शीर्षक,विवरण
ललितपुर उत्कृष्ट जितसहित फाइनलमा,"काठमाडौं : नेपाल सुपर लिग एनएसएलको पहिलो क्वालिफायरमा १० खेलाडीमा सीमित ललितपुर सिटीएफसीले धनगढी एफसीलाई हराउँदै फाइनलमा प्रवेश गरेको छ। शनिबार त्रिपुरेश्वरस्थित दशरथ रंगशालामा भएको खेलमा धनगढीलाई २१ ले पराजित गर्दै साबिक विजेता ललितपुर फाइनल प्रवेश गरेको हो। खेलको छैटौं मिनेटमा ललितपुरका लागि केरवेन्स बेलफोर्टले हानेको प्रहार धनगढीका गोलकिपर वालेट बिरोउले रोके। १६औं मिनेटमा ललितपुर सिटीएफसीका मिडफिल्डर मणी कुमार लामाले रातो कार्ड खाँदै मैदानबाट बाहिरिए। पहिलो हाफको सुरुवाती समयमा नै ललितपुर १० खेलाडीमा सीमित बन्यो। खेलको २७ औँ मिनेटमा धनगढी एफसीका मार्की खेलाडी समेत रहेका कृतिस रत्न छुन्जुले दुईजना डिफेन्डरलाई बिट गर्दै हानेको प्रहार पोस्ट माथिबाट बाहिरियो। पहिलो हाफको थप गरिएको दोस्रो मिनेटमा ललितपुरका लागि बेलफोर्डले हानेको प्रहार दोस्रो बार हुँदै बाहिरियो। पहिलो हाफ सुन्ने बराबरीमा सकिएको थियो। १० खेलाडीमा सीमित ललितपुरले दोस्रो हाफमा उत्कृष्ट पुनरागमन गर्यो। ४९औं मिनेटमा धनगढीका दीपेश राईले नजिकैबाट हानेको बाइ साइकल किक दिशामा रहन सकेन। तर, ५७औं मिनेटमा बेलफोर्टको उत्कृष्ट फ्रिकिक गोलबाट ललितपुरले अग्रता लियो। करिब २२ यार्डबाट उनले गरेको उत्कृष्ट प्रहार दोस्रो बार हुँदा गोलमा परिणत भएको हो। धनगढीका काइसेडोले पापा केबेलाई फउल गरेपछि ललितपुरले पोस्ट नजिकै फ्रिकिक अवसर पायो। उक्त अवसर सदुपयोग गर्दै बेलफोर्टले गोल गरे। तर, त्यो अग्रता लामो समयसम्म टिक्न सकेन। ६१औं मिनेटमा मिनेटमा नै जर्जप्रिन्स कार्कीको गोलबाट धनगढी बराबरीमा फर्कियो। मैदान प्रवेश गरेको एक मिनेट नबित्दै जर्जप्रिन्सले गोल गरेका हुन्। सर्जिओ बार्बोजाको कर्नर प्रहारलाई ललितपुरका कप्तान अनन्त तामाङको फितलो हेडर नियन्त्रणमा लिँदै जर्जप्रिन्सले गोल गरे। ७९ औं मिनेटमा उत्कृष्ट गोल गर्दै ललितपुरलाई अग्रता दिलाए। ३० यार्डबाट उनले गरेको सशक्त प्रहार धनगढीका गोलकिपर वालिद बिरोउ रोक्न सकेनन्। खेलपछि दुवै टिमका खेलाडीबीच मुठभेट भएको थियो उक्त मुटभेडमा धनगढी सिटी एफसीका काइसेडो र ललितपुर सिटीएफसीका पापा केवेले रातो कार्ड पाएका थिए। उक्त मुटभेटको क्रममा ललितपुर सिटीएफसीका कप्तान अनन्त तामाङले पनि पहिलो कार्ड पाएका थिए।"
"परराष्ट्रमन्त्री डा राणा बैंकक जाँदै, युएनस्केपको अध्यक्षता गर्ने","काठमाडौं : परराष्ट्रमन्त्री डा आरजु राणा देउवा भोलि थाइल्याण्डको बैंकक जाने भएकी छन्। यही २१ देखि २५ अप्रिलसम्म बैंककमा आयोजना हुने संयुक्त राष्ट्रसंघीय एसिया तथा प्रशान्त क्षेत्रीय आर्थिक तथा सामाजिक आयोग (युनाइटेड नेसन्स् इकोनोमिक एण्ड सोसियल कमिसन फर एसिया एण्ड द प्यासिफिक (युएनस्केप) को ८१ औँ सत्रमा सहभागी हुन उनी त्यसतर्फ जान लागेकी हुन्। नेपाल हाल युएनस्केपको अध्यक्ष रहेकाले मन्त्री डा राणाले उक्त आयोगको ८१ औँ सत्रको अध्यक्षता गर्ने कार्यतालिका रहेको छ। सो सत्रलाई मन्त्री डा राणाले नेपालका तर्फबाट सम्बोधन गर्ने कार्यक्रम रहेको छ। यस सत्रको विषयवस्तु एसिया तथा प्रशान्त क्षेत्रमा दिगो सहरी विकासका लागि क्षेत्रीय सहयोग रहेको छ। सो सत्रमा मन्त्री डा राणाको नेतृत्वमा परराष्ट्र मन्त्रालय, राष्ट्रिय योजना आयोग र थाइल्याण्डस्थित नेपाली दूतावासका अधिकारीहरू सम्मिलित नेपाली प्रतिनिधिमण्डल सहभागी हुने कार्यक्रम छ। मन्त्री डा राणासहितको टोली यही अप्रिल २५ मा स्वदेश फर्कने कार्यक्रम छ।"
राप्रपालाई सरकारको चेतावनी : निषेधित क्षेत्र तोड्ने प्रयास नगर्नू,"काठमाडौं : गृह मन्त्रालयले संविधान र कानुनको ठाडो उल्लंघन गर्न प्रोत्साहित गर्ने र समाजमा अराजकता फैलाउने कुनै पनि गतिविधि सह्य नहुने जनाएको छ। राष्ट्रिय प्रजातन्त्र पार्टीले आइतबार निषेधित क्षेत्र तोड्ने भनेर दिएको अभिव्यक्तिप्रति गम्भीर ध्यानाकर्षण भएको मन्त्रालयले जनाएको छ। शनिबार विज्ञप्ति जारी गरेर मन्त्रालयले संविधान र कानुनको ठाडो उल्लंघन खालका गतिविधिमा संलग्न हुने जोसुकैलाई कानुन बमोजिम कारबाही हुने जनाएको हो। समाजमा हिंसा फैलाउने कुनै पनि अराजक, उत्तेजक र गैरकानुनी क्रियाकलापमा संलग्न नहुन गृह मन्त्रालयले विज्ञप्तिमार्फत अनुरोध गरेको छ।"
आइतबार देशका यी स्थानमा हुने छ वर्षा,"काठमाडौं : आइतबार कोशी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहनेछ। मौसम पूर्वानुमान महाशाखाका अनुसार कोशी प्रदेश लगायत देशको पहाडी भूभागका थोरै स्थानहरू र बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का वर्षाहिमपातको सम्भावना रहेको छ। आइतबार राति कोशी प्रदेश लगायत गण्डकी प्रदेश र कर्णाली प्रदेश पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहने महाशाखाले जनाएको छ। कोशी प्रदेशको थोरै स्थानहरूमा तथा र गण्डकी प्रदेशका र कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ।"
चुनकुमारीको हत्या गर्ने श्रीमानसहित ६ जना पक्राउ गर्ने प्रहरीलाई सर्वोत्कृष्ट प्रहरी अवार्ड,"धरान : इलाका प्रहरी कार्यालय धरानका प्रहरी निरीक्षक दिवस कुँवर सर्वोत्कृष्ट प्रहरी अवार्डबाट पुरस्कृत भएका छन्। दक्षिण कोरियामा बसेर धनकुटाकी चुनकुमारी बुढाथोकीको हत्या गर्ने उनका श्रीमानसहित ६ जना अभियुक्तलाई पक्राउ गरेका उनलाई अवार्ड प्रदान गरिएको हो। गत चैत २५ गते सुनसरीको धरान उपमहानगरपालिका६ स्थित पाँचकन्या जंगलमा मृत भेटिएकी धनकुटाको महालक्ष्मी नगरपालिकाकी चुनकुमारी बुढाथोकीको हत्यामा संलग्न दक्षिण कोरियामा रहेका उनका श्रीमान प्रेमबहादुर बुढाथोकी सहितको पहिचान गरी ६ जनालाई पक्राउ गरेका कुँवरलाई शनिबार कोशी प्रदेश प्रहरी कार्यालय विराटनगरले अवार्डबाट पुरस्कृत गरेको हो। कोरियामा रहेका प्रेमबहादुरको मुख्य योजनामा चुनकुमारीको हत्या गरी जंगलमा शव फालेर बेपत्ता भएका ७ जना अभियुक्तको पहिचान गरेबापत प्रहरी निरीक्षक कुँवरलाई चैत महिनाको सर्वोत्कृष्ट प्रहरी घोषणा गरी पुरस्कृत गरिएको कोशी प्रदेश प्रहरी प्रमुख डीआइजी राजन अधिकारीले बताए। कोरियामा रहेका प्रेमकुमारसहित मोरङ पथरी शनिश्चरे नगरपालिका३ संगमचोक बस्ने मुख्य योजनाकार प्रेमको आफ्नै भाइ २९ वर्षीय ढकेन्द्र बुढाथोकी र उनकी श्रीमती २५ वर्षीय सृष्टि बुढाथोकी पक्राउ परेका थिए। मोरङकै पथरी शनिश्चरे वडा नं ३ का ४० वर्षीय केशवराज दाहाल, मिक्लाजुङ गाउँपालिका७ लुमाङदिङ घर भई विगत ७ वर्षदेखि मोरङको उर्लाबारी नगरपालिका५ फागुटोल बस्ने ३६ वर्षीय योगेन्द्र गौतम र उनकी श्रीमती २८ वर्षीय डेनु गौतम पक्राउ परेका छन्। दुवैजना प्रेमबहादुरका बहिनी ज्वाइँ हुन्। कुँवरले चुनकुमारीको हत्यामा संलग्न अभियुक्त पक्राउ, लागुऔषध गाँजा कारोबारी पक्राउ र विभिन्न आपराधिक घटनामा संलग्न १८ जना फरार अभियुक्त पक्राउ गरी धरानको शान्ति सुरक्षा मजबुत बनाउन महत्त्वपूर्ण भूमिका निर्वाह गरेकाले पुरस्कृत गरिएको बताए।"
उपत्यका सभ्यताको उद्गम,"नेपाल सरकारले शिवपुरी राष्ट्रिय निकुञ्जमा प्राचीन कोट, किल्ला र गढी रहेको नागार्जुन क्षेत्रलाई पनि थप गरेर २०६५ सालमा शिवपुरी नागार्जुन राष्ट्रिय निकुञ्ज नामकरण गरेको हो। नागार्जुनलाई नेपाल उपत्यकाको प्राचीन बस्ती विकास एवं मानव सभ्यताको उद्गम स्थलका रूपमा लिन सकिन्छ । यसको स्वयम्भू सभ्यतासँग घनिष्ट सम्बन्ध रहेको पाइन्छ । काठमाडौं उपत्यकाको स्थापना हुनुअगावै विपश्वी बुद्धले नागार्जुनको टुप्पोमा बसेर तपस्या गरे । उनले कार्तिक शुक्ल पूर्णिमामा दक्षिण फर्केर मन्त्र गरी कमलको बीउ दहमा रोपेका र त्यसको ६ महिनापछि वैशाख शुक्ल पूर्णिमाको दिन कमलको फूल उम्रन गई पञ्चरश्मिसहित स्वयम्भू महाचैत्यको उत्पत्ति भएको स्वयम्भू पुराणमा छ । त्यस्तै, बागीश्वर मञ्जुश्रीले गुह्येश्वरीको साधना गरी खड्ग प्राप्त गरेको र उक्त खड्ग प्रहार गरी चोभारबाट यहाँको पानी बाहिर निष्कासन गराई बस्ती विकास गराएको समेत स्वयम्भू पुराणमा पाइन्छ । महायानी दार्शनिक आचार्य नागार्जुनको साधना स्थलका रूपमा चिनिएको नागार्जुन पर्वत स्वयम्भूको उत्पत्ति र विकाससम्बन्धी पौराणिक मिथक र उपत्यकाको मानव सभ्यताको प्रसंगसँग पनि जोडिएको ज्यादै महत्त्वपूर्ण मानिन्छ । तिब्बतीहरू नागार्जुनलाई लाङालुङ्तेन र मगरभाषीहरू ङाङारजुङ भन्छन् । चैत्र शुक्ल पूर्णिमा र नागार्जुन मेला : चैत्र शुक्ल पूर्णिमाको दिनमा यस नागार्जुन अर्थात् विन्ध्यापर्वतको उच्च भागमा रहेको जामाच्वमा हिन्दु र बौद्ध दुवै धर्मावलम्बीहरूको ठूलो भीड लाग्छ । करिब सात हजार फिट उचाइमा रहेको उक्त जामाच्व विपश्वी बुद्धको तपोस्थल पनि हो । जसलाई बालाजु बाइसधारा वा जामाचो मेलाका नामले पनि चिनिन्छ । जात्रामा विभिन्न सम्प्रदायका मानिस यहाँ आएर पितृका नाममा पूजाअर्चना, जपतप र दीप प्रज्ज्वल गरेर श्रद्धाभाव व्यक्त गर्दछन् । महाभारतको कथासँग जोडिएको नागार्जुन : नागार्जुनको प्रसंग महाभारतसँग पनि जोडिएको पाइन्छ । एकदिन पाण्डवहरू वनबासको क्रममा एकदिन घुम्दैफिर्दै यहाँ आइपुग्छन् । पाण्डवलाई मार्नका निमित्त विभिन्न षड्यन्त्र गरेका कौरवहरू सफल नभएपछि उनीहरूले नागलाई पठाएका हुन्छन् । यो कुरा वनबासको क्रममा अगाडि बढ्दै जाँदा अर्जुनले थाहा पाउँछन् । आफूलाई फँणा उठाएर डस्न लागेको नागलाई देखेपछि उनले तत्कालै नागको शिरछेदन गरिदिन्छन् । यसरी नागको शिर अर्जुनले छेदन गरेका कारण नाग र अर्जुनको नामबाट नै यस स्थलको नाम नागार्जुन रहन गएको हो । नागको टाउको छेदन भएपछि युधिष्ठिरले तत्कालै महादेवको पूजाअर्चना गरेको हुनाले यहाँ रहेका महादेवको नाम नागार्जुन महादेव नाम रहन गएको हो । यसरी अर्जुनद्वारा नागको शिरछेदन गरिएको कारणले नै उक्त पर्वतको नाम नै नागार्जुन रहन गएको हो । महाभारतकै अर्काे प्रसंगअनुसार वनबासका क्रममा जब अर्जुनको नाककन्या उलुपीसँग भेट हुन्छ । उनले अर्जुनलाई पातालमा लगेर राख्छिन् । उनको नागकन्याबाट ब्रभुवाहन नाम गरेको पुत्रको जन्म हुन्छ । जसले युद्धमा अर्जुनको शिरच्छेदन गर्छ । यो थाहा पाएर नागिनीले अर्जुनलाई बचाउँछिन् । यसरी नाग र अर्जुनको नामबाटै नागार्जुन नाम रहन गएको हो । विपश्वी वुद्ध र नागार्जुनको साधनास्थल : प्राग्कालमा नेपाल उपत्यका पानीको विशाल दह रहेको र सो बेला विपश्वी बुद्धले नागार्जुनको टुप्पोमा बसी तपस्या गरेका थिए । जसका कारण यस पर्वतलाई जातमात्रोच्व भनिएको हो । स्वयम्भू पुराणमा उल्लेख भएअनुसार कुनै समयमा महामञ्जुश्री, बोधिसत्व, केसिनी र उपकेसिनी देवीहरूसहित पञ्चशील पर्वत पार गरेर नेपाल आएका थिए । तलाउको पानी विस्थापित गरी मञ्जुश्रीले काठमाडौंको स्थापना गर्नुअगावै विपश्वी बुद्धले नागार्जुनको टुप्पोमा बसेर तपस्या गरेका थिए । उनले कार्तिक महिनामा दक्षिण फर्केर मन्त्र गरी कमलको बीउ दहमा रोपेका थिए । अर्को वर्षको वैशाख पूर्णिमाको दिनमा वा ६ महिनापछि कमलको फूल उम्रेको र पञ्चरश्मिसहित स्वयम्भू महाचैत्यको उत्पत्ति भएको थियो । जामाच्व र ल्हुतीपुन्हीको सम्बन्ध : बौद्धमार्गीका लागि जामाच्व महत्त्वपूर्ण तीर्थस्थल हो । बालाजु बाइसधाराको जात्रामा पूर्णेको अघिल्लो दिनमै बौद्ध स्तूपमा भक्तजन आउँछन् र रातभर दिवंगत आत्माको मुक्तिका लागि बत्ती बाल्छन् र भोलिपल्ट चैत्रपूर्णिमाको बिहान सबेरै बालाजुको बाइसधारामा स्नान गर्छन् । अनि नागार्जुन पर्वतको जामाच्वमा रहेको विपश्वी बुद्धको स्तुपमा दर्शन गरी बत्ती बालेर स्वयम्भू स्तूपको ज्योतिको दर्शन गर्छन् । त्यस्तै, हिन्दु धर्मावलम्बी पनि यस दिन बालाजु बाइसधारामा स्नान गरी यहाँका शीतलामाई र बालनीलकण्ठको पूजाअर्चना गरी जामाच्व स्तूपमा पुगेर दीप प्रज्ज्वलन गर्छन् । जामाच्व र उपत्यकामा मानव सभ्यता : काठमाडौं उपत्यकाको मानव विकास र सभ्यतासँग जामाच्वको प्रत्यक्ष सम्बन्ध जोडिएको पनि पाइन्छ । जतिबेला काठमाडौं दहको पानी सुक्दै जान थालेको थियो र पानीमुनिका जीवहरू देखिन थालेका थिए, त्यसबेला विभिन्न जीवहरू देखिए । त्यसमध्ये नागराज पनि एक हुन् । नागराजलाई आकाशमा उड्दै गरेको चीलले देखेपछि छोड्दै छोडेनन् र आफ्नो ज्यान जोखिममा परेपछि नागराज हारगुहार गर्दै ल्हुतीबाट जामाच्वमा रहेको तपस्वी बुद्धको शरणमा गए । त्यसपछि तपस्वी बुद्धले नागराजलाई बचाइदिए । त्यसैले यसैको स्मरणमा ल्हुतीपुन्हीका दिन बाइसधारामा नुहाएर जामाच्व जाने प्रचलन रहेको पाइन्छ । जामाच्वमा अहिले पनि एउटा रूखमुनि सानो मन्दिर छ । जहाँ बेलाबेलामा सेतो नाग (सर्प) आउँछ भन्ने विश्वास छ । नागार्जुनको ईशानकोणमा नागको शिला रहेको छ भने त्यसको नजिकै रहेको शिलालाई अर्जुन मानेर पुज्ने परम्परा पनि छ । केही वर्ष पहिलेसम्म पनि रुखको फेदमा नागार्जुन महादेवको शिवलिंग पनि रहेको थियो । तर त्यो अहिले हराएको छ । महामञ्जुश्रीकोे अध्ययन स्थल : महामञ्जुश्रीले जामाच्वमा बसेर काठमाडौं उपत्यका पानीले भरिएको कालीनाग दहको रूपमा रहेको बेला पानी सुकेको खण्डमा मानव बसोबासबारे सम्भाव्य अध्ययन गरेको भनिन्छ । उनले धिलाच्व पर्वतमा बसेर ध्यान गरे, चपुच्व (शिवपुरी)मा बसेर किताब लेखे, पुच्व (फुलचोकी)मा बसेर सम्भावित अध्ययन गरे । त्यसैले, हरेक वर्ष चैत्र शुक्ल पूर्णिमाको दिन बालाजु बाइसधारा तथा जामाच्वमा मेला लाग्छ भने अन्य ठाउँमा वैशाख संक्रान्तिको दिनमा मात्रै मेला लाग्छ । महामञ्जुश्री काठमाडौं खाल्डो पानीले भरिभराउ विशाल दह हुँदाको समय आफ्नो दुई श्रीमती मोक्षदा र वरदासहित नेपाल आएर बसेको गुह्येश्वरीबाट विश्वरूप दर्शन मिलेको र खड्गसहितको शक्ति प्राप्त भएका कारण त्यही खड्गले चोभारको पानी निकास खोली उपत्यकामा बस्ती बसाल्न पुगेको कथन पनि पाइन्छ । नागार्जुन वन र जंगबहादुरको शान : जंगबहादुर बेलायत भ्रमणमा जाँदा बगैंचाको विषयमा कुरा चल्दा उनले हाम्रो पनि १८ कोसको बगैंचा छ भनेर फुर्ती लगाएछन् । १८ कोश क्षेत्रफलको नागार्जुन जंगलमा रहेको छरिया दरबारको केही तल बगैंचा भन्ने ठाउँ छ जहाँ अहिले पनि बगैंचाको पर्खालको भग्नावशेष र विभिन्न प्रकारका फलफूलका वृक्षहरू अझै देख्न सकिन्छ । विक्रम संवत् १८७२ मा जंगबहादुर काठमाडौं आएपछि उनले आयुर्वेदिक उपचारका लागि अनेकौं जडीबुटीहरूको संग्रहका लागि विभिन्न प्रकारका बिरुवा रोप्न लगाएका थिए । जुन भारत, भुटान, काबुल, दार्जिलिङ आदि स्थानबाट झिकाएर नागार्जुन, गोकर्ण र छरियाको वनमा रोप्न लगाएको कुरा श्री ३ हरूको तथ्य वृत्तान्त पुस्तकमा उल्लेख छ । ऐनडाँडा जो विश्वमै वन्यजन्तु र वनस्पति संरक्षणको प्रथम दस्तावेज : वन्यजन्तु, वनस्पति र वन पैदावार संरक्षणका दृष्टिले नेपाल विश्वमै अग्रणी राष्ट्र मानिन्छ । विश्वको पहिलो राष्ट्रिय निकुञ्ज अमेरिकाको यल्लो स्टोन राष्ट्रिय निकुञ्ज स्थापना हुनुभन्दा एक दशकपहिले नै नेपालमा वनस्पति, वनपैदावार र वन्यजन्तु संरक्षणका लागि निश्चित नियम कानुन बनिसकेको कुरा राजधानीको शिवपुरी नागार्जुन राष्ट्रिय निकुञ्जअन्तर्गत पर्ने नागार्जुन क्षेत्रको ऐनडाँडामा रहेको शिलालेखले पुष्टि गर्छ । वनस्पति, वनपैदावार र वन्यजन्तुको संरक्षणका लागि बनाइएको नियम वा ऐनलाई सर्वसाधारणका लागि शिलालेखमा त्यहाँ राखिएकाले नै त्यस डाँडालाई ऐनडाँडा भनिएको हो । १९२६ सालमा तत्कालीन शासक श्री ५ सुरेन्द्रले वनजंगल र वन्यजन्तु संरक्षणका लागि लागू गरिएको ऐनको फेहरिस्त भएको शिलालेख त्यहाँ देख्न पाइन्छ । जंगबहादुरले राजा सुरेन्द्रको उक्त कदमलाई सार्थक बनाउन थप सुधार गर्दै लगेको कुरा इतिहासमा पाइन्छ । त्यसपछि नागार्जुन जंगलको सुरक्षासम्बन्धी ऐननियम बनाएर ठाउँठाउँमा शिलालेख राख्ने काम भएको थियो । त्यस प्रकारका शिलालेखहरू ऐनडाँडा, ल्हुँतीकोट दरबार परिसर, बतासेमा पनि राखिएको थियो । सन् १९६९ (१९२६ साल) मा तत्कालीन राजा सुरेन्द्रको पालामा भएको शिलालेख स्थापना गरिएको तीन वर्षपछि मात्र अमेरिकाको यल्लो स्टोन नेसनल पार्कको स्थापना सन् १८७२ मार्च १ मा भएको हो । यस प्रकारको संरक्षण कार्यले वन्यजन्तु र वनपैदावार संरक्षणमा हामी नेपाली पनि ज्यादै अगाडि रहेको पुष्टि हुन्छ । जीवजन्तु, वनस्पति र वातावरण संरक्षणका क्षेत्रमा हाम्रा पूर्वजहरूको यस कार्यलाई सामान्य मान्नु हुँदैन । यस्ता कार्यलाई हामी उनीहरूको ज्ञान, सीप तथा क्षमताका रूपमा लिन सक्दछौं । नागार्जुनको ऐनडाँडामा रहेका शिलालेखको विवरणको संक्षिप्त विवरण यस प्रकार रहेको छ : श्री ५ महाराजाधिराज सुरेन्द्र विक्रम शाहका हुकुमको उर्दी : यो वनभित्रका कस्तुरी मान्र्यालाई मोहोर रुपैया २०० जरिवाना गर्नु१ मृग घोरल मान्र्यालाई ५० रुपैयाँ जरिवाना गर्नु२ चितल बराठमान्र्यालाई १०० रुपैयाँ जरिवाना गर्नु ३ ४६ इति संवत् १९२६ साल वैशाख सुदी ८ रोज ४ शुभम् । नागार्जुनभित्र रानीवन : नागार्जुन पर्वतभित्र एउटा रानीवन क्षेत्र पनि छ । हुन त यस्ता रानीवनहरू देशका विभिन्न भागमा पाइन्छन् । यको ऐतिहासिक रानीवन मल्ल राजा प्रताप मल्लकी पत्नी अनन्तप्रियाले बनाउन लगाएकी थिइन् । जुन हालको हलचोक र ल्हुतीकोटको पश्चिमतर्फको भागमा पर्छ । ल्हुतीकोट र विश्वकवि सम्मेलन : प्रतापसिंह शाहको पालामा तत्कालीन कविहरूको जमघट ल्हुतीकोटमा भएको कुरा इतिहासमा उल्लेख भएको पाइन्छ । ल्हुतीकोटमा तत्कालीन संस्कृत भाषी कविहरूको सम्मेलनसमेत भएको र बृहत् कविगोष्ठीको आयोजना गरिएको पाइन्छ । प्रतापसिंह शाहले गराएको उक्त कवि गोष्ठीलाई कविता निकोषलोल भनिन्छ । उक्त कविता गोष्ठीमा भारतदेखिका संस्कृतभाषी थुप्रै कवि ल्हुतीकोट आएका थिए । नागार्जुन वरपरका कोट, किल्ला र गढी : नागार्जुन पर्वतको वरपर प्राचीन कोट, किल्ला र गढी पनि रहेका छन् । नागार्जुन पर्वतको पूर्वमा पर्ने ल्हुतीकोटलाई विक्रम संवत् १८२२ मा गोर्खाली सेनाले आफ्नो अधीनमा लिएका थिए । बाबुराम आचार्यको पृथ्वीनारायण शाहको जीवनीनामक कृतिमा लुटीकोटको उल्लेख पाइन्छकीर्तिपुरबाट मुड्खुकोटतर्फ लाग्दा बाटोमा अचेलको बालाजु नजिकै ल्हुतीकोट नामको अर्को प्रसिद्ध किल्ला पर्ने भएकोले सबैभन्दा पहिले यसै किल्लामाथि अधिकार स्थापित गर्ने योजना राजा पृथ्वीनारायण शाहले बनाएका थिए । ल्हुतीकोटमाथि अधिकार कायम गर्न रामकृष्ण कँुवरको नेतृत्वमा रहेको सैन्यदलले दिउँसो यस किल्लामाथि घेरा दिएर रातको समयमा जोडदार आक्रमण गरी यस किल्लालाई नियन्त्रणमा पारिएको थियो भन्ने तथ्य इतिहासमा पाइन्छ । लुटीकोट नजिकै रहेको मुडिखुगढीको संरक्षण हरि खड्काले गरेको र गोर्खाली सेनाका अगाडि टिक्न नसकेका कारण हरि खड्काले आत्मसमर्पण गरेपछि यिनीसँगै रहेका १ सय ६५ जना सैनिक बन्दी बनाइएको कुरा पृथ्वीनारायण शाहको संक्षिप्त जीवनीनामक पुस्तकमा आचार्यले उल्लेख गरेका छन् । त्यस्तै, यस पर्वतको दक्षिणतर्फ रहेको रामकोट नामक कोट रहेको छ । जुन धार्मिक दृष्टिले महत्त्वपूर्ण मानिन्छ । रामले पूजा गरेको कोतबाट नै रामकोट नाम रहन गएको हो भने नागार्र्जुनको पश्चिम दिशामा अर्को कोट रहेको छ जसलाई भीरकोट भनिन्छ । ल्हुतीकोट र दासप्रथा रोक्ने प्रयास : ल्हुतीकोटको राष्ट्रिय अन्तर्राष्ट्रिय महत्त्व पनि रहेको पाइन्छ । बुद्धदेखि पहलमानसम्म नामक पुस्तकमा इतिहासविद् प्रा दिनेशराज पन्तले उल्लेख गरेका छन् । पृथ्वीनारायण शाहले विसं १८२५ मा दासप्रथा रोक्न प्रयास गरेको एउटा ऐतिहासिक तथ्यमा नागार्जुनको लुटीकोट जोडिएको पाइन्छ स्वस्ति श्रीमनमहाराजधिराज कस्य रुकका आगे रामकृष्ण राज उपाध्याय पौडेलका छिमेक बस्न्या धनदत्या नेवारकन हिजो हामीले पक्रिन विश्वामित्र मिश्रलाई बक्स्याको हो आज विश्वामित्रा मिश्रले पारगरिदियो, हाम्रो देशमहा आ, जहाँ तेरो सुभिता पर्छ त्यहाँ बस् । कलकत्ता भासिएको हो भनिकन पनि विश्वामित्र मिश्रको कमारो हो भनिकन दाबा धक्का नास्ति । संवत् १८२५ भाद्र सुदी १ रोज २ मुकाम, लुटीकोट शुभम् । नागार्जुनका दरबारहरू : नागार्जुन जंगलभित्र रहेको दुई दरबारमध्ये बालाजु बाइस धारामाथिको ल्हुतीकोट दरबार पनि मुख्य मानिन्छ । जसलाई जुद्धशमशेरले निर्माण गरेका थिए । यस दरबारमा तत्कालीन राजामहाराजाहरू गर्मी र जाडो छल्न आउँथे । यसै दरबारमा श्री ५ महेन्द्रको दोस्रो विवाह हरिशमसेरकी सुपुत्री रत्नसँग २००९ मंसिर २५ गते भएको थियो । त्यस्तै, २०२८ माघ १७ गते राजा महेन्द्रको स्वर्गारोहण भएपछि चितवनको दियालो बंगाला पुगेका युवराज वीरेन्द्र बुवालाई अन्तिम श्रद्धाञ्जलि दिएर मुमा रत्नसहित काठमाडौं आएका र बाक्लो हुस्सुका कारण उक्त हेलिकोप्टर नागार्जुन दरबारमा अवतरण गरेको सुन्दरप्रसाद शाह दु : खीले (नेपाल मासिक, २०६८, १७) उल्लेख गरेका छन् । नागार्जुनको ईशानकोणमा नागको शिला रहेको छ भने त्यसको नजिकै रहेको शिलालाई अर्जुन मानेर पूज्ने परम्परा पनि छ। केही वर्ष पहिलेसम्म पनि रुखको फेदमा नागार्जुन महादेवको शिवलिंग पनि रहेको थियो। तर त्यो अहिले हराएको छ। नागार्जुन पर्वतभित्र एउटा रानीवन क्षेत्र पनि छ। हुन त यस्ता रानीवनहरू देशका विभिन्न भागमा पाइन्छन्। यहाँ रहेको ऐतिहासिक रानीवन तत्कालीन मल्ल राजा प्रताप मल्लकी पत्नी अनन्तप्रियाले बनाउन लगाएकी थिइन्। जुन हालको हलचोक र ल्हुतीकोटको पश्चिमतर्फको भागमा पर्छ। यसैगरी, जामाचोको पश्चिमतर्फ रहेको छहरे खोलाको नजिकैको छरिया दरबार जंगबहादुर राणाले निर्माण गराएको कुरा पुरुषोत्तम शमशेरले श्री ३ हरूको तथ्य वृत्तान्त पुस्तकमा उल्लेख गरेका छन्काठमाडौं नजिक छरिया भन्ने ठाउँमा सेप्टेम्बर १ मा जंगबहादुर गएर तीन हप्ता त्यहीँ क्याम्प खडा गरी बसे । त्यहाँ त्यस समय ठूलो जंगल थियो । तसर्थ श्री ३ जंगबहादुरले अनेकौं प्रकारका जिउँदा जनावरहरू चराहरू त्यस जंगलमा छोड्न लगाए । जंगबहादुरलाई सिकारको अति सौख भएकाले उनी बराबर भन्थे ६५ वर्षको उमेरसम्म गरिआएका परिश्रम गरी मधेसतर्राइमा सिकार गर्ने । ६५ वर्षदेखि ७० वर्षको उमेरसम्म बाँचियो भने चितौन हेटांैडाको आसपासमा सिकार गर्ने । त्यसदेखि पनि बढी बाँचेमा पाल्की चढेर गोकर्ण अथवा छरिया दरबारसम्म सिकार गर्ने इरादा छ । छरिया दरबारमा अहिले पनि इँटा, ढुंगा, पर्खाल र दरबारका साथै घोडालाई पानी खुवाउने पोखरीको अवशेष पनि देख्न सकिन्छ । नागार्जुनमा रहेका गुफाहरू : नागार्जुन पर्वतका सेरोफेरोमा विभिन्न गुफा छन् । जसमा सबैभन्दा चर्चित शान्ति गुफा र बसुबन्धु गुफा हुन् । बालाजुमाथिको फूलबारी गेटनजिकै त्रिशूली सडकमाथि रहेको शान्ति गुफालाई स्थानीयहरू लाखेढुम्पा, ढिकीपाखु, लक्ष्मीगुफा भन्ने गर्छन् । स्वयम्भू पुराणमा समेत भएको पाइने यस गुफाभित्र पद्यसम्भव र नागार्जुनको मूर्ति देख्न सकिन्छ । गुफाका भित्ताबाट पानीका थोपाहरू तपतप चुहिएको देख्न सकिन्छ । यस गुफाको केहीभित्र एउटा सानो पोखरी पनि रहेको छ । जहाँको जललाई पवित्र मानेर भक्तजनहरूले घरघरमा लगेर राख्दछन् । राजधानी सहरनजिकै भएर पनि यो गुफा प्रचारप्रसारको अभावमा ओझेलमा परेको देखिन्छ । यसको मर्मतसम्भार तथा पुनर्निर्माणको आवश्यकता भएको हुँदा सिंगापुरको बौद्धसंस्थाले चासो देखाएको जामाच्व र शान्तिगुफाका रेखदेख र पूजाको जिम्मा पाएका शुकदेव नगरकोटी बताउँछन् । नागार्जुन दरबारको दक्षिणपट्टि रहेको बसुबन्धु गुफा प्राचीन समयमा काठमाडौंबाट भिक्षुहरू लखेटिएको बेला यहीँ आएर बसेकोले इतिहासमा चर्चित छ । बौद्ध साधक नागार्जुनले यसै गुफामा बसेर ध्यान गरेका थिए । यहाँको पचली भैरव मन्दिरको माथि रहेको गुफालाई बीचको भगवान् पाउ भएको गुफा भनिन्छ । यस गुफाको बाहिर नेपाल भाषामा लेखिएका पार्थिवेन्द्र मल्लको पालाका शिलालेख छन् । नागार्जुन पर्वत वरपरका सम्पदा : नागार्जुन पर्वतको काखमा विभिन्न प्रकारका प्राचीन र अर्वाचीन सम्पदा छन् । नागार्जुन पहाडको दक्षिण काखमा रहेको इचंगुनारायणलाई महत्त्वपूर्ण तीर्थका रूपमा लिइन्छ जुन मल्लकालमा जामाच्व परिसरमा नै रहेको र पहिरोका कारण हालको स्थानमा स्थापना गरिएको इतिहासमा उल्लेख छ । जसको निर्माण हरिदत्त शर्माले गराएको मानिन्छ । त्यस्तै, रन्त चुँडेश्वर, हल्चोक, आकाश, वीर, पचली भैरव, पुरानो गुह्येश्वरी र आदेश्वर महादेवका मन्दिरहरू यस पर्वतको काखमा रहेका अन्य मुख्य मन्दिर हुन् । नागार्जुनबाट हनुमानढोकामा कालभैरव : विश्व सम्पदा क्षेत्रको हनुमानढोका परिसरमा रहेको कालभैरवको विशाल र प्राचीन मूर्तिलाई काठमाडौं उपत्यकाको मुख्य आकर्षण मानिन्छ । इतिहास अनुसार प्रताप मल्लको पालामा नागार्जुन डाँडामा उत्खनन गर्ने क्रममा उक्त मूर्ति फेला परेको हो । नेसं ७८० मा नागार्जुन डाँडामा टुक्राटुक्रा स्वरूपमा भेटिएको कालभैरवको मूर्तिलाई प्रताप मल्लले स्वयं तन्त्रसाधना गरी स्थापना गरिएको पाइन्छ । बालाजुको शेषशायी विष्णुको मूर्ति उत्खनन गर्दा उक्त भैरवको मूर्ति फेला परेको हो । त्यस्तै, नागार्जुन पर्वतको पूर्वमा बालाजु रानीबनमा पचली भैरवको मूर्ति छ । सिल्भा लेभीले नेपाल पुस्तकमा काठमाडौंका संस्थापक राजा गुणकामदेवले भैरवलाई नेपालको पश्चिमपट्टि स्थापना गरेको र नागार्जुन वरपर २० भन्दा बढी महाकालभैरव रहेको उल्लेख छ । नागार्जुनसँग सम्बन्धित मेला र परम्परा : नागार्जुन पर्वतको उच्च भागमा रहेको जामाच्वो तीर्थमा प्रत्येक वर्ष कार्तिक शुक्ल र चैत्र शुक्ल पूर्णिमा (बाइसधारा पूर्णे) का दिन ठूलो मेला लाग्छ । यस दिन हिन्दु तथा बौद्धमार्गी दुवै धूमधामसँग जामाच्वोमा पूजाअर्चना, गर्न र दीप बाल्छन् । बालाजु बाइसधारा स्नान गरी त्यहाँस्थित शेषशायी विष्णु भगवान्, शितलामाईको दर्शन र पूजाआजा गरी भक्तजनहरू नागार्जुन पर्वतको शिरमा रहेको जामाच्वो स्तूपमा पुग्छन् । यसै अवसरमा त्यहाँ रहेका नाग, नागार्जुन महादेव, जामाच्वो स्तुप, इन्द्रको दर्शन र पूजापाठ गरिन्छ । त्यस्तै, नागार्जुन पर्वतको उत्तराखण्डमा समयमा वर्षात् नहँुदा नागार्जुन महादेवसँग पानी माग्ने प्राचीन चलन अझै छ । नागार्जुनको सीमांकन र प्रवेशद्वार : जंगबहादुरले विक्रम संवत् १९२३ मा सीमांकन गरी १८ कोश लामो यस वनको यसको चारैतिर डिमार्केसन गरेर पर्खाल लगाएका थिए । नागार्जुन प्रवेश गर्ने चारवटा प्रवेश द्वारमध्ये पूर्वको बालाजुमाथिको फुलबारी गेट, उत्तरको मुड्खुढोका, पश्चिममा धादिङको स्वानागाउँ र दक्षिणको इचंगुको रानीवन ढोका मुख्य मानिन्छन् । मुड्खुमा जंगबहादुरले निर्माण गराएको मुड्खुढोका धेरै पछिसम्म रहेको र काठमाडौं त्रिशूली सडक निर्माणका क्रममा विसं २०१४ मा हट्न पुगेको स्थानीय बताउँछन् । पर्यापर्यटनका दृष्टिमा नागार्जुन : काठमाडौं सहरको उत्तरपश्चिममा अवस्थित सुन्दर शिवपुरी नागार्जुन राष्ट्रिय निकुञ्जको एउटा खण्डका रूपमा नागार्जुनलाई लिन सकिन्छ । यो जैविक दृष्टिले पनि महत्त्वपूर्ण मानिन्छ । यहाँ ८ प्रजातिका सरिसृप, ३ प्रजातिका उभयचर, २२ प्रजातिका स्तनधारी, १०२ प्रजातिका पुतली, ३११ प्रजातिका चरा, १२९ प्रजातिका च्याउ साथै नेपालमा पाइने २७ प्रजातिका दुर्लभ वन्यजन्तुमा पाँच किसिमका वन्यजन्तु पाइन्छन् । तीमध्ये ध्वाँसे चितुवा, चाइनिज पेंगोलिन, इन्डियन पेंगोलिन, आमामी बाँदर, चरी बाघका लागि पनि यो क्षेत्र प्रख्यात छ । नागार्जुन र जामाचोको राष्ट्रिय तथा अन्तर्राष्ट्रिय महत्त्व पनि उत्तिकै भएका कारण त्यससँग जोडेर पर्यटन विस्तार र संवद्र्धनका योजना निर्माण गर्नु आवश्यक पर्ने जितपुर गोलढुंगा मध्यवर्ती क्षेत्र उपभोक्ता समितिका अध्यक्ष नीराजन तामाङ बताउँछन् । २०५८ फागुन ६ गते नेपाल सरकारले शिवपुरी राष्ट्रिय निकुञ्ज घोषणा गरेपछि २०६५ फागुन १२ गते नागार्जुन क्षेत्रलाई पनि थप गरेर शिवपुरी नागार्जुन राष्ट्रिय निकुञ्ज नामकरण गरिएको हो । भ्रमण, चरा अवलोकन र जीप सफारीका लागि पनि मानिस त्यहाँ पुग्छन् । यसलाई धार्मिक सांस्कृतिक, पौराणिक, जैविक, पर्यटकीय आदि दृष्टिले ज्यादै उत्कृष्ट गन्तव्यका रूपमा लिन सकिन्छ । विश्वकै दोस्रो राष्ट्रिय निकुञ्जको रूपमा यसको विशेष महत्त्व छ ।"
"कांग्रेस र एमालेबीच समस्या छैन, सरकार सहमतिमै अघि बढेको छ : गृहमन्त्री लेखक","पोखरा : गृहमन्त्री रमेश लेखकले सत्ता साझेदार दलहरू नेपाली कांग्रेस र नेकपा एमालेबीचको सम्बन्धमा कुनै समस्या नरहेको दाबी गरेका छन्। पोखरामा आज पत्रकार सम्मेलनमा बोल्दै उनले सत्ता साझेदारीमा कुनै समस्या नभएको भन्दै सरकार पनि नढल्ने स्पष्ट पारेका हुन्। सरकार सहमतिका साथ नै अघि बढिरहेको उनले बताए। लेखकले भने, साथीहरुले सरकार ढल्छढल्छ भनिदिनुहुन्छ अनि ढल्दैन है भनेर हामीले भनिरहनु परेको छ। पछिल्ला समयमा संविधानका साथै संघीय लोकतान्त्रिक गणतन्त्र विरोधी गतिविधिहरू देखा परिरहेको बताउँदै उनले संविधान विरोधी एवम् लोकतन्त्र विरोधी गतिविधि जनताले नरोज्ने स्पष्ट पारे। लोकतन्त्रमा स्वतन्त्र प्रेस तथा सञ्चारमाध्यम रहने उल्लेख गर्दै लोकतन्त्र विरोधीहरूको पहिलो प्रहार नै सञ्चार माध्यममाथि हुने गरेको हामीले विगतमा भोगिसकेको उल्लेख गरे। उनले लोकतन्त्रमा कमि कमजोरीलाई पनि सुधार गर्दै जान सकिने बताउँदै उनले यसमा नागरिक सर्वोपरि हुने स्पष्ट पारे। संविधान विरोधी गतिविधिका माध्यमबाट अराजकता, वितण्डा मच्चाउन खोज्ने प्रवृत्तिलाई राजनीतिक रुपमा जवाफ दिनुका साथै कानुन बमोजिम पनि अघि बढिने उनको भनाइ छ। आमाको नाममा नागरिकता प्रदान गर्ने सम्बन्धमा विधेयक अघि बढाइसकिएको बताउँदै उनले यो समस्या चाँडै नै समाधान हुने विश्वास व्यक्त गरे। आफू गृह मन्त्रालयको जिम्मेवारी सम्हाले यताको नौ महिनाको अवधिमा कानुनी एवम नीतिगत व्यवस्थालाई प्रभावकारी बनाउनेतर्फ लागेको उनको भनाई छ। अपराध नियन्त्रण, लागूऔषध, आत्महत्या, साइबर अपराध जस्ता विभिन्न चुनौतीको सामना गर्ने कुरामा सरकार दृढ रुपमा अघि बढेको उनले बताए। गभर्नर नियुक्तिलगायतका विषयमा समस्या नरहेको भन्दै उनले सही व्यक्तिलाई सही स्थानमा ल्याइने बताउनुभयो। शिक्षकका मागलाई सम्बोधन गर्ने सम्बन्धमा सरकार प्रतिबद्ध भएको उनको भनाइ छ।"
"स्थानीय तहका कर्मचारी पनि आन्दोलित, सोमबार कालो पट्टी बाँधेर काम गर्ने","काठमाडौँ : स्थानीय तहका कर्मचारी पनि आन्दोलित भएका छन् । स्थानीय सेवा कर्मचारी सञ्जाल नेपालले शनिबार विज्ञप्ति जारी गर्दै आइतबारदेखि आन्दोलन गर्ने जनाएको हो । सञ्जालका महासचिव दिपक सिंह धामीले जारी गरेको विज्ञप्तिमा आइतबार ७५३ वटै पालिकाका प्रमुखमार्फत राज्य व्यवस्था तथा सुशासन समितिका सभापति, संघीय मामिला तथा सामान्य प्रशासन मन्त्री, कानुन न्याय तथा संसदीय व्यवस्था मन्त्री र मुख्य सचिवलाई ध्यानाकर्षण गराउने उल्लेख गरिएको छ । यस्तै सोमबार काठमाडौंमा भेला भएर दबाबमूलक कार्यक्रम गर्ने र ७५३ वटै स्थानीय तहमा कालो पट्टी बाँधेर काम गर्ने जनाएको छ । माग पूरा नभए शुक्रबार काठमाडौँ केन्द्रित सडक आन्दोलन तथा सम्पूर्ण ७५३ वटै स्थानीय तहमा पेन डाउनका कार्यक्रमहरू गर्ने विज्ञप्तिमा उल्लेख गरिएको छ । सञ्जालले स्थानी तह कर्मचारी संघर्ष समितिसँग सरकारले गरेका सम्झौतालाई लत्त्याउँदै संघीय निजामती सेवा विधेयक राज्य व्यवस्था तथा सुशासन समितिले अगाडि बढाएको आपत्ति जनाएको छ । यस्तै राज्य व्यवस्था तथा सुशासन समितिले स्थानीय तहका कर्मचारीका मागका विषयमा संशोधन प्रस्ताव दर्ता भएका दफाहरूमा आफूहरूसँग छलफल नगरेको र उपसमितिले पनि स्थानीय तहका कर्मचारीका विषयलाई बेवास्ता गर्दै प्रतिवेदन बुझाएको भन्दै सञ्जालले ध्यानाकर्षण भएको जनाएको छ । यसअघि सरकार र स्थानीय तहका कर्मचारीबीच ऐनमा सङ्घ, प्रदेश र स्थानीय सेवाका कर्मचारीहरूको सेवा र शर्तका विषयमा न्यूनतम मापदण्ड समावेश गर्ने, प्रदेशले कानुन निर्माण गर्दा पालना गर्नुपर्ने मापदण्डमा स्थानीय सेवाका स्थायी कर्मचारीलाई निजामती कर्मचारीका रूपमा परिभाषा भित्र समेटिनुपर्ने लगायतका विषयमा सहमति भएको थियो । हाल शिक्षक र आवासीय चिकित्सकहरू आन्दोलनमा रहेका छन् ।"
"तीन शीर्ष नेताबीच भेटवार्ता, संविधानकाे रक्षाका लागि एकसाथ उभिने निष्कर्ष","काठमाडौं : प्रधानमन्त्री केपी शर्मा ओलीसहित तीन राजनीतिक दलका शीर्ष नेताहरूले संविधानकाे रक्षाका लागि एकसाथ उभिने निष्कर्ष निकालेका छन्। विद्यमान राजनीतिक व्यवस्था र संघीय लोकतान्त्रिक गणतन्त्र नेपालको समावेशिता सहितको संविधानको रक्षाका लागि उपयुक्त वातावरण बनाउँदै अघि बढ्ने विषयमा आज छलफल भएको हो। प्रधानमन्त्री निवास, बालुवाटारमा भएको छलफलमा संविधानको उल्लंघन गर्ने र सामाजिक अराजकता सृजना गरी मुलुकको शान्ति र अमनचयनमा खलल पुर्याउनोहरू प्रति सचेत हुँदै अघि बढ्न प्रमुख राजनीतिक दलहरूसहित गणतन्त्र पक्षधर शक्ति एक ठाउँमा उभिनुपर्नेमा समान मत देखिएको छ। प्रधानमन्त्री एवं नेकपा (एमाले)का अध्यक्ष केपी शर्मा ओली, नेपाली कांग्रेसका सभापति शेरबहादुर देउवा र नेकपा (माओवादी केन्द्र)का अध्यक्ष पुष्पकमल दाहाल प्रचण्ड, गृहमन्त्री रमेश लेखक, प्रधानमन्त्रीका मानव अधिकार तथा सङ्क्रमणकालीन न्यासम्बन्धी सल्लाहकार अग्नि खरेल छलफलमा सहभागी थिए। सङ्क्रमणकालीन न्यायसँग सम्बन्धित दुई आयोगमा पदाधिकारी चयनका लागि गठित सिफारिस समितिले गरिरहेको कामबारे सामान्य जानकारी गराउने काम पनि भएको सल्लाहकार खरेलले जानकारी दिए।"
तीन जना निष्कासित नेपालीलाई लिएर आयो अमेरिकी चार्टड जहाज,"काठमाडौं : निष्कासनमा परेका तीन नेपालीलाई छाड्न फेरि अमेरिकी जहाज नेपाल आएको छ। स्रोतका अनुसार जीभीएन १७६ एसएम नम्बरको अमेरिकी जहाज निष्कासित नेपालीहरूलाई छाड्न नेपाल आएको हो। यसअघि पनि अमेरिकी चार्टर्ड विमानमार्फत ११ जनालाई नेपाल फर्काइएको थियो। अवैधरूपमा अमेरिका बस्दै आएका उनीहरूलाई गत फागुन २१ गते चार्टर्ड विमानमार्फत नेपाल फर्काइएको थियो। अमेरिकी राष्ट्रपति ट्रम्पको नीतिअनुसार पुनः तीन जना नेपालीलाई अमेरिकी विमानमार्फत नेपाल फर्काइएको हो। निष्कासनमा पर्नेमा चापागाईं, चौधरी र बुढा थरका एकएक जना रहेका छन्। गैरकानुनी रूपमा अमेरिका बस्दै आएका ती नेपालीहरूलाई अमेरिकी अध्यागमनले निष्कासन गरेको हो। गैरकानुनी रूपमा अमेरिकामा बसेर त्यहाँको अध्यागमन कानुन उल्लंघन गरेको आरोपमा उनीहरूलाई नेपाल डीपोर्ट गरिएको रहेछ। अमेरिकाले अवैध नेपालीहरूलाई फर्काउने क्रम जारी राखेको छ, स्रोतले अन्नपूर्णसँग भन्यो। डोनाल्ड ट्रम्पले राष्ट्रपतिमा शपथ लिएपछि अमेरिकाको आप्रवासनसम्बन्धी नीति परिवर्तन भएको थियो। राष्ट्रपति ट्रम्पले आप्रवासन सम्बन्धी नयाँ कार्यकारी आदेश जारी गरेर गैरकानुनी रूपमा बसोबास गर्ने आप्रवासीमाथि धरपकड गर्दै आएको छ।"
योगेश भट्टराईले ताप्लेजुङका डीएसपीलाई फोन गरेर दिए धन्यवाद,धरान : प्रतिनिधि सभा सदस्य तथा एमाले सचिव योगेश भट्टराईले ताप्लेजुङका प्रहरी प्रमुख डीएसपी रवि रावललाई फोन गरेर धन्यवाद दिएका छन्। शुक्रबार ताप्लेजुङको फक्तालुङ गाउँपालिका६ को लेलेपमा भएको घटना सम्बन्धमा उनले डीएसपी रावललाई धन्यवाद दिएका हुन्। शुक्रबार कञ्चनजंघा हीरक महोत्सवको उद्घाटनका क्रममा हेलिकोप्टरबाट ताप्लेजुङको लेलेप पुगेका भट्टराईलाई नो केबलकार समूहले आक्रमणको प्रयास गरेका थिए। कार्यक्रममा सम्बोधन गरेर काठमाडौं फर्कनुअघि नेता भट्टराई शौचालय गएका थिए। नो केबलकार पक्षधरहरूले योगेश भट्टराई मुर्दावाद भन्दै शौचालयमा भट्टराईलाई आक्रमण गर्न अगाडि बढेको प्रत्यक्षदर्शीले बताएका छन्। नो केबलकार समूहले नेता भट्टराईलाई आक्रमण गर्न लागेपछि ड्युटीमा रहेका दुईजना महिला प्रहरीले शौचालयको बाहिरबाट चुकुल लगाएर भट्टराईलाई सुरक्षा दिएका थिए। महिला प्रहरीले थप प्रहरी बोलाएर नेपाल प्रहरी र सशस्त्र प्रहरीको टोली शौचालय पुगेर भट्टराईलाई बाहिर निकालेर सकुशल हेलिकोप्टर चढाएको थियो। ड्युटीमा रहेका महिला प्रहरीको सावधानीका कारण कुनै अप्रिय घटना हुन नपाएको ती प्रत्यक्षदर्शीले बताएका छन्। तर पहिचानवादीहरूले नेता भट्टराईलाई शौचालयमा थुनेको भनेर गलत हल्ला फिँजाएको बुझिएको छ। घटनापश्चात् काठमाडौं पुगेका नेता भट्टराईले सुरक्षा व्यवस्था मजबुत बनाएको भन्दै ताप्लेजुङका डीएसपी रावलाई फोन गरेर धन्यवाद दिएको कोशी प्रदेश प्रहरी प्रमुख राजन अधिकारीले बताए। उनले केही व्यक्तिहरूले कार्यक्रममा नाराबाजी गरेको भएपनि प्रहरीले सावधानी अपनाएर भीआइपीहरूको सुरक्षा व्यवस्था मजबुत बनाइएकाले कुनै घटना घट्न नदिएको बताए।
क्यानडामा एक भारतीय विद्यार्थीको गोली हानी हत्या,"टोरन्टो : क्यानडामा गोली लागी एकजना भारतीय विद्यार्थीको मृत्यु भएको छ। उक्त घटनाको विषयमा टोरन्टोस्थित भारतीय महावाणिज्य दूतावासले प्रतिक्रिया जनाएको छ। 'हामी ओन्टारियोको ह्यामिल्टनमा भारतीय विद्यार्थी हरसिमरत रन्धावाको मृत्युबाट धेरै दुखी छौं,' कन्सुलेट जनरलले सामाजिक सञ्जाल प्लेटफर्म एक्समा लेखेका छन्। स्थानीय प्रहरीका अनुसार उनी निर्दोष व्यक्ति भएको दूतावासले उल्लेख गरेको छ। उनलाई दुई सवारी साधन बीचको गोली हानाहानको क्रममा गोली लागेको थियो। दूतावासले भन्यो, 'हामी उनको परिवारसँग सम्पर्कमा छौं र उनीहरूलाई आवश्यक सबै सहयोग प्रदान गर्दैछौं। यस कठिन समयमा हाम्रो समवेदना र प्रार्थना शोकसन्तप्त परिवारसँग छ।' ह्यामिल्टन प्रहरीले पनि एक विज्ञप्ति जारी गर्दै यस विषयमा अनुसन्धान जारी रहेको बताएको छ।"
"प्रधानमन्त्री र सभामुखसँगको छलफलपश्चात महासंघले बोलायो बैठक, आन्दोलन के गर्ला ?","काठमाडौं : प्रधानमन्त्री केपी शर्मा ओली र सभामुख देवराज घिमिरेसँगको वार्तापछि नेपाल शिक्षक महासंघले बैठक बोलाएको छ। आज दिउँसो सवा ३ बजे रत्नराज्य मावि बानेश्वरमा बैठक बोलाएको महासंघका अध्यक्ष लक्ष्मीकिशोर सुवेदीले जानकारी दिए। जारी आन्दोलनमा चासो देखाउँदै प्रधानमन्त्री ओली र सभामुख घिमिरेले शुक्रबार महासंघका प्रतिनिधिहरूलाई वार्ताका लागि बालुवाटार बोलाएर छलफल गरेका थिए। छलफलमा महासंघका अध्यक्ष सुवेदी, सहअध्यक्ष नानुमाया पराजुली, महासचिव तुलाबहादुर थापा र उपमहासचिव मदनराज जोशी सहभागी थिए। आजको बैठकमा समसामयिक विषयमा महासंघको छलफल हुने उनको भनाई छ। बैठकमा राष्ट्रिय समितिका सदस्यहरु, आबद्ध सम्बद्ध संस्थाका अध्यक्ष र महासचिवहरू, प्रदेश आन्दोलन परिचालन समितिका संयोजक, सहसंयोजक र सचिव तथा जिल्ला आन्दोलन परिचालन संयोजकहरू उपस्थित हुनेछन्। हिजोको भेटमा हामीले दृढता र शिष्टतापूर्वक हाम्रा कुरा सम्प्रेषण गरेका छौं। समग्र परिस्थितिको मूल्याङकन गर्दा हामीले अझै आन्दोलनको मोर्चा डटीरहनु पर्ने अवस्था छ। सुवेदीले सामाजिक सञ्जालमा भनेका छन्,हामी एक दुई सानातिना मागहरुको लेनदेन गरी फर्किन आन्दोलनमा आएका होइनौं । विगतका सहमती सम्बोधन हुने अग्रगामी ऐन नै हाम्रो लक्ष्य हो। आजको विरोध सभामा हिजो भएको भेटबारे सबै कुरा साथीहरू बीच राखिने नै छ। परिस्थितिको समग्र मूल्यांकनका लागि तहगत छलफलहरु गरिनेछ। विद्यालय शिक्षा विधेयक छिटो पारित गर्नुपर्ने मागसहित महासंघको आह्वानमा चैत २० गतेदेखि काठमाडौं केन्द्रित आन्दोलन भइरहेको छ। प्रधानमन्त्री ओलीले आन्दोलनमा उठाइएका जायज मागहरूबारे गृहकार्य गर्न भन्दै चैत २५ गते उपप्रधानमन्त्री तथा अर्थमन्त्री विष्णुप्रसाद पौडेल, गृहमन्त्री रमेश लेखक र शिक्षा, विज्ञान तथा प्रविधिमन्त्री विद्या भट्टराईलाई निर्देशन दिएका थिए । यसकै लागि सरकारले संघीय संसद्को अधिवेशन वैशाख १२ गते शुक्रबार दिउँसो १ बजे बोलाउने निर्णय गरेको छ । यसको उद्देश्य विद्यालय शिक्षा विधेयक पारित गर्नु हो । मन्त्रिपरिषद्को वैशाख २ गतेको बैठकले यो निर्णय गरेको हो । सरकारका तर्फबाट विधेयक पारित गर्न आवश्यक समन्वय र सहजीकरण गर्ने प्रयास भइरहेको जनाइएको छ । शिक्षक आन्दोलनका कारण नयाँ भर्ना अभियान प्रभावित भएको छ । आन्दोलनरत शिक्षकहरूले आफ्ना माग पूरा नभए एसईईको उत्तरपुस्तिका परीक्षण र कक्षा १२ को परीक्षा बहिष्कार गर्ने चेतावनी दिइरहेका छन् । मन्त्रिपरिषद्ले वैशाख २ गतेको बैठकमा महासंघले उठाएका मागहरूको यथोचित सम्बोधनका लागि संवाद जारी रहेको, र अझै संवाद गर्न सरकार संवेदनशील तथा गम्भीर रहेको जनाउँदै, विद्यालय भर्ना अभियान, एसईईको उत्तरपुस्तिका परीक्षण र कक्षा १२ को परीक्षालाई मध्यनजर गर्दै आन्दोलन फिर्ता गरी शिक्षकहरूलाई विद्यालय फर्कन आग्रह गरेको छ । शिक्षकहरूले प्रस्तावित विद्यालय शिक्षा विधेयकमा शैक्षिक मूल्य, मान्यता तथा पेसाकर्मीहरूको हक, हित र संरक्षण सुनिश्चित हुनुपर्ने माग राखेका छन् । साथै, नेपालको संविधानअनुसार निःशुल्क र समावेशी शिक्षाको ग्यारेन्टी, सरकारसँग गरिएका विगतका सहमति कार्यान्वयनको सुनिश्चितता, र गुणस्तरीय शिक्षाका लागि पर्याप्त लगानी सुनिश्चित हुनुपर्ने मागसमेत अघि सारिएको छ । महासंघले स्थानीय तहमा शिक्षकको पेसागत हक, अधिकार र संरक्षण, संविधानले प्रत्याभूत गरेका ट्रेड युनियन अधिकारहरूको कार्यान्वयन, निजी तथा सामुदायिक विद्यालयका निजी शिक्षकलाई सार्वजनिक विद्यालय सरह सेवासुविधा र शिक्षा ऐन लागू हुनुअघि नियुक्त शिक्षकको पेन्सन साबिकको व्यवस्थाअनुसार कायम हुनुपर्ने माग राखेको छ । विद्यालय शिक्षा तीनै तहको सरकारको साझा जिम्मेवारीभित्र राखिनुपर्ने, विद्यालयमा कार्यरत सबै प्रकारका (राहत अनुदान शिक्षक, बाविके शिक्षक, विद्यालय कर्मचारी, साविक उमावि, प्राविधिक धारका शिक्षक, करार शिक्षक, संघीय तथा प्रदेश अनुदान शिक्षक आदि) पेसाकर्मीहरूको पूर्ण संरक्षण गरिनुपर्ने महासंघको धारणा छ । महासंघले शिक्षा ऐनमा नेपालका प्रचलित श्रम कानुनले दिएका ट्रेड युनियन अधिकार उपयोग गर्न पाउने व्यवस्था राख्नुपर्ने मागसमेत अघि सारेको छ । आन्दोलनरत शिक्षकहरूले शिक्षा ऐन जारी नभएसम्म विद्यालय नफर्कने अडान लिएका छन् ।"
पर्वतारोहणसँग सम्बन्धी सामाजिक सुरक्षा कोष स्थापना गर्ने तयारी छ : मन्त्री पाण्डे,"संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले पर्वतारोहणसँग सम्बन्धी सामाजिक सुरक्षा कोष स्थापना गर्ने तयारी भइरहेको जानकारी दिएका छन् । नेपाल पर्यटन बोर्डले शनिबार ललितपुरमा आयोजना गरेको डिजिटल युगमा नेपाली पर्यटन उद्योगमा महिला विषयक कार्यक्रममा मन्त्री पाण्डेले पर्वतारोहण क्षेत्रमा लागेका व्यक्तिहरूको जीवन सुरक्षित गर्नका लागि पर्वतारोहणसँग सम्बन्धी सामाजिक सुरक्षा कोष स्थापना गर्ने खाका तयार भएको जानकारी दिएका हुन् । उनले पर्यटन क्षेत्रमा उद्यम गर्ने महिलाहरूका लागि प्रोत्साहन गर्न सहजीकरण गर्ने काम सरकारले गर्ने प्रतिबद्धता जनाए । मन्त्री पाण्डेले पर्यटन क्षेत्रको विकास निजी क्षेत्रसँगको सहकार्यमा अझै प्रभावकारी रुपमा अघि बढाउन सकिने भएकाले सार्वजनिकनिजी साझेदारीको अवधारणाअनुसार काम गर्नुपर्नेमा जोड दिए । पर्यटन उद्योगमा महिला उद्यमशीलता नै अर्थतन्त्रको महत्त्वपूर्ण आधार हुनसक्ने उनले बताए । त्यस्तै उनले पर्यटन क्षेत्रको विकास र समृद्धिलाई केन्द्रमा राखेर आगामी वर्षको बजेट आउने धारणा पनि राखे ।"
बजेटबारे पूर्वअर्थमन्त्रीहरूसँग परामर्श : कार्यान्वयन योग्य बजेट ल्याउन सुझाव,"उपप्रधानमन्त्री एवं अर्थमन्त्री विष्णुप्रसाद पौडेलले लोकप्रियताको खोजी गरेर बजेट ल्याउने सुविधा नभएको उल्लेख गर्दै यथार्थपरक र अनुशासित बजेटको तयारीमा रहेको बताए । काठमाडौं : पूर्वअर्थमन्त्रीहरूले कार्यान्वयन योग्य र यथार्थपरक बजेट ल्याउन सुझाव दिएका छन् । अर्थ मन्त्रालयले आयोजना गरेको आर्थिक वर्ष २०८२८३ वर्षको बजेटसम्बन्धी परामर्शमा पूर्वअर्थमन्त्रीहरूले लोकप्रिय र नारामा केन्द्रित नभई व्यावहारिक बजेट ल्याउन सुझाव दिएका हुन् । त्यसैगरी, उनीहरूले बजेटलाई उत्पादन र रोजगारीमा केन्द्रित गर्न पनि सुझाव दिएका छन् । पूर्वअर्थमन्त्रीहरूले धेरै आयोजनाहरू प्रस्ताव गर्नेभन्दा ठूला, प्रतिफलयुक्त र कार्यान्वयन योग्य आयोजनामा प्राथमिकता दिनुपर्नेमा जोड दिए । त्यस्तै स्वास्थ्य, शिक्षा र आयआर्जनका कार्यक्रमलाई प्राथमिकता दिन पनि सुझाव दिएका छन् । पूर्वप्रधानमन्त्री एवं अर्थमन्त्री डा बाबुराम भट्टराईले वैचारिक र नीतिगत स्पष्टतासहित कार्यान्वयन योग्य बजेटलाई प्राथमिकता दिनुपर्ने बताए । पर्याप्त साधनस्रोत नभइकन राज्यले सबै कुरा गर्न खोज्दा समस्या आएको उल्लेख गर्दै पूर्वअर्थमन्त्री डा भट्टराईले सार्वजनिक, निजी, सहकारी र समुदायको भूमिका पनि स्पष्ट हुनुपर्नेमा जोड दिए । पूर्वअर्थमन्त्री डा प्रकाशशरण महतले आयोजना वर्गीकरणको मापदण्ड पालना गर्दै सीमित र कार्यान्वयन हुने खालका आयोजनाहरू ल्याउन आग्रह गरे । उनले वित्त नीति र मौद्रिक नीतिबीच तालमेल हुनुपर्नेमा जोड दिए । पूर्वअर्थमन्त्री वर्षमान पुनले राष्ट्रिय गौरवका आयोजनालाई चरणबद्ध रूपमा सम्पन्न गर्न जरुरी रहेको धारणा व्यक्त गर्दै बनेका पूर्वाधारहरूलाई सदुपयोग गर्नुपर्ने बताए । उनले सूचना प्रविधिलाई विशेष महत्व दिनुपर्ने उल्लेख गर्दै प्रादेशिक हिसाबले पनि सन्तुलित बजेट ल्याउन सुझाव दिए । वैचारिक र नीतिगत स्पष्टतासहित कार्यान्वयन योग्य बजेटलाई प्राथमिकता दिनुपर्छ । डा बाबुराम भट्टराई, पूर्वप्रधानमन्त्री एवं अर्थमन्त्री आयोजना वर्गीकरणको मापदण्ड पालना गर्दै सीमित र कार्यान्वयन हुने खालका आयोजनाहरू ल्याउनु पर्छ । डा प्रकाशशरण महत, पूर्वअर्थमन्त्री राष्ट्रिय गौरवका आयोजनालाई चरणबद्ध रूपमा सम्पन्न गर्न जरुरी छ । वर्षमान पुन, पूर्वअर्थमन्त्री आयातमा आधारित राजस्वलाई आन्तरिक उत्पादनमा आधारित बनाउनु पर्छ । जनार्दन शर्मा, पूर्वअर्थमन्त्री क्षेत्रीय, प्रादेशिक र भौगोलिक सन्तुलन कायम हुने गरी बजेट विनियोजन गर्नुपर्छ । ज्ञानेन्द्रबहादुर काकी, पूर्वअर्थमन्त्री पुराना आयोजनाहरूलाई सम्पन्न गर्ने र तीन करोड रुपैयाँको सीमालाई ख्याल गर्नुपर्छ । शंकर कोइराला, पूर्वअर्थमन्त्री संघ, प्रदेश र स्थानीय तहमा आम्दानी र खर्चको योजनासहित अनुशासित बजेट ल्याउन आवश्यक छ । डा प्रकाशचन्द्र लोहनी, पूर्वअर्थमन्त्री निजी क्षेत्रलाई सहजीकरण गर्न नीतिगत सुधारमार्फत प्रतिस्पर्धालाई प्रवद्र्धन तथा प्रोत्साहन गर्न जरुरी छ । डा रूप ज्योति, पूर्वअर्थमन्त्री त्यसैगरी, पूर्वअर्थमन्त्री जनार्दन शर्माले आयातमा आधारित राजस्वलाई आन्तरिक उत्पादनमा आधारित बनाउनुपर्ने बताए । उनले नयाँ नीति बनाउनुभन्दा परिणाममुखी बजेट बनाउन जरुरी रहेको उल्लेख गर्दै ठूला पूर्वाधार निर्माणका लागि निजी क्षेत्रलाई जिम्मा दिनुपर्ने धारणा व्यक्त गरे । पूर्वअर्थमन्त्री ज्ञानेन्द्रबहादुर कार्कीले चुनौतीलाई अवसरका रूपमा लिनुपर्ने बताउँदै क्षेत्रीय, प्रादेशिक र भौगोलिक सन्तुलन कायम हुने गरी बजेट विनियोजन गर्नुपर्ने बताए । उनले जनताले अनुभूति गर्ने खालको र सबै निर्वाचन क्षेत्रको विकासमा ध्यान दिनुपर्ने धारणा व्यक्त गरे । वैदेशिक लगानीलाई विशेष जोड दिन पनि पूर्वअर्थमन्त्री कार्कीले सुझाव दिए । यस्तै, पूर्वअर्थमन्त्री शंकर कोइरालाले पुराना आयोजनाहरूलाई सम्पन्न गर्ने र तीन करोड रुपैयाँको सीमालाई ख्याल गर्न सुझाव दिए । विगतको तुलनामा पर्यटन, पूर्वाधार, सिँचाइ, ऊर्जालगायतका क्षेत्रमा धेरै प्रगति भएको उल्लेख गर्दै प्रतिफल दिने उद्योगहरूमा केन्द्रित हुन सुझाव दिए । पूर्वअर्थमन्त्री डा प्रकाशचन्द्र लोहनीले संघ, प्रदेश र स्थानीय तहमा आम्दानी र खर्चको योजनासहित अनुशासित बजेट ल्याउन आवश्यक रहेको बताए । उनले उद्योग र कृषिलाई समन्वय गर्ने संयन्त्र जरुरी रहेको उल्लेख गर्दै बजेट निर्माणलाई प्रभावकारी र परिणामुखी बनाउनेमा जोड दिए । पूर्वअर्थमन्त्री डा रूप ज्योतिले निजी क्षेत्रलाई सहजीकरण गर्न नीतिगत सुधारमार्फत प्रतिस्पर्धालाई प्रवद्र्धन तथा प्रोत्साहन गर्न आग्रह गरे । उपप्रधानमन्त्री एवं अर्थमन्त्री विष्णुप्रसाद पौडेलले लोकप्रियताको खोजी गरेर बजेट ल्याउने सुविधा नभएको उल्लेख गर्दै यथार्थपरक र अनुशासित बजेटको तयारीमा रहेको बताए ।"
बालुवाटारमा प्रमुख तीन दलका शीर्ष नेताहरूको बैठक जारी,"काठमाडौँ : प्रमुख तीन दलका शीर्ष नेताहरूको बैठक जारी रहेको छ । शनिबार साँझ प्रधानमन्त्रीको सरकारी निवासमा बालुवाटारमा प्रधानमन्त्री तथा एमाले अध्यक्ष केपी शर्मा ओली, नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालबीच छलफल भइरहेको हो । बैठकमा संक्रमणकालीन न्यायलगायत विषयमा छलफल भइरहेको प्रधानमन्त्रीको सचिवालयले जनाएको छ । छलफलमा गृहमन्त्री रमेश लेखक र प्रधानमन्त्रीका संक्रमणकाली न्यायसम्बन्धी सल्लाहका अग्नि खरेल पनि सहभागी छन् ।"
देशमा देखिएको प्रतिगामी षड्यन्त्र सफल हुन दिँदैनौँ : प्रचण्ड,"नेकपा माओवादी केन्द्रका अध्यक्ष पुष्पकमल दाहाल प्रचण्डले देशमा देखिएको प्रतिगामी षड्यन्त्र सफल हुन नदिने बताएका छन् । शनिबार काठमाडौँमा नेवाः राष्ट्रिय मुक्ति मोर्चाको राष्ट्रिय सम्मेलन उद्घाटन गर्दै प्रचण्डले सरकारका गलत काम, क्रियाकलापको कारण प्रतिगामी तत्त्वले धमिलो पानीमा माछा मार्ने दुष्साहसजस्तो गरेको भन्दै त्यसलाई सफल हुन नदिने बताएका हुन् । तत्कालीन समयमा संविधान नबन्ने देखिएपछि केही विषयमा सम्झौता गरिएको भन्दै उनले अब यथास्थितिवाद र प्रतिगामी षडयन्त्रविरुद्ध सबै उत्पीडित वर्ग र जाति समुदाय अगाडि बढ्नुपर्ने बेला आएको धारणा राखे । प्रचण्डले अन्य दलसँग तालमेल गरेर अघि बढ्दा त्यसको परिणाम जनतामा राम्रो नभएकाले आफ्नै बलमा निर्वाचन लड्नका लागि पार्टीलाई बलियो बनाउने अभियानमा आफू रहेको बताए । उनले राष्ट्रिय विभूति शंखधर साख्वाको सम्मान र आदर्शलाई पछ्याउँदै गरिब किसानहरूको ३० हजारसम्मको ऋण मिनाहा गर्ने निर्णय आफू प्रधानमन्त्री हुँदा गरेको स्मरण गरे । उनले नेवार समुदायको समुदाय, भाषा, पहिचान स्थापित नभएसम्म माओवादीले साथ नछाड्ने प्रतिबद्धता जनाए ।"
एमालेले दियो भौतिक पूर्वाधार तथा यातायात मन्त्रीलाई २५ बुँदे सुझाव,"काठमाडौं : नेकपा एमालेले आगामी आर्थिक वर्षको नीति तथा कार्यक्रम एवम् बजेटमा समावेश गर्ने विषयमा भौतिक पूर्वाधार तथा यातायात मन्त्री देवेन्द्र दाहाललाई २५ बुँदे सुझाव दिएको छ। शनिबार पार्टी कार्यालय च्यासलमा पार्टीको भौतिक पूर्वाधार तथा यातायात विभागले गरेको कार्यक्रममा विभागीय प्रमुख गोकर्ण विष्टले सरकारको कामलाई प्रभावकारी बनाउन पार्टीको तर्फबाट सुझाव दिइएको बताए। एमालेले सडक विभाग, यातायात व्यवस्था विभाग, रेल विभाग तथा पानी जहाज कार्यालयसँग सम्बन्धित विभिन्न विषयहरू समेटेर लिखित सुझाव दिएको हो। योजना तथा कार्यक्रमहरूलाई नागरिकसम्म प्रभावकारी रुपमा पुर्याउन सरकारको नीति था कार्यक्रम एवम् बजेटमा समावेश गर्नु पर्ने विषयहरू प्राथमिकताका साथ समेटेर सुझाव दिइएको विष्टले बताए। राष्ट्रिय गौरवका तथा राष्ट्रिय महत्वका आयोजनाहरू, विकट तथा दुर्गम क्षेत्र, रणनीतिक महत्वका योजना, आर्थिक विकास र रोजगारी सिर्जनाहरू योजना लगायतलाई नीति कार्यक्रम तथा बजेटमा समावेश गर्न एमालेको सुझाव छ। कार्यक्रममा एमालेका पोलिटब्युरो सदस्य समेत रहेका मन्त्री दाहालले पार्टीले अल्पकालीन तथा दीर्घकालीन आवश्यकताहरूलाई सम्बोधन हुने गरी महत्वपूर्ण सुझाव दिएको बताए। आगामी वर्षको बजेटमा निर्माणाधीन तथा अधुरा योजनाहरू पूरा गराउन प्राथमिकता दिइने उनले उल्लेख गरे। सडक सञ्जाल नपुगेका ठाउँमा सडक सञ्जाल पुर्याउने, आफ्नै देशको एक भागबाट अर्को भागमा पुग्न अरु देशको बाटो प्रयोग गर्नुपर्ने बाध्यता हटाउने, उत्पादन वृद्धि र रोजगारी सिर्जनामा सहयोग पुग्ने, राजश्व संकलन तथा वैदेशिक व्यापारलाई सहज गराउने लगायतका क्षेत्रमा बजेटले प्राथमिकता पाउने उनको भनाइ थियो। समुद्रमा नेपाली पानी जहाजको पहुँच स्थापित गर्न अन्तर्राष्ट्रिय सन्धि तथा कानूनहरूको अध्ययन भइरहेको, सार्वजनिक यातायातलाई व्यवस्थित पार्न प्रविधियुक्त बनाउने काम भइरहेको, रुग्ण आयोजनाहरूको पहिचान गरि समस्या समाधान तथा रेल मार्ग विस्तार र निर्माणमा देखिएका समस्या निराकरण तर्फ मन्त्रालयले ध्यान दिएको मन्त्री दाहालले बताए।"
आगलागीले करिब २ करोडको क्षति,"रौतहट : शुक्रबार जिल्लाको छुट्टाछुट्टै दुई स्थानमा भएको भीषण आगलागीबाट करोडौंको क्षति भएको छ। जिल्ला सदरमुकाम गौर र भारतीय सीमासँग जोडिएको बौधिमाई नगरपालिकाको कोपवा गाउँमा भएको आगलागीबाट झन्डै दुई करोड रुपैयाँ बराबरको धनमाल जलेर नष्ट भएको प्रहरीले जनाएको छ। गएराति ९ बजेको समयमा गौर कबिर चोकस्थित स्थानीय कृष्णनन्दन पेटलको घरमा आगलागी हुँदा बाँस र खरले छाएको पटेलको कच्ची घरमा अचानक आगलागी हुँदा घर पूर्ण रूपमा जलेर नष्ट भएको छ भने घरमा राखिएको विभिन्न सामान जलेर खरानी भएको प्रहरीले जनाएको छ। आगलागीबाट घरसहित बिग्रेर मर्मतका लागि राखिएको ५ थान मोटरसाइकल, एक थान पानी तान्ने मोटर लगायतका विभिन्न सामान जलेर नष्ट हुँदा करिब २१ लाख बराबरको क्षति भएको जिल्ला प्रहरी कार्यालय रौतहटका प्रहरी प्रवक्ता तथा डीएसपी दीपक कुमार रायले बताए। आगलागीको कारण खुल्न सकेको छैन। यस्तै राति नै बौधिमाई नगरपालिका५ कोपवाका धर्मेन्द्र जयवालको ३ तले पक्की घरको अन्डर ग्राउन्डमा रहेको गोदाम घरमा आगलागी भएको छ। गएराति साढे ८ बजेको समयमा पीडित जयसवालको गोदाममा अचानक विद्युत तार सर्ट भएर भीषण आगलागी हुँदा करोडौं मूल्य बराबरको रेडिमेड कपडा, मोटरसाइकल लगायतका सामान जलेर नष्ट भएको छ। आगलागीबाट ३ तले घरसहित गोदाममा रहेको १ करोड मूल्य बराबरको कपडा र चप्पल, एक थान मोटरसाइकल गरी कुल १ करोड ७६ लाख बराबरको क्षति भएको जिल्ला प्रहरी प्रवक्ता डीएसपी रायले बताए। दुवै घरमा गरी १ करोड ९७ लाख बराबरको क्षति भएको अनुमान गरिएको छ।"
अक्षय कुमारको केसरी च्याप्टर २ले कति कमायो ?,फिल्म केसरी च्याप्टर २ मा अक्षय कुमारको अभिनयको अत्यधिक प्रशंसा भइरहेको छ । यसलाई अक्षयको पुनरागमन पनि भनिएको छ । फिल्ममा उनीसँग अनन्या पाण्डे र आर माधवनले पनि काम गरेका छन् । केसरी च्याप्टर २ को पहिलो दिनको संग्रह सार्वजनिक भएको छ । पहिलो दिन बक्स अफिसमा फिल्मको सुरुवात सुस्त देखिएको थियो । अक्षय कुमारको फिल्म केसरी च्याप्टर २ रिलिज भएसँगै हलहरूमा राज गरिरहेको छ । १८ अप्रिलमा रिलिज भएपछि फिल्मले दर्शक र समीक्षकहरूबाट सकारात्मक समीक्षा प्राप्त गरेको छ । फिल्ममा अक्षय कुमारले शंकरन नायर नामक वकिलको भूमिका निर्वाह गरेका छन् । जसले जलियाँवाला बाग नरसंहारको लागि अंग्रेजहरूविरुद्ध कानुनी कारबाही लडेका थिए । केसरी च्याप्टर २ ले कति कमायो केसरी अध्याय २ को पहिलो दिनको संग्रह बाहिर आएको छ । पहिलो दिन बक्स अफिसमा फिल्मको सुरुवात सुस्त थियो । अक्षय कुमारको फिल्मले प्रशंसाको तुलनामा भने धेरै कमाउन सकेको छैन । तर केसरी च्याप्टर २ले आगामी दिनहरूमा राम्रो फाइदा गर्ने निर्माण टिमले गरेको छ । सकनिल्कका अनुसार फिल्मले पहिलो दिनमा ७५ करोड रुपैयाँको नेट कलेक्सन गरेको छ । यो २०१९ मा रिलिज भएको अक्षय कुमारको फिल्म केसरीको कलेक्सनको एक तिहाइ हो । २१ मार्च २०१९ मा रिलिज भएको फिल्म केसरी ले पहिलो दिन २१०६ करोड रुपैयाँ कलेक्सन गरेको थियो । यसको पहिलो सप्ताहान्तको कलेक्सन ७८ करोड रुपैयाँ थियो । फिल्म केसरी च्याप्टर २ देशभर ३७५३ शो भएको छ । यसमा मुम्बईमा ७५६ र दिल्ली एनसीआरमा ८५६ शोहरू समावेश छन् । भारतमा पहिलो दिन यसको अकुपेन्सी २० प्रतिशत देखिएको छ । यस वर्ष रिलिज भएका अक्षय कुमारका फिल्महरूको कुरा गर्ने हो भने स्काई फोर्स जनवरीमा रिलिज भएको थियो । अभिनेता वीर पहाडियाले यसै फिल्मबाट डेब्यू गरेका थिए । स्याकानिल्कका अनुसार स्काई फोर्सले आफ्नो सुरुवाती दिनमा १२२५ करोड रुपैयाँ कमाएको थियो । यस्तो अवस्थामा केसरी च्याप्टर २ले अझै धेरै लामो यात्रा तय गर्न बाँकी छ । यो फिल्मले अब के चमत्कार गर्छ भनेर हेर्नुपर्ने छ । यो फिल्मलाई करण सिंह त्यागीले निर्देशन गरेका हुन् भने करण जोहरले निर्माण गरेका छन् ।
नेपालको विश्वकप यात्रामा वर्षा बाधक,काठमाडौं : आइसीसी यू१९ विश्वकप एसिया क्षेत्र छनोटअन्तर्गत नेपाल र अफगानिस्तानबीचको खेल वर्षाको कारण रद्द भएको छ । यससँसगै नेपालले यू१९ विश्वकप २०२६ खेल्न नपाउने भएको छ । आइसीसी यू१९ विश्वकप एसिया क्षेत्र छनोटअन्तर्गत नेपाल र अफगानिस्तानबीचको खेल रद्द भएको छ । मैदान भिजेको हुँदा शनिबार हुनुपर्ने खेलमा अंक बाँड्दा रनरेटमा अगाडि रहेको अफगानिस्तान यू१९ विश्वकप छनोट भएको हो । मूलापानी तल्लो मैदानमा शनिबार बिहान ९ः३० मा सुरु हुनुपर्ने खेल वर्षाको कारण पछि धकेलिएको थियो । शनिबार दिनको २ बजे गरिएको अन्तिम इन्सपेक्सनमा पनि मैदान खेल्न लायक नभएको भन्दै खेल रद्द गरिएको हो । नेपाल र अफगानिस्तानले अगाडिका तीनै खेल जितेका थिए । अंक तालिकामा रनरेटका आधारमा अफगानिस्तान अगाडि हुँदै २०२६ मा जिम्बाबे र नामिबीयामा हुने विश्वकपमा छनोट भएको हो । अघिल्लो पटक २०२४ को यू१९ विश्वकपमा नेपालले अफगानिस्तानलाई समूह चरणमा हराएको थियो । सोही कारण अफगानिस्तानले यसपटकको छनोट खेलको तालिकामा खेल्नु परेको थियो ।
आन्दोलनरत आवासीय चिकित्सकलाई काममा फर्कने वातावरण बनाउन चिकित्सक संघको माग,काठमाडौँ : नेपाल चिकित्सक संघले आवासीय चिकित्सकहरूलाई नेपाल सरकारको आठौँ तहसरहको निर्वाह भत्ता दिने निर्णय लागू गर्न माग गरेको छ । संघको आज बसेको बैठकले आन्दोलनरत आवासीय चिकित्सकहरूलाई निसर्त र सुरक्षित रूपमा काममा फर्कने वातावरणको सुनिश्चितता गर्न माग गरेको हो । संघले आफूहरूका माग सम्बोधन नगरेमा कार्यदलको काम कारबाहीमा सहभागी नहुने जनाएको छ । सरकारले निजी मेडिकल कलेजमा चिकित्सा शिक्षा स्नातकोत्तर तह (पीजी) अध्ययन गर्ने आवासीय चिकित्सक निर्वाह भत्ताको विषयमा गत ३ वैशाखमा शिक्षा सचिव डा दिपक काफ्ले संयोजकत्वमा ११ सदस्यीय पुनः कार्यदल बनाएको थियो । काफ्लेलाई पत्र लेख्दै चिकित्सक संघका महासचिव डा सन्जिव तिवारीले मागहरू पूरा नभएसम्म कार्यदलको काम कारबाहीमा सहभागी नहुने निर्णय भएको जानकारी गराएका छन् । १७ वटा मेडिकल कलेजका दुई हजारभन्दा बढी आवासीय चिकित्सक सरकारले निर्णय गरिएको निर्वाह भत्ता लागू नभएको भन्दै सडक आन्दोलनमा छन् ।
दुर्गममा वृद्धभत्ता लिन दुई दिन पैदल,"हुम्ला : ताजाँकोट गाउँपालिका३ मासपुरका जोख्या बुढा ७५ वर्षका भए। उनलाई गाउँघरमै हिँडडुल गर्न साह्रै कठिन हुने गर्छ। तर वृद्धभत्ता लिनका लागि दुई दिनको यात्रा गर्नुपर्ने बाध्यता रहेको छ। सरकारले सामाजिक सुरक्षा भत्ता बैंकमार्फत वितरण गर्न थालेपछि गाउँबाट दुई दिनको पैदल हिँडेर ताजाँकोट गाउँपालिकाको केन्द्र छप्रेला पुग्नुपर्ने बाध्यता रहेको बुढाले बताए। उनका अनुसार घरबाट बिहानै हिँडेपछि जसोतसो मैतारना र पुमा भन्ने स्थानसम्म पुगिन्छ पछिल्लो दिन गाउँपालिका केन्द्र पुग्न ठिक्क हुन्छ बुढाले भने। झण्डै चार दिन समय खर्चिनुपर्छ। बैंकले अरूलाई भत्ता दिँदैन। आफै पुग्नु पर्छ , बुढाले भने। मासपुरकै घिरकला रोकाया उमेरले ७० वर्षकी छन्। उनीलाई पनि गाउँमै हिँडडुल गर्न कठिनाइ छ। उनले एक पटक छोराले बोकेर गाउँपालिका केन्द्र पुर्याएर सामाजिक सुरक्षा भत्ता बैंकबाट झिकेको बताइन। बैंकबाट सामाजिक सुरक्षा भत्ता दिने व्यवस्था गरेपछि गाउँबाट गाउँपालिका केन्द्रसम्म पुग्न निकै गाह्रो हुने गरेको रोकायाको भनाइ छ। ८० वर्षीया डेढुकला बुढाले बैंकबाट सामाजिक सुरक्षा भत्ता वितरण हुन थालेपछि लिन जान कठिन भएको बताइन्। २५ घरधुरी रहेको मासपुर गाउँका झण्डै १२१४ जना वृद्धवृद्धालाई सामाजिक सुरक्षा भत्ता लिन समस्या हुने गरेको मासपुर गाउँका केशबहादुर रोकायाले बताए। हुम्लाको चंखेली गाउँपालिका ५ नेप्का गाउँपालिका वृद्धवृद्धाहरूलाई पनि सामाजिक सुरक्षा भत्ता बुझ्न एक दिनको पैदलयात्रापछि गाउँपालिको केन्द्र पिप्लाङ पुग्नुपर्ने बाध्यता छ। तीन दिन समय छुट्याएर भत्ता बुझ्नुपर्ने अवस्था रहेको चंखेली गाउँपालिका५ का गोर्या तामाङले बताए। ६५ घरका वृद्धवृद्धाहरू एकदिनको पैदलपछि गाउँपालिका केन्द्र पिप्लाङ पुग्ने गर्छन्।"
मोटरसाइकल चोरी गरेको आरोपमा २ युवक पक्राउ,"रौतहट : रौतहटको चन्द्रपुर नगरपालिका१० बालचनपुरबाट मोटरसाइकल चोरी गरेको आरोपमा दुईजना युवक पक्राउ परेका छन्। इलाका प्रहरी कार्यालय डुमरियाबाट खटिएको प्रहरी गस्ती टोलीले बालचनपुरचोक नजिक पश्चिम किनारबाट २ युवक पक्राउ गरेको इलाका प्रहरी कार्यालय चन्द्रनिगाहपुरका प्रमुख, प्रहरी नायब उपरीक्षक राजकुमार राईले बताए। निलो रंगको अपाचे मोटरसाइकलसहित शंकास्पद अवस्थामा बसेको स्थानबाट जिल्लाको गरूडा नगरपालिका४ का २० वर्षीय आशुतोष कुमार साह र सोही स्थानका १९ वर्षीय जयराम साह कलवार भारतीय नम्बरको बि आर ३० ए ८०३३ नम्बरको टिभीएस कम्पनीको १६० सीसीको मोटरसाइकलसहित पक्राउ परेको प्रमुख राईले बताए। मोटरसाइकलको सवारी दर्ता, भन्सार समेतका कागजातहरू नभएको कारण पक्राउ गरी आवश्यक कारबाही अगाडि बढाइएको प्रमुख राईले जानकारी दिए।"
कोशीमा मुख्यमन्त्री कार्यालयअन्तर्गतको वेबसाइट ह्याक,"विराटनगर : कोशी प्रदेशमा मुख्यमन्त्री तथा मन्त्रिपरिषद्को कार्यालयअन्तर्गतको वेबसाइट ह्याक भएको छ। मुख्यमन्त्री कार्यालयअन्तर्गतको गुनासो व्यवस्थापन प्रणालीको वेबसाइट ह्याक भएको हो। मुख्यमन्त्री तथा मन्त्रिपरिषद् कार्यालयअन्तर्गतको वेबसाइट ह्याक गरेर ह्याकरले प्रेम प्रस्ताव दर्शाउने शब्द राखेको पाइएको छ। वेबसाइट कहिले ह्याक भएको हो भन्ने यकिन छैन। मुख्यमन्त्री कार्यालय भने बेखबर थियो। उक्त वेबसाइट २०२५ मार्च २० मा अन्तिम पटक सही अवस्थामा रहेको देखिन्छ। अहिले लिंक ब्राउज गर्दा प्रेमिल शब्दहरू दर्शाएको पेज देख्न सकिन्छ। वेबसाइटमा यसअघि राखिएका विषयवस्तु देखिँदैनन्। वेबसाइटको सबैभन्दा माथिपट्टि चकलेटको फोटो राखिएको छ। त्यसको तल तिम्रै लागि एस (फर यू एस) भन्दै अंग्रेजी अक्षरमा प्रेमिल शब्दहरू राखिएको छ। मुख्यमन्त्री कार्यालयले भने यो विषयमा शनिबार मात्रै थाहा पाएको छ। मुख्यमन्त्री कार्यालयका प्रवक्ता पवनकुमार तिमिल्सेनाले वेबसाइटमा केही समस्या आएको बताए। वेबसाइट ह्याक भएको हो कि हैन भनेर हेर्ने काम भइरहेको उनको भनाइ छ। केही समस्या आएजस्तो छ, तिमिल्सेनाले भने, समाधानका लागि प्राविधिक परिचालन गरेका छौं।"
"११६ केजी गाजासहित कार बरामद, चालक फरार",धरान : प्रहरीले सुनसरीबाट ११६ केजी गाजासहित एउटा कार बरामद गरेको छ । शुक्रबार राति इटहरीबाट विराटनगरतर्फ जाँदै गरेको बा७च ९२६३ नम्बरको कारलाई चेकजाँच गर्दा गाजा र कार बरामद गरिएको जिल्ला प्रहरी कार्यालय सुनसरीका डिएसपी योगराज खतिवडाले बताए । उक्त कारले गाजा बोकेर विराटनगरतर्फ जाँदै गरेको गोप्य सूचना पाएपछि इलाका प्रहरी कार्यालय दुहबीबाट प्रहरी वरिष्ठ नायव निरीक्षक रजिप रणपहेलीको टोलीले चेकजाँच गर्दा गाजा र कार बरामद गरिएको जनाइएको छ । कार चालक भने फरार भएको डिएसपी खतिवडाले बताए ।
बोलेरो दुर्घटना हुँदा एक जनाको मृत्यु,काठमाडौं : काठमाडौंबाट पोखरा गइरहेको बोलेरो धादिङमा दुर्घटना हुँदा एक जनाको मृत्यु भएको छ। बागमती प्रदेश प्रहरी कार्यालयका अनुसार पृथ्वी लोकमार्गमा काठमाडौंबाट पोखरातर्फ जाँदै गरेको प्र ३०१०२३ च ६५८ नम्बरको बोलेरो मध्यराति १२ बजेतिर अर्को सवारीसाधनमा ठोक्किएर दुर्घटना भएको हो। दुर्घटनामा घाइते भएका ललितपुर बागमति गाउँपालिका १ का ३४ वर्षीय थुलबाबु थिंङको मृत्यु भएको हो। उनको शब ट्रमा सेन्टरमा रहेको छ। बोलेरोमा ५ जना यात्रु सवार थिए। प्रहरीले बलेरो र चालक रामेछाप मन्थली नगरपालिका८ का ३४ वर्षीय अरुण कार्कीलाई नियन्त्रणमा लिएको छ।
यादहरू,"नसम्झुँ भन्छु झन् बढी सम्झन्छ मन नगरुँ प्रेम भन्छु झन् हृदय केन्द्रमा झांगिन्छ प्रेमको विरुवा नगरुँ याद भन्छु झन् बेसी किन आउँछन् यादहरू ? छैन कतै याद मेट्ने कुनै इरेजर ? अथवा, म्यासेन्जर, भाइवर वा ह्वाट्सएपमा जस्तै छैन डिलिटका कुनै अप्सन ? प्रश्न गर्छु म आफैंसित पटक पटक नगरुँ याद भन्छु झन् बेसी हुरी चलाएर किन आउँछन् यादहरू ? आए त हुन्थ्यो याद मात्र तर सँगै बोकेर आउँछ छटपटी, बेचैनी र, हर्छ अमन, चैन भोक, प्यास अनि निद्रा यादहरूले मनको दैलो टेकेपछि आँखा टोलाउँछ हृदय डोलाउँछ खुशी लोलाउँछ कतै शान्ति हुन्न कुनै औषधिले छुन्न त्यसैले, नआओस् याद भन्छु झन् बेस्सरी मुटुमा आँधी चलाएर किन आउँछन् यादहरू? याद आएपछि सँगै खहरे उर्लन्छ गालाका डोबहरूमा अनि एकाएक अलप हुन्छन् ओठको मुस्कान त्यस्तै, गालाको लाली पनि वर्तमानको पारिलो घाम छेकिन्छ यादको बादले म घामप्रिय मान्छे बादलको छेकबार अप्रिय लाग्छ मलाई र त नआओस् भन्छु याद झन् तुफान बनेर।"
भुसको आगो,"हिजो सडक तताएकै हो गणतन्त्रका लागि आज सडक तातेको छ गणतन्त्रमा। मतहरू ढकमक्क फुलेका छन् वाद, विवाद र संवाद मौलाएको छ गाउँदेखि सहरसम्म गणतन्त्रमा। तिमी, दरबारभित्र बसे पनि बाहिरी सडक तातेपछि कुकर्महरू ऐंठन बनेर आउँछन् गणतन्त्रमा। इतिहास साक्षी छ यमतन्त्र मौलाएपछि मनले मनसँग प्रश्न गर्छ मनले तिमीसँग प्रश्न गर्छ गणतन्त्रका अंगहरू अस्वस्थ छन् त्यसैले तिमीलाई हेर्दा बाहिरी सडक तातेकै हो उल्टो सुल्टो जे भए पनि। शासनमा गन्ध आएपछि तिमीमा आशा मरेको छ निराशाहरू बलिरहेछन् भुसको आगोसरि गणतन्त्रमा। यहाँ जनताभन्दा नेता धेरै भएपछि खाएपछि फेरि पोस्नुपर्ने भएपछि निराशाको बाढी आउँछ उल्टो सुल्टो जे भए पनि गणतन्त्रमा। तिमी मेरो हौ, मैले तिमीलाई चुने ऊ तिम्रो हो, तिमीले उसलाई चुन्यौ मेरा लागि मैले नै चुन्नु पर्छ गणतन्त्रमा।"
जीवनमा जीवनकै दर्पण,"कहिले आउँछ मनमा सूक्ष्म घर्षण भएर भावना। कहिलेकाहीँ हीन र लघुताभाष भएर। कहिले आशावादी दृष्टिचेतका साथ। अनि कहिले आउँछ विद्रोही चेतका तीव्रगतिको कम्पन। सायद यस्तो सबैलाई हुन्छ होला। मानिस न हो। मनमस्तिष्कको अन्तरकुन्तरमा के के रहन्छ पत्तो पाइन्न। किशोरवयमा एउटा भाव उब्जिन्छ, युवा भएपछि अर्कै भाव आउन सक्छ। बुढ्यौली लाग्दै जाँदा फरक भाव उत्पन्न नहोला भन्न सकिन्न। अझ मानिसको उमेर, चेतनाको स्तर, पारिवारिक पृष्ठभूमि, शिक्षा, वरपरको वातावरण, व्यक्तिको निजत्वजस्ता कुराले पनि उसले सोच्ने तौर तरिकाहरू र मनमा उत्तिजने भावहरूमा फरक पार्छन्। यति मात्र कहाँ होला र। आफू जन्मेहुर्के र खेलेको परिवेश, त्यहाँको संस्कार र संस्कृतिले पनि यसमा घर गर्छन् हैन र। हामीलाई थाहा छ, हाम्रा दैनिकीहरू विस्तारै चिप्लिँदै जान्छन्। समय बितेको पत्तो पाइन्न। जीवनमा हरपल नजिकिने चुनौतीहरू, भविष्यप्रतिको चिन्ताले व्यक्ति विशेषलाई धेरै कुराहरू सोच्न बाध्य गराउँछ। यी सबै समयका कुरा हुन्। जीवनलाई उर्वर बनाउने किमरुभूमि ? जीवन, सुखका खुट्टाहरूले अगाडि हिँडाउने कि दुःखको बैसाखी टेकाए हिँडाउने जीवन ? खुसीको उज्यालो छर्ने जीवन जिउने कि दुःखको औंसीको रात छाउने जीवन बनाउने ? यसतर्फ अरूले सोचिदिँदैनन्, हामी आफैंले सोच्नुपर्छ। बिचार्नुपर्छ। हिम्मत र आँट अनि हौसला कायम गर्नुपर्छ। सकारात्मक र सुन्दर भावनाले प्रयास जारी राख्नुपर्छ, सफल होइन्छ। अरूको उन्नतिमा राल चुहाउने होइन, डाहा गर्ने किमार्थ हुँदै होइन। उसले गरेको प्रगति र उन्नतिको सूत्र लागू गरेर प्रयास गर्नुपर्छ। कालीप्रसाद रिजाल भन्थे के छ र जिन्दगी बिताइदिन्छु। तर रिजालले भने जति सजिलो छैन, अहिलेको समयमा जिन्दगी बिताउन। धेरै कुरासँग जुध्नुपर्छ। धेरै कुराहरू पार गर्नुपर्छ। संघर्षको आरनमा खारिएर जीवनलाई अघि बढाउनुपर्छ। अँगेनाको न्यानोले मात्र पुग्दैन हजुर। बडो चुनौतीपूर्ण समय छ। यही रहेछ, स्वाभाविक प्रवृत्ति समयको। यथार्थ यही रहेछ। जता हेरे पनि जब्बरे फलामे पिलरसहितको काँडेतारले जीवनलाई चुनौती दिइरहेको छ, वर्तमान समय। जीवन जीवन जस्तो हुन अदम्य आँट र साहस, दृढतापूर्वक गरिने अठोट र प्रतिबद्धता चाहिन्छ। कठोर मिहेनत अहिलेको आवश्यकता हो। अल्छी गरियो कि पछि परियो। अल्छि मानसिकता पाल्यो कि सकियो। समय नै यस्तै छ। यो दुनियाँ गर्नेहरूका लागि हो। जीवन जिउने शिल्पमा गज्याङ गुजुङ भो कि जीवनको गाडी स्मुथ भएर चल्दैन। मिहेनतले फल झार्नुपर्छ, साँच्चै भनेको यो फगत कल्पना होइन् है। यो त हामी सबैले वर्तमान समयले दिएको हाँकसँग टक्कर लिन गर्नैपर्ने कुरा हो। समय र मान्छेको सम्बन्ध सधैं मित्रवत् हुँदैन, चुनौतीपूर्ण हुन्छ। मान्छेका जीवनका भित्ताहरू समयले कोपर्दै हाँक दिन्छ। कहिले अभाव बनेर, कहिले दुःखपीडा बनेर। अनि कहिले के। भ्रमको विषको के अर्थ ! मिहेनतको फसल मीठो नि। मिहेनत गर्दागर्दै सकिँदा जीवन पत्तो हुन्न। तर पनि जिउने जिजीभिषामा मान्छेले गुमाउन हुँदैन इमान। स्वाभिमानको अर्थलाई मर्न दिनु हुँदैन। लक्ष्य र उद्देश्य छरपष्ट र लथालिंग पार्न हुँदैन। मनका रहर मार्नु हुँदैन। यत्ति हो रहर चाहिँ सकारात्मक होस् है। कुहिरोको आकाश होइन, जिन्दगी। चैतको सुसाउँदै चल्ने बतास त झन् हुँदै होइन, जिन्दगी। माघको ठिही होस् या वैशाखको धूप अनि वर्षामा बादलले माथिबाट खन्याउने आरिघोप्टे पानी पनि होइन, जिन्दगी। जतिन्जेल चल्छ, ती सबैसँग झेलेर चल्छ हाम्रो जिन्दगी। रेशमी कोमलताबीच फूल्ने फूल मात्र पनि होइन, जिन्दगी जो छिट्टै झरिजान्छ, ओइलाउँछ र अस्तित्व सकाउँछ। जीवनको यात्रा त पर छ धेरै परसम्म। यसैले सुरु गर्नु छ कर्मको रेखा कोरेर। आफ्नो स्वाभिमान जोगाउनु छ जिन्दगीलाई एक मुठी सास छउन्जेल। जीवनलाई लयमा हिडाउँ। समस्यासँग वार्तालाप गरौं। संवाद गरौं। सकिन्छ समाधान छ। सकिँदैन संघर्ष गरेर समस्याहरूसँग, व्यवधानहरूसँग र अवरोधहरूसँग जुधौं कर्म गरेर। जिन्दगीको अर्थ खोजेर अघि बढौं। समस्यालाई खुइल्याउँ। जीवनबाट विस्थापन गरौं तिनलाई। आफ्ना कमजोरीहरूको चुरो पत्ता लगाऔं। कमजोरी र समस्याबाट भाग्ने होइन, हामीले निकास दिने हो। समाधानका उपायहरू पहिल्याउने हो। सक्छु, सम्भव छ भन्ने दृढताभाव पनि हुनुपर्छ। जीवनका अभीष्ट प्राप्त गर्ने चाहना हुनुपर्छ। बर्खाको भेल हुँदै होइन, जीवन। तथापि त्यस्ता भेलरूपी उतारचढावहरूले दुःख दिइरहन्छन्। तर अदम्य साहस बोकेर तिनलाई झेल्नुमा जीवनको मज्जा छ। उज्यालोको चाहना राख्ने हो। अँधेरो फाल्ने हो। जीवनमा खुसी पाल्ने हो। अरण्यरोदन नगर्ने, आएका र चलनचल्तीमा आएका वा बढोत्तरी भएर आएका समस्याका पक्षहरूलाई जरैदेखि निर्मूल पार्न सक्छु भन्ने भावना राख्ने हो। क्यान्सरजस्तो फैलन नदिन गर्नुपर्ने यावत् कुरा गर्ने हो। तव त जीवन जीवन जस्तो हुन्छ। तब त जिन्दगी जिउनुको असली मजा मिल्छ। मनका भावहरूको उपयुक्त व्यवस्थापन नै जीवन जिउने उत्कृष्ट कला हो। मैले धर्तीमा टेकेका पाइलाहरूले दर्बिलोसँग टेकुन्। एकनासले जीवनको लय पकड्दै अघि बढुन्। समयको डबलीमा मज्जैले झुमुन्। सुख र खुसीहरूको सगरमाथा चुमून्। संगीतको झंकारमा झंक्रित भएर मनमस्तभै खुसीको पलकमा झुमून्। यो हो नि असली जिन्दगी जिउनुको मज्जा। अर्काको भर परेर, लम्पसार पाउ मोलेर दसऔंले जोडाइको भिखमंगा जीवन कसैले जिउनु नपरोस्। अरूका माखेसाङ्लोमा जीवनलाई पर्न दिनु नपरोस्। फटाहाहरूको पशुवत् प्रहार सहन गर्नु हुँदैन। जीवनलाई जतन गर्नुपर्छ। चुहिन दिनुहुँदैन, साहस र सामथ्र्य। कोखमा दाँत हुनेबाट हुन सक्छ, खतरा। षड्यन्त्रकारीहरूसँग हुनुपर्छ धेरै टाढा। अनि लाग्छ दुःखका आँखाहरूको कोपाविभाजनमा परेका, पीडाले द्रवित बनेका र अभावका भँगालाहरूमा फसेकाहरूको लागि केही गर्न सकियोस्। अनि लाग्छ मन उच्च भावमा छ र दुःखीको जीवनमा उज्यालोको बत्ती बाल्न सकियो भने पो जीवनको सार्थकता होला। मन नबदलियोस्। कर्तव्य बोध होस्। सत्कर्मको महसुस होस्। मन सफा होस्। तन उस्तै सफा होस्। विश्वासले साथ देओस्। बहकिने होइन। सम्हालिने हो। आचरणमा रहेर सदाचारको योग्यता कायम गर्ने हो। खराब कुरा गोडमेल गरेर असल जति जोगाउने हो। तब पो जीवन सार्थक हुन्छ। मन गंगाजस्तै सङ्लो पारेर जीवनको महŒव बुझेर अघि बढ्ने हो। तब पो जीवनको असली मजा मिल्छ। मूल्यविहीन जीवन अर्थात् जीवनको अवमूल्यन अरूबाट नहोस्। यति मात्र होइन, आफ्ना व्यवहारले पनि अवमूल्यन नहोस्। किनकि हामीलाई त्यसो गर्नु छुट छैन। अथवा हामी सृष्टिको सबैभन्दा बुद्धिजीवी मानिएका प्राणीलाई कहाँ त्यसो गर्ने छुट हुन्छ त। व्यक्तिले कुनै पनि विषयमा फरक मत जाहेर गर्नु अस्वाभाविक हुँदै होइन। तर हरमानिसको मनोविज्ञानले यति चाहिं पक्कै भन्छ। जिन्दगीको सौन्दर्य पटक्कै बिग्रिँदैन। जिन्दगी सप्रिन्छ पक्कै। यो मेरो बुझाइ हो तर साबिती बयान होइन। यसोभन्दा मैले ताली पनि पाउँदिनँ र गाली पनि। मान्छेका चुनौती सम्बन्धमा मेरो अल्पज्ञानको बुझाइ हो। अहिलेको परिवेश मानवमैत्री कदापि छैनन्। स्वार्थका कोलाजहरूले घर गरेको बेला हो यो। अवसरका भोकाहरूले मुख बाइरहेको बेला हो यो। उपयोग गर्ने जान्नेहरूले मस्ती लुटिरहेको समय हो। सोझा सीधा र निमुखाहरू बबुरो बनेर निरीह भै जुम्लेहात जोड्दै बस्नु परेको परिवेश हो। कालो सर्पले फणा देखाउँदै बसेको छ आज। अनि त्यसै उखान कहाँ बनेको थियो र बोल्नेको पीठो बिक्छ, नबोल्नेको चामल नि बिक्दैन। कसैले मानमर्दन गर्न नसकोस्। अनावश्यक रूपमा सम्बन्धहरू कसैको चाहना मात्रले नचोइटियोस्। हाम्रो मनको दह सङ्लो होस्, जहाँ राम्रा भावनाहरू मज्जैले पौडी खेल्न सकुन्। अनुशासनका सीमा रेखाहरू मिच्ने दुस्साहस कोही कसैबाट नहोस्। सुकामतिर जहिल्यै ध्यान जाओस्। मस्तिष्कले जीवनको अर्थ पहिल्याउन सकोस्। संकोच र सन्त्रासमुक्त, आशावादी भाव, भ्रममुक्त मन, आँखामा जहिल्यै सम्भावनायुक्त प्रतिविम्बको झलक, मुहारमा सन्तोषपूर्ण भाव यति भए जीवन जीवन जस्तो हुन्छ होला। जतिउन्जेल चल्छ जिन्दगीको गाडी, मज्जैले चल्छ होला। तर मित्र, बैंसको कहिल्यै पुनरावृत्ति सम्भव छैन्। जिम्मेवारी समयमै पूरा गरौं। बुढ्यौली तपाईंमा पसेपछि पछुतोमा परी ला यसो गर्नुपर्ने, उसो गर्नुपर्ने भन्ने पछुतो मनले व्यक्त नगरोस्। जीवनका भोगाइको समीक्षा गर्ने बेलामा पनि कमी कमजोरी नपाइयोस्। समय छँदै जीवनको महŒवबोध र जीवनको स्वत्वबोध गर्न सकियोस्। जीवनको विन्यासलाई सही तरिकाले गर्न सकियोस्। जीवनका कमी, कमजोरीप्रति समयमै विद्रोह गरेर तीबाट छुटकारा पाउन सकियोस्। गलत र नमीठा पलहरू र स्वादहरूबाट जीवन परै राख्न सकियोस्। वास्तवमै जीवन निष्ठामा पराजित नहोस्। स्वाभिमानबाट नझुकोस्। इमानमा अडिग होस्। तब पो जीवन जिउनुको सार्थकता रहन्छ। उन्नति र प्रगतिको शिखर चुम्न सक्ने जीवन जवाफदेही बन्न सक्दा, सामाजिक सम्मिलनमा अघि बढ्न सक्दा जीवनको अर्थले सार्थकता पाउँछ। अतीतलाई सम्झेर वा लिएर दुःखी हुने होइन। सकारात्मक सोच, भावले फूलजस्तै सुन्दर र हसिलो भएर सकारात्मक लक्ष्यको मैदानमा दौडदाको मज्जै बेग्लै। जीवनको दर्पणछायाँ यस्तै हो। जसरी हेर्नुहुन्छ, त्यस्तै देखिन्छ जीवन। निष्कर्ष यही हो तपाईंको जिन्दगीको नक्सा तपाई आफैंले कोर्ने हो अरू कसैले होइन है।"
सञ्चारिका समूह नेपालको अध्यक्षमा पन्थी र महासचिवमा खनाल निर्वाचित,"काठमाडौं : सञ्चारिका समूह नेपालको अध्यक्षमा कमला पन्थी र महासचिवमा राधा खनाल निर्वाचित भएकी छन्। शुक्रबार भएको ९ औं महाधिवेशनमा सञ्चारिका समूहको पदाधिकारीमा प्रेस चौतारी नेपाल र प्रेस युनियनको संयुक्त प्यानल नै निर्वाचित भएको हो। महासचिवमा खनाल सर्वसम्मतिले चयन भइन्। अध्यक्ष पन्थीले १४९ मत प्राप्त गरेर निर्वाचित हुँदा निकटतम प्रतिद्वन्द्वी पवित्रा सुनारले ८७ मत प्राप्त गरिन्। समूहको उपाध्यक्षमा बसन्ती बास्तोला, सचिवमा उर्वशी बस्न्यात र कोषाध्यक्षमा साजना तामाङ निर्वाचित भएका छन्। यसैगरी समूहको केन्द्रीय सदस्यहरूमा अजवी पौड्याल, विष्णु पन्थी, कालिका शिवाकोटी, कल्पना शर्मा, देवी सापकोटा, दीपा रेग्मी, तारा चापागाईं र सम्झना वन निर्वाचित भएका छन्। खनाल र पौड्याल अन्नपूर्णकर्मी हुन्। यस अगाडि आठौँ महाधिवेशनमा सञ्चारिका समूह नेपालको अध्यक्षमा विमला तुम्खेवा निर्वाचित भएकी थिइन्। दुई मतको अन्तरले तुम्खेवासँग पन्थी पराजित भएकी थिइन्। यता, संगठनको हित विपरीत उम्मेदवारी दिएको भन्दै प्रेस चौतारी नेपालले अध्यक्षमा उम्मेदवार दिएकी पूर्व केन्द्रीय सदस्य सुनार, उपाध्यक्षमा उम्मेदवार दिएकी संगठनकी पूर्वसचिव लोग्सरी कुँवर, सदस्यका उम्मेदवार चापागाईं र रेग्मीलाई साधारण सदस्यसमेत नरहने गरी कारबाही गरेको थियो।"
"प्रधानमन्त्री र सभामुखसँग छलफल गरेर मध्यराति फर्कियो नेपाल शिक्षक महासंघ, आन्दोलन जारी","काठमाडौं : सभामुख देवराज घिमिरेसँग नेपाल शिक्षक महासंघका पदाधिकारीले शुक्रबार मध्यराति छलफल गरेका छन्। १८ दिनदेखि विद्यालय शिक्षा ऐन र आफ्ना माग सम्बोधन हुनुपर्ने भन्दै आन्दोलनमा होमिएको नेपाल शिक्षक महासंघलाई प्रधानमन्त्री केपी शर्मा ओलीले बोलाएर शिक्षक आन्दोलन र समस्या समाधानका विकल्पबारे छलफल गरेलगत्तै सभामुख घिमिरेसँग पनि छलफल भएको हो। १८ दिनदेखि जारी आन्दोलनमा चासो देखाउँदै प्रधानमन्त्री ओलीले महासंघका प्रतिनिधिहरूलाई वार्ताका लागि बालुवाटार बोलाएका थिए। प्रधानमन्त्रीको आह्वानपछि महासंघका प्रतिनिधिहरू बालुवाटार पुगेका हुन्। महासंघका अध्यक्ष लक्ष्मीकिशोर सुवेदीले विद्यालय शिक्षा विधेयक छिटो जारी गर्ने विधि र उपायबारे प्रधामन्त्री र सभामुखसँग छलफल भएको जानकारी दिए। भेटपश्चात उनले भने, करिब २ घण्टा चलेको छलफलमा महासंघको तर्फबाट चालु आन्दोलन, शिक्षककर्मचारीका माग, मुद्दा र विद्यालय शिक्षा ऐन जारी गर्ने सम्बन्धमा आफ्ना धारणा प्रष्ट पारियो। प्रधानमन्त्रीज्युले सरकारले सम्बोधन गर्न सक्ने कुराबारे सल्लाह गरेर निर्णय लिने तथा ऐन जारी गर्न तदारुकता दिने कुरा गर्नुभयो। सुवेदीले विषय टुंगो नलागेको भन्दै आन्दोलन जारी रहेको जानकारी दिए। उनले भने,हामी एक दुई सानातिना मागहरूको लेनदेन गरी फर्किन आन्दोलनमा आएका होइनौं। विगतका सहमति सम्बोधन हुने अग्रगामी ऐन नै हाम्रो लक्ष्य हो। छलफलमा महासंघका अध्यक्ष सुवेदी, सहअध्यक्ष नानुमाया पराजुली, महासचिव तुलाबहादुर थापा र उपमहासचिव मदनराज जोशी सहभागी थिए। विद्यालय शिक्षा विधेयक छिटो पारित गर्नुपर्ने मागसहित महासंघको आह्वानमा चैत २० गतेदेखि काठमाडौं केन्द्रित आन्दोलन भइरहेको छ। प्रधानमन्त्री ओलीले आन्दोलनमा उठाइएका जायज मागहरूबारे गृहकार्य गर्न भन्दै चैत २५ गते उपप्रधानमन्त्री तथा अर्थमन्त्री विष्णुप्रसाद पौडेल, गृहमन्त्री रमेश लेखक र शिक्षा, विज्ञान तथा प्रविधिमन्त्री विद्या भट्टराईलाई निर्देशन दिएका थिए । यसकै लागि सरकारले संघीय संसद्को अधिवेशन वैशाख १२ गते शुक्रबार दिउँसो १ बजे बोलाउने निर्णय गरेको छ । यसको उद्देश्य विद्यालय शिक्षा विधेयक पारित गर्नु हो । मन्त्रिपरिषद्को वैशाख २ गतेको बैठकले यो निर्णय गरेको हो । सरकारका तर्फबाट विधेयक पारित गर्न आवश्यक समन्वय र सहजीकरण गर्ने प्रयास भइरहेको जनाइएको छ । शिक्षक आन्दोलनका कारण नयाँ भर्ना अभियान प्रभावित भएको छ । आन्दोलनरत शिक्षकहरूले आफ्ना माग पूरा नभए एसईईको उत्तरपुस्तिका परीक्षण र कक्षा १२ को परीक्षा बहिष्कार गर्ने चेतावनी दिइरहेका छन् । मन्त्रिपरिषद्ले वैशाख २ गतेको बैठकमा महासंघले उठाएका मागहरूको यथोचित सम्बोधनका लागि संवाद जारी रहेको, र अझै संवाद गर्न सरकार संवेदनशील तथा गम्भीर रहेको जनाउँदै, विद्यालय भर्ना अभियान, एसईईको उत्तरपुस्तिका परीक्षण र कक्षा १२ को परीक्षालाई मध्यनजर गर्दै आन्दोलन फिर्ता गरी शिक्षकहरूलाई विद्यालय फर्कन आग्रह गरेको छ । शिक्षकहरूले प्रस्तावित विद्यालय शिक्षा विधेयकमा शैक्षिक मूल्य, मान्यता तथा पेसाकर्मीहरूको हक, हित र संरक्षण सुनिश्चित हुनुपर्ने माग राखेका छन् । साथै, नेपालको संविधानअनुसार निःशुल्क र समावेशी शिक्षाको ग्यारेन्टी, सरकारसँग गरिएका विगतका सहमति कार्यान्वयनको सुनिश्चितता, र गुणस्तरीय शिक्षाका लागि पर्याप्त लगानी सुनिश्चित हुनुपर्ने मागसमेत अघि सारिएको छ । महासंघले स्थानीय तहमा शिक्षकको पेसागत हक, अधिकार र संरक्षण, संविधानले प्रत्याभूत गरेका ट्रेड युनियन अधिकारहरूको कार्यान्वयन, निजी तथा सामुदायिक विद्यालयका निजी शिक्षकलाई सार्वजनिक विद्यालय सरह सेवासुविधा र शिक्षा ऐन लागू हुनुअघि नियुक्त शिक्षकको पेन्सन साबिकको व्यवस्थाअनुसार कायम हुनुपर्ने माग राखेको छ । विद्यालय शिक्षा तीनै तहको सरकारको साझा जिम्मेवारीभित्र राखिनुपर्ने, विद्यालयमा कार्यरत सबै प्रकारका (राहत अनुदान शिक्षक, बाविके शिक्षक, विद्यालय कर्मचारी, साविक उमावि, प्राविधिक धारका शिक्षक, करार शिक्षक, संघीय तथा प्रदेश अनुदान शिक्षक आदि) पेसाकर्मीहरूको पूर्ण संरक्षण गरिनुपर्ने महासंघको धारणा छ । महासंघले शिक्षा ऐनमा नेपालका प्रचलित श्रम कानुनले दिएका ट्रेड युनियन अधिकार उपयोग गर्न पाउने व्यवस्था राख्नुपर्ने मागसमेत अघि सारेको छ । आन्दोलनरत शिक्षकहरूले शिक्षा ऐन जारी नभएसम्म विद्यालय नफर्कने अडान लिएका छन् ।"
"दिल्लीमा आँधीपछि भवन भत्कियो : ४ जनाको मृत्यु, १० भन्दा बढी पुरिए",नयाँ दिल्ली : दिल्लीको मुस्तफावाद क्षेत्रमा शुक्रबार राति करिब साढे २ बजे चार तले भवन भत्किँदा चार जनाको मृत्यु भएको छ। भग्नावशेषमा १० जनाभन्दा बढी फसेको हुन सक्ने आशंका गरिएको भारतीय सञ्चारमाध्यममा उल्लेख गरिएको छ। एनडीआरएफ र दिल्ली प्रहरीको टोली घटनास्थलमा पुगेको छ र उद्धार कार्य जारी छ। डिभिजनल अग्नि नियन्त्रक राजेन्द्र अटवालले घटनाको पुष्टि गर्दै बिहान करिब ३ बजेतिर घर भत्किएको जानकारी प्राप्त भएको बताए। आफू घटनास्थलमा पुग्दा पूरै भवन भत्किएको र मानिसहरू भग्नावशेषमा फसेका उनले बताए। शुक्रबार राति दिल्लीको मौसम अचानक बदलिएर भारी वर्षा र आँधीबेहरी आएको थियो। हुरीकै कारणले गर्दा मुस्तफाबादमा भवन ढलेको जनाइएको छ।
सन्दर्भले स्पर्श गरेको क्षण,"सर्वप्रथम नरेन्द्र मोदीज्यू, क्वः सूर्य प्रभवो वंश क्व चाल्प विषया मति, तितिर्षु दुष्तरं मोहात् हुड्डुपेनास्मि सागरम् यो कुरा यहाँलाई पनि अवश्य ज्ञान भएकै हुनुपर्छ। जुन श्लोक महाकवि कालीदासले लेख्नुभएको हो। महान् व्यक्तित्वको छाती कति महान् हुन्छ भन्ने यो श्लोकले प्रष्ट पारेको छ भनेर भनिरहनु नपर्ला। जब कसैले यसको अर्थ भाव बुझेको हुन्छ नि त्यसको हृदय पानी पानी बनाउँछ। महान् सच्चा व्यक्तित्वले कहिल्यै पनि म ठूलो हुँ भन्दैन केवल उसले आफ्नो महान्ता विद्वता प्रकट गरेर देखाएको हुन्छ। यहाँ पनि कविले भनेका छन्, त्यत्रो सूर्यवंशी राजाको कुल कहाँ म जस्तो केही नजान्ने अल्पबुद्धि भएको व्यक्ति। तैपनि माझीले डुंगा लिएर ठूलो समुद्र तर्छु भनेर खोजे झैं म पनि एउटा डुंगा लिएर समुद्र तर्न खोजिरहेको छु। पहिलो श्लोकले नै कविले मानिसलाई चकित पारिदिए वाहवाह कमाए ओ हो कत्रो विचार सबलाई छक्कै पारिदिए। जब नरेन्द्र मोदी प्रधानमन्त्रीको उम्मेदवार भएर प्रचार प्रसार सुरू भयो, तब सारा नेपालीमा हर्षोल्लास खुशीयाली छाएको थियो। भारतका हिन्दुप्रतिको एकदम सशक्त व्यक्तित्व आउनुभयो भने भारत वर्षको मात्र नभएर नेपालको पनि अहिलेसम्मको सर्वोत्तम हित हुने छ भनेर तमाम नेपालीका मानसपटलमा थियो। नभन्दै उहाँको जित भएरै छाड्यो। ओहो सारा नेपालीमा यति हर्ष र खुसी छायो कि बयान गरेर साध्य छैन। हर्षको सीमा रहेन। सारा नेपालीले क्या वात् ! भने। यही अवसरमा अझ उहाँले प्रधानमन्त्रीको शपथ लिँदा आफ्ना देशभित्रका अलावा विभिन्न राष्ट्रका राष्ट्राध्यक्षहरूलाई समेत बोलाएर एकमुठी माटो लिएर शपथगृहमा प्रवेश गरेर शपथ लिनुभयो त्यसपछि त झन् ओहो ! कत्रो विचार भनेर विश्व चकित भयो। मजस्तो सामान्य व्यक्ति पनि कोठामा एक्लै बसेर टीभी हेर्दाहेर्दै आँखाबाट बरर आँसु खसेका थिए १० मिनेट जति। आँसु नै थामिएनन् भन्दा हुन्छ, खुसीले, गर्वले। आज यत्रो विश्वको उदीयमान राष्ट्रमध्येको तेस्रो राष्ट्रको महान् विचारवान् हिन्दु व्यक्तित्व प्रधानमन्त्री हुनुभयो तपाईं। अवश्य केही गरेर हिन्दुको छाप छोड्नु हुनेछ भनेर सोच्यौं। वास्तवमा यो विश्वमा कोही व्यक्ति विश्वको सम्राट् हुन्छ भने त्यो व्यक्ति हिन्दु नै हुनुपर्छ भन्ने लाग्छ। हामी किन त भन्दा सर्वप्रथम यो विश्वमा हिन्दु शास्त्र नै उत्पन्न भयो। त्योभन्दा अगाडि यो विश्वमा कसैका शास्त्र छैनन्। अठार पुराणको रचना भयो। त्यति ठूला र महान् विचारवान् मानवता आदि पुराण पहिले र अहिलेसम्म कसैका बन्न सकेका छैनन्। अब बन्न पनि सक्ने छैनन् र सबैभन्दा पहिला हिन्दु धर्मको उत्पत्ति भयो। यति महान् विचारवान् धर्म अरू कसैका हुन सकेका छैनन्। आफू बाँच र अरूलाई पनि बचाऊ परोपकाराय पुण्याय पापाय परपीडनम् अरूको उपकार गर्नु धर्म हो भने अरूलाई दुःख दिनु पाप हो। यस्तै, मातृ देवोभवः, पितृदेवो भवः, अतिथि देवोभवः। आफूलाई चिमोट्दा दुख्छ भने अरूलाई पनि चिमोट्दा दुख्छ भन्ने कुरा सम्झनु पर्छ। यावत चराचर जगत् प्राणी बाँच्न पाउनुपर्छ भन्ने कुरा यसैले सिकायो। यो यसले आज भनेको हैन, त्यतिबेलादेखि नै भन्दै आएको हो। दुनियाँ चराचर जगत्लाई सिकाउँदै आएको छ। भनेपछि यो शास्त्र धर्म कति महान् रहेछ ? यसैबाट पनि महसुस गर्न सकिन्छ। प्रधानमन्त्री बनेपछि त्यसबेला नरेन्द्र मोदी नेपालमा आउनुभयो। नेपालको संसद्लाई सम्बोधन गर्नुभयो। यो ऋषिमुनिको देश गौतम बुद्ध जन्मिएको देश श्री पशुपतिनाथ रहेको पावन भूमि मुक्तिनाथ जस्ता देवीदेवता रहेको यो भूमि भन्नुभयो। हामी नेपाली गौरवान्वितका साथै हर्ष विभोर भयौं। आत्म सम्मानित भयौं। सम्पूर्ण नेपालीले जय जयकार गर्यौं। विरोध गर्नेले पनि जय जयकार मनाए। तर केही समयपछि भारतका प्रधानमन्त्री उनै नरेन्द्र मोदीले फेरि गौतम बुद्ध भारतमा जन्मिएका हुन् भने अरे। जुन कुरा नेपालका प्रत्येक अखबारले समाचार प्रकाशन, प्रसारण गरेको देख्दा नेपालीका दाँतमा ढुंगा लाग्यो। यत्रो तीन करोड नेपालीको साख कमाएका उनै भारतका प्रधानमन्त्रीलाई यति कुराले फरक आँखाले हेर्न थाले। वास्तवमा सत्यसत्य नै हुन्छ। त्यसो नभनेको भए नेपाली तपाईंको साख पक्कै कम हुने थिएन। बोलीमै रस हुन्छ, अनि रिस पनि बोलीमै हुन्छ। बोलीले आफ्नो बनाउने र गुमाउने हो। त्यसपछि फेरि नाकाबन्दी लगाउनुभो त्यसले दोस्रो समस्या जन्मायो। जसले नेपाल र नेपालीलाई मात्र असर गरेन, भारतलाई पनि त गर्यो । जति सामान आउँथे उताबाट यता, सबैमा असर पर्यो। नेपालीले प्रयोग गरेका धेरैजसो समान त भारतकै त थिए । अब त नेपालीले विकल्प सोच्नु पर्ने भएको छ, आत्मनिर्भर बन्न त तपाईंले सिकाउनु भएकै हो । यसका लागि चाहिँ तपाईंलाई झनै धन्यवाद । भारतको सामान आउने ठाउँमा चाइनाको सामान खपत हुन थाल्यो, यसबाट पनि दूरगार्मी असर भारतलाई नै पर्यो नि। भारतका प्रधानमन्त्री नरेन्द्र मोदीले ! धेरै महान् कार्य गर्नुभएको छ । हुन त भारत वर्षभित्र यस्ता थुप्रै कार्य भएका होलान्। वास्तविक कुरो भन्नुपर्दा हामी नेपाली मुसलमान समेतको सम्मान गर्ने व्यक्तित्व हौं। हामी हिन्दुमुसलमान सबै एक हुने खालका पर्यौं। बिना भेदभाव सधैं एकै ठाउँमा बस्दै आएका छौं पनि। उहाँहरू जस्ता विद्वान्ले धेरै बुझ्नु भएको छ। विरोध गर्ने ठाउँ पनि छैन। आजको विश्व एउटै आँगन भइसक्यो। विश्व भाइचारा फैलाएर मिलेर बस्नु सिवाय अरू कुनै उपाय छैन। आजको विश्वले यो कुरा बुझ्नु अनिवार्य छ। जो मिलेर बस्यो, त्यसले सुखसुविधा पायो तर जसले बुझेन मिलेन, त्यसले दुःख पायो। यो अवश्य भावी कुरा हो। त्यसैले अघि नै भनियो यसका लागि आजको विश्वमा हिन्दु समाजको परिकल्पनाबाहेक विकल्प छैन। यो कुरा सबैले सोच्नु जरुरी भइसकेको छ। जुन यहाँले यत्रो कार्य गर्नुभएको छ। महान् कार्य गर्नुभएको छ। यहाँ धन्यवादको पात्र हुनुहुन्छ। किन मैले यसो भनिरहेको छु भने आजको विश्वलाई मिलाएर लैजाने काम केवल हिन्दुले मात्र गर्नसक्छ। हिन्दु भनेको त्यो हो जो महात्मा गान्धीले एउटा गालामा थप्पड लगाउँदा अर्को गालामा पनि ल हान्नोस् भनेर भन्ने हिम्मत राख्छ। आज गौतम बुद्ध विश्वका महान् व्यक्तित्व मात्र नभनौं, भगवान् नै कहलाएका छन्। उनले पनि हिन्दुकै एउटा भागको कार्यान्वयन गरेर देखाउन सके र त भगवान् भनेर कहलाए। त्यतिमात्रै हैन, हाम्रा धार्मिक साहिष्णुताले देखाएका थुप्रै उदाहरण छन्। जहाँ हिन्दु छ, त्यहाँ मानवले यो भावना पाउँछ। विशाल छाती नभैकन कोही हिन्दु बन्न सक्दैन। मोदीज्यू, यहाँ पनि हिन्दुको छोरो ब्रह्मनिष्ठ हिन्दु व्यक्तित्व हुनुहुन्छ। यो नेपाल र भारतको यति लामो सीमा भएको र त्यसमाथिको विवाद नरेन्द्र मोदीले बाहेक अरू कसैले मिलाउन सक्ने छैन कसैका तागत छैन। केवल नरेन्द्र मोदीले आँटे भने तुरून्त सीमा विवाद समाधान हुनसक्छ। यो निश्चित ध्रुवसत्य कुरा हो। ठोकेर भन्न सकिन्छ। हिन्दुले हिन्दुको अपमान कहिल्यै गर्न सक्दैन। एउटा भाइले अर्को भाइको थिचोमिचो गर्न पनि सक्दैन। भारत र नेपालको ठूलो मित्रभाव जोड्ने हो भने सर्वप्रथम हामीले सीमा विवाद समाधान गर्नैपर्छ। जति पनि हाम्रा बेला बेलामा मनमुटाव भएका छन्, सीमा विवादले गर्दा भएका छन्। सीमा विवाद तुरून्त समाधान गर्नु दुवैको कल्याण छ र बुद्धिमानी हो। त्यत्रो धनजन शक्ति भएको भारतसँग नेपालले ज्यादति गर्नै सक्दैन, गर्दै गर्दैन। टिष्टादेखि काँगडासम्मको जमिन कहाँ छ ? सबैलाई थाहै छ। अझै महाकालीमा आएर पनि महाकाली यो हो र त्यो हो भन्नु त सारै नजाती कुरो भएको छ। त्यो विशाल भारतको अगाडि नेपाल एउटा प्रान्त बराबर पनि छैन। लोभले त विलाप पो हुन्छ त । अस्तु। सबैको जय होस्।"
बुटवलमा युवतीमाथि गोली प्रहार,भैरहवा । रुपन्देहीको बुटवलमा एक युवतीमाथि गोली प्रहार भएको छ । बुटवल उपमहानगरपालिका११ बुद्धनगरका २९ वर्षीया टिका विष्टमाथि गोली प्रहार भएको जिल्ला प्रहरी कार्यालय रुपन्देहीका एसपी रंजितसिंह राठौरले जानकारी दिए । उनका अनुसार खाजा घर चलाउने विष्टको ढाडमा गोली लागेको र उनको लुम्बिनी प्रादेशिक अस्पतालमा उपचार भइरहेको छ । गोली प्रहार गर्ने युवक फरार रहेको प्रहरीले जनाएको छ। युवकले युवती समक्ष प्रेम प्रस्ताव राखेको विषयमा झैझगडा हुँदा गोली प्रहार भएको बताइएको छ । घटनाका सम्बन्धमा अनुसन्धान भइरहेको प्रहरीले जनाएको छ।
स्कुटरले थिचिरहेको अवस्थामा भेटियो पुरुषको शव,विराटनगर : मोरङको उर्लाबारीमा स्कुटरले थिचिरहेको अवस्थामा एउटा शव फेला परेको छ । स्कुटरले माथिबाट थिचेर मृत्यु भएको अवस्थामा उर्लाबारी नगरपालिका८ का ५० वर्षीय नरकुमार लिम्बूको शव शनिबार बिहान ६:३५ बजेतिर भेटिएको हो। उर्लाबारी८ जरुवापानीस्थित भित्रि सडक खण्डमा प्र १०२०४० प ७८८१ नम्बरको स्कुटरले थिचेर मृत्यु भएको अवस्थामा देखेपछि स्थानीयले प्रहरीलाई घटनाको जानकारी दिएका हुन् । सडकको कल्भर्टदेखि अन्दाजी ६ फुट तल खसेको अवस्थामा स्कुटरले थिचिरहेको शव फेला परेको प्रहरीले जनाएको छ । प्रहरीका अनुसार दुर्घटनामा परेर स्कुटरसहित कल्भर्टबाट खसेका कारण उठ्न नसक्दा लिम्बूको मृत्यु भएको हुनसक्छ । दुर्घटनामा परेर मृत्यु भएको आशंका गरिएपनि अनुसन्धानपछि मात्रै मृत्युको कारण पत्ता लाग्ने प्रहरीले जनाएको छ । लिम्बू कतिबेला कल्भर्टबाट झरेका हुन् भनेर पनि यकिन भइसकेको छैन । घटनाको जानकारी पाएलगत्तै इलाका प्रहरी कार्यालय उर्लाबारीका इन्स्पेक्टर रन्जनकुमार बराल नेतृत्वको टोली घटनास्थल पुगेको थियो । प्रहरीले कानुनी प्रक्रिया पूरा गरी शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पठाएको छ । प्रहरीले घटनाको थप अनुसन्धान अघि बढाएको छ ।
रुस र युक्रेनलाई ट्रम्पको धम्की : शान्तिको लागि तयार नभए अमेरिका सम्झौताबाट बाहिरिन्छ,"वासिङटन डिसी : अमेरिकाले चाँडै नै रुसयुक्रेन शान्ति सम्झौताबाट आफूलाई बाहिर निकाल्न सक्छ। अमेरिकी राष्ट्रपति डोनाल्ड ट्रम्पले रुसयुक्रेन शान्ति सम्झौताबाट बाहिरिने धम्की दिएका छन्। उनले भने, 'यदि रूस वा युक्रेनमध्ये एक पक्ष सम्झौताको लागि तयार भएनन् भने यो मूर्खतापूर्ण कदम हुनेछ र हामी शान्ति सम्झौताबाट बाहिर निस्कनेछौं।' यसअघि अमेरिकी विदेशमन्त्री मार्को रुबियोले आगामी दिनमा यदि रुस र युक्रेनले युद्ध अन्त्य गर्न कुनै ठोस कदम चालेनन् भने अमेरिकाले शान्ति प्रयास त्याग्ने बताएका थिए। डोनाल्ड ट्रम्पको दोस्रो कार्यकाल सुरु भएको ९० दिन बढी भएको छ। यस अवधिमा युक्रेन युद्ध समाधान गर्ने बारेमा अमेरिका र रुसबीच धेरै छलफलहरू भएका छन्। तर ट्रम्प प्रशासनले शान्ति स्थापनामा सफलता हासिल गरेको छैन। शुक्रबार पेरिस भ्रमणबाट फर्कने क्रममा रुबियोले भने, 'यदि युक्रेन युद्ध अन्त्य गर्न सम्भव छैन भने अमेरिकाले आगामी केही दिनमा आफ्नो प्रयास त्यागेर अगाडि बढ्नुपर्छ।' अमेरिकाद्वारा युद्ध रोक्न शान्ति योजना प्रस्तुत अमेरिकी विदेशमन्त्री मार्को रुबियो र विशेष दूत स्टिभ विटकफले बिहीबार पेरिसमा युरोपेली र युक्रेनी नेताहरूसँग भेट गरेका थिए। उक्त बैठक ट्रम्प प्रशासनको युद्ध अन्त्य गर्ने प्रयासको एक भागको रूपमा आयोजना गरिएको थियो। यस बैठकमा अमेरिकाले शान्तिको योजना प्रस्तुत गरेको थियो। अमेरिकी विदेश विभागका अनुसार यो योजनालाई सबै पक्षले प्रशंसा गरेका छन्। यद्यपि यस योजनामा के समावेश छ भन्ने कुरा अहिलेसम्म सार्वजनिक भने गरिएको छैन।"
सम्बन्धहरू,"एक डाली। फेरी अर्को डाली गर्दै। आफ्नो स्वछन्द उडानमा रमाउँदै गरेको चरालाई हेरेर आजको दिन कटाउने प्रयत्नमा थिएँ। दिनहरू पनि कति लामालामा लाग्छन् अचेल। यी लामा दिनहरूमा मिरुसँग भेटुँ। यी लामा दिनहरूमा मिरुसँग कतै घुम्न जाऊ। यस्तै सोचेर बसिरहेको थिएँ। मिरुको टक्क मसेज आयो के गर्दै छौ ? चराहरू हेर्दै छु। अनि यी नीलो आकाश छुन आइपुगेका बादलहरू। तिमी नि ? मैले पनि सोधें। मिरुको तर्फबाट जवाफी मेसेजहरू प्रसस्त आए। ती सबै मेसेज पढ्न झ्याउ लाग्यो। केही मेसेज छानेर पढें। कुनैकुनै मेसेजमा लभ रियाक्ट मात्र गरिदिएँ। मेरो यस्तो स्वभावसँग ऊ पूरा जानकार छे। कहिलेकाहीँ त म उसको मेसेजको प्रतिक्रिया हप्ता दिनसम्म पनि दिन्नँ। यस्तै छु। मलाई यस्तै हुन मन पर्छ। यस्तै सुहाउँछ पनि सायद। हिउँदको कुनै एक साँझ थियो। हामीहरू राष्ट्रिय नाचघरसँगै रहेको डेलिसियस मोमो खाएर भयाङ ओर्लंदै थियौं। मिरुको मसिना हात समाएर बोलाएको थिएँ, वाऊ ! कस्तो दामी नाम। मैले दिएको नयाँ नाम सुनेर मिरु खुसी भई। मिरुताको नाम छोटकरीमा भन्दा मिरु खुब सुहाएको थियो। मिरु मेरो पहिलो प्रेमिका थिइन्। ऊ भन्दा अघि म एक विवाहित महिलासँगको सम्बन्धमा थिएँ। सम्बन्ध के भनूँ ! खासमा त्यो एक स्वार्थ थियो। उसको नाम पनि मैले छोटकरीमा रुभा राखिदिएको थिएँ। मिरु जस्तै ऊ पनि नयाँ नाम पाउँदा ज्यादै खुसी भएकी थिई। मलाई आफ्ना प्रेमिकाहरूको खुसी देख्दा खुसी नै लाग्छ। मिरुले मोमो खादिनँ। मोमोको पारखी त म मात्र हुँ। काठमाडौंमा मैले मोमो नखाएको कमै ठाउँ होलान्। तिनीहरूको स्वादका वारेमा म लामै बोल्न सक्छु। हुन त म मोमो मात्र होइन, प्रेमका स्वादका बारेमा पनि राम्रै जानकार छु। मलाई सबैभन्दा मीठो लागेको प्रेम चाहिँ निवाभको लाग्छ। ऊ अरूभन्दा सोझी मात्रै भएर होईन। राम्री भएर पनि कदापि होइन। निभावले गर्ने प्रेम मेरा लागि सर्वाधिक चोखो थियो। खासमा ऊ विवाहित महिला थिई। दुई, दुईवटा त बच्चा नै भइसकेका थिए। श्रीमान्सँगै थियो। परिवारका बीचबाट निवाभले गरेको प्रेममा थुप्रै जोखिम थिए। उसलाई पनि यस्तै जोखिम मन पथ्र्यो। सँगै सुतेको लोग्नेबाट छेलिएर उसले हरेक रात मेसेज गर्थी म सँगै छु भन्ने सपना देख्नू है ! शुभ रात्री ! बीचमा म अलि बहकिएँ। मलाई निवाभको मायामा कुनै शंका त थिएन। तर उसको बाँडिएको मायाले मलाई पुगेन। मलाई त उसको सिंगो अर्थात् एकलौटी माया चाहिएको थियो। सके त उसले लोग्ने छाडोस्। नसके पनि उसको लोग्नेलाई माया गर्ने जिम्मा उसको छोरा छोरीलाई छाडिदियोस्। म यस्तै चाहन्थें। म चाहन्थें यी चिसा रातहरूमा निवाभले आफ्ना न्याना हातहरू पठाओस्। पठाओस् एक भरिलो निश्वास ! यी सुविधाहरू त उसको लोग्नेलाई मात्र थियो। मलाई थिएन। उसका आफ्नै बाध्यताहरू थिए। बेलाबेलामा उसले दिएको शरीरमात्र मलाई पर्याप्त लागिरहेको थिएन। मानिसको शरीर मलाई खास केही लाग्दैन। शरीर त केबल मांश मात्र हो। प्रेममा मानिसको हृदयपक्ष बढी हावी होस्। म यस्तै चाहन्थें। मैले चाहँदैमा निवाभ आफूलाई मेरो अनुकूल बनाउन सक्दिनँ। उसले त मलाई केबल माया गरेकी हो। उसको लोग्ने। उसको छोराछोरी। र, ऊ आफैंलाई पनि छलेर गरेकी एक निस्वार्थ प्रेम थियो मेरा लागि। मेरो जीवनमा सबैभन्दा छोटो समय रहेर पनि अत्याधिक प्रभावित बनाएर गएकी एक पात्र थिई मिक्ष्ल। सम्झँदा म भावुक हुन्छु। टाढाटाढा हुत्याएर लैजान्छ तिनको सम्झनाले। वर्षात्को समय थियो। हामी आपसमा एक झरी रुझ्यौं। रुझ्दा हाम्रा आत्माहरू पानीले छामेका थिए। लुपलुप काप्थ्यौं। मिक्ष्लको केशबाट झरेका पानीका थोपाहरूमा म पनि खस्थें। खस्नु मलाई साह्रै आनन्द लाग्थ्यो। खस्दैखस्दै कैले कैले म मिक्ष्लको नितम्ब वरपरसम्म पनि पुग्थें। मिक्ष्ल आनन्दले विभोर हुन्थी। उसको आनन्दमा के थियो ? त्यो त म भन्न सक्दिनँ। फेरी आनन्दको कुरा भन्न कति गाह्रो छ। यो त बढी महसुस गर्ने चीज हो यो चाहिँ मिक्ष्लले भनेकी थिई। मलाई पनि त्यस्तै लाग्थ्यो। आनन्दको कुरा आफैंमा राख्दा सुरक्षित हुने रहेछ। मैले त्यसो गर्न सकिनँ। उसको पनि श्रीमान् थियो। छोराछोरी थिए। सामाजिक मर्यादाहरू थिए। मिक्ष्ल मबाट अलग भई। त्यस क्षण म धेरै रोएँ। अरू त के गर्न सक्थें र ! केटाकेटीहरूले आफ्नो कपिमा ड्रोइङ गर्दा केर्दै, मेट्दै गरे झैं मेरो जीवनमा पनि नयाँ मानिसहरू आउने र पुराना मानिसहरू हराउँदै जान थाले। यसलाई मैले जीवनको प्रारब्ध ठानेको छु। कोही सम्बन्ध त तीन दिनमा पनि सकिए। धेरै लामा भनेका सम्बन्धहरू पनि छन्। यो सम्बन्धका बारेमा मैले उल्लेख गरिनँ भने अधुरो हुन्छ। मलाई न अधुरो कथा मन पर्छ न अधुरो सम्बन्ध ! म त सुन्दा पनि पूरा कथा सुन्न मन पराउँछु। काठमाडौंको चिसो हिउँदमा विमला भेटिएकी थिई। यो एउटा संयोग थियो। सायद पहिलो भेट सुन्धारामा भएको थियो होला। अलिअलि सम्झन्छु। नीलो फ्रकमा रातो सुरुवाल लगाएकी थिई विमलाले। माथि चाहिँ के लगाएकी थिई कुन्नी ? सम्झने कत्ति कोसिस गरें सम्झनै सक्दिनँ। मेरो त उँधोउँधो सम्झने बानी पो छ कि ! कैलेकाहीँ एक्लै हाँस्छु। आफ्नै स्वभावहरू सम्झेर। स्वभावका कुरा आउँदा मलाई आफ्नै स्वभावको पनि माया लागेर आउँछ। त्यसताका म विमलासँग सघन प्रेममा थिएँ। उसले मलाई आफ्नै लोग्ने जस्तै ठानेकी थिई। सहरमा विमलाको माया पाएर म फुर्किएको थिएँ। उसले सबैभन्दा बढी ध्यान मेरो शरीरको दिन्थी। जीउमा कुनै कसर भए कि पीर गर्थी। एक्लै रुन्थी। उसको पीर देखेर मलाई पनि उसको धेरै माया लाग्थ्यो। उसको जस्तो माया त मलाई आफ्नै पनि लाग्दैन थियो। सहरमा विमलाले काम गर्ने एउटा होटल थियो। होटलमा विमलाको काम के थियो ? उसले मलाई कहिल्यै भनिन। मैले पनि सोध्ने जरुरी सायद ठानिनँ। हामीबीच प्रेम। भेटघाट। यस्तै मात्र थियो। उसको घर। उसको परिवार। मलाई केही थाहा थिएन। त्यत्तिका समय रहँदा पनि मलाई उसको नामसमेत थाहा थिएन। विमला नाम त मैले मायाले राखिदिएको नाम थियो। पहिलो पटक सुन्धारामा भेटिँदा विमलाको मुस्कानले मलाई आक्रमण गरेको थियो। त्यस मुस्कानको आक्रमणमा परेर म घाइते भएको थिएँ। विस्तारै मलाई थाहा भयो विमलाको मुस्कानले अरूलाई पनि आक्रमण गर्दो रहेछ। विमलाको मुस्कानमा घाईते ती पुरुषहरू कति त मेरै नजिकका साथीसमेत थिए। विमलाप्रतिको मेरो विश्वास भत्कियो। भत्किएको विश्वाससँगै म पनि भत्किएँ। भत्कनु मेरा लागि जरुरी जस्तै भैसकेको थियो। डेलिसियस मोमो सेन्टरको अन्तिम भयाङमा आइपुग्दा मिरुले भनी यसअघि कसैसँग तिम्रा सम्बन्धहरू थियो होला नि ! थिएन र ? मैले मिरुलाई ढाँटिनँ। मलाई आजकल ढाँट्नु ठूलो अपराधजस्तो लाग्छ। मिरुलाई मात्र होइन। म कसैलाई पनि ढाँट्दिनँ। थियो मिरु। यति भन्न नभ्याउँदै भयाङको अन्तिम खुड्किलाबाट झन्डै लडिनँ। मिरुले खोइ किन हो त्यस अभरमा मेरा लागि हात दिइन। म एक्लै परें। मिरु त्यसैत्यसै फिका भई। चियापत्ती नपुगेको चियाजस्तो। सत्य बोल्नु पनि गाह्रो रहेछ। बरु झुट बोल्नु पर्ने रहेछ जस्तो लागेर आयो। मिरुले इनड्राइभ गरिसकेकी थिई। इनड्राइभवालाको फोन आयो। फोनमा कुरा गर्दैगर्दै मिरु अर्को गल्लीमा हराई। बेलुकी कोठामा पुगेर हजार मेसेज गरे हुँला। मिरुले अनसिनसम्म गरिन। एक सत्यले मिरुसँगको मेरो सम्बन्ध सधैंका लागि सकियो। म एक्लो भएको छु। मिरु। निवाभ। मिक्ष्ल। रुभा। विमला। अब मसँग कोही छैनन्। मात्र मसँग सत्य छ। केही सम्झनाहरू छन्। झ्यालबाट हेर्दा, सग्लो हिमाल र माथि फर्कंदा फराकिलो आकाश छ। तल, तल हेर्दा गहिरो नदी र खोलाहरू छन्। आफैंलाई हेर्दा भावुकताको तलाऊमा डुबिरहेको कुनै गह्रौं चीज जस्तो लाग्छ।"
विदेश पलायन : तीव्र र डरलाग्दो समस्या,"काठमाडौं : २०५८ को जनगणनामा करिब ७५ लाख नेपाली विदेशमा थिए, जुन कुल जनसंख्याको ३३ प्रतिशत थियो । त्यसपछि २०६८ मा यो संख्या झन्डै १७ लाख पुग्यो६५ प्रतिशत । तर २०७८ सम्म आइपुग्दा, विदेशमा रहेका नेपालीहरूको संख्या २२ लाख नाघेको छ, कुल जनसंख्याको ७९ प्रतिशतभन्दा बढी । २०५८ देखि २०६८ सम्मको १० वर्षमा आप्रवासन संख्या ६३ प्रतिशतले बढेको थियो । २०६८ देखि २०७८ सम्मको अर्को दशकमा यो वृद्धि ७३ प्रतिशत पुग्यो । दशकौंको अन्तरालमा नेपाली आप्रवासन संख्या दोब्बरभन्दा बढीमात्र हैन, गन्तव्य, लिंगीय विस्तार र प्रवृत्तिहरूसमेत फेरिइसकेका छन् । अब आप्रवासन भन्नासाथ केवल खाडी मुलुक र श्रमिकमात्र सम्झनुपर्ने अवस्था छैन । क्यानाडा, अस्ट्रेलिया, अमेरिका, जापानरोजगारीदेखि स्थायी बसोबाससम्म, आप्रवासनको कथा फरक धारमा बगिरहेको छ । फेरिँदो गन्तव्य, बढ्दो आकांक्षा पछिल्लो दुई दशकमा नेपाली जनसंख्याको एक उल्लेख्य हिस्सा देशबाहिरको जीवन रोज्न थालेको तथ्यांकले देखाउँछ । तर यो आप्रवासन अब पहिलेझैं केवल श्रमको खोजीमा सीमित छैनशिक्षा, स्थायी बसोबास, परिवार पुनर्मिलन, व्यवसाय र जीवनस्तर उकास्ने चाहनासमेत जोडिन थालेका छन् । गन्तव्यको धार परिवर्तन भएको छ । सन् २००० अगाडिसम्म नेपाली आप्रवासन मुख्यत : भारत र खाडी मुलुकहरूतर्फ केन्द्रित थियो । तर २०२० पछिसम्म आइपुग्दा, अस्ट्रेलिया, अमेरिका, क्यानाडा, जापानलगायतका मुलुकमा स्थायी बसोबास गर्ने वा अध्ययनरोजगारीको नाममा बस्नेहरूको संख्या तीव्र गतिमा बढेको छ । नेपाल सरकारको तथ्यांकअनुसार, २०५८ मा विदेशमा रहेका नेपालीको करिब ९० प्रतिशत पुरुष थिए । अहिले यो अनुपात पनि फेरिँदै छमहिला आप्रवासनको दर पनि उल्लेख्य रूपमा बढेको छ । अध्ययन, वैवाहिक पुनर्मिलन र पेसागत कारणले महिलाहरूको सहभागिता अब अदृश्य होइन । मूल प्रवृत्तिमात्र हैन, आप्रवासनको स्वरूप पनि गहिरिँदै गएको छ । पहिलेभन्दा धेरै नेपालीहरू ट्रान्जिट देशहरू हुँदै पश्चिमी मुलुकमा स्थायी बसोबास गर्न खोजिरहेका छन् । शिक्षाका लागि विदेश जानेलाई अब अवसरमात्र होइन, बाँच्ने विकल्पको रूपमा हेर्न थालिएको छ । यही कारण, अस्ट्रेलियामात्र हैन, अमेरिका र क्यानाडामा रहेका नेपाली विद्यार्थीहरू स्थायी बसाइको बाटो रोज्ने क्रम तीव्र बन्दै गएको छ । विज्ञहरू भन्छन् नेपालका सन्दर्भमा यो ब्रेन ड्रेनमात्रै होइन, होप ड्रेन पनि हो । देशभित्रको आर्थिक, राजनीतिक अस्थिरता र अवसरको अभावले अब युवाहरू मात्र हैन, बीच उमेरसमूह र दक्ष जनशक्तिहरू समेत आप्रवासनको बाटो रोज्न थालेका छन् । किन बिदेसिन्छन् नेपालीहरू ? नेपालमा रोजगारीको कमी, राम्रो शिक्षा नपाइनु, राजनीतिक अस्थिरता, भ्रष्टाचार र जीवनस्तर सुधार्ने चाहनाले नेपालीहरूलाई बिदेसिन प्रेरित गरिरहेको छ । युवाहरू भन्छन्, यहाँ मेहनतले मात्र पुग्दैन, अवसर नै छैन । कोही साउदी गएका छन्, कसैले जापान । कोही अमेरिका पढ्न गएका छन्, कोही अस्ट्रेलिया । युवा पुस्ताका लागि विदेश सपनाको देश हो । त्यहाँ काम छ, पैसा छ, अवसर छ । नेपालमा भने असमझदारी, बेरोजगारी र निराशा छ । मुख्य गन्तव्य देशहरू नेपालबाट सबैभन्दा धेरै जाने देशहरूमा खाडी मुलुकहरू अग्रपंक्तिमा छन् साउदी अरेबिया, कतार, यूएई, कुवेत, ओमान, बहराइन । यी देशहरूमा नेपालीहरू निर्माण, घरेलु काम, सुरक्षा र ड्राइभरजस्ता सेवा क्षेत्रमा कार्यरत छन् । तर पछिल्ला वर्षहरूमा युवाहरू युरोप, अमेरिका, क्यानाडा, अस्ट्रेलिया र जापानतर्फ पनि बढ्दै गएका छन् । विदेश जानेको लहर शिक्षा र स्थायी बसाइँसराइतर्फ पनि मोडिएको छ । महिलाको संख्या बढ्दै २०५८ मा बिदेसिनेमा महिला अलि थोरै थिए । २०६८ मा उनीहरूको संख्या तीन लाख हाराहारी थियो । तर २०७८ मा यो संख्या ८ लाख पुगिसकेको छ । विदेश जानुका कारणहरू पढाइको नाममा रोजगारी गर्ने। विद्यार्थीको रूपमा गएर काम खोज्ने। नेपालमा ज्याला न्यून, शिक्षा अनुसार रोजगारी नहुनु। शिक्षा स्नातक ४ वर्षे र महँगो भएको, पढाइमा सीप हासिल नहुने। छिमेकीको देखासिकी। वल्लो घर पल्लो घर सबै गइसके, मेरो छोराछोरी गएनन् भन्ने। जीवनशैशी विशेषगरी महिला। स्वतन्त्र रूपमा आफं कमाएर इच्छाअनुसार जिउने, भनेको खानलाउन, दिन सक्ने अवस्था। महिलाहरू घरेलु कामदार, नर्सिङ, हेरचाह, होटल तथा रेस्टुरेन्ट र केही पेसागत क्षेत्रमा विदेश गएका छन् । महिला आप्रवासन बढ्नुलाई सकारात्मक परिवर्तनका रूपमा हेर्नेहरू पनि छन् उनीहरू घरभित्र मात्रै सीमित छैनन्, विश्व घुम्न थालेका छन् । तर अर्कातर्फ, जोखिम, मानव तस्करी र शोषणको खतरा अझै उस्तै छ । पढ्न जानेको संख्या ह्वात्तै बढ्यो पछिल्ला वर्षहरूमा विद्यार्थीका रूपमा विदेश जाने युवाको संख्या उल्लेख्य रूपमा बढेको छ ।२०६८ मा २५ हजार विद्यार्थी विदेश पढ्न गएका थिए । २०७८ मा त्यो संख्या १ लाख २६ हजार पुगेको छ । यसले के देखाउँछ भने, नेपाली शिक्षामा युवाहरूको भरोसा घट्दै गएको छ । परिवारले लाखौं खर्च गरेर पनि छोराछोरीलाई विदेश पढाउन तयार छन् । किनभने उनीहरूले नेपालमा भविष्य नदेखेका छन् । विदेश आप्रवासनको बढ्दो दरले नेपालमा गम्भीर सामाजिक र आर्थिक चुनौतीहरू ल्याउने संकेत गर्छ । यसलाई रोक्न सरकार र सरोकारवालाहरूले संयुक्त प्रयास गर्न आवश्यक छ । राष्ट्रिय तथ्यांक कार्यालयका उपप्रमुख तथा प्रवक्ता ढुण्डीराज लामिछाने भन्छन्, बढ्दो आप्रवासनको दरले देखाउँछ कि नेपाली युवाहरूको ठूलो हिस्सा रोजगारी, शिक्षा र अन्य अवसरको खोजीमा विदेश पलायन भइरहेका छन् । यसले देशको सामाजिक र आर्थिक संरचनामा गम्भीर असर पार्न सक्छ । ब्रेन ड्रेनको चिन्ता विदेश पढ्न जानेमध्ये धेरैजसो फर्किँदैनन् । उनीहरू उतै जागिर खान्छन्, विवाह गर्छन्, बसाइँ सर्छन् । यसो हुँदा नेपालले आफ्नो सीपयुक्त, शिक्षित जनशक्ति गुमाइरहेको छ । शिक्षक, इन्जिनियर, डाक्टर, सूचना प्रविधि विज्ञजस्ता दक्ष जनशक्ति नेपालमा अभाव भइरहेका बेला उनीहरू विदेश पलायन भइरहेका छन् । यो चिन्ताको विषय हो देशभित्रको विकास गर्ने जनशक्ति बाहिर गइरहेको छ । युवाविहीन गाउँ काभ्रे, संखुवासभा, पाल्पा, अर्घाखाँची, दार्चुलाजस्ता जिल्लामा पुग्दा गाउँहरू सुनसान देखिन्छन् । १५४० वर्ष उमेरसमूहका अधिकांश युवा विदेश गएका छन् । बाँकी छन् बालबालिका, वृद्धवृद्धा र महिलाहरू । छोराहरू सबै साउदी गएका छन्, अब खेत कसले जोत्ने ? भोजपुर जरायोटारका किसान नइन्द्र राई चिन्ता जनाउँछन् । आप्रवासनको आर्थिक पक्ष बिदेसिएका नेपालीहरूले देशमा अर्बौं रुपैयाँ पठाउँछन् । नेपालको कुल गार्हस्थ्य उत्पादन (जीडीपी) मा वैदेशिक रोजगारीबाट आएको रेमिट्यान्सको योगदान झन्डै २४ प्रतिशत छ ।यसको अर्थ, हामी विदेशबाट आएको पैसामा आश्रित छौं । घर बनाउने, ऋण तिर्ने, छोराछोरी पढाउने, गाडी किन्नेजस्ता कामहरू रेमिट्यान्सकै भरमा भइरहेका छन् । तर, दीर्घकालीन विकासका लागि यो भरपर्दो उपाय होइन भन्ने विज्ञहरूको चेतावनी छ । विकल्प खोज्नुपर्ने समय यदि देशमा रोजगारीका अवसरहरू पर्याप्त भए, व्यवसाय गर्न सहज हुन्थ्यो, शिक्षाको गुणस्तर राम्रो हुन्थ्यो भने धेरै नेपाली यति ठूलो संख्यामा विदेश जाने थिएनन् । सरकारले नीतिगत सुधार, लगानी प्रवर्द्धन, युवालाई उद्यम गर्न प्रेरणा दिने कार्यक्रम ल्याउनुपर्छ । बिदेसिने लहर रोकिनु भनेको देशको शक्ति देशमै रहनु हो । त्यसैले नीति निर्माणकर्ताहरूले वैदेशिक रोजगारीलाई आपत्कालीन उपायको रूपमा हेरेर दीर्घकालीन समाधान खोज्नुपर्ने बेला आएको छ । अब के त ? बिदेसिने नेपालीहरूको लहर दिनप्रतिदिन बढ्दो छ । यसले सामाजिक संरचना, जनसंख्या सन्तुलन, श्रम बजार र भविष्यको विकासमा गहिरो असर पारिरहेको छ । रोजगारी, शिक्षा र सुरक्षित भविष्यको खोजीमा लाखौं नेपाली घरपरिवार, गाउँठाउँ, देशपरदेश छाड्न बाध्य छन् । तर यो बाध्यता कहिलेसम्म ? कुन दिन आउला, जब नेपालीहरू देशमै राम्रो हुन्छ भन्दै बिदेसिन छाड्लान् ? खाली गाउँ, खाली घर गाउँघरमा युवा भेट्न गाह्रो छ । टोलैभरि वृद्धबृद्धा र महिलामात्रै छन् । शिक्षा सकेर, काम पाएर वा पैसा कमाउने चाहनाले युवाहरू गएका छन् । कुनै कामको सिलसिलामा घर फर्कँदा, गाउँहरू सुनसान लाग्छन् । गाउँमा उत्सव र चाडबाडको चमक पनि मन्द हुँदै गएको छ । बैतडीका शिक्षक अर्जुन थापा भन्छन्, शिक्षा पूरा गर्नासाथ बालबालिका सहर जान्छन्, त्यसपछि विदेश । गाउँमा शारीरिक श्रम गर्ने उमेरका मानिस छैनन् । यसले कृषि उत्पादन घटेको छ, खेत बाँझो बस्न थालेका छन् । जनशक्तिको अभावले गाउँको विकास र पूर्वाधार योजनाहरू अलपत्र छन् । अभिभावक विदेश धेरै परिवारको मुख्य कमाउने सदस्य विदेशमा छन् । यसले बालबालिकाको हेरचाह, वृद्धवृद्धाको सेवा, घरको सामाजिक संरचनामा असर पारेको छ । श्रीमान् गएका, श्रीमतीले घर सम्हालेकातर मानसिक तनाव बढेको छ । बुवाआमा टाढा हुँदा बालबालिकामा अनुशासन, व्यवहार र सामाजिक अभाव देखिन्छ । यसले दीर्घकालीन असर पार्न सक्छ । सामाजिक अभियन्ता भावना आचार्य भन्छिन्, बच्चा हुर्काउने जिम्मेवारी आमा एक्ली परेकी हुन्छिन्, बुबाको उपस्थिति केवल भिडियो कलमा सीमित हुन्छ । शिक्षकहरू भन्छन्, बिदेसिएका बाबुआमा भएका विद्यार्थीमा भावनात्मक दूरी देखिन्छ । मानवीय जोखिम बढ्दो आप्रवासनको लहरसँगै जोखिम पनि बढेको छ । एउटा ठूलो हिस्सा असंगठित र अनौपचारिक प्रक्रियाबाट बिदेसिन्छ । एजेन्टमार्फत गएकाहरू ठगिन्छन्, काम नपाएर अलपत्र पर्छन् । कतिपय देशमा श्रमिक शोषण, तलब नपाउने, आपराधिक मुद्दा लाग्ने समस्यासम्म छन् । विदेश मन्त्रालयका अनुसार, विदेशमा मृत्यु हुने नेपालीहरूको संख्या बढ्दो छ । बर्सेनि औसत १२ सय नेपालीको शव नेपाल फर्किन्छ । धेरैजसो कारण : दुर्घटना, आत्महत्या, स्वास्थ्य समस्या र कार्यस्थलमा हुने हिंसा । तर मृतक परिवारलाई राहत न व्यवस्था, न क्षतिपूर्ति पाउने प्रक्रिया छिटो हुन्छ । लिंगीय असमानता र चुनौती महिला आप्रवासन बढे पनि जोखिम अझै उच्च छ । घरेलु कामदारका रूपमा जाने महिलाहरूलाई अत्यधिक शोषण, हिंसा र दुर्व्यवहारको सामना गर्नुपर्छ । धेरैजसो अनपढ वा कमजोर आर्थिक पृष्ठभूमिकी महिलाहरू पर्ने भएकाले तिनले कानुनी सहायता खोज्न पनि सक्दैनन् । सरकारले खाडी मुलुकमा घरेलु कामदार पठाउनेमा रोक लगाए पनि, अवैध बाटो हुँदै जानेको संख्या घटेको छैन । सामाजिक असर : विवाह, संस्कृति, सम्बन्ध विदेश बसाइँले विवाह ढिलो हुन्छ । कति त विवाहित भए पनि बिछोडमा बाँच्नु परेको छ । दुवै श्रीमान श्रीमती छुट्टाछुट्टै देशमा, सम्बन्धमा दूरी र असमझदारी बढ्ने खतरा छ । केही अवस्थामा सम्बन्धविच्छेद पनि हुने गरेका छन् । विदेशको संस्कारसंस्कृति आत्मसात् गर्दै गर्दा नेपालीपनमा असर पर्न थालेको छ । परिवार, चाडबाड, संस्कारका मूल्यमान्यता खस्किँदै छन् । यसले सामाजिक एकता र नेपाली पहिचानलाई कमजोर पार्न सक्छ । राज्यको उदासीनता नेपाल सरकारको नीति अझै विदेश पठाउनेमा केन्द्रित छ । विदेश जान चाहनेलाई तालिम दिने, श्रम अनुमति दिने काममा बढी ध्यान छ । तर फर्कनेको पुनस्र्थापना, सीपको उपयोग, लगानी भिœयाउने नीति भने कमजोर छन् । तथ्यांकविज्ञ ढुण्डीराज लामिछाने भन्छन्, आपत्कालीन अवस्थामा वैदेशिक रोजगारी सहारा हो, तर दीर्घकालमा स्वदेशमै अवसर सिर्जना गर्नुपर्छ । उनको सुझाव छ, फर्केका आप्रवासीहरूलाई उद्यममा लगाउन नीति बनाउनुपर्छ, नत्र यो लहर देशका लागि घातक बन्न सक्छ । फर्कनेहरूलाई अवसर छैन कति नेपालीहरू विदेशबाट फर्किए पनि नेपालमा आफूलाई उपयोगी ठान्दैनन् । त्यहाँको तलब र जीवनशैलीसँग तुलना गर्दा, यहाँ गरिबी महसुस हुन्छ । फर्केर व्यवसाय गर्न खोज्दा बैंकको ऋण प्रक्रिया झन्झटिलो हुन्छ, सरकारी निकायको व्यवहार असहयोगी हुन्छ । बाग्लुङका एक फिर्ती आप्रवासी कृष्ण थापा भन्छन्, विदेशमा १२ वर्ष काम गरेँ, केही बचत ल्याएँ । खेती गर्ने योजना थियो, तर मलबिउ पाइँदैन, बजार छैन । फेरि विदेश जान मन लाग्न थालिसक्यो । समय यस्तो आयो १० वर्षअघि विदेश जाने नेपालीहरूको संख्या वार्षिक दुई लाख हाराहारी थियो । आज, यो संख्या सात लाख नाघिसकेको छ । अध्ययन, रोजगारी र स्थायी बसोबासका लागि नेपालबाट बिदेसिने लहरले रेकर्ड तोड्दै गएको छ । र, यो संख्या अझ बढ्ने संकेत देखिन्छ । गन्तव्य बदलिन थाल्यो एक समय थियो, जब नेपालीहरूको आप्रवासन साउदी, कतार र मलेसियामै सीमित थियो । तर आज, प्राथमिक रोजाइ बनेका छन् अस्ट्रेलिया, क्यानाडा, जापान र अमेरिका । खाडी मुलुकतर्फको लहर घट्दो छ भने विकसित राष्ट्रतर्फको लहर तीव्र गतिमा बढ्दो छ । बिदेसिनेमा महिला पनि बढे कसैले सोचेकै थिएनएक दशकअघि बिदेसिनेहरूमा महिलाको संख्या कुलको ५ प्रतिशतमात्र थियो । आज यो १५ प्रतिशत नाघिसकेको छ, विशेषत : स्वास्थ्य सेवा र घरेलु काममा । आप्रवासन अब पुरुष मात्रको कथा छैन, महिलाहरूको संलग्नता झनै बढ्दैछ । दशकदशकमा दोब्बर २०५८ मा ७ लाख ६२ हजार नेपालीले विदेशको बाटो समातेका थिए । २०६८ मा यो संख्या १२ लाख ९ हजार पुग्यो । २०७८ मा २१ लाख ८० हजार । अर्थात् २०५८ बाट २०६८ सम्मको दशकमा झन्डै ५५ प्रतिशत वृद्धि । ०६८ बाट २०७८ सम्मको अर्को दशकमा करिब ८० प्रतिशत । २० वर्षमै यो संख्या तीन गुना नाघेको छ । यो आप्रवासनको गति हेर्दा लाग्छभोलिको नेपाल, नेपालमै छैन । भोलिका इन्जिनियर, डाक्टर, नर्स, प्लम्बर, शिक्षकसबै विदेशतिर लागेका छन् । मुख्य समस्या : बेरोजगारी सरकारका आँकडाअनुसार, २०८० सालको मात्र ९ महिनामा ५ लाख ३९ हजार नयाँ श्रमिकले वैदेशिक रोजगारीको अनुमति लिए । यही अवधिमा २ लाख १० हजार पुराना कामदारले पुन : श्रम स्वीकृति लिए । त्यसमा पनि २ लाखभन्दा बढी नेपाली मलेसिया, कतार, यूएई, साउदी अरेबिया र कुवेत गएका छन् । यी पाँच खाडी मुलुक र मलेसियानेपालीका प्रमुख गन्तव्य हुन् ।"
के पूजा हेगडे र अल्लु अर्जुन फेरि ठुलो पर्दामा एकसाथ आउनेछन् ? यस्तो छ अभिनेत्रीको जवाफ,"हालै फिल्म रेट्रोको अडियो लन्च कार्यक्रममा पूजा हेगडेले अल्लु अर्जुनसँग फेरि काम गर्ने बारेमा खुलेर जवाफ दिएकी छन् । दक्षिण सिनेमाका सुपरस्टार अल्लु अर्जुनले आफ्नो ब्लकबस्टर फिल्म पुष्पा २को सफलतापछि दर्शकको मनमा विशेष स्थान बनाएका छन् । उनका आगामी फिल्महरूको चर्चाले फ्यानहरूमाझ धेरै उत्साह सिर्जना गरेको छ । यसैबीच, फिल्ममा उनीसँग काम गरेकी पूजा हेगडेले भविष्यमा अभिनेतासँग काम गर्ने बारेमा खुलेर बोलेकी छन् । के पूजाअल्लु अर्जुन फेरि सँगै देखिनेछन् ? पूजा हेगडेले अल्लु अर्जुनसँग फेरि काम गर्ने बारेमा स्पष्ट र सरल जवाफ दिएकी छन् । उनले भनिन्, यदि हामीले राम्रो कथा, बलियो पात्र र सही अवसर पायौँ भने, हामी पक्कै पनि सँगै काम गर्नेछौँ । पूजाको यो भनाइले फ्यानहरूको आशा जगाएको छ । पूजा यी फिल्महरूमा देखिनेछिन् पूजा हेगडेले एकपछि अर्को अद्भुत परियोजनाका साथ दक्षिण सिनेमामा राज गरिरहेकी छिन् । उनको अर्को फिल्म रेट्रो हो, जसमा उनी सूर्यासँग देखिनेछिन् । यो फिल्म १ मे २०२५ मा रिलिज हुने तालिका छ । यसबाहेक उनी दलापति विजयको फिल्म जन नायगन मा पनि काम गरिरहेकी छिन् । विजय पूर्ण रूपमा राजनीतिमा प्रवेश गर्ने भएकाले यो फिल्म विशेष रहेको छ । पूजाका यी फिल्महरू उनको करियरको लागि महत्त्वपूर्ण साबित हुनेछन् । अल्लु अर्जुनसँग पनि छ परियोजना अर्कोतर्फ, अल्लु अर्जुन पनि एकपछि अर्को ठुला प्रोजेक्टका साथ चर्चामा छन् । उनको अर्को फिल्मको नाम 'एएए' राखिएको छ । यसलाई एटलीले निर्देशन गर्दैछन् । यसको पहिलो झलक अप्रिल ८ मा सार्वजनिक भएको थियो । जसले दर्शकहरूलाई उत्साहित बनाएको छ । त्रिविक्रमसँग पनि काम समाचारका अनुसार त्रिविक्रमको फिल्म एक सुपरहीरो विधाको फिल्म हुनेछ । जसमा अल्लु अर्जुन अद्वितीय चरित्रमा देखिनेछन् । फिल्ममा हलिउड स्तरको वीएफएक्स प्रयोग गरिने छ । जसको लागि टोलीले लस एन्जलसका विज्ञहरूलाई भेटेको छ । यसबाहेक, अल्लु अर्जुन निर्देशक त्रिविक्रम श्रीनिवाससँग मिलेर एक पौराणिक फिल्ममा पनि काम गरिरहेका छन् ।"
वनकुकुर संरक्षणमा पर्यापर्यटन,"पोखरा : वनकुकुर संरक्षण विषयको नेपाली परियोजना अन्तर्राष्ट्रिय प्रतिस्पर्धामा उत्कृष्ट एकमा परेको छ । यो वर्ष नेपालको सिठ्ठी बजाउने सिकारीहरूमार्फत (वनकुकुर) नेपालमा पर्यटन प्रवर्द्धनात्मक परियोजना विश्वभरिका उत्कृष्ट ६ भित्र मनोनीत भएको थियो । उत्कृष्ट ६ भित्र परेपछि सुरु भएको भोटिङका आधारमा नेपाली परियोजना उत्कृष्ट भएको हो । युरोपियन आउटडोर कन्जरभेसन एसोसिएसननामक संस्थाले प्रकाशन गरेको सूचीमा वाइल्डप्लेस समूहअन्तर्गत नेपाली परियोजना उत्कृष्ट भएको हो । परियोजना उत्कृष्ट एकमा परेसँगै परियोजनाले ३० हजार युरो प्राप्त गर्नेछ । प्राप्त रकमबाट कास्कीको मादी गाउँपालिकामा वनकुकुरको अनुसन्धान र संरक्षणका काम गरिने प्रकृतिका साथीहरू नामक संस्थाका निर्देशक राजु आचार्यले बताए । सन् २०१७ र २०२१ मा मादी२ ताङतिङमा प्रकृतिका साथीहरू नामक संस्थाले वनकुकुर अनुसन्धानका लागि राखेको क्यामेरा ट्यापिङमा त्यस क्षेत्रमा हराएका वनकुकुर पुन : देखिएका थिए । ताङतिङ गाउँमा यो प्रजातिलाई पर्यटन र आयआर्जनसँग जोड्ने योजनासहित परियोजना अघि बढाउने लक्ष्या रहेको बताइएको छ । वनकुकुरलाई स्थानीय समुदायले प्याउँ भनेर चिन्छन् । यस प्रजातिको संंरक्षणका लागि जनचेतना, पानीको स्रोतका लागि पोखरी निर्माण, नेचर गाइड तालिम, फोहोर व्यवस्थापनलगायतका संरक्षण कार्यक्रम सञ्चालन गरिनुपर्ने पनि उनले बताए । जंगलमा फ्याँकिएका प्लास्टिक जम्मा गरेर हस्तकलाका सामग्री बनाएर बिक्री गरिने पनि उनले बताए । वनकुकुर किन संरक्षण गर्ने ? दुर्लभ वनकुकुर संकटमा रहेको विज्ञ बताउँछन् । यो लोपोन्मुख वनकुकुर विश्वमै दुर्लभ मानिन्छ । यसको संख्या ९४९ देखि २,२१५ को बीचमा रहेको अनुमान गरिएको छ । नेपालमा भने पाँच सयभन्दा कममात्र रहेको आचार्य बताउँछन् । वनकुकुरको संख्या तीव्र गतिमा घट्दै गइरहेको कारण संरक्षण गर्नुपर्ने अवस्था रहेको विज्ञ बताउँछन् । सन् १९७० सम्म नेपालका धेरै भूभागमा पाइने भए पनि पछिल्लो समयमा केही सीमित स्थानमा मात्र अभिलेख गरिएको पनि उनले बताए । यसको संख्यामा आएको गिरावटको मुख्य कारण आहारा प्रजातिको कमी, मानिससँगको द्वन्द्व, कृषि क्षेत्र विस्तार, प्रतिशोधस्वरूप मारिनुलगायत रहेको बताइएको छ । भोट गरेर परियोजना उत्कृष्ट एकमा पर्न सक्यो भने यसले आर्थिक स्रोत जुटाउने मात्र नभएर पर्यटन प्रवद्र्धनमा समेत टेवा पुग्ने बताइएको छ । वनकुकुर (ढोले) प्रजातिको नामले चिनिने यो वन्यजन्तु कुनै समय अन्नपूर्ण संरक्षण क्षेत्रमा हराएको मानिन्थ्यो । पछिल्ला केही वर्षमा गरिएको अध्ययनले सो प्रजाति पुन : देखा परेको बताइएको छ । मादी गाउँपालिकाको क्षेत्रमा भेटिएका सो प्रजाति पुन : हराउन सक्ने अवस्थाप्रति संरक्षणकर्मी चिन्तित छन् । विगतमा स्थानीय समुदायसँगको द्वन्द्वका कारण वनकुकुर प्रजातिलाई ठूलो क्षति पुगेको यस क्षेत्रमा लामो समयदेखि अध्ययन तथा संरक्षणमा संलग्न प्रकृतिका साथीहरू संस्थाका निर्देशक राजु आचार्य बताउँछन् ।"
अमेरिकासँग चाँडै खनिज सम्झौता हुनेछ : युक्रेन,अमेरिका र युक्रेनबीच चाँडै नै खनिज सम्झौता हुन सक्ने बताइएको छ। बिहीबार राति युक्रेनी अर्थमन्त्री युलिया स्विरिडेन्कोले किभ र वाशिंगटनबीच सम्झौताको सम्बन्धमा एक सम्झौतापत्रमा हस्ताक्षर भएको बताएकी थिइन्। अमेरिकाले रुस विरुद्धको युद्धमा हालसम्म युक्रेनलाई ३५० अर्ब डलरको हतियार दिएको छ। ट्रम्प प्रशासनले यो सहायताको बदलामा युक्रेनबाट बहुमूल्य खनिज पदार्थको माग गरेको छ। यसअघि मार्च ३१ मा अमेरिकी राष्ट्रपति डोनाल्ड ट्रम्पले युक्रेनी राष्ट्रपति भ्लोदिमिर जेलेन्स्कीलाई खनिज सम्झौताबाट पछि हटेको आरोप लगाएका थिए। फेब्रुअरीमा जेलेन्स्की र ट्रम्पबीचको सार्वजनिक बहसका कारण यस सम्झौताको पहिलो मस्यौदामा हस्ताक्षर हुन सकेको थिएन।
"शिक्षकलाई पूर्वमन्त्री झाक्रीको सुझाव : आन्दोलनमा रमिता बढी भयो, सरकार र संसदलाई विश्वास गरेर घर फर्कनुस्","उनले प्रश्न गर्दै भनिन्, के सडकको रमितामा पुगेका सांसद, पूर्वमन्त्री, पूर्वप्रम र नेताहरुले सडकबाटै ऐन पास गर्दिनु हुने रहेछ ? काठमाडौं : पूर्वमन्त्री रामकुमारी झाक्रीले नेपाल शिक्षक आन्दोलनमा रमिता बढी भएको दाबी गरेकी छन्। विद्यालय शिक्षा ऐनबारे संसदीय समितिमा छलफल जारी रहेको र विधेयक संशोधनसहित पास हुने बताउँदै एकीकृत समाजवादीकी पूर्व सचिव झाक्रीले सरकार र संसदलाई विश्वास गरेर घर फर्कन शिक्षकलाई सुझाव दिएकी हुन्। ऐन आउँछ भनेर सरकारले प्रतिबद्धता जनाएको छ। सरोकारवाला सबैको चासो पनि छ । शिक्षकहरूले यति सम्म ध्यानाकर्षण गराउनु ठिकै हो । किन भने ऐन पहिले नै आउनुपर्ने थियो, आउन सकेन। अब आउँछ। विधेयक समितिमा दफावार छलफलमा छ। विधेयक संशोधनसहित पास हुने भएकोले पनि छलफलले समय लिएको हो। झाक्रीले सामाजिक सञ्जालमार्फत भनेकी छन्, अब भने विधेयक समितिबाट पास हुने प्रक्रिया छ। समितिले पास गरेपछि हाउसमा जान्छ। सरकारको प्रतिबद्धता छ, यो अधिवेशनमा ऐन आउँछ। सरमेडमहरू अब विधालयमा फर्कनुस्। आफ्नो जिम्मेवारी बहन गर्नुस। सरकार र संसदलाई विश्वास गर्नुस्। जिम्मेवार नेता साथिहरू! ऐक्यबद्धताको रमिता तपाईहरू पनि नगर्नुस बल र कोर्ट दुबै तपाईकै खुट्टामा छ । संसदको शिक्षा समितिको सभापतिमा एकीकृत समाजवादीका सांसद अम्बरबहादुर थापा रहेका छन्। झाँक्रीले शिक्षक र सरकार, संसदबीच समन्वय र संवाद गराउन विभिन्न कोणबाट मध्यस्थ गर्न खोज्दा संवाद नै नगर्ने अडान लिएको भन्दै आक्रोश व्यक्त गरिन्। ऐक्यबद्धता के सडकको रमितामा पुगेका सांसद, पूर्वमन्त्री, पूर्वप्रधानमन्त्री र नेताहरुले सडकबाटै ऐन पास गर्दिनु हुने रहेछ भन्दै प्रश्न गरे। मैले पनि यो सडकलाई नजिकबाट हेरिरहेकी छु। यतिका दिन बित्यो आउने नाच्ने, गाउने जाने भएको छ। के शिक्षकलाई कसैले पनि सुनेन त भनेर चासो राखें। मध्यस्तकर्ता जस्तो भएपनि केही न केही काम गरौं भन्ने लाग्यो। शिक्षक, सरकार र संसदको बीचमा समन्वय र संवाद गराउनु पर्यो भनेर धेरै कोणबाट उहाँहरूसँग कुरा पुर्याउने, संवाद गर्ने प्रयास पनि गरें। तर उहाँहरू त संवाद नै नगर्ने रे ? शिक्षा ऐन ऐले पास हुनुपर्छ अन्यथा हामी विधालय फर्कदैनौं भन्नुहुन्छ। उनले भनिन्, के ऐन सडकबाट पास हुने हो र ? विधेयक पास गर्ने संसद र सरकारको आफ्नो कानुनले निर्धारण गरेको प्रक्रिया हुँदैन? के सडकको रमितामा पुगेका सांसद, पूर्वमन्त्री, पूर्वप्रम र नेताहरुले सडकबाटै ऐन पास गर्दिनु हुने रहेछ ? समितिमा दफावार छलफलमा रहेको विधेयक पास नभई फर्कन्नौं भन्न मिल्छ ? राज्यको तलब खाएका शिक्षक कर्मचारीले ? भर्नाको बेला विद्यालय बन्द गरेर लाखौं विद्यार्थीको भविष्य अन्योल बनाउन मिल्छ ? निजी स्कूलले धमाधम भर्ना गरेर कक्षा चलाउन लागिसकेको बताउँदै सरकारी विद्यालयको आधारभूत तहको नजित शून्य रहनु चिन्ताको विषय भएको बताइन्। निजी स्कूलले धमाधम भर्ना गरेर कक्षा चलाउन लागिसकेका छन। यहाँहरूले पढाएका कयौं विद्यालयको  को रिजल्ट शून्य छ। के यो विषयमा चिन्तित हुनहुन्छ ? आगामी दिनमा सुधार्न के गर्नुपर्छ भनेर कतै छलफलमा रुचि देखाउनु भएको छ? उनले भनिन्।"
चैलेको आँगनमा पहिलो पाइला,"दक्षिणतिर पूरै सेताम्य देखियो नीलगिरि। हात तन्काए चुचुरो नै सुमसुम्याउन सकिनेजस्तो। भिरमा भेडा बत्तिए झैं गुडिरहेछ हामी चढेको मिनीबस। बस नै नअटाउने जस्तो साँघुरो बाटो छ, कालीगण्डकीको किनार। खोलाको विपरीत उत्तरतिर उक्लन खोज्दैछ हाम्रो गाडी। रुख पात भन्नु अञ्जुलीमा अटाउने ससाना बुच्काहरू मात्र देखिन्छन्। एकातिर धवलागिरि अर्कातिर नीलगिरिले घामलाई जिस्क्याइरहेछन्। जतिसुकै चम्किए पनि बादल र कुहिरोले इन्तु न चिन्तु बन्न खोज्दैछ घाम। भर्खरकी गुदुमुने छोरीले बाबाको काँधमा चढ्दै ओर्लंदै गरे झैं चुचुरादेखि ढाडसम्मै बेरिँदै फैलँदै, ढाक्दै, हराउँदै गरिरहेछ कुहिराले। फुस्रे पहाडहरूको माझमा फैलिएको छ, कालीगण्डकी। संसार गेरु रंगमा छ, गेरु रंगमै बगिरहेछ कालीगण्डकी। नदीको माथितिर सेताम्य उडिरहेछ, भुइँकुहिरो। कुहिराले होइन, बालुवाले बनाइरहेछ, भुइँकुहिरो। बगर नै उठेर उड्न थालेपछि लेपसिँदै लेपसिँदै कुलेलम ठोक्दो रहेछ नदी। एक पटक सुसेल्दा एक कोस बाटो नाघिन्थ्यो। अहिले मोटर पाएर मात्तियो गोडा दायाँ सिटमा बस्नु भएका ग्याल्जेन दाइको गुनासो थियो। भन्दै हुनुहुन्थ्यो दुःख नभोगेको ज्यान र हुरी नखेपेको रुख दह्रो हुनै सक्तैन। बसको त्यो धुस्नुकोचाइ यात्रा झुर लागिरहेथ्यो। नाम बस छ, बस्न नपाइने। ड्राइभर र कन्डक्टरले यात्रुलाई हेपेको र चेपेको देख्दा वाक्क दिक्क भइने। सम्झाऊँ कुटाइ खाइएला भन्ने डर। सिटमा सँगै बसेका सहयात्रीसँग दुःख सुख साटौं भने क्यासेटमा घन्किएको गीतको चर्को आवाजले कान फुट्ला भन्ने डर। पहाडी र हिमाली भेगम पैदल यात्रा नै बेस रहेछ। कमसे कम माटोसँग स्पर्श गर्न र मान्छेसँग संवाद गर्न त निष्फिक्री पाइन्छ। माटोको सुवास चाख्न नपाउने र मान्छेको स्पर्श नपाउने हो भने यात्राको कुनै अर्थ हुँदैन। पहाडहरूमा एक सिन्को घाँसै देखिँदैन। झन् झन् रहस्यमयी र झन्झन् रंगीन लाग्दैछन् तिनीहरू। गेरुरंगे पहाडहरू आफैंमा बहुरंग र बहुरूपी बनेर उठिरहेछन्। कालीगण्डकी बगरभरि शालिग्राम खोज्नेहरू झुण्डझुण्ड देखिन्छन्। ठाउँठाउँ बेच्न पनि राखिएका छन्। मुक्तिनाथतिरबाट झरेको कागखोला र उत्तर दिशाबाट आएको कालीगण्डकीको संगमस्थल नै कागबेनी हो। तिब्बती शब्द काक अर्थात् खण्ड वा अवरोध र नेपाली शब्द बेनी अर्थात् दुई नदीको संगमको योगबाट काकबेनी नाम रह्यो। पछि कागबेनी पुकार्न थालियो भन्ने पढेको थिएँ। कागबेनी पुग्यौं हामी, घाम ओरालो लागिरहेका बेला। प्राकृतिक रूपमा जति अलौकिक छ कागबेनी, धार्मिक रूपमा त्यत्तिकै स्तुत्य छ। हिन्दु र बौद्ध अनुयायीहरू उत्तिकै आस्थाले सल्बलाइरहेका देखियो कागबेनीमा। कागबेनीको धार्मिक प्रसंग अथ्र्याउँछु म साथीहरूलाई पौराणिक कालमा नीलगिरि पर्वतमा आश्रम बनाई बस्दथे काग भुसुण्डी ऋषि। उनी दैनिक कृष्णगण्डकी र कागखोलाको संगम त्यही कागबेनीमा स्नान गर्दथे। त्यसैबेला सप्तऋषिहरूले सुखपूर्वक तपस्या गर्ने ठाउँ भेटेनन् र सोध्न पुगे काग भुसुण्डीकहाँ। उनले कागबेनी सबैभन्दा पवित्र र उपयुक्त बताएपछि उनीहरू त्यही बसी तपस्या गर्न थाले। सुनौला पहाडहरूको माझमा आँखाको नानी जस्तो, मरुभूमिको पानी जस्तो र एक्कासि भेटेको मोतीजस्तो बाँचिरहेछ कागबेनी। पूर्वतिरबाट भिरालिँदै पश्चिमतिर झरेको, दक्षिणबाट अग्लिँदै उत्तरतिर फैलिएको भूभागमा तिब्बती शैलीका आकर्षक घरहरू छन्। बीचबीचमा स्याउ, खुर्पानी र आरूका बोटहरू छन्। छेउ, कुना, उकालो, ओरालो ठूलाठूला बैंसका रुखहरू छन्। उत्तरी कुनामा फैलिएको बस्ती माझमा पुरानो दरबारको भग्नावशेष झन् झन् जीर्ण देखिँदैछ। दक्षिणतिर ढुंगाको ठुलो पर्खालले घेरिएको भिरालो फाँट छ। कागबेनीवासीले त्यही फाँटमा आफ्नो जाँगर उमारेका छन्, मकै हुर्काएर, गहुँ उमारेर, जौ, उवा, फापर, आलु र किसिम किसिमका हरिया तरकारी सपारेर। हामी चढेको बसले बजारको शिरदेखि पुच्छरसम्म एक फन्को लगायो र मोडियो उत्तरतिर। त्यताबाट पूर्वतिर उकालो चढे मुक्तिनाथ पुगिन्छ र उपल्लो मुस्ताङ जान उत्तरतिर लाग्नुपर्छ। कागबेनी बजार सुन्दर र सुनसान छ। २,८१० मिटर उचाइमा रहेको कागबेनीका हरेक घरका छानामा बौद्ध श्लोकहरू लेखेका लुङ्दरहरू फहराइरहेछन्। झ्याल र ढोकाहरूमा सिसा जडिएको छ तर ती सबै बन्द छन्। अत्यधिक बतास चल्ने र हिउँदभर हिउँ पर्ने भएकाले झ्यालढोका बन्द गर्ने चलन छ। शुष्क हावापानी, तिब्बती रहनसहन, ढुंगाका विशाल पर्खालहरू। प्याजी रङको बख्खु र पाइन्ट पहिरेका एक हूल मान्छेहरू दक्षिणतिरबाट उकालो चढ्दै थिए। उनीहरूको हातमा माने घुमिरहेको थियो र मुख मुखले ॐ मणि पद्मे हुँ जप्दै थिए। उनीहरू शान्तिको याचना गरिरहेका थिए। हाम्रा गुरुजीले तिनीहरू सबैलाई किचिमिची पार्ने शैलीमा गाडी दौडाए। बिचराहरू कोही कुलामा र कोही भिरमा फाल हालेर ज्यान जोगाए तैपनि तिनीहरू हाँसिरहे। मान्छे नै उडाउला जस्तो गरेर बजोडले चलिरहेछ हावा। झन्डैझन्डै भाँचिएलान् जस्तो गरी उठ्दै नुहिँदै गरिरहेछन्, बैंसका हरिहल्ल वृक्षहरू। जन्मेदेखि नै बतासको बल थाम्दा थाम्दा हर बांगिसकेको छ बैंसहरूको। हाम्रो बस बताससँग धावा खेल्दै कालीगण्डकी र मुक्तिनाथ खोलाको संगम कागबेनी किनारमा पुग्यो। त्यहाँ भिरालो चौरमा पाँच दिदी बहिनीहरू उवा बत्ताउँदै रहेछन्। गुरुले उवानै छरीवरी हुनेगरी बस दौडाइदिए बिस्कुन माथिबाटै। बल्ल बल्ल फलेको अन्न नासिदिएकामा हाम्रो मन कुँडियो। बाहिरपट्टि हिँडिरहेकी एउटी गोरी दिदीले बोलेको आवाज सुनियो वेट वेट, ग्रेन्स आर ग्रेटर देन गोल्ड। गुरुजीमा संवेदना शून्य। उनले बसलाई तलसम्म पुयाए। फरक्क फर्काए फेरि कुल्चाए बिस्कुनलाई र बोले बल्ल देखिहोली झुमाले मेरो करामत। हामीले बुझ्यौं तरुनीहरूलाई रबाफ देखाउन त्यसो गरेछन् उनले। घाम निर्विघ्न वर्षिइरहेछ। तिब्बती संस्कारलाई जिउँदो बनाउन खोजिरहेछ कागबेनीले। तिब्बती शैलीका घरहरू। घरछेउछाउ र घरभित्र बाहिर कतै न कतै सजिएका बुद्ध मूर्तिहरू र दलाई लामाका तस्बिरहरू। छानाछानामा फहराइरहेका लुङ्दरहरू र गुम्बाबाट ध्वनि र प्रतिध्वनि बन्दै निस्किरहेका ॐ मणि पद्मे हुँ का समवेत स्वरहरू। हर्दम असीम गुञ्जन एकत्रित गर्दै कुदिरहने हावाका नवीन झोक्काहरू सबै सबैले मनलाई नौलो मझेरीमा धाप मार्दछन्। कति राम्रो गुम्बा हगी त्यो, यतैतिरको सुनौलो माटाको सुनौलो पहाड जस्तो म बोलें। त्यो काग चोदे थुप्तेन साम्फेललिङ्ग गुम्बा हो मेरो दायाँतिर बस्नुभएका दाइले अथ्र्याउनुभयो। माटाले छापेका छानाका घरहरू बीचमा मौरीको रानु झैं जगधम्म बसिरहेछ गुम्बा। सयौं वर्ष पुरानो दरबार र गुम्बालाई नयाँ कलेवर दिन खोज्दैछन् कागबेनीवासीले। त्यस्तै दरबार साउदी अरेबियाको राजधानी रियादमा देखेको थिएँ मैले। दुवैमा माटाले चारैतिर झ्यालविहीन गारो बनाइएका, दुवै शत्रुबाट बच्ने उपाय अपनाएर निर्माण गरिएका, दुवै मरुभूमि प्रदेशमा। एक जाडो छल्ने नियतले र अर्को गर्मी छल्ने अभिप्रायले। तत्कालीन गृह निर्माणको अत्यूच्च नमुना देखें ती दुवै दरबारहरूमा। पूर्वतिर उकालो लाग्यो मुक्तिनाथ जाने बाटो। पश्चिमतिर जाने बाटो भने साङ्दाला (५,११० मिटर) हुँदै डोल्पा जाने रहेछ। हाम्रो गाडी भने उत्तरतिर लाग्यो कालीगण्डकीको किनारै किनार। कहिले खोलानजिकै पुग्ने र कहिले अलिपरको बस्तीमा घुस्ने क्रम जारी छ। दक्षिणतिर ६,९४० मिटर अग्लो नीलगिरि। घरी बादलु घुम्टोले अनुहार छोप्छे, घरी घामको लेदो मुहारभरि पोतेर चम्किँदै अघि बढ्न धाप दिन्छे। उनकै नायक ७,१३६ मिटर अग्लो तिलिचो भने ठुस्सिएर लुकेको छ। नीलगिरि साथमै छिन् मेरी। उनी मलाई हेरेर अघाउँछिन्। म उनलाई हेरेर अघाउँदिन। उनले नै डोयाएर त्यहाँसम्म पुयाएकी हुन् मलाई। सँगै हिँडेर संसार भुलिरहेछौं हामीले। हाम्रो बायाँतिरबाट दक्षिणतिर बगिरहेको नदीमा छताछुल्ल पोखिएको छ घाम। हावामा घुलिएर उडेका बालुवा कणहरूले धुलिमण्डल छ जतासुकै। पहाडभरि प्यागोडा शैलीका र शिखर शैलीका असंख्य मन्दिरहरूले मन लोभ्याउँछन्। रुखका लहरहरू छन्, झुरूपझुरूप झाडीहरू छन्, मान्छेका जुलुसहरू छन्, बथान घोडा, हात्ती, मृग र बँदेलहरू छन्। तिनीहरू न कुनै वनस्पति हुन् न कुनै प्राणी। हुन् केवल ढुंगाका विशाल आकृतिहरू। आकृति नै आकृतिको विशाल कोलाज देखिँदैछ संसार। गहिरो खोंच ओर्लेर अलिकति उकालो चढेपछि स्यानो गाउँ आइपुग्छ हाम्रो सामु। ताङ्वे गाउँ हो यो सहयात्री दाइले चिनाउनुभयो। मैले आइफोन खोलें। माई अल्टिच्युट एपले ३,०१९ मिटर उचाइ देखायो। चौंरी गाई र भेडाहरू छरिवरि रङ्मङ्गिएका देखिन्छन् ताङ्वे गाउँमा। गाउँमा धाराहरू प्रशस्तै देखिए। सडक छेउमै एक युवक नुहाइरहेछ। अरू दस बार युवक जिस्क्याइरहेछन् उसलाई। हाँसोको फोहोरा र गफको शृंखला चर्को बनिरहेछ। सायद नुहाउनु अचम्म मानिँदैछ त्यहाँ। ताङ्वेमा ७० जति घरहरू देखिन्छन्। घरभन्दा धेरै देखिन्छन् छोर्तेनहरू। पहाडको काखमा पहाडकै ढिस्काजस्ता फुस्रा घरहरू देखिन्छन् ताङ्वेमा। मलाई लाग्छ पहाडमा गाउँ बसाउनु भनेको सम्भावनाका पहाडहरूलाई खोतल्नु हो। हामी चढेको बस पुलको किनारमा रोकियो। त्यो किनारमा प्रहरी चौकी र चिया चमेना पसलहरू रहेछन्। छुकसाङ बस स्टप यही हो सर। अब पैदल हिँड्नुपर्छ। सरहरू आज यहीँ बस्नुहुन्छ भने म बन्दोबस्त मिलाउँछु सबइन्स्पेक्टर चंख कडायत बोले। उनी जोमसोमदेखि हामीसँगै गएका थिए। उनी त्यही चौकीका रहेछन्। भो, आज यता नबसौं, अलिकति पनि बाटो काट्यो भने भोलिलाई सजिलो पर्छ, बरु पारिको गाउँमा बसुँला नि हुन्न ? मैले खोलापारिको गाउँ देखाएँ। सारा संसार फुस्रो, सुक्खा र निर्जन देखिइरहेको बेला त्यो गाउँ भने हरियो परियो र गुचुमुच्च परेको रमणीय देखिँदैथ्यो। फक्रक्क फक्रेको जवानी जस्तो देखियो छुकसाङ गाउँ। पाटोमा तरबर्र मकै उम्रिइरहेको थियो। अलि परतिर फापरले राताम्मे देखिन्थ्यो, झन् तलतिर लहलह थियो आलुबारी। छुकसाङ देख्दा थकाइ मत्थर भयो। हजुरहरू आज चैलेमै बास बसेको बेस। साँझ पर्दा त्यहाँ पुगिहाल्नु हुन्छ कडायतजीले अलि पर एउटा सुनौलो डाँडो देखाउनुभयो। हामी झोलुङ्गेपुल तर्दै त्यतैतिर लाग्यौं। बारीमा आलु गोड्दै गरेकी एउटी दिदीलाई सोधें दिदी यहाँबाट चैले पुग्न कति समय लाग्छ ? त्यस्तै १० मिनेट। दिदीको जवाफ सुनेपछि हामीलाई भने कम्तीमा डेढ घण्टा लाग्ने अड्कल साथीहरूलाई सुनाएँ। नभन्दै दुई घण्टामा मात्र त्यहाँ पुग्यौं। गुचुमुच्च छुकसाङ गाउँबाट हिँड्दाहिँड्दै अर्को बाटो पो झरेछौं हामी। भाइहरू चैले जाने भए उः त्यो बाटो जानुहोस् एउटी दिदीले दौडँदै आएर बाटो देखाइदिनुभयो। सही बाटो भेट्न थप १५ मिनेट घुम्नुपयो। धन्न, ती दिदीले नबताइदिएकी भए रातमा ठूलै हन्डर खान्थ्यौं होला हामीले कालीगण्डकीको किनारमै छ छुकसाङ गाउँ। दुईतिर अग्ला पहाडको बीचमा अलि समथर पनि छ गाउँ बसेको धरातल। दायाँबायाँ भित्ताभरि किसिम किसिमका चित्रहरू टाँसेझैं देखिन्छन् रक्तिम भूआकृतिहरू। नीलो आकाशमुन्तिर रक्तिम पहाडहरूका बीचमा कालीगण्डकी बगर नै बगर हिँड्दैछौं। ज्यान थाकेको छ। तर, चैले नपुगी सुस्ताउने ठाउँ नभएकाले नरोकिई हिँड्नुपर्ने बाध्यता छ। लक्ष्यले थकाइलाई थन्क्याउँछ, जाँगरमा जोश थप्छ। घाम डुब्ने र हामीले कालीगण्डकी पुल तर्ने एकै पटक भयो। हरिया र खैरा बलौटे ढुंगा, चिप्ला र काला ढुंगाहरू, गोलढुङ्गे बालुवाको बिस्कुनले बेग्लै देखिएको छ कालीगण्डकी। त्यो गेग्र्यानयुक्त बगरमा हिँड्दा मसिना ढुंगाहरू जुधेर मरमर सुनिँदैछ बेग्लै संगीत। कतै कतै भेटिने राइसल्लाका कोणधारी रुखहरूले थपिदिँदैछन् जीवनका सुकिला आशा। कञ्चन बगिरहेछ कालीगण्डकी। कालीगण्डकी उत्तरबाट एकै झरेकी हुन् तर त्यहाँ पुगेपछि दुई रूपमा निस्केकी छन्। एक भँगालो खुला नदी बनेर र अर्को भङ्गालो पहाड छेडेर पहाडीे मुखबाट। दुवै भङ्गाला त्यहीँ मिसिएका छन् र एकै बनेर सुरु गरेको छ एउटा अविरल यात्रा। कालीगण्डकीलाई त्यतै छोडेर घुस्यौं हामी घना पठारको स्वच्छ र सफा चैले गाउँतिर। कालीको किनारमा उभिँदा आँखैमा ठोक्किएला झैं देखिए माथिल्लो आकाशनेर चैलेका चार घर। उकालाका हरेक इन्चहरूमा पाइलाहरू धर्मराउँछन्। मेरै सहाराले मसँगै उचाइ चढिरहिछिन् मेरी नीलगिरि। उनको स्पर्शले मेरा सारा थकाइहरू निस्तेज बन्दैछन्। मेरो प्रेमको रापले बिस्तारै गल्दैछन् उनका निराशा र अन्यौलका बादलहरू। प्रेमिल यात्रालाई छेक्न सक्तैनन् कुनै ढुंग्यान पहाडहरूले। कालीकिनारबाट झन्डै ४५ मिनेट उकालो चढेपछि मात्र भेटियो चैले। चैलेको आँगनमा पहिलो पाइला परेपछि अँगालोभरि तिमीलाई बाँधु जस्तो लाग्यो मलाई, नीलगिरि। त्यहाँसम्म पुगेर तिम्रो र मेरो मायाको शिलालेख पहाडभरि लेख्न पाएकामा म मनमनै नीलगिरि जत्तिकै अग्लिएको थिएँ। प्रेमको न्यानाले पूरै पग्लिइसकेको थियो हाम्रो थकाइ। त्यो आदिम एकान्तमा फुर्केर अनवरत गाइरहे संसारको सर्वोच्च प्रेमगीत, वरिपरिका पहाड, गुफा र हावाका लर्कनहरूले। आदिम एकान्तमा तिमीलाई पाउनु मेरो जिन्दगीभरिको सर्वोच्च खुसी हो भन्दै बैंसको हाँगामा छेकारो परेर च्वाप्प म्वाई खायौं तिमीले। निष्फिक्री रमाइरहेका नांगा रक्तिम पहाडहरू मनमा सारेर बिन्दास शैलीमा कयौंबेर अँगालामा कसिरहें मैले तिमीलाई। घोडा धपाउँदै उकालो चढिरहेका दाइहरूको आवाजले मात्र झसंग झस्कियौं, हामी। जुन मादकता छरेर हतारले ओर्लिइरहेथ्यो डाँडाको टुप्पाबाट। सग्लो र सुन्दर प्रेमको अमुक भाषामा रमाउन पाउनु जतिको आनन्द अरू के नै हुन सक्छ र जीवनमा ? निधारमुन्तिर चनाखो बनेर चम्किएको आँखो जस्तो रहेछ चैले। माथितिर सुनौला पहाडहरू छन्, पारितिर र वरिपरि राताम्य पहाडहरू छन्। बारीका हरिया पाटाहरू, भोटे पीपलका चहकिला झ्याङ्हरू बोकेर पहाडकै पिठ्यूँतिर पच्चिस, तीस घरहरूमा चमकचमक चम्किइरहेको रहेछ चैले। आकाश ओडेर, धर्तीमा अडेस लागेर बतासमा ब्युँतिइरहेछ, चैले। चैलेमा जत्ति घर छन् ती सबै होटलहरू छन्। एक, दुई, तीन, चार, सात घरसम्म बास नपाउने छाँट आयो हाम्रो। हिँईईई  ठाडै कोपर्ला जसरी हिनहिनाउँदै घोडा उफ्रिएपछि सातोपुत्लो गयो हाम्रो। डराउन पर्दैन, जिस्केको मात्र हो दाइले घोडा समातेपछि मात्र अलि ठेगानमा बस्यो, हाम्रो मुटु। दाइ, होटल खाली छैन ? मैले सोधें। आज टुरिस्ट धेरै छ, सबैतिर भरिइसक्यो, ऊ त्यो ग्रिनपिसमा बाँकी होला। चैलेको शिरतिर देखाउनुभयो दाइले। ग्रिनपिस होटलभित्र गोराहरूको भीड नै रहेछ। कोही पल्टेका, कोही चाउचाउ चिज र सुप खाँदै। खानेकुरा देखेपछि कुर्लंदै ओल्र्यो भोक। खोसेरै खाइदिउँ जस्तो लाग्दै थियो। फापरको रोटी, चाउचाउ, रायोको साग र दालभात पाएपछि बल्ल बिग्रियो ज्यान। आकाश नाङ्गो छ। नांगो आकाशका नाङ्गा ताराहरू आफ्नै पुर्पुरोमा अडेस लाग्न झरेझैं लाग्दैछन्। बस्ती छ, तर कोलाहल छैन। शान्तिको वर्षा छ, कलुषित्ताको गन्ध छैन। जीवनका कयौं थक्ति भारहरू त्यतै बिसाइए झैं लाग्दैछ। श्वेत साम्राज्यमा ठिंग उभिएर जिस्क्याइरहिन् मलाई नीलगिरिले। शान्त र शालीन ढपमा चनाखो बनेर जाग्रामछन् सुनजस्ता पहाडहरू। पहाड, खोंच र नदीका छालहरूसँगै जिस्किइरहेछ जून। हिउँका केस्रा बोकेर बत्तिइरहेको वायुले कोपर्दैछ हाम्रा नाक कान र पुरै शरीरलाई। चिसाको हुँकारले अत्याउन सकेको छैन तिम्रो र मेरो अटल प्रेमलाई। एकातिरबाट निर्निमेष हेरिरहिछ्यौ र सिरेटोका खम्बाहरूमा अडेस लागेर मस्किइरहिछ्यौ तिमी। अर्कातिर कालीगण्डकीको सुसाई र डाँडा डाँडाबाट खुर्मुरिदै उक्लिँदै गरेका हावाका झोक्काको दोहोरीमा तिम्रो र मेरो प्रेम कथा खोतलेर झन् तेजिलो बन्दैछु। प्रेमिल वर्षामा निथ्रुक्क भिजेको त्यो साँझ कसरी बिर्सन सकौंला र तिमीले र मैले। साँच्चै हाम्रो प्रेमको माइलस्टोन बन्यो चैलेको निर्वस्त्र रात। प्रेम ! प्रेम !! प्रेम !!! प्रेमबाहेक केही बाँकी रहेन उत्सर्गपूर्ण धुनको सप्तरंगी प्रेममा। मित्र निदाए पनि हामी दुवै निदाएनौं। अँध्यारोमै एक अर्कालाई हेरिरह्यौं। टाढैबाट एक अर्कालाई छामिरह्यौं।"
आजको मौसम : कहाँकहाँ हुँदैछ भारी वर्षा ?,"काठमाडौं : नेपालमा स्थानीय वायु तथा पश्चिमी वायुको प्रभाव रहेको छ। मौसम पूर्वानुमान महाशाखाका अनुसार कोशी प्रदेश र बागमती प्रदेशका एकदुई स्थानमा मेघगर्जन र चट्याङ्गसहित हल्का वर्षा भइरहेको छ। काठमाडौं उपत्यकामा पनि हल्का बर्षा भइरहेको छ। आज देशभर आंशिकदेखि साधारणतया बदली रहने महाशाखाबाट जारी बुलेटिनमा उल्लेख छ। कोशी प्रदेशलगायत देशको पहाडी भूभागका केही स्थानहरू र बाँकी भूभागका थोरै स्थानहरूमा मेघगर्जन र चट्याङ्गसहित मध्यम वर्षाको सम्भावना रहेको छ। कोशी, बागमती र गण्डकी प्रदेशका पहाडी भूभागका एकदुई स्थानमा भारी वर्षाको समेत सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का वर्षा र हिमपातको सम्भावना रहेको महाशाखाले जनाएको छ। आज राति कोशी, बागमती, गण्डकी र कर्णाली प्रदेशका पहाडी भूभागमा आंशिकदेखि साधारणतया बदली रही बाँकी भूभागमा मूख्यतया सफादेखि आंशिक बदली रहनेछ ।"
अनि बन्यो भरतपुरमा भव्य सडक,"भरतपुर : भरतपुरको पुल्चोकगोन्द्राङ सडकले अहिले सहरको रूप र स्वरूप नै परिवर्तन गरिदिएको छ । ६ लेनको सडक, दुवै छेउमा सर्भिस लेन र फुटपाथसँगै स्मार्ट लाइट र भूमिगत बिजुलीका तारले यसलाई एकदम आकर्षक र आधुनिक बनाएको छ । यो नयाँ सडक ६०८ किलोमिटर लामो छ र ५० मिटर चौडाइ प्रयोग गरेर बनाइएको हो । सडकको डिजाइनमा विशेष ध्यान दिइएको छ, जसले भरतपुरको सौन्दर्य र समृद्धिको संकेत गर्छ । जब राति बिजुली बत्ती बलेर सडक झिलिमिली देखिन्छ, तब यो दृश्यले भरतपुरको विकास र भविष्यको नयाँ दिशालाई प्रतिविम्बित गर्छ । सडक उद््घाटन कार्यक्रममा प्रधानमन्त्री केपी शर्मा ओलीले भने, यो सडक परियोजनाबाट नेपालमा केही नगरेको भन्नेहरूको भ्रम अब हट्नेछ । विकासका पक्षमा सबै मिलेर काम गर्न जरुरी छ । हामीले एकतामा विश्वास राखेर देशको समृद्धिमा योगदान पुर्याउनु पर्छ । यस सडकको निर्माणपछि भरतपुरको मुख्य बजार क्षेत्रलाई पुरानो साँघुरोको सट्टा अहिले फराकिलो र सुविधाजनक बनाएको छ । भरतपुरका यातायात व्यवसायी नवराज सुवेदीले भने, मैले २७ वर्षदेखि पुल्चोक क्षेत्रमा यातायातमा काम गरेको छु । पहिलेको अवस्था आफैंले भोगेको थिएँ, तर अहिले यस सडकले विकासको नयाँ युग ल्याएको छ । भरतपुर अब पुरानो नदेखिने, समृद्ध र व्यवस्थित सहरजस्तो लाग्छ । भरतपुर महानगरपालिकाकी प्रमुख रेनु दाहालका अनुसार, यो सडक परियोजना नगरको गौरव र विकासको प्रतीक बनेको छ । उनले भनिन्, यो हामी सबैका लागि गर्वको विषय बनेको छ । २०७५ फागुन ७ गतेको कार्यपालिकाको बैठकले यसको पहल गर्यो, र हामीले संघीय सरकारसँग समन्वय गरेर यो ठूलो परियोजना अघि बढाएका छौं । अब यो सडकले भरतपुरको पहिचान र समृद्धि थप स्पष्ट बनाएको छ । सडक निर्माण परियोजना संघीय सरकारको बजेटमा आधारित छ र यसका लागि १ अर्ब १३ करोड ३५ लाख ३४ हजार रुपैयाँ खर्च भएको हो । यसको उद्घाटन कार्यक्रममा प्रधानमन्त्री ओली, उपप्रधानमन्त्री प्रकाशमान सिंह, भौतिक पूर्वाधार तथा यातायात मन्त्री देवेन्द्र दाहाल, बागमती प्रदेशका मुख्यमन्त्री बहादुरसिंह लामालगायत आएका थिए । उक्त सडकको निर्माण २०७७ असोजमा इन्डो सगुन जेभी निर्माण कम्पनीसँग ठेक्का सम्झौतासँगै सुरु भएको थियो । २०७७ माघ १७ गते प्रधानमन्त्री ओलीले यसको शिलान्यास गरेका थिए । निर्माण कम्पनीका प्रमुख सहदेव खड्कालाई प्रभावकारी कामका लागि सम्मानसमेत गरियो । यो सडक अब केवल भरतपुरको भौतिक रूपको परिवर्तनमात्र होइन, बरु यो सहरको सामाजिक र आर्थिक समृद्धिको नयाँ चिह्न बनिसकेको छ ।"
