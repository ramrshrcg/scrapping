शीर्षक,विवरण
नेपाललाई स्कटल्यान्डले दियो १९४ रनको लक्ष्य,"काठमाडौं : स्कटल्यान्डले नेपाललाई १९४ रनको बलियो विजयी लक्ष्य प्रस्तुत गरेको छ। स्कटल्यान्डको ग्लासगोमा जारी त्रीदेशीय टी२० शृंखलाको अन्तिम खेलमा स्कटल्यान्डले नेपाललाई १९४ रनको विजयी लक्ष्य प्रस्तुत गरेको हो। तितवुड क्रिकेट मैदानमा टस जितेर ब्याटिङ गरेको स्कटल्यान्डले निर्धारित २० ओभरमा ५ विकेट गुमाउँदै १९४ रन बनायो। स्कटल्यान्डका लागि जर्ज मुन्से र ब्रान्डन म्याकमुलेनले दोस्रो विकेटका लागि शतकीय साझेदारी गरे। जर्ज मुन्सेले स्कटल्यान्डका लागि जर्ज मुन्सेले सर्वाधिक ७८ रनको पारी खेले। उनले ३९ बलमा ५ चौका र ६ छक्का प्रहार गरे। स्कटल्यानडले पहिलो विकेटको रुपमा ओपनर मार्क वाटलाई ९ रनमा नै गुमाएको थियो। ४४ ओभरमा स्कटल्यान्डले १ विकेटको क्षतीमा ५० रन बनाएको थियो। पावरप्ले सकिँदा स्कटल्यान्डले १ विकेटको क्षतीमा ६४ रन बनाएको थियो। ९४ ओभरमा स्कटल्यान्डले १ विकेटको क्षतीमा १०० रन पूरा गरेको थियो। १२४ ओभरमा स्कटल्यान्डको दोस्रो विकेटको रुपमा ओपनर ब्याटर जर्ज मुन्सेको विकेट गयो। उनले ब्रान्डन म्याकमुलेनसँग दोस्रो विकेटका लागि १०० रनको शतकीय साझेदारी गरेका थिए। १३१ ओभरमा ब्रान्डन म्याकमुलेन सन्दीप लामीछानेको हातबाट बोल्ड भए। उनले ३० बलमा ४ चौका र १ छक्कासहति ४२ रन बनाए। माइकल लिस्क २६ र म्याथ्यु क्रस १७ रनमा अविजित रहे। नेपालका लागि बलिङमा कुशल भुर्तेलले सर्वाधिक २ विकेट लिए। रुपेश सिंह, सन्दीप लामिछाने र ललित राजवंशी ११ विकेट लिए।"
समावेशी प्रारम्भिक बाल विकास र आधारभूत शिक्षाको प्रवर्द्धनका लागि क्षेत्रीय पहलको सुरुआत,"काठमाडौं : सार्क विकास कोष (एसडीएफ)ले सेभ द चिल्ड्रेनसँगको सहकार्यमा गुणस्तरीय समावेशी प्रारम्भिक बाल विकास तथा आधारभूत शिक्षाको लागि साझेदारी नामक क्षेत्रीय परियोजना आज सार्क सचिवालय, काठमाडौंमा आयोजित एक कार्यक्रमबीच औपचारिक रूपमा सुरु गरेको छ। सार्क विकास कोष र सेभ द चिल्ड्रेनको संयुक्त लगानी रहेको यस तीन वर्षे परियोजनाको कूल लागत ४७९ मिलियन अमेरिकी डलर रहेको छ। परियोजनाले नेपाल र भूटानका सरकारहरू, स्थानीय समुदाय, शिक्षक, प्रारम्भिक बाल विकास तथा आधारभूत शिक्षा सहजकर्ता र ३ देखि १२ वर्ष उमेर समूहका बालबालिकासँग सहकार्य गर्दै गुणस्तरीय, समावेशी प्रारम्भिक बाल विकास र आधारभूत शिक्षाको प्रवर्द्धन गर्नेछ। सार्कका महासचिव महामहिम मोहम्मद गोलाम सर्वारले स्वागत मन्तव्य राख्दै भने, यस परियोजनाले भूटान र नेपालको राष्ट्रिय प्राथमिकताहरू कार्यान्वयन गर्न सहयोग गर्नुका साथै शिक्षामा समान पहुँचको प्रवर्द्धन र मानव विकासमार्फत सार्कको गरिबी निवारण कार्य योजनामा पनि योगदान पुर्याउनेछ। परियोजनाले समुदायस्तरमा साझा चुनौती सामना गरिरहेका र उस्तै मनोभावना बोकेका अन्य सार्क सदस्य राष्ट्रहरूमा पनि यस्तै किसिमका पहलहरू सुरु गर्न प्रेरित गर्नेछ भन्ने विश्वास लिएको छु। सार्क विकास कोषका अफिसरईनचार्ज इरोशा कूरेले परियोजना सामाजिक विकास तथा क्षेत्रीय एकीकरणसम्बन्धी कोषको प्रतिबद्धतासँग मेल खाने कुरामा जोड दिँदै भने, हाम्रा बालबालिकाको लागि समावेशी शिक्षा र उज्ज्वल भविष्यको सुनिश्चित गर्न साझेदारहरूसँग सहकार्य गर्दै यस परियोजनालाई सहयोग गर्दा हामीलाई गर्व लागेको छ। नेपालमा परियोजना मधेश प्रदेशमा कार्यान्वयन गरिनेछ, जहाँ प्रारम्भिक बाल विकासका सूचकहरू अत्यन्त कमजोर छन्। हालै गरिएको एक अध्ययनले पूर्वाधार, सिकाइ सामग्री, हेरचाहकर्तामा चेतना र अपांगता समावेशीतामा गहिरो खाडल रहेको देखाएको छ, विशेष गरी महोत्तरी र सर्लाही जिल्लामा जहाँ ५३ भन्दा बढी जनसंख्या निरक्षर छन्। सेभ द चिल्ड्रेन नेपाल र भूटानकी राष्ट्रिय निर्देशक तारा क्षेत्रीले समावेशी शिक्षाका लागि तत्काल कदम चाल्नु पर्ने आवश्यकता औंल्याउँदै भने, विद्यालय र घरमा सुरक्षित र सहयोगी वातावरण गुणस्तरीय शिक्षाको आधार हो। तर अपांगता भएका बालबालिका प्रायः पछाडि पारिन्छन्, र उनीहरुको शिक्षा प्राथमिकतामा पारिँदैन। सार्क विकास कोष र सेभ द चिल्ड्रेनबीचको यस सहकार्य समावेशी शिक्षाको आवश्यकता उजागर गर्ने तर्फको एक महत्वपूर्ण कदम हो। यसले समावेशी शिक्षाको साझा नमूनाहरूको विकास गर्दै शिक्षक र सरोकारवालाहरूको सीपमा सुधार र व्यवहारमा परिवर्तन ल्याउने लक्ष्य राख्दछ, जहाँ कुनै पनि बालबालिका अपांगताको कारण वा अन्य अवरोधका कारण शिक्षाको अधिकारबाट वञ्चित हुँनेछैनन्। परियोजना कृयाकलापहरु समावेशी प्रारम्भिक बाल शिक्षा सुधारमा केन्द्रित रहनेछन्। यस अन्तर्गत कक्षाकोठा निर्माण तथा जीर्णोद्धार, सुरक्षित एवं पहुँचयोग्य सिकाई वातावरण निर्माणको लागि खानेपानी, सरसफाइ र स्वच्छता पूर्वाधारहरुको स्तरोन्नति, घरायसी पुस्तकालयको माध्यमबाट घरमै प्रारम्भिक साक्षरता प्रवर्द्धन गर्न उमेरउपयुक्त समावेशी शैक्षिक सामाग्रीहरुको व्यवस्था समावेश छन्। साथै, शिक्षक तथा अभिभावक तालिम, अपांगता पहिचान परीक्षण, र अपांगता भएका बालबालिकाका लागि सहायक उपकरणहरूको व्यवस्था पनि गरिनेछ।"
केन्याबाट सात जना नेपाली निष्कासित,"काठमाडौं : पूर्वी अफ्रिकी मुलुक केन्याबाट सात जना नेपाली निष्कासित भएका छन्। अध्यागमन कानुन उल्लंघन गरेको आरोपमा केन्याले उनीहरूलाई नेपाल फर्काएको हो। निष्कासित हुनेमा सुनिल बुढा मगर, प्रेमबहादुर गुरुङ, आशिष ढकाल, दिनेश बस्नेत, सरस्वती गिरी, शिव गिरी र जनक बुढा रहेका छन्। उनीहरू गत मंगलबार काठमाडौं आइपुगेको स्रोतले जानकारी दिएको छ। इन्डिगो एयरलायन्सको विमानबाट भारत हुँदै उनीहरूलाई काठमाडौं ल्याइपुर्याएको स्रोतको भनाइ छ। 'अध्यागमन कानुन उल्लंघन गरेको आरोप उनीहरूलाई निष्कासित गरिएको भन्ने छ। तर, ठ्याक्कै विस्तृत विवरण खुलाइएको छैन,' स्रोतले अन्नपर्णसँग भन्यो। यस विषयमा त्रिभुवन अन्तर्राष्ट्रिय विमानस्थल अध्यागमन कार्यालयसँग बुझ्दा अनभिज्ञता प्रकट गरियो। कार्यालयका सूचना अधिकारी अञ्जन न्यौपानेले आफूलाई यस विषयमा जानकारी नभएको बताए।"
"नेपाल पराजित, स्कटल्यान्डले जित्यो त्रीदेशीय टी२० शृंखलाको उपाधि","काठमाडौं : नेपालले स्कटल्यान्डसँग अन्तिम खेलमा पराजित भएको छ। स्कटल्यान्डमा भएको त्रीदेशीय टी२० अन्तर्राष्ट्रिय शृंखलाको अन्तिम खेलमा स्कटल्यानडसँग ३४ रनले पराजित भएको हो। यससँगै शृंखलाको उपाधि स्कटल्यान्डले जितेको छ। ग्लासगोस्थित तितवुड क्रिकेट मैदानमा टस जितेर ब्याटिङ गरेको स्टकल्यान्डले १९३ रन बनाएको थियो। स्कटल्यान्डले दिएको १९४ रनको बलियो लक्ष्य पछ्याएको नेपाल १८५ ओभरमा अलआउट हुँदै १५९ रन मात्रै बनाउन सक्यो। नेपालका लागि रुपेश सिंहले सर्वाधिक ४२ रन बनाउँदै अविजित रहे। उनले २२ बलमा १ चौका र ३ छक्का प्रहार गरे। नेपालले पहिलो ओभरको चौथो बलमा नै ओपनर कुशल भुर्तेलको विकेट गुमायो। उनले ४ बलमा १ चौकासहित ४ रन बनाउँदै पेभेलियन फर्किए। दोस्रो विकेटको रुपमा वान डाउन क्रिजमा आएका भिम सार्की क्याच आउट हुँदै पेभेलियन फर्किए। उनले १० बलमा २ चौकासहित १२ रन बनाएर सफ्यान सरिफको बलमा मार्क वाटको हातमा क्याच भए। ४१ ओभरमा तेस्रो विकेटको रुपमा ओपनर आसिफ शेख रन आउट भए। उनी र कप्तान रोहितबिच रन लिने नलिने भन्ने कुराको अन्योलमा आसिफ ननस्ट्राइक इन्डमा रनआउट भए। आसिफले ७ बलमा १ चौका र १ छक्का प्रहार गर्दै १४ रन बनाए। ५१ ओभरमा आरिफ शेखको रुपमा नेपालले चौथो विकेट गुमायो। उनले ५ बलमा १ चौका सहित ५ रन बनाए। नेपालले पावरप्लेमा ४ विकेट गुमाउँदै ४३ रन बनायो। ६२ ओभरमा ४ विकेट गुमाउँदै नेपालले ५० रन पूरा गर्यो। १० ओभरमा ४ विकेटको क्षतीमा ७९ रन बनायो। १० ओभरसम्म कप्तान रोहित र उपकप्तान दिपेन्द्रले विकेट धानेर खेलेका थिए। १०४ ओभरमा नेपालका कप्तान रोहित पौडेलको रुपमा पाँचौं विकेट गयो। उनले २० बलमा ४ चौकासहति २७ रन छैटौं विकेट लोकेश बमको गयो। लोकेशले दोहोरो अंकमा रन बनाउन सकेनन्। सातौं विकेटको रुपमा दिपेन्द्र सिंह ऐरी बोल्ड भए। उनले ३४ रन बनाएर पेभेलियन फर्किए। आठौं विकेट सन्दीप लामिछाने डक आउट भए। स्कटल्यान्डका लागि बलिङमा क्रिस ग्रिभ्सले सर्वाधिक ३ विकेट लिए। सफ्यान सरिफ २ विकेट लिए। ब्रान्डन म्याकमुलेन, मार्क वाट, माइकल लिस्कले समान ११ विकेट लिए। त्यसअघि ब्याटिङ गरेको स्कटल्यान्डले निर्धारित २० ओभरमा ५ विकेट गुमाउँदै १९३ रन बनाएको थियो। स्कटल्यान्डका लागि जर्ज मुन्से र ब्रान्डन म्याकमुलेनले दोस्रो विकेटका लागि शतकीय साझेदारी गरेका थिए।"
भारतीय दूतावासको आयोजनामा लुम्बिनीमा मनाइयो अन्तर्राष्ट्रिय योग दिवस,काठमाडौं : अन्तर्राष्ट्रिय योग दिवसको अवसरमा भारतीय दूतावासले लुम्बिनी विकास कोषसँगको सहकार्यमा भगवान् बुद्धको जन्मस्थल लुम्बिनीमा एक बृहत् योग प्रदर्शनको आयोजना गरेको छ। यो कार्यक्रम भारत र नेपालबीचको गहिरो सांस्कृतिक सम्बन्धलाई थप सुदृढ पार्ने उद्देश्यले गरिएको हो। कार्यक्रममा लुम्बिनी प्रदेश प्रमुख कृष्णबहादुर घर्ती र युवा तथा खेलकुद मन्त्री तेजुलाल चौधरी प्रमुख अतिथिका रूपमा उपस्थित थिए। उनीहरूले लुम्बिनीजस्तो पवित्र भूमिमा यस्तो महत्त्वपूर्ण कार्यक्रम आयोजना गरेकोमा र दुई देशबीचको सांस्कृतिक सम्बन्धलाई बलियो बनाएको दूतावासको भनाइ छ। कार्यक्रममा लुम्बिनी विकास कोषका वरिष्ठ अधिकारीहरूका साथै यस क्षेत्रका ५०० भन्दा बढी मानिसहरू सहभागी थिए। नेपालका लागि भारतीय राजदूत नवीन श्रीवास्तवले योगको उत्पत्ति भारतमा भएको र सन् २०१४ मा संयुक्त राष्ट्र संघले जुन २१ लाई अन्तर्राष्ट्रिय योग दिवस घोषणा गरेपछि यो एक विश्वव्यापी आन्दोलनका रूपमा विकसित भएको कुरामा जोड दिए। उनले शान्ति र सद्भावको प्रतीक मानिने लुम्बिनी योगका कालातीत मूल्यहरू मनाउनका लागि साँच्चै उपयुक्त स्थल भएको बताए।
निराशा र रिसको पोको बोकेका नेपाली युवा,"पछिल्लो समय नेपालका युवाहरूको मनस्थिति जति बुझ्ने कोसिस गरिन्छ त्यति नै झन् गिजोलिन्छ। कहिलेकाहीँ त लाग्छ, रिसै रिसले देशै डुब्ने हो कि? जता हेर्यो, रिसको धुवाँ मात्र। देश अलि राम्रै दिशामा गए, फेरी कसको स्वार्थ! देशमा केही बिग्रियो, के नै हुने हो र? नेताले दुई शब्द राम्रो भन्यो, यो त गफाडीको मास्टर न पर्यो। नराम्रो भन्यो, कठै हामीले कस्तो नेता पायौं। दुखेसो पोख्न खोज्यो, गुनासो गर्छस्। खुसी बाँड्न खोज्यो, कसैले नगरेको राम्रो काम गरिछस्। प्रायः सञ्जालमा देखिने यस्ता शब्द र शैलीहरू आखिर यत्रो नकारात्मकता? किन र कसका लागि? हाम्रो समाजमा अहिलेको युवा पुस्ता एउटा विचित्रको मनोवैज्ञानिक बन्दी बनेर बसेको छ। आशावाद र निराशावादको बीचमा हामीहरू अल्मलिएका छौं। न पूरै आशा, न पूरै निराशा। रिस, थकान, निराशा सबै मिसिएको। यो रिस फेसबुक, टिकटक वा सामाजिक सञ्जालहरूको गालीमात्र होइन, गहिरो छ। यो त सपनाहरूलाई पटकपटक डुब्न बाध्य बनाउने, अवसरहरू झ्यालबाट हुँदै भाग्ने, अनि आफूलाई बारम्बार धोका दिने देशका राजनीति दल, नेताहरू र अवस्थाको उपज हो। देशमा राजनीतिक स्थिरताको टुंगो छैन। सरकार बनायो, बिगार्यो, नेताहरूको कुर्सीकुर्सी खेल पछिल्लो २०२५ वर्ष यही देखिँदै भोगिँदै आइएको छ। युवा बेरोजगार, पढाइले देशमा आफ्नो भविष्यको भर छैन। देशमा रोजगार र ब्यापार ब्यवसायको ग्यारेन्टी छैन। महँगी, भ्रष्टाचार, घुसखोरी त नेपाली जीवनको अनिवार्य हिस्सा भइसकेको छ। एकातिर सरकारले युवाहरूलाई स्वदेश फर्काउने निनहरूको सपना कागजमा बेच्दैछ, अर्कातिर युवा आफ्नो पढाइ सकिना साथ देशमा काम छैन अब कुन देश जाने भन्ने तनाबले रात दिन भौँतारिएर बिताएका भेटिन्छन्। कस्तो बिडम्बना! न सरकार युवा रोक्न सक्छ, न विदेशिएका युवा देश फर्कन मन भएर पनि निर्णय गर्न सक्छन्। विदेशिने लहर त अब संस्कारजस्तै भइसक्यो। देशमा अवसर छैन, नीति छैन, विदेश गएर श्रम बेच्नुपर्ने अवस्था बढ्दो क्रममा छ। खाडी देशहरूमा ४० डिग्रीको तातोमा काम, विदेशीका घरहरुमा काम, वृद्धाहरूको हेरचाह। हप्तामा ५०६० घण्टा काम, आफ्नो घर परिवार छाडेर। अनि फर्कन चाह्यो देशको अवस्थाले पन्छ्याउँछ। कहिले त लाग्छ, देशमा फर्कनु भनेको निक्कै ठूलो आपराधिक दुस्साहस नै गर्नु पो हो कि भनेर। सामाजिक सञ्जालहरू त झन् अर्को स्तरको रिस पोख्ने अखडा बनेको छ। फेसबुक, टिकटक आदि हेर्दा गाली र निराशाको वर्षा। कोही अलिकति खुसी वा आशा देखाउन खोज्यो भने, पेड पोस्ट, चाकडी बाज, फलानो पार्टी वा नेताको मान्छे, फलानाको झोले भन्ने गाली र आरोप। हामी कसैको खुसी देख्न नै सक्दैनौं। मानौं खुसी हुनु, अरूलाई प्रेरित गर्नु, आशा देखाउनु एउटा ठूलो अपराध हो। आखिर यस्तो मानसिकता कहिलेसम्म हामीमा? यी सबै कुराहरू मूल जरो भनेको लगातार पिँधमा च्यापिएको देशको राजनीति, शिक्षाको अवमूल्यन, अवसरको कृत्रिम खडेरी, अनि प्रणालीले सिर्जना गरेको निराशा। युवा सीप सिकेर देशमै केही गर्न चाहन्छ, तर अवसर छैन। विदेशमा सीप लिएर फर्कन खोज्छ, नीति छैन। देश बनाउन सपना देख्छ तर संघर्षको वातावरण देख्दैन। अनि, फेरि रिसको अर्को छाल आउँछ। उस्तै सञ्जालभरी फलानो ढिस्कानो आदि इत्यादि। के अब रिसमात्रै पोखेर केही हुन्छ? नेपाली समाजमा एक किसिमको रिसको एडीक्सन नै देखिन्छ। गाली गरेर, फेसबुकमा स्टाटस लेखेर, टिकटकमा अनेक गर्दै आखिर के पाइन्छ। हाम्रो ऊर्जा, समय सबै यत्तिकै खेर गइरहेको छ। अब यो रिस र निरासलाई रचनात्मक क्रोधमा बदल्नुपर्छ। स्वरोजगार, उद्यमशीलता यी शब्दहरू अब नीति र किताबका पानामा मात्र होइन, व्यवहारमा उतारौं। युवाहरूलाई सीप सिक्ने, आफ्नो व्यवसाय खोल्ने वातावरण बनाऔं। सरकारले मात्र होइन, समाज र परिवारले पनि उत्तिकै प्रोत्साहन गर्नुपर्छ। राजनीतिमा सकारात्मक युवा हस्तक्षेप गरौं। प्रश्न गरौं, जवाफ खोजौं, तर गालीमा मात्रै सीमित नरहौं। राम्रो काम गर्नेहरूलाई साहस र हौसला दिऔं, गलत काम गर्नेहरूलाई औँला उठाउ, जवाफदेहिता बनाउन बाध्य बनाऔं। विदेशबाट फर्केर देशमै कोही काम गर्छु भन्ने युवालाई देश र समाजले उनीहरूको अनुभवलाई कदर गर्दै उनीहरूका लागि प्रस्ट नीति बनाऔं। उनीहरूले देशमा पनि केही गर्न सक्छन् भन्ने विश्वास दिलाऔं। सामाजिक सञ्जाललाई रिसको अखडा होइन, समाधान बाँड्ने थलो बनाऔं। अरूको खुसी देख्न सक्ने, अरूको दुःख बुझ्न सक्ने संस्कारको विकास गरौँ। रिसाउनुको कारण छ। देशप्रतिको माया छ, सपना छ, राजनीति अस्तित्वको लडाइँ छ। अब सधैं रिसाएर के फाइदा? सानोतिनो काम, सानो सोच, सानो सकारात्मकता र गलतलाई गलत भन्न सक्नु नै देश बदल्न सक्ने मूल साँचो हुन सक्छ। जुन दिन हरेक युवा गाली गर्नुको सट्टा आज एउटा मैले सानो राम्रो काम गरे भनेर गर्व गर्छ। त्यही दिनबाट देश बदल्न र बन्न सुरू हुन्छ। रिसलाई इन्धन बनाऔं आफैं जलेर खरानी नबनौं। हालः तेल अविव, इजरायल"
कर्णालीमा युवा उद्यमशीलता प्रवर्द्धन सम्मेलन,"वीरेन्द्रनगर : सुर्खेतमा कर्णाली प्रदेश स्तरीय युवा उद्यमशीलता प्रवर्द्धन सम्मेलन भएको छ। राष्ट्रिय युवा परिषदले कर्णाली प्रदेशका युवाहरूलाई उद्यमशीलतातर्फ अभिप्रेरित गर्ने उद्देश्यले प्रदेश राजधानी सुर्खेतमा युवा उद्यमशीलता प्रवर्द्धन सम्मेलन आयोजना गरेको हो। शुक्रबार कर्णाली प्रदेशका मुख्यमन्त्री यामलाल कँडेलले सम्मेलनको उद्घाटन गरे। सम्मेलनमा मुख्यमन्त्री कँडेलले कर्णाली प्रदेशमा कृषि, पर्यटन र उद्यमशीलताको प्रचुर सम्भावना रहेकाले युवाहरू त्यसतर्फ केन्द्रित भएर लाग्नुपर्ने बताए। उनका अनुसार उद्यम गर्ने युवाहरूलाई सरकारले पनि लगानी गर्नेछ। कँडेलले विगत लामो समय केन्द्रीय राज्यसत्ताको कोपभाजनमा परेर पछि परेको कर्णालीले बिस्तारै समृद्धिको ढोका खोल्ने प्रयास गरिरहेको पनि बताए। कार्यक्रममा युवा अभियान्ता भुपेन्द्रजंग शाहीले कर्णालीमा युवा उद्यमशीलता प्रवर्द्धन सम्मेलनले युवाहरूलाई उद्यममा लाग्ने प्रेरणा मिलेको बताए। उनले कर्णालीको विकास र समृद्धिका लागि युवा जनशक्तिहरूको ठूलो भूमिका रहेको बताउँदै त्यसका लागि सरकारले युवामैत्री नीति र लगानी गर्न आवश्यक रहेको बताए। कार्यक्रममा कर्णाली प्रदेशका सामाजिक विकासमन्त्री घनश्याम भण्डारीले सीमित स्रोतसाधनका बाबजुद प्रदेश सरकारले सञ्चालन गरिरहेका युवा केन्द्रित कार्यक्रमहरू प्रभावकारी बन्दै गएको बताए। उनले कर्णालीका सम्भावनालाई साकार पार्न युवा उद्यमशीलताको आवश्यकता रहेको औंल्याए। राष्ट्रिय युवा परिषदका कार्यकारी उपाध्यक्ष सुरेन्द्र बस्नेतले तीनै तहका सरकारबाट सञ्चालित युवा लक्षित कार्यक्रमको प्रभावकारी र नतिजामुखी कार्यान्वयनमा जोड दिए। बस्नेतले उद्यमशीलता प्रवर्द्धनका लागि स्टार्टअप, सहुलियत कर्जा, वित्तीय पहुँच अभिवृद्धि लगायतका बहुआयामिक विषयमा छलफल गर्न सम्मेलन आयोजना गरिएको बताए। कर्णाली प्रदेश योजना आयोगका उपाध्यक्ष सूर्यनाथ योगीले प्रदेशको विशेषता र आवश्यकताका आधारमा कर्णालीको रणनीतिक विकास योजना बनाइने बताए।"
सिन्धुलीमा लागूऔषधसहित दुईजना पक्राउ,"सिन्धुली: सिन्धुलीमा लागूऔषधसहित दुईजना पक्राउ परेका छन्। शुक्रबार कमलामाई नगरपालिका९ स्थित इलाका प्रहरी कार्यालयको चेकजाँचका क्रममा दुई जनालाई लागूऔषधसहित पक्राउ गरिएको सिन्धुली प्रहरीले जनाएको छ। जिल्ला प्रहरी कार्यालय सिन्धुलीका प्रवक्ता तथा प्रहरी नायब उपरीक्षक सूर्य प्रकाश सुवेदीका अनुसार दिउँसो पौने दुई बजे बिपी राजमार्ग हुँदै जनकपुरबाट काठमाडौं जाँदै गरेको प्रदेश २०२००३ प ७६३४ नम्बरको मोटरसाइकल चेकजाँच गर्दा चालक धनुषा शहीद नगरपालिका८ धनुषा बस्ने २२ वर्षीय रजनिश यादवलाई नाइट्राजिपाम २८ ट्याबलेट, स्पासमो ८ ट्याबलेटसहित नियन्त्रणमा लिइएको हो। यस्तै शुक्रबार नै प्रहरीले भिमानबाटै थप एकजना लागुऔषध कारोबारीलाई नियन्त्रणमा लिएको छ। काकरभिट्टाबाट काठमाडौं जाँदै गरेको बा ५ ख ६०२३ नम्बरको हायसमा सवार मिक्लाजुङ गाउँपालिका१ मोरङ बस्ने ३१ वर्षीय बद्री पुरीलाई हातमा बोकेको प्लास्टिक भित्र कालो प्लास्टिकमा पोको पारी लुकाई छिपाई बोकेको खैरो हिरोइनसहित नियन्त्रणमा लिइएको हो।"
"आईएमई लाइफका बीमित, अभिकर्ता तथा कर्मचारीलाई आमा हस्पिटलमा छुट","आईएमई लाइफ इन्स्योरेन्स कम्पनीका बीमित, अभिकर्ता तथा कर्मचारीहरूलाई अब आमा हस्पिटलमा उपचार सेवा लिँदा ५० सम्म छुट प्राप्त हुने भएको छ। जसअन्तर्गत क्यबिन बेड मा ५०, जनरल बेडमा ३० र हस्पिटलका अन्य सेवामा २० साथै आकस्मिक एम्बुलेन्स सेवामा कुनै शुल्क लाग्ने छैन। साथै, हेल्थ चेकअप प्याकेजमा ४० को विशेष सहुलियत दिने भएको छ। उक्त छुट सुविधा प्राप्त गर्नका लागि कम्पनीका बीमितले कम्पनीको मोबाइल एपमा रहेको प्रिभिलेज कार्ड देखाइ छुट सुविधा लिन सक्नेछन्। अभिकर्ता तथा कर्मचारीले कम्पनीले जारी गरेको आधिकारिक परिचयपत्र पेसगरी उक्त छुट सुविधा को लाभ लिन सक्नेछन्। कम्पनीले यस्ता व्यावसायिक सम्बन्धमा निरन्तर बिस्तार गरी सेवालार्इ थप प्रभावकारी र स्तरीय बनाउँदै कम्पनीका बीमित अभिकर्ता तथा कर्मचारीहरूलाई निरन्तर लाभ र सकारात्मक ऊर्जा प्रदान गर्नेछ।"
कालीगण्डकी करिडोर सडकखण्ड अझै खुलेन,"गुल्मी : पहिरोका कारण पूर्ण रूपमा अवरुद्ध भएको कालीगण्डकी करिडोर सडकखण्ड अझै खुल्न सकेको छैन। गुल्मीको कालीगण्डकी गाउँपालिका१ गरगरेस्थित सडकखण्डमा शुक्रबार बिहान पहिरो खसेर पूर्ण रूपमा अवरुद्ध भएको थियो। बिहान करिब १० बजे अचानक पहिरो खसेपछि गरगरे क्षेत्रको सडकखण्ड शुक्रबार दिनभर अवरुद्ध बन्यो। पहिरो पन्छ्याएर बेलुकासम्म सडक खुल्ने अनुमान गरिए पनि पुनः माथिबाट पहिरो खसिरहेकाले साँझसम्मै खुल्न नसकेको जिल्ला प्रहरी कार्यालय गुल्मीका प्रहरी नायब उपरीक्षक डीएसपी गंगाबहादुर सारुले बताए। पहिरो खसेपछि सवारीसाधनको आवागमन बिहानैदेखि ठप्प भएको छ। सो सडकखण्डमा सञ्चालन हुने सवारीसाधन वैकल्पिक सडकमार्फत् आवतजावत गरिरहेको प्रहरीले जनाएको छ। अवरुद्ध भएको सडकखण्ड हुँदै तम्घास, बाग्लुङ, पर्वत, बुटवल र पोखरा लगायतका स्थानमा सवारीसाधन आवतजावत गर्ने गर्छन्। प्रहरीका अनुसार अहिले पनि सडक खुलाउने कार्य भइरहेको छ। घटनास्थलमा प्रहरी चौकी पुर्तिघाट गुल्मीबाट प्रहरी सहायक निरीक्षक कमल प्रसाद बन्जाडेको नेतृत्वमा दुई जनाको प्रहरी टोली खटिएको छ। प्रहरीका अनुसार पहिरो हटाउने कार्य तीव्र गतिमा भइरहेको छ। स्थानीय प्रशासनले यात्रुहरूलाई वैकल्पिक मार्ग प्रयोग गर्न तथा सुरक्षित रहन अनुरोध गरेको छ। सडकमा राती पहिरो नझरेमा मात्रै भोलि नै खुल्न सक्ने अनुमान गरिएको छ।"
"डोटी जिप दुर्घटना : तीन जनाको मृत्यु, पाँच घाइते","डोटी : डोटीमा जिप दुर्घटना हुँदा तीन जनाको मृत्यु भएको छ भने पाँच जना घाइते भएका छन्। जिल्लाको आदर्श गाउँपालिका१ खिरधार धौलामाटी भन्ने ठाउँमा शुक्रबार दिउँसो जिप दुर्घटना भएको हो। आदर्श गाउँपालिकाको दहबाट दिपायलतर्फ आउँदै गरेको सुपप्र ०१ ००१ ज १३९५ नम्बरको जिप दुर्घटना भएको जिल्ला प्रहरी कार्यालय डोटीले जनाएको छ। जिप घुम्तीमा अनियन्त्रित भएर सडकबाट अन्दाजी २५० मिटर तल भीरमा खसेको प्रहरी निरीक्षक राजेन्द्रबहादुर चन्दले बताए। प्रहरीका अनुसार दुर्घटनामा सायल गाउँपालिका४ सुण्ड निवासी ४१ वर्षीया हरुदेवी विक, जिप चालक आदर्श गाउँपालिका७ दडिमानाका २७ वर्षीय सुरेश कार्की र सायल गाउँपालिका६ कटुवाल गाँउकी ३५ वर्षीया काली कटुवालको मृत्यु भएको हो। मृतक कटुवाल गर्भवती रहेको प्रहरीले जनाएको छ। विक र जिप चालक कार्कीको घटनास्थलमै मृत्यु भएको हो भने कटुवालको उपचारका क्रममा जिल्ला अस्पताल डोटीमा मृत्यु भएको हो। दुर्घटनामा आदर्श गाउँपालिका३ नुवाकोटकी १४ वर्षीया अनिता विक, सोही ठाउँकी १६ वर्षीय स्यानु विक, आदर्श गाउँपालिकाका७ दडिमानाका २२ वर्षीय कैलाश विष्ट, सोही ठाउँका १४ वर्षीय दीपक विष्ट घाइते भएका छन्। त्यस्तै मृतक कटुवालकी ९ वर्षीया छोरी सविता कटुवाल पनि घाइते भएकी छन्। दुर्घटनाका घाइतेको जिल्ला अस्पताल डोटीमा उपचार भइरहेको छ। दुर्घटनाको थप अनुसन्धान भइरहेको प्रहरीले जनाएको छ।"
प्रहरी हुँ भन्दै धम्क्याएर पैसा असुल्ने युवा पक्राउ,"विराटनगर : प्रहरी हुँ भन्दै धम्क्याएर भारतीय बजारका नेपाली ग्राहाकसँग पैसा असुल्ने एक जना युवा विराटनगरबाट शुक्रबार पक्राउ परेका छन्। नक्कली प्रहरी बनेर पैसा असुल्ने विराटनगर महानगरपालिका१२ का २५ वर्षीय धनकुमार थारुलाई पक्राउ गरिएको मोरङ प्रहरी प्रवक्ता डीएसपी कोपिला चुँडालले बताइन्। उनका अनुसार थारुलाई विराटनगर१६ स्थित रानीजोगवनी सडक खण्डबाट पक्राउ गरिएको हो। थारुले डर र त्रास देखाएर शारीरिक रूपमा अपांगता भएका व्यक्तिलगायत सर्वसाधारणलाईसँग पैसा असुल्ने गरेको प्रारम्भिक अनुसन्धानबाट खुलेको छ। भारतको जोगवनीबाट घरयासी सामान लिएर आउनेहरुलाई दुःख दिँदै र धम्क्याउँदै पैसा लिने गरेको पाइयो, उनले भनिन्, प्रहरी हुँ भन्दै डर त्रास देखाउने गरेको खुलेको छ। म प्रहरी हो भनेर पैसा असुल्ने गरेको पाइएपछि थारुलाई नियन्त्रणमा लिएर अनुसन्धान एवं कारबाहीको दायरामा ल्याइएको जानकारी चुँडालले दिइन्। उनका अनुसार थारुविरुद्ध अभद्र व्यवहार मुद्दा चलाउन जिल्ला प्रशासन कार्यालय मोरङबाट शुक्रबार ५ दिनको म्याद थप गरेर अनुसन्धानको बाँकी प्रक्रिया अघि बढाइएको छ। आफू प्रहरी हो भन्दै विगतदेखि नै डर र त्रास देखाएर थारुले सर्वसाधारणसँग पैसा असुल्ने गरेको प्रहरीको भनाइ छ।"
"गुमेको सरकारी जग्गा फिर्ता, जहाँ बन्यो कालभैरब मन्दिर","भक्तपुर : चाँगुनारायण नगरपालिका१ सरस्वतीखेल बसपार्कस्थित १९ रोपनी १० आना सार्वजनिक जग्गा व्यक्तिको नामबाट फिर्ता ल्याएर काल भैरबको मूर्ति स्थापना गरिएको छ। ४७ नम्बर कित्ता रहेको उक्त सार्वजनिक जग्गालाई २०४२ सालमा व्यक्तिको नाममा दर्ता गरिएको थियो। त्यसपछि बिभिन्न व्यक्तिमा हक हस्तान्तरण भएको स्थानीयवासीले थाहा पाएपछि २०६०६१ सालमा उनीहरूले अख्तियार दुरुपयोग अनुसन्धान आयोगमा उजुरी दिएका थिए। अनुसन्धान पश्चात आयोगले जिल्ला मालपोत कार्यालय भक्तपुरका नाममा व्यक्तिको नाममा भएको दर्ता खारेज गरी सार्वजनिक जग्गा कायम गर्न पत्राचार गरेको थियो। यसरी दर्ता खारेज भएपछि उक्त जग्गा सरकारकै नाममा कायम भएको थियो। उक्त जग्गामा स्थानीय सरकारको पहल र स्थानीय नागरिकको सहभागितामा कालभैरबको विशाल मूर्ति स्थापना गरेको चाँगुनारायण नगरपालिका१ सरस्वतीखेलका वडाध्यक्ष सिजन कार्कीले जानकारी दिए। वडाध्यक्ष कार्कीले भने, व्यक्तिको नाममा दर्ता भएको सार्वजनिक जग्गा स्थानीयवासीकै पहलमा पुनः सार्वजनिक रूपमा सरकारकै नाममा फिर्ता गरेपछि यो जग्गाको संरक्षण गर्न स्थानीय सरकार र स्थानीयवासी एक भएर लागेका थियौं। यही साता उक्त जग्गामा ढुंगाको विशाल कालभैरबको मूर्ति स्थापना गर्यौं। प्राणप्रतिष्ठा पनि गर्यौं। २ लाख ५० हजारको लागतमा निर्माण सम्पन्न भएको छ। उक्त क्षेत्रमा थप भौतिक संरचना निर्माण हुने क्रम रहेको उनको भनाइ छ। अब करिब २० लाखमा अर्को एउटा मन्दिर निर्माण गर्ने, करिब २० लाखकै लागतका अर्को बहुउदेश्यीय सामुदायिक भवन पनि निर्माण गर्ने उनले जानकारी दिए।"
बीपी राजमार्गमा राति सवारी चलाउन नपाइने,"सिन्धुली : मनसुनजन्य विपद्लाई मध्यनजर गर्दै बनेपासिन्धुलीबर्दिबास (बीपी) राजमार्गमा आगामी १५ दिनसम्म रातिको समयमा यात्रुबाहक सवारी सञ्चालनमा रोक लगाइएको छ। शुक्रबार सिन्धुलीको खुर्कोटमा बसेको सिन्धुली, काभ्रे र रामेछाप जिल्लाको सुरक्षा समन्वय समितिको संयुक्त बैठकले बाढीपहिरोको जोखिमलाई मध्यनजर गर्दै यस्तो निर्णय गरेको हो। बीपी राजमार्गको सिन्धुलीको खुर्कोटबाट काभ्रेको काभ्रे भन्ज्याङ खण्डमा राति साँढे ६ बजेबाट बिहान ५ बजेसम्म यात्रुबाहक सवारी सञ्चालनमा रोक लगाउने निर्णय गरिएको सिन्धुलीका सहायक प्रमुख जिल्ला अधिकारी अनुज भण्डारीले बताए। बीपी राजमार्गअन्तर्गत सिन्धुलीको खुर्कोटदेखि काभ्रेको काभ्रे भञ्ज्याङ खण्डलाई बाढी र पहिरोको दृष्टिकोणले अति जोखिमपूर्ण मानिएको छ। वर्षातका समयमा राति सवारी साधन आवतजावत गर्दा कतिबेला कहाँ जोखिम हुने टुङ्गो नभएपछि सुरक्षालाई मध्यनजर गर्दै पहिलो चरणमा १५ दिनका लागि रातीको समयमा यात्रुबाहक सवारी सञ्चालनमा रोक लगाउने निर्णय गरिएको सहायक प्रजिअ) भण्डारीले बताए। उनका अनुसार सिन्धुलीबाट काभ्रेतर्फ जाने सवारीलाई सिन्धुलीको खुर्कोट र काठमाडौंबाट काभ्रे हुँदै सिन्धुलीतर्फ आउने सवारीलाई काभ्रेको काभ्रेभन्ञ्याङमा होल्ड गरिने व्यवस्था मिलाइएको छ। यस अघि बीपी राजमार्ग अन्तर्गत भिमान र काभ्रेको काभ्रे भन्ञ्याङमा रातिको समयमा सार्वजनिक यातायातका साधनलाई रोक लगाउँदै आइएको थियो। तर अब भने त्यस खण्डमा प्राइभेट सवारी समेत यात्रु बोकेर सञ्चालन हुन पाउने छैनन्। यस्ता क्षेत्रमा सुरक्षा निकायसंगको समन्वयमा मात्र सवारी साधन सञ्चालन गरिने छ। बीपी राजमार्ग हुँदै पूर्वी नेपाल तथा मध्य तराईका जिल्लाका साथै सिन्धुली, रामेछाप, दोलखा, काभ्रे, ओखलढुंगा लगायतका जिल्लासम्म सवारी साधनहरू आवतजावत गर्छन्। गत असोज ११ र १२ गते रोशी र सुनकोसी नदीमा आएको बाढीका कारण बीपी राजमार्गको नेपालथोकभकुण्डेबेशी खण्ड तहसनहस भएको छ। उक्त खण्डमा अस्थायी डाइभर्सन बनाएर यातायातका साधन सञ्चालनमा ल्याइएको भएपनि केही दिनदेखि लगातार पर्दै आएको पानीका कारण आउने बाढिपहिरोले अवरुद्ध हुँदै आएको छ। रोशी खोलामा आउने बाढीले काभ्रेको माम्ती, चौकीडाँडा, मंगलटार लगायतका क्षेत्रमा क्षेती पुर्याएको छ। यसैगरी नमोबुद्धस्थित चौकीडाँडाबाट रोशी गाउँपालिकाको कालढुङ्गासम्म १२ किलोमिटर सडकखण्डमध्ये आठ किलोमिटर सडकमा पूर्ण रूपमा क्षति पुगेको छ। यस्तै सिन्धुलीको नेपालथोक देखि आँपघारीसम्मको सडक क्षति भएको छ। रोशीलाई तर्काएर तिरैतिर अस्थायी रुपमा डाइभर्सन निर्माण गरेर एकतर्फी यातायातका साधनहरु सञ्चालनमा ल्याइएको भएपनि बाढी र पहिरोले जति बेला पनि अवरुद्ध हुन सक्ने जोखिम छ। सो सडक पुनर्निर्माणका लागि सरकारले ठेक्का प्रक्रिया अघि बढाएको छ। राजमार्ग पूनर्निर्माणका लागि करिब १० अर्ब रुपैयाँ लागत लाग्ने प्राविधिक अध्ययनले देखाएको छ। पूर्वी नेपाल तथा मध्य तराईबाट संघीय राजधानी काठमाडौं आवतजावत गर्ने सबैभन्दा छोटो दूरीको बीपी राजमार्गमा दैनिक १० हजारबढी सानाठुला सवारी सञ्चालन हुने गरेका छन्। कुल १ सय ६० किलोमिटर दूरी रहेको राजमार्गमा यात्रा गर्न यस अघि करिब चार घण्टा लाग्ने गरेकोमा अस्थायी ट्रयाकमा अहिले ८ घण्टाभन्दा बढी समयमा लाग्ने गरेको छ। अस्थायी ट्रयाकमा घण्टौं जाम र धुलोको सास्ती ब्यहोर्नुपर्ने यातायात व्यवसायीहरू बताउँछन्। जापान सरकारको अनुदान सहयोगमा २०५२५३ सालबाट निर्माण थालिएको राजमार्गको १ सय ६० किलोमिटर सडक २०७२ असार १८ गते निर्माण सम्पन्न गरी औपचारिक रूपमा जापान सरकारले नेपाल सरकारलाई हस्तान्तरण गरेको थियो। जाइकाले उक्त राजमार्ग निर्माण गर्दा प्रतिकिमी ३५ करोड लागत भएको जनाए पनि यसपटक पुनर्निर्माणमा प्रतिकिलोमिटर एक अर्ब रुपैयाँ लाग्ने अनुमान गरिएको छ।"
"उत्तर कोरियाले रुसमा पठायो 'लडाकु इन्जिनियर'को टोली, ठूलो आर्थिक सहायताको अपेक्षा","काठमाडौं : उत्तर कोरियाले रुसमा एक हजार सैन्य इन्जिनियर र पाँच हजार सैन्य निर्माण कर्मचारीको नयाँ टोली पठाएको छ। दुई देशबीचको गहिरो हुँदै गएको रणनीतिक सम्बन्धलाई यसले थप पुष्टि गरेको छ। त्यतिमात्र होइन, उत्तर कोरियाले रुसबाट ठूला पुरस्कारहरू प्राप्त गर्ने लक्ष्य राखेको संकेत पनि गरेको विश्लेषकहरूको भनाइ छ। यसअघि उत्तर कोरियाले रुसमा दुई पटक लडाकु सेना पठाएको थियो। तर, यसपटक इन्जिनियर र निर्माण कर्मचारीको टोली पठाइएकाले उनीहरूको मुख्य उद्देश्य युद्धपछिको पुनर्निर्माण र पूर्वाधार विकासमा सहयोग पुर्याउनु रहेको 'द छोसन डेली'ले उल्लेख गरेको छ। उत्तर कोरियाली नेता किम जोङ उनले गत जुन १७ मा रुसी सुरक्षा परिषद्का सचिव सर्गेई शोइगुसँग भेटवार्ता गरेका थिए। भेटमा उनीहरूबीच सैन्य सहकार्य र रुसले प्रतिबद्धता जनाएको क्षतिपूर्तिमा घनिष्ठ सम्पर्क कायम राख्ने विषयमा छलफल भएको राज्यनियन्त्रित रोडोङ सिनमुनले जुन १८ मा रिपोर्ट सार्वजनिक गरेको थियो। रोडोङ सिनमुनका अनुसार किम र शोइगुबीचको बैठकले उत्तर कोरिया र रुसबीचको रणनीतिक साझेदारी सन्धिको महत्त्वलाई पुन: पुष्टि गरेको छ। दुवै पक्षले पारस्परिक हितमा पूर्ण सहमति जनाएका छन्। शोइगुले राष्ट्रपति भ्लादिमिर पुटिनको सन्देश पनि सुनाएका थिए, जसलाई किम जोङ उनले कृतज्ञतापूर्वक स्वीकार गरेका थिए। उत्तर कोरियाली सञ्चारमाध्यमका अनुसार किमले रुसी नीतिहरूमा आफ्नो समर्थन जनाउँदै सन्धिको प्रावधानहरू पूर्ण रूपमा कार्यान्वयन गर्ने प्रतिबद्धता जनाएका छन्। लडाकु इन्जिनियरहरू सामान्यतः लडाईँ क्षेत्रहरूमा पैदल सेनासँगै काम गर्छन्। उनीहरूले खानी हटाउने, विस्फोटक पदार्थ डिस्पोज गर्ने, अवरोध हटाउने, पुल निर्माण गर्ने, खाडल निर्माण गर्ने र शत्रुको स्थानलाई सुदृढ पार्ने वा नष्ट गर्ने जस्ता कार्यहरू गर्छन्। यद्यपि, यी एकाइहरू लडाईँका लागि पनि तयार रहेको समाचारमा उल्लेख छ। युक्रेनी कुर्स्क क्षेत्र, जहाँ उत्तर कोरियाली सेनाहरू पहिल्यैदेखि तैनाथ गरिएका छन्। कोरिया इन्स्टिच्युट फर नेशनल युनिफिकेशनका वरिष्ठ अनुसन्धानकर्ता होङ मिनले रुसलाई पुन: कब्जा गरिएका क्षेत्रहरूमा खतराहरू हटाउन र थप रुसी हताहत कम गर्न थप उत्तर कोरियाली सेनाको आवश्यकता पर्ने सम्भावना रहेको बताएका छन्। उत्तर कोरियाले सैन्य सहायतामार्फत दीर्घकालीन लाभहरू सुरक्षित गर्ने लक्ष्य राखेको विश्लेषकहरूको दाबी छ। उत्तर कोरियाका पूर्व राष्ट्रिय सुरक्षा सल्लाहकार किम सुङ हानले सैन्य इन्जिनियरहरू पठाउनुले उत्तर कोरिया र रुसी सैन्य गठबन्धनको चरम स्तरलाई प्रतिबिम्बित गर्ने बताउँछन्। उनी थप्छन्, 'प्योङयाङले सम्भवतः मस्कोबाट चाहेको सबै कुरा प्राप्त गरेको छैन।' किमका अनुसार रुसलाई सडक, पुल, खानी सफा गर्ने र फ्रन्टलाइन प्रतिरक्षामा कुशल कामको साथ कुर्स्क क्षेत्रलाई राम्रोसँग पुनर्स्थापित गरेर त्यहाँका जनतालाई देखाउनु छ। त्यसैले पनि रुसले उत्तर कोरियाबाट यति ठूलो संख्यामा सैन्य इन्जिनियर र कामदार मगाएको उनको भनाइ छ। यो सहयोगले रुसयुक्रेन युद्धमा रुसको अडानलाई थप बलियो बनाएको छ भने उत्तर कोरियालाई रुसबाट ठूलो मात्रामा आर्थिक सहायता पाउने अवसर पनि छ।"
स्कटल्यान्डविरुद्ध बलिङ गर्दै नेपाल,"काठमाडौं : त्रीदेशीय टी२० अन्तर्राष्ट्रिय शृंखलाको अन्तिम खेलमा नेपालले घरेलु टिम स्कटल्यान्डसँग टस हारेर बलिङको निम्तो पाएको छ। स्कटल्यान्डका कप्तान रिची बेरिङटनले टस जितेर ब्याटिङ गर्ने निर्णय लिएका हुन्। नेपालको टिममा एक परिवर्तन गरिएको छ। करण केसीको स्थानमा रिजन ढकालले प्लेइङ सेटमा स्थान बनाएका छन्। नेपालले पहिलो खेलमा नेदरल्यान्ड्ससँगको खेलमा तेस्रो सुपर ओभरमा गएर हार बेहोरेको थियो। दोस्रो खेलमा स्कटल्यान्डलाई २ विकेटले हराएको नेपालले तेस्रो खेलमा नेदरल्यान्ड्सलाई ६ विकेटले पराजित गरेको थियो। यो खेल जित्ने टिमले यो शृंखलाको उपाधि जित्नेछ। नेपाली टिमः रोहित पौडेल(कप्तान), दिपेन्द्र सिंह ऐरी (उपकप्तान), कुशल भुर्तेल, आसिफ शेख, भिम सार्की, आरिफ शेख, लोकेश बम, रुपेश सिंह, रिजन ढकाल, सन्दीप लामिछाने र ललित राजवंशी"
हत्या अभियोगमा एकै परिवारका चारसहित पाँचजना पक्राउ,"सिमराः बारा प्रहरीले जेठ २९ गते कलैयामा भएको कुटपिट तथा मृत्यु प्रकरणमा संलग्न रहेको आरोपमा पाँच जनालाई पक्राउ गरी सार्वजनिक गरेको छ। कलैया उपमहानगरपालिका१४ बघवनका ५० वर्षीय नन्दु राउत कुर्मीको हत्या अभियोगमा प्रहरीले एकै परिवारका चारसहित पाँच जनालाई पक्राउ गरेको हो। पक्राउ पर्नेमा बघवनका ३८ वर्षीय उमेश जयसवाल, उनको श्रीमती ३५ वर्षीय रञ्जुदेवी, २० वर्षीय छोरा सुमित र १८ वर्षीय छोरा सुजित रहेका छन्। यसैगरी ३४ वर्षीय दिगम्बर प्रसाद जयसवाल रहेका छन्। प्रहरीले घटनाको मुख्य आरोपित उमेशलाई बिहीबार बिश्रामपुर गाउँपालिकाबाट पक्राउ गरेको हो भने उनको श्रीमती रञ्जुदेवीलाई असार ४ गते कलैयाबाट नियन्त्रणमा लिएको थियो। उनी कलैयास्थित एक घरमा लुकेर बसेको अवस्थामा पक्राउ परेकी हुन्। यसैगरी उमेशका दुई छोरा सुमित र सुजित वीरगन्ज महानगरपालिका१ शान्तिटोलबाट असार ४ गते राति पक्राउ परेका हुन्। आमा रञ्जुदेवी पक्राउ परेको केही घण्टापछि प्रहरीले छोराहरूलाई पनि नियन्त्रणमा लिएको थियो। घटनामा संलग्न रहेको आरोपमा दिगम्बर प्रसादलाई प्रहरीले जेठ ३० गते बघवनबाटै नियन्त्रणमा लिएको थियो। पक्राउ परेका व्यक्तिहरूले कुर्मीलाई बघवनस्थित एक राइस मिल अगाडि कुटपिट गरी घाइते बनाएका थिए। कुटपिटबाट गम्भीर घाइते कुर्मीको उपचारका क्रममा मृत्यु भएको थियो। घटनापछि मृतकका छोरा दीपेन्द्र पटेलले ६ जनाविरुद्ध किटानी जाहेरी दिएका थिए। किटानी जाहेरी दिएकोमध्ये पाँच जनालाई प्रहरीले पक्राउ गरेको हो। प्रहरीका अनुसार मृतक नन्दु राउत कुर्मीकी नातिनी र करैयामाई गाउँपालिका ७ का गौतम पासवानबीच भएको भेटघाटको विषयलाई लिएर विवाद भएको थियो। मृतककी पत्नीले दुई जनालाई भेट गराएको भन्दै उमेशका कान्छा छोरा सुजितलाई हातपात गरेकी थिइन्। मृतककी पत्नीले हातपात गरेको भन्दै रिसिबी साध्न जयसवाल परिवारले कुर्मीमाथि कुटपिट गरेको बाराका प्रहरी प्रवक्ता एवं प्रहरी नायब उपरीक्षक विजयराज पण्डितले जानकारी दिएका छन्।"
बीपी राजमार्गको यी खण्डमा आगामी १५ दिनका लागि राति यात्रा गर्न प्रतिबन्ध,काठमाडौं : बीपी राजमार्गमा रातको समयमा यात्रा गर्न निषेध गरिएको छ। जिल्ला प्रशासन कार्यालय सिन्धुली र काभ्रेपलान्चोकले विज्ञप्ति जारी गरेर आगामी १५ दिनका लागि रातको समयमा बीपी राजमार्गमा यात्रा गर्न निषेध गरिएको जानकारी दिएको हो। सिन्धुलीका सहायक प्रमुख जिल्ला अधिकारी अनुज भण्डारीले खुर्कोटबाट काठमाडौंतर्फ जाने सार्वजनिक तथा निजी यात्रुवाहक सवारी साधनलाई निषेध गरिने बताए। उनका अनुसार साँझ ६:३० देखि विहान ५ बजेसम्म यात्रामा प्रतिबन्ध लगाइनेछ। त्यस्तै काभ्रेपलान्चोकका सहायक प्रमुख जिल्ला अधिकारी सुदर्शन श्रेष्ठले बीपी राजमार्गअन्तर्गत काभ्रेभञ्ज्याङभकुण्डबेसी खण्डमा यात्रा गर्न प्रतिबन्ध लगाइएको छ। उक्त खण्डमा पनि राति ६:३० देखि विहान ५ बजेसम्म यात्रामा प्रतिबन्ध लगाइएको छ।
धोबीखोलामा उर्लियो बाढी (फोटो फिचर),काठमाडौं : काठमाडौंको धोबीखोलामा बाढी आएको छ। शुक्रबार दिनभर भएको वर्षाका कारण धोबीखोलामा जलसतह बढेर बाढी आएको हो। धोबीखोलामा बाढी आएपछि अनामनगर छेउका करिडोर डुवानमा परेका छन्। जसका कारण सवारी आवागमन प्रभावित भएको छ। बाढी आएपछि सुरक्षाकर्मीहरू परिचालन गरी धोबिखोला नजिक नजान सतर्कता अपनाइएको छ।
निर्वाचन आयोग भन्यो रास्वपाको महामन्त्री मुकुल ढकाल नै हुन्,"काठमाडौं : निर्वाचन आयोगले राष्ट्रिय स्वतन्त्र पार्टी (रास्वपा)को महामन्त्री मुकुल ढकाल नै भएको जनाएको छ। रास्वापालाई पत्र पठाउँदै आयोगले महामन्त्री ढकाल नै भएको जनाएको हो। आयोगले रास्वपाको केन्द्रीय समितिका पदाधिकारी तथा सदस्यको हेरफेर १५ महिना अघि भएको र त्यसपछि हालसम्म अद्यावधिक भएको अभिलेखबाट नदेखिएको उल्लेख गरेको छ। रास्वपाले गत वर्ष ढकाल महामन्त्री तथा प्रवक्ताबाट हटाएको थियो। रास्वपाबाट कारबाहीमा परेका ढकालले निर्वाचन आयोगमा अभिलेखको विवरण अद्यावधिक भए नभएकोबारे सूचना माग गरेका थिए। त्यसको जवाफमा आयोगले भनेको छ,प्रस्तुत विषयमा तपाईँले यस आयोगमा मिति २०८२०३०४ मा दर्ता गर्नु भएको निवेदन माग बमोजिम राष्ट्रिय स्वतन्त्र पार्टी (रास्वपा)को केन्द्रीय समितिका पदाधिकारी तथा सदस्यको हेरफेर भएको विवरण मिति २०८०१२२० मा अद्यावधिक भएको र त्यसभन्दा पछि हालसम्म अद्यावधिक भएको अभिलेखबाट नदेखिएको ब्यहोरा आदेशअनुसार अनुरोध छ। आयोगको पत्र अनुसार ढकाल रास्वपाको महामन्त्रीमा कायमै रहेको देखिन्छ।"
इरानी राष्ट्रपतिले भने हाम्रो प्रतिक्रियाले शत्रुलाई पछुतो हुनेछ,"काठमाडौं : इरानी राष्ट्रपति मसूद पेजेश्कियानले इजरायली आक्रमणप्रति प्रतिक्रिया जनाएका छन्। उनले आफूहरुले सधैं शान्ति र सद्भावको प्रस्ताव गरेको बताएका हुन्। राष्ट्रपति मसूद पेजेश्कियानले भने,वर्तमान परिस्थितिमा युद्ध अन्त्य गर्ने एक मात्र तरिका भनेको शत्रुलाई आक्रमण रोक्न र यहूदी आतंककारीको गतिविधिलाई सधैँका लागि अन्त्य गर्न बिना शर्त ग्यारेन्टी प्रदान गर्नु हो। उनले यसो भएन भने आफ्नो प्रतिक्रिया अझ कठोर गरेर शत्रुलाई पछुताउनु पर्ने बताए।"
कोशीमा ट्राफिक सचेतना सप्ताह सुरु,"विराटनगर : कोशी प्रदेशमा शुक्रबारदेखि ट्राफिक सचेतना सप्ताह, २०८२ सुरु भएको छ। सुरक्षित यात्रा हामी सबैको चाहना, सबैले गरौं ट्राफिक नियमको पालना भन्ने मूल नाराका साथ सुरु भएको सप्ताहअन्तर्गत प्रदेशका १४ वटै जिल्लामा ट्राफिक सचेतनासँग सम्बन्धित विभिन्न कार्यक्रम गरिने छ। सडक अनुशासन कायम राख्न तथा सवारी दुर्घटना न्यूनीकरणका लागि आन्तरिक मामिला तथा कानुन मन्त्रालय र नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय इटहरीले संयुक्त रूपमा ट्राफिक सप्ताहको आयोजना गरेका हुन्। सप्ताहको अवसरमा शुक्रबार बिहान प्रदेश राजधानी विराटनगरलगायत प्रदेशका १४ वटै जिल्लामा प्रभातफेरी निकालिएको थियो। प्रभातफेरीपछि विराटनगरमा मुख्यमन्त्री हिक्मतकुमार कार्कीले ट्राफिक सप्ताहको उद्घाटन गरेका छन्। उनले सचेतनामूलक श्रव्य दृश्य सामग्री सुरक्षित यात्रा अनावरणका साथै सार्वजनिक यात्रुवाहक बसमा यात्रुहरूको गुनासो तथा सुझावका लागि क्यूआर कोडसहितको स्टिकरसमेत टाँसेका छन्। सडक दुर्घटना न्यूनीकरण तथा ट्राफिक व्यवस्थापनमा सबै क्षेत्रको साथ र सहयोग आवश्यक रहेको कार्कीले बताए। विद्यालयस्तरमै ट्राफिक सचेतना प्रदान गर्न सकिए दीर्घकालीन रूपमा सवारी दुर्घटना न्यूनीकरण गर्न सकिने उनको भनाइ छ।"
देश दुर्गमबाट सुगममा परिणत भइसक्यो : प्रधानमन्त्री,"ललितपुर : प्रधानमन्त्री केपी शर्मा ओलीले देशलाई सुगममा पुर्याइसकेको बताएका छन्। ललितपुरको ग्वार्कोस्थित ओभरपासको उद्घाटन गर्दै प्रधानमन्त्री ओलीले सरकारले बहुआयामिक र चौतर्फी ढंगले विकास अगाडि बढाएकाले देश दुर्गमबाट सुगममा परिणत भइसकेको बताए। 'हामी विकासको बाटोमा लगातार अगाडि बढिरहेका छौं। हिजो दैलेखमा नेपाललाई ५० वर्ष पुग्ने मिथेन ग्यास रहेको प्रमाणित भयो। तीन वटा कुवामध्ये एउटा कुवाबाट त्यति ग्यास पैदा हुन्छ। त्यसको उत्खनन्को सुरुवात पनि मैले नै गरेको थिएँ। धौवादी फलाम कारखाना सुरु भएपछि नेपालमै फलाम उत्पादन भई देशको अर्थतन्त्रलाई धेरै अगाडि बढाउनेछ। यसरी विकास हुँदा विदेश जाने मुद्रा नेपालमै रहन्छ। ठूलो आर्थिक लाभ र स्वदेशमै रोजगारी मिल्नेछ। अरु खनिजको उत्खनन् गर्नेछौं। कृषिको आधुनिकीकरण गर्नेछौं। नयाँ उद्योग स्थापना, सामाजिक र प्रशासनिक सुधार गरेर देशलाई अगाडि बढाउनेछौं। हामीले कुनै पनि हालतमा निराशा र असन्तुष्टि व्यक्त गर्नु हुँदैन। आशा र सम्भावनालाई पहिल्याउँदै जानुपर्छ,' उनले भने। सुनकोशी मरिन डाइभर्सन आयोजना र हुलाकी राजमार्गले तराईको मुहार फेर्ने र मेची महाकालीको कायाकल्प गर्ने बताउँदै उनले देशले गति लिन चाहेको अवस्थाका रूपमा अगाडि बढेको बताए। उनले मदन भण्डारी राजमार्ग, पुष्पलाल मध्यपहाडी राजमार्ग र अन्य धेरै आयोजनाले गति लिने बताए।"
अशोक स्टिलमा काम गर्ने क्रममा जलेर एक मजदुर घाइते,सिमराः जितपुरसिमरा उपमहानगरपालिका५ स्थित अशोक स्टिलमा काम गर्ने क्रममा शुक्रबार एक मजदुर घाइते भएका छन्। घाइते हुनेमा स्थानीय अनिल पासवान रहेका छन्। पासवानको एलएस न्यूरो अस्पतालमा उपचार भइरहेको छ। २० वर्षीय पासवानको अवस्था सामान्य रहेको इलाका प्रहरी कार्यालय सिमराका प्रहरी नायब उपरीक्षक वेद जोशीले जानकारी दिए। उद्योगमा काम गर्ने क्रममा ग्याँसको पाइप फुत्किँदा पासवान घाइते भएका थिए। पासवानको अनुहारसहित शरीरको १० प्रतिशत भाग जलेको अस्पतालमा रहेको परिवारले जानकारी दिएका छन्। जितपुरसिमरा उपमहानगरपालिका५ का वडाध्यक्ष दीपेन्द्र चौधरीले अस्पतालमा उपचाररत पासवानको अवस्था गम्भीर नरहेको बताए।
उपनिर्वाचनबारे प्रधानमन्त्रीसँग आयोगको परामर्श,"काठमाडौं : प्रधानमन्त्री केपी शर्मा ओलीसँग स्थानीय तहको रिक्त स्थानमा निर्वाचन गर्ने विषयमा छलफल भएको छ। निर्वाचन आयोगले प्रतिनिधिसभा र प्रदेशसभाको रिक्त दुई स्थान,राष्ट्रियसभामा आगामी फागुन २० गते रिक्त हुने १८ स्थानसहित स्थानीय तहको रिक्त स्थानमा निर्वाचन गर्ने विषयमा प्रधानमन्त्री ओलीसँग आज परामर्श गरेको हो। प्रधानमन्त्री तथा मन्त्रिपरिषद्को कार्यालय सिंहदरबारमा प्रधानमन्त्री ओलीलाई आयोगका कार्यबाहक प्रमुख निर्वाचन आयुक्त रामप्रसाद भण्डारीसहित आयुक्तहरूले भेटेर आगामी कात्तिकको दोस्रो साता प्रतिनिधिसभा र प्रदेशसभाको उपनिर्वाचन गर्न र राष्ट्रियसभामा आगामी फागुन २० गते रिक्त हुने १८ स्थानका लागि निर्वाचन तय गर्ने विषयमा छलफल गरेको हो । प्रतिनिधिसभाका सदस्यको रुपन्देही क्षेत्र नम्बर ३ र गण्डकी प्रदेशसभाको मनाङ क्षेत्र नम्बर २ को रिक्त सदस्यका लागि कात्तिकको दोस्रो साता निर्वाचन गर्ने गरी नेपाल सरकारको परामर्शमा यही असार १६ गतेभित्र आयोगले मिति तोक्ने तयारी गरेको छ । यसैगरी स्थानीय तहमा १३ वटा वडाध्यक्षको पद रिक्त रहेको आयोगले अवगत गराएको छ । प्रधानमन्त्री ओलीले निर्वाचनका लागि आयोगले गरेको तयारी अनुसार आवश्यक सहजीकरणका लागि नेपाल सरकारका तर्फबाट सहयोग हुने विश्वास दिलाए । उनले संवत् २०८४ को निर्वाचनका लागि गर्नुपर्ने तयारी पनि गर्दै गर्न आयोगलाई सुझाव दिए । भेटका अवसरमा आयुक्तहरू डा जानकीकुमारी तुलाधार र सगुनशमशेर जबरा, प्रधानमन्त्री तथा मन्त्रिपरिषद्को कार्यालयका उच्चाधिकारीलगायत सहभागी थिए।"
२१ लाख बैंकिङ कसुर मुद्दाका फरार प्रतिवादी पक्राउ,काठमाडौं : बैंकिङ कसूर मुद्दाका फरार प्रतिवादी पक्राउ परेका छन्। काठमाडौं महानगरपालिका१३ छाउनी बस्ने सोही महानगरपालिका२२ घर भएका ५२ वर्षीय प्रणवलाल सिंलाई बिहीबार प्रहरीले पक्राउ गरेको हो। उक्त मुद्दामा २१ लाख रुपैयाँ बराबरको बिगो रकम र २ वर्ष कैद सजाय ठहर भई फरार रहेका उनलाई जिल्ला प्रहरी परिसर काठमाडौंबाट खटिएको प्रहरीले काठमाडौं महानगरपालिका१३ बाट पक्राउ गरेको हो। उनलाई फैसला कार्यान्वयनका लागि जिल्ला अदालत काठमाडौंमा पेश गरिएको छ।
जेठ मसान्तसम्म झण्डै साढे २ खर्बको सामग्री निर्यात,"काठमाडौं : चालु आर्थिक वर्ष २०८१८२ को ११ महिनामा साढे २ खर्बको सामग्री निर्यात भएको छ। भन्सार विभागको तथ्यांक अनुसार साउनदेखि जेठ मसान्तसम्म २ खर्ब ४७ अर्ब ५७ करोड २ लाख रुपैयाँको सामग्री निर्यात भएको हो। निर्यात गत आवको यसै अवधिको तुलनामा ७७७७ प्रतिशतले वृद्धि भएको हो। अघिल्लो वर्ष यसै अवधिमा १ खर्ब ३९ अर्ब २६ करोड रुपैयाँ बराबरको वस्तु निर्यात भएको थियो। यस अवधिमा सोयाविन तेलको निर्यात सबैभन्दा धेरै ९३ अर्ब ५१ करोड रुपैयाँ बराबरको भएको छ। यसपछि सूर्यमुखी फुल तेल, कार्पेट अलैंची लगायतका सामग्री निर्यात भएको तथ्यांकमा उल्लेख छ। यसैगरी जेठ मसान्तसम्म १६ खर्ब ४४ अर्ब ७९ करोड रुपैयाँ बराबरको आयात भएको छ। जुन अघिल्लो आवको यसै अवधिको तुलनामा १३१५ प्रतिशत बढी हो। गत आवमा १४ खर्ब ५३ अर्ब ७० करोड रुपैयाँ बराबरको वस्तु आयात भएको थियो। निर्यात बढ्दा व्यापार घाटा भने ६ प्रतिशतले मात्र विस्तार भएको छ।"
भन्सार छलीको सामग्रीसहित चालक पक्राउ,"रौतहट : बिलबिजक भन्दा बढी लाखौंको सामग्री लोड गरेको ट्रक प्रहरीले नियन्त्रणमा लिएको छ। शुक्रबार बिहान ४ बजे चन्द्रपुर नगरपालिका४ स्थित जिल्ला ट्राफिक कार्यालय अगाडि ना ७ ख ७६७६ नम्बरको मिनि ट्रक चेकजाँच गर्ने क्रममा भन्सार छलेर ल्याइएको ४५ लाख ५६ हजार रुपैयाँ बराबरको कपडा र किरानाका विभिन्न सामान बरामद गरिएको सूचना अधिकारी एवं प्रहरी नायब उपरीक्षक दीपक कुमार रायले बताए। जिल्ला प्रहरी कार्यालय रौतहट, गौर र इलाका प्रहरी कार्यालय चन्द्रनिगाहपुरबाट खटिएको प्रहरी गस्ती टोलीले विशेष सूचनाका आधारमा वीरगन्जबाट सर्लाहीतर्फ जाँदै गरेको उक्त ट्रकमा नियन्त्रणमा लिएको थियो। ट्रकसहित ट्रक चालक सर्लाही जिल्लाको हरिवन नगरपालिका९ बस्ने ३० वर्षीय जय दास समेतलाई नियन्त्रणमा लिएर आवश्यक कारबाहीका लागि आन्तरिक राजस्व कार्यालय बारामा बुझाइएको प्रवक्ता रायले बताए।"
देशभर फैलियो मनसुन,"काठमाडौं : यस वर्षको मनसुन प्रणाली देशभर फैलिएको छ। मौसम पूर्वानुमान महाशाखाले आज मनसुन आगमन बुलेटिन३ जारी गरेर आजदेखि मनसुन देशभर फैलिएको जनाएको हो। नेपालमा यस वर्षको मनसुन गत जेठ १५ गते देशको पूर्वी भूभागबाट प्रवेश गरी कोशी प्रदेशको अधिकांश भूभागमा विस्तार भएको थियो। गत जेठ २९ गते मधेश प्रदेश, बागमती प्रदेश, गण्डकी प्रदेशका केही भूभाग र लुम्बिनी प्रदेशका पूर्वी क्षेत्रका थोरै भूभागसम्म विस्तार भएको थियो। नेपालमा मनसुन साधारणतया जून १३ तारिखमा देशको पूर्वी भूभागबाट प्रवेश गरी एक हप्ताभित्र विस्तार हुने गर्दछ। यसवर्ष मनसुन सरदर मिति भन्दा १५ दिन छिटो नेपाल प्रवेश गरेको थियो। देशैभर मनसुन विस्तार हुन यस वर्ष २३ दिन लागेको छ।"
"डोटीको दोबाजमा जिप दुर्घटना, दुईजनाको घटनास्थलमै मृत्यु, छ घाइते",डोटी : डोटीको आदर्श गाउँपालिकामा जिप दुर्घटना हुँदा दुईजनाको मृत्यु भएको छ भने ६ जना घाइते भएका छन्। शुक्रबार दिउँसो साढे १ बजेतिर दिपायलबाट आदर्श गाउँपालिका ७ दहकालिकातिर जाँदै गरेको सु प्र प्र ०१००१ ज१३९५ नम्बरको जिप आदर्श गाउँपालिका  १ दोबाजमा दुर्घटनामा परेको जिल्ला प्रहरी कार्यालय डोटीले जनाएको छ। जिप मोडमा अनियन्त्रित भईइ सडकबाट अन्दाजी २५० मिटर तल खस्दा दुईजनाको घटनास्थलमै मृत्यु भएको हो। घाइतेहरूलाई उद्दार गरी उपचारका लागि जिल्ला अस्पताल डोटीमा ल्याउने काम भैइरहेको छ। दुर्घटनाबारे थप विवरण संकलन भइरहेको जिल्ला प्रहरी कार्यालय डोटीले जनाएको ।
"देशकै पहिलो ओभरपास सञ्चालनमा आयो, प्रधानमन्त्री ओलीले गरे उद्घाटन","काठमाडौं : काठमाडौं उपत्यकाको निकै व्यस्त सडक ललितपुरस्थित ग्वार्को चोकमा बनेको ओभरपासको उद्घाटन भएको छ। प्रधानमन्त्री केपी शर्मा ओलीले शुक्रबार एक समारोहका बीच ओभरपासको उद्घाटन गरेका हुन्। काठमाडौं उपत्यकाको चक्रपथमा सवारी आवागमनको अत्यधिक चापलाई व्यवस्थापन गर्न सरकारले ग्वार्कोचोकमा ओभरपास निर्माण गरेको हो। चक्रपथ विस्तार आयोजनाअन्तर्गत विस्तारित सडक खण्डमा कोटेश्वरदेखि कलंकीसम्म जाम हुने तीन क्षेत्रमध्ये ग्वार्कोचोकमा पहिलो ओभरपास निर्माण भएको हो। ६ मिटर उचाइ र ४ सय ५५ मिटरको लम्बाइ हुने ओभरपासमा ग्राउन्ड क्लियरेन्स ६ मिटर तथा सवारीसाधन चढ्नका लागि १ सय ८० मिटर दायाँतर्फ र १ सय १० मिटर बायाँतर्फ र्याम्प निर्माण गरिएको छ। ०७८ सालबाट ओभरपास निर्माण सुरू गरिएको थियो। ०८० साल फागुनमा नै सम्पन्न गर्ने गरी आयोजना अघि बढाइएको भए पनि पटकपटक म्याद थपिएको थियो। मुख्य संरचनाको निर्माण पूरासँगै लेन सेपरेटर राख्ने,लाइनिङ गर्ने,ट्राफिक बत्ती जडानलगायतका काम पूरा भएपछि सवारीसाधन सञ्चालनमा आएका हुन्। २०७८ साल फागुन १२ गते राष्ट्रियस्तरको प्रतिस्पर्धामार्फत् आशिषसमानान्तर रेलिगेर जेभीले १७ करोड ६ लाख ८८ हजारमा ओभरपासको ठेक्का पाएको हो। २०८० फागुन १२ गते सम्पन्न गर्ने सुरुको म्यादमा सम्पन्न नभएपछि २०८१ पुस ८ गतेसम्मको म्याद थप भएको थियो। ठेकेदार कम्पनीले पुस ८ गतेसम्म सम्पन्न नगरेपछि चैत्र मसान्तसम्मको भाका मागेको थियो। उक्त भाकाअनुसार काम भइरहेकोमा ओभरपासको ४० मिटरको पुनर्निर्माणले थप एक महिना म्याद सारिएको थियो। २०८२ वैशाखभित्र ग्वार्कोको ओभरपास निर्माण सम्पन्न हुने लक्ष्य लिइएकोमा वर्षाका कारण थप एक महिना निर्माण पर सारिएको थियो। ग्वार्को ओभरपास निर्माणबाट चक्रपथको सातदोबाटोकोटेश्वर सडक खण्ड, मंगलबजारइमाडोललुभु सडक खण्डमा सवारी आवागमन सहज हुने अपेक्षा गरिएको छ।"
टेक एण्ड पे पीपीए हटाउन इप्पानले प्रधानमन्त्रीलाई बुझायो ज्ञापनपत्र,"काठमाडौं : स्वतन्त्र ऊर्जा उत्पादकहरुको संस्था, नेपाल (इप्पान)ले पूर्वघोषित आन्दोलनका कार्यक्रम अन्तर्गत पहिलो दिन प्रधानमन्त्री केपी शर्मा ओलीलाई ज्ञापन पत्र बुझाएको छ। इप्पानका कार्यबाहक अध्यक्ष मोहनकुमार डाँगीको नेतृत्वमा गएको इप्पान प्रतिनिधिमण्डलले शुक्रबार प्रधानमन्त्री तथा मन्त्रिपरिषद्को कार्यालय सिंहदरबारमा ओलीलाई भेटेर बजेटमा घोषणा गरिएको टेक एण्ड पे प्रावधान फिर्ता नलिए कडा आन्दोलनमा जानुको विकल्प नरहेको सन्देशसहितको ज्ञापनपत्र बुझाएको हो। इप्पानको ज्ञापनपत्र बुझ्दै प्रधानमन्त्री ओलीले टेक एण्ड पे को विषयमा ऊर्जा उद्यमीसँग बसेर विस्तृत रूपमा छलफल गर्नुपर्ने बताए। उनले यसका लागि आइतवार वा सोमबारभित्रै समय मिलाउन सचिवालयलाई निर्देशन दिए। गत जेठ १५ गते सार्वजनिक आगामी आर्थिक वर्ष २०८२०८३ को बजेट तथा कार्यक्रममा विद्युत उत्पादन र खपतबीच सन्तुलन गर्ने गरी विद्युत खरिद सम्झौता (पीपीए) गर्ने नीति अवलम्बन गरिने र रन अफ दि रिभर (आरओआर) आयोजनाको टेक एन्ड पे (लिऊ र तिर) अवधारणाअनुसार मात्र विद्युत खरिद सम्झौता (पीपीए) गरिने उल्लेख गरेपछि यसप्रति ऊर्जा उत्पादकहरुको छाता संस्था इप्पानले कडा शब्दमा विरोध जनाउँदै आएको थियो। बजेटको उक्त बुँदा हटाउनका लागि इप्पानले ३ हप्तासम्म विभिन्न निकायमा भेटघाट र छलफल गरे पनि कुनै पनि निकायबाट उक्त माग सम्बोधनको विषयमा गम्भीरता नदेखाएपछि इप्पानले असार ६ गतेदेखि पहिलो चरणका आन्दोलन घोषणा गरेको थियो। सोही पूर्वघोषित आन्दोलनको पहिलो दिन प्रधानमन्त्री ओलीलाई भेटेर ज्ञापन पत्र बुझाइएको आन्दोलन समितिका संयोजक तथा इप्पानका कार्यबाहक अध्यक्ष डाँगीले बताए। इप्पानले पहिलो चरणको आन्दोलनमा प्रधानमन्त्री, अर्थमन्त्री र ऊर्जामन्त्रीलाई भेटेर ज्ञापन पत्र बुझाउने, टेक एण्ड पे पीपीए फिर्ता लेउ भन्दै एसएमएस पठाउने, प्रतिनिधिसभाका सभामुख र सबै राजनीतिक दलका प्रमुख सचेतकलाई एसएमएस पठाउने र निजी क्षेत्रका सबै संघ संगठनसँग मिलेर संयुक्तरुपमा विज्ञप्ति जारी गर्ने कार्यक्रम असार ५ गते नै घोषणा गरिसकेको छ। इप्पानले सरकारले यो व्यवस्था फिर्ता नलिए १७ हजार ११७ मेगावाट क्षमताका ३५० बढी आयोजनाको निर्माण कार्य रोकिने र यी आयोजनाको अध्ययनको क्रममा खर्च भइसकेको ६६ अर्ब २२ करोड रुपैयाँ पनि डुबेर व्यवसायीहरु सडकमा आउने अवस्था सिर्जना भएको ज्ञापन पत्रमा उल्लेख गरेको छ। यो व्यवस्था यही सरकारले ल्याएको आगामी १० वर्षमा २८ हजार ५०० मेगावाट विद्युत उत्पादन क्षमता पुर्याएर भारत र बंगलादेशमा १५ हजार मेगावाट विद्युत निर्यात गर्ने योजनासहितको ऊर्जा विकास मार्गचित्र र तथा कार्ययोजना, २०८१ को विरुद्धमा आएको इप्पानको भनाइ छ। अहिले नेपाल विद्युत प्राधिकरणले टेक अर पे (लिऊ वा तिर) अवधारणामा पीपीए गरिरहेको छ। यो भनेको जलविद्युत आयोजना निर्माण भएपछि विद्युत प्राधिकरणले सम्पूर्ण उत्पादित विद्युत खरिद गर्ने सुनिश्चितता भएको व्यवस्था हो।"
इजरायल र इरानमा रहेका नेपालीहरूको उद्धार गर्न सरकार तयार : परराष्ट्रमन्त्री,"काठमाडौं : परराष्ट्रमन्त्री डा आरजु राणा देउवाले इजरायल र इरानमा विकसित परिस्थिति अनुसार त्यहाँ रहेका नेपाली नागरिकहरूको सुरक्षा र उद्धारका लागि नेपाल सरकारले सम्भव भएका सबै उपायहरु अवलम्बन गर्ने र नेपाल फर्कन चाहनेहरूलाई उद्धार गर्ने तयारीमा रहेको बताएकी छन्। शुक्रबार परराष्ट्र मन्त्रालयमा सम्पन्न श्रम रोजगार तथा सामाजिक सुरक्षा, संस्कृति पर्यटन तथा नागरिक उड्डयन र गृह मन्त्रालयसँगको संयुक्त बैठकमा मन्त्री राणाले इजरायल र इरानमा जारी रहेको युद्धका कारण उत्पन्न परिस्थिति र त्यसको तयारी बारेमा छलफलका क्रममा सो जानकारी गराएका हुन्। उनले परराष्ट्र मन्त्रालयको समन्वयमा इजरायलस्थित नेपाली दूतावासले सक्रिय रुपमा काम गरिरहेको,स्वदेश फर्कन चाहने नेपालीका लागि रजिष्ट्रेसन पनि खुलेको र उहाँहरू स्वदेश फर्कन चाहेमा उद्धारका लागि त्यसको प्रबन्धको तयारीमै सरकार रहेको बताइन्। 'जिटुजी प्रक्रियाअन्तर्गत इजरायल पुगेका नेपालीहरू नेपाल फर्कन वा सुरक्षित स्थानमा जान चाहेमा सोका लागि सहजीकरण गर्न इजरायलको पनि दायित्व हो । त्यसका लागि सीमा क्षेत्रबाट अन्य मुलुकमा जान सहयोग गरिदिन इजरायल सरकारलाई अनुरोध गरिसकिएको छ,'उनले भनिन्,'नेपालीहरू स्वदेश फर्कन चाहेमा उहाँहरूको उद्धारका लागि नेपाल सरकार तयारी अवस्थामै छ ।' सो बैठकमा श्रममन्त्री शरदसिंह भण्डारीले मन्त्रालय पनि त्यहाँ रहेका नेपालीहरूसँग निरन्तर सम्पर्कमा रहेको र स्वदेश फर्कन चाहेमा उद्धारको तयारीमा नेपाल सरकार लाग्नुपर्ने बताए। उनले हाल इजरायल जाने अन्तिम तयारीमा रहेकाहरूलाई श्रम स्वीकृति नदिइ रोकि राखिएको पनि बताए। यही जुन १३ मा इजरायल र इरानबीच युद्ध सुरु भएकै दिन परराष्ट्र मन्त्रालयले विज्ञप्ति मार्फत् दुवै पक्षलाई अधिकतम संयमता अपनाउन र वार्ताद्वारा समस्या समाधान गर्न अपिल गर्दै ती मुलुकमा रहेका नेपालीहरूलाई सम्बन्धित नेपाली राजदूतावासहरूसँग सम्पर्कमा रहन अनुरोध गरेको थियो । त्यसपछि जुन १५ मा सम्पर्क विवरणसहितको ट्राभल एड्भाइजरी जारी गरी सुरक्षाका दृष्टिकोणले अधिकतम सतर्कता अपनाउन नेपालीहरूलाई अनुरोध गरिएको थियो । ती मुलुकहरूमा हाल हवाई मार्ग बन्द रहेको अवस्थामा सुरक्षित स्थान वा सीमावर्ती मुलुकमा जान चाहने नेपालीहरूलाई अनलाइन भिषा उपलब्ध गराउने लगायतका काममा सहजीकरण गरिदिन खाडीस्थित सबै नेपाली नियोगहरूलाई परराष्ट्र मन्त्रालयले गत बुधबार नै निर्देशन दिएको छ । साथै मन्त्रालयले अनलाइन पोर्टल खोलेर नेपालीहरूको विवरण लिन सुरू गरेको र उक्त पोर्टलमा हालसम्म ६ सय जनाभन्दा बढीले विवरण दर्ता पनि गराइसकेका छन् । यो क्रम जारी नै छ । परराष्ट्र मन्त्रालयले गत बुधबार नै दोश्रो पटक ट्राभल एड्भाइजरी जारी गरेर हाल इजरायल तथा इरानमा रहेका नेपाली नागरिकहरूलाई सुरक्षाका दृष्टिकोणले अधिकतम सतर्कता अपनाउन र नेपालबाट इजरायल वा मध्यपूर्वका अन्य मुलुकको भ्रमण नगर्न अनुरोध पनि गरिएको थियो । यसै हप्ता नेपालका लागि इजरायलका राजदूत स्मुलिक एरी बाससँग परराष्ट्र मन्त्री राणाले भेट गरी नेपाली नागरिकहरूको सुरक्षाको उचित प्रबन्ध मिलाउन इजरायल सरकारलाई अनुरोध गरेकी थिइन्। त्यसैगरी इजरायलस्थित नेपाली राजदूतावास र इरान हेर्ने कतारस्थित नेपाली राजदूतावासलाई सम्बन्धित सरकारी अधिकारीहरू, यस क्षेत्रमा काम गर्ने संघसंस्थाहरू र नेपाली समुदायसँग निकटको सम्पर्क स्थापित गर्न र सोका सम्बन्धमा मन्त्रालयलाई रियल टाइम रिपोर्टिङ गर्न निर्देशन दिइएको छ । हाल इजरायलमा पाँच हजार ५०० देखि सात हजार नेपाली रहेका र तीमध्ये धेरैजसो तेल अबिब, जेरुसेलम र हाइफामा रहेका छन् । त्यस्तै इरानमा १८ जना नेपाली रहेका छन् ।"
शीर्ष तीन नेताको बैठक सिंहदरबारमा सुरू,"काठमाडौं : शीर्ष तीन नेताहरूको बैठक सुरू भएको छ। सिंहदरबारस्थित प्रधानमन्त्री कार्यालयमा तीन शीर्ष नेताको बैठक सुरू भएको हो। बैठकमा प्रधानमन्त्री केपी शर्मा ओली, नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड'सहित दोस्रो वरीयताका नेताहरू पनि सहभागी छन्। बैठकमा गृहमन्त्री रमेश लेखक, माओवादी उपमहासचिव वर्षमान पुन र प्रधानमन्त्रीका विज्ञ सल्लाहकार अग्नि खरेल सहभागी छन्। संक्रमणकालीन न्यायलगायत समसामयिक राजनीतिक विषयमा केन्द्रित रहेर छलफल भइरहेको प्रधानमन्त्री सचिवालयले जनाएको छ। संसद गतिरोध हटाउने विषयमा पनि उनीहरूबीच छलफल हुने बताइएको छ। यसअघि बिहीबार बोलाइएको बैठक प्रचण्ड नआएपछि स्थगित भएको थियो।"
पोखरिया नगरपालिकाका तत्कालीन प्रशासकीय अधिकृत र नासु अख्तियारको नियन्त्रणमा,काठमाडौं : अख्तियार दुरुपयोग अनुसन्धान आयोगले पर्सा पोखरिया नगरपालिकाका तत्कालीन प्रमुख प्रशासकीय अधिकृत अजयकुमार श्रीवास्तव र नायब सुब्बा सन्दीप साहलाई नियन्त्रणमा लिएको छ। पोखरीया नगरपालिकामा कार्यरत कर्मचारीहरूले विभिन्न योजनाहरूको स्वीकृति र कर्मचारी नियुक्तिलगायतका विषयमा अनियमितता गरी भ्रष्टाचार गरेको उजुरीका आधारमा उनीहरूलाई नियन्त्रणमा लिएको हो। काठमाडौंबाट खटिएको आयोगको टोलीले बहुदरमाइका प्रशासकीय अधिकृतसमेत रहेका श्रीवास्तव र साहलाई शुक्रबार वीरगन्जको प्रतिमा चोकबाट नियन्त्रणमा लिएको हो। उनीहरूको साथमा रहेको चार थान मोबाइल पनि बरामद गरिएको छ। पोखरीया नगरपालिकाका प्रमुख प्रशासकीय अधिकृत राम विनय कुमार सिंह र वडा नं २ का सचिव ओम प्रकाश चौरसियाको साथमा रहेको मोबाइल पनि बरामद गरिएको आयोगका सहायक प्रवक्ता देवी प्रसाद थपलियाले बताए।
राप्ती नदीको टापुमा फसेकी बालिकाको उद्धार,दाङ : दाङको राप्ती नदीमा बाढीले बगाएर ल्याएको दाउरा संकलन गर्ने क्रममा टापुमा फसेकी एक बालिकाको उद्धार गरिएको छ। राप्ती नदीको भेलमा बगेर आएका दाउरा संकलन गर्ने क्रममा फसेकी राप्ती गाउँपालिका१ की १३ वर्षीया रेजिना खड्काको नेपाल प्रहरी र सशस्त्र प्रहरीले उद्धार गरेको हो। रेस्क्युबोटको सहायताबाट शुक्रबार तत्कालै उद्धार गरेको इलाका प्रहरी कार्यालय भालुवाङका प्रहरी निरीक्षक पुष्करसिंह ऐरीले जानकारी दिए।
शीर्ष नेताहरूको बैठकमा टिआरसीबारे ब्रिफिङ,"काठमाडौं : शीर्ष नेताहरूको बैठकमा सङ्क्रमणकालीन न्याय (टिआरसी)बारे ब्रिफिङ गरिएको छ। सिंहदरबारस्थित प्रधानमन्त्री कार्यालयमा बसेको तीन शीर्ष नेताहरूको बैठकमा टिआरसी सम्बन्धी छलफल भएको हो। बैठकमा अर्थ मन्त्रालयबाट करिब एक अर्ब रुपैयाँ संक्रमणकालीन कोषमा राख्ने गरी आएको बजेटलगायतका विषयमा छलफल भएको प्रधानमन्त्रीका विज्ञ सल्लाहकार अग्नि खरेलले जानकारी दिए। यस्तै पीडितको उपचार, सङ्क्रमणकालीन न्यायसँग सम्बन्धित संयन्त्रहरू निर्माण, भइरहेका कामका विषयमा ब्रिफिङ गरिएको उनले जानकारी दिए। टिआरसीलाई सकारात्मक ढंगले अगाडि बढाउने कुरामा तीनै दलका नेता सहमत भएको उनले बताए। उनले सङ्क्रमणकालीन न्याय कहाँ छ, कसरी अगाडि बढ्दै छ भन्ने कुरा शीर्ष नेतालाई जानकारी गराइएको पनि बताए। शान्ति प्रक्रियालाई टुंग्याउन सत्य निरूपण तथा मेलमिलाप आयोग र बेपत्ता नागरिक छानबिन आयोग (टिआरसी) गठन गरिएको छ। तर आयोगहरूमा कर्मचारी नियुक्तिदेखि कार्यालय व्यवस्थापन हुन सकेको छैन। आयोगले आफ्नो काम गरिरहेको पनि उनले बताए। बैठकमा प्रधानमन्त्री केपी शर्मा ओली, नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्डसहित दोस्रो वरीयताका नेताहरू पनि सहभागी थिए। बैठकमा गृहमन्त्री रमेश लेखक, माओवादी उपमहासचिव वर्षमान पुन र प्रधानमन्त्रीका विज्ञ सल्लाहकार खरेल सहभागी थिए।"
"राति निदाउनै सक्दिनँ, डा साब !","मध्यमवर्गीय परिवारका एक पुरुष उपचार गराउन मकहाँ आए । के भयो, तपाईंलाई ? मैले सोधें । उनले भने, जति कोसिस गर्दा पनि राति निदाउनै सक्दिनँ, डासाब । ५५ वर्षीय ती पुरुषलाई झैं तपाईंलाई राति मस्तसँग निद्रा लाग्दैन ? निद्राको समस्याले सताएको छ ? निद्रा नलाग्ने अर्थात् अनिद्रा (इन्सोम्निया)को समस्या भएको व्यक्तिलाई राति निदाउन कठिन हुन्छ । निद्रा शरीरको एउटा नियमित प्रक्रिया हो । जसले दिनभर शरीरलाई चलायमान र दिमागलाई आराम प्रदान गर्छ । उमेरअनुसार निद्राको आवश्यकता पनि फरक हुन सक्छ । त्यस्तै व्यक्तिअनुसार पनि निद्राको आवश्यकता फरकफरक हुन सक्छ । विशेषगरी बालबालिकाका लागि वयस्कको भन्दा ज्यादा निद्रा आवश्यक हुन्छ । औसत वयस्कका लागि ८ देखि ९ घण्टाको गहिरो निद्रा आवश्यक हुन्छ भने कसैलाई ४ देखि ६ घण्टाको गहिरो निद्रा नै पर्याप्त हुन सक्छ । तर, सबै जनाको लागि रातिको समयमा गहिरो निद्रा हुनु स्वास्थ्यका लागि फाइदाजनक हुन्छ । के छ कारण ? अनिद्रा मुख्यगरी दुई प्रकारको हुन्छ, छोटो अवधि र लामो अवधि । छोटो अवधिको अनिद्रा दुई चार दिनदेखि दुई तीन हप्तासम्मका लागि हुन्छ । लामो अवधिको अनिद्रा महिनौंसम्म रहन सक्छ । कतिपयलाई निदाइसकेपछि पनि बीचबीचमा निद्रा टुट्ने, बिहान चाँडै निद्रा खुल्ने र फेरि निदाउन समस्या भएको पनि हुन सक्छ । कतिपय व्यक्तिलाई अनिद्रामात्रै हुने र अन्य समस्या केही पनि नभएको अवस्था पनि हुन सक्छ । यसलाई प्राइमरी इन्सोम्निया भनिन्छ । अन्य कुनै कारण शारीरिक रोग वा मानसिक रोग (डिप्रेसन, एन्जाइटी डिसअर्डर आदि) को लक्षणका रूपमा आउने अनिद्रालाई सेकेन्डरी इन्सोम्निया भनिन्छ । विशेषतः एन्जाइटी, डिप्रेसनका ५० प्रतिशत बिरामीमा अनिद्राको समस्या आउन सक्छ । उपचार छ निद्राको समयतालिका बनाएर सोहीअनुसार पालना गर्नुपर्छ । सुत्ने र उठ्ने समयतालिका बनाउनुपर्छ । बिदाको समय होस् वा विदेशमा यात्रा गरेको बेलामा होस् । राति सुत्ने समय र बिहान उठ्ने समय भरसक एउटै बनाउने बानी बसाल्नुपर्छ । सुत्ने कोठा आरामदायी हुनुपर्छ भने वातावरण शान्त र अँध्यारो हुनुपर्छ । ओछ्यान सुत्नका लागि मात्र प्रयोग गरिएको हुनुपर्छ । सुत्नेबाहेकको समय ओछ्यानमा सकेसम्म नबिताउनु नै राम्रो हुन्छ । ज्यादा स्क्रिन टाइमले दिमागलाई उत्तेजित गर्ने हुँदा सुत्नुभन्दा करिब एक, डेढ घण्टा आफूलाई आराम महसुस हुने क्रियाकलापहरू जस्तै पेन्टिङ, ड्रइङ, डायरी लेखन, सिलाइबुनाइ, किताब पढ्ने, संगीत सुन्ने गर्न सकिन्छ । मसाज तथा हल्का शारीरिक व्यायाम अथवा योग पनि गर्न सकिन्छ । आफ्नो सुत्ने कोठामा सकेसम्म आवाज आउने घडी नराखेको राम्रो हुन्छ । सुत्नुअघि मस्तिष्कलाई उत्तेजित पार्ने क्रियाकलाप इन्टरनेट, सामाजिक सञ्जाल, टेलिभिजन आदि प्रयोग गर्नु हुँदैन । खानपिनमा रक्सी, चुरोट र कफी सेवन नगर्नु राम्रो हुन्छ । खाना नियमित समयमा खाने, सुत्नुअघि धेरै नखाने र ओछ्यानमा जानुभन्दा दुई घण्टा अगाडि खाने बानी बसाल्नु राम्रो हुन्छ । दैनिक शारीरिक व्यायामअन्तर्गत सकिन्छ भने दिनहुँ एक घण्टा हिँड्ने बानी बसाउनुपर्छ । दिउँसो सकेसम्म सुत्नु हुँदैन । यी बाहेक अन्य शारीरिक वा मानसिक समस्या भएको खण्डमा ती अवस्थाको पहिचान गरी चिकित्सकको परामर्शमा औषधि सेवनको आवश्यकता हुन सक्छ । एन्जाइटी वा डिप्रेसनको समस्या छ भने ती रोगको उपचारसँगसँगै अनिद्राको समस्या पनि समाधान हुँदै जान्छ ।"
प्राकृतिक प्रकोपपछिको उद्धार र राहतका लागि तयारी अवस्थामा रहन पार्टी जनसंगठनलाई प्रचण्डको निर्देशन,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले प्राकृतिक प्रकोपपछिको उद्दार र राहतका लागि तयारी अवस्थामा रहन पार्टीका जनसंगठनलाई आग्रह गरेका छन्। शुक्रबार काठमाडौंमा माओवादीको विपद् व्यवस्थापन केन्द्रीय विभागले आयोजना गरेको नेपालमा विपद्को अवस्था र पूर्वतयारीसम्बन्धी अन्तरक्रियामा प्रचण्डले प्राकृतिक प्रकोप हुने धनजनको क्षति न्यूनिकरण गर्न उद्दार र राहतका लागि तयारी अवस्थामा रहन पार्टीका जनसंगठनलाई आग्रह गरेका हुन्। माओवादीअन्तर्गतको भातृसंगठनहरूले स्वयंसेवक निर्माण गर्नका लागि आवश्यक पहल गर्न समेत उनले निर्देशन दिए। बिपद् आउनुअगाडि नै पूर्वतयारी महत्वपूर्ण कुरा भएको भन्दै प्रचण्डले यसमा राष्ट्रिय बिपद् न्यूनिकरण प्राधिकरणले बढि पहल लिन जरुरी रहेको धारणा राखे। राष्ट्रिय बिपद् जोखिम न्यूनिकरण प्राधिकरण प्रधानमन्त्री कार्यालय मातहत रहे यसले प्रभावकारी रुपमा काम गर्न सक्ने उनले बताए। प्रचण्डले बिपद् न्यूनिकरणका लागि सरकारी, गैरसरकारी, भातृसंगठन सबै एकजुट भएर लाग्नुपर्नेमा जोड दिए।"
भिजिट भिसा प्रकरणमा रास्वपा र राप्रपाको अडान कायमै,"काठमाडौं : भिजिट भिसा प्रकरणले प्रतिनिधिसभा बैठकमा निरन्तर अवरोध भइरहेको छ। अवरोधकै बीच सभामुख देवराज घिमिरेले बैठक सञ्चालन गर्दै आएका छन्। सोही विषयलाई लिएर विपक्षी दलहरूले आज पनि अवरोध कायमै राखेका छन्। भिजिट भिसा प्रकरणमा गृहमन्त्रीको राजीनामा र अनुसन्धानका लागि उच्चस्तरीय छानबिन समिति बन्नुपर्नेमा उनीहरूको अडान कायमै छ। विपक्षी दलहरू राष्ट्रिय प्रजातन्त्र पार्टी (राप्रपा),राष्ट्रिय स्वतन्त्र पार्टी (रास्वपा) ले आज पनि संसद बैठकमा अवरोध कायमै राखेका छन्। बैठक सुरू हुनेवित्तिकै अवरोध सुरू गरेपछि सभामुखले आज प्रधानमन्त्रीसँग प्रश्नोत्तर कार्यक्रम भएकाले कार्यसूचीलाई अघि बढाउन सहयोग गर्न आग्रह गरे। तर पनि उनीहरूले विरोधलाई जारी राखेका छन्। भिजिट भिसा प्रकरणमा विपक्षी दलहरूले उठाएका विषयमा गृहमन्त्री रमेश लेखकको जवाफ चित्त बुझ्दो नआएको उनीहरूको भनाइ छ। विरोधकाबीच संसदको कार्यसूची अघि बढाएपछि रास्वपा सांसदहरूले वेल घेराउ गर्दै नाराबाजी जारी राखेका छन्। राप्रपाका सांसदहरूले भने बैठक बहिष्कार गरेका छन् ।"
सुनौला १००० दिन भनेको के हो ?,"सुनौला हजार दिन भन्नाले महिला गर्भवती भएको दिनदेखि बच्चा दुई वर्षसम्मको समयावधि हो । गर्भधारणको ९ महिनाभित्र २ सय ७० दिन हुन्छ । त्यसपछिको दुई वर्षसम्मको अवधिमा ७ सय ३० दिन हुन्छ । गर्भधारणको २ सय ७० दिन र त्यसपछिको दुई वर्षको अवधि अर्थात् ७ सय ३० दिन जोड्दा १००० दिन हुन्छ । जसलाई सुनौला १००० दिन भनिन्छ । एक अध्ययनअनुसार, पहिलो दुई वर्षभित्र शिशुको दिमागको विकास ८० प्रतिशत हुन्छ । यो समयावधि शिशुको पोषण सुधारका लागि अति संवेदनशील र महत्त्वपूर्ण हुन्छ । शिशु, बालबालिका र आमाको स्वास्थ्य बलियो, प्रतिरोधात्मक प्रणालीको विकास, बौद्धिक विकास, सर्ने तथा नसर्ने रोगहरूको जोखिम घटाउन र दीर्घायुको लागि पोषण आवश्यक पर्छ ।"
गणतन्त्रको सुदृढीकरणका कदम,"विकास निर्माणका कार्यलाई साझा एजेन्डा बनाउने संस्कृतिको विकास गरेमात्र देशले मुहार फेर्नेछ। हजारौं नेपालीको त्याग र बलिदानबाट मुलुकमा संघीय लोकतान्त्रिक गणतन्त्रात्मक शासन व्यवस्था स्थापना भएको छ। जनतालाई परिवर्तनको अनुभूतिसहित उनीहरूको जीवनमा सुधार गरेर नै सुखी नेपाली र समृद्ध नेपाल निर्माणको अभियानसँगै मुलुक अगाडि बढ्न सक्दा मात्र लोकतन्त्र सुदृढ र सबल हुन्छ। लोकतन्त्रको सुदृढीकरण र यसको भविष्य राजनीतिक दलहरूको स्वस्थ्य विकास र लोकतान्त्रिक तवरले सञ्चालनमा नै निर्भर रहेको हुन्छ। सरकार एवं राजनीतिक दलहरू जति लोकतान्त्रिक, खुल्ला एवं पारदर्शी तवरले सञ्चालन हुन्छन्, त्यति नै मुलुकमा लोकतन्त्र फस्टाएर जान्छ। ऐन कानुन निर्माणमा भूमिका : संघीयतालाई व्यवस्थापन गर्ने क्रममा राजनीतिक, वित्तीय एवं प्रशासनिक व्यवस्थापनका लागि ऐन, कानुन, नियमहरूको धमाधम तर्जुमा भई लागू भएका छन्। तर अझै पनि संघीय लोकतान्त्रिक गणतन्त्रात्मक शासन व्यवस्था अनुरूपका कानुनहरूको निर्माण र संशोधनका साथै संविधानले व्यवस्था गरे। सोही अनुरूप संघ, प्रदेश र स्थानीय तहका सरकारहरूको साझा अधिकारलाई कानुनमार्फत प्रयोग गर्न बाँकी छ। यी महत्त्वपूर्ण कार्य सम्पादन गर्न सरकार तथा सत्तारूढ राजनीतिक दल र अन्य प्रतिपक्षी दलहरूको महत्त्वपूर्ण भूमिका रहेको छ। संविधानको भावना र प्रावधान अनुरूपका कानुनको निर्माण र संस्थाहरूको निर्माणबाट मात्र गणतन्त्रको जरालाई आधारभूत तहसम्म फैलाउन मद्दत पुग्छ। अत : यस सन्दर्भमा सरकार र सबै राजनीतिक दलहरूले शीघ्रातिशीघ्र ऐन कानुन निर्माणका लागि ध्यान दिन जरुरी छ। जनसरोकारका मुद्दा : यतिखेर सरकार र राजनीतिक दलहरूको भूमिका जनसरोकारका मुद्दा केन्द्रित हुन जरुरी छ। जनताले भोगिरहेको गरिबी, बेरोजगारी, अशिक्षा, महँगी, अभावलाई कसरी न्यून गर्ने भन्ने विषयमा सरकार र राजनीतिक दलहरूबीच संवाद सम्मेलन हुन जरुरी छ। यस्तै समाजमा विद्यमान कुरीति, संस्कार, अन्धविश्वास र अशिक्षा हटाउन राजनीतिक दलहरूले कार्यकर्ता परिचालन गरेर जनतालाई सचेत र जागृत तुल्याउने कामको थालनी गर्न जरुरी छ। संघीयता र संविधानका बारेमा जनतालाई जागृत तुल्याउँदै परिवर्तनको अनुभूति हुनेगरी सरकारमार्फत राहतका कार्यक्रम गर्न सरकारको ध्यानाकर्षण गराउने कार्य गर्न आवश्यक छ। जनतालाई विकास र राहतका कार्यक्रममार्फत परिवर्तनको अनुभूति प्रदान गर्न सकियो भने मात्र लोकतन्त्र फस्टाएर जान्छ र यसले नै गणतन्त्रको सुदृढीकरण गर्न मद्दत पुर्याउँछ। राष्ट्रियको संरक्षण र संवर्द्धन : नेपालको स्वतन्त्रता, सार्वभौमसत्ता, भौगोलिक अखण्डता राष्ट्रियता, स्वाधीनता, स्वाभिमान, नेपालीको हकहितको रक्षा, सिमानाको सुरक्षा, कायम गर्ने कार्यले मात्र राष्ट्रिय हितको प्रवद्र्धन भई राष्ट्रियताको संरक्षण र संवर्धन गर्न सकिन्छ। विगतमा भएको असमान सन्धिसम्झौता, सीमा अतिक्रमण र विगतमा जथाभावी रूपमा वितरण गरिएको नागरिकता प्रमाणपत्रका कारण ४० लाखभन्दा बढी गैरनेपालीले नागरिकता प्राप्त गरेको स्थिति छ। यस्तै मुलुकमा गणतन्त्र घोषणा भएपछि सरकारका काम कारबाही श्री ५ को सरकारको सट्टामा नेपाल सरकारको नामबाट हुँदै आएका छन्। तर अहिले पनि विगतको श्री ५ को सरकारको नाम र पुरानै छाप प्रयोग गरी किर्ते दस्तखत गरी नागरिकता बिक्री वितरण भइरहेको विषय सार्वजनिक भएको छ, यो गम्भीर विषय हो। अत : नेपालको हित अनुरूप सन्धि सम्झौता गर्न, वास्तविक नेपालीले नागरिकता पाउने र गैरनेपालीले प्राप्त गरेका नेपालको नागरिकता बदर गर्ने गरी छानबिन गर्न, गैरनेपालीहरूबाट भइरहेको जनसंख्या अतिक्रमणलाई नियन्त्रण गर्न कठोर खालको नागरिकता वितरण नीति अवलम्बन गर्न र तदनुरूप कानुनमा सुधार गर्न ध्यान दिनुपर्छ। यसैगरी, राष्ट्रिय एकता, सामाजिक सद्भावलाई बलियो बनाउन राजनीतिक दलहरूले जनस्तरसम्म पुगेर सचेतना अभियान पनि सँगसँगै सञ्चालन गर्न जरुरी छ। लोकतान्त्रिक तबरले सञ्चालन : समाज, राष्ट्र र राज्य व्यवस्थालाई लोकतन्त्रीकरण नगरी गणतन्त्रको सुदृढीकरण हुन सक्दैन। राजनीतिक दलहरू जति लोकतान्त्रिक र पारदर्शी ढंगले सञ्चालन हुन्छन्, त्यति नै यसको प्रभाव समाज, राष्ट्र र राज्य व्यवस्थामा पर्छ। खासगरी राजनीतिक दलभित्र हुने निर्णय प्रक्रियाले दलको लोकतान्त्रिक चरित्रको उजागर गरिरहेको हुन्छ। दलभित्र सीमित व्यक्तिले मात्र निर्णय गर्ने प्रकृया बढ्न थाले दलभित्र निरंकुशता र स्वेच्छाचारिता बढेर जान्छ, यसको विपरीत दलभित्र कमिटीका सबै सदस्यको सहभागिता आपसी छलफलबाट निर्णय गर्ने परिपाटीको विकास भएमा मात्र त्यस्तो दल लोकतान्त्रिक तवरले सञ्चालन हुन्छ। लोकतान्त्रिक दलले मात्र लोकतन्त्रलाई सुदृढीकरण गर्न मद्दत पुर्याउँछ। नेतृत्व छनोट : दलभित्र नेतृत्व छनोटमा सदस्यहरूले विवेक प्रयोग गर्न पाउने परिपाटी हुन जरुरी छ। नेतृत्वले माथिबाट तोकेर बनाइएको नेतृत्वले आम सदस्यहरूको भावनालाई भन्दा माथिको नेतृत्वप्रति अनुग्रहित बन्ने हुन्छ। यस्तो परिपाटीले नेतृत्वलाई दलभित्र सदस्य, समर्थक र सर्वसाधारण जनताबाट अलग्याउन थाल्छ। सदस्य र समाजसँग नजोडिएको नेतृत्वले लोकतान्त्रिक मूल्य मान्यतालाई स्थापित गर्न कुशल ढंगले नेतृत्व प्रदान गर्न सक्दैन। अत : राजनीतिक दलहरू भित्र प्रथमत : कार्य सम्पादनमा आधारित कार्यशैलीको अवलम्बन गर्न जरुरी छ। दलभित्र सही विचार र दृष्टिकोण दिन सक्ने र उत्कृष्ट कार्य सम्पादन गर्ने व्यक्तिहरूलाई नेतृत्वमा छनोट गर्ने परिपाटीको विकास हुन सक्यो भने त्यस्तो सक्षम र योग्य नेतृत्वले लोकतन्त्रका मूल्य र मान्यतालाई दलभित्र स्थापित गर्छ। जसको प्रभाव समाजमा पनि पर्छ। सुशासन र आर्थिक पारदर्शिता : दलहरूको आर्थिक व्यवस्थापनमा पारदर्शिता हुन आवश्यक छ। विचार मिल्नेहरूबाट राजनीतिक दल खोल्ने तर दल सञ्चालन, व्यापारी व्यवसायीहरूवाट चन्दा लिने, अनि चन्दा प्राप्त गरेको रकमको पनि पारदर्शी तवरले लेखा नराख्ने र त्यसको खुलासा नगर्ने हो भने दलभित्र आर्थिक अनुशासन हीनता र भ्रष्टाचार बढ्दै जान्छ। नेपालमा भ्रष्टाचार बढ्दै जानुमा राजनीतिक दलहरूले व्यापारी व्यवसायीहरूबाट चन्दा लिएर त्यसको पारदर्शिता कायम गर्न नसक्नु नै मुख्य कारण हो। भ्रष्टाचारका कारण लोकतान्त्रिक शासन व्यवस्थाप्रति नै अनास्था बढ्न सक्ने तथ्यलाई दलहरूले गम्भीरतापूर्वक ध्यान दिन जरुरी छ। राजनीतिक दललाई आर्थिक हिसाबले स्वच्छ, अनुशासित र पारदर्शी बनाउन प्रथमत : दलका सबै नेता, कार्यकर्ता जो आर्थिक क्रियाकलापमा संलग्न हुन्छन्। उनीहरूले राज्यलाई कर तिरे नतिरेका दलभित्र यकिन हुनुपर्छ। सरकार र राजनीतिक दलबीच राष्ट्रिय एकताको विषय र विकास निर्माणका विषयमा साझा सहमति र साझा दृष्टिकोण कायम हुनुपर्छ। अनिमात्र लोकतन्त्रलाई सुदृढ र सबल बनाउन मद्दत पुग्ने विश्वास लिन सकिन्छ। तिनको सम्पत्तिको छानबिन गर्ने, कर नतिरेका सदस्यलाई दलभित्रै उम्मेदवार हुन अयोग्य बनाउने, दल सञ्चालन गर्न आवश्यक पर्ने रकम सदस्यहरूबाट सदस्यता शुल्क र लेबी रकम संकलन गरी सञ्चालन गर्ने, आर्थिक हरहिसाब व्यवस्थित राखी र जनसमक्ष पनि सार्वजनिक गरी पारदर्शिता कायम गर्न जरुरी छ। यसरी दलभित्र आर्थिक अनुशासन र पारदर्शिता कायम हुन सकेमात्र राज्य सञ्चालनमा स्वच्छता र आर्थिक अनुशासन कायम लोकतान्त्रिक व्यवस्था सुदृढ र सबल भएर जाने देखिन्छ। दलहरूभित्र पनि नेतृत्वको जीवनशैलीलाई सादगी बनाउने र मितव्ययिताका साथ दल सञ्चालन गर्ने नीति अवलम्बन गर्नुपर्छ। राय सञ्चालनमा पनि अनावश्यक तडकभडक ढंगले हुने खर्चमा पनि नियन्त्रण पर्छ। मन्त्रीलगायत राजनीतिक नेतृत्वले प्राप्त गर्ने आर्थिक सुविधामा आधा कटौती गरेर राष्ट्रव्यापी सन्देश प्रवाह गर्न सक्दा जनतामा नयाँ खालको उत्साहको सञ्चार हुन्छ। यसले लोकतन्त्रलाई सुदृढ र लोकप्रिय बनाउन मद्दत पुर्याउँछ। सत्तारूढ दल र सरकारबीचको सम्बन्ध : लोकतन्त्रमा राज्य सञ्चालनको मियो भनेकै सत्तारूढ दल हो। सत्तारूढ दल र सरकारबीच जीवन्त सम्बन्ध हुनुपर्छ। सरकारले गरेका हरेक काम कारबाहीको सत्तारूढ दलले अपनत्व लिनुपर्छ। तर यसका लागि सत्तारूढ दलभित्र सरकारले अवलम्बन गर्ने नीति, कार्यक्रमका बारेमा छलफल हुन सकेन र सरकारले आफूखुसी नीति कार्यक्रम सञ्चालन गर्न थालेमा दल र सरकारबीचमा भ्याकुम उत्पन्न हुन्छ। सरकारले राजकीय निकायमा गर्ने नियुक्ति पनि, योग्य र लोकतान्त्रिक मूल्य, मान्यता र परिवर्तनप्रति प्रतिबद्ध भएका व्यक्तिको छनोट र नियुक्तिले मात्र लोकतान्त्रिक शासन व्यवस्थालाई शुद्ध र सबल बनाउन भूमिका निर्वाह गर्न सक्छन्। अत : माथिदेखि तलसम्मका सरकारहरूले जवाफदेही भएर नीति कार्यक्रमको तर्जुमा गर्ने र कार्यान्वयन गर्ने परिपाटीको विकास गर्न सक्दामात्र लोकतान्त्रिक शासन व्यवस्था सबल र सुदृढ हुन्छ। राहतमूलक कार्यक्रम र रोजगारी विस्तार : कृषि, खाद्य, दुग्ध, ओैषधिजन्यजस्ता जनउपयोगी सार्वजनिक संस्थानहरूलाई संघीयताको मर्म अनुरूप तीनवटै तहका सरकारको स्वामित्व रहने गरी पुनर्संंरचना गरेर ७ सय ५३ वटै पालिकामा सेवा विस्तार गरेर किसानलाई उद्यम र उत्पादनमा उत्प्रेरित गर्न बिउबिजन, मल, प्रविधि, प्राविधिक सेवा, मूल्य र बजारको हरेक पालिका र वडा तहमा सहकारीमूलक संस्था खडा गरी सुनिश्चितता गर्नुपर्छ। न्यून आय, गरिबी र बेरोजगारीमा रहेका जनतालाई रासन कार्डको सुनिश्चितता तथा ज्येष्ठ नागरिक, असहायका लागि नि : शुल्क स्वास्थ्य उपचार र यातायात सेवाको सुनिश्चितता गरेर तथा दैनिक उपभोग्य वस्तुको रासन कार्ड उपलब्ध गराएर हालको सामाजिक सुरक्षा सुविधाको रकमलाई उत्पादनमूलक क्षेत्रमा लगानी विस्तार गर्नुपर्छ। यस्तै प्रगतिशील कर प्रणालीसहित कर आधार विस्तार गरौं, कर छुट दिएर राजस्वमारा नीति खारेज गर्ने र बैंकबाहेक अन्य संस्थाबाट निक्षेप संकलन गर्ने र कर्जा कारोबार गर्ने परिपाटीको अन्त्य गर्नुपर्छ। देशव्यापी रूपमा व्यापक रूपमा रोजगारी सिर्जना गर्न १० खर्बको राष्ट्रिय उत्पादन तथा रोजगारी वृद्धि कोष खडा गरी गरिब, बेरोजगार श्रम शक्तिलाई हरेक पालिका स्तरमा तालिम सीप, पुँजी, प्रविधि र बजारको सुनिश्चितता गराएर १० लाखसम्मलाई स्वरोजगार र उद्यमी बनाउने सुनिश्चित कार्यक्रम लागू गर्नुपर्छ। राष्ट्रिय एकता र विकास निर्माणमा सहमतीय संस्कृतिको निर्माण : राष्ट्रिय एकता र विकास निर्माणमा राजनीतिक दलहरू सत्तापक्ष र प्रतिपक्षमा विभाजित हुनुहुन्न। राष्ट्रिय एकता, राष्ट्रिय सुरक्षा र विकास निर्माणका कार्यमा आपसी छलफल, एकता र सहमति कायम गरेर भूमिका निर्वाह गर्नुपर्छ। राष्ट्रियता, राष्ट्रिय एकता, सार्वभौमिकता, भौगोलिक अखण्डता र राष्ट्रिय सुरक्षाका विषयमा उत्पन्न चुनौतीलाई दलहरूले सामूहिक तवरले एकीकृत दृष्टिकोणका साथ सामना गर्ने दृष्टिकोण बनाउन जरुरी छ। स्थानीय तहका विकास निर्माणदेखि राष्ट्रिय गौरवका आयोजना सञ्चालनमा योजना तर्जुमादेखि नै दलीय सहमति कायम गर्न जरुरी छ। स्थानीय स्तरमा सबै राजनीतिक दलहरूको सहभागिता र सहमतिमा योजना तर्जुमा गर्ने परिपाटीको थालनीले विकास निर्माणका कार्य सुचारु रूपले सञ्चालन हुन थाल्छन् र जनताले छिटै नै विकासको प्रतिफल प्राप्त गर्छन्। तसर्थ सत्तापक्षले विकासका सबालमा प्रतिपक्षी दललाई बेवास्ता गर्ने र प्रतिपक्षले सरकारका हरेक कामको विरोध गरेर विकासका एजेन्डामा बखेडा खडा गरेर होइन, सरकारले अगाडि सारेका विकासका योजनामा आपसी छलफल गरी सहमति कायम गर्नुपर्छ। विकास निर्माणका कार्यलाई साझा एजेन्डा बनाउने संस्कृतिको विकास गर्न जरुरी हुन्छ। अन्त्यमा, लोकतान्त्रिक गणतन्त्रको सुदृढीकरण र स्थायित्वका लागि सरकार र राजनीतिक दलहरूले निर्वाह गर्ने भूमिका र उनीहरूको आन्तरिक सञ्चालन विधि पद्धतिमा निर्भर रहेको हुन्छ। अत : राजनीतिक दललाई लोकतान्त्रिक तवरले सञ्चालन गर्ने विधि पद्धतिको विकास गर्दै कार्य सम्पादनमा आधारित कार्यशैलीको अवलम्बन र त्यसका आधारमा नेतृत्व छनौट गर्ने विधि पद्धतिको विकास, दलभित्र आर्थिक अनुशासन, पारदर्शिता र मितव्ययिताको अवलम्बन गर्न सक्दा यसले सिंगो राष्ट्र, समाज र राज्य सञ्चालनमा प्रभाव पर्छ। सरकार र राजनीतिक दलबीच राष्ट्रिय एकताको विषय र विकास निर्माणका विषयमा साझा सहमति र साझा दृष्टिकोण कायम हुनुपर्छ। अनिमात्र लोकतन्त्रलाई सुदृढ र सबल बनाउन मद्दत पुग्ने विश्वास लिन सकिन्छ। खनाल, नेकपा एकीकृत समाजवादीका पोलिटब्युरो सदस्य हुन्।"
पहिरोले कालीगण्डकी करिडोर सडक अवरुद्ध,गुल्मी : पहिरोका कारण कालीगण्डकी करिडोर सडकखण्ड पूर्णरुपमा अवरुद्व भएको छ । गुल्मीको कालीगण्डकी गाउँपालिका१ गरगरेस्थित कालीगण्डकी करिडोर सडकखण्डमा शुक्रबार बिहान पहिरो खस्दा सडक पूर्णरूपमा अवरुद्ध भएको हो । शुक्रबार बिहान करिब १० बजे अचानक पहिरो खसेपछि गरगरे क्षेत्रको सडकखण्ड अवरुद्ध भएको जिल्ला प्रहरी कार्यालय गुल्मीका प्रहरी नायब उपरीक्षक डीएसपी गङ्गाबहादुर सारुले जानकारी दिए । पहिरो खसेपछि सवारीसाधनको आवागमन ठप्प भएको छ । सो सडकखण्डमा सञ्चालन हुने सवारी साधन बिहानैदेखि वैकल्पिक सडकमार्फत् आवतजावत गरिरहेको प्रहरीले जनाएको छ । प्रहरीका अनुसार सडक खुलाउने कार्य भइरहेको छ। घटनास्थलमा प्रहरी चौकी पुर्तिघाट गुल्मीबाट प्रहरी सहायक निरीक्षक कमल प्रसाद बन्जाडेको नेतृत्वमा दुईजनाको प्रहरी टोली खटिएको छ । प्रहरीका अनुसार पहिरो हटाउने कार्य तीव्र गतिमा भइरहेको छ । स्थानीय प्रशासनले यात्रुहरूलाई वैकल्पिक मार्ग प्रयोग गर्न तथा सुरक्षित रहन अनुरोध गरेको छ । साँझसम्म करिडोर सडक खुल्ने अनुमान गरिएको प्रहरीले जनाएको छ ।
काठमाडौंको सार्वजनिक स्थानमा लगाइएको निषेधाज्ञा हट्यो,"काठमाडौं : काठमाडौंको चक्रपथभित्र लगाइएको निषेधाज्ञा हटेको छ। जिल्ला प्रशासन कार्यालय काठमाडौंले एक सूचना जारी गर्दै चक्रपथभित्र लगाइएको निषेधाज्ञालाई हटाएको हो। राजावादीहरूले जथाभावी विरोध प्रदर्शन गर्न थालेपछि प्रशासन कार्यालयले जेठ १८ गते चक्रपथभित्रका सार्वजनिक स्थानमा भेला,जुलुश,प्रदर्शनलगायत विरोधका कार्यक्रम गर्न निषेध गरेको थियो। सहायक प्रमुख जिल्ला अधिकारी अशोककुमार भण्डारीले जारी गरेको विज्ञप्तिमा निषेधाज्ञा लगाइएका ठाउँहरूमा जिल्ला प्रशासन कार्यालयसँग समन्वय गरी कार्यक्रम गर्न सकिने बताइएको छ। 'मिति २०८२०२१८ गतेको आदेश मार्फत काठमाडौं जिल्लाको चक्रपथ र चक्रपथ भित्रका तोकिएको स्थान बाहेकका सार्वजनिक स्थानमा भेला जम्मा भई अनसन, धर्ना, घेराउ, जुलुस, प्रदर्शन तथा सभा लगायतका विरोधका कार्यक्रमहरू गर्न निषेध आदेश जारी गरेकोमा हाललाई जिल्ला प्रशासन कार्यालयसँगको समन्वयमा कार्यक्रम गर्ने गरी उक्त आदेश कायम नरहेको व्यहोरा गराइन्छ,'सूचनामा भनिएको छ।"
"प्रधानमन्त्रीले हाम्रा कुरा सुन्न चाहनु भएन, अनि बैठक बहिष्कार गर्यौं : रास्वपा","काठमाडौं : राष्ट्रिय स्वतन्त्र पार्टी (रास्वपा)का सांसदहरूले आफ्नो पार्टीले उठाउँदै आएका विषयवस्तु प्रधानमन्त्रीलाई सुनाउन नपाएपछि बैठक बहिष्कार गरेको बताएका छन्। भिजिट भिसा प्रकरणलाई लिएर संसद्मा विरोध जनाउँदै आएको सो पार्टीले आजको बैठकमा आफ्नो कुरा राख्न नपाउने र प्रधानमन्त्रीलाई सुनाउन नपाएको भन्दै बैठक बहिष्कार गर्नुपरेको कार्यवाहक प्रवक्ता मनिष झाले बताए। 'हामी प्रधानमन्त्रीज्यूलाई हाम्रा कुरा सुनाउन चाहन्थ्यौँ,उहाँ हाम्रा कुरा नसुनी बैठकबाट निस्किनुभयो । त्यसपछि हामी पनि निस्क्यौँ,'उनले भने। उनीहरूको विरोधका कारण आज हुने भनिएको प्रधानमन्त्रीसँगको प्रश्नोत्तर कार्यक्रमसमेत प्रभावित भएको छ। बैठक सुरू हुनेवित्तिकै नाराबाजीमा उत्रिएपछि सभामुखले बैठकको निर्धारित कार्यसूची अघि बढाउन आग्रह गरेका थिए। सभामुखको आग्रहलाई अटेरी गरेपछि प्रधानमन्त्रीसँगको प्रश्नोत्तर कार्यक्रम सूचीबाट हटाइएको थियो। प्रतिनिधिसभाको आजको बैठकमा रास्वपाका सबै सांसदहरूले विरोधस्वरूप कालोवस्त्र र नीलो रिबन लगाएर उपस्थित भएका थिए ।"
"संसद्मा मन्त्रीहरूको खोजी, मन्त्रीको अनुपस्थितिमै बजेटमाथि छलफल","काठमाडौं : प्रतिनिधिसभा बैठकमा मन्त्रीहरूको खोजी भएको छ। आगामी आर्थिक वर्षको बजेटमाथिको छलफलका क्रममा विषय गत मन्त्रीको अनुपस्थित भएपछि उनीहरूको खोजी भएको हो। आज प्रतिनिधिसभामा बैठकमा ६ वटा मन्त्रालयको बजेटमाथि छलफल गर्ने कार्यसूची रहेपनि मन्त्रीहरूको अनुपस्थितिमै बजेटमाथि छलफल सुरु भएको छ। मन्त्रीबिना बजेटमाथि छलफल सुरु गरेपछि सत्तारुढ दल नेपाली कांग्रेसका सांसद रामहरि खतिवडाले सदनमा मन्त्री अनुपस्थित भएको भन्दै प्रश्न उठाए। यस्तै माओवादी केन्द्रका प्रमुख सचेतक हितराज पाण्डेले सरकारले संसद्लाई हेपेको आरोप लगाए। सभामुख देवराज घिमिरेले आफ्नो ध्यानाकर्षण भएको भन्दै बजेटमाथिको छलफल अगाडि बढाएका हुन्। सांसदहरूले विरोध गरेपछि सभामुख घिमिरेले युवा तथा खेलकुद मन्त्रालय र महिला, बालबालिका तथा ज्येष्ठ नागरिक मन्त्रालयसम्बन्धी विनियोजन कार्यक्रम सूचिबाट हटाएका छन्।"
रास्वपा र राप्रपाले अवरोध गरेपछि प्रधानमन्त्रीसँग प्रश्नोत्तर कार्यक्रम कार्यसूचीबाट हटाइयो,काठमाडौं : रास्वपा र राप्रपा प्रतिनिधि सभाको बैठक अवरोध गरेपछि प्रधानमन्त्रीसँग प्रश्नोत्तर कार्यक्रम हटाइएको छ। भिजिट भिसा प्रकरणमा गृहमन्त्री रमेश लेखकले राजीनामा दिनुपर्ने माग गर्दै बैठकमा अवरोध गरेपछि सभामुख देवराज घिमिरेले प्रश्नोत्तर कार्यक्रम कार्यसूचीबाट हटाएको हो। बैठक सुरु हुनासाथ उठेर विपक्षी दलले विरोध जनाएपछि सभामुख घिमिरेले विशेष कारण देखाउँदै प्रश्नोत्तर कार्यक्रमम कार्यसूचीबाट हटाएको जानकारी गराए। प्रश्नोत्तर कार्यक्रम कार्यसूचीबाट हटाएर सभामुखले बजेटमाथिको छलफल अघि बढाएका छन्।
"भिजिट भिसा प्रकरणमा प्रमुख प्रतिपक्षीसँग सहमति भइसक्यो, अन्य दलसँग सहमति गर्नु आवश्यक छैन : महेश बर्तौला",काठमाडौं : नेकपा एमालेका प्रमुख सचेतक महेश बर्तौलाले भिजिट भिसा प्रकरणमा प्रमुख प्रतिपक्षीसँग सहमति भइसकेकाले अन्य दलसँग सहमति गर्नु आवश्यक नरहेको बताएका छन्। शुक्रबार संसद् भवन नयाँ बानेश्वरमा सञ्चारकर्मीसँग कुरा गर्दै बर्तौलाले माओवादीसँग भएको सहमति अनुसार भिजिट भिसा प्रकरणको छानबिन अघि बढ्ने भन्दै दल र व्यक्ति पिच्छेसँग सरकारले सम्झौता गर्दै नहिँड्ने बताएका हुन्। उनले भिजिट भिसा प्रकरणमा माओवादीसँग भएको सहमतिबाटै समस्याको समाधान हुने स्पष्ट पारे। संसदीय प्रणालीमा मुख्य विपक्षी दल मुख्य हुने भएकाले माओवादीसँग भएको समझदारी बमोजिम नै सदन अघि बढिरहेको उनले बताए। बर्तौलाले रास्वपाले उठाएका विषयलाई समाधान गर्न सरकारले प्रतिबद्धता जनाइसकेको अवस्थामा नीलो रिबन र कालो लुगा लगाएर रास्वपाका सांसदहरूले स्टन्ड गर्न खोजेकाे जिकिर गरे। संसदीय पद्धतिलाई ग्रहण गर्न रास्वपा असफल देखिएको उनको भनाइ छ। उनले रास्वपाका सांसदहरूको शैलीले स्वयं रास्वपालाई निल्ने तर्क गरे।
विद्यालयको दुईवटा सुविधा सम्पन्न भवन निर्माण,"धरान : खोटाङको साकेला गाउँपालिका५ मात्तिमबिर्ताको सरस्वती माविमा दुईवटा सुविधा सम्पन्न विद्यालय भवन निर्माण गरिएको छ। गोर्खा वेल्फेयर ट्रस्ट नेपालको आर्थिक तथा प्राविधिक सहयोगमा विद्यालय भवनको निर्माण गरिएको हो। सरस्वती माविमा विद्यालय र समुदायको समेत सहभागितामा सुविधा सम्पन्न भवन निर्माण गरिएको साकेला गाउँपालिका अध्यक्ष रविप्रकाश राईले बताए। उनले २ करोड ६५ लाख ९२ हजारको लागतमा एउटा आठ कोठे र एउटा चार कोठे भवनको निर्माण गरिएको बताए। ६ महिनाको छोटो समयमा द्रुत गतिमा ट्रस्टले भवन निर्माण सम्पन्न गरि विद्यालय व्यवस्थापन समितिलाई हस्तान्तरण गरेको अध्यक्ष राईले बताए। नवनिर्मित भवन गोर्खा वेल्फेयर ट्रस्ट नेपाल एरिया वेल्फेयर सेन्टर, दिक्तेलका एरिया वेलफेयर अफिसर चित्रबहादुर गुरुङले विद्यालय व्यवस्थापन समितिका अध्यक्ष रमेशकुमार राईलाई हस्तान्तरण गरे। गोर्खा वेल्फेयर ट्रष्टले इँटा र सिमेन्टको पक्की वाल, फलामको ट्रसमा जस्तापाताको छाना, प्लाइउडको फल्स सिलिङ, काठको झ्यालढोका लगाई दुई तले दुई वटा भवन निर्माण गरेको छ। भवन निर्माणका लागि गोर्खा वेल्फेयर ट्रस्टको २ करोड ३५ लाख ४४ हजार ३३३ रुपैयाँ र विद्यालयका तर्फबाट ३० लाख ४७ हजार ७१६ रुपैयाँ खर्च गरिएको गाउँपालिकाका लेखापाल उत्तम आचार्यले बताए। भुपु बेलायती सेना समेत रहेका गाउँपालिका अध्यक्ष राईको पहलमा गोर्खा वेल्फेयर ट्रस्टले सरस्वती माविलाई भवन निर्माणका लागि छनौट गरेको थियो। भवनसँगै आठ कोठे शौचालय, खानेपानी ट्यांकी, कम्पाउन्ड, चार कोठामा बालमैत्री फर्निचर, भित्तेलेखन तथा कार्पेटिङ, बालमैत्री धारा लगायतका संरचना निर्माण गरिएको छ। ट्रस्टले विद्यालयलाई फलामको ४० जोर डेस्क बेन्च पनि उपलब्ध गराएको विद्यालयका प्रधानाध्यापक शीतल राईले बताइन्। उनले ट्रस्टले सुविधा सम्पन्न भवन निर्माण गरी विद्यालयलाई हस्तान्तरण गरेपछि विद्यार्थीहरूको पठनपाठनमा सहज भएको बताएकी छन्।"
जनताले आश्वासनलाई मात्र विश्वास नगर्ने भएकोले नतिजामा ध्यान दिऔं : ढुंगेल,"काठमाडौं : नेकपा एमाले बागमती प्रदेशका समितीका अध्यक्ष कैलाश ढुंगेलले मिसन ०८४ मा एकल बहुमत ल्याउनका लागि पार्टीभित्रको आन्तरिक एकता मजबुद बनाउनु पर्ने बताएका छन् । बागमती प्रदेश कमिटीको बैठकलाई आज च्यासलमा सम्बोधन गर्दै अध्यक्ष ढुंगेलले पार्टीका नेता कार्यकर्ताले जनताका समस्यासँग भिजेर समाधान दिँदा मात्र पार्टीप्रतिको आकर्षण बढ्ने बताए । हामीले हालसम्म जनताका समस्या सुन्यौं मात्र चाहेजस्तो समाधान दिन सकेनौं ढुंगेलले भने अब समस्या पनि सुनौं समाधान पनि दिऔं । जनताले आश्वासनलाई मात्र विश्वास नगर्ने भएकोले नतिजामा ध्यान दिन उनले पार्टी नेता कार्यकर्ताहरुलाई आग्रह गरे। पार्टीले गत वर्ष माघदेखि सञ्चालन गरेको तीन महिने वडा केन्द्रित पार्टी निर्माण अभियानले बागमती प्रदेशमा उल्लेख्य उपलब्धि दिएको उनको भनाइ छ । लामो समयदेखि पार्टी सदस्यता अद्यावधिक, अभिलेख निर्माणमा भएको समस्या पनि अहिले समाधान भएको उनको भनाइ छ । माओवादीसँग भएको पार्टी एकताका कारण सदस्यता अद्यावधिकमा थुप्रै समस्या एमालेमा भित्रिएका थिए ढुंगेलले भने अहिले ति समस्या समाधान भएका छन् । पार्टीका हरेक कुराहरू अद्यावधिक गरिएको छ । बैठकलाई सम्बोधन गर्दै ढुंगेलले बागमतीमा एमाले एकजुट भएर लागेमा आउने निर्वाचनमा यस प्रदेशका ३३ वटै संघीय निर्वाचन क्षेत्र,६६ वटा प्रदेश निर्वाचन क्षेत्र र ११९ वटै स्थानीय तहमा बहुमत ल्याउन समस्या नहुने उनको भनाइ छ ।"
"गुमेको सरकारी जग्गा फिर्ता, जहाँ बन्यो कालभैरब मन्दिर","भक्तपुर : चाँगुनारायण नगरपालिका१ सरस्वतीखेल बसपार्कस्थित १९ रोपनी १० आना सार्वजनिक जग्गा व्यक्तिको नामबाट फिर्ता ल्याएर काल भैरबको मूर्ति स्थापना गरिएको छ । ४७ नम्बर कित्ता रहेको उक्त सार्वजनिक जग्गालाई २०४२ सालमा व्यक्तिको नाममा दर्ता गरिएको थियो । त्यसपछि बिभिन्न व्यक्तिमा हक हस्तान्तरण भएको स्थानीयवासीले थाहा पाएपछि २०६०६१ सालमा उनीहरूले अख्तियार दुरुपयोग अनुसन्धान आयोगमा उजुरी दिएका थिए । अनुसन्धान पश्चात आयोगले जिल्ला मालपोत कार्यालय भक्तपुरका नाममा व्यक्तिको नाममा भएको दर्ता खारेज गरी सार्वजनिक जग्गा कायम गर्न पत्राचार गरेको थियो । यसरी दर्ता खारेज भएपछि उक्त जग्गा सरकारकै नाममा कायम भएको थियो । उक्त जग्गामा स्थानीय सरकारको पहल र स्थानीय नागरिकको सहभागितामा कालभैरबको विशाल मूर्ति स्थापना गरेको चाँगुनारायण नगरपालिका१ सरस्वतीखेलका वडाध्यक्ष सिजन कार्कीले जानकारी दिए । वडाध्यक्ष कार्कीले भने, व्यक्तिको नाममा दर्ता भएको सार्वजनिक जग्गा स्थानीयवासीकै पहलमा पुनः सार्वजनिक रूपमा सरकारकै नाममा फिर्ता गरेपछि यो जग्गाको संरक्षण गर्न स्थानीय सरकार र स्थानीयवासी एक भएर लागेका थियौं । यही साता उक्त जग्गामा ढुंगाको विशाल कालभैरबको मूर्ति स्थापना गर्यौं । प्राणप्रतिष्ठा पनि गर्यौं । २ लाख ५० हजारको लागतमा निर्माण सम्पन्न भएको छ । उक्त क्षेत्रमा थप भौतिक संरचना निर्माण हुने क्रम रहेको उनको भनाइ छ । अब करिब २० लाखमा अर्को एउटा मन्दिर निर्माण गर्ने, करिब २० लाखकै लागतका अर्को बहुउदेश्यीय सामुदायिक भवन पनि निर्माण गर्ने उनले जानकारी दिए ।"
"कति खतरनाक छ इरानको सेजिल क्षेप्यास्त्र, किन हुँदैछ यसको चर्चा ?","काठमाडौं : इजरायल र इरानबीचको द्वन्द्व दुवै देशको युद्ध क्षमता र हतियारको परीक्षण हो। बुधबार राति इजरायलमा आक्रमण गर्दा इरानले पहिलो पटक आफ्नो स्वदेशी सेजिल क्षेप्यास्त्र प्रयोग गरेको दाबी गर्यो । सेजिल भारी र लामो दूरीको क्षेप्यास्त्र हो। जसमा ठूलो वारहेड क्षमता हुन्छ। यद्यपि, इजरायल रक्षा बलले सेजिललाई सफलतापूर्वक रोकेको इजरायलको दाबी छ। यो क्षेप्यास्त्र इरानको नातान्ज शहरबाट प्रहार गरियो भने केवल सात मिनेटमा इजरायलको राजधानी तेल अभिभ पुग्न सक्छ। नातान्जबाट तेल अभिभको दूरी करिब २००० किलोमिटर छ। इरानको इस्लामिक रिभोलुसनरी गार्ड्स कोर्प्स (आईआरजीसी)ले बुधबार राति अबेर भएका आक्रमण अपरेशन ट्रु प्रमिस ३ अन्तर्गत गरिएको बताएको छ। यो आक्रमणपछि सेजिल मिसाइलको बारेमा छलफल तीव्र भएको छ। सेजिल मिसाइल कति शक्तिशाली ? जुन १९ बिहीबार भारतस्थित इरानी दूतावासले आईआरजीसीलाई उद्धृत गर्दै सेजिल क्षेप्यास्त्रको बारेमा जानकारी दिएको छ। इरानी दूतावासले सामाजिक सञ्जाल एक्समा लेखेको छ,यो अपरेशन ट्रु प्रोमिस ३ को बाह्रौं प्रतिशोधात्मक हमला हो। जुन धेरै भारी र लामो दूरीको दुई चरणको सेजिल क्षेप्यास्त्रबाट सुरु गरिएको थियो। दूतावासले भनेको छ, सेजिल मिसाइल ठोस इन्धनबाट चल्छन्। सेजिल मिसाइल इरानको सबैभन्दा सटीक र शक्तिशाली रणनीतिक हतियारमध्ये एक हुन्। सेजिल मिसाइलसँग शत्रुको महत्त्वपूर्ण स्थानमा घुसाउने र नष्ट गर्ने क्षमता छ। सेजिल मिसाइल करिब १८ मिटर लामो छ भने ठोस इन्धनबाट सञ्चालित छ। जसले गर्दा यसलाई अन्य इन्धन विकल्पभन्दा धेरै फाइदा छन्। यी फाइदामा छिटो प्रक्षेपण तयारी, राम्रो भण्डारण क्षमता र लडाईको समयमा बढी प्रभावकारी प्रदर्शन समावेश छ। दायरा : सेजिलको अधिकतम दायरा २००० किलोमिटर छ। यो क्षेप्यास्त्रले इरानलाई इजरायल, दक्षिणपूर्वी युरोप र मध्य एशियाका केही भागसहित मध्य पूर्वभरि स्थानमा प्रहार गर्न सक्षम बनाउँछ। पेलोड : यो क्षेप्यास्त्रले करिब ७०० किलोग्राम तौलको वारहेड बोक्न सक्छ। यसले स्थानविरुद्ध पर्याप्त विनाशकारी क्षमता प्रदान गर्दछ। प्रक्षेपण तौल : मिसाइल प्रणालीको अनुमानित प्रक्षेपण तौल करिब २३,६०० किलोग्राम हुन्छ। यस क्षेप्यास्त्रको पहिलो सफल परीक्षण २००८ मा गरिएको थियो र यसले ८०० किलोमिटरको दूरी उडाएको थियो। आधुनिक प्रविधि र नेभिगेसन प्रणालीको परीक्षण गर्न मे २००९ मा दोस्रो पटक प्रक्षेपण गरिएको थियो । अमेरिकी थिंक ट्याङ्क सेन्टर फर स्ट्राटेजिक एण्ड इन्टरनेशनल स्टडीजले भनेको छ,सेजिल मिसाइलका धेरै प्रकार हुन सक्छन्। २००९ मा इरानले सेजिल २ भनेर वर्णन गरिएको मिसाइलको परीक्षण गरेको थियो। एउटा अपुष्ट रिपोर्टले सेजिल ३ अझ राम्रो हुन सक्ने बताएको छ। सेजिल ३ मा तीन चरण ४,००० किलोमिटरको अधिकतम दायरा र ३८,००० किलोग्रामको प्रक्षेपण तौल हुने बताइएको छ। २०१२ देखि यो क्षेप्यास्त्रको सार्वजनिक रूपमा परीक्षण गरिएको छैन। जसले गर्दा यसको तैनाथीको बारेमा अनिश्चितता सिर्जना भएको छ। तर हालैको द्वन्द्वको समयमा सेजिललाई प्रहार गरेको इरानको दाबीले यो अनिश्चिततालाई केही हदसम्म हटाउन मद्दत गरेको छ। यसअघि इरानले करिब एक दशकको निष्क्रियता पछि २०२१ मा एक सैन्य अभ्यासको क्रममा यसलाई सुरु गरेको थियो। इजरायलइरान द्वन्द्व : अहिलेसम्म के भयो ? जुन १३ मा इजरायलले तेहरान, नातान्ज र इस्फहान लगायत धेरै इरानी सैन्य र आणविक प्रतिष्ठानमा आक्रमण गर्यो। इजरायलले यो अपरेशनलाई अपरेशन राइजिङ लायन नाम दिएको छ। इजरायलका अनुसार इरानको आणविक कार्यक्रमको वार्ताबाट कुनै समाधान निस्किएपछि इरानमाथि आक्रमण गर्नु एक मात्र विकल्प थियो। बदलामा इरानले इजरायलमा ड्रोन र ब्यालिस्टिक मिसाइल प्रहार गर्यो। इरानी आक्रमणमध्ये एकमा दक्षिणी इजरायलको बेरशेबामा रहेको सोरोका अस्पताललाई मिसाइलले क्षति पुर्याएको थियो। यद्यपि, इरानले आफ्नो लक्ष्य अस्पताल नजिकै अवस्थित सैन्य स्थल रहेको बताएको छ। इजरायलको स्वास्थ्य मन्त्रालयका अनुसार यस आक्रमणमा ७१ जना घाइते भएका छन्। इजरायलका अन्य क्षेत्रमा पनि रातभरि आक्रमण भएका छन्। बदलामा इरानले पहिलो सेजिल क्षेप्यास्त्र आक्रमण गरेको दाबी गर्यो। अस्पतालमा भएको क्षेप्यास्त्र आक्रमणपछि इजरायलले अरक र नातान्ज लगायत इरानका केही आणविक र सैन्य अड्डालाई निशाना बनाएको थियो। यसैबीच, राति इजरायली सेनाले अरक हेभी वाटर रिएक्टरसहित इरानको आणविक प्रतिष्ठानमा आक्रमण गरेको छ। यो आक्रमणपछि इरानी अधिकारीले हताहतको संख्याबारे कुनै जानकारी दिएका छैनन्।"
के हो अरोमाथेरापी र यसले कसरी काम गर्छ ?,"फूलको बगैंचामा हिँड्दा चमेलीको मगमग बास्नाले मन फुरुंग भएको अनुभव गर्नु भएको छ ? वा पूजाकोठामा बालेको धुप र कपुरको सुगन्धले एक किसिमको शान्ति र सकारात्मक ऊर्जा दिएको महसुस गर्नुभएको छ ? हामीमध्ये धेरैले यस्ता अनुभव गरेका छौं । सुगन्धले हाम्रो भावना, स्मरणशक्ति र शारीरिक अवस्थामा समेत प्रभाव पार्न सक्छ भन्ने कुरा हाम्रो परम्परागत ज्ञान र दैनिक जीवनको हिस्सा हो । यही सुगन्धको शक्तिलाई वैज्ञानिक र व्यवस्थित रूपमा प्रयोग गरी स्वास्थ्य सुधार्ने विधिलाई अरोमाथेरापी भनिन्छ । आजको व्यस्त र तनावपूर्ण जीवनशैलीमा शारीरिक र मानसिक स्वास्थ्यलाई सन्तुलनमा राख्न विभिन्न वैकल्पिक उपचार पद्धतिहरू लोकप्रिय भइरहेका छन् । तीमध्ये अरोमाथेरापी एक प्रमुख र प्रभावकारी विधि हो, जसले हाम्रो स्वास्थ्यमा सकारात्मक प्रभाव पार्न सक्छ । आउनुहोस्, यसको बारेमा विस्तृत रूपमा बुझौं । के हो अरोमाथेरापी ? अरोमाथेरापी एक प्रकारको समग्र स्वास्थ्य उपचार पद्धति हो । जसमा विभिन्न प्रकारका वनस्पति, फूल, बोक्रा, पात र जराबाट निकालिएको सुगन्धित तेलको प्रयोग गरिन्छ । यो केवल राम्रो बास्नाका लागि मात्र होइन, यसको उद्देश्य शारीरिक, मानसिक र भावनात्मक स्वास्थ्यलाई सुधार्नु हो । यो कुनै नयाँ आविष्कार होइन । हजारौं वर्ष पहिलेदेखि नै प्राचीन मिश्र, चीन र भारतका सभ्यताहरूले विभिन्न रोगको उपचार र धार्मिक अनुष्ठानहरूमा सुगन्धित जडीबुटी र तेलहरूको प्रयोग गर्दै आएका थिए । हाम्रो नेपाली समाजमा पनि विभिन्न जडीबुटी, जस्तैः टिम्बुर, पुदिना, बोझो आदिको प्रयोग घरेलु उपचारका लागि गरिन्थ्यो, जुन अरोमाथेरापीको एक परम्परागत स्वरूप हो । आजको अरोमाथेरापी त्यही प्राचीन ज्ञानको एक आधुनिक र परिष्कृत रूप हो । यसले कसरी काम गर्छ ? अरोमाथेरापीले मुख्यतया दुई तरिकाले काम गर्छः १ सुँघ्ने माध्यमबाट : जब हामी कुनै सुगन्धित तेलको बास्ना लिन्छौं, त्यसका सूक्ष्म अणुहरू हाम्रो नाक हुँदै मस्तिष्कको लिम्बिक प्रणालीमा पुग्छन् । लिम्बिक प्रणाली हाम्रो मस्तिष्कको त्यो भाग हो, जसले भावना, स्मरणशक्ति, मुड र व्यवहारलाई नियन्त्रण गर्छ । सुगन्धको अणुले यो प्रणालीलाई उत्तेजित गर्दा हाम्रो शरीरमा विभिन्न हर्मोन र न्युरोट्रान्समिटर (जस्तैः सेरोटोनिन र डोपामाइन) को उत्पादनमा प्रभाव पर्छ, जसले गर्दा तनाव कम हुने, मन शान्त हुने वा ऊर्जा मिल्ने जस्ता अनुभव हुन्छन् । उदाहरणका लागि, ल्याभेन्डरको सुगन्धले स्नायु प्रणालीलाई शान्त पार्छ र निद्रा लाग्न मद्दत गर्छ । २ छालाको माध्यमबाट : जब सुगन्धित तेललाई मसाज वा अन्य तरिकाले छालामा लगाइन्छ, यसका औषधीय गुण भएका अणुहरू छालाबाट सोसिएर रगतमा मिसिन्छन् । रगतको माध्यमबाट ती अणुहरू शरीरका विभिन्न अंगमा पुग्छन् र दुखाइ कम गर्ने, सुन्निएको घटाउने वा संक्रमणसँग लड्ने जस्ता काम गर्छन् । जस्तै, युकालिप्टसको तेल छातीमा लगाउँदा यसले श्वासप्रश्वासको समस्यामा राहत दिन्छ । अरोमाथेरापीका प्रमुख फाइदाहरू तनाव र चिन्ता कम गर्नः ल्याभेन्डर, क्यामोमाइल र चन्दनजस्ता तेलले मानसिक तनाव, बेचैनी र डिप्रेसनका लक्षणहरू कम गर्न मद्दत गर्छन् । गहिरो निद्राका लागिः निद्रा नलाग्ने समस्या भएकाहरूका लागि ल्याभेन्डरको तेल निकै उपयोगी मानिन्छ । सुत्नुअघि सिरानीमा केही थोपा राख्दा वा डिफ्युजरमा प्रयोग गर्दा गहिरो निद्रा लाग्न मद्दत पुग्छ । शारीरिक दुखाइमा राहतः पुदिना र युकालिप्टसको तेलले टाउको दुखेको, मांसपेशीको दुखाइ र जोर्नीको दुखाइमा आराम दिन्छ । तोरीको तेलमा लसुन र ज्वानो फुराएर मालिस गर्ने हाम्रो पुरानो चलन पनि यसकै एक उदाहरण हो । श्वासप्रश्वाससम्बन्धी समस्याः चिसो लागेको, रुघाखोकी वा पिनास ( भएको अवस्थामा युकालिप्टस वा टी ट्री तेलको बाफ लिनु निकै फाइदाजनक हुन्छ । यसले बन्द नाक खोल्न र कफ निकाल्न मद्दत गर्छ । पाचन प्रणालीमा सुधारः पुदिना, अदुवा र सौंफको तेलले पेट दुख्ने, ग्यास्ट्रिक र अपचजस्ता समस्यामा राहत दिन सक्छ । छालाको हेरचाहः टी ट्री तेलमा एन्टिब्याक्टेरियल गुण हुने भएकाले डन्डिफोर नियन्त्रण गर्न र कागतीको तेलले छालालाई चम्किलो बनाउन मद्दत गर्छ । अरोमाथेरापीको प्रयोग र सावधानी काठमाडौं, पोखराजस्ता सहरी क्षेत्रमा स्पा, वेलनेस सेन्टर र योग स्टुडियोहरूमा अरोमाथेरापीको प्रयोग बढ््दो छ । तर, यसलाई घरमै पनि सजिलै प्रयोग गर्न सकिन्छ । यद्यपि, केही कुरामा ध्यान दिनु अत्यन्त जरुरी छ । सधैं पातलो बनाएर प्रयोग गर्नुहोस् : सुगन्धित तेलहरू निकै गाढा हुन्छन् । यसलाई सीधै छालामा लगाउँदा पोल्ने वा एलर्जी हुन सक्छ । त्यसैले, यसलाई नरिबलको तेल, तोरीको तेल वा बदामको तेलजस्ता क्यारियर तेलसँग मिसाएर मात्र प्रयोग गर्नुपर्छ । गुणस्तरमा ध्यान दिनुहोस् : बजारमा पाइने सबै सुगन्धित तेल शुद्ध हुँदैनन् । सस्तो मूल्यमा पाइने कृत्रिम सुगन्धले फाइदाको सट्टा हानि गर्न सक्छ । त्यसैले, विश्वसनीय ब्रान्डको १०० प्रतिशत शुद्ध र प्राकृतिक तेलमात्र किन्नुहोस् । विशेषज्ञको सल्लाह लिनुहोस् : गर्भवती महिला, स्तनपान गराउने आमा, बालबालिका र दम वा एलर्जीजस्ता गम्भीर स्वास्थ्य समस्या भएका व्यक्तिहरूले अरोमाथेरापी प्रयोग गर्नुअघि चिकित्सक वा प्रमाणित अरोमाथेरापिस्टको सल्लाह लिनु अनिवार्य छ । यो सहायक उपचार हो, मुख्य होइनः अरोमाथेरापीले धेरै स्वास्थ्य समस्यामा राहत दिए पनि यो कुनै गम्भीर रोगको मुख्य उपचारको विकल्प होइन । यो चिकित्सा उपचारलाई सघाउने एक सहायक पद्धति मात्र हो । सुगन्धको शक्ति केवल एक भावनात्मक अनुभवमात्र होइन, यो विज्ञानमा आधारित एक शक्तिशाली उपचार विधि पनि हो । अरोमाथेरापीले हामीलाई प्रकृतिसँग जोड्दै हाम्रो शारीरिक र मानसिक स्वास्थ्यलाई सन्तुलित राख्न मद्दत गर्छ । यो हाम्रो आफ्नै परम्परागत ज्ञान र जडीबुटीको प्रयोगको एक आधुनिक प्रतिबिम्ब हो । सही जानकारी र सावधानी अपनाएर यसको प्रयोग गर्न सकेमा हामीले आफ्नो व्यस्त जीवनमा तनाव व्यवस्थापन गर्न र स्वस्थ रहन एक प्रभावकारी प्राकृतिक उपाय अपनाउन सक्छौं । राजेश फैंजू"
"कर्णालीको लक्ष्य, एक वर्षमा १२० किमि पक्की सडक","दैलेख : कर्णाली प्रदेश सरकारले आगामी एक वर्षभित्र १ सय २० किलोमिटर पक्की सडक निर्माण गर्ने लक्ष्य अघि सारेको छ । सरकारले आगामी आर्थिक वर्ष २०८२८३ को बजेटमार्फत थप १ सय २० किलोमिटर पक्की सडक निर्माण हुने जनाएको छ । प्रादेशिक लोकमार्ग, प्रादेशिक सडक तथा अन्य सडकहरू निर्माण, स्तरोन्नति तथा मर्मतसम्भार कार्यका लागि सरकारले ४ अर्ब ३६ करोड रुपैयाँ विनियोजन गरेको छ । सरकारले अन्तरप्रदेश जोड्ने सडकलाई प्राथमिकतामा राखेको छ । प्रदेश सरकारले कर्णालीका विभिन्न सडक निर्माण र स्तरोन्नतिका लागि ४९ करोड २४ लाख रुपैयाँ छुट्ट्याएको छ । उक्त बजेटबाट मूलपानीरानीघाटतेलपानीभुरीगाउँ सडक, खुलालुलालुभेरीसाँगुकुमालगाउँएअरपोर्टमेहल्मुडीमुर्मारास्कोटलैफु सडक, गमगढीसेरीसुकाढिक सडक, हुम्ला कर्णाली र मुगु कर्णाली नदी दोमुखगमगढीनाक्चेलाग्ना सडक निर्माण तथा स्तरोन्नति गरिनेछ । यस्तै बाजुराकुवाडीताजाकोटअदानचुलीसर्केगाड सडक, सल्यान खलंगाकालीमाटीघुइँयाबारीकाप्रेचौरखर्कवारकोहलपुर सडक, तालीदेखि रूपपाटन हुँदै खार्वाङ पूर्वीरुकुम पोखरा जोड्ने सडक, छिनखेतपूर्वी रूकुम सडक, कुइनेजामुबाबियाचौरभक्तरीजंगलघाटलगायतका सडक निर्माण तथा स्तरोन्नति हुनेछन् । कर्णालीमा पर्यटन पूर्वाधार प्रवद्र्धनमा रणनीतिक महŒव बोकेका त्रिपुराबगर छलहुँदै मौरेलेक सडक, पातिहाल्नापरिलहआँखेखोला हुँदै शेफोक्सुन्डो सडक, बालुवासंग्रहीकुपिण्डे सडक, ताल्चारारा सडक, हिल्सामानेपेमेलिमीलाप्चा सडक, थलहबाटुलेब्याउलीढुंगाजुम्ला सडक निर्माणका लागि सरकारले २१ करोड २५ लाख विनियोजन गरेको छ । प्रादेशिक तथा स्थानीय सडक सुधार आयोजनाअन्तर्गत स्थानीय तहको केन्द्र जोड्ने प्रादेशिक सडक सञ्जालको स्तरोन्नति गर्न सरकारले ८० करोड ५० लाख विनियोजन गरेको छ । यसअन्तर्गत डुंगेश्वरडाँडापराजुल सडक, गल्फागाडथाडाँकाटेअदानचुली सडक, महाबै गाउँपालिका कालीकोटको केन्द्र जोड्ने सडक, छार्काताङसोङ गाउँपालिका डोल्पाको केन्द्र जोड्ने सडक स्तरोन्नति हुनेछ । यस्तै, लालीघाटकोटवाडाकुमालगाउ सडक, तारापानीसोरुकोट सडक, जुम्ला खलंगालासी सडक, सलीसल्ला पिप्लाङ सडक, वडावनसानाखोला सडक, गंगटेआरन्टुडाढाँडखेत सडक स्तरोन्नति र सुर्खेत रिङरोड स्तरोन्नति काम हुने बताइएको छ । प्रदेश सरकारले ग्रामीण सडक सञ्जाल सुधार आयोजनाअन्तर्गत निर्माणाधीन मोर्कचङखिलाबडावन सानाखोला सडक, दशरथपुरडाँडागाउँजितेजुवाढाडखेतमटेलाधरमपोखरा सडक, चौरजहारी नार्जीखोलागाउँचौथाबैरागीठाँटीमुसीकोटसल्ले सडक र शीतलपोखरीझुल्खेतचुनवाङ सडक कालोपत्रे गर्ने भएको छ । यसका लागि ८१ करोड बजेट छुट्ट्याइएको आर्थिक मामिला तथा योजनामन्त्री राजीवविक्रम शाहले बताए । तुइन प्रतिस्थापन, सडकमा २५ पुल बन्न प्रदेश सरकारले प्रादेशिक लोकमार्ग तथा प्रादेशिक सडकलाई बाह्रैमहिना सञ्चालनमा ल्याउने उद्देश्यले सडकमा पुल निर्माणलाई प्राथमिकता दिएको छ । क्रमागत रूपमा रहेका र आगामी आर्थिक वर्ष २०८२८३ मा सुरु हुने सडक पुल निर्माण आयोजनाका लागि १ अर्ब १५ करोड रुपैयाँ विनियोजन गरिएको छ । यसबाट आर्थिक वर्ष २०८२८३ मा थप २५ सडक पुल सम्पन्न हुने सरकारले जनाएको छ । सरकारले विकट र दुर्गम स्थानका जनताको सेवा प्राप्तिको पहुँचलाई सरलीकृत गर्न संघीय सरकार र स्थानीय तहसँग सहकार्य गरी आधा घण्टाको हिँडाइ दूरीभित्र पहुँच सुविधा पुयाउने गरी झोलुंगेपुल निर्माणलाई प्राथमिकता दिएको छ । आगामी आर्थिक वर्षभित्र सम्पूर्ण तुइन प्रतिस्थापन गर्ने प्रदेश सरकारको लक्ष्य छ । त्यसका लागि थप ७५ वटा झोलुंगेपुल निर्माण सम्पन्न गर्न र पुराना झोलुंगेपुलको मर्मत सम्भारका लागि एकमुष्ट ३७ करोड ८५ लाख विनियोजन गरेको मन्त्री शाहले बताए । मन्त्री शाहका अनुसार सार्वजनिक निजी साझेदारीमा निर्माण तथा सञ्चालन गर्नेगरी प्रदेशभित्रका सम्भाव्य स्थानहरूमा द्रुतमार्ग, सुरुङमार्ग, केबलकार, रोपवे, पोडवे, रज्जुमार्ग र जलयातायातको पूर्वसम्भाव्यता अध्ययन गर्न बजेट व्यवस्थापन गरिएको छ । हुम्लाको सदरमुकाम सिमकोटलाई मानसरोवर कैलाश प्रवेशद्वारका रूपमा विकास गरी पर्यटन प्रवद्र्धन गर्न खार्पुसिमकोट नमुना एकीकृत पर्यटन पूर्वाधार विकास गरिने भएको छ । शेफोक्सुण्डो ताल किनारमा रहेको प्राचीन रिङ्बो बस्तीलाई बौद्घकला र संस्कृतिको अनुपम बस्तीको रूपमा रूपान्तरण गरिने भएको छ । यी दुई कार्यक्रमका लागि सरकारले ३४ करोड ५० लाख रुपैयाँ छुट्ट्याइएको छ । विपन्नको घर निर्माण गर्न २० करोड प्रदेश सरकारले विपन्न नागरिकहरूको घर निर्माणका लागि २० करोड रुपैयाँ छुट्ट्याएको छ । छरिएर रहेका विकट र जोखिमयुक्त बस्ती व्यवस्थापन, गरिब, विपन्न, दलित, आवासविहीन, लोपोन्मुख र सीमान्तकृत समुदाय लक्षित एकीकृत बस्ती विकास, जनता आवास र विपन्नको घर कार्यक्रमका लागि २० करोड ६० लाख रुपैयाँ विनियोजन गरिएको हो । प्रदेश राजधानी वीरेन्द्रनगरलाई व्यवस्थित सहरको रूपमा विकास गर्न चक्रपथ निर्माण तथा व्यवस्थापन र निर्माणाधीन सडक तथा पुलहरूको निर्माण गर्न बजेट व्यवस्थापन गरिएको मन्त्री शाहले बताए । प्रदेश सरकारका मन्त्रालयलाई एकीकृत स्थानमा स्थानान्तरण गर्न एकीकृत प्रशासनिक भवन निर्माण आगामी तीन वर्षभित्र सम्पन्न गर्नेगरी आगामी आर्थिक वर्षलाई ७४ करोड रुपैयाँ छुट्ट्याइएको छ । भूकम्पबाट प्रभावित जाजरकोट, रुकुमपश्चिम र सल्यान जिल्लाका निर्माणाधीन सामुदायिक विद्यालय तथा सरकारी स्वास्थ्य केन्द्रहरूको पुनर्निर्माण कार्यलाई निरन्तरता दिँदै थप क्षतिग्रस्त संरचना निर्माण गर्न ४२ करोड १० लाख रुपैयाँ विनियोजन गरेको मन्त्री शाहले जानकारी दिए ।"
कोरियाली सूत्रले मालिक बनेका ५० जनाको कथा,"काठमाडौं : नेपालस्थित गणतन्त्र कोरियाली दूतावासले प्रकाशनमा ल्याएको शिवप्रसाद पोखरेलद्वारा लिखित तपाईं पनि मालिक बन्न सक्नुहुन्छ नामक पुस्तकको विमोचन गरिएको छ । दूतावासले काठमाडौंमा आयोजित एक कार्यक्रममा उपप्रधानमन्त्री एवं अर्थमन्त्री विष्णुप्रसाद पौडेल, नेपालका लागि गणतन्त्र कोरियाली राजदूत पार्क थेयङ र कोइका नेपाल प्रमुख खोङ मुहनले संयुक्त रूपमा पुस्तकको विमोचन गरे । अर्थमन्त्री पौडेलले वैदेशिक रोजगारीका लागि दक्षिण कोरिया पुगेका ५० जनाले नेपालमा विभिन्न क्षेत्रमा व्यवसाय स्थापित गरी सफलता हासिल गरेको पक्षलाई अनुकरण गर्दै आगामी दिनमा वैदेशिक रोजगारीको अनुभव भएका व्यक्तिले व्यवसाय सञ्चालन गर्न उपयोगी हुने विश्वास व्यक्त गरे । दूतावासको यस पहलमार्फत दुई देशबीच सम्बन्ध विस्तारमा उपयोगी हुने धारणा राखे । उक्त कार्यक्रममा नेपालका लागि कोरियाली राजदूत र कोइका नेपालका प्रमुखले आआफ्ना धारणा राखेका थिए । यस पुस्तकमा समावेश भएका कथामध्ये सुरेशबहादुर क्षेत्री र धर्मराज जोशीले आआफ्ना व्यवसायका सफलताका सूत्रको जानकारी गराउँदै, सफलताका लागि समयसापेक्ष लगानीका साथै धैर्यता र मेहनत आवश्यक पर्ने बताए । उक्त कार्यक्रममा भिडियो सामग्रीमार्फत लुम्बिनी प्रदेशका विभिन्न ११ वटा व्यवसाय प्रस्तुत गरिएको थियो । पुस्तकमा सन् १९९० को दशकबाट औद्योगिक प्रशिक्षार्थी कामदारका रूपमा दक्षिण कोरियामा रोजगारको अनुभव लिएका तथा सन् २००७ बाट लागू भएको रोजगार अनुमति प्रणाली (ईपीएस) मार्फत कोरियाको औद्योगिक तथा कृषि क्षेत्रमा काम गरी स्वदेश फर्किएर नेपालमा कोरियाको अनुभव, सीप पुँजीको सदुपयोग गर्दै व्यवसाय गरी रोजगारी सिर्जनाका साथै देशको अर्थतन्त्रमा योगदान गरिरहेका व्यवसायीमध्ये २० जना उत्पादनमूलक क्षेत्र, १६ जना कृषिक्षेत्र, ९ जना सेवामूलक क्षेत्र र ५ जना शिक्षण व्यवसायसहित ५० जनाको सफलताका कथाहरूको सँगालो तपाईं पनि मालिक बन्न सक्नुहुन्छ नामक पुस्तक प्रकाशनमा ल्याएको हो ।"
"छिर्केमिर्के लामखुट्टेले सार्छ है, डेंगु","डेंगु ज्वरो एडिज जातको लामखुट्टेको टोकाइबाट लाग्ने गर्दछ। यो लामखुट्टे अन्य लामखुट्टेभन्दा अलि ठुलो आकारको र कालोसेतो छिर्केमिर्के रङको हुन्छ। यो लामखुट्टे सहर तथा नगरउन्मुख गाउँपालिकाहरूमा बढी पाइन्छ। डेंगु ज्वरो अति तीव्र खाले विषाणुजन्य रोग हो। यसका लक्षणहरू एक्कासि ३ देखि ५ दिनसम्म ज्वरो आउने बेस्सरी टाउको दुख्ने मांसपेशी तथा जोर्नीहरू दुख्ने आँखाको गेडी दुख्ने अरुचि हुने, पेट तथा आन्द्रामा गडबडी हुने केही बिरामीमा सुरुमै शरीर रातो बिमिरा आउने नाक तथा गिजाबाट रगत बग्ने र छालामुनि रक्तस्राव हुने कसरी जोगिने ? डेंगु ज्वरो लामखुट्टेको टोकाइबाट सर्ने भएकोले यसको टोकाइबाट बच्नको लागि, पूरा शरीर छोपिने लुगा लगाउने र दिउँसो सुत्दा पनि झुलको प्रयोग गर्नु पर्दछ। हात खुट्टामा लामखुट्टे भगाउने क्रिम लगाउनाले पनि लामखुट्टेको टोकाइबाट बच्न सकिन्छ। डेंगु सार्ने एडिज् लामखुट्टेले मानिसको बस्ती वरिपरि प्राकृतिक वा कृत्रिम रूपले जमेको पानी जस्तै मर्मत गर्न राखेका वा फ्याकेका टायरहरू, बाटा, बाल्टिन, प्लेटसहितको गमला, एयर कन्डिसनर, लोटा, गिलास, कतारो, खुल्ला बोतलहरू, थोरैभन्दा थोरै पनि पानी जम्ने भाँडाहरू (जस्तै सिसीको बिर्को), खुल्ला पानीको ट्यांकी वा खुल्ला पानीका भाँडाहरूमा फुल पारी वृद्धि विकास गर्ने भएकोले आफैंले लामखुट्टेका यस्ता बासस्थान खोजी तथा लार्भा नष्ट गर्नु पर्दछ। डेंगु ज्वरोको शंका लागेमा नजिकको स्वास्थ्य संस्थामा तुरुन्त सम्पर्क गर्नु पर्दछ। यो रोग चिकित्सक तथा स्वास्थ्यकर्मीहरूको प्रत्यक्ष निगरानीमा उपचार गरे निको हुन्छ।"
रकम ठगीको उजुरी परेपछि गाउँपालिकाका पूर्वअध्यक्ष साहसहित तीनजनाविरुद्ध पक्राउ पुर्जी,"रौतहट : जग्गाको आर्थिक लेनदेनमा रकम ठगी गरेको भन्दै रौतहटको गाउँपालिका तत्कालीन अध्यक्षविरुद्ध पक्राउ पुर्जी जारी भएको छ । जिल्लाको दुर्गा भगवती गाउँपालिकाका पूर्वअध्यक्ष अरुणकुमार साहलाई पक्राउ गर्न जिल्ला अदालतले रौतहटले प्रहरीलाई पक्राउ पुर्जी अनुमति दिएको हो। गरुडा ६ पोठियाहीका सन्तोष कुमार चौधरीले काठमाडौं नागार्जुन ४ बस्ने विमलादेवी श्रेष्ठ र धिरज श्रेष्ठसँग सर्लाहीको हरिपुर ७ मा रहेको जग्गा खरिदका लागि भएको सम्झौता बमोजिम विभिन्न चरणमा १ करोड ४३ लाख रकम नगद र चेकमार्फत् बुझाएका थिए । सो जग्गा खरिदविक्रीमा जोडिएका पूर्वगाँउपालिका अध्यक्ष साहले बैंकमार्फत् १० लाख रुपैयाँ लिएर चौधरीको नाममा जग्गा पास गराइदिने आश्वासन दिएपनि पैसा पाएपछि विभिन्न बहाना बनाउने र पैसाको बारेमा चुपचाप बस्ने गरेको उजुरीकर्ताले बताएका छन् । जग्गा खरिदकर्ता चौधरीले आफ्ना ससुरा प्रभन्य चौधरीको नाममा रहेको नेपाल बैंक लिमिटिडको चेक मार्फत् २०८१ भदौ १९ गते अरुण साहलाई चेक दिए पनि उनले जग्गा पास नगराएर आलटाल गर्दै आएको भन्दै चौधरीले पीडक विमला श्रेष्ठ,धिरज श्रेष्ठ र अरुण साहमाथि १ करोड ४३ लाख ५० हजार ठगी गरेको ठगी मुद्दा दायर गरेका थिए । रकम ठगी गरेको मुद्दामा पक्राउ गरी अनुसन्धान गर्न इलाका प्रहरी कार्यालय गरुडाले जिल्ला अदालत गौरसँग जेठ १३ गते अनुमति माग गरेको थियो। त्यसपछि जिल्ला अदालतले दुर्गा भगवति गाउँपालिका २ का अरुण साहसहित तीनैजनाविरुद्ध पक्राउ पुर्जी जारी गरेको थियो। पूर्वपालिका अध्यक्ष साहसहित तीनजनालाई पक्राउ गरेर अनुसन्धान गर्न अदालतले पक्राउ पूर्जी जारी गरेको छ,इलाका प्रहरी कार्यालय गरुडाका डीएसपी राजन कार्कीले भने,'मुख्य अभियुक्तसँगै पूर्वअध्यक्ष साहलाई पनि प्रहरीले पक्राउको तयारी गरेको छ।'"
माओवादी केन्द्रले भन्यो : सरकारका कारण सदनको काम कारबाही प्रभावित भयो,"काठमाडौं : नेकपा माओवादी केन्द्रले सरकारका कारण सदनको काम कारबाही प्रभावित भएको आरोप लगाएको छ। शुक्रबार बसेको प्रतिनिधिसभा बैठकमा माओवादी केन्द्रका प्रमुख सचेतक हितराज पाण्डेले सरकारका मन्त्रीहरु समयमा नै सदनमा उपस्थित नहुँदा सदनको कार्यसूची प्रभावित भएको भन्दै सरकारले सदनलाई हेपेको आरोप लगाएका हुन्। सरकारकै कारण संसद्को कार्यसूची आउने र पछि कार्यसूचीमा आएको विषय हटाउने काम भइरहेको उनको भनाई छ। उनले बजेटको मन्त्रालयगत छलफलमा सम्बन्धित मन्त्रीहरु उपस्थित नहुनुले प्रतिनिधिसभाको नियमावलीको उलंघन भएको धारणा राखे।पाण्डेले विनियोजन विधेयकको पुस्तक समयमा उपलब्ध नहुँदा छलफलमा समेत समस्या भइरहेको पनि बताए। त्यस्तै कांग्रेस सांसद रामहरि खतिवडाले पनि कार्यसूची अनुसार सम्बन्धित मन्त्रीहरु बैठकमा उपस्थित नभएका कारण छलफल अगाडि बढाउन नमिल्ने उल्लेख गरेको थियो । त्यसपछि सभामुख देवराज घिमिरेले मन्त्री उपस्थित नभएका युवा तथा खेलकुद र महिला, बालबालिका तथा ज्येष्ठ नागरिक मन्त्रालयसँग सम्बन्धित विषयमाथिको छलफल कार्यसूचीबाट हटाए।"
संसदबाट राप्रपासँगै बाहिरियो रास्वपा,"काठमाडौं : विपक्षी दल राष्ट्रिय स्वतन्त्र पार्टी र राष्ट्रिय प्रजातन्त्र पार्टीले संसद बैठक बहिष्कार गरेका छन्। भिजिट भिसा प्रकरणलाई लिएर आन्दोलित बनेका रास्वपा र राप्रपाका सांसदहरूले आफूहरूले उठाएका मागप्रति सरकार गैरजिम्मेवार बनेको भन्दै बैठक बहिष्कार गरेका हुन्। राप्रपाले यसअघिका बैठक बहिष्कार गर्दै आएको थियो। आज राप्रपासँगै रास्वपाले पनि बैठक बहिष्कार गरेको हो। बैठक सुरू हुनेवित्तिकै रास्वपा र राप्रपाका सांसदहरूले सिटबाट उठेर विरोध जनाएका थिए। बैठक सुरू हुनेवित्तिकै अवरोध सुरू गरेपछि सभामुखले प्रधानमन्त्रीसँग प्रश्नोत्तर कार्यक्रम रहेकाले कार्यसूचीलाई अघि बढाउन सहयोग गर्न आग्रह गरे। तर, पनि उनीहरूले विरोधलाई जारी राखे। विरोधकै बिच सभामुखले बैठकको कार्यसूचीलाई अघि बढाएपछि दुवै दलका सांसदहरूले बैठक नाराबाजी गर्दै बैठक बहिष्कार गरेका हुन्। उनीहरूले विरोध गरेपछि प्रधानमन्त्री केपी शर्मा ओलीले सासंदहरूको प्रश्नको जवाफ दिने निर्धारित कार्यक्रम समेत प्रभावित भएको छ । सभामुखको आग्रहलाई अवज्ञा गर्दै दुवै पार्टीका सांसदहरू आफ्नो आसनमा नबसेपछि सभामुखले प्रधानमन्त्री ओलीले सांसदहरुको प्रश्नको जवाफ दिने कार्यक्रम कार्यसूचीबाट हटाइएको जानकारी दिए । यसैबीच प्रतिनिधिसभाको आजको बैठकमा छलफलका निर्धारित युवा तथा खेलकुद र महिला, बालबालिका तथा ज्येष्ठ नागरिक मन्त्रालयको विनियोजन विधेयकमाथिको छलफल हुने कार्यसूची हटाइएको छ । दुवै मन्त्रालयका मन्त्री अनुपस्थित भएपछि उक्त छलफल कार्यसूचीबाट हटाइएको सभामुख घिमिरेले जानकारी दिए ।"
नेपालमा पेट्रोलियम अन्वेषण र विकास,"मध्यपश्चिममा पर्ने दैलेख जिल्लाको पादुका, नाभिस्थान तथा श्रीस्थानमा प्राचीनकालदेखि तेल तथा प्राकृतिक ग्यासको संकेत पाइएको कुरा सर्र्र्वविदितै छ । यसका साथै उत्तरी भेगको मुक्तिनाथ क्षेत्रमा पनि निरन्तर रूपले ग्यास निस्केर ग्यास प्रज्वलित भईरहेको छ । मुलुकमा देखा परेका यस्ता पेट्रोलयम स्रोतबारे बेलाबखतमा सर्वसाधारण, बुद्धिजीवी, पत्रकार तथा सरकारी निकायहरूबीच चर्चा, परिचर्चा हुने गरेको पनि छ । अरू देशको दाँजोमा नेपाल एउटा सानो राष्ट्र भएकोले पेट्रोलियम पदार्थको खपत पनि तुलनात्मक रूपमा न्यून छ । तर देशले आर्जन गर्ने विदेशी मुद्राको एक ठूलो भाग पेट्रोलियम पदार्थको आपूर्र्तिमा खर्च हुने गरेको छ । खर्च तथा खपतलाई गहिरिएर हेर्दा नेपालमा एउटा सानो तेलको भण्डार मात्र पाउन सकेमा देशको आर्थिक स्थितिमा निकै ठूलो परिवर्तन आउन सक्नेछ । तसर्थ अन्य ऊर्जाको क्षेत्रमा झै नेपालमा पेट्रोलियम अन्वेषण तथा प्रबर्द्धनको क्षेत्रलाई पनि प्राथमिकता दिन आवश्यक देखिन्छ । खनिज तेल तथा प्राकृतिक ग्यासको अन्वेषण र विकास कार्य हाम्रो जस्तो भूपरिवेष्ठित पहाडी देशको निमित आर्थिक तथा प्राविधिक दृष्टिकोणले ज्यादै खर्चालु र जोखिमपूर्ण कार्य हो । यो कार्य देशमा उपलब्ध सीमित स्रोत र साधनबाट मात्र सम्भव हुन सक्दैन । यस कार्र्यमा दक्ष जनशक्ति, अत्याधुनिक प्रविधिका साथै ठूलो धनराशि आवश्यक पर्ने हुन्छ । त्यसमाथि पनि अन्वेषण क्रममा भौगर्भिक, भूभौतिक, भूरासायनिक आदि विभिन्न चरणको अध्ययनपश्चात् गरिने ड्रिलिङ कार्यबाट पनि तेल तथा प्राकृतिक ग्यासको पर्याप्त भण्डार पाइने निश्चितता नहुने भएकाले लगानीकर्र्ताको सम्पूर्ण लगानी खेर जान सक्छ । पेट्रोलियम अन्वेषण कार्यलाई चरणबद्ध तरिकाले सम्पन्न गर्न लामो समय लाग्ने हुँदा संयम र धैर्य धारण गरी अन्वेषण कार्य गर्ने गरिन्छ । नेपालको मुक्तिनाथ क्षेत्रमा प्राकृतिक ग्यास भएता पनि भौगर्भिक तथा भौगोलिक बनोटको विकटता र यातायातको दृष्टकोणले पनि अति दुर्गम भएको कारण उक्त क्षेत्रमा पेट्रोलियम अन्वेषण कार्यलाई प्राथमिकता दिइएको छैन । दैलेख जिल्लाको श्रीस्थान, पादुका र नाभिस्थानबाट निस्केको तेल तथा ग्यासको भूरासायनिक विश्लेषणवाट नेपालमा तेल तथा प्राकृतिक ग्यासको भण्डार भएको संकेत देखा परेको हो । उक्त क्षेत्रहरूको भौगर्भिक र भूरासायनिक अध्ययनहरूको आधारमा पेट्रोलियम पदार्थको स्रोत नेपालको दक्षिणी समतल मैदान (तराई) र चुरे पहाडको भूसतहमूनि भएको पालेओजिन बेड्स हुन सक्ने अनुमान भूगर्भविद्हरूले गरेका छन् । तसर्थ नेपाल अधिराज्यको सम्पूर्ण तराई तथा चुरेशृंखला पेट्रोलियम अन्वेषणका लागि अति महत्वपूर्ण क्षेत्र मानिएको छ । यसै अध्ययन र विश्लेषणको आधार र विश्वासमा खानी तथा भूगर्भ विभागले नेपालमा पेट्रोलियम अन्वेषण कार्यको प्रारम्भ गरेको हो । विभागले नेपालमा पेट्रोलियम अन्वेषण कार्यलाई प्राथमिकताका साथ सञ्चालन गर्दै जाने उद्देश्यले २०३९ जेठ महिनामा पेट्रोलियम अन्वेषण परियोजनाको स्थपना गरेको हो । खानी तथा भूगर्भ विभागअन्तर्गत रहेको परियोजनाले विगत दुई दशकदेखि अन्तर्राष्ट्रिय वित्तीय संस्था, विश्व बैंकको प्राविधिक ऋण सहयोग मित्रराष्ट्र क्यानडा र फान्स सरकारको प्राविधिक सहयोग समेतबाट नेपाल अधिराज्यको चुरेशृंखला र तराईको सम्पूर्ण भूभागमा भौगर्भिक, भूभौैैतिक तथ भूरासायनिकसम्बन्धी प्रारम्भिक कार्र्यहरू सम्पन्न गरी पेट्रोलियम अन्वेषण तथा प्रबर्द्धनका लागि आधारभूत तथ्यांक संकलन गरेको छ । संकलित भौगर्भिक तथा भूभौतिक तथा भूरासायनिक डाटाहरूको आधारमा परियोजनाले बेला बखतमा गरिरहने प्रबर्द्धन कार्यको माध्यमबाट विदेशी तेल कम्पनीहरूलाई यस क्षेत्रका पेट्रोलियम कार्यमा सहभागी गराउने प्रयास भइरहेको छ । मुलुकको पेट्रोलियम ऐन तथा नियमावलीहरूले अन्तर्राष्ट्रिय लगानीकर्ताहरूलाई पेट्रोलियम अन्वेषण कार्य गर्दा लगानी सुरक्षाको प्रत्याभूतिको व्यवस्था गरेको छ ।  नापित पेट्रोलियम अन्वेषण परियोजना का प्रमुख हुन्।"
"बाढीले बस बगायो, यात्रु सकुशल",नवलपुर : नारायणघाटबुटवलखण्डको विनयी खोलामा आएको बाढीले यात्रुवाहक बस बगाएको छ । काठमाडौँबाट नेपालगञ्जतर्फ जाँदै गरेको भे १ ख ४०८५ नम्बरको बसलाई गए राति बाढीले बगाएको इलाका प्रहरी कार्यालय दुम्कीबासका प्रमुख प्रहरी निरीक्षक राजन तिमिल्सेनाले जानकारी दिए । विनयी खोलाको नयाँ डाइभर्सनबाट बस गुडिरहेको बेला एक्कासी आएको बाढीले बस बगाएको उनको भनाई छ। उनले एक्साभेटर लगेर सबै यात्रुको सकुशल उद्धार गरिएको बताए। बसमा तीन शिशुसहित ३८ जना यात्रु रहेका थिए । पानी निरन्तर परिरहेका कारण खोलाबाट बस निकाल्न नसकिएको उनक भनाई छ । रातभरी परेको पानीका कारण उक्त सडकखण्ड पूर्णरुपमा अवरुद्ध छ ।
रासायनिक मल घोटाला मुद्दाका दोषी तीन वर्षपछि पक्राउ,धरान : रासायनिक महल हिनामिना मुद्दामा दोषी ठहर भएका व्यक्ति तीन वर्षपछि सुनसरीको इटहरीबाट पक्राउ परेका छ्न् । विशेष अदालत काठमाडौंले रासायनिक मल भ्रष्टाचारमा कैद र जरिवानाको फैसला गरेपछि फरार रहेका इटहरी उपमहानगरपालिका११ का ५२ वर्षीय दिलचन्द्र राईलाई पक्राउ गरिएको जिल्ला प्रहरी कार्यालय सुनसरीका डीएसपी योगराज खतिवडाले जानकारी दिएका छ्न् । रासायनिक मल हिनामिना प्रकरणमा मुछिएका राईलाई विशेष अदालत काठमाडौंले २०७९।०५।२८ गते २ वर्ष ६ महिना कैद र ७ लाख ५३ हजार ६७५ रुपैयाँ जरिवाना गरेको थियो । राई लामो समयदेखि लुकीछिपी बस्दै आएका थिए। गोप्य सूचनाको आधारमा उनकै घर आसपासबाट सामूदायिक प्रहरी बिट भवानीपुर इटहरीबाट खटिएको प्रहरी टोलीले पक्राउ गरेको डीएसपी खतिवडाले बताए । उनले अदालतको फैसला कार्यान्वयनका लागि पकाउ परेका राईलाई जिल्ला अदालत सुनसरीमा बुझाइएको बताए ।
प्रमुख तीन दलका शीर्ष नेताको बैठक सिंहदरबारमा बस्दै,"काठमाडौं : प्रमुख तीन राजनीतिक दलका शीर्ष नेताहरू छलफलमा बस्ने भएका छन्। प्रधानमन्त्री केपी शर्मा ओलीले सत्ता साझेदार नेपाली कांग्रेसका सभापति शेरबहादुर देउवा र प्रमुख प्रतिपक्ष नेकपा (माओवादी केन्द्र)का अध्यक्ष पुष्पकमल दाहाल प्रचण्डसँग छलफलका लागि बैठक बोलाएका हुन्। प्रमुख तीन दलका शीर्ष नेताहरूको बैठक आज दिउँसो २ बजे सिंहदरबारमा बस्ने प्रधानमन्त्री सचिवालयले जनाएको छ। प्रचण्डले बैठकमा उपस्थित हुन नसक्ने जानकारी गराएपछि बुधबार र बिहीबार तीन दलको बैठक स्थगित भएको थियो। उनीहरूबिच समसामयिक राजनीति, संसद्को गतिरोध अन्त्य, संसद्बाट विधेयक पारित गर्ने र संक्रमणकालीन न्याय लगायतको विषयमा छलफल हुने बताइएको छ। दुई वर्ष कुलिङ पिरियड राखिएको संघीय निजामती विधेयक पारित गर्ने प्रतिनिधिसभामा कार्यसूची भएपनि अहिले होल्ड भएको छ। बजेट पारितसँगै निजामती विधेयक, शिक्षा विधेयकपनि तत्काल पारित गर्न दबाब रहेको छ। यता नेकपा एमालेका मुख्य सचेतक महेश बर्तौलाले संघीय निजामती विधेयकका विषयमा माओवादी केन्द्रले राजनीति गर्न खोजेको आरोप लगाएका छन्। बर्तौलाले निजामती विधेयकलाई रोक्ने सरकारको कुनै योजना नरहेको बताए। सरकारकै पहलका कारण उक्त विधेयक समितिबाट छिटो पारित भएर संसदमा आएकाले प्रतिपक्षीले अनावश्यक राजनीति गर्न जरुरी नरहेको उनले बताए। अहिले असारमसान्तभित्र बजेट पारित गरिसक्नुपर्ने अवस्था भएकाले नियमित विधेयकलाई रोकेर बजेटमाथिको छलफललाई तीव्रता दिइएको बताए।"
"३६ वर्षदेखि दुवै छोरा बेखबर, फर्कने आसमा घर परिवार","तीन वर्षको फरकमा सापकोटाका साहिँलो छोरा माधव सापकोटा र कान्छो छोरा बासु सापकोटा बेखबर भएका हुन्। नुवाकोट : नुवाकोटको पश्चिमी भेगमा रहेको सामरीका एकै घरका दुई दाजुभाइ झन्डै चार दशकदेखि बेपत्ता छन्। साहिँलो दाजु घरबाटै र कान्छो भाइ भारतबाट बेपत्ता भएका हुन्। ८८ वर्षीय वृद्ध लेखनाथ सापकोटाको अन्तरआत्मा र सपना दुवैले यतिखेर भनिरहेको छ, हरेस नखानु, एकदिन दुवै छोरा घरको आँगनीमा टुप्लुक्क आइपुग्नेछन्। वृद्ध सापकोटाले पनि सोही आशामा आफ्ना दुई छोराहरू एक दिन अवश्य घर फर्कने दृढ विश्वासमा दैनिक आँखा मूल बाटोतिर बिछ्याइरहेका हुन्छन्। तीन वर्षको फरकमा सापकोटाका साहिँलो छोरा माधव सापकोटा र कान्छो छोरा बासु सापकोटा बेखबर भएका हुन्। पहिले कान्छो छोरा बासु भारतबाट र त्यसको तीन वर्षपछि साहिँलो छोरा माधव घरबाटै बेपत्ता भएका हुन्। उनी आफ्ना दुई छोराको खोजीमा अझै भौतारिइरहेका छन्। उनलाई भाइहरू खोज्न बर्दियामा रहेका जेठा छोरा हरिहर र वैदेशिक रोजगारीमा मकाउमा रहेका माइलो छोरा केशव सापकोटाले भरपूर र सकेको साथसमेत दिइरहेका छन्। सामरीका सापकोटा परिवारका एकैघरका दुई दाजुभाइ विगत ३६ वर्षदेखि बेपत्ता रहेका छन्। विदुरदेखि ३० किलोमिटर पश्चिममा रहेको म्यागङ गाउँपालिका ६ सामरीका वृद्ध लेखनाथ सापकोटाका साहिँलो छोरा माधव २०४९ र कान्छा छोरा बासु सापकोटा २०४६ सालदेखि बेपत्ता भएका हुन्। झन्डै चार दशकदेखि बेखबर भएका र उनीहरूको खोजीमा परिवारजनले सबैसँग सहयोगको अपिल गरेका छन्। एसएलसी उत्तीर्ण भएका माधव सापकोटा २०४९ सालमा हराउँदा २३ वर्षको र १८ वर्षका बासु सापकोटा २०४६ सालमा बेपत्ता हुँदा त्रिभुवन त्रिशूली मावि त्रिशूलीमा कक्षा १० मा अध्ययनरत थिए। भाइहरूको खोजीका लागि दाजु केशवले आँसु झार्दै देशविदेशका नेपालीहरू, मानवतावादी संस्था र मिडियामा अपिल गरेका छन्। वृद्ध बुवाको आफू छोराहरूको मुख हेरेर बिदा हुन चाहेको बताउँदै उनका दाजुभाइले खोजी गरिदिन सबैसामु अनुरोध गरेका छन्। वृद्ध सापकोटाका चार भाइ छोरा र तीन दिदीबहिनी छोरीहरूमध्ये साहिँलो र कान्छो छोरा बेपत्ता भएका हुन्। सबैसँग हारगुहार गरिसक्यौं। तर, मेरा काकाहरूको वास्तविकता अहिलेसम्म पत्ता लाग्न नसकेको हराइरहेका बासु र माधवका भतिजा आशिष सापकोटाले वताए। म्यागङ गापा सामरी (साबिक सामरी गाविस२) का बासु सापकोटा २०४६ साल फागुनमा भारतीय सेनामा भर्ती हुन आफ्ना पिता लेखनाथसँगै भारत गएका थिए। भर्ती प्रक्रिया ढिला भएपछि उनलाई पिताले इलाहाबादस्थित एक भारतीय प्रहरी अधिकारीको घरमा घरेलु कामदारका रूपमा छोडेर नेपाल घर फर्किए। पहिले त कान्छो छोरा बासुले केही महिनासम्म चिठीमार्फत परिवारसँग सम्पर्क राखे। तर, करिब एक वर्षपछि अचानक सम्पर्कविहीन भए। लगत्तै बाबुले इलाहाबाद गएर खोज्दा घरधनीले, छोरो झोला बोकेर घर जान्छु भन्दै गएको हो भने। त्यही दिनदेखि हालसम्म बासु बेखबर छन्, परिवारको सम्पर्कमा नभएको माहिलो केशव सापकोटाको भनाइ छ। बासु हराएको अहिले ३६ वर्ष पुग्दा पनि न उनको खबर छ, न कुनै जानकारी पत्ता लगाउन नसकिएको दाजु केशवको पिरलो छ। उनका साइलो भाइ अर्थात् माधव सापकोटा पनि २०४९ साल असोज महिनादेखि बेपत्ता छन्। सामरी घरमा बिहानै उठेर घरायसी काम सकेर नाम्लो र हँसिया बोकेर घाँस काट्न निस्किएका माधव साँझसम्म घर फर्किएनन्। खोजतलास गर्दा घरमा उनका लुगाफाटो र शैक्षिक प्रमाणपत्रसमेत नभेटिएपछि परिवारले उनी पहिले नै कतै जान तयार भएर बसेको हुन सक्ने अनुमान गरेका थिए। दाजु केशवका अनुसार माधव हराएको पनि ३३ वर्ष वर्ष बित्दा पनि उनलाई न कसैले देखेको छ, न कुनै जानकारी नै आएको छ। आफ्नो कान्छो र साहिँलो दुई दाजुभाइ लगातार हराएपछि वृद्ध लेखनाथ सापकोटाको परिवारमा अहिलेसम्म पनि कुनै खुसी, उत्साह र चैन नभएको केशवले भक्कानिँदै भने। के गर्नु दुवै भाइ आइदिए हुन्थ्यो, वृद्ध बुवा कति धेरै खुसी हुन्थे होलान्, दाजु केशवले भने। केशव पनि परिवारको गुजाराका लागि वैदेशिक रोजगारमा पुगेका छन्। १८ वर्षदेखि केशव मकाउमा बसेर रोजगारी गरिरहेका छन्। उनले आफ्ना दुई भाइको खोजीका लागि सबै क्षेत्रबाट सहयोगको अपेक्षा गरेका छन्। परिवारका अनुसार त्यस बेलादेखि नै आउला घर आउला भन्ने आस अहिलेसम्म उस्तै रहेको छ। हराएका बासु र माधवका माहिलो दाजु केशव सापकोटा भक्कानिँदै भन्छन्, भाइ बासु, तिमीले पठाएका चिठीपत्र अझै पनि ज्यूँका त्यूँ राखेका छौं, हरेकपल्ट पढ्दा आमाको याद आउँछ, जसले तिमीलाई ११ वर्षसम्म खोजिन्, बुवा पनि वृद्ध अवस्थामा निकै कमजोर हुनुुभएको छ, म आफैं १८ वर्षदेखि विदेशमा छु, तिमीलाई विभिन्न माध्यमबाट खोज्ने प्रयास जारी छ, तिमी जहाँ छौं, फर्की आऊ, हाम्रो ढोका तिमीलाई सधैं खुल्ला छ। केशव भाइ माधव, यदि तिमी कहीँ सुरक्षित छांै भने घर फर्की आऊ, दुःख सुखसँगै बाँडेर बसौंला, हामी तिमीलाई माया गर्छौं, सम्झन्छौं, यो पीडा धेरै सहन सक्दैनौं, भन्दै उनीसँगै परिवारका अन्य सदस्यहरू पनि भक्कानिन्छन्। हराएका दुई भाइ माधव र बासुको पुरानो तस्बिर देखाउँदै उनलाई देखेका, चिनेका वा कुनै जानकारी राख्ने जोकसैलाई जानकारी दिन अनुरोध गरेका छन्।"
प्रधानमन्त्रीसँगको प्रश्नोत्तर कार्यक्रममा होहल्ला नगर्न रास्वपालाई सभामुखको आग्रह,काठमाडौं : सभामुखले राष्ट्रिय स्वतन्त्र पार्टी (रास्वपा) लाई प्रधानमन्त्रीसँगको प्रत्यक्ष प्रश्नोत्तर कार्यक्रममा अवरोध नगर्न आग्रह गरेका छन्। रास्वपा प्रमुख सचेतक सन्तोष परियारलाई शुक्रबार बिहान संसद भवन नयाँ बानेश्वरस्थित कार्यकक्षमा बोलाएर सभामुखले प्रधानमन्त्रीसँगको प्रत्यक्ष प्रश्नोत्तर कार्यक्रम प्रभावित नगर्न आग्रह गरेका हुन्। उनले प्रधानमन्त्री बोलिरहँदा वेलमा होहल्ला गर्ने कार्य शोभनीय नहुने बताउँदै विरोधको स्वरुप बदल्न आग्रह गरेका थिए। सभामुखको आग्रहलाई रास्वपाले अस्वीकार गर्दै आफ्नो विरोध जारी रहने बताएको छ । रास्वपाको अवरोधका कारण प्रधानमन्त्रीसँगको प्रत्यक्ष प्रश्नोत्तर कार्यक्रम प्रभावित हुने देखिएको छ । प्रश्नोत्तरका लागि प्रधानमन्त्री ओली सरकारी निवास बालुवाटारबाट बानेश्वर प्रस्थान गरिसकेका छन्। सत्तापक्ष नेकपा एमालेका मुख्य सचेतक महेशकुमार बर्तौला र कांग्रेस प्रमुख सचेतक श्यामकुमार घिमिरेले पनि रास्वपालाई होहल्लाबीच प्रधानमन्त्रीसँगको प्रत्यक्ष प्रश्नोत्तर राख्ने वातावरण बनाउन आग्रह गरेका छन् । आजको प्रतिनिधिसभा बैठकमा प्रधानमन्त्रीसँग प्रश्नोत्तर कार्यक्रम छ। तर बिहान ११ बजेका लागि बोलाएको बैठक अहिलेसम्म बस्न सकेको छैन।
इजरायलइरान द्वन्द्वमा फसेका आफ्ना नागरिकका लागि विश्वभरका देशले के कदम चालिरहेका छन् ?,"काठमाडौं : करिब एक हप्तादेखि जारी इजरायल र इरानबीचको द्वन्द्व बढ्दै गएको छ। यसैबीच केही देशले यी दुई देशमा फसेका आफ्ना नागरिकलाई सुरक्षित रूपमा बाहिर निकाल्न अभियान चलाइरहेका छन्। अष्ट्रेलिया अष्ट्रेलियाले इरानबाट करिब १,५०० र इजरायलबाट करिब १,२०० अष्ट्रेलियाली नागरिकलाई फिर्ता लैजाँदैछ। द्वन्द्व सुरु हुने बित्तिकै केही अस्ट्रेलियाली नागरिकले इजरायल छाडे भने अरूलाई सुरक्षित स्थानमा ल्याउने प्रयास जारी छ। चीन चिनियाँ विदेश मन्त्रालयका अनुसार चीनले अहिलेसम्म इरानबाट १,६०० भन्दा बढी र इजरायलबाट सयौँ नागरिकलाई बाहिर निकालेको छ। चीनले आफ्ना नागरिकलाई अजरबैजान, तुर्कमेनिस्तान, टर्की, आर्मेनिया वा इराक हुँदै देश छोड्न सल्लाह दिएको छ। भारत बिहीबार इरानबाट ११० जना भारतीय विद्यार्थी भारत फर्किएका छन्। सरकारले इजरायलमा रहेका भारतीय नागरिकलाई फिर्ता ल्याउने तयारी भइरहेको बताएको छ। हाल इजरायलमा करिब ३० हजार भारतीय छन्। जापान जापानले इरान र इजरायलमा फसेका आफ्ना नागरिकलाई बाहिर निकाल्न जिबुटीमा दुई सैन्य विमान पठाएको छ। इजरायलमा करिब १,००० जापानी नागरिक छन् र इरानमा करिब २८० जापानी नागरिक छन्। पाकिस्तान इजरायलइरान द्वन्द्वको बीचमा अहिलेसम्म करिब ३,००० पाकिस्तानी नागरिकले इरान छाडेका छन्।"
खर्च गर्न नसक्ने पालिका र प्रदेश,"प्रदेशहरू प्रायः संघबाट बजेट नपाएको गुनासो गर्छन्। त्यो असत्य होइन। बजेट कमै पाउँछन्, प्रदेशले र पालिकाले पनि। राजस्वको ७० प्रतिशत त संघले नै राख्छ र ३० प्रतिशतमध्ये पनि ७ प्रदेशलाई १५ र ७ सय ५३ पालिकालाई १५ प्रतिशतका दरले बाँडफाँट गर्छ। त्यसरी पाएको पैसा पनि प्रदेश र पालिकाहरूले खर्च गर्न नसकेर मौज्दात रहेको देखिन्छ। त्यो भनेको पालिका र प्रदेशहरूका खर्च गर्न सक्ने क्षमताको अभाव हो। प्रदेश र पालिकाका कोषहरूको पैसा थुप्रिँदा संघको कोष भने ऋणात्मक छ। २०८०८१ मा संघीय कोष २ खर्ब २८ अर्बले ऋणात्मक रहेको महालेखा परीक्षकको कार्यालयकै तथ्यांक हो। प्रदेश र स्थानीय तहका कोष भने क्रमशः ५० अर्ब र ६० अर्बले धनात्मक छन्। आर्थिक वर्ष २०८०८१ मा मात्र संघको ऋणात्मक मौज्दात २ खर्ब २८ अर्ब नाघेको छ, भने प्रदेश र स्थानीय तहको मौज्दात १ खर्ब ४९ अर्बभन्दा बढी छ।संघ सरकारले पुँजीगत बजेट खर्चन नसक्दा त्यसको प्रत्यक्ष असर अर्थतन्त्रमा परिरहेको छ। अर्थतन्त्र चलायमान हुन सकिरहेको छैन। प्रदेश र पालिकाहरूमा पनि पैसा थुप्रिँदा पनि स्वाभाविक रूपमा अर्थतन्त्र चलायमान बनाउन योगदान पुग्न सकेको छैन। संघले प्रदेश र पालिकामा पठाउने पैसा ऋण काढेर पनि पठाएको पैसा हो, जसको ब्याज तिरिरहनुपर्छ। तर त्यसरी पठाएको पैसा कोषमा थुप्रिने र संघले ब्याज तिरिरहनुपर्ने हुँदा घाटामाथि घाटा थपिन्छ। प्रदेशहरूमा खर्चको अवस्था कतिसम्म फितलो छ भन्ने पछिल्लो तथ्यांकले नै देखाउँछ। जस्तो कि अहिलेसम्म बागमतीमा ३२ प्रतिशत मात्रै खर्च भएको छ। गण्डकीमा ३४ प्रतिशत बजेट कार्यान्वयन छ। लुम्बिनीको विकास खर्च ३८ प्रतिशत मात्रै छ। कर्णालीमा विकास खर्च २० प्रतिशतमात्रै सुदूरपश्चिम प्रदेशमा वैशाखको २२ गतेसम्म ३१ प्रतिशत खर्च भएको छ। यस्तै कारण नै हो असन्तुलन भएको। अर्थतन्त्रमा माग संकुचनको जोखिम बढाएको पनि यसैले हो। अनि विकास र समृद्धिको गति धिमा पारिरहेको यस्तै प्रवृत्तिले हो। पालिकाहरूमा बजेट कार्यान्वयनका लागि कतिपय अवस्थामा प्राविधिक जनशक्ति पनि अभाव छ। धेरैमा भने भिजन छैन। दृढताको पनि उस्तै अभाव छ। सस्तो लोकप्रियतावादी कार्यक्रममा केन्द्रित छन् र व्यक्तिगत तथा पार्टीगत राजनीतिको रोटी सेक्न जनप्रतिनिधि केन्द्रित छन्। काठमाडौं महानगरपालिकामा १४ अर्ब ७५ करोड मौज्दात छ। यो भनेको मेयरको अनुत्तरदायी चरित्रको द्योतक नै हो। देशभरका ३ सय ५० भन्दा बढी पालिकामा कतै २ करोड त कतै ५ करोड रुपैयाँसम्म सञ्चित कोषमा पैसा थुप्रिएको छ। नेतृत्वको जिम्मेवारीहीनता यसका मुख्य कारक हुन्। अर्थ मन्त्रालयले हालै अध्यादेशमार्फत विभिन्न कोषको रकमलाई एकीकृत गरी नगद व्यवस्थापन गर्ने व्यवस्था गरेको छ। सम्भवत यो कानुनमार्फत सरकारले सञ्चित कोषहरूको परिचालन गर्नेछ। यो अस्थायी समाधान हो र ठोस उपाय होइन। प्रदेश र पालिकाहरूकै खर्च क्षमता वृद्धि सर्वोत्तम उपाय हो। संघीयता कार्यान्वयनको झन्डै एक दशकसम्म पनि प्रदेश र पालिकाहरूको क्षमता अभिवृद्धि नहुनु विडम्बना मान्नुपर्छ। जसले जनताको नजिकै बसेर विकास र समृद्धि वितरण गर्नुपर्ने हो, उसकै क्षमता कमजोर भए संघीय व्यवस्थाको औचित्यमाथि उठिरहेको प्रश्न झन् घनीभूत हुने खतरा बढ्छ, जुन मुलुकका लागि हितकर पक्कै होइन।"
स्याङ्जाका ६५ स्थान बाढीपहिरोको जोखिममा,स्याङ्जा : स्याङ्जाका ६५ स्थान बाढीपहिरोको जोखिममा रहेका छन्। जिल्ला प्रहरी कार्यालय स्याङ्जाले बाढीपहिरोका जोखिम ६५ वटा स्थान पहिचान गरेको हो। जोखिम स्थानमा बसोबास गरिरहेका नागरिकलाई सुरक्षित स्थानमा स्थानान्तरण गर्नका लागि जिल्ला प्रशासन कार्यालयसँग अनुरोध गरिएको प्रहरी उपरीक्षक दधिराम न्यौपानेले बताए। न्यौपानेले जोखिमयुक्त स्थानमा बस्दै आएका करिब ३ हजार ८ सय जनाका लागि ९० स्थान छनौट गरिएको बताए।
"ग्वार्को ओभरपासको प्रधानमन्त्री ओलीले उद्घाटन गर्ने, आजबाट सवारीसाधन चल्ने","काठमाडौं : काठमाडौं उपत्यकाको निकै व्यस्त सडक ललितपुरस्थित ग्वार्को चोकमा बनेको ओभरपास को आज उद्घाटन हुने भएको छ। प्रधानमन्त्री केपी शर्मा ओलीले आज दिउँसो ओभरपास विधिवत रूपमा उद्घाटन गरेपछि सञ्चालन हुन लागेको हो। काठमाडौं उपत्यकाको चक्रपथमा विद्यमान सवारी आवागमनको अत्यधिक चापलाई व्यवस्थापन गर्न सरकारले ग्वार्कोचोकमा ओभरपास निर्माण सुरु गरेको थियो। उद्घाटनसँगै ओभरपासबाटै सवारीसाधन सञ्चालन गरिने भौतिक पूर्वाधार तथा यातायात मन्त्रालयले जानकारी दिएको छ। चक्रपथ विस्तार आयोजनाअन्तर्गत विस्तारित सडक खण्डमा कोटेश्वरदेखि कलंकीसम्म जाम हुने तीन क्षेत्रमध्ये ग्वार्कोचोकमा पहिलो ओभरपास निर्माण भएको हो। ६ मिटर उचाइ र ४ सय ५५ मिटरको लम्बाइ हुने ओभरपासमा ग्राउन्ड क्लियरेन्स ६ मिटर तथा सवारीसाधन चढ्नका लागि १ सय ८० मिटर दायाँतर्फ र १ सय १० मिटर बायाँतर्फ र्याम्प निर्माण गरिएको छ। ओभरपासको मुख्य संरचना निर्माणकार्य पूरा भएसँगै अब सवारीसाधन सञ्चालनको तयारी गरिएको सडक विभाग, गुणस्तर, अनुसन्धान तथा विकास केन्द्रका सिनियर डिभिजनल इन्जिनियर प्रदीप भण्डारीले जानकारी दिए। ०७८ सालबाट ओभरपास निर्माण सुरु गरिएको थियो। ०८० साल फागुनमा नै सम्पन्न गर्ने गरी आयोजना अघि बढाइएको भए पनि पटकपटक म्याद थपिएको थियो। मुख्य संरचनाको निर्माण पूरासँगै लेन सेपरेटर राख्ने, लाइनिङ गर्ने, ट्राफिक बत्ती जडानलगायतका काम पूरा भएपछि सवारीसाधन सञ्चालन हुने अवस्थामा पुगेको भण्डारीले जानकारी दिए। २०७८ साल फागुन १२ गते राष्ट्रियस्तरको प्रतिस्पर्धामार्फत आशिषसमानान्तर रेलिगेर जेभीले १७ करोड ६ लाख ८८ हजारमा ओभरपासको ठेक्का पाएको हो। २०८० फागुन १२ गते सम्पन्न गर्ने सुरुको म्यादमा सम्पन्न नभएपछि २०८१ पुस ८ गतेसम्मको म्याद थप भएको थियो। ठेकेदार कम्पनीले पुस ८ गतेसम्म सम्पन्न नगरेपछि चैत्र मसान्तसम्मको भाका मागेको थियो। उक्त भाकाअनुसार काम भइरहेकोमा ओभरपासको ४० मिटरको पुनर्निर्माणले थप एक महिना म्याद सारिएको थियो। २०८२ वैशाखभित्र ग्वार्कोको ओभरपास निर्माण सम्पन्न हुने लक्ष्य लिइएकोमा वर्षाका कारण थप एक महिना निर्माण पर सारेको उनले बताए। ललितपुरको ग्वार्को चोकमा निर्माणाधीन ओभरपास इन्जिनियरिङखरिद र निर्माण (ईपीसी) मोडलमा अघि बढाइएको हो। यो मोडलअन्तर्गत ठेकेदार कम्पनीले तोकिएको अवधिमा निर्माण सम्पन्न नगरे हर्जना तिर्नुपर्ने व्यवस्था छ। सोहीबमोजिम कम्पनीले हर्जना तिरिरहेको सडक विभाग, गुणस्तर, अनुसन्धान तथा विकास केन्द्रले जनाएको छ। यसमा सरकारलाई थप भार भने पर्दैन। पहिलो म्याद थपपछि निर्माण कम्पनीले काम सक्काउनुपर्ने म्याद २०८१ पुस ८ गतेसम्म थियो। त्योभन्दा पछिको हरेक दिनको ००५ प्रतिशत ठेक्का लागत बराबरको हर्जना तिर्नुपर्छ। जति ढिला हुन्छ हर्जना रकम बढ्दै जाने र अधिकतम १० प्रतिशतसम्म (२०० सय दिन कटेपछि) पुग्ने बताइएको छ। ग्वार्को ओभरपास निर्माणबाट चक्रपथको सातदोबाटोकोटेश्वर सडक खण्ड, मंगलबजारइमाडोललुभु सडक खण्डमा सवारी आवागमन सहज हुने अपेक्षा गरिएको छ।"
डिजिटल युगमा योग,"आजको युग डिजिटल युग। सूचनाप्रविधिमा आएको क्रान्तिले विश्वलाई गाउँको रूपमा (ग्लोबल भिलेज) परिणत गरिदिएको छ। समयले जन्माएको आधुनिकता भित्र हरेक मानिसले आफूलाई व्यस्त बनाइरहेका छन्। सबैलाई हतार छ। सबैलाई समय अभाव छ। थोरै समयमा गर्नुपर्ने धेरै कामभित्रका बाध्यतामा छन् मानिस। त्यसैले सायद हिजोआज मानिस शारीरिक क्रियाकलापभन्दा बढी मानसिक क्रियाकलामा रुमलिएका छन्। जो मानिस शारीरिक क्रियाकलापमा कमजोर हुन्छ, उसैलाई रोगले आक्रमण गर्न थाल्छ किनकि ऊ मानसिक हिसाबमा हरसमय बढी दबाबमा रहन्छ। मानिसलाई व्यस्तताले यति गाँजेको छ कि उसले आफ्नै स्वास्थ्यलाई समेत समय दिन सकेको छैन। शारीरिक रूपमा अस्वस्थ्य मानिस मानसिक रूपमा कमजोर हुन थाल्छ किनकि उसलाई रोगहरूले चौतर्फी आक्रमण गर्न थाल्छन्। त्यसपछि सामाजिक र आध्यात्मिक रूपमा पनि ऊ कमजोर हुँदै जान्छ। घरमा चाहिने सामान्य सरसामानदेखि व्यापार व्यवसाय र उद्योगधन्दामा चाहिने सामग्रीसमेत अनलाइनबाटै खरिदबिक्री हुने हुँदा मानिसमा पहिलेको जस्तो गतिशीलता छैन। एकै ठाउँमा बसेर सबै काम सिध्याउने चलनले मानिस कमजोर हुँदैछ। यो जीवनशैली हेर्दा सहज देखिए पनि दीर्घकालीन रूपमा यसले विभिन्न खाले शारीरिक र मानिसक समस्या उत्पन्न गराउन सक्छ। हिजोआज बालबालिका हुन् वा वयस्क, बिहान उठेदेखि बेलुकी नसुतुञ्जेलसम्म मोबाइलमै अत्यधिक समय बिताउँछन्। जसले गर्दा उनीहरूमा शारीरिक, मानसिक र भावनात्मक रूपमा असन्तुलन हुन सक्ने खतरा बढ्छ। यस्ता व्यक्तिहरूमा आँखासम्बन्धी समस्या, आँखामा जलन, धमिलो दृष्टि आदि पनि हुन्छ। लामो समय नजिकबाट मोबाइल हेर्दा आँखाको मांसपेशीमा तनाव उत्पन्न हुन्छ। घाँटी र ढाड दुख्ने समस्याले पनि सताउन सक्छ। लामो समय टाउको झुक्याएर मोबाइल र ल्यापटप हेर्दा घाँटी र ढाडमा असहजता वा स्थायी दुखाइ पैदा हुन्छ। स्क्रिनबाट निस्कने ब्लु लाइटले मेलाटोनिन हार्मोनको उत्पादन घटाउँछ। यसले गर्दा निद्रा नलाग्ने समस्या पनि विस्तारै सुरु हुन्छ। पर्याप्त निन्द्राको अभावमा शरीरको रोग प्रतिरोधात्मक क्षमता कमजोर हुन्छ र विभिन्न रोगले समात्न सक्छ। मोबाइल र ल्यापटप चलाउन समय खर्चंदा शारीरिक गतिविधि कम हुन्छ र यसले मोटोपना, मधुमेह, उच्च रक्तचापजस्ता रोग निम्त्याउँछ। मोबाइल र ल्यापटपमा निरन्तर टाइप गर्दा यसले हात, औंला र कुहिनोमा पनि समस्या उत्पन्न गर्न सक्छ। यी बाहेकका मानसिक असरहरूमा ध्यान केन्द्रित गर्न नसक्नु, मानसिक स्थिरता कमजोर हुनु, चिडचिडाहाट बढ्नु, डिप्रेसन र चिन्ता निम्तिनु आदि पर्छ। यस्तो डिजिटल लतले शरीरमा थुप्रै दीर्घकालीन समस्या र रोगहरू पनि निम्त्याउन सक्छ। त्यसैले यस्ता व्यक्तिहरूका लागि योग अभ्यास अत्यन्त आवश्यक र लाभदाय हुन सक्छ। मोबाइल हेर्ने र कम्प्युटरमा काम गर्नेहरू लामो समय एकै स्थितिमा बस्ने हुनाले शरीर जकडिन्छ। विशेषगरी थकित भएका आँखालाई पाल्मिङ, त्राटक, आँखा घुमाउने अभ्यास गर्दा ठीक हुन्छ। घाँटी र ढाडको दुखाइलाई भुजंगासन, ताडासनलगायतका योगले धेरै फाइदा पुर्याउँछ। योगले समग्र शरीरलाई तन्काउने, लचिलो बनाउने र सन्तुलन कायम राख्न मद्दत गर्छ। ब्लु लाइटका कारण हुने निद्राको गडबडीलाई प्राणायम र ध्यानले फाइदा पुर्याउँछ। यसले मानसिक शान्ति ल्याई गहिरो निद्रा ल्याउँछ। स्क्रिन आदतले ध्यान भंग गर्छ भने योगले विषयवस्तुमा केन्द्रित गराउँछ। मानसिक तनाव र चिन्ताका लागि अनुलोम बिलोम, भ्रामरी, श्वास नियन्त्रणलगायतका योग अभ्यास गर्न सकिन्छ। त्राटक (एक बिन्दुमा ध्यान) अभ्यासले आँखा र ध्यान शक्ति दुवै सुधार गर्छ। सूर्य नमस्कार, बज्रासन, पवनमुक्तासनलगायतका आसनले समग्र रूपमा शरीरको निष्क्रियतालाई हटाई फुर्तिलो र ताजापन ल्याउँछ। नियमित योग अभ्यासले आत्मचिन्तन बढाउँछ। यसले मोबाइल र ल्यापटपमा आफूले कति समय बिताउँदैछु भन्ने बुझेर सचेत रहन सहयोग गर्छ। डिजिटल युगमा यही अनलाइन प्रविधिलाई प्रयोग गर्दै पनि योगअभ्यास गर्न सक्छौं। योगका लागि समय निकालेर धेरै टाढा गइरहनुपर्ने जरुरी छैन। घरमै बसेर म्यासेन्जर, युट्युब, जुम आदि माध्यमबाट योग सिक्न र सिकाउन सकिन्छ। अनलाइन योग आफू अनुकूल समय र स्थानमा गर्न मिल्छ। विश्वको जुनसुकै देशमा बसेर पनि योग गर्न र गराउन सकिने हुँदा प्रविधिलाई प्रयोग गरी योग गर्ने र स्वस्थ्य हुने बाटो समयमै पहिल्याउनु उचित हुन्छ। हाल योग केन्द्रित नै विभिन्न युट्युब च्यानल र टेलिभिजन च्यानलहरू पनि रहेकाले ती मार्फत पनि योगाभ्यास गर्न सकिन्छ। केही वर्षअगाडि विश्वव्यापी महामारीको रूपमा आएको कोभिडका बेलामा पनि अनलाइनमार्फत योग व्यापक रूपमा चलेको थियो। यस्ता विभिन्न सुरक्षा चुनौती हुँदा वा विपद्को समयमा पनि अनलाइनमार्फत योगाभ्यास गर्न सकिन्छ। अनलाइन योग भौतिक उपस्थितिमा गर्नुभन्दा धेरै कम खर्चमा गर्न पाइन्छ। आज विश्वभरि योगको अभ्यास धेरै मूल्य तिरेर सिक्नुपर्ने हुन्छ। त्यही योगको सिकाइ, तालिम आदि अनलाइनबाट गर्दा थोरै खर्चमा गर्न सकिन्छ। केही ठूला व्यापारी, नेता, कलाकार आदि सार्वजनिक रूपले भौतिक उपस्थितिमा योग गर्न जान भ्याउँदैनन्। अरूको अगाडि भिडमा बसेर योग गर्न उनीहरूले अप्ठेरो मान्ने गर्छन्। त्यसैले अनलाइनमार्फत हुने योगमा समाजका धनाढ्य वर्ग, नेता, बुद्धिजीवीदेखि सर्वसाधारण घरको बैठक वा अन्य कोठामा बसेर आरामले योग गर्न सक्ने भएका छन्। अन्तर्राष्ट्रिय योग दिवस प्रत्येक वर्ष जुन २१ तारिखका दिन मनाउने गरिन्छ। यस वर्ष ११औं अन्तर्राष्ट्रिय योग दिवस नेपालसहित विश्वभर यही असार ७ गते मनाइँदैछ। यस वर्षको नारा वन अर्थ, वन हेल्थ फर योगा भन्ने नाराका साथ मनाइँदैछ। सारा पृथ्वीमा योगबाट मात्र स्वस्थ हुन सकिन्छ। स्वास्थ्य र प्रकृति एकआपसमा सम्बन्धित छ। त्यसैले पृथ्वीलाई बचाउनु भनेकै पृथ्वीमा बस्ने मानिस स्वस्थ हुनु हो। यो काम योगले मात्र गर्न सक्छ। यो वर्षको योगको नाराले योगको सार्वभौमिकता र यसको महत्त्वको सिर्जना गर्न सक्ने स्वस्थ समाजको परिकल्पना गरेको छ। यो केवल व्यक्तिगत स्वास्थ्यका लागि मात्र नभई समग्र पृथ्वीवासीको कल्याणको लागि आवश्यक छ। हामीलाई प्रकृति, मानिस र समाजसँग जोड्ने काम योगले नै गर्छ। सन् २०१५ देखि मनाउन सुरु गरिएको अन्तर्राष्ट्रिय योग दिवसले संसारभरि योगको महत्त्व र आवश्यकताको बारेमा सबैलाई महसुस गराएको छ। त्यसैले होला आज विश्वका विभिन्न देशहरूमा नियमित योग तालिम, गोष्ठी, सेमिनार तथा अनुसन्धानका विभिन्न कार्य सञ्चालन हुँदै आएका छन्। अनलाइनमार्फत योग गर्दाका केही चुनौती पनि छन्। प्रत्यक्ष योग शिक्षकको अभावले गर्दा कहिलेकाहीँ दुर्घटना पनि निम्तिन सक्छ। कतिपय सन्दर्भमा योग अभ्यासका क्रममा केही सावधानीहरू अपनाउनुपर्ने हुन्छ। यस्तो अवस्थामा प्रत्यक्ष रूपमा योग शिक्षककै निगरानीमा योग गर्दा दुर्घटना हुनबाट जोगिन्छ। अनलाइनबाट योग गर्दा इन्टरनेट र प्रविधिमा निर्भर रहनुपर्ने हुन्छ। कुनै कारणवश इन्टरनेट भएन वा प्राविधिक हिसाबले चलाउन जानिएन भने अनलाइनमार्फत योग सिक्न सम्भव हुँदैन। घरकै कोठामा बसेर अनलाइनबाट योग सिक्दा सामूहिक उत्साह र ऊर्जामा कमी आउँछ। भौतिक रूपमा योग प्रशिक्षण केन्द्रमै गएर अरू साथीसंगीसँगै योग अभ्यास गर्दा सामूहिक उत्साह र उलर्जा प्राप्त हुन्छ। यसले शरीरमा सकारात्मक विचारहरू उत्पन्न गराउँछ र शरीरलाई स्वस्थ राख्न मद्दत गर्छ। अनलाइनबाट सिक्ने योगमा प्रशिक्षक कति अनुभवी र सक्षम छ भन्ने कुराको निक्र्योल गर्न गाह्रो पर्छ। कहिलेकाहीँ अनुभव नभएका प्रशिक्षकसँग योग सिक्दा नोक्सानी पनि व्यहोर्नुपर्ने हुन सक्छ। यद्यपि यी विभिन्न कुराका बाबजुत पनि समय व्यवस्थापन गरी घरमै भए पनि नियमित योग अभ्यास गर्ने बानी बसाल्न सकियो भने यसले हाम्रो समग्र स्वास्थ्यलाई सुधार्न सहयोग गर्छ। योगले मानिसलाई उच्च चेतनामा बाँच्न सहयोग गर्छ। यसले सामान्य मानवलाई पूर्ण मानव बनाउने काम गर्छ। डिजिटल युगले अवसर मात्र होइन, नयाँ चुनौती पनि ल्याएको छ। चुनौती चिरौं तर अवसर नछोडौं। स्वास्थ्यभन्दा ठूलो अर्को केही छैन। योगले नै शारीरिक, मानसिक र आध्यात्मिक सन्तुलन कायम राखी जीवनमा समग्र शान्तिका लागि योगले महत्त्वपूर्ण भूमिका निर्वाह गर्छ। गरौं योग, रहौं निरोग घरमै गरौं, स्वस्थ बनौं। खड्का, पतञ्जली योग समिति भक्तपुरका निवर्तमान अध्यक्ष हुन्।"
इजरायलइरान द्वन्द्वबारे ट्रम्पको विचार ह्वाइट हाउसले गर्यो खुलासा,"काठमाडौं : ह्वाइट हाउसका अनुसार अमेरिकी राष्ट्रपति डोनाल्ड ट्रम्पले आगामी दुई हप्ताभित्र इजरायलइरान द्वन्द्वमा प्रत्यक्ष रूपमा संलग्न हुने वा नहुने भन्ने निर्णय गर्ने भएका छन्। ह्वाइट हाउसकी प्रेस सचिव क्यारोलिन लेभिटले राष्ट्रपति ट्रम्पले यस विषयमा वार्ताका लागि प्रशस्त अवसर रहेको विश्वास व्यक्त गरेको बताइन्। क्यारोलिन लेभिटले पत्रकारसँग भनिन्,राष्ट्रपति ट्रम्पको सन्देश स्पष्ट छनिकट भविष्यमा इरानसँग वार्ताको उल्लेखनीय सम्भावना रहेकोलेत्यो हुन्छ वा हुँदैन म आगामी दुई हप्ताभित्र संयुक्त राज्य अमेरिकाले इरानविरुद्ध प्रत्यक्ष कदम चाल्नु पर्छ कि पर्दैन भन्ने बारेमा निर्णय गर्नेछु। बीबीसीका प्रमुख उत्तर अमेरिका संवाददाता ग्यारी ओडोनोहुले यो कथनले कूटनीतिको सम्भावनालाई जन्म दिएको लेखेका छन्।"
त्रिदेशीय टी २० श्रृङ्खला : अन्तिम खेलमा आज नेपाल र स्कटल्याण्ड खेल्दै,काठमाडौं : त्रिदेशीय टी २० अन्तर्राष्ट्रिय श्रृङ्खलाको अन्तिम खेलमा आज नेपालले घरेलु टोली स्कटल्याण्डसँग खेल्दैछ। खेल नेपाली समयअनुसार आज बेलुका पौने ८ बजे ग्लासगोमा सुरु हुनेछ। नेपालले यस श्रृङ्खलामा हालसम्म तीन खेल खेल्दा दुई जित र एक हार बेहोरेको छ। पहिलो खेलमा नेदरल्याण्डसँग तेस्रो सुपर ओभरमा पुगेर हार बेहोरेको नेपालले दोस्रो खेलमा स्कटल्याण्डलाई २ विकेटले पराजित गरेको थियो। तेस्रो खेलमा बिहीबार नेपालले नेदरल्याण्ड्समाथि ६ विकेटले विजयी भएको हो। यता घरेलु टिम स्कटल्याण्ड भने पहिलो खेलमा नेदरल्याण्ड्समाथि ३९ रनले जिते पनि लगातार हार बेहोरिरहेको छ। दोस्रो खेलमा नेपालसँग २ विकेटले पराजित भएको स्कटल्याण्ड तेस्रो खेलमा नेदरल्याण्ड्ससँग १७ रनले पराजित भएको हो। नेपाल र स्कटल्याण्डको टी २० हेड टु हेड हेर्दा हालसम्म दुई पटक मात्रै एकअर्काको सामना गरेका छन्। २०१३ मा पहिलो पटक टी २० फर्म्याटमा भेट गरेका थिए। २०१३ मा भने स्कटल्याण्डले नेपालमाथि ८ विकेटको जित हात पारेको थियो। १२ वर्षपश्चात यी दुई टोलीले पहिलोपटक टी २० अन्तर्राष्ट्रियमा एकअर्काको सामना गरेका थिए जसमा नेपालले स्कटल्याण्डलाई दुई विकेटले हराएको थियो। आज दुवै टोली जितको खोजीमा हुनेछन्। नेपाल तेस्रो जितसहित सुखद अन्त्य गर्न चाहन्छ। आइसिसी क्रिकेट विश्वकप लिग २ को चौथो श्रृङ्खला सकेर यी तीन देशले टिट्वेन्टी अन्तर्राष्ट्रिय श्रृङ्खला खेलेका हुन्। जसमा नेपाल हाल अंक तालिकामा शीर्ष स्थानमा रहेको छ। दोस्रो स्थानमा नेदरल्याण्ड छ भने घरेलु टिम स्कटल्याण्ड पुछारमा छ।
"अन्वेषण सुरु गर्दा समर्थन र विरोधका आवाज थिए, ग्यास फेला परेको खबरले खुसी छु : प्रधानमन्त्री ओली","काठमाडौं : प्रधानमन्त्री केपी शर्मा ओलीले दैलेखमा पेट्रोलियम पदार्थको स्रोत फेला परेको खबरले आफूलाई खुसी बनाएको बताएका छन्। शुक्रबार बिहान सामाजिक सञ्जालमा ओलीले यस अघि आफूले प्रधानमन्त्री हुँदादेखि दैलेखमा पेट्रोलियम पदार्थ अन्वेषण सुरु गर्दा समर्थन र विरोधका आवाज स्मरण गरिरहेको बताएका हुन्। ११२ अर्ब घनमिटर ग्यास रहेको खबरले ती दिनलाई सम्झाएको बताउँदै यो खुसीको समाचार भएको उल्लेख गरेका छन्। दैलेखमा पेट्रोलियम पदार्थको अन्वेषण सुरु गर्दाका दिनहरू सम्झिरहेको छु । समर्थन र विरोध  आवाज थरिथरिका थिए। ११२ अर्ब घनमिटर ग्यास रहेको खबरले ती दिनलाई सम्झाएको छ। ओलीले लेखेका छन्, यो खुसीको समाचार हो। चिनियाँ विज्ञ टोलीले दिएको प्रारम्भिक प्रतिवेदनले दैलेखको जलजलेमा १ अर्ब १२ करोड घनमिटर मिथेन ग्यास रहेको पाइएको छ । दैलेखको भैरवी गाउँपालिका१ जलजलेमा २०८१ वैशाख २८ गतेबाट ड्रिलिङ कार्य प्रारम्भ गरिएको थियो । यो आयोजनालाई प्रधानमन्त्री केपी शर्मा ओलीको नेतृत्वमा सन् २०१६ मा चीन सरकारसँग जीटूजी सम्झौता गरी गौरवको आयोजनाको रूपमा यसलाई मान्यता दिएको उद्योग, वाणिज्य तथा आपूर्तिमन्त्री दामोदर भण्डारीलेको भनाइ छ । २०८१ वैशाख २८ गतेदेखि सुरु गरिएको पहिलो होलको ड्रिलिङको काम ४ हजार १३ मिटर गहिराइमा पुगेको थियो । त्यतिबेला जमिन मुनिबाट ग्यासको गन्धसमेत आएको भनिएको थियो । तर ग्यासको मात्रा र गुणस्तरलगायतका थप परीक्षणका लागि चट्टानबाट निस्किएका नमुना संकलन गरी चीन लगिएको थियो । त्यसको उद्देश्य दैलेखको ग्यास उत्पादनकोे व्यावसायिक दृष्टिकोणले उपयुक्त छ वा छैन भन्नेबारे पत्ता लगाउनु थियो । प्रारम्भिक प्रतिवेदनले उक्त स्थानमा १ अर्ब १२ करोड घनमिटर मिथेन ग्यास भएको देखाएको छ । दैलेखमा चार वटा स्थानमा रहेका भण्डारणबाट नेपालमा झन्डै ५० वर्षसम्म पुग्ने गरी ग्यास हुन सक्ने अनुमान छ । दैलेखका खोलामाथि पेट्रोलियम पदार्थ तैरिएको, मन्दिरमा ग्यास बलिरहेको लगायतबाट त्यहाँ पेट्रोलियम पदार्थ रहेको अनुमान गरिएको थियो । खानी तथा भूगर्भ विभागले विगत चार दशकदेखि पेट्रोलियम पदार्थको अन्वेषण गर्दै आएको थियो । प्राविधिक जनशक्ति र उपकरण अभावले अन्वेषणले गति लिन भने सकेको थिएन । जब देशमा इन्धनको हाहाकार हुन्छ तब दैलेखसहित नेपालको सम्भावित क्षेत्रमा पेट्रोलियम पदार्थ अन्वेषणको चर्चा भयो । नयाँ संविधान जारी भएलगत्तै छिमेकी मुलुक भारतले अघोषित नाकाबन्दी लगायो । नाकाबन्दीका कारण मुलुकमा पेट्रोलियम पदार्थको अभाव चुलियो । अभावकै बीचमा देशभित्रै सम्भावित पेट्रोलियम पदार्थको खोजी थालियो । अनि सुरु भयो दैलेखमा पेट्रोलियम पदार्थको उत्खननका लागि अन्वेषणको काम । भारतीय नाकाबन्दीले नै यहाँ पेट्रोलियम पदार्थको उत्खननका लागि अन्वेषणको काम गर्ने साइत जुरायो । २०७२ मंसिरमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री सोमप्रसाद पाण्डेसहितको चिनियाँ टोली दैलेख पुग्यो । पेट्रोलियम पदार्थको सम्भाव्यता अध्ययन गर्न दैलेख आएको मन्त्री पाण्डेसहितको टोलीले दैलेखमा पेट्रोलियम पदार्थको भण्डार रहेको अन्वेषण कार्यको सुरुवात गर्ने उद्घोष गरेको थियो । त्यसबेला अनुसन्धान गरी चीन फर्केको टोलीले पेट्रोलियम पदार्थ रहेको पुष्टि गर्यो । यो पनि पढ्नुहोस समृद्धिको आधार, दैलेखमै भेटियो मिथेन ग्यास भण्डार प्रधानमन्त्री केपी शर्मा ओलीको चीन भ्रमणका क्रममा नेपाल र चीनबीच अन्वेषणमा सघाउने द्विपक्षीय समझदारी (जीटूजी) भएको थियो । दैलेखसहित देशका विभिन्न स्थानमा पेट्रोलियम अन्वेषणका लागि नेपाल र चीन सरकारबीच सम्झौता भएको थियो । २०१६ मार्च २३ मा प्रधानमन्त्री केपी शर्मा ओेलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययनका लागि सम्झौता भएको थियो । सन् २०१७ अगस्ट २५ मा तेल र ग्यासको स्रोत सर्भे परियोजनाका लागि आरएमबी १३६ मिलियन सहयोगसम्बन्धी सम्झौता भयो । सन् २०१९ फेब्रुअरी २८ मा दुई पक्षबीच इम्पिलिमेन्टेसन एग्रिमेन्ट अफ चाइनाएड वन ग्यास रिसोर्स सर्भे परियोजना इन् नेपाल कार्यान्वयन सम्झौता सम्पन्न भयो । त्यसपश्चात् विश्वव्यापी रूपमा फैलिएको कोरोना भाईरसका कारण पेट्रोलियम अन्वेषणको काममा ढिलाइ हुन पुग्यो । कोभिडका कारण स्थगन भएको पेट्रोलियम अन्वेषणको काम २०७८ चैत्र १४ गतेको मन्त्रिपरिषद् बैठकको निर्णयअनुसार दुई वर्षको समय थप गरिएको थियो । सम्झौताअनुसारको बाँकी कार्यका लागि चिनियाँ प्राविधिक टोली २०७९ असार १२ मा नेपाल आइपुगेको थियो । त्यसबेला ड्रिलिंग साइट र सडक मार्गको अध्ययन र दोस्रो चरणका लागि आवश्यक पूर्वतयारी गरेको थियो । लगत्तै ड्रिलिंगको काम अघि बढेको थियो ।"
"सुनचाँदीको मूल्य घट्यो,के छ बजार भाउ ?",काठमाडौं : सुनचाँदीको मूल्यमा आज गिरावट आएको छ। विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको हो । बिहीबारको तुलामा सुन र चाँदी आज क्रमशः ८०० र ५० रुपैयाँले घटेको छ। नेपाल सुनचाँदी व्यवसायी महासंघका अनुसार आज एक तोला सुनको मोल १ लाख ९४ हजार ७०० कायम भएको छ। यसैगरी एक तोला चाँदीको मूल्य २ हजार १५० निर्धारण भएको छ । बिहीबार प्रतितोला सुन १ लाख ९५ हजार ५०० र चाँदी २ हजार २०० रुपैयाँमा कारोबार भएको थियो ।
"समृद्धिको आधार, दैलेखमै भेटियो मिथेन ग्यास भण्डार","तत्कालीन समयमा प्रधानमन्त्री केपी शर्मा ओलीले अगुवाईमा चीन सरकारसँग सम्झौता भएको परियोजना सफलताउन्मुख हुनु सबैका लागि खुसीको विषय हो, उनले भने । दैलेख : चिनियाँ विज्ञ टोलीले दिएको प्रारम्भिक प्रतिवेदनले दैलेखको जलजलेमा १ अर्ब १२ करोड घनमिटर मिथेन ग्यास रहेको पाइएको छ । यो भनेको नेपाललाई ५० वर्ष पुग्ने प्राकृतिक ग्यासको भण्डार हो । प्रारम्भिक प्रतिवेदनले सरकारी अधिकारीलाई उत्साहित बनाएको छ । खानी तथा भूगर्भ विभागका अनुसार पेट्रोलियम अन्वेषणअन्तर्गतको ड्रिलिङ कार्य ४ हजार १३ मिटर गहिराइमा पुगेर सम्पन्न भएको थियो । दैलेखको भैरवी गाउँपालिका१ जलजलेमा २०८१ वैशाख २८ गतेबाट ड्रिलिङ कार्य प्रारम्भ गरिएको थियो । ड्रिलिङ कार्यको २०८१ वैशाख २३ गते संघीय सरकारको उद्योग, वाणिज्य तथा आपूर्तिमन्त्री दामोदर भण्डारीले औपचारिक उद्घाटन गरेका थिए । २०८१ वैशाख २८ गतेदेखि सुरु गरिएको पहिलो होलको ड्रिलिङको काम ४ हजार १३ मिटर गहिराइमा पुगेको थियो । त्यतिबेला जमिन मुनिबाट ग्यासको गन्धसमेत आएको भनिएको थियो । तर ग्यासको मात्रा र गुणस्तरलगायतका थप परीक्षणका लागि चट्टानबाट निस्किएका नमुना संकलन गरी चीन लगिएको थियो । त्यसको उद्देश्य दैलेखको ग्यास उत्पादनकोे व्यावसायिक दृष्टिकोणले उपयुक्त छ वा छैन भन्नेबारे पत्ता लगाउनु थियो । प्रारम्भिक प्रतिवेदनले उक्त स्थानमा १ अर्ब १२ करोड घनमिटर मिथेन ग्यास भएको देखाएको छ । दैलेखमा चार वटा स्थानमा रहेका भण्डारणबाट नेपालमा झन्डै ५० वर्षसम्म पुग्ने गरी ग्यास हुन सक्ने अनुमान छ । पेट्रोलियम अन्वेषण आयोजनाअन्र्तगत प्राप्त प्रारम्भिक प्रतिवेदनको नतिजाले देशको आर्थिक अवस्था सुधार्न निकै ठूलो टेवा पुर्याउने आशा गरिएको उद्योग, वाणिज्य तथा आपूर्तिमन्त्री भण्डारी बताउँछन् । नेपाल र चिनियाँ प्राविधिक टोलीको संलग्नतामा भएको ड्रिलिङबाट संकलन गरिएका नमुनाहरू थप परीक्षणका लागि चीन पठाइएको थियो, अहिले प्रारम्भिक प्रतिवेदन नेपाल सरकारलाई प्राप्त भइसकेको छ, प्रारम्भिक प्रतिवेदनले हामीलाई उत्साहित बनाएको छ, मन्त्री भण्डारीले भने । यो आयोजनालाई प्रधानमन्त्री केपी शर्मा ओलीको नेतृत्वमा सन् २०१६ मा चीन सरकारसँग जीटूजी सम्झौता गरी गौरवको आयोजनाको रूपमा यसलाई मान्यता दिएको मन्त्री भण्डारीको भनाइ छ । नेपालमा उत्पादित प्राकृतिक ग्यासलाई व्यावसायिक प्रयोजनामा ल्याउन सके आर्थिक उन्नतिमा देशले फड्को मार्ने मन्त्री भण्डारीको भनाइ छ । यो आयोजनालाई प्रधानमन्त्री केपी शर्मा ओलीको नेतृत्वमा सन् २०१६ मा चीन सरकारसँग जीटूजी सम्झौता गरी गौरवको आयोजनाको रूपमा यसलाई मान्यता दिएको मन्त्री भण्डारीको भनाइ छ । यो आयोजनालाई नेपाल सरकारले जसरी प्राथमिकता दिएको थियो त्यसैगरी चिनियाँ कम्पनीले पनि द्रुत गतिमा काम अगाडि बढायो, अहिले राम्रो नतिजा आयो, मन्त्री भण्डारी भन्छन् । चिनियाँ टोलीबाट नेपाल सरकारलाई प्राप्त प्रारम्भिक प्रतिवेदनले आम नेपालीहरूको भविष्य सुन्दर हुन सक्ने आशा गरिएको उनको भनाइ छ । पहिलो भण्डारण होलमा प्रारम्भिक १ अर्ब १२ करोड घनमिटर मिथेन ग्यास भएको भेटिएको छ, अन्य ३ वटा ग्यास भण्डारणका होलहरू पनि दैलेखमै रहेका छन् । दैलेखमा जम्मा ४ वटा कुवामा करिब ४ सय ३० अर्ब घनमिटर माथि ग्यास हुन सक्ने प्रारम्भिक प्रतिवेदनले देखाएको छ । यसले सरकारलाई निकै उत्साहित बनाएको छ । यसको सबैभन्दा ठूलो श्रेय प्रधानमन्त्री केपी शर्मा ओलीलाई जान्छ, उनले भने ।ब प्रधानमन्त्रीसँग थप छलफल गरेर जतिसक्दो चाँडो व्यावसायिक उत्पादनपरीक्षणलगायतका कामहरू सुरु गर्ने तयारी थालिएको मन्त्री भण्डारी बताउँछन् । सरकारले आगामी डिसेम्बर महिनाभित्र उत्पादन सुरु गर्ने गरी तयारी थालेको छ । करिब ६५ करोड लागतमा उत्पादन परीक्षण सम्पन्न हुने प्रारम्भिक प्रतिवेदनले देखाएकाले सोहीअनुसार काम अगाडि बढाउने सरकारले तयारी गरेको छ, मन्त्री भण्डारी भन्छन् । दैलेखसँगै दाङ, पाल्पा र सुनसरीमा पनि परीक्षण गर्ने कार्यलाई मन्त्रालयले विशेष रूपमा राखेको मन्त्री भण्डारीको भनाई छ । विज्ञहरूका अनुसार मिथेन ग्यास पेट्रोल वा डिजेलको तुलनामा सस्तो, स्वच्छ र वातावरणमैत्री इन्धन हो । मिथेन ग्यासबाट गाडीमा इन्धनको रूपमा प्रयोग गर्न, बिजुली उत्पादन गर्न र घरायसी प्रयोजनमा बत्ती बाल्न पनि सकिन्छ । मिथेन ग्यासबाट हाइड्रोजन छुट्ट्याएर अमोनिया ग्यास निकालेर मल कारखानामा पनि प्रयोग गर्न सकिन्छ । खानी तथा भूगर्भ विभागका उपमहानिर्देशक एवं पेट्रोलियम अन्वेषण परियोजना प्रमुख दिनेशकुमार नापितका अनुसार नेपाल र चीनबीच सन् २०१९ मा जीटूजी भएसँगै दैलेखमा पेट्रोलियम अन्वेषणको काम अगाडि बढेको थियो । विभिन्न सर्भे र अध्ययन सकेर अहिले प्रारम्भिक नजिता आएको प्राप्त भएको छ, नापितले भने । सरकारले दैलेखको भैरवी गाउँपालिका१ जलजलेमा ४५ रोपनी जग्गा अधिग्रहण गरी ड्रिलिङ थालिएको थियो । नेपालको लागि अहिलेसम्मकै सबैैभन्दा विस्तृत अध्ययनको रूपमा लिइएको यो परियोजनाले नयाँ आशा जगाएको नापित बताउँछन् । नेपाललाई प्राप्त प्रारम्भिक प्रतिवेदनमा मिथेन ग्यास देखिएको र यसको परीक्षण उत्पादन सुरु गरेर ग्यासको प्रकृति, व्यावसायिक उत्पादनका कामहरू सुरु हुनेछन्, उनले भने । चाइना जियोलोजिकल सर्भे (सीजीएस)ले २०२५ को डिसेम्बरसम्ममा अन्तिम प्रतिवेदन दिने तयारी गरेको छ । अन्तिम प्रतिवेदन सम्पन्नपश्चात् डिसेम्बरभित्र व्यावसायिक उत्पादन परीक्षणको कामहरू अघि बढाइनेछ । दैलेखको पञ्चकोशी तीर्थस्थलमध्ये अहिले श्रीस्थान, नाभीस्थान र पादुकामा अखण्ड रूपमा ज्वाला बलिरहेको छ । श्रीस्थानमा जमिनमुनिबाट निस्किएको अखण्ड दीपका रूपमा मन्दिरमा बाल्ने गरिएको छ । त्यो करिब तीन सय वर्षदेखि बलिरहेको स्थानीय बताउँछन् । तर, सरकारी अध्ययनले यसरी निरन्तर जमिनमा ज्वाला बल्नुको पछाडि कुनै दैवी चमत्कार नभएर जमिनमुनि मिथेन ग्यास रहेको पुष्टि भइसकेको छ । दैलेखमा कार्यान्वयन भइरहेको पेट्रोलियम पदार्थ अन्वेषण परियोजना सफलताउन्मुख भएपछि सरोकारवालाहरू उत्साहित भएका छन् । प्रारम्भिक प्रतिवेदनमा आएको नजिताले नेपालको समृद्धिको आधारस्तम्भ दैलेख हुन सक्ने आशा पलाएको दैलेख उद्योग वाणिज्य संघका अध्यक्ष नरेन्द्र थापा बताउँछन् । तत्कालीन समयमा प्रधानमन्त्री केपी शर्मा ओलीले अगुवाईमा चीन सरकारसँग सम्झौता भएको परियोजना सफलताउन्मुख हुनु सबैका लागि खुसीको विषय हो, उनले भने । प्रधानमन्त्री केपी शर्मा ओलीको प्रधानमन्त्रीकालमा सुरु भएको परियोजना वर्तमानमा पनि उनी नै प्रधानमन्त्री भएको बेलामा देशको मुहार फेरिने गरी परिणाम आएको थापा बताउँछन् । दैलेखका युवा नवीन योगी भन्छन्, समृद्ध नेपालः खुसी नेपालीका केही सूचकांककाहरू पूरा हुन लागेको अनुभूति भएको छ । पेट्रोलियम पदार्थ अन्वेषण परियोजनाअन्र्तगत प्रारम्भिक प्रतिवेदनबाट प्राप्त नतिजाले दैलेख र कर्णाली प्रदेशमात्रै होइन सिंगो नेपालका लागि खुसी छाएको उनी बताउँछन् । अनि सुरु भयो अन्वेषणको काम दैलेख धार्मिक, पुरातात्विक एवं सांस्कृतिक सम्पदाको हिसाबले ऐतिहासिक जिल्ला हो । यहाँ रहेको पञ्चकोशी तीर्थस्थल क्षेत्रमा सदियौंदेखि निरन्तर ज्वाला बलिरहेको छ । प्रसिद्ध पञ्चकोशी तीर्थस्थलमध्ये श्रीस्थान, नाभिस्थान र पादुकामा ज्वाला बलिरहेको छ । त्यहाँ बग्ने खोलाको पानी माथि पनि आगो बल्छ । अधिकांशले यसलाई दैवी शक्तिको कारण भन्छन् । स्थानीयले दैविशक्तिको कारण ज्वाला बलिरहेको विश्वासमा पूजापाठ गर्छन् । श्रीस्थान र नाभिस्थान क्षेत्रमा अहिले पनि बाहिरी भागमै कच्चा पेट्रोलियम पदार्थ देखिने गरेको छ । कतिपयले ज्वाला बलिरहेकोले यस क्षेत्रमा पेट्रोलियम पदार्थ भएको अनुमान लगाउँथे । दैलेखका खोलामाथि पेट्रोलियम पदार्थ तैरिएको, मन्दिरमा ग्यास बलिरहेको लगायतबाट त्यहाँ पेट्रोलियम पदार्थ रहेको अनुमान गरिएको थियो । खानी तथा भूगर्भ विभागले विगत चार दशकदेखि पेट्रोलियम पदार्थको अन्वेषण गर्दै आएको थियो । प्राविधिक जनशक्ति र उपकरण अभावले अन्वेषणले गति लिन भने सकेको थिएन । जब देशमा इन्धनको हाहाकार हुन्छ तब दैलेखसहित नेपालको सम्भावित क्षेत्रमा पेट्रोलियम पदार्थ अन्वेषणको चर्चा भयो । नयाँ संविधान जारी भएलगत्तै छिमेकी मुलुक भारतले अघोषित नाकाबन्दी लगायो । नाकाबन्दीका कारण मुलुकमा पेट्रोलियम पदार्थको अभाव चुलियो । अभावकै बीचमा देशभित्रै सम्भावित पेट्रोलियम पदार्थको खोजी थालियो । अनि सुरु भयो दैलेखमा पेट्रोलियम पदार्थको उत्खननका लागि अन्वेषणको काम । भारतीय नाकाबन्दीले नै यहाँ पेट्रोलियम पदार्थको उत्खननका लागि अन्वेषणको काम गर्ने साइत जुरायो । २०७२ मंसिरमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री सोमप्रसाद पाण्डेसहितको चिनियाँ टोली दैलेख पुग्यो । पेट्रोलियम पदार्थको सम्भाव्यता अध्ययन गर्न दैलेख आएको मन्त्री पाण्डेसहितको टोलीले दैलेखमा पेट्रोलियम पदार्थको भण्डार रहेको अन्वेषण कार्यको सुरुवात गर्ने उद्घोष गरेको थियो । त्यसबेला अनुसन्धान गरी चीन फर्केको टोलीले पेट्रोलियम पदार्थ रहेको पुष्टि गर्यो । प्रधानमन्त्री केपी शर्मा ओलीको चीन भ्रमणका क्रममा नेपाल र चीनबीच अन्वेषणमा सघाउने द्विपक्षीय समझदारी (जीटूजी) भएको थियो । दैलेखसहित देशका विभिन्न स्थानमा पेट्रोलियम अन्वेषणका लागि नेपाल र चीन सरकारबीच सम्झौता भएको थियो । २०१६ मार्च २३ मा प्रधानमन्त्री केपी शर्मा ओेलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययनका लागि सम्झौता भएको थियो । सन् २०१७ अगस्ट २५ मा तेल र ग्यासको स्रोत सर्भे परियोजनाका लागि आरएमबी १३६ मिलियन सहयोगसम्बन्धी सम्झौता भयो । सन् २०१९ फेब्रुअरी २८ मा दुई पक्षबीच इम्पिलिमेन्टेसन एग्रिमेन्ट अफ चाइनाएड वन ग्यास रिसोर्स सर्भे परियोजना इन् नेपाल कार्यान्वयन सम्झौता सम्पन्न भयो । दैलेखको भैरवी गाउँपालिका१ जलजलेस्थित पेट्रोलियम पदार्थ अन्वेषण परियोजनाअन्तर्गतको ड्रिलिङ स्थल । तस्बिर : हिक्मतबहादुर नेपाली त्यसपश्चात् विश्वव्यापी रूपमा फैलिएको कोरोना भाईरसका कारण पेट्रोलियम अन्वेषणको काममा ढिलाइ हुन पुग्यो । कोभिडका कारण स्थगन भएको पेट्रोलियम अन्वेषणको काम २०७८ चैत्र १४ गतेको मन्त्रिपरिषद् बैठकको निर्णयअनुसार दुई वर्षको समय थप गरिएको थियो । सम्झौताअनुसारको बाँकी कार्यका लागि चिनियाँ प्राविधिक टोली २०७९ असार १२ मा नेपाल आइपुगेको थियो । त्यसबेला ड्रिलिंग साइट र सडक मार्गको अध्ययन र दोस्रो चरणका लागि आवश्यक पूर्वतयारी गरेको थियो । लगत्तै ड्रिलिंगको काम अघि बढेको थियो । नेपाल र चिनियाँ प्राविधिक टोलीको संलग्नतामा भएको ड्रिलिङबाट संकलन गरिएका नमुनाहरू थप परीक्षणका लागि चीन पठाइएको थियो । अहिले प्रारम्भिक प्रतिवेदन नेपाल सरकारलाई प्राप्त भइसकेको छ । पहिलो भण्डारण होलमा प्रारम्भिक १ अर्ब १२ करोड घनमिटर मिथेन ग्यास भएको भेटिएको छ । अन्य ३ वटा ग्यास भण्डारणका होलहरू पनि दैलेखमै छन् । दैलेखमा रहेका ४ वटै होलमा करिब ४ सय ३० अर्ब घनमिटर मथिने ग्यास हुन सक्ने प्रारम्भिक प्रतिवेदनले देखाएको छ । प्रारम्भिक प्रतिवेदनले हामीलाई उत्साहित बनाएको छ । पेट्रोलियम अन्वेषण आयोजनाको प्रारम्भिक प्रतिवेदनको नतिजाले देशको आर्थिक अवस्था सुधारमा निकै ठूलो टेवा पुर्याउने आशा गरेका छौं । नेपालमा उत्पादित प्राकृतिक ग्यासलाई व्यावसायिक प्रयोजनमा ल्याएमा आर्थिक उन्नतिमा देशले फड्को मार्ने छ । दामोदर भण्डारी  उद्योग, वाणिज्य तथा आपूर्तिमन्त्री प्रारम्भिक प्रतिवेदनले नै मिथेन ग्यास रहेको भन्ने जुन नतिजा देखाएको छ, त्यसले मुलुकको समृद्धिको आधारस्तम्भ दैलेख हुन सक्ने आशा पलाएको छ । तत्कालीन समयमा प्रधानमन्त्री केपी शर्मा ओलीले अगुवाईमा चीन सरकारसँग सम्झौता भएको परियोजना सफलताउन्मुख हुनु सबैका लागि खुसीको विषय हो । प्रधानमन्त्री केपी शर्मा ओलीको प्रधानमन्त्रीकालमा सुरु भएको परियोजना वर्तमानमा पनि उहाँ नै प्रधानमन्त्री भएको बेलामा देशको आर्थिक अवस्थामा मुहार फेरिने गरी परिणाम आउनु सुखद हो । यसले विकासले पछि परेको दैलेखमा पनि विकासका थप कामहरू अघि बढ्ने छन् । नरेन्द्रबहादुर थापा  अध्यक्ष, दैलेख उद्योग वाणिज्य संघ सम्भावित स्थानलाई छुट्ट्याइएको छ १० ब्लकमा खानी तथा भूगर्भ विभागका अनुसार मुलुकमा पेट्रोलियम पदार्थ रहेका सम्भावित स्थानलाई १० ब्लकमा छुट्ट्याइएको छ । विभिन्न अध्ययनका आधारमा सम्भावित भूभागलाई १० वटा ब्लकमा विभाजन गरिएको छ । तीमध्ये दैलेखमा मात्र ग्यास उत्खनन गरिएको छ । नेपालमा पेट्रोलियम अन्वेषणको लागि सर्वप्रथम आर्थिक वर्ष २०४२४३ अर्थात् १९८५ मा भएको बोलपत्र आह्वानमा नेदरल्यान्डको सेल एक्सप्लोरेसन विभी र अमेरिकारको ट्राइटन इनर्जी कर्पोरेसन अन्वेषण खण्ड नं १० (विराटनगर) का लागि बोलपत्र पेस गरेका थिए । विभागका अनुसार ती कम्पनीहरू र तत्कालीन सरकारबीच २०४३ वैशाख २१ मा भएको पेट्रोलियम सम्झौता भएको थियो । सोेही अनुसार उक्त कम्पनीहरूको संयुक्त लगानीबाट अन्वेषण खण्ड १० मा १,९४० लाइन किमी विस्तृत साइस्मिक सर्भेक्षणका साथै २०४६ साल जेठअसारमा उक्त खण्डमा पर्ने मोरङ जिल्लाको बाहुनी गाविसअन्तर्गत राधानगर क्षेत्रमा ३ हजार ५ सय २० मिटर गहिराइको एक इनार (ड्रिलिङ) कार्य सम्पन्न गरिएको छ । यस ड्रिलिङ होलबाट प्राप्त नतिजामा हाइड्रोकार्बनका संकेतहरू देखिएको थिएन् । तर, ड्रिलिङ डाटाहरू पेट्रोलियम अन्वेषण तथा प्रबर्द्धनका लागि उपयोग देखिएको विभागले जनाएको छ । नेपालमा पेट्रोलियम अन्वेषण र विकास दिनेशकुमार नापित प्रमुख, पेट्रोलियम अन्वेषण परियोजना मध्यपश्चिममा पर्ने दैलेख जिल्लाको पादुका, नाभिस्थान तथा श्रीस्थानमा प्राचीनकालदेखि तेल तथा प्राकृतिक ग्यासको संकेत पाइएको कुरा सर्र्र्वविदितै छ । यसका साथै उत्तरी भेगको मुक्तिनाथ क्षेत्रमा पनि निरन्तर रूपले ग्यास निस्केर ग्यास प्रज्वलित भईरहेको छ । मुलुकमा देखा परेका यस्ता पेट्रोलयम स्रोतबारे बेलाबखतमा सर्वसाधारण, बुद्धिजीवी, पत्रकार तथा सरकारी निकायहरूबीच चर्चा, परिचर्चा हुने गरेको पनि छ । अरू देशको दाँजोमा नेपाल एउटा सानो राष्ट्र भएकोले पेट्रोलियम पदार्थको खपत पनि तुलनात्मक रूपमा न्यून छ । तर देशले आर्जन गर्ने विदेशी मुद्राको एक ठूलो भाग पेट्रोलियम पदार्थको आपूर्र्तिमा खर्च हुने गरेको छ । खर्च तथा खपतलाई गहिरिएर हेर्दा नेपालमा एउटा सानो तेलको भण्डार मात्र पाउन सकेमा देशको आर्थिक स्थितिमा निकै ठूलो परिवर्तन आउन सक्नेछ । तसर्थ अन्य ऊर्जाको क्षेत्रमा झै नेपालमा पेट्रोलियम अन्वेषण तथा प्रबर्द्धनको क्षेत्रलाई पनि प्राथमिकता दिन आवश्यक देखिन्छ । खनिज तेल तथा प्राकृतिक ग्यासको अन्वेषण र विकास कार्य हाम्रो जस्तो भूपरिवेष्ठित पहाडी देशको निमित आर्थिक तथा प्राविधिक दृष्टिकोणले ज्यादै खर्चालु र जोखिमपूर्ण कार्य हो । यो कार्य देशमा उपलब्ध सीमित स्रोत र साधनबाट मात्र सम्भव हुन सक्दैन । यस कार्र्यमा दक्ष जनशक्ति, अत्याधुनिक प्रविधिका साथै ठूलो धनराशि आवश्यक पर्ने हुन्छ । त्यसमाथि पनि अन्वेषण क्रममा भौगर्भिक, भूभौतिक, भूरासायनिक आदि विभिन्न चरणको अध्ययनपश्चात् गरिने ड्रिलिङ कार्यबाट पनि तेल तथा प्राकृतिक ग्यासको पर्याप्त भण्डार पाइने निश्चितता नहुने भएकाले लगानीकर्र्ताको सम्पूर्ण लगानी खेर जान सक्छ । पेट्रोलियम अन्वेषण कार्यलाई चरणबद्ध तरिकाले सम्पन्न गर्न लामो समय लाग्ने हुँदा संयम र धैर्य धारण गरी अन्वेषण कार्य गर्ने गरिन्छ । नेपालको मुक्तिनाथ क्षेत्रमा प्राकृतिक ग्यास भएता पनि भौगर्भिक तथा भौगोलिक बनोटको विकटता र यातायातको दृष्टकोणले पनि अति दुर्गम भएको कारण उक्त क्षेत्रमा पेट्रोलियम अन्वेषण कार्यलाई प्राथमिकता दिइएको छैन । दैलेख जिल्लाको श्रीस्थान, पादुका र नाभिस्थानबाट निस्केको तेल तथा ग्यासको भूरासायनिक विश्लेषणवाट नेपालमा तेल तथा प्राकृतिक ग्यासको भण्डार भएको संकेत देखा परेको हो । उक्त क्षेत्रहरूको भौगर्भिक र भूरासायनिक अध्ययनहरूको आधारमा पेट्रोलियम पदार्थको स्रोत नेपालको दक्षिणी समतल मैदान (तराई) र चुरे पहाडको भूसतहमूनि भएको पालेओजिन बेड्स हुन सक्ने अनुमान भूगर्भविद्हरूले गरेका छन् । तसर्थ नेपाल अधिराज्यको सम्पूर्ण तराई तथा चुरेशृंखला पेट्रोलियम अन्वेषणका लागि अति महत्वपूर्ण क्षेत्र मानिएको छ । यसै अध्ययन र विश्लेषणको आधार र विश्वासमा खानी तथा भूगर्भ विभागले नेपालमा पेट्रोलियम अन्वेषण कार्यको प्रारम्भ गरेको हो । विभागले नेपालमा पेट्रोलियम अन्वेषण कार्यलाई प्राथमिकताका साथ सञ्चालन गर्दै जाने उद्देश्यले २०३९ जेठ महिनामा पेट्रोलियम अन्वेषण परियोजनाको स्थपना गरेको हो । खानी तथा भूगर्भ विभागअन्तर्गत रहेको परियोजनाले विगत दुई दशकदेखि अन्तर्राष्ट्रिय वित्तीय संस्था, विश्व बैंकको प्राविधिक ऋण सहयोग मित्रराष्ट्र क्यानडा र फान्स सरकारको प्राविधिक सहयोग समेतबाट नेपाल अधिराज्यको चुरेशृंखला र तराईको सम्पूर्ण भूभागमा भौगर्भिक, भूभौैैतिक तथ भूरासायनिकसम्बन्धी प्रारम्भिक कार्र्यहरू सम्पन्न गरी पेट्रोलियम अन्वेषण तथा प्रबर्द्धनका लागि आधारभूत तथ्यांक संकलन गरेको छ । संकलित भौगर्भिक तथा भूभौतिक तथा भूरासायनिक डाटाहरूको आधारमा परियोजनाले बेला बखतमा गरिरहने प्रबर्द्धन कार्यको माध्यमबाट विदेशी तेल कम्पनीहरूलाई यस क्षेत्रका पेट्रोलियम कार्यमा सहभागी गराउने प्रयास भइरहेको छ । मुलुकको पेट्रोलियम ऐन तथा नियमावलीहरूले अन्तर्राष्ट्रिय लगानीकर्ताहरूलाई पेट्रोलियम अन्वेषण कार्य गर्दा लगानी सुरक्षाको प्रत्याभूतिको व्यवस्था गरेको छ ।"
प्रधानमन्त्री ओलीसँग आज प्रश्नोत्तर कार्यक्रम हुने,"काठमाडौं : प्रतिनिधि सभाको बैठकमा आज प्रधानमन्त्रीसँग प्रश्नोत्तर हुने भएको छ। आज बिहान ११ बजे बस्ने बैठकमा प्रधानमन्त्री केपी शर्मा ओलीसँग प्रश्नोत्तर कार्यक्रम तय भएको प्रधामन्त्रीको सचिवालयले जनाएको छ। संसद् सचिवालयका अनुसार प्रतिनिधि सभा नियमावली, २०७९ को परिच्छेद९ अनुसार सांसदसँग प्रश्नोत्तर हुनेछ। प्रधानमन्त्री केपी शर्मा ओली यही असार १६ देखि ६ दिने स्पेन भ्रमणमा जाँदै छन् । सोमबार बसेको मन्त्रिपरिषद् बैठकले असार १६ देखि २१ गतेसम्म प्रधानमन्त्री ओलीको नेतृत्वमा स्पेनको औपचारिक भ्रमणमा सहभागी हुने नेपाली प्रतिनिधिमण्डलको गठन गर्ने निर्णयसमेत गरेको छ । सोहि विषयलाई समेत संसदमा जानकारी गराउने सम्भावना रहेछ। त्यसपश्चात विनियोजन विद्येयकका विभिन्न मन्त्रालयगत शीर्षकमाथिको छलफल जारी रहनेछ।"
झापामा जंगली हात्तीको आक्रमणबाट घाइते श्रेष्ठको मृत्यु,झापा : झापामा जंगली हात्तीको आक्रमणबाट घाइते भएका ६८ वर्षीय पूर्णबहादुर श्रेष्ठको मृत्यु भएको छ। मेचीनगर नगरपालिका१ दुर्जन चोकका श्रेष्ठको गएराति ८२० बजे घरमै मृत्यु भएको जिल्ला प्रहरी कार्यालय झापाका प्रहरी निरीक्षक प्रवीण श्रेष्ठले जानकारी दिए। उनका अनुसार मेचीनगर नगरपालिका१ दुर्जन चोकका श्रेष्ठलाई असार २ गते बिहान आफ्नै बारीमा एउटा जंगली हात्तीले आक्रमण गरेको थियो। आक्रमणबाट गम्भीर घाइते भएका उनलाई उपचारका लागि बीएण्डसी अस्पताल लगिएको थियो। त्यहाँ उपचार सम्भव नभएपछि परिवारजनले बुधबार साँझ उनलाई अस्पतालबाट घर लिएर गएका थिए। बुधवार साँझ पनि हात्तीको आक्रमणबाट भद्रपुर नगरपालिका १० फूलबारी गाउँका २१ वर्षीय विशाल सोरेन घाइते भएका छन्। उनको उपचार भइरहेको छ।
इजरायली आक्रमणमा गाजामा २३ जनाको मृत्यु,काठमाडौं : गाजाका स्वास्थ्य अधिकारीहरूका अनुसार गएराति राहत सामग्री वितरण केन्द्र नजिक इजरायली सेनाले गरेको गोलीबारीमा कम्तीमा २३ जनाको मृत्यु भएको छ। गाजाका अधिकारीहरूले राहत सामग्रीको पर्खाइमा रहेका प्यालेस्टिनी हरेक दिन इजरायली आक्रमणमा मारिने गरेको बताएका छन्। इजरायली सेनाले घटनाबारे अहिलेसम्म कुनै आधिकारिक बयान दिएको छैन। यसअघि इजरायली सेनाले चेतावनी स्वरूप मात्र गोली चलाउने बताएको थियो। गाजाको स्वास्थ्य मन्त्रालयका अनुसार गत महिनाको अन्त्यदेखि राहत सामग्री सङ्कलन गर्ने क्रममा ४०० भन्दा बढी प्यालेस्टिनीको मृत्यु भएको छ।
ट्रकले मोटरसाइकललाई ठक्कर दिँदा एक जनाको मृत्यु,नुवाकोट : वीरगन्जगल्छीदेवीघाटरसुवागढी सडकखण्डमा बिहीबार भएको दुर्घटनामा एक जनाको मृत्यु भएको छ। बेलकोटगढी नगरपालिका७ कल्चेडीभीरमा ना६ख १०६० नम्बरको ट्रकले मोटरसाइकललाई ठक्कर दिँदा तारकेश्वर गाउँपालिका३ का ४३ वर्षीय शंकरमान श्रेष्ठको मृत्यु भएको प्रहरी नायव उपरीक्षक (डिएसपी) विक्रम लामाले जानकारी दिए। डिएसपी लामाका अनुसार दुर्घटनामा गम्भीर घाइते भएका श्रेष्ठको ललितपुरस्थित बिएण्डबी अस्पतालमा उपचारका क्रममा मृत्यु भएको हो। ट्रकसहित चालक मकवानपुरको हेटौडा उपमहानगरपालिका८ का ४० वर्षीय दीपक मगरलाई नियन्त्रणमा लिइएको प्रहरीले बताएको छ। घटनाको विषयमा थप अनुसन्धान भइरहेको प्रहरीले जनाएको छ।
पीपीएमा टेक एन्ड पे व्यवस्था फिर्ता लिने समझदारी,"अहिलेसम्म टेक अर पे (किनलेउ) मा पीपीए हुँदै आएकोमा बजेटको बुँदा नम्बर २२७ मा नयाँ व्यवस्थापछि निजी ऊर्जा प्रबर्द्धक आन्दोलित भएका छन्। काठमाडौं : सत्तासीन कांग्रेस र एमालेले टेक एन्ड पे व्यवस्थालाई बजेटबाट हटाउने समझदारी गरेका छन्। प्रधानमन्त्री निवास बालुवाटारमा बुधबार भएको सत्तागठबन्धनका शीर्ष नेताको बैठकले बजेट संशोधन गर्दै टेक एन्ड पे (लेउ र तिर) व्यवस्था हटाउन सहमति जनाएको ऊर्जा मन्त्रालय स्रोतले बतायो। प्रधानमन्त्री केपी शर्मा ओली र कांग्रेस सभापति शेरबहादुर देउवासहित अर्थमन्त्री विष्णु पौडेल, परराष्ट्रमन्त्री आरजु राणा, गृहमन्त्री रमेश लेखक, ऊर्जामन्त्री दीपक खड्का, कांग्रेस महामन्त्री गगन थापा लगायतको बैठकले आगामी बजेटमा व्यवस्था भएको टेक एन्ड पे हटाउने समझदारी गरेको हो। बजेटबाट उक्त व्यवस्था हटाउने कार्ययोजना बनाउने जिम्मा अर्थमन्त्री र ऊर्जामन्त्रीलाई बैठकले दिएको स्रोतले बतायो। बैठकमा ऊर्जामन्त्रीले सरकारले अघि सारेको ऊर्जाविकास मार्गचित्र २०८१ कार्यान्वयन गर्न, लक्षित बिजुली भारतमा निर्यात गर्न, आन्तरिक माग धान्न यो व्यवस्थाले गाह्रो पार्ने उल्लेख गर्दै यसलाई बजेटबाट हटाउन उपयुक्त हुने भनाइ राखेका थिए। प्रधानमन्त्री ओलीले ट्रान्समिसन लाइन कसले बनाउने त भन्ने जिज्ञासा राखेका थिए। जवाफमा ऊर्जामन्त्री खड्काले ट्रान्समिसन लाइन बनाउने जिम्मा राज्यको हुने भएकाले राज्यले नै व्यवस्था गर्नुपर्ने तर्क गरेका थिए। प्रधानमन्त्री ओलीले, त्यसो भए यो हटाउनका लागि अर्थमन्त्री र ऊर्जामन्त्रीले गृहकार्य गर्नुहोला भनेर बैठकको समापन गरेका थिए। हाल संसद्मा बजेटमाथि छलफल चलिरहेको छ। यही असार १० गते संघीय संसद्बाट बजेट पारित गराउने तयारी छ। अर्थमन्त्री विष्णु पौडेलले संघीय संसद्मा आर्थिक वर्ष २०८२८३ को बजेट प्रस्तुत गर्दै नदी प्रवाहमा आधारित (आरओआर) आयोजनको विद्युत् खरिद सम्झौता (पीपीए) टेक एन्ड पेमा गर्ने गरी व्यवस्था गरेका थिए। अहिलेसम्म टेक अर पे (किनलेउ) मा पीपीए हुँदै आएकोमा बजेटको बुँदा नम्बर २२७ मा नयाँ व्यवस्थापछि निजी ऊर्जा प्रबद्र्धक आन्दोलित भएका छन्। निजी क्षेत्रलाई पाखा लगाउने गरी आएको टेक एन्ड पे विद्युत् खरिद व्यवस्थामा बैंकले लगानी नै नगर्ने हुँदा निजी क्षेत्रले अध्ययन गरिरहेका १७ हजार मेगावाटका ३५० बढी आयोजनामा गरिएको ६६ अर्ब बढी लगानी डुब्ने स्वतन्त्र ऊर्जा उत्पादकहरूको संस्था नेपाल (इप्पान) ले बताउँदै आएको छ। इप्पानको तथ्यांकअनुसार विद्युत् विकास विभागबाट आरओआरको लाइसेन्स लिएर काम गरिरहेका १७ हजार ११७ मेगावाट आयोजना छन्, जसमा हालसम्मको लगानी करिब ६६ अर्ब रुपैयाँ छ। यी आयोजना पीपीएको पर्खाइमा छन्। पीपीए भई वित्तीय व्यवस्थापनपछि यी आयोजनाको लगानी करिब ३४ खर्ब पुग्ने इप्पान बताउँछ। निर्माणमा गएका तर पीपीए नभएका करिब २०७८ मेगावाट, निर्माणको आवदेन दिएका ६ हजार ४३६ मेगावाट, सर्भे अनुमति पाएका ५ हजार ७९ मेगावाट र सर्भेका लागि आवदेन दिएका ३ हजार ५२१ मेगावाट गरी १७ हजार ११७ मेगावाट आरओआर आयोजना छन्। अहिले विद्युत् उत्पादन क्षमता ३६०० मेगावाट पुग्दा निजी क्षेत्रको हिस्सा ८० प्रतिशतभन्दा बढी छ। अहिले निजी क्षेत्रले विद्युत् विकास विभागबाट निर्माण र सर्वेक्षणसहित यसका लागि आवेदन दिएर पीपीए गर्नुपर्ने आरओआर आयोजनाको क्षमता मात्र १७ हजार ११७ मेगावाट छ। जसमध्ये नेपाल विद्युत् प्राधिकरण अथवा सरकारले अघि बढाएका आयोजनाको क्षमता १९० मेगावाट मात्र छ। नेपाल सरकारले बजेटमा ल्याएको टेक एन्ड पे मा मात्र पीपीए गर्ने व्यवस्था ऊर्जा विकास मार्गचित्र, २०८१ को विरुद्ध मात्र नभई राष्ट्रिय योजना आयोगको १६ आंै पञ्चवर्षीय योजनाको लक्ष्य हासिल गर्नका लागि समेत ठूलो बाधक रहेको इप्पानले भन्दै आएको छ। बजेटको यो घोषणा विद्युत् ऐन, २०४९, जलविद्युत् नीति २०५८, जलस्रोत नीति र ऐनविरुद्ध भएको भनिएको छ। हालसम्म १५ खर्बभन्दा बढी लगानी गरिसकेको ३० खर्बभन्दा बढी लगानी गर्नका लागि तम्सिएको निजी क्षेत्रलाई यस्तो घोषणाले पूर्ण निराशावादी बनाएको छ।"
थाई प्रधानमन्त्रीको पद धरापमा,बैंकक (एजेन्सी) : बढ्दो सीमा विवादलाई लिएर कम्बोडियाका शक्तिशाली पूर्व नेतासँग भएको फोन वार्ता सार्वजनिक भएपछि थाइल्यान्डकी प्रधानमन्त्री पेटोङटार्न शिनावात्रालाई पदबाट हट्न बढ्दो दबाब परेको छ। १७ मिनेटको उक्त फोन वार्ताको सेनाले आलोचना गरेको थियो। देशमा व्यापक आक्रोश फैलाउने यो काण्डले वर्षौंदेखिको राजनीतिक अशान्ति र नेतृत्व परिवर्तनले ग्रस्त देशमा नयाँ अनिश्चितता ल्याउने देखिएको छ। ३८ वर्षीया पेटोङटार्नले पदबाट हटाइएका अर्का प्रधानमन्त्रीलाई प्रतिस्थापन गरेपछि १० महिना मात्र प्रधानमन्त्री पद सम्हालेकी छिन्। यो समस्या यस्तो समयमा आएको छ जब दक्षिणपूर्वी एसियाली यस राज्य आफ्नो बिरामी अर्थतन्त्रलाई बढावा दिन संघर्ष गरिरहेको छ। कर दण्डबाट बच्न संयुक्त राज्य अमेरिकासँग व्यापार सम्झौताको वार्ता गरिरहेको छ। आफ्नो छिमेकी कम्बोडियासँग बढ्दो सीमा विवादमा फसेको छ।
