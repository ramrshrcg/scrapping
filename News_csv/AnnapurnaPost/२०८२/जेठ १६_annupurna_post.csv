शीर्षक,विवरण
मधेस सरकारलाई जनमत सचिवको प्रस्ताव एसईईपछि सैन्य तालिम अनिवार्य गरिनुपर्ने,"काठमाडौं : मधेस प्रदेश सरकारले आर्थिक वर्ष २०८२०८३ को नीति तथा कार्यक्रम तथा बजेट निर्माणको तयारी गरिरहेका बेला जनमत पार्टीका केन्द्रीय सचिव बीपी साहले युवामा अनुशासन, आत्मरक्षा र राष्ट्रिय चेतना विकास गर्न माध्यमिक शिक्षा परीक्षा (एसईई) पछि ६ महिनाको अनिवार्य सैन्य तालिम सञ्चालन गर्न आग्रह गरेका छन्। साहले यस प्रस्तावलाई मधेसको दीर्घकालीन समृद्धि र आत्मनिर्भर प्रदेश निर्माणका लागि रणनीतिक लगानीको रूपमा चित्रण गरेका छन्। 'अनिवार्य सैन्य तालिमले युवालाई राष्ट्रको जिम्मेवार नागरिक बनाउनेमात्र होइन, सामाजिक एकता र शारीरिकमानसिक सुदृढीकरणमा समेत योगदान पुर्याउँछ,' मधेसका मुख्यमन्त्री सतिश कुमार सिंहलाई बुझाइएको ज्ञापन पत्रमा भनिएको छ। त्यस्तै मधेस प्रदेश सरकारको मूल जग विभिन्न चरणका मधेस आन्दोलन तथा पहिचानको संघर्षबाट स्थापित भएको उल्लेख गर्दै सचिव साहले प्रदेशलाई आत्मनिर्णयसहितको सशक्त संघीय इकाइ बनाउने प्रयत्नमा युवाशक्ति राष्ट्रनिर्माणको मेरुदण्ड बन्ने तर्क प्रस्तुत गरेका छन्। 'संघीयता र गणतन्त्रको रक्षाका लागि जागरूक र सक्षम नागरिक जरुरी छ,' उनले भने, 'सैन्य तालिमले उनीहरूमा राष्ट्रप्रतिको जिम्मेवारीको भावना र सुरक्षामा स्वावलम्बनको विकास गर्दछ।' उनले प्रस्तुत गरेका अन्य सुझावहरूमा युवाका लागि 'एक घर, एक रोजगारी योजना', महिला सशक्तीकरणका लागि मधेस यातायात सेवाअन्तर्गत महिलालाई निःशुल्क यात्रा सुविधा र निजी क्षेत्रका शिक्षक तथा स्वास्थ्यकर्मीलाई प्रोत्साहन अनुदान प्रमुख छन्। त्यस्तै गंगालाल हृदयरोग अस्पतालको शाखा मधेशमा स्थापना, मोटरसाइकल नवीकरण शुल्क छुट र मधेसको इतिहास तथा संघीयताको विषयमा शैक्षिक पाठ्यक्रम समावेश गर्ने प्रस्तावहरू पनि उनले अघि सारेका छन्। सांस्कृतिक र पर्यटन विकासका लागि सल्हेस पर्यटन करिडोर, मिथिला सांस्कृतिक रथ यात्रा र महादेव धार्मिक करिडोर निर्माण गर्ने योजना तथा सीमावर्ती क्षेत्रको पूर्वाधार सुधारलाई विशेष प्राथमिकता दिनुपर्ने सुझावसमेत उनले दिएका छन्।"
अमेरिकी सपनाले तनावमा चिनियाँ विद्यार्थीहरू,"हङकङन्युयोर्क : चीनका एक कम्प्युटर विज्ञानका विद्यार्थी किवी चाङ अमेरिकामा आफ्नो शैक्षिक भविष्यप्रति आशावादी थिए, जबसम्म उनको अमेरिकी भिसा रद्द गरिएको थिएन। दक्षिण चीनको एक विश्वविद्यालयमा पीएचडीको पहिलो वर्षमा अध्ययनरत चाङले हालै एसियामा आयोजित एक सम्मेलनमा आफ्नो अनुसन्धान प्रस्तुत गरेका थिए। घरको छोटो बसाइपछि उनी अमेरिका फर्किँदै थिए। अमेरिकी अध्यागमनमा पुगेपछि उनको सपना चकनाचुर भइसकेको थाहा पाए। उनका अनुसार अमेरिकी अधिकारीहरूले उनलाई ४८ घण्टासम्म नियन्त्रणमा राखेका थिए। उनको मोबाइल र ल्यापटप जफत गरेर सामानहरू खानतलासी गरिएको थियो। चिनियाँ कम्युनिस्ट पार्टीसँग सम्भावित सम्बन्धबारे उनीसँग केरकार गरिएको थियो। चाङले भने, 'मलाई पाँच वर्षसम्म अमेरिकाबाट निष्कासित गरिएको जानकारी दिइयो। उनले आफ्नो अनुसन्धान चिनियाँ सरकारलाई बताएको अमेरिकी अधिकारीहरूको आशंका थियो। अमेरिकी अधिकारीको आरोपलाई चाङले अस्वीकार गरेका थिए। चीन फर्किसकेका उनी भविष्यको योजना बनाइरहेको सीएनएनसँग बताए। 'मैले कहिल्यै कल्पना गरेको थिइनँ कि यस्तो घटना मसँग पनि हुन सक्छ,' चाङले भने। डोनाल्ड ट्रम्प सत्तामा फर्किएपछि परिस्थिति यति भयावह हुन्छ भन्ने उनले कल्पना पनि नगरेको बताए। 'ट्रम्प प्रशासनले मेरो शैक्षिक भविष्यलाई नष्ट गर्न लागिपरेको छ। म पूर्णरूपमा असहाय महसुस गरिरहेको छु,' उनले भने। ट्रम्प प्रशासनले गत बुधबार नयाँ भिसा नीति घोषणा गरेको छ। जसमा चिनियाँ कम्युनिस्ट पार्टीसँग सम्बन्धित वा 'संवेदनशील' विषयमा अध्ययन गरिरहेका विद्यार्थीहरूको भिसा रद्द गर्ने योजना सार्वजनिक गरिएको थियो। त्यही निर्णयले चिनियाँ विद्यार्थीहरूबीच त्रास फैलिएको छ। अमेरिकी विदेश सचिव मार्को रुबियोद्वारा गरिएको संक्षिप्त घोषणापछि चीनका विद्यार्थी, अभिभावक र कन्सल्टेन्सीहरूमा आक्रोश र डर दुवै फैलिएको छ। सामाजिक सञ्जालमा विद्यार्थीहरूले आफ्नो निराशा पोखिरहेका छन् भने शिक्षा संस्थानहरू पनि चिन्तित छन्। चीनको विदेश मन्त्रालयले अमेरिकी कदमलाई 'राजनीतिक रूपमा प्रेरित र भेदभावपूर्ण' भन्दै विरोध जनाएको छ। धेरै चिनियाँ विद्यार्थीहरू अमेरिकी शिक्षाको गुणस्तर, स्वतन्त्रता र अवसरबाट प्रेरित थिए। तर, अहिले भविष्य अन्धकार देखेर उनीहरू मानसिक तनावमा छन्। हार्वर्ड विश्वविद्यालयमा वास्तुकलामा स्नातकोत्तर गर्न प्रस्ताव पाएकी जोइसले भनिन्, 'मान्छेहरूको करियर र योजनाहरू कसरी रातारात गुम्छन् भन्ने कुरा आज मेरो अगाडि देखिएको छ।' उनको भिसा आगामी वर्षसम्मका लागि मान्य छ। तर, उनी चीन फर्किन तयार भएनन्। चीनबाट अमेरिका आउने बेला आफ्नो हालत पनि चाङको जस्तै हुने उनलाई डर छ। 'कास, म अमेरिकाचीन सम्बन्धको स्वर्ण युगमा हुर्किन्थे,' उनले भनिन्। बढ्दो अविश्वास र प्रतिद्वन्द्विता चिनियाँ विद्यार्थीहरूले दशकौंदेखि अमेरिकालाई प्रमुख अध्ययन गन्तव्यका रूपमा रोज्दै आएका छन्। २०१९२०२० मा अमेरिकी विश्वविद्यालयमा अध्ययनरत अन्तर्राष्ट्रिय विद्यार्थीमध्ये चिनियाँ विद्यार्थीहरूको संख्या सबैभन्दा धेरै थियो। तिनीहरूले अमेरिकी अर्थतन्त्र, अनुसन्धान र प्रविधिमा महत्त्वपूर्ण योगदान पनि दिएका छन्। तर, चीनअमेरिका रणनीतिक तनाव बढेसँगै दुवै देशले एकअर्कालाई आशंका गर्न थालेका छन्। विशेष गरी सेनासँग सम्बन्धित विश्वविद्यालयका विद्यार्थीहरूको भिसा रोक्ने नीति ट्रम्पले २०२० मा लागू गरेका थिए, जसमा एक हजारभन्दा बढी विद्यार्थीहरू प्रभावित भएका थिए। यस्ता नीतिहरूलाई ट्रम्प प्रशासनले झन् कडाइ गरेका छन्। जसका कारण चिनियाँ विद्यार्थीहरू मानसिक अस्थिरता र असुरक्षाको स्थितिमा रहेका छन्। मिडवेस्टका एक विश्वविद्यालयमा रसायनशास्त्रमा पीएचडी गरिरहेका डेविड याङले भने, 'जब यो घोषणा भइरहेको थियो, त्यतिबेला धेरै विद्यार्थीहरूले अन्तिम असाइनमेन्टमा काम गर्दै थिए। उनीहरूले असाइन्मेन्ट गर्न छाड्नुभयो। त्यसबाट म पनि अछुतो रहिनँ। मलाई सबै कुरा निरर्थक लाग्यो।' उनले आफूलाई दुखी, हराएको र असहाय महसुस गरिरहेको बताए। यस्तो तनावपूर्ण अवस्थाले मानसिक स्वास्थ्यमा पनि असर पारेको उनको भनाइ छ। चाङ र याङजस्तै, लाखौं चिनियाँ विद्यार्थीले चिनियाँ कम्युनिस्ट पार्टी वा युवा लिगसँग अनौपचारिक रूपमा सम्बन्ध राखेका हुन्छन्। तर, अमेरिकी अधिकारीहरूका लागि यस्ता सम्बन्ध भिसा अस्वीकृतिको आधार बन्न थालेका छन्। ग्वाङ्झाउकी एला लिउ अमेरिका फर्किने तयारीमा छिन्। उनलाई पनि भिसा रद्द हुने ठूलो भय छ। 'हामी सबै प्रार्थना गरिरहेका छौं कि मेरो भिसामा कुनै समस्या नहोस्। अमेरिका प्रवेश सहज होस्,' उनले भनिन्। यदि भिसा नीति अझ कडा बनिरह्यो भने उनी युरोप वा हङकङजस्ता वैकल्पिक गन्तव्यको खोजी गर्ने सोचमा छिन्। शिक्षा सल्लाहकार नेल्सन उरेनाका अनुसार सन् २०१८ यता चिनियाँ विद्यार्थी र अभिभावकहरू अमेरिकाबाहेक क्यानडा, अष्ट्रेलिया र युकेका विश्वविद्यालयमा बढी आकर्षित हुन थालेका छन्। बन्दुक हिंसा, जातीय भेदभाव र शत्रुताको डरले धेरै अभिभावक चिन्तित रहेको उनले बताए। अमेरिकाले चीनबाट आउने सबै नयाँ भिसा आवेदनलाई अझ कडाइ गर्ने बताएको छ। त्यसका बावजुद केही चिनियाँ अभिभावकको लागि अमेरिकाको प्रतिष्ठा अझै कायम छ। फुजियानका व्यापारी अर्नो हुआङ भन्छन्, 'अमेरिका मानवताको लागि सबैभन्दा खुला, सभ्य र विकसित स्थान हो। त्यसैले बुद्धिमान मानिसहरू यो वास्तविकता बुझ्छन्।' शिक्षाविद् जिचेन वाङले अमेरिकाबाट फर्किएका चिनियाँ वैज्ञानिकहरूले नयाँ चीन निर्माणमा सहयोग पुर्याएको बताए। 'एक समय थियो, जब चिनियाँ वैज्ञानिक र अधिकारीहरू अमेरिकाबाट फर्केर नयाँ चीन निर्माणमा सहयोग पुर्याउँथे। उनीहरू ज्ञानमात्र होइन, अमेरिकाको खुलापन र समावेशिताको गहिरो मूल्य पनि लिएर फर्कन्थे।' उनले थपे, 'मेरा नजरमा अमेरिकाको सबैभन्दा ठूलो शक्ति यसको विश्वस्तरीय विश्वविद्यालय र विचारको स्वतन्त्र बजार हो। जसले विश्वभरका प्रतिभालाई आकर्षित गर्छ।' (सीएनएनमा प्रकाशित समाचारको अनुवाद )"
टिपरको ठक्करबाट एक जनाको मृत्यु,कैलाली : टिपरको ठक्करबाट एक जनाको मृत्यु भएको छ। टिपरको ठक्करबाट बैतडी पाटन नगरपालिका६ का ५३ वर्षीय मन्दिर सिंह बिष्टको शुक्रबार बिहान मृत्यु भएको हो। धनगढी उपमहानगरपालिका१३ राजपुर चोकमा अत्तरियाबाट धनगढीतर्फ आउँदै गरेको सुपप्र०१००१ प २६४५ नम्बरको टिपरले उनलाई ठक्कर दिएको थियो। गम्भीर घाइते भएका उनको मायामेट्रो अस्पताल धनगढीमा उपचारको क्रममा मृत्यु भएको हो। प्रहरीले टिपर चालकलाई नियन्त्रणमा लिएर दुर्घटनाका सम्बन्धमा आवश्यक अनुसन्धान गरिरहेको जनाएको छ।
नारायणहिटी दरवार संग्रहालय क्षेत्रमा निषेधाज्ञा,"काठमाडौं : काठमाडौंको दरवारमार्ग क्षेत्रमा निषेधाज्ञा जारी भएको छ। जिल्ला प्रशासन कार्यालय काठमाडौंले शनिबारदेखि लागू हुनेगरी नारायणहिटी दरवार संग्रहालय क्षेत्रमा निषेधाज्ञा जारी गरेको हो। प्रमुख जिल्ला अधिकारी ऋषिराम तिवारीका अनुसार केशरमहल चोकदेखि नारायणहिटी दरवार संग्रहालय दक्षिण गेट हुँदै जय नेपालसम्म र महेन्द्र सालिक हुँदै नारायणहिटी दरवार संग्रहालय दक्षिण गेटसम्म निषेधाज्ञा जारी गरिएको हो। स्थानीय प्रशासन ऐन, २०२८ को दफा ६ को उपदफा (३क)बमोजिम राष्ट्रिय सुरक्षा समितिको सिफारिसमा निषेधाज्ञा जारी गरिएको हो। राजावादीहरूले भोलि दरवारमार्ग क्षेत्रमा प्रदर्शन गर्ने घोषणा गरेको थियो।"
नेपाल उद्योग वाणिज्य महासंघ र नेपाल विश्वविद्यालय बीच सहकार्य हुने,"नेपाल उद्योग वाणिज्य महासंघ र नेपाल विश्वविद्यालय बीच नेपालको शैक्षिक क्षेत्रको विकास तथा अनुसन्धानका क्षेत्रमा सहकार्य गर्ने विषयमा छलफल भएको छ। महासंघ सचिवालयमा भएको भेटवार्तामा विद्यार्थीहरूलाई व्यावहारिक ज्ञान, सीप विकास, र रोजगारीका अवसरहरू प्रदान गर्नुका साथै उद्योगव्यवसायको आवश्यकता अनुरूपको दक्ष जनशक्ति उत्पादन गर्न सकिने लगायतका विषयमा छलफल भएको थियो। यस्तै महासंघ र विश्वविद्यालय बीच पाठ्यक्रम विकास, तालिम कार्यक्रम, र संयुक्त परियोजनाहरूको सम्भाव्यताका विषयमा थप छलफल गर्ने समझदारी भएको छ। सो अवसरमा नेपाल उद्योग वाणिज्य महासंघका अध्यक्ष चन्द्र प्रसाद ढकालले यो सहकार्यले निजी क्षेत्र र शैक्षिक संस्थाहरू बीचको खाडललाई कम गर्न सहयोग पुग्ने विश्वास व्यक्त गरे। उद्योगव्यवसायले चाहेको दक्ष जनशक्ति उत्पादन गर्न र युवाहरूलाई रोजगारीका अवसरहरू प्रदान गर्न यो सहकार्य फलदायी हुनेछ। यस्तो सहकार्यका लागि हामी सकारात्मक नै छौं, उनले भने। विश्वविद्यालका कुलपति डा विन्दुनाथ लोहनीले यो सहकार्यले नेपालको शैक्षिक प्रणालीलाई विश्व बजारसँग जोड्न महत्वपूर्ण भूमिका खेल्ने बताए। हाम्रो लक्ष्य विद्यार्थीहरूलाई सैद्धान्तिक ज्ञान मात्र नभई व्यावहारिक सीप र उद्यमशीलताको भावना प्रदान गर्नु हो। महासंघसँगको सहकार्यले त्यो लक्ष्य प्राप्तिमा ठूलो योगदान दिनेछ भन्ने हाम्रो विश्वास हो, डा लोहनीले भने। यस्तै विश्वविद्यालयका उपकुलपति डा अर्जुन कार्कीले सीपयुक्त, दक्ष र गुणस्तरिय जनशक्ति उत्पादन विश्वविद्यालयको मुख्य उद्देश्य रहेको उल्लेख गर्दै त्यसको लागि महासंघसँगको सहकार्य आवश्यक रहेको बताए। सो अवसरमा दुवै पक्षले संयुक्त अनुसन्धान र नवप्रवर्तन, उद्यमशीलता विकास विद्यार्थीको इन्टर्नशिप र रोजगारीका अवसरहरू सिर्जना जस्ता विषयमा सहकार्य गर्न सकिने कुरामा जोड दिएका थिए।"
राजावादीले शनिबार दरवार मार्ग क्षेत्रमा प्रदर्शन गर्ने,"काठमाडौं : राजसंस्था पुनःस्थापनाको लागि गठित संयुक्त जनआन्दोलन परिचालन समितिले आन्दोलनलाई निरन्तरता दिएको छ। राजसंस्था र हिन्दू राज्य पुनःस्थापनाको माग राख्दै राजावादीहरूले शुक्रबार काठमाडौंको माइतीघरमा प्रदर्शन गरेका हुन्। प्रदर्शनमा सहभागीहरूले संघीयता खारेज गर, गणतन्त्र खारेज गर, हिन्दुराष्ट्र कायम गरलगायतका नारा लगाएका थिए। राजा र जनताबीचको एकतालाई फेरि जोड्ने र सनातन धर्म संस्कृति र परम्परामा आधारित नेपालको मौलिक पहिचानको रक्षा गर्ने आफूहरूको संयुक्त प्रयास भएको समितिले जनाएको छ। प्रदर्शनका क्रममा राप्रपा नेता ज्ञानेन्द्र शाहीले अहिलेको व्यवस्थाका कारण मुलुकमा भ्रष्टाचार व्याप्त भएकाले राजसंस्था र हिन्दू राज्यसहितको नयाँ व्यवस्था कायम हुनुपर्ने बताए। उनले मुलुकमा राष्ट्रपति नभइ अभिभावकीय संस्थाका रूपमा राजा चाहिने बताए। राजसंस्था पुनःस्थापनाको लागि आफूहरूको आन्दोलन निरन्तर रहने समितिले जनाएको छ। आन्दोलनका क्रममा शनिबार दरवार मार्ग क्षेत्रमा प्रदर्शन गर्ने राजावादीहरूले जनाएका छन्।"
कांग्रेस सरकारमा छ भन्दैमा गलत काममा मौन बस्न हुँदैन : शेखर कोइराला,काठमाडौं : नेपाली कांग्रेसका नेता डा शेखर कोइरालाले कांग्रेसले सरकारले गरेको गलत कामको विरोध जनाउन नसकेको भन्दै असन्तुष्टि जनाएका छन्। बागमतीका प्रजातन्त्र सेनानीको सम्मान कार्यक्रमलाई सम्बोधन गर्दै कोइरालाले कांग्रेस सरकारमा छ भन्दैमा गलत काममा मौन बस्न नहुने बताए। उनले गणतन्त्रमा ३ जना नेताको म्युजिकल चेयरबाट निराश भएका युवा राजा फर्काउने आन्दोलनमा सहभागी हुन थालेको दाबी गरे। नयाँ पुस्तालाई राजाको शासनकालबारे थाहा नभएको तर अहिलेको अवस्थाबाट निराश बनेको उनको भनाइ छ। कोइरालाले सरकारले ल्याएको बजेट सुन्दा कर्णप्रिय भए पनि कार्यान्वयन पक्ष कमजोर भएको बताए। राम्रो काम गर्न नसके सरकारलाई नराम्रो पनि नगर्न उनले सुझाव दिए। त्यस्तै स्वास्थ्यमन्त्री प्रदीप पौडेलले पार्टीभित्र सकारात्मक सन्देश दिनेगरी काम गरिरहेको बताए। पार्टीबाट जिम्मेवारी बोकेर गएकाहरूको आलोचना नभई प्रशंसा गर्ने स्थिति बनाउनुपर्नेमा उनको जोड थियो। मन्त्री पौडेलले कांग्रेसलाई विधि र पद्धतिअनुसार नै अगाडि बढाउनुपर्ने बताउँदै पार्टीबाट जिम्मेवारी बोकेर गएकाहरूको आलोचना नभई प्रशंसा गर्ने स्थिति बनाउनुपर्नेमा जोड दिए।
पाल्पा जिल्लालाई पूर्णखोप सुनिश्चितता घोषणा,"तानसेन : पाल्पा जिल्लालाई पूर्णखोप सुनिश्चितता दिगोपना घोषणा गरिएको छ । लुम्बिनी प्रदेश खोप समन्वय समितिले पाल्पालाई एक कार्यक्रमका बीच पूर्णखोप सुनिश्चितता दिगोपना घोषणा गरेको हो । लुम्बिनी प्रदेश सरकार स्वास्थ्य मन्त्री खेम बहादुर सारु, प्रदेश सरकार खोप प्रशासनका नेत्र प्रसाद अर्यालले जिल्ला खोप समन्वय समिति पाल्पाका संयोजक टंक प्रसाद खनाल, सहसंयोजक काशिका ज्ञवाली गैरे, सदस्य सचिव टुक प्रसाद पोखरेललाई पूर्णखोप सुनिश्चितता दिगोपना घोषणा प्रमाणपत्र प्रदान गरे। पाल्पा २०७० फागुन १३ गते नेपालमै पहिलो पूर्णखोप युक्त जिल्ला घोषणा भएको थियो। सोही समयदेखि पाल्पाले निरन्तर रूपमा पूर्णखोप सुनिश्चितता घोषणा गर्दै आएको छ ।"
"एनएमबि बैंक र हिल्टन काठमाडौंबीच सम्झौता, ग्राहकहरूलाई विशेष छुट","एनएमबि बैंक र हिल्टन काठमाडौं बीच एनएमबि बैंकका कर्मचारी र ग्राहकहरूलाई विशेष छुट प्रदान गर्ने गरी सम्झौतामा हस्ताक्षर गरिएको छ। उक्त सम्झौता पत्रमा एनएमबि बैंकका ग्राहकहरुले हिल्टन काठमाडौंमा एनएमबि बैंकको कार्ड (डेबिट, क्रेडिट, प्लाटिनम क्रेडिट कार्ड) र मोबाइल बैंकिङबाट रकम भुक्तानी गर्दा १५ प्रतिशत सम्मको आकर्षक छुट पाउने छन्। यो सहकार्यबाट बैंकका ग्राहकहरू लाभान्वित हुनुका साथै नगद कारोबारबाट डिजिटल कारोबारको यात्रामा उत्प्रेरित हुने विश्वास बैंकले लिएको छ। बैंकले डिजिटल बैंकिङ माध्यमहरूको प्रयोग र ग्राहकहरूलाई डिजिटल माध्यमबाट भुक्तानी गर्नलाई प्रोत्साहन गर्न समय समयमा यस्ता ग्राहकमैत्री दीगो सुविधाहरू सञ्चालनमा ल्याउँदै आएको छ। डिजिटल कारोबार गर्दा पाइने छुट सम्बन्धी विस्तृत विवरणहरू एनएमबि बैंकको वेबसाइट : बाट प्राप्त गर्न सकिनेछ। एनएमबि बैंकले देशभर २०२ वटा शाखा, १८७ वटा एटिएम र ९ विस्तारित काउन्टर मार्फत व्यापक वित्तीय सेवा प्रदान गर्दै आई रहेको छ।"
शनिबार देशका यी स्थानमा हुनेछ वर्षा,"काठमाडौं : शनिबार देशका कोशी प्रदेश,मधेश प्रदेश,बागमती प्रदेश, गण्डकी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहनेछ। मौसम पूर्वानुमान महाशाखाका अनुसार कोशी प्रदेशका केही स्थानहरूमा, मधेश प्रदेश लगायत देशको पहाडी भूभागका थोरै स्थानहरूमा र बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेशको एकदुई स्थानमा भारी वर्षाको समेत सम्भावना रहेको महाशाखाले जनाएको छ। देशको उच्चपहाडी तथा हिमाली भूभागका थोरै स्थानहरुमा हल्का वर्षाहिमपातको सम्भावना रहेको छ।"
"उत्तर कोरियाले युक्रेनविरुद्ध लड्न रूसलाई १४ हजार सेना, १०० ब्यालिस्टिक क्षेप्यास्त्र र लाखौं हतियार पठाएको खुलासा","काठमाडौं : उत्तर कोरियाले विगत एक वर्षको अवधिमा रूसलाई लाखौं राउन्ड गोलाबारुद, ब्यालिस्टिक क्षेप्यास्त्र र हजारौं सैनिकहरू पठाएको एक नयाँ अन्तर्राष्ट्रिय प्रतिवेदनले खुलासा गरेको छ। बहुपक्षीय प्रतिबन्ध अनुगमन टोली (एमएसएमटी)ले बिहीबार सार्वजनिक गरेको उक्त प्रतिवेदनमा उत्तर कोरियाले युक्रेनमाथि रूसको आक्रमणलाई प्रत्यक्ष सहयोग गरेको प्रमाणहरू प्रस्तुत गरिएको छ। यस टोलीको गठन संयुक्त राष्ट्र संघमा उत्तर कोरियाविरुद्धको प्रतिबन्धको निगरानी गर्न गठन गरिएको प्रारम्भिक संयन्त्र विघटनपछि ११ सदस्य राष्ट्रहरूको पहलमा गरिएको हो। रिपोर्ट अनुसार उत्तर कोरियाले सन् २०२४ मा मात्रै रूसलाई करिब ९० लाख राउन्ड तोपखाना गोलाबारुद, १०० भन्दा बढी ब्यालिस्टिक मिसाइल र विभिन्न रकेट लञ्चर, सवारी साधन, स्वचालित तोप तथा अन्य भारी हतियारहरू आपूर्ति गरेको छ। यस्ता क्षेप्यास्त्रहरू युक्रेनका कीभ, जापोरिजियालगायतका जनघनत्व भएका क्षेत्रमा प्रहार गरिएको बताइएको छ। त्यस्तै ११,००० भन्दा बढी उत्तर कोरियाली सैनिकहरू सन् २०२३ मा रूस पठाइएका थिए भने २०२४ को प्रारम्भिक महिनामा थप ३,००० सैनिकहरू मस्कोले पाएको रिपोर्टले जनाएको छ। 'उत्तर कोरिया र रूसबीचको यस किसिमको गैरकानुनी सैन्य सहयोगले मस्कोलाई युक्रेनका जनसंख्यायुक्त क्षेत्रमा आक्रामक क्षेप्यास्त्र आक्रमण गर्नसक्ने क्षमतामा उल्लेखनीय वृद्धि गराएको छ,' रिपोर्टमा भनिएको छ। सट्टामा रूसले उत्तर कोरियालाई हवाई सुरक्षा प्रणाली, विमानविरोधी क्षेप्यास्त्र, इलेक्ट्रोनिक युद्ध प्रणाली र परिष्कृत इन्धन साथै क्षेप्यास्त्र प्रणालीको लागि मार्गदर्शन डेटा प्रदान गरेको बताइएको छ। रिपोर्टले भनेको छ, 'यी सहयोगहरूले उत्तर कोरियाको निषेधित सैन्य कार्यक्रमलाई न केवल कोष जुटाउने तर आधुनिक युद्धको प्रत्यक्ष अनुभव बटुल्ने अवसर पनि प्रदान गरेका छन्।' प्रतिवेदनमा प्रयोग भएका प्रमाणहरू ब्रिटेनस्थित ओपन सोर्स सेन्टर (ओएससी) र द्वन्द्व हतियार अनुसन्धान संस्था (सीएआर) का खुला स्रोत अनुसन्धानमा आधारित छन्। रिपोर्ट अनुसार रूस र उत्तर कोरियाले संयुक्त राष्ट्र संघको हतियार प्रतिबन्धको उल्लंघन गर्दै तेस्रो पक्ष र अवैध नेटवर्कमार्फत हतियार स्थानान्तरण गरिरहेका छन्। रिपोर्टले दुबै देशले 'निकट भविष्यसम्म' यस्तो सैन्य साझेदारी जारी राख्ने सम्भावना रहेको उल्लेख गर्छ। एमएसएमटीमा आबद्ध ११ देशहरू अष्ट्रेलिया, क्यानडा, फ्रान्स, जर्मनी, इटाली, जापान, नेदरल्याण्ड्स, न्यूजील्याण्ड, दक्षिण कोरिया, बेलायत र अमेरिका छन्। यी देशहरूले उत्तर कोरियालाई अर्थपूर्ण कूटनीतिमा फर्कन र प्रतिबन्धको पालना गर्न आह्वान गरेका छन्। यसअघि रूसी राष्ट्रपति भ्लादिमिर पुटिनले पनि अप्रिलमा पहिलोपटक उत्तर कोरियाली सैनिकहरूले युक्रेनमा रूसी भूमिको रक्षा गर्न लडेको पुष्टि गरेका थिए। उत्तर कोरियाले पनि कुर्स्क क्षेत्रमा आफ्ना सेनाको उपस्थिति स्वीकृत गरेको थियो। प्योङयाङ र मस्को दुबैले औपचारिकरूपमा हतियार सहयोगको आरोप अस्वीकार गर्दै आएका छन्। सन् २०२३ मा गरिएको रक्षा सम्झौताअनुसार दुबै देशले एकअर्कामाथि आक्रमण भएमा 'उपलब्ध सबै माध्यमबाट तत्काल सैन्य सहयोग' गर्ने वाचा गरेका छन्। पुटिनले हालै चेतावनी दिँदै भनेका छन्, 'यदि पश्चिमी राष्ट्रहरूले युक्रेनलाई हतियार दिन जारी राखे, रूसले पनि उत्तर कोरियालाई हतियार उपलब्ध गराउनेछ।' (अनुवादमा आधारित)"
आफताब आलमलाई मस्तिष्कघात,काठमाडौं : नेपाली कांग्रेसका नेता एवं पूर्वसांसद मोहम्मद आफताब आलमलाई मस्तिष्कघात भएको छ। आलामलाई अन्नपूर्ण न्युरो अस्पतालको आइसीयुमा भर्ना गरिएको छ। शुक्रबार स्वास्थ्यमा समस्या देखिएपछि उनलाई न्युरो अस्पताल पुर्याइएको थियो। उनको आइसीइमा उपचार भइरहेको अन्नपूर्ण न्युरोका मेडिकल डाइरेक्टर डा सुदन ढकालले जानकारी दिए। उच्च अदालत जनकपुरको अस्थायी इजलास वीरगञ्जबाट सफाइ पाएका आलम बुधबार रिहा भएका थिए। त्यअघि जिल्ला अदालत रौतहटले राजपुर बम काण्ड तथा त्यसपछि भएको व्यक्ति हत्यामा दोषी ठहर गर्दै जन्मकैदको फैसला सुनाएको थियो।
चिनियाँ उपराष्ट्रपति सहभागी कार्यक्रममा पूर्वराष्ट्रपति भण्डारीले भनिन् बीआरआई परियोजना नेपालचीन सम्बन्धमा कोशेढुंगा,"काठमाडौं : पूर्वराष्ट्रपति विद्यादेवी भण्डारीले बेल्ट एन्ड रोड इनिसियटिभ (बीआरआई) नेपाल र चीन सम्बन्धमा एउटा कोशेढुंगाको रूपमा रहेको बताएकी छन्। चिनियाँ अन्तर्राष्ट्रिय समझदारी संघ र गान्सु प्रान्त सरकारले शुक्रबार संयुक्तरूपमा आयोजना गरेको कार्यक्रममा सम्बोधन गर्दै पूर्वराष्ट्रपति भण्डारीले बीआरआईले विश्वव्यापी सम्पर्क र आर्थिक सहयोगलाई प्रवर्द्धन गरेर प्राचीन सिल्क रोडलाई पुनर्जीवित, विस्तार र नवीकृत गर्ने लक्ष्य राखेको बताइन्। उनले चिनियाँ राष्ट्रपति सी चिनफिङको दूरदर्शी दृष्टिकोण र अग्रगामी पहललाई सराहना गरेकी थिइन्। बीआरआईले सहभागी देशहरूबीच पारस्परिक समझदारी र सहयोगलाई बढावा दिने माध्यमको रूपमा सांस्कृतिक आदानप्रदानमा विशेष जोड दिएको उनको भनाइ छ। उनले सन् २०१६ मा प्रधानमन्त्री केपी शर्मा ओलीको चीन भ्रमणपछि भएको सैद्धान्तिक सहमतिअनुसार सन् २०१७ मा नेपाल औपचारिकरूपमा बीआरआईमा आबद्ध भएको स्मरण गरिन्। 'गत डिसेम्बर सन् २०२४ मा नेपालका प्रधानमन्त्रीको चीन भ्रमणको क्रममा नेपाल र चीनले पुनः बीआरआई सहयोग फ्रेमवर्कमा हस्ताक्षर गरेका छन्। बीआरआईअन्तर्गत हिमालय सीमापार बहुआयामिक सम्पर्क सञ्जाल र विकास साझेदारी एवं साझा भविष्यको अवधारणा प्रमुख अंगको रूपमा रहेका छन्,' पूर्वराष्ट्रपति भण्डारीले भनिन्, 'महामहिम राष्ट्रपति चिनफिङले भन्नुभएजस्तै बीआरआई परियोजनाअन्तर्गत नेपाल र चीनबीच भएका समझदारीहरूले भूपरिवेष्ठित राष्ट्र नेपाललाई भूजडित राष्ट्र बनाउन महत्त्वपूर्ण भूमिका निर्वाह गरेका छन्। यो विकास नेपालचीन सम्बन्धमा एउटा कोशेढुंगाको रूपमा रहेको छ।' उनले बीआरआई परियोजनामार्फत एसिया, अफ्रिका र युरोपभर सडक, रेल, बन्दरगाह, पाइपलाइ र डिजिटल पूर्वाधार विस्तार हुनु राम्रो पहल भएको उल्लेख गरिन्। 'नेपालले पनि ऐतिहासिक रूपमा चीन र भारतबीचको सांस्कृतिक तथा व्यापारिक माध्यमको रूपमा महत्त्वपूर्ण भूमिका खेलेको थियो। जुन सिल्क रोड आदान प्रदान प्रमुख सहभागी थिए,' उनले भनेकी छन्। उनले राष्ट्रपति सीको नेपाल भ्रमणबारे पनि स्मरण पनि गरेकी छन्। सन् २०१९ मा भएको सीको भ्रमणले दुई मुलुकहरू विकास र समृद्धिसँगै रणनीतिक साझेदारीमा रूपान्तरण गर्न सहमत भएको बताइन्। उनले त्यसलगत्तै आफू पनि चीन भ्रमणमा गएको बताइन्। त्यही पृष्ठभूमिका कारण आफ्नो चीन भ्रमण सम्भव रहेको र महत्त्वपूर्ण मञ्चमा सहभागी हुन पाएको उनले उल्लेख गरेकी छन्। 'विश्वका प्राचीनतम सभ्यताहरूमध्ये एकका रूपमा चीनले अगुवाई गरेको विश्व सभ्यता पहलले मानव सभ्यताहरूलाई एकीकृत गर्ने, विभिन्न संस्कृति र सभ्यताहरुबीच उन्नत समझदारी निर्माण गर्ने, आपसी सम्मान, शान्तिपूर्ण सहअस्तित्व र सहयोग प्रवर्द्धन गर्ने लक्ष्य लिएको छ,' उनले भनिन्। पूर्वराष्ट्रपति भण्डारीले अहिले पनि मानवजातिको उल्लेख्य हिस्सा भयावह गरिबीको चक्रबाट बाहिर निस्कन संघर्ष गरिरहेको बताइन्। 'यस्तो महत्त्वपूर्ण फोरम आयोजना गरेर चीनले विश्व सभ्यता पहल कार्यान्वयनमा देखाएको अग्रसरता सराहनीय छ,' उनले भनेकी छन्। कार्यक्रममा चिनियाँ उपराष्ट्रपति हान ज्हेंग, चिनियाँ अन्तर्राष्ट्रिय समझदारी संघका अध्यक्ष जी बिंगशुआन, सोही संघका प्रमुख लिउँ जिंजाओ, सीपीसी गान्सु प्रान्तका सचिव हु चंगशेंग र गान्सु प्रान्त सरकारका प्रमुख सहभागी थिए।"
साझा प्रयासले मात्र कृषि क्षेत्रमा आएका चुनौतीहरूको सामना गर्न सकिन्छ : कृषिमन्त्री अधिकारी,"काठमाडौं : कृषि तथा पशुपक्षी विकास मन्त्री रामनाथ अधिकारीले साझा प्रयासले मात्र जलवायु परिवर्तन, खाद्य असुरक्षा र ग्रामीण जीविका जस्ता चुनौतीहरूको सामना गर्न सकिने बताएका छन्। एसियाली राष्ट्रहरूको खाद्य तथा कृषि सहकार्य (अफासी )को ७ औं साधारण सभालाई आज काठमाडौंमा सम्बोधन गर्दै मन्त्री अधिकारीले कृषि अनुसन्धानलाई सुदृढ बनाउन, दिगो खेतीपातीको अभ्यासलाई प्रवर्द्धन गर्न र क्षेत्रीय खाद्य प्रणालीलाई सुधार गर्न साझा प्रयास आवश्यक हुने बताएका हुन्। अफासीले एसियाली राष्ट्रहरू बीच कृषि र खाद्य सुरक्षाको क्षेत्रमा सहकार्य, नविनतम प्रविधि र आपसी ज्ञानको आदानप्रदान गर्न महत्वपूर्ण मञ्चका रूपमा काम गरेको उल्लेख गर्दै सदस्य राष्ट्रहरू बीचको सहकार्यमार्फत कृषि रूपान्तरणका लागि नयाँ अवसरहरू सिर्जना गर्न सकिनेमा जोड दिए। साधारण सभामा अफासीका सदस्य राष्ट्रका प्रतिनिधिहरूको सहभागिता रहेको छ। तीनतीन वर्षमा आयोजना हुने आगामी साधारण सभा इन्डोनेसियामा आयोजना हुने निर्णय भएको नेपाल कृषि अनुसन्धान परिषद् (नार्क )का कार्यकारी निर्देशक कृष्ण तिमल्सिनाले बताए।"
विद्यालय खेलकुद प्रतियोगिता २२ गतेदेखि हुने,"राष्ट्रिय खेलकुद परिषद्ले यु१४ विद्यालय खेलकुद प्रतियोगिता यही जेठ २२ देखि २६ गतेसम्म काठमाडाैँमा सञ्चालन गर्ने भएको छ । बालबालिकाको खेल प्रतिभाको खोजी गर्ने उद्देश्यले आयोजना हुन लागेको प्रतियोगितामा विभिन्न ६ वटा खेल समावेश गरिएको राखेप प्रतियोगिता विभाग प्रमुख मीनकुमार शर्माले जानकारी दिएका छन्। एथलेटिक्स, टेबुलटेनिस, बास्केटबल रग्बी, ब्याडमिन्टनका छात्रछात्रा र क्रिकेटमा छात्रको मात्र खेल हुने छन्। विद्यालय खेलकुद महासंघ, प्याब्सन, एन प्याब्सन, नेपाल शिक्षक महासंघ तथा खेल संघहरुका प्रतिनिधि सहभागी बैठकले अन्तिम तयारी गरेको कार्यक्रम संयोजक तथा कार्यकारी समिति सदस्य रन्जना प्रधानले जानकारी दिइन्। एथलेटिक्स र रग्वी २२ र २३ गते रंगशालामा हुने छन्। सोही मितिमा व्यडमिन्टन देवीनगर हल बानेश्वर, टेबलटेनिस लैनचौर र बास्केटबल राखेप कभर्डहल त्रिपुरेश्वरमा सञ्चालन गरिने भएको छ। यस्तै छात्र क्रिकेट भने २२ देखि २६ गतेसम्म मुलपानी क्रिकेट मैदानमा सञ्चालन गरिने शर्माले जानकारी दिए। एथलेटिक्सको ट्याक तर्फ एक सय, दुई सय ४ सय र ८ सय तथा ४ ह १०० मिटर रिले दौड र लङजम्पमा प्रतिस्पर्धा हुने छन्। टेबल टेनिस र ब्याडमिन्टनमा छात्र छात्रा सिंगल तथा डबल्सका प्रतिस्पर्धा हुने मीनकुमार शर्माले जानकारी दिएका छन्। यस्तै बास्केटबल छात्रछात्र ३ ह ३ र रग्बीको छात्रछात्राका प्रतियोगिता हुने छन्।"
हिमाल आरोही पेम्बा शेर्पा सम्मानित,काठमाडौं : स्वास्थ्य तथा जनसंख्या मन्त्री प्रदीप पौडेलले मृगौला प्रत्यारोपणपश्चात सगरमाथाको सफल आरोहण गर्ने कीर्तिमानी आरोही शोलुखुम्बुका पेम्बा शेर्पालाई सम्मान गरेका छन्। शुक्रबार मन्त्रालयमा आयोजित एक कार्यक्रमकाबीच मन्त्री पौडेलले विश्वमै पहिलो रेकर्ड कायम गरेको भन्दै इतिहास रचेकामा शेर्पालाई बधाई समेत दिए । मन्त्री पौडेलले अझै पनि मष्तिष्क मृत्युपश्चात दान गरेर मानिसको ज्यान बचाउन सकिने भए पनि दाता पर्याप्त पाउन नसकिएको उदाहरण प्रस्तुत गर्दै शेर्पाको आरोहणमार्फत सचेतना फैलाउन सकिने धारणा राखे । मष्तिष्क मृत्युपछि अंगदान दिने विषयलाई सहज र सरल बनाउन प्रयास थालेका उनले बताए । त्यस्तै मन्त्री पौडेलले सगरमाथा आरोहणको जोखिम मोल्ने भए पनि भरियाहरूको स्वास्थ्य बीमा नभएको भन्दै उनीहरुको बीमाका लागि पहल गर्ने घोषणा समेत गरे। सो क्रममा सगरमाथा आरोही शेर्पाले यस आरोहणले आफूमा साहस र आत्मविश्वास झनै बढेको बताए। वैदेशिक रोजगारीका क्रममा किड्नी फेल भएको पत्ता लागे पछि स्वदेश फर्किएका शेर्पाले तीन वर्ष अघि शहीद धर्मभक्त राष्ट्रिय प्रत्यारोपण केन्द्रमा मिर्गौला प्रत्यारोपण गरेका थिए । सन् २०२४ मार्च २२ मा लोबुचे हिमाल आरोहण गरेका शेर्पाले गत मे १४ मा सगरमाथा आरोहण गर्दै कीर्तिमान कायम गरेका हुन्।
वैदेशिक रोजगारीको लागि कुवेत पठाइदिन्छु भनी ठगी गर्ने पक्राउ,काठमाडौं : वैदेशिक रोजगारीको लागि कुवेत पठाइदिन्छु भनी ठगी गर्ने युवक पक्राउ परेका छन्। पक्राउ पर्नेमा सप्तरीको तिलाठी कोइलाडी गाउँपालिका५ घर भई काठमाडौं २७ वर्षीय अशोक कुमार साहु रहेका छन्। काठमाडौं उपत्यका अपराध अनुसन्धान कार्यालयले उनलाई शुक्रबार काठमाडौं३२ बाट पक्राउ गरेको हो। बेरोजगार युवा युवतीलाई आकर्षक तलबको प्रलोभनमा पारी रोजगारीका लागि कुवेत लैजाने भन्दै लामो समयसम्म झुक्यानमा राखि विदेश नपठाई सम्पर्कविहीन भएको पीडितको उजुरीका आधारमा उनी पक्राउ परेका हुन्। थप अनुसन्धान तथा कारबाहीका लागि वैदेशिक रोजगार विभाग पठाइएको प्रहरीले जनाएको छ।
"बजेट कार्यान्वयनमा शंका गर्नुपर्दैन, आजैबाट कार्ययोजनाको काम सुरू गर्छौं : अर्थमन्त्री","काठमाडौं : उपप्रधान एवं अर्थमन्त्री विष्णुप्रसाद पौडेलले आर्थिक वर्ष २०८२०८३ को बजेट कार्यान्वयन सरकारको प्राथमिकतामा रहेको बताएका छन्।बजेट सार्वजनिक गरेको भोलिपल्ट शुक्रबार अर्थमन्त्रालयमा पत्रकार सम्मेलन गर्दै अर्थमन्त्री पौडेलले मुख्य उपलब्धीहरू दर्शाउँदै बजेट कार्यान्वयन सरकारको प्राथमिकतामा रहेको बताएका हुन्। संघीय संसदको संयुक्त बैठकमा अर्थमन्त्री पौडेलले बिहीबार आगामी वर्षका लागि १९ खर्ब ६४ अर्ब १९ करोडको बजेट प्रस्तुत गरेका थिए। उनले बजेट कार्यान्वयनबाट निजी क्षेत्रको लगानी वृद्धि हुने दावी गरे। मन्त्री पौडलले आर्थिक गतिविधि विस्तारसँगै रोजगारीको अवसर वृद्धि हुने बताए। मन्त्री पौडेलले बजेटले आम्दीनी खर्चको यथार्थपरक अनुमान गरिएको बताए। बजेटमा पुँजीगत खर्चको विनियोजन बढाइएको,चालु खर्चलाई सीमाभित्र राखिएको र अन्तर सरकारी वित्त हस्तान्तरणमा वृद्धि गरिएको जानकारी दिए। यसैगरी राजश्वको लक्ष्य संशोधित अनुमानको १७ प्रतिशत राखिएको उनको भनाइ छ। मन्त्री पौडेलले ३ करोडको मापदण्डभित्र रहेर बजेट विनियोजन गरिएको बताए। उनले अर्थमन्त्रालयले कार्ययोजनाको नाम आजैबाट सुरु गर्ने बताए। '३ करोड तलका आयोजना ल्याइएका छैनन्,'उनले भने,'आयोजना निर्माणका लागि खरिद प्रक्रियाको लागि साउन १ गते कुर्नुपर्दैन।' राष्ट्रिय प्राकृतिक स्रोत तथा वित्त आयोगले दिएको सीमाभन्दा १३ अर्बले आन्तरिक ऋण कम प्रस्ताव गरिएको ( कूल गार्हस्थ उत्पादनको ५५ प्रतिशतको सीमा प्राप्त भएकोमा ५३ प्रतिशत मात्रै प्रस्ताव गरेको जानकारी दिए। बजेटमार्फत केही नीतिगत सुधारका विषय अघि सारिएको अर्थमन्त्री पौडेलको भनाइ छ । आर्थिक विकास र समृद्धिका लागि वैकल्पिक वित्तमार्फत स्रोत परिचालन गर्ने नीति लिइएको उनले बताए। प्रदेश र स्थानीय तहले पनि यथार्थपरक ढङ्गले बजेट ल्याउन सकुन भनेर सोहीअनुसार परामर्श सेवामा सीमा निर्धारण गरिएको अर्थमन्त्री पौडेलको भनाइ छ । राष्ट्रिय परिचयपत्रलाई सामाजिक सुरक्षा र अन्य सुविधासँग जोड्न खोजिएको, डिजिटल भुक्तानीमा लाग्ने मूल्य अभिवृद्धि कर र भन्सार बिन्दुमा अग्रीम आयकर लगाउने गरेकोमा त्यसलाई हटाइएको अर्थमन्त्री पौडेलले बताए।"
'द्वन्द्वपीडित व्यक्तिहरूलाई आयोगमा राख्नु उचित हुँदैन',काठमाडौं : सत्य निरुपण तथा मेलमिलाप आयोगका अध्यक्ष महेश थापाले द्वन्द्वपीडित व्यक्तिहरूलाई आयोगमा राख्नु उचित नहुने बताएका छन्। शुक्रबार सिंहदरबारमा बसेको राष्ट्रियसभा अन्तर्गतको सङ्घीयता सबलीकरण तथा राष्ट्रिय सरोकार समितिको बैठकमा थापाले स्वार्थको द्वन्द्व हुने भएकाले द्वन्द्वपीडित व्यक्तिहरुलाई आयोगमा राख्नु उचित नहुने बताए। उनले आयोगका रहँदा आफूले कानुनभन्दा तलमाथि नगर्ने बताए। थापाले आयोगलाई काम गर्न सबैले सहयोग गर्नुपर्ने भन्दै काम नगर्न नसके राजीनामाको सुझाव उचित नभएको जिकिर गरे । अध्यक्ष थापाले द्वन्द्वपीडितहरूको अस्वभाविक दबाब स्वीकार्न नसकिने बताए। अध्यक्ष थापाले द्वन्द्वपीडितले अस्वभाविक दबाब दिन खोजेको धारणा राखेपछि माओवादीका राष्ट्रियसभा सदस्य मनरुपा शर्माले धम्काउने भाषा बोलेको भन्दै आपत्ति जनाए । द्वन्द्वपीडितले भोग्नुपरेका समस्याका बारेमा जानकारी लिएर मात्रै सुझाव दिन आग्र गरे। उनले आयोगका अहिलेको नेतृत्वबाट न्याय पाउने आश नरहेको बताए। त्यस्तै बैठकमा बेपत्ता पारिएका व्यक्तिको छानबिन आयोगका अध्यक्ष लीलादेवी गडतौलाले सबैको सहयोगमा नै पीडितलाई न्याय हुने गरि कार्यसम्पादन गर्ने बताए। उनले गम्भीर मानवअधिकार उलंघनका घटनामा क्षमादान नहुने भएकाले त्यसमा गम्भीर रहेको धारणा राखे। त्यस्तै समिति सदस्यहरूले सङ्क्रमणकालीन न्यायसँग जोडिएका विषयलाई छिटो टुङ्ग्याउने गरि पूर्वाग्रही नभइ काम गर्न सुझाव दिएका थिए ।
बेवारिसे अवस्थामा भेटियो नवविवाहिता युवतीको शव,रौतहट : रौतहटमा नवविवाहित युवतीको शव बेवारिसे अवस्थामा फेला परेको छ। बिहीबार दिउँसो दुर्गाभगवती गाउँपालिका५ स्थित साँझ खोलाको झुलुंगे पुलको छेउमा अन्दाजी २५ वर्षीया युवतीको शव घोप्टो अवस्थामा प्रहरीले फेला पारेको जिल्ला प्रहरी प्रवक्ता डीएसपी दीपककुमार रायले जानकारी दिए बताए। युवतीको पहिचान भएको छैन। शव पोस्टमार्टमका लागि प्रादेशिक अस्पताल गौरको शव गृहमा राखिएको प्रवक्ता रायले जानकारी दिए। प्रवक्ता रायले घटना शंकास्पद रहेको बताए। उनका अनुसार एकदुई दिनअघि कसैले हत्या गरेको हुनसक्ने अनुमान गरिएको छ। घटनाबारे थप अनुसन्धान भइरहेको प्रहरीले जनाएको छ।
जहाज चढ्न लागेका चिनियाँ नागरिकको झोलामा जब ३२ हजार अमेरिकी डलर भेटियो,काठमाडौं : अवैध रूपमा चीन लैजान लागिएको अमेरिकी डलरसहित चिनियाँ नागरिक पक्राउ परेका छन्। पक्राउ पर्नेमा ३२ वर्षीय चिनियाँ नागरिक साओच्युन ल्यौ रहेका छन्। त्रिभुवन अन्तर्राष्ट्रिय विमानस्थलको अन्तर्राष्ट्रिय उडान तर्फको प्रस्थान ह्याण्ड ब्यागेज चेकिङ एरियाबाट अवैध रूपमा बाह्य मुलुकतर्फ लैजान लागेको अमेरिकी डलरसहित उनलाई शुक्रबार बिहान प्रहरीले पक्राउ गरेको छ। एयर चाइनाको उडानद्वारा काठमाडौंबाट चीन जान लागेका उनलाई जाँच गर्ने क्रममा उनको साथमा रहेको ब्यागबाट उक्त अमेरिकी डलर फेला पारी पक्राउ गरेको हो। उनलाई आवश्यक अनुसन्धान एवम् कानुनी कारबाहीका लागि राजस्व अनुसन्धान विभाग ललितपुर पठाइएको छ ।
भाटा र लाठ्ठी प्रहार गरी हत्या गरेको आरोपमा युवक पक्राउ,सोलुखुम्बु : महाकुलुङ गाउँपालिका२ चङ्खीदो बस्ने ४० वर्षीय प्रेम कुमार कुलुङ राईको हत्या गरेको आरोपमा सोही ठाउँका २६ वर्षीय रघु कुलुङ राई पक्राउ परेका छन्। हत्या गरेको आरोपमा उनलाई शुक्रबार बिहान प्रहरीले पक्राउ गरेको हो। रघुले आफ्नै घरमा प्रेमलाई बिहीबार राति बाँसको भाटा र लाठ्ठी प्रहार गरे गम्भीर घाइते बनाएका थिए। उपचारका लागि महाकुलुङ आधारभूत अस्पताल लगिएकोमा उनको उपचारका क्रममा शुक्रबार बिहान मृत्यु भएको हो। प्रहरी चौकी बुङबाट खटिएको प्रहरीले रघुलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको जिल्ला प्रहरी कार्यालयले जनाएको छ।
तलब नबढेपछि सेवा निवृत्त कर्मचारीहरू सरकारसँग बेखुस,काठमाडौं : निवृत्त राष्ट्रसेवक समाज नेपालले निवृत्तहरूलाई पनि महँगी भत्ता उपलब्ध गराउन माग गरेको छ। बिहीबार सरकारले ल्याएको बजेटमा तलबमान वृद्धि नगरी महंगी भत्ता मात्र वृद्धि गरेको प्रति असन्तुष्टि जनाउँदै समाजले निवृत्त राष्ट्र सेवकहरूलाई महंगीले छुँदैन भन्ने दुरासयपूर्ण सोचमा सुधार गरी निवृत्तहरूलाई पनि महँगी भत्ता उपलब्ध गराउन वा उक्त राष्ट्रसेवकहरूको महंगी भत्तालाई तलबमानमा समायोजन गर्न माग गरेको हो। समाजका अध्यक्ष खेमनाथ अधिकारीले आज विज्ञप्ति जारी गर्दै सरकारले जेठ १५ गते ल्याएको संघीय बजेटमा राष्ट्रसेवकहरूको तलमान वृद्धि नगरी यसपटक पनि महंगी भत्ताकै नाममा सुविधा थप गरेको प्रति गम्भीर ध्यानाकर्षण भएको जनाएको छ। समाजले महंगी भत्ताका नाममा निवृत्त राष्ट्र सेवकहरूलाई छक्काउने र अपहेलना गर्ने काम भएको र पटकपटक राष्ट्रसेवकहरूको तलब वृद्धि नगरी महंगी भत्ता मात्र बढाउनु प्रचलित परम्परा विपरीतको निन्दनीय कार्य भएको विज्ञप्तिमा उल्लेख छ।
तारकेश्वर गाउँपालिकाका सबै वडामा राष्ट्रिय परिचयपत्र अभियान सञ्चालन,"नुवाकोट : नुवाकोटको तारकेश्वर गाउँपालिकाले सबै वडामा राष्ट्रिय परिचयपत्र अभियान सञ्चालन गरेको छ। कोही नछुटुन्, कोही नरोकिउन्भन्ने नाराका साथ तारकेश्वर गाउँपालिकाले सञ्चालन गरेको राष्ट्रिय परिचयपत्र अभियान एक सातासम्म चलेको हो। अभियानअन्तर्गत तारकेश्वर १ मा ८०, २ मा ७२, ३ मा ७६, ४ मा ६५, ५ मा ७० र ६ मा ६८ गरी सात सय ३१ जनालाई राष्ट्रिय परिचयपत्र विवरण संकलन गरिएको गाउँपालिकाका अध्यक्ष शिव अधिकारी अविरलले बताए। उनले सामाजिक सुरक्षा भत्तालगायत अन्य सरकारी तथा बैंकिङ सेवाका लागि राष्ट्रिय परिचयपत्र अनिवार्य गरिएकाले अभियानमा राष्ट्रिय परिचयपत्रको विवरण संकलन गरिएको बताए। सोही क्रममा दुई हजार पाँच सय ४२ जनालाई सामाजिक सुरक्षा भत्ता बापतको रकमसमेत प्रदान गरिएको छ।"
आइतबार सार्वजनिक बिदा,"काठमाडौं : काठमाडौं उपत्यकामा आइतबार सार्वजनिक बिदा दिइएको छ। गृह मन्त्रालय आज एक सूचना जारी गर्दै मत्सेयेन्द्रनाथको भोटो देखाउने जात्राका दिन आइतबार काठमाडौं उपत्यका तीन जिल्लामा सार्वजनिक बिदा दिने निर्णय भएको जनाएको हो। मन्त्रालयका प्रवक्ता रामचन्द्र तिवारीले जारी गरेको सूचनामा भनिएको छ,मिति २०८११११५ गतेको नेपाल राजपत्रमा प्रकाशित सूचना अनुसार मत्सेयेन्द्रनाथको भोटो देखाउने जात्राका दिन काठमाडौं उपत्यकाका ३ (तीन) जिल्लाहरूमा सार्वजनिक बिदा दिने निर्णय भएको हुँदा उक्त जात्राको अवसरमा मिति २०८२ साल जेठ १८ गते आइतबार सार्वजनिक बिदा दिने निर्णय भएको ब्यहोरा सम्बन्धित सबैको जानकारीको लागि यो सूचना प्रकाशित गरिएको छ।"
भारतीय प्रधानमन्त्री मोदी र वैभव सूर्यवंशीबीच भेट,"काठमाडौं : भारतीय प्रधानमन्त्री नरेन्द्र मोदीले आईपीएल खेल्ने सबैभन्दा कान्छा खेलाडी वैभव सूर्यवंशी र उनका परिवारलाई बिहारको पटना विमानस्थलमा भेटेका छन्। आईपीएलको १८ औं सिजनको एक खेलमा वैभव सूर्यवंशीले ३५ बलमा शानदार शतक प्रहार गरेका थिए। यो आईपीएलमा भारतीय क्रिकेटरले बनाएको सबैभन्दा छिटो शतक हो। वैभवले यस्ता धेरै रेकर्ड बनाएपछि उनको बारेमा चर्चा बढेको छ। वैभवलाई भेटेपछि प्रधानमन्त्री मोदीले सामाजिक सञ्जाल एक्समा लेखे, युवा क्रिकेट सनसनी वैभव सूर्यवंशी र उनको परिवारलाई पटना विमानस्थलमा भेटें। उनको क्रिकेट कौशलको देशभर प्रशंसा भइरहेको छ। भविष्यको लागि मेरो शुभकामना। आईपीएल २०२५ मा वैभवले कस्ता रेकर्ड बनाएका छन् ? गुजरात टाइटन्स विरुद्ध ३५ बलमा शतक प्रहार आईपीएल इतिहासमा सबैभन्दा छिटो शतक बनाउने भारतीय खेलाडी आईपीएल इतिहासमा दोस्रो सबैभन्दा छिटो शतक बनाउने क्रिकेटर (पहिलो क्रिस गेल३० बलमा शतक टी२० मा शतक बनाउने सबैभन्दा कान्छा खेलाडी"
मरिणका सामुदायिक विद्यालयमा स्मार्ट प्रविधिबाट पठनपाठन,"सिन्धुली : सिन्धुलीको मरिण गाउँपालिकाका सामुदायिक विद्यालयहरूमा प्रभावकारी शिक्षण सिकाइ क्रियाकलापका लागि स्मार्ट प्रविधि प्रयोगमा ल्याइएको छ। परम्परागत पठनपाठनको शैलीलाई परिमार्जन गर्दै स्मार्ट प्रविधिबाट पठनपाठन गराउँदा विद्यार्थीहरूलाई सिकाउन र बुझ्न सहज हुने भएपछि गाउँपालिकाले सामुदायिक विद्यालयहरूमा स्मार्ट प्रविधि प्रयोगमा ल्याइएको हो। गाउँपालिकाले १८ वटा सामुदायिक विद्यालयमा सूचना र सञ्चार प्रविधि अन्तरगत ल्यापटप, प्रिन्टर, प्रोजेक्टर, ईहाजिरी प्रणाली, तथा स्मार्ट बोर्ड सहयोग गरिएको गाउँपालिकाका अध्यक्ष विमर्श मोक्तानले जानकारी दिए। शिक्षण सिकाइ क्रियाकलापमा आइसिटी प्रविधिको प्रयोग प्रभावकारी देखिएपछि अन्य विद्यालयहरूमा समेत यस्तो प्रविधिको प्रयोग बढाउने गरी स्मार्ट प्रविधि हस्तान्तरण गरी सञ्चालनमा ल्याइएको हो, उनले भने । विद्यालयमा आइसिटीको प्रयोग गरेर पठनपाठन सुरु गरेसँगै विद्यार्थीहरूमा समेत उत्साह थपिएको गाउँपालिकाका प्रमुख प्रशासकीय अधिकृत विकास सुन्दासले बताए। विद्यालयहरूमा स्मार्ट प्रविधिमार्फत पठनपाठन गराउँदा शिक्षण सिकाइमा विद्यार्थी सक्रिय देखिएको गाउँपालिकाका शिक्षा शाखा प्रमुख नवराज बरालले बताए।"
नेपालको विकासमा चिनियाँ लगानी अपरिहार्य : परराष्ट्रमन्त्री राणा,"काठमाडौं : परराष्ट्रमन्त्री आरजु राणा देउवा र चीनका विदेशमन्त्री वाङ यीबीच चीनको विशेष प्रशासनिक क्षेत्र हङकङमा भेटवार्ता भएको छ। विदेशमन्त्री वाङको निमन्त्रणामा 'मध्यस्थतासम्बन्धी अन्तर्राष्ट्रिय सङ्गठन स्थापनासम्बन्धी महासन्धिमा हस्ताक्षर' गर्ने समारोहमा पर्यवेक्षक राष्ट्रको रूपमा सहभागी हुन पुगेकी मन्त्री राणासँग उक्त अवसरमा औपचारिक भेटवार्ता भएको हो। सौहार्दपूर्ण वातावरणमा सम्पन्न सो भेटमा नेपालचीन द्विपक्षीय सम्बन्ध, आपसी हित, साझा चासो तथा दुवै मुलुकले मनाइरहेको कूटनीतिक सम्बन्ध स्थापनाको ७०औँ वार्षिकोत्सवका सन्दर्भमा विविध विषयमा छलफल गरिएको थियो। भेटका क्रममा मन्त्री राणाले नेपाल र चीनबीचको ऐतिहासिक सम्बन्धलाई नेपालले सधैं उच्च प्राथमिकता दिँदै आएको उल्लेख गर्दै चीन सरकार र चिनियाँ जनताले नेपालको आर्थिक तथा सामाजिक विकासमा पुर्याउँदै आएको दीर्घकालीन सहयोगप्रति आभार व्यक्त गरिन्। उनले भविष्यमा पनि आर्थिक, प्राविधिक, प्रविधि हस्तान्तरण तथा प्रत्यक्ष वैदेशिक लगानीलगायत विविध क्षेत्रमा चीनको सहयोग निरन्तर रहने आशा व्यक्त गरिन्। त्यस क्रममा मन्त्री राणाले नेपाल एकचीन नीतिप्रति दृढ प्रतिबद्ध रहेको स्पष्ट पार्दै नेपाली भूमि चीनविरुद्ध प्रयोग हुन नदिइने नेपालको अडान पुनः दोहोर्याइन्। मन्त्री राणाले हालै सम्पन्न सगरमाथा संवाद कार्यक्रममा चीनबाट भएको प्रतिनिधित्वप्रति आभार प्रकट गर्दै त्यस संवादमा चिनियाँ सहभागिताले द्विपक्षीय सम्बन्धमा थप सघनता ल्याएको बताइन्। साथै, प्रधानमन्त्री केपी शर्मा ओलीको हालै सम्पन्न चीन भ्रमण तथा त्यस अवसरमा भएका सहमति र सम्झौताहरूको कार्यान्वयनलाई अझ सशक्त बनाउन आवश्यक रहेको धारणा व्यक्त गरिन्। ७०औँ कूटनीतिक सम्बन्ध स्थापनाको अवसरलाई विशेष बनाउँदै मन्त्री राणाले विदेशमन्त्री वाङलाई नेपाल भ्रमणका लागि औपचारिक निमन्त्रणा दिइन्। उनले सन् २०२५ लाई नेपाल भ्रमण वर्षको रूपमा मनाइने जनाउँदै उक्त अवसरमा बढीभन्दा बढी चिनियाँ पर्यटकहरूको आगमनका लागि नेपाल तयार रहेको बताइन्। विदेशमन्त्री वाङले सगरमाथा संवादको सफल आयोजनामा नेपाल सरकारलाई बधाइ ज्ञापन गर्दै वातावरण संरक्षण तथा जलवायु परिवर्तनको असर न्यूनीकरणका क्षेत्रमा चीन नेपालसँग सहकार्य गर्न इच्छुक रहेको बताए। त्यस्तै, वाङले प्रधानमन्त्री ओलीको चीन भ्रमणका क्रममा भएका सहमति तथा सम्झौताहरूको कार्यान्वयनमा नेपालले अग्रसरता लिनुपर्नेमा जोड दिए। उनले मन्त्री राणाद्वारा दिएको नेपाल भ्रमणको निमन्त्रणा स्वीकार गर्दै आफू उपयुक्त समयमा नेपाल भ्रमणमा आउने प्रतिवद्धता व्यक्त गरे।"
भारतले भन्यो अमेरिकाले एक हजार भारतीयलाई देश निकाला गर्यो,"काठमाडौं : भारतीय विदेश मन्त्रालयले यस वर्षको जनवरीदेखि हालसम्म एक हजार भारतीय नागरिकलाई अमेरिकाबाट भारत फिर्ता पठाइएको जनाएको छ। विदेश मन्त्रालयका प्रवक्ता रणधीर जयसवालले विस्तृत विवरण नदिए पनि यीमध्ये लगभग ६२ प्रतिशत मानिस व्यावसायिक उडानबाट भारत फर्किएको बताए। हालै अमेरिकी राष्ट्रपति डोनाल्ड ट्रम्पले वैध कागजात बिना देशमा बसोबास गर्ने मानिसलाई निष्कासन गर्ने बताएका थिए। यसअघि ट्रम्पले अवैध आप्रवासनको सम्बन्धमा भारतले जे सही छ त्यो गर्नेछ भनेका थिए। यस वर्षको फेब्रुअरीमा अमेरिकाले अमेरिकी सैन्य विमानमा सयभन्दा बढी भारतीय नागरिकलाई देश निकाला गरेको थियो। यसपछि निर्वासित गरिएका मानिसलाई हतकडी लगाइएको भन्ने चर्चा भएको थियो। विदेश मन्त्रालयको साप्ताहिक पत्रकार सम्मेलनमा प्रवक्ता रणधीर जयसवालले भने, भारत र अमेरिका आप्रवासन मुद्दाहरूमा नजिकबाट काम गरिरहेका छन्। भारतले कसैलाई पनि फिर्ता लैजानु अघि उनीहरूको राष्ट्रियता प्रमाणित गर्छ। अमेरिकाले करिब १८ हजार भारतीय नागरिकको पहिचान गरेको छ। उनीहरू अमेरिकामा अवैध रूपमा बसोबास गरिरहेको जनाइएको छ। भारतस्थित अमेरिकी दूतावासले अमेरिकामा अधिक समय बस्दा देश निकालाको जोखिम हुन सक्ने भन्दै व्यक्तिमाथि स्थायी प्रतिबन्ध पनि लाग्न सक्ने चेतावनी जारी गरेको थियो। दूतावासका अनुसार यो नियम कानुनी रूपमा अमेरिका आएकाहरूलाई पनि लागू हुनेछ।"
पर्यटन प्रवर्द्धनका लागि रारा महोत्सव हुने,"मुग : कला, संस्कृति भेषभुषा र पर्यटनको उत्सवसहित प्रथम रारा महोत्सव हुने भएको छ।कर्णालीको प्रमुख पर्यटकीय स्थल राराको पर्यटन प्रवर्द्धन र मुगुको कला सांस्कृतिक भेषभुसाको संरक्षण प्रचारप्रसारका लागि प्रथम रारा महोत्सव हुने भएको हो। महोत्सव यही जेठ १८ देखि ३१ गतेसम्म सञ्चालन हुने आयोजकले जनाएको छ। राराको पर्यटकीय सम्भावनाको स्थानीय कला सांस्कृतिक प्रस्तुतिसहित स्थानीय उत्पादन बजारिकणसँग केन्द्रित रहने महोत्सवका अध्यक्ष नरेश भामले बताए।"
नेपालमा सरदरभन्दा १५ दिनअघि नै भित्रियो मनसुन,काठमाडौं : यस वर्षको मनसुन सरदरभन्दा १५ दिनअघि नै भित्रिएको छ। मौसम पूर्वानुमान महाशाखाले शुक्रबार मनसुन आगमन बुलेटिन जारी गर्दै बिहीबार रातिदेखि नेपालको पूर्वबाट प्रवेश गरी कोशी प्रदेशका अधिकांश भूभागमा विस्तार भएको जनाएको छ। जसको फलस्वरूप कोशी प्रदेशका अधिकांश मौसम केन्द्रहरूमा हल्कादेखि मध्यम मनसुनी वर्षा भएको अवस्था छ। नेपालमा मनसुन भित्रिने सरदर मिति जुन १३ हो। यस वर्षको मनसुन सरदर मितिभन्दा १५ दिन छिटो नेपाल प्रवेश गरेको महाशाखाले जनाएको छ। नेपालका अन्य भूभागहरूमा मनसुनको प्रभाव विस्तार हुन अझै केही समयमा लाग्ने देखिन्छ। हाल देशको बाँकी भूभागमा भने पश्चिमी वायु र स्थानीय वायुको प्रभाव यथावत् रहेको देखिन्छ। महाशाखाले मौसमको अवस्थाको निरन्तर अनुगमन गरिरहेको जनाएको छ।
१ सय ७ किलो गाँजासहित बोलेरो चालक पक्राउ,सिन्धुली : सिन्धुलीमा लागुऔषध गाँजासहित बोलेरो चालक पक्राउ परेका छन् । पक्राउ पर्नेमा गरुडा नगरपालिका ४ रौतहट बस्ने १९वर्षीय गोपाल साह रहेका छन् । शुक्रबार बिहान चार बजेको समयमा प्र२०३००१ च ५६७१ नं को पिकअप गाडीमा १ सय ७ किलो गाँजासहित शाहलाई पक्राउ गरिएको सिन्धुलीका प्रहरी प्रवक्ता सुर्य प्रकास सुवेधीले जानकारी दिए । मदन भण्डारी राजमार्गमाअन्तर्गत हरिहरपुरगढी गाउँपालिका २ स्थित झनझनेमा प्रहरीले चेकजाँच गर्नेक्रममा सिमेन्टको बोरोमा प्याक गरेको ७ पोको गाँजा प्रहरीले बरामद गरेको थियो । उक्त गाँजाको तौल १ सय ७ किलो ११ ग्राम रहेको बताइएको छ । बरामद भएको गाँजा र चालकलाई जिल्ला प्रहरी कार्यालय सिन्धुली ल्याएर विस्तृत अनुसन्धान अगाडि बढाइएको प्रहरीले जनाएको छ ।
स्वास्थ्य केन्द्रलाई आधुनिक उपकरण प्रदान,"नुवाकोट : नुवाकोटको उत्तरी ग्रामीण भेगमा रहेको स्वास्थ्य केन्द्रलाई आधुनिक उपकरण प्रदान गरिएको छ। तादी गाउँपालिका१ उर्लेनीस्थित स्वास्थ्य केन्द्रमा विभिन्न स्वास्थ्य उपकरणहरू हस्तान्तरण गरिएको हो। बिपी कोइराला अध्ययन केन्द्रमार्फत उर्लेनी स्वास्थ्य केन्द्रलाई अक्सिजन कन्सल्ट्रेटर, अक्सोमिटर, औषधि लगायत ८० प्रकारका स्वास्थ्य सामग्री हस्तान्तरण गरिएको केन्द्रका महासचिव जिरन्जन थापाले जानकारी दिए। ती स्वास्थ्य सामग्रीहरू स्वास्थ्य केन्द्रका प्रमुख पाण्डवराज थापालाई हस्तान्तरण गरिएको हो। स्वास्थ्य सामग्रीहरू प्राप्त भएपछि गाउँमा रहेका बिरामीहरूलाई उपचार गर्न सहज भएको उर्लेनी स्वास्थ्य केन्द्रले जनाएको छ ।"
गर्भावस्थामा पौष्टिक भोजन,"पौष्टिक भोजन सबै मानिसका लागि आवश्यक हुन्छ। गर्भवती अवस्थामा त अझ बढी पौष्टिक भोजनको आवश्यकता पर्छ। दुई जिउ भएको समयमा पेटभित्रको बच्चालाई समेत खानाको जरुरत पर्ने भएकाले खानाको स्तर र परिमाण पनि बढाउनुपर्ने हुन्छ। गर्भवती महिलाले लिने खाना चाँडै पच्ने, पोसिलो, तरल पदार्थ बढी भएको र रुचिकर हुनुपर्छ। गर्भवती महिलालाई प्रोटिन, भिटामिन, क्याल्सियम, आयोडिन आदि पर्याप्त मात्रामा पाइने खाद्यवस्तु दिनुपर्छ। गर्भवती आमाले हरिया सागपात, फलफूल, गेडागुडीको रस, माछामासु, दुधजस्ता चिजहरू खाने गर्नुपर्छ। पौष्टिक आहार नपाएका आमाहरूले जन्माएका बच्चाहरू कम तौल भएका, ख्याउटे, कुपोषित हुन सक्छन्। त्यसैले पनि उनीहरूले पौष्टिक तत्वयुक्त खाना खान जरुरी हुन्छ।"
महिनावारी नहुनु वा ढिलाइ हुनुका यी हुन सक्छन् आठ कारण,"काठमाडौं : महिनावारी नहुने वा हराउने अवस्थालाई एमेनोरिया भनिन्छ। एमेनोरिया हुनुका धेरै कारणहरू हुन सक्छन्। महिनावारी नहुनुको एउटा कारण गर्भावस्था हुन सक्छ तर यसबाहेक अन्य धेरै कारणहरू हुन सक्छन्। प्रजनन उमेरका महिलाहरूमा महिनावारी सामान्यतया २८ दिनमा हुन्छ। यद्यपि, यसको केही दिन अघि वा पछि सुरु हुनु सामान्य कुरा हो। कहिलेकाहीँ महिनावारी नहुनुलाई गम्भीर समस्या मानिँदैन। तर विज्ञहरूले यो समस्या बारम्बार भइरहेको छ भने कुनै अन्य स्वास्थ्य समस्याको संकेत पनि हुनसक्ने बताएका छन्। स्त्री रोग विशेषज्ञ डा अमिरा अल्कोर्डिन मार्टिनेजले बीबीसीलाई भनिन्, केही गलत छ कि भनेर जान्नको लागि तपाईंले आफूलाई र आफ्नो शरीरलाई बुझ्नुपर्छ। हरेक महिलाको शरीर पूर्णतया फरक तरिकाले काम गर्छ। कुनै पनि दुई महिला समान हुँदैनन्। बेलायतको राष्ट्रिय स्वास्थ्य सेवाले भन्छ, यदि कुनै महिला गर्भवती छैनन् र लगातार तीन महिनादेखि उनको महिनावारी भएको छैन वा ४५ वर्षको उमेरभन्दा अगाडि उनको महिनावारी रोकिएको छ भने उनले अवश्य पनि चिकित्सा सल्लाह लिनुपर्छ। अमेरिकाको मेयो क्लिनिकले १५ वर्ष पुग्नुअघि महिनावारी सुरु नभएका केटीहरूको लागि स्वास्थ्य जाँच गराउन पनि सिफारिस गरेको छ। यी दुवै संस्थाका अनुसार गर्भावस्था बाहेक एमेनोरियाका आठ कारण हुन सक्छन्। १ तनाव डा अमिरा भन्छिन्,तनाव सबैभन्दा महत्त्वपूर्ण कारण हुन सक्छ। हाम्रो समयमा तनाव महामारी जस्तै हो। तनावले शरीरमा एड्रेनालिन जस्ता हर्मोनहरू द्रुत गतिमा बढाउँछ। जसले शरीरलाई कुनै पनि सम्भावित खतराबाट जोगाउन सतर्क अवस्थामा राख्छ। यी हर्मोनहरूको दीर्घकालीन प्रभावका कारण महिनावारी चक्र प्रभावित हुन सक्छ। कहिलेकाहीँ महिनावारी हुँदैन वा महिनावारीको समयमा दुखाइ बढी हुन सक्छ। कतिपय अवस्थामा तनावका कारण महिलाहरूलाई एक महिनावारी चक्र (चार हप्ताको चक्र)मा दुई पटक महिनावारी हुन सक्छ। यदि तनाव महिनावारी छुट्नुको कारण हो भने एनएचएसले उपचारको रूपमा नियमित व्यायाम वा श्वासप्रश्वासको अभ्यास सिफारिस गरेको छ। यदि यी विधिहरू प्रभावकारी छैनन् भने संज्ञानात्मक व्यवहारिक उपचार (सीबीटी)ले तनाव र चिन्तासँग लड्न मद्दत गर्न सक्छ। २ अचानक तौल घट्नु यदि शरीरमा क्यालोरीको मात्रा धेरै कम भयो भने शरीरमा अण्डाशयबाट अण्डा निकाल्ने प्रक्रिया (ओभ्युलेसन)को लागि आवश्यक हर्मोनको उत्पादन बन्द हुन सक्छ। तौल घट्नुको कारण खानपानको विकारसँग सम्बन्धित छ भने मनोचिकित्सकको मद्दत लिनुपर्छ। ३ बढी तौल वा मोटोपन बढी तौल हुँदा शरीरमा अतिरिक्त एस्ट्रोजन निस्कन्छ। यो महिलाको प्रजनन प्रणालीलाई नियन्त्रण गर्ने हर्मोनहरू मध्ये एक हो। एस्ट्रोजनको स्तरमा भएको कुनै पनि वृद्धिले महिनावारीको नियमिततालाई असर गर्न सक्छ र केही अवस्थामा महिनावारी पूर्ण रूपमा बन्द पनि हुन सक्छ। एमेनोरियाको अनुभव गरिरहेका र बढी तौल भएका वा ३० भन्दा माथिको बडी मास इन्डेक्स भएका महिलालाई प्रायः डाक्टरले स्वस्थ तौल प्राप्त गर्न पोषण विशेषज्ञसँग परामर्श गर्न सल्लाह दिन्छन्। ४ अत्यधिक शारीरिक व्यायाम अत्यधिक व्यायामबाट हुने शारीरिक तनावले महिनावारी नियन्त्रण गर्ने हर्मोनलाई पनि असर गर्न सक्छ। शरीरको धेरै बोसोले पनि अण्डाशय बन्नबाट रोक्न सक्छ। पेशेवर खेलाडीका लागि खेलकुद चिकित्सा विशेषज्ञले उनीहरूलाई कुन स्तरको व्यायामले यसलाई सच्याउन सक्षम हुनेछ भनेर बताउन सक्छन्। ५ पोलिसिस्टिक अंडाशय सिन्ड्रोम अण्डाशय भित्र (अण्डा बन्ने ठाउँ) अण्डाको विकासको लागि फोलिकल्स भनिने थैली जस्तो संरचनाहरूको ठुलो संख्या हुन्छ। सामान्यतया अण्डाशयमा अण्डाहरू विकास हुन्छन् र ती मध्ये एउटा निषेचनका लागि तयार हुन्छ। तर पोलिसिस्टिक ओभरी सिन्ड्रोम (पीसीओएस) को अवस्थामा डिम्बाशयमा धेरै फोलिकल्स एकैसाथ बन्छन्। जसले विकसित अण्डा उत्पादन गर्न असमर्थ हुन्छन्। यो अवस्था भएका महिलाहरूमा यी थैलीले प्रायः अण्डा बाहिर निकाल्न असफल हुन्छन्। जसले गर्दा अण्डा निस्कनबाट बच्न सकिन्छ। दस मध्ये एक महिला पीसीओएसबाट प्रभावित रहेको बेलायतमा एनएचएसले अनुमान गरेको छ। महिनावारी नहुने लगभग ३३ प्रतिशत घटनाहरूमा यही कारणले हुन्छ। पोलिसिस्टिक ओभरी सिन्ड्रोमले अण्डाशयको सामान्य कार्यलाई असर गर्छ र ओभ्युलेसनलाई रोक्न सक्छ। ६ रजोनिवृत्ति र समयपूर्व रजोनिवृत्ति गर्भावस्था र स्तनपान जस्तै रजोनिवृत्ति पनि महिनावारी नहुनुको एउटा कारण हो। जब महिलाहरू रजोनिवृत्तिको चरणबाट गुज्रिरहेका हुन्छन्। उनीहरूको शरीरमा एस्ट्रोजनको स्तर घट्न थाल्छ र अण्डाशय निस्कने प्रक्रिया अनियमित हुन्छ। रजोनिवृत्ति सामान्यतया ४५ देखि ५५ वर्ष उमेरका महिलाहरूमा हुन्छ। यद्यपि, धेरै चिकित्सा अध्ययनले पत्ता लगाएका छन् कि प्रत्येक सय महिलामध्ये एक जनाले ४० वर्षको उमेर नपुग्दै रजोनिवृत्तिको अनुभव गर्छिन्। यो अवस्थालाई समयपूर्व रजोनिवृत्ति भनिन्छ। ७ गर्भनिरोधक केही गर्भनिरोधक चक्की, इंजेक्शन, इम्प्लान्ट, र पाठेघरमा घुसाइएका उपकरणहरूले पनि एमेनोरिया निम्त्याउन सक्छ। तपाईंले मौखिक गर्भनिरोधक लिन बन्द गरेपछि पनि शरीरलाई नियमित रूपमा फेरि डिम्ब निस्कन सुरु गर्न केही समय लाग्न सक्छ। ८ अन्य समस्या र औषधिहरू महिनावारी नहुनु मधुमेह वा हाइपरथाइराइडिज्म वा हाइपोथाइराइडिज्म जस्ता हार्मोनल विकारहरूको कारणले पनि हुन सक्छ। मेयो क्लिनिकका अनुसार केही औषधिहरूले पनि एमेनोरिया निम्त्याउन सक्छ। जस्तै एन्टिसाइकोटिक्स, केमोथेरापी, एन्टीडिप्रेसेन्ट र उच्च रक्तचाप र एलर्जीको उपचार गर्न दिइने औषधिहरू हुन्।"
वरिष्ठ पत्रकार तथा साहित्यकार विजय चालिसेको निधन,"काठमाडौं : वरिष्ठ पत्रकार तथा साहित्यकार विजय चालिसेको निधन भएको छ । गोरखापत्र संस्थानका पूर्वकार्यकारी अध्यक्ष तथा गोरखापत्र दैनिकका पूर्वप्रधान सम्पादकसमेत रहेका चालिसेको शुक्रबार ७४ वर्षको उमेरमा निधन भएको हो । जोरपाटीस्थित नेपाल मेडिकल कलेजमा उपचारको क्रममा शुक्रबार बिहान उनको निधन भएको हो। उनी २०६६ असार १५ देखि २०६७ फागुन अन्तिमसम्म संस्थानको कार्यकारी अध्यक्ष रहेका थिए। यसैगरी,२०६२ असोज ८ देखि २०६२ पुस १२ सम्म र २०६४ जेठ ३० देखि २०६५ भदौ १६ गतेसम्म गोरखापत्र दैनिकको कायम मुकायम प्रधान सम्पादक थिए। पत्रकारिता र साहित्यमा विजय चालिसेको नामबाट परिचित उनको पूरा नाम विजयकुमार चालिसे हो । बेलायतबाट पत्रकारितामा डिप्लोमा गरेका चालिसेले सञ्चारका सिद्धान्त नामक पत्रकारिताको पुस्तक पनि प्रकाशन गरेका छन् । गोरखापत्र दैनिक १२५ वर्ष प्रवेशका अवसरमा गएको वैशाख २४ गते आयोजित विशेष समारोहमा उनलाई ५० हजार राशिको रामचन्द्रइन्द्र पत्रकारिता पुरस्कारबाट सम्मानित गरिएको थियो । वरिष्ठ साहित्यकार रमेश विकलका सुपुत्र विजय चालिसे बाल साहित्यमा सक्रिय एक समर्पित स्रष्टा हुन्। विसं २००८ असार २२ गते शुक्रबार जोरपार्टी आरुबारी काठमाडौँमा जन्मिएका चालिसे लामो समयदेखि कथाहरू,उपन्यासहरू र नाटकहरूमार्फत बालबालिकालाई केन्द्रमा राखी विविध साहित्यिक विधामा निरन्तर कलम चलाउँदै आएका थिए। बालकथा लेखनमा उनको उल्लेखनीय योगदान छ। हराएको मूर्ति ९२०५६०, किसानबाट शिक्षा ९२०५८० र चट्याङ्किको बाँदर ९२०५९० नामक कथा सङ्ग्रहमार्फत उहाँले बालबालिकालाई जीवनका विविध पक्षहरू सरल भाषामा चिनाउने प्रयत्न गर्नुभएको छ। छोटा वाक्य र संवादको प्रयोग गर्दै उहाँले स्वाभाविक र रमाइलो शैलीमा कथा प्रस्तुत गर्नुहुन्छ। यी कथाहरूमा प्रत्यक्ष सल्लाह नभए पनि गहिरा सन्देशहरू परोक्ष रूपमा समेटिएका हुन्छन्। चालिसेका उपन्यासहरू पनि ज्ञानवर्धक र वैज्ञानिक दृष्टिकोणबाट महत्त्वपूर्ण छन्। मंगल ग्रहका विज्ञान ९२०६०० उपन्यासमा उहाँले सौर्यमण्डल तथा अन्तरिक्षसम्बन्धी विभिन्न वैज्ञानिक तथ्य र खोजहरू प्रस्तुत गरेका छन्। यस्तै,मुस्ताङको गुफा ९२०६१० मा नेपाली प्राकृतिक सम्पदाबारे जानकारी दिँदै चालिसेले बालबालिकाले पनि बुद्धिमत्ता र सतर्कताका साथ गलत गतिविधिमा संलग्न वयस्कहरूमाथि विजय प्राप्त गर्न सक्ने सन्देश दिएका छन्। विसं २०५२ मा प्रकाशित बादलका बुट्टाहरूनामक नाटक सङ्ग्रहमा समावेश चार नाटकमध्ये पहिलो दुई नाटकले समयमै बालबालिकाको प्रतिभा पहिचान गरी फुल्न दिएको खण्डमा उनीहरू सक्षम व्यक्तित्व बन्न सक्छन् भन्ने सन्देश दिन्छन्।"
गाजामा प्यालेस्टिनीहरू खानाको खोजीमा भौँतारिँदै,काठमाडौं : इजरायली आक्रमणको सामना गरिरहेको गाजाको उत्तरी भागको मुख्य सहरमा अराजकता र लुटपाटको अवस्था सिर्जना भएको छ। विगत केही हप्तादेखि यस क्षेत्रमा आवश्यक सहयोग पुग्न सकेको थिएन। यहाँका प्यालेस्टिनीहरू खानाको खोजीमा भौँतारिरहेका छन्। हमासद्वारा सञ्चालित गृह मन्त्रालयले बिहीबार इजरायली हवाई आक्रमणमा गाजा सहरको बजारमा तैनाथ आफ्ना सात प्रहरी अधिकारीहरूको मृत्यु भएको बताएको छ। हमासका अनुसार यी अधिकारीहरू कानुन र व्यवस्था कायम गरिरहेका थिए। इजरायली सेनाले घटनाको बारेमा कुनै टिप्पणी नगरेपनि केही दिनमा गाजामा दर्जनौं आतंकवादी लक्ष्यहरूमा प्रहार गरेको बताएको छ। स्थानीय डाक्टर र उद्धारकर्मीले बिहीबार यस क्षेत्रमा कम्तीमा ४४ जनाको मृत्यु भएको बताएका छन्। जसमा केन्द्रीय बुरेज शरणार्थी शिविरमा २३ जना पनि रहेका छन्। यसअघि संयुक्त राष्ट्रसंघले मध्य सहर देइर अलबलाहमा रहेको आफ्नो गोदाममा भोका मानिसहरूको भीडले आक्रमण गर्दा कम्तीमा दुई जनाको गोली हानी मृत्यु भएको बताएको थियो। इजरायलको नाकाबन्दीको बीचमा ११ हप्तापछि राहत सामग्री यस ठाउँमा पुगेको हो। गोली कसले चलायो भन्ने अझै स्पष्ट भएको छैन।
फुड सप्लिमेन्ट्री : आवश्यकता कि विलासिता ?,"हालै झापाको प्रादेशिक अस्पताल भद्रपुरमा देखिएको एउटा घटनाले फेरि एकपटक स्वास्थ्य प्रणालीमा व्याप्त गम्भीर संरचनात्मक कमजोरी र नियामक निकायको उदासीनतालाई सतहमा ल्याइदिएको छ। बिरामीलाई चिकित्सकले जबरजस्ती फुड सप्लिमेन्ट्री अर्थात् खाद्य पूरक किनेर खान बाध्य पारेको आरोप लागेको समाचार बाहिर आएको छ। यो समाचारले चिकित्सकको नैतिकता, औषधि व्यवसायीको व्यापारिक चरित्र, नियामक निकायको निष्क्रियता र बिरामीको असहाय अवस्थालाई एकसाथ उजागर गर्छ। तर, यो घटनालाई टुक्राटुक्रामा विश्लेषण गरेर समाधान खोज्ने प्रयासले अझ अन्याय बढाउँछ, यसैले यसलाई समग्रतामा बुझ्न आवश्यक छ। वास्तविकता के हो भने अहिलेको बजारमा अत्यधिक मात्रामा यस्ता खाद्य पूरक पदार्थ छन्, जुन औषधि होइनन् तर औषधिको रूपमा चिकित्सकद्वारा सिफारिस गरिन्छन् र फार्मेसीमार्फत बिरामीले खरिद गर्छन्। तीमध्ये सबै स्थापित छैनन्। अझ कति यस्ता खाद्य पूरक सामग्रीहरू कति गुणस्तरीय छन् ? कति विश्वासिला छन् ? भन्ने कुरा स्वयं चिकित्सकलाई थाहा हुँदैन। बजारमा भारतबाट सस्तोमा आयात गरिएका प्रडक्टहरूमा महँगो मूल्यको स्टिकर लगाएर बिक्री गरिएको पनि पाइएको छ। यसको परिणाम स्वरूप बिरामीले अत्यधिक खर्च व्यहोर्नु परेको छ, जसको गुणस्तरीयता सुनिश्चित छैन। यस्ता उत्पादन खाद्यमा दर्ता गरिएका हुन्छन्, स्वास्थ्य मन्त्रालय वा औषधि व्यवस्था विभागमा होइन। त्यसैले यी फुड सप्लिमेन्ट्री औषधिका रूपमा प्रयोग भए पनि ती औषधिको नियमन प्रणालीभित्र पर्दैनन्। त्यसैले प्रश्न उठ्छ, के सबै खाद्य पूरक पदार्थ अनावश्यक छन् ? पक्कै पनि होइन। म स्वयं प्रसूति तथा स्त्रीरोग विशेषज्ञ हुँ। मेरो प्राथमिक चिन्ता सधैं गर्भवती र सुत्केरी महिला हुन्छन्। ती महिलाहरूलाई प्रोटिन, भिटामिन, खनिज पदार्थजस्ता पोषकतत्वहरूको आवश्यकता पर्छ। सैद्धान्तिक रूपमा यी तत्वहरू फलफूल, मासु, अन्डा, दूध, ड्राइफुड जस्ता आहारबाट प्राप्त गर्न सकिन्छ। तर, हाम्रो सामाजिक, आर्थिक यथार्थ त्यस्तो छैन, जहाँ घरमा गर्भवती महिलालाई मात्रै ती चीजहरू खुवाउने सुविधा होस्। एउटी गर्भवती महिलाका लागि विशेष खाना ल्याउनु, तर बाँकी परिवारका सदस्यलाई नदिनु व्यावहारिक रूपमा सम्भव हुँदैन। अर्को विकल्प भनेको सबैलाई एकै प्रकारको पौष्टिक आहार दिनु हो, जुन आर्थिक रूपमा धेरै परिवारको पहुँच बाहिर पर्छ। यस्तो अवस्थामा चिकित्सकले पूरक पोषणको रूपमा खाद्य पूरक सिफारिस गर्नु बाध्यता हो, विलासिता होइन। यस्तो परिस्थिति हड्डीका रोगी, क्यान्सरका बिरामी वा अन्य दीर्घकालीन रोगीमा पनि हुन्छ। तर, समस्या कहाँबाट उत्पन्न हुन्छ भने बजारमा यस्ता उत्पादनको नियमन नभएको र गुणस्तरको मापन स्पष्ट नभएकाले हो। यस अवस्थामा गुणस्तरीय उत्पादन र व्यापारिक लोभबाट प्रेरित उत्पादनहरू बजारमा प्रसस्त हुन्छन्। यो छुट्याउन चिकित्सक स्वयंलाई पनि गाह्रो हुन्छ। त्यसैले जुन नाममा विश्वास हुन्छ, तिनै बिमारीले सेवन गरुन् भन्ने हुन्छ। त्यसैले कति चिकित्सकहरूले औषधि हेर्ने समेत गर्छन्। परिणामतः चिकित्सकहरूले खाद्य पूरक सिफारिस गर्छन् भने पनि त्यो व्यापारीकरणको सन्देहको घेरामा पर्छ। र, वास्तविक उद्देश्य बिरामीको स्वास्थ्य भए पनि प्रश्न चिकित्सकको नियतमा उठ्छ। दोस्रो पाटो हो, औषधि व्यवस्था विभाग (डिडिए) को भूमिका। डिडिएले स्पष्ट रूपमा भन्छ कि दर्ता नभएका उत्पादन फार्मेसीमा बिक्री गर्न मिल्दैन। विडम्बना के छ भने नेपालमा भिक्स, कन्डम, जीवनजल, वेबी लोसन, नाइसिल पाउडर जस्ता दर्जनौं दैनिक जीवनका उत्पादन जुन स्वास्थ्यसँग सम्बन्धित छन्, तीमध्ये धेरैको दर्ता छैन। तर, ती प्रचलनमा छन् र डिडिएले त्यस्तो अनियमिततामा आँखा चिम्लेको छ। तर, जब चिकित्सकले बिरामीको अवस्थालाई ध्यानमा राखी कुनै खाद्य पूरक लेख्छन्, त्यतिबेला डिडिए सक्रिय हुन्छ। किन ? के डिडिएको प्राथमिकता रोगीको उपचार र उपयुक्त पोषण सुनिश्चित गर्नु हो कि चिकित्सकलाई शंकामा पार्नु हो ? त्यसैले हामी भन्न चाहन्छौं, डिडिएले औषधिको मात्रै नियमन गर्ने निकायमात्र होइन, खाद्य पूरक र पोषक तत्वलाई पनि नियमनको दायरामा ल्याएर ड्रग्स एन्ड डाईट व्यवस्तापन विभाग बन्नुपर्छ। डिडिएले डाक्टरको पे्रस्क्रिप्सनलाई नियन्त्रण गर्नेभन्दा पनि डाक्टरको पे्रस्क्रिप्सनको आधारमा दर्ता गर्ने र सो को गुणस्तर, मूल्य र उपलब्धताको व्यवस्थापन गर्नुपर्छ। अब तेस्रो पक्षको कुरा गरौं, फार्मेसी व्यवसायीको। उनीहरू पनि विचरा छन्। एकातर्फ चिकित्सकले लेखिदिएका प्रोडक्टहरू बेच्नुपर्छ, अर्कोतर्फ डिडिएले कारबाही गर्ने डर। यति मात्र होइन, कतिपय प्रोडक्टमा कुनै दर्ता नम्बर हँुदैन, मूल्य अस्वाभाविक रूपमा महँगो हुन्छ र गुणस्तरको ग्यारेन्टी हँुदैन। तर, चिकित्सकको सुझावको पालना गर्नुपर्छ, व्यापार पनि चलाउनुपर्ने हुन्छ। यस्तो दोधारको अवस्थाले फार्मेसी व्यवसायीलाई समेत जोखिममा पारेको छ। तर, यथार्थ के हो भने अहिलेको व्यवस्था यस्तो अनिश्चितताले भरिएको छ, जसमा एउटालाई दोष लगाएर अर्को निर्दोष हुँदैन। यी सबै पक्षको बीचमा जो व्यक्ति निरन्तर पिसिन्छ, त्यो हो बिरामी। न त उसलाई औषधिको गुणस्तर थाहा हुन्छ, न मूल्यको औचित्य। उसले चिकित्सकमाथि विश्वास गर्छ र लेखिएको कुरा किन्छ। धेरैजसो बिरामी शिक्षित हुँदैनन्, खोजी गर्ने अवस्था हुँदैन। त्यसैले उनीहरू जतिसक्दो छिटो निको हुने आशामा चिकित्सकले भनेको मान्छन्। तर, उनीहरूले खेप्नुपर्ने आर्थिक भार र अस्पष्टता एउटा असहाय अवस्थाको प्रतिनिधित्व गर्छ। यस सन्दर्भमा चिकित्सकहरूमाथि दोषारोपण गर्नु सबैभन्दा सजिलो तर सबैभन्दा अनुचित उपाय हो। चिकित्सक पनि मानिस हुन्, उनीहरू पनि आफ्नै सीमा, नैतिकता र दायित्वको दायराभित्र छन्। उनीहरूले बिरामीका लागि जे राम्रो हुन्छ, त्यही गर्न खोज्छन्। तर, बजारमा यस्ता उत्पादन अनियन्त्रित हुँदा, राज्यले गुणस्तर मापन नगर्दा र नियामक निकाय निष्क्रिय हुँदा चिकित्सक बदनाम बन्न बाध्य हुन्छन्। साँचो कुरा के हो भने बिरामीको बिराम (रोग) निको नहुने हो भने सबै दोष चिकित्सकलाई नै जान्छ। औषधि, फार्मेसी, डिडिए, सरकार वा अस्पताल दोषी मानिँदैन। उपचारमा खटिएको चिकित्सकको दक्षतामा नै प्रश्न उठ्ने हुन्छ। त्यसैले चिकित्सकले पनि यस्तो अनिश्चितता र अस्थिरताबीच आफ्नो निर्णय स्वतन्त्र रूपमा गर्न पाउनुपर्छ। तर, त्यो स्वतन्त्रता बिरामीको आर्थिक अवस्था र सामाजिक यथार्थ बुझेर जिम्मेवार ढंगले प्रयोग हुनुपर्छ। त्यसैले निष्कर्षमा भन्नुपर्दा, यसमा दोषी कोही एक पक्ष होइन। दोषी हाम्रो समग्र संरचना हो जसले अस्पष्टता, भ्रष्टाचार र अनियमिततालाई प्रश्रय दिएको छ। औषधि व्यवस्था विभागले आफ्नो नियमन क्षमता विस्तार गर्नुपर्छ, गुणस्तरको ग्यारेन्टी दिन सक्ने व्यवस्था बनाउनुपर्छ। चिकित्सकले वैज्ञानिक विवेक, बिरामीको अवस्था र सामाजिक यथार्थ बुझेर सिफारिस गर्नुपर्छ। फार्मेसी व्यवसायीले प्रमाणित र आवश्यक वस्तु मात्र बेच्नुपर्छ। र, सर्वसाधारणलाई यस्ता वस्तु कस्ता छन्, कसरी छनोट गर्ने भन्नेबारे शिक्षित बनाइनुपर्छ। सबै पक्ष इमानदार र उत्तरदायी बने भने मात्र यस्ता विकृति नियन्त्रणमा आउन सक्छन्। यसका लागि सरकारी निकाय, चिकित्सा समुदाय, औषधि व्यवसायी र आमजनता सबैको साझा जिम्मेवारी हुन्छ। नत्र भने हिजोको झापा, आजको विराटनगर, भोलिको काठमाडौं हुँदै सिंगो स्वास्थ्य प्रणालीप्रति नै जनविश्वास गुम्ने खतरा देखिन्छ।"
काभ्रेको मेयर कप राष्ट्रिय खुला टेबलटेनिस प्रतियोगिता सुरु,"काभ्रे : काभ्रेको बनेपामा पहिलो पटक मेयर कप राष्ट्रिय खुला टेबलटेनिस प्रतियोगिता सुरु भएको छ। बनेपा नगरपालिकाको सहयोगमा बनेपा नगर टेबल टेनिस संघको आयोजनामा बिहीबारदेखि १७ गतेसम्म हुने राष्ट्रिय खुल्ला टेबलटेनिस प्रतियोगिता सुरु भएको संघको अध्यक्ष परमेश्वर श्रेष्ठले जानकारी दिए। जिल्लाबाट राष्ट्रिय स्तरका टेबलटेनिस खेलका खेलाडीहरू तयार गर्ने, राष्ट्रियस्तरमा प्रतिस्पर्धा गर्न सक्ने क्षमतावान खेलाडीहरू तयार गर्ने उद्देश्यले प्रतियोगिता सुरु गरिएको संघले जनाएको छ। बनेपा नगरपालिकाको मेयर शान्तिरत्न शाक्यले टेबलटेनिस खेलको विकासको लागि नगरपालिकाले प्रशिक्षण लगायतका विभिन्न गतिविधि सञ्चालन गरिरहेको बताए। काभ्रे क्याम्पसको भवनमा टेबलटेनिस कोर्ड बनाएर जिल्लाका धेरै खेलाडीहरूले प्रशिक्षण सुरु गरिएको मेयर शाक्यले बताए। यहाँ प्रशिक्षण लिएका धेरैले विभिन्न आयोजनाहरूका प्रतिस्पर्धा गरिसकेको मेयर शाक्यले बताए। खुल्ला प्रतियोगितामा २ सयभन्दा बढी टेबल टेनिस खेलाडीहरूको सहभागिता रहेको टेबल टेनिस संघको अध्यक्ष परमेश्वार श्रेष्ठले जानकारी दिए। पहिलो पटक भएको प्रतियोगितामा राष्ट्रिय स्तरको खेलाडीहरू, नेपाल प्रहरी, नेपाल आर्मी, एपिएफ लगायत विभिन्न एकेडेमीहरु कलेजबाट खेलाडीहरूले भाग लिएका छन्। १८ वर्षभन्दा कम उमेर समूहका केटा र केटी समूहबीच हुने प्रतियोगितामा प्रथम हुनेले नगद १५ हजार, दोस्रो हुनेले १० हजार र तेस्रो हुनेले ५ हजार रुपैयाँ नगद पुरस्कार प्राप्त गर्नेछन् । खुल्ला पुरुष र महिला (एकल) तर्फ प्रथम हुनेले ४० हजार, दोस्रो हुनेले २० हजार र तेस्रो हुनेले १० हजार रुपैयाँ नगद प्राप्त गर्नेछन्। मास्टर (एकल) तर्फ ४० वर्ष उमेर भन्दामाथि समूहमा प्रथम हुनेले १५ हजार, दोस्रो हुनेले १० हजार र तेस्रो हुनेले ५ हजार रुपैयाँ प्राप्त गर्नेछन्। मास्टर (एकल) ५५ वर्ष उमेर समूहमाथिको प्रतिस्पर्धामा प्रथम हुनेले १५ हजार, दोस्रो हुनेले १० हजार र तेस्रो हुनेले ५ हजार रुपैयाँ नगद प्राप्त गर्नेछन्। प्रतियोगितामा सहभागी खेलाडीहरूलाई दर्ता शुल्क एक हजार रहेको आयोजकले जनाएको छ।"
"गृहमन्त्रीले राजीनामा नदिएसम्म सदन चल्न नदिने विपक्षको अडान, बजेट पारित हुनेमा सत्तापक्ष विश्वस्त","काठमाडौं : सदनको अवरोध खुलाउन सभामुख देवराज घिमिरेले संसदमा प्रतिनिधित्व गर्ने दलका प्रमुख सचेतक र सचेतकहरूसँग छलफल गरेका छन्। सभामुखको कार्यकक्ष सिंहदरबारमा आज दलका मुख्य सचेतक र प्रमुख सचेतकहरूसँग उनले छलफल गरेका हुन्। बैठकमा बजेटमाथिको छलफल र आगामी क्यालेन्डर बनाउने विषयमा छलफल भएको कांग्रेसका प्रमुख सचेतक श्याम घिमिरेले जानकारी दिए। उनले बैठकमा सदनको अवरोध हटाउनबारे ठोस छलफल नभएको बताए। प्रमुख सचेतक घिमिरेले बजेट प्रस्तुतमा विपक्ष दलहरूले सहजीकरण गरेको भन्दै पारित गर्नु पनि संवैधानिक दायित्व भएकाले विपक्ष दलहरूले सहयोग गर्ने विश्वास व्यक्त गरे। उनले भने, हिजो बजेट प्रस्तुत गर्नको लागि उहाँहरूले सहजीकरण गर्नुभयो। जेठ १५ गते बजेट प्रस्तुत गर्नुपर्ने संवैधानिक दायित्व थियो। संवैधानिक दायित्व पूरा गर्ने कुरामा उहाँहरूले जिम्मेवारी बोध गर्नुभयो। प्रस्तुत गर्नुमात्रै होइन पारित गर्नुपर्ने संवैधानिक दायित्वभित्र पर्छ। त्यो कुरा उहाँहरूले बोध गर्नुहुन्छ भन्ने विश्वास गरेका छौँ। प्रमुख सचेतक घिमिरेले बजेटमाथिको छलफललाई अगाडि बढाउन विपक्ष दलहरूले वातावरण निर्माण गर्ने विश्वास व्यक्त गरे। तर विपक्ष दलहरूले भिजिट भिसा प्रकरणमा गृहमन्त्रीको राजीनामा नआएसम्म सदन अगाडि बढाउन नदिने अडान राखेका छन्। नेकपा (माओवादी केन्द्र)का प्रमुख सचेतक हितराज पाण्डेले आफूहरूका माग पूरा नहुँदासम्म सदन चल्न नदिने बैठकमा आफ्नो कुरा राखेको बताए। उनले विपक्षका माग पुरा नहुँदासम्म संसद्को अवरोध जारी रहने जानकारी गराएको बताए। यस्तै राष्ट्रिय स्वतन्त्र पार्टी (रास्वपा)का प्रमुख सचेतक सन्तोष परियारले गृहमन्त्री लेखकको राजीनामा र छानबिन समिति नबन्दासम्म सदन चल्न नदिने अडान राखेको बताए।"
गल्छीत्रिशूलीरसुवागढी सडकका लागि बजेट विनियोजन,नुवाकोट : नेपालचीनभारत जोड्ने छोटो दुरीको गल्छीत्रिशूलीरसुवागढी सडक निर्माणका लागि सरकारले बजेट विनियोजन गरेको छ। बहुप्रतिक्षित त्रिदेशीय मार्ग अन्तर्गतको वीरगन्जगल्छीत्रिशूलीरसुवागढी सडक निर्माणका लागि सरकारले साढे दुई अर्बभन्दा बढी बजेट विनियोजन गरेको हो। अर्थमन्त्री विष्णुप्रसाद पौडेलले संसदमा प्रस्तुत गरेको आगामी आर्थिक वर्षको बजेटमा सो सडक योजनाका लागि कुल २ अर्ब ५६ करोड रुपैयाँ बजेट विनियोजन गरेका हुन्। सडकको लागि बजेट विनियोजन भएपछि नुवाकोट र रसुवावासी खुसी भएका छन्। सडकले पूर्णता पाएपछि देशको अर्थतन्त्र लयमा आउने बागमती प्रदेशका पूर्वमन्त्री तथा एमाले नुवाकोटका अध्यक्ष बद्री मैनालीले बताए। उक्त सडकलाई समयमै सक्ने गरी योजनाका साथ कार्य गर्नुपर्ने उनले बताए । गल्छीत्रिशूलीरसुवागढी सडक निर्माणपछि आयातनिर्यात भारत र चीनतर्फ छिट्टो हुने अपेक्षा गरिएको विदुर नगरपालिकाका मेयर राजन श्रेष्ठले बताए। केपी शर्मा ओली पहिलो पटक प्रधानमन्त्री हुँदा नै सो सडकको निर्माण सुरु भएको थियो। तर बीचमा रोकिएको उक्त सडकको निर्माणपछि नेपालको आयातनिर्यात बढ्ने बागमती प्रदेशका पूर्वमन्त्री केशवराज पाण्डेको भनाई छ। यस्तै नुवाकोट उद्योग वाणिज्य संघका अध्यक्ष राजेन्द्र श्रेष्ठले सडकलाई पूर्णता दिएर आर्थिक क्षेत्रलाई विशेष चलायमान बनाउनुपर्ने बताए। निर्माणाधीन उक्त सडकको गल्छीत्रिशूलीस्याफ्रुवेशीसम्मको दुरी ८९ किलोमिटर रहेको छ भने स्याफ्रुवेशीदेखि रसुवागढी नाकासम्मको दुरी १५ दशमलव पाँच किलोमिटर रहेको छ। उक्त सडकको विस्तारका लागि गल्छीत्रिशूलीस्याफ्रुवेशीरसुवागढी सडक योजना कार्यालयमार्फत पुनर्निर्माण तथा विस्तार कार्य भइरहेको छ।
"सर्पले डसे नआत्तिऔं, उपचारमा लागिहालौं","विषालु सर्पको टोकाइले पहिले तराईबासीलाई सताउँथ्यो। तर, अहिले पहाडतिर पनि विषालु सर्पले सताउन थालेको छ। जलवायु परिवर्तनका कारण पनि तराईका सर्पहरू पहाड मात्र होइन, काठमाडौं उपत्यकामा पनि पाइन थालेका छन्। गोमन, करेतजस्ता विषालु सर्पहरू काठमाडौंका विभिन्न स्थानमा पाइन्छन्। काठमाडौं उपत्यकामा पनि सर्पको बिगबिगी बढेको छ। शुक्रराज ट्रपिकल तथा सरुवा रोग अस्पताल टेकुमा दैनिक १० देखि १२ जना सर्पदंशका बिरामी आउने गरेका छन्। काठमाडौं उपत्यकामा २२ थरीका सर्प पाइने सर्पविज्ञ बताउँछन्। स्मरणीय छ, सन् २०१८ जुलाईमा गौरीशंकर संरक्षण क्षेत्रमा तराईमा पाइने किङ कोब्रा देखिएको थियो। सबै विषालु सर्पले विष छोडेका हँुदैनन्। जसलाई ड्राई बाइट भन्ने गरिन्छ। टोकाइपछि व्यक्ति जति आतिन्छ, त्यति छिटो रक्तसञ्चारबाट विष फैलिन्छ। विषविहीन सर्पले टोक्दा पनि मानिस आत्तिने गर्दा हृदयाघात, छिटोछिटो सास फेर्ने, टोकेको ठाउँमा घोचे जस्तो हुने, टोकेको ठाउँँ वरपर सुन्निने, रक्तस्राव, निलो, फोका उठ्ने, संक्रमण तथा नेक्रोसिस, कुहिने, हातखुट्टा बाउँडिने वा नचल्ने, बेहोस हुने जस्ता लक्षण देखिन्छन्। विषालु सर्पले डसेमा आखा धमिलो हुने, आखाको ढकनी तल लत्रिने, थुक निल्न गाह्रो हुने, श्वास लिन गाह्रो, पेट दुख्ने, उल्टी आउने र रक्तस्राव हुने गर्दछ। स्वास्थ्य सेवा विभागको तथ्यांकअनुसार गत वर्ष देशभर ६ हजार बढी सर्पदंशले घाइते भएका थिए। सर्पको टोकाइबाट नेपालमा हुने मृत्युदर १० प्रतिशत छ। लक्षणहरु कस्ता हुन्छन् ? सर्पले टोकेको ठाउँमा दुई दाँतको गहिरो निसान देखिन्छ। केही क्षणमै उक्त ठाउँमा फोका उठ्न थाल्दछ। दुख्छ। सुनिन्छ। रगत अलिक लामो समयसम्म आइरहन्छ। वाकवाकी लाग्छ। मुखबाट र्याल निक्लन्छ। डर, त्रासले उत्तेजित हुन्छ।ओंठ र मुख सुख्छ। तिर्खा लाग्छ। मुटुको धड्कन बढ्छ। आँखी भौं, परेला तल झर्छ। खान, निल्न समस्या देखिन्छ। बोल्दा जिब्रो लर्बराउँछ। हिँड्दा खुट्टा लड्खडाउँछ। समय बित्दै जाँदा आँखाले एउटा वस्तुको दुई छायाँ देख्ने, आँखा खोल्न गाह्रो हुने गर्दछ। सास लिन समस्या हुन्छ। पक्षघात देखिन्छ। ३६ घण्टापछि पिसाब रातो भएर आउँछ। तसर्थ, विषालु सर्पले टोकेपछि मानिसको श्वासप्रश्वासमा अवरोध भई, मांसपेसीमा पक्षघात भई, रक्तचाप ज्यादै न्यून भई अचेत हुन जान्छ। र, मृत्यु हुन्छ। तर, भाइपरको टोकाइमा छालाको रंग नीलो हुने, आँखाको नानी ठूलो हुने र विभिन्न रक्तस्राव हुन्छ। अति विषालु सर्पका रूपमा लिइने करेत, गोमन र भाइपर सर्पहरूले टोकेको मान्छेलाई तुरुन्त औषधी, उपचार गर्न नसकेको खण्डमा मृत्यु हुने सम्भावना अधिक हुन्छ। तर, व्यवहारमा ६० प्रतिशत जति सर्पदंशमा या त विषालु हुँदैन या विष नपर्ने तथा परे पनि कम भएको पाइन्छ। विश्व स्वास्थ्य संगठन (डब्लुएचओ) ले गरेको एक अध्ययनअनुसार विषालु सर्पले टोकेमा पनि ३० प्रतिशतले मात्र विष छोड्छन्। र, ७० प्रतिशतको विष लाग्दैन। प्राथमिक उपचार के गर्ने ? टोकेको ठाउँमा चिह्न लगाई साबुनपानी वा पोटास पानीले तत्काल पखाल्ने र कपडाले छोप्नुपर्छ। बिरामीलाई आस्वस्त पार्नुपर्छ। विषसँग लड्ने क्षमता बढाउन साहसढाडस दिनुपर्छ। किनभने, ९० प्रतिशत बिरामी आत्तिएर मर्दछन्। त्रसित अवस्थामा मुटुको चाप बढी धड्कन बढ्दछ। विष झन् बढी र छिटो फैलन्छ। होसमा भए प्रशस्त चिसो झोल पदार्थ, चिया, कफी, पानी, खान दिने तथा घाउवरिपरि बरफ चिसो पानी राख्ने गर्नुपर्दछ। टोकेको ठाउँदेखि शरीरमा विष फैलन नदिन सर्पले टोकेको खुट्टा वा हात चल्न नदिने गर्नुपर्छ । टोकेको ठाउँदेखि २३ इन्चमाथि मुटुतिर अलगअलग तीन ठाउँमा चौडा पट्टी(ब्यान्डेज, डोरी, रुमाल बाँध्ने र एउटा औंला पट्टीभित्र मुस्किलले छिर्न सक्ने गरी बाँध्ने तर प्रत्येक १५ मिनेटमा आधा मिनेट डोरी खोली रक्तसञ्चार हुन दिनपर्दछ। सुनिएको स्तर प्रत्येक १५१५ मिनेटमा छालामा चिह्न लगाउनुपर्दछ। यदि, अस्पताल वा स्वास्थ्य संस्था धेरै टाढा भएमा वा त्यहाँसम्म पुग्न ३ घण्टाभन्दा बढी समय लाग्ने अवस्था भएमा तत्कालका लागि प्राथमिक उपचार गरेर मात्र व्यक्तिलाई अस्पतालतिर लानुपर्दछ। कसरी जोगिने ? सर्तकता नअपनाउँदा गर्मी तथा वर्षायाममा तराईका जिल्लामा सर्पको टोकाइबाट करिब ४० हजार सर्वसाधारण पीडित हुने गरेको पाइएको छ। नेपालमा सर्पको टोकाइबाट १५० देखि २०० जनाले अकालमा जीवन गुमाउनु परिरहेको दुःखलाग्दो अवस्था छ। उपचार निःशुल्क उपलब्ध भएकाले मर्नेको संख्या ५ सय जनाबाट एक सयमा झरेको छ। तराईका २६ जिल्लामा गोमन, करेत, कोरल, कपरमाउथ, कपरहेड र भाइपर सर्पको टोकाइबाट ज्यान गएको पाइएको छ। घरवरिपरि दुलो बन्द गर्नु पर्छ। अनावश्यक ठूला घाँस, खर, झाडी छन् भने फाँड्नुपर्छ। घरभित्र सीधा माछा खुला रूपमा राख्नुहुँदैन। रातिमा अधिकांश सर्पदंश हुने भएकाले सुत्ने बेलामा गेट, ढोका, बन्द गर्ने घरवरिपरि फिनेल वा मट्टीतेल छर्कने गर्नुपर्छ। झ्याल ढोकाहरूमा जाली लगाउने, राति हिँड्डुल गर्दा हातमा लौरो उज्यालोको प्रबन्ध गरी जुत्ता लगाएर हिँड्ने गर्नुपर्दछ। जमिन भुइँमा नसुत्ने, सुत्नपरे खुला ठाऊमा सुत्दा झुल लगाउनुपर्दछ। बाक्लो र अग्लो बुट लगाउने, टर्च लाइट प्रयोग गर्ने र लामो बाहुला भएका लुगा लगाउनुपर्दछ। अन्त्यमा, घरबाहिर तथा भित्र सामान जथाभावी नराख्ने, मिलाउने, सर्प बस्न सक्ने सम्भाव्य स्थानमा जाँदा होसियारी अपनाउनपर्छ। विषालु सर्पले टोकेमा एक मात्र बच्ने उपाय तुरुन्तै अस्पताल लैजानु हो।"
गृहमन्त्रीले राजीनामा नदिएसम्म संसद बैठक चल्न नदिने माओवादीको निर्णय,काठमाडौं : नेकपा माओवादी केन्द्रले गृहमन्त्री रमेश लेखकले राजीनामा नदिएसम्म संसद चल्न नदिने निर्णय गरेको छ। शुक्रबार बिहान खु्मलटारमा बसेको माओवादी पदाधिकारीको बैठकले भिजिट भिसा प्रकरणमा गृहमन्त्री लेखकको राजीनामा नआएसम्म संसदको गतिरोध कायमै राख्ने निर्णय गरेको हो। माओवादी केन्द्रका उपाध्यक्ष कृष्णबहादुर महराले भिजिट भिसा प्रकरणमा संलग्न रहेका गृहमन्त्री लेखकले राजीनामा नदिएसम्म संसद चल्न नदिने निर्णय भएको बताए। विपक्षी दलहरूले भिजिट भिसा प्रकरणमा गृहमन्त्रीको राजीनामाका साथै अनुसन्धानका लागि उच्चस्तरीय छानबिन आयोगको माग गर्दै आएका छन्। तर सत्तापक्षले भने गृहमन्त्रीले राजीनामा दिनु नपर्ने र उच्चस्तरीय छानबिन आयोग गठन नगर्ने अडान राख्दै आएका छन्। गृहमन्त्री लेखकले भिजिट भिसा प्रकरणमा आफ्नो संलग्नता रहेको भन्ने कुरामा कुनै सत्यता नभएको स्पष्ट पारेका छन्।
धूवाँमा नउडाउँ जिन्दगी,"स्वास्थ्य मानव जीवनको बहुमूल्य सम्पति हो। असल स्वास्थ्यबिना अन्य विकासको परिकल्पनाहरू सार्थक बन्न सक्दैन। स्वास्थ्यको विविध पक्षहरू हुन्छन्। प्रतिकारात्मक, प्रर्वधनात्माक वा उपचारात्मक सबै पक्षहरूको महत्व असल स्वास्थ्य प्राप्तिको निम्ति उत्तिकै रहेको हुन्छ। पूर्ण स्वास्थ्यका लागि शारीरिक, मानसिक तथा सामाजिक तिनै पक्षहरूलाई समेट्नुपर्दछ। हाल आएर समाजमा सुर्तीजन्य पदार्थले समाजको हरेक पक्षहरूमा मन्द विषको रूपमा मानव सभ्यतालाई नै विकृति सँगसँगै अन्धकार वा विनाशतिर धकेलिरहेको छ। धूम्रपान भन्नाले धूम्रपान वा धुवाँ सेवन भन्ने साधारण अर्थमा बुझिन्छ। धुवाँ सेवन भनेको चुरोट, तमाखु, सुर्ती, गाँजा वा कक्कड वा कुनै पनि सुर्तीजन्य पदार्थमा आगो लगाएर त्यसबाट निस्केको धुवाँ सेवन गर्नु हो। जब मानव सभ्यतामा आगोको आविष्कार भयो, त्यति बेलादेखि नै धुवाँको सुरुवात भएको मान्न सकिन्छ। बिस्तारै सुर्तीजन्य पदार्थमा आगो लगाएर सेवन गर्ने प्रचलनको पनि ऐतिहासिक कालदेखि नै सुरुवात भएको मान्न सकिन्छ। नयाँ संसार (अमेरिकी महादेश) मा सबैभन्दा पहिले धूम्रपान प्रचलित रहेको पाइन्छ। युरोपेलीहरूले अमेरिका पत्ता लगाएपछि मात्र धूम्रपानको सुरुवात गरेका हुन्, जुन करिब १६ औं शताव्दीतिर पर्दछ। अमेरिकी रेड इन्डियनहरूले धूम्रपान गर्ने नाली (पाइप)लाई टोवागो भन्दछन्, जसमा उनीहरू सुर्तीको पात हालेर सेवन गर्दथे। विभिन्न उत्सव, समारोहमा शान्तिवार्ता हुँदा यस्तो धूम्रपान गरिन्थ्यो। कालान्तरमा यही बिरुवाको नाम निकोटिन रहन गयो। बिरुवाको पातको सेवनलाई लोकप्रिय बनाउने फ्रेन्च नागरिक ज्याँ निकोटको नामबाट निकोटियाना बन्न गएको हो। सुर्तीको बिरुवा सुरुमा युरोपमा औषधीको रूपमा भिœयाइएको थियो। त्यतिबेला पनि युरोपमा सुर्तीलाई राम्रो मानिएको थिएन। टर्कीमा धूम्रपान गर्नेहरूको लागि मृत्युदण्डसमेत दिने चलन थियो। रसियाका बादशाहले धूम्रपान गर्नेको नाक चिर्ने, कोर्रा लगाएर साइबेरियामा निर्वासित गर्ने तजबिज गरेका थिए। चुरोटको धुवाँमा शरीरलाई असर गर्ने चार हजार रसायनिक तत्वहरू रहेका हुन्छन्। त्यसमध्ये मुख्य तत्वहरू कार्बनमोनोअक्साइड, निकोटिन, टार आदि प्रमुख हुन्। हरेक ८ सेकेन्डमा एक जनाको मृत्यु सुर्ती सुर्तीजन्य पदार्थको प्रयोगले हुन्छ। हरेक १० जनामध्ये १ जना वयस्कको अकालमा मृत्यु विश्वमा सुर्तीजन्य पदार्थको कारणले हुन्छ। विश्वमा धूम्रपान अम्मलीहरूको ठूलो भाग दक्षिण पूर्वी एसियामा अवस्थित छ। विशेषतः नेपाल, भारत, पाकिस्तानमा धूम्रपानका अम्मलीहरू अधिक मात्रामा रहेका छन्। नेपालको हिमाली तथा पहाडी भागमा चुरोट, बिँडी, तमाखु, गाँजा खानेहरूको संख्या बढी मात्रामा रहेको छ भने तराई भागमा सुर्ती सेवन गर्नेहरूको संख्या अधिक मात्रामा छ। सुर्तीजन्य पदार्थको कारणबाट लाग्ने रोगका रोगीहरूको संख्या नेपालमा अधिक मात्रामा रहेको छ। चुरोट, बिँडी, तमाखु, गाँजा सेवनका कारण दम, फोक्सोको रोग, अपच, फोक्सोको क्यान्सरजस्ता रोगहरू तथा सुर्ती सेवनका कारण गालाको क्यान्सर, मुखको क्यान्सर, दाँत तथा गिजारोग आदि रोगहरू लाग्ने गरेका छन्। त्यसभन्दा बाहेक सुर्तीजन्य पदार्थको सेवनबाट महिला तथा पुरुषमा बाँझोपनसमेत अधिकमात्रामा लागेको पाइन्छ। त्यस्तै, देशमा अधिक मात्रामा रहेको क्षयरोग, मृगौलाको रोग, श्वासप्रश्वाससम्बन्धी रोग आदि धूम्रपानको उपज हो भन्नुमा कसैको दुईमत नहोला। विश्व स्वास्थ्य संगठनले जनाएअनुसार विश्वमा रहेको १२ अर्ब सुर्तीका अम्मलीहरूमध्ये पाँचौं भाग अम्मलीहरू रहेको भारतमा मात्र सुर्ती सेवनका कारण बर्सेनि ६ लाख नाबालिक केटाकेटीहरूसमेत सुर्तीका अम्मली भइसकेका छन् भने सुर्ती सेवनले गर्दा विश्वमा बर्सेनि ३५ लाख मानिसहरू मर्दछन्। त्यस्तै, काठमाडौं महानगरपालिकाले २०८० मंसिर २८ देखि काठमाडौं महानगरभित्र सुर्तीजन्य पदार्थ, कच्चा सुर्ती, खैनी, गुठ्का, सुर्तीहरू प्रतिबन्ध लगाएको पाइन्छ तर सोको पूर्ण रूपमा कार्यान्वयन र अनुगमन भएको पाइँदैन। समुदायमा धूम्रपान गर्नेहरूमध्ये निरक्षर र बेरोजगार युवाको संख्या अधिक रहेको छ। जबसम्म अन्धकाररूपी निरक्षरता र बेरोजगारी लाई हटाउन सकिँदैन तबसम्म धूम्रपान मात्र नभई समाजको कुनै पनि कुलतलाई हटाउन असम्भव हुन्छ। राज्यले असल नागरिक निर्माण गर्ने भन्ने उद्देश्य बनाउनुभन्दा पहिले देशलाई स्वस्थ जनशक्तिको कति महत्व छ भनी बुझ्नु नितान्त जरुरी छ। समुदायका गुरुहरू जो अभिभावकसँग विद्यार्थीको असल भविष्यको कुरा गर्दा चुरोट तानिरहेका हुन्छन् र विद्यार्थीलाई कक्षामा धूम्रपान गर्नुहुँदैन भनिरहेका हुन्छन्। शिक्षा एउटा समुदायको त्यो आवाज हो, जसले व्यक्तिको व्यक्तिगत आचरणदेखि समाज र राष्ट्रको भविष्य ठेक्का लिएको हुन्छ। त्यसैले शिक्षकले धूम्रपानविरोधी अभियानमा सशक्त भूमिका निर्वाह गर्न सक्दछ। धूम्रपान सुरुवात गर्ने साथीभाइसँगको लहलहैको उमेर किशोर समूह हो, जुन अहिलेका बालबालिकाहरूको विद्यालय, विश्वविद्यालयमा बितिरहेको हुन्छ। उक्त समयमा उचित निगरानी भएमा देशमा व्याप्त अम्मलीको युवाको संख्या पक्कै नियन्त्रण गर्न सकिन्छ। धूम्रपान गर्ने व्यक्तिहरू केही न केही रूपमा असामान्य स्वभाव भएका हुन्छन्। त्यसले समाजमा विभिन्न विकृतिहरू देखाइरहेको हुन्छ। धूम्रपानको असरलाई कम गर्न यसको विरुद्ध जनचेतना जगाउने कार्यक्रमहरू संचालन गर्नुपर्दछ, खाना खाएपछि धूम्रपान गर्न लाग्ने तलतल मेट्न ल्वाङ, सुकुमेल जस्ता बस्तु सेवन गरेर यसको तलतलबाट बच्न सकिन्छ। किशोरवयको समयमा धूम्रपानको सुरुवात गर्ने भएकाले उक्त समयमा विद्यालय, शैक्षिक संस्था तथा अभिभावकले विशेष निगरानी राख्नुपर्छ। साथै, कुलतमा नफस्नका लागि धूम्रपान सेवन गर्नेहरूसँग नहिँड्ने यदि कुनै साथी धूम्रपान गर्ने भएमा छाड्न लगाउनुपर्छ। विशेषतः आमाबाबु वा परिवारका ठूला व्यक्तिहरूको धूम्रपानबाट बालबालिकाले सिक्ने हुनाले घरपरिवारमा ठूलाबडाले धूम्रपान गर्नुहुँदैन, पीर, चिन्ता हटाउन धूम्रपानले सहयोग गर्दछ भन्ने भ्रम हटाउनुपर्छ। धूम्रपानबाट मुख गन्हाउने, टाउको दुख्ने, छातीको रोग, मुटुको रोग, दम, क्षयरोग, दाँत र गिजाको रोग, विभिन्न क्यान्सरजस्ता रोगहरू लाग्ने भएकोले विभिन्न श्रव्यदृश्य तथा छापा माध्यमहरूबाट धूम्रपानविरोधी प्रचारप्रसार गर्नुपर्छ। हुक्का, ईचुरोट, गाँजा जस्ता पदार्थहरूको असरबारे जनचेतना फैलाउने, धूम्रपानसम्बन्धी भड्किला विज्ञापनहरू छाप्न र प्रसारण गर्न बन्द गराउनुपर्छ। धूम्रपानबाट परिवार, समुदाय र राष्ट्रका होनाहार युवावर्गमा समेत परेको आर्थिक, सामाजिक नकारात्मक असरबारे प्रचारप्रसार गर्नुपर्छ। यसमा स्थानीय सरकारको महत्वपूर्ण भूमिका हुन्छ।"
"सत्तापक्ष बचाउमा, प्रतिपक्ष विरोधमा","डा प्रकाशशरण महत, प्रवक्ता, नेपाली कांग्रेस सरकारले ल्याएको बजेट अझै बोल्ड हुनसक्ने भए पनि अहिलेको अवस्थामा सन्तोषजनक मान्नुपर्छ। बजेटमा स्रोतको प्रक्षेपण गरेको छ। त्यो पूरा हुन भने गाह्रो छ। निजी क्षेत्रलाई करमा सहज बनाउनुपर्छ भन्ने नेपाली कांग्रेसको पनि माग थियो। सरकारले यसलाई समेटेको छ। निजी क्षेत्रलाई राहत मिलेको महसुस गर्न सकिन्छ। कृषिका विषयमा अलिक चित्त बुझ्दो देखिँदैन। उत्पादनमा आधारित भनेको छ। त्यो विस्तृतमा हेरेपछि थाहा हुन्छ। वर्षमान पुन, निवर्तमान अर्थमन्त्री एवं उपमहासचिव, नेकपा माओवादी केन्द्र सरकार बलियो भनिए पनि बलियो बजेट आएन। आशा जगाउन सकेन। बजेटको आकार बढे पनि छरिएर आएको छ। गत वर्षको भन्दा बजेटको आकार ठूलो छ। संशोधित अनुमान हेर्दा ठूलो आकार २० प्रतिशतभन्दा बढीको आएको छ। तर, छरेको छ। गत वर्ष बजेटमा हामीले अर्थतन्त्र रूपान्तरणका पाँच क्षेत्र भनेका थियौं। अहिले कुन क्षेत्र फोकस हो, त्यो पनि छैन। आशा जगाउने, अर्थतन्त्र चलायमान बनाउने भन्दा पनि नियमित रूपले गर्यौ भन्ने खालको नियमित बजेट भन्न मिल्छ यसलाई। जनार्दन शर्मा, पूर्वअर्थमन्त्री बजेटले जनतामा देखिएको निराशालाई सम्बोधन गर्न सकेको छैन। उत्पादनमुखी अर्थतन्त्रमा जोड दिनुपथ्र्यो। त्यता हेरिएको छैन। स्वास्थ्य, शिक्षा र रोजगारका क्षेत्रमा यो सरकारले जनतालाई राहत दिने देखिएन। मुख्यतया विमानस्थल निर्माणको विषय सरकारले राखेको छ। यो त्यति चित्तबुझ्दो छैन। हाम्रो आन्तरिक क्षमता विमानस्थल निर्माण गर्ने छैन। यसमा स्पष्ट हुनुपर्छ। समग्रमा बजेट जनतामुखि देखिएन। चन्द्रप्रसाद ढकाल, अध्यक्ष, नेपाल उद्योग वाणिज्य महासंघ अहिलेको बजेट निकै आशा लाग्दो छ। निजी क्षेत्रले दिएका सुझाव अधिकांश समेटिएका छन्। अब आर्थिक ऐन आइसकेपछि निजी क्षेत्रलाई प्रोत्साहन गर्ने खालको बजेट छ। साथै बजेटले वैदेशिक लगानी प्रबद्र्धनलाई प्रोत्साहन गर्ने लक्ष्य लिएको पनि देखियो। यसले आयात निर्यातमा निजी क्षेत्रको संलग्नता बढ्ने देखिन्छ। समग्रमा विगतका बजेटभन्दा अहिलेको बजेटबाट निजी क्षेत्र धेरै आशावादी भएको छ। स्वर्णिम वाग्ले, उपसभापति, रास्वपा सरकारले ल्याएको बजेट धेरै उत्ताउलो र गैरजिम्मेवार छैन। १९ खर्ब ६४ अर्ब ११ करोडको बजेट ल्याएको भए पनि १५ र १६ खर्बभन्दा बढी खर्च हुने आधार भने छैन। यसो हेर्दा अंकको स्वरूप र विश्वसनीयता पुरानै कुराको हुन्छ कि भन्ने डर छ। राजस्व संकलनको कतिपय कुराहरू पत्याउने खालका छैनन्। देशको अर्थतन्त्रमाथि उठाउनका लागि खर्च नै गर्नुपर्छ भन्ने छैन। खर्च नै नलाग्ने नीतिगत निर्णयहरूबाट पनि अर्थतन्त्रलाई माथि उठाउन सकिन्छ। समग्रमा सरकारको बजेट वितरणमुखी र कार्यकर्ता पोस्न प्रयोग हुनसक्ने आशंका देखिन्छ। बजेटमा भएका राम्रा कुराहरूलाई हाम्रो समर्थन छ। विनोद चौधरी, व्यवसायी एवं नेपाली कांग्रेसका सांसद बजेटले व्यावसायिका मुद्दा सम्बोधन गर्ने प्रयास गरेको छ। बजेटमा व्यवसायसँग सम्बन्धित केही सकारात्मक प्रयासहरू भएको देखिन्छ। बजेटमार्फत सरकारले विदेशमा लगानी गर्न चाहने नेपालीहरूले स्वेट सेयर लिन पाउने व्यवस्था स्वागतयोग्य रहेको छ। होटल व्यवसायमा लामो समयदेखि बढ्दो विद्युत् महसुलको समस्या समाधानतर्फ पनि बजेट केन्द्रित रहेको देखिएको छ। सूचना प्रविधि क्षेत्रमा काम गर्ने जनशक्तिका लागि नेपालमै वातावरण सिर्जना गर्ने प्रयाससमेत सकारात्मक हो। बजेटले मुलुकको अर्थतन्त्र उकास्नेदेखि पर्यटन प्रबद्र्धनमा सहयोग गर्ने खालको छ। यसलाई लागू गर्नुपर्छ। कमलेश अग्रवाल, अध्यक्ष, नेपाल चेम्बर अफ कमर्स निजी क्षेत्रले बजेटलाई सकारात्मक रूपमा लिएको छ। कार्यक्रमहरू सबै राम्रा छन्, बाँकी कुरा आर्थिक ऐन आएपछि थाहा हुन्छ। राजस्व उठाउने विषयमा कर्मचारीहरूले राम्रो नियतले काम गरिदिए अन्य कुराहरूमा बजेट सकारात्मक देखिन्छ। करण चौधरी, अध्यक्ष, नाडा अटोमोबाइल्स एसोसिएसन अफ नेपाल बजेटले अटो क्षेत्रको भावलाई पूर्णरूपमा बुझेको महशुस भएको छ। मुस्कानका साथ बजेटलाई स्वागत गर्छु। नाडाको सम्पूर्ण रूपमा भावलाई बुझिदिएकाले अर्थमन्त्रीलाई धन्यवाद दिन चाहन्छु। उद्योगी, उद्यमी र युवालाई प्रोत्साहन गर्ने बजेट सकारात्मक छ। ईभी मात्रै नभएर ईभसँग जोडिएका व्यवसायलाई प्रोत्साहन गरेको छ। भृकुटिमण्डलाई अन्तर्राष्ट्रिय प्रदर्शनी केन्द्रका रूपमा विकास गर्न खोज्नु उचित छ। प्रस्तुति : राधा खनाल"
सिंहदरबारमा सभामुखसँग दलका प्रमुख सचेतक र सचेतकहरूको बैठक,काठमाडौं : सदनको अवरोध खुलाउन सभामुख देवराज घिमिरे र संसदमा प्रतिनिधित्व गर्ने दलका प्रमुख सचेतक र सचेतकहरू बीचको छलफल सुरू भएको छ। सभामुखको कार्यकक्ष सिंहदरबारमा दलका मुख्य सचेतक र प्रमुख सचेतकहरूसँग छलफल सुरू भएको हो। भिजिट भिसा प्रकरणमा गृहमन्त्री रमेश लेखकको राजीनामा माग गर्दै संसद अवरोध भएपछि सभामुख घिमिरेले बिहान ११ बजे दलका मुख्य सचेतक तथा प्रमुख सचेतकहरूको बैठक बोलाएको सभामुखको सचिवालयले जनाएको छ। संसदको अवरोध र बजेट माथिको छलफलको समय निर्धारण गर्ने उद्देश्यले छलफल तथा बैठक बोलाइएको हो। लगत्तै १२ बजे कार्यव्यवस्था परामर्श समितिको बैठक बोलाएका छन्। प्रमुख प्रतिपक्षी दल नेकपा माओवादी केन्द्रसहित विपक्षी दलहरूले भिजिट भिसा प्रकरणमा गृहमन्त्री लेखकको संलग्नता हुनसक्ने भन्दै उनको राजीनामा माग गर्दै संसद अवरुद्ध गर्दै आएका छन्। बजेट प्रस्तुत गर्न दिएका विपक्षी दलहरूले अवरोधको कार्यक्रमलाई निरन्तरता दिने बताएका छन्।
"कस्तो छ, दाँत ?","तपाईंको मुख तथा दाँत स्वस्थ्य छ ? छैन भने ख्याल गर्नुहोस्। मुख र दाँतलाई शरीरको ऐना पनि भनिन्छ। शरीरको स्वस्थताका लागि मुख र दाँत स्वस्थ हुनुपर्छ। दाँत पाचन प्रणालीमा भाग लिने एउटा महत्वपूर्ण अंगमा पर्छ। दाँत बलियो र स्वस्थ रहन दाँत वरिपरिको गिजा पनि स्वस्थ रहनुपर्छ। दाँतको सरसफाइ तथा हेरचाह गर्न सकेनौं भने दाँतसम्बन्धी विभिन्न प्रकारका रोगहरू लाग्न सक्दछन्। त्यसैले दाँत तथा मुखको स्वास्थ्यलाई विशेष ध्यान दिनुपर्दछ। दाँत किराले खाने, कुहिने र बिग्रने प्रमुख समस्याका रूपमा रहन्छ। गुलियो पदार्थ धेरै खाने गर्नाले दाँतसम्बन्धी समस्या ल्याउन सक्छ। तसर्थ, किराले खाएनखाएको, दाँत सफा भएनभएको हेर्नुपर्दछ। दाँत किरा लाग्ने वा खिइने समस्या बढी देखिन्छ। दाँत किराले खाएको छ वा कुनै पनि खानेकुरा टोक्दा वा चपाउँदा दाँत दुख्ने, झन्झनाहट हुने जस्ता समस्या हुन्छ भने तुरुन्त दाँत विशेषज्ञकहाँ परीक्षण गर्न जानुपर्दछ। दाँतको हेरचाह कसरी गर्ने ? नियमित रूपमा दिनको दुईपटक साँझ र बिहान खाना खाइसकेपछि दाँत माझ्नुपर्दछ। दाँत माझ्नका लागि स्तरीय ब्रसको प्रयोग गर्नुपर्दछ। दाँत माझ्ने ब्रस व्यक्तिगत हुनुपर्दछ। साथै ब्रस प्रयोग गरिसकेपछि राम्रोसँग सफा गरी राख्नुपर्दछ। दाँत माझ्दा ब्रसले दायाँबायाँ गरी माझ्नुभन्दा तलमाथि गरी माझ्नुपर्छ। करिब ३ मिनेट ब्रस गर्नुपर्दछ। दाँत माझीसकेपछि पानीले मुख कुल्ला गर्नुपर्छ। दाँत माझ्ने ब्रस प्रत्येक तीन महिनामा नयाँ फेर्नुपर्दछ। दाँतसम्बन्धी कुनै समस्याहरू देखिएमा तुरुन्त दन्त विशेषज्ञसँग सरसल्लाह लिई आवश्यक उपचार गराउनुपर्दछ।"
काठमाडौंसहित देशका विभिन्न स्थानमा वर्षाको सम्भावना,"काठमाडौं : हाल देशमा पश्चिमी वायु तथा स्थानीय वायुको प्रभावर रहेकाव छ। साथै बंगलाको खाडीबाट आएको जलवाष्पयुक्त हावाको समेत आंशिक प्रभाव रहेको छ। जसका कारण काठमाडौंसहित देशका विभिन्न ठाउँमा पानी पर्ने सम्भावना रहेको छ। आज राति आज राती कोशी प्रदेश, मधेश प्रदेश, बागमती प्रदेश, गण्डकी प्रदेश र सुदुरपश्चिम प्रदेश लगायत देशको पहाडी भूभागमा आंशिक देखि साधारणतया बदली रही बाँकी भूभागमा मौसम मूख्यतया सफा देखि आंशिक बदली रहनेछ। कोशी प्रदेशको केही स्थानहरूमा, मधेश प्रदेश, बागमती प्रदेश र गण्डकी प्रदेश लगायत देशको पहाडी भूभागका थोरै स्थानहरूमा र बाँकी भूभागका एकदुई स्थानमा मेघगर्जनचट्याङ सहित हल्का देखि मध्यम वर्षाको सम्भावना रहेको छ। कोशी प्रदेश र गण्डकी प्रदेशको एकदुई स्थानमा भारी वर्षाको समेत सम्भावना रहेको छ । कोशी प्रदेशको उच्चपहाडी तथा हिमाली भूभागका थोरै स्थानहरुमा र बाँकी उच्चपहाडी तथा हिमाली भूभागका एकदुई स्थानमा हल्का वर्षा हिमपातको सम्भावना रहेको छ। मौसम पूर्वानुमान महाशाखाका अनुसार आज धरान,विराटनगर,जनकपुर,काठमाडौं,पोखरा, वीरेन्द्रनगर,दिपायललगायतका सहरमा हल्का पानी पर्ने सम्भावना छ। आज सबैभन्दा बढी तापक्रम नेपालगञ्ज र भैरहवामा (३९ डिग्रीसम्म) पुग्न सक्छ भने सबैभन्दा कम आज राति जुम्लामा (११ डिग्रीसम्म) पुग्ने देखिन्छ।"
लागुऔषधसहित एक पक्राउ,"धरान : लागुऔषधसहित प्रहरीले सुनसरीको कोशी गाउँपालिकाबाट एक जनालाई पक्राउ गरेको छ। सुनसरी रामधुनी नगरपालिका४ बस्ने २१ वर्षीय आशिस चौधरीलाई पक्राउ गरिएको जिल्ला प्रहरी कार्यालय सुनसरीका डीएसपी योगराज खतिवडाले जानकारी दिएका छन्। डीएसपी खतिवडाले चौधरीको साथबाट स्पास्मो प्रोक्सिभन ६ हजार ६ सय क्याप्सुल, ट्रमोल ९० क्याप्सुल, नाइट्रेजम्प एकसय ६० ट्याब्लेट बरामद गरिएको बताए। चौधरीलाई जिल्ला अदालत सुनसरीबाट म्याद थप गरी जिल्ला प्रहरी कार्यालयको हिरासतमा राखेर थप अनुसन्धान भइरहेको डीएसपी खतिवडाले बताए।"
"राजा फर्कने, सिनेमा कि प्रेममा ?","हाम्रो राजा हाम्रो देश, प्राणभन्दा प्यारो छ। ३५ वर्ष पहिलेसम्म यस्ता नारा निकै रोमाञ्चक र प्रिय हुन्थे। उल्लेख्य राम रमितासाथ देशका नरेशको जन्मजयन्ती मनाइन्थ्यो। बडामहाराजधिराज, मौसुफ, हजुर, जुनाफलगायत उच्च आदरार्थी सम्बोधनले तत्कालिन शासकको गरिमा र आत्मसन्तुष्टिलाई सायदै अपराजित एवं अभिनाषी उचाइ महसुस गराउँथ्यो होला। सिंगो देशलाई एक परिवार तथा पुर्खाको पेवा सम्झिइन्थ्यो। मेरो सरकार, हाम्रा अनुकम्पा जस्ता शब्दहरू अभ्यासमा रहन्थे। नागरिक व्यक्ति नभएर रैती (सब्जेक्ट बट नटसिटिजन)को अवस्थामा हुनुपथ्र्यो। केही मुठीभर मानिसले यस परिस्थितिमाथि अपार हालिमुहाली गरेका थिए। आलिसान जीवन, अप्रत्यासित वैभव, मापन गर्न नसकिने रवाफ र हाइफाइको सामराज्य खडा थियो। यस्ता, खातिरदारी र जिउ हजुरीबाट रमाएको एउटा पुस्ता आफ्नो जीवनको उत्तरार्धमा र उक्त पुस्ताका केही थान आसेपासे देशको राजनीतिमा अभै विद्यमान छन्। यसै दस्ताको प्रायोजनमा राजावादी समूहको गतिविधि अलिअलि चलमलाउन खोज्दै छ। समय बलवान् छ। हिजो राजतन्त्रको समयमा नागरिक स्वायत्तता, अभिव्यक्तिका स्वतन्त्रतामाथि चरम अंकुश लगाउने ज्ञानेन्द्र शाहासमेत यदाकदा अहिले सरकार निरंकुश भएको भनेर चिन्तित हुँदै अभिव्यक्ति दिइरहेका हुन्छन्। हिजो सक्रिय राजतन्त्रका बेलामा अनाहक दर्जनौं नागरिकको कत्लेआम हुँदा खासै बिचलित नभएका उनी प्रदर्शनमा हिंसा भड्कदा निकै भावविह्वल भएको अभिनय गर्छन्। उमेर पाको बन्दै गएपछिको परिपक्वता भनेको सायद यही होला। हिजोका दिनमा सञ्चारमाध्यममा सेनाका जर्नेलहरू राखेर समचारको बन्देज तथा नेताहरूलाई घरमै नजरबन्द गर्ने तिनै पात्रहरू आज सरकारले जबर्जस्त उनीहरूलाई नियन्त्रण गर्न खोजेको र असुरक्षित भएको भन्न हिचकिचाहट महसुस गर्दैनन्। सायद यही नै प्रजातन्त्रको अनुपम सुन्दरता हो। आफूले जे जस्तो गरे पनि अरूबाट गलत भएको महसुस भएमा आपत्ति जनाउन पाउने अधिकार सुरक्षित छ। प्रजातन्त्र मात्र यति उदार छ कि जहाँ जिन्दगीभरि चोरी गरेर थुपारेको सम्पत्ति अरू कसैबाट चोरी भएमा सुरक्षा एवं फिर्ताको निवेदन लिएर पहिले चोरी गर्ने व्यक्तिले पनि सरकारलाई गुहार्न सक्छ। राजावादी र पूर्वराजा अहिले यही सदासायताको रसापान गरिरहेका छन्। राजनीति सदैव सीधा रेखामा मात्र बहँदैन। विश्व राजनीतिमा यस्ता गतिविधिलाई स्वाभाविक मानिन्छ। विगत केही समयदेखि सहरहरूमा राजतन्त्र पक्षीय बहस तथा प्रदर्शन चल्दैछ। केही व्यक्तिहरू राजतन्त्र पुनस्र्थापना गरिछाड्ने भन्दै विलासी र व्यर्थ दुहाई दिइरहेका छन्। हाम्रो सवालमा कुनै पनि कारण एवं आधारले राजतन्त्रको पुनस्र्थापना सम्भव र आवस्यक दुवै छैनन्। राजतन्त्र अब इतिहासका पुस्तकको फुटनोटमा सीमित भएको विषय भइसक्यो। जसले केही देशमा राजतन्त्र पुनस्र्थापना भएको दलिल दिन्छन्, उनीहरू झन्डै सय बढी देशमा राजतन्त्र सामुल प्रतिस्थापन भएको तथ्य लुकाउँछन्। राजतन्त्रपछि पनि जुन सौहार्दता देखाएर तत्कालिन राज परिवारलाई देशमै रहन प्रजातन्त्रले स्पेस दियो, त्यो उदारता मनन गर्दैनन्। गम्भीर कारणमा राजतन्त्रको अवसान भएको धेरै भएको छैन। आम जनताले राजतन्त्रको बिदाइ स्वीकार गरिसेकेको पक्ष हो। बाहिर राजतन्त्रको नारा लगाउने मुख्य दलसमेत पनि राजतन्त्रका लागि उदार र निष्ठ छैनन्। राजनीति गणितको सूत्र जस्तो होइन, जहाँ माइनस र माइनसको गुणा प्लस हुन्छ। एउटा गलत कामको प्रत्युत्तर अर्को गलत कदम कदापि हुन सक्दैन। दुईवटा गलत कुरा बराबर एउटा सही कुरासमेत हुँदैन। अहिलेको व्यवस्थाले अपेक्षित सही नतिजा दिन नसकेको भनेर अर्को खराब व्यवस्थाको वकालत किन्चित सही हुँदैन। राजतन्त्रले स्थापित गर्नुपर्ने भनिएका पात्रहरूको पृष्ठभूमि तथा विगत नागरिकसँग लुकेको छैन। उनीहरूको जन्म राजा हुन थिएन, अनायसै पाएको राजाको भूमिकासमेत नागरिकमैत्री भएन। गुण र गरिमा त चर्चाका फरक विषय नै रहे। नागरिक विश्वास र सत्यता दुवै नकरात्मक छन्। व्यक्तिले गर्ने शासन अबको समयमा ग्राह्य हुँदैन। त्यसमा पनि जीवनभर एउटै व्यक्ति र कुनै कुल खानदानमा जन्मिएकै आधारमा शासक बन्न पाउने प्रथा प्रजातान्त्रिक पनि होइन। नेपाल एकीकरणको समय आसपास प्रजाभन्दा दरबार गरिब थियो। नागरिक स्तरबाट रकम संकलन गरेर हातहतियार खरिद गरेको इतिहास पढिएकै हो। त्यही भएर पृथ्वीनारायण शाहाले प्रजा मोटा भया दरबार बलियो रहन्छ भनेका होलान्। त्यस्तो अवस्थाको दरबार ११ पुस्तामा आउँदा अनन्त घनाढ्यमा परिणत भयो। नागरिकलाई बार लगाएर आफू दर खानेमा रमायो। प्रजातन्त्र जति नागरिकलाई अधिकार तथा सार्वभौमसत्ता सुम्पने अन्य कुनै व्यवस्था छैन। शिक्षा, स्वास्थ्य, सडक, सञ्चार, पूर्वाधार विकास, नेपालको अन्तर्राष्ट्रिय पहुँच र पहिचानले यही लोकतन्त्रको समयमा उल्लेख्य उपलब्धि प्राप्त गरेको छ। विश्वका दुईतिहाइ देशमा लोकतन्त्र छ। राजतन्त्रीयभन्दा लोकतान्त्रिक समयमा नेपालको सर्वपक्षीय उन्नयनले धेरै फड्को मारेको छ। फुटबल खेल्न मैदानमा उत्रिएका खेलाडीबीच कहिलेकाहीँ तोकिएको समयमा कुनै समूहबाट पनि गोल नहुन सक्छ। खेल त नसकिएला जस्तो छ, कुनै नतिजा आएन भनेर खेल टुंग्याउँदै नतिजा दिनकै लागि आफ्नै पोस्टमा गोल हान्न सुहाउँदैन। प्रजातन्त्रको विकल्पमा राजतन्त्रको वकालत पनि यस्तै आत्मघाती हुनेछ। प्रजातन्त्रमा कहिलेकाहीँ नेतृत्व कमजोर देखिन अनि अल्मलिन सक्छ। हाम्रो सवालमा पनि त्यस्तो भएको छ। दलहरूमा समेत राजा हुने शैली विकसित हँुदै गएकाले नागरिकमा अविश्वास तथा आक्रोश बढ्दो छ। सत्तास्वार्थको टकराबले देश प्रशस्त ग्रसित भएको सर्वज्ञात छ। नेतृत्वले नागरिक अपेक्षाका काममा जोडवल तथा अतिरिक्त प्रयास गर्नुपर्ने स्पस्ट छ। समाजबाट हजारौंको संख्यामा काबिल, योग्य, दक्ष, विज्ञ, प्रभावी, अनुभवी, युवा, प्राविधिक लगायतको समूह निर्माण गरेर देश विकासको स्पस्ट ब्लुप्रिन्ट बनाई नागरिकको साथ माग्ने राजनीति मात्र अब नागरिकले स्वीकार्छन्। चलचित्रको शैलीमा एउटा पात्रलाई स्थापित गर्न खोजिन्छ भने त्यो न सम्भव हुन्छ, न त स्वीकार्य। आजकाल मानिसले अरूलाई मानिस त खासै मान्दैनन्, भगवान् कसरी ठानोस् ? एउटा शौचालय बनाउन त चारजना मान्छे चाहिन्छ, देश बनाउन भनेर एउटा मान्छेको प्रक्षेपण हास्यास्पद हुन्छ। राजावादीलाई मात्र होइन, सबै वादी र दलहरूलाई। कम्तीमा १० हजार अब्बल र काविल व्यक्तिको सामूहिक सूची र प्रक्षेपित जिम्मेवारीसहित कोही राजनीतिमा आयो भने त्यसलाई हेर्नु स्वाभाविक होला। अरूका गफसँग नागरिकलाई विश्वास छैन, न त पूर्वराजा न त उनलाई फर्काउन चाहने दस्ता अथवा अरू कोही। अहिले अधिकांश दलहरूले निर्वाचनमा मत माग्दा हामीले राणातन्त्र ढलायौं, प्रजातन्त्र ल्यायौं, गणतन्त्र स्थापना गर्यौं भन्ने दलिल पेस गर्छन्। २०८४ मा हुने निर्वाचनमा झन्डै २५ लाख मतदाता त २०६२६३ को आन्दोलन पनि नदेखेका हुनेछन् भने झन्डै ७० प्रतिशत मतादातालाई २०४६ सालको आन्दोलनको पनि केही स्पस्ट भोगाइ हुनेछैन। अनि त्यसभन्दा अगाडिको राजतन्त्र र त्यसको महिमामण्डन गाएर प्रभावित हुने संख्या कहाँ बाँकी छ अब ? अहिलेका अधिकांश युवा पुस्ता प्रेममा छन्, उनीहरूले आफ्ना प्रेमीप्रेमिकालाई मायाभावले प्यारपूर्वक राजारानी भन्छन्। एउटा व्यावसायिक सिनेमा छक्कापन्जामा समेत राजा नामक एक पात्र प्रख्यात छन्। अहिले फर्कने वा चल्ने भनेका राजारानी यस्तैयस्तै मात्र हुन्। यसबाहेक शासन प्रणालीमा राजा फर्कने कुरा एउटा सानदार भुलभुलैया मात्र हो। देशमा र शासनमा राजा फर्कन सम्भव छैन। सिनेमामा अनि प्रेममा चाहिँ फर्काउने कि हटाउने त्यो सम्बन्धित प्रेमिल जोडी अथवा निर्माताहरूको नीजि तथा व्यावसायिक स्वविवेकीय निर्णय हो।"
बर्खा सुरू भएसँगै नारायणगढ बुटवल सडक खण्डको यात्रा कष्टपूर्ण,"नवलपुर : नारायणगढ बुटवल सडक खण्ड भएर यात्रा गर्ने यात्रुहरूको वर्षा भएपछि दुर्दशा हुने गरेको छ । यो सडक खण्डमा पर्ने दाउन्ने ,दुम्किबासको बिनयी खोला र चोरमाराको गिरुबारी खोलामा बनेको डाइभर्सन हल्का वर्षा हुनासाथ बाढीले बगाउने गरेकाले उनीहरूले वर्षा भएसँगै यो दुर्दशा भोग्नु परेको हो । बिनयी खोलामाथिको पुल भास्सिएको ४ महिना पुगे पनि हालसम्म मर्मत हुन सकेको छैन । चोरमाराको गिरुबारी खोलामाथिको पुल पनि मर्मत नहुँदा यात्रुले सास्ती खेप्दै आएका छन् । वर्षा हुनासाथ दाउन्नेमा सडक चिप्लो भएर सवारी गुड्न सक्दैनन् । बिहीबार राति बाढीले दुम्कीवासको बिनयी खोलामा रहेको डाइभर्सन बगाएपछि राति २ बजेदेखि बिहान ९ बजेसम्म यात्रुहरू सडकमा नै अलपत्र परे । शुक्रबार बिहान ९ बजे पछि भने त्यहाँ रोकिएका साना र यात्रुबहाक गाडी होसी,सर्दी हुँदै पठाइएको प्रहरीले जानकारी दिएको छ । नारायणगढबाट चोरमारा अरुखोलाहुँदै महेन्द्रराजमार्गमा पर्ने होंसी सिमेन्ट कारखानाको गेटहुँदै उत्तर सर्दी पुगेर फेरी दुम्कीवासहुँदै वारपार गराइएको छ । यो बाटो हुँदै निस्कन २५ किलोमिटर लामो यात्रा गर्नुपर्छ । ठूला,लामा लरी र मालबहाक गाडी भने महेन्द्ररागर्ममै रोकिएका छन् । दाउन्नेको खोर्साने खोला नजिकमा महेन्द्रराजमार्ग भासिएको छ । त्यहाँ सडक मर्मत गरेर बिहानदेखि यातायात सुचारु गरिएको छ । त्यस्तै चोरमारामा पनि गिरुवारी पुल नजिकबाट अस्थायी सडक निर्माण गरेर यातायात सुचारु गरिएको प्रहरीको भनाइ छ । जिल्ला प्रहरी प्रमुख यादव ढकालले बिनयी खोलामा पानी सुकेपछि त्यहीमाथि फेरि डाइभर्सन बनाएर सडक यथावत् सञ्चालन गरिने बताए ।"
"यथार्थपरक बजेट, अर्थतन्त्र सुधार्ने अपेक्षा","काठमाडौं : उपप्रधान एवं अर्थमन्त्री विष्णु पौडेलले आर्थिक वर्ष २०८२८३ का १९ खर्ब ६४ अर्ब ११ करोड रुपैयाँको बजेट प्रस्तुत गरेका छन्। बिहीवार बसेको संघीय संसद्को दुवै सदनको संयुक्त बैठकमा उपप्रधान एवं अर्थमन्त्री पौडेलले राष्ट्रिय योजना आयोगको सीमाभित्र रहेर बजेट प्रस्तुत गरे। जसलाई यथार्थपरक बजेट भनिएको छ। कसिलो स्रोतको दबाबका कारण सरकारले यसपटक यथार्थपरक बजेट प्रस्तुत गरेको छ। आयोगले राष्ट्रिय स्रोतको प्रारम्भिक अनुमान तथा खर्च सीमा निर्धारणसम्बन्धी प्रतिवेदन दिँदै १९ खर्ब ६५ करोड रुपैयाँको बजेट ल्याउन सरकारलाई सुझाव दिएको थियो। आयोगको तोकेको सिलिङभन्दा ६३ अर्ब ४६ करोड रुपैयाँले मात्रै बढीको बजेट आएको छ। चालु आवको तुलनामा ५५८ प्रतिशतले मात्रै बढी आएको छ। चालु आवका लागि १८ खर्ब ६० अर्ब ३० करोड रुपैयाँको बजेट विनियोजन गरिएको थियो। यसर्थ चालु आवको तुलनामा आगामी आवको बजेट १ खर्ब ३ अर्ब ८१ करोड रुपैयाँले मात्रै बढी हो। पौडेलले जनताको चाहना र राष्ट्रको आवश्यकता सम्बोधन हुने गरी यथार्थपरक बजेट ल्याएको बताएका छन्। चालुतर्फ ११ खर्ब ८० अर्ब ९८ करोड बजेट विनियोजन गरिएको छ। कर्मचारीको तलव तथा भत्ता (चालु खर्च)का लागि कुल बजेटको ६०१ प्रतिशत छुट्याइएको छ। आव २०८१८२ को बजेटमा चालुतर्फ ११ खर्ब ४६ अर्ब ६६ करोड विनियोजन गरिएको थियो। यस्तै, सरकारले आगामी वर्षमा विकास खर्चलाई केही प्राथमिकता दिएर चालु आवको भन्दा १५७६ प्रतिशतले बजेट वृद्धि गरेको छ। जसअनुरूप आगामी आवमा पुँजीगत (विकास खर्च)तर्फ ४ खर्ब ७ अर्ब ८९ करोड रुपैयाँ विनियोजन गरिएको छ। जुन कुल बजेटको २०८ प्रतिशत हो। आगामी वर्षको पुँजीगत खर्च चालुकोभन्दा ५५ अर्ब ५४ करोड रुपैयाँले बढी हो। यसैगरी सरकारले वैदेशिक तथा आन्तरिक ऋणको साँवा तथा व्याज तिर्न वित्तीय व्यवस्थातर्फ ३ खर्ब ७५ अर्ब २४ करोड रुपैयाँ विनियोजन गरेको छ। यो कुल बजेटको १९१ प्रतिशत हो। यो अनुमान चालु आर्थिक वर्षको विनियोजनको तुलनामा ५६ प्रतिशतले बढी र संशोधित अनुमानको तुलनामा १८२ प्रतिशतले बढी रहेको अर्थमन्त्री पौडेलले प्रष्ट्याए। समग्रमा अहिलेसम्म आएको बजेटमा यो वास्तविक धरातलमा अभिएर आएको दाबी गर्छन्, उच्चस्तरीय आर्थिक सुधार सुझाव आयोग संयोजक तथा पूर्वअर्थ सचिव रामेश्वर खनाल। उनकाअनुसार पहिला कुल गार्हस्थ्य उत्पादन (जीडीपी) को तुलनामा बजेटको आकार निकै ठूलो हुने गर्थे। कृष्णबहादुर महराको पालामा जीडीपीको तुलनामा ४३ प्रतिशतसम्म पुर्याइएको थियो। यसपछि पनि ३५३६ प्रतिशत थियो। जबकी सामान्यतया हामीले खर्च गर्ने भनेको जीडीपीको तुलनामा २६२७ प्रतिशत मात्रै हो, खनालले अन्नपूर्णसँग भने आगामी आव जीडीपीको आकार अनुमानित ६६ खर्ब हाराहारीमा हुनसक्छ। यो खर्च आगामी आवको भएकाले उक्त जीडीपीको तुलनामा करिब २७ प्रतिशत हुने देखिन्छ। यसर्थ यो बजेट वास्तविक धरातलमा आधारित छ। प्रदेश र स्थानीय तहलाई वित्तीय हस्तान्तरणतर्फ ४ खर्ब १७ अर्ब ८३ करोड सरकारले प्रदेश र स्थानीय तहमा वित्तीय हस्तान्तरणतर्फ ४ खर्ब १७ अर्ब ८३ करोड वितरण गर्ने घोषणा गरेको छ। वित्तीय समानीकरण अनुदानका लागि राष्ट्रिय प्राकृतिक स्रोत तथा वित्त आयोगको सिफारिसका आधारमा प्रदेशका लागि ६० अर्ब ६६ करोड रुपैयाँ र स्थानीय तहका लागि ८८ अर्ब ९७ करोड हस्तान्तरण गर्ने व्यवस्था मिलाइएको छ। जसअन्तर्गत सशर्त अनुदान प्रदेशका लागि ३० अर्ब ३५ करोड रुपैयाँ र स्थानीय तहका लागि २ खर्ब ११ अर्ब ४६ करोड गरी जम्मा २ खर्ब ४१ अर्ब ८१ करोड विनियोजन गरिएको छ। प्रदेश र स्थानीय तहलाई पूर्वाधार आयोजना कार्यान्वयनका लागि समपूरक अनुदान क्रमशः ३ अर्ब २८ करोड रुपैयाँ र १० अर्ब ६ करोड रुपैयाँ विनियोजन गरिएको छ। यस्तै, विशेष अनुदान प्रदेशका लागि ३ अर्ब २७ करोड रुपैयाँ र स्थानीय तहका लागि ९ अर्ब ७८ करोड रुपैयाँ विनियोजन गरेको छ। उक्त सशर्त, समपूरक र विशेष अनुदान कार्यसम्पादनका आधारमा हस्तान्तरण गर्ने व्यवस्था मिलाएको अर्थमन्त्री पौडेलले बताए। यसैगरी, प्रदेश र स्थानीय तहमा राजस्व वाँडफाँटबाट १ खर्ब ६५ अर्ब हस्तान्तरण हुने अनुमान गरिएको छ। राजस्व बाँडफाँट र अनुदान गरी प्रदेश र स्थानीय तहमा आगामी आर्थिक वर्षमा ५ खर्ब ८२ अर्ब ८३ करोड रुपैयाँ हस्तान्तरण हुने अनुमान गरिएको छ। ५ खर्ब ९५ अर्ब ६६ करोडको स्रोत अपुग अर्थमन्त्री पौडेलले घाटाको बजेट पूरा गर्न वैदेशिकभन्दा आन्तरिक ऋण बढी लिने घोषणा गरे। खर्च गर्ने बजेटभन्दा आम्दानी कम हुँदा ५ खर्ब ९५ अर्ब ६६ करोड रुपैयाँ बराबरको घाटाको बजेट पेस भएको छ। विनियोजित बजेटका लागि राजस्व र वैदेशिक अनुदानबाट अपुग रहेको घाटाको बजेटलाई पूरा गर्न राम्रै आकारमा बाह्य ऋण र आन्तरिक ऋणबाट स्रोत जोहो गर्ने भएको छ। जसअनुरूप आगामी आर्थिक वर्षका लागि राजस्वबाट १३ खर्ब १५ अर्ब र वैदेशिक अनुदानबाट ५३ अर्ब ४५ करोड बेहोरिने लक्ष्य लिएको छ। उक्त स्रोतबाट पनि कुल विनियोजित बजेटमा ५ खर्ब ९५ अर्ब ६६ करोड रुपैयाँ अपुग हुनेछ। त्यसलाई पूर्ति गर्न वैदेशिक ऋणबाट २ खर्ब ३३ अर्ब ६६ करोड जुटाइने भएको छ। राजस्व परिचालन र वैदेशिक सहायता परिचालन गर्दा नपुग हुने ३ खर्ब ६२ अर्ब आन्तरिक ऋणबाट बेहोरिने अर्थमन्त्री पौडेलले जानकारी दिए। अर्थमन्त्री पौडेलले स्रोत व्यवस्थापनको सीमाभित्र रहेर जनताको चाहना र राष्ट्रको आवश्यकता सम्बोधन हुने गरी यथार्थपरक बजेट ल्याएको दाबी गरे। बजेट वक्तव्यपछि संक्षिप्त प्रतिक्रिया दिँदै अर्थमन्त्री पौडेलले भने, बजेटले वित्तीय अनुशासन, मितव्ययिता र खर्च कटौतीलाई आत्मसात गरेको छ। विगतका कमजोरीहरूलाई दोहोरिन नदिने र अर्थतन्त्रका चुनौतीहरू सामना गर्ने गरी बजेट प्रस्तुत भएको छ। बजेटले लगानी, उत्पादन, उत्पादकत्व, उद्यमशीलता र रोजगारी वृद्धिमा जोड दिएको उनले बताए। उनकाअनुसार विनियोजन कुशलतातर्फ अभिमुख भएको छ। सीमित स्रोतलाई अत्यधिक प्रतिफलयुक्त कार्यक्रम र आयोजनामा विनियोजन गरिएको छ। उनकाअनुसार बजेटले उत्पादनका सबै क्षेत्रको मनोबल बढाउनेछ। निजी क्षेत्रलाई लगानीका लागि उत्प्रेरित गर्नेछ। स्टार्टअफ, युवा, उद्यमीहरूलाई प्रोत्साहित गर्ने छ। समग्रमा सबैपक्षको साथ, सहयोग, सहकार्य र समर्थनमा बजेट कार्यान्वयन हुने अपेक्षा गरेका छौं, अर्थमन्त्री पौडेल भने। आगामी आवको बजेटप्रति निजीक्षेत्र सन्तुष्ट देखिन्छ। बजेटले अधिकांश क्षेत्रमा निजी क्षेत्रलाई जोडेको छ। नेपाल उद्योग वाणिज्य महासंघ (एफएनसीसीआई)का अध्यक्ष चन्द्रप्रसाद ढकालले बजेटले अहिलेको समस्यालाई सम्बोधन गर्ने प्रयास गरेको बताए। यसपटकको बजेटले कृषि पर्यटन, उद्योग जस्ता परम्परागत विषयदेखि नयाँ तुलानात्मक लाभका विषयहरू जस्तै सूचना प्रविधि वैकल्पिक ऊर्जा तथा वित्तसम्मलाई छोएको उनको भनाइ छ। विशेष आर्थिक क्षेत्र (सेज)मा दिइएको सहुलियत र औद्योगिक क्षेत्रबाट ३० प्रतिशत निर्यात गर्दा पनि सुविधा दिने बिषयले उत्पादनमूलक क्षेत्रमा सकारात्मक प्रभाव पर्नेछ। निजी क्षेत्रको संलग्नतामा इन्कुवेसन केन्द्र स्थापना गर्ने एवं महिला उद्यमीलाई व्यवसाय दर्ता गर्दा छुट दिने व्यवस्थाले महिला एवं युवाहरूलाई आकर्षित गर्नेछ, अध्यक्ष ढकालले भने। यसका बाबजुद केही संरचनागत सुधार र लगानीका लागि निजी क्षेत्रलाई प्रोत्साहित गर्न सक्ने आधार तयार पारि कार्यान्वयन गर्नुपर्ने चुनौती भने सरकार समक्ष कायमै रहेको उनले जनाए। उच्चस्तरीय आर्थिक सुधार सुझाव आयोगको अधिकांश सुझाव समेटिए आगामी आवको बजेटमा उच्चस्तरीय आर्थिक सुधार सुझाव आयोगको सुझाव प्रतिवेदनमा उल्लेखित सुझावसमेत समेटिएका छन्। आयोगका संयोजक तथा पूर्वअर्थ सचिव रामेश्वर खनालले महत्वपूर्ण अधिकांश सुझावहरू बजेटमा धेरै परेको बताए। सुझाव दिएअनुसार विदेशमा लगानी खुला गर्ने, प्राकृतिक स्रोतको उपयोग बढाएर आर्थिक वृद्धि गर्ने (यसमा वनको प्रयोग, खानीको प्रयोग गर्ने र खानी उत्खननबाट निर्यात गर्ने), उद्योगहरूलाई वातावरणीय प्रभाव मूल्यांकन गर्न सहजीकरण गर्ने, भन्सार विन्दुमा आम्दानी नै नभएकोमा लगाएको कर हटाउने, मुलुकले धान्न नसक्ने जेष्ठ नागरीक भत्ता ७० वर्ष पुर्याउने, आर्थिक वृद्धिमा योगदान नगर्ने उल्टै दुरुपयोग हुने खालका साना तथा खुद्रे आयोजनाहरू राख्नु हँुदैन भनेको लगायतका सुझाव बजेटले समेटेको उनले बताए। आर्थिक सुधारले गति लिने बजेटको कार्यान्वयनबाट आर्थिक सुधारले गति लिने र उच्च एवं दिगो आर्थिक वृद्धिको लक्ष्य हासिल गर्न अनुकूल अवस्था सिर्जना हुने अपेक्षा गरीएको छ। यस बजेटले निजी लगानी अभिवृद्धि गर्न, आर्थिक क्रियाकलाप विस्तार गर्न, उद्यमशीलताको विकास गर्न र अर्थतन्त्रमा विविधीकरण ल्याई रोजगारीको अवसर सिर्जना गर्न महत्वपूर्ण योगदान गर्ने विश्वास लिएको छ। यस बजेटबाट राजस्व परिचालन सुदृढ गर्न, बजेट अनुशासन कायम गर्न र सरकारको लगानी प्रतिफलयुक्त क्षेत्रमा केन्द्रित गर्न सफलता मिल्ने र अर्थतन्त्रमा गतिशीलता र विकासमा तीव्रता आउने विश्वास गरिएको छ। यससँगै, बजेटमा प्रस्ताव गरिएका नीति तथा कार्यक्रमको कार्यान्वयनबाट आगामी आर्थिक वर्ष ६ प्रतिशत आर्थिक वृद्धि हासिल हुने अनुमान गरिएको छ। आगामी वर्ष मुद्रास्फीति ५५ प्रतिशतको सीमाभित्र रहने अनुमान छ। बजेटमा उल्लिखित नीति तथा कार्यक्रमको कार्यान्वयनमा सघाउ पुग्ने गरी नेपाल राष्ट्र बैंकबाट मौद्रिक नीति जारी हुने बताइएको छ। अर्थतन्त्रमा चुनौती चाङ, बजेटबाट पूरा गर्ने प्रयास मुलुकको अर्थतन्त्रमा थुप्रै चुनौती देखिएका छन्। समयमै पर्याप्त कानुनी व्यवस्था गर्न नसक्दा र अनुसन्धान तथा अभियोजन प्रभावकारी हुन नसक्दा मुलुक सम्पत्ति शुद्धीकरणको सघन अनुगमन सूचीमा परेको छ। परम्परागत खेती प्रणालीमा अपेक्षित सुधार हुन नसक्दा कृषि क्षेत्रको उत्पादकत्व न्यून रहेको छ भने युवामा खेती गर्ने आकर्षण बढ्न सकेको छैन। नवप्रवर्तन र प्रविधिको उपयोगको कमी, न्यून उत्पादकत्व र अधिक उत्पादन लागतले गर्दा कुल राष्ट्रिय आयमा उत्पादनमूलक क्षेत्रको योगदान अपेक्षा गरेअनुरूप हुन सकेको छैन। समग्र मागमा आएको कमिले गर्दा उद्योग क्षेत्र पूर्ण क्षमतामा सञ्चालन हुन सकेको छैन। भौतिक पूर्वाधारमा गरिएको लगानी आर्थिक क्रियाकलाप विस्तारमा प्रतिबिम्बित हुन नसक्दा उत्पादन वृद्धिमा वाञ्छित योगदान पुग्न सकेको छैन। जलवायु परिवर्तनको नकारात्मक असर कृषि, खानेपानी, सिँचाइ लगायतका क्षेत्रमा बढ्दै गइरहेको छ। डिजिटल पूर्वाधारको कमीले डिजिटल अर्थतन्त्र विकासको गति सुस्त रहेको छ। मुलुकको श्रम बजार र उत्पादित जनशक्तिको सीपबीच सामाञ्जस्यता कायम हुन सकेको छैन। औद्योगिक र निर्माण क्षेत्रमा आवश्यक जनशक्ति विदेशबाट आपूर्ति भइरहेको छ। स्वदेशमा पर्याप्त रोजगारीका अवसर सिर्जना हुन नसक्दा दक्ष र अर्धदक्ष जनशक्ति समेत विदेश पलायन हुने प्रवृत्ति चिन्ताजनक अवस्थामा छ। गरिबीको रेखामुनिको जनसंख्याको अनुपात अझै उच्च छ। मुलुकको कुल स्थिर पुँजी निर्माणमा निजी क्षेत्रको योगदान अपेक्षित मात्रामा बढ्न सकेको छैन। लगानी जोखिम व्यवस्थापन गर्न विकसित भएका नयाँनयाँ वित्तीय उपकरणहरूलाई प्रभावकारी रूपमा परिचालन गर्न सकिएको छैन। उत्पादनमूलक क्षेत्रमा आवश्यक मात्रामा वित्तीय साधन प्रवाह हुन सकेको छैन। नियामक निकायहरूको भूमिकालाई प्रभावकारी बनाउने र वित्तीय जोखिम न्यून गर्ने चुनौती छ। पहिलोपटक सम्पन्न भएको मुलुकको क्रेडिट रेटिङबाट तुलनात्मक रूपमा अनुकूल नतिजा प्राप्त भए तापनि त्यसबाट लाभ लिन बाँकी नै छ। नीतिगत र कानुनी सुधार गरिए पनि अपेक्षाकृत रूपमा विदेशी पुँजी र प्रविधि आकर्षित हुन सकेको छैन। निर्यात विस्तार र विविधीकरण हुन नसक्दा उच्च व्यापार घाटा कायमै छ । कमजोर उत्पादन क्षमताले गर्दा उपभोग्य वस्तुको आयात उच्च छ। पर्यटन, सूचना प्रविधि लगायतका क्षेत्रबाट सेवा निर्यात हुने उच्च सम्भावनाको अपेक्षित लाभ लिन सकिएको छैन। विप्रेषणको उच्च भूमिका रहेको वाह्य क्षेत्रलाई दिगो रूपमा सन्तुलनमा राख्ने चुनौती छ। विकासका लागि राजस्व बचत न्यून हुँदै गएको छ । आम्दानीका स्रोतहरू साँघुरिदै गएका छन्। राजस्वको वर्तमान संरचनालाई आन्तरिक उत्पादनमा आधारित, फराकिलो र दिगो बनाउने चुनौती छ। विनियोजन कुशलता कायम गर्न सकिएको छैन। चालु खर्च उच्च रहँदा परम्परागत स्रोतबाट पुँजीगत खर्च जुटाउन चुनौतीपूर्ण बन्दै गएको छ। कार्यान्वयन पक्ष कमजोर हुँदा आयोजना सम्पन्न गर्न लामो समय र बढी लागत लाग्ने अवस्था रहेको छ। स्रोतको आवश्यक प्रबन्ध नहुँदा विकास कार्यक्रम तथा आयोजनाहरू घोषणामा सीमित हुने जोखिम बढेको छ। सार्वजनिक ऋणको बढ्दो परिमाणले ऋणको दिगोपना कायम गर्ने चुनौती थपेको छ। सार्वजनिक प्रशासनलाई व्यावसायिकरण गर्न नसक्दा सेवा प्रवाहको गुणस्तरमा अपेक्षित सुधार हुन सकेको छैन। सार्वजनिक सेवामा ढिलासुस्ती, जिम्मेवारी बोधको कमी, परम्परागत निर्णय प्रक्रिया र अन्तर निकाय समन्वय कमजोर हुँदा सुशासन कायम गर्ने चुनौती छ। चुनौतीहरूको सामना गर्दै अर्थतन्त्रलाई गतिशील बनाउन यस्ता प्रतिबद्धता मुलुकलाई निर्धारित समय अगावै सम्पत्ति शुद्धीकरणसम्बन्धी जोखिमको निगरानी सूचीबाट बाहिर निकाली अर्थतन्त्रको विश्वसनीयता अभिवृद्धि गर्नु सरकारको महत्तपूर्ण कार्यसूची हुन पुगेको बताइएको छ। पहिलो सार्वभौम क्रेडिट रेटिङबाट प्राप्त भएको उत्साहजनक नतिजालाई बाह्य पुँजी परिचालनका लागि उपयोग गर्दै माथिल्लो रेटिङ प्राप्त गर्न आर्थिक सुधारका थप कार्यक्रम अघि बढाइनेछ। निजी क्षेत्रको मनोवल बढाउन र लगानीको वातावरण सिर्जना गर्न अध्यादेशमार्फत कानुनहरूमा गरिएको सुधारबाट निजी क्षेत्र उत्साहित भएको छ। सार्वजनिक लगानीलाई प्रतिफलयुक्त क्षेत्रमा केन्द्रित गरी निजी क्षेत्रको पुँजी र प्रविधि आकर्षित गर्दै आर्थिक क्रियाकलापमा गुणात्मक वृद्धि गरिनेछ। आर्थिक वृद्धिका लागि उच्च योगदान गर्ने क्षेत्रमा थप नीतिगत, कानुनी र प्रक्रियागत सुधार गर्दै निजी क्षेत्रलाई आर्थिक समृद्धिको प्रमुख संवाहकको भूमिकामा स्थापित गरिनेछ। उच्चस्तरीय आर्थिक सुधार सुझाव आयोग, २०८१ को प्रतिवेदन क्रमशस् कार्यान्वयन गरिनेछ। सन् २०३० सम्ममा दिगो विकास लक्ष्य हासिल गर्न र सन् २०२५ मा विकासशील राष्ट्रमा स्तरोन्नति भएपश्चात् हुन सक्ने लगानीको न्यूनता पूरा गर्न स्रोतको विविधीकरण गरिनेछ। राजस्व प्रशासनलाई व्यावसायिक र राजस्व प्रणालीलाई सुदृढ बनाइनेछ। सार्वजनिक ऋणलाई उच्च प्रतिफलयुक्त क्षेत्रमा परिचालन गरिनेछ। अनुपयुक्त आयोजना कटौती गरी प्राथमिकता प्राप्त र नतिजामूलक आयोजना कार्यान्वयनलाई उच्च महत्त दिइनेछ। विकास वित्तको न्यूनता पूर्ति गर्न वैकल्पिक वित्तका नवीन र सम्भाव्य उपकरणहरूका उपयोग गरिने भएको छ। प्रतिस्पर्धी वस्तु तथा सेवाको निर्यात वृद्धि र उपभोग्य वस्तुको आन्तरिक उत्पादन प्रबद्र्धनमार्फत व्यापार सन्तुलनमा जोड दिइनेछ। वैदेशिक रोजगारीमा रहेका विशेषज्ञ र सीपयुक्त नेपालीलाई स्वदेशमै उद्यमशील र स्वरोजगार बन्न आकर्षित गरिनेछ । नवप्रवर्तन र उद्यमशीलता प्रवर्द्धन गरी युवा लक्षित रोजगारी सिर्जना गर्न उच्च प्राथमिकता दिइनेछ। वर्तमान सरकार गठन भएपछि हासिल भएका सकारात्मक परिणामको जगमा थप उपलब्धि हासिल गर्न, जनताको जीवनमा सकारात्मक परिवर्तन ल्याउन, सबै प्रकारका निराशा चिर्न र आम जनतामा आशा जगाउन सरकार दृढ संकल्पित छ। प्रस्तुत बजेट अर्थतन्त्रको विस्तार र आर्थिक अवसर सिर्जना गर्ने मुख्य ध्येयका साथ तर्जुमा गरेको छु। सबैभन्दा बढी शिक्षामा कम कानुन मन्त्रालयलाई सरकारले सबैभन्दा बढी शिक्षा मन्त्रालयलाई २ खर्ब ११ अर्ब रुपैयाँ बजेट विनियोजन गरेको छ। जुन कुल बजेटको १०७५ प्रतिशत हो। गत आवमा पनि कुल बजेटको करिब यही अनुपातमा बजेट विनियोजन भएको थियो। सरकारले विभिन्न अन्तर्राष्ट्रिय फोरममा सार्वजनिक शिक्षा सवलीकरणका लागि शिक्षामा कम्तीमा २० प्रतिशत बजेटको प्रतिवद्धता गरे पनि व्यवहारमा गर्न नसकेको सरोकारवालाहरूले गुनासो गर्दै आएका छन्। तर, पनि सरकारले अन्य मन्त्रालयको तुलनामा शिक्षा मन्त्रालयलाई विशेष प्राथमिकतामा राखेको देखिन्छ। यससँगै गृह मन्त्रालयलाई २ खर्ब ८ अर्ब ६२ करोड ४४ लाख रुपैयाँ विनियोजन गरिएको छ। सबैभन्दा कम बजेट भने कानुन न्याय तथा संघीय मामिला मन्त्रालयलाई दिएको छ। सो मन्त्रालयलाई ५३ करोड ५६ लाख रुपैयाँ मात्रै विनियोजन गरेको छ। यसपछि तेस्रोे बढी बजेट पाउने मन्त्रालय हो, भौतिक पूर्वाधार तथा यातायात मन्त्रालय। जसले १ खर्ब ५१ अर्ब ९९ करोड रुपैयाँ पाएको छ। यसपछि क्रमशः सहरी विकास मन्त्रालयलाई १ खर्ब १८ अर्ब, स्वास्थ्य तथा जनसंख्या मन्त्रालयलाई ९५ अर्ब ८० करोड ७४ लाख, ऊर्जा, जलस्रोत तथा सिँचाइ मन्त्रालयलाई ८६ अर्ब ८८ लाख, रक्षा मन्त्रालयलाई ६२ अर्ब १ करोड २१ लाख रुपैयाँ विनियोजन गरिएको छ। यसपछि कृषि तथा पशुपन्छी विकास मन्त्रालयलाई ५७ अर्ब ४७ करोड ९४ लाख, अर्थ मन्त्रालयलाई ४९ अर्ब ९० करोड, खानेपानी मन्त्रालयलाई ३३ अर्ब ८९ करोड, वन तथा वातावरण मन्त्रालयलाई १८ अर्ब ६१ करोड, संस्कृति, पर्यटन तथा नागरिक उड्डयन मन्त्रालयलाई १३ अर्ब २७ करोड ९८ लाख, संघीय मामिला तथा सामान्य प्रशासन मनत्रालयलाई ११ अर्ब ८८ करोड, उद्योग, वाणिज्य तथा आपूर्ति मन्त्रालयलाई १० अर्ब १३ करोड ८१ लाख र परराष्ट्र मन्त्रालयलाई ७ अर्ब ८४ करोड ८१ लाख रुपैयाँ बजेट विनियोजन गरिएको छ। यसबाहेक, सञ्चार तथा सूचना प्रविधि मन्त्रालयलाई ७ अर्ब ७१ करोड ९९ लाख रुपैयाँ, भूमिव्यवस्था, सहकारी तथा गरिबी निवारण मन्त्रालयलाई ७ अर्ब ४९ लाख, युवा तथा खेलकुद मन्त्रालयलाई ६ अर्ब ७ करोड ७४ लाख, श्रम, रोजगार तथा सामाजिक सुरक्षा मनत्रालयलाई ४ अर्ब २८ करोड, र महिला, बालबालिका तथा ज्येष्ठ नागरिक मन्त्रालयलाई २ अर्ब ८ करोड रुपैयाँ बजेट विनियोजन गरिएको छ।"
सदनको अवरोध खुलाउन सभामुखले बोलाए सचेतकहरूको बैठक,काठमाडौं : सदनको अवरोध खुलाउन सभामुख देवराज घिमिरेले संसदमा प्रतिनिधित्व गर्ने दलका प्रमुख सचेतकहरूलाई छलफलका लागि बोलाएका छन्। भिजिट भिसा प्रकरणमा गृहमन्त्री रमेश लेखकको राजीनामा माग गर्दै संसद अवरोध भएपछि सभामुख घिमिरेले बिहान ११ बजे दलका मुख्य सचेतक तथा प्रमुख सचेतकहरूको बैठक बोलाएको सभामुखको सचिवालयले जनाएको छ। संसदको अवरोध र बजेट माथिको छलफलको समय निर्धारण गर्ने उद्देश्यले छलफल तथा बैठक बोलाइएको हो। लगत्तै १२ बजे कार्यव्यवस्था परामर्श समितिको बैठक बोलाएका छन्। प्रमुख प्रतिपक्षी दल नेकपा माओवादी केन्द्रसहित विपक्षी दलहरूले भिजिट भिसा प्रकरणमा गृहमन्त्री लेखकको संलग्नता हुनसक्ने भन्दै उनको राजीनामा माग गर्दै संसद अवरुद्ध गर्दै आएका छन्। बजेट प्रस्तुत गर्न दिएका विपक्षी दलहरूले अवरोधको कार्यक्रमलाई निरन्तरता दिने बताएका छन्।
"दुम्किवासमा डाइभर्सन बगायो, राजमार्ग अवरुद्ध",नवलपुर : पूर्व पश्चिम राजमार्ग अन्तर्गत दुम्किवासमा बिनयी खोलामा बनाइएको डाईभर्सन बाढीले बगाउँदा राजमार्ग अवरुद्ध बनेको छ। विनयी खोलाको पुल भाँचिएपछि खोलामाथि डाईभर्सन बनाएर यातायात संचालन गरिँदै आएपनि शुक्रबार बिहान आएको बाढीले डाईभर्सन बगाएपछि राजमार्ग अवरुद्ध बनेको जिल्ला प्रहरी कार्यालय नवलपुरका प्रवक्ता मधु नेपालले जानकारी दिए । डाईभर्सन बगाएपछि यातायातका साधन पूर्ण रुपमा अवरुद्ध बनेको प्रहरीले जनाएको छ । डाईभर्सन पुन: बनाउने प्रयास भइरहेको जिल्ला प्रहरीको भनाइ छ । विनयी खोलामाथिको पुल भासिएको ४ महिनाभन्दा बढी समय भइसक्दा पनि मर्मत नहुँदा खोलामा डाईभर्सन बनाएर यातायात संचालन गरिएको हो । वर्षा हुनासाथ डाईभर्सन बगाएर यातायात अवरुद्ध हुने गरेको छ । तस्बिर : रमेश बस्ताकोटी।
पन्जाबलाई हराउँदै आरसीबी ९ वर्षपछि आइपीएलको फाइनलमा,काठमाडौं : इन्डियन प्रिमियर लिग (आइपीएल)को पहिलो क्वालिफायरमा पन्जाब किङ्सलाई हराउँदै रोयल च्यालेन्जर्स ब्याङ्गलोर (आरसीबी) ९ वर्षपछि आइपीएलको फाइनलमा प्रवेश गरेको छ। आरसीबीले पन्जाबलाई ८ विकेटले पराजित गर्दै फाइनलमा स्थान बनाएको हो। मुलानपुर स्थित महाराजा युजवेन्द्र सिंह इन्टरनेसनल क्रिकेट स्टेडियममा टस हारेर ब्याटिङको निम्तो पाएको पन्जाब १४१ ओभरमा १०१ रन बनाउँदै अलआउट भयो। पन्जाबले दिएको १०२ रनको विजयी लक्ष्य पछ्याको आरसीबीले १० ओभरमा २ विकेट गुमाउँदै १०६ रनसहित लक्ष्य पूरा गर्यो। पन्जाबले दिएको सामान्य लक्ष्य पछाएको आरसीबीको लागि फिल साल्ट ले सर्वाधिक ५६ रनको अविजित अर्धशतकीय पारी खेले। उनले २७ बलमा ६ चौका र ३ छक्का प्रहार गरे। विराट कोहोलीले १२ रन बनाउँदा मयंक अग्रवालले १९ रन बनाए। कप्तान रजत पार्टीदार १५ रनमा अविजित रहे। पन्जाबका लागि बलिङमा काइल ज्यामिसन र मुशेर खानले ११ विकेट लिए। त्यसअघि ब्याटिङ गरेको पन्जाबका लागि मार्कस स्कोटिसले सर्वाधिक २६ रन बनाए उनले १७ बलमा समान दुई चौका र दुई छक्का प्रहार गरे। त्यसअघि ओपनर प्रभा सिम्रन सिंहले १८ रन बनाए अजमतुल्ला उमराजाईले १८ रन बनाउँदा अनि कुनै पनि ब्याटरले दोहोरो अंकमा रन बनाउन सकेनन्। पन्जाबलाई सस्तैमा समेट्न आरसीबीका बलरद्वय जोश हाजवुड र सुरेश शर्माले समान ३३ विकेट लिए यस दयालले २ विकेट लिँदा भुवनेश्वर कुमार र रोमारियो सेफर्डले ११ विकेट लिए। आइपीएल २०२५ को एलिमिनेटरमा शुक्रबार गुजरात टाइटन्स र मुम्बई इन्डियन्स् भिड्दैछन् । पन्जाबले एलिमिनेटर खेलको विजेतासँग दोस्रो क्वालिफायर खेल्नेछ।
उद्यमशीलता र रोजगारीमा केन्द्रित बजेट,"काठमाडौं : सरकारले आगामी आर्थिक वर्षका लागि १९ खर्ब ६४ अर्ब रूपैयाँ बराबरको बजेट संसद्मा प्रस्तुत गरेको छ। बिहीबार संसद्मा प्रस्तुत भएको बजेटले उद्यमशीलता, रोजगारी, उत्पादन तथा उत्पादकत्व अभिवृद्धि, प्रतिफलयुक्त गुणस्तरीय भौतिक पूर्वाधारमा लगानी विस्तार, सामाजिक क्षेत्रमा गुणात्मक सुधार, सन्तुलित विकास र सामाजिक सुरक्षाको सुनिश्चितता र नागरिकमैत्री सेवा, भ्रष्टाचार नियन्त्रण र शासकीय सुधारलाई प्राथमिकतामा लिएको छ। मन्त्रालयतगत रूपमा बजेटका मुख्य कार्यक्रमहरूः कृषि कृषिमा आधुनिकीकरण गरी अर्थतन्त्रमा रूपान्तरणको लक्ष्य लिइएको। राष्ट्रिय कृषि आधुनिकीकरण कार्यक्रमअन्तर्गत कृषि तथा पशुपालनतर्फका २१ सुपरजोन र २०६ जोनमा सिँचाइ, मल, बिउ र प्रविधिका लागि पुँजीगत अनुदान तथा सहुलियत उपलब्ध गराउने। साना सिँचाइ पूर्वाधार विकास गरी थप ६ हजार हेक्टरमा सिँचाइ सुविधा उपलब्ध गराइने। प्रदेशतहबाट ब्लक र स्थानीयतहबाट पकेट क्षेत्रको कार्यक्रम सञ्चालन गर्न पुँजीगत अनुदानको व्यवस्था गरिएको। दुई वर्षभित्र चामलमा आत्मनिर्भर हुन तराई र भित्री मधेसका २२ जिल्लामा चैतेधान खेती प्रबद्र्धन कार्यक्रम सञ्चालन गरिने। लुम्बिनी, कर्णाली र सुदूरपश्चिम प्रदेशका मध्य तथा उच्च पहाडी जिल्लाका ८० स्थानीय तहमा उच्च मूल्यका बाली वस्तुको खेती प्रवर्द्धन गरिने र यसका लागि ८३ करोड विनियोजन गरिएको। रासायनिक मलको आपूर्ति वृद्धि गरी ६ लाख टन पुर्याइने र रासायानिक मलमा अनुदानका लागि २८ अर्ब ८२ करोड विनियोजन। माटोको गुणस्तर कायम राखी उत्पादकत्व वृद्धि गर्न प्रांगारिक कृषि प्रबद्र्धन कार्यक्रम। पुष्पलाल मध्यपहाडी राजमार्ग र मदन भण्डारी राजमार्गको आसपासका कृषियोग्य बाँझो जमिनमा उत्पादन प्रबद्र्धन गरिने। बाली लगाउने समयभन्दा १५ दिन अगावै धान, मकै, गहुँ, उखु, कफी लगायतका उत्पादनको समर्थन मूल्य तोकिने। भूमि व्यवस्था, सहकारी तथा गरिबी निवारण आगामी आर्थिक वर्षभित्र लगत संकलन र प्रमाणीकरण गरी पाँच लाख परिवारलाई जग्गाधनी दर्ता प्रमाण पूर्जा उपलब्ध गराइने। सरकारी तथा सार्वजनिक जग्गाको अभिलेख अद्यावधिक र संरक्षण गरिने। कृषियोग्य भूमि बाँझो राख्न नपाइने नीति लिइने। आगामी आर्थिक वर्षमा कम्तीमा एक सय स्थानीय तहमा भूमि बैंक स्थापना गरिने। भूमिसुधार तथा मालपोत र नापी कार्यालयका अभिलेखहरूलाई डिजिटाइज गरिने। सहकारी संस्थाहरूको वर्र्गीकरण, एकीकरण र संरचनागत सुधार गरिने। राष्ट्रिय सहकारी नियमन प्राधिकरणबाट बचत तथा ऋण सहकारी संस्थाहरूका ेप्रभावकारी नियमन गरिने। सहकारी संस्थामा रहेको ५ लाखसम्मको बचत रकमको निक्षेप तथा कर्जा सुरक्षण कोषमार्फत निक्षेप सुरक्षण गरिने। सहकारीको रकम अपचलन गर्नेको सम्पत्ति लिलाम बिक्री गरी प्राप्त हुने रकम बचतकर्तालाई फिर्ता गर्न चक्रीय कोष स्थापनाका लागि बिउ पुँजीको व्यवस्था। सहकारी ऋण असुली न्यायाधीकरण स्थापना गरिने। समस्याग्रस्त सहकारीका सञ्चालक, पदाधिकारी र कर्जा अपचलनकर्ताको सम्पत्ति एवं राहदानी रोक्का गरिने। उद्योग, व्यापार र लगानी प्रवर्द्धन जेनजी पुस्तालाई उद्यमशील र व्यावसायिक बनाउन सरकार, विश्वविद्यालय र निजी क्षेत्रसँगको सहकार्यमा इन्कुबेसन सेन्टर सञ्चालन गरिने। ३ प्रतिशत ब्याज दरमा ऋण उपलब्ध गराउन ७३ करोड विनियोजन। दलित समुदायको परम्परागत सीप, कला र पेसाको संरक्षण गर्दै रोजगारी र आय आर्जनका अवसर सिर्जना गर्न भगत सर्वजित उद्यमशीलता विकास कार्यक्रम सञ्चालन गरिने। सुन चाँदीको गहना निकासी गर्ने उद्योगलाई बन्डेड बेयर हाउसको सुविधा उपलब्ध गराइने। यस्ता उद्योगले निकासी मूल्यको न्यूनतम ५० प्रतिशत विदेशी मुद्रा अग्रिम भुक्तानी प्राप्त गरेमा सो रकम बराबरको सुनचाँदी खरिद गर्न सक्ने व्यवस्था मिलाइने। उद्योग व्यवसाय सम्बद्ध सार्वजनिक सेवालाई सरल, सहज र प्रविधिमैत्री बनाइने छ। कम्पनीको दर्तादेखि बहिर्गमनसम्मका सबै कार्य एकल विन्दुबाट सम्पादन हुने व्यवस्था मिलाइने। विशेष आर्थिक क्षेत्र(सेज) र औद्योगिक क्षेत्रमा नयाँ उद्योग स्थापना गर्ने अनुमतिप्राप्त उद्योगलाई सुरुका तीन वर्षको भाडा छुट दिइने। सेजको मासिक भाडादर प्रतिवर्ग मिटर २० बाट घटाई ५कायम गरिने। औद्योगिक क्षेत्रका उद्योगले उत्पादनको ३० प्रतिशतभन्दा बढी निर्यात गरेमा विशेष आर्थिक क्षेत्रका उद्योग सरहको सुविधा दिइने। औद्योगिक क्षेत्र निर्माण गर्ने कम्पनीलाई जलविद्युत् उत्पादन कम्पनीसरह र त्यस्तो औद्योगिक क्षेत्रमा स्थापना हुने उद्योगलाई विशेष आर्थिक क्षेत्रका उद्योग सरहको सुविधा उपलब्ध गराइने। औद्योगिक क्षेत्रको लागि निर्धारित मासिक भाडादरमा ५० प्रतिशत कटौती गरिने। उद्योग व्यवसाय, कृषि फार्म र हाउजिङ अपार्टमेन्टका लागि हदबन्दीभन्दा बढी जग्गा खरिद गर्न पाउने व्यवस्था मिलाइने। अनुमतिप्राप्त गरी निर्माण सम्पन्न भएका तर हदबन्दीका कारणले बिक्री हुन नसकेका हाउजिङ तथा अपार्टमेन्टहरू बिक्री गर्न पाउने व्यवस्था। सञ्चार तथा डिजिटल पूर्वाधार प्रेस स्वतन्त्रताको संबद्र्धन गरी पारदर्शिता र जवाफदेहिता अभिवृद्धि गरिने। डिजिटल नेपाल फ्रेमवर्कको दोस्रो संस्करण तर्जुमा गरिने। डिजिटल पूर्वाधार निर्माण र इकोसिस्टम विकासगर्न ७४ करोड विनियोजन। डाटा सेन्टर निर्माण, सञ्चालन र पूर्वाधार विकासमा निजी क्षेत्रसँग साझेदारी गरिने। काठमाडौंमा सूचना प्रविधि पार्क स्थापना गरिने। डाटा सेन्टर स्थापना गर्न चाहने स्वदेशी तथा विदेशी कम्पनीलाई जग्गा, अविच्छिन्न विद्युत् र सुरक्षा उपलब्ध गराइने। हेटांैडा स्थित डिजास्टर रिकभरी सेन्टरको क्षमता विस्तार तथा कोहलपुरमा निर्माणाधीन डाटा सेन्टर सञ्चालनमा ल्याइने। नेपालको कला, संस्कृति, सभ्यता र भौगोलिक विविधता झल्किने गरी स्वदेशी तथा विदेशी चलचित्र छायांकन गर्न इनडोर तथा आउटडोर स्टुडियो निर्माण गर्न निजी क्षेत्रलाई प्रोत्साहित गरिने। श्रम,रोजगार तथा सामाजिक सुरक्षा राष्ट्रिय रोजगार प्रबद्र्धन कार्यक्रम सञ्चालनका लागि १ अर्ब ९९ करोड विनियोजन। रोजगारीको खोजीमा रहेका सीपयुक्त व्यक्तिको विवरण अद्यावधिक गरी श्रम बजारमा जोड्न रोजगार पोर्टल सञ्चालन गरी निजीक्षेत्रका छाता संगठनहरूसँगको सहकार्यमा सबै प्रदेशमा रोजगार मेला सञ्चालन गरिने। वैदेशिक रोजगारीलाई सुरक्षित, मर्यादित र उपलब्धिमूलक बनाउन श्रमगन्तव्यको विविधीकरण गरिने। वैदेशिक रोजगारीमा जाने महिलाको कार्यस्थलको सुरक्षा र सेवा सुविधा सुनिश्चत हुनेगरी गन्तव्य मुलुकहरूसँग थप सम्झौता गरिने। श्रम स्वीकृति सरल ढंगले प्रदान गर्ने व्यवस्था मिलाइने। सबै प्रदेशबाट श्रमसम्बन्धी अनलाइन सेवाप्रवाह गरिने। गुणस्तरीय शिक्षा र मानव पुँजी विकास शिक्षा प्रणालीलाई आधुनिक र प्रविधिमैत्री बनाइने। प्रत्येक जिल्लामा कम्तीमा एक विद्यालय पर्ने गरी १ सय विद्यालयमा शैक्षिक नतिजामा आधारित प्रोत्साहन कार्यक्रम सञ्चालन गरिने। शिक्षक र विद्यार्र्थी संख्या तथा भौगोलिक दूरी र यातायात सुविधाका आधारमा विद्यालयको पुनःनक्सांकन गरी विद्यालय गाभ्ने नीति लिइने अंग्रेजी, विज्ञान र गणित विषयका शिक्षकहरूको अभाव हुन नदिन विश्वविद्यालयसँगको सहकार्यमा शिक्षक बैंकको स्थापना गरिने। स्नातक तह उत्तीर्ण विद्यार्थीलाई स्वयंसेवक शिक्षकको भूमिकामा परिचालन गरिने। कक्षा पाँचसम्मका विद्यार्थीलाई उपलब्ध गराइने दिवाखाजा कार्यक्रमको रकम वृद्धि गरी १० अर्ब १९ करोड विनियोजन। निरोगी नेपालः स्वस्थ नेपाली स्वास्थ्य बिमा कार्यक्रमको पुनर्संरचना गरिने। बिमा सुविधाको दुरुपयोग हुन नदिन दोहोरोपना हटाइने। उच्च रक्तचाप, मुटु, मधुमेह, मृगौला, कलेजो र क्यान्सर लगायतका नसर्ने रोगको निदान र उपचारका लागि दक्ष चिकित्सक र आधुनिक उपकरण सहित विशिष्टीकृत सेवा विस्तार गरिने। सातै प्रदेशमा मुटुरोग र क्यान्सर रोगको उपचार विस्तार गरिने। कीर्तिपुर जलन अस्पताल, धुलिखेल अस्पताल, काठमाडौं इन्स्टिच्युट अफ चाइल्ड हेल्थ, तिलगंगा र रणअम्बिका आँखा अस्पतालको सेवा तथा गुणस्तर वृद्धि गर्न पुँजीगत अनुदानको व्यवस्था। निर्माणाधीन आधारभूत अस्पतालको निर्माण कार्य सम्पन्न गरिने। पाठेघर तथा स्तनक्यान्सर र पाठेघर खस्ने रोगको निःशुल्क परीक्षण गर्ने कार्यक्रमलाई निरन्तरता दिइने। गर्भवती, सुत्केरी तथा नवजात शिशुको जीवनरक्षाका लागि आमा सुरक्षा कार्यक्रम, सुनौला हजार दिन र विपन्न नागरिकका लागि सामाजिक स्वास्थ्य सुरक्षा कार्यक्रम सञ्चालन गरिने। सबै प्रदेशमा अटिजम तथा बौद्धिक अपांगता भएका बालबालिकाको पहिचान, उपचार तथा पुनःस्थापनाका लागि सेवा प्रारम्भ गरिने। राष्ट्रिय औषधी प्रयोगशालाको क्षमता विस्तार गरी सबै प्रकारका औषधिको गुणस्तर जाँच गरिने। अत्यावश्यक औषधिको स्वदेशमै उत्पादन बढाउन सहजीकरण गरिने। युवा तथा खेलकुद खेल प्रतियोगिता प्रबर्द्धन राष्ट्रिय तथा अन्तर्राष्ट्रियस्तरका खेलाडी उत्पादन र खेल प्रतियोगिता प्रबद्र्धन गर्न निजी क्षेत्रलाई खेल पूर्वाधारमा लगानी गर्न आकर्षित गरिने। झापाको दमकमा सबै प्रकारका खेल प्रतियोगिता आयोजना गर्न सकिने अन्तर्राष्ट्रियस्तरको आधुनिक रंगशाला निर्माण गरिने। खेल विधाको विविधीकरणर खेल पर्यटनको प्रबद्र्धनका लागि सोलुखुम्बु, मुस्ताङ रजुम्लामाहाइ अल्टिच्युड स्पोर्टः स्टेडियम निर्माण गरिने खेलाडी र प्रशिक्षकलाई प्रदान गरिंदै आएको प्रोत्साहन भत्तालाई निरन्तरता। प्रत्येक प्रदेशमा कम्तीमा तीन विद्यालयमा स्पोर्टस एकेडेमी सञ्चालन गर्न बजेट व्यवस्था ०० महिला, बालबालिका तथा ज्येष्ठ नागरिक स्वच्छ ऊर्जा तथा सिँचाइ नदी बेसिन गुरुयोजनाअनुरूप जलस्रोतको महत्तम उपयोग, संरक्षण र नियमन गरिनेछ। भूमिगत जलस्रोतको उपयोग र व्यवस्थापनका लागि जलसतह मापन तथा डिजिटाइजेसन गरिने। जलाशययुक्त ठूला आयोजनाको निर्माणलाई उच्च प्राथमिकता दिइने छ। जलविद्युत् सर्भेक्षण,उत्पादन, प्रसारण र वितरणमा निजी क्षेत्रको लगानी प्रोत्साहित गरिनेछ। औद्योगिक तथा गार्हस्थ ग्राहकको लागि ऊर्जाको माग र खपत समयको आधारमा फरक फरक महसुल निर्धारण गरिने। आगामी दुई वर्षभित्र ग्रामीण विद्युतीकरणको बाँकी काम सम्पन्न गरिने। ग्रीन हाइड्रोजन उत्पादन गर्न स्वदेशी तथा विदेशी निजी लगानी आकर्षित गरिने। सौर्य तथा वायु ऊर्जा ब्याट्रीमा सञ्चय गरी राष्ट्रिय प्रणालीमा आवद्ध गरेमा जलाशययुक्त आयोजना सरह विद्युत खरिद सम्झौता गर्ने व्यवस्था मिलाइने। दिगो, गुणस्तरीय र सुरक्षित पूर्वाधार दु्रतमार्ग, अन्डरपास र ओभरपासजस्ता आधुनिक पूर्वाधारहरूको निर्माणलाई तीब्रता दिइने। राष्ट्रिय राजमार्गलाई आवश्यकताको आधारमा दुईलेनदेखि आठ लेनसम्मको गतियुक्त र सुरक्षित सडकमा स्तरोन्नति गर्दै लगिने। आगामी आर्थिक वर्षमा नागढुंगा र सिद्धबाबा सुरूङमार्गको निर्माण सम्पन्न गर्न २अर्ब ६० करोड विनियोजन। बन्द अवस्थामा रहेकोकाठमाडाहेटौडा रोपवेको विकल्पमा नवीन प्रविधिमा आधारित पोडवेको सम्भाव्यता अध्ययन गर्न आवश्यक रकम छुट्याइएको। वीरेठाँटीमुक्तिनाथ केबलकार निर्माण गर्न निजी क्षेत्रलाई सहजीकरण गरिने। आगामी दुई वर्षभित्र पूर्वपश्चिमराजमार्गको काकडभिट्टालौकही, कमलाकञ्चनपुर, कमलाबागमती, बागमतीपथलैया, वुटवलनारायणगढ, वुटवलगोरूसिङ्गे खण्डको ४२२ किलोमिटर सडकलाई चार लेनमा स्तरोन्नति गरिने। सिद्धार्थ राजमार्गलाई डेडिकेटेड डवल लेनमा स्तरोन्नति गर्ने कार्य प्रारम्भ गरिने। यात्राको समय, लागत, दूरीर दुर्घटना घटाउन पुष्पलाल मध्यपहाडी राजमार्गको विद्यमान रेखाङ्कन परिमार्जन गरिने। हुलाकी राजमार्गको निर्माण कार्य दुई वर्षभित्र सम्पन्न गरी तराई मधेशको आर्थिक विकास तथा अन्तरआवद्धतालाई सुदृढ गरिने। योजनावद्ध शहरी विकास सामूहिक आवास विकासको लागि जग्गा प्राप्ति र वित्तीय पँहुच उपलब्ध गराइने। निजीक्षेत्रबाट निर्माण तथा सञ्चालन हुने सामुदायिक तथा संयुक्त आवास विकासका लागि नीतिगत सहजीकरण गरिने। निजी क्षेत्रसँगको साझेदारीमा व्यवस्थित शहर विकास गरिने र काठमाडौँ उपत्यका कोईशान, आग्नेय, तारकेश्वर र डुकुछापमा जग्गा विकासआयोजना सञ्चालन गरिने। नवलपरासी पूर्वको जिल्ला सदरमुकाममा पूर्वाधार निर्माण कार्यलाई तीब्रता दिन ८० करोड विनियोजन। आगामी वर्ष सङ्घीय संसद र सर्वोच्च अदालतको भवन निर्माण सम्पन्न गरिने र पुरातात्त्विक महत्त्वका शितल निवास, हरिहरभवन, श्रीमहल र ग्यालरी बैठकको पुननिर्माण गरिने। स्थानीय तह र निजी क्षेत्रको साझेदारीमा आधुनिक प्रविधियुक्त फोहोर प्रशोधन केन्द्र स्थापना गरी ऊर्जा, मल, ब्रिकेट लगायतका सामग्री उत्पादन गरिने। खानेपानी तथा सरसफाइ काठमाडौँ उपत्यकाको खानेपानी आपूर्ति प्रणालीलाई एकीकृत र व्यवस्थित गर्न काठमाडौँ उपत्यका खानेपानी व्यवस्थापन बोर्ड,काठमाडौँ उपत्यका खानेपानी लिमिटेड,आयोजना कार्यान्वयन निर्देशनालय र मेलम्ची खानेपानी विकास समितिलाई एकीकृत गरिने। सङ्घ, प्रदेश, स्थानीयतह र समुदायको सहकार्यमा प्रशोधित खानेपानी उपलब्ध गराउन सात प्रदेशका सात शहरमा नमुना आयोजना सञ्चालन गरिने। मेलम्ची खानेपानी आयोजनाको हेडवक्र्स विपद् जोखिमको दृष्टिकोणले सुरक्षित स्थानमा पुनर्निर्माण गरिने। काठमाडौँ उपत्यकामा खानेपानी वितरण प्रणाली विस्तार गरिने। आगामी आर्थिक वर्षमा तराईमधेशका २८० अधुरा खानेपानी आयोजनाको निर्माण कार्यसम्पन्न गरी स्थानीय तहमा हस्तान्तरण गरिने। लिफ्ट प्रविधिबाट खानेपानी सेवा उपलब्ध गराउँदा लाग्ने विद्युत महसुलमा ५०प्रतिशत छुट दिने व्यवस्था। विपद्पछिको पुनर्निर्माण भूकम्प र मनसुनजन्य विपद्बाट क्षतिभएका निजीआवास, विद्यालय, सार्वजनिक पूर्वाधार, पुरातात्त्विक एवं सांस्कृतिक सम्पदाको पुनर्निर्माण गरिने। सङ्घ, प्रदेश र स्थानीय तहबीच आयोजनाको दोहोरोपना हुन नदिन एकीकृत राष्ट्रिय आयोजना बैंक व्यवस्थापन सूचना प्रणाली सञ्चालनमा ल्याइने। अध्यागमन प्रणालीको स्तरोन्नति गरी अनलाइन पेमेन्ट सिस्टम रअनलाइन भिसाको सुविधा उपलब्ध गराइने। स्टार्ट अप व्यवसायमा काम गर्ने विशेषज्ञ तथा लगानीकर्तालाई निःशुल्क आवासीय भिसा र नेपालमा बसेर विदेशी कम्पनीको लागि रिमोर्ट वर्क गर्ने व्यक्तिलाई डिजिटल नोम्याड भिसा उपलब्ध गराइने। परराष्ट्र सम्बन्ध गैरआवासीय नेपालीको ज्ञान, सीप, पुँजी, प्रविधि, सञ्जाल र पँहुचलाई राष्ट्रिय विकासमा उपयोग गरिने। विदेशमा संकटमा परेका नेपालीलाई यथाशीघ्र उद्धारको प्रवन्ध मिलाइने। शान्ति प्रक्रिया र सङ्क्रमणकालीनन्यायसम्बन्धी बाँकी काम सम्पन्न गरिने। सत्य निरूपण तथा मेलमिलापआयोग र वेपत्ता पारिएका व्यक्तिहरूको छानबिन आयोगलाई क्रियाशील बनाइने। घाइते अपाङ्ग तथा अशक्तहरूको सरकारी अस्पतालहरूमा निःशुल्क उपचार गर्ने व्यवस्था मिलाइने। सम्पत्ति शुद्धीकरण निवारण मुलुकलाई सम्पत्ति शुद्धीकरणको सघन निगरानी सूचीबाट निर्धारित समय अगावै बाहिर निकाल्न र भविष्यमा यस्तो अवस्था आउन नदिन सम्पत्ति शुद्धीकरण तथा आतंककारी कार्यमा वित्तीय लगानी निवारण सम्बन्धी राष्ट्रिय रणनीति तथा कार्ययोजना कार्यान्वयन गरिने। राष्ट्रिय जोखिम मूल्यांकन शीघ्र सम्पन्न गरी गम्भीर प्रकृतिका आर्थिक अपराधको अनुसन्धान तथा अभियोजनलाई तीब्रता दिइन।।सम्पत्तिशुद्धीकरण निवारण प्रणालीको सुदृढीकरणका लागि नेपाल राष्ट्र बैंक, धितोपत्र बोर्ड, नेपाल बीमा प्राधिकरण, सहकारी नियमन प्राधिकरण लगायतका नियामक निकायको निगरानी, अनुसन्धान र कारवाहीलाई सबल बनाइने। वित्तीय क्षेत्र सुदृढीकरण नेपाल राष्ट्र बैंक र नेपाल बीमा प्राधिकरणसम्बन्धी कानूनमा सामयिक सुधार गरिने। नेपाल स्टक एक्सचेन्जको पूनर्संरचना गरी संस्थागत क्षमता अभिवृद्धि गरिने। दोस्रो वित्तीय क्षेत्र सुधार रणनीति कार्यान्वयन गरिने र बैङ्क तथा वित्तीय संस्थाको खराब कर्जा तथा गैर बैंकिङ्ग सम्पत्ति व्यवस्थापनको लागिएसेट मेनेजमेण्ट कम्पनी स्थापना गरिने। समस्यामा परेका उद्योगी व्यवसायीहरूको कर्जाको पुनर्तालिकीकरण, थप कार्यशील पुँजी प्रवाह र ब्याज जरिवानामा सहुलियत प्रदान गरी व्यावसायिक पुनरूत्थान गर्न सहजीकरण गरिने। सम्बन्धित व्यक्तिले वर्षमा एकपटक एक ठाँउमा केवाइसी विवरण भर्ने र उक्त विवरणलाई राष्ट्रिय परिचयपत्रमा आवद्ध गर्ने व्यवस्था मिलाइने छ। केवाइसी विवरण आवश्यक पर्ने निकायले विद्युतीय माध्यमबाट प्राप्त गर्न सक्ने व्यवस्था गरिने। अर्थतन्त्रलाई गतिशील तुल्याउन निजी क्षेत्रमा प्रवाह हुने कर्जा विस्तार गरिने। विद्यमान क्षेत्रगत जोखिम व्यवस्थामा पुनरावलोकन गरी कार्यशील पुँजीका लागि कर्जा प्रवाहमा सहजीकरण गरिने। सार्वजनिक संस्थान व्यवस्थापन सार्वजनिक संस्थानको सरकारी लगानी व्यवस्थापन गर्दा जमिनको स्वामित्व नेपाल सरकारमा नै कायमराख्ने नीति लिइने। सार्वजनिक निजी साझेदारीमा धौवादी फलाम कम्पनी सञ्चालन गरिनेछ। जनकपुर चुरोट कारखाना, गोरखकाली रबर उद्योग, वुटवल धागो कारखाना, नेपाल मेटल कम्पनी, नेपाल ओरिण्ड एण्ड म्याग्नेसाइट,हेटौडा र उदयपुर सिमेन्टउद्योग लगायतका सार्वजनिक प्रतिष्ठानको विद्यमान अवस्था र व्यावसायिक सम्भाव्यताको अध्ययन गरी सरकारी लगानी व्यवस्थापन गरिने। नेपाल सरकारको वहुमत शेयर कायम रहने गरी नेपाल दूरसञ्चार कम्पनीको ३०प्रतिशत शेयरआम नागरिकमा विनिवेश गरिने। सार्वजनिक वित्त तथा आयोजना व्यवस्थापन विनियोजन कुशलता कायम गरी सार्वजनिक वित्तको प्रभावकारिता वृद्धि गरिने। राष्ट्रिय गौरवका आयोजनाहरूको छनौटका लागि स्पष्ट मापदण्ड निर्धारण गरिने। विद्यमान राष्ट्रिय गौरवका आयोजनाहरूको पुनरावलोकन गरिने। विकास आयोजनाको सङ्ख्या गत वर्षभन्दा ४हजार ६ सय ५४ ले घटाई आयोजना व्यवस्थापनलाई छरितो बनाइएको। सङ्घीय सरकारले कार्यान्वयन गर्ने पूर्वाधारका नयाँ आयोजनामा ३ करोड भन्दा कम विनियोजन नगर्ने मापदण्ड कार्यान्वयन"
बजेटमा नारायणी रंगशाला नपरेपछि वीरगन्जका मेयर आक्रोशित,"वीरगन्ज : सरकारले आगामी आर्थिक वर्ष २०८२८३ का लागि सार्वजनिक गरेको नयाँ बजेटमा वीरगन्जको नारायणी रंगशाला फेरि उपेक्षामा परेपछि वीरगन्ज महानगरका मेयर राजेशमान सिंहले आक्रोश व्यक्त गरेका छन्। नयाँ बजेटमा काठमाडौंंको मूलपानी, कीर्तिपुर, मोरङ, कैलाली, रूपन्देही, झापा र सुर्खेत लगायतका स्थानका रंगशालाका लागि उल्लेखनीय रकम छुट्याइएको छ। तर दशरथ रंगशालापछिको दोस्रो ठूलो वीरगन्जको नारायणी रंगशाला भने फेरि उपेक्षामा परेपछि मेयर सिंहले सामाजिक सञ्जालमार्फत सरकारप्रति आक्रोश पोखेका छन्। मेयर सिंहले लेखेका छन्, थुइक्क ! बजेटमा देशका हरेक ठाउँका रंगशाला अटाउँछन्, तर वीरगन्जको रंगशाला अटाउँदैन ? हाम्रा सपना बारम्बार बजेटबाहिर राखिन्छन्। खेलकुदका नाममा समिति बनाउने, फोटो खिचाउने तर काम शून्य ! उनले संघीय र मधेस प्रदेश दुवै सरकारलाई झुठो आशा नदेखाउन चेतावनी पनि दिएका छन्। उनले भने, यदि साँच्चै सम्भव छैन भने हामीलाई जिम्मा देऊ, हामी आफैं रंगशाला बनाउँछौं, वीरगन्जको गौरव हामी आफैं जोगाउँछौं। मेयर सिंहले नारायणी रंगशालाको ऐतिहासिकता, सम्भावना र वर्तमान अवस्थाको उल्लेख गर्दै संघ सरकारले बारम्बार उपेक्षा गर्नु अन्यायपूर्ण र अपमानजनक रहेको टिप्पणी गरेका छन्।"
"निजामती, सुरक्षाकर्मी र शिक्षक कर्मचारीका लागि सहुलियतमा अपार्टमेन्ट","काठमाडौं : हरेक तीन वर्षमा महँगीको आधारमा तलब बढाउनुपर्ने व्यवस्था छ। तर, यसपटक पनि बजेटमा तलब नबढेपछि राष्ट्रसेवक कर्मचारी निराश भएका छन्। अर्थमन्त्री विष्णु पौडेलले बिहीबार संसदमा प्रस्तुत गरेको आर्थिक वर्ष २०८२८३ को बजेटमा स्रोत अभावका कारण कर्मचारीको तलब बढाउन नसकिएको बताए। राष्ट्रसेवकहरूको सेवा सुविधा समय सापेक्ष बनाउनुपर्ने आवश्यकता बोध भए तापनि स्रोत व्यवस्थापनमा परेको दबाबले गर्दा अपेक्षाअनुरूप तलब वृद्धि गर्न सम्भव भएन, प्रस्तुत बजेटमा उल्लेख छ। सबै राष्ट्रसेवकहरूका लागि २०८२ साउन १ गतेदेखि लागू हुने गरी महँगी भत्ता वृद्धि गरी मासिक ५ हजार पुयाइएको छ। विगतमा २ हजार महँगी भत्ता पाउँदै आएका थिए। कर्मचारीको आधिकारिक ट्रेड युनियनका पूर्वअध्यक्ष भोलानाथ पोखरेलले प्रधानमन्त्री र अर्थमन्त्री कर्मचारी मैत्री हुँदा पनि बजेटमा विभेद गरिएको भन्दै दुःख प्रकट गरे। कर्मचारीको मनोबल बढाउन, उत्पादशील बनाउन, भ्रष्टाचार शून्य सहनशीलताको नीति लागू पनि कर्मचारीलाई प्रोत्साहित गर्नुपर्ने उनको भनाइ छ। राज्यकोषबाट सुविधा प्राप्त गर्ने प्रतिष्ठान, बोर्ड, समिति तथा सार्वजनिक निकायका पदाधिकारी र कर्मचारीको तलब तथा सेवा सुविधाको पुनरावलोकन गरी एकरूपता ल्याइने कुरा पनि बजेटमा समेटिएको छ। निजामती, सुरक्षाकर्मी र शिक्षक कर्मचारीका लागि सहुलियतमा अपार्टमेन्ट कर्मचारी सञ्चयकोष लगायत अवकाश कोषहरूको अग्रसरता र निजी क्षेत्रको सहभागितमा सुलभ आवास कार्यक्रम सञ्चालन गरिने पनि बजेट भाषणमा उल्लेख छ। सातै प्रदेशका प्रमुख सहरी केन्द्रहरूमा एक लाख भवन तथा अपार्टमेन्ट निर्माण गरी निजामती, सुरक्षाकर्मी र शिक्षक कर्मचारीलाई सहुलियतपूर्ण ब्याजदर र किस्ताबन्दीमा उपलब्ध गराउने व्यवस्था पनि सरकारले गर्ने भएको छ। टेड युनियनका नेता पोखरेल आफू आधिकारिक ट्रेड युनियनको अध्यक्ष हुँदा नै कर्मचारी स्वास्थ्य, शिक्षा र आवासको विषय उठाएको बताए। उनले सरकार कर्मचारीलाई आवासको व्यवस्था गर्ने योजना स्वागत योग्य भएको बताउँदै कार्यान्वयन हुनुपर्ने बताए। यो स्वागत योग्य काम हो, तर यो तुहिनु भएन, यसको कार्यान्वयन हुनु पयो, उनले भने। अवकाश प्राप्त कर्मचारीको हकमा आवासको व्यवस्था गर्नुपर्ने उनले बताए। नेपालको संविधानमा उल्लिखित संघ, प्रदेश र स्थानीय तहको अधिकार सूचीअनुरूप कार्य विस्तृतीकरण प्रतिवेदन पुनरावलोकन गरिने पनि बजेटमा उल्लेख छ। तीन तहका कानुनहरूबीच कार्यक्षेत्रगत तादात्म्यता र एकरूपता कायम गर्न मौजुदा कानूनहरूमा सुधार गरिने भएको छ। उच्चस्तरीय शासकीय सुधार आयोगको मार्गदर्शनमा नीतिगत, कानुनी तथा संस्थागत सुधार गरिने पनि बजेटमा उल्लेख छ। संघीय निजामती सेवा विधेयक संसद्को चालु अधिवेशनबाट पारित गरिने बजेटमा उल्लेख छ। यसबाट राष्ट्रसेवकहरूको सेवा शर्तमा एकरूपता र वृत्ति विकासमा सुनिश्चितता कायम हुने विश्वास लिएको छु। बजेट भाषणमा उल्लेख छ। सार्वजनिक सेवाको प्रभावकारिता बढाउन र विकासलाई नतिजामुखी बनाउन प्रधानमन्त्री तथा मन्त्रिपरिषद्को कार्यालयलाई सेन्टर अफ एक्सिलेन्सको रूपमा विकास गरिने भएको छ।नागरिक एपको क्षमता विस्तार गरिने भएको छ। सञ्चयकर्ताका परिवारका अन्य सदस्यलाई पनि उपचार सुविधा कर्मचारी सञ्चयकोषबाट सञ्चकर्ताका अब परिवारका सदस्यको उपचारको सुविधा पाउने भएका छन्। यसअघि सञ्चयकर्ताले मात्रै उपचारको सुविधा पाउने व्यवस्था थियो। प्रस्तुत बजेटमा कर्मचारी सञ्चयकोषबाट हाल सञ्चयकर्ताका पतिपत्नीका लागि उपलब्ध स्वास्थ्य उपचार सुविधा परिवारका अन्य सदस्यमा समेत विस्तार गरिने उल्लेख छ। निजामती अस्पतालको स्तरोउन्ति गरिने बजेटमा भाषणमा छ। उनले प्रदेशका अस्पतालमा कर्मचारी उपचार सुविधा उपलब्ध गराउने व्यवस्था गर्नुपर्ने बताए। करार कर्मचारी र अस्थायी तथा राहत शिक्षक पनि सामाजिक सुरक्षा कोषमा स्वीकृत दरबन्दीभित्र करार सेवामा रहेका कर्मचारी र अस्थायी तथा राहत शिक्षकलाई योगदानमा आधारित सामाजिक सुरक्षा कार्यक्रममा आबद्ध गरिने भएको छ। यसका लागि रोजगारदाता र योगदानकर्ताबाट १०१० प्रतिशत योगदान सहितको छुट्टै प्याकेज बनाई कार्यान्वयन गरिने बजेटमा उल्लेख छ। तर पोखरेल स्वीकृत दरबन्दीमा धेरै करार सेवा कर्मचारी रहेको बताउँदै उनीहरूको मागको सम्बोधन नभएको बताउँछन्। सबै संवैधानिक निकायहरूलाई आवश्यक स्रोत, साधन र जनशक्तिको व्यवस्था गरिने बजेट भाषणमा छ। सार्वजनिक निकायको कार्यसम्पादनमा पारदर्शिता, उत्तरदायित्व र सदाचार कायम गरिने भएको छ। सार्वजनिक निकायमा पेशागत आचरण र अनुशासनसम्बन्धी आचार संहिता तयार गरी लागू गरिने बजेटमा उल्लेख छ। सेवा प्रदायक सार्वजनिक निकायमा निरन्तर निगरानी र अनुगमन गरिने भएको छ। भ्रष्टाचारविरुद्ध शून्य सहनशीलता अपनाइने बजेटमा उल्लेख छ। स्वार्थको द्वन्द्वसम्बन्धी कानून तर्जुमा गरिने भएको छ। मतदाता परिचयपत्रलाई राष्ट्रिय परिचयपत्रसँग आबद्ध मतदाता परिचयपत्रलाई राष्ट्रिय परिचयपत्रसँग आबद्ध गरिने भएको छ। निर्वाचनको विश्वसनीयता अभिवृद्धि गर्नका लागि मतदाता परिचयपत्रलाई राष्ट्रिय परिचयपत्रसँग आबद्ध गर्नका लागि बजेटमा उल्लेख छ। यसको सुरुवात काठमाडौं उपत्यकाबाट गरिने भएको छ। ५ लाख परिवारलाई लालपुर्जा आगामी आर्थिक वर्षभित्र लगत संकलन र प्रमाणीकरण गरी पाँच लाख परिवारलाई जग्गाधनी दर्ता प्रमाणपुर्जा उपलब्ध गराइने भएको छ। भूमिसम्बन्धी कानुनमा संशोधन गरी भूमिहीन दलित, सुकुम्बासी र अव्यवस्थित बसोबासीको समस्या स्थायीरूपमा समाधान गरिने उल्लेख छ। जग्गाधनी दर्ता प्रमाणपुर्जा वितरण गर्नका स्रोत, साधन र जनशक्तिको अभाव हुन नदिइने पनि बजेट भाषणमा उल्लेख छ। भूमिसम्बन्धी कानुन संशोधनका लागि प्रतिनिधिसभामा प्रस्तुत गरिएको छ। यसअघि भूमिसम्बन्धी अध्यादेश पनि ल्याइएको थियो तर त्यो अध्यादेश विरोधका बाबजुद सरकारले फिर्ता लिएको थियो। १०० स्थानीय तहमा भूमि बैंक आगामी आर्थिक वर्षमा कम्तीमा एक सय स्थानीय तहमा भूमि बैंक स्थापना गरिने भएको छ। तत्कालीन केपी ओली सरकारकौ पाला ल्याएको भूमि बैंकसम्बन्धी व्यवस्थाबीचमा रोकिएको थियो। यो बजेटमा भूमि बैंकमा अभिलिखित जग्गा व्यावसायिक कृषिका लागि स्थानीय तहसँग करार सम्झौता गरी प्राप्त गर्न सक्ने व्यवस्था मिलाइने व्यवस्था पनि गरिएको छ। बजेटमा सरकारी तथा सार्वजनिक जग्गाको अभिलेख अद्यावधिक र संरक्षण गरिने पनि उल्लेख गरिएको छ। कृषियोग्य जमिन बाँझो राख्न नपाइने कृषियोग्य भूमि बाँझो राख्न नपाइने नीति लिइने भएको छ। पछिल्लो समय धेरै कृषि योग्य जमिन बाँझो रहदै आएको छ। अर्थमन्त्री पौडेलद्वारा प्रस्तुत बजेटमा कृषियोग्य भूमिको उपयोग गर्न भूमि बैंकसम्बन्धी कानुनी तथा संस्थागत प्रबन्ध गरिने उल्लेख गरिएको छ। जग्गाधनीले जग्गा लिजमा दिन चाहेमा स्थानीय तहसँग करार सम्झौता गर्ने व्यवस्था मिलाइने भएको छ। स्थानीय तहमार्फत भूउपयोग क्षेत्र वर्गीकरण गरी भूउपयोग योजना तर्जुमा गरिने पनि बजेटमा उल्लेख छ। लाइडार प्रविधिबाट गरिने नापनक्सा कार्यलाई विस्तार गरिने भएको छ। लाइडार सर्भेको तथ्यांकलाई पूर्वाधार निर्माण आयोजनाको सम्भाव्यता अध्ययन तथा डिजाइन प्रयोजनका लागि प्रयोग गरिने बजेटमा उल्लेख छ। नापनक्सा व्यवस्थित गर्न सेटलाईट प्रविधिमा आधारित राष्ट्रि नियन्त्रण विन्दुहरूको सञ्जाल सुदृढ गरिन भएको छ। भूमिसुधार तथा मालपोत र नापी कार्यालयका अभिलेखलार्य डिजिटाइज गरिने भएको छ। भूसूचना प्रणालीलाई स्तरोन्नति गरी सबै कार्यालयमा विस्तार गरिने बजेटमा उल्लेख छ। बैंक, वित्तीय र सहरकी संस्थाबाट गरिने रोक्का र फुकुवासम्बन्धी कार्य अनलाइन प्रणालीबाट हुने व्यवस्था मिलाइने पनि बजेटमा उल्लेख छ। अनुदानको अधिकतम सीमा लागतको ५० प्रतिशतसम्म कायम संविधानले निर्दिष्ट गरेबमोजिम संघ, प्रदेश र स्थानीय तहमा बजेट अनुशासन सुदृढ गर्न कानुन निर्माण गरिने बजेटमा उल्लेख छ। तीनै तहमा लागू हुने गरी सार्वजनिक खर्च मापदण्ड तर्जुमा गरिने भएको छ। सरकारी कोषबाट प्रदान गरिने अनुदान लक्षित वर्गमा पुयाउन र दोहोरोपना हटाउन तीनै तहमा लागू हुने गरी उत्पादन प्रोत्साहनमा आधारित राष्ट्रिय अनुदान नीति निर्माण गरिने बजेटमा उल्लेख छ। अनुदानको अधिकतम सीमा लागतको ५० प्रतिशतसम्म कायम गरिने भएको छ। देशभरका सबै प्रतिष्ठानको सञ्चालन तथा व्यवस्थापनमा एकरूपता कायम गर्न छाता कानुन निर्माण गरिने बजेटमा उल्लेख छ। प्रतिष्ठान तथा विकास समितिहरूले संघीय सरकारबाट उपलब्ध हुने चालु र पुँजीगत अनुदानको सीमाभित्र रही सञ्चालन र दायित्व व्यवस्थापन गर्नुपर्ने व्यवस्था गरेको छु। अर्थमन्त्री पौडेलले भनेका छन्। वैदेशिक भ्रमण, परामर्श सेवामा अंकुश सरकारले वैदेशिक भ्रमण र परामर्श सेवामा पनि अंकुश लगाउने भएको छ। अर्थमन्त्रीद्वारा प्रस्तुत बजेटमा भनिएको छ,उच्चस्तरीय कूटनीतिक भ्रमण तथा नेपाल सदस्य रहेको अन्तर्राष्ट्रिय संस्थामा अनिवार्य प्रतिनिधित्व गर्नुपर्ने अवस्थामा बाहेक नेपाल सरकारको स्रोतमा वैदेशिक भ्रमण गरिने छैन। नियमित संरचनाबाट सम्पन्न गर्न नसकिने भनी जिम्मेवार अधिकारीले निर्णय गरेको अवस्थामा बाहेक परामर्श सेवा लिन नपाउने व्यवस्था पनि गरिएको छ। ठूला र जटिल प्रकृतिका आयोजनामा बाहेक सुपरिवेक्षण परामर्शदाताको सेवा लिइने छैन, बजेटमा भनिएको छ। ऐन, नियम, नीति, कार्यविधि मापदण्ड लगायतका दस्तावेजहरूको मस्यौदा तयार गर्न परामर्श सेवा लिन नपाइने व्यवस्था पनि गरिएको छ। परामर्श सेवा नाम ठूलो रकम खर्च भए पनि सरकारले यसमा अंकुश लगाउन लागेको हो। निर्माण कार्यमा कन्टिन्जेन्सी रकमको सीमा घटाएर १ अर्बसम्म लागत अनुमान भएका आयोजनामा ३ प्रतिशतसम्म र सोभन्दा बढीका आयोजनामा २ प्रतिशतसम्म हुने गरी कार्यान्वयन गर्ने व्यवस्था गरिएको छ।"
निर्विकल्प गणतन्त्र,"राजतन्त्रको अन्त्य गर्दै जनताले आफ्नै शासन सुरु गरेको १९ वर्ष भएको छ। जसलाई जनताको शासन प्रणाली अर्थात् गणतन्त्र भनिन्छ र जहाँ सम्पूर्ण सत्तास्रोत जनतामा निहित रहन्छ। लोकतान्त्रिक मूल्य, मानव अधिकार र स्वतन्त्रताको सुनिश्चितता गर्ने राजनीतिक प्रणालीका रूपमा गणतन्त्र आजको युगको अपरिहार्य आवश्यकता बनिसकेको छ। नेपालमा २०६२६३ को जनआन्दोलनले राजतन्त्रको अन्त्य गर्दै गणतान्त्रिक युगको आरम्भ गर्यो। तर, पछिल्ला केही वर्षमा गणतन्त्रको विपक्षमा विभिन्न स्वर उठ्न थालेका छन्, जुन संवैधानिक व्यवस्था र जनताको निर्णयको स्पष्ट विरोध हो। नेपालको सन्दर्भमा गणतन्त्र केवल राजनीतिक संरचना होइन, यो जनताको संघर्ष, बलिदान र दीर्घकालीन आन्दोलनको उपलब्धि हो। राजा ज्ञानेन्द्रको निरंकुश शासनविरुद्ध भएको ऐतिहासिक जनआन्दोलनले नेपाली जनताले अधिनायकवादी शासन स्विकार्न सक्दैनन् भन्ने देखाएको हो। पुरानो पुस्ताले एकतन्त्रीय शासनको कष्टपूर्ण अनुभूत गरे। जुन पुस्ता अहिले गणतन्त्रको विकल्पमा रहन सक्दैन। अहिलेको नयाँ पुस्ता स्वतन्त्रता, समानता र अवसरमा विश्वास राख्ने भएकाले उसले कुनै पनि व्यक्ति विशेषको शासन होइन, संस्थागत लोकतन्त्र चाहन्छ। त्यसैले गणतन्त्रविरोधी आवाजहरू केवल विगतमा फर्कने असफल प्रयास हुन्। गणतन्त्रपछि राजतन्त्र पुनस्र्थापना हुन्छ भन्नु दिवास्वप्न मात्रै हो। विश्वकै सन्दर्भमा हेर्दा पनि गणतन्त्र अपरिहार्य अभ्यासको रूपमा देखिन्छ। ग्रिस प्राचीन कालमै लोकतन्त्रको जन्मस्थल हो, जहाँ राजतन्त्रलाई विस्थापित गर्दै जननिर्वाचित शासन प्रणाली स्थापना गरियो। जसले मानव सभ्यतामा आधुनिकतासँगै नागरिकहरू स्वतन्त्रता चाहन्छन् भन्ने पुष्टि गर्छ। फ्रान्समा सन् १७८९ को फ्रेन्च क्रान्तिले राजतन्त्रलाई अन्त्य गर्दै गणतन्त्र स्थापना गर्यो, जसलाई पछि केही समयका लागि पुनः राजतन्त्र फर्काइए तापनि जनताले त्यसलाई स्वीकार्न चाहेनन्। अन्ततः गणतन्त्रलाई स्थायी रूपमा स्वीकारे। यस्तै, ब्राजिलमा सन् १८८९ मा राजतन्त्रको अन्त्य गर्दै गणतन्त्र स्थापना गरियो र आजसम्म त्यो स्थायित्वमा पुगेको छ। इटालीमा दोस्रो विश्वयुद्धपछि जनमत संग्रहबाट राजतन्त्र अन्त्य गर्दै गणतन्त्र घोषणा गरिएको थियो। यी सबै उदाहरणले देखाउँछन् कि जनताको इच्छा र समयको माग अन्ततः गणतन्त्र नै हो। यसको विकल्प राजतन्त्र नभएर गणतन्त्र नै हो भन्ने बुझ्नुपर्छ। नेपालले पनि यी अन्तर्राष्ट्रिय अभ्यासहरूबाट पाठ सिक्नुपर्छ। कुनै पनि अधिनायकवादी व्यवस्था जनताको इच्छा र अधिकारविपरीत हुन्छ। राज्य व्यवस्थामा पारदर्शिता, जवाफदेहिता, अधिकार प्रत्यायोजन जस्ता लोकतान्त्रिक मूल्यहरूको अभ्यास गणतन्त्रमै सम्भव छ। आजको युग सूचना, सशक्तीकरण र सहभागिताको हो, जसको प्रत्याभूति गणतन्त्रले मात्र दिन सक्छ। गणतन्त्रको कार्यान्वयनमा भएका त्रुटिहरूलाई सच्याउँदै गणतन्त्रलाई नै सुदृढ बनाउनुपर्छ। संघीयता कार्यान्वयन, सुशासन, नागरिकको सेवाप्रवाहलाई ध्यान दिने दायित्व सरकारको हो। प्रदेश सरकारको प्रभावकारिता, स्थानीय सरकारको जनमैत्री भावनाको विकासमा ध्यान दिँदा संघीयताका विषयमा निराश जनतासमेत उत्साहित हुने अवस्था सिर्जना हुन्छ। गणतन्त्र पक्षधरले सेवा प्रभावमा ध्यान दिनुपर्छ भने गणतन्त्र विरोधमा उत्रिएकाहरूले पनि गणतन्त्रलाई नै सुदृढ बनाउने योजनासहित सहकार्यमै आउनुको विकल्प रहँदैन। अब पनि जनताहरू गणतन्त्रको विरोधमा उत्रिएर राजतन्त्र फर्काउन आउँछन् भन्ने भ्रम राजनीतिक दलहरूले पाल्नुहुँदैन। त्यसैले, नेपालमा गणतन्त्रको विकल्प छैन। गणतन्त्रको विकल्प खोज्नु भनेको विगतका अँध्यारा दिनहरूमा फर्किन खोज्नु हो। समयले पुष्टि गरिसकेको छ, गणतन्त्र मात्र होइन, सशक्त र उत्तरदायी गणतन्त्रको निर्माण आजको आवश्यकता हो। यसलाई बलियो बनाउने जिम्मेवारी हामी सबैको हो, विशेषतः नयाँ पुस्ताको। गणतन्त्र विरोधी विचारधाराहरूले इतिहास र वर्तमान दुवैको यथार्थ बुझ्नुपर्छ। नेपाली जनताको भविष्य राजतन्त्र होइन, पूर्ण लोकतान्त्रिक गणतन्त्र हो।"
