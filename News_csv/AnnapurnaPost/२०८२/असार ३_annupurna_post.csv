शीर्षक,विवरण
नेपालले स्कटल्यान्डलाई १२ वर्षपछि हरायो,"काठमाडौं : नेपालले स्कटल्यान्डमाथि १२ वर्षपछि जित निकालेको छ। स्कटल्यान्डमा जारी त्रीदेशीय टी२० अन्तर्राष्ट्रिय शृंखलामा नेपालले स्कटल्यान्डलाई २ विकेटले पराजित गरेको हो। सन् २०१३ पश्चात नेपालले पहिलो पटक स्कटल्यान्डलाई हराएको हो। तितवुड क्रिकेट मैदानमा टस हारेर ब्याटिङ गरेको स्कटल्यान्डले ९७ रन बनाएको थियो। ९८ रनको सामान्य लक्ष्य पछ्याएको नेपालले १९५ ओभरमा ८ विकेट गुमाउँदै लक्ष्य पूरा गरेको हो। अन्तिम ओभरमा जितका लागि ४ रन चाहिएको अवस्थामा १९४ ओभरमा नेपालले आठौं विकेट गुमायो। नेपाललाई जितको लागि १ रन मात्रै चाँहिदा किरण ठगुन्ना क्याच आउट भए। करण केसी ३ र सन्दीप लामीछाने १ रनमा अविजित रहे। नेपालका लागि ओपनर कुशल भुर्तेलले सर्वाधिक ३० रन बनाए। उनले ३५ बलमा ४ चौका प्रहार गरे। नेपालले पहिलो विकेटको रुपमा २४ ओभरमा लोकेश बमलाई गुमाए। २१ रन बनाउँदा नेपालले पहिलो विकेट गुमाएको हो। उनलाई ब्रान्डन म्याकमुलेनले जर्ज मुन्सेको हातमा क्याच गराएका हुन्। ३१ ओभरमा नेपालले दोस्रो विकेटको रुपमा अनिल शाहलाई गुमायो। उनी ३ रन बनाउँदै ज्याक जार्भिसको बलमा बोल्ड भए। पावरप्लेमा २ विकेट गुमाउँदै नेपालले ३१ रन बनायो। त्यसपश्चात्, ७२ ओभरमा कप्तान रोहित पौडेलको विकेट गयो। उनलाई ७ रनमा सफ्यान सरिफले बोल्ड आउट गरेका थिए। १० ओभरमा नेपालले ३ विकेट गुमाउँदै ४९ रन बनाएको थियो। १२१ ओभरमा नेपालले चौथो विकेटको रुपमा कुशल भुर्तेललाई गुमायो। उनलार्ए मार्क वाटले एलबीडब्ल्यू आउट गराएका हुन्। पाँचौं विकेटको रूपमा नेपालका उपकप्तान दीपेन्द्र सिंह ऐरीको विकेट गयो। १४६ ओभरमा १४ रन बनाउँदै क्याच आउट भए। छैटौं विकेटको रूपमा बसिर अहमद १३ रनमा माइकल लिस्कको हातबाट कट एण्ड बोल्ड भए। सातौं विकेट रुपेश सिंहको गयो। उनी ६ रन बनाउँदै क्याच भए। स्कटल्यान्डका लागि माइकल लिस्क रसफ्यान सफिकले समान २२ विकेट लिए। ब्रान्डन म्याकमुलेन, मार्क वाट, ज्याक जार्भिस र जास्पर डेविटसनले समान ११ विकेट लिए। त्यसअघि ब्याटिङ गरेको स्कटल्यान्ड १९४ ओभरमा अलआउट हुँदै ९७ रन मात्रै बनाएको थियो। स्कटल्यान्डका लागि मिचेल लिस्कले सर्वाधिक ४६ रन बनाए। उनले ४६ बलमा ४ चौका र १ छक्का प्रहार गरे। ओपनरद्वय जर्ज मुन्से र मार्क वाटले क्रमशः ८ र १ रन बनाउँदै पेभेलियन फर्किए। ब्रान्डन म्याकमुलेनले १० रन बनाउँदा कप्तान म्याथ्यु क्रसले १५ रन बनाउँदै पेभेलियन फर्किए। अन्य कुनै पनि ब्याटरले दोहोरो अंकमा रन बनाउन सकेनन्। नेपालका लागि सन्दीप लामीछानेले सर्वाधिक ४ विकेट लिए। उनले ४ ओभरमा १ मेडनसहित ११ रन खर्चिए। करण केसी र दीपेन्द्र सिंह ऐरीले २२ विकेट लिए। ललित राजवंशीले १ विकेट लिए। नेपालले शृंखलाको पहिलो खेलमा नेदरल्यानड्ससँग तेस्रो सुपर ओभरमा हार व्यहोरेको थियो। नेपालले १२ वर्षपछि स्कटल्यान्डसँग टी२० फर्म्याटको खेल खेलेको थियो। यो नेपाल र स्कटल्यान्डको पहिलो टी२० अन्तर्राष्ट्रिय खेल थियो। यसअघि नेपालले २०१३ मा पहिलो पटक स्टकल्यान्डसँग आइसीसी विश्वकप टी२० क्वालिफार्यस खेलेको थियो। जसमा नेपाल ८ विकेटले पराजित भएको थियो।"
सन्दीपको घातक बलिङमा स्कटल्यान्डले नेपाललाई दियो ९८ रनको विजयी लक्ष्य,काठमाडौं : स्कटल्यान्डले नेपाललाई ९८ रनको विजयी लक्ष्य दिएको छ। स्कटल्यान्डमा जारी त्रिदेशीय टी२० श्रृंखलामा घरेलु टिम स्कटल्यान्डले नेपाललाई ९८ रनको सामान्य लक्ष्य दिएको हो। तितवुड क्रिकेट मैदानमा टस हारेर ब्याटिङको निम्तो पाएको स्कटल्यान्ड १९४ ओभरमा अलआउट हुँदै ९७ रन मात्रै बनायो। स्कटल्यान्डका लागि मिचेल लिस्कले सर्वाधिक ४६ रन बनाए। उनले ४६ बलमा ४ चौका र १ छक्का प्रहार गरे। ओपनरद्वय जर्ज मुन्से र मार्क वाटले क्रमशः ८ र १ रन बनाउँदै पेभेलियन फर्किए। ब्रान्डन म्याकमुलेनले १० रन बनाउँदा कप्तान म्याथ्यु क्रसले १५ रन बनाउँदै पेभेलियन फर्किए। अन्य कुनै पनि ब्याटरले दोहोरो अंकमा रन बनाउन सकेनन्। नेपालका लागि सन्दीप लामिछानेले सर्वाधिक ४ विकेट लिए। उनले ४ ओभरमा १ मेडनसहित ११ रन खर्चिए। करण केसी र दिपेन्द्र सिंह ऐरीले २२ विकेट लिए। ललित राजवंशीले १ विकेट लिए। नेपालले श्रृंखलाको पहिलो खेलमा नेदरल्यानड्ससँग तेस्रो सुपर ओभरमा हार बेहोरेको थियो।
मिस्टर महानगर बडिबिल्डिङ च्याम्पियनसिप असार ६ गतेदेखि,"काठमाडौं : मिस्टर महानगर बडिबिल्डिङ च्याम्पियनसिप यही असार ६ र ७ गते काठमाडौंमा आयोजना हुने भएको छ। काठमाडौं महानगरपालिका२२ को आयोजनामा राष्ट्रिय सभागृहमा मिस्टर महानगर बडिबिल्डिङ च्याम्पियनसिप हुने मंगलबार काठमाडौंमा आयोजित पत्रकार सम्मेलनमा जानकारी दिइएको छ। काठमाडौं महानगरपालिका२२ ले प्रतियोगिताको सम्पूर्ण तयार पूरा भइसकेको जनाएको छ। प्रतियोगितामा काठमाडौं महानगरका ३२ वटै वडामा रहेका स्थायी र अस्थायी रूपमा बसोबास गर्ने खेलाडीले प्रतिस्पर्धा जनाउने प्रतियोगिताका संयोजक ईश्वर श्रेष्ठले बताए। प्रतियोगितामा पुरुष ५५ केजी, ६० केजी, ६५ केजी, ७० केजी, ७५ केजी र ७५ केजीमाथि तौल समूहमा प्रतिस्पर्धा हुनेछन्। प्रत्येक तौल समूहका विजेता, उपविजेता र तेस्रो हुने खेलाडीले क्रमशः ७५, ५० र २५ हजार रुपैयाँ नगद पुरस्कार प्रदान गरिने श्रेष्ठले बताए। काठमाडौं महानगर वडा२२ का अध्यक्ष चिनिकाजी महर्जनले महानगरमा खेल क्षेत्रलाई प्रोत्साहन गर्नका लागि पहिलो पटक बडिबिल्डिङ प्रतियोगिता आयोजना गरिन लागिएको बताए।"
प्रधानमन्त्री ओली र पूर्वराष्ट्रपति भण्डारीबीच झन्डै डेढ घन्टा बालुवाटारमा सघन छलफल,"काठमाडौं : प्रधानमन्त्री केपी शर्मा ओली र पूर्वराष्ट्रपति विद्यादेवी भण्डारीबीच भेटवार्ता भएको छ। पूर्वराष्ट्रपति भण्डारी प्रधानमन्त्री ओलीलाई भेट्न मंगलबार साँझ बालुवाटार पुगेको स्रोतले बताएको छ। पछिल्लो समय पूर्वराष्ट्रपति भण्डारी र प्रधानमन्त्री ओलीबीचको सम्बन्धमा तिक्तता आएको टीका टिप्पणी भइरहेका बेला उनीहरूको भेटलाई अर्थपूर्ण रूपमा लिइएको छ। करिब ७ बजे बालुवाटार प्रवेश गरेकी पूर्वराष्ट्रपति भण्डारी र प्रधानमन्त्री ओलीबीच पछिल्लो राजनीतिक अवस्था र भावी रणनीतिका विषयमा करिब डेढ घन्टा सघन छलफल भएको स्रोतको भनाइ छ। त्यस्तै उनीहरूबीच समसामयिक राजनीतिक विषयमा पनि छलफल भएको थियो। भेटमा पूर्वराष्ट्रपति भण्डारीले हालै भएको आफ्नो चीन भ्रमणका बारेमा पनि प्रधानमन्त्री ओलीलाई जानकारी गराएकी थिइन्। पूर्वराष्ट्रपति भण्डारी सक्रिय राजनीतिमा आउने चर्चा चलिरहेका बेला एमाले पार्टीभित्रै त्यसबारे विभिन्न कोणबाट टीकाटिप्पणी भइरहेका छन्। टीका टिप्पणीबीच भएको उनीहरूको भेटवार्तालाई सकारात्मक रूपमा लिनुपर्ने एमालेका एक नेताले बताए। तीन नेताले अन्नपूर्णसँग भने, 'पूर्वराष्ट्रपति भण्डारी र प्रधानमन्त्री ओलीबीच कुनै विवाद छैन। दुवैजना मिलेर पार्टी एकढिक्का गरेर अगाडि लैजानुहुन्छ।'"
रौतहटमा २ सय बढी कांग्रेसमा प्रवेश,"रौतहट : रौतहटमा विभिन्न दल त्यागेर २ सय जनाभन्दा बढी कांग्रेसमा प्रवेश गरेका छन्। नेपाली कांग्रेस मधेस प्रदेश सभापति कृष्ण प्रसाद यादवले नव प्रवेशीहरूलाई टीका लगाई पार्टीमा प्रवेश गराएका हुन्। सोमबार जिल्लाको माधवनारायण नगरपालिका५ मिठुअवा कटहरिया टोलम आयोजित पार्टी प्रवेश एवं नेता कार्यकर्ता भेटघाट कार्यक्रममा विभिन्न पार्टी परित्याग गरी दुई सयभन्दा बढी व्यक्ति नेपाली कांग्रेसमा प्रवेश गरेको काङ्ग्रेस मधेस प्रदेश प्रचार प्रसार विभागका प्रमुख नितेश कुमार गुप्ताले बताए। नेपाली कांग्रेस माधवनारायण नगरपालिका५ को वडा कार्य समितिले आयोजना गरेको पार्टी प्रवेश कार्यक्रममा कटहरिया टोलका राजिनन्द सहनी नेतुत्वमा जय प्रकाश सहनी, गोपाल सहनी, रामएकवाल सहनी लगायतका नेता कार्यकर्ताहरू कांग्रेसमा प्रवेश गरेका हुन्। उनीहरू यसअघि नेकपा एकीकृत समाजवादी र नेकपा एमालेमा सक्रिय रूपमा लागेका कार्यकर्ता हुन।"
टी२० अन्तर्राष्ट्रियमा करण केसीको १०० विकेट पूरा,काठमाडौं : नेपाली राष्ट्रिय क्रिकेट टिमका तीव्र गतिका बलर करण केसीले टी२० अन्तर्राष्ट्रिय क्रिकेटमा १०० विकेटको कोशेढुंगा पूरा गरेका छन्। स्कटल्यान्डमा जारी त्रिदेशीय टी२० अन्तर्राष्ट्रिय सिरिजमा घरेलु टिम स्कटल्यान्डविरुद्ध विकेट लिँदै करणले १०० विकेट पूरा गरेका हुन्। उनले १३ ओभरमा ओपनर ब्याटर जर्ज मुन्सेलाई दिपेन्द्र सिंह ऐरीको हातमा क्याच गराउँदै नेपालको जर्सीबाट अन्तर्राष्ट्रिय टी२० मा १०० विकेट पूरा गरेका हुन्। नेपालका लागि १०० विकेटको कोशेढुंगा पूरा गर्ने करण दोस्रो बलर हुन्। यसअघि सन्दीप लामीछानेले १०० विकेट पूरा गरेका थिए। करणले ८०औं टी२० अन्तर्राष्ट्रियमा आफ्नो १०० विकेट पूरा गरेका हुन्।
"ऐनविपरीत हुने काजसरुवा बदर गरिने, इजरायलका प्रभावित नेपालीलाई उद्धार गरिने","काठमाडौं : प्रधानमन्त्री तथा मन्त्रिपरिषद्को कार्यालयले इजरायल र इरानबीचको बढ्दो द्वन्द्वका कारण मध्यपूर्वमा रहेका नेपाली नागरिकहरूको सुरक्षा सुनिश्चित गर्न र आवश्यकताअनुसार उद्धारका लागि तयारी अवस्थामा रहन विभिन्न मन्त्रालयहरूलाई निर्देशन दिएको छ। असार २ गते बसेको सचिवहरूको बैठकमा मुख्यसचिव एकनारायण अर्यालले नेपाली नागरिकको सुरक्षालाई उच्च प्राथमिकतामा राख्न निर्देशन दिएका हुन्। बैठकले इजरायल र इरानबीचको हालैको द्वन्द्वबाट ती मुलुक र छिमेकी मुलुकमा रहेका नेपाली नागरिकहरू प्रभावित हुनसक्ने भएकाले उनीहरूको सुरक्षा अवस्थाबारे परराष्ट्र मन्त्रालय र श्रम, रोजगार तथा सामाजिक सुरक्षा मन्त्रालयलाई सम्बन्धित देशमा रहेका वा सो देशसमेत हेर्ने नेपाली कूटनीतिक नियोगबाट अद्यावधिक जानकारी लिन निर्देशन दिएको छ। प्राप्त जानकारी प्रधानमन्त्री तथा मन्त्रिपरिषद्को कार्यालय र गृह मन्त्रालयलाई समेत उपलब्ध गराउन निर्देशन दिएको स्रोतले बताएको छ। मुख्यसचिव अर्यालले कुनै पनि नेपाली नागरिकको उद्धार गर्नुपर्ने अवस्था आएमा गृह मन्त्रालय र परराष्ट्र मन्त्रालयले आवश्यक समन्वय र व्यवस्थापन तत्काल मिलाउन समेत कडा निर्देशन दिएका छन्। त्यस्तै किसानहरूलाई समयमै मागअनुसार मल तथा बिउ बिजन उपलब्ध गराउन कृषि तथा पशुपन्छी विकास मन्त्रालयले अन्य सम्बद्ध निकायहरूसँगको समन्वयमा यथाशीघ्र आपूर्तिको व्यवस्था मिलाउन निर्देशन दिइएको छ। अनुसन्धान तथा नियमनकारी निकायले राष्ट्रिय परिचयपत्रसँग सम्बन्धित तथ्याङ्कमा पहुँचका लागि प्रयोजन खुलाई गृह मन्त्रालयमा माग गर्ने र तदनुसार पहुँच उपलब्ध गराउने व्यवस्था मिलाइने पनि निर्णय भएको स्रोतको भनाइ छ। त्यस्तै विभिन्न निकायले प्रदान गर्ने सेवालाई नागरिक एपमा आबद्ध गरी थप सहज र प्रविधिमैत्री बनाउन र अध्यागमन व्यवस्थापनलाई चुस्त दुरुस्त बनाउन अध्यागमन विभागको पोर्टल, वैदेशिक रोजगार विभागको  र राष्ट्रिय परिचयपत्र तथा पञ्जीकरण विभागको सूचना व्यवस्थापन प्रणालीबीच तत्काल एकीकरण वा डाटा सेयरिङको व्यवस्था मिलाउन गृह मन्त्रालयलाई निर्देशन दिइएको छ। त्यस्ट्टै ग्रेलिष्टबाट बाहिरिने शीघ्र सुधारात्मक क्रियाकलापको विस्तृतीकरण, २०८२ मा जिम्मेवार निकायका रूपमा तोकिएका निकायहरूले कार्य कार्यान्वयनलाई तीव्रता दिने र मासिक प्रगति प्रधानमन्त्री तथा मन्त्रिपरिषद्को कार्यालयमा पठाउ पनि निर्देशन दिइएको छ। त्यस्तै मनसुन सुरु भइसकेको सन्दर्भमा सबै मन्त्रालय र निकायहरूले आआफ्नो जिम्मेवारीअन्तर्गतका पूर्वतयारी तथा प्रतिकार्यका लागि आवश्यक लजिस्टिक, पूर्व चेतावनी प्रणाली र सञ्चार प्रणालीलाई चुस्तदुरुस्त राख्न र सम्पूर्ण सुरक्षा निकायहरूलाई आवश्यक पर्नासाथ परिचालन गर्न सकिने गरी तयारी अवस्थामा राख्न निर्देशन दिइएको छ। आर्थिक ऐन, २०८२ को दफा ३१ बमोजिम सार्वजनिक तथा निजी सवारी साधनको आयकर मिनाहा सम्बन्धी विशेष व्यवस्थाको आधारमा सबै मन्त्रालय र निकायले पुराना सवारी साधनको तिर्न बाँकी कर बुझाई हस्तान्तरण वा लिलाम गरी कानुनबमोजिम व्यवस्थापन गर्नुका साथै सुशासन (व्यवस्थापन तथा सञ्चालन) ऐन, २०६४ को दफा १५ लाई सबै मन्त्रालय र निकायले अनिवार्य रूपमा कार्यान्वयनमा ल्याउन र प्रचलित कानुनबमोजिम निर्णय गर्न पाउने अधिकारीले तोकिएको समयमै निर्णय गर्न निर्देशन दिइएक छ। त्यस्तै कर्मचारीहरूलाई असिमित अवधिसम्म कामकाजमा खटाउने कार्य बन्द गर्ने र काजका लागि सम्बन्धित ऐन तथा नियमावलीको कडाइका साथ पालना गर्न र ऐनविपरीत भएका काज सरुवा संघीय मामिला तथा सामान्य प्रशासन मन्त्रालयले बदर गर्ने निर्णय भएको छ। त्यस्तै राजपत्राङ्कित प्रथम श्रेणीको कर्मचारीलाई विभागीय प्रमुखको पदमा पदस्थापन गर्दा संघीय मामिला तथा सामान्य प्रशासन मन्त्रालयको सहमति अनिवार्य रूपमा लिने व्यवस्था गर्ने निर्णय गरिएको छ।"
तादीमा युवक बेपत्ता,"नुवाकोट : तादीखोलाले बगाउँदा युवक बेपत्ता भएका छन्। दुप्चेश्वर गाउँपालिका७ कुटुङ घर भएका २६ वर्षीय नोनो शेर्पा मंगलबार दिउँसोदेखि तादी खोलाले बगाएर बेपत्ता भएको प्रहरीले जनाएको छ। उनको खोजीमा आफन्त, सर्वसाधारण, सुरक्षाकर्मी खटिए पनि बेलुकीसम्म फेला पार्न नसकिएको इलाका प्रहरी कार्यालय खरानीटारकी प्रहरी निरीक्षक जयन्ती थापाले जानकारी दिइन्। युवक नोनो शेर्पालाई तादी खोलाले बगाएको स्थानीय एक किशोरले देखेपछि स्थानीयवासी तथा प्रहरीलाई जानकारी गराइएको थियो। वर्षायाममा खोलाको धार तथा बहाव गहिरो भएका कारण उनको खोजीमा समस्या आएको छ।"
बुधबार देशका यी स्थानमा हुने छ वर्षा,"काठमाडौं : बुधबार देशभर साधारणतया बदलीदेखि पूर्णयता बदली रहनेछ। मौसम पूर्वानुमान महाशाखाका अनुसार कोशी प्रदेश, बागमती प्रदेश, गण्डकी प्रदेश र लुम्बिनी प्रदेशका धेरै स्थानहरू र बाँकी प्रदेशका केही स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश, गण्डकी प्रदेश र लुम्बिनी प्रदेशका एकदुई स्थानमा भारीदेखि धेरै भारी वर्षाको पनि सम्भावना रहेको छ। देशका उच्चपहाडी तथा हिमाली भूभागका थोरै स्थानहरू हल्का वर्षाहिमपातको सम्भावना रहेको महाशाखाले जनाएको छ।"
बोसनिया र मलेसिया पठाइदिन्छु भन्दै ठगी गर्ने दुईजना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी बोसनिया र मलेसिया पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा काठमाडौं महानगरपालिका१६ बस्ने लमजुङको दोर्दी गाउँपालिका५ घर भएका २६ वर्षीय दीपेन्द्र गुरुङ र काठमाडौं महानगरपालिका१५ बस्ने सर्लाहीको बरहथवा नगरपालिका१ घर भएका ३४ वर्षीया रूपी माया रहेका छन्। पक्राउ मध्ये दीपेन्द्रले बोसनिया पठाइदिन्छु भन्दै ६ जना पीडितबाट ७ लाख रुपैयाँ र रूपीले मलेसिया पठाइदिन्छु भन्दै ६ जना पीडितबाट ५ लाख ५७ हजार रुपैयाँ लिई सम्पर्कविहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले दिपेन्द्रलाई काठमाडौं महानगरपालिका१६ बाट आइतबार र रूपीलाई काठमाडौं महानगरपालिका१५ बाट सोमबार पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार पठाइएको छ।
धरानमा सम्भावित रक्तपात टर्यो,"धरान : सुनसरी प्रहरीले देखाएको सक्रियता र चलाखीका कारण धरानमा सम्भावित रक्तपात टरेको छ। मंगलबार धरान उपमहानगरपालिकाका मेयर हर्क साम्पाङ र उपमेयर अइन्द्रविक्रम बेघाको समर्थक समूहबीच चर्किएको विवादले भौतिक झडपको रूप लिन खोज्दा प्रहरी प्रवेश गरेपछि स्थिति नियन्त्रणमा आएको हो। श्रमदान अभियानका विषयमा सोमबार मेयर साम्पाङ, उपमेयर बेघा र प्रमुख प्रशासकीय अधिकृत अम्बिका चौलागाईंबीच रकम भुक्तानीसम्बन्धी छलफल भएको थियो। छलफलका क्रममा उपमेयर बेघाले श्रमदान कार्य उपमहानगरको विधि र प्रक्रिया विपरीत गरिएको भन्दै त्यसको भुक्तानी दिन असहमति जनाएपछि तनाव सुरु भएको थियो। आज मेयर साम्पाङको समूहले उपमेयर बेघामाथि कार्यकक्षमै आक्रमणको प्रयास गरेका थिए। त्यसपछि आक्रोशित भएका उपमेयर बेघाका समर्थकहरू साम्पाङमाथि प्रतिआक्रमण गर्न मेयरको कार्यकक्षमा पुगे। जसमा नेकपा माओवादी केन्द्र, नेपाली कांग्रेस र एमालेका कार्यकर्ता तथा केही वडाध्यक्षहरू समेत थिए। दुवै पक्ष आक्रोशित बनेका बेला इलाका प्रहरी कार्यालय धरानका डीएसपी प्रकाश जबेगु, सशस्त्र प्रहरी बल बेस धरानका डीएसपी सञ्जिव पौडेल र वडा प्रहरी कार्यालयका प्रहरी नायब निरीक्षक रुद्र खड्काको टोलीले दुवै समूहलाई भिडन्त हुन नदिई समयमै नियन्त्रणमा लिएको हो। डीएसपी जबेगुका अनुसार मेयर साम्पाङको कार्यकक्षमा आक्रमण गर्न गएका समूहलाई रोकेर नियन्त्रणमा लिइयो भने प्रतिकारमा आएका साम्पाङ समर्थकहरूलाई पनि भिडन्त हुन नदिई उपमहानगर कार्यालयबाट बाहिर निकालियो। प्रहरीले दुबै जनप्रतिनिधिलाई बैठकमा राखी विवाद नगर्न र आफ्ना समर्थकलाई शान्त रहन आग्रह गरेको थियो। प्रहरीले कानुन विपरीत कार्य गर्ने जोकोहीलाई पक्राउ गरी आवश्यक कारबाही गरिने चेतावनी दिएको छ। प्रहरीको चुस्त सुरक्षाले धरानमा सम्भावित अप्रिय घटना हुनबाट जोगाएकोमा स्थानीयवासीले प्रहरीलाई धन्यवाद दिएका छन्।"
सुनचाँदी गहनामा लगाइएको विलासिता कर फिर्ता लिन माग गर्दै काठमाडौंमा प्रदर्शन,"काठमाडौं : सुनचाँदी गहनामा लगाइएको विलासिता कर फिर्ता लिन माग गर्दै सुनचाँदी व्यवसायीहरूले मंगलबार पनि काठमाडौंमा प्रदर्शन गरेका छन्। सुनचाँदी गहनामा लगाइएको अनावश्यक विलासिता करको व्यवस्थाले यस व्यवसाय थप संकटमा परेको भन्दै फिर्ता लिन माग गर्दै नेपाल सुनचाँदी व्यवसायी तथा कालिगढ संघर्ष समितिले काठमाडौंको न्यूरोड क्षेत्रमा प्रदर्शन गरेका हुन्। बजेटमा अव्यवहारिक र अनावश्यक रूपमा २ प्रतिशत विलासी करको व्यवस्था गरिएकाले यसलाई खारेज गर्नुपर्ने उनीहरूको भनाइ छ। सुनका गहनामा प्रयोग हुने बहुमूल्य पत्थर र हिरामा लागू गर्न खोजिएको १३ प्रतिशत मूल्य अभिवृद्धि कर (भ्याट) खारेज हुनुपर्ने समेत उनीहरूको माग छ। यसैबीच सुनचाँदी व्यवसायसँग सम्बन्धित संघसंस्थाका नेतृत्वले आगामी आर्थिक वर्षको बजेट वक्तव्यमा सुनचाँदी कारोबारमा दुई प्रतिशत विलासिता कर लगाउने व्यवस्थाप्रति प्रधानमन्त्रीको ध्यानाकर्षण गराएका छन्। मंगलबार सिंहदरबारमा प्रधानमन्त्री केपी ओलीसँग भएको भेटमा नेपाल सुनचाँदी रत्न तथा आभूषण महासंघका अध्यक्ष किसान सुनार, नेपाल सुनचाँदी व्यवसायी महासंघका अध्यक्ष अर्जुन रसाइली र नेपाल रत्न तथा आभूषण संघका अध्यक्ष सुमनमान ताम्राकारसहितको टोलीले उक्त करको व्यवस्था लागू गर्दा आफूहरूको व्यवसाय धराशायी हुने भएकाले पुनः विचार गर्न माग गरेको हो। सो क्रममा प्रधानमन्त्री ओलीले संवादबाट समस्याको समाधान खोज्न आफूले सम्बन्धित मन्त्रालयसँग बुझ्ने र मिल्नेसम्मका माग पूरा गर्न लागिपर्ने विश्वास दिलाउँदै आन्दोलनको बाटोमा नलाग्न आग्रह गरेका थिए।"
रवीन्द्र मिश्रलाई ३ लाख धरौटीमा छोड्न आदेश,काठमाडौं : काठमाडौं जिल्ला अदालतले राष्ट्रिय प्रजातन्त्र पार्टीका वरिष्ठ उपाध्यक्ष रवीन्द्र मिश्रलाई ३ लाख धरौटीमा छोड्न आदेश दिएको छ। न्यायाधीश तारादेवी महर्जनको एकल इजलासले मिश्रलाई धरौटीमा छोड्न आदेश दिएको हो। यसअघि धवलशमशेर राणालाई पनि ३ लाख धरौटीमा छाड्न आदेश दिइएको थियो। गत चैत १५ गते तीनकुनेमा भएको राजावादीको प्रदर्शन हिंसात्मक भएपछि प्रहरीले पक्राउ गरी अनुसन्धान थालेको थियो। उक्त घटनासम्बन्धी मुद्दामा मुख्य कमान्डर भनिएका दुर्गा प्रसाईँसहित ७ जनालाई पुर्पक्षका लागि जेल चलान गर्न आदेश दिइएको थियो।
"नन्दनको ठाउँमा बसिर, स्कटल्यान्डविरुद्ध नेपालले बलिङ गर्दै","काठमाडौं : नेपालले स्कटल्यान्डविरुद्ध टस जितेर फिल्डिङ गर्ने निर्णय लिएको छ। स्कटल्यान्डमा जारी त्रिकोणात्मक टी२० अन्तर्राष्ट्रिय शृंखलाको दोस्रो खेलमा नेपालले घरेलु टिम स्कटल्यान्डविरुद्ध टस जितेको हो। नेपालका कप्तान रोहित पौडेलले टस जितेर फिल्डिङ गर्ने निर्णय लिएका हुन्। पहिलो खेलमा नेपालले तीनपटक सुपर ओभर खेल्दै नेदरल्यान्डसँग हार व्यहोरेको थियो। नेपालको टिममा आज एक परिवर्तन गरिएको छ। नन्दन यादवलाई बाहिर राख्दै बसिर अहमदलाई प्लेइङ सेटमा समावेश गरिएको छ। नन्दन सोमबार नेदरल्यान्डसँगको खेलमा अन्तिम ओभरको बलिङ गर्ने क्रममा घाइते भएका थिए। नेपालको टिम रोहित पौडेल( कप्तान),दिपेन्द्र सिंह ऐरी (उपकप्तान), कुशल भुर्तेल, लोकेश बम, अनिल कुमार शाह, बसिर अहमद, किरण ठगुन्ना, रुपेश सिंह, सन्दीप लामिछाने, करण केसी र ललित राजवंशी"
११ सीडीओसहित २१ सहसचिवको सरुवा,"काठमाडौं : गृह मन्त्रालयले ११ जना प्रमुख जिल्ला अधिकारीसहित २१ जना सहसचिवको सरुवा गरेको छ। गृहले गुल्मी, इलाम, बैतडी, डोटी, सल्यान, गोरखा, डडेलधुरा, भोजपुर, रोल्पा, सिन्धुली र जुम्लाका प्रमुख जिल्ला अधिकारीहरूको सरुवा गरेको हो। त्यस्तै भैरहवास्थित गौतमबुद्ध अन्तर्राष्ट्रिय विमानस्थल कार्यालयको अध्यागमन प्रमुखको पनि सरुवा गरिएको छ। गृहले गोरखामा रामुराज कडरिया, भोजपुरमा सुरेश पन्थी, डडेलधुरामा जनार्दन गौतम, इलाममा सुनिता नेपाल, सल्यानमा नेत्रप्रसाद सुवेदी, जुम्लामा केदारनाथ शर्मा, बैतडीमा पुण्य विक्रम पौडेल, सिन्धुलीमा दिनेश सागर भुसाल, डोटीमा बुद्धबहादुर गुरुङ र सप्तरीमा रामबहादुर शाहीलाई सीडीओको जिम्मेवारी तोकिएको छ। सरुवा गरिनेमा रामुराज कडरिया, सुरेश पन्थी, जनार्दन गौतम, सुनिता नेपाल, कल्पना श्रेष्ठ, दीर्घराज उपाध्याय, मोहनराज जोशी, प्रेमप्रसाद भट्टराई, शावित्रा पुन, नेत्रप्रसाद सुवेदी, केदारनाथ शर्मा, बासुदेव दाहाल, पुण्य विक्रम पौडेल, चोमेन्द्र न्यौपाने, दिनेश सागर भुसाल, नरबहादुर थापा, खिमबहादुर रायमाझी, बुद्धबहादुर गुरुङ, लीलाप्रसाद शर्मा र रामबहादुर शाही रहेका छन्।"
"'निलो रिबन' प्रदर्शनले संसद बैठक स्थगित, रास्वपाले 'अभद्र शैली' देखाएको भन्दै सत्तापक्ष सशंकित","काठमाडौं : प्रतिनिधिसभाको बैठक सूचना टाँसेर गरेर बिहीबारसम्मका लागि स्थगित भएको छ। भिजिट भिसा प्रकरणमा रास्वपा र राप्रपाले निरन्तर सदन अवरोध गरेपछि बैठक बिहीबार बिहान ११ बजेसम्मका लागि सूचना टाँसेर गरेर स्थगित गरिएको हो। भिजिट भिसा प्रकरणमा उच्चस्तरीय छानबिन समितिको माग गर्दै रास्वपा र राप्रपाले सदन अवरोध गर्दै आएको छ। सदनको अवरोध खुलाउन मंगलबार संसद भवनमा दलहरूबीच छलफल भए पनि कुनै निष्कर्ष नआएपछि सदन स्थगित गरिएको हो। सभामुख देवराज घिमिरेले सहमतिका लागि बुधबार दिनभर गृहकार्य गरेर बिहीबार बैठक समय अघि सहमति गर्न आग्रह गरेको सभामुखका प्रेसविज्ञ शेखर अधिकारीले जानकारी दिए। त्यस्तै नेकपा एमालेका मुख्य सचेतक महेश बर्तौलाले रास्वपाका सांसदहरूले अभद्र शैलीका साथ संसद अवरोध गरेको आरोप लगाए। मंगलबार संसद भवन नयाँ बानेश्वरमा सञ्चारकर्मीसँग कुरा गर्दै बर्तौलाले निलो स्काफ लगाएर रास्वपाका सांसदहरूले अभद्र शैलीका साथ संसद अवरोध गरेको आरोप लगाए। मंगलबार प्रतिनिधिसभाको बैठक सुरु भए पुन निलो स्काफ लगाएर विरोध गर्ने रास्वपाका सांसदहरूले अडान राखेपछि सहमति खोज्नका लागि बिहीबारसम्मका लागि स्थगित गरिएको उनले बताए। बर्तौलाले रास्वपाका सांसदहरूको विरोधको शैलीका कारण सांसदको लोगो लगाएर हिंड्दा अपमानित महसुस गर्नुपर्ने अवस्था सिर्जना भएको बताए। उनले संघीय निजामती सेवा विधेयकलाई सरकारले रोक्न खोजेको आरोपको खण्डनसमेत गरे। उनले विधेयकमाथि छलफल गर्ने, संशोधन वा परिमार्जन गर्ने विषय संसदको अधिकारको विषय भएको बताए। संघीय निजामती सेवा विधेयकलाई छिटो पारित गर्नुपर्नेमा सरकार स्पष्ट रहेको उनले बताए। त्यस्तै रास्वपा सांसद तोसिमा कार्कीले मानव तस्करीविरूद्धको अभियानलाई विश्वव्यापीरूपमा 'निलो रिबन'को प्रतीकले जनाउने भएकाले आफूहरूले निलो रिबन लगाएर विरोध गरेको बताइन्। भिजिट भिसा प्रकरणमा पीडित भएकाहरूको न्यायका लागि एक्यबद्धता जनाउनका लागि निलो रिबन लगाएको उल्लेख गरे।"
सामाजिक सञ्जालमा सार्वजनिक नैतिकता तथा शिष्टाचार विरुद्धका सामग्री प्रकाशन गर्ने व्यक्ति पक्राउ,"काठमाडौं : सामाजिक सञ्जालमा सार्वजनिक नैतिकता तथा शिष्टाचार विरुद्धका सामग्री प्रकाशन गरेको आरोपमा एकजना पक्राउ परेका छन्। बागलुङको निसिखोला गाउँपालिका४ घर भएका ३६ वर्षीय रेशम राज पौडेललाई सोमबार प्रहरीले पक्राउ गरेको हो। युट्युब लगायतका डिजिटल प्लेटफर्महरूमा नियमित रूपमा व्यक्तिहरू तथा संस्थालाई लक्षित गरी तथ्यहीन र आधारहीन विषयमा सामग्रीहरू प्रसारण गरी नकारात्मक धारणा फैलाएको तथा सार्वजनिक नैतिकता तथा शिष्टाचार विरुद्धका सामग्री बारम्बार प्रकाशन समेत गर्ने गरेको घटनाको अनुसन्धानको क्रममा साइबर ब्यूरोबाट खटिएको प्रहरीले केन्द्रीय अनुसन्धान ब्यूरोको सहयोगमा उक्त कार्यमा संलग्न उनलाई नेपालगन्ज रुपैडियाबाट पक्राउ गरेको हो। उनी उपर विद्युतीय (इलेक्ट्रोनिक) कारोबार ऐन, २०६३ अन्तर्गतको कसुरमा जिल्ला अदालत काठमाडौंबाट ७ दिन म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको छ।"
"इजरायलइरान द्वन्द्वले विक्षिप्त छन् नेपाली, उद्धारको पूर्व तयारी गर्न सरकारलाई आग्रह","काठमाडौं : इजरायल र इरानबीचको बढ्दो द्वन्द्वले मध्यपूर्वी क्षेत्रमा गहिरो तनाव सिर्जना गरेको छ। दुवै देशले एकअर्काविरुद्ध गरेको मिसाइल आक्रमणका कारण हालसम्म कम्तीमा २२४ जनाको मृत्यु भएको छ भने १२ सयभन्दा बढी सर्वसाधारण घाइते भएका छन्। द्वन्द्वका कारण इजरायलमा वैदेशिक रोजगारीका लागि पुगेका हजारौं नेपालीले मानसिक तनाव भोगिरहेका छन्। कामको थकान र छिनछिनमा बज्ने साइरनले नेपालीहरू विक्षिप्त बनेको इजरायलबाट खेमराज कट्टेलले बताएका छन्। इजरायलमा हालः ५ देखि ६ हजार नेपालीहरू रहेको अनुमान गरिएको छ, यद्यपि यकिन तथ्यांक सरकार र दूतावाससँग पनि उपलब्ध छैन। कट्टेलका अनुसार यो युद्ध सामान्यभन्दा फरक छ। उनले अन्नपूर्णसँगको कुराकानीमा भने, 'यो युद्ध कुनै समूह वा आतंकवादी संगठनसँगको होइन, यो दुई देशबीच भइरहेको युद्ध हो। यसले जस्तोसुकै अवस्था पनि सिर्जना गर्नसक्छ।' इरानले इजरायलका प्रमुख सहरहरूलाई लक्षित गरी आक्रमण गरिरहेको छ। यद्यपि, इजरायलको बलियो डिफेन्स प्रणालीले गर्दा केही राहत महसुस हुने गरेको कट्टेल बताउँछन्। साइरन बज्नेबित्तिकै बंकरमा जानुपर्ने अवस्था रहेको उनको भनाइ छ। 'मिसाइल पत्ता लाग्नेबित्तिकै साइरन बज्न थाल्छ। मोबाइल एपमा 'तत्काल बंकरमा जानु' भन्ने सूचना आउँछ। डिफेन्स प्रणालीले मिसाइललाई परास्त गरेपछि मात्रै बाहिर निस्किने अनुमति दिइन्छ,' उनले भने। इजरायलको सुरक्षा निकायले कम्तीमा २५३० मिनेट पहिले नै साइरन बजाउने गरेको उनले खुलाए। नेपालीलाई फर्काउन सरकार तयारी अवस्थामा बस्नुपर्छ कट्टेलले नेपाल सरकार र इजरायलस्थित दूतावास नेपालीहरूलाई फर्काउन तयारी अवस्थामा रहनुपर्नेमा जोड दिएका छन्। उनले भने, 'इजरायल एक क्षमतावान् देश हो र उसले विदेशी नागरिकलाई पनि राम्रो सुरक्षा दिएको छ, समयमै सूचना प्रवाह गरेको छ। तर, दुई देशबीचको द्वन्द्वलाई कम आँक्नु हुँदैन। नेपाल सरकार जुनसुकै बेला नेपालीहरूलाई फर्काउन तयारी अवस्थामा बस्नुपर्छ।' द्वन्द्वका बेला इजरायलमा रहेका नेपालीहरूका विभिन्न संघसंस्थाहरूले 'च्याटग्रुप' बनाएर कुराकानी गर्ने गरेको कट्टेलले बताए, जसले थोरै भए पनि राहत महसुस भएको उनको भनाइ छ। उनले तत्कालै नेपाल फर्किनुपर्ने र सरकारले उद्धार गरिहाल्नुपर्ने स्थिति भने नरहेको बताए। 'नेपालीहरूसँग बुझ्दा नेपाल फर्किनुपर्ने वा सरकारले उद्धार गर्नुपर्ने जस्तो छैन। तर, सरकारले यकिन तथ्यांक निकालेर समन्वयचाहिँ गर्नुपर्छ। यसमा अन्य देश संलग्न भएमा स्थिति पक्कै सामान्य हुँदैन। भोलि जुनसुकै अवस्थामा उद्धार गर्न सरकार तयारी अवस्थामा रह्यो भने यहाँका नेपालीहरू पनि ढुक्क हुन्छन्,' उनले भने। सामाजिक सञ्जालमा भिडियो नबनाउन आग्रह कट्टेलले इजरायलमा रहेका नेपालीहरूलाई जथाभाबी भिडियो बनाएर सामाजिक सञ्जालमा नराख्न आग्रह गरेका छन्। इजरायलले यस्ता गतिविधिहरूलाई गैरकानुनी मानेको र नगर्न सुझाव दिएको उनको भनाइ छ। 'यहाँ रहेका धेरै नेपालीहरूले बमबारी, तनाव वा साइरन बजेका बेला भिडियो लाइभ गर्ने, सामाजिक सञ्जालमा भिडियो, तस्बिर हाल्ने काम गरिरहनुभएको छ। त्यो गैरकानुनी हो। यहाँको सरकारले पनि त्यसो नगर्न भनिरहेको छ। त्यस्तो नगरिदिन म नेपालीहरूलाई आग्रह गर्न चाहन्छु। यसले नेपालमा रहेका घरपरिवारमा पनि असर पार्न सक्छ,"" उनले थपे। यस्ता गतिविधिले आफैँलाई असर गर्ने भएकाले त्यसो नगर्न उनको आग्रह छ।"
"सेयर बजार फेरि ओरालोतिर, कारोबार रकम पनि घट्यो","काठमाडौं : साताको तेस्रो दिन मंगलबार नेप्से परिसूचक सामान्य अंकले घटेर बन्द भएको छ। नेप्से परिसूचक ३९० अंकले घटेर २६५४७५ विन्दुमा अडिएको छ। अघिल्लो दिन सोमबार नेप्से परिसूचक २८० अंकले बढेर २६५८६६ विन्दुमा पुगेको थियो। सो दिन १३ अर्ब १८ करोड मूल्य बराबरको सेयर कारोबार भएको थियो। नेप्से घटेसँगै कारोबार रकम पनि सोमबारको तुलनामा घटेको छ। यसदिन ३०६ स्क्रिप्सको १ करोड ६४ लाख ७७५ कित्ता सेयर ७ अर्ब ६५ करोड ३२ लाख ४९ हजार ३१२ रुपैयाँमा खरिदबिक्री भए। एउटा कम्पनीको सेयर भने सकारात्मक सर्किट लेभलमा कारोबार भयो। पियोर इनर्जीको सेयर ९९९ प्रतिशतले बढयो। बुटवल पावर र सामुदायिक लघुवित्तीय वित्तको सेयर ७ प्रतिशत बढीले बढ्यो। कारोबार रकमका आधारमा सानिमा माइ हाइड्रोपावर शीर्षस्थानमा रह्यो। सो कम्पनीको ७४ करोड ९६ लाख मूल्य बराबरको सेयर कारोबार भयो। यसैगरी बुटवल पावरको ६० करोड,नगदी ग्रुपको ४६ करोड,राधी विद्युतको ३८ करोड र सोल्टी होटलको ३० करोड मूल्य बराबरको सेयर कारोबार भयो। कारोबारमा आएकामध्ये ९९ वटा स्टक्सको मूल्य बढ्दा १४८ वटाको घट्यो। तीन समूहको उपसूचकबाहेक अन्यको घट्यो। हाइड्रोपावर,माइक्रोफाइनान्स र ट्रेडिङ समूहको उपसूचक बढ्दा अन्यको घटेको हो।"
स्वार्थ समूहको चलखेल पाएपछि जलस्रोत विधेयक फिर्ता गर्दै सरकार,"काठमाडौं : जलस्रोत विधेयक २०८१ फिर्ता गर्ने सरकारले निर्णय गरेको छ। नेपाल सरकार मन्त्रिपरिषद्को बालुवाटारमा सोमबार बसेको बैठकले विधेयक फिर्ता गर्ने निर्णय गरेको बैठकमा सहभागी एक मन्त्रीले अन्नपूर्ण पोस्ट्लाई जानकारी दिए। तत्कालीन ऊर्जा, जलस्रोत तथा सिँचाइमन्त्री शक्तिबहादुर बस्नेतले विधेयकको प्रारम्भिक मस्यौदा २०८१ जेठ ३१ गते प्रतिनिधिसभा दर्ता गराएका थिए। २०८१ असार १५ गते प्रतिनिधिसभामा प्रस्तुत भएको विधेयक लामो छलफलपछि २०८२ जेठ ५ गते राष्ट्रियसभामा लैजाने गरी पारित गरिएको थियो। विधेयकलाई प्रतिनिधिसभाको पूर्वाधार विकास समितिमा दफावार छलफल गरिएको थियो। छलफलपछि तयार पारिएको प्रतिवेदनसहित ऊर्जा, जलस्रोत तथा सिँचाइमन्त्री दीपक खड्काले विधेयकको निर्णयार्थ संसद्मा प्रस्तुत गरेका थिए। विधेयक प्रतिनिधिसभाबाट बहुमतले पारित पनि भएको थियो। राष्ट्रियसभा पुगेको यो विधेयक मन्त्रिपरिषद्ले फिर्ता गर्ने निर्णय गरेको हो। विधेयकका केही बुँदामा स्वार्थ समूहको चलखेल भएको आशंकामा फिर्ता गर्ने निर्णय भएको बुझिएको छ। जलस्रोतसम्बन्धी कानुनलाई संशोधन र एकीकरण गर्न बनेको विधेयकले जलस्रोतको उपयोग, संरक्षण, एकीकृत र समन्वयात्मक विकास गर्न तथा जलवायु परिवर्तनबाट उत्पन्न हुन सक्ने जल तथा मौसमजन्य प्रकोप र विपद्को प्रभावलाई न्यूनीकरण गर्ने उद्देश्य लिएको छ। समितिमा दफादार छलफलको क्रममा विधेयकको दफा १७ मा भएको तल्लो तटीय क्षेत्र र माथिल्लो तटीय क्षेत्रको लाभको विषयमा सहमति हुन सकेको थिएन। विधेयकको संशोधनमा उक्त बुँदालाई नै हटाइएको थियो। संसद्मा विधेयक दर्ता गराएको तत्कालीन मन्त्री शक्तिबहादुर बस्नेतले प्रतिनिधिसभाबाट पारित भएको विधेयक सरकारले के कसरी हटायो पूर्ण जानकारी नभएको बताए। दर्ता विधेयकमाथि दफादार छलफल भई मन्त्रालयको संशोधनसहित संसद्को तल्लो सदनबाट पारित भएकाले सरकारको कुन विषयमा चित्त नबुझेको हो भन्ने सक्ने आधार नभएको उनको भनाइ थियो। पूर्वाधार समितिमा विधेयकमाथि भएको दफादर छलफलमा विज्ञका रूपमा रहेको पूर्वऊर्जा सचिव दिनेश घिमिरेले प्रतिनिधिसभाबाट पारित भएको विधेयक फिर्ता हुनु दुःखको विषय भएको बताए। उनले जलस्रोतको बाँडफाँट र विद्युत् उत्पादनको भविष्य सुनिश्चितताका लागि विधेयकले व्यवस्था गरेको उल्लेख गरे। सरोकारवाला निकायसँगको लामो र निरन्तरको छलफलपछि विधेयक अघि बढेको उनले दोहोर्याए। केही बाह्य विज्ञले ड्याम सुरक्षाको विषयलाई लिएर प्रश्न उठाएको भए पनि विधेयकको संशोधनले ती सबै मुद्दामा सहमति गरेर नै अघि बढेको पूर्वाधार विकास समितिका सचिव उदय भण्डारी बताउँछन्। मन्त्रिपरिषद्ले फिर्ता लिए पनि प्रतिनिधिसभाको बहुमतले फिर्ताका लागि स्वीकृति नदिएसम्म फिर्ता नहुने प्रावधान रहेको छ। प्रतिनिधिसभा नियमावली २०७९ मा भएका व्यवस्थाले पारित भएको विधेयक फिर्ता लिन सकिन्छ। तर, त्यसका लागि सम्बन्धित मन्त्रालयका मन्त्रीले संसद् सचिवालयमा जानकारी गराउनुपर्छ र विधेयक फिर्तासम्बन्धी सरकारको प्रस्ताव संसद्बाट बहुमतले स्वीकृत भएमात्र विधेयक फिर्ता हुन्छ। प्रतिनिधिसभा नियमावली २०७९ को दफा १२२ को व्यवस्थाः १२२ विधेयक फिर्ता लिन सकिनेः (१) विधेयक प्रस्तुतकर्ता सदस्यले विधेयक फिर्ता लिन अनुमति माग्ने प्रस्ताव पेस गर्न चाहेमा एक दिन अगावै सूचना दिनु पर्ने छ। (२) सम्बन्धित समितिमा विधेयक विचाराधीन रहेको अवस्थामा विधेयक फिर्ता लिने अनुमतिका लागि प्रस्ताव प्रस्तुत भएमा सम्बन्धित समितिले सोही व्यहोराको प्रतिवेदन बैठकमा पेस गर्ने छ। (३) सभामुखको अनुमति लिई विधेयक फिर्ता लिने प्रस्तावक सदस्यले बैठकमा प्रस्ताव प्रस्तुत गर्ने छ। (४) विधेयकलाई फिर्ता लिने प्रस्तावको कसैले विरोध गरेमा प्रस्ताव गर्ने तथा विरोध गर्ने सदस्यलाई सभामुखले संक्षिप्त वक्तव्य दिन अनुमति दिन सक्नेछ र त्यसपछि अरू छलफल हुन नदिई प्रस्तावलाई निर्णयार्थ पेस गर्ने छ। (५) राष्ट्रिय सभामा उत्पति भई प्रतिनिधिसभामा विचाराधीन विधेयक फिर्ता लिन राष्ट्रियसभाको सहमतिको निमित्त सदनको सिफारिस प्राप्त गर्नका लागि प्रस्तुतकर्ता सदस्यलाई प्रस्ताव पेस गर्न अनुमति दिइनेछ र त्यस्तो प्रस्ताव स्वीकृत भई सो प्रस्तावमा राष्ट्रियसभा सहमत भएमा प्रस्तुतकर्ता सदस्यले विधेयक फिर्ता लिन प्रस्ताव प्रस्तुत गर्न सक्नेछ।"
कटहरियाले ल्यायो ५४ करोड बढीको बजेट,"रौतहट : रौतहटको कटहरिया नगरपालिकाको ११औं नगरसभाबाट नीति, कार्यक्रम र बजेट सार्वजनिक गरिएको छ। मंगलबार आर्थिक वर्ष २०८२८३ का लागि नगरपालिकाले ५४ करोड २५ लाख ५२ हजार ४ सय ७५ रुपैयाँको बजेट सार्वजनिक गरेको हो। नगरसभामा नगरप्रमुख अजय प्रकाश जैयसवालले नीति तथा कार्यक्रम सार्वजनिक गर्दै नगरभित्र सबै प्रकारका रोग र विपदबाट नागरिकको जीवन रक्षा गर्दै जनजीवनलाई सहज र सुरक्षित बनाउने, उपलब्ध साधन स्रोतको क्षमताको उच्चतम प्रयोगगरी शीघ्र आर्थिक तथा सामाजिक विकासलाई गति दिने मेयर जैयसवालले बताए। कृषि, शिक्षा र रोजगारलाई प्राथमिकतामा राखेर पशुपालन, मत्स्य पालन क्षेत्रको विस्तार र उत्पादकत्व वृद्धि गर्ने, योजनाहरूको सञ्चालन तथा कार्यान्वयनमा प्रविधिको प्रयोगलाई बढावा दिई तोकिएको समयमानै सम्पन्न गर्ने वातावरण तयार गरिने, लक्षित वर्गको सशक्तीकरणका कार्यक्रम सञ्चालन गर्ने, सबैलाई स्वच्छ पिउने पानीको पहुँच पुर्याउने अवधारणा अनुरूप सबै वडा टोल बस्तीमा खानेपानीको उपलब्धतालाई सहज बनाउँदै एक नमुना पालिका बनाइने नीति तथा कार्यक्रममा उल्लेख छ।"
"इरानमा १८ नेपाली, परराष्ट्र मन्त्रालय भन्छसबै सुरक्षित छन्","काठमाडौं : इजरायल र इरानबीच द्वन्द्व चर्किदै गएपछि त्यहाँ बसेका नेपालीहरूको सुरक्षाको विषयलाई लिएर परराष्ट्र मन्त्रालयले चासो देखाएको छ। परराष्ट्र मन्त्रालयले इरानमा रहेका नेपालीहरू सुरक्षित रहेको बताएको छ। मन्त्रालयले इजरायल इरानबीचको द्वन्द्व र त्यसले त्यहाँ रहेका नेपालीहरूलाई पार्नसक्ने संभावित समस्यालाई नजिकबाट नियाली रहेको जनाएको छ। इरानमा नेपालीहरू कति संख्यामा छन् भन्ने एकिन छैन। तर, १८ जनासम्म नेपालीहरू रहेको तथ्यांक छ। तीमध्ये ३ जना त्यहाँस्थित भारतीय दूतावासमा,दुईजना संयुक्त राष्ट्र संघको कार्यालयमा, आठजना विभिन्न कार्यालयमा र बाँकी पाँचजना जेलमा रहेको स्रोतले बताएको छ। उनीहरू त्यहाँ कसरी पुगे भन्ने कुरा खुलेको छैन। उनीहरू इरानमा रहेका विभिन्न मुलुकका विदेशी दूतावासमा कार्यालय सहयोगी, सुरक्षा गार्डलगायतका रुपमा काम गर्दै आएको दोहास्थित नेपाली दूतावासका एक अधिकारीले अन्नपूर्णसँग बताए। ती अधिकारीका अनुसार इरानमा रहेका सबै नेपाली अहिलेसम्म सुरक्षित छन्। कतारको दोहामा रहेको नेपाली दूतावास इरानमा रहेका नेपालीहरूको सम्पर्कमा छ। उनीहरूलाई कुनै समस्या परेमा दूतावासका अधिकारीको नाम र सम्पर्कमा नम्बर उपलब्ध गराइएको छ। परराष्ट्र मन्त्रालयका प्रवक्ता कृष्णप्रसाद ढकालले इरानमा रहेका सबै नेपाली सुरक्षित रहेको बताए। उनले अन्नपूर्णसँग भने,' नेपाल सरकारले त्यहाँ विकसित पछिल्लो घटनाक्रमलाई नजिकबाट नियाली रहेको छ। आवश्यक परेमा त्यहाँ रहेका नेपालीहरूको जीवन रक्षाका लागि नेपाल सरकारले उपयुक्त कदम चाल्छ।' इरानको आणविक तथा सैन्य संरचनालाई कमजोर बनाउने उद्देश्यले इजरायलले गरेको ठूलो आक्रमणपछि इजरायल र इरानबिच लगातार भीषण हवाई आक्रमण भइरहेका छन्। इजरायली अपरेसनको लक्ष्य इरानलाई आणविक बम विकास गर्नबाट रोक्नु रहेको इजरायली प्रधानमन्त्री बेन्जामिन नेतान्याहूले जनाएका छन्। प्रधानमन्त्री नेतान्याहूले इजरायलको अस्तित्वका लागि इरानी खतरालाई पन्छाउन सैन्य अपरेसन राइजिङ लायन सुरु गरेको जनाएका हुन्। दशकौंदेखि, तेहरानका आतंककारीहरूले इजरायलको विनाशका लागि खुलेआम आह्वान गर्दै आएका,आणविक हतियार विकास गर्ने कार्यक्रमका साथ उनीहरूले आफ्नो नरसंहारको बयानबाजीलाई समर्थन गरेका, हालैका वर्षहरूमा उनीहरूले ९ वटा आणविक बम बनाउन पर्याप्त युरेनियम जम्मा गरेका लगायतका कारणले गर्दा आफूले उक्त अपरेसन सुरू गरेको उनले जनाएका छन्। त्यसैगरी इजरायली रक्षामन्त्री इजरायल काट्जले इरानले नागरिक बस्तीहरूमा मिसाइल प्रहार गरेर रातो रेखा पार गरेको र यसका लागि उनीहरूले धेरै ठूलो मूल्य चुकाउनुपर्ने जनाएका छन्। यसैबीच,अमेरिकी राष्ट्रपति डोनाल्ड ट्रम्पले इरान र इजरायलबीचको द्वन्द्वको आणविक सम्झौताका लागि वार्तालाई गति दिन आवश्यक रहेको बताएका छन्। इजरायलइरान द्वन्द्वको बिचमा अमेरिकी राष्ट्रपति ट्रम्पले इरानको राजधानी तेहरानलाई तुरून्तै खाली गर्न सल्लाह समेत दिएका छन्। इजरायल  इरानबिच द्वन्द्व बढ्दै गएपछि त्यहाँ रहेका विदेशी दूतावासले आफ्ना नागरिकहरूलाई सुरक्षित स्थान एवं आआफ्नो देश फर्किन आग्रह गरेका छन्। इजरायल  इरानबिचको द्वन्द्वका कारण ज्यान गुमाउनेहरूको संख्या दिनप्रतिदिन बढ्दै गएको छ।"
टेक एण्ड पेबारे ऊर्जा उत्पादकले अर्थमन्त्रीसँग मागे तीन विकल्प,"काठमाडौं : स्वतन्त्र ऊर्जा उत्पादकहरूको संस्था (इप्पान)ले नदी प्रवाही (आरओआर) प्रकृतिका जलविद्युत आयोजनाको विद्युत खरिदमा बजेटमा गरिएको टेक एण्ड पे व्यवस्थामा तीन विकल्प माग गरेको छ। पहिलो विकल्पमा बजेटमा सार्वजनिक गरेको टेक एण्ड पे पीपीएको व्यवस्था फिर्ता लिनुपर्ने माग गरेको छ। दोस्रो विकल्पमा १ महिनाभित्र विद्युत व्यापारको अनुमतिपत्र दिइसक्ने ग्यारेण्टी सरकारबाट सार्वजनिक गर्नुपर्ने, १ महिनाभित्र प्रसारण लाइन निर्माणको जिम्मा निजी क्षेत्रलाई दिइने ग्यारेण्टी सरकारबाट सरकारबाट सार्वजनिक गर्नुपर्ने (ओपन एक्सेस) व्यवस्थाको माग गरेका छन्। २०६५ सालमा संसदमा दर्ता भएको विधेयक अहिले पनि संसदमै छलफलमा रहेकोले त्यो विधेयक पारित भएपछि निजी क्षेत्रले व्यापारको अनुमति पाइहाल्छ भन्ने तर्कसँग निजी क्षेत्र सहमत हुन नसक्ने भएकाले एक महिनाभित्र व्यापारको अनुमतिपत्र दिने ग्यारेण्टी हुनुपर्ने इप्पानले जनाएको छ। तेस्रो विकल्पमा सडकदेखि ब्ल्याक आउटसम्मको सशक्त आन्दोलन राखिएको छ। बजेट तथा कार्यक्रम पारित गर्ने क्रममा टेक एण्ड पे पीपीएको व्यवस्था हटाउने ऊर्जा मन्त्री र अर्थमन्त्रीको प्रतिवद्धताको कारण आन्दोलन घोषणा गर्न बाँकी रहेको तर अर्थ मन्त्रीले संसदमा नहटाउने संकेत गरेपछि आन्दोलनको आन्तरिक गृहकार्यमा रहेको इप्पानले जनाएको छ। नेपाल विद्युत प्राधिकरण एक मात्र खरिदकर्ता रहेको तथा प्राधिकरणले टेक अर पे (लिऊ वा तिर) मा पीपीए गर्दै आएको छ। २०७५ सालपछि करिब १५ सय मेगावाट र १० मेगावाटभन्दा कम क्षमताका मात्र पीपीए भएको छ। हाल विद्युत प्राधिकरणमा १२ हजार ८ सय ८९ मेगावाटका आयोजनाले पीपीएका लागि आवेदन दिएका छन्।"
सुनचाँदी व्यवसायीलाई प्रधानमन्त्री ओलीले भने आन्दोलनको बाटोमा त्यागेर संवादको बाटो रोज्नुस्,"काठमाडौं : प्रधानमन्त्री केपी शर्मा ओली सुनचाँदी व्यवसायीलाई आन्दोलनको बाटोमा नलाग्न आग्रह गरेका छन्। सुनचाँदी व्यवसायसँग सम्बन्धित संघसंस्थाका नेतृत्वमा प्रधानमन्त्री तथा मन्त्रिपरिषद्को कार्यालय, सिंहदरबार पुगेको टोलीलाई प्रधानमन्त्री ओलीले संवादबाट समस्याको समाधान खोज्न आफूले सम्बन्धित मन्त्रालयसँग बुझ्ने र मिल्नेसम्मका माग पूरा गर्न लागिपर्ने विश्वास दिलाउँदै आन्दोलनको बाटोमा नलाग्न आग्रह गरे। व्यवसायीले आगामी आर्थिक वर्षको बजेट वक्तव्यमा सुनचाँदी कारोबारमा दुई प्रतिशत विलासिता कर लगाउने व्यवस्थाप्रति ध्यानाकर्षण गराएका थिए। भेटका क्रममा नेपाल सुनचाँदी रत्न तथा आभूषण महासंघका अध्यक्ष किसान सुनार, नेपाल सुनचाँदी व्यवसायी महासंघका अध्यक्ष अर्जुन रसाइली र नेपाल रत्न तथा आभूषण संघका अध्यक्ष सुमनमान ताम्राकारसहितको टोलीले उक्त करको व्यवस्था लागू गर्दा आफूहरूको व्यवसाय धराशायी हुने भएकाले पुनः विचार गर्न माग गरेको छ। ती संस्थाहरुले कर र भन्सारका दर छिमेकी भारतको भन्दा बढी हुँदा नेपाली व्यवसायले प्रतिस्पर्धा गर्न नसक्ने भएकाले उक्त व्यवस्था कायम रहेमा आफूहरू आन्दोलनमा जान बाध्य हुने चेतावनी दिएका थिए।"
नगरपालिकाले तिरिदियो कृषि बिजुली महसुल,"गरुडा : रौतहटको गरुडा नगरपालिकाले कृषि बिजुली महसुल तिरिदिएको छ। किसानले सिँचाइ प्रयोजनको लागी जोडेको कृषि मिटरको विद्युत महसुल पालिकाले भुक्तानी गरिदिएको हो। गरुडा नगरपालिकाका मेयर कन्थमणि प्रसाद जैसवालले यस आर्थिक वर्षदेखि कृषि मिटरको विद्युत महसुल नगरकोषबाट बुझाउन सुरु गरिएको बताए। कृषिप्रधान देश त्यसमाथी तराई मधेस कृषिका लागि उर्भर भूमि भएकाले किसानलाई सहुलियतका लागि पालिकाले विद्युत महसुल तिरेको हो। वडा नम्बर १ देखि ८ सम्मका कृषकद्वारा सिँचाइका लागि जडान गरिएका कृषि मिटरको विद्युत महसुल १० लाख ३२ हजार ४७९ रुपैयाँ नेपाल विद्युत प्राधिकरण गौर शाखामा सोमवार बुझाइसकिएको छ, मेयर जयसवालले भने। छुटेका वडा ९ को सेवा केन्द्र अर्थात विद्युत प्राधिकरण शाखा चन्द्रपुर रहेकोले सोको भुक्तानी केही दिनभित्रै गरिने उनले जानकारी दिए। पालिकाको आर्थिक वर्ष २०८१०८२ को बजेटमा प्रस्तुत गरिएको प्रतिबद्धता अनुसार कृषि मिटरको विद्युत महसुल भुक्तानी गरिएको हो। कृषि मिटर लिएका किसानहरूको पहिलेको बाँकी रहेको कृषि मिटरको बिल समेत समेटिएको छ, प्रमुख प्रशासकीय अधिकृत उस्ताख आलमले भने। नगरपालिकाले कृषि तथा सिँचाइ क्षेत्रलाई बलियो र उत्पादनमुखी बनाउने निरन्तर प्रयास गर्दै आएको छ। आगामी दिनहरूमा पनि कृषकहरूको हितका लागि आवश्यक पहलहरू तीव्र गतिमा अघि बढाइने प्रशासकीय अधिकृत आलमले जानकारी दिए। यसअघि जिल्लाको मौलापुर र फतुवा विजयपुर नगरपालिकाले नगरवासीको घरायसी र कृषि प्रयोजनका लागि उठ्ने सम्पूर्ण विद्युत महसुल भुक्तानी गर्दै आएका छन्।"
नेपालले जलवायु वित्तदेखि प्रविधि हस्तान्तरणमा फाइदा लिनुपर्छ : वनमन्त्री,काठमाडौं : वन तथा वातावरणमन्त्री ऐनबहादुर शाही ठकुरीले नेपाल जलवायु परिवर्तनबाट बढी प्रभावित मुलुक भएकाले यसलाई निरन्तर अन्तर्राष्ट्रियकरण गर्ने बताएका छन्। मंगलबार ललितपुरमा आयोजित पोस्ट सगरमाथा संवादको उद्घाटन गर्दै मन्त्री ठकुरीले जलवायु परिवर्तनबाट नेपालमा परेको असरका बारेमा अन्तर्राष्ट्रिय समुदायको ध्यानाकर्षण गराउँदै जलवायु वित्तदेखि प्रविधि हस्तान्तरणमा फाइदा लिन सक्नुपर्ने बताए। काठमाडौंमा सम्पन्न सगरमाथा संवादका निष्कर्षलाई कार्यान्वयन गर्न सरकारले कार्ययोजना बनाइएको भन्दै उनले तीन तहका सरकार मिलेर जलवायु असरलाई कम गर्न ध्यान केन्द्रित गर्ने उल्लेख गरे। मन्त्री ठकुरीले सबैको सहयोग र समन्वयमा २५ बुँदे सगरमाथा कार्ययोजनालाई क्रमशः कार्यान्वयनमा लैजाने बताए। कार्यक्रममा सहभागी अन्य वक्ताहरूले जलवायुले हिमालदेखि समुद्रसम्म असर गरेको उल्लेख गर्दै जलवायुका नकारात्मक असरविरुद्ध लड्न एकजुट हुनुपर्नेमा जोड दिएका थिए।
"युक्रेनको राजधानी किभमा रुसी हवाई आक्रमण, कम्तिमा १५ जनाको मृत्यु","एजेन्सी : रुसले पछिल्ला हप्ताहरूमा युक्रेन विरुद्ध हवाई आक्रमणहरू तीव्र पारेको छ। युक्रेनी अधिकारीहरूले मंगलबार युक्रेनको राजधानी किभमा भएको रुसी आक्रमणमा कम्तीमा १५ जनाको मृत्यु भएको र दर्जनौं घाइते भएको बताएका छन्। युक्रेनी गृहमन्त्री इहोर क्लाइमेन्कोले ४४० ड्रोन र ३२ वटा मिसाइल प्रहार गरिएको बताए। यसैबीच,रुसी रक्षा मन्त्रालयले रुसी वायु रक्षा एकाइहरूले रातारात १४७ युक्रेनी ड्रोनहरू नष्ट गरेको दावी गरेका छन्। किभमा नौ घण्टाभन्दा बढी समयसम्म आक्रमण हुँदा मानिसहरू मध्यरातदेखि बिहानसम्म भूमिगत आश्रयस्थलहरूमा लुक्न बाध्य भएका छन्। युक्रेनी हवाई रक्षालाई कमजोर बनाउन रुसले ठूलो संख्यामा ड्रोन पठाइरहेको छ। युक्रेनले पनि रुसमाथि आक्रमण गरिरहेको छ। युद्धविरामको बारेमा दुई देशबीच अहिलेसम्म कुनै सम्झौता भएको छैन।"
मेची रंगशालामा प्याराफिट निर्माण तथा फ्लड लाइट जडान हुने,"झापा : खेलकुद क्षेत्रमा झापाको इतिहास बोकेको मेची रंगशाला भद्रपुरको स्तरोन्नतिका लागि यो वर्षको बजेट भाषणमार्फत संघ तथा प्रदेश सरकारले छुट्टाछुट्टै बजेट विनियोजन गरेको छ। सरकारको स्वामित्वमा २०२५ सालमा स्थापना भएको मेची रंगशाला लामो समयदेखि सरकारी तहबाटै ओझेलमा पारिएको थियो। २०६१ सालमा भएको त्रिभुवन गोल्डकपपछि कुनै ठूलो प्रतियोगिता नभएको मेची रंगशालामा भद्रपुर नगरपालिकाको समन्वयमा २०७९ सालमा भद्रपुर झापा गोल्डकपको आयोजना गरिएको थियो। २०७९ र २०८१ गरी दुई पटक अन्तर्राष्ट्रियस्तरको गोल्डकप आयोजना गरी काँचुली फेरिदिएको मेची रंगशालामा बल्ल सरकारको आँखा पुगेकोमा खेलप्रेमि उत्साहित देखिएका छन्। साबिक मेची अञ्चलकै सबैभन्दा पुरानो रंगशालाको प्याराफिट निर्माण तथा फ्लड लाइट जडानका लागि साढे छ करोड रकम विनियोजन गरिएको छ। आर्थिक वर्ष ०८२०८३ को संघीय सरकारको बजेट, नीति तथा कार्यक्रममा रंगशालाको प्याराफिट निर्माणका लागि तीन करोड रुपैयाँ र कोशी सरकारको बजेट, नीति तथा कार्यक्रममा तीन करोड ५० लाख रुपैयाँ बजेट विनियोजन भएको भद्रपुर नगरपालिकाका प्रमुख गणेश पोखरेलले बताए। साढे ६ करोडबाहेक थप एक करोड बजेट पनि आउने बताउँदै नगर प्रमुख पोखरेलले भने, संघ तथा प्रदेश सरकारले एकै वर्षमा रंगशालाका लागि छुट्टाछुट्टै बजेट विनियोजन गरेको यो पहिलो पटक हो, रंगशालामा अब स्तरोन्नतिको काम अघि बढ्छ र रात्रिकालीन प्रतियोगिता पनि सञ्चालन गर्न सकिन्छ। उनले रंगशालाको बजेट विनियोजनमा आआफ्नो तहबाट सहयोग पुर्याउने सबैप्रति आभारसमेत व्यक्त गरेका छन्। भद्रपुर नगरपालिका, जिल्ला खेलकुद विकास समिति र भद्रपुर झापा गोल्डकप समितिले रंगशालाको प्याराफिट निर्माण तथा फ्लड लाइट जडानका लागि संघ र प्रदेश सरकारसँग लिखित रूपमै बजेट माग गरिएको भद्रपुर झापा गोल्डकपका अध्यक्ष दीपेश ढकालले जानकारी दिए। ढिलै भएपनि माग सम्बोधन भएको बताउँदै ढकालले भने, एकतिरको प्याराफिट नहुँदा बाँसको प्याराफिट बनाएर प्रतियोगिता गर्नुपर्ने बाध्यता थियो, अब स्थानीय रूपमै प्याराफिटसहित फ्लड लाइट जडान भएपछि गोल्डकप गर्न सहज हुने भयो। संघको बजेटबाट प्याराफिट र प्रदेशको बजेट सिँचाइ, खानेपानी तथा ऊर्जा मन्त्रालयमार्फत छुट्टाइएको बजेटबाट फ्लड लाइट जडान गरिने झापा जिल्ला खेलकुद विकास समितिका अध्यक्ष प्रशान्त भण्डारीले बताए।"
प्रचण्डको दावी : गणतन्त्रको रक्षाका लागि दुई बुँदे सहमति गरी सत्तापक्षकै जस्तो भूमिका निर्वाह गरेका हौं,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले संविधानको रक्षार्थ दुई बुँदे सहमति गरिएको दावी गरेका छन्। मंगलबार प्रचण्डको नीजि निवास भरतपुर १४ शिवनगरमा मंगलबार आयोजना पत्रकार भेटघाट एवं अन्तरक्रिया कार्यक्रममा पत्रकारले राखेका जिज्ञासामा प्रचण्डले दुई बुँदे सहमति तत्कालको स्टेपमात्रै नभइ संविधानको रक्षार्थ भएको बताएका हुन्। प्रचण्डले संघीय लोकतान्त्रिक गणतन्त्रमा समावेशी प्रतिनिधित्व लगायत वर्तमान उपलब्धी माओवादीको एजेण्डा भएको दावी गर्दै यसको रक्षाका लागि दुई बुँदे सहमति गरी सत्ता पक्षकै जस्तो भूमिका निर्वाह गरेको जिकिर गरे । प्रचण्डले संघीय निजमति ऐन,विद्यालय शिक्षा विधेयक पनि आफ्नै सरकारको पालोमा अगाडि बढेकोले दुई बुँदे सहमतिमार्फत् त्यसको जिम्मेवारी लिन खोजेको प्रष्ट पारे। प्रचण्डले भिजिट भिसा प्रकरण गम्भीर विषय भएकाले छानबिन र नीतिगत सुधार गर्नुपर्ने बताए । यस मुद्दालाई त्यत्तिकै नछाड्ने उनको भनाइ छ ।"
यार्सागुम्बाको मेलो सकेर वनलसुनतिर,"गोरखा : जडीबुटी संकलनलाई प्रमुख आयस्रोत मान्दै आएका उत्तरी गोरखाका बासिन्दा यार्सागुम्बा संकलनको मेलो सकेर यतिबेला वनलसुन संकलन गर्न तिर लागेका छन् । चुमनुब्री गाउँपालिका७ छेकम्पारका बासिन्दा यार्सागुम्बा पाइने लेकबाट वनलसुन पाइने तल्लो भेगतिर लागेका वडाध्यक्ष टासी दोर्जे लामाले जानकारी दिए । हाम्रोतिर त यार्सागुम्बाको सिजन सकियो । अहिले सप्पैजना वनलसुन खोज्दैछन्, उनले भने, किरा टिप्न छेक्या, बाज्यो, फुच्युन, छोस्योङको लेकमा गएका थिए । अहिले उनीहरू त्यही लेकको तल्लो भेग किपु, रोल्मीखर्क, बाज्योखर्क, छेस्योङबेसीतिर वनलसुन खोज्दै छन् । यार्सागुम्बा र वनलसुन बेचेर गरेको आम्दानीले वर्ष दिनको घरखर्च धान्नु पर्ने उनको भनाइ छ । उनका अनुसार यस वर्ष यार्सागुम्बा अपेक्षा गरेअनुसार संकलन भएको छ । तर, भाउ भने दुई तिहाइ घटेको छ । अहिले यार्सागुम्बा राम्रै पायो तर भाउ पाएन, वडाध्यक्ष लामाले भने, पोहोर साल किरा पनि राम्रो पायो, भाउ पनि राम्रो पाएको थियो । पोहोर साल ठूलोखाले एउटाको एक हजारमा अनि सानो खाले एउटाको पाँच सयमा बेचेको हो । तर अहिले ठूलोखालेको चार सय, साना खालेको तीन सयमा बेच्नुपर्ने भएको छ । यार्सागुम्बा भने गत वर्ष र यस वर्ष उत्तिकै भेटिएको उनले बताए । पोहोरसाल सानो ठूलो गरेर ३६ किलो बेचेको हो । हाम्रोतिर एकजनाले सानो ठूलो गरेर कम्तीमा दुई सयदेखि एक हजार वटासम्म संकलन गर्छन्, उनले भने, यसपालि पनि किरा त त्यस्तै पाइएको छ । तर भाउ नपाएर दुःख त्यसैखेर जाने भयो भनेर गाउँलेहरू निराश भएका छन् । चुमनुब्री१ सामागाउँ, साम्दोको लेकमा र वडा नं ७ छेकम्पारको लेकमा उच्च गुणस्तरीय यार्सागुम्बा पाइन्छ । त्यसभन्दा तल ल्हो, प्रोक, सिर्दिबास, उहियाको लेकमा पनि धेरथोर पाइने स्थानीयवासी बताउँछन् । वनलसुन भने सबै वडाको खर्क, चरन तथा पाखापखेरामा पाइने उनीहरू बताउँछन् । प्रतिकेजी ३८ हजार रुपैयाँमा किनबेच हुने वनलसुन पनि गाउँमा हरेकले दुई, तीन केजीका दरले संकलन गर्ने गर्छन् ।"
प्रतिनिधिसभाको बैठक आधा घण्टा स्थगित,"काठमाडौं : प्रतिनिधिसभा बैठक आधा घण्टासम्मका लागि स्थगित भएको छ। भिजिट भिसा प्रकरणमा गृहमन्त्री रमेश लेखकले राजीनामा दिनुपर्ने र छानबिनको माग गर्दै राष्ट्रिय स्वतन्त्र पार्टी र राष्ट्रिय प्रजातन्त्र पार्टीले निरन्तर विरोध गरिरहेका छन्। मंगलबार पनि सभामुख देवराज घिमिरेले बैठक सुरु गर्ने बित्तिकै आज पनि रास्वपा सांसदहरूले विरोध गरेका थिए। त्यसपश्चात सभामुख घिमिरेले रास्वपा सांसद चन्दा कार्कीलाई बोल्न समय दिए। त्यसपश्चात रास्वपाको कार्यप्रति नेपाली कांग्रेसका प्रमुख सचेतक श्याम घिमिरेले नियमापत्ती जनाए। घिमिरेले समय दिएपश्चात कांग्रेस सांसद् घिमिरेले नियामावलीअनुसार रास्वपाका सांसद अमर्यादित पोसाकमा संसद् बैठकमा आएको भन्दै आपत्ति जनाए। रास्वपाका सांसद स्कार्प भिरेर आएकाले यो मर्यादित पोशाकमा यो पर्छ कि पर्दैन भन्दै उनले प्रश्न गरे। घिमिरेले प्रश्न गर्दै भने,कोही हाफ पाइन्ट लगाएर आउने, भोलि आफूखुसी कपडा लगाएर आए संसदीय मर्यादाभित्र राख्ने कि नराख्ने ? उनले नियमावली अनुसार कारबाही गर्न र संसदबाट निकाल्नसमेत आग्रह गरे। नियमावली ३० मा बैठकमा अभद्र व्यवहार गर्ने सदस्यलाई सभामुखले चेतावनी दिन सक्नेछन्। र, चेतावनी पाएपछि त्यस्तो सदस्यले आफ्नो व्यवहारमाथि तुरुन्त नियन्त्रण गर्नुपर्नेछ भनिएको छ। साथै बैठक कक्षबाट निष्कासन गर्न सक्नेसमेत व्यवस्था नियमको ३१ मा गरिएको छ। सभामुख महोदय, यस्तो किसिमको व्यवहार गर्नेलाई चेतावनी दिने र संसदबाट निष्कासित गर्ने कारबाही गर्ने आवश्यक छ। रास्वपाका सांसदहरू नीलो कपडा बेरेर आज संसद छिरेका थिए।"
बर्दियाबाट नक्कली प्रहरी सहायक निरीक्षक पक्राउ,गुलरिया : बर्दियाको ठाकुरबाबा नगरपालिका ९ का १९ वर्षीय अर्जुन रोकायलाई प्रहरीले नियन्त्रणमा लिएको छ । स्थानीय होटल तथा पसलहरूमा म प्रहरी सहायक निरीक्षक हुँ भन्दै उधारो खाँदै गरेको सूचनाको आधारमा प्रहरीले रोकायलाई नियन्त्रणमा लिएको छ । प्रहरी सहायक निरीक्षक भन्दै ठाकुरबाबा नगरपालिकामा उधारो खाँदै ठगी गर्दै हिँडेका रोकायलाई नियन्त्रणमा लिई अनुसन्धान गर्दा निज प्रहरी संगठनमा आवद्ध नरहेको पाइएको जिल्ला प्रहरी कार्यालय बर्दियाका प्रहरी नायव उपरीक्षक चक्रबहादुर डमरपालले बताए । रोकायले झुठा तथा काल्पनिक पद सिर्जना गरी स्थानीयलाई दुःख दिएको आधारमा निजलाई पक्राउ गरी प्रहरी कार्यालयमा राखी अनुसन्धान भइरहेको डीएसपी डमरपालले जानकारी दिए । उनले स्थानीयलाई हैरानी दिँदै आएको प्रहरीले जनाएको छ ।
गौशालाकी उपमेयरलाई कार्यालय प्रवेशमा रोक,"जनकपुरधाम : गौशाला नगरपालिकाकी उपप्रमुख रेणु कुशवाहालाई नगरपालिका प्रवेशमा रोक लगाइएको छ । आइतबार उपप्रमुख कुशवाहाले नगर प्रमुख र प्रमुख प्रशासकीय अधिकृतको मिलोमतोमा अनियमितताको लागि दर्ता चलानी खाली राखेको भेटाएपछि दर्ता तथा चलानी किताब खोसेको लगेको समाजिक सञ्जालमा पोष्ट गरेकी थिइन् । सोही विषयलाई लिएर नगर प्रवेशमा रोक लगाएको उपप्रमुख कुशवाहको भनाइ छ। गौशाला उपप्रमुख कुशवाहाले नगरपालिकामा आफूलाई मेयरको निर्देशनमा नगर प्रहरीले रोक लगाएको भीडीयो सन्देश जारी गरेकी छन् । भीडीयोमा उनी नगरपालिकाको मुख्य गेटमा छिर्न खोज्दा नगर प्रहरीले माथिको आदेश भन्दै उनलाई प्रवेशमा रोक लगाएको देखिन्छ। भिडियोमा नगर प्रहरीले उपमेयरलाई प्रवेश गर्न खोज्दा मूल ढोक बन्द गरेको स्पष्ट देखिन्छ । उनले पटकपटक पत्राचार गरी कागजात उपलब्ध गराउन अनुरोध गर्दा पनि उपलब्ध नगराएको तथा प्रमुख प्रशासकीय अधिकृतलाई अनुगमनको लागि पत्राचार गर्दा पनि जवाफ नपठाएकाले गौशाला नगरपालिकाको दर्ता,चलानी फाइल नियन्त्रणमा लिएको दावी गरेकी छन्। सोमबार राखिएको कार्यपालिका बैठकमा उपस्थित हुन जाँदा मेयर डा दिपेन्द्र महतो र प्रमुख प्रशासकीय अधिकृत केशव कुमार अधिकारीको निर्देशनमा नगरप्रहरीले प्रवेश गर्न नदिएको उपमेयर कुशवाहाको भनाइ छ । सोही विषयमा बुझ्न खोज्दा मेयर महतो र प्रशासकीय अधिकृत अधिकारी दुवैको फोन उठेन। उनले भिडियोमार्फत् दर्ता चलानीको किताब नियन्त्रणमा लिएपछि आफ्नो कार्यकक्षमा तोडफोड समेत भएको आफूले सूचना पाएको भिडियोमार्फत् जानकारी गराएकी छन्। नगरपालिकामा मेयर डा महतो र उपमेयर कुशवाहा जसपा नेपालबाट निर्वाचित भएका हुन् । निर्वाचनको केही महिनामै मेयर र उपमेयरबिच खटपट सुरू भएको थियो ।"
इजरायलइरान द्वन्द्वबिच ट्रम्पले भने मानिसहरूले तुरून्तै तेहरान छोड्नुपर्छ,"एजेन्सी : इजरायलइरान द्वन्द्वको बिचमा अमेरिकी राष्ट्रपति डोनाल्ड ट्रम्पले इरानको राजधानी तेहरानलाई तुरून्तै खाली गर्न सल्लाह दिएका छन्। सामाजिक सञ्जालमार्फत् ट्रम्पले तेहरानलाई तुरून्त खाली गर्न सल्लाह दिएका हुन्। 'मैले हस्ताक्षर गर्न भनेको सम्झौतामा इरानले हस्ताक्षर गर्नुपर्थ्यो। यो निकै लाजमर्दो कुरा हो र मानव जीवनको बरबादी पनि हो,'उनले सामाजिक सञ्जालमा लेखेका छन्,'सिधा शब्दमा भन्नुपर्दा,इरानसँग आणविक हतियार हुनै सक्दैन। मैले यो कुरा बारम्बार भनेको छु। सबैले तुरुन्तै तेहरान खाली गर्नुपर्छ।'  शिखर सम्मेलनमा भाग लिन क्यानडा गएका ट्रम्प त्यहाँबाट एक दिन अगाडि नै फर्किदैछन्। उनले चाँडै फर्कनुको कारणमध्ये पूर्वको अवस्थालाई लिएका छन्। ट्रम्पले इजरायल र इरानबीचको द्वन्द्वले आणविक सम्झौताका लागि वार्तालाई गति दिन आवश्यक रहेको बताएका छन्। इरानको आणविक तथा सैन्य संरचनालाई कमजोर बनाउने उद्देश्यले इजरायलले गरेको ठूलो आक्रमणपछि इजरायल र इरानबीच लगातार भीषण हवाई आक्रमण भइरहेका छन्।"
वीरगन्ज उर्फ गुलमोहरगन्ज,"महानगरपालिकाले चाहेको खण्डमा वीरगन्जको बीच बजारदेखि वरिपरि गुलमोहरको रुखबिरुवा रोपेर गुलमोहरको गुलजार सहर बनाउन सक्छ। यसका लागि कुनै वनस्पतिविद्सँग सरसल्लाह गरेर यहाँको गर्मी छल्न गुलमोहरको बोटबिरुवा रोप्न लगाउनु पर्छ। यसमा चार चाँद जड्न गुलमोहरको बोटविरुवाको तल विभिन्न रंगीचंगी गुलाफहरूको बोट रोपेर मनमोहक बनाउन सकिन्छ। वीरगन्जलाई गुलमोहरगन्ज बनाउन सकिन्छ। यसका लागि वीरगन्ज महानगरपालिकाले धेरै लगानी गर्नु पर्दैन। छिमेकी मुलुक भारतको जयपुरलाई गुलाबी नगर बनाइएको छ। बंगलुरुलाई गार्डेन सिटी (बगैंचाको सहर) बनाइएको छ, त्यस्तै वीरगन्जलाई गुलमोहरगन्ज बनाउन सकिन्छ। अहिले वीरगन्ज तातो सहर भएको छ। वीरगन्जको रापताप असह्य भएको छ। हावा पनि तातो, पानी पनि तातो, बाटो पनि तातो। यहाँका बासिन्दा भोजपुरी र नेपालीका लेखक दिनेश गुप्तासँग एक्कासि भेट भयो। केही दिनअघि साँझपख माईस्थानको दर्शनार्थ गएको थिएँ। उहाँ गन्थन सुनाउन थाल्नुभयो। वीरगन्जको गर्मी असह्य भयो। कतिबेला काठमाडौं पुगौं झैं भइसक्यो। लाग्यो, हामीसँग त विकल्प छ वीरगन्जको गर्मी छल्ने। तर यहाँँका रिक्साचालक, टाँगा (टमटम) चालक तथा मजदुरसँग कुनै विकल्प छैन। दिनभरि वीरगन्जको तातोमा निथ्रुक्कै पसिनाले भिजेर रिक्सा नचलाइकन सुखै छैन। नुहाउनै पर्दैन। पसिना नै पसिनाले सम्पूर्ण शरीर भिजेको हुन्छ। हिन्दी साहित्यका क्रान्तिकारी कवि सूर्यकान्त त्रिपाठी निरालाको प्रसिद्ध कविता वह तोडती पत्थरको याद आउँछ, त्यस्तै उनको अर्को कविता वह आता दो टुक कलेजे करता, पछतताता पथ पर आता पेट पीठ दोनों मिलकर है एक। चल रहा लकुटिया टेक। एक भिक्षुकको तस्विर हठात् मेरो हृदयलाई विदीर्ण गर्दै चीत्कार गर्न थाल्छ। निरालाले इलाहाबादसम्बन्धी यी दुई कवितामा चित्र कोरेर त्यहाँको रापतापको चित्रण गरेका छन्। वीरगन्जका भोजपुरिया कुनै पनि कविले त्यहाँको भिख माग्नेको हृदयस्पर्शी कविता कोरे हुन्थ्यो जस्तो लाग्दछ। वीरगन्ज महानगरपालिकाले चाहेको खण्डमा वीरगन्जको बीच बजारदेखि वरिपरि गुलमोहरको रुखविरुवा रोप्न लगाएर यसलाई गुलमोहरको गुलजार सहर बनाउन सक्छ। यसका लागि कुनै वनस्पतिविज्ञसँग सरसल्लाह गरेर यहाँको गर्मी छल्न गुलमोहरको बोटबिरुवा रोप्न लगाउनु पर्छ। यसमा चार चाँद जड्न गुलमोहरको बोटविरुवाको तल विभिन्न रंगीचंगी गुलाफहरूको बोट रोपेर मनमोहक बनाउन सकिन्छ। कुनै अतिरिक्त व्ययभार पनि व्यहोर्नु पर्दैन। सदाबहार गुलजार सहर वीरगन्जलाई बनाउन सकिन्छ। वीरगन्जको रैथाने सवारी नै टाँगा हो, यसलाई टमटम पनि भनिन्छ। यसलाई विस्थापित गर्नुपर्छ भन्ने छैन। यसलाई व्यवस्थित गर्न सकिन्छ। जहाँसम्म यसमा प्रयुक्त हुने घोडाहरूको लिदीको सबाल छ, यसलाई महानगरपालिकाद्वारा नियुक्त सडक सफा गर्ने कुचीकारहरूलाई लगाउन सकिन्छ। यो टांगा चालकहरूलाई बेरोजगार बनाउन हुँदैन। बरु यसलाई व्यवस्थित गर्न सकिन्छ, जसले गर्दा यिनीहरूको रोजगारी पनि बन्द हुँदैन। सडक सफा गर्ने काम महानगरपालिकाका सफाइ गर्ने कर्मचारीहरूको हो। यसप्रकार अलिकति विचार गरेर यसलाई एउटा आकर्षक सहर बनाउन सकिन्छ, जहाँ चारैतिर गुलमोहरको लालिमा तथा गन्धबाट वीरगन्ज एउटा चित्ताकर्षक सहर हुनेछ। घडीहरवा पोखरी वीरगन्जको शान हो र यसलाई व्यवस्थित गरेर एउटा प्रशंसनीय काम गरिएको छ, जहाँ बिहानबेलुका स्वच्छ र सफा बतास (हावा) खाने र हिँड्ने मानिसको घतलाग्दो घुइँचो हेर्न सकिन्छ। वीरगन्जदेखि काठमाडौंसम्मको यात्राको अनुभव पनि कटुमधु मिश्रित छ। द्रुत रेल मार्गसँग तथा सडक सञ्जालसँग यस कहालीलाग्दो यात्रालाई निराकरण गर्न सकिन्छ। यसलाई कार्यान्वयन गर्न रेल तथा सडक विभागले तत्परता देखाउन धेरै ढिलो भइसक्यो। योजना बनाइन्छ र सपना देखाइन्छ तर यसको कार्यान्वयन कहिले हुने हो भन्न गाह्रो छ। अहिले वीरगन्जदेखि काठमाडौं जान आउन दुईवटा बाटो छन्। एउटा लामो र घुमाउरो बाटो काठमाडौं थानकोट, भरतपुर, नारायणगढ, हेटौंडा, पथलैया र सिमरा हुँदै अर्को विकल्प र छोटो बाटो वीरगन्ज, भीमफेदी, दक्षिणकाली र काठमाडौं। पहिलो र तेस्रो विकल्प चाहिँ त्रिभुवन राजपथ धेरै प्रयोगमा आउँदैन। पहिला यो बाटो नै लाइफलाइन थियो तर यो अनुपयुक्त र प्रयोगविहीन छ। वीरगन्जदेखि काठमाडौंसम्मको विकल्प र छोटो बाटोको प्रयोग धेरै भइराखेको छ तर सडक विभाग यस बाटोलाई धेरै काठमाडौंसम्म कम्तीमा पाँच घण्टा लाग्छ। विभागले मर्मतसम्भार गरेको भए यो बाटो तीन घण्टामात्र लाग्न सक्छ। यो सबैभन्दा छोटो बाटो सावित भएको छ। बलौटे बाटो र बगरै बगर आउँदा यात्रीहरूले कम सास्ती खप्नु पर्दैन। बिरामी यात्रुका लागि त झन् गाह्रो सावित भइराखेको छ। यसपल्ट दुई वर्ष ६ महिनापछि वीरगन्ज गएँ तर प्रगतिको कुनै नामोनिशाना देखिनँ। गुलमोहरका राताराता फूल वीरगन्जको भौतिक सौन्दर्यमा चार चाँद जडिरहेको छ तर फाट्टफुट्ट रूपमा। तसर्थ यसलाई उद्यानको रूपमा विकसित गर्नुपर्छ र गुलमोहर पार्क चौकचौकमा निर्मित गरेर यस नगरको शोभा सौन्दर्यमा वृद्धि गर्नुपर्छ। वीरगन्जको व्यापारिक विस्तार दुई देश भारतनेपाल सीमा क्षेत्रमा भइराखेको छ। यसबाट आर्थिक लाभ लिएर यस सहरको कायापलट गर्न सकिन्छ। अहिले तस्करहरूको सञ्जाल सीमा वारि र सीमा पारि धेरै फस्टाएको छ। यसबाट अवैध धन्धा पनि खूब चलिराखेको छ। भारतीय सीमा क्षेत्रमा भन्सार जाँचकीको हातमा पाँच सय भारु र नेपाली सीमा क्षेत्रभित्र ५०० नेरु जाँचकीको हातमा राखिदिइयो भने अवैध हातहतियारलाई पनि हरियो झण्डा देखाइन्छ। जबकि जनसाधारण र यात्रुलाई अनावश्यक झन्झट गर्दै झगडा गर्ने स्थिति पनि देखिन्छ। दुई देशको सिमानामा कालो बजार पनि खुब फस्टाएको देखिन्छ। यस किसिमको कालो बजारियालाई जस्तो किसिमको पनि छुट छ। यस्तै कालो क्रियाकलापबाट खुला सीमा विवादित एवं विवादास्पद भइराखेको छ। सिरसिया नदीमाथि निर्मित पुल यस्तो कालो क्रियाकलापको मौन साक्षी बनेको छ। खुला सिमानालाई बन्द नगरिकन यसलाई व्यावहारिक र वैज्ञानिक बनाउन सकिन्छ। जसबाट सीमा वारि र पारिका बासिन्दाहरूले वास्तविक लाभ लिन सक्छन् तर अहिलेको स्थिति कस्तो छ भने यसलाई काला बजारिया र तस्करहरूको जायज फाइदा उठाउने एउटा सर्वसुलभ साधन बनाइएको छ। सिरसिया नदीमाथि निर्मित पुल मितेरी पुलको रूपमा आफ्नो भूमिका निर्वाह गरिराखेको छैन। यसमा काला बजारियाहरू र तस्करहरूको जगजगी र बिगबिगीबाट मुक्त गरी वीरगन्जलाई व्यापारिक केन्द्रको रूपमा विकसित गर्न सकिन्छ। साथै प्राकृतिक सौन्दर्यबाट पनि सुसज्जित गर्ने भावी रणयोजना तयार गर्नु आवश्यक देखिन्छ। छिमेकी मुलुक भारतको बिहारको मुजफ्फरपुर र नेपालको वीरगन्ज सहर लामखुट्टेको लावालस्करबाट लकबाको मारमा अक्सर पर्ने गरिन्छ। तसर्थ, लामखुट्टेको समस्यालाई निर्मूल पार्न पनि रणयोजना चाहिन्छ। यसमा वीरगन्ज महानगरपालिकाले महŒवपूर्ण भूमिका खेल्न सक्छ। यहाँका होटेल तथा लजमा बाह्य बासिन्दाहरू बस्न बाध्य हुन्छन्। अस्पताल पनि अस्तव्यस्त देखिन्छ र यसको कम्पाउन्डभित्र नै फोहोरको डंगुरले गर्दा लामखुट्टेको जीवन झन् लामो हुन्छ। तसर्थ यस समस्याबाट मुक्त हुन स्थानीय बासिन्दाले पनि सजग र सचेष्ट हुनु आवश्यक देखिन्छ। यस किसिमबाट वीरगन्जको विकासमा धेरै विलम्ब भइसकेको छ। यसलाई सुन्दर सपनाको रूपमा होइन, वस्तुतः एउटा वास्तविक सुन्दर सहर बनाउन वीरगन्ज महानगरपालिका महŒवपूर्ण भूमिका खेल्न सक्छ। यसको परिसर भित्र र बाहिर अहिले केही रुखबिरुवा लगाइएको देखिन्छ तर यो सीमित मात्रामा छ। यसलाई विस्तृत र व्यापक रूपमा लागू गर्नुपर्छ। संयोगवश यस वर्षको विश्व वातावरण दिवसको अवसरमा पंक्तिकार वीरगन्जको वातानुकूलित होटलको कोठामा बन्द थियो। कुनै वातावरणीय विकासात्मक गतिविधि देखिएन। यो धेरै दुःखद् विषय हो।"
चीनले आफ्ना नागरिकलाई भन्यो सकेसम्म छिटो इजरायल छोड्नुहोस्,"एजेन्सी : इजरायलस्थित चिनियाँ दूतावासले आफ्ना नागरिकहरूलाई सकेसम्म चाँडो इजरायल छोड्न आग्रह गरेको छ। इजरायली हवाई क्षेत्र बन्द भएकाले सुरक्षा सुनिश्चित गर्दै चिनियाँ दूतावासले आफ्ना नागरिकहरूलाई सीमा नाकाबाट इजरायल छोड्न अपील गरेको छ। नागरिकहरूलाई इजरायल छोडी स्वदेश तथा सुरक्षित स्थानमा स्थानान्तरण हुन आग्रह समेत गरेको छ। जारी गरिएको सूचनामा चिनियाँ दूतावासले चीनका जनतालाई जोर्डनहुँदै देश छोड्न अपील गरेको छ। इजरायलइरान द्वन्द्व बढ्दै गएको,नागरिक सुविधाहरूमा क्षति पुर्याउने र नागरिक हताहतको संख्या बढ्दै गएको उल्लेख गरिएको छ। चिनियाँ पत्रिका ग्लोबल टाइम्सका अनुसार दूतावासले सम्बन्धित इजरायली सरकारी विभागहरूले जोर्डन र इजिप्टसँगको इजरायलको सिमाना खुला राख्ने बताएका छन् । इजरायलइरान द्वन्द्व चर्किदै गएपछि अमेरिकी राष्ट्रपति डोनाल्ड ट्रम्पले इरानको राजधानी तेहरानलाई तुरून्तै खाली गर्न सल्लाह दिएका छन्।  शिखर सम्मेलनमा भाग लिन क्यानडा गएका ट्रम्प त्यहाँबाट एक दिन अगाडि नै फर्किदैछन्। उनले चाँडै फर्कनुको कारणमध्ये पूर्वको अवस्थालाई लिएका छन्। इरानको आणविक तथा सैन्य संरचनालाई कमजोर बनाउने उद्देश्यले इजरायलले गरेको ठूलो आक्रमणपछि इजरायल र इरानबीच लगातार भीषण हवाई आक्रमण भइरहेका छन्।"
इजरायलका नेपालीको सुरक्षामा दत्तचित्त छौं,"इजरायली सेनाले इरानी राजधानीका केही भागहरू बसोबास गर्दै आएका मानिसलाई ठाउँ खाली गर्न चेतावनी दिँदै सोमबार तेहरानमा थप हवाई आक्रमणहरू गरेको छ । इजरायल र इरानबीच तनाव सुरु भएको चार दिन बित्दा दुवै पक्षतर्फ ठूलो क्षति भएको छ । इरानको स्वास्थ्य मन्त्रालयले जनाएअनुसार इजरायली आक्रमणबाट कम्तीमा २ सय २४ जनाको मृत्यु भइसकेको छ । त्यसैगरी शुक्रबार यता इजरायलमा मारिनेको संख्या २४ पुगेको समाचार एजेन्सीहरूले जनाएका छन् । नेपाली राजदूतावासका अनुसार इजरायलमा हाल ५ देखि ७ हजारको संख्यमा नेपाली विभिन्न पेसामा सम्लग्न छन् । केही विद्यार्थी पनि छन् । यही परिप्रेक्षमा त्यहाँ रहेका नेपालीको अवस्था र उनीहरूको सुरक्षाका लागि नेपाली राजदूतावासले उठाएका कदमका विषयमा इजरायलका लागि नेपाली राजदूत धनप्रसाद पण्डितसँग अन्नपूर्णकर्मी रामकला खड्काले गरेको कुराकानीको सारसंक्षेप : इजरायलमा हाल रहेका नेपालीको संख्या कति छ र धेरै कुन क्षेत्रमा कार्यरत छन् ? हाल इजरायलमा बसोबास गर्ने नेपाली कति छन् भन्ने यकिन जानकारी कसैलाई छैन । हामीकहाँ जीटुजी (सरकारले सरकारलाई) पठाउने कामदार करिब २ हजार जति छन् । कृषिमा ३ सय ५० जना छन् । सन् २००१ देखि २००९ सम्म आएका र कुनै किसिमले अहिलेसम्म बसिरहेका झन्डै हजार जना जति छन् । अनौपचारिक तरिकाले आएका नेपाली झन्डै दुई हजार छन् । अरू विविध किसिमले आएका वा यहीँ आएर कोहीसँग विवाह गरेर बसेका पनि छन् । यी सबै गरेर जम्माजम्मी पाँचदेखि सात हजार नेपाली छन् । यीमध्ये सबैभन्दा धेरै केयर गिभिङ अर्थात् बिरामीको स्याहार सुसार गर्ने क्षेत्रमा छन् । यसरी नर्सिङको क्षेत्रमा काम गर्ने दुई हजार छन् । निजी घरमा काम गर्ने करिब एक हजार छन् । अर्को बाटो भएर आएकामध्ये पनि प्राइभेट नर्सिङ होममा काम गर्ने छन् । ७, ८ जना कृषिका विद्यार्थी छन् । कृषि स्नातकोत्तर पढिरहेका ४ जना छन् जो २०२३ को लडाइँमा घाइते भएपछि यहाँको सरकारले छात्रवृत्ति दिएर हाल अध्ययन गरिरहेका छन् । एक जना डाक्टर मेडिकल सेन्टरमा इन्टर्नको रूपमा काम गरिरहेका छन् । जम्माजम्मी १०,१२ जना विद्यार्थी होलान् । पछिल्लो समय इजरायल र इरानबीचको तनाव बढ्दै जाँदा इजरायलमा रहेका नेपालीको अवस्था कस्तो छ ? अहिलेसम्म सबै नेपाली सुरक्षित छन् । उनीहरूमाथि कुनै खतरा देखिएको छैन । जहाँ काम गरिरहेका छन् वा जहाँ बसिरहेका छन्, हरेक ठाउँमा बंकर हुन्छ । बंकरभित्र समयमा बस्यो र त्यही घरमा मिसायल परेन भने जोगिन्छन् । त्यही ठाउँमा पर्यो भने त यस्तो युद्धको बेलामा केही भन्न सकिन्न । अहिलेसम्म यहाँको सरकारको सुरक्षासम्बन्धी नियमलाई पालना गरेर बस्नु भन्ने हामीले सूचना गरेका छौं । केही भबितव्य परे हामीलाई खबर गर्नु । हामी नेपाल सरकारको समन्वयमा तपाईंहरूलाई उद्धार गर्छौं भनेका छौं । सुरक्षाका दृष्टिले इजरायलका कुनकुन सहर र क्षेत्र बढी जोखिममा छन् ? त्यहाँ कति नेपाली छन् ? इजरायल भनेको हाम्रो कर्णाली प्रदेश जत्रै छ । त्यसकारण यो लडाइँको बेलामा इरानबाट झन्डै १५ सय, दुई हजार किलोमिटरको दूरीबाट आउने क्षेप्यास्त्र जहाँ पनि पर्न सक्छ । यही ठाउँमा सुरक्षा जोखिम बढी छ भनेर यसै भन्न सकिन्न । उत्तरतिर हाइटमा पनि हानेको छ । मुख्य सहर तेल अभिभमा पनि हानेको छ । मोटामोटी रूपमा यिनीहरूले जोगाइहाल्छन् । यिनीहरूको आइरन डोम प्रतिरक्षा प्रणालीले काम गर्छ । तर, धेरै मिसाइल एकै साथ आउँदा फुत्कने रहेछ र धेरै विनाश पनि भएको छ । अरू ठाउँभन्दा दक्षिणतिर गाजाभन्दा तलतिरको मरभूमि तिर मान्छे थोरै छन् । त्यहाँ कसैले हान्दैनन् । त्यहाँ सुरक्षित छ । त्यहाँ एउटा कलेज छ । हाम्रा विद्यार्थीले पहिलेको युद्धमा पनि त्यहाँ केही भएको थिएन भनेर भनेका थिए । मुख्य सहर तेल अभिभ, दोस्रो ठूलो जेरुसेलम र तेस्रो हाइफा । अहिले यी तिनै सहरमा हानेका छन् । नेपाली यी सबै क्षेत्रमा छरिएका छन् । उनीहरूको सुरक्षा र संरक्षणबारे दूतावासले सूचना प्रणाली के कस्तो बनाएको छ ? अत्यावश्यक जानकारी हरेक नेपालीले कसरी पाउँछन् ? हामीले हरेक सूचना र जानकारी फेसबुकमा हाल्छौं । दूतावासको फेसबुकमा चासो दिएर हेरिरहनुभएको हुन्छ । उहाँहरूले राजदूतावासको वेबसाइट पनि हेर्नुहुन्छ । केही नयाँ सूचना आएको छ कि भनेर फलो गरिरहनुभएको हुन्छ । हामीले दूताबासको फोन नम्बर, हटलाइन दिएका छौं । केही परे हामीलाई फोन गर्नुहुन्छ । यहाँ १८ वटा नेपाली संघसंस्था छन् । तीनका अध्यक्षहरूलाई पनि केही परे हामीलाई जानकारी दिनु भनिरहेका छौं । तिनीहरूको सम्पर्कमा सबै हुन्छन् । इजरायलमा रहेका नेपालीहरूको मनोबल कस्तो छ ? उनीहरू दूतावाससँग कति सम्पर्कमा छन् ? स्वाभाविक नै हो, यस्तो अवस्थामा जोसुकैको पनि मनोबल कमजोर हुन्छ । अलि अलि डर लाग्छ । घरको मान्छेको सम्झना आउँछ । कति रात सुतेको हुँदैन । बंकरमा राति चार, पाँचपटक जानुपर्दा निन्द्रा लागेको हुँदैन । युद्धको अवस्थाले मनोबलमा असर गरेकै हुन्छ । युद्धबाट त्रसित भएर कसैले नेपाल फर्कन्छु भनेका छन् कि ? यति हुँदाहुँदै पनि म फर्कन्छु भनेर कसैले भनेका छैनन् । दूतावासमा एकदमै ताकेता गरेको वा फर्कने इच्छा जायर गर्ने मान्छे खासै भेटिएको छैन । एउटादुइटा फाट्टफुट्ट होलान् । तर, मैले जतिलाई सोधेँ, फर्काउने कुराचाहिँ नगर्नुहोला है महामहिमज्यू भन्नुहुन्छ । यति मात्र होइन नेपालमा भएका मानिस पनि कुन दिन युद्ध रोकिन्छ, हामीलाई आउन ढिला भयो, बरु जे होला होला हामी आउँछौं भन्छन् । अहिले पनि १००० जनाभन्दा बढी वेटिङमा छन् । उनीहरू छनोटमा परिसकेका छन् । यहाँ तपाईंले जेसुकै काम गरे पनि कम्तीमा दुई लाख जति बच्छ । यति पैसा घरमा पठाउनुहुन्छ । यो भनेको राम्रै रकम हो । राजदूतावासले नेपाली समुदायलाई सुरक्षित राख्न के कस्ता कदमहरू चालेको छ ? यस्तो अवस्थामा सबैभन्दा महत्वपूर्ण कुरा भनेको आफूले आफूलाई सुरक्षित राख्ने हो । अनावश्यक घुमफिर नगर्नु भनेका छौं । काम गर्ने ठाउँदेखि जसको बसाइ टाढा छ, अहिले बसाइ पनि त्यही गर्नु भनेर भनिएको छ । अहिले काम गर्ने होस्टेलमै बंकरमा बस्नु भनेका छौं । युद्ध अझै चम्कियो भने आपतकालीन उद्दार र नेपालीको सुरक्षित स्थानान्तरणका लागि दूतावासले के योजना बनाएको छ ? चम्किने नचम्किने भनेको हाम्रो हातको कुरा होइन । धरै बढ्यो भने के गर्ने भन्ने पछिको कुरा हो । अहिले यहाँको विमानस्थल पूरै बन्द छ । विमानस्थल नभएपछि कसरी गर्ने स्थानान्तरण । आफू जहाँ हुनुहुन्छ, त्यही सुरक्षित भएर बस्न हामीले भनेका छौं । इजरायलमा कार्यरत नेपाली कामदारहरूमा कस्तो असर परेको छ ? हालको परिस्थितिका कारण रोजगार गुमाउने वा फर्किनुपर्ने अवस्था आएको छ कि ? रोजगार गुमाउने होइन कि यो परिस्थिति रोकियो भने फेरि अर्को क्षेत्रमा नेपालीले थप रोजगार पाउन सक्छन् । किनभने केही पुनर्निर्माण गर्नुपर्ने होला, अन्य धेरै काम होला । यिनीहरूकहाँ श्रमिकको कमी नै छ । त्यसमाथि पनि नेपालीप्रति उनीहरू बढी विश्वास गर्छन् । युद्धका कारण नेपालीको मानसिक स्वास्थ्यमा कस्तो असर पारेको छ ? दूतावासले मनोपरामर्श दिने पहल गरेको छ कि ? दुई जना व्यक्ति झगडा गरेको देख्यो भने त त्यो रात हामीलाई निन्द्रा लाग्दैन । यहाँ त दुई देश लडिरहेका छन् । जतिबेला पनि बम बारुद र मिसाइलले डर्याङडुरुङ भइरहेको छ । यसले पक्कै पनि मानसिक स्वास्थ्यमा असर पुर्याएको छ । तर, उनीहरूले यसलाई सहेरै बसिरहेका छन् । आवश्यक परेको बेलामा हामीले पनि सहयोग गर्छौं । इजरायलमा रहेका नेपाली नागरिक र उहाँहरूका आफन्तलाई के सन्देश दिन चाहनुहुन्छ ? चिन्ता त लाग्छ तर चिन्ता नगर्नु भनेर उहाँहरूका आफन्तलाई भन्न चाहान्छु । धेरै चिन्ता गरेर दुखित भएर नबस्नु । उहाँहरू सुरक्षित हुनुहुन्छ । केही ठूलो समस्या परे हामी अभिभावकका रूपमा छौं । जे गर्नुपर्छ हामी गर्छौं । रेस्क्यु नै गर्नुपर्यो भने नेपाल सरकार तयार छ । परराष्ट्र मन्त्रालयसँग हाम्रो समन्वय चलिरहेको छ । खासै त्यस्तो केही डर छैन नागेश कोइराला, मेयर, विराटनगर महानगरपालिका म गत ९ तारिखका दिन इजरायल पुगेको हुँ । यहाँको सहकारी र व्यवस्थित खेती अवलोकनका लागि हामीलाई बोलाइएको हो । बालुवा नै बालुवा भएको माटोमा यिनीहरूले कसरी खेती गरेका छन् र यहाँको विकास देखाउन बोलाइएको हो । नेपालबाट म मात्रै छु । फिलिपिन्सबाट दुई जना सांसद र त्यहाँको नगरपालिका र गाउँपालिकाका प्रमुखहरू हुनुहुन्छ । मेरो २० तारिखमा फर्कने तालिका थियो । हामीलाई बोलाउने एजेन्सी र यहाँका महामहिम राजदूतले मिलेर मलाई १८ तारिखमा फिर्ता पठाउने उपाय गरिदिनुभयो । विमानस्थल बन्द भएका कारणले कि त इजिप्टको कायरोबाट कि जोर्डनबाट जानुपर्ने भयो । जोर्डन सबैभन्दा नजिकको बाटो भएकाले त्यहाँको भिसा लगाएर जाने भन्ने कुरा छ । म एउटा ठाउँमा आएर बसेपछि यहाँ युद्ध सुरु भइहाल्यो । त्यसपछि कहीँ जान पाइन् । बाहिरको अवस्था केही देख्न पाएको छैन । नेपाली कोहीसँग पनि भेटघाट भएको छैन । यहाँ नेपाली कामदारलाई प्रतिघण्टा आठ डलर दिइने रहेछ । विकेन्डमा डेढ गुणा र शनिबार गर्दा डबल हुने रहेछ । त्यसैले यहाँ कामदारलाई राम्रो कमाइ हुने हुँदा नेपाली पनि राम्रोसँग बसेका रहेछन् भन्ने मैले बुझेँ । युद्ध भइरहँदा साइरन बजेको बेलामा बंकरमा गएर बस भन्छन् १०, १५ मिनेट बस्ने अनि फेरि बाहिर निस्कने हो । मनमा खासै त्यस्तो केही डर छैन । म होटेलमै बसेर अहिले पनि आफ्ना मिटिङहरू गरिरहेको छु । अन्य नेपालीलाई पनि नआत्तिन र सुरक्षित रहन अनुरोध गर्छु ।"
धरान उपमहानगरमा लफडा : मेयर साम्पाङ र उपमेयर बेघाका समर्थक एकअर्काविरुद्ध आक्रमणमा,धरान : धरान उपमहानगरपालिकामा लफडा सुरु भएको छ। मेयर हर्कराज राई (हर्क साम्पाङ) र उपमेयर अइन्द्रबिक्रम बेघा बीचको विवादका कारण उपमहानगरमा तनाव सिर्जना भएको छ। सोमबार धरानका मेयर राईले चलाएको श्रमदान अभियानको डोर हाजिर गरी उपमहानगरपालिकाबाट भुक्तानी लिन खोजेपछि उपमेयर बेघाले विरोध जनाएका थिए। त्यसपश्चात् मेयर राईले आफ्ना समर्थकलाई कार्यालय बोलाएर आफूलाई आक्रमणको प्रयास गरेको बेघाले आरोप लगाएका छन्। त्यसपश्चात आक्रोशित बनेका बेघा समूहले मेयर राई विरुद्ध पनि आक्रमण प्रयास गरेपछि धरानको स्थिति तनाव ग्रस्त छ। दुबै समूहका दर्जनौं कार्यकर्ताहरू अहिले उपमहानगरपालिकामा आएर नाराबाजी र एक अर्काविरुद्ध आक्रमणको प्रयास गरिरहेका छन्। दुबै तर्फका कार्यकर्ताहरूलाई इलाका प्रहरी कार्यालय धरानका डीएसपी प्रकाश जबेगु र वडा प्रहारी कार्यालय धरानका प्रहरी नायव निरीक्षक रुद्र खड्का नेतृत्वको प्रहरी टोली आएको छ।
सुनको मूल्य तोलामा दुई हजारले घटयो,काठमाडौं: नेपाली बजारमा आज सुनको मूल्य दुई हजार रुपैयाँले घटेको छ। अघिल्लो दिन सोमबार स्थिर रहेको सुनको मूल्य आज २ हजार रुपैयाँले घटेको हो। नेपाल सुन चाँदी व्यवसायी महासंघका अनुसार मंगलबार २ हजार रुपैयाँले बढेर एक तोलाको सुनको मूल्य १ लाख ९५ हजार कायम भएको छ। सोमबार एक तोला सुन सोही मूल्यमा कारोबार भएको थियो। सुनको मूल्य घटेसँगै चाँदी पनि घटेको छ। आज ५ रुपैयाँले घटेर एक तोला चाँदी २१ सय ६० रुपैयाँमा कारोबार भइरहेको छ।
बाफिया संशोधनको कोकोहोलो,"एकातिर बैंकहरू मेटाउँदै गएका छन् भने अर्कोतिर अर्थतन्त्र भने जकडिँदै गएको छ। हालै नेपाल राष्ट्र बैंकको गभर्नरमा नियुक्त भएका विश्वनाथ पौडेलले अर्थ समितिमा सीमित व्यक्ति वा व्यावसायिक घरानामा बैंक तथा वित्तीय संस्थाको कर्जा केन्द्रित भएको बताएका थिए। उनको सो अभिव्यक्तिसँगै सो विषय चर्चा र बहसको केन्द्र बनिरहेको छ। बैंकर र व्यवसायी छुट्ट्याउने गरी अर्थ समितिमा छलफलमा पुगेको बैंक तथा वित्तीय संस्थासम्बन्धी (पहिलो संशोधन) विधेयक (बाफिया)को छलफलमा गभर्नर पौडेलले कर्जाको असमान वितरणमाथि प्रश्न उठाएका थिए। सोसँगै बंैकिङ कर्जाको असमान वितरणको विषय चर्चामा छ। खासगरी सीमित व्यक्ति त्यसमाथि पनि उच्च घरानामा धेरैजसो वित्तीय क्षेत्रको कर्जा सीमित हुँदा पनि बैंक र व्यवसायी छुट्ट्याउनु पर्ने आवश्यकता मुखरित भएको हो। तर बैंकर र व्यवसायी छुट्ट्याउँदा त्यसको अल्पकालीन र दीर्घकालीन रूपमा देशलाई कस्तो प्रभाव पार्ला ? ठोस अध्ययन भने हुन जरुरी छ। पछिल्ला वर्षहरूमा आएर नेपालमा बैंक तथा वित्तीय संस्थाहरूको संख्या घटेको छ। तर यसबीच उनीहरूका आकार, फैलावट र पुँजी प्रवाह गर्न सक्ने सामथ्र्य भने बढेको छ। खासगरी नेपाल राष्ट्र बैंकले २०६७ सालपछि बैंक तथा वित्तीय संस्थाहरूलाई मर्जर तथा प्राप्तिको प्रक्रियामा जान प्रोत्साहन गरेबाट बैंकहरूको संख्या घटेको देखिन्छ। बैंकहरूको संख्या घटे पनि उनीहरूका शाखाको संख्या बढेका छन्। देशका सबै जिल्ला, सबैजसो स्थानीय तहमा बैंकहरूको शाखा पुगिसकेका छन्। बैंकहरूको पुँजी बढेसँगै व्यवसाय विस्तारको खातिर प्रतिस्पर्धा पनि बढिरहेको छ। खासगरी कसरी हुन्छ अधिक नाफा कमाउने सवालमा बैंकहरू एकअर्काबीच प्रतिस्पर्धामा छन्। बाहिरबाट हेर्दा बैंकहरूले सामाजिक उत्तरदायित्व पूरा गरेको जस्तो देखिने गरी समाजका विभिन्न क्षेत्रमा सहयोग गरिरहेका देखिन्छन्। थोर बहुत नगरेका पनि होइनन्। तर उनीहरूले सामाजिक उत्तरदायित्वका लागि जति रकम खर्च गरिरहेका छन्, त्योभन्दा ज्यादा प्रचार गर्ने गर्छन्। बैंकहरूले गरिब तथा किसान वर्गमा अत्यन्त न्यून मात्रामा ऋण प्रवाह गरिरहेका छन्। उनीहरू सो वर्गमा लगानी नै गर्न रुचाउँदैनन्। गाउँगाउँबाट निक्षेप संकलन गरेर सहरका धनाढ्य वर्ग, सीमित उद्योगीव्यवसायी र कर्मचारी वर्गमा उनीहरू ऋण प्रवाह गर्ने कुरामा केन्द्रित देखिन्छन्। जुन कुरा तथ्यसंगत ढंगले नवनियुक्त गभर्नर पौडेलले सार्वजनिक रूपमै व्यक्त गरिसकेका छन्। जति जति बैंकहरूको संख्या खुम्चिएको छ, उति नै वित्तीय स्रोतको पहुँचमाथि असमानता बढेको देखिन्छ। सो समस्याको हल बाफिया संशोधनमार्फत प्रस्टसँग हुन जरुरी देखिन्छ। पछिल्लो समय मर्जर तथा प्राप्तिका कारण बलियो बन्दै गएका बैंकहरूले ब्याजदर पनि आफूखुसी निर्धारण गर्न पाएका छन्। त्यसले झन् बैंकहरूको अस्वस्थ प्रतिस्पर्धा र कतिपय अवस्थामा सिन्डिकेटले कमजोर वर्गमा ऋण प्रवाह नहुने जोखिम बढाएको छ। एकातिर बैंकहरू मेटाउँदै गएका छन् भने अर्कोतिर अर्थतन्त्र भने जकडिँदै गएको छ। रोजगारी सिर्जना र उत्पादन बढाउन क्रियाशील मध्यम तथा साना व्यवसायीहरू पलायन हुने अवस्था सिर्जना हुन थालेको छ। धनीहरूलाई बैंकहरूले जति पनि ऋण प्रभाव गरिरहेका छन्, कमसल धितोमा पनि। यसरी सीमित धनीहरूलाई बढीजसो ऋण प्रवाह गरेबाट केही वर्षयता बैंकहरूको खराब कर्जा ह्वात्तै बढेको छ। अहिले धेरैजसो बैंकको खराब कर्जा ५ प्रतिशत हाराहारी पुगिसकेको छ। तर तल्लो तहमा बैंकहरूले कति पनि ऋण दिँदैन र त्यो वर्गप्रति बैंकहरू सहिष्णु छैन भन्ने प्रमाण त मिटरब्याज पीडितहरूको बेलाबखतको आन्दोलनहरूले पनि प्रकट गर्छ। बैंकले गरिब, किसान, न्यून आय भएका तथा कागजपत्र जुटाउन नसक्नेलाई विगतमा ऋण प्रवाह गरेका हुन्थे भने हजारौं, लाखौं मान्छे पैसाका लागि मिटरब्याजीकोमा पुग्दैनथे। त्यसकारण ऋण प्रवाह गर्ने मानेमा नेपालका बैंकहरू पूर्वाग्रहित एवं एक हिसाबले असफल छन्। बैंकिङ मान्यताका हिसाबले जति बढी सानो सानो हिसाबको ऋण प्रवाह गर्न सक्यो त्यति नैै जोखिम कम हुने हो। तर बैंकहरू सीमित ठूला ग्राहकको पछि लागेपछि उनीहरू नै अहिले धक्का बेहोर्दै छन् र रणनीतिक हिसाबले फरक ढंगले सोचिरहेका छन्। बैंकमा अधिक तरलता हुँदाहुँदै ऋण प्रवाह गर्न डराइरहेका छन्। दक्षिण एसियामै नेपाल अधिक आर्थिक असमानता भएको देशको रूपमा चिनिन्छ। यहाँको राष्ट्रिय आयमा २० प्रतिशत गरिब नागरिकको हिस्सा जम्मा ४ प्रतिशत र २० प्रतिशत उपल्ला धनीहरूको हिस्सा करिब ६० प्रतिशत रहेको अध्ययनहरूले देखाउने गरेको छ। खासगरी बैंक तथा वित्तीय संस्थाहरू फस्टाएको चार दशकयता आर्थिक असमानता झन् बढेको छ। बैंकहरूले धनीहरूलाई झन् धनी हुन र उनीहरूको वित्तीय व्यवस्थापन एवं सम्पत्ति सुरक्षामा सघाएका छन् तर गरिबहरूलाई उनीहरूले पुछेका छैनन्। अहिले पुँजीको बागडोर सम्हालेका बैंकहरूमा कुन वर्गको हालीमुहाली छ भन्ने तथ्य धेरैले बुझेका छन्। फलस्वरूप पनि बैंकर र व्यवसायी छुट्ट्याउने गरी नयाँ संशोधित विधेयक छलफलमा ल्याइएको छ। तर त्यसलाई पनि घेराबन्दीमा पारेर वर्षौंदेखि अलपत्र छाडिएको छ। अहिले बैंक वित्तीय क्षेत्रको कुल ऋणमध्ये करिब ४ प्रतिशत ऋणीले ६५ प्रतिशतधन्दा धेरै स्रोत उपयोग गरेका छन्। बाँकी ९६ प्रतिशत ग्राहकको भागमा ३५ प्रतिशत कर्जा पाएका छन्। अर्थात् बंैकिङ कर्जा प्रवाहमा पूरापूर असमानता र विभेद देखिन्छ। नेपाल राष्ट्र बैंकको पछिल्लो तथ्यांकअनुसार हाल बैंक तथा वित्तीय संस्थामा १९ लाख ४० हजार ऋणी छन्। गभर्नर विश्वनाथ पौडेलका अनुसार वित्तीय क्षेत्रको कुल कर्जाको ३९ प्रतिशत (२ खर्ब १७ अर्ब) कुल ऋण्ीको ००१ प्रतिशत अर्थात् १ सय ९४ जनाले चलाएका छन्। अझ ४ प्रतिशत ऋणीले ३६ खर्ब ६ अर्ब रुपैयाँ कर्जा चलाएका छन्। यति सानो अर्थतन्त्रमा यहाँभन्दा विभेद अरू के हुन्छ ? नेपाल राष्ट्र बैंकको तथ्यांकअनुसार बैंक तथा वित्तीय संस्थामा खुलेका निक्षेप खाता जनसंख्याभन्दा बढी ५ करोड १ लाख १३ हजार ९८ वटा पुगेका छन्। त्यसको अर्थ सबै नेपालीको पहुँचमा बैंक पुगेको होइन। एकभन्दा बढी बैंकमा खाता खोल्न पाइने कारण जनसंख्याभन्दा बढी निक्षेप खाता पुगेका देखिन्छन्। तथ्यांकीय हिसाबले कुल खातामध्ये ४ प्रतिशतले मात्र ऋणको सुविधा पाएका देखिन्छन्। बाँकी ९६ प्रतिशत खातावाला ऋणको पहुँचभन्दा बाहिर छन्। वित्तीय स्रोतमा योभन्दा भद्दा असमानता अरू के होला ? सीमित वर्गले ऋणमै मोजमस्ती, सुखसयल गरिरहेको छ। तर सानासाना उद्यम गरेर, कृषि गरेर केही गर्छु भन्नेहरू ऋणको अवसरबाट वञ्चित देखिन्छन्। त्यसकारण पनि बाफिया २०७३ को संशोधन विधेयकले यस विषयलाई सच्याउनुपर्छ। र, बैंकिङ कर्जा माथि तल्लो वर्गको पनि पहुँच विस्तार गर्नुपर्छ। समाजवादको डम्फु बजाएर सत्तामा पुगेकाहरूले वित्तीय स्रोतको समन्यायिक पहुँच विस्तार गर्ने सम्बन्धमा गहिरोसँग सोच्नैपर्छ। लाखौं लाख युवाले विदेशमा श्रम गरेर पठाएको रेमिट्यान्स परिचालन र गाउँगाउँबाट उठाइएका सानो सानो अंशको निक्षेपमा खास वर्गको मात्र पहुँच र एकाधिकार बढिरहेको छ। तर पनि एकाथरी बैंकर जो अकुत सम्पत्ति कमाएर पनि विदेशतिर टहलिन सकेका छैनन्। तिनले बैंकहरूले अर्बौं नाफा गरे पनि प्रतिसेयर आम्दानी न्यून छ। सोचेजस्तो लाभांश बाँड्न बैंकहरूले सकेका छैनन् भनेर साहु भक्तिगान गाइरहेका छन्। तर उनीहरूलाई कसले बुझाइदिने कि ऋण रकम पनि त तिनै साहुहरूले नै चलाइरहेका छन्। जसले लाभांश पाएका छैनौं भनेर हल्ला पिटिरहेका छन्। त्यसकारण तिनले बुझनुपर्छ, धनीहरूको सेयरले अधिक कमाउन नसक्नुभन्दा गरिब तथा किसान वर्गले कर्जा नपाउने अवस्था चिन्ताजनक छ। त्यो आर्थिक विकास र समृद्धि दुवै हिसाबले। अनि गरिबी निवारणको हिसाबले पनि किन नहोस्। वित्तीय स्रोतमा समान पहुँच नहुँदासम्म असमानता घट्नेवाला छैन। बैंकहरूको शाखा बढेकै आधारमा राष्ट्र बैंकसमेतले वित्तीय पहुँच बढेको मान्ने गरेको विगतको नजिर छ। त्यो सरासर गलत र दिग्भ्रमित गराउने तथ्यांक हो। त्यो कसरी पुष्टि होला ? खासगरी वित्तीय स्रोत आफ्नो अधीनमा राख्ने धेरैजसो बैंकहरूका अध्यक्ष तथा सञ्चालक गनेचुनेका ब्यापारी नै छन्। उनीहरूको आसेपासे र भक्तिभाव गाउनेहरूले सजिलै ऋण पाउने अवस्था छ। त्यसकारण जतिजति बैंकहरूको संख्या खुम्चिएको छ, उति नै वित्तीय स्रोतको पहुँचमाथि असमानता बढेको देखिन्छ। सो समस्याको हल बाफिया संशोधनमार्फत प्रस्टसँग हुन जरुरी देखिन्छ।"
टी २० फर्म्याटमा १२ वर्षपछि आज नेपाल र स्कटल्यान्डबिच खेल हुँदै,काठमाडौं : स्कटल्यान्डमा जारी त्रि देशीय टी २० अन्तर्राष्ट्रिय श्रृंखलामा नेपालले आज घरेलु टिम स्कटल्यान्डसँग खेल्दैछ। नेपालले ग्लासगोमा नेपाली समयअनुसार पौने ८ बजे खेल्नेछ। नेपालले २०१३ पश्चात पहिलो पटक स्कटल्यान्डसँग टी २० फर्म्याटमा खेल्दैछ। १२ वर्ष अगाडि टी २० मा नेपाल स्कटल्यान्डसँग ८ विकेटले पराजित भएको थियो। त्यसबेला नेपालसँग अन्तर्राष्ट्रिय मान्यता रहेको थिएन। नेपाल अन्तर्राष्ट्रिय मान्यता पाएपछि स्कटल्याण्डसँग भने पहिलो पटक प्रतिस्पर्धा गर्न लागेको हो। श्रृंखलाको पहिलो खेलमा सोमबार नेपालले तेस्रो सुपर ओभरमा नेदरल्यान्ड्ससँग हार बेहोरेको थियो। स्कटल्यान्डले पहिलो खेलमा नेदरल्यान्ड्सलाई ३९ रनले हराएको थियो। नेपाल आफ्नो पहिलो जित निकाल्ने दाउमा हुनेछ। हालसम्म ३ टोली सहभागी यस श्रृंखलामा नेपाल पुछारमा रहेको छ।
इजरायलइरानबीच द्वन्द्व चर्किदै गएपछि भारतीय दूतावासले आफ्ना नागरिकलाई भन्यो तत्काल तेहरान छोड्नू,एजेन्सी : इजरायलइरानबिच द्वन्द्व चर्किदै गएपछि इरानस्थित भारतीय दूतावासले तेहरानमा बसोबास गर्दै आएका आफ्ना नागरिकलाई सहर छोडेर सुरक्षित स्थानमा जान अनुरोध गरेको छ। इजरायल र इरानबीच बढ्दा तनावका बीचमा भारतीय दूतवासले आफ्ना नागरिकलाई तत्काल सुरक्षित स्थान जान अनुरोध गरेको हो। साथै तेहरानमा रहेका र दूतावासको सम्पर्कमा नभएका भारतीय नागरिकहरूलाई तेहरानस्थित भारती दूतावासलाई आफ्नो स्थान र सम्पर्क नम्बर तुरुन्तै उपलब्ध गराउन भनेको छ। यसअघि अमेरिकी राष्ट्रपति डोनाल्ड ट्रम्पले इरानको राजधानी तेहरानलाई तुरून्तै खाली गर्न सल्लाह दिएका थिए। चीनले पनि आफ्ना नागरिकहरूलाई सकेसम्म चाँडो इजरायल छोड्न भनेको छ।
आठहजार मिटर भन्दा अग्लो हिमाल आरोहण गर्नेहरू सम्मानित,"गोरखा : धार्चे गाउँपालिकाका हिमाल आरोहीहरूलाई राजधानीमा सम्मान गरिएको छ। आठहजार मिटरभन्दा अग्लो हिमाल आरोहण गर्ने धार्चेबासीहरूलाई अठारसयखोला तमु समाजले काठमाडौंमा एक कार्यक्रमको आयोजना गरी सम्मान गरेको हो। धार्चेका १८ जना आरोहीलाई आदिवासी जनजाति उत्थान राष्ट्रिय प्रतिष्ठानका उपाध्यक्ष रेशम गुरुङ, गाउँपालिकाका अध्यक्ष लक्ष्मण गुरुङ र अठारसय खोला तमु समाजका अध्यक्ष धनबहादुर गुरुङले संयुक्त रूपमा सम्मान गरेका संस्थाले जनाएको छ। कार्यक्रममा ७ पटक सगरमाथा आरोहण गर्ने पुरबहादुर गुरुङ, ६ पटक सगरमाथा, ४ पटक मनास्लु र एक पटक धौलागिरि आरोहण गर्ने इमान गुरुङ, ६ पटक सगरमाथा आरोहण गर्ने सुमन गुरुङ, तीन पटक सगरमाथा र एकपटक मनास्लु आरोहण गर्ने ओमबहादुर गुरुङलाई सम्मान गरेको संस्थाका अध्यक्ष धनबहादुर गुरुङले बताए। त्यस्तै दुई पटक सगरमाथा अनि केटु, कञ्चनजङ्घा, ल्होत्से, मनास्लु आरोहण गर्ने सन्दीप गुरुङ, तीनपटक सगरमाथा, एकपटक मनास्लु आरोहण गर्ने रामबहादुर गुरुङ, दुई पटक सगरमाथा र मनास्लु आरोहण गर्ने सुजल गुरुङ, एकपटक सगरमाथा, दुईपटक मनास्लु, ल्होत्से र केटु एकेक पटक आरोहण गर्ने नानुमाया गुरुङ, सगरमाथा, मनास्लु र कञ्जनजंगा आरोहण गर्ने बुध गुरुङलाई पनि सो संस्थाले सम्मान गरेको हो। त्यस्तै चोयु, मनास्लु र धौलागिरी आरोहण गर्ने केशव गुरुङ, दुईपटक सगरमाथा आरोहण गर्ने पूर्ण गुरुङ, एकएक पटक सगरमाथा आरोहण गर्ने मुलाल गुरुङ, बिसबहादुर गुरुङ, डम्बर गुरुङ, मनुमान गुरुङ, बिसबहादुर गुरुङ, तुल्सिङ गुरुङ र एकपटक मनासलु आरोहण गर्ने आशबहादुर गुरुङलाई सम्मान गरिएको अध्यक्ष धनबहादुर गुरुङले जानकारी दिए। उहाँहरूले गाउँको इज्जत, प्रतिष्ठा बढाउने काम गर्नुभयो त्यसैले, हामीले सम्मान गरेका हौं, उनले भने, खुम्बु क्षेत्रका शेर्पा समुदायको त मुख्य पेशा नै आरोहण हो त्यसैले सगरमाथा आरोहण गर्नेको संख्या धेरै छ। तर पश्चिमतिर बसोबास गर्ने गुरुङ समुदायबाट यति धेरै सगरमाथा र अरू आठहजार मिटरभन्दा अग्लो हिमाल चढ्ने धेरै आरोही हाम्रै पालिकामा छन्। उनीहरूलाई अझै यस क्षेत्रमा लाग्न हौसला दिन हामीले सम्मान गरेका हौं।"
"पाल्पामा जिप दुर्घटना : २ जनाको मृत्यु, १ घाइते",तानसेन : पाल्पा पूर्वखोला गाउँपालिका५ वीरकोटबाट रामपुरतर्फ जाँदै गरेको बोलेरो पिकअप जिप दुर्घटना हुँदा २ जनाको मृत्यु भएको छ । आइतबार बेलुका अण्डा लोड गरेको लु १ च ६७५६ नम्बरको बोलेरो दुर्घटना हुँदा सवारी धनि पाल्पा गाप्टुङ घर भई हाल बुटवल उपमहानगरपालीका ११ मझुवा बस्ने बिनोद ढुङ्गाना र बुटवल उपमहानगरपालिका ११ कै ४८ वर्षीय रेशम सुनारको मृत्यु भएको जिल्ला प्रहरी कार्यालय पाल्पाका प्रहरी नायव उपरिक्षक एव सूचना अधिकारी सुनिल मल्लले बताए। दुर्घटनामा एक जना घाइते भएका छन् । ३ जना घाइते भएको अवस्थामा प्रहरी र स्थानीयवासीले उद्धार गरी लुम्बिनी मेडिकल कलेज प्रभास र मिसन अस्पताल तानसेनमा ल्याई चेकजाँच गर्दा दुई जनालाई डाक्टरले मृत घोषणा गरेका थिए। घाइते सवारीधनी ढुङ्गानालाई लुम्बिनी मेडिकल कलेज र सुनारलाई मिसन अस्पतालमा उपचारको लागी पुर्याएको थियो। जिप चालक बुटवल उपमहानगरपालिका ११ का ३० वर्षीय राजु खड्काको अवस्था गभीर रहेको उनको लुम्बिनी मेडिकल कलेज प्रभासमा उपचार भइरहेको छ। अण्डा बोकेको जिप चिप्लिएर अचानक सडकदेखि अन्दाजी ३०० मिटर तल खसेको थियो। घटनाको थप अनुसन्धान भइरहेको पाल्पा प्रहरीले जनाएको छ।
उखरमाउलो गर्मीमा असिनपसिनको पढाइ,"जनकपुरधाम : मधेसका विद्यालयमा कक्षा कोठामा न एउटा पंखा छ, न त चिसो पानीको बन्दोबस्त नै । केही बेन्च र डेस्क मिलाइएका छन् । पक्की पर्खाल र माथिबाट टिनको छाना हालेर बनाइएको साँघुरो कोठामा हावा छिर्ने एकमात्र उपाय हुन्छ, अगाडि पछाडिको झ्याल । तर, त्यो झ्याल भएर छिर्ने हावा पनि यतिबेला तातै हुन्छ । तातो दिनमा तातो हावाको लहरले अझ बढी गर्मी बढाइराखेको हुन्छ । यी सबै कष्टलाई छलेर पसिनाले निथ्रुक्क भिज्दै जेनतेन पढाइ गर्दै भेटिन्छन् अहिले मधेसका अधिकांश सामुदायिक विद्यालयका बालबालिका । पछिल्लो केही वर्षयता जलवायु परिवर्तनको असरले मधेस क्षेत्रमा गर्मी अत्यधिक बढ्दै गएको छ । जसको प्रत्यक्ष मारमा छन् बालबालिका । सुविधा सम्पन्न कक्षाकोठामा बसेर पढ्दासमेत गर्मीले समस्या आइरहेको बेला टिनको छाना हालेर बनाइएका प्रदेशका अधिकांश विद्यालयहरूमा बालबालिकालाई अध्ययन गर्नुपर्ने विवशता छ । प्रदेशका ८० प्रतिशत विद्यालयहरूमा टिनको छाना प्रयोग गरिएको एक तथ्यांकले देखाएको छ । टिनको छानाबाट निस्कने ताप कक्षाकोठाको वातावरणमा फैलिएपछि पंखाबाट निस्कने हावा पनि तातो भएर जान्छ र प्रभावकारी हुँदैन । यसले गर्मीको प्रभावलाई अझ बढाउँछ । गर्मीले बेहोस हुन थाले विद्यार्थी गत हप्ता धनुषाको सबैला नगरपालिका २ स्थित रामप्रसाद माध्यमिक विद्यालयमा पढ्दापढ्दै एक्कासि केही छात्राको अवस्था गम्भीर भयो । उनीहरू रुन कराउन थाले । केही त अचेत नै भए । विद्यार्थीलाई प्राथमिक उपचारमा लगिएपछि उनीहरूलाई घर पठाइएको थियो । तर, यस्तो अवस्था आउनुमा विद्यालयको साँघुरो कक्षाकोठा, पर्याप्त खानेपानीको बन्दोबस्त नहुनु र अत्यधिक तातो मौसम रहेको थियो । बाराको कलैया उपमहानगरपालिकामा रहेका विद्यालयहरू तीन दिनका लागि बन्द नै गरिएको थियो । ह्वात्तै बढेको गर्मीका कारण विद्यालयहरूमा अध्ययनरत विद्यार्थीको स्वास्थ्यमा असर देखिन थालेपछि र केही विद्यार्थी बेहोस नै भएपछि उपमहानगरपालिकाले बिदा घोषणा गरेको नगर शिक्षा शाखा प्रमुख राजीवकुमार यादवले बताए । गर्मी थेगिनसक्नु छ र त्यसमाथिबाट हाम्रो विद्यालयका भवनहरू यति तातो हुन्छ कि शिक्षकलाई समेत बस्न गाह्रो हुन्छ । यस्तोमा ससाना बालबालिकालाई त यहाँ बसेर पढ्न झनैं गाह्रो छ, धनुषाको कनकपट्टी माध्यमिक विद्यालयका शिक्षक सुनील मल्लिक भन्छन्, अधिकांश विद्यालयहरूमा गर्मी छल्नकै लागि बिहानी कक्षा सञ्चालन गर्ने गरिएको छ तर, एकाबिहानैबाट तापक्रम बढ्छ र पढ्न पढाउनै गाह्रो हुन्छ । मधेसका विद्यालयहरूमा टिनका छाना विस्थापित गरिनु अति आवश्यक रहेको र यसतर्फ स्थानीय तहको ध्यानाकर्षण हुनु जरुरी छ । मधेसका विद्यालयमा छैन व्यापक विद्यालय सुरक्षा रूपरेखा नेपालको तराई मधेस क्षेत्रमा जलवायु परिवर्तनको असर अन्य प्रदेशभन्दा बढी देखिएको छ । जलवायु परिवर्तनको असरको रूपमा देखिने चरम गर्मीबाट हुने सामाजिक तथा आर्थिक क्षतिको तथ्यांक सीमित छ । पर्याप्त जनचेतना नहुनु, बजेटको अभाव र सरकारी प्राथमिकतामा गर्मीको प्रभावलाई विपद्को रूपमा समेटिन सकिएको छैन । अत्यधिक गर्मीको कारण उत्पन्न हुने मौसमी अवस्थालाई तातो हावाको लहर वा लू भनेर बुझिन्छ । विश्व मौसम संगठन र विश्व स्वास्थ्य संगठनले तातो हावाको लहरलाई एक्कासि विकसित हुने र रोकिने असामान्य गर्मी र सुक्खा, वा गर्मी र आद्र मौसम, जसको अवधि सामान्यतया कम्तीमा दुईदेखि तीन दिनसम्म रहन्छ र जनजीवनमा गम्भीर असर पार्दछ । यो मौसमी अवस्था केही हप्तासम्म पनि रहन सक्छ भनी परिभाषित गरिएको छ । मधेसमा चैतदेखि असारसम्म गर्मीका धेरै भएर तातो हावाको प्रकोप पनि बढ्छ । विश्व उष्णीकरणको प्रभावका कारण नेपालमा तापक्रम बढ्दै गएको छ र गर्मी दिनको संख्या पनि बढिरहेको छ । यो क्रम अझै बढ्ने अध्ययनहरूले देखाउँछ । चरम गर्मीको बेला विद्यालयहरू बन्द गर्नुलाई मुख्य उपायको रूपमा अपनाइए पनि त्यसबाहेक यस जोखिमलाई दीर्घकालीन रूपमा निर्मूलीकरण गर्न खासै प्रयासहरू गरिएको देखिँदैन । देशभरिका २३ प्रतिशत विद्यालयहरूले व्यापक विद्यालय सुरक्षा रूपरेखा अपनाए पनि मधेसमा यसको व्यवस्थापन भएको छैन । मधेस प्रदेशमा गर्मीयाममा र विशेषगरी यो तातो हावाको लहरनै चल्ने बेलामा विद्यालयहरूमा जोखिम न्यूनीकरण गर्ने उपाय खासै अवलम्बन गर्न सकिएको छैन । यहाँ बनाइएका विद्यालयका भवनहरूमा भूकम्पबाट जोगिनका लागि टिनको छाना र फलामको डन्डी राखेर कक्षाकोठाहरू बनाइयो तर त्यो मधेसका लागि उपयोगी छैन । गर्मी हुँदा ती भवनहरू अत्यधिक तात्ने गर्छन् । जसमा बसेर पढाइ गर्नु भनेको कुनै सजायभन्दा कम छैन बालबालिकाका लागि । त्यसैगरी मधेसमा चिसोयाममा शीतलहरको प्रकोप हुन्छ र सो बेला शीतका थोपाले यी छानाहरू भिजेर पानी चुहिराख्दा अध्ययन, अध्यापनमै समस्या आउँछ । तसर्थ सर्वप्रथम विद्यालयका भवनहरूलाई टिनको छाना मुक्त गर्नु अति नै आवश्यक छ, मधेस प्रदेश सरकारको शिक्षा विकास निर्देशनालयका निर्देशक महेन्द्र महतो भन्छन्, शिक्षा क्षेत्र स्थानीय निकायअन्तर्गत पर्ने भएकोले आ आफ्नो मातहत रहेका विद्यालयहरूको भवनको सुधार र यस्ता टिनका छानाहरूलाई विस्थापित गर्न तर्फ स्थानीय निकायहरूले पनि विशेष ध्यान पुर्याउनु आवश्यक छ । हामी प्रदेशको मन्त्रालय र निर्देशनालयबाट सक्दो र आफ्नो क्षमताअनुसार विद्यालयहरूमा यो प्राकृतिक जोखिमहरू न्यूनीकरण गर्न प्रयास गरिरहेका छौं । मधेसका अधिकांश सार्वजनिक विद्यालयहरूमा यातायातको सुविधा उपलब्ध नहुँदा विद्यार्थी पैदल वा साइकलमा विद्यालयसम्म पुग्नुपर्ने बाध्यता छ । अधिकांश विद्यार्थीका विद्यालय र घरबीचको औसत यात्रा दूरी ४ किलोमिटरसम्म रहेको छ । यस्तोमा सीमित यातायातको विकल्पहरूले गर्दा समेत गर्मीको प्रकोपका बेला बालबालिकाको अध्ययन अध्यापनलाई निकै असहज बनाएको छ । मधेसका अधिकांश विद्यालयहरूमा विद्यालय परिसरभित्रै पिउने पानीको स्रोत उपलब्ध भए पनि सुविधाहरू सीमित छ । कक्षा कोठामा टिनको छानाले एकातर्फ गर्मी बढाएकै हुन्छ । अर्कोतर्फ ३० देखि ४० जना बालबालिका भरिएको कोठामा बढीमा एउटा पंखा हुन्छ । त्यसले कसरी धान्छ यस्तो गर्मीमा, धनुषाको नगराइन नगरपालिकास्थित राष्ट्रिय आधारभूत विद्यालय फुलगम्माकी शिक्षिका अनामिका ठाकुर भन्छिन्, स्कुलभरिमा एउटा चापाकल छ । त्यो पनि धेरै गर्मी हुँदा सुकेर पानी दिन छाड्छ, अनि अर्को पानी खाने कुनै बन्दोबस्त छैन । बालबालिकालाई यो गर्मीयामको पढाइ कुनै यातनाभन्दा कम छैन । कम्तीमा यसको सुधारका लागि र गर्मीयाममा पठनपाठन सहज बनाउनका लागि स्थानीय तहको सरकारले वा प्रदेश सरकारले ठोस योजना ल्याउनु आवश्यक छ । विद्यालयमा एउटा चापाकल हुन्छ त्यसबाटै सबै विद्यार्थीले पानी खानुपर्ने बाध्यता हुन्छ, शिक्षक दीपेश साह भन्छन्, यो गर्मीयाममा कम्तीमा विद्यालयहरूमा बालबालिकाका लागि चिसो पानीको बन्दोबस्त गर्नु अति आवश्यक छ । तर, यी सब कुरामा खासै ध्यान पुर्याइँदैन । विद्यालयका लागि आउने बजेटमा समेत यहाँ भ्रष्टाचार गरिन्छ । यो निकै दुःखद् कुरो हो । लाइन कुरेर पिउने पानी लिन बाध्य बनाइएका बालबालिकाका लागि प्रतिकक्षा एउटा पिउने पानीको स्टेसन बनाउनु अति आवश्यक छ । त्यसैगरी गर्मी मौसममा उच्च बिजुलीको मागले गर्दा बिजुली कटौतीको क्रम बढ्ने गर्दछ । यस्तो अवस्थामा मधेसका ७७ प्रतिशत सामुदायिक विद्यालयहरूमा व्यापक बिजुलीको स्रोतको अभाव छ । चर्को गर्मीमा बिजुली नहुँदा भएको पंखा पनि नचल्नाले अझ बढी समस्या बढाउने गर्दछ । यस्तो छ विपद् पूर्वतयारी तथा प्रतिकार्य योजना मधेस प्रदेशको शैक्षिक विकास निर्देशनालयन प्रादेशिक शिक्षा समूहले प्रदेशको शिक्षा क्षेत्रको विपद् पूर्वतयारी तथा प्रतिकार्य योजना २०८० निर्माण गरेको छ । जसमा मधेस प्रदेश विपद्को दृष्टिकोणले जोखिमपूर्ण क्षेत्र रहेको उल्लेख छ । यस प्रदेशमा भूकम्प, बाढी, पहिरो, चट्यांग, अतिवृष्टि, असिना, रोगव्याधिको महामारी, आगलागी, तातो हावाको लहर, शीतलहर, खडेरीजस्ता विभिन्न प्रकारका प्रकोपको उच्च जोखिम रहेको बताइएको छ । प्रदेशका सामुदायिक विद्यालयका भौतिक पूर्वाधारहरू कच्ची तथा कमजोर रहेको छ । विद्यालयमा शौचालय, खानेपानी तथा हात धुने स्थानको अभाव छ । कमजोर भौतिक संरचना, विद्यालय भवन बाढी, पहिरोको जोखिमयुक्त स्थानमा हुनु, विद्यालय भवन तथा परिसरमा चट्यांग तथा आगलागी निरोधक प्रणालीको अभाव, उपयुक्त ढल निकासको अभाव, हावाहुरीको जोखिम रहेको क्षेत्रमा कमजोर छाना भएका भवन आदि कारणले धेरै विद्यालयहरू बहुप्रकोप प्रतिसंवेदनशील अवस्थामा छन् । यी विषयहरूमा गम्भीर भई विद्यालयहरूमा विपद् जोखिम न्यूनीकरण गर्न तीन तहकै सरकारको समन्वयमा योजना कार्यान्वयन गर्न सकिने भनिए पनि प्रदेशमा हालसम्म विद्यालयमा विपद् व्यवस्थापन प्रतिकार्य योजना कार्यान्वयन हालसम्म हुन सकेको छैन । मधेसमा शिक्षा क्षेत्र निकै उपेक्षित छ । हामीले आफ्ना विद्यालयहरूलाई कसरी राम्रो बनाउने र बालमैत्री वातावरण निर्माण गर्नेतर्फ कुनै ध्यान नै दिएका छैनौं, धनुषाको मुखियापट्टी मुसहरनियाँ गाउँपालिकाका नगर अध्यक्ष जयकुमार यादव भन्छन्, विद्यालयलाई राम्रो बनाउन सर्वप्रथम वातावरणमैत्री बनाउनु आवश्यक छ । त्यसपछि त्यहाँ विद्यार्थीको सुविधालाई ध्यानमा राखी सोहीअनुसारको वातावरण निर्माण गर्न पालिकाले बजेट विनियोजन गर्नु पर्दछ । हाम्रो पालिकामा यस पटक हामीले सबैभन्दा बढी खर्च नै विद्यालयहरूको भवनलाई टिनको छानामुक्त बनाउनमा गरेका छौं । हाम्रो प्रयास छ पालिकाको सबै विद्यालयलाई टिनको छानामुक्त भवन उपलब्ध गराउने र हामी त्यस दिशामा लागिराखेका छौं तर, यस विषयमा अन्य पालिकाहरू पनि सजग हुनु पर्दछ । हाम्रा बालबालिकाको भविष्यसँग खेलवाड गरियो र उनीहरूको शैक्षिक स्तर सुधारका लागि हामीले पहल गरेनौं भने भोलिका दिनहरू अझ बढी कठिन हुँदै जान्छ । मुसहरनिया गाउँपालिकामा हाल १३ वटा विद्यालयमा टिनको छाना भएको भवनहरू परिवर्तन गरेर पक्की छतसहितको कक्षा कोठा निर्माण गरिएका छन् । पसिनाले निथु्रक्क भिज्दै जेनतेन पढाइ गर्दै भेटिन्छन् अहिले मधेसका अधिकांश सामुदायिक विद्यालयका बालबालिका। प्रदेशका ८० प्रतिशत विद्यालयहरूमा टिनको छाना प्रयोग गरिएको एक तथ्यांकले देखाएको छ। अधिकांश विद्यालयहरूमा गर्मी छल्नकै लागि बिहानी कक्षा सञ्चालन गर्ने गरिएको छ तर, एकाबिहानैबाट तापक्रम बढ्छ र पढ्न पढाउनै गाह्रो हुन्छ। गर्मीमा निजात पाउने एकमात्र उपाय विद्यालय बन्द मधेस प्रदेशमा गर्मीले जनजीवन आक्रान्त गरेपछि अहिले अधिकांश नगरपालिकाहरूले विद्यालय बन्द गर्ने निर्णय गरेका छन् । जनकपुरधाम उपमहानरपालिकाले बर्खे बिदाबाट कट्टा हुने गरी नगरभित्रका सबै सामुदायिक तथा संस्थागत विद्यालयहरूमा पठनपाठन बन्द गरेको छ । त्यसैगरी, बारा, पर्सा, सिरहा, महोत्तरीका विभिन्न पालिकाहरूमा पनि गर्मीको प्रकोपलाई दृष्टिगत गर्दै पठनपाठन बन्द गर्ने निर्देशन स्थानीय पालिकाहरूले दिएका छन् । तर, गर्मीबाट छुटकारा पाउन यसरी पठनपाठन अवरुद्ध गर्नु मात्रै विकल्प रहनु उचित नरहेको बाल अधिकारको क्षेत्रमा काम गर्दै आएका अधिकारकर्मी दिवाकर उप्रेती भन्छन्, बालबालिकाको शिक्षाको अधिकारलाई बाधित गरेर उनीहरूको सिकाइ प्रभावित गर्नुलाई गर्मीबाट राहतको नाम दिन सकिँदैन । स्थानीय तहका नेतृत्वकर्ताहरूले बडो सहज बाटो अपनाउँदै आएका छन् । धेरै गर्मी भयो भने विद्यालय बन्द गरिदिन अनि एक दिन पानी पर्यो भने खोल्दिन् यो दीर्घकालीन समाधान होइन, उनी थप्छन्, विद्यालयहरूमा शैक्षिक लगानी जुन रूपमा गर्नुपर्ने हो त्यो भइरहेको छैन । विद्यालयका भवनहरू वातावरण अनुकूलित हुनुपर्नेमा जस्ताकै छाना राखेर विद्यार्थीलाई कोचेर जसरी पनि पढाउन सकिन्छ भन्ने धारणा अहिले पनि छ । सामुदायिक विद्यालयहरूमा स्थापना गरिएका विद्यालय व्यवस्थापन समिति र अभिभावक समितिहरूले यस विषयलाई ध्यान दिनुपर्नेमा उनीहरू पनि मात्र राजनीतिक भागबन्डामा केन्द्रित भएका छन् । जसले गर्दा विद्यार्थीको शैक्षिक अधिकार नै कुण्ठित भइरहेको अवस्था म देख्छु । मधेस प्रदेशमा हाल सामुदायिक विद्यालयको संख्या ३ हजार ४ सय ४५ छ । जसमा अध्ययनरत विद्यार्थीको संख्या १४ लाख ३८ हजार २ सय ६६ छ । सामुदायिक विद्यालयहरूमा पढाउने शिक्षक र शिक्षिकाहरूको संख्या १९ हजार २ सय ४० छ । त्यसैगरी संस्थागत विद्यालयको संख्या १३ सय छ जसमा ४ लाख २३ हजार १५५ विद्यार्थी अध्ययनरत छन् । शिक्षिक, शिक्षिकाको संख्या भने ११ हजार ९ सय १६ छ । त्यसैगरी प्राविधिक शिक्षालयको संख्या १ सय ३५ छ जसमा अध्ययनरत विद्यार्थीको संख्या ९ हजार ४ सय ५६ छ । शिक्षक, शिक्षिकाको संख्या ४ सय १८ छ । एक अनुसन्धानको क्रममा देखिएको निष्कर्षअनुसार मधेसमा लामो समयसम्म गर्मी हुँदा ६१ प्रतिशत कक्षाको सिकाइमा बालबालिकाहरूको संलग्नता घट्ने गर्दछ । त्यसैगरी तातो हावाको लहर र गर्मीयामका बेला विद्यालय बन्द रहने औसत दिनहरूको संख्या १० दिन छ भने गर्मीयाममा छात्रहरूले कक्षा छुटाउने औसत दिनहरूको संख्या २५ दिन मानिएको छ । त्यसैगरी छात्राहरूले गर्मीकै कारण कक्षा छुटाउने औसत दिनहरूको संख्या २९ छ । मधेसका ६६ प्रतिशतभन्दा बढी विद्यालय परिसरहरूभित्र पर्याप्त प्राकृतिक छायाँको अभाव छ जसले गर्दा गर्मीको प्रभाव अझ बढेको छ । पहिलेपहिले गुरुकुलहरू रूखको छायाँमा हुन्थ्यो । विद्यालय परिसर रूखबिरुवाले ढाकेका हुन्थे जसले गर्दा विद्यालयमा सकारात्मक ऊर्जाको प्रवाह हुन्थ्यो भने अर्कोतर्फ वातावरण अनुकूलमा पनि सहयोग पुग्थ्यो तर अहिले सिमेन्ट, बालुवा, फलाम, टिनको जंगल बनाइएका छन् । पुराना रूखहरूलाई विद्यालयबाट काटिएको छ जसले गर्दा गर्मीको प्रकोप अझ बढेको छ, वातावरण संरक्षण अभियानी सुरेश शर्मा भन्छन्, हामीले मधेसका विद्यालयहरूलाई हरित अभियानमा जोड्नुपर्छ । प्रत्येक विद्यालयमा रूख अनिवार्य लगाउने व्यवस्था गर्नुपर्छ । सार्वजनिक विद्यालय नजिक हरियो वृक्षहरू र चौताराको स्थापनालाई प्राथमिकता दिनु आवश्यक छ । यदि अब पनि हामीले चेत गरेनौं भने हाम्रो सन्ततिलाई अझ बढी यो गर्मी र तातो हावाको प्रकोप झेल्नुपर्ने बाध्यता हुन्छ । त्यसैगरी विद्यालयमा पोसाकसमेत मौसमअनुकूल नहुँदा विद्यार्थीलाई विद्यालय जान अझ असहज हुने गरेको छ । प्रदेशका ९५ प्रतिशत शिक्षकहरूलाई गर्मीसम्बन्धी आपत्कालीन अवस्था व्यवस्थापन गर्न तालिम दिइएको छैन भने प्रदेशका ८० प्रतिशत विद्यालयमा विपद् व्यवस्थापन योजनासमेत छैन । सुनील मल्लिक, शिक्षक, कनकपट्टी माध्यमिक विद्यालय, धनुषा गर्मी थेगिनसक्नु छ । त्यसमाथिबाट हाम्रो विद्यालयका भवनहरू यति ताता हुन्छन् कि शिक्षकलाई समेत बस्न गाह्रो हुन्छ । यस्तोमा ससाना बालबालिकालाई त यहाँ बसेर पढ्न झनैं गाह्रो छ । अधिकांश विद्यालयहरूमा गर्मी छल्नकै लागि बिहानी कक्षा सञ्चालन गर्ने गरिएको छ तर, एकाबिहानैबाट तापक्रम बढ्छ र पढ्न पढाउनै गाह्रो हुन्छ । मधेसका विद्यालयहरूमा टिनका छाना विस्थापित गरिनु अति आवश्यक छ । यसतर्फ स्थानीय तहको ध्यानाकर्षण हुनु जरुरी छ । महेन्द्र महतो, निर्देशक, शिक्षा विकास निर्देशनालय, मधेस प्रदेश सरकार यहाँ बनाइएका विद्यालयका भवनहरूमा भूकम्पबाट जोगिन टिनको छाना र फलामको डन्डी राखेर कक्षाकोठाहरू बनाइयो तर त्यो मधेसका लागि उपयोगी छैन । गर्मी हुँदा ती भवनहरू अत्याधिक तात्ने गर्छन् । जसमा बसेर पढाइ गर्नु भनेको कुनै सजायभन्दा कम छैन बालबालिकाका लागि । त्यसैगरी मधेसमा चिसोयाममा शीतलहरको प्रकोप हुन्छ र सो बेला शीतका थोपाले यी छानाहरू भिजेर पानी चुहिराख्दा अध्ययनअध्यापनमै समस्या आउँछ । तसर्थ सर्वप्रथम विद्यालयका भवनहरूलाई टिनको छाना मुक्त गर्नु अतिनै आवश्यक छ । दिवाकर उप्रेती, अधिकारकर्मी बालबालिकाको शिक्षाको अधिकारलाई वञ्चित गरेर उनीहरूको सिकाइ प्रभावित गर्नुलाई गर्मीबाट राहतको नाम दिन सकिँदैन । स्थानीय तहका नेतृत्वकर्ताहरूले बडो सहज बाटो अपनाउँदै आएका छन् । धेरै गर्मी भयो भने विद्यालय बन्द गरिदिन अनि एक दिन पानी पर्यो भने खोल्दिने, यो दीर्घकालीन समाधान होइन । सुरेश शर्मा, वातावरण संरक्षण अभियानी हामीले मधेसका विद्यालयहरूलाई हरित अभियानमा जोड्नुपर्छ । प्रत्येक विद्यालयमा रूख अनिवार्य लगाउने व्यवस्था गर्नुपर्छ । सार्वजनिक विद्यालय नजिक हरियो वृक्षहरू र चौताराको स्थापनालाई प्राथमिकता दिनु आवश्यक छ । यदि अब पनि हामीले चेत गरेनौं भने हाम्रो सन्ततिलाई अझ बढी यो गर्मी र तातो हावाको प्रकोप झेल्नुपर्ने बाध्यता हुन्छ ।"
अन्तिम मिनेटमा टुटेको विश्वकप सपना,"अम्मान : युद्धले थिलोथिलो बनेको प्यालेस्टाइनी जनता गत बिहीबार राति खुसी मनाउने तयारीमा थिए । अधिकांश प्यालेस्टाइनी युद्धको चिन्ता नगरी घर बाहिर निस्किएका थिए । युद्धको चपेटामा परेका उनीहरू युद्धलाई बिर्सिएर उन्मुक्त भएर खुसीयाली मनाउने तयारीमा थिए । तर, उनीहरूले त्यो खुसी नै मनाउन पाएनन् । प्यालेस्टाइन अर्को वर्ष हुने फिफा विश्वकप छनोटको नजिकमा पुगेर पनि अभागी सावित बन्न पुग्यो । पहिलो पटक विश्वकप फुटबल खेल्ने प्यालेस्टाइनको सपनामा चकनाचुर भयो । गत बिहीबार अम्मानको किङ अब्दुल्ला रंगशालामा फिफा विश्वकपअन्तर्गत एसियाली छनोटको खेलमा प्यालेस्टाइनले ओमानसँग प्रतिस्पर्धा गरेको थियो । खेलको ९७औं मिनेटसम्म प्यालेस्टाइनले १० को अग्रता बनाएको थियो । तर, अन्तिम समयमा ओमानले पेनाल्टी पायो । भीएआरको सहयोगमा पाएको पेनाल्टीलाई ओमानले गोल गर्दै खेल ११ को बराबरी गरेको थियो । ओमानसँगको बराबरीसँगै प्यालेस्टाइनको विश्वकप छनोट यात्रा समाप्त भएको थियो । विश्व वरीयतामा १०१औं स्थानमा रहेको प्यालेस्टाइनले समूह बीको अन्तिम तीन खेल जित्नैपर्ने अवस्था थियो । प्यालेस्टाइनले इराकलाई २१ र कुवेतलाई २१ गोलले पराजित गर्दै छनोटको आशा जगाएको थियो । तर, ओमानसँग अन्तिम समयमा अंक बाँड्न परेपछि प्यालेस्टाइनको पहिलो पटक विश्वकप खेल्ने सपना साकार हुन सकेन । समूह बी मा एक अंकले पछि पर्दै प्यालेस्टाइन विश्वकपमा छनोट हुन सकेन । अन्तिम समयमा अप्रत्यासित पेनाल्टी दिएपछि प्यालेस्टाइन फुटबल संघले त्यसविरुद्ध विश्व फुटबलको सर्वोच्च संस्था फिफामा उजुरी दिएको थियो । फिफाले रेफ्री र भीएआरको निर्णयलाई सदर गरिदिएपछि प्यालेस्टाइनको यात्रा सकिएको हो । इजरायलहमास युद्धका कारण प्यालेस्टाइनले घरेलु मैदानमा खेल खेल्न पाएन । घरेलु मैदानमा खेल नहुने भएपछि प्यालेस्टाइनले जोर्डनको अम्मानलाई वैकल्पिक घरेलु मैदान बनाएको थियो । अम्मानको मैदान आफ्नो मैदानजस्तो नभएका कारण पनि खेलमा समस्या आएको प्यालेस्टाइन फुटबल टोलीका स्ट्राइकर ओदाय दब्बाघले बताए । आफ्नै घरेलु मैदानमा खेल्न पाएको भए सजिलो हुन्थ्यो । परिस्थितिले हामीलाई अरुको मैदानमा खेल्न बाध्य बनायो, दब्बाघले भने, विश्वकप छनोट हाम्रा लागि ठूलो अवसर थियो । हामीले तयारी पनि राम्रो गरेका थियौं । समर्थकको साथ पनि राम्रो थियो । तर, केही सेकेन्डमै सबै सकियो । सन् २०२३ मा युद्ध सुरु भए यता प्यालेस्टाइनमा राष्ट्रिय तथा अन्तर्राष्ट्रिय स्तरका कुनै पनि घरेलु फुटबल सञ्चालन हुन सकेको छैन । युद्धका कारण खेल संरचनाहरू ध्वस्त बनेका छन् । थुप्रै खेलाडीले पनि ज्यान गुमाइसकेका छन् । राष्ट्रिय टोलीमा रहेका २७ मध्ये २५ खेलाडी विदेशी क्लबमा अनुबन्धित छन् । उनीहरू देश बाहिर नै फुटबल खेल्छन् । प्यालेस्टाइन फुटबल टोलीले विश्वकप छनोटको तयारी पनि देश बाहिरै गरेका थिए । उनीहरूले अल्जेरिया, कतार र साउदी अरेबियामा प्रशिक्षण सञ्चालन गरेको थियो । विश्वकप छनोटबाट बाहिरिए पनि प्यालेस्टाइन सन् २०२७ मा साउदी अरेबियामा आयोजना हुने एसियन कपमा भने स्थान बनाइसकेको छ ।"
मेलम्चीको पानी वर्षायाममा पनि काठमाडौंमा वितरण हुने,"अम्बास्थान : खानेपानीमन्त्री प्रदीप यादवले अब वर्षायामको समयमा पनि मेलम्चीको पानी निर्वाधरुपमा काठमाडौंवासीका घर घरमा वितरण हुने दाबी गरेका छन्। मेलम्चीस्थित रिबर्मा खोलामा निर्माण गरिएको खानेपानी टयाङ्कीको स्थलगत अनुगमन तथा निरीक्षण पश्चात मन्त्री यादवले अब वर्षातको समयमा पनि काठमाडौंवासीलाई स्वच्छ खानेपानीको निरन्तर आपूर्ति हुने बताएका हुन्। उनले भने, काठमाडौँमा पानी वितरणका लागि रिबर्मा खोलामा निर्माण गरिएको खानेपानी टयाङ्कीको सोमबार सफल परीक्षण भएको छ। वर्षायाम सुरु भएसँगै उत्पन्न हुने जोखिमलाई मध्यनजर गर्दै अब वैकल्पिक उपायस्वरूप रिबर्मा खोलाको पानी मेलम्चीको सुरुङमार्ग हुँदै काठमाडौँमा आपूर्ति गरिने व्यवस्था गरेका छौँ। वर्षायाममा रिबर्मा खोलाको पानी बाह्रै महिना निर्वाध रुपमा वितरण गरिने मन्त्री यादवले जानकारी दिए। उनले भने, यो व्यवस्थाले उपत्यकावासीको दीर्घकालीन खानेपानी समस्याको दीगो समाधान गर्ने अपेक्षा गरिएको छ। अब काठमाडौँका नागरिकले वर्षायाममा पानीका लागि दु:ख पाउनु पर्दैन। हामी जिम्मेवार सरकार हौँ, जनताको प्राथमिकता बुझ्नु र समाधान गर्नु हाम्रो दायित्व हो। वर्षायामको बेला हरेक वर्ष मेलम्चीको पानी वितरणमा अवरोध हुँदै आएको थियो। वर्षातको समयमा मेलम्चीको पानी काठमाडौँमा पथान्तरण गर्न नसकिने अवस्थामा मेलम्चीकै टनेलबाट रिर्बामाबाट दैनिक पाँचदेखि सात करोड लिटर पथान्तरण गर्न सकिने मेलम्ची खानेपानी विकास समितिका कार्यकारी निर्देशक ई रत्नप्रसाद लामिछानेले जानकारी दिए। उनले भने, त्यसका लागि आवश्यक पर्ने सम्पूर्ण भौतिक संरचनाहरु तयार भइसकेका छन्। हाल उक्त खोलामा उपलब्ध पानी सुरुङमार्फत काठमाडौँमा पथान्तरणको सफल परिक्षण गरिएको छ। अब वर्षातको समयमा पनि काठमाडौँमा पानी बन्द हुने छैन। विगतमा वर्षा र बाढीका कारण मेलम्ची सुरुङ बन्द गर्नुपरेको इतिहासलाई ध्यानमा राख्दै, यसपालि प्रविधि र पूर्वतयारीमा विशेष ध्यान दिइएको कार्यकारी निर्देशक ई लामिछानेले बताए। मेलम्ची आयोजनाका प्राविधिक, सुरक्षाकर्मी र आपूर्ति टोलीहरू त्यहाँ २४ सै घण्टा खटिएका छन् भने बाढी लगायतको उच्च जोखिमलाई समेत मध्यनजर गर्दै सुरुङमार्ग र वितरण प्रणालीको मर्मत तथा सुरक्षा मजबुत बनाइएको जनाइएको छ। बिसं २०७८ सालको विनाशकारी बाढीले मेलम्चीको मुहान क्षेत्रमा पुर्याएको क्षतिपछि वर्षायामको समयमा नियमित खानेपानी आपूर्तिमा गम्भीर अवरोध उत्पन्न भएको थियो।"
संसद्को गतिरोध हटाउन सभामुख र गृहमन्त्रीबीच छलफल,"काठमाडौं : सभामुख देवराज घिमिरे सदनको अवरोध हटाउन छलफलमा जुटेका छन्। भिजिट भिसा प्रकरणलाई लिएर प्रतिपक्षी दलहरूले सदनमा विरोध जारी राखेका छन्। प्रतिपक्षी दल रास्वपा र राप्रपाले भिजिट भिसा प्रकरणमा गृहमन्त्रीको राजीनामा र छानबिनका लागि उच्चस्तरीय समिति गठनको माग गर्दै सदनमा अवरोध जारी राखेका हुन्। आजका लागि बोलाइएको प्रतिनिधिसभा बैठकमा प्रतिपक्षी दलहरूले अवरोध कायमै राख्ने भएपछि सभामुख घिमिरेले गृहमन्त्री रमेश लेखकसँग छलफल गरिरहेका छन्। उनीहरूबीच दुई बुँदे सहमति कार्यान्वयन,रास्वपाको मागलगायत विषयमा छलफल भइरहेको सभामुखको सचिवालयले जनाएको छ। गृहमन्त्रीसँगको छलफलपछि रास्वपाका प्रमुख सन्तोष परियारसँग पनि छलफल हुने जनाइएको छ। यसअघि सभामुखले दलहरूका प्रमुख सचेतकहरूसँग छलफल गरेपनि सहमति जुटेको छैन। आइतबार र सोमबारको बैठकमा रास्वपा र राप्रपाले अवरोध गरेका थिए। अवरोधकै बिच सभामुखले सदन सञ्चालन गरेका थिए।"
"तरकारी बोक्ने गाडीमा गाँजा तस्करी, तीनजना पक्राउ","धरान : लागुऔषध नियन्त्रणमा सुनसरी प्रहरीले कडाइ गर्न थालेपछि तस्करहरूले गाँजा तस्करी गर्ने नयाँ विधि अपनाउन थालेका छन् । निजी गाडी,सरकारी नम्बर प्लेटका गाडि र एम्बुलेन्समार्फत् गाँजा तस्करी हुँदै आएको सुनसरीमा तस्करहरूले तरकारी बोक्ने गाडी प्रयोग गरी गाँजा तस्करीको नयाँ विधि अपनाउन थाकेका हुन्। धनकुटाको सहिदभूमि गाउँपालिका र सागुरीगडी गाउँपालिकामा उत्पादन हुँदै आएको गाँजा तरकारी बोक्ने गाडी प्रयोग गरी सुनसरीतर्फ तस्करी हुने गरेको पाइएको छ। प्रहरीले सोमबार र मंगलबार ४ हजार २ सय ३० केजी गाँजा र तस्करीमा प्रयोग गरिएका दुईवटा मालबाहक ट्रक बरामद गरिएको सुनसरीका प्रहरी प्रमुख एसपी सुमनकुमार तिम्सिनाले बताए । उनले गाँजा तस्करी रोक्न सुनसरीका सबै नाकाहरूमा चौबीसै घण्टा प्रहरी परिचालन गरिएको बताए । मंगलबार धनकुटाबाट तरकारी बोकेर धरान आउँदै गरेको ना ५ ख ६११६ नम्बरको ट्रकलाई इटहरी२० स्थित तरहराको जंगलमा चेकजाँच गर्दा २ हजार १०० केजी गाँजा बरामद गरिएको एसपी तिम्सिनाले बताए । उनले ट्रकभित्र ४८ बोरा बन्दाकोपी र १२ बोरा आलुले छोपेर गाँजा तस्करी गरिएको बताए । गाँजा तस्करीमा संलग्न ट्रक चालक धनकुटाको सहिदभूमि गाउँपालिका वडा६ बस्ने ३२ वर्षीय राजेन्द्र राई, ट्रकमा सवार ३३ वर्षीय सुनिल राई र चेकिङ स्थानमा शंकास्पद रुपमा आएका सुनसरीको बराहक्षेत्र नगरपालिका९ बस्ने ३४ वर्षीय सुमन राईलाई पक्राउ गरिएको प्रहरीले जनाएको छ। प्रहरीका अनुसार गाँजा तस्करीमा अन्य व्यक्तिहरूको समेत संलग्नता हुनसक्ने र उनीहरूलाई समेत पक्राउ गरि प्रतिवादी बनाई मुद्दा चलाइनेछ । बरामद गरिएको गाँजासहितको ट्रक र अभियुक्त तीनैजनालाई इलाका प्रहरी कार्यालय इटहरीमा ल्याइ घटनाको थप अनुसन्धान थालिएको डीएसपी लक्ष्मी भण्डारीले बताए। सोमबार सशस्त्र प्रहरीले पनि धरानबाट तरकारी बोकेको ट्र्कमा २ हजार १३० केजी गाँजा,अदुवा र बन्दाकोपी बरामद गरेको थियो । बरामद तरकारी भन्सार कार्यालय सुनसरीमा बुझाइने प्रहरीले बताएको छ ।"
बजेटमा सुधार गर्दै कार्यान्वयन गर,"प्रदेश सरकारहरूले आगामी आर्थिक वर्ष २०८२०८३ का लागि सार्वजनिक गरेका बजेटहरूमा मूलतः पुरानै कार्यक्रम र योजना दोहोरिएका छन् । कोशी, मधेस, बागमती, गण्डकी, लुम्बिनी, कर्णाली र सुदूरपश्चिम सबै प्रदेशका बजेटमा आर्थिक रूपान्तरण, रोजगारी सिर्जना, कृषि उत्पादनमा वृद्धि र औद्योगिक विकासतर्फ ठोस कार्यक्रमको अभाव छ । बजेटको मूल लक्ष्य जनजीवन सुधार हुनुपर्ने हो, तर यस वर्ष पनि अधिकांश प्रदेश सरकारहरूले बजेटलाई परम्परागत संरचनाभित्र सीमित राखेका छन् । सातै प्रदेशको बजेट २ खर्ब ८७ अर्ब देखिन्छ । बजेटमा प्रदेशको आन्तरिक आम्दानी निकै नगण्य छ । केही प्रदेशले आन्तरिक ऋण लिने गरी बजेट तयार गरेका छन् । संघीयसहित सातै प्रदेशको बजेटमा कृषि उत्पादनलाई खुबै प्राथमिकतामा राखिएको छ । यो दशकौंको निरन्तरताको कार्यक्रम हो । कार्यान्वयन नगरिने यस्ता योजना तीन तहकै सरकारले हरेक वर्ष घोषणा गर्छन् । बजेटमा कृषिले प्राथमिकता पाउँछ, आयातमा पनि कृषि उपजकै उच्च वृद्धि छ । कृषि उपजको बढ्दो आयातले नै सरकारको नीति कार्यक्रम असफल भएको देखिए पनि कार्यक्रम सुधार्ने चेष्टा तीन तहकै सरकारमा छैन । प्रदेशले पनि उस्तै योजनालाई निरन्तरता दिइरहेका छन् । ३८ अर्ब ९१ करोडको बजेट ल्याएको लुम्बिनी प्रदेशले सबै जिल्लालाई अर्गानिक कृषि उत्पादन जिल्ला बनाउने घोषणा गरेको छ । रोजगारी सिर्जना, उद्यमशीलता विकास र कृषि आधुनिकीकरणका लागि पर्याप्त रणनीतिक कार्यक्रम समावेश हुन सकेका छैनन् । सुदूरपश्चिम प्रदेशमा त भौतिक पूर्वाधार मन्त्रालयका लागि मात्रै झन्डै आधा बजेट छुट्ट्याइएको छ, जुन समावेशी विकासभन्दा सडक र पुल निर्माणमै केन्द्रित देखिन्छ । त्यस्तै, बजेट प्रस्तुतिको प्रक्रियामा देखिएको हतारो र समन्वयको अभावले कार्यान्वयनतर्फको कमजोरीलाई औंल्याउँछ । बागमती र मधेस प्रदेशको बजेटमा पुँजीगत खर्च उच्च देखिए तापनि त्यसको प्रभावकारी कार्यान्वयन सुनिश्चित गर्ने कार्यक्रम स्पष्ट छैनन् । मधेसले शिक्षा, स्वास्थ्य, कृषि र पर्यटन क्षेत्रलाई उच्च प्राथमिकता दिएको छ भन्ने उल्लेख गरे पनि बजेटको बाँडफाँटमा यिनको प्रभावकारिता देखिँदैन । कर्णाली प्रदेशमा भने बजेट समयमै आउन नसक्नु र सहमतिमा आधारित नहुनुले संस्थागत कमजोरीलाई झल्काउँछ । गण्डकी र बागमती सरकारका बजेटमा पनि उत्साहित योजनाहरू समावेश भएका देखिँदैनन् । प्रदेश सरकारहरूको आफ्नै आम्दानी पनि निकै कमजोर देखिन्छ । संघीय सरकारबाट हुने वित्तीय हस्तान्तरण, राजस्व बाँडफाँट र आन्तरिक ऋणमा आधारित बजेट दीर्घकालीन रूपमा दिगो हुन सक्दैन । बजेटले दिगो पूर्वाधार, मानव पुँजी विकास, युवा पलायन नियन्त्रण, कृषिमा प्रविधि विस्तार र उद्योगमैत्री वातावरण सिर्जनामा प्रभावकारी योजना ल्याउन सकेको देखिँदैन । यस्तो प्रवृत्तिले प्रदेश सरकारहरू विकासको बहाना, खर्चको बहाना बनाउने संस्थामा सीमित हुने जोखिम छ । यसैले, बजेटमा आवश्यक सुधार गर्दै कार्यान्वयनको पक्षलाई सुदृढ बनाउन सरकारहरूले प्राथमिकता दिनुपर्छ । बजेट घोषणाले मात्रै समृद्धि आउँदैन, त्यसको प्रभावकारी कार्यान्वयन, पारदर्शिता, नतिजामूलक योजना र जनउत्तरदायी संरचना आवश्यक पर्छ । जनअपेक्षा अनुरूपका योजनाहरू कार्यान्वयनमा स्पष्ट कार्यदिशा हुनुपर्छ । बजेट जनताका लागि कागलाई बेल पाक्यो हर्ष न विस्मात् भने झैं हुनु हुँदैन । जनताले सरकारले कस्तो नीति ल्याउँदैछ भन्नेमा कौतुहल सिर्जना हुने हुनुपर्छ । अन्यथा, बजेट फेरि पनि खर्च मात्र हुने कागजी दस्तावेज बन्नेछ ।"
