शीर्षक,विवरण
रुकुमपूर्वलाई हिमालय टुरिस्ट हब घोषणा,"रुकुमपूर्व : हिमाली जिल्ला रुकुमपूर्वलाई औपचारिक रूपमा हिमालय टुरिस्ट हब घोषणा गरिएको छ। कमलदहमा आयोजित समारोहमा जिल्ला समन्वय समिति रुकुमपूर्वका उपप्रमुख मोहनबहादुर केसी, लुम्बिनी प्रदेशको उद्योग, पर्यटन तथा यातायात मन्त्रालयका सचिव नारद गौतमले हबको ब्यानर अनावरण गर्दै ऐतिहासिक कामको थालनी गरेका हुन्। जिल्ला समन्वय समितिका उपप्रमुख केसीले हिमाली सौन्दर्य, ऐतिहासिकधार्मिक सम्पदा र पदयात्रा सम्भावनाले भरिपूर्ण रुकुमपूर्वलाई प्रदेशकै प्रमुख गन्तव्य बनाउने लक्ष्यसहित सडक, सञ्चार, आवास र साहसिक खेलकुद पूर्वाधारमा स्थानीय सरकार एकजुट भएर योजना बनाइ काम गर्नुपर्ने धारणा व्यक्त गरे। मन्त्रालयका सचिव गौतमले हब घोषणासँगै प्रदेश सरकारले डिजिटल मार्केटिङ अभियान सुरु गर्ने तयारी गरेको बताए। रुकुमपूर्वको प्राकृतिक सौन्दर्य, सांस्कृतिक विविधता र पदयात्रा मार्गलाई एकीकृत गर्दै हिमालय टुरिस्ट हबले प्रदेशको पर्यटन नक्सामा नयाँ आयाम थप्ने अपेक्षा गरिएको छ।"
बालेनले दिएको जिम्मेवारीमा बस्न तीन वडाध्यक्षद्वारा अस्वीकार,"काठमाडौं : काठमाडौं महानगरपालिकाका मेयर बालेन्द्र शाह (बालेन)ले दिएको जिम्मेवारीमा बस्न तीन वडाध्यक्षले अस्वीकार गरेका छन्। वडाध्यक्षहरू दलबहादुर कार्की, बीरेन्द्र प्रजापति र विनोद राजभण्डारीले बालेनले दिएका विभिन्न विषयगत जिम्मेवारी लिन अस्वीकार गरेका हुन्। मेयर बालेनले कार्कीलाई सुशासन समिति, प्रजापतिलाई सूचना प्रविधि समिति र राजभण्डारीलाई सम्पदा तथा पर्यटन समितिको जिम्मेवारी दिएका थिए। तर, कार्यपालिकाको बैठकले अनुमोदन नगरेको भन्दै उनीहरूले जिम्मेवारीमा बस्न अस्वीकार गरेका हुन्। 'काठमाडौं महानगरपालिकाको प्रमुखज्युको सचिवालयको चनं ६२०, ६२१ र ६२२, मिति २०८२०२।०१ गतेको पत्रमार्फत हामी तपसिलका नगर कार्यपालिकाको सदस्यहरूलाई काठमाडौं महानगरपालिका नगर कार्यपालिका (कार्यसम्पादन नियमावली, २०७४ को नियम १५ उपनियम (१) बमोजिमको तपसिलका विषयगत समितिका संयोजकको जिम्मेवारी तोकिएको व्यहोरा जानकारी हुन आएकोमा उक्त तोकिएको जिम्मेवारीको विषयगत समितिको संयोजक पदमा रहन, तोकिएका जिम्मेवारीहरू कार्यपालिकाको बैठकबाट अनुमोदन नभएको अवस्था विद्यमान भएकाले, उपयुक्त नदेखिने हुँदा तत् तत् तोकिएको जिम्मेवारीमा नरहने व्यहोरा संयुक्तरूपमा जानकारीको लागि अनुरोध गर्दछौं,' उनीहरुले सामूहिक पत्रमार्फत जानकारी गराएका छन्।"
टाटा इभि प्रिबजेट एक्सचेन्ज फेस्ट अब जेठ ७ सम्म,"नेपालका लागि टाटा मोटर्सको एक मात्र आधिकारिक वितरक सिप्रदी ट्रेडिङले प्रिबजेट एक्सचेन्ज फेस्टलाई अतिरिक्त ३ दिन अर्थात जेठ ५ देखि ७ सम्मसम्म बढाएको छ। यस मेलामा ग्राहकहरूले कुनै पनि ब्रान्डको पुरानो गाडी दिएर टाटाको नयाँ इलेक्ट्रिक गाडी साट्न सक्नेछन्। यसबाट उनीहरूले आकर्षक एक्सचेन्ज बोनस, निःशुल्क एक्सेसरीज, र जीवनभर निःशुल्क चार्जिङ जस्ता विशेष सुविधाहरू पाउनेछन्। यो अफर टाटा टियागो ईभी, कर्भ ईभी, पन्च ईभी, र नेक्सन के३ ईभी जस्ता लोकप्रिय इलेक्ट्रिक मोडेलहरूमा लागू हुनेछ। अतिरिक्त रूपमा, ग्राहकहरूले निःशुल्क चार्जिङ बक्स र त्यसको स्थापना सुविधा पाउनेछन्। इच्छुक ग्राहकहरूले देशभर रहेका सिप्रदीको आधिकारिक सोरुममा गई मेलाको अवलोकन गर्न तथा इलेक्ट्रिक गाडीहरूको टेस्ट ड्राइभ गर्न सक्नेछन्। सिप्रदी ट्रेडिङले ग्राहकहरूको उत्साह र समर्थनलाई धन्यवाद दिदै यो अभियान थप व्यापक बनाएको छ। यसैले, इलेक्ट्रिक गाडीमा स्विच गर्न चाहनेहरूले यो अवसर नछुटाउन आग्रह गरिएको छ।"
एनसेल बन्यो अपाङ्गता समावेशीकरण प्रवर्द्धन गर्ने पहिलो नेपाली टेलिकम कम्पनी,"काठमाडौं : एनसेलले अपाङ्गता भएका व्यक्तिहरूको डिजिटल समावेशीकरणलाई प्रवर्द्धन गर्ने आफ्नो प्रतिबद्धता पुनः पुष्टि गर्दै जीएसएमएले जारी गरेको अपाङ्गता भएका व्यक्तिहरूका लागि डिजिटल समावेशीकरण प्रवर्द्धन गर्ने सिद्धान्तहरुमा हस्ताक्षर गरेको छ। जीएसएमए विश्वभरका मोबाइल सेवा प्रदायक कम्पनीहरुको छाता संगठन हो। जीएसएमएका यी सिद्धान्तहरूले डिजिटल समावेशीकरण प्रवर्द्धन गर्न र मोबाइल सेवामा अपाङ्गता भएका व्यक्तिहरूको पहुँचको खाडल हटाउन विश्वभरका मोबाइल सेवा प्रदायकहरूलाई प्रेरणा र मार्गनिर्देशन प्रदान गर्दछ। जीएसएमएसँगको यो सहकार्यले सबैमाझ मोबाइल प्रविधि र डिजिटल सेवाहरुको पहुँच र यसका अवसरहरुबाट पाइने लाभ समान रुपमा सुनिश्चित गराउन पर्छ भन्ने एनसेलको प्रतिबद्धतालाई प्रतिबिम्बित गर्छ। यी सिद्धान्तहरूमा हस्ताक्षर गर्ने एनसेल पहिलो नेपाली मोबाइल सेवा प्रदायक कम्पनी हो। यो उपलब्धिले एनसेलका हाल जारी विभिन्न पहल तथा प्रयासहरूलाई थप बलियो बनाउँछ। यस्ता कार्यहरुमा अपाङ्गता भएका व्यक्तिहरूका लागि सधैं अन योजना अन्तर्गत डेटामा ५० प्रतिशत छुट, ग्राहकमैत्री सेवा केन्द्रहरू, पूर्ण रूपमा अपाङ्गता मैत्री कार्यालय संरचना, नेपालका पारा खेलाडीहरूलाई सशक्त बनाउने सहकार्य लगायतका पहलहरू समावेश रहेका छन्। एक अग्रणी जीएसएम मोबाइल सेवा प्रदायकको रूपमा, एनसेलले समावेशीकरण, दिगोपन, र उद्देश्यप्रेरित नवप्रवर्तनका कार्यहरुमा केन्द्रित रहँदै आएको छ। अब एनसेलले आफ्ना सेवाहरूको पहुँचलाई अझै सहज बनाउँदै लैजाने, समावेशी ग्राहक अनुभव प्रवर्द्धन गर्ने, र समुदायहरूसँग सहकार्य गर्दै सकारात्मक प्रभाव सिर्जना गर्ने जस्ता कार्यहरु गर्दै जाने छ। एक हस्ताक्षरकर्ता रूपमा, एनसेलले एक्सेसिबिलिटी अर्थात पहुँच योग्यतालाई आफ्नो संस्थागत रणनीतिमा समावेश गर्ने, समावेशी सेवा तथा सुविधाहरू डिजाइन गर्ने र अपाङ्गता भएका व्यक्तिहरूको समुदायसँग सक्रिय रूपमा संलग्न भई उनीहरूको विशेष आवश्यकतालाई बुझ्न र समाधान गर्न प्रतिबद्धता व्यक्त गरेको छ। हामीले केवल सम्पर्क स्थापित गर्ने कनेक्टिभिटी सेवा मात्र उपलब्ध गराइरहेका छैनौं, हामी मानिसहरुलाई सशक्त बनाइरहेका छौं। जीएसएमएसँग अपाङ्गता भएका व्यक्तिहरूको डिजिटल समावेशीकरण प्रवर्द्धन गर्ने यी सिद्धान्तहरूमार्फत हामी नेपालको डिजिटल भविष्यमा कोही पनि पछि नपरोस् भन्ने सुनिश्चित गर्न महत्वपूर्ण कदम अगाडि बढिरहेका छौं। हातेमालो गर्दै, हामीले डिजिटल दुनियाँमा सफल हुने समावेशी र सशक्त समाज निर्माण गर्ने लक्ष्य राखेका छौं, एनसेलकी एनसेल फाउन्डेसन एन्ड स्पेशल प्रोजेक्ट डाइरेक्टर विशाखा लक्ष्मी खड्काले भनिन्। यस सहकार्यसँगै एनसेलले विश्वभरका दूरसञ्चारका अग्रणीहरूमाझ आफूलाई सामेल गराउँदै मोबाइल प्रविधिलाई अझ समावेशी बनाउन एकसाथ काम गर्ने भएको छ, जसले अपाङ्गता भएका व्यक्तिहरूलाई सेवामा कनेक्टेड मात्र नबनाई उनीहरुको सशक्तिकरणमा मद्दत प्रदान गर्नेछ।"
२० लाख रुपैयाँ बढी हुन्डीको रकमसहित युवक पक्राउ,काठमाडौं : २० लाख रुपैयाँभन्दा बढी हुन्डीको रकमसहित युवक पक्राउ परेका छन्। पक्राउ पर्नेमा सिन्धुपाल्चोकको बाहबिसे नगरपालिका४ पलाती घर भई काठमाडौं महानगरपालिका३२ पेप्सीकोला बस्ने २४ वर्षीय सञ्जय बस्नेत रहेका छन्। विशेष सूचनाका आधारमा खटिएको जिल्ला प्रहरी परिसर काठमाडौंको टोलीले काठमाडौं महानगरपालिका २४ जुद्दसालिकबाट उनलाई पक्राउ गरेको हो। प्रहरीले चेकजाँच गर्ने क्रममा उनको साथबाट २० लाख २९ हजार ६२० रुपैयाँ फेला परेको हो।
दक्षिण कोरियाले गर्यो १० नेपालीलाई निष्कासन,"काठमाडौं : दक्षिण कोरियाले १० जना नेपालीलाई निष्कासन गरेको छ। गैरकानुनी रूपमा बस्दै आएका उनीहरूलाई दक्षिण कोरियाको अध्यागमनले निष्कासन गरेको हो। निष्कासनमा पर्नेमा चार जना अध्यागमन कानुन उल्लंघन गर्नेहरू छन्। जसमा सम्बाहम्बे, गौतम, गुरुङ र थापा थरका एकएक जना रहेका छन्। उनीहरूलाई गत मे १६ तारिखमा नेपाल फर्काइएको हो। स्रोतका अनुसार कोरियन एयरलायन्सको विमानबाट उनीहरूलाई काठमाडौं ल्याइपुर्याएको हो। त्यस्तै भिसा म्याद सकेर लुकीछिपी बस्ने ६ जनालाई त्यहाँको अध्यागमनले निष्कासन गरेको हो। निष्कासनमा पर्नेमा थापा, तिवारी पुन, अधिकारी, पुन र घर्ती क्षेत्री थरका एकएक जना रहेका छन्। स्रोतका अनुसार उनीहरूलाई १५ तारिखमा थाई यएरवेजको विमानबाट काठमाडौं फर्काइएको हो। वैशाखको अन्तिम साता पनि एकैपटक ९ जना नेपालीलाई दक्षिण कोरियाले निष्कासन गरेक थियो। अध्यागमन कानुन उल्लंघन गरेको आरोपमा उनीहरूलाई दक्षिण कोरिया सरकारले नेपाल फर्काएको थियो।। नेपाल फर्काइनेमा थापा, ठगुन्ना, आचार्य, राई, तुम्बाहम्पे, राई, तामाङ, मगर र मैनाली थरका एकएक जना रहेका थिए। दक्षिण कोरिया नेपाली युवाहरूको प्रमुख वैदेशिक रोजगारीको गन्तव्य हो। कम लागत र आकर्षक तलब पाउने भएपछि इपीएस भाषा परीक्षाका लागि प्रत्येक वर्ष लाखौं नेपालीले आवेदन दिँदै आएका छन्। तर, त्यसबाट छानिएर केही हजारमात्र दक्षिण कोरिया पुग्ने गरेका छन्।"
सोमबार देशका यी स्थानमा हुने छ वर्षा,"काठमाडौं : सोमबार देशका कोशी प्रदेश, बागमती प्रदेश, गण्डकी प्रदेश र लुम्बिनी प्रदेश लगायत बाँकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहनेछ। मौसम पूर्वानुमान महाशाखाका अनुसार कोशी प्रदेश, बागमती प्रदेश, गण्डकी प्रदेश र लुम्बिनी प्रदेश लगायत बाँकी प्रदेशको पहाडी भूभागको थोरै स्थानहरूमा र बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशका उच्चपहाडी तथा हिमाली भूभागका एकदुई स्थानमा हल्का वर्षा हिमपातको सम्भावना रहेको छ। मधेश प्रदेश लगायत कोशी प्रदेश, गण्डकी प्रदेश, लुम्बिनी प्रदेश र सुदुरपश्चिम प्रदेशको तराईका भूभागका थोरै स्थानहरूमा हावाहुरीको समेत सम्भावना रहेको महाशाखाले जनाएको छ।"
"आफ्नै रेकर्ड तोड्दै पूर्णिमा श्रेष्ठ, पाँचौं पटक पुगिन् सगरमाथा शिखरमा","गोरखा : गोरखाकी पूर्णिमा श्रेष्ठ पाँचौँ पटक सगरमाथा शिखर चुम्न सफल भएकी छिन् । आइतबार बिहान ३:३७ बजे पाँचौ पटक सगरमाथाको सफल आरोहण गरेकी हुन् । चौथो शिविरबाट शनिबार साँझ सातबजे प्रस्थान गरेकी उनले बिहान ३:३७ बजे शिखरमा पाइला टेकेकी आरोहण व्यवस्थापन गरेको कम्पनी सतोरी एड्भेञ्चर प्रालिले जनाएको छ । नेवार समुदायबाट सबैभन्दा धेरै सगरमाथा आरोहण गर्ने उनै कहलाएकी सो कम्पनीका ऋषि भण्डारीले जानकारी दिए । उनी अहिले दोस्रो आधार शिविरतिर फर्किदै गरेको उनले बताए । यसअघि गतवर्ष यही सिजनमा १२ मे, १९ मे र २५ मेमा उनले दुई हप्ताको अन्तरालमा तीनपटक सगरमाथा आरोहण गरी रेकर्ड कायम गरेकी थिइन् । त्यसअघि उनले २०१८ मा पहिलो पटक सगरमाथा आरोहण गरेकी थिइन् । आठ हजार मिटरभन्दा अग्लो १४ वटा हिमाल आरोहण गरिसकेकी उनले दोस्रो अग्लो माउण्ट केटु, ल्होत्से, मनास्लु, अन्नपूर्ण, धौलागिरी लगायतका हिमाल आरोहण गरेर विभिन्न शीर्षकका किर्तिमान कायम गरिसकेकी छन्।"
माछा बिनाको पोखरी निर्माणका नाममा ५६ करोड बढी भ्रष्टाचार गर्ने तत्कालीन मन्त्री र मेयरसहित ८ जनाविरुद्ध मुद्दा दायर,"काठमाडौं : अख्तियार दुरुपयोग अनुसन्धान आयोगले मधेस प्रदेशका तत्कालीन मन्त्रीसहित ८ जनाविरुद्ध मुद्दा दायर गरेको छ। माछापोखरी निर्माणको नाममा ५६ करोड बढी भ्रष्टाचार गरेको आरोपमा आयोगले उनीहरूविरुद्ध विशेष अदालतमा मुद्दा दायर गरेको हो। आयोगले मधेस प्रदेशका तत्कालीन आर्थिक मामिला तथा योजना मन्त्री विजय कुमार, बागमती नगरपालिकाका तत्कालीन मेषर भरतकुमार थापा, उपप्रमुख लीलाकुमारी मुक्तान, तत्कालीन प्रमुख प्रशासकीय अधिकृत बिमलकुमार पोखरेल, मधेस प्रदेश अर्थ मन्त्रालयका तत्कालीन कानुन अधिकृत गोकुल भुजेल, बागमती नगरपालिकाका तत्कालीन इन्जिनियर निरन्जन लामिछाने, सागर पौडेल र तत्कालीन लेखा अधिकृत विश्वराज पोखरेल रहेका छन्। प्रतिवादीहरुले माछापोखरी निर्माणको नाममा पोखरीसमेतका गैरकानुनी संरचनाहरु निर्माण गरी साविक वन ऐन २०४९ र र प्रचलित वन ऐन २०७६ बमोजिम कसूर गरेको आयोगको ठहर छ। 'वन क्षेत्रमा निर्माण गरिएका सबै संरचनाहरु कानुन अनुसार जफत भई जे जुन प्रयोजनको लागि निर्माण गरिएको हो। उक्त प्रयोजन बमोजिम प्रयोग प्रचलनमा आउनसक्ने अवस्था नरहेको हुँदा यसमा भएको सरकारी लगानीको प्रतिफल शून्य हुने देखियो,' आयोगले दायर गरेको आरोपपत्रमा भनिएको छ। मधेस प्रदेश सरकारबाट पटकपटक सरकारी अनुदान लिए पनि माछाविहीन माछापोखरी निर्माण कार्य पूरा नभएको आयोगको भनाइ छ। उनीहरूसँग ५६ करोड ७१ लाख, ७ हजार २९२ रुपैयाँ बिगो माग दाबी गरिएको छ। मन्त्री विजय कुमार र कानुन अधिकृत भुजेलसँग जनही २९ करोड ९९ लाख ८६ हजार १३५ रुपैयाँ, मेयर थापा, उपमेयर मुक्तान, प्रशासकीय अधिकृत पोखरेल र लेखा अधिकृतसँग जनही ५६ करोडड ७१ लाख ७ हजार २९२ रुपैयाँ माग दाबी गरिएको छ। त्यस्तै इन्जिनियरसँग १० करोड १४ लाख ९५ हजार, अर्का इन्जिनियर पौडेलसँग ४६ करोड ५६ हजार १२ लाख २९२ रुपैयाँ बिगो माग गरिएको छ।"
क्लियर अलाइनर प्रविधिमा आधारित अमेरिकी ब्राण्डको इनभिजलिन बजारमा,"काठमाडौ : डेन्टल प्वाइन्टले क्लियर अलाइनर प्रविधिमा आधारित अमेरिकी ब्राण्डको इनभिजलिन बजारमा ल्याएको छ। डेन्टल प्वाइन्टले एक कार्यक्रमका बीच इनभिजलिनको सार्वजनिक गरेको हो। कार्यक्रममा डेन्टल प्वाइन्टका कार्यकारी निर्देशक श्रेय पाण्डेले दक्ष दन्त चिकित्सकको माध्यमबाट इनभिजलिन ब्राण्डको क्लियर अलाइनर नेपालभरी उपलब्ध हुने बताइन्। दाँतको उपचारमा प्रयोग हुँदै आएको परम्परागत तार प्रविधि भन्दा धेरै गुणा उपयुक्त प्रविधिवारे जानकारी गराउन पाउँदा हामी गौरवान्वित भएका छौं, उनले भनिन, क्लियर अलाइनरको प्रयोगले बिरामीले चाँडोचाँडो चिकित्सक भेट्नपर्ने बाध्यता समेत हट्नेछ। दाँतमा तार बाध्ने, खोल्ने गरिरहन पर्दा बिरामीलाई दुखाई र पिडा धेरै हुने हुँदा विश्वभर क्लियर अलाइनरको प्रयोग बढ्दै गएको छ। इनभिजलिनको प्रयोगका लागि ग्लोबल आएएमइ बैंकबाट इन्स्टलमेन्ट सुविधा पाउने डेन्टल प्वाइन्टले जनाएको छ।"
नुवाकोट दरबार क्षेत्रमा एक घर एक धारा निर्माण सुरु,नुवाकोट : नुवाकोटको विदुर नगरपालिकामा एक घर एक धारा निर्माण सुरु भएको छ। विदुर नगरपालिका२ नुवाकोट टाकुरोस्थित पर्यटकीय तथा ऐतिहासिक नुवाकोट दरबार क्षेत्रमा करिब चार करोडको लागतमा एक घर एक धारा निर्माण सुरु गरिएको हो। खानेपानी तथा सरसफाइ उपभोक्ता समिति दर्ता गरी क्रमगत रूपमा काम भइरहेको विदुर नगरपालिकाका मेयर राजन श्रेष्ठले बताए। गुणस्तरीयता र प्रभावकारिताका लागि सम्बन्धित निर्माण कम्पनीलाई उनले निर्देशन दिए। तादी खोलाबाट लिफ्टिङ गरी नुवाकोट डांडामा खानेपानी पुर्याउने लक्षसहित कार्य सुरु भएको विदुर२ का वडाध्यक्ष दीपक कायस्थले जानकारी दिए।
"प्रधानमन्त्री ओली र राष्ट्रसंघका प्रतिनिधि इब्राहिमबीच भेटवार्ता, पेरिस सम्झौताबाट पछि हट्न खोजेकोमा प्रधानमन्त्रीको चिन्ता","काठमाडौं : प्रधानमन्त्री केपी शर्मा ओली र संयुक्त राष्ट्रसंघका हानीनोक्सानी कोष (फण्ड फर रेस्पोण्डिङ टु लस एण्ड ड्यामेज)का कार्यकारी निर्देशक इब्राहिम चैख डाइओङबीच भेटवार्ता भएको छ। प्रधानमन्त्री निवास बालुवाटारमा भएको भेटमा प्रधानमन्त्री ओलीले सगरमाथा संवादको पहिलो शृङ्खलामा सहभागी भएकामा धन्यवाद दिए। उनले हिमाल र वातावरणको रक्षा हुन नसके मानवीय जीवनमा असुरक्षा हुने भएकाले विश्व समुदायको ध्यान पुग्नुपर्नेमा जोड दिए। कतिपय ठूला धनी मुलुक पेरिस सम्झौताबाट पछि हट्न खोजेकामा चिन्ता व्यक्त गर्दै प्रधानमन्त्री ओलीले नेपालमा रहेको सगरमाथा र हिमालहरूको रक्षा नेपालका साथै विश्वका लागि उत्तिकै महत्त्वको सबाल भएको बताए। कार्यकारी निर्देशक डाइओङले सगरमाथा संवादजस्तो महत्वपूर्ण सम्मेलन आयोजनाका लागि नेपाललाई बधाई दिँदै कोषका तर्फबाट आगामी दिनमा रकम परिचालन गर्दा नेपालजस्ता मुलुकलाई प्राथमिकतामा राख्ने प्रतिबद्धता व्यक्त गरे। भेटका अवसरमा परराष्ट्र मन्त्रालयका सहसचिव कृष्णप्रसाद ढकाल र वन तथा वातावरण मन्त्रालयका सहसचिव महेश्वर ढकाललगायत सहभागी थिए। कोप२७ को निर्णयका आधारमा जलवायु परिवर्तनको मार खेपिरहेका विकासोन्मुख मुलुकलाई सहयोग गर्न उक्त कोष खडा गरिएको हो। कोषको बोर्डमा पेरिस सम्झौतामा हस्ताक्षरकर्ता मुलुकबाट २६, विकासित मुलुकबाट १२ र विकासोन्मुख मुलुकबाट १४ सदस्य रहनेछन्। अल्पविकसित मुलुकका तर्फबाट नेपालका वन तथा वातावरण मन्त्रालयका सहसचिव ढकाल बोर्डको आमन्त्रित सदस्य रहेका छन्।"
सिनेमाघरसम्म नपुगेको बिच्छेद,"काठमाडौं : करिब दुई वर्षअघि एउटा चलचित्र तयार भयो, बिच्छेद। निर्देशक सत्यराज चौलागाईंको निर्देशनमा बनेको दोस्रो फिल्म हो, यो। चलचित्रमा मुकुन भुसाल, लक्ष्मी बर्देवा, सुष्मा निरौलालगायत आफूलाई अभिनयमा अब्बल साबित गरिसकेका कलाकारहरू छन्। निर्देशक पनि कुनै सिकारु थिएनन्, विगत १५ वर्षदेखि चलचित्र क्षेत्रमा सक्रिय व्यक्ति थिए। घरेलु बक्स अफिसमा प्रदर्शनका लागि मिति पनि तोके तर, हलसम्म ल्याउन सकेनन्। अहिले उनी दैनिकजसो सामाजिक सञ्जालमा आफ्ना पीडा पोखिरहन्छन! तर, सम्बन्धित व्यक्तिको ध्यान पुगेको देखिँदैन। बिच्छेदले हल प्रदर्शन गर्न नसके पनि विभिन्न स्वदेशी तथा विदेशी फिल्म महोत्सवमा सराहना पायो। आधा दर्जनभन्दा बढी अवार्ड पनि जित्यो। फिल्म हेर्नेहरू कथाले भावनात्मक गहिराइ बोकेको र अभिनय सशक्त रहेको बताउँछन्। तर, नेपालका चलचित्र घरमा अझैसम्म लाग्न सकेको छैन। कोभिडले निर्माणमै थपेको चुनौती: बिच्छेद निर्माणको यात्रा सजिलो थिएन। जब चलचित्रको छायांकन सुरु भयो, त्यसको केही समयमै कोभिड१९ को प्रकोप आयो। लकडाउन, स्वास्थ्य संकट, जनशक्ति अभाव यी सबैले गर्दा फिल्मको सुटिङ पूरा गर्न करिब तीन वर्ष लाग्यो। बजेट दोब्बर भयो। फिल्म पूरा गर्नु नै युद्धजस्तै भयो, निर्देशक सत्यराज भन्छन्।"
सिद्धार्थ बैंकका ग्राहकहरूलाई होलिडे इन् रिसर्टमा १५ प्रतिशतसम्मको छुट,काठमाडौं : सिद्धार्थ बैंक र होलिडे इन् रिसर्ट बुढानिलकण्ठबीच बैंककाहरुलाई विभिन्न सेवामा छुट प्रदान गर्ने सम्बन्धी सम्झौता भएको छ। सम्झौता अनुसार बैंकका ग्राहकहरुले बुढानिलकण्ठस्थित होलिडे इन् रिसर्ट काठमाडौंमा बैंकको कार्ड तथा मोबाइल बैंकिङ सेवाबाट भुक्तानी गर्दा फुड र सफ्ट बेभरेजमा १५ प्रतिशतसम्मको छुट प्राप्त गर्न सक्ने छन्। यस सम्झौताले ग्राहकहरूलाई छुटको सुविधा उपलब्ध गराउनुका साथै नगद कारोबारबाट डिजिटल कारोबारमा जान पनि उत्प्रेरित गर्ने विश्वास बैंकले लिएको छ।
विद्युत्को पोलमा ज्यान गुमाएका उपेशको परिवारलाई १० लाख क्षतिपूर्ति दिने,"काभ्रे : विद्युत्को पोलमा ज्यान गुमाएका २८ वर्षीय उपेश नेपाली (परियार)को परिवारलाई १० लाख क्षतिपूर्ति दिने सहमति भएको छ। आइतबार जिल्ला प्रशासन कार्यालय धुलिखेलमा नेपाल विद्युत प्राधिकरण र मृतकका परिवारबीच लिखित सहमति भएको हो। श्रीमती रस्मिला परियार र संयोजक केशव दमाईको संयुक्त नाममा बैंक खाता खोली ७ दिनभित्रै सुदीप निर्माण सेवा प्रालिका प्रोप्राइटर दीपक प्रसाद धितालले रकम जम्मा गर्ने, मृतककी पत्नी रस्मिलालाई योग्यता अनुसार विद्युत प्राधिकरणको वितरण सेवा केन्द्रमार्फत सेवा करारमा रोजगारी दिलाउन पहल गर्ने, विद्युत दुर्घटना क्षतिपूर्ति विनियमावलीअनुसार न्यूनतम ५ लाखदेखि १० लाख रुपैयाँसम्म क्षतिपूर्ति पनि प्राधिकरणले उपलब्ध गराउने प्राधिकरण र मृतकका परिवारबीच सहमति भएको हो। सहमतिको लिखित दस्तावेजमा नेपाल विद्युत प्राधिकरण धुलिखेल वितरण केन्द्र प्रमुख अमृतवाबू अधिकारी, सुदीप निर्माण सेवाका दीपक धिताल र मृतककी श्रीमती रस्मिला परियारले हस्ताक्षर गरेका छन्। काभ्रेको धुलिखेल नगरपालिका७ स्थित संजीवनी चोकमा शनिबार बिहान करेन्ट लागेर सर्लाहीको लालबन्दी नगरपालिका परियारको मृत्यु भएको थियो।"
"सामान्य अंकले घट्यो नेप्से परिसूचक,साढे ८ अर्ब माथिको सेयर कारोबार","काठमाडौं : साताको पहिलो कारोबार दिन आइतबार नेप्से परिसूचक सामान्य अंकले घटेर बन्द भएको छ। नेप्से परिसूचक २७९ अंकले घटेर २६०९०५ विन्दुमा अडिएको छ। सेन्सेटिभ इण्डेक्स १८३ अंकले घटेर ४३८१७ विन्दुमा पुगेको छ। यसदिन ३०९ स्क्रिप्सको १ करोड ६९ लाख ७ हजार ७३६ कित्ता सेयर ८ अर्ब ५० करोड ९२ लाख २१ हजार ३१२ रुपैयाँमा खरिदबिक्री भए। नेप्से सामान्य अंकले घटे पनि दुईवटा कम्पनीको सेयर भने सकारात्मक सर्किट लेभलमा कारोबार भयो। ओम मेघाश्री फर्माक्युटिकल्स र छ्यांदी हाइड्रोपावरको सेयर सकारात्मक सर्किट लेभलमा कारोबार भयो। विन नेपाल लघुवित्त वित्तीय संस्थाको ९५३ प्रतिशतले बढ्दा नेपाल रिइन्स्योरेन्सको ८४१ र बराही हाइड्रोपावरको ७३२ प्रतिशतले बढ्यो। यसदिन कर्पोरेट डेभलपमेन्ट बैंकका लगानीकर्ताले भने सर्वाधिक गुमाए। सो कम्पनीको सेयर ८७१ प्रतिशतले घट्यो। कारोबार रकमका आधारमा नेपाल रिइन्स्योरेन्स शीर्षस्थानमा रह्यो। सो कम्पनीको ७० करोड बढीको सेयर कारोबार भयो। यसैगरी एनआरएन इन्फ्रास्टक्चर एण्ड डेभलपमेन्टको ५१ करोडको सेयर कारोबार हुँदा राधी विद्युतको ४८ करोड,युनिलिभर पावरको ४३ करोड र हिमालयन रिइन्स्योरेन्सको ४२ करोड मूल्य बराबरको सेयर कारोबार भयो। कारोबारमा आएकामध्ये १०० स्टक्सको मूल्य बढ्दा १४५ वटाको घट्यो। बाँकी १ स्टकको मूल्य भने स्थिर रह्यो। आज तीन समूहको उपसूचक बढ्दा अन्यको घट्यो। अदर्श समूहको उपसूचक ४१९ प्रतिशतले बढ्दा होटल्स एण्ड टुरिजम र माइक्रोफाइनान्सको १ प्रतिशत बढी बढ्यो।"
"दिल्ली र गुजरात भिड्दै, केएल राहुललाई विराटको रेकर्ड तोड्ने मौका",काठमाडौं : दिल्ली क्यापिटल्सका विकेटकिपर ब्याट्सम्यान केएल राहुलसँग आज गुजरात र दिल्लीबीचको खेलमा ठुलो रेकर्ड तोड्ने मौका छ। आरसीबीका स्टार ब्याट्सम्यान विराट कोहलीको रेकर्ड राहुलले सजिलै तोड्न सक्छन्। आज आईपीएल २०२५ को ६० औं खेल दिल्ली र गुजरात (डीसीविरुद्ध जीटी खेल) बीच दिल्लीको अरुण जेटली स्टेडियममा हुँदैछ। जसमा केएल राहुलसँग इतिहास रच्ने सुनौलो मौका छ। केएल राहुल विराट कोहलीको रेकर्ड तोड्न चाहन्छन् केएल राहुल (कन्नूर लोकेश राहुल) टी२० क्रिकेटमा सबैभन्दा छिटो ८००० रन बनाउने भारतीय ब्याट्सम्यान बन्न सक्छन्। यो उपलब्धि हासिल गर्न उनलाई केवल ३३ रन मात्र बनाउन आवश्यक छ। आज हुने दिल्ली र गुजरातबीचको खेलमा उनले यसो गरे भने इतिहास रच्नेछन्। उनले केवल २२४ इनिङमा ८००० टी२० रन बनाउने उपलब्धि हासिल गर्नेछन्। यति धेरै रन बनाउन विराट कोहलीले २४३ इनिङ्स लगाए। राहुलसँग टी२० मा सबैभन्दा छिटो ८००० रन बनाउने विश्वको तेस्रो ब्याट्सम्यान बन्ने सुनौलो मौका छ। पाकिस्तानका बाबर आजमले २०२२ मा आफ्नो २२७ खेल र २१८ इनिङमा यो उपलब्धि हासिल गरेका थिए। शीर्ष स्थानमा वेस्ट इन्डिजका क्रिस गेल छन्। उनले २१३ इनिङमा यो उपलब्धि हासिल गरेका छन्। केएल राहुलको ब्याटिङ अर्डरमा परिवर्तन हुन सक्ने दिल्ली क्यापिटल्सको टोलीले आज केएल राहुलको ब्याटिङ पोजिसन परिवर्तन गर्न सक्ने भएको छ। राहुलले तेस्रो वा चौथो नम्बरमा ब्याटिङ गर्न सक्ने सम्भावना रहेको छ। उनले विभिन्न नम्बरमा ब्याटिङ गरेको देखिएको छ। जसमा उनले राम्रो प्रदर्शन पनि गरेका छन्। चालू सिजनमा १० खेल खेल्दै राहुलले ३८१ रन बनाएका छन्। त्यस अवधिमा उनको औसत ४७६३ थियो। आज केएलले गुजरातका बलर रशिद खानबाट सावधान रहनुपर्नेछ। रशिदले उनलाई यसअघि तीन पटक आफ्नो शिकार बनाइसकेका छन्। दिल्ली क्यापिटल्सका लागि जित महत्त्वपूर्ण यो खेल दिल्ली क्यापिटल्सका लागि आईपीएल २०२५ को प्लेअफमा पुग्न धेरै महत्त्वपूर्ण छ र राहुलसँग ठुलो रेकर्ड बनाउने मौका छ। दिल्लीको टोली हाल १३ अंकसहित अंक तालिकामा पाँचौं स्थानमा छ भने गुजरातको टोली १६ अंकसहित दोस्रो स्थानमा छ। गुजरातको उत्कृष्ट प्रदर्शन गुजरात टाइटन्सले यस सिजनमा उत्कृष्ट प्रदर्शन गरिरहेको छ। ११ खेलमा १६ अंकसहित अंक तालिकाको दास्रो शीर्ष स्थानमा छ। जोस बटलर र कागिसो रबाडा टोलीमा फर्किएका छन्। गुजरातको मध्यक्रमको परीक्षणको लागि अझै धेरै समय भएको छैन। शीर्ष क्रमले धेरैजसो रन बनाएको छ। शरफान रदरफोर्ड बाहेक अन्य मध्यक्रमका खेलाडीहरूले धेरै ब्याटिङ गर्न सकेका छैनन्। जीटीको मध्यक्रमको परीक्षण गर्न डीसीले चाँडै प्रारम्भिक विकेट लिनुपर्नेछ। हेडटूहेड रेकर्ड आइपीएलको इतिहासमा अहिलेसम्म दिल्ली र गुजरातबीच ६ खेल खेलिएका छन्। यसमध्ये दिल्लीले ३ खेल जितेको छ भने गुजरातले ३ खेल जितेको छ।
२५ बुँदे घोषणापत्र जारी गर्दै सगरमाथा संवाद समापन,काठमाडौं : जलवायु संकट समाधानका लागि साझा समझदारीको सन्देशसहितको घोषणापत्र जारी गर्दै पहिलो पटक आयोजना गरिएको सगरमाथा संवाद २०२५ सम्पन्न भएको छ । आइतबार परराष्ट्रमन्त्री आरजु राणा देउवाले २५ बुँदे सगरमाथा कल फर एक्सन घोषणापत्र जारी भएको जानकारी गराउँदै सगरमाथा संवाद समापन गरेकी हुन्। सो क्रममा मन्त्री राणाले जलवायु परिवर्तनका कारण हिमालदेखि टापुसम्म उत्पन्न समस्याबारे आवाज उठाउन सगरमाथा संवाद सफल भएको बताइन् । संवादका निष्कर्षको कार्यान्वयन गर्दै उपलब्धि हासिल गर्न सामूहिक प्रयत्न आवश्यक रहेको उनले बताइन्। त्यस्तै उनले संवादमा छलफल भएका विषय र सुझावलाई विभिन्न अन्तरराष्ट्रिय मञ्चमा उठान गरिने उल्लेख गरे। मन्त्री राणाले जलवायु परिवर्तनका असर न्यूनिकरण गर्ने साझा प्रतिवद्धताका लागि सगरमाथा सम्वाद ऐतिहासिक फोरम हुन पुगेको बताइन्। उनले सगरमाथा संवादको दोस्रो संस्करण सन् २०२७ मा हुने जानकारी दिइन् । जलवायु परिवर्तन र त्यसले पारेको प्रभावबारे विश्व समुदायलाई जानकारी गराउने तथा समाधानका उपाय खोज्ने उद्देश्यका साथ सरकारले पहिलो पटक सगरमाथा सम्वाद आयोजना गरेको हो । सम्मेलनमा एक सय ७५ विदेशी पाहुनासहित १२ देशबाट उच्च तहको प्रतिनिधिमण्डल सहभागी भएका थिए ।
सुनसरीका एक पुरुष गोरखामा मृत भेटिए,"गोरखा : सुनसरी घर भई सहिद लखन गाउँपालिका७ बस्ने ३५ वर्षका सुमन मगरको शव खोलामा डुबेको अवस्थामा शव भेटिएको छ। आइतबार अपरान्ह ४ बजे मगरको शव बेलबोटेस्थित जुग्दी खोलामा डुबिरहेको अवस्थामा फेला परेको प्रहरीले जनाएको छ। घटनाको बारेमा थप खोज, अनुसन्धान भइरहेको प्रहरी नायब उपरीक्षक इन्द्रप्रसाद सुवेदीले जानकारी दिए।"
शहीद दशरथ चन्द स्वास्थ्य विज्ञान विश्वविद्यालय विधेयक प्रतिनिधिसभाबाट पारित,"काठमाडौं : शहीद दशरथ चन्द स्वास्थ्य विज्ञान विश्वविद्यालय विधेयक प्रतिनिधिसभाबाट पारित भएको छ। आइतबार बसेको बैठकमा शिक्षा, विज्ञान तथा प्रविधि मन्त्री रघुजी पन्तले उक्त विधेयक पारित गरियोस् भन्ने प्रस्ताव प्रस्तुत गरेका थिए। उक्त प्रस्तावलाई सभामुख देवराज घिमिरेले निर्णयार्थ प्रस्तुत गरेका थिए। त्यसअघि बैठकमा शिक्षा, स्वास्थ्य तथा सूचना प्रविधि समितिको प्रतिवेदनसहितको राष्ट्रिय सभामा उत्पत्ति भएको उक्त विधेयकमाथि छलफल भएको थियो। छलफलका उठेका प्रश्नको जवाफ दिँदै मन्त्री पन्तले विधेयक पारित हुनु सुदूरपश्चिमका लागि मात्रै नभइ देशका लागि उपलब्धि भएको बताए। विधेयक नेपालमा स्वास्थ्य र शिक्षा क्षेत्रको महत्त्वपूर्ण परिवर्तनको कोशेढुङ्गा भएको उनले बताए। मन्त्री पन्तले काठमाडौंदेखि कैलाली र कञ्चनपुरलाई नाघेर उपचारका लागि भारतको दिल्ली जाने लर्को विश्वविद्यालयको स्थापनापछि कैलालीको गेटामा रोकिने जिकिर गरे। स्वास्थ्य जनशक्ति स्वदेशमै उत्पादन गरी स्वास्थ्य सेवाको पहुँच वृद्धि गर्ने उद्देश्यले सरकारले उक्त विधेयक ल्याएको थियो। विधेयकमा नेपाल सरकारले चिकित्सा शिक्षा अध्ययन अध्यापन गराउनको लागि चिकित्सा शिक्षा विश्वविद्यालय स्थापना र सञ्चालन गर्न सक्ने व्यवस्था गरिएको छ। विधेयक पारित भएसँगै कैलालीको गेटामा रहेको गेटा मेडिकल कलेजको संरचनामा दशरथ चन्द स्वास्थ्य विज्ञान विश्वविद्यालय स्थापना गर्ने बाटो खुला भएको छ।"
सेन्ट्रल फाइनान्स लिमिटेडको २८ औं वार्षिक साधारण सभा सम्पन्न,"सेन्ट्रल फाइनान्स लिमिटेडको २८ औं वार्षिक साधारण सभा २०८२ जेष्ठ ४ गते आइतबार सम्पन्न भएको छ। नेपाल राष्ट्र बैंकबाट ग वर्गको इजाजतपत्र प्राप्त वित्तीय संस्थाको रुपमा विगत २८ वर्षदेखि गुणस्तरीय बैंकिङ्ग सेवा दिँदै आएको यस संस्थाको ललितपुरको कुपण्डोल कानदेवस्थानमा केन्द्रीय कार्यालय तथा काठमाण्डौ शाखा सहित काठमाण्डौको चावहिल र गोंगबु गणेशस्थान, चितवनको नारायणगढ, रुपन्देहीको बुटवल र भैरहवा, भक्तपुरको च्याम्हासिंह, महोत्तरीको बर्दिबास, नवलपरासीको बर्दघाट, बाराको सिमरा, सिन्धुलीको भिमान र डकाहा, सर्लाहीको लालबन्दी, धनुषाको जनकपुर, सुनसरीको ईटहरी, झापाको बिर्तामोड, पर्साको वीरगञ्ज, मोरङ्गको विराटनगर र रौतहटको चन्द्रपुरमा गरी जम्मा १९ वटा शाखा र भक्तपुरको सल्लाघारीमा १ एक्सटेन्सन काउण्टर सञ्चालनमा रहेको छ। संस्थाले आधुनिक प्रविधिको उच्चतम प्रयोग गरी थप डिजिटल बैंकिङ सेवा प्रदान गर्दै लैजाने लक्ष्य लिएको छ। ग्राहकहरुको बैंक खाता, वालेट, क्यूआर जस्ता विद्युतीय रकमान्तर तथा भुक्तानीका माध्यममा सहज पहुंचको व्यवस्था पनि मिलाएको संस्थाको विभिन्न शाखा कार्यालयहरूमा एटीएम सेवा पनि सञ्चालनमा रहेको छ। चुक्ता पूँजी ९४ करोड ८८ लाख ७५ हजार रहेको संस्थाको हाल निक्षेप ७ अर्ब ३६ करोड र कर्जा ४ अर्ब ८९ करोड रहेको छ।"
"अन्ततः नाउपा सांसद रामेश्वर चौधरी बने उद्योग, पर्यटन, वन तथा वातावरण मन्त्री","काठमाडौं : अन्ततः नागरिक उन्मुक्ति पार्टी सुदूरपश्चिम प्रदेशका सांसद रामेश्वर चौधरी मन्त्रीमा नियुक्त भएका छन्। सुदूरपश्चिम प्रदेशका प्रदेश प्रमुख नजिर मियाँले आइतबार रामेश्वर चौधरीलाई उद्योग, पर्यटन, वन तथा वातावरण मन्त्रीमा नियुक्त गरेका हुन्। उनले आजै सपथग्रहण पनि गरेका छन्। प्रदेश प्रमुख मियाँले चौधरीलाई सपथ खुवाएका हुन्। सात जना सांसद रहेको नाउपामा कसलाई मन्त्री बनाउने विषयमा विवाद हुँदै आएको थियो। पार्टी अध्यक्ष रञ्जिता श्रेष्ठले आफ्ना पक्षका कैलाश चौधरीलाई मन्त्री बनाउन निर्देशन दिए पनि संसदीय दलका नेता घनश्याम चौधरीले त्यो निर्देशनको पालना गरेनन्। कैलाशबाहेक मन्त्रीका लागि घनश्यामलाई नै प्रस्ताव गरिए पनि उनी मन्त्री बन्न राजी भएनन्। संसदीय दलका नेता चौधरीले वैशाख ३१ गते नै रामेश्वर चौधरीलाई मन्त्री बनाउन सिफारिस गरिसकेका थिए। तर, पार्टीका सांसद खुसीराम डंगौराले मुख्यमन्त्री कार्यालयमा पत्र पठाएर उक्त निर्णयप्रति आपत्ति जनाएका थिए। उनले अवैधानिक निर्णय गर्ने संसदीय दलका नेता घनश्यामविरुद्ध छानबिन गर्न माग पनि गरेका थिए। पार्टी नेतृत्वको पहलपछि आइतबार रामेश्वरलाई मन्त्रीमा नियुक्ति लागि बाटो खुलेको थियो।"
फ्री सर्भिस क्याम्प र होण्डा ईलेभेट गाडीको टेस्ट ड्राइभ सम्पन्न,"नेपालका लागि होण्डा गाडीको आधिकारिक बिक्रेता स्याकार ट्रेडिड कम्पनीले होण्डा गाडीका ग्राहकहरूलाई मध्यनजर गरी विभिन्न सहरमा फ्री सर्भिस क्याम्प र होण्डा ईलेभेट गाडीको टेस्ट ड्राइभ सम्पन्न गरेको छ। विराटनगर, धरान, इटहरी, दमक, विर्तामोड आदि सहरहरूलाई लक्षित गरी ३ दिनको कार्यक्रम विराटनगरस्थित होण्डा अथोराईज्ड सर्भिस सेन्टर सुबध अटो सर्भिस सेन्टरमा सम्पन्न गरेको हो। जसमा कम्पनीले लेबर चार्जमा २०५, पार्टसमा ७५, ल्युबमा ५५ र एचडीएसका साथै २००१ मोडलदेखि २०१४ मोडलसम्मका कम्पनीले तोकिएका गाडीहरूमा होण्डा सेफ्टी रिकलअन्तर्गत फ्रिमा एयर ब्याग पनि परिवर्तन गरेको छ। भविष्यमा पनि कम्पनीले आफ्ना ग्राहकहरूलाई यस्तै प्रकारका सेवा प्रदान गर्ने कम्पनीले जानकारी जनाएको छ।"
उपसमितिले बुझायो विद्यालय शिक्षा विधेयकको प्रतिवेदन,"काठमाडौं : विद्यालय शिक्षा विधेयक,२०८० सम्बन्धमा गठित उपसमितिले शिक्षा,स्वास्थ्य तथा सूचना प्रविधि समितिमा प्रतिवेदन बुझाएको छ । सिंहदरबारमा आइतबार बसेको समिति बैठकमा उपसमिति संयोजक छबिलाल विश्वकर्माले समिति सभापति अम्बर बहादुर थापालाई उपसमितिको प्रतिवेदन हस्तान्तरण गरेका हुन्। उपसमिति संयोजक विश्वकर्माले विद्यालय शिक्षा विधेयकको विभिन्न १५ वटा परिच्छेद र १६३ वटा दफामाथि छलफल गरेर १०८ बुँदाको प्रतिवेदन तयार गरेको जानकारी दिए। १०१ दफामा परिमार्जन गरिएको,१३ वटा नयाँ दफा थप गरिएको,४ वटा दफालाई हटाइएको र ६२ वटा दफालाई सरकारले प्रस्ताव गरेकै स्वरुपमा टुङ्गोमा पुराइएको उनले बताए । उनले दफावार छलफलका क्रममा उपसमितिमा नीजि लगानीका विद्यालयहरूको नियमन र निश्चित समय तोकि गुठीमा रुपान्तरित हुने व्यवस्था लगायतका सन्दर्भ,प्रारम्भिक बाल विकास शिक्षालाई विद्यालय शिक्षाको अंग मान्ने र यसलाई दुई वर्षको बनाउने,हाल कार्यरत बाल सहजकर्तालाई एकपटक प्रतिष्पर्धा गर्न उमेर हद नलाग्ने विषयमा छलफल भएको जानकारी दिए । तर, नीजि लगानीका विद्यालय र प्रारम्भिक बाल विकाससँग सम्बन्धित विषयमा कुनै निष्कर्षमा पुग्न नसकिएको उनको भनाइ छ । उपसमितिले चैत्र १८ गतेदेखि कार्यप्रारम्भ गरि बैशाख २१ गतेसम्म ३९ वटा बैठक बसेको थियो । निर्धारित समयमा काम नसकिएपछि समितिले उपसमितिलाई थप १० दिनको समय दिएको थियो । थप भएको समयमा उपसमितिको ४६ वटा बैठक बसेको थियो ।"
बागमती प्रदेश खेलकुद अवार्ड आज हुँदै,"सिमराः बागमती प्रदेश सरकारको युवा तथा खेलकुद मन्त्रालयले आज प्रथम बागमती प्रदेश खेलकुद अवार्ड २०८२ आयोजना गर्दैछ। कार्यक्रममा सहभागी हुन पूर्व कीर्तिमानी खेलाडीहरू सिमरा आइपुगेका छन्। सिमरा विमानस्थलमा आएका उनीहरूलाई बागमती प्रदेशका युवा तथा खेलकुद मन्त्री मिनकृष्ण महर्जन, बागमती प्रदेश खेलकुद विकास परिषद्का सदस्य सचिव दीपक लामा, राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठ लगायतले स्वागत गरेका थिए। अवार्ड कार्यक्रममा सहभागी हुन कीर्तिमानी धावक जितबहादुर केसी, बैकुण्ठ मानन्धर, तेक्वान्दो खेलाडी संगिना वैद्यसहित खेलाडी, प्रशिक्षक र कलाकार सिमरा आएका थिए। सिमरा आइपुगेका राष्ट्रिय तथा अन्तर्राष्ट्रिय खेलाडीलाई स्वागत गर्न मधेश प्रदेश तेक्वान्दो संघको नेतृत्वमा तेक्वान्दो खेलाडी, सिमरा र पथलैयाका महिला फुटबल खेलाडी, खेलकुदसँग सम्बन्धित संस्थाका प्रतिनिधि उपस्थित थिए।"
"रसुवागढी नाकाबाट साढे ७ किलो सुन बरामद, चालक पक्राउ",काठमाडौं : रसुवागढी नाकाबाट साढे ७ किलो सुन बरामद भएको छ। चीनको केरुङबाट नेपालमा आउँदै गरेको बा ४ ख ६२०१ नम्बरको स्याउ बोकेको कन्टेनरबाट उक्त परिमाणको सुन बरामद गरिएको जिल्ला प्रहरी कार्यालय रसुवाका प्रहरी नायब उपरीक्षक हेमबहादुर शाहीले बताए। प्रहरी नायब उपरीक्षक शाहीको नेतृत्वमा खटिएको प्रहरी टोलीले नाकाबाट सुनसहित चालकलाई पक्राउ गरेको हो। पक्राउ पर्नेमा रसुवाको गोसाइँकुण्ड गाउँपालिका५ का २४ वर्षीय किशोर भुजेल रहेका छन्। यसबारे थप अनुसन्धान भइरहेको प्रहरी नायब उपरीक्षक शाहीले बताए। चालकको सिटनजिकै फल्स बटम बनाएर सुन राखिएको प्रहरीले जनाएको छ।
लागूऔषध कारोबारमा संलग्न रहेको आरोपमा ५ जना पक्राउ,"सिरहा : लागूऔषध कारोबारमा संलग्न रहेको आरोपमा प्रहरीले पाँच जनालाई पक्राउ गरेको छ। सिरहा प्रहरीले आइतबार पत्रकार सम्मेलन गर्दै खैरे हिरोइन र नगदसहित ५ जनालाई सार्वजनिक गरेको हो। प्रहरीका अनुसार पक्राउ पर्नेमा लहान नगरपालिका१२ का ३२ वर्षीय दिनेश कुमार यादव र उनकी बहिनी २६ वर्षीया किरण कुमारी यादव रहेका छन्। यस्तैबरियारपट्टी गाउँपालिका३ का २० वर्षीय कृष्ण कुमार यादव, १९ वर्षीय निरज राय र सिरहा नगरपालिका२ का ४५ वर्षीय संजय कारक रहेका छन् । उनीहरूको साथबाट लागूऔषध खैरे हिरोइनसहित ७० लाख ५३ हजार ६५५ रुपैयाँ नेपाली र ३५ हजार ७८० भारती रुपैयाँ बरामद भएको प्रहरीले जनाएको छ। उनीहरूमाथि अदालतबाट म्याद थप गरी मुद्दा पक्रिया अगाडि बढाएको जिल्ला प्रहरी कार्यालय सिरहाका प्रवक्ता तथा डिएसपी विरेन्द्र पासवानले जानकारी दिए।"
'सीमान्तकृत समुदायको उत्थानका लागि बजेट आउनुपर्छ',"काठमाडौं : नेपाली कांग्रेस सांसद नारायण प्रसाद साउँदले सीमान्तकृत वर्गसम्म पुग्नेगरी बजेट निर्माण गर्न सरकारसँग माग गरेका छन्। आइतबार प्रतिनिधिसभा बैठकमा बोल्दै सांसद साउँदले विगतको अनुभवबाट पाठ सिकेर सीमान्तकृत समुदायको उत्थानका लागि बजेट निर्माण गर्नुपर्नेमा जोड दिए। 'विगतमा भएका अनुभव र विद्रोहबाट पाठ सिक्दै सामाजिक न्याय र विकासको प्रतिफल सीमान्तकृत वर्गसम्म पुग्नेगरी बजेट निर्माणका लागि सरकारलाई सभामुखमार्फत् सुझाव दिन चाहन्छु,'उनले भने।' विकासको सूचांकले गाउँबस्ती पछाडि पारेको, दुर्गम बस्तीहरू उजाड हुँदै गएको र देशका पछाडी परेका सूदूरपश्चिमको कर्णाली र मधेश प्रदेश विकासमा उपेक्षित हुँदै गएको बताउँदै बजेट उत्पादन र नतिजामुखी हुनुपर्ने बताए। उनले नेपालमा असन्तुलित विकास र पहुँचवालकै हालिमुहाली हुँदा बजेटमा लामो समयदेखि विवाद हुँदै आएको बताए।"
"हैदराबादको एक भवनमा आगलागी : १७ जनाको मृत्यु, १० जना घाइते",आइतबार बिहान हैदराबादको चारमिनार नजिकै रहेको गुलजार हाउसको एक भवनमा आगलागी भएको छ। दुर्घटनामा हालसम्म १७ जनाको मृत्यु भइसकेको छ। मृतकमध्ये ८ जना बालबालिका रहेका छन्। साथै १५ जनालाई सुरक्षित रूपमा बाहिर निकालिएको भारतीय सञ्चारमाध्यममा उल्लेख छ। केही मानिसहरू अझै पनि घरमा फसेका र उद्धार कार्य जारी रहेको जनाइएको छ। २ घण्टाको प्रयासपछि आगो निभाइएको थियो। आगलागी सर्ट सर्किटका कारण भएको बताइएको छ। तर आधिकारिक रूपमा पुष्टि भएको छैन। प्रहरीका अनुसार तीन तल्ले भवनकफो भुइँ तल्लामा आगो लागेको हो। मरेका सबै मानिसहरू यही तलामा बस्थे। बिहान ६ बजे आगलागीको बारेमा दमकल विभागलाई जानकारी गराइएको थियो। त्यसपछि टोली घटनास्थलमा पुगेर उद्धार कार्य सुरु गरेको थियो। धेरै मानिसहरू अचेत अवस्थामा फेला परेका थिए र लगभग १० जनालाई अस्पताल भर्ना गरिएको छ।
जलवायु वित्त प्रतिबद्धता कार्यान्वयन नहुँदा लगानीको अभाव र जलवायु संकट बढ्छ,"काठमाडौं : सरोकारवालाहरुले अन्तरराष्ट्रियस्तरमा गरिएका जलवायुसँग सम्बन्धित वित्तीय प्रतिबद्धता कार्यान्वयन हुनुपर्नेमा जोड दिएका छन् । शुक्रबारदेखि काठमाडौँमा सुरु सगरमाथा संवादको आज दोस्रो दिनको जलवायु न्यायका लागि वित्तीय चुनौतीहरूको सामना र दिगो विकास विषयक छलफल सहभागी सरोकारवालाहरुले जलवायु वित्त प्रतिबद्धता कार्यान्वयन नभए जलवायुजन्य संकट समाधानका लागि लगानीको अभाव हुने र जलवायु सङ्कट बढ्दै जाने धारणा राखे । अर्थ मन्त्रालयका सहसचिव तथा अन्तरराष्ट्रिय आर्थिक सहयोग समन्वय महाशाखा प्रमुख धनीराम शर्माले वित्तीय प्रतिबद्धता कार्यान्वयन गर्नुपर्ने, कार्यान्वयनको प्रक्रिया पारदर्शी र न्यायसङ्गत हुनुपर्नेमा जोड दिए। नेपालले जलवायु न्यायका लागि अन्तरराष्ट्रिय मञ्चमा महत्वपूर्ण नेतृत्व गर्दै आएको छ । सगरमाथा संवाद नेपालले विश्वसामु प्रस्तुत गर्ने अर्को महत्वपूर्ण मञ्च हो, जसले जलवायु सङ्कटको सामूहिक समाधानमा मार्गनिर्देशन गर्न सकोस्, उनले भने । जलवायु कार्यका लागि अन्तरराष्ट्रिय सञ्जालका कार्यकारी निर्देशक तस्निम इसोपले जलवायु न्यायका लागि वित्तीय चुनौतीको सामना गर्दै दिगो विकासको लक्ष्य कार्यान्वयनमा जोड दिनुपर्ने बताए। अर्थशास्त्री डेरेजे आले पनि जलवायु सङ्कट सामना गर्नका लागि वित्तीय अभाव नै अहिलको मुख्य समस्या रहेको बताए । ऋण र विकाससम्बन्धी एसियाली जनआन्दोलनको समन्वयकर्ता लिडी नकपिलले समयमा नै जलवायुजन्य सङ्कटको समाधान गर्न नसकेमा विश्वमा जलवायुजन्य परिस्थितिले सिर्जित गरेका विपद्बाट धनजनको क्षति बढ्ने भन्दै वित्तीय प्रतिबद्धता पूरा गर्नुपर्ने र प्रभावित मुलुकलाई जलवायु न्याय उपलब्ध गराउनुपर्ने बताए । कार्यक्रमको सहजीकरण पूर्वपरराष्ट्रमन्त्री डा विमला राई पौड्यालले गरेकी थिइन् । संयुक्त राष्ट्रसङ्घीय जलवायु परिवर्तन फ्रेमवर्क सन्धि २०२३, अनुसार सन् २०३० सम्ममा विकासशील देशहरुमा जलवायु परिवर्तनका कारण हुने आर्थिक क्षति वार्षिक २९० देखि ५८० अर्ब अमेरिकी डलरसम्म पुग्ने अनुमान गरिएको छ । सन् २०५० सम्म यो आँकडा १ देखि १७ ट्रिलियन अमेरिकी डलर हुने प्रक्षेपण गरिएको छ । जलवायु वित्तसम्बन्धी कोप२९ को निर्णयको नयाँ वित्त लक्ष्यअनुसार सन् २०३५ सम्ममा विकासशील राष्ट्रका लागि वार्षिक कम्तीमा ३०० अर्ब डलरको वित्तीय सहायता सुनिश्चित गर्ने घोषणा गरिएको छ । सरकार, बहुपक्षीय संस्था, शिक्षाविद् र मानवअधिकार तथा विकासका क्षेत्रमा कार्यरत नेताहरूलाई एकै मञ्चमा ल्याई न्यायसङ्गत जलवायु वित्त र दिगो विकासका लक्ष्यमा संवाद गर्नु कार्यक्रमको लक्ष्य रहेको छ ।"
जनतासँगको सम्बन्ध सुदृढ गर्न पार्टीले जनअभियान थालेको हो : प्रचण्ड,"दैलेख : नेकपा माओवादी केन्द्रका अध्यक्ष पुष्पकमल दाहाल प्रचण्डले जनतालाई समेटेर समृद्धिको बाटो खोल्ने उद्देश्यले पार्टीले जनअभियान गरेको बताएका छन्। मध्यपहाडी लोकमार्ग केन्द्रित माओवादी केन्द्रको जनअभियान अन्तर्गत राकममा सम्पन्न जनसंवाद कार्यक्रममा प्रचण्डले जनतासँगको सम्बन्ध सुदृढ गर्न, सुशासन प्रवर्द्धन गर्न र भ्रष्टाचारविरुद्ध आवश्यकता परे नयाँ आन्दोलनको वातावरण बनाउन पनि अभियान गरिएको बताएका हुन् । उनले भने, मध्यपहाडी क्षेत्रमा विकासबाट पछाडि परेका जनतालाई समेटेर समृद्धिको बाटो खोल्ने उद्देश्यले माओवादी केन्द्रले यो अभियान अघि सारेको हो। मध्यपहाडी लोकमार्ग केवल सडक सञ्जाल होइन, यो अभियान सामाजिक रूपान्तरणको अभियान संग जोडिएको छ। सरकारमा हुँदा माओवादी केन्द्रले सामाजिक न्याय र सुशासनका लागि भ्रष्टाचारविरुद्ध दृढताका साथ संघर्ष गरेको र अहिलेको अभियान त्यसै राजनीतिक संघर्षको निरन्तरता भएको उनको भनाई छ । गरिब, किसान, मजदुर, उत्पीडित समुदाय, सहीद परिवार, बेपत्ता व्यक्तिका आफन्त, जनयुद्धका घाइते तथा अपांग नागरिकहरूसँग भेटघाट गर्दै अभियान अगाडि बढाइएको छ उनले भने। कृषकहरूको मल र बीउको समस्या कसरी समाधान गर्ने, स्थानीय तहबाट समाजवाद निर्माणको पहल कसरी लिने, र स्थानीय अर्थतन्त्र कसरी मजबुत बनाउने भन्ने विषयमा माओवादी केन्द्रले नेतृत्व गरेका स्थानीय सरकारहरूलाई नीतिगत रूपमा काम गर्न निर्देशन दिइसकेको जानकारी दिँदै स्थानीयता लाई संरक्षण र प्रवर्द्धन गर्दै जनताको पक्षमा काम गर्ने पार्टी माओवादी केन्द्र नै रहेको उनको दाबी छ।"
स्याङ्जाको बेरुजु १६ करोडभन्दा बढी,"स्याङ्जा : स्याङ्जा जिल्लाको बेरुजु १६ करोड रुपैयाँँभन्दा बढी औंल्याइएको छ । लेखापरीक्षण गरिएको रकमको अंकका आधारमा स्याङ्जामा एक प्रतिशत रकम बेरुजु देखिएको छ । महालेखा परीक्षाको कार्यालयद्वारा बुधबार सार्वजनिक गरेको ६२औं वार्षिक प्रतिवेदनमा स्याङ्जाका स्थानीय सरकारका बेरुजु औंल्याएको हो । आर्थिक वर्ष २०८०८१ मा यहाँका ११ स्थानीय पालिकाको बेरुजु १६ करोड २० लाख ७ हजार छ । एघारवटै पालिकाको एकमुष्ट रकम १६ अर्ब २० करोड १३ लाख ३० हजारको लेखापरीक्षण गर्दा सो रकम बेरुजु देखिएको हो । समग्रमा यो एक प्रतिशत हो । पाँच नगरपालिका र ६ गाउँपालिका रहेको स्याङ्जामा प्रतिवेदन अनुरूप प्रतिशतका आधारमा सबैभन्दा बढी हरिनास गाउँपालिकाको र सबैभन्दा कम बिरुवा गाउँपालिकाकोे छ । हरिनासको ४ दशमलव ६३ प्रतिशत छ भने बिरुवाकोे शून्य दशमलव १२ प्रतिशत छ । चापाकोट नगरपालिकाको २ दशमलव ०४ प्रतिशत, वालिङ् नगरपालिकाको १ दशमलव ०१ प्रतिशत, भीरकोट नगरपालिकाको शून्य दशमलव ८० प्रतिशत, गल्याङ् नगरपालिकाको शून्य दशमलब ६६ प्रतिशत, पुतलीबजार नगरपालिकाको शून्य दशमलव ६१ प्रतिशत बेरुजु छ । आँधीखोला गाउँपालिकाको शून्य दशमलव ७८ प्रतिशत, अर्जुनचौपारी गाउँपालिकाको शून्य दशमलव ३७ प्रतिशत, फेदीखोला गाउँपालिकाको शून्य दशमलव ३४ प्रतिशत, कालीगण्डकी गाउँपालिकाको शून्य दशमलव २४ प्रतिशत र बिरुवा गाउँपालिकाको शून्य दशमलव १२ प्रतिशत बेरुजु रहेको छ । नगरपालिकातर्फ क्रमश : चापाकोट नगरपालिकाको १ अर्ब ५२ करोड ४२ लाख ९८ हजारको लेखापरीक्षण गर्दा ३ करोड ११ लाख ४२ हजार बेरुजु देखिएको छ । वालिङ नगरपालिकाको २ अर्ब २८ करोड ७६ लाख ७७ हजारको परीक्षणमा २ करोड ३० लाख ३० हजार बेरुजु छ । भीरकोट नगरपालिकाको १ अर्ब ५६ करोड ४६ लाख ७ हजारको परीक्षणमा १ करोड २४ लाख ८८ हजार बेरुजु देखिएको छ । गल्याङ नगरपालिकाको १ अर्ब ७९ करोड ५३ लाख ४४ हजारको परीक्षणमा १ करोड १८ लाख २१ हजार बेरुजु छ । र, पुतलीबजार नगरपालिकाको २ अर्ब ३९ करोड ४७ लाख ८२ हजारको परीक्षणमा १ करोड ४५ लाख ३३ हजार बेरुजु छ । यस्तै, गाउँपालिकातर्फ क्रमश : हरिनास गाउँपालिकाको १ अर्ब ३ करोड ८५ हजार ९८ लाख रुपैयाँको लेखापरीक्षण गर्दा ४ करोड ८१ लाख १२ हजार बेरुजु छ । आँधीखोला गाउँपालिकामा १ अर्ब २१ करोड ८१ लाख ७९ हजारको परीक्षणमा ९४ लाख ८० हजार बेरुजु छ । अर्जुनचौपारी गाउँपालिकामा ९९ करोड ३५ लाख २० हजारको परीक्षण गर्दा ३६ लाख ५५ लाख बेरुजु छ । फेदीखोला गाउँपालिकामा ९३ करोड १५ लाख ९४ हजारको परीक्षणमा ३१ लाख ६७ हजार बेरुजु छ । बिरुवा गाउँपालिकामा १ अर्ब १३ करोड ७० लाखको परीक्षण गर्दा १३ लाख ८३ हजार बेरुजु छ । यसैगरी, अघिल्लो आर्थिक वर्षको भन्दा गल्याङ र भिरकोट नगरपालिकाको र बिरुवा गाउँपालिकाको प्रतिशतका आधारमा बेरुजु रकम घटेको छ भने अन्य पालिकाको बढेको महालेखा परीक्षकको कार्यालयको प्रतिवेदनमा उल्लेख छ ।"
राष्ट्रिय सहमति निर्माण गरेर अघि बढ्नुपर्ने आवश्यकता देखियो : सांसद गौतम,"काठमाडौं : नेपाली कांग्रेसका सांसद सञ्जय गौतमले राष्ट्रिय सहमति निर्माण गरेर अघि बढ्नुपर्ने आवश्यकता देखिएको बताएका छन्। आइतबार प्रतिनिधिसभा बैठकमा गौतमले अहिलेको कांग्रेसएमालेको सरकार, सरकार जस्तोगरी चल्न नसकेको र जनतामा निराशा छाएको भन्दै राष्ट्रिय सहमति निर्माण गरेर अघि बढ्नुपर्ने आवश्यकता देखिएको बताएका हुन्। त्यस्तै उनले संसद् पनि प्रभावकारी हुन नसकेको, न्यायपालिकाबाट पनि जनता निराशा देखिएकाले अहिलेका समस्यालाई समाधान गर्न राष्ट्रिय सहमतिको आवश्यकतामा जोड दिए। अव राष्ट्रिय सहमतिका साथ संविधान संशोधन गर्दै जनतामा आशा र भरोसा पैदा गर्न सके मुलुकलाई एक ठाउँमा पुराउन सकिने उनले बताए। उनले राष्ट्रिय सहमतिका लागि ढिलाइ गरे मुलुकको व्यवस्थामा नै नकारात्मक असर पुग्ने जिकिर गरे।"
क्यान विभाजनसम्बन्धी दुई विधेयक समितिमा पठाइयो,"काठमाडौं : नेपाल नागरिक उड्डयन प्राधिकरण र नेपाल हवाई सेवा प्राधिकरणसम्बन्धी दुईवटा विधेयक प्रतिनिधिसभाको सम्बन्धित समितिमा दफावार छलफलका लागि पठाइएको छ। संस्कृति,पर्यटन तथा नागरिक उड्डयन मन्त्री बद्री प्रसाद पाण्डेले आइतबार प्रतिनिधि सभाको बैठकमा दुवै विधेयकलाई दफावार छलफलका लागि समिति पठाउने प्रस्ताव पेश गरेका हुन्। प्रतिनिधि सभाका सभामुख देवराज घिमिरेले ध्वनि मतका आधारमा प्रस्ताव सर्वसम्मत रूपमा स्वीकृत भएको घोषणा गरे। अब यी विधेयकहरू प्रतिनिधिसभाअन्तर्गतको अन्तर्राष्ट्रिय सम्बन्ध तथा पर्यटन समिति मा दफावार छलफल हुनेछन्। समितिबाट छलफलपछि प्रतिवेदनसहित पुनः प्रतिनिधि सभामा प्रस्तुत गरिनेछ। सरकारले यी विधेयकहरू आगामी आर्थिक वर्षको नीति तथा कार्यक्रममा समेत समावेश गरिसकेको छ। प्रस्तावित विधेयकअनुसार हालको नागरिक उड्डयन प्राधिकरणलाई दुईवटा संस्थामा विभाजन गरिनेछ  नियामक निकायको रूपमा नेपाल नागरिक उड्डयन प्राधिकरण र सेवा प्रदायक संस्थाका रूपमा नेपाल हवाई सेवा प्राधिकरण रहनेछन् ।"
दक्षिण एसियाली युथ टेबल टेनिस प्रतियोगिताका विजेता खेलाडीलाई प्रधानमन्त्रीले दिए बधाई,"काठमाडौँ : प्रधानमन्त्री केपी शर्मा ओलीले दक्षिण एसियाली युथ टेबल टेनिस प्रतियोगितामा पदक विजेता खेलाडीलाई आज बधाई दिएका छन्। प्रधानमन्त्री निवास, बालुवाटारमा आयोजित कार्यक्रममा प्रधानमन्त्री ओलीले भविष्यका आशालाग्दा युवा खेलाडीलाई बधाई दिँदै उच्च मनोबलका साथ मेहनत गरेर विश्व प्रतिस्पार्धामा पनि विजेता बन्ने शुभकामना व्यक्त गरेका हुन् । अखिल नेपाल टेबल टेनिस संघद्वारा गत २४ देखि २७ अप्रिलसम्म काठमाडौँमा आयोजित प्रतियोगितामा १ स्वर्ण, ६ रजत र ५ कांस्यसहित नेपालले १२ पदक जितेको थियो । प्रतियोगिताको यु१९ ब्वाइज टिम इभेन्टमा नेपालका प्रवेश बस्नेत, गनञ्जय दहाल, हिमाल विष्ट र रुविन महर्जनको टोलीले स्वर्ण प्राप्त गरेका थिए। प्रधानमन्त्री ओलीले विजेता र सहभागीलाई टेबल टेनिस खेल्न लगाइ अवलोकनका साथै उनीहरुसँग आफूले पनि केहीबेर खेलेर उत्साह दिएका थिए । ओलीले आफ्नो तर्फबाट उत्कृष्ट र सहभागी खेलाडीहरुलाई आकस्मिकरुपमा नगद पुरस्कार प्रदान गरेका थिए। संघका उपाध्यक्ष पूर्णशङ्कर श्रेष्ठले यसरी प्रधानमन्त्रीस्तरबाट टेबल टेनिसलाई पहिलो पटक स्नेह प्राप्त भएकाले यस खेलले भविष्यमा देशलाई राम्रो नतिजा दिन सक्ने अपेक्षा गरे । सङ्घका सचिव एवं दक्षिण एसियाली युथ टेबल टेनिस प्रतियोगिताका टोली व्यवस्थापक राजेन्द्रबहादुर दुलालले अन्तर्राष्ट्रिस्तरमा टेबल टेनिसमा भाग लिँदा युवा खेलाडीका अभिभावकले आफै शुल्क तिर्नुपर्ने अवस्था अन्त्यका लागि सरकाबाट सहयोग हुनुपर्ने आग्रह गरेका थिए ।"
यी पाँच खेलाडी भारत आउन मानेनन्,"नयाँदिल्ली : भारतपाकिस्तान द्वन्द्वका कारण स्थगित भएको इन्डियन प्रिमियर लिग (आईपीएल) शनिबारबाट सुचारु भएको छ । आईपीएल स्थगित भएलगत्तै स्वदेश फर्किएका अधिकांश विदेशी खेलाडी भारत फर्किसकेका छन् भने कोही फर्किने तरखरमा छन् । तर, केही खेलाडीले भने भारत फर्किन इन्कार गरेका छन् । भारतीय सञ्चार माध्यमका अनुसार जोफरा आर्चर, ज्याक फ्रेजर, साम करण, मोइन अली र मिचेल स्टार्कले आईपीएलका बाँकी खेल खेल्ने छैनन् । भारत फर्किन इन्कार गर्ने विदेशी खेलाडीमध्येका एक हुन्, जोफरा आर्चर । राजस्थान रोयल्सका आर्चर १२५० भारतीय रुपैयाँमा टोलीमा अनुबन्ध भएका थिए । राजस्थान प्लेअफ होडबाट बाहिरिसकेकाले पनि उनले भारत फर्किन इन्कार गरेको बुझिएको छ । यसैगरी दिल्ली क्यापिटल्सका ज्याक फ्रेजरले पनि आईपीएलका बाँकी खेलका लागि भारत आउन इन्कार गरेका छन् । उनी दिल्लीका महत्वपूर्ण खेलाडी हुन् । उनी नआएपछि दिल्लीको ब्याटिङ लाइनअप कमजोर हुने आँकलन गरिएको छ । उनलाई दिल्लीले नौ करोड भारुमा किनेको थियो । चेन्नई सुपर किङ्स अलराउन्डर साम करणले पनि भारत फर्किन इन्कार गरेको भारतीय सञ्चार माध्यमले जनाएका छन् । उनलाई टोलीमा जोडिन चेन्नई सुपर किङ्सले पटक पटक आग्रह गरे पनि टोली प्लेअफ होडबाट बाहिरिसकेकाले उनले इन्कार गर्दै आएको जनाइएको छ । उनलाई चेन्नईले २४ करोड भारुमा किनेको थियो । भारत आउन नमान्ने अर्का खेलाडी हुन्, मोइन अली । कोलकाता नाइट राइडर्सका स्टार खेलाडी अलीले पनि भारत फर्किन इन्कार गरेको जनाइएको छ । उनलाई कोलकाताले दुई करोड भारुमा खरिद गरेको थियो । यसैगरी दिल्ली क्यापिटल्सका अर्का स्टार खेलाडीले पनि भारत फर्किन इन्कार गरेका छन् । उनी हुन्, अस्ट्रेलियाका मिचेल स्टार्क । दिल्लीका तीव्र गतिका बलर स्टार्कले आईपीएलका बाँकी खेल खेल्न इन्कार गरेको भारतीय सञ्चार माध्यमले जनाएका छन् । दिल्लीले उनलाई ११५७ करोड भारुमा खरिद गरेको थियो । सुरुवातमा प्रभावशाली प्रदर्शन गरेको दिल्ली प्लेअफमा स्थान बनाउन संघर्षरत छ । दिल्लीको बाँकी रहेका तीन वटै खेल महत्वपूर्ण मानिएको छ । एउटा खेल हारेमा पनि प्लेअफ होडबाट बाहिरिन सक्ने अवस्था छ । यस्तोमा आफ्ना स्टार खेलाडी नआएपछि दिल्ली गम्भीर संकटमा परेको छ ।"
शरीरका लागि गुलाबी नुनको फाइदाहरू जान्नुहोस्,"काठमाडौं : हामी सबैले दैनिक रूपमा सामान्य सेतो (टेबल) नुन उपभोग गर्छौं। नुनले खानालाई आवश्यक स्वाद दिनुको साथै संरक्षण गर्न पनि मद्दत गर्छ। तर यसको अत्यधिक सेवनले रक्तचाप र मुटु रोग जस्ता स्वास्थ्य समस्या निम्त्याउन सक्छ। त्यसैले धेरै स्वास्थ्य विशेषज्ञले गुलाबी नुन वा गुलाबी हिमालयन नुन सेवन गर्न सुझाव दिन्छन्। वेबएमडीको रिपोर्ट अनुसार टेबल नुन र हिमालयन गुलाबी नुनमा सोडियमको मात्रा लगभग बराबर छ। तर गुलाबी नुनको स्वास्थ्य लाभ छ। यसमा क्याल्सियम, पोटासियम र म्याग्नेसियम जस्ता खनिजहरू हुन्छन्। यसको फाइदा अतिरिक्त तौल घटाउन मद्दत गर्छ। गुलाबी नुन तौल घटाउन उपयोगी छ भन्ने कुरा प्रमाणित गर्ने पर्याप्त प्रमाण नभए पनि, यसले तपाईंको समग्र स्वास्थ्यलाई फाइदा पुर्याउँछ र स्वस्थ तौल कायम राख्न मद्दत गर्छ। तृष्णा कम गर्छ सन् २०१० मा जर्नल अफ सेन्सरी स्टडीजमा प्रकाशित एक अनुसन्धान अनुसार गुलाबी नुनमा टेबल नुनको तुलनामा क्याल्सियम, आइरन, पोटासियम र म्याग्नेसियम बढी हुन्छ। यसले इलेक्ट्रोलाइट्सलाई सन्तुलनमा राख्न सक्छ र चिनीको चाहना र खाजा खान नियन्त्रण गर्न मद्दत गर्दछ। यसरी यसले शरीरमा क्यालोरी नियन्त्रण गर्छ जुन तौल घटाउन आवश्यक छ। पाचन सुधार गर्छ गुलाबी नुनले पाचन तरल पदार्थको उत्पादन बढाउँछ जसले आवश्यक पोषक तत्त्वहरूको अवशोषण सुधार गर्न र बोसो भण्डारणलाई रोक्न मद्दत गर्दछ। मेटाबोलिज्म बढाउँछ गुलाबी नुनले पाचन इन्जाइमहरूलाई सक्रिय गर्न मद्दत गर्छ, जसले पेटको स्वास्थ्यमा सुधार ल्याउँछ र पाचनलाई गति दिन्छ। स्वस्थ पाचनले तपाईंको मेटाबोलिज्मलाई तीव्र बनाएर तौल घटाउन मद्दत गर्छ। यसबाहेक, गुलाबी नुनले शरीरबाट डिहाइड्रेसन र थकानलाई पनि टाढा राख्छ। मनतातो पानीमा यो नुन मिसाएर पिउँदा इलेक्ट्रोलाइट्स सन्तुलित रहन मद्दत गर्छ।"
"मेक्सिकन जहाज ब्रुकलिन ब्रिजमा ठोक्किंदा २ जनाको मृत्यु, १९ घाइते",न्यूयोर्क : अमेरिकास्थित न्यूयोर्क शहरको ब्रुकलिन ब्रिजमा मेक्सिकन नौसेना प्रशिक्षण जहाज ठोक्किएको छ। ब्रिजमा ठोक्किएपछि जहाजमा सवार २ जनाको मृत्यु भएको छ भने १९ जना घाइते भएका छन्। न्यूयोर्कका मेयरले जहाज ठोक्किँदा १९ जना घाइते भएका र २ जनाको मृत्यु भएको बताएका छन्। त्यस्तै उनका अनुसार २ जनाको अवस्था गम्भीर छ। जहाजमा २७७ मानिस सवार रहेको जनाइएको छ। जहाज त्यहाँ विशेष कार्यक्रमको लागि गएको थियो। शनिबार साँझ जहाज यस पुलमुनिबाट जाँदा जहाजमा रहेको अग्लो खम्बा पुलमा ठोक्किएको भिडियो सार्वजनिक भएको छ। ठोक्किएपछि जहाजको मस्तूलको केही भाग भाँचिएर जहाजमा खसेको थियो। न्यूयोर्क शहरको आपतकालीन व्यवस्थापन एजेन्सीले राहत कार्यमा संलग्न रहेको बताएको छ। मेक्सिकन नौसेनाले जहाज क्षतिग्रस्त भएको छ। अधिकारीहरूका अनुसार जहाज न्यूयोर्कको पियर १७ बाट आइसल्याण्ड जाँदै थियो।
सीमा क्षेत्रमा शंकास्पद गतिविधि बढेपछि सुरक्षा सतर्कता बढाइयो,"जनकपुरधाम :भारतसँग खुल्ला सीमाना रहेको मधेशको आठै जिल्लामा पछिल्लो समय विदेशी नागरिकहरूको शंकास्पद गतिविधिहरू देखिन थालेपछि सुरक्षा निकायले सतर्कता बढाएको छ । मधेशका सीमावर्ती जिल्लाबाट भारतको भूमिमा प्रवेश गर्न र वारीबाट पारि जान सुरक्षित र ठूला नाकाबाहेक सयौं चोरबाटोहरू भएको हुनाले सुरक्षा संवेदनशिलता अझ बढेको हो । विशेषगरी सीमानाकामा भएका गाउँहरूमा विदेशी अनुहार भएका वा शंकास्पद व्यक्ति देख्न वित्तिकै प्रहरीमा खबर गर्न स्थानीयलाई सचेत समेत गराउन थालिएको छ । पछिल्लो पटक भारत  पाकिस्तानबीच भएको तनाव र भारतको पहलगाममा भएको आतंकवादी आक्रमण पछि नेपालको भूमि प्रयोग गरेर छिमेकी देशमा हुनसक्ने अपराधिक गतिविधिलाई नियन्त्रण गर्न नेपाली सुरक्षा निकायले विशेष सर्तकता अपनाएको हो । शुक्रबार मात्रै सिरहाको बरियारपट्टी गाउँपालिका ३ स्थित नेपाल भारत सीमा क्षेत्रबाट एक चिनियाँ नागरिकलाई भारतीय सशस्त्र सीमा बल (एसएसबी) ले पक्राउ गरेको थियो । एसएसबीले चिनियाँ नागरिक सिचाओलाई पक्राउ गरी भारत लगेको हो । ति चिनियाँ नागरिकसँगै दुई नेपाली नागरिकलाई पनि एसएसबीले पक्राउ गरेको थियो तर,नेपालीलाई भने फिर्ता पठाइएको जिल्ला प्रहरी कार्यालय सिरहाले जनाएको छ । पक्राउ परेका चिनियाँ नागरिक यू सिचाओ तीन महिनाका लागि नेपाल आएको कुरा उनको पासपोर्टबाट खुल्न आएको भएपनि उनी सीमा क्षेत्रमा शंकास्पद गतिविधिमा लागेको देखिएपछि नियन्त्रणमा लिएको भारतीय पक्षको दाबी छ । यसै क्रममा गत साता मात्रै सप्तरीको हनुमाननगर कंकालिनी नगरपालिका भारदहमा बस्दै आएका ६ जना बांग्लादेशी जमातीलाई शंकास्पद क्रियाकलाप गरेको आशंकामा प्रहरीले नियन्त्रणमा लिइर काठमाडौं पठाएको हो । त्यसैगरी सिरहाको गोलबजारको एक मस्जीदमा बस्दै आएका ६ जना बांग्लादेशी जमाती नागरिकलाई पनि निगरानीमा राखिएको सुरक्षा निकायको स्रोतले बताएको छ। गत साता मात्रै धनुषाको नेपाल भारत सीमावर्ती क्षेत्र नगराउन नगरपालिका ५ गंगुली पश्चिमवारी टोलको आँप बगैचामा करिब दुई सयको संख्यामा अपरिचित व्यक्तिहरले आएर अस्थायी घर निर्माण गरि डेरा जमाएका थिए । उनीहरूको शंकास्पद बसोबासका बारेमा स्थानीयले प्रहरीलाई खबर गरेपछि प्रहरीले उनीहरलाई त्यहाँबाट हाल हटाएको छ । तिनीहरू रोहिंग्या मुस्लीमहरू भएको हुनसक्ने प्रहरीको आशंका छ । नेपालको भूमि प्रयोग गरेर कुनै खालको अपराधिक वा आतंककारी गतिविधि हुन नदिन प्रहरी पूर्णरुपमा सचेत रहेको मधेश प्रदेश प्रहरी कार्यालय जनकपुरधामका प्रहरी नायव महानिरिक्षक (डीआईजी) उमा प्रसाद चर्तुवेदी बताउँछन् । जमातिको नाममा वा धार्मिक शिक्षा दिने उद्देश्यले कुनै व्यक्ति नेपाल आउनु हुन्न भन्ने कुनै प्रकारको कानुन हामीसँग छैन् तर,कुनैपनि बंगलादेशी वा अन्य देशका नागरिक नेपालको भूमिमा आउँदा उनीहरूबाट आन्तरिक वा बाह्य खतरा हुने क्रियाकलाप देखिने विषयमा हामी सचेत छौं, डीआईजी चर्तुवेदी भन्छन्,'मधेशका जिल्लाहरूमा बसिरहेका वा आएका विदेशी नागरिकहरूको गतिविधिमाथि हामी निरन्तर निगरानी राखी राखेका छौं । यदि उनीहरूको कुनै शंकास्पद गतिविधि फेला पर्यो भने नेपालको विद्यमान कानुन अनुसार कारवाहीको लागि हामी पहल गर्छौं । सीमा नाकामा बिना परिचय पत्र वा भिसा हेरेर कसैलाई पनि आवतजावत गर्न नदिन प्रहरीले निर्देशन नै दिएको छ । डीआईजी चर्तुवेदी भन्छन्,'छिमेकी कुनै पनि राष्ट्रमा खतरा पर्छ भने त्यसको असर हामीलाई पनि कुनै न कुनै रुपमा पर्छ नै भन्ने आधारमा मधेश प्रदेश सरकारले समेत आन्तरिकस्तरमा सुरक्षा निकायको बैठक गरेको छ । उनका अनुसार त्यसका साथै केन्द्रीय सुरक्षा समितिले पनि सीमा सुरक्षाको विषयमा विभिन्न निर्णयहरू गरेर पठाएको छ ।"
दन्तबहादुर छत्याल र वङ्दी शेर्पाले गरे सगरमाथाको सफल आरोहण,काठमाडौं : सशस्त्र प्रहरी सहायक निरीक्षक दन्तबहादुर छत्यालले विश्वको सर्वोच्च शिखर सगरमाथा सफल आरोहण गरेका छन्। ।सगरमाथा संवादको सन्देशसहित हिमाल आरोहणमा निस्किएका उनले आज बिहान ९:२० बजे सगरमाथाको चुचुरोबाट सगरमाथा संवाद र सशस्त्र प्रहरी बल नेपालको झण्डा फहराएको सगरमाथा बेसक्याम्पमा रहेका समन्वय अधिकृत सशस्त्र प्रहरी निरीक्षक निर्मल बस्नेतले जानकारी दिए । छन्त्यालसँगै वङ्दी शेर्पाले पनि सोही समयमा सगरमाथाको सफल आरोहण गरेका छन्। जेठ २ काठमाडौँमा जारी सगरमाथा संवादको सन्देशलाई विश्वमाझ प्रवर्द्धन गर्ने उद्देश्यले सद्भावना दूतको रुपमा छन्त्यालले सगरमाथा आरोहण गरेको सशस्त्र प्रहरी बलका सहप्रवक्ता शैलेन्द्र थापाले बताए । सहायक निरीक्षक छत्यालले गत वैशाख २२ गते छ हजार ११४ मिटर अग्लो लोबुचे हिमालको समेत सफल आरोहण गरेका थिए। उनी सगरमाथा आरोहण लागि गत वैशाख १५ गते त्यसतर्फ प्रस्थान गरेका थिए। उनलाई वैशाख १४ गते प्रधानमन्त्री केपी शर्मा ओली र सशस्त्र प्रहरी महानिरीक्षक राजु अर्यालले सगरमाथा सफल आरोहणको शुभकामनासहित बिदाइ गरेका थिए।
इलामको बेरुजु ३९ प्रतिशतले घट्यो,"बेरुजु घटाउन इलामको सन्दकपुर गाउँपालिका, देउमाई नगरपालिका, रोङ गाउँपालिका, इलाम नगरपालिका, फाकफोकथुम गाउँपालिका तथा माईजोगमाई गाउँपालिकाले योगदान गरेका छन्। इलाम : महालेखापरीक्षणको कार्यालयले बुधबार सार्वजनिक गरेको वित्तीय लेखापरीक्षणको ६२औं प्रतिवेदनले इलामको सन्दकपुर गाउँपालिका जिल्लाका १० स्थानीय तहमध्ये कम बेरुजु भएको पालिकामा परेको देखाएको छ । गत वर्षको भन्दा ९२ दशमलव ५ प्रतिशत कम बेरुजु देखिएको सन्दकपुर गाउँपालिकाको टाउकोमा यस वर्ष ४२ लाख ५८ हजार मात्र बेरुजु देखिएको छ । सो पालिकामा गत वर्ष ५ करोड ७२ लाख २८ हजार बेरुजु रहेको थियो । सन्दकपुर गाउँपालिका प्रमुख प्रशासकीय अधिकृत यादव राउतका अनुसार पालिकामा अहिले देखिएको बेरुजु नियमित गर्नुपर्ने बेरुजु मात्रै हो । उनले भने यो सबै कार्यपालिकाले निर्णय गर्दा सकिन्छ । उनले ऐन, नियम, निर्देशीकाको पालन गरेर विधि अनुसार काम गर्दा बेरुजु नियन्त्रण गर्न सकिने बताए । उनले यसै वर्ष बेरुजु शून्यमा झार्ने लक्षसहित काम गरे पनि सम्भव नभएको सुनाए । उनले भने आगामी वर्ष बेरुजु शून्य पार्ने बाटोमा थप प्रयास गर्ने छौं । इलामको मालपोत कार्यालयमा बस्दा मालपोत कार्यालयको सुधारका लागि महत्वपूर्ण काम गरेको उनले जिल्ला प्रशासन कार्यालयमा पनि सरकारी अड्डालाई जनमैत्री बनाउने प्रयास गरेका थिए । उनले भने मालपोत वा जिल्ला प्रशासनमा एकल निर्णय चल्ने भएपनि यहाँ समन्वय र सहकार्यले भूमिका खेल्दो रहेछ । उनले २०७४ देखिको पालिकाको करिब १६ करोड बेरुजु पनि आधाभन्दा बढी घटाएको जानकारी दिए । उनले भने कर्मचारी र जनप्रतिनिधिको सकारात्मक प्रयास भएमा बेरुजु शून्य बनाउन सकिने रहेछ । इलामको बेरुजु ३९ प्रतिशतले घट्यो इलामका स्थानीय तहको बेरुजु गत वर्षको भन्दा ३९ दशमलब ६७ प्रतिशतले बेरुजु घटेको छ । बेरुजु घटाउन इलामको सन्दकपुर गाउँपालिका, देउमाई नगरपालिका, रोङ गाउँपालिका, इलाम नगरपालिका, फाकफोकथुम गाउँपालिका, माईजोगमाई गाउँपालिकाले योगदान गरेका छन् । इलामको मांसेबुङ गाउँपालिकाले गत वर्षको भन्दा यस वर्ष ५२५ प्रतिशत बढी बेरुजु आर्जन गरेको छ । गत वर्ष ४० लाख ७४ हजार बेरुजु रहेको गाउँपालिकामा यस वर्ष २ करोड ५४ लाख ६४ हजार बेरुजु देखिएको छ । इलामको सूर्योदय नगरपालिका गत वर्षको तुलनामा यस वर्ष बेरुजुको बोझ बोक्ने दोस्रो पालिका बनेको छ । गत वर्ष १७ लाख ७१ हजार बेरुजु भएको सूर्योदय नगरपालिकाको यस वर्ष ६१ लख ७९ हजार बेरुजु देखिएको छ । यसैगरी माई नगरपालिकाले गत वर्षको भन्दा १७७ प्रतिशत बेरुजु थपेको छ । गत आर्थिक वर्ष २ करोड ३४ लाख २५ हजार बेरुजु देखिएको माई नगरपालिकामा यस वर्ष ६ करोड ४९ लाख ७९ हजार बेरुजु देखिएको छ । माई नगरपालिका जिल्लामै सबै भन्दा बढी बेरुजु देखिएको नगरपालिका हो । यसैगरी चुलाचुली गाउँपालिकाको गत वर्षको भन्दा ७१ प्रतिशत बढी बेरुजु देखिएको छ । गतवर्ष १ करोड ४१ लाख १४ हजार बेरुजु देखिएको चुलाचुलीमा यस वर्ष २ करोड ४१ लाख ४४ हजार वेरुजु देखिएको छ । सन्दकपुर गाउँपालिका पछि माईजोगमाई गाउँपालिकाले गत वर्षको भन्दा ९२ दशमलव २९ प्रतिशत बेरुजु घटाएको छ । यस वर्ष माईजोगमाईको बेरुजु ८३ लाख ६ हजार छ । गत वर्ष १० करोड ७८ लाख ४८ हजार बेरुजु थियो । इलाम नगरपालिकाले पनि गत वर्षको तुलनामा ५१ दशमलव ४४ प्रतिशत कम बेरुजु आर्जन गरेको छ । गत वर्ष ६ करोड ९६ हजार बेरुजु देखिएको इलामको पुरानो नगरपालिकामा यस वर्ष २ करोड ९१ लख ८० हजार बेरुजु देखिएको छ । कृषि र आर्थिक विकासमा प्रयास गरिरहेको रोङ गाउँपालिकाले पनि गत वर्षको भन्दा ५० प्रतिशत कम बेरुजु आर्जन गरेको छ । गत वर्ष रोङ गाउपालिकाको बेरुजु ५ करोड ४० लाख ८७ हजार बेरुजु थियो । यस वर्ष २ करोड ७२ लाख ९१ हजार बेरुजु देखिएको छ । इलामको देउमाई नगरपालिकाले पनि यस वर्ष ३२ दशमलव ३६ प्रतिशत बेरुजु घटाएको छ । गत वर्ष २ करोड ५२ लाख ९६ हजार बेरुजु रहेको देउमाई नगरपालिकाको यस वर्ष १ करोड ७१ लख ८ हजार बेरुजु देखिएको छ । फााकफोकथुम गाउँपालिकाले पनि गत वर्षको भन्दा २७ दशमलव ६८ प्रतिशतले बेरुजु घटाएको छ । गत वर्ष २ करोड ४९ लाख ९६ हजार बेरुजु देखिएको फाकफोकथुममा यस वर्ष १ करोड ८० लाख ७६ हजार बेरुजु देखिएको छ । इलामका स्थानीय तहको कुल बेरुजु २२ करोड ४९ लाख ८५ हजार रहेको छ । यो गत वर्षको भन्दा ३९ दशमलब ६७ प्रतिशतले कमी हो । गत बर्ष इलामका स्थानीय तहको कुल बेरुजु ३७ करोड २९ लाख ३४ हजार थियो ।"
ट्रम्पले रियालिटी शोका विजेतालाई अमेरिकी नागरिकता दिने,"वासिङटन डिसी : अमेरिकी राष्ट्रपति डोनाल्ड ट्रम्पले अब रियालिटि सोका विजेतालाई अमेरिकी नागरिकता दिने भएका छन्। अमेरिकी नागरिकता अब कानुनी प्रक्रिया र सीपका कागजातमार्फत मात्र नभइ रियालिटी टिभी कार्यक्रमहरू मार्फत पनि प्राप्त गर्न सकिने जनाइएको छ। अमेरिकी गृह मन्त्रालयले यसका लागि 'द अमेरिकन शो' प्रोजेक्ट बनाएको छ। यस टिभी कार्यक्रममा विभिन्न देशका आप्रवासीहरूले अमेरिकी परम्परा, रीतिरिवाज र देशभक्तिसँग सम्बन्धित कार्यहरूमा भाग लिनेछन्। विजेतालाई अमेरिकी नागरिकता प्रदान गरिनेछ। यो रियालिटी शो नेटफ्लिक्समा प्रत्यक्ष प्रसारण पनि हुनेछ। 'द अमेरिकन शो' परियोजनाको पहिलो एपिसोडमा १२ जना प्रतियोगीहरू हुनेछन्। कार्यक्रममा कति एपिसोडहरू छन् भन्ने कुरा भने अझै स्पष्ट भएको छैन। आगामी एपिसोडहरूमा भाग लिने प्रतियोगीहरूको कुल संख्याको बारेमा कुनै जानकारी छैन। आप्रवासीहरूलाई पहिले द सिटिजन जहाजमा चढाइनेछ र न्यूयोर्कको एलिस टापुमा लगिनेछ। त्यहाँ विश्व प्रसिद्ध स्ट्याचु अफ लिबर्टी रहेको छ। उनीहरूलाई यहाँको भव्य हवेलीमा राखिनेछ। यहाँ आन्तरिक गतिविधिहरू हुनेछन्। सिजनको प्रत्येक एपिसोडलाई चार खण्डमा विभाजन गरिनेछ: हेरिटेज च्यालेन्ज, एलिमिनेशन च्यालेन्ज, टाउन हल मिटिङ र फाइनल भोटिङ। यी कामहरू निकै चुनौतीपूर्ण हुनेछन्। प्रथम तीन विजेताहरूलाई पुरस्कार पनि प्रदान गरिनेछ। विजेताले १० लाख अमेरिकन एयरलाइन्स पोइन्ट, १० लाख रुपैयाँ बराबरको स्टार बक्स गिफ्ट कार्ड र अमेरिकाका ७६ पेट्रोल पम्पहरूबाट जीवनभर निःशुल्क इन्धन भर्ने सुविधा पाउनेछन्।"
मखन आगलागी र क्षतिको कारण पत्ता लगाउन छानबिन समिति गठन गर्न उपप्रमुख डंगोलको निर्देशन,"काठमाडौं : काठमाडौँ महानगरपालिकाका उपप्रमुख सुनिता डंगोलले मखन आगलागीको घटनाबारे छानबिन समिति गठन गर्न प्रमुख प्रशासकीय अधिकृत सरोज गुरागाईँलाई निर्देशन दिएकी छन्। उनले दमकल स्टेशनबाट नजिकै आगलागी हुँदा पनि समयमा किन नियन्त्रण हुन सकेन? कारण पत्ता लगाउन छानबिन गर्न निर्देशन दिएकी हुन्। वैशाख ३१ गते मखनमा आगलागी हुँदा ३ वटा घर जले । दमकल स्टेशनबाट २ मिनेटभित्र दमकल पुग्न सक्ने ठाउँको आगो नियन्त्रणमा लिन किन समय लाग्यो? यसमा के समस्या थियो? के कारण थियो? कसको लापर्वाही थियो? जसका कारण आगो सल्किएको घरबाट नजिकका २ वटा घरमा आगो फैलिएर क्षति भयो । यसको छानविन हुनुपर्छ । सत्य पत्ता लगाएर आउँदा दिनमा यस प्रकारका कमजोरी हुन दिनुहुँदैन उनले भनिन् । त्यस दिन बिहान ६:५० बजे दयाराम श्रेष्ठको घरबाट आगो बल्न सुरु भएको थियो । आगो फैलिएर छिमेकी रुकेश श्रेष्ठको पाँचतले घर, कैलाश श्रेष्ठ र विकास श्रेष्ठको घरमा पनि क्षति भएको थियो । आगगालीका कारण आएको धुँवामा निस्सासिएर एक जना ज्येष्ठ महिलाको मृत्यु भएको थियो । त्यसलगत्तै उपप्रमुख डंगोल र वडाध्यक्ष विनोद कुमार राजभण्डारीले घटनाको अनुगमन गरेका थिए। आगलागी नियन्त्रणका लागि तत्परतामा कमजोरी भएको गुनासा आएका छन् । घटनास्थलमा दमकल लैजान पूर्वाधारजन्य अवरोध भएको कुरा पनि छ। उपप्रमुख डंगोलले भनिन्, घटना व्यवस्थापन गर्न कस्ता चुनौती थिए ? केके कमजोरी भए ? यसका लागि दमकल, एम्बुलेन्स, दमकल, स्थानीयबासी, जनप्रतिनिधिहरुसँग छलफल गरेर सुक्ष्म अध्ययनका लागि छानविन गर्न निर्देशन दिएकी हुँ । यस्ता घटनाको जोखिम घटाउन पूर्वतयारी, घटना नियन्त्रण, खोज उद्धार र घटनापछिको राहत तथा पुनःस्थापनाका विषयमा समितिले शिफारिस गर्ने उनको भनाई छ।"
जुवातास खेलिरहेका ३२ जना पक्राउ,काठमाडौं : जुवातास खेलिरहेको अवस्थामा विभिन्न जिल्लामा ३२ जना पक्राउ परेका छन्। काठमाडौं महानगरपालिका८ जयबागेश्वरीस्थित घरमा जुवातास खेलिरहेको अवस्थामा सोही ठाउँ बस्ने ६६ वर्षीय भीम संगत समेत ७ जनालाई शुक्रबार साँझ प्रहरीले पक्राउ परेका हुन्। प्रहरी वृत्त गौशालाबाट खटिएको प्रहरीले उनीहरूलाई नगद १ लाख ७ हजार ९ सय १५ रुपैयाँ र ४ बुक ताससहित पक्राउ गरेको हो। यसैगरी काठमाडौं महानगरपालिका२९ अनामनगरबाट जुवातास खेलिरहेको अवस्थामा भक्तपुरको मध्यपुर थिमी नगरपालिका३ बस्ने दोलखा भीमेश्वर नगरपालिका७ घर भएका ४० वर्षीय रामजी बस्नेत समेत १० जनालाई शनिबार दिउँसो प्रहरीले पक्राउ गरेको छ। प्रहरी वृत्त सिंहदरबारबाट खटिएको प्रहरीले उनीहरूलाई नगद २ लाख ५७ हजार ४ सय रुपैयाँ र ९ बुक ताससहित पक्राउ गरेको हो। कञ्चनपुरको भीमदत्त नगरपालिका४ बजारस्थित पर्वत होटलबाट जुवातास खेलिरहेको अवस्थामा होटल सञ्चालक ४० वर्षीय केशव राज जोशी समेत ७ जनालाई शनिबार राति प्रहरीले पक्राउ गरेको छ। जिल्ला प्रहरी कार्यालय कञ्चनपुरबाट खटिएको प्रहरीले उनीहरूलाई नगद २३ हजार ८ सय ३५ रुपैयाँ सहित पक्राउ गरेको हो। तनहुँको व्यास नगरपालिका११ रानीगाउँस्थित विष्णु पौडेलले सञ्चालन गरेको साथीभाइ कटेजबाट जुवातास खेलिरहेको अवस्थामा विष्णु समेत ८ जनालाई शनिबार दिउँसो प्रहरीले पक्राउ गरेको छ। जिल्ला प्रहरी कार्यालय तनहुँबाट खटिएको प्रहरीले उनीहरूलाई नगद ४९ हजार २० रुपैयाँ र ४ बुक तास सहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
भारतीय रकेट प्रक्षेपण असफल,"काठमाडौं : भारतीय अन्तरिक्ष अनुसन्धान संगठन (इसरो)ले शनिबार सतीश धवन अन्तरिक्ष केन्द्रबाट पीएसएलवीसी ६१ रकेट प्रक्षेपण गरेको थियो। तर यो अभियान सफल हुन सकेन। इसरो प्रमुख वी नारायणनले तेस्रो चरणको अवधिमा मिसन अपूर्ण रहेको जानकारी दिए। इसरोले सामाजिक सञ्जाल प्लेटफर्म एक्समा लेखेको छ,आज १०१ औँ प्रक्षेपण प्रयास गरियो। दोस्रो चरणसम्म पीएसएलवीसी६१ को प्रदर्शन सामान्य थियो। तर तेस्रो चरणमा गडबडी पछि मिसन पूरा हुन सकेन। यस मिसनअन्तर्गत ईओएस०९, (पृथ्वी अवलोकन उपग्रह०९) लाई सूर्य सिंक्रोनस ध्रुवीय कक्ष (एसएसपीओ)मा राख्नु पर्ने थियो। ईओएस०९ उपग्रह ईओएस०४ को दोहोरिने संस्करण हो। यो देशको रिमोट सेन्सिङ क्षमताहरूलाई अझ बलियो बनाउने उद्देश्यले सिर्जना गरिएको हो।"
राप्रपा सांसद कार्कीले भनिन् खाली कुर्सी र निदाइरहेका माननीय देख्दा सभामुखको माया लागेर आउँछ,"काठमाडौं :राष्ट्रिय प्रजातन्त्र पार्टीका सांसद रोशन कार्कीले सरकार निरंकुश हुँदै गएको बताएकी छन्। आइतबार प्रतिनिधिसभाको बैठकमा बोल्दै सांसद कार्कीले व्यापक छलफल नगरी नीति तथा कार्यक्रम ल्याएको भन्दै असन्तुष्टि व्यक्त गरिन्। उनले बजेट बन्नुअघि नै सर्वपक्षीय दलहरू बसेर बजेटमा समावेश हुने विषयवस्तुमाथि व्यापक छलफल गरी नीति तथा कार्यक्रम ल्याउनुपर्नेमा जोड दिइन्। सरकारले जनतालाई सांसदमार्फत् ढाट्ने गरेको आरोप उनको छ। 'बजेट बनिसक्छ। मन्त्रालयगतको बजेट बाँटफाँट भइसक्छ। तब मात्रै राष्ट्रपतिबाट सरकारको नीति तथा कार्यक्रम आउँछ। नाटक हुन्छ। हामी पनि यसमा संशोधन हाल्छौं। बोल्छौं। मन्त्रीहरू आउनुहुन्छ। भिडियो गेम खेल्नुहुन्छ। खासखु्स गर्नुहुन्छ। उठेर हिँड्नुहुन्छ। फेरि अर्को नाटक आउँछ। अर्थमन्त्रीज्यूले सिद्धान्त र प्राथमिकता ल्याएर पढ्नुहुन्छ। हामीहरू गम्भीर भएर छलफल गर्छौं। जबकी हामीलाई थाहा छ। हामीहरू जनतालाई ढाटिराखेका छौं। विषयगत मन्त्रालयबाट बजेट बनिसकेको हुन्छ। बाँडफाँट भइसक्छ। कतिजना माननीयहरू उगिरहेका हुन्छौं। निलो कुर्सीहरू खाली हुन्छन्। बाहिर यो दृष्य हेर्दा कस्तो लाग्छ होला?,'उनले भनिन्,' मलाई त कहिलेकाही सभामुख हजुरको पनि माया लाग्छ। निला कुर्सीहरू,उगिरहेका माननीयहरू,मन्त्रीहरू भिडियो गेम खेलेर बसिराखेको,खासखुस गरिरहेको दृष्य कस्तो देखिन्छ होला?' सरकार निरंकुश हुँदै गएको उनको भनाइ छ। सामाजिक सञ्जालमा लेखेको भरमा मान्छेलाई थुन्न पाइन्छ भन्दै प्रश्न समेत गरिन्। उनले नेपाल राष्ट्र बैंकको गभर्नर नियुक्तिमा अरबौं रकमको डिल भइरहेको सुन्नमा आएको बताइन्। भनिन्, 'यो सरकार भ्रष्टाचारमा लिप्त भएको छ। गभर्नर नियुक्तिमा ३ अरब रुपैयाँ बढाबढ भइरहेको छ रे। '"
"आईपीएलमा आज पञ्जाब र राजस्थान भिड्दै, पञ्जाबको नजर प्लेअफमा","काठमाडौं : इन्डियन प्रिमियर लिग (आईपीएल)मा पञ्जाब किंग्स (पीबीकेएस)ले सवाई मानसिंह स्टेडियममा राजस्थान रोयल्स (आरआर)सँग प्रतिस्पर्धा गर्नेछ। पञ्जाब किंग्सले आज राजस्थान रोयल्सविरुद्ध उत्कृष्ट प्रदर्शन गर्दै प्लेअफका लागि आफ्नो दाबी बलियो बनाउने प्रयास गर्नेछ। राम्रा खेलाडीहरूको उपस्थितिको बावजुद रोयल्सले चालू सिजनमा औसत पनि प्रदर्शन गर्न सकेको छैन। सञ्जु स्यामसनले फिटनेस टेस्ट पास गरेको राजस्थानका लागि खुशीको खबर छ। उनी यस खेलको लागि उपलब्ध हुनेछन्। साथै, पञ्जाब किंग्स आफ्नो पूर्ण शक्तिका साथ आउनेछ। राजस्थान र पञ्जाब भिड्दै आईपीएल २०२५ मा हालसम्म पञ्जाब किंग्सले ११ खेल खेलेको छ। जसमध्ये ७ खेल जितेको छ र अंक तालिकामा तेस्रो नम्बरमा छ। प्लेअफमा आफ्नो स्थान सुरक्षित गर्न पञ्जाबले बाँकी ३ खेलमध्ये २ खेल जित्नुपर्नेछ। यसैबीच, राजस्थान टोली प्रतियोगिताबाट बाहिरिएको छ। यस सिजनमा उसले अहिलेसम्म १२ खेल खेलेको छ। जसमध्ये ३ खेलमा जित हासिल गरेको छ र ६ अंकका साथ अंक तालिकाको नवौं स्थानमा छ। पञ्जाब राजस्थानसँग हारको बदला लिन चाहन्छ आइपीएल २०२५ मा राजस्थान र पञ्जाबबीचको यो दोस्रो भिडन्त हुनेछ। पछिल्लो खेलमा राजस्थानले पञ्जाबलाई ५० रनले पराजित गरेको थियो। हेडटूहेड रेकर्ड राजस्थान१७ पञ्जाब१२ पञ्जाब किंग्स राम्रो स्थितिमा पञ्जाब किंग्सले आइतबार राजस्थान रोयल्सविरुद्ध अर्को उत्कृष्ट प्रदर्शन गर्दै प्लेअफको सम्भावना बलियो बनाउने प्रयास गर्नेछ। राम्रा खेलाडीहरूको उपस्थितिको बावजुद रोयल्सले चालू सिजनमा औसत पनि प्रदर्शन गर्न सकेको छैन। सम्भावित प्लेइङ इलेवन राजस्थान रोयल्स : यशस्वी जैसवाल, वैभव सूर्यवंशी, रियान पराग (कप्तान), कुणाल सिंह राठौर, ध्रुव जुरेल (विकेटकिपर), शिमरोन हेटमायर, वानिन्दु हसरंगा, जोफ्रा आर्चर, महेश टेकश्ना, युधवीर सिंह मदवाल अक। पञ्जाब किंग्स : प्रभसिमरन सिंह, प्रियांश आर्य, जोश इङ्लिस (विकेटकीपर(, श्रेयस अय्यर (कप्तान), नेहल वढेरा, शशांक सिंह, मार्कस स्टोइनिस, मार्को जेन्सेन, अजमातुल्लाह ओमरजाई, युजवेन्द्र सिंह चहल, अर्शदीप सिंह।"
कांग्रेसको महाधिवेशन निर्धारित समय सीमाभित्र गर्नुपर्छ : महामन्त्री थापा,"स्याङ्जा : नेपाली कांग्रेसका महामन्त्री गगन थापाले पार्टीको महाधिवेशन निर्धारित समय सीमाभित्र गर्नुपर्ने बताएका छन्। कांग्रेस स्याङ्जा क्षेत्र नं १ को दोस्रो क्षेत्रीय सम्मेलनलाई सम्बोधन गर्दै उनले २०८३ मङ्सिरभित्रै पार्टीको अधिवेशन गर्नुको विकल्प नरहेको बताएका हुन्। महामन्त्री थापाले कांग्रेस संविधानप्रति प्रतिबद्ध रहेको जनाउँदै राजतन्त्रका विषयमा अलमलिन नहुनेमा जोड दिए। २०७९ को निर्वाचनमा संघ, प्रदेश र स्थानीय तहमा कांग्रेस ठुलो पार्टी भएको जनाउँदै उनले विकास, सुशासनतर्फ अग्रसरता देखाउँदै आमनागरिकको मन जित्नुपर्ने बताए। उनले भने, नेतृत्वले आमनागरिकका बढ्दो गुनासालाई सुन्नुपर्छ। नागरिकमा असन्तुष्टि बढेको छ। नेपालमा भ्रष्टाचार बढ्यो, कुशासन भयो, नेताले परिवार र आसेपासेलाई मात्र हेयो भन्ने गुनासा छन्। गुनासा पहिचान गर्दै नागरिकका असन्तुष्टिको सम्बोधन गर्नुपर्छ। महामन्त्री थापाले अनुहारमा कालो दाग लाग्न नदिन पार्टीका कार्यकर्तालाई निर्देशन दिए।"
वर्षाका कारण खेल रद्द हुँदा कोलकाता प्लेअफ दौडबाट बाहिरियो,"काठमाडौं : इन्डियन प्रिमियर लिग आइपिएलमा साविक विजेता कोलकाता नाइट राइडर्स प्लेअफ दौडबाट बाहिरिएको छ। भारी वर्षाका कारण खेल टससमेत नभइ रद्द भएको हो। वर्षाका कारण दुवै टिमले अङ्क बाँडेका थिए। अंक बाडेसँगै आरसीबी अंकतालिकाको शीर्षमा रहेको छ। यो खेल रद्द हुँदा रोयल च्यालेन्जर्स ब्याङ्गलोर (आरसीबी)ले आफ्नो एउटा खुट्टा प्ले अफतर्फ लम्काइसकेको छ। अब आरसीबीले प्ले अफका लागि एक अङ्क मात्र जोड्दा पुग्नेछ। आरसीबीसहित ६ टिम प्लेअफ समीकरणमा सामेल रहेका छन्। जसमा पन्जाब किङ्स, मुम्बई इन्डियन्स, गुजरात टाइटन्स, दिल्ली क्यापिटल्स र लखनउ सुपर जायन्ट्सको कायम रहेको छ। यसअघि नै चेन्नाइ सुपर किङ्स, राजस्थान रोयल्स र सनराइजर्स हैदराबाद प्लेअफ दौडबाट बाहिरिसकेका छन्।"
प्रि ओपन सेसनमा नेप्से परिसूचक ३ अंकले घट्यो,काठमाडौं : प्रि ओपन सेसनमा नेप्से परिसूचक ३ अंकले घटेर बन्द भएको छ। यो समयमा नेप्से परिसूचक ३५९ अंकले घटेर २६०८२५ विन्दुमा झरेको छ। सेन्सेटिभ इण्डेक्स पनि ००५ अंकले घटेको छ। आइतबार प्रि ओपन सेसनमा ३७ वटा स्टक्सको ३ हजार १६५ कित्ता सेयर २६ लाख ६७ हजार ७२ रुपैायाँमा खरिदबिक्री भए। जसमध्ये १२ स्टक्सको मूल्य बढदा २४ वटाको घट्यो। बाँकी १ स्टकको मूल्य भने स्थिर रह्यो।
स्मार्ट सिटी : स्मार्ट भविष्य,"सहरमा उपलब्ध सीमित स्रोतलाई अधिकतम उपयोग गर्दै प्रभावकारी सेवा प्रवाह गर्न, दिगो विकास हासिल गर्न र नागरिकको जीवनस्तर सुधार गर्न स्मार्ट सिटी अब काठमाडौंको आवश्यकताको रूपमा देखा परेको छ। विकासको नयाँ मोडमा प्रवेश गरिरहेको विश्वले अब सहर विकासलाई केवल सडक, भवन र आधारभूत भौतिक संरचनामा मात्र सीमित राखेको छैन। आजको युगमा नवप्रवर्तन, दिगोपन र प्रविधिमा आधारित व्यवस्थापन नै आधुनिक सहर निर्माणको मेरुदण्ड बन्दै गएको छ। सूचना प्रविधिको तीव्र विकास, कृत्रिम बौद्धिकता, बिग डाटा, स्मार्ट पूर्वाधार र इसेवाहरूले अब सहरहरूलाई स्मार्ट बनाउन सक्ने यथार्थ सम्भावना प्रस्तुत गरेका छन्। यस्तो परिवेशमा स्मार्ट सिटीको अवधारणा नेपालमा पनि प्रवेश गरिरहेको छ, जसले सेवा पहुँच, वातावरण संरक्षण, जनसंख्या व्यवस्थापन, सहरी योजना र जनसरोकारका विषयमा प्रविधिमा आधारित समाधान प्रस्तुत गर्ने लक्ष्य लिएको छ। नेपालको राजधानी काठमाडौं जहाँ देशको प्रमुख राजनीतिक, प्रशासनिक, धार्मिक र सांस्कृतिक गतिविधि केन्द्रित छन्, स्मार्ट सिटी बन्ने ठूलो सम्भावनायुक्त सहर हो। यद्यपि, यसको ऐतिहासिक स्वरूप, अव्यवस्थित सहरीकरण, जाम, प्रदूषण र आवश्यक पूर्वाधारको अभावले स्मार्ट सिटीको यात्रामा गम्भीर चुनौतीहरू छन्। यस्ता चुनौतीहरूको सामना गर्दै काठमाडौंलाई प्रविधिमैत्री सहर बनाउने सपना अब केही योजना र प्रयासहरूसँगै अगाडि बढिरहेको देखिन्छ। तर, प्रश्न उठ्छ, के यी प्रयासहरू दीर्घकालीन रूपमा प्रभावकारी हुनेछन् ? के काठमाडौं स्मार्ट सिटी बन्ने सपना केवल नारा मात्र बन्ने हो वा यसले साँच्चिकै आधुनिक, समावेशी र दिगो सहरको रूपमा रूपान्तरण हुन सक्छ ? यसको उत्तर सही योजना, प्रविधिमा लगानी, जनसहभागिता र नीतिगत इच्छाशक्तिमा निर्भर रहनेछ। स्मार्ट सिटी के हो ? : स्मार्ट सिटी भन्नाले केवल प्रविधिले भरिएको सहर मात्र होइन, जनताको जीवनलाई सहज, सुरक्षित, दिगो र समावेशी बनाउने सोचसहितको सहरी ढाँचा हो। यस्तो सहरमा सूचना तथा सञ्चार प्रविधिको सशक्त प्रयोग गरिन्छ, जसले नगर सेवा प्रणालीहरू जस्तै यातायात, शिक्षा, स्वास्थ्य, ऊर्जा, फोहोर व्यवस्थापन र सुरक्षालाई परिष्कृत बनाउँछ। प्रत्येक सेवा एक आपसमा जोडिएका हुन्छन्, जसले समस्या समाधान छिटो र प्रभावकारी रूपमा गर्न सकिन्छ। स्मार्ट सिटीमा डिजिटल प्रविधिबाट नागरिकसँग सीधा संवाद गर्न सकिने, सेवामा पारदर्शिता ल्याउने र जनताको सक्रिय सहभागिता सुनिश्चित गर्ने व्यवस्था गरिन्छ। यसले न केवल भौतिक पूर्वाधारमा सुधार ल्याउँछ, तर समाज र वातावरणप्रति पनि जिम्मेवार सहरी जीवनशैली निर्माणमा सहयोग पुर्याउँछ। सरल शब्दमा भन्नुपर्दा, स्मार्ट सिटी प्रविधि र मानव संवेदनशीलताको समायोजन हो, जहाँ सहरले केवल बाँच्ने ठाउँ होइन, समृद्ध र सन्तुलित जीवन बाँड्ने माध्यमका रूपमा काम गर्छ। काठमाडौंमा स्मार्ट सिटीको आवश्यकता : काठमाडौं नेपालको राजधानी मात्र नभई आर्थिक, शैक्षिक, प्रशासनिक र सांस्कृतिक केन्द्रको रूपमा पनि परिचित छ। यहाँ देशभरबाट सेवा, शिक्षा, रोजगार र स्वास्थ्यको खोजीमा हजारौं मानिस आउने गर्छन्, जसले गर्दा जनघनत्व अत्यन्तै उच्च भएको छ। यसले यातायातको दबाब, बस्तीको अनियन्त्रित विस्तार, फोहोर व्यवस्थापनमा कठिनाइ, वायु प्रदूषण, खानेपानीको अभाव र आधारभूत सेवा प्रवाहमा असमानता ल्याएको छ। यसले जनजीवनमा मात्र होइन, समग्र सहरी प्रणालीमा असन्तुलन सिर्जना गरिरहेको छ। यस्ता जटिल समस्याको समाधान पारम्परिक उपायबाट मात्र सम्भव छैन। प्रविधि प्रयोग गरेर सेवा र स्रोतको उचित व्यवस्थापन गर्न सक्ने स्मार्ट सिटी मोडल काठमाडौंका लागि अत्यावश्यक भइसकेको छ। स्मार्ट सिटी अवधारणाले सहरलाई अझ व्यवस्थित, उत्तरदायी, वातावरणमैत्री र जनकेन्द्रित बनाउन सहयोग गर्छ। सहरमा उपलब्ध सीमित स्रोतलाई अधिकतम उपयोग गर्दै प्रभावकारी सेवा प्रवाह गर्न, दिगो विकास हासिल गर्न र नागरिकको जीवनस्तर सुधार गर्न स्मार्ट सिटी अब काठमाडौंको आवश्यकताको रूपमा देखा परेको छ, विकल्पको रूपमा होइन। प्रविधिको भूमिका, सम्भावना र तयारी : काठमाडौंलाई स्मार्ट सिटीको रूपमा विकास गर्न प्रविधिको भूमिका अत्यन्तै महत्वपूर्ण छ। स्मार्ट सिटीको मूल आत्मा नै प्रविधिमा आधारित सेवा, समन्वय र समाधान हो। यसका लागि डिजिटल प्रशासनमार्फत् सेवाहरूलाई सहज, पारदर्शी र द्रुत बनाइन्छ। जीआईएस प्रविधिको सहयोगमा नगर योजना र पूर्वाधार विकासको स्पष्ट नक्सा तयार गर्न सकिन्छ। सहरभर सीसीटीभी क्यामेरा जडान गरेर सार्वजनिक सुरक्षा बलियो बनाउने, स्मार्ट ट्राफिक लाइट जडान गरेर सवारी व्यवस्थापन सुधार्ने, वायु गुणस्तर मापन प्रणालीमार्फत् प्रदूषण नियन्त्रण गर्न सकिने र स्मार्ट मिटरिङ प्रणालीबाट ऊर्जा र पानीको खपतको निगरानी गर्न सकिने सम्भावना छ। साथै, अनलाइन सेवा प्रणालीले जन्म, मृत्यु दर्ता, भवन अनुमति, कर तिर्नेलगायत सेवामा नागरिकको पहुँचलाई सहज बनाउँछ। नेपाल सरकारले सन् २०७४ मा ल्याएको स्मार्ट सिटी कार्ययोजनामा केही प्रमुख सहरहरूलाई स्मार्ट सिटी बनाउने लक्ष्य राखिएको थियो, जसमा काठमाडौं अग्रस्थानमा थियो। यद्यपि, त्यस कार्ययोजनाले अपेक्षित गति लिन सकेको छैन। काठमाडौं महानगरपालिकाले डिजिटल म्यापिङ, ईपेमेन्ट सेवा र स्मार्ट सवारी व्यवस्थापनजस्ता पहलहरू थाले पनि ती हालसम्म प्रारम्भिक तहमै सीमित छन्। योजनाको प्रभावकारी कार्यान्वयन, आवश्यक प्रविधि र जनशक्तिको अभाव तथा समन्वयको कमीले स्मार्ट सिटीको यात्रालाई मन्द बनाइरहेको छ। तर सम्भावनाहरू अझै प्रचुर छन् यदि यी प्रविधिलाई व्यवस्थित रूपमा कार्यान्वयन गर्न सकियो भने काठमाडौं साँच्चिकै प्रविधिमैत्री, दिगो र जनउत्तरदायी सहर बन्न सक्छ। चुनौतीहरू : स्मार्ट सिटी विकास सजिलो कार्य होइन। काठमाडौंमा यो सपना साकार पार्न केही प्रमुख चुनौतीहरू छन् : अविकसित पूर्वाधार पुराना ढाँचाका भवन, साँघुरा सडक र अनियन्त्रित बस्ती विस्तारले प्रविधि एकीकरणमा समस्या दिन सक्छ। प्रविधिको पहुँच र जनचेतना प्रविधिको उपयोगका लागि जनताको डिजिटल साक्षरता आवश्यक छ, जुन अझै कमजोर छ। अभावयुक्त बजेट र लगानी स्मार्ट पूर्वाधार निर्माण गर्न ठूलो लगानी चाहिन्छ। सरकारी बजेट र निजी क्षेत्रको सहभागिता अपर्याप्त देखिन्छ। प्रशासनिक समन्वय अभाव नगर, उपमहानगर, केन्द्र र प्रदेशबीच समन्वयको कमीले धेरै योजना असफल भइरहेका छन्। समाधानका उपायहरू सार्वजनिकनिजी साझेदारी (पीपीपी) मोडलको प्रयोग गरेर स्मार्ट परियोजनामा लगानी बढाउन सकिन्छ। विदेशी सहकार्य र विकास साझेदारहरूसँग प्रविधि, अनुभव र पुँजीको आदानप्रदान गर्न सकिन्छ। स्थानीय सरकारको क्षमता विकास अत्यावश्यक छ ता कि योजना निर्माण र कार्यान्वयन प्रभावकारी होस्। नागरिक सहभागिता लाई प्रवर्द्धन गर्दै स्थानीय स्तरमै प्रविधिमैत्री सेवा प्रणाली तयार गर्न सकिन्छ। निष्कर्ष : काठमाडौंलाई स्मार्ट सिटीमा रूपान्तरण गर्नु केवल एक प्रविधिमैत्री सहर निर्माण गर्ने सपना होइन, यो सम्पूर्ण देशको भविष्य दृष्टिकोण, नवप्रवर्तनशीलता र समृद्धिको यात्राको प्रतिनिधित्व पनि हो। यसले नागरिकलाई गुणस्तरीय सेवा, सुरक्षित वातावरण र दिगो जीवनशैली प्रदान गर्न सक्छ। तर, यस्तो सपना यथार्थमा परिणत गर्न दृढ राजनीतिक इच्छाशक्ति, प्रविधिमा दीर्घकालीन लगानी, सक्षम मानव स्रोतको विकास र नागरिकको सक्रिय सहभागिता अनिवार्य छ। स्मार्ट सिटीको परिकल्पना केवल ग्याजेट, नेटवर्क र सफ्टवेयरमा सीमित छैन, यो सेवा समानता, सामाजिक समावेशिता र वातावरणीय उत्तरदायित्वको पनि गहिरो विषय हो। प्रविधि त माध्यम मात्र हो, मूल लक्ष्य भनेको जनताको जीवनस्तर उकास्नु, सेवा प्रवाहलाई पारदर्शी र प्रभावकारी बनाउनु र काठमाडौंलाई एउटा आधुनिक, समावेशी र दिगो सहरको नमुना बनाउनु हो। यदि हामी अहिलेबाटै समन्वयित सोच, सशक्त नेतृत्व र दूरदर्शिता अपनाउन सक्यौं भने काठमाडौंको भविष्य साँच्चै स्मार्ट र सशक्त हुन सक्छ।"
अनुशासित नागरिक उत्पादन गर्न राज्यले खेल क्षेत्रमा जोड दिनुपर्छ : वर्षमान,"काठमाडौं : पूर्वअर्थमन्त्री एवं नेकपा माओवादी केन्द्रका उपमहासचिव वर्षमान पुन अनन्तले खेलाडीहरु अनुशासित र मर्यादित नागरिक भएको बताएका छन् । ११औं शंस्करणको सगरमाथा अन्तराष्ट्रिय कराते प्रतियोगिताको शनिवार उद्घाटन गर्दै पुनले अनुशासित नागरिक उत्पादनका लागि राज्यले खेल क्षेत्रको विकासमा विशेष ध्यान दिनुपर्ने बताएका हुन्। स्वच्छ नागरिक उत्पादनका लागि खेलकुद महत्वपूर्ण, अनिवार्य र जरुरी रहेको उनको भनाइ थियो । खेलाडी भविष्यका राष्ट्र निर्माता र अनुशासित नागरिक भएको पुनले बताए । पुनले नेपाल, भारत, बंगलादेश र कतारका खेलाडी सहभागी प्रतियोगिता मित्र राष्ट्रहरुबीच भाइचारा सम्बन्ध थप विस्तार गर्न फलदायी योगदान पुग्ने बताएका छन् । मित्र राष्ट्रहरुबीच हुने खेलले सद्भावना अभिवृद्धिका लागि ती देशका नागरिकहरूको बीचमा पुलको काम गर्ने उल्लेख गरे । नेपाल सितोरियो कराते शाखा डोजो नक्सालको आयोजनामा ललितपुरको सातदोबाटो कराते एकेडेमीमा सुरु प्रतियोगितामा नेपाल, भारत, बंगलादेश र कतारका गरी ५ सय ५५ खेलाडी सहभागी रहेका आयोजकले जनाएको छ । चिल्ड्रेन, क्याडेट, जुनियर र सिनियर समूहमा कूल ५८ स्वर्णका निम्ति प्रतिस्पर्धा हुने आयोजक संस्थाका अध्यक्ष गजेन्द्रबहादुर खपांगीले जानकारी दिए । शनिबार १५ स्वर्ण पदकका लागि भएको प्रतियोगितामा नेपालले ८, भारतले ६ र १ बंगलादेशले एक स्वर्ण जितेको छ ।"
कोशीको बजेट अधिवेशन आजदेखि सुरु हुँदै,"विराटनगर : कोशी प्रदेशसभाको बजेट अधिवेशन आज (आइतबार)देखि सुरु हुँदैछ। यो प्रदेशसभाको बर्खे एवं सातौं अधिवेशन पनि हो। प्रदेशसभाका कार्यवाहक सचिव गौतमराज अमात्यले सातौं अधिवेशनको पहिलो बैठक प्रदेशसभा भवनमा दिउँसो २ बजेबाट सुरु हुने बताए। बैठकको सुरुवातमा कोशीका प्रदेश प्रमुख परशुराम खापुङको कार्यालयबाट प्राप्त पत्र बाचन गरिने जानकारी अमात्यले दिए। त्यसपछि प्रदेशसभमा प्रतिनिधित्व गर्ने राजनीतिक दलले आआफ्नो धारणा राख्ने छन्। सरकारले ल्याएको प्रदेश ऐनलाई संशोधन गर्न बनेको अध्यादेश, २०८२ प्रदेशसभा बैठकमा टेबुल हुने अमात्यले बताए। कोशीमा नेकपा (एमाले) नेतृत्वमा नेपाली कांग्रेससहितको सरकार छ। प्रदेश सरकारको कामकारबाहीप्रति पछिल्लो समय कांग्रेसले असन्तुष्टि जनाउँदै आएको छ। हालसम्म प्रदेशसभाले ल्याइएको ८३ मध्ये ६० वटा विधेयक प्रमाणित भइसकेका छन्। पछिल्लोपटक गतवर्ष फागुन २८ मा पर्यटन वन तथा वातावरण मन्त्रालयको कोशी प्रदेश प्रदेश वातावरण संरक्षण ऐन, २०७६ लाई संशोधन गर्न बनेको विधेयक, २०८१ र भौतिक पूर्वाधार विकास मन्त्रालयको प्रदेश भवन ऐन, २०७६ लाई संशोधन गर्न बनेको विधेयक प्रमाणित भएको थियो। प्रदेश सरकारको वैशाख २४ गते बसेको मन्त्रिपरिषद् बैठकले प्रदेशसभाको बर्खे अधिवेशन आह्वानका लागि प्रदेश प्रमुख खापुङसमक्ष सिफारिस गरेको थियो। सरकारको सिफारिसका आधारमा प्रदेश प्रमुखले प्रदेशसभाको अधिवेशन आह्वान गरेका हुन्।"
"इजरायल र हमासबीच युद्धविरामका लागि वार्ता, दुवै पक्षले राखे यस्ता सर्त",इजरायल र हमासबीच शनिबार गाजामा युद्धविरामको विषयमा नयाँ वार्ता सुरु भएको छ। वार्तापछि हमासले नयाँ युद्धविराम सम्झौताको एक भागको रूपमा थप इजरायली बन्धकहरूलाई रिहा गर्नुपर्ने प्रस्ताव गरेको छ। इजरायली सेनाले गाजा पट्टीमा नयाँ र ठूला आक्रमण सुरु गरेको केही घण्टापछि दुई पक्षबीच कुराकानी सुरु भएको थियो। एक प्यालेस्टिनी अधिकारीले वार्तामा हमासले ६० दिने युद्धविराम र इजरायल प्यालेस्टिनी कैदीहरूको रिहाइको बदलामा नौ इजरायली बन्धकलाई रिहा गर्न सहमत भएको छ। नयाँ सम्झौतामा राहत सामग्री बोकेका ४०० ट्रक गाजा प्रवेश गर्न अनुमति दिने भएको छ। त्यस्तै सम्झौतामा गाजाबाट बिरामी मानिसहरूलाई बाहिर निकाल्न पनि अनुमति दिइएको छ। बदलामा इजरायलले हमाससँग बाँकी रहेका सबै बन्धकहरूको जीवित रहेको प्रमाण र उनीहरूको बारेमा सबै जानकारी उपलब्ध गराउन माग गरेको छ। यो चरणको युद्धविराम वार्ता कतार र अमेरिकाका मध्यस्थकर्ता मार्फत दोहामा भइरहेको छ। यो कुराकानी शनिबार दिउँसो सुरु भएको हो। इजरायलले प्रस्तावित सम्झौताको बारेमा सार्वजनिक रूपमा प्रतिक्रिया दिएको छैन। वार्ता अघि उसले गाजाबाट आफ्नो सेना फिर्ता नगर्ने वा युद्ध अन्त्य गर्ने कुनै वाचा नगर्ने बताएको थियो। बीबीसी
भ्रष्टाचारको ठूलो काण्ड,"जसै प्रविधिको क्षेत्रमा उन्नत विकास भएको छ, अपराधको शृंखला पनि उत्तिकै बढेको छ। अपराधका प्रकृतिमा पनि प्रविधि निकै जटिल विषय भएको छ। टेलिकम्युनिकेसनको क्षेत्रमा हुने कल बाइपास जस्ता अपराध र राजस्व छली अनि चुहावटहरू रोक्न एउटा प्रविधि छ, टेरामक्स। दूरसञ्चार गतिविधिको निगरानीका लागि यस्तो प्रविधि नेपालको टेलिकम्युनिकेसनको क्षेत्रमा आवश्यक पनि हो। त्यसैले दूरसञ्चार क्षेत्रको नियामक निकाय दूरसञ्चार प्राधिकरणका निम्ति त्यस्तो प्रविधि खरिद थालिएको थियो। दुर्भाग्य के भने त्यसैमा अर्बौंको भ्रष्टाचार भयो। अख्तियार दुरुपयोग अनुसन्धान आयोगले नेपाल दूरसञ्चार प्राधिकरणको टेलिकम्युनिकेसन ट्राफिक मोनिटरिङ एन्ड फ्रड कन्ट्रोल सिस्टम (टेरामक्स) खरिद प्रकरणमा ३ अर्ब २१ करोडभन्दा बढी भ्रष्टाचार गरेको भन्दै पूर्वमन्त्री एवं सत्तासीन कांग्रेसका प्रभावशाली नेता मोहनबहादुर बस्नेतसहित १६ जनाविरुद्ध विशेष अदालतमा मुद्दा दर्ता गरेको छ। टेरामक्स प्रविधि खरिदमा तत्कालीन सञ्चारमन्त्री बस्नेतले अधिकार क्षेत्रविपरीत गई निर्णय गरेका थिए। सँगसँगै सार्वजनिक खरिद ऐन र प्राधिकरणको नियमावलीसमेत मिचिएको थियो। निश्चित विक्रेतालाई लक्ष्य गरी खरिदका मापदण्ड तोकिएका थिए। तसर्थ, मन्त्री प्राधिकरणका पदाधिकारी र अधिकारीसहित विदेशी एजेन्ट, परामर्शदातासमेत गरी १६ जनाविरुद्ध विशेष अदालतमा अख्तियारले भ्रष्टाचारको मुद्दा हालेको छ ३ अर्ब २१ करोड रुपैयाँ भ्रष्टाचार भएको अख्तियारको ठहर छ। जनैपिच्छेका बिगोदाबी र सजाय माग अख्तियारले गरेको छ। नेपालमा भ्रष्टाचार चारैतिर मौलाएको भनिएकै बेला यति ठूलो रकमको भ्रष्टाचारको अर्काे काण्ड थपिनु मुलुकको सुशासनको यात्राको ठूलो चुनौती हो। समय क्रममा अख्तियारले ठूलो भ्रष्टाचार काण्डविरुद्ध कदम चाल्नु सराहनीय छ। अब यसको छिनोफानो भने अदालतबाट हुनेछ। विगतमा अख्तियारले हालेका अधिकतर मुद्दामा असफलता हात लागेको अनुभव छ। विशेष अदालतबाट अख्तियारले मुद्दा हारेपछि पुनरावलोकनका लागि सर्वाेच्च गुहार्नुपरेको छ। यो मुद्दा त्यसबाट अपवाद हुने विश्वास गरौं। जोकोही होस् र जस्तोसुकै भ्रष्टाचार होस्, त्यसमा राज्यले सजाय गराउँछ र कसैलाई छाड्दैन भन्ने थिति बसाउँदै जनतामा आशा जगाउनुपर्ने वेला पनि हो यो। तसर्थ, यो मुद्दामा अदालतबाट सही समयमा सही फैसला आउने र भ्रष्टाचारीहरूले सजाय पाउने अपेक्षा गरौं।"
ट्रम्पले युद्धविरामको विषयमा पुटिन र जेलेन्स्कीसँग वार्ता गर्ने,"वासिङटन डिसी : अमेरिकी राष्ट्रपति डोनाल्ड ट्रम्पले स्थानीय समयअनुसार सोमबार बिहान १० बजे रुसी राष्ट्रपति भ्लादिमिर पुटिनसँग कुरा गर्ने बताएका छन्। शनिबार साँझ उनले आफ्नो सामाजिक सञ्जाल ट्रुथ सोसलमा लेखे, 'म सोमबार बिहान १० बजे रुसी राष्ट्रपति भ्लादिमिर पुटिनसँग फोनमा कुरा गर्नेछु। हाम्रो वार्ताको एजेन्डा रक्तपात, मृत्यु रोक्नु र व्यापार हुनेछ।' उनले त्यसपछि म युक्रेनी राष्ट्रपति भ्लोदिमिर जेलेन्स्की र त्यसपछि नेटो गठबन्धनका अन्य सदस्यहरूसँग कुरा गर्ने जनाएका छन्। उनले थप लेखे, 'मलाई आशा छ यो एक उत्पादक दिन हुनेछ। युद्धविराम हुनेछ र यो हिंसात्मक युद्ध, जुन कहिल्यै हुनुहुँदैन थियो, रोकिनेछ।' शुक्रबार रूस र युक्रेनबीच इस्तानबुलमा शान्ति वार्ता भएको थियो। जसमा दुवै पक्ष एक हजार युद्धबन्दी आदानप्रदान गर्न र युद्धविरामको लागि आआफ्नो प्रस्ताव प्रस्तुत गर्न सहमत भएका थिए। उक्त बैठकमा युक्रेनी राष्ट्रपति जेलेन्स्की र रूसी राष्ट्रपति पुटिन भने उपस्थित थिएनन्। शान्ति वार्ताको नतिजापछि ट्रम्पले आफूले सकेसम्म चाँडो रूसी राष्ट्रपति पुटिनलाई भेट्न चाहेको बताएका थिए।"
बलिउडकी चर्चित अभिनेत्री नोरा फतेहीले दिइन् काठमाडौंमा प्रस्तुति,काठमाडौं : बलिउडकी चर्चित अभिनेत्री नोरा फतेहीले शनिबार बेलुका काठमाडौंमा लाइभ प्रस्तुति दिएकी छन्। काठमाडौं बौद्धस्थित हायात होटलको मैदानमा उनले प्रस्तुति दिएकी हुन्। बलिउडलाई कार्यक्षेत्र बनाएकी फतेही क्यानेडियन नागरिक हुन्। लाइभ प्रस्तुतिको क्रममा उनले आफ्ना फ्यानहरूसँग पनि स्टेजमा नाचेकी थिइन्। लाइभ कार्यक्रममा हजारौं मानिस नोराको नृत्य हेर्न आएका थिए। कार्यक्रममा नेपाली कलाकारहरूको पनि उपस्थिति रहेको थियो।
स्थानीय तहमा बढ्दो आर्थिक अराजकता,"जनताको घर दैलोको सरकार हो स्थानीय तह। नागरिकले धेरै आशा पनि यही सरकारसँग गर्छन्। तर, यो सरकार पनि बेथितिको चाङबाट अछुतो छैन। निर्वाचित जनप्रतिनिधि र कर्मचारीले पालिकामा आएको बजेटलाई मनलाग्दी खर्च गरेका छन्। भर्खरै सार्वजनिक भएको महालेखा परीक्षकको ६२औं वार्षिक प्रतिवेदनले स्थानीय सरकारमा बग्रेल्ती बेथिति औंल्याएको छ। मनलाग्दी बजेट बाँड्नेदेखि त्यसलाई कार्यान्वयन गर्ने चरणमा जनप्रतिनिधि र कर्मचारीको गहिरो मिलोमतो देखिएको छ। बुटवल : गाउँका सिंहदरबारका रूपमा रहेका स्थानीय पालिकाहरूमा प्रशस्त बेथिति भेटिएका छन्। पालिकाको बजेट निर्माणदेखि कार्यान्वयन गर्ने चरणमा पाइलैपिच्छेका बेथितिलाई मलेपले औंल्याएको छ। बजेट पारदर्शी र वित्तीय अनुशासनमा गाउँका सिंहदरबार चुकेका छन्। बजेट बेथितिमा कर्मचारी र जनप्रतिनिधिको मिलेमतो छ। जनप्रतिनिधिले मनलाग्दी बजेट बाँड्ने र कर्मचारीले बजेटलाई कार्यान्वयन गर्दा आफूखुसी गरेका छन्। ३१५ पालिकाले राखे अबन्डा बजेट स्थानीय सरकार सञ्चालन ऐन, २०७४ मा बजेट तथा कार्यक्रमको प्राथमिकीकरण गरी स्रोत अनुमान तथा सीमा निर्धारणका आधारमा अबन्डा नराखी आयव्ययको अनुमान पेस गर्नुपर्ने स्पष्ट व्यवस्था छ। तर, ३ सय १५ पालिकाले यसलाई बेवास्ता गरेका छन्। उनीहरूले ६ अर्ब ५९ करोड ३ लाख ८१ हजार रुपैयाँ अबन्डामा राखी वार्षिक बजेट स्वीकृत गरेका छन्। अबन्डामा राखेको बजेटलाई जनप्रतिनिधिहरूले पछि कार्यपालिकाको बैठकबाट मनलाग्दी बाँडफाँट गरेका छन्। टुक्रे र पट्के योजनामा अबन्डाको बजेटलाई दुरुपयोग गर्ने गरेको पाइएको छ। बजेटलाई अबन्डामा नराखी सभाबाट स्पष्ट योजनाहरूमा विनियोजन गर्न मलेपले पालिकाहरूलाई निर्देशन दिएको छ। १५२ पालिकामा कानुनविपरीत स्वकीय र सल्लाहकार मुलुकका १ सय ५२ पालिकाले कानुनविपरीत स्वकीय सचिव र सल्लाहकारहरू राखेका छन्। प्रदेशसभाद्वारा जारी स्थानीय तहका पदाधिकारी र सदस्यहरूको सुविधासम्बन्धी ऐनमा पदाधिकारीका लागि स्वकीय सचिव र सल्लाहकार राखी पारिश्रमिक दिने व्यवस्था छैन। तर, पालिकाहरू यसको खुलेआम उल्लंघन गरिरहेका छन्। कानुनविपरीत स्वकीय सचिव र सल्लाहकार नियुक्ति गरी ८ करोड १२ लाख ३८ हजार रुपैयाँ भुक्तानी गरिएको छ। संघीय मामिला तथा सामान्य प्रशासन मन्त्रालयले २०७७ फागुन २५ गते परिपत्र गरेर मापदण्ड बनाएर मात्र खर्च गर्ने निर्देशन दिए पनि पालिकाहरूले त्यसलाई बेवास्ता गरेको पाइएको छ। त्यस्तै, स्थानीय तहका जनप्रतिनिधिहरू विदेश भ्रमण जाँदा सरकारको स्वीकृति लिनुपर्ने व्यवस्था छ। तर, आर्थिक वर्ष २०८०८१ मा देशभरका २६ वटा पालिकाका पदाधिकारीहरूले बिनास्वीकृति चीन, दक्षिण कोरिया, अस्ट्रेलिया, टर्की लगायतका देशको भ्रमण गरेका छन्। भ्रमणबापत उनीहरूले १ करोड ४६ लाख ७७ हजार रुपैयाँ खर्च गरेका छन्। पालिकामा कार्यरत नहुँदाको अवस्थामा जनप्रतिनिधि र कर्मचारीहरूले सरकारी जिन्सी सामान र नगद फिर्ता गर्नुपर्ने व्यवस्था छ। तर, देशभरका १७ वटा स्थानीय तहका प्रमुख सहितका पदाधिकारी, सदस्य र कर्मचारीहरूले ५२ लाख ७० हजार बरावरको मोबाइल, ल्यापटपलगायतका जिन्सी सामान फिर्ता गरेका छैनन्। पालिकाको उक्त सरकारी सम्पत्ति तत्काल फिर्ता गर्न मलेपले लेखेको छ। ८९ करोड गैरसरकारी संस्थालाई बिना प्रतिस्पर्धा बजेट देशका ६२ पालिकाले गैरसरकारी संस्थाहरूलाई बिना प्रतिस्पर्धा ८९ करोड ५९ लाख २९ हजार रुपैयाँ बजेट विनियोजन गरेर खर्च गरेका छन्। सार्वजनिक खरिद ऐनविपरीत ती पालिकाहरूले कृषि तथा पशुपन्छीसम्बन्धी कार्यक्रममा साझेदार गरेका छन्। एउटै प्रकृतिको कार्यक्रमका लागि पालिका र गैरसरकारी संस्थामार्फत दोहोरो अनुदान वितरण गरिएको छ। कानुन : एउटै प्रकृतिको कार्यक्रमका दोहोरो अनुदान वितरण गर्न मिल्दैन। सार्वजनिक खरिद नियमावली २०६४ को नियम ९९ मा गैरसरकारी संस्थामार्फत १० लाख रुपैयाँसम्मको काम गर्दा त्यस्तो कामको आवश्यकता, कामको गुणस्तर, जनशक्ति, कार्य सञ्चालन विधि सहितको कार्यक्षेत्रगत सर्त तयार गरेर मात्र गर्नुपर्ने व्यवस्था छ। जसका लागि १५ दिनको सूचना जारी गरी प्रतिस्पर्धाको आधारमा योग्य संस्थाबाट मात्र काम गर्नसकिने कानुनी व्यवस्था छ। तर, पालिकाहरूले मनलाग्दी रूपमा गैरसरकारी संस्थाहरूलाई सिधै बजेट दिएका छन्। पालिकाको बजेटमा गैससको मनोमानी चलेको देखिएको छ। मुलुकका ४ सय २३ वटा स्थानीय तहले कृषि तथा पशुपन्छी विकास कार्यक्रमअन्तर्गत किसानहरूलाई दिएको २ अर्ब ९ करोड २३ लाख ८७ हजार रुपैयाँ अनुदानको व्यवस्थित अभिलेख र प्रभावकारी अनुगमन गरेका छैनन्। जसले गर्दा अनुदानको दुरुपयोग बढेको देखिएको मलेपले औंल्याएको छ। विविधमै २ अर्ब स्थानीय सरकार सञ्चालन ऐन, २०७४ को दफा ७१ मा आन्तरिक आयको परिधिभित्र रही औचित्यको आधारमा मात्र मितव्ययी तरिकाले विधि खर्च गर्न सकिने व्यवस्था छ। तर, देशका ६ सय ३९ पालिकाले विविध शीर्षक राखी २ अर्ब ३६ करोड ९८ लाख ६० हजार रुपैयाँ खर्च गरेका छन्। यो खर्च नियतसंगत देखिँदैन। आफू निकटका व्यक्ति, फर्म, कम्पनी र संस्थाहरूलाई बजेट दिने गरी विविधमा मोटो रकम राख्ने गरेको पाइएको छ। त्यस्तै, ३ सय २९ वटा पालिकाले खाजा र खानामा ९३ करोड १ लाख ३ हजार खर्च गरेका छन्। यस्तै, १ सय ८१ पालिकाले गाउँ तथा नगरसभा सञ्चालन गर्न २१ करोड ८८ लाख ९५ हजार खर्च गरेका छन्। स्थानीय सरकार सञ्चालन ऐनअनुसार पालिकाहरूले आफ्नो बजेटबाट आर्थिक सहायता, चन्दा, पुरस्कार एवं संस्थागत अनुदान वितरण गर्न मिल्दैन। तर, देशका ५ सय ७६ वटा पालिकाहरूले उक्त शीर्षकमा १ अर्ब ११ करोड ९१ लाख ९७ हजार रुपैयाँ खर्च गरेका छन्। त्यसमध्ये ३ सय १७ वटा पालिकाहरूले आर्थिक सहायता वितरणसम्बन्धी कार्यविधिसमेत तयार नपारी ५९ करोड ९४ लाख ४५ हजार रुपैयाँ आफ्नो घरकै सम्पत्तिजस्तै गरी वितरण गरेका छन्। यस्तै, देशका १ सय ३५ वटा पालिकाले नाफा कमाउने उद्देश्यले स्थापना भएका संस्थालाई अनुदान वितरण गरेका छन्। १५ करोड १८ लाख ७४ हजार रुपैयाँ उक्त शीर्षकमा खर्च भएको छ। पालिकाको असुलउपर गर्नुपर्ने बेरुजु ३ अर्ब देशका ७ सय ५३ स्थानीय तहको असुलउपर गर्नुपर्ने बेरुजु ३ अर्ब ४२ करोड ९१ लाख रुपैयाँ छ। त्यसमध्ये नियमित गर्नुपर्ने १८ अर्ब ९५ करोड ५२ लाख र म्याद नाघेको पेस्की २ अर्ब ३३ करोड १९ लाख रुपैयाँ छ। आर्थिक वर्ष २०८०८१ को कुल ११ खर्ब ७ अर्ब ८१ करोड ९७ लाख रुपैयाँको लेखापरीक्षण गरिएको मलेपले जनाएको छ। सात प्रदेशमध्ये सबैभन्दा कम बेरुजु हुनेमा लुम्बिनी प्रदेश छ। लुम्बिनी प्रदेशमा १ सय ९ वटा पालिकाको लेखापरीक्षण गरिएको थियो। लुम्बिनीका सबै पालिकाहरूमा गरी कुल १ दशमलव ७८ प्रतिशत मात्र बेरुजु देखिएको छ। त्यस्तै, बागमती प्रदेशमा १ दशमलव ८२ प्रतिशत, गण्डकीमा १ दशमलव ९२, सुदूरपश्चिममा २, कोशीमा २ दशमलव १६ र कर्णाली प्रदेशमा २ दशमलव ६४ प्रतिशत बेरुजु देखिएको छ। सबैभन्दा धेरै बेरुजु मधेसमा ३ दशमलव ५० प्रतिशत छ। इन्धन र सवारी मर्मतमा ३ अर्ब खर्च देशभर रहेका ३ सय ७६ वटा पालिकाहरूले सवारी साधन मर्मतमा १ अर्ब १६ करोड ५० लाख ४३ हजार खर्च गरेका छन्। ४ सय १६ वटा पालिकाहरूले इन्धनमा २ अर्ब ५ करोड ८६ लाख ९९ हजार रुपैयाँ गरी कुल ३ अर्ब २२ करोड ३४ लाख ४२ हजार रुपैयाँ खर्च गरेका छन्। ४५ वटा स्थानीय तहले एक आर्थिक वर्षमा मात्र ३५ करोड २२ लाख १४ हजार बराबरको चारपांग्रे र ७७ वटा पालिकाले ९ करोड ५९ लाख ७८ हजार रुपैयाँ बराबरको दुईपांग्रे सवारीसाधन खरिद गरेका छन्। तथ्यांक हेर्दा पालिकाका जनप्रतिनिधि र कर्मचारीहरूले सवारी साधन खरिदमा विशेष चासो दिएको पाइएको छ। जटिल संरचना निर्माणमा पनि उपभोक्ता समिति विकास निर्माणका आयोजना सञ्चालन गर्दा जटिल संरचना निर्माण गर्नुपर्ने छ भने त्यस्तो काममा खुला प्रतिस्पर्धाका आधारमा निर्माण व्यवसायीले गर्नुपर्ने उल्लेख छ। तर, देशभरका पालिकाहरूले स्थानीय उपभोक्ता समितिहरूलाई थेग्न नसक्ने खालका कामको समेत जिम्मा दिएका छन्। हेभी मेसिनको प्रयोग गर्न नपर्ने, औजार उपकरणको आवश्यकता नपर्ने, श्रममूलक काममा मात्र उपभोक्ता समितिलाई जिम्मा दिनुपर्ने कानुनी व्यवस्था छ। तर, यस्तो नियम र परिधीको देशभरका २ सय ४० वटा स्थानीय तहले जटिल प्रकृतिका काममा हात हालेका छन्। १ अर्ब ९८ करोड ४९ लाख ६३ हजार रुपैयाँ समितिमार्फत काम गरेर भुक्तानी दिइएको छ। सार्वजनिक खरिद नियमावली २०६४ को नियम ९७ मा उपभोक्ता समितिमार्फत काम गराउँदा सम्झौताअनुसारको जनसहभागिताको अंक कटाई भुक्तानी दिनुपर्नेसमेत व्यवस्था छ। देशभरका ९० वटा पालिकाले ४ सय ९३ वटा योजनामा सम्झौताबमोजिम ४ करोड ३१ लाख ९२ हजार रुपैयाँ बराबरको अंश कट्टी नगरी भुक्तानी दिएका छन्। उपभोक्ता समितिमार्फत गर्नुपर्ने काम पनि निर्माण व्यवसायीहरूले गरेर निर्माण व्यवसायीकै फर्मबाट विल विजक जारी गरी भुक्तानी दिइएको छ। देशभरका १ सय १८ वटा पालिकाले १ हजार ७ सय ९१ वटा योजनाको निर्माण कार्य ठेकेदारबाट गरी कुल ८९ करोड ८३ लाख ५८ हजार रुपैयाँ भुक्तानी दिइएको छ। गाउँमा पुगेको अधिकारलाई दुरुपयोग गरे संविधानविद् डाभीमार्जुन आचार्यले गाउँगाउँमा पुगेको आर्थिक सहितको अधिकारलाई स्थानीय तहका जनप्रतिनिधि र कर्मचारीले दुरुपयोग गरेको बताए। मलेपको प्रतिवेदन हेर्दा स्थानीय तहमा आर्थिक अनुशासन छैन भन्ने पुष्टि हुन्छ, आचार्यले भने, उनीहरूले कानुनको पालना गरेका छैनन्। आर्थिक अनुशासनभित्र छैनन् भन्ने देखियो। यसलाई नियन्त्रण गर्नुपर्छ। उनले पालिकाका जनप्रतिनिधि र कर्मचारीहरूलाई कानुनबमोजिम जवाफदेही बनाउनुपर्नेमा समेत जोड दिए। नागरिकको सबैभन्दा नजिकको सरकारका रूपमा हेरिएको पालिकाहरूमा पनि आर्थिक अनुशासन नहुनु चिन्ताको विषय बनिरहेको उनको बुझाई छ। यस्तो हिसाबले त देश लुट्नेभन्दा के काम भयो त ?, आचार्य भन्छन्, यो बेथितिलाई नियन्त्रण नगर्ने हो भने अवस्था खतरनाक बन्न सक्छ। नागरिकले गाउँबाटै सेवा पाउन भनेर संविधानले दिएको अधिकारलाई स्थानीय प्रतिनिधिहरूले दुरुपयोग गर्न नहुने उनले सुझाए। संविधानको मर्मअनुसार व्यवहारमा जनप्रतिनिधिहरूले काम नगरेको समेत उनले सुनाए। कानुनको परिपालना गर्नुपर्ने निकायलाई जवाफदेही बनाउनतर्फ सम्बन्धित पक्षले जोड दिन समेत उनले सुझाव दिएका छ। विगतको तुलनामा सुधार छ तर, पूर्ण छैन महालेखापरीक्षकको कार्यालयका सूचना अधिकारी एवं सहायक प्रवक्ता रमेश सुवेदीले स्थानीय तहमा विगतको तुलनामा आर्थिक अनुशासनमा सुधार भए पनि अझै पूर्णरूपमा सुधार हुन नसकेको प्रतिक्रिया दिए। २०७२ सालको संविधान जारी भएपछि पालिकाको लेखापरीक्षण हुन थालेको हो, सुवेदीले भने, सुरुसुरुमा ऐन, कानुन र नियम थिएनन्। सुधार हुँदै जान्छ भन्ने थियो। अहिले केही सुधार त भएको छ तर सोँचेजस्तो छैन। दरबन्दीअनुसार जनशक्ति व्यवस्था नहुनु, समयमै बजेट नल्याउनु, प्रमुख प्रशासकीय अधिकृतको जहिल्यै अभाव हुनु जस्ता समस्याहरू पालिकामा देखिने गरेको उनले सुनाए। शून्य बेरुजु ल्याउनका लागि पालिकाहरूले नियमअनुसार योजनाहरू सञ्चालन गर्नुपर्नेमा उनले जोड दिए। ३ सय १५ पालिकाले ६ अर्ब ५९ करोड ३ लाख ८१ हजार रुपैयाँ अबन्डामा राखे । २६ पालिकाका पदाधिकारीहरूले बिनास्वीकृति चीन, दक्षिण कोरिया, अस्ट्रेलिया, टर्की लगायतका देशको भ्रमण गरे । ६२ पालिकाले गैरसरकारी संस्थाहरूलाई बिना प्रतिस्पर्धा ८९ करोड ५९ लाख २९ हजार रुपैयाँ बजेट विनियोजन गरेर खर्च गरे । ६ सय ३९ पालिकाले विविध शीर्षक राखी २ अर्ब ३६ करोड ९८ लाख ६० हजार रुपैयाँ खर्च गरे । ७ सय ५३ स्थानीय तहको असुलउपर गर्नुपर्ने बेरुजु ३ अर्ब ४२ करोड ९१ लाख रुपैयाँ छ। ४५ वटा स्थानीय तहले ३५ करोड २२ लाख १४ हजार बराबरको चारपांग्रे र ७७ वटा पालिकाले ९ करोड ५९ लाख ७८ हजार रुपैयाँ बराबरको दुइपांग्रे सवारीसाधन खरिद गरे । गाउँमा पुगेको अधिकारलाई दुरुपयोग गरे डाभीमार्जुन आचार्य, संविधानविद् गाउँगाउँमा पुगेको आर्थिक सहितको अधिकारलाई स्थानीय तहका जनप्रतिनिधि र कर्मचारीहरूले दुरुपयोग गरे। मलेपको प्रतिवेदन हेर्दा स्थानीय तहमा आर्थिक अनुशासन छैन भन्ने पुष्टि हुन्छ। उनीहरूले कानुनको पालना गरेका छैनन्। आर्थिक अनुशासनमा छैनन् भन्ने देखियो। यसलाई नियन्त्रण गर्नुपर्छ। पालिकाका जनप्रतिनिधि र कर्मचारीहरूलाई कानुनबमोजिम जवाफदेही बनाउनुपर्छ। अवस्था हेर्दा देश लुट्नेभन्दा अरू काम देखिएन। संविधानको मर्मअनुसार व्यवहारमा जनप्रतिनिधिहरूले काम गरेनन्। उनीहरूलाई कानुनत : जवाफदेही बनाउनुपर्छ। रमेश सुवेदी सूचना अधिकारी एवं सहायक प्रवक्ता महालेखापरीक्षकको कार्यालय स्थानीय तहमा विगतको तुलनामा आर्थिक अनुशासनमा सुधार भए पनि अझै पूर्णरूपमा सुधार भएको छैन। २०७२ को नयाँ संविधानपछि पालिकाको लेखापरीक्षण हुन थालेको हो। सुरुसुरुमा ऐन, कानुन र नियम थिएनन्। सुधार हुँदै जान्छ भन्ने थियो। अहिले केही सुधार त भएको छ तर सोचेजस्तो छैन। दरबन्दीअनुसार जनशक्ति व्यवस्था नहुनु, समयमै बजेट नल्याउनु, प्रमुख प्रशासकीय अधिकृतको जहिल्यै अभाव हुनु जस्ता समस्याहरू पालिकामा देखिने गरेको छ। शून्य बेरुजु ल्याउनका लागि पालिकाहरूले नियम अनुसार योजनाहरू सञ्चालन गर्नुपर्छ। रामबहादुर तामाङ प्रमुख प्रशासकीय अधिकृत महाभारत गाउँपालिका, देविटार काभ्रेपलाञ्चोक दुई आर्थिक वर्षदेखि निरन्तर बेरुजु शून्य भएको छ। कानुनको परिपालना र योजनाबद्ध कामले नै हामीलाई सफलता दिलाएको हो। कुल १ अर्ब २७ करोड ९४ लाख रुपैयाँ बराबरको लेखापरीक्षण गरिएको थियो प्रारम्भिक लेखापरीक्षण गर्दा औंल्याएका विषयहरूलाई समयमै सम्परीक्षण गर्ने गरेका थियौं। विभिन्न निकायमा पेस गर्नुपर्ने कागजातहरू समयमै बुझाउने गरेका थियौं। पालिकाले गर्ने कुनै पनि योजनाहरू नियम, कानुन, नियमावली र कार्यविधिमा टेकेर मात्र हुने गरेका छन्।"
"विराटनगरमा स्कुटर दुर्घटना, चालकको मृत्यु",विराटनगर : विराटनगरमा स्कुटर दुर्घटना हुँदा चालकको मृत्यु भएको छ। कोशी लोकमार्गअन्तर्गत विराटनगर महानगरपालिका३ नेपाल आयल निगमको कार्यालयनजिक शनिबार मध्यराति दुर्घटना भएको हो। मोरङ ट्राफिक प्रमुख इन्स्पेक्टर राजन लम्सालका अनुसार खार्जीबाट कञ्चनबारीतर्फ आउँदै गरेको प्रदेश १०२०५० प ९७९६ नम्बरको स्कुटर आफैं अनियन्त्रित भएर दुर्घटनामा परेको थियो। स्कुटर दुर्घटना हुँदा चालक विराटनगर६ का अन्दाजी ५५ वर्षीय मोहमद अब्दुल कलामको मृत्यु भएको लम्सालले बताए। दुर्घटनामा परेर गम्भीर घाइते भएका कलामलाई उपचारका क्रममा नोबेल शिक्षण अस्पताल पुर्याउनसाथ चिकित्सकले मृत घोषित गरिदिएका हुन्। स्कुटर नियन्त्रणमा लिएर प्रहरीले घटनाको थप अनुसन्धान अघि बढाएको छ। तीव्र गतिका कारण दुर्घटना भएको प्रहरीको अनुमान छ।
गुल्मीका पालिकामा करोडौं बेरुजु,"गुल्मी : महालेखा परीक्षको आर्थिक वर्ष २०८०८१ को प्रतिवेदनअनुसार गुल्मी जिल्लाका १२ वटै स्थानीय तहमा करोडौं रुपैयाँ बराबरको बेरुजु देखिएको छ । तीमध्ये रेसुंगा नगरपालिका सबैभन्दा बढी बेरुजु देखिएको पालिका बनेको छ भने मालिका गाउँपालिका सबैभन्दा कम बेरुजु भएको पालिका बनेको छ । प्रतिवेदनअनुसार रेसुंगा नगरपालिकामा मात्र २ करोड ६८ लाख १६ हजार रुपैयाँ बेरुजु देखिएको छ, जुन जिल्लामै उच्चतम हो । यसको विपरीत मालिका गाउँपालिकामा ३१ लाख १६ हजार रुपैयाँ मात्र बेरुजु देखिएको छ । मालिकाको बेरुजु अन्य पालिकाको तुलनामा निकै न्यून हो । जसले पालिकाको खर्च प्रणाली बढी व्यवस्थित रहेको संकेत गर्छ । गुल्मीदरबार गाउँपालिकामा २ करोड ४३ लाख २६ हजार रुपैयाँ देखिएको छ भने चन्द्रकोट गाउँपालिकामा २ करोड २६ लाख ६६ हजार रुपैयाँ बेरुजु देखिएको छ । जसमा बढी बेरुजु देखिनेमा गुल्मीदरबार जिल्लामै दोस्रो र चन्द्रकोट गाउँपालिका तेस्रो स्थानमा रहेका छन् । धुर्कोट गाउँपालिकामा ५० लाख ३५ हजार देखिएको छ । यो कम बेरुजु देखिनेमा जिल्लामै दोस्रो स्थानमा रहेको पालिकाका रूपमा पाइएको छ । त्यस्तै जिल्लाको मुसिकोट नगरपालिकामा १ करोड १७ लाख रुपैयाँ बेरुजु देखिएको छ । मदाने गाउँपालिकामा ८१ लाख १४ हजार र इस्मा गाउँपालिकामा १ करोड २५ लाख ८९ हजार रुपैयाँ बेरुजु देखिएको छ । महालेखा परीक्षकको हालै सार्वजानिक भएको प्रतिवेदनअनुसार रुरुक्षेत्र गाउँपालिकामा ७५ लाख १७ हजार र सत्यवती गाउँपालिकामा १ करोड ६ लाख ४० हजार रुपैयाँ बेरुजु देखिएको हो । महालेखा परीक्षकको प्रतिवेदनले गुल्मी जिल्लाका स्थानीय तहहरूमा वित्तीय अनियमितता र पारदर्शिताको कमी प्रस्ट पारेको देखिन्छ । कालीगण्डकी गाउँपालिकामा ९४ लाख ६३ हजार र छत्रकोट गाउँपालिकामा १ करोड ७१ लाख रुपैयाँ बेरुजु देखिएको छ । हालै सार्वजनिक भएको महालेखा परीक्षको प्रतिवेदनले गुल्मीका स्थानीय तहहरूमा सुशासन, जवाफदेहिता र प्रभावकारी खर्च प्रणालीको विकासमा कम चासो दिएको पाइन्छ । गुल्मीका पालिकाहरूको बेरुजुको स्थिति १ मालिका : ३१ लाख १६ हजार (सबैभन्दा कम) २ धुर्कोट : ५० लाख ३५ हजार ३ गुल्मीदरबार : २ करोड ४३ लाख २६ हजार ४ मदाने : ८१ लाख १४ हजार ५ सत्यवती : १ करोड ६ लाख ४० हजार ६ छत्रकोट : १ करोड ७१ लाख ७ रुरुक्षेत्र : ७५ लाख १७ हजार ८ चन्द्रकोट : २ करोड २६ लाख ६६ हजार ९ कालीगण्डकी : ९४ लाख ६३ हजार १० इस्मा : १ करोड २५ लाख ८९ हजार ११ रेसुंगा : २ करोड ६८ लाख १६ हजार (सबैभन्दा बढी) १२ मुसिकोट : १ करोड १७ लाख"
"प्रतिनिधिसभाको बैठक बस्दै, यस्तो छ कार्यसूची","काठमाडौं : प्रतिनिधिसभाको बैठक आज बिहान ११:०० बस्ने भएको छ । आजको बैठकमा नेपाल हवाई सेवा प्राधिकरण विधेयक, २०८१ लाई दफावार छलफलका लागि सम्बन्धित समितिमा पठाइयोस् भन्ने प्रस्ताव पेश हुने कार्यसूची छ । यस्तै नेपाल नागरिक उड्डयन प्राधिकरण विधेयक, २०८१ लाई दफावार छलफलका लागि सम्बन्धित समितिमा पठाइयोस् भन्ने प्रस्ताव पेश गरिने छ । यी दुवै विधेयक संस्कृति पर्यटन तथा नागरिक उड्डयनमन्त्री बद्रीप्रसाद पाण्डेले प्रस्तुत गर्ने सम्भावित कार्यसूची छ । यसैगरी शिक्षा विज्ञान तथा प्रविधिमन्त्री रघुजी पन्तले शिक्षा, स्वास्थ्य तथा सूचना प्रविधि समितिको प्रतिवेदनसहित राष्ट्रियसभामा उत्पत्ति भएको दशरथ चन्द स्वास्थ्य विज्ञान विश्वविद्यालय विधेयक, २०८० माथि छलफल गरियोस् भन्ने प्रस्ताव प्रस्तुत गर्ने छन्। छलफलसँगै सो विधेयक पारित गर्ने सम्भावित कार्यसूची तय भएको छ।"
बजेटका सैद्धान्तिक आधार,"खर्च गर्न सक्ने मन्त्रालयलाई बजेट नपुग हुने, तर नसक्नेले ओगट्ने प्रवृत्ति अन्त्य गर्न अर्थ मन्त्रालयले वार रुम स्थापना गर्नुपर्छ। सरकार नयाँ बजेटको तयारीमा छ। त्यसकै लागि बजेटका सिद्धान्त तथा प्राथमिकता संसद्मा प्रस्तुत गरिसकेको छ। बजेटका सिद्धान्त र प्राथमिकताले बोकेका धेरै विषय सकारात्मक छन्। सीमित स्रोत र साधनका बिचमा असीमित अपेक्षा पूरा गर्नुपर्ने चुनौती सरकारसामु छ। आगामी बजेटले लिनुपर्ने सैद्धान्तिक र व्यावहारिक विषय बुँदागत रूपमा प्रस्तुत गरिएका छन् : (१) खर्च गर्न सक्ने मन्त्रालयलाई बजेट नपुग हुने तर नसक्नेले ओगट्ने प्रवृत्ति अन्त्य गर्न तथा सबै मन्त्रालयलाई विश्वासमा लिन र सुपरीवेक्षण गर्न अर्थ मन्त्रालयले आगामी आर्थिक वर्षदेखि वार रुम स्थापना गर्नुपर्छ। किनकि पूँजीगत खर्च गर्न नसक्ने, बजेट फ्रिज हुने र काम आधा मात्र हुने प्रवृत्तिको अन्त्य जरुरी छ। काम गर्नेलाई प्रोत्साहन गरौं, गर्न नसक्नेको क्षमता विकासमा जोड दिऔं। यसलाई कर्मचारीको योग्यताको विषय पनि बनाऔं। (२) तीन करोड रुपैयाँभन्दा साना आयोजनामा संघबाट बजेट विनियोजन नगर्ने भन्ने सरकारी नीति आमरूपमा ठीक छ। तर लेख्ने एउटा, गर्ने अर्को हुने विगतको परम्पराबाट मुक्त होऔं। कम बजेटमा राम्रो प्रतिफल दिने आयोजनालाई समेत ध्यान दिँदै कुल बजेटको ८० प्रतिशत ठूला र २० प्रतिशत अन्य परियोजनामा विनियोजन गर्ने प्रणाली स्थापित गरौं। साथै संघीय सांसदहरूलाई विकास आयोजनामा जोडौं। जसले गर्दा बजेट कार्यान्वयनमा सबैको जवाफदेहिता स्थापित हुनेछ। व्यवस्थापिकाबाट कार्यपालिका प्रमुख निर्वाचित हुने र कार्यपालिकाले दिएको बिजिनेसअनुसार व्यवस्थापिका चल्ने वर्तमान शासकीय प्रणालीभित्र व्यवस्थापिका र कार्यपालिका बीचको कार्यगत समन्वयलाई बुझ्नुपर्दछ। (३) सरकारी ठेक्का समयमै नसकिने, सकिएका ठेक्काहरूको भुक्तानी नहुने चक्रबाट बाहिर आउन अर्थ मन्त्रालय र निर्माण वयवसायीहरूको बीचमा परफरमेन्स एण्ड पेमेन्ट अटोमेसन लागू गर्नुपर्छ। काम सम्पन्न भएर पनि भुक्तानी गर्न नसकेको अवस्थामा सरकारले निर्माण व्यवसायीहरूको वित्तीय दायित्ववहन गरिदिने व्यवस्था गर्नुपर्दछ। यसका लागि सार्वजनिक खरिद ऐनलाई संशोधन गरेर व्यावहारिक बनाउनुपर्दछ। बजेटको व्यवस्था हुँदाहुँदै पनि काम नगर्ने निर्माण व्यवसायीलाई कारबाही गर्नुपर्दछ। (४) नियामक निकायहरूको स्वायत्तताको सवालमा कुनै सम्झौता गरिनु हँुदैन तर देशको समृद्धि र विकास निर्माणको सवालमा सरकारलाई जत्तिकै चासो र चिन्ता त्यस्ता निकायहरूलाई पनि हुनुपर्दछ। नियामकका कारण आयोजनाहरू नै बन्न नसक्ने, कर्मचारीतन्त्रले निर्णय नै गर्न नसक्ने अवस्थाको अन्त्य हुनुपर्छ। संसद्, न्यायालय, अख्तियार जस्ता संस्थाहरू विकासका काममा सहयोगी बन्नुपर्छ। (५) नेपालको राजनीतिक नेतृत्व उत्पादन र राष्ट्रिय पुँजी निर्माणमा भन्दा पनि वितरणमै आफ्नो लोकप्रियता खोज्ने गर्दछ। उत्पादन र वितरण जबसम्म समानान्तर भएर अगाडि बढ्दैनन्, तबसम्म हामी दिगो आर्थिक विकास हासिल गर्न सक्दैनौं, वित्तीय स्थिरता हासिल हुन सक्दैन। तसर्थ जति बढी उत्पादन, त्यति बढी वितरण, जति बढी वितरण, त्यति नै बढी सामाजिक न्याय भन्ने मान्यतालाई स्थापित गर्नुपर्दछ। व्यापक उत्पादन र न्यायोचित वितरण नै समाजवादको आधार हो। (६) मुलुकको सीमित कृषियोग्य जमिनको उपयोगमा आजैदेखि ध्यान पुयाउन सकिएन भने हामीले आगामी पुस्ताहरूलाई केवल बन्जड र रुखो भूमिमात्र हस्तान्तरण गरेर जानेछौं। खेतीयोग्य जमिनको संरक्षण र उपयोगलाई ध्यान दिँदै कृषि, आवास र औद्योगिक जमिनको वैज्ञानिक वर्गीकरण गरी अन्य प्रयोजनमा नलगाउने ग्यारेन्टी गरी कृषि तथा औद्योगिक जमिनको हदबन्दी तथा करमा लचकता अपनाउनु पर्दछ। (७) देशभित्र व्याप्त आन्तरिक बसाइँ सराइ यस्तै रहने हो भने अब पहाडी र हिमाली जिल्लाका गाउँमा मानवविहीन बन्नेछन्। बसाइँ सराइलाई उल्ट्याउन सरकारले सुविधाहरूको समेत विकेन्द्रीकरण गर्नुपर्छ, गाउँमा जाने, बस्ने, उत्पादनसँग जोडिने जनतालाई सरकारले प्रोत्साहन गर्दै इन्सेन्टिभको व्यवस्था गर्नुपर्छ। सरकारको नीति, कार्यक्रम तथा बजेटमा मुलुकको परिवर्तित जनसांख्यिक संरचनालाई आधार बनाउनुपर्छ। (८) युवाहरूको ठूलो संख्या बिदेसिँदा देशमा वस्तु तथा सेवाको मागमा व्यापक कमी आएको छ। माग, उत्पादन तथा आपूर्ति प्रणालीलाई चुस्त बनाउनेतर्फ सरकारले विचार गर्नुपर्ने बेला आएको छ। माग बढाउने तथा उपभोक्ताहरूको क्रयशक्ति बढाउन बजेटले ध्यान दिनुपर्छ। (९) देशभर छरिएर रहेका सहकारी पीडितहरूको न्यूनतम बचत फिर्ता गर्न सरकारले एक विशेष कोषको व्यवस्था गर्नुपर्छ। हिनामिना गर्ने सञ्चालकहरूकोे जायजेथाबाट असुलउपर गरिलिने व्यवस्था गर्नुपर्छ। साथै लघुवित्त तथा मिटरब्याज पीडितहरूको रकम तत्काल फिर्ता गराउने व्यवस्था गर्नुपर्छ। (१०) एक्काइसौं शताब्दीमा सरकारहरूको दायित्वमा समेत आधारभूत रूपले परिवर्तन भएका छन्। अब राज्यले सुरक्षा, संरक्षण गरेर मात्र पुग्दैन, उचित अवसर पनि प्रदान गर्न सक्नुपर्दछ अन्यथा युवा पलायनको यो महामारीबाट देश झन् भयावह अवस्थामा पुग्नेछ। (११) समय, बजेट र उपलब्धिका हिसाबले महत्वपूर्ण परियोजनाको प्रशासनिक तथा प्राविधिक नेतृत्व परियोजनाको बीचबीचमा फेरिँदा त्यसले ढिलाइ तथा अन्योलता सिर्जना गर्ने भएकाले त्यस्ता योजनाहरूको नेतृत्व अत्यन्त कमजोर क्षमता भएका बाहेक अन्यलाई आयोजना सम्पन्न नहुँदासम्म स्थायी रहन दिनु उपयुक्त हुन्छ। योजनाको अवस्था, खर्चको अवस्था, प्रतिफल तथा बेरुजुको अवस्थालाई उनीहरूको मूल्यांकनको विषय बनाउनुपर्दछ। (१२) बैंक तथा वित्तीय संस्थाहरूका ब्याजदर तुलनात्मक रूपमा धेरै नै अस्थिर रहने हुनाले व्यावसायिक वातावरणमा नकारात्मक असर परिरहेको छ। पोलिसी रेट तथा बैंक वित्तीय संस्थाहरूको ब्याजदर कम्तीमा एक आर्थिक वर्षसम्म र परियोजना कर्जाका हकमा परियोजना अवधिसम्म स्थिर रहने व्यवस्था गर्नु उपयुक्त हुन्छ। साथै बजार मूल्य र विनियम दरलाई सापेक्षिक स्थिरतामा राख्नुपर्छ। कम बजेटमा राम्रो प्रतिफल दिने आयोजनालाई ध्यान दिँदै कुल बजेटको ८० प्रतिशत ठूला र २० प्रतिशत अन्य परियोजनामा विनियोजन गर्ने प्रणाली स्थापित गरौं। (१३) व्यावसायिक स्थिरता, विकास र प्रबद्र्धनमा वाधा पुयाउने कानुनहरू खारेज गरौं। सियोदेखि हवाईजहाज किन्दा एकै किसिमले लागू हुने सार्वजनिक खरिद ऐनलाई समयानुकूल परिमार्जन गरौं, भूतप्रभावी कानुनहरू लागू गरेर ब्यवसायीहरूलाई अफ्ठ्यारोमा पार्ने प्रवृत्ति अन्त्य गर्नुपर्दछ। (१४) नेपाली युवाले पसिना बगाएर विदेशमा कमाएको अधिकांश रकम आयातीत उपभोगमा गएको छ, त्यसलाई सरकार ग्यारेन्टी बसेर राष्ट्रिय गौरवका आयोजना वा त्यस्तै उत्पादनमूलक क्षेत्रमा लगानी गर्ने वातावरण बनाऔं। संसारभर छरिएर रहेका नेपालीको सीप तथा विज्ञता र पुँजीलाई प्रोत्साहनपूर्वक ल्याउने वातावरण निर्माण गरौं। गैरआवासीय नेपालीहरूको नागरिकता र अन्य अधिकारलाई सुनिश्चित गरी उनीहरूमार्फत् पुँजी, प्रविधि र सीपलाई व्यापक रूपमा देशमा भित्रउने काम गरौं। (१५) मुलुकले छोटो समयमा तरक्की गर्न सक्ने तुलनात्मक लाभका क्षेत्रहरू जस्तै, (क) उच्च मूल्यका कृषि, खनिज, जडीबुटी (ख) सूचनाप्रविधि (ग) पर्यटन (घ) जलश्रोत (ङ) शिक्षा तथा स्वास्थ्य क्षेत्रमा लगानीलाई प्रोत्साहन गरौं, बिस्तारै नेपालमै केही गर्न सकिन्छ भन्ने भाष्य स्वतः स्थापित हुनेछ। देशलाई विशेषगरी मेडिकल शिक्षा र स्वास्थ्य सेवाको हब बनाउन सकिन्छ। उपरोक्त क्षेत्रबाट वार्षिक १० खर्बभन्दा बढी विदेशी मुद्रा आर्जन गर्न र लाखौंको संख्यामा नयाँ रोजगारी सिर्जना गर्न सकिन्छ भन्ने अध्ययनले देखाइसकेको छ। (१६) मुलुकका हरेक विश्वविद्यालयहरूमा अलगअलग विधामा एकएकवटा अनुसन्धान केन्द्रहरू स्थापना गर्न सरकारले नै सहयोग गरौं, तिनका अनुसन्धानका निष्कर्षहरूलाई सरकारको नीति निर्माणमा उपयोग गरौं। (१७) हरेक पालिका र प्रदेशलाई आफ्नो भूगोलमा हुन सक्ने उपयुक्त कृषि बालीको छनोट गर्न लगाएर उनीहरूलाई प्राविधिक सेवासमेत प्रदान गरी बजारीकरण तथा निर्यातको सुनिश्चिता गरौं। आजको अनुदान जो बालुवामा पानी भएको छ, यसलाई बदलौं र उत्पादनमा अनुदानको नीति अवलम्बन गरौं। (१८) स्थानीय तह तथा प्रदेशलाई पठाउने बजेटको प्रणालीलाई बदलौं। जहाँ आन्तरिक स्रोत राम्रो छ, विकासमा काम पर्याप्त भएका छन्, त्यही बजेट धेरै जाने गरेको छ। अब स्रोत कम भएका र विकासनिर्माण बढी आवश्यक भएका प्रदेश तथा पालिकालाई संघले पठाउने बजेट वृद्धि गरौं। (१९) पहाडी तथा हिमाली जिल्लाका विद्यालयहरूमा बिग मर्जको कार्यक्रम लागू गरौं र विद्यालय बस, खाजा, आवासीय प्रबन्धसहित शैक्षिक वातावरण निर्माणमा जोड दिऔं। यसले खर्च घटाउने छ भने शिक्षाको गुणस्तर पनि वृद्धि गर्ने छ। जसबाट आन्तरिक बसाइँ सराइलाई कम गर्न सकिने छ। (२०) सरकार, निजी क्षेत्र र वित्तीय संस्थाहरूको सहकार्यमा छोटो समयमा सम्पन्न हुने र तत्काल प्रतिफल दिने आयोजना छनोट गरी बिग पुसको नीति लागू गरौं। जसबाट ठूलो मात्रामा आर्थिक परिचालन हुनेछ र व्यापक रोजगारी सिर्जना हुनेछ। (२१) भन्सार र अन्य राजश्वको वस्तुसंगत पुनरावलोकन गरौं। कच्चा पदार्थलाई सहजीकरण गर्दै देशमा सञ्चालित उद्योगहरूलाई वाह्य उत्पादनसँग प्रतिस्पर्धा गर्न सक्षम बनाऔं। औद्योगिक पुँजी र लगानीलाई प्रबर्द्धन गरौं। दोहोरो तेहोरो करबाट व्यवसायी र उपभोक्ताहरूलाई मुक्त गरौं। (२२) देशमा नीतिगत स्पष्टता तथा सुशासन भयो भने अनौपचारिक अर्थतन्त्रलाई क्रमशः कम गर्न सकिन्छ। आर्थिक सामाजिक भराजनीतिक अवस्थाका कारण संवेदनशील मानिने डिप स्टेट संयन्त्रलाई निर्मूल पार्न सकिन्छ। अनौपचारिक अर्थतन्त्रलाई औपचारिक अर्थतन्त्रमा रूपान्तरण गर्दा २० खर्ब राजस्व उठाउन सकिन्छ भनी अध्ययनले देखाएको छ। त्यो अवस्थामा हाम्रो वार्षिक बजेट २५ खर्बको हुनेछ। २ खर्ब पनि पुँजीगत खर्च नभएको वर्तमान अवस्थालाई बदलेर ८ खर्बभन्दा माथि पुँजीगत खर्च गर्न सकिन्छ। यस बाटोबाट नै समृद्ध नेपाल, सुखी नेपालीको आकांक्षा पूरा हुनसक्छ। सामाजिक न्याय र भौतिक समृद्धि एकसाथ प्राप्त गर्न सकिन्छ। (२३) सरकारले राष्ट्रिय राजनीतिक दललाई बजेट दिने व्यवस्था गरौं। विशेष अभियानका लागि राजनीतिक दलले चन्दासहयोग लिने प्रणालीलाई पारदर्शी बनाउन साथै महालेखा परीक्षकबाट राजनीतिक दलको लेखापरीक्षण गर्ने व्यवस्था गर्नुपर्छ। यसै अनुरूप राजनीतिक दलसम्बन्धी कानुन बनाउनुपर्छ। यसबाट राजनीतिक दलभित्र हुने र नहुने बीचको अवसरको बाँडफाँट र विभेद कम हुँदै जानेछ। पार्टीभित्र आन्तरिक लोकतन्त्र र सदस्यहरूको अपनत्व र भूमिका वृद्धि हुनेछ। राजनीतिक दबाबमा हुने गैरकानुनी क्रियाकलापमा नियन्त्रण हुनेछ। सारमाः लोकतान्त्रिक गणतन्त्रप्रति आमनागरिकको विश्वास र समर्थनमा वृद्वि गर्न सकिने छ। मुलुकमा परिस्कृत लोकतन्त्रको अभ्यास हुनेछ। (२४) सबै प्रदेशमा रहेका आर्थिक समृद्धिका प्रमुख आधारहरूको पहिचान गरी त्यसलाई अधिकतम सदुपयोग गर्नुपर्छ। कोशी प्रदेशमा रहेको पर्यटन, जलस्रोत तथा कृषिको समुचित विकासमा सरकारको ध्यान जान जरुरी छ। विषेशगरी तमोर र दुधकोशी जलासययुक्त आयोजना तथा किमाथांका अरुण आयोजना अघि बढाएर अन्तरदेशीय प्रसारण लाइन विस्तारलाई प्राथमिकतामा राख्नुपर्छ। तमोर करिडोरलाई तिब्बतको सिमाना टिपतालासम्म कालोपत्रे गर्न, तेह्रथुमको वसन्तपुरदेखि ताप्लेजुङसम्मको मदन भण्डारी मार्गलाई कालोपत्रे गर्न, कावेली करिडोर सडक आयोजना अघि बढाउन, मेची राजमार्गअन्तर्गत सुकेटारथिवा सडकलाई बजेट विनियोजन गर्न, प्रमुख राजमार्गदेखि पालिका केन्द्रहरूको सडकलाई कालोपत्रे गर्न, केचनाकञ्चनजंघा सडक निर्माण कार्य अघि बढाउन बजेट व्यवस्था गरी पूर्वाधारको काममा ध्यान दिन सरकारको ध्यानाकर्षण गर्दछु। कोशी प्रदेशबाट निर्यात हुन सक्ने उत्पादनहरू जस्तै अलैंची, चिया, कफी, अकवरे खुर्सानी, छुर्पी, रुद्राक्ष, जडीबुटी, प्लाइउड लगायतलाई विषेश प्राथमिकतामा राखेर वैदेशिक बजार व्यवस्थापनका लागि पहल गर्नुपर्छ। सगरमाथा, कञ्चनजंघा तथा मकालुलगायत पाथीभरा, बराहक्षेत्र, हलेसी, मुन्धुम मार्ग, तीनजुरेमिल्केजलजले (टीएमजे), श्रीअन्तु, कन्याम, भेडेटार, सिलौटी, सोधुपोखरी, तिम्बुपोखरी, सन्दकपुर, बर्जुताल लगायतलाई पर्यटकीय गन्तव्यका रूपमा विकास गरी आन्तरिक तथा बाह्य पर्यटकलाई प्रबर्द्धन गर्नुपर्दछ। पर्यटनको विकासका लागि सुकेटार, तुम्लिङटार तथा लुक्ला लगायतका विमानस्थलको विस्तार गर्न जरुरी छ।"
प्रतिनिधिसभाको बैठक सुरू,"काठमाडौं : प्रतिनिधिसभाको बैठक सुरू भएको छ। आजको बैठकमा नेपाल हवाई सेवा प्राधिकरण विधेयक, २०८१ लाई दफावार छलफलका लागि सम्बन्धित समितिमा पठाइयोस् भन्ने प्रस्ताव पेश हुने कार्यसूची छ । यस्तै नेपाल नागरिक उड्डयन प्राधिकरण विधेयक, २०८१ लाई दफावार छलफलका लागि सम्बन्धित समितिमा पठाइयोस् भन्ने प्रस्ताव पेश गरिने छ । यी दुवै विधेयक संस्कृति पर्यटन तथा नागरिक उड्डयनमन्त्री बद्रीप्रसाद पाण्डेले प्रस्तुत गर्ने सम्भावित कार्यसूची छ । यसैगरी शिक्षा विज्ञान तथा प्रविधिमन्त्री रघुजी पन्तले शिक्षा, स्वास्थ्य तथा सूचना प्रविधि समितिको प्रतिवेदनसहित राष्ट्रियसभामा उत्पत्ति भएको दशरथ चन्द स्वास्थ्य विज्ञान विश्वविद्यालय विधेयक, २०८० माथि छलफल गरियोस् भन्ने प्रस्ताव प्रस्तुत गर्ने छन्। छलफलसँगै सो विधेयक पारित गर्ने सम्भावित कार्यसूची तय भएको छ।"
बर्सेनि ऋणको बोझ,"काठमाडौं : मुलुकमा सार्वजनिक ऋणको आकार बढेसँगै व्ययभार पनि बोझिलो हुँदै गएको छ। बर्सेनि ऋण र तिर्नुपर्ने साँवा तथा ब्याजको दायित्व थपिँदै गएको छ। नेपालले बहुपक्षीय र द्विपक्षीय ऋण गरी १२ खर्ब ५३ अर्बमाथि वैदेशिक ऋण लिइसकेको छ। बहुपक्षीय ऋण मात्रै ११ खर्ब १५ अर्ब पुगेको छ। एसियाली विकास बैंक, युरोपियन इकोनोमिक काउन्सिल, युरोपियन इन्भेस्टमेन्ट बैंक एसियन इन्फ्रास्ट्रक्चर बैंक, अन्तर्राष्ट्रिय विकास संस्था (आईडीआई), अन्तर्राष्ट्रिय कृषि विकास कोष, अन्तर्राष्ट्रिय मुद्रा कोष, नर्डिक विकास कोष र अन्तर्राष्ट्रिय विकासका लागि आर्थिक कोषबाट ऋण लिइएको छ। यस्तै, नेपालले अन्य मुलुकबाट लिएको द्विपक्षीय ऋणको आकार १ खर्ब ३८ अर्ब ११ करोड हाराहारी छ। यस्तो ऋण बेल्जियम, चीन, फ्रान्स, भारत, जापान, दक्षिण कोरिया, कुवेती कोष र साउदी कोषबाट लिएको छ। सार्वजनिक ऋण व्यवस्थापन कार्यालयको गत आर्थिक वर्षसम्मको वार्षिक तथ्यांकलाई आधारमान्दा नेपालले तिर्न बाँकी ऋण २४ खर्ब ३४ अर्ब ९ करोड ९९ लाख रुपैयाँ पुगेको छ। कुल ऋणमध्ये बाह्य ऋण १२ खर्ब ५३ अर्ब १९ करोड रुपैयाँ र आन्तरिक ऋण ११ खर्ब ८० अर्ब ९० अर्ब रुपैयाँ छ। अघिल्लो आर्थिक वर्षको तुलनामा, कुल ऋण ५७५ प्रतिशतले बढेको छ। आर्थिक वर्ष २०८०८१ मा १३२५ अर्ब रुपैयाँ ऋण थपिएको छ। अघिल्लो आव ०७९८० सम्म कुल तिर्न बाँकी ऋण २२ खर्ब ९९ अर्ब ३५ करोड २४ लाख रुपैयाँ थियो। सोमध्ये बाह्य ऋण ११ खर्ब ७० अर्ब २४ करोड ८७ लाख रुपैयाँ र आन्तरिक ऋण ११ खर्ब २९ अर्ब १० करोड ३७ लाख थियो। विनिमय दर उतारचढावका कारण कालान्तरमा बाह्य ऋण महँगो पर्ने जोखिम छ। यसैले विनिमय दरका कारण ऋण परिचालनमा परेको नोक्सानीलाई न्यूनीकरण गर्ने उपायहरूको अवलम्बन गर्न महालेखा परीक्षकको कार्यालयको ६२औं प्रतिवेदनले सुझाव दिएको छ। सरकारले लिएको त्यस्ता ऋण परिचालनमा पुँजी निर्माण नहुने तथा चालु प्रकृतिका कार्यमा खर्च नभएको भन्दै ऋण उपयोगमा सुधार गर्न महालेखाले सुझाव दिएको छ। सरकारले देशभित्र आवश्यक स्रोत पूर्तिका लागि वैदेशिक सहायता लिने गर्छ। सम्पूर्ण वैदेशिक सहयोग विकास सहायता नीति, २०७६ अनुसार परिचालन गरिन्छ। त्यस्ता सहायता एकल परियोजना, कार्यक्रम सहयोग वा वस्तुगत सहयोगका रूपमा प्रयोग गरिन्छ। सबै प्रकारका सहायताका लागि सरकार र सम्बन्धित विकास साझेदारहरूबीच औपचारिक सम्झौता हुन्छ। अर्थ मन्त्रालय विकास साझेदारहरूसँग समन्वय गर्ने एक मात्र सम्पर्क निकाय हो। संविधानको धारा ५९ (६) ले समष्टिगत आर्थिक स्थायित्व हुने गरी वैदेशिक सहायता लिने अधिकार सरकारलाई दिएको छ। नेपालले पहिलो पटक अमेरिकाबाट दूरसञ्चारको विकासका लागि सहायता लिएको थियो। यसको विस्तार पहिलो पञ्चवर्षीय योजनादेखि भयो। विश्व बैंक, एसियाली विकास बैंकबाट बहुपक्षीय ऋण र अनुदान प्राप्त हुँदै आएको थियो। सार्वजनिक ऋण व्यवस्थापनका लागि महालेखाका सुझाव विनिमय दरका कारण ऋण परिचालनमा परेको नोक्सानीलाई न्यूनीकरण गर्ने उपायहरूको अवलम्बन गर्नुपर्छ। लागत, प्राप्त हुने उपलब्धि, जोखिम र फिर्ता गर्ने क्षमता विश्लेषण गरी वैदेशिक सहायता लिनुपर्छ। वैदेशिक ऋण परिचालन गर्दा पुँजी निर्माण नहुने तथा चालु प्रकृतिका कार्यमा खर्च नहुने सुनिधितता हुनुपर्छ। सरकार मातहत रहेका कोप, बोर्ड, परिषद्, समिति तथा संस्थाहरूमा रहेको नगद तथा बैड मौज्दात निष्क्रिय वा न्यून ब्याजदरमा लगानी भइरहेकोमा सरकारले आन्तरिक ऋण लिनुपर्ने अवस्थामा त्यस्तो मौज्दातको समेत उपयोग र परिचालन गरी अधिक लाभ लिनुपर्दछ। ७ अर्ब ६१ करोड ९६ लाखको हिसाबै देखिएन महालेखा परीक्षकको प्रतिवेदनअनुसार सार्वजनिक ऋण व्यवस्थापन कार्यालयबाट प्राप्त ऋण लगानीको विवरणअनुसार गत वर्षसम्म ८३ संस्थामा ३ खर्ब ९७ अर्ब ६ करोड ५० लाख रुपैयाँ ऋण लगानी भएको देखिन्छ। गत वर्ष ४१ अर्ब ९१ करोड ३ लाख रुपैयाँ थप लगानी भएकोमा ७ अर्ब २६ करोड १० लाख रुपैयाँ साँवा फिर्ता भएको तथा अन्य समायोजनबाट थप भएको ६१ करोड ३५ लाख रुपैयाँ मिलान गर्दा वर्षान्तको ऋण लगानी हिसाब ४ खर्ब ३२ अर्ब ३२ करोड ७८ लाख रुपैयाँ रहेको देखिन्छ। सार्वजनिक ऋण व्यवस्थापन कार्यालयको वार्षिक प्रतिवेदनअनुसार यो वर्ष ४१ अर्ब ९१ करोड ३ लाख रुपैयाँ ऋण लगानी देखिएकोमा एकीकृत वित्तीय विवरणमा ३४ अर्ब २९ करोड ७ लाख उल्लेख भएकोले ७ अर्ब ६१ करोड ९६ लाख फरक परेको सम्बन्धमा खुलासा गरेको छैन। ऋण हिसाब मिलान भएन सरकारले सेयर तथा ऋण लगानी गरेका संस्थानहरूमध्ये निजीकरण भएका २१ संस्थानमा १ अर्ब ३१ करोड ५५ लाख रुपैयाँ सेयर लगानी र १६ संस्थानमा ३ अर्ब १३ करोड ५५ लाख रुपैयाँ ऋण लगानी देखाएको छ। ऋण लगानीमध्ये साँवा ३ अर्ब १३ करोड ५५ लाख रुपैयाँ र ब्याज ३ अर्ब ५१ करोड ३ लाख रुपैयाँको भाखा नाघेको छ। निजीकरण भएका १५ संस्थानको दायित्व भुक्तानी गर्न सरकारले ५ अर्ब ५१ करोड ३७ लाख रुपैयाँ थप लगानी गरेको छ। सार्वजनिक संस्थानसँगको ऋण हिसाब मिलान एवं राफसाफ गर्नुपर्ने महालेखाको सुझाव छ। संस्थान नियमनमा कमजोर संस्थानको नियमन, नियन्त्रण, समन्वय र निर्देशन तथा तलब, भत्ता, बोनस, लगानी र लाभांशसम्बन्धी नीति निर्धारणका अतिरिक्त सार्वजनिक संस्थानहरू र निजीकरणसम्बन्धी नीति, कानुन, मापदण्ड, अनुगमन र नियमन गर्ने जिम्मेवारी अर्थ मन्त्रालयलाई तोकेको छ। सार्वजनिक ऋण व्यवस्थापन कार्यालयको अभिलेखअनुसार सरकारले ०८०८१ सम्म १०५ संस्थानमा ३ खर्ब ८० अर्ब ९७ करोड ७६ लाख रुपैयाँ सेयर लगानी गरेको देखिन्छ। कम्पनी स्थापना गर्दा प्रस्तावित कम्पनीको प्रबन्धपत्र र नियमावलीका सम्बन्धमा अर्थ मन्त्रालयको पूर्व स्वीकृति लिने गरेको पाइएन। सरकारको प्रतिनिधिको रूपमा मूल कम्पनीमा रहेका सञ्चालक समितिका सदस्यहरू सहायक कम्पनीको सञ्चालक समितिमा समेत प्रतिनिधित्व गरेको देखिन्छ। यसअनुसार स्थापना भएका सहायक कम्पनीले पदाधिकारी एवं कर्मचारीको सेवा सुविधा र आर्थिक दायित्वसम्बन्धी विषयमा निर्णय गर्दा अर्थ मन्त्रालयको सहमति लिने गरेको देखिएन। नेपाल सरकारको पूर्ण वा आंशिक स्वामित्व भएका संस्थानले सहायक कम्पनीको स्थापना गर्ने प्रवन्धपत्र र नियमावली स्वीकृत गर्दा, संशोधन गर्दा, सहायक कम्पनीको सञ्चालक समितिमा नेपाल सरकारको प्रतिनिधित्व गर्दा एवं पदाधिकारी तथा कर्मचारीको सेवा सुविधा र आर्थिक दायित्वसम्बन्धी विषयमा निर्णय गर्दा मन्त्रालयको अनिवार्य रूपमा सहमति लिनुपर्ने व्यवस्था मिलाउन महालेखाले सुझाव दिएको छ। सार्वजनिक ऋणका जोखिम सार्वजनिक ऋणको लागत कम गर्दै वित्तीय जोखिम कम हुने गरी उच्च प्रतिफल लिन महालेखाले सुझाव दिएको छ। प्रतिफल दिने क्षेत्रमा यसको परिचालन आवश्यक भए पनि तयारी बिनाका आयोजनामा पनि ऋणको उपयोग गरिनु, ऋण परिचालन क्षमता कमजोर हुनु, प्रतिबद्धताअनुसार ऋण प्राप्त नहुनु, सरकारको रकम खर्च भइसकेकोमा सोको शोधभर्ना पनि लिन नसक्नु कमजोरी छन्। साथै राजस्व परिचालनमा सुधार हुन नसक्नु, सर्तसहितको ऋण स्वीकार गर्नु, विदेशी विनिमयसम्बन्धी जोखिम बढ्नु, सार्वजनिक ऋण सम्बन्धमा स्पष्ट कानुनी व्यवस्थाको अभाव हुनु आदि छन्। आन्तरिक ऋण व्यवस्थापनका कमजोरी आन्तरिक ऋणतर्फ पनि एक वर्षसम्म भुक्तानी अवधि भएको ट्रेजरी बिलको अंश बढी हुनु, अल्पकालीन अवधिको ऋण दायित्व धेरै भई पुनर्निष्कासनको समयमा ब्याजदरसम्बन्धी जोखिम बढेर जानु आदि समस्या छन्। नेपालको सार्वजनिक ऋण कुल गार्हस्थ्य उत्पादनको ४२ प्रतिशतको हाराहारीमा पुगेको छ। विगत केही वर्षको वैदेशिक ऋण र आन्तरिक ऋणको प्रवृत्ति बढ्दो क्रममा रहेको छ। २०८१ असार मसान्तसम्म आन्तरिक ऋण ११ खर्ब ८१ अर्ब रुपैयाँ र वैदेशिक ऋण १२ खर्ब ५३ अर्ब रुपैयाँ गरी २४ खर्ब ३४ अर्ब रुपैयाँ पुगेको छ। आयोजनापरियोजनाको लाभबाट आय आर्जन गरी ऋणको साँवा ब्याज भुक्तानी गर्नुपर्नेमा आयोजना नै सम्पन्न गर्न नसकिँदा राज्यले अन्यन्त्र ऋण खोजी पुरानो ऋण साँवा ब्याजसहित चुक्ता गर्नु परेको छ। यसले राज्यलाई दीर्घकालसम्म ऋणीको रूपमा रहन बाध्य बनाउने गर्छ। नेपाल जस्ता देशलाई प्रतिफलमुखी भौतिक पूर्वाधार विकासका क्षेत्र मा वैदेशिक ऋण परिचालन गर्न जोड दिनुपर्छ। बर्सेनि ब्याजको भार भएकाले उपयोगमा उच्च सतर्कता अपनाउनुपर्ने अर्थ मन्त्रालयका अनुसार वैदेशिक ऋणको ०१ प्रतिशतदेखि २ प्रतिशतसम्म ब्याज हुने गरेको छ। सबैभन्दा सस्तोमा ऋण दिने जापान हो भने सबैभन्दा बढी लिने दातृ निकाय चीन हो। नेपालमा मुद्रा अवमूल्यनको जोखिमका कारण १२५ प्रतिशतभन्दा बढीको ऋण जोखिमयुक्त हुने जानकार बताउँछन्। लामो समयावधीका ऋण हुने हुँदा यसले साँवा र ब्याज भुक्तानीमा असर गर्छ। मलेसिया, थाइल्यान्ड, कोरियालगायत देशले वैदेशिक सहयोग लिएर आफ्नो अर्थतन्त्रलाई २५ देखि ३० वर्षमा रूपान्तरण गरे। त्यसपछि लिएनन, अर्थविद् केशव आचार्य भन्छन्, हामीकहाँ २००७ सालदेखि अहिलेसम्म वैदेशिक सहायताले परिपक्व बनाउनेभन्दा पनि परनिर्भर बनाएको देखिन्छ। परनिर्भर आर्थिक स्रोतमा मात्र होइन कि कुनै आयोजनाको पूर्वसम्भाव्यता अध्ययन गर्न पनि विदेशीकै भर पर्न थाल्यौं । हामीले आफ्नो क्षमता विकास गर्न सकेका छैनौं। आचार्यका अनुसार प्राविधिक सहयोगमा ९० प्रतिशत विदेशै फर्किने गरेको छ। सरकारले आफ्नो क्षमता विकास गर्न सकेको छैन। दातृ संस्थाहरूले मानसिक, वित्तीय र प्राविधिक रूपमै हामीलाई परनिर्भर बनाएका छन्, उनी भन्छन्, तर, सामाजिक पूर्वाधार विकासमा भने वैदेशिक सहायताको भूमिका छ। नेपालको बजेट व्यवस्थापनमा मात्र नभई वैदेशिक सहायताको ठूलो हिस्सा पुँजीगत खर्च वा विकास खर्चमा पनि हुँदै आएको छ। अतिकम विकसित मुलुक नेपालको कुनै पनि ठूला पूर्वाधार विकासमा शतप्रतिशत योगदान वैदेशिक सहायताको देखिन्छ। त्रिवि शिक्षण अस्पताल महाराजगन्जमा जापान, त्रिभुवन अन्तर्राष्ट्रिय विमानस्थलमा जापान, पूर्वपश्चिम राजमार्गमा अमेरिकीलगायत अन्य दातृ निकाय, दूरसञ्चार प्राधिकरणमा अमेरिका, मेलम्ची खानेपानी आयोजनामा एसियाली विकास बैंक, चक्रपथ सडक सञ्जाल विस्तारमा चीनको सहयोग छ।"
मेक्सिकन नौसेनाको जहाज न्यूयोर्कको ब्रुकलिन ब्रिजमा ठोक्कियो,न्यूयोर्क : अमेरिकास्थित न्यूयोर्क शहरको ब्रुकलिन ब्रिजमा मेक्सिकन नौसेना प्रशिक्षण जहाज ठोक्किएको छ। ब्रिजमा ठोक्किएपछि जहाजमा क्षति पुगेको बीबीसी समाचारमा उल्लेख छ। यो जहाज त्यहाँ विशेष कार्यक्रमको लागि गएको थियो। शनिबार साँझ जहाज यस पुलमुनिबाट गुज्रिरहेको बेला विशाल मस्तूल (जहाजमा रहेको अग्लो खम्बा) पुलमा ठोक्किएको भिडियो सार्वजनिक भएको छ। ठोक्किएपछि जहाजको मस्तूलको केही भाग भाँचिएर जहाजमा खसेको थियो। अमेरिकी मिडियाले उक्त दुर्घटनामा धेरै जना घाइते भएको रिपोर्ट गरेको छ। न्यूयोर्क शहरको आपतकालीन व्यवस्थापन एजेन्सीले राहत कार्यमा संलग्न रहेको बताएको छ। एजेन्सीले घटनाको अन्य विवरण भने दिएको छैन। घटनाको अनुसन्धान भइरहेको उल्लेख छ।
क्रिस्टल प्यालेसलाई एफए कपको उपाधि,काठमाडौं : म्यानचेस्टर सिटीलाई पराजित गर्दै क्रिस्टल प्यालेसले एफए कपको उपाधि जितेको छ। वेम्ब्ले स्टेडियममा शनिबार भएको फाइनल खेलमा क्रिस्टलले सिटीलाई १० ले हराएको हो। क्रिस्टलका एबरेची एजेले खेलको १६ औँ मिनेटमा गरेको गोल नै निर्णायक साबित भएको हो। ३६ औँ मिनेटमा सिटीका खेलाडी ओमार मार्माउसलले पेनाल्टी मा गोल गर्न नसक्दा सिटी खेलमा फर्कन सकेन। क्रिस्टलको उपाधिमा गोलकिपर डेन हेडरसनले उत्कृष्ट प्रदर्शन गरे। सिटीले क्रिस्टललाई डोमिनेट गरेर खेलेपनि नतिजा भने क्रिस्टलको पक्षमा आएको छ। स्टार खेलाडीहरूको अट्याक पनि हेडरसनले रोकेका थिए। क्रिस्टलको उत्कृष्ट डिफेन्स लाइन र गोलकिपरका कारण सिटी निराश बनेको हो। पहिलो हाफमै अग्रता बनाएको क्रिस्टलले उक्त अग्रता जोगाइ राख्दा क्रिस्टलले पहिलो पटक कुनै घरेलु उपाधि जितेको हो। यो उपाधिले क्रिस्टलका समर्थकहरूलाई निकै खुसी बनाएको छ। उपाधि पश्चात उनीहरूले लन्डनमा खुसी साटेका छन्।
"विद्यालय भवनमा अधिक बजेट माग, गुणस्तरमा बेवास्ता","काठमाडौं : आगामी आर्थिक वर्ष २०८२८३ को बजेटमार्फत मुलुकभरबाट शिक्षा तथा मानव स्रोत विकास केन्द्रमा १ हजार ९ सय ९५ वटा योजना माग भएकोमा प्रायः सबै विद्यालय भवन निर्माणमा मात्रै आएको छ। केन्द्रका निर्देशक तथा योजना तथा अनुगमन शाखा प्रमुख टुकराज अधिकारीले आगामी बजेटको तयारीका क्रममा देशभरबाट प्रायः सबै विद्यालय भवन निर्माणमा मात्रै माग आएको जानकारी दिए। शिक्षाका लागि राष्ट्रिय अभियान नेपाल (एनसीई नेपाल)ले बिहीबार आयोजना गरेको शिक्षामा कम्तीमा २० प्रतिशत लगानी, कसरी र जिम्मेवारी कसको ? विषयक छलफल कार्यक्रममा अधिकारीले यस्तो जानकारी दिएका हुन्। तर, सरकारले विद्यालयको भौतिक निर्माणमा धेरै गरिसकेको उनले दाबी गरे। यसैले भौतिक पूर्वाधारलाई दोस्रो प्राथमिकतामा राखेर गुणस्तरलाई पहिलो प्राथमिकतामा राख्न सरोकारवालाहरूको ध्यानाकर्षण गराए। उनी भन्छन्, धेरै स्थानीय तहबाट विद्यालय भवन निर्माणका लागि माग आएको छ। सबैको ध्यान शैक्षिक गुणस्तरमा लगानी गर्नेभन्दा पनि भवन निर्माणमा मात्रै देखिएको छ। भौतिक पूर्वाधारमा धेरै लगानी गरिसकेका छौं। यसैक्रममा उनले अधिकांशमा शिक्षकभन्दा विद्यार्थी कम भएकाले मुलुकभरका सार्वजनिक विद्यालयका झन्डै ६० हजार कक्षा कोठा खाली रहेको समेत जानकारी दिए। यसैले शिक्षा लगानी विस्तारमा चुनौती भएको उनको गुनासो छ। किनभने विद्यार्थी कम भएका विद्यालयहरूलाई गाभ्नका लागि पुनर्संरचना तथा समायोजनमा स्थानीय वर्गहरू नमान्ने भएकाले गाह्रो भइरहेको बताए। यसो हुँदा विद्यालयमा लागत बढेको उनले स्विकारे। यसैक्रममा शिक्षाविद् प्राडा विद्यानाथ कोइरालाले १० हजारभन्दा बढी विद्यालयमा विद्यार्थी घटेको र कहीँ फुटसल बनाएका बारे ध्यानाकर्षण गर्दै त्यस्ता विद्यालयका शिक्षक स्थानान्तरणमा के भएको भन्ने प्रश्न राखेका थिए। यता अर्थ मन्त्रालयका उपसचिव कृष्णप्रसाद शर्माले आफैं पढेको विद्यालयको उदाहरण दिँदै अहिले विद्यार्थीभन्दा शिक्षक धेरै भएको स्थितिबारे उजागर गरे। यसर्थ, विद्यालय समायोजन आवश्यक भएको उनको जोड थियो। यससँगै, अधिकांश योजना तीन तहको सरकारको उस्तै भइरहेका बारे ध्यानाकर्षण गर्दै केन्द्रका निर्देशक अधिकारीले तीनै तहसँग अन्तर सम्बन्धित भएर लगानी व्यवस्थापन र दोहोरोपन नहुने गरी अघि बढ्न जरुरी भएको औंल्याए। आगामी आवको बजेटमा केन्द्रबाट सबै काम भइसकेकाले थप तयारी गर्न नसक्ने बताउँदै बरु प्रदेश र स्थानीय तहको तयारी हुने बेला भएकाले यसमा शिक्षाको लगानीमा जोड दिन पनि उनले सुझाव दिए। यस्तै, राष्ट्रिय प्राकृतिक स्रोत तथा वित्त आयोगका पूर्वअध्यक्ष बालानन्द पौडेलले सबै पूर्वाधारको पनि पूर्वाधार शिक्षा भएको औंल्याए। नयाँ संविधानले मौलिक हकअन्तर्गत आधारभूत तहसम्मको शिक्षा अनिवार्य तथा निःशुल्क गर्ने भनिए पनि सुनिश्चितता हुन नसकेको चिन्ता व्यक्त गरे। यससँगै सरकारी खर्चमा विनियोजन कुशलता कायम गर्न पनि उनले सुझाव दिए। आगामी आवमा शिक्षामा २ खर्ब ६ अर्बको बजेट सिलिङ, कुल बजेटको करिब १०८५ प्रतिशत सरकारले विभिन्न अन्तर्राष्ट्रिय फोरममा सार्वजनिक शिक्षा सवलीकरणका लागि शिक्षामा कम्तीमा २० प्रतिशत बजेटको प्रतिबद्धता गरे पनि व्यवहारमा गर्न नसकेको बताउँदै एनसिई नेपालका अध्यक्ष राजेन्द्र पहाडीले सोहीअनुसार गर्न जोड दिएका छन्। विगत ८१० वर्षयतादेखि शिक्षाको बजेट करिब १०११ प्रतिशतमा सीमित भएको बताउँदै उनले लगानी बढाउन अनुरोध गरे। तर, यता शिक्षा, विज्ञान र प्रविधि मन्त्रालयले आगामी आवका २ खर्ब ६ अर्बको बजेट सिलिङ पाएको छ। यो कुल बजेटको करिब १०८५ प्रतिशत भएको बताउँदै केन्द्रका निर्देशक अधिकारीले सिलिङभन्दा बढी माग गर्न नमिल्ने जनाए। यद्यपि अब संघको बजेट माग गर्ने प्रणाली बन्द भइसकेकाले अपुग बजेट विद्यालयहरूले प्रदेश र स्थानीयबाट माग गर्न सुझाव दिए। यससँगै उनले बजेट वितरणमा कार्यकुशलता खड्किएको बताए। संघबाट पनि बजेट पुग्ने कहाँ भन्ने सुनिश्चितता नभइ लगानी बढाउन नसकिने जनाए। यस्तै, अर्थ मन्त्रालयका उपसचिव शर्माले सरकारको अन्य अनिवार्य खर्चको क्षेत्र ठूलो भएकाले शिक्षामा लगानी बढाउन सम्भव नहुनेबारे पुष्ट्याए। यद्यपि स्थानीय तहले पनि शिक्षामा लगानी बढाउनुपर्नेमा उनले ध्यानाकर्षण गरे। बरु लगानीसँगै गुणस्तर बढाउन जरुरी भएको उनले औंल्याए। शिक्षाको लगानी बढाउने भन्ने मात्रै होइन। शैक्षिक सुशासनमै अभिवृद्धि गर्नुपर्छ। यसो हुँदा अहिलेकै लगानीले पनि प्रतिफल दिन्छ। साथै आगामी दिनमा लगानी बढाउन पनि मद्दत गर्छ, अर्थ मन्त्रालयका उपसचिव शर्माले जोड दिए। पहिलो प्राथमिकतामा विद्यार्थी ड्रपआउट रोक्ने कार्यक्रम ल्याउँदै यसपटक शिक्षा मन्त्रालयले पहिलो प्राथमिकतामा विद्यालय छाड्न नदिनेगरी (ड्रपआउट रोक्ने) कार्यक्रम ल्याउन लागेको केन्द्रका अधिकारीले जानकारी दिए। उनकाअनुसार तथ्यांकले कक्षा ५ देखि १२ सम्ममा ९४९ प्रतिशत विद्यार्थी मात्रै नियमित पठनपाठन गरेको बाँकी करिब ५१ प्रतिशत विद्यालय बाहिर रहेका छन्। यसकारण आगामी आवमा ड्रपआउट हुन नदिने गरी कार्यक्रम गर्न खोजिएको उनले जनाए। यससँगै, हालसम्म बर्सेनि दिवाखाजामा गएको बजेट उत्पादनमा आधारित नभएकाले केही परिवर्तन हुने उनले संकेत गरे।"
