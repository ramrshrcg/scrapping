शीर्षक,विवरण
राजन र सन्तोषी बने रोड रेसका च्याम्पियन,"काठमाडौं : वीर गणेशमान सिंह फाउन्डेसनअन्तर्गत वीर गणेशमान सिंह स्पोर्ट्स कमिटीको आयोजनामा पाँचौं वीर गणेशमान सिंह १० किलोमिटर रोड रेस शनिबार काठमाडौंमा सम्पन्न भएको छ। पुरुषतर्फ त्रिभुवन आर्मी क्लबका राजन रोकायाले ३१ मिनेट २२ सेकेन्डमा दौड पूरा गर्दै उपाधि जिते। उनका सहकर्मी खड्क बहादुर खड्का ३१ मिनेट ५५ सेकेन्डमा दौड समाप्त गर्दै दोस्रो भए भने मुकेश बहादुर पालले ३२ मिनेट १२ सेकेन्डमा दौड पूरा गर्दै तेस्रो स्थान हासिल गरे। बागलुङका तीर्थ पुन चौथो भए भने केन्याका जुलियस मुरीउकीले पाँचौं स्थान प्राप्त गरे। महिलातर्फ भने राष्ट्रिय कीर्तिमानी धाविका सन्तोषी श्रेष्ठले ३८ मिनेट ३ सेकेन्डमा दौड पूरा गर्दै उपाधि जितिन्। त्रिभुवन आर्मी क्लबकी पूर्ण लक्ष्मी न्यौपानेले ३९ मिनेट १९ सेकेन्डमा दौड पूरा गर्दै दोस्रो स्थान प्राप्त गरिन् भने एपीएफका आशा रावतले ४० मिनेट २७ सेकेन्डमा दौड पूरा गर्दै तेस्रो स्थान हासिल गरिन्। सोही क्लबकी फूलमति राना ४० मिनेट २७०१ सेकेन्डमा दौड समाप्त गर्दै चौथो भइन्। दौड दरबारमार्गस्थित एडिडास शोरुमबाट बिहान ७ बजे सुरु भई भद्रकाली, रत्नपार्क, जमल, दरबारमार्ग, केशरमहल, लैनचौर, लाजिम्पाट, महाराजगन्ज, बालुवाटार, नक्शाल, जय नेपाल हल हुँदै पुनः दरबारमार्गमै समाप्त भएको थियो। प्रतियोगितामा विभागीय टिम, संघसंस्था, विद्यालयकलेज, विदेशी धावकसहित करीब ५५० खेलाडीहरूको सहभागिता रहेको थियो। पुरुष तथा महिला दुवैतर्फ प्रथम स्थान प्राप्त गर्ने खेलाडीले नगद ६० हजार, दोस्रोले ३० हजार, तेस्रोले १५ हजार, चौथोले १० हजार र पाँचौँले ५ हजार रुपैयाँ पुरस्कार प्राप्त गरेका छन्। दौडको कोर्ष रेकर्ड भने अझै भंग हुन सकेन। महिलातर्फ राजपुरा पछाईको ३६ मिनेट ४३२ सेकेन्ड र पुरुषतर्फ गोपीचन्द्र पार्कीको ३१ मिनेट ११४ सेकेन्ड कोर्ष रेकर्ड कायम छ।"
पाकिस्तानमा आत्मघाती बम विस्फोटमा आठ सुरक्षाकर्मीको मृत्यु,"काठमाडौं : पाकिस्तानको उत्तरी वजिरिस्तानको मिर अली क्षेत्रमा भएको आत्मघाती बम विस्फोटमा आठ सुरक्षाकर्मीको मृत्यु भएको छ। खैबर पख्तुनख्वाका मुख्यमन्त्री अली अमिन गंडापुरले एक विज्ञप्तिमा आठ सुरक्षाकर्मी मारिएको पुष्टि गरेका छन्। यद्यपि, पाकिस्तानी सेनाको जनसम्पर्क विभागले यस सम्बन्धमा अहिलेसम्म कुनै वक्तव्य जारी गरेको छैन। खैबर पख्तुनख्वाका मुख्यमन्त्रीद्वारा जारी विज्ञप्तिमा सुरक्षाकर्मीका परिवारप्रति समवेदना व्यक्त गरिएको छ। विज्ञप्तिमा देशमा शान्ति स्थापना गर्न र आतंकवाद उन्मूलन गर्न सुरक्षा बलले अभूतपूर्व त्याग गरेको पनि उल्लेख छ। यसले आतंकवादविरुद्ध राष्ट्रको संकल्प र मनोबललाई अझ बलियो बनाएको छ।"
बैंकिङ कसूर मुद्दाका २ जना फरार प्रतिवादी पक्राउ,"काठमाडौं : बैंकिङ कसूर मुद्दाका २ जना फरार प्रतिवादी पक्राउ परेका छन्। पक्राउ पर्नेमा तनहुँको बन्दिपुर गाउँपालिका१ का ४७ वर्षीय विष्णु बहादुर भण्डारी र काठमाडौं महानगरपालिका२६ का रोल्पा माडी गाउँपालिका४ घर भएका ३८ वर्षीय प्रेम बहादुर विक रहेका छन्। काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले जिल्ला अदालत काठमाडौंको २०८० मंसिर २७ गतेको फैसलाले उक्त मुद्दामा ११ लाख रुपैयाँ जरिवाना र १ महिना कैद सजाय ठहर भई फरार रहेका विष्णु बहादुरलाई काठमाडौं महानगरपालिका३, महाराजगंजबाट शुक्रबार पक्राउ गरेको हो। साथै सोही मुद्दामा फरार रहेका प्रेम बहादुरलाई काठमाडौं महानगरपालिका२६ गोंगबुबाट बिहीबार प्रहरीले पक्राउ गरेको हो। पक्राउ परेकामध्ये विष्णु बहादुरलाई फैसला कार्यान्वयनको लागि जिल्ला अदालत काठमाडौंमा पेश गरिएको छ। प्रेम बहादुरलाई आवश्यक अनुसन्धान तथा कारबाहीका लागि इलाका प्रहरी कार्यालय कोहलपुर पठाइएको छ।"
कर्णेल उजिरसिंहको त्यो पहरेदारी,"गाउँको टुप्पोमा छ नुवाकोटगढी किल्ला । चारपाटे आकारको किल्लाभित्र पुराना अवशेष देख्न सकिन्छ । पौराणिक शिल्प पोखिएका इँटा, ढुंगा र संरचना भत्किएको जस्तो लाग्ने काठका अवशेषहरू । किल्लाको छेउमै कुँदिएका छन्, केही शिलालेख । नुवाकोटगढी किल्लाको नजिकै स्थापना गरिएको छ, भैरवकामना मन्दिर । पञ्चदेवमध्येका देव, विष्णुको चतुर्भुज स्नाथक मूर्ति यस मन्दिरमा राखिएको छ । यसका साथै सेनहरूको आराध्यदेव भैरवको सेनकालीन भैरव मूर्ति पनि छ । मन्दिरको भित्तामा राष्ट्रगुरु योगीराज योगी नरहरिनाथले लेखेको अष्टभैरवाष्टकम् पनि कोरिएको छ । भैरव मन्दिरको छेउमै छन्, खाँडदेवी मन्दिर र कोटघर । देवीदेवताको बासस्थान र शक्ति रहेको पाल्पाको नुवाकोटगढी ऐतिहासिक एवं धार्मिकस्थलको रूपमा परिचित छ । मन्दिरको सिँढी झरेपछि पुगिन्छ, बुटवलदेखि नुवाकोटगढीसम्म सिद्धार्थ केवलकार स्टेसन । ऐतिहासिक गौरवको स्थान : पाल्पा जिल्लाको तिनाउ गाउँपालिकामा पर्ने नुवाकोटगढी किल्ला ऐतिहासिक र पर्यटकीय स्थल हो । सेनकालीन समयमा नै नुवाकोटगढी किल्ला स्थापना गरिएको हुन सक्ने विभिन्न अनुमान छ । उक्त स्थानको गढी र किल्लालाई संरक्षण गर्ने अभियानमा लागेको छ गाउँपालिका । किल्ला नपुग्दै केही तल कर्णेल उजिरसिंह थापाको सालिक निर्माण गरिएको छ । हातमा तरबार लिएर उभिएका कर्णेल उजिरसिंहको सालिकले भनिरहे झैं लाग्छ, नेपाल अंग्रेज युद्धमा नेपाललाई जिताउन मोर्चाबन्दी गरिएको यो ठाउँ तिमीहरूले संरक्षण गर्नू । नेपालीको वीरता र युद्धकौशललाई विश्वभरि सुनाउनू । ताकि नेपालीको स्वाभिमान र हिम्मतमाथी कसैले पनि प्रश्न उठाउन नपाऊन् । नेपालअंग्रेजबीच भएको युद्धमा यही नुवाकोटगढीमा मोर्चाबन्दी गरी नेपालले अंग्रेजमाथि विजय हासिल गरेको थियो । इतिहासकार तथा लेखक निर्मल श्रेष्ठको पुस्तक पाल्पा नुवाकोट : द लिभिङ हेरिटेजमा लेखिएको छ, उजिरसिंह थापाको तैनाथीमा लडिएको युद्धमा विजय प्राप्त भयो । यसले नेपालको राष्ट्रियता, राष्ट्रियता बुजुद, राष्ट्रिय अस्मितालाई उचाइमा पुर्याउनुको साथै नेपाली सेनाको वीरता, धीरता र रणकौशललाई स्वर्णअक्षरले इतिहासको पानामा अभिलेखीकरण गर्ने काम गरेको छ । नेपाली सेनाको पदयात्रा टोली नुवाकोटगढीमा : गत वैशाख ७ गते नेपाली सेनाको पदयात्रा टोली पाल्पा जिल्लाको नुवाकोटगढीमा पुगेको थियो । गोरखादेखि जितगढीसम्मको ३०५ किलोमिटरको दूरी यो टोलीले हिँडेरै पार गरेको थियो । एकीकरण पदयात्रा टोली नेपाल एकीकरणको समयमा प्रयोग भएका पदमार्ग, युद्धमा प्रयोग भएका गढी, दरबार, किल्ला, बाटो, चौताराहरूलाई पछ्याउँदै नुवाकोटगढी पुगेको थियो । टोलीले नेपाल एकीकरणको समयमा प्रयोग भएको पदमार्ग, युद्धमा प्रयोग भएका गढी, दरबार, युद्धस्थल, पानीपँधेरा, चौताराहरूको अवलोकन गरेको थियो । १८७१ देखि १८७२ सालमा भएको नेपाल अंग्रेज युद्धमा जितगढी क्षेत्रबाट खटिएका कर्णेल उजिरसिंह थापाको नेपाली सेनाले अंग्रेज फौजलाई वैशाख ७ गते पराजित गरेको इतिहास छ । नेपाली सेनाका अनुसार विजयको यो इतिहास संवद्र्धन तथा प्रवद्र्धन गरी भावी पुस्तामा हस्तान्तरण गर्न गोरखा जितगढी एकीकरण पदयात्रा गरिएको हो । नेपालीहरूमा राष्ट्रिय एकताको भावना जागृत गराउन, एकीकरण मार्गमा रहेका सेनासँग सम्बन्धित विषयवस्तुको दस्ताबेजीकरण गर्न, ऐतिहासिक पर्यटकीय पदमार्गको विकास गर्न जनताबीचको सम्बन्धलाई बलियो बनाउन पदयात्राले विशेष भूमिका राख्छ । पाल्पामा धेरै मात्रा युद्धसँग सम्बन्धित गढी, किल्ला, कोत, दरबार, चौतारा, विश्रामस्थलहरू छन् । परापूर्वकालदेखि बेग्लै अस्तित्व : इतिहासकार श्रेष्ठका अनुसार, नुवाकोटगढीकै पूर्वी धाँचमा एक करोड दस लाख वर्ष पुरानो रामापेथिकस (पशु शास्त्रीय प्रसंगमा मानव पुर्खा)को बंगारा पाइनुले मानव विकासको उद्गम स्थलको रूपमा प्रागऐतिहासिकतासँग पाल्पा नुवाकोट जोडिएको छ । श्रेष्ठकै पुस्तकमा लेखिएअनुसार जिजस क्राइस्ट कार्पेन्टरहरूको समूहसँग सिल्करोड हुँदै जेरुसेलम, ब्याकट्रा, काबुल, पञ्जाव अनि बनारस र बुद्धको जन्मस्थल कपिलवस्तु पुगेका थिए । यहाँ जिजसले ६ वर्षसम्म पूर्वीय दर्शनको अध्ययन गरेको इतिहास छ । अध्ययनपश्चात् पेलिस्टाइन फर्कने क्रममा जिजसले कपिलवस्तु, बुटवल हुँदै पाल्पा नुवाकोटकै यही बाटो प्रयोग गरी ल्हासा र लद्दाख पुगेका थिए । मुगल साम्राज्यको विस्तारसँगै भारतका हिन्दुहरूमाथि जजिया र तीर्थयात्रा कर लगाइएको थियो । यी करको भारले गर्दा नेपालका मुक्तिनाथ, पशुपतिनाथजस्ता हिन्दु तीर्थस्थलहरूमा भारतीय हिन्दुहरूको आकर्षण बढेको थियो । भारतबाट नेपालमा तीर्थाटन गर्न आउने भक्तजनको प्रमुख बाटो थियो यो पाल्पा नुवाकोटको मार्ग । तेह्रोैं शताब्दीमा तिब्बत र भारतबीचको व्यापार सञ्चालन गर्न नेपालको यही मार्ग नै प्रमुख थियो । यो बाटो तराईको टलहट्टीबाट नुवाकोट पाल्पा हुँदै तिब्बत पुगिन्थ्यो । पौराणिक कालमा धार्मिकस्थलको रूपमा रहेको यो नुवाकोटगढी सेनकालमा श्री गोपाल योगीलगायत विभिन्न सिद्धहरूको विचरणस्थल र तपोभूमि रहेको थियो । कोटघरमा दसैंको नौरथामा मगर पुजारीबाट पुजा हुने गर्छ । यहाँको रैथाने मगरहरूको संस्कृति, रीतिरिवाज, रहनसहन र मादलुको तालसँगै गुञ्जिने झ्रामे, सोरठीजस्ता लोकभाकाले यहाँको सांस्कृतिक पक्षलाई समेटेको छ । पयापर्यटन, सांस्कृतिक पर्यटन, माउन्टेनियरिङ पर्यटन, धार्मिक पर्यटन, ऐतिहासिक पर्यटनहरूको प्रचुर सम्भावना बोकेको पाल्पा नुवाकोट विशेष छ । प्राचीन नुन बोक्ने बाटो : तिनाउ गाउँपालिकाका उपाध्यक्ष लालबहादुर थापाका अनुसार पाल्पाको नुवाकोटगढी प्राचीन नुन बोक्ने बाटोको रूपमा पनि चर्चित छ । पोखरा बुटवल जोड्ने सिद्धार्थ राजमार्ग नबन्दै यो बाटो प्राचीन नुन बोक्ने बाटो, ऐतिहासिक मार्गको रूपमा रहेको थियो । लमजुङ, प्युठान, गुल्मी, अर्घाखाँची, तनहुँ कास्की, बागलुङ, स्याङ्जाका बासिन्दाले आफ्नै घरमा उत्पादन भएको घिउ र मह बोकेर बटौलीमा बेच्ने गर्थे । बटौलीबाट घर फर्कंदा नुन र मट्टीतेल लिएर फर्कने गर्थे । २०२९ सालमा सिद्धार्थ राजमार्ग सञ्चालनमा आएपछि यो मार्ग कम प्रयोग हुन थाल्यो । उपाध्यक्ष थापा भन्छन्, नुवाकोटगढी किल्ला सेनकालमै बनेको इतिहास छ । कर्णेल उजिरसिंह यहाँ आउनुअघि नै नुवाकोटगढी, जितगढी, काठेगढी बनिसकेको थियो । किल्ला मणिमुकुन्द सेनको पालामा बनेको हो । ऐतिहासिक किल्ला संरक्षण गर्न पालिकाले निजी क्षेत्रसँग सहकार्य गरिरहेको छ । निजी क्षेत्रको २०० करोड लगानीमा सिद्धार्थ केवलकार बनेको छ । होटल, पार्कजस्ता संरचना बनिरहेका छन् । केवलकार स्टेसनको नजिकै छ सिद्धार्थ गौतम बुद्धको सालिक । सालिक हेर्दै गर्दा यस्तो लाग्छ, नुवाकोट गढीको अग्लो स्थानमा उभिएर गौतम बुद्धले शान्तिको सन्देश बाँडिरहेका छन् । पालिकाले नेपाली सेनासँग सहकार्य गरेर नुवाकोटगढी पुग्ने पैदल ट्र्याक बनाएको छ । भगवती मन्दिर निर्माण गर्ने पहल भइरहेको छ । कालभैरवको मन्दिर पनि पुनर्निर्माण गरिएको छ । पर्यटनको प्रचुर सम्भावना, गाउँपालिकाको प्राथमिकतामा : तिनाउ गाउँँपालिकाका अध्यक्ष प्रेम श्रेष्ठका अनुसार, नुवाकोटगढीलाई पालिकाले प्राथमिकतामा राखेर पर्यटकीय स्थानको रूपमा विकास गरिरहेको छ । पाल्पाको दोभान हँुदै त्यहाँ पुग्ने बाटोको स्तरोन्नतिका लागि संघीय सरकारसँग समन्वय गरिरहेको छ । गत वर्षको बजेटबाट १ करोड ६२ लाख रुपैयाँ स्वीकृत भएको थियो । गत पुस महिनामा पुन : रकमान्तर गरी सोही बाटोका लागि ६ करोड रुपैयाँ विनियोजित गरिएको छ । दुवै रकमको काम सुरु भइसकेको छ । अध्यक्ष श्रेष्ठ भन्छन्, नेपाली भएर विश्वको सामु चिनिन पुर्खाले गरेको ऐतिहासिक कामको संरक्षण गर्न जरुरी छ । नेपालअंग्रेज युद्धको विजयगाथासँग जोडिन्छ, यो गढीको इतिहास । पाल्पाको सेनापति थिए उजिरसिंह । अंग्रेजहरूले आक्रमण गर्ने सूचना थाहा पाएपछि उनले पाल्पा तानसेनमा रणउजेश्वरी भगवती माईलार्ई प्रार्थना गरेका थिए भन्ने इतिहास छ । यो युद्ध जितेर आयौं भने पञ्चवलीसहितको सिन्दूर जात्रा निकाल्ने छौ भनेर रण उजेश्वरी भगवतीलाई भाकल गरेका थिए । कर्णेल उजिरसिंहको टोली तानसेन, काजीपौवा, मस्याम, सिस्नेखोला, रानीवास हँुदै नुवाकोटगढीमा गएर युद्धको सुरुआत गरेको थियो । युद्ध जितेपछि उजिरसिंहले पाल्पामा रणउजेश्वरी भगवती मन्दिरको स्थापना गरेर पूजाआजा सुरु गराएका हुन् । व्यवस्थित बस्ती निर्माणका लागि गाउँपालिकाले योजना बनाइरहेको अध्यक्ष श्रेष्ठले बताए । उनका अनुसार प्रदेश सरकारले ३ करोड २० लाखको लागतमा नुवाकोट सांस्कृतिक डबली निर्माण गरेको छ । यहाँको कलासंस्कृति जगेर्ना गर्न यो डबली निर्माण गरिएको हो । लोप हुने अवस्थामा पुगेको स्थानीय मगर समुदायको ठूलो नाच, झ्याउरे नाच, सोरठी नाचहरूको संरक्षण गर्न काम गरिरहेको छ । के छैन र नुवाकोटमा ? : नुवाकोट विकास समितिका अध्यक्ष माधव नेपालका अनुसार, पुरातात्त्विक र सांस्कृतिक र ऐतिहासिक क्षेत्र हो नुवाकोटगढी । प्राकृतिक सुन्दरता र छटाले भरिपूर्ण छ । यो स्थल मनोरम र चिसो हावापानीका लागि चर्चित छ । यहाँबाट बुटवलको दृश्य अवलोकन गर्न पाइन्छ । बुटवल र लुम्बिनी घुम्न आउने पर्यटकलाई नुवाकोटमा बास बसाल्ने योजनामा छ, नुवाकोट विकास समिति । भन्छन्, नुवाकोटगढीमा सबथोक छ । ऐतिहासिक भैरवको मन्दिर छ । नुवाकोटगढी किल्ला छ । तोपहान क्षेत्र छ । नजिकै छ, काठेगढी, कर्णेल उजिरसिंहले आफ्नो रणनीतिक योजना तर्जुमा गरेको ठाउँ छ । राणाकालीन भन्सार र टक्सार क्षेत्र यही छ । बटौलीमा नुन किनेर गाउँ फर्कंदै गर्दा प्रयोग गरेको बाटो र डोको बिसाएको चौपारी पनि यही छ । रानी इनार यही छ । समिति र प्रदेश विकास समितिको सहकार्यमा नुवाकोट सांस्कृतिक डबली तयार भएको छ । नुवाकोट भगवतीको मन्दिर निर्माण कार्य प्रारम्भ अन्तिम चरणमा पुगेको छ । तिरुपति बालाजी मन्दिर निर्माण सुरु गरिएको छ । दक्षिण भारतमा रहेको तिरुपति बालाजीको मन्दिर नुवाकोटगढीमा निर्माण गर्न मूर्ति निर्माण भइसकेको छ । चर्चित तोपहान क्षेत्र : तोपहान भनेको तोप पड्काउने स्थान । सेनवंशीय राजाहरूलाई सुरक्षा दिन प्रत्येक घण्टामा तोप पड्काउने डाँडो पनि पाल्पा नुवाकोटमै छ । किल्लाको पूर्वतर्फ अलिकति उकालो हिँडेपछि भ्यु टावर पुग्न सकिन्छ । भ्यु टावरभन्दा माथिल्लो अग्लो डाँडो नै तोपहान क्षेत्रको रूपमा चर्चित छ । यही ठाउँमा दिनमा दुईपटक तोप पड्काउने परिपाटी सुरु गर्न समितिले पहल गरिरहेको छ । सेनवंशीय राजा मणिमुकुन्द सेनको पालामा यो डाँडामा दरबार रहेको इतिहास छ । तराईमा गर्मी बढ्दा यही नुवाकोटका दरबारमा बसेर उनले शासन चलाउँथे । सेन राजाले जाडो महिनामा बुटवलको मणिमुकुन्द पार्कमा रहेको दरबारमा बसेर राज्य चलाउने गर्थे । उनको सुरक्षाका लागि एक एक घण्टामा तोप पड्काउने चलन थियो भन्ने इतिहास छ । यो गढीको पश्चिम डाँडोमा काठेगढी छ । निर्माण भएका हतियारलाई काठेगढीमा लगेर संरक्षण गर्ने परिपाटी थियो । उजुर सिंहको पालामा पनि उनले आफ्ना हतियार यही काठेगढीमा सुरक्षित गरेको इतिहास छ ।"
जननेताको जन्मजयन्तीमा पूर्वराष्ट्रपति भण्डारीको भावुक सम्बोधन (पूर्णपाठसहित),"काठमाडौं : जननेता मदन भण्डारीको ७४ औँ जन्मजयन्तीको अवसरमा मदन भण्डारी फाउण्डेशनले शनिबार काठमाडौंमा कार्यक्रमको आयोजना गर्यो। त्यसअवसरमा जबजका तीन दशक विषयक राष्ट्रिय गोष्ठी गरिएको हो। गोष्ठीमा पूर्वराष्ट्रपति विद्यादेवी भण्डारीसहित प्रधानमन्त्री तथा एमाले अध्यक्ष केपी शर्मा ओली र वरिष्ठ उपाध्यक्ष ईश्वर पोखरेललगायत उपस्थित रहेका थिए। कार्यक्रमलाई सम्बोधन गर्दै भण्डारीले एमालेको राजनीतिमा पुनः सक्रिय भएको घोषणा गरिन्। उनले पार्टीको राजनीतिक यात्रालाई निरन्तरता दिने उद्देश्यका साथ पार्टी सदस्यता नवीकरण गरेको बताइन्। कार्यक्रमलाई सम्बोधन गर्ने क्रममा मदन भण्डारीलाई सम्झिएर उनी बेलाबेला भावुक भइन्। उनले मदन भण्डारीको जिप दुर्घटना सम्झिँदै भावुक भएकी हुन्। भावुक हुँदै उनले भनिन्,विडम्बना ! नेपालका एक विचारक जसले मुलुकका निम्ति नयाँ विचार जनताको बहुदलीय जनवाद (जबज) प्रतिपादन गर्नुभयो, त्यसलाई आफ्नो पार्टीको पाँचौँ राष्ट्रिय महाधिवेशनबाट पारित गराउनु भयो, त्यसमाथि छिमेकी मुलुक भारत तथा चीनको भ्रमण गरेर अन्तर्राष्ट्रिय जगतमा विमर्श चलाउँदै हुनु हुनुहुन्थ्यो र मुलुकमा कम्युनिष्ट आन्दोलनको विकास तथा विस्तारका निम्ति सघन रूपमा कार्यक्रममा सहभागी हुँदै जनता एवं पार्टीका नेता तथा कार्यकर्तासँगको भेटघाट तीव्र पार्दै हुनुहुन्थ्यो, यस्तै राजनीतिक व्यस्तताका बीच उहाँ सवार जीप २०५० साल जेठ ३ गते रहस्यमय जीप दुर्घटनामा पर्यो र उहाँले आफ्नो जीवन गुमाउनु पर्यो। उनले दुःख र पीडाका बीचबाट मदन भण्डारी फाउन्डेशनको सुरु गर्नुपरेको बताइन्।"
ठूलो परिमाणमा लागुऔषधसहित तीनजना पक्राउ,सिन्धुली : सिन्धुलीमा ठूलो परिमाणमा लागुऔषधसहित तीनजना कारोबारी पक्राउ परेका छन्। कमलामाई नगरपालिका९ भिमानस्थित बिपी राजमार्गमा सवारी चेकजाँच गर्ने क्रममा अवैध लागुऔषधसहित एक जनालाई र उनको बयानका आधारमा थप दुई जनालाई काठमाडौंबाट पक्राउ गरिएको हो। सिन्धुलीका प्रहरी प्रमुख लालध्वज सुवेदीका अनुसार बीपी राजमार्गअन्तर्गत बर्दिवासबाट काठमाडौंतर्फ जाँदै गरेको मधेश प्रदेश ०४२००१ ज ०१५५ नम्बरको इभि भ्यानमा लागुऔषधसहित सवार बरहथवा नगरपलिका७ सर्लाहीका ३० वर्षीय विक्रम चौधरीलाई लागुऔषध नियन्त्रणमा लिएको हो। लागुऔषध नाइट्राभेट २ हजार ८ सय ८० ट्याबलेट र गाडीको छतमा राखेको जुटको बोराबाट लागुऔषध ट्रामाडोल २९ हजार ट्याबलेट फेला परेको प्रहरीले जनाएको छ। प्रहरी प्रमुख सुवेदीका अनुसार उक्त लागुऔषधका धनी सिन्धुपाल्चोकको ठुलोपाखर गाउँपालिका६ का २६ वर्षीय सफल श्रेष्ठ र सिन्धुलीको फिक्कल गाउँपालिका६ का २६ वर्षीय राहुल तामाङलाई काठमाडौंबाट पक्राउ गरिएको हो।
सिन्धुलीको तिनपाटन१० बागमती प्रदेशकै पहिलो पोषणमैत्री वडा घोषणा,"सिन्धुली: सिन्धुलीको तिनपाटन गाउँपालिका१० को वडा कार्यालयले लाई पोषणमैत्री वडा घोषणा गरिएको छ। शनिबार तिनपाटन गाउँपालिका१० का वडाध्यक्ष पुण्यहरि भुजेलको अध्यक्षतामा भएको कार्यक्रममा जिल्ला समन्वय समिति सिन्धुलीका प्रमुख कार्साङ लामाले उक्त वडालाई पोषणमैत्री स्थानीय शासन वडा घोषणा गरेका हुन्। यसअघि विभिन्न १६ वटा सूचकहरू पूरा गर्दै उक्त वडाको स्वास्थ्य चौकीलाई पोषणमैत्री स्वास्थ्य संस्था घोषणा गरेर काम गर्दै आएको गाउँपालिकाले थप ३४ वटा सूचकहरु पूरा गरी शनिबार वडालाई नै पोषणमैत्री वडा घोषणा गरेको हो। स्थानीय जनप्रतिनिधि, राजनीतिक दल, स्वास्थ्यकर्मी, महिला स्वयमसेविका, शिक्षक विद्यार्थीहरूको सहभागितामा बाजागाजा सहित धुमधामका साथ सो वडालाई पोषणमैत्री वडा घोषणा गरिएको छ। यो बागमती प्रदेशका १३ वटा जिल्लाका स्थानीय तहहरूमध्ये तिनपाटन १० को पोषणमैत्री वडा पहिलो हो।"
रम्वेफेदी झोलुंगे पुलले घट्यो गोलन्जोर र फिक्कलको भौतिक दूरी,"सिन्धुली : वर्षातको समयमा उर्लेर आउने वाक्सु खोलाका कारण गोलन्जोर गाउँपालिका१ को रम्वेफेदी र फिक्कल गाउँपालिका२ को चण्डीभन्ञ्याङ भौगोलिक रूपमा टाढा थिए। हेर्दा वारिपारि देखिए पनि वाक्सु खोलामा आउने बाढीका कारण दुई पालिका बीचको वडाहरू भौगोलिक रूपमा जोडिन कठिन थियो। तर, झण्डै १४ महिनाको मेहनतबाट ९५ मिटर लामो झोलुंगे पुल निर्माण सम्पन्न भएपछि शनिवारबाट दुवै पालिकाका वडाहरू भौगोलिक रूपमा नै जोडिएका छन्। वाक्सु खोलामा वर्षौंदेखि पक्की पुलको पर्खाइमा बसेका रम्वेफेदी र चण्डीभन्ञ्याङका स्थानीयहरू झोलुंगे पुल निर्माण हुँदा पनि निक्कै हर्षित छन्। संघिय सरकारको ६४ लाख रुपैयाँ ससर्त अनुदान र गोलन्जोर गाउँपालिकाको ११ लाख गरी कुल ७५ लाख रुपैयाँको लगानी तथा नेपाल रेडक्रस सोसाइटी सिन्धुलीको प्राविधिक सहयोगमा स्थानीय उपभोक्ताले नै उक्त पुल निर्माण सम्पन्न गरेका हुन्। १४ महिना लगाएर निर्माण सम्पन्न गरिएको झोलुंगे पुलको शनिबार गोलन्जोर गाउँपालिकाका उपाध्यक्ष ज्वाला प्रसाद न्यौपाने (पुकार)ले एक कार्यक्रमका बीच उद्घाटन गरेसँगै नियमित सञ्चालनमा आएको छ। वाक्सु खोलामा यसअघि पुल नहुँदा वर्षातको समयमा उर्लेर आउने बाढीले विद्यार्थी तथा स्थानीयमा कति बेला बगाउने हो भन्ने चिन्ता हुने गरेको थियो। गोलन्जोर १ को च्याकुटार, भन्ञ्याङखानी, रम्वेफेदी, भालुभन्ञ्याङ, विर्ताटार लगायतका सयौं विद्यार्थीहरू वाक्सु खोलामा हेलिएर फिक्कल गाउँपालिका २ स्थित चण्डीभन्ञ्याङ माविमा अध्ययन गर्न जान बाध्य थिए। बाढी आउँदा कतिपय विद्यार्थीहरू विद्यालय जानै नसकेर घरमा बस्नु पर्ने अवस्था आउँथ्यो। तर अहिले गोलन्जोर गाउँपालिकाको पहलमा झोलुंगे पुल तयार भएपछि राहत महसुस गरेका छन्।"
एमाले राजनीतिमा फर्कने विद्यादेवी भण्डारीको घोषणा,"काठमाडौं : पूर्वराष्ट्रपति विद्यादेवी भण्डारीले पुनः नेकपा एमालेको सक्रिय राजनीतिमा फर्कने घोषणा गरेकी छन्। मदन जयन्तीका अवसरमा भण्डारीले एमालेको राजनीतिमा पुनः सक्रिय भएको औपचारिक घोषणा गरेकी हुन्। भण्डारीले पार्टीको राजनीतिक यात्रालाई निरन्तरता दिने आफूले पार्टी सदस्यता नवीकरण गरेको बताइन्। फरक ढङ्गको राजनीतिक जिम्मेवारीबाट मुक्त भएपछि नेकपा (एमाले) मै रहेर पार्टीको राजनीतिक यात्रालाई निरन्तरता दिने पवित्र उद्देश्यका साथ मैले पार्टी सदस्यता नवीकरण गरेको छु, उनले भनिन्, अब म नेकपा (एमाले) परिवारको एक सदस्यको रूपमा पुनः जोडिएको छु र यसमा म गर्व गर्दछु । भण्डारीले आफ्नो कुनै विशिष्ट महत्वाकांक्षा नरहेको पनि बताइन्। देश र जनताको हित नै मेरो ध्येय र लक्ष्य हो। जननेताले भन्ने गर्नुहुन्थ्यो जनता भनेका भगवान् हुन् । साथै उहाँले भन्नुभएको थियो राजनीतिमा थकाई भन्ने शब्दावली हुँदैन,उनले भनिन्,आज तपाईँहरूका बीचमा हुँदा मदनका यी भनाइहरू मैले पुनः स्मरण गर्दै यहाँ उल्लेख गरेको छु। व्यवहारका कसीबाट खारिएका यी भनाइलाई आदर्श मानेर आफू समर्पित बनिरहने उनले बताइन्। उनले भनिन्,राजनीतिक यात्रामा आजका दिनसम्म आइपुग्दा मलाई राजनीतिक उतारचढावले धेरै कुरा सिकाएका छन्, बुझाएका छन् र थप परिपक्व समेत बनाएका छन्। भण्डारीले सदा झैँ सबैको सधैँभरि माया र विश्वास पाउनले विश्वास व्यक्त गरिन्।"
झापा सुपर कप इजरायल२०२५ हुने,"काठमाडौं : झापा सुपर कप इजरायल हुने भएको छ। इजरायलमा रहेका नेपालीभाषी समुदायलाई खेलकुदको माध्यमबाट एकताबद्ध गर्ने लक्ष्यसहित झापा सुपर कप इजरायल२०२५ हुने भएको हो। इजरायलमा पत्रकार सम्मेलन गर्दै आयोजक क्लब झापा एफसी इजरायलका संस्थापक अध्यक्ष खेमराज जम्मर कट्टेलले प्रतियोगिताको टाइटल स्पोन्सर झापाली समाज इजरायलको तर्फबाट अध्यक्ष मुना अधिकारीबाट च्याम्पियन ट्रफी तथा पहिलो पुरस्कार आयोजकलाई हस्तान्तरण गरिएको जानकारी दिए। पत्रकार सम्मेलनमा कप र मेडलको सार्वजनिक, खेल तालिका र प्रतियोगिता सञ्चालनका नियमबारे जानकारी गराइएको छ। प्रतियोगिता जुलाई १८, २०२५ मा आयोजना हुने छ। प्रतियोगितामा इजरायलमा सक्रिय ८ वटा नेपाली भाषी फुटबल क्लब सहभागी हुनेछन्। जसमा झापा एफसी इजरायल, कायापलट एफसी, केवाईसी एफसी, राईजिङ स्टार एफसी, मनिपुर गोरखा एफसी, सेभेन स्टार हाईफा, युनाइटेड दार्जिलिङ र लायन तेलअविव एफसी रहेका छन्। प्रतियोगिताको विजेता टिमलाई १० हजार ५ सय सेकल झण्डै नेपाली ४ लाख ५० हजार रुपैयाँ, ट्रफी र मेडल प्रदान गरिनेछ भने दोस्रो हुने टिमले ५ हजार ५ सय (नेपाली २ लाख ५० हजार रुपैयाँ)सहित ट्रफी र मेडल प्राप्त गर्नेछन्। यस्तै, उत्कृष्ट खेलाडी, गोलकिपर, डिफेन्डर, टप स्कोरर, एमभिपि, राईजिङ स्टार लगायत विभिन्न विधागत पुरस्कारहरू पनि प्रदान गरिने छन्। खेलकुदको प्रवर्द्धनसँगै सामाजिक उत्तरदायित्व निर्वाह गर्दै झापा एफसी इजरायलले इजरायलमा स्थापित गोरखा क्रिकेट क्लबका संस्थापक अध्यक्ष राजु रिजाललाई १५ सेट जर्सी हस्तान्तरण पनि गरेको छ।"
सोमबार रातिसम्म देशका विभिन्न प्रदेशमा भारी वर्षा हुने,"काठमाडौं : सोमबार रातिसम्म देशका विभिन्न स्थानमा भारी वर्षा हुने भएको छ। आइतबार देशभर साधारणतयादेखि पूर्णतया बदली रहनेछ। मौसम पूर्वानुमान महाशाखाका अनुसार गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेश लगायत देशका पहाडी भूभागका धेरै स्थानहरूमा तथा बाँकी भूभागका केही स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। गण्डकी प्रदेश, लुम्बिनी प्रदेश, कर्णाली प्रदेश र सुदुरपश्चिम प्रदेशको थोरै स्थानहरुमा तथा बाँकी प्रदेशको पहाडी भूभागका एकदुई स्थानमा भारीदेखि धेरै भारी वर्षाको पनि सम्भावना रहेको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको छ। आइतबार राति देशभर साधारणतयादेखि पूर्णतया बदली रहनेछ। गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेश लगायत देशका पहाडी भूभागका धेरै स्थानहरूमा तथा बाँकी भूभागका केही स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। लुम्बिनी प्रदेश,कर्णाली प्रदेश र सुदुरपश्चिम प्रदेशको थोरै स्थानहरुमा तथा बाँकी प्रदेशको पहाडी भूभागका एकदुई स्थानमा भारीदेखि धेरै भारी वर्षाको पनि सम्भावना रहेको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षा हिमपातको सम्भावना रहेको छ। सोमबार देशभर साधारणतयादेखि पूर्णतया बदली रहनेछ। महाशाखाका अनुसार गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेश लगायत देशका पहाडी भूभागका धेरै स्थानहरूमा तथा बाँकी भूभागका केही स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। सुदुरपश्चिम प्रदेशको थोरै स्थानहरुमा तथा बाँकी प्रदेशको पहाडी भूभागका एकदुई स्थानमा भारीदेखि धेरै भारी वर्षाको पनि सम्भावना रहेको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षा हिमपातको सम्भावना रहेको छ। सोमबार राति देशभर आंशिकदेखि साधारणतया बदली रहनेछ। कोशी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेश लगायत देशका पहाडी भूभागका केही स्थानहरूमा तथा बाँकी भूभागका थोरै स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। कोशी प्रदेश र सुदुरपश्चिम प्रदेशको एकदुई स्थानमा भारी वर्षाको पनि सम्भावना रहेको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको महाशाखाले जनाएको छ।"
पार्टीभित्रको असन्तुष्टि निश्चित विन्दुमा पुगेपछि विस्फोट हुन्छ : ईश्वर पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले पार्टीभित्रको असन्तुष्टि निश्चित विन्दुमा पुगेपछि विस्फोट हुने गरेको बताएका छन्। मदन जयन्ती समारोहलाई सम्बोधन गर्दै उनले पार्टीभित्रको द्वन्द्व विधिसम्मत प्रकट हुन पाएन भने असन्तुष्टिले विस्फोटको रूप लिने बताएका हुन् । उनले भने,कम्युनिस्ट पार्टीभित्र नेतृत्व अनिर्वाचित हुने, सत्ता हस्तान्तरण नगर्ने प्रवृत्ति हटाउन जबजको सिद्धान्तको प्रयोग गर्नुपर्छ। पार्टीभित्रको द्धन्द्धलाई विधिसम्मत प्रकट हुन दिइएन भने विस्फोट हुन्छ। राजनीतिमा विधिसम्मत प्रकट हुन नपाए विद्रोह हुन्छ, विग्रह पैदा गर्छ। वरिष्ठ उपाध्यक्ष पोखरेलले पार्टीमा लोकतान्त्रीकरणको चर्चा गर्दै जुनसुकै विद्रोहलाई विधिसम्मत समाधान गर्नुपर्ने बताए। उनले भने,हाम्रा कार्यशैलीमा कहाँ कमजोरी छन् भन्ने विश्लेषण गर्नुपर्छ। वरिष्ठ उपाध्यक्ष पोखरेलले पार्टीमा लोकतान्त्रीकरणको कुरा गर्दा एमालेमा उमेर र कार्यकालको चर्चा चल्नु स्वाभाविक भएको बताए।"
नेपाल नागरिकता विधेयक प्रतिनिधिसभाबाट पारित,"काठमाडौं : नेपाल नागरिकता (दोस्रो संशोधन) विधेयक, २०८२ प्रतिनिधिसभा बैठकबाट पारित भएको छ। शनिबार बसेको प्रतिनिधिसभा बैठकमा गृहमन्त्री रमेश लेखकले पेस गरेको नेपाल नागरिकता दोस्रो संशोधन विधेयक बहुमतले पारित भएको हो। त्यसअघि विधेयकमाथिको छलफलका क्रममा उठेका प्रश्नको जवाफ दिँदै गृहमन्त्री लेखकले नेपाली नागरिकलाई नागरिकताविहीन हुनुपर्ने अवस्था अव नरहने बताए। नेपाली नागरिक आमाबाट जन्मिएका सन्तानले आमाको नामबाट नागरिकता प्राप्त गर्ने व्यवस्थालाई सहज बताउन नयाँ विधेयक ल्याएको उनले बताए। उनले गैरआवासीय नागरिकलाई नागरिकता प्रदान गर्ने सम्बन्धमा छुट्टै कानुन बनाइने उल्लेख गरे। प्रतिनिधिसभाका बैठक आइतबार १ बजे बस्ने गरी स्थगित भएको छ। आइतबार बस्ने बैठकमा संघीय निजामती सेवा विधेयक २०८२ लाई पारित गर्ने कार्यसूची रहेको छ।"
सर्बिया पठाइदिन्छु भनी ठगी गर्ने व्यक्ति पक्राउ,काठमाडौं : आकर्षक तलबको प्रलोभनमा पारी सर्बिया पठाइदिन्छु भन्दै रकम ठगी गरेको आरोपमा एकजना पक्राउ परेका छन्। पर्साको सखुवा प्रसौनी गाउँपालिका६ घर भई काठमाडौं महानगरपालिका९ बस्ने २३ वर्षीय सुनिल कुमार सोनारलाई बिहीबार प्रहरीले पक्राउ गरेको हो। सुनिलले सर्बिया पठाइदिन्छु भन्दै २ जना पीडितबाट १० लाख रुपैयाँ लिई सम्पर्कविहीन भएको भन्ने पीडितहरूको उजुरीका आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले उनलाई काठमाडौं महानगरपालिका१० बाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
एसईई: रोल्पामा ५० प्रतिशत बढी उत्तीर्ण,रोल्पा : एसईई २०८१ मा रोल्पाबाट ५०३६ प्रतिशत विद्यार्थी उत्तीर्ण भएका छन्। गत वर्षको तुलनामा ३०९१ प्रतिशत बढी विद्यार्थी उत्तीर्ण भएका हुन्। २०८० को एसईई मा १९४५ प्रतिशत विद्यार्थी मात्र उत्तीर्ण भएका थिए। साधारण र प्राविधिकतर्फ ३ हजार ५ सय ४४ विद्यार्थी परीक्षामा सहभागी थिए। जसमध्ये १ हजार ७ सय ८५ विद्यार्थी उत्तीर्ण भएका छन्। गत वर्ष ३ हजार ७ सय ४१ विद्यार्थी एसईईमा सहभागीमध्ये ७ सय ७६ मात्र उत्तीर्ण भएका थिए। गंगादेव गाउँपालिकाको राँक जायचौरको पृथ्वीनारायण माविले सबैभन्दा बढी ९८५२ प्रतिशत विद्यार्थी उत्तीर्ण गराउन सफल भएको छ। परीक्षामा सहभागी ६८ मध्ये ६७ विद्यार्थी उत्तीर्ण भएका छन्। नतिजा सुधारमा सामुदायिक विद्यालय अघि देखिएका छन्। ४० विद्यालयबाट ५० प्रतिशत भन्दा बढी विद्यार्थी उत्तीर्ण भएका छन्। ५२ विद्यालयको नतिजा ५० प्रतिशत मुनि छ। त्यसमध्ये केही विद्यालयको नतिजा २ देखि १० प्रतिशतमा सीमित छन्। गत वर्ष ९३ विद्यालयले एसईईमा विद्यार्थी सामेल गराएका मध्ये ८ विद्यालयको नतिजा शून्य भएको थियो। यसपटक भने ९४ विद्यालय मध्ये २ विद्यालयको नतिजा शून्य भएको छ। पूर्वी रोल्पाको सुनछहरी गाउँपालिकाको जनसेवा मावि सेरम र मेहलधारा मावि जैमाको नतिजा शून्य छ।
मिसन८४ सफल पार्न अध्यक्ष ओलीको निर्देशन,"काठमाडौं : प्रधानमन्त्री एवं नेकपा (एमाले)का अध्यक्ष केपी शर्मा ओलीले पार्टीले सुरु गरेको मिसन८४ सफल पार्न निर्देशन दिएका छन्। जननेता मदन भण्डारीको ७४ औँ जन्मजयन्तीको अवसरमा मदन भण्डारी फाउण्डेशनले शनिबार काठमाडौंमा आयोजना गरेको जबजका ३ दशक विषयक राष्ट्रिय गोष्ठीमा बोल्दै उनले मिसन८४ सफल पार्न निर्देशन दिएका हुन्। प्रधानमन्त्री ओलीले एमालेले मार्क्सवादी चिन्तन र बहुदलीय जनवादलाई आत्मसात् गरेकाले निकै बलियो रहेको बताए। उनले आफूहरूले पछिल्ला तीन दशकमा जबजका सिद्धान्त अगाडि बढाउँदै कार्यान्वयन गर्दै आएको बताए। प्रधानमन्त्री ओलीले जननेता मदन भण्डारीलाई आफूहरूले छलफल र विश्लेषणसहित पार्टीको महासचिव बनाएको पनि बताए। उनले भने,जबजको पृष्ठभूमि र त्यसको आधारका विचार तय गर्ने कुरामा मदन भण्डारीको अगुवाइ थियो। मदन भण्डारी महासचिव बन्ने कुरामा हाम्रो अगुवाइ थियो। मदन भण्डारीलाई हामीले महासचिव बनाएका थियौँ। प्रधानमन्त्री ओलीले जननेता मदन भण्डारीले राष्ट्रिय राजनीतिमा पुर्याएको योगदान र गरेको दिशानिर्देश नेपालको राजनीतिक विकास क्रमको इतिहासमा एउटा विशेष कालखण्ड भएको बताए। उनले पछिल्लो समय मुलुक तीव्र गतिमा विकासका बाटोमा अघि बढेको बताए।"
प्रधानमन्त्री ओली स्पेन प्रस्थान,"काठमाडौं : प्रधानमन्त्री केपी शर्मा ओली स्पेन प्रस्थान गरेका छन्। संयुक्त राष्ट्रसङ्घको विकासका लागि वित्तसम्बन्धी चौथो अन्तर्राष्ट्रिय सम्मेलन मा सहभागी हुन नेपाली प्रतिनिधिमण्डलको नेतृत्व गर्दै प्रधानमन्त्री ओली शनिबार साँझ स्पेन प्रस्थान गरेका हुन्। त्यसअघि प्रधानमन्त्री ओलीलाई त्रिभुवन विमानस्थलको अति विशिष्ट कक्षमा उपप्रधान एवं सहरी विकासमन्त्री प्रकाशमान सिंह, गृहमन्त्री रमेश लेखक, पर्यटनमन्त्री बद्री पाण्डे लगायतले बिदाइ गरेका थिए। उनलाई नेपाली सेनाको एक टुकडीले सम्मान गारथ सलामी अर्पण गरेको थियो। स्पेन भ्रमणका अवसरमा प्रधानमन्त्री ओलीले सम्मेलनलाई सम्बोधन गर्ने कार्यक्रम छ। त्यस्तै प्रधानमन्त्री ओलीले स्पेनका राजा फिलिप द्वितीयसँग शिष्टाचार भेट र स्पेनका समकक्षी सान्चेजसँग भेटवार्ता गर्नेछन्। यस्तै विश्वका अन्य मुलुकका नेताहरूसँग साइडलाइन भेटवार्ता गर्ने कार्यक्रम तय भएको परराष्ट्र मन्त्रालयले जनाएको छ। प्रधानमन्त्री ओली असार २० गते शुक्रबार स्वदेश फर्कने तालिका छ।"
पानीको बहाव बढेसँगै शारदा ब्यारेजमा चारपांग्रे सवारीसाधन बन्द,"महेन्द्रनगर : महाकाली नदीमा पानीको बहाव एक लाख क्युसेक नाघेपछि शारदा ब्यारेजमा चारपांग्रे सवारीसाधन आवजवाजतमा बन्द गरिएको छ। शनिबार महाकाली नदीमा पानीको सतह बढेपछि चारपांग्रे सवारी साधनमा रोक लगाईएको जिल्ला प्रहरी कार्यालय कञ्चनपुरका सुचना अधिकारी प्रहरी नायव उपरीक्षक सागर बोहराले जानकारी दिए। महाकाली नदीमा पानीको बहावले १ लाख क्यूसेक नाघेपछि आवागमनमा रोक लगाइँदै आएको छ। शनिबार १ लाख १५ हजार क्युसेक पानी पुगेपछि शारदा ब्यारेजमा चारपांग्रे सवारीमा रोक लगाइएको हो, उनले भने। शनिबार साँझदेखि असार १६ सोमबार बिहानसम्म सुदूरपश्चिम प्रदेशका धेरै स्थानमा भारीदेखि धेरै भारी वर्षाको सम्भावना रहेकाले सतर्कता अपनाउन आग्रह गरिएको छ।"
"समाजकै प्रतिबिम्ब हो, देवयानी","बसन्त चौधरीको पहिलो उपन्यास देवयानी प्रकाशित भएपछि यसबारे साहित्यिक बजारमा चर्चापरिचर्चा भइरहेका छन्। विशुद्घ प्रेमको पृष्ठभूमिमा लेखिएको यो कृति समकालीन आख्यान साहित्यमा पृथक् र रोचक त छ नै यसबारे लेखक स्वयंको धारणा चाहिँ के छ ? प्रस्तुत छ, देवयानी उपन्यासको परिकल्पना र यसबारे मान्यता बुझ्न उपन्यासकार बसन्त चौधरीसँग अन्नपूर्णकर्मी गोपीकृष्ण ढुंगानाले गरेको साहित्यिक भलाकुसारी : हुन त संसारमा प्रेम मन नपराउने मान्छे विरलै होलान्। तर तपाईंले साहित्यमा प्रेमलाई जुन स्थान दिनुभएको छ, त्यो विशेष छ। र, हालै प्रकाशित तपाईंको पहिलो उपन्यास देवयानीमा पनि प्रेमलाई नै आधार बनाउनु भएको छ। तपाईंको प्रेमप्रति किन यति मोह ? संसारमा प्रेम मन नपराउने व्यक्ति कोही छैन सायद। पशुपन्छीले पनि प्रेम गर्छ। त्यसैले प्रेम शाश्वत कुरा हो। जहाँसम्म मेरो कुरा छ, मैले आफ्नो लेखन सुरु गरेदेखि नै प्रेमलाई सर्वोपरि र सर्वोच्च ठान्दै आएको छु। मेरो मान्यतामा प्रेम कहिल्यै समाप्त हुँदैन। मानिसलाई जीवनका लागि ऊर्जा दिने पनि प्रेम नै हो। यस दुनियाँ प्रेमले हरेक कुरा सम्भव बनाइदिन्छ, जो अरू केहीले बनाउन सक्तैन। हामीकहाँ धेरै वर्षदेखि राजनीतिमा द्वन्द्व चलिरहेछ तर तपाईं प्रेमलाई नै सर्वोपरि भनिरहनुभएको छ। यो विरोधाभास भएन र ? पटक्कै हुँदैन। मैले भनिहालें नि, प्रेमले जुन विजय हासिल गर्न सकिन्छ, त्यो युद्ध या द्वन्द्वले सम्भव छैन। प्रेम मेरो सिर्जनाको आधारभूमि हो। जति नै प्रतिकूलतामा पनि मेरो सिर्जनाभित्र प्रेम नै अंकुरित हुन्छ। अनि म सधैं प्रेमकै पक्षमा वकालत गर्छु र यसलाई आफ्नो सर्वप्रिय विषय ठान्छु ! देशमा द्वन्द्व उत्कर्षमा चलिरहँदा तपाईंले एउटा गीत लेख्नुभयो शान्ति लुकाऊँ कहाँ ? समकालीन सिर्जनाका दृष्टिले समकालीन द्वन्द्वले ठाउँ पाउनुपर्ने हो ! यो किन सम्भव भएन ? तपाईंले उठाउनु भएको प्रसंग उचित होला तर सिर्जनामा सबैले विद्रोह नै पस्किनुपर्छ भन्ने कुरा म स्वीकार्दिनँ। हुन त मैले हारिरहेछ देश र देशको कविता लेख्न सकिनँ जस्ता केही फरक धारका कविता पनि लेखेको छु। तर म प्रेममै सिर्जना गर्न चाहन्छु। प्रेम स्वयं सिर्जना हो। हाम्रो सारा उर्वर समय राजनीति उथलपुथलको रमिता हेर्नमै व्यतीत भइरहेको देख्दा मलाई दुःख लाग्छ। हाम्रो दैनन्दिनी राजनीतिक आरोहअवरोहको साक्षी बस्नमै बितिरहेछ। बिहान ओछ्यानबाट ब्युँझेर राति ओछ्यानमा ननिँदाएसम्म हाम्रो मनस्थितिमा राजनीतिबाहेक अरू कुनै कुरा खेल्दैन। त्यसयता कुनै परिवर्तन नै भएन त ? मलाई यस्तो लाग्दैन। लामो समय भयो, संविधान संशोधन भएर नयाँ व्यवस्था आएको पनि। त्यसपछि हामीले धेरै सकारात्मक परिर्वतनहरू देखा पर्छन् भन्ने कल्पना गरेका थियौँ। तर पछाडि फर्केर हेर्दा त केही पनि परिवर्तन भएकै रहेनछ। एउटा लामो कालखण्ड त केही व्यक्तिहरूको आत्मरतिमै पो बितेछ। हामीले साहित्यमार्फत यसलाई सम्बोधन गर्न सक्तैनौँ त ? अरूको कुरा मलाई थाहा छैन तर मेरो मान्यतामा सर्जकले सदैव सकारात्मकताकै पक्षमा आफ्नो कलम चलाउनुपर्छ। सर्जकहरूले हरेश पनि खानु हुँदैन र हार पनि मान्नु हुँदैन। उसको धर्म नै शान्ति, प्रेम र सद्भावका लागि आफ्ना पाठकलाई अभिप्ररित गर्ने हो। म कलमले विद्रोहको राँको सल्काउन चाहन्नँ। प्रेम र शान्तिले मानिसको मन जित्न चाहन्छु। हो, नीतिनिर्माताले यसलाई कुन रूपमा ग्रहण र अनुसरण गर्छन् भन्ने प्रश्न सधैं रहिरहन्छ। तर नकारात्मताले समाज र राष्ट्रलाई उपयुक्त गन्तव्यमा पुयाउँदैन। फेरि देवयानीतिरै फर्कौं। यसमा प्रेमको गहिरो र व्यापक प्रसंग छ। यो प्रेमको धागो कसरी उन्नुभयो ? मेरा सिर्जना चाहे कविता हुन्, चाहे गीत, चाहे कथा मैले सबैलाई प्रेमको केन्द्रविन्दुमा राखेर सिर्जना गरेको हुँ। माथि नै भनिसकेँ मेरो लागि प्रेम सर्वोपरि हो। उपन्यास लेख्नुपर्छ भन्ने मेरो धेरै अघिदेखिकै चाहना हो। यसको विषयवस्तु सोच्दा मस्तिष्कमा धेरै उथलपुथल पनि भयो। अनि जन्मियो देवयानी। यसमा मेरो मनको लय गुञ्जेको छ। तपाईंले उपन्यास पढेपछि अनुभव गर्नुहुनेछ यसमा हरेक पात्रले आफ्नो पक्षबाट प्रेम प्रदर्शन गरेका छन्। हरेक पात्रको चरित्र, व्यक्तित्व, प्रस्तुतिमा समान न्याय गर्ने कोसिस गरेको छु। पारिवारिक सम्बन्धमा होस् या मित्रताको कुरामा होस् सम्पूर्ण उपन्यास प्रेमको वरिपरि परिक्रमा गर्छ। देवयानी लेखिरहँदा तपाईंले पात्रहरू संरचनामा बढी समय खर्चिनुभयो कि कथावस्तु या संवाद लेखनमा ? पहिलो महत्त्वपूर्ण कुरा त संरचना निर्माण नै हो। जग हालिसकेपछि तला थप्नु त्यति गाह्रो कुरा होइन। संरचना अर्थात् प्लट तयार गरिसकेपछि संवाद त स्वतः त्यसको सन्दर्भले नै उब्जाइहाल्छ। मेरो कुरा गर्ने हो भने सबैभन्दा धेरै समय यसको प्लटमै लाग्यो। करिब आठनौ महिना म यसमा घोरिएँ। अनि पात्र र तिनको चरित्रमा कसरी छिर्नुभयो ? यसको संरचना तयार भएपछि आदित्य, देवयानी र माधवी कथालाई डोयाउने मुख्य पात्र भएर आए। अनि अरू पात्रहरू यसको उपकथामा जोडिएर आएका हुन्। लेख्ने क्रममा मूल कथाकस्तु र पात्रहरू संगठित भएपछि अरू कथा र पात्रहरू आफैं आउँदै जाँदै गर्ने हुन्। कथा जतिजति अघि बढ्दै गयो, यसलाई अझ चाखलाग्दो बनाउन नयाँ पात्र र घटनाहरू स्वतः निर्माण हुँदै गए। समग्रमा एउटा राम्रो उपन्यास तयार भयो भन्ने आत्मसन्तुष्टि चाहिँ मलाई भइरहेकै छ। पात्र र घटनाहरूसँग खेल्दा रमाइलो लाग्दो होला है ? तपाईंलाई कस्तो अनुभव भयो त ? म कुनै पात्रलाई काल्पनिक ढंगले हेर्दिनँ। यस उपन्यासका हरेक पात्र सजीव छन्। उनीहरू हरेकसँग मैले संवाद गरेको छु। संवाद यही रूपमा तयार भएको हो। अनि देवयानी नि ! यो विशुद्ध काल्पनिक हो कि यथार्थको नजिक पनि छ ? कथा, उपन्यासमा अगाडि लेखिएको हुन्छ यो पूर्णतः काल्पनिक उपन्यास हो; यसका घटना र पात्रहरूका स्वभाव कसैसँग मिल्न जानु, संयोग मात्र हुनेछ। रह्यो यस उपन्यासको कुरा। संसारमा काल्पनिक कथा भनेको स्वैरकल्पनामा मात्र हुन्छ, जस्तो ह्यारी पोटरको कथामा छ। नत्र त कुनै पनि उपन्यास कसै न कसैको जीवन र घटनासँग आंशिक या पूर्ण रूपमा मिल्न सक्छ नि। आजको समयमा विवाहेत्तर सम्बन्ध जसरी सामान्यजस्तो गइरहेको छ। यस कोणबाट हेर्दा यो उपन्यास कसै न कसैको जीवन र भोगाइसँग मेल खान सक्छ। यस मानेमा यसको कथावस्तु खालि कल्पनामात्र हो भन्नु पनि न्यायोचित हुँदैन। तपाईंको प्रश्नको सिधा उत्तर दिनुपर्दा मैले देखेको, सुनेको र केही अनुभव गरेको विषय पनि यसमा समेटिएका छन्। यो त्रिकोणात्मक प्रेमकथामा आधारित उपन्यास हो ? एकदमै हो। यो कस्तो उपन्यास हो ? ध्यान दिएर पढ्यो भने पाठकले यस उपन्यासको मर्म र औचित्य स्वतः बोध गर्छ। यसमा मैले अहिल्यै केही भन्नु हतार हुन सक्छ। तर तीस अध्याय छिचोलिसकेपछि पाठक आफैं रुमानी दुनियाँमा पसेर हराउँछ र सम्बन्ध कसरी बुनिँदै गएको छ उपन्यासमा भन्ने पनि बुझ्दै जान्छ। अनि उसले आफू वरिपरिको परिवेशमा बाँचेका पात्र र घटेका घटनाहरूसँग उपन्यासलाई तुलना गर्दै जान्छ। माथि नै भनिहाल्नुभयो यस उपन्यास विवाहेत्तर र परस्त्रीसँगको सम्बन्धका कुरा पनि छन्। समाजमा यो कतिको पाच्य होला ? यो यथार्थ हो। यथार्थलाई डाइजेस्ट गर्नु, नगर्नु त्यो मानिसमा भर पर्छ। र समाजमा घटिरहेका घटना चाहे सकारात्मक हुन् या नकारात्मक त्यसप्रति एउटा जिम्मेवार स्रष्टाले आँखा चिम्लिनु पनि समाजकै लागि अन्याय हुन्छ। हिप्पोक्रेट प्रवृत्ति पनि ठहर्छ। हामीले बुझ्नुपर्ने कुरा के हो भने आजको नेपाली समाज धेरै अगाडि बढिसकेको छ। यस्ता सम्बन्धका कुरा, यस्ता पात्र हामी आफू वरिपरि नै भेट्टाउँछौँ। त्यसैले यस्ता कुरा आज सामान्य भएका छन्। उपन्यास पनि समाजदर्शनको एउटा पाटो नै हो। त्यसैले देवयानीमा यस्ता कुरा आउनुलाई म सामान्य मान्छु। उपन्यास पढ्दै जाँदा कुनैकुनै पात्र र घटनामा पाठकले अपनत्वबोध गर्छ नि हैन ! पक्कै हो। अब यो विषय काल्पनिक नै रहेन। जब समाजमा यो विषय छ्यापछ्याप्ती भइरहेछ भने यसलाई कसरी काल्पनिक भन्नु ! यसलाई कथात्मक रूपमा प्रस्तुत गरिएको मात्र हो। उपन्यासमा व्यावसायिक आर्किटेक्ट महिलाको कुरा आएको छ। के त्यस समयमा यस्ता प्रतिभाशाली महिलाहरू थिए त ? थिए नि ! यो त अनुसन्धानले नै पुष्टि गरेको कुरा हो। आख्यानमा यसअघि यस्तो सम्भ्रान्त परिवारको कथा, चालचलन आएजस्तो लाग्दैन। त्यसैले यो नौलो पृष्ठभूमिमा बुनिएको उपन्यास पनि हो। तर यो एकदमै स्वच्छन्न धारामा लेखिएको छ। हाम्रो समाज अहिले पनि संकीर्ण सोचाइ राख्छ। यस अवस्थामा यो कतिको स्वीकार्य होला त ? मेरो विचारमा पाठकले त्यस रूपमा हेर्छन् या हेरेका छन् भन्ने मलाई लाग्दैन। मानिसका रुचि बदलिएका छन्। उनीहरूको सोचाइ र मान्यता बदलिएको छ। यस अतिरिक्त आजको समाज त्यतिकै सचेत र शिक्षित पनि छ। त्यसैले एक किसिमका गाउँबस्ती, दुःख, पीडा शोषण र अभावमात्र आख्यानहरूमा आइरहेको प्रसंगमा देवयानी को कथावस्तु पाठकलाई नौलो र रोचक हुनेछ भन्ने कुरामा मलाई कुनै द्विविधा छैन। मलाई लाग्छ, अरू स्रष्टाहरूले पनि यस्ता विषयमा कलम चलाउने छन्। कुन तत्त्व या प्रेरणाले तानेर तपाईंलाईं देवयानी लेखायो ? धेरैअघिको चाहना थियो आख्यान लेख्ने। कविता लेख्दालेख्दा एक किसिमको एकालापजस्तो अनुभव गरिरहेको थिएँ र केही नयाँ विधामा कलम चलाउनुपर्छ भन्ने सोचाइमा थिएँ। सिंगो ४० वर्ष कविता र गीतसिर्जनामै बिताएँ। उमेरको यो उचाइमा पुगेर गद्यमा केही लेख्नुपर्छ भन्ने अठोटजस्तै भइरहेको थियो। देवयानी प्लट आएपछि मेरो यो इच्छा पूरा भएको अनुभव गरेँ। यस उपन्यासका खास पाठक को या कुन वर्ग या उमेरसमूहका हुन् भन्ने सोच्नुभएको छ ? मैले यस्तो कुनै सीमारेखा त खिचेको छैन। तर तपाईंको प्रश्नपछि अहिले सोचिरहकेको छु उच्च मध्यमवर्ग र उच्च वर्ग यसका खास पाठक हुन सक्लान्। किनभने यी दुई वर्गले यसलाई आफ्नै कथाको रूपमा बुझ्नेछन्। यस उपन्यासका पात्र र घटना उनीहरूकै छेउछाउमा घुमिरहेका हुन्छन्। जहाँसम्म मध्यम र निम्नमध्यम वर्गको कुरा छ त्यहाँबाट पनि खासखुस कुरा हुन सक्ला। किनभने यो वर्ग यस्ता विषयमा खुलेर कुरा गर्न त्यति रुचाउँदैन र यस्तो परिवेशमा त्यति भिजेको पनि हुँदैन। त्यसैले यी दुई वर्गलाई यो बढी नै स्वच्छन्द पनि लाग्न सक्छ। तर माथिल्ला दुई वर्गका लागि त यो नितान्त सामान्य घटना हो। उपन्यास पढ्दा यसमाथि राम्रो चलचित्र पनि बनाउन सकिन्छ जस्तो लाग्दैन ? यसमा केही सोच्नुभएको छैन ? अहिले त यो भर्खर बजारमा गएको छ। सबै पाठकको हातमा परिसकेको पनि छैन। पाठकको प्रतिक्रिया बुझ्न बाँकी नै छ। यी यावत् कुरापछि मात्र तपाईंले भन्नुभएको कुराको निष्कर्षमा पुग्न सकिएला। निश्चय नै यो फिल्मका लागि उपयुक्त विषयचाहिँ हो। लामो समयदेखि कलम चलाउँदै आउनुभएको विधा परिवर्तन गरी एकैचोटि उपन्यासमा जानुभयो। यी दुईबीचको भिन्नता के पाउनुभयो अनि यतिका वर्षपछि अचानक किन उपन्यास विधामा हात हाल्नुभयो ? तपाईं उठाउनु भएको सवाल जायज हो। कविताबाट एकैचोटि उपन्यासमा हात हाल्नु सजिलो थिएन। तर लेख्दै गएँ, विषयहरू थपिँदै गए, केही साथीभाइहरूसँग रायसुझावहरू पनि लिएँ। यी कुराहरूले मलाई पात्रअनुसार कथा बुन्न सहयोग मिल्यो। अन्त्यमा मैले यसलाई पूरा गर्छु नै भन्ने अठोट लिएपछि बाटो आफैं खुल्दै गयो। व्यापारव्यवसायमा अति नै व्यस्त हुँदाहुँदै पनि ४ सय २४ पृष्ठको यो ढड्डु उपन्यास लेख्नुभयो। यसका लागि समय कसरी व्यवस्थापन गर्नुभयो र कतिको जटिल भयो ? जटिल भयो पनि भएन पनि। किनभने यसलाई लेख्न मलाई सिंगो दुई वर्ष लाग्यो। कोभिडपछि म एक वर्ष जति घरमै रेस्टमा बसेको थिएँ, स्वास्थ्यका कारण। यसेले गर्दा यसबारेमा सोच्न मलाई राम्रो अवसर प्राप्त भयो। एउटा फ्रेम बनिसकेपछि लेख्ने कुरामा त्यति जटिलता हुँदैन। मैले त्यहीबेला यसका संवाद पनि लेखेँ र आधीउधी कथा पनि। कविता, गीत लेखनले उपन्यास लेखनमा सहयोग पुग्दो रहेछ ? गीत, कविता लेख्नेले उपन्यास लेख्न सक्छ तर उपन्यास मात्र लेख्नेले चाहिँ गीत, कविता कुन हदसम्म लेख्न सक्छ, म ठोकुवा गरेर भन्न सक्तिनँ। देवयानी आइसकेपछि तपाईं आफूलाई कवि, गीतकार, आख्यानकार के भनेर चिनाउन मन पराउनुहुन्छ ? म लेखक हुँ। समग्रमा म आफूलाई लेखककै रूपमा चिनाउन चाहन्छु। आफ्नो क्षमता र रुचिका आधारमा तपाईंलाई कुन विधा आफ्नो लागि सशक्त र सहज लाग्छ ? अहिलेसम्मको अनुभवमा मेरो लागि कविता नै त्यो विधा हो, जहाँ म निर्विघ्नसँग पोखिन सक्छु। उपन्यास त भर्खर सुरु गर्दैछु। यसबारेमा अहिल्यै केही भन्नु हतारजस्तो हुन सक्छ।"
"बलात्कारपछि बालिकाको हत्या आशंका, काकामाथि अनुसन्धान हुँदै","विराटनगर : मोरङको धनपालथानमा हत्या भएको अवस्थामा नाबालिकाको शव फेला परेको छ। बलात्कारपछि बालिकाको हत्या भएको हुनसक्ने प्रहरीको आशंका छ। प्रहरीका अनुसार धनपालथान गाउँपालिका५ बबियाका अक्षय सरदारकी छोरी ७ वर्षीया आत्तिका सरदारको हत्या भएको हो। सन्तानलाई हजुरआमाको जिम्मा लगाएर आमाबुवा काम विशेषले बाहिर गएका थिए। अक्षय सालोसँग भारतको मनिहारी घाटतर्फ लागे। जुठो पखाल्नका लागि उनी सालोसँग मनिहारी घाट जाँदा श्रीमती माइतीघर गइन्। २ छोरी र १ छोरालाई हजुआमाको घरमा राखेर उनीहरु हिँडेका थिए। बाबुआमाले हजुरआमाको जिम्मा लगाएकामध्ये हत्या भएको अवस्थामा ७ वर्षीया आत्तिकाको शव शनिबार बिहान फेला परेको हो। दिदी र भाइसँगै आत्तिका आफ्ना काका अनिष सरदारसँग सुतेकी थिइन्। काकासँग सुतिरहेका ३ जना बालबालिकामध्ये नाबालिका आत्तिका बेपत्ता भइन्। हत्या भएको अवस्थामा शव भेटिएको मोरङ प्रहरी प्रवक्ता डीएसपी कोपिला चुँडालले बताइन्। बलात्कारपछि नाबालिकाको हत्या भएको हुनसक्ने अनुमान प्रहरीले गरे पनि पुष्टि हुन बाँकी छ। पोस्टमार्टम रिपोर्ट प्राप्त भएपछि घटनाको वास्तविकता पत्ता लाग्ने डीएसपी चुँडालले बताइन्। प्रहरीले मृतक बालिकाका काका अनिषलाई नियन्त्रणमा लिएर घटनाको थप अनुसन्धान गरिरहेको छ। यद्यपि, अनिषले घटना स्वीकार गरेका छैनन्। घरनजिकको दुर्गा आधारभूत विद्यालय छेउको बाटोमा शनिबार बिहान ५ बजेतिर आत्तिकाको शव फेला परेको चुँडालको भनाइ छ। बिहान करिब ३ बजे हजुरआमाले बालिका बेपत्ता भएको थाहा पाइन्। बच्चा चोरी भएको आशंकामा गाउँभर हल्ला फैलियो। सबै मिलेर खोजी गर्न थाले। त्यस क्रममा घरदेखि करिब सय मिटर पर दुर्गा आधारभूत विद्यालय छेउको बाटोमा शव भेटियो। प्रहरीले शवको अवस्था र घटनास्थलको प्रकृति हेर्दा बलात्कारपछि हत्या गरिएको आशंका गरेको हो। शव अनुहार, घाँटीलगायत शरीरका विभिन्न भागमा चोट लागेको अवस्थामा थियो। अनुसन्धानमा संलग्न प्रहरी स्रोतका अनुसार अनिषले मदिरा सेवन गरेको स्वीकारेका छन्। तर, बलात्कार वा हत्या गरेको भने इन्कार गरेका छन्। घटना भएका बखत त्यहाँ अरु कसैको गतिविधि देखिँदैन। घटनास्थल र शवको अवस्थाले काकामाथि नै शंका गर्ने आधार बलियो बनेको छ। बलात्कारपछि घटनाको खुलासा हुने डरले हत्या गरेजस्तो देखिन्छ, प्रहरी स्रोतले भन्यो। प्रहरी स्रोतका अनुसार बलात्कारपछि घटना बाहिर आउने डरले नाबालिकाको हत्या गरेर शव विद्यालय छेउको बाटोमा फालेजस्तो देखिन्छ। शव फालेपछि आफैंले सोधीखोजी गर्दै भतिजी हराइन भनेर भनेजस्तो गरेको प्रहरीको भनाइ छ। विराटनगरस्थित कोशी अस्पतालमा पोस्टमार्टम गरेपछि आफन्तले शव जिम्मा लिएका छन्। अस्पतालका फरेन्सिक विज्ञ डा दीक्षान्त पोखरेलको टोलीले पोस्टमार्टम गरेको हो। यद्यपि, चिकित्सक पनि कुनै निष्कर्षमा पुग्न सकेका छैनन्। थप परीक्षणका लागि नमुना संकलन गरेर पठाइएको छ। घटनाको अनुसन्धानका लागि मोरङका प्रहरी प्रमुख एसपी नारायण चिमरिया आफैं घटनास्थल पुगेका थिए। उनका अनुसार घटनाको गम्भीरतापूर्वक अनुसन्धान भइरहेको छ। बलात्कार पुष्टि भइसकेको छैन। हत्या चैं भएकै हो। अनुसन्धान र मेडिकल रिपोर्टपछि मात्र थप निष्कर्षमा पुग्न सकिन्छ, एसपी चिमरियाले भने। बालिकाकी आफन्त अमृता कुमारी चौधरीका अनुसार प्राय बुवाआमा काममा जाँदा हजुरआमासँगै नातिनातिना बस्थे। शुक्रबार पनि हजुरआमालाई सन्तान जिम्मा लगाएर हिँडेका थिए। शनिबार बिहान शव भेटिएको खबर आएपछि गाउँ नै स्तब्ध भएको चौधरीले बताइन्। भारतमा रहेका बुवा र माइतीमा रहेकी आमालाई घर बोलाइएको उनको भनाइ छ। छिमेकी राज सरदारले घटनास्थलको दृश्य भयानक र दर्दनाक देखिएको बताए। कोबाट भयो भन्नेमा हामी निश्चित छैनौं। निष्पक्ष अनुसन्धान होस्। हत्यारामाथि कारबाही हुनुपर्छ, उनले भने। सरदारका अनुसार घटनापछि गाउँमा त्रास फैलिएको छ। बालिका सुरक्षाको सवालमा परिवार मात्र होइन, समाज नै जिम्मेवार हुनुपर्ने माग स्थानीयको छ। अनुसन्धानलाई तीव्र बनाउँदै सबै पक्षको सहभागिता र प्रमाणका आधारमा निष्कर्षमा पुगिने प्रहरीले उल्लेख गरेको छ।"
गोरखाकी सात वर्षीया बालिका झुण्डिएको अवस्थामा मृत फेला,"गोरखा : गोरखामा सात वर्षकी एक बालिका झुण्डिएको अवस्थामा मृत भेटिएकी छन् । भीमसेनथापा गाउँपालिका १ गैराथोकी संगीता बराम घरभित्र धुरीको डाँडामा नाम्लोको पाँशो लगाएर झुण्डिएको अवस्थामा भेटिएकी हुन् । उनकै दाइ १० वर्षका सन्दीप बरामले बहिनी कोठाभित्र झुण्डिएको अवस्थामा देखेर चिच्याउँदा छिमेकका कान्छा हजुरबुबाले डोरी काटेर उद्धार गरेका थिए । तर त्यतिबेलासम्म संगीताको मृत्यु भइसकेको प्रहरीले जनाएको छ । उनको शव शनिबार बिहानै पोस्टमार्टमका लागि गोरखा सदरमुकाम लगिएको थियो तर, घटना शंकास्पद भएकाले पोस्टमार्टम गर्न काठमाडौं पठाइएको प्रहरीले जनाएको छ । संगीता स्थानीय कनकामना आधारभूत विद्यालयमा कक्षा चारमा पढ्ने बालिका हुन् । केही समय अघिसम्म साथी संगीहरूसँग खेलिरहेकी उनी अचानक झुण्डिएको अवस्थामा मृत फेला परेकाले घटना रहस्यमय भएको स्थानीयको भनाइ छ ।"
बर्दियामा द्वन्द्वपीडितका आवश्यकता पहिचान गरिँदै,"गुलरिया : तत्कालीन सशस्त्र द्वन्द्वमा प्रभावित महिला, बालबालिका र यौनहिंसा पीडितहरूको आवश्यकता पहिचान कार्य बर्दियामा सुरु गरिएको छ। द्वन्द्वपीडित समिति बर्दियाले जिल्लास्थित पालिका उपप्रमुखहरूको संयोजकत्वमा रहेको समष्टिगत आवश्यकता पहिचान उपसमिति लगायत पीडित र मुख्य राजनीतिक दलहरूबीच समीक्षा समेत गराएको छ। द्वन्द्वमा प्रभावित महिला र बाल बालिका तथा यौनहिंसा पीडितहरूको आवश्यकता पहिचान गरिएको ठाकुरबाबा नगरपालिकाकी उपप्रमुख विना कुमारी भट्टराईले बताइन्। पीडित परिवारहरूमा रोजगारी, शिक्षा, स्वास्थ्य लगायत परिपूरणका सवालमा जटिल समस्या छ। स्थानीय सरकारले जीवन निर्वाहको आवश्यकता बाहेक परिपूरण जस्ता जटिल समस्याहरू सम्बोधन गर्न नसक्ने भएकाले राज्यले गम्भीरता पूर्वक समस्या समाधानको लागि पहल गर्नुपर्ने आवश्यकता रहेको उनले औल्याइन्। राष्ट्रसंघको पक्ष राष्ट्र भएकाले सरकारले समस्या पहिचान गर्ने कार्य मात्र गरेर नहुने उनको तर्क छ। ठाकुरबाबा नगरपालिका र राजापुर नगरपालिकाले कार्यविधि नै बनाएर आवश्यकता पहिचान गर्ने कार्य सुरु गरेको छ। द्वन्द्वपीडितका समस्या लम्ब्याउन नहुने सुझाव दिँदै केही पीडितहरूले सरकारले एकमुष्ट १०१५ लाख रुपैयाँ दिएर सधैंका लागि समस्या समाधान गरोस् भन्ने मनसायमा रहेको बताइन्। बर्दियाको गुलरिया, मधुवन, राजापुर, ठाकुरबाबा, बारबर्दिया, बाँसगढी नगरपालिका तथा बढैयाताल र गेरुवा गाउँपालिकामा उपप्रमुखको संयोजकत्वमा समष्टिगत आवश्यकता पहिचान उपसमिति गठन भई पीडितका आवश्यकता पहिचान गर्ने कार्य अघि बढेको द्वन्द्व पीडित समिति बर्दियाका अध्यक्ष भागीराम चौधरीले बताए।"
ओलीको चेतावनी : पार्टी मिसन२०८४ मा लागेको बेला आफ्नो स्वार्थ खोज्नेहरूको हिसाब किताब गरिन्छ,"काठमाडौं : प्रधानमन्त्री एवं नेकपा (एमाले) का अध्यक्ष केपी शर्मा ओलीले महाधिवेशन नआउँदै पार्टीभित्र केही स्वार्थ तत्वहरुलाई महाधिवेशन लागेको टिप्पणी गरेका छन्। जननेता मदनकुमार भण्डारीको ७४ औँ जन्मजयन्तीका अवसरमा राष्ट्रिय युवा सङ्घद्वारा चन्द्रागिरी नगरपालिका वडा १३, कङ्कालीमा आयोजित वृक्षारोपण कार्यक्रमको शुभारम्भका अवसरमा अध्यक्ष ओलीले आफूहरुको लक्ष्य पार्टीलाई एकल बहुमतसहितको मिसन२०८४ रहेको स्थितिमा पार्टीभित्र आफ्नो स्वार्थ खोज्नेहरुको हिसाब किताब गरिने बताएका हुन् । हामी अर्जुनदृष्टिका साथ मिसन २०८४ को अभियानमा छौँ । हाम्रो स्वार्थ देशको समृद्धि, विकास र सुशासन हो । यस मिसनमा सबै एकजुट भएर लाग्नुपर्ने बेलामा महाधिवेशन नआउँदै महाधिवेशन लागेको जस्तो देखाउन आवश्यक छैन ।, अध्यक्ष ओलीले भने, हाम्रा कार्यकर्तालाई महाधिवेशन लागेकै छैन । केही स्वार्थीहरुलाई महाधिवेशन लागेको मात्रै हो । हामी त्यस्ताका पछाडि लाग्नु हुँदैन । प्रधानमन्त्री ओलीले शिक्षक, विद्यार्थी र सबैको मेहनतका कारण यस वर्षको माध्यमिक शिक्षा परीक्षा (एसइइ) मा गत वर्षको भन्दा १४ प्रतिशत बढी विद्यार्थी उत्तीर्ण भएको उल्लेख गर्दै आगामी वर्ष थप सुधार ल्याउने गरी काम गरिने बताए । प्रधानमन्त्री ओलीले मौका परीक्षामा सहभागी हुने र आउने एसईईका लागि पनि देशभर महत्वपूर्ण विषयमा निःशुल्क अनलाइन कक्षा सञ्चालन गराइने जानकारी गराए ।"
एमबाप्पेद्वारा पिएसजीविरुद्ध नैतिक उत्पीडनको मुद्दा दायर,"काठमाडौं : रियल म्याड्रिडका स्टार किलियन एमबाप्पेले आफ्नो पूर्व क्लब पेरिस सेन्टजर्मेन (पिएसजी)विरुद्ध नैतिक उत्पीडनको आरोप लगाउँदै कानुनी उजुरी दायर गरेका छन्। पेरिसको अभियोजन कार्यालयले बिहीबार यसको पुष्टि गरेको हो। एमबाप्पेले पिएसजीले आफूलाई ५५ मिलियन युरो (अन्दाजी ६१ मिलियन अमेरिकी डलर) पारिश्रमिक तिर्न बाँकी रहेको दाबी गरेका छन्। यस्तै २०२३२४ सिजन सुरु हुनु अघि क्लबसँगको सम्झौता नबढाउने निर्णय गरेपछि क्लबले गरेको व्यवहारबाट उनी असन्तुष्ट छन्। अभियोग अनुसार एमबाप्पेले आफू लोफ्टिङको सिकार भएको दाबी गरेका छन्। यो फ्रान्समा प्रायः खेलाडीलाई मुख्य टोलीबाट अलग राखेर खेल, प्रशासनिक वा अनुशासनात्मक कारण देखाइने अभ्यास हो। एमबाप्पेले ७ वर्षमा क्लबका लागि कीर्तिमानी २५६ गोल गर्दै पिएसजीबाट रियल म्याड्रिड गएका हुन्। एमबाप्पे बिना पिएसजीले यस सिजन च्याम्पियन्स लिग जित्न सफल भयो। एमबाप्पेको पिएसजीसँगको सम्बन्ध कटुतापूर्ण रूपमा टुङ्गिएको थियो। पिएसजीले २०२२ मा एमबाप्पेलाई इतिहासकै सबैभन्दा महँगो प्रस्ताव दिँदै सम्झौता नवीकरण गराएको थियो।"
"एमालेमा बम पड्कन्छ, ध्वस्त हुन्छ भन्ने सपना देखेर विरोधी बसेका छन् : अध्यक्ष ओली","काठमाडौं : प्रधानमन्त्री तथा नेकपा एमालेका अध्यक्ष केपी शर्मा ओलीले पार्टी कसैले पनि फुटाउन नसक्ने बताएका छन्। शनिबार मदन जयन्तीको अवसर पारेर मदन भण्डारी फाउन्डेशनले आयोजना गरेको कार्यक्रमलाई सम्बोधन गर्दै उनले आजको कार्यक्रमबाट एमालेमा बम पड्कन्छ र ध्वस्त हुन्छ भन्ने सपना देखेर विरोधीहरू बसेको बताएका हुन्। उनले भने,मैले यहाँ बम पड्काउँछु, विद्यादेवी भण्डारीले बम पट्काउँछन् यहीबाट एमाले ध्वस्त हुन्छ भनेर सपना देखेका छन्। अध्यक्ष ओलीले कार्यक्रममा कुनै पनि बमबारुद नपट्किने बताए। यहाँ कुनै बमबारुद पड्किनेवाला छैन । आश नगरे हुन्छ, एमाले एक छ, एक रहन्छ, एकजुट भएर अघि बढ्छ, उनले भने। अध्यक्ष ओलीले विगतका वर्षमा पनि एमालेमाथि महाप्रहार भएको बताए। उनले विरोधीले जति गोली हान्यो एमाले त्यति मजबुत भएको बताए।"
गुल्मीमा करेन्ट लागेर एक जनाको मृत्यु,गुल्मी : गुल्मीमा करेन्ट लागेर एक जनाको मृत्यु भएको छ। धुर्कोट गाउँपालिका७ वाग्ला दनेटास्थित विद्युतीय पोलमा काम गरिरहेका बेला करेन्ट लागेर ४० वर्षीय झबिन्द्र घिमिरेको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक गङ्गा बहादुर सारुले जानकारी दिए। करेन्ट लागेर घाइते भएका उनलाई उपचारका लागि जिल्ला अस्पताल तम्घास ल्याएकोमा चिकित्सकले मृत घोषणा गरेका थिए। घटनाबारे थप अनुसन्धान भइरहेको प्रहरीले जनाएको छ।
ट्रम्पले गरे क्यानडासँगको व्यापार वार्ता अन्त्यको घोषणा,"काठमाडौं : अमेरिकी राष्ट्रपति डोनाल्ड ट्रम्पले क्यानडासँगको व्यापार वार्ता तुरुन्तै अन्त्य गर्ने बताएका छन्। ट्रम्पले क्यानडाले अमेरिकी प्रविधि कम्पनीलाई लक्षित गरेर कर लगाउने तयारी गरिरहेको बताए। अमेरिका र क्यानडा जुलाईको मध्यसम्ममा व्यापार सम्झौतामा सहमति जुटाउने दिशामा काम गरिरहेका बेला राष्ट्रपति ट्रम्पले यो कदम चालेका हुन्। यस वर्षको सुरुमा अमेरिकी राष्ट्रपतिको पदभार ग्रहण गरेदेखि नै ट्रम्पले व्यापार युद्ध सुरु गर्दै आएका छन्। त्यसबेलादेखि दुवै देशले एकअर्काको सामानमा कर लगाएका छन्। शुक्रबार अमेरिकी राष्ट्रपतिले प्राविधिक कम्पनीमाथि उच्च करको बारेमा वार्ता समाप्त गर्ने बताए। ट्रम्पले अर्को हप्ता नयाँ शुल्क घोषणा गर्ने पनि बताए। उनले सामाजिक सञ्जालमा लेखे,हामी क्यानडासँगको व्यापारसम्बन्धी सबै छलफल तत्काल समाप्त गर्दैछौं। ट्रम्पले क्यानडालाई अमेरिकासँग व्यापार गर्न कति कर तिर्नुपर्छ भनेर आगामी सात दिनभित्र बताउने बताए। यद्यपि क्यानडाका प्रधानमन्त्री मार्क कार्नीले अमेरिकासँग वार्ता जारी राख्ने संकेत गरेका छन्। उनले भने,हामी क्यानडाका जनताको हितमा यी वार्ता जारी राख्नेछौं।"
विरोधका बिच संसद बैठक जारी (लाइभ),काठमाडौं : प्रतिनिधि सभाको आजको बैठक सुरु भएको छ । राष्ट्रिय स्वतन्त्र पार्टी र राष्ट्रिय प्रजातन्त्र पार्टीले संसदमा विरोध गरे पनि अवरोधका बिच बैठक सुरु भएको हो । प्रतिनिधि सभाको आइतबारको बैठकमा सभामुख देवराज घिमिरेले संसदको कारबाही सुरु गर्दा रास्वपा र राप्रपाका सांसदले उभिएर विरोध जनाएका छन्। त्यसपछि सभामुख देवराज घिमिरेले क्रमश : रास्वपाका सांसद गणेश पराजुली र रोसन कार्कीलाई बोल्न समय दिए। उनीहरु बोलेपछि कांग्रेस सांसद अर्जुन नरसिंह केसीलाई समय दिने बित्तिकै रास्वपाका सांसद वेल घेराउमा गएका हुन्। अहिले संसद बैठक चलिरहेको छ।
"महाकाली सन्धि ठिक छ, नदीखोला बेचेका छैनौँ : प्रधानमन्त्री ओली","काठमाडौं : प्रधानमन्त्री केपी शर्मा ओलीले महाकाली सन्धि ठिक रहेको बताएका छन्। बिहीबार काठमाडौंमा मदन जयन्ती समारोहलाई सम्बोधन गर्दै उनले महाकाली सन्धि सही रहेको बताएका हुन्। उनले भने,महाकाली परियोजनासम्बन्धी सम्झौता गर्ने पक्षमा अहिले पनि सरकार छ। अहिले कार्यान्वयन गर्ने पक्षमा सबै छन्। निकट भविष्यमा महाकाली सम्झौता कार्यान्वयन गर्दै पञ्चेश्वर सम्झौता पनि कार्यान्वयन गर्छौं। यो गर्न पाउनुपर्छ। प्रधानमन्त्री ओलीले महाकाली सम्झौता अन्तर्गत बिजुली, पानी लिइएको बताए। उनले भने,महाकाली सम्झौता ठिक छ। कुनै नदीखोला बेचेका छैनौँ। एमाले अध्यक्ष समेत रहेका प्रधानमन्त्री ओलीले एमाले राष्ट्रको सार्वभौमसत्ता, भौगोलिक अखण्डता बेच्ने पार्टी नरहेको बताए। उनले राष्ट्रिय स्वाधिन्तामा अलिकति तलमाथि पनि हुन नदिइने बताए।"
प्रधानमन्त्री ओलीले संसद्मा गराए स्पेन भ्रमणको जानकारी,"काठमाडौं : प्रधानमन्त्री केपी शर्मा ओलीले स्पेन भ्रमणमा जाने कार्यतालिकाबारे जानकारी गराएका छन्। प्रतिनिधि सभाको आजको बैठकमा ओलीले स्पेन भ्रमणको तालिका र भेटघाट तथा अन्य कार्यक्रमबारे जानकारी गराएका हुन्। प्रधानमन्त्री ओलीले नेतृत्व गरेको प्रतिनिधिमण्डलमा २१ जना सदस्य रहेको उनले बताए। ओलीले भने, मेरो नेतृत्वमा जाने हाम्रो भ्रमण टोलीमा २१ जना सहभागि हुनेछौं। यो संख्यामा स्पेन स्थित नेपाली राजदूत र न्युयोर्क स्थित आवासीय प्रतिनिधि समेत हुनुहुनेछ। परराष्ट्र मन्त्रालयका सचिवसहित सम्बन्धित क्षेत्रको नेतृत्व गर्ने अधिकारी सहितको टीमका अतिरिक्त अर्थ सचिव तथा प्रधानमन्त्री कार्यालयका सचिव पनि भ्रमण दलमा हुनुहुन्छ। प्रधानमन्त्रीको मुख्य सल्लाहकार सहित स्वकीय सचिवालयका आवश्यक व्यक्तिहरुको संलग्नता छ। स्पेनका राष्ट्रपति पेड्रो सान्चेज पेरेजकास्टेजोन र संयुक्त राष्ट्रसंघका महासचिव एन्टोनियो गुटेरेसको संयुक्त निमन्त्रणामा प्रधानमन्त्री ओली सेभिल्ला जान लागेको प्रधानमन्त्री कार्यालयले जनाएको छ। सम्मेलनलाई प्रधानमन्त्रीले अतिकम विकसित देशहरूको विश्वव्यापी समन्वय ब्युरोको अध्यक्ष र नेपालको प्रधानमन्त्रीका हैसियतमा सम्बोधन गर्ने कार्यक्रम छ। भ्रमणका क्रममा प्रधानमन्त्री ओलीले स्पेनी समकक्षी पेद्रो सान्चेजसँग द्विपक्षीय भेटवार्ता गर्नेछन्। ओलीले नेपालमा लगानी गर्न त्यहाँका व्यवसायी र लगानी कर्तालाई आग्रह गर्ने जानकारी गराए।"
"धानको भुसभित्र गाँजा लुकाएर तस्करी, चारजना पक्राउ","वीरगन्ज : बारामा पिकअप गाडीमा धानको भुस भरिएको बोराभित्र लुकाएर ल्याउँदै गरेको २ क्विन्टलभन्दा बढी लागूऔषध गाँजासहित चार जनालाई प्रहरीले पक्राउ गरेको छ। मकवानपुरको हेटौंडाबाट बाराको कलैयातर्फ जाँदै गरेको प्र३०१२४ च ४६३० नम्बरको पिकअप गाडीबाट प्रहरीले २ सय १२ किलो ९२८ ग्राम गाँजा प्रहरीले बरामद गरेको हो। इलाका प्रहरी कार्यालय प्रसौनीका प्रहरी निरीक्षक टुपेन्द्र श्रेष्ठ नेतृत्वको प्रहरी टोलीले बहुअरीकलैया सडकखण्डमा उक्त गाडी रोकेर चेकजाँच गर्दा गाडीमा लोड रहेको धानको भुस भरिएको बोराभित्र लुकाएर राखिएको उक्त परिमाणको गाँजा बरामद गरेको जिल्ला प्रहरी कार्यालय बाराले जनाएको छ। गाँजासहित उक्त गाडीका चालक मकवानपुरको थाहा नगरपालिका४ पालुङका २८ वर्षीय रवि कार्की, थाहा नगरपालिका१२ टिस्टुङका ४६ वर्षीय वीरबहादुर गोले, हेटौंडा उपमहानगरपालिका१४ का २३ वर्षीय साजन मोक्तान र धादिङको थाक्रे गाउँपालिका७ का ३१ वर्षीय महेश तामाङलाई पनि नियन्त्रणमा लिइएको प्रहरी निरीक्षक श्रेष्ठले बताए। गाँजा र गाडीसहित नियन्त्रणमा लिइएका चारै जनालाई जिल्ला प्रहरी कार्यालय बारामा बुझाइएको प्रहरी निरीक्षक श्रेष्ठले जानकारी दिए।"
संसद्मा प्रधानमन्त्री ओलीको सम्बोधन : कस्तो छ स्पेन भ्रमण तालिका ?,"काठमाडौं : प्रधानमन्त्री केपी शर्मा ओलीले स्पेन भ्रमणमा जाने कार्यतालिकाबारे जानकारी गराएका छन्। प्रतिनिधि सभाको आजको बैठकमा ओलीले स्पेन भ्रमणको तालिका र भेटघाट तथा अन्य कार्यक्रमबारे जानकारी गराएका हुन्। संयुक्त राष्ट्रसंघको विकासको लागि वित्त (फाइनान्सिङ फर डेभलपमेण्ट) चौथो अन्तर्राष्ट्रिय सम्मेलनमा सहभागि हुन म आज साँझ औपचारिक भ्रमणमा जाँदैछु। मित्र राष्ट्र स्पेनको सेभिया शहरमा आयोजना हुने यो अन्तर्राष्ट्रिय सम्मेलनको एक दशकमा आयोजना गरिन्छ। संयुक्त राष्ट्रसंघको महासभामा जस्तै यस सम्मेलनमा पनि सदस्य राष्ट्रका सरकार तथा राष्ट्र प्रमुखहरुको समेत सहभागिता हुन्छ। ओलीले भने, आज असार १४ गते साँझ ६ बजे कत्तार एयरवेजको जहाजबाट दोहा हुँदै हाम्रो यात्रा सुरु हुन्छ, स्पेनको राजधानी म्याड्रिडमा असार १५ गते बिहान पुग्ने कार्यक्रम तालिका छ। ओलीको भ्रमण टोलीमा २१ जना सहभागि हुने छन्। उनले भ्रमणमा स्पेनका प्रधानमन्त्री पेद्रो साञ्चेजसँग द्विपक्षीय बैठक र स्तोनियाका राष्ट्रपति अलार कारिससँग द्विपक्षीय बैठक हुने जानकारी दिए। प्रधानमन्त्री ओली आज साँझ गएर असार २० गते फर्कने कार्यतालिका छ। यस्तो छ ओलीले जानकारी गराएको भ्रमण तालिका असार १४ गते साँझ ६ बजे कत्तार एयरवेजको जहाजबाट दोहा हुँदै हाम्रो यात्रा सुरु हुन्छ, स्पेनको राजधानी म्याड्रिडमा असार १५ गते बिहान पुग्ने कार्यक्रम तालिका छ। भ्रमणको दोस्रो दिन, असार १५ गते दिउँसो करिब ४ बजे भ्रमण टोली स्पेनको सहर सेभियामा पुग्ने। लगत्तै नागरिक समाजले आयोजना गरेको प्लेनरीको समापन सत्रमा सम्बोधन गर्ने कार्यक्रम छ, जहाँ स्पेनका मन्त्रिपरिषद्का महामहिम अध्यक्षसहित विभिन्न व्यक्तित्वहरुको सहभागिता हुने जानकारी गराइएको छ। साँझ ५ बजे स्पेनका प्रधानमन्त्री (स्पेन सरकारका अध्यक्ष) महामहिम श्री पेद्रो साञ्चेजसँग हाम्रो प्रतिनिधि मण्डलको द्विपक्षीय बैठक तय भएको छ। असार १५ गतेको अन्तिम कार्यक्रम, स्पेनका नरेशद्वारा राष्ट्र प्रमुख तथा सरकार प्रमुखहरुको स्वागतमा आयोजना गरिने रात्री भोज रहेको छ। भ्रमणको तेस्रो दिन बिहान उद्घाटन सत्रमा सहभागि। अपरान्ह गेट्स फाउण्डेशनद्वारा आयोजना गरिएको विकास सहयोगको भविष्यका लागि स्वतन्त्र आयोगको घोषणा कार्यक्रममा सम्बोधनको लागि हामीलाई आमन्त्रण गरिएको छ। दिउँसो १ बजे मित्र राष्ट्र स्तोनियाका महामहिम राष्ट्रपति महामहिम श्री अलार कारिससँग द्विपक्षीय बैठक हुनेछ। दिउँसो ३ देखि ४ बजेको बीचमा नेपालका प्रधानमन्त्री एवम् अल्प विकसित राष्ट्रहरु (एलडिसी)को अध्यक्षको हैसियतमा मैले सम्मेलनलाई सम्बोधन गर्नेछु। अपरान्ह ४:०० देखि ५:१५ को बीचमा निम्नानुसार तिनवटा द्विपक्षीय बैठक हुनेछन्ः  इजिप्टका प्रधानमन्त्री महामहिम डा मोस्तफा कमाल माडबुलीसँग द्विपक्षी बैठक  पोर्चुगलका प्रधानमन्त्री महामहिम श्री लुइ मोन्टेनेग्रोसँगको द्विपक्षीय बैठक  संयुक्त राष्ट्रसंघ महासचिव महामहिम श्री अन्तोनियो गुटरेससँगको बैठक तेस्रो दिनको अन्तिम कार्यक्रम, स्पेन सरकारका महामहिम अध्यक्ष (प्रधानमन्त्री) द्वारा दिइने औपचारिक रात्री भोज रहेको छ। भ्रमणको चौथो दिन पहिलो कार्यक्रम, मैले बिहान ८:३० बजे अल्पविकसित मुलुकहरुको उच्चस्तरीय बैठकको अध्यक्षता सहित उद्घाटन मन्तव्य दिने छु। बिहान १०:३० बजे स्पेन सरकारका अध्यक्ष महामहिम पेद्रो साञ्चेजद्वारा आयोजना गरिने वैश्विक ऐक्यबद्धतामा लगानीः विकास सहयोगको नयाँ दृष्टिकोण शीर्षकको उच्चस्तरीय साइडइभेन्टमा सम्बोधन गर्नेछु। अपरान्ह १२:३० पछि नेपाल सरकार, बंगलादेश, लाओ र संयुक्त राष्ट्रसंघ आवासीय संयोजक (युएनआरसी)को संयुक्त आयोजनामा हुने अल्पविकसित देशबाट दिगो स्तरोन्नतिको लागि सशक्त सहनशीलता तथा जलवायू वित्तिय व्यवस्था (इम्पाओरिङ रेजिलेन्स, क्लाइमेट स्मार्ट फानान्सिङ फर सस्टेनेवल एलडिसी ग्राजुएशन) उच्चस्तरीय साइडइभेन्टलाई सम्बोधन गर्नेछु। अपरान्हमा नै नेपाल र बुरुण्डीद्वारा सहआयोजना गरिने राष्ट्रप्रमुखसरकार प्रमुखहरुको पहलमा पानी तथा सरसफाइ वित्तिय स्रोतको प्रवाह शीर्षकको इभेन्टमा सम्बोधन गर्नेछु। दिउँसो ३ बजे थिम आधारित राउण्ड टेबल (अन्तर्राष्ट्रिय विकास सहयोगको पुनर्जीवन) मा सम्बोधन गर्ने कार्यक्रम छ। साँझ ८ बजे स्पेनका लागि नेपाली राजदूतले आयोजना गर्नुहुने रात्री भोजमा हाम्रो सहभागिता हुनेछ। पाँचौं दिन, असार १८ गते। हामी सेभियाबाट म्याड्रिड फर्किने छौं। म्याड्रिड पुगेसँगै कार्यक्रममा संलग्न हुने तालिका तय भएको छ। साँझ ५ बजे बाट सुरु हुने नेपालस्पेन विजनेश तथा लगानी प्रबर्धन साँझ नामक कार्यक्रममा मैले त्यहाँको प्रतिष्ठित व्यवसायीहरूलाई सम्बोधन गर्नेछु। नेपालमा लगानी गर्न आव्हान गर्नेछु। छैटौ दिन, भ्रमणको अन्तिम दिन। स्वदेश फर्किनु अघि रियल म्याड्रिड फुटबल क्लबका अधिकारीहरूसँगको भेटघाट र साण्टियागो वर्नावाउ रंगशालाको अवलोकन गर्ने कार्यक्रम छ। केही महत्वपूर्ण स्थानहरुको अवलोकन साथै हाम्रो राजदूतावासको अवलोकन गरिने छ। अन्तिम कार्यक्रमको रुपमा स्पेनमा रहेका नेपाली समुदायसँगको भेटघाट राखिएको छ। यसै दिन राती १०:४५ बजे दोहाको लागि प्रस्थान गरिने छ। असार २० गते दिउँसो ४:४५ बजे हाम्रो काठमाडौंमा अवतरण गर्ने कार्य तालिका छ।"
"मेलम्चीमा यात्रुवाहक बस दुर्घटना, चालकसहित ८ जना घाइते","सिन्धुपाल्चोक : सिन्धुपाल्चोकको पाँचपोखरी थाङ्पाल गाउँपालिका७ तिपेनीबाट काठमाडौं जाँदै गरेको यात्रुवाहक बस दुर्घटना भएको छ। बागमती प्रदेश३०१००५ख ९९७६ नम्बरको यात्रुवाहक बसका दुर्घटना हुँदा चालकसहित ८ जना घाइते भएका छन्। गम्भीर घाइते भएका बसका चालक महेश्वर ढकालसहितलाई मेलम्ची नगर अस्पतालमा उपचारका लागि पठाइएको इलाका प्रहरी कार्यालय मेलम्चीले जनाएको छ। अन्य घाइतेको अवस्था सामान्य रहेको प्रहरीले जनाएको छ। घाइते हुनेमा पाँचपोखरी थाङ्पाल गाउँपालिका ६ का अनिल भण्डारी, हेलम्बु चनौटेकी सुस्मिता ज्योति, भोताङकी पेमा लामा, नोर्कि तामाङ, महेश्वर ढकाल चालक, विनायक ढकाल र धापका रामचन्द्र पौडेल छन्। दुर्घटनाबारे अनुसन्धान भइरहेको प्रहरीको भनाइ छ।"
प्रतिनिधिसभाबाट बजेटसँग सम्बन्धित दुई विधेयक पारित,"काठमाडौं : प्रतिनिधिसभाबाट बजेटसँग सम्बन्धित दुई आश्रित विधेयक पारित भएका छन्। शनिबार बसेको प्रतिनिधिसभा बैठकले करका दर समेटिएको आर्थिक विधेयक र राष्ट्र ऋण उठाउने विधेयक बहुमतले पारित गरेको हो। बैठकमा उपप्रधान तथा अर्थमन्त्री विष्णुप्रसाद पौडेलले उक्त विधेयक पारित गरियोस् भनी प्रस्ताव पेस गरेका थिए। दुई विधायकमाथि प्राप्त संशोधनहरू बहुमतले अस्वीकृत भएका थिए। त्यसअघि आर्थिक विधेयकमाथिको छलफलका क्रममा उठेका प्रश्नको जवाफ दिँदै अर्थमन्त्री पौडेलले कर प्रणालीका बारेमा विगतको गुनासोलाई सुनुवाइ गर्दै आवश्यक र अत्यावश्यक ठाउँमा मात्र कर संशोधनको प्रस्ताव गरिएको जानकारी दिए। आत्मनिर्भर अर्थतन्त्र र सन्तुलित विकासका लागि अनुकूल हुने गरी कर प्रस्ताव गरिएको उनको भनाइ छ। पौडेलले एउटै कारोबारबाट सिर्जना भएको कारोबारमा पटक पटक कर लाग्ने विद्यमान व्यवस्थालाई सम्बोधन गर्ने प्रयास गरिएको धारणा राखे। त्यस्तै उनले मदिरा र सुर्तीजन्य वस्तुले जनस्वास्थ्यमा प्रतिकुल असर गर्ने भएकाले सो वस्तुमा केही हेरफेर भएको उल्लेख गरे। आर्थिक ऐनले करका दरमा स्थिरता, लगानीका लागि अनुकूल वातावरण बनाउने कोसिस गरेको उनको भनाइ छ।"
भिजिट भिसा प्रकरण : प्रतिनिधिसभा बैठकमा रास्वपा र राप्रपाको अवरोध कायमै,"पराजुलीले मानव तस्करीको विषयमा अनुसन्धान नै गर्न नपाउने गरी ९ बुँदै कार्यादेश बनाएर बाँदरको पुच्छर लौरो न हतियार जस्तो बनाउने काम गरेको दाबी गरे। काठमाडौं : भिजिट भिसा प्रकरणमा छानबिनका लागि उच्चस्तरीय आयोग बनाउन माग राख्दै रास्वपा र राप्रपाले आज पनि प्रतिनिधिसभा बैठकमा विरोध जनाएका छन्। बजेट कार्यान्वयन गर्न बनेका विधेयक पारित गर्न बसेको प्रतिनिधिसभा बैठक सुरु हुने बित्तिकै रास्वपा र राप्रपाले उठेर विरोध जनाएका हुन्। भिजिट भिसा प्रकरण गम्भीर विषय भएकाले यसको छानबिनका लागि उच्चस्तरीय आयोग गठन हुनुपर्ने माग राख्दै दुई दलले निरन्तर सदनमा विरोध गर्दै आएका छन्। मन्त्रिपरिषद्को बैठकले भिजिट भिसा तथा त्रिभुवन अन्तर्राष्ट्रिय विमानस्थलको अध्यागमनका सम्बन्धमा छानबिन गर्नका लागि पूर्वमुख्यसचिव शंकरदास वैरागीको नेतृत्वमा उच्चस्तरीय छानबिन समिति गठन गरेको छ । तर, उक्त समिति झारा टार्ने मात्र भएकाले वैरागीको नेतृत्वको समिति स्वीकार्य नहुने र पूर्वन्यायाधीशको नेतृत्वमा आयोग बन्नुपर्ने बताएको छ। बैठक सुरू हुने बित्तिकै दुई दलका सांसदहरूले उठेर विरोध जनाए। त्यसछि सभामुख देवराज घिमिरेले रास्वपाका सांसद गणेश पराजुलीलाई बोल्न समय दिए। पराजुलीले मानव तस्करीको विषयमा अनुसन्धान नै गर्न नपाउने गरी ९ बुँदै कार्यादेश बनाएर बाँदरको पुच्छर लौरो न हतियार जस्तो बनाउने काम गरेको दाबी गरे। उनले आफ्नो कर्मचारी राखेर समिति बनाउँदै गर्दा यो मानव तस्करीमा जोडिएको जालो बचाउने कि आफूलाई अनुसन्धानको घेराबाट बचाउन गरिएको हो गृहमन्त्रीज्यू ? भन्दै प्रश्न गरे। गृहमन्त्रीलाई मेरो प्रश्न छ, जेठ ७ गते अख्तियारले कारबाही गर्दा अध्यागमन प्रमुखलाई बचाउने र अनुसन्धान गर्ने डीआईजीको सरुवा गर्ने तपाईँले गरेको व्यवहार गर्ने शंको घरेभित्र आउँदैन ? तपाईँकै सचिवालय भित्रको सदस्य यो अपराध कर्ममा जोडिँदै गरेको तथ्य बाहिर आउँदै गर्दा यो घटनामा राजनीतिक संरक्षण छ भनेर शंका गर्न सकिँदैन ? उनले प्रश्न गरे। त्यसपश्चात क्रमश: रोसन कार्की र कांग्रेस सांसद अर्जुन नरसिंह केसीलाई समय दिने बित्तिकै रास्वपाका सांसद वेल घेराउमा गएका हुन्।"
आमाको दूध प्रतिस्थापन गर्ने वस्तुको बिक्री र प्रयोग रोक्ने सामूहिक प्रतिबद्धता,"वीरगन्ज : पर्साको सखुवा प्रसौनी गाउँपालिकाका जनप्रतिनिधिहरूले आमाको दूध प्रतिस्थापन गर्ने वस्तुहरूको बिक्री र प्रयोग रोक्न सक्रिय भूमिका निर्वाह गर्ने सामूहिक प्रतिबद्धता जनाएका छन्। शनिबार सखुवाप्रसौनी गाउँपालिकाको स्वास्थ्य शाखाले आयोजना गरेको आमाको दूध प्रतिस्थापन गर्ने वस्तु बिक्री तथा वितरण नियन्त्रण ऐन, २०४९ सम्बन्धी कार्यक्रममा सहभागी गाउँपालिका अध्यक्ष र ६ वटै वडाका वडाध्यक्षले उक्त प्रतिबद्धता जनाएका हुन्। गाउँपालिका अध्यक्ष जसवन्त यादवले आमाको दूध शिशु स्वास्थ्यको मेरुदण्ड भएको उल्लेख गर्दै आमाको दूध प्रतिस्थापन गर्ने वस्तुहरूको बिक्री र प्रयोग रोक्न कानुनी व्यवस्था अनुसार पालिकाले कठोर कदम चाल्ने प्रतिबद्धता जनाए। यस्तै कार्यक्रममा सहभागी वडाध्यक्षहरु बासुदेव महतो थारु, चिरञ्जीवी महतो थारु, मोजामिल अन्सारी, मोदारीफ अन्सारी, अशेश्वर यादव र मुना कमकरले पनि आमाको दूध प्रतिस्थापन गर्ने वस्तुहरूको प्रचारप्रसार, बिक्री र प्रयोग रोक्न आफूहरूले सक्रिय भूमिका निर्वाह गर्ने प्रतिबद्धता जनाए।"
मृत्युअघिका पाँच सत्य,"दार्शनिकहरू भन्छन् कि जीवनलाई बुझ्न मृत्युको नजिक जानुपर्छ र मृत्युलाई स्वीकार्न जीवनलाई बुझ्नुपर्छ। केही समयअगाडि निरीक्षकको रूपमा एउटा कार्यक्रममा पुगें । जहाँ विभिन्न कोठामा छुट्टाछुट्टै विषयमा कक्षा सञ्चालित थिए । त्यसमध्येको एउटामा पुगेपछि रोकिएँ । कारण थियो, त्यहाँको प्रस्तुति । मृत्युको अन्तिम समय मानिसले के कुरामा पश्चाताप गर्ला ? जीवनमा आफूले गरेका राम्रा कामको सम्झना र प्रशंसा गरी खुसी होला ? वा, अरूकै लागि जीवन जिउन परेकोमा पश्चाताप ? शाश्वत सत्य के रहेछ भनेर बुझ्ने जिज्ञासा मभित्र पलायो । सुन्ने क्रममा बुझें । मृत्युअघि मानिसले गर्ने भनेको पश्चाताप नै रहेछ । तर किन ? किन राम्रा कर्ममा आकर्षित हुँदैन अन्तिम समय ? यथार्थपरक कुराहरूको सँगालो समेट्ने उद्देश्यले जागरुक भएँ । त्यसैले मृत्यु अगाडि गरिने पश्चातापका बारेमा लेख्ने प्रयास गर्दैछु । यो एउटा किताबमा आधारित छ । जुन अस्ट्रेलियन नर्स ब्रोनी वेरले तयार गरेकी हुन् । किताबमा बिरामीहरूले आफ्ना जीवनको अन्तिम क्षणमा गरेका कुराकानी समेटेकी छन् । अस्पतालमा आफू नर्सको रूपमा काम गर्दा थुप्रै बिरामीले जीवनको अन्तिम क्षणमा प्राण त्याग्दै गरेका दृश्यहरू नजिकबाट देखेकी रहिछन् उनले । त्यो अन्तिम अवस्थामा मानिसले व्यक्त गरेका धेरै पश्चातापमध्ये पाँच पश्चातापलाई सर्सर्ती विश्लेषण गरौं, जुन उक्त किताबमा उल्लेख छन् । जीवनको अन्तिम पश्चाताप : जीवनको अन्तिम चरणमा मृत्यु शय्याबाट गरिने पश्चताप । जीवन र मृत्युको बीचको यथार्थ वर्णन दर्शन अस्तित्ववाद, मानववाद, समाजवादहरूको आआफ्नो विश्लेषण गरेका छन् । जीवन अस्तित्वको संघर्ष र अर्थ खोज्ने यात्रा हो, दार्शनिकहरू भन्छन् । मृत्यु जीवनको अन्तिम गन्तव्य हो भनेको पाइन्छ । जीवन र मृत्यु, दार्शनिक र सैद्धान्तिक दृष्टिकोण : जीवन र मृत्यु मानव अस्तित्वका दुई आधारभूत आयामहरू हुन् । जीवनले चेतनाको सुरुवात जनाउँछ भने मृत्युले त्यसको समाप्ति । जीवनचक्रको व्याख्या दर्शन शास्त्र, विज्ञान, साहित्य, अस्तित्ववादी दृष्टिकोण, मानववादी मूल्य र समाजशास्त्रीय विश्लेषणहरूको केही महत्वपूर्ण पक्षहरूको व्याख्या यस लेखको माध्यमबाट गर्दैछु । जीवन र मृत्युसँगको सम्बन्ध : दार्शनिकहरू भन्छन् कि जीवनलाई बुझ्न मृत्युको नजिक जानुपर्छ र मृत्युलाई स्वीकार्न जीवनलाई बुझ्नुपर्छ । अस्तित्ववादी दार्शनिक जोन पर्ल सात्र्रले जीवनलाई उद्देश्यविहीन अवस्था मानेका छन् । मानिसले नै जीवनको अर्थ आफैं बनाउनुपर्छ भनेका छन् । जीवन आफैंमा अर्थपूर्ण छैन, तर हामीले त्यसलाई अर्थ दिने हो भनेर व्याख्या गरेका छन् । प्लेटोका अनुसार मृत्यु त केवल यात्रा हो । आत्मा शरीरबाट मुक्त भई ज्ञानको वास्तविक रूपमा फर्किन्छ । आफूलाई खुसी हुन दिएको भए हुन्थ्यो। मृत्युअगाडि मानिसहरूले गर्ने पश्चातापमध्ये यो अन्तिम पश्चाताप हो। यो संसारमा धेरै मानिसहरू जिम्मेवारबोध र सामाजिक तुलना गर्दै बाँचेका हुन्छन्। पूर्वीय दर्शनअनुसार मृत्यु डर हैन धर्म, कर्म र पुनर्जन्मको प्रक्रिया हो । साथै जीवनमा गरिएका कर्महरूले मृत्युपछिको अवस्था निर्धारण हुन्छ भनेका छन् । गीतामा भनिएको छ, आत्मा न जन्मन्छ न मर्छ । महाभारतमा युधिष्ठिरले भनेका छन् । दैनिक मृत्यु देखिँदा पनि मानिस अमर झैं किन सोच्छन् ? यही संसारको सबैभन्दा ठूलो विस्मय हो । जसरी बिहानपछि साँझ आउँछ । त्यस्तै, जन्मपछि मृत्यु पनि सँगसँगै आउँछ । मात्र समयको अन्तराल हो । समयको खेल हो, जीवन । साँझ नै जीवनको अन्त्य होइन । त्यसपछि नयाँ दिनको सुरुवात पनि हुन्छ । यही आशाले नै जीवनलाई अझ सुन्दर बनाउँछ । जीवन जिउने क्रममा हामीले अनेकौं उकालीओराली पार गरेका हुन्छौं । जीवनका घुम्तीमा थुप्रै मोड हुन्छन् । कति मोडहरूमा हिँड्न नजानेर ठेस लागी लडेका हुन्छौं । कति मोडहरू खहरेको भेलसँगै बग्दै र बगाउँदै यात्रा गरेका हुन्छौं । अन्तिम गन्तव्यमा मृत्युको ढोका अगाडि आफ्नो पालो कुरिरहँदा जीवनका तरंगहरू तैरने गर्छन् । लेखिका अस्ट्रेलियन नर्स ब्रोनी वेरले अनुभव, अन्तर्वार्ता र अनुसन्धानका आधारमा तयार पारेको यथार्थ अनुभव हो । मृत्युअघि मानिसले गर्ने पछुतोमध्ये ५ पछुतोहरूको विश्लेषण मैले अरूको अपेक्षाअनुसार होइन, आफूले सोचेअनुसारको जीवन बिताएको भए हुन्थ्यो । मानिसले जीवन जिउने क्रममा आफ्ना आमाबुवा समाज, संस्कृति र परम्पराअनुसारको जीवन जिउन बाध्य हुन्छन् । आफ्नो इच्छालाई दबाएर अरूलाई खुसी पार्न अधुरो सपना बोकी बाँचेका हुन्छन् । बेकार रहेछ जिन्दगी मैले अरूलाई खुसी बनाउन जीवन बरबाद गरेछु । आफ्ना लागि भन्दा अरूलाई नै खुसी पार्न जीवन बितेछ भनेर पछुतो गर्छन् भन्ने कुरा समावेश गरेको छ । उदाहरण विशेषगरी नेपाली समाजका महिला आफ्नो करियरभन्दा घर परिवारले निर्णय गरेको भूमिकामा बाँधिन्छन् । जीवन कसरी जिउने भनेर निर्णय लिन सक्दैनन् । अरूको निर्णयकै सिकार बन्छन् । अरूको मुठ्ठीभित्र कैद हुन्छन् । अन्तिममा मैले मेरा लागि केही गरिनँ । खाली अरूलाई खुसी पार्न अरूको निर्णय मान्दामान्दै जीवन गयो भनेर पछुताउनु परेको कुरा पाइन्छ । अर्को उदाहरण म कलाकार बन्न चाहन्थें तर आमाबुवाको चाहनाअनुसार वकिल बनें र जीवनभर अरूकै लागि बाँचें भनेर पश्चाताप गरेका उदाहरण छन् । मैले यति धेरै काम नगरेको भए हुन्थ्यो धेरै मानिस मृत्यु शैय्यामा हुँदा महसुस गर्छन् कि उनीहरूले परिवार, साथी र आफ्नो जीवनको रमाइलो समयलाई खुसी भएर जिउन बिर्सेर काम र पैसा कमाउने कार्यमा मात्र समय बिताए । व्यावहारिक जिम्मेवारीको बोझलाई सधैं हलुको पार्नमात्र समय खर्च गरे । बालबच्चाको हुर्काइ, पढाइलेखाइ खानपानको तारतम्य मिलाउँदा मिलाउँदै आफ्नो जीवन व्यतीत गरे । ससाना खुसी प्राप्त गर्न आफ्नो जीवनको महत्वपूर्ण समयमा आफू खुसी हुन बिर्सिए । यसरी काम काम भन्दाभन्दै गयो जीवन भन्ने उखान चरितार्थ भएको उल्लेख छ । उदाहरणको रूपमा घरव्यवहार र कामको सिलसिलामा कतिपय नेपाली पुरुष र महिला वैदेशिक रोजगारमा वर्षौं बिताउँछन् । तसर्थ बुवा वा पतिपत्नी आमा श्रीमतीको भूमिका पूर्ण हुन नसकेका जीवनको र महŒवपूर्ण समय घर धान्न र व्यवहार सम्हाल्न मात्र खर्च गरेको भनेर अन्तिम समयमा सोचेर पछुतो गर्छन् भन्ने कुरा यहाँ ब्रोनीले आफ्नो किताबमा व्यक्त गरेकी छन् । स्वास्थ्य अनुसन्धानको व्याख्याअनुसार मानिसहरूले जीवनमा जिउन बिर्सेर अत्यधिक काम मात्र गर्ने फलस्वरूप कामको बोझले गर्दा मानसिक तनाव, सम्बन्धविच्छेद र दीर्घ रोगसँग लडिरहनु परेको यथार्थ पनि प्रष्ट्याएको छ । मैले आफ्ना भावना खुलाएर बोलेका भए हुन्थ्यो ? आफूले जीवन जिउने क्रममा मनको भावनाको तालमेल मिलाउन नसकेर अन्तमा पछुताउनु परेको कारण बताएका छन् । उदाहरणको रूपमा : पुरुषले जीवन भोगाइका क्रममा पुरुष भएर रुन हुँदैन भन्ने भाष्यले पुरुषलाई मन खोल्न र मनको पीडा व्यक्त गर्न सिकाउँदैन । फलस्वरूप पुरुष रुन हुँदैन भन्ने भाष्यमा बाँधिन जान्छ । मन खोलेर रुन सक्दैनन् । त्यस्तै महिलाहरू पनि लंैगिक विभेदको चपेटामा हिंसा चुपचाप सहनुपर्ने बाध्यता छ । फलस्वरूप आफ्नो जिन्दगी आँसुको घुट्को पिएर जिउँछन् । जीवनको उत्तराद्र्धमा मैले यो किन सहें ? आफ्ना भावना किन लुकाएँ ? किन मैले भावना अभिव्यक्त गर्न सकिनँ ? प्रतिकार गर्न किन सकिनँ । मैले किन बोल्न सकिनँ भन्ने पछुतो गरेका कुरा उक्त किताबमा समेटिएको छ ।मैले पुराना साथीहरूलाई सम्पर्कमा राखेको भए हुन्थ्यो । जीवनचक्रका चपेटामा पिसिरहँदा थुप्रै साथी शुभचिन्तकहरूको साथ हौसला माया मार्गदर्शनबाट चलेको हुन्छ । तसर्थ व्यावहारिक र पारिवारिक जीवनचक्रको क्रममा आफ्ना त्यस्ता सहयोगी साथी मित्रहरूलाई बिर्सन्छौं । जीवन र जगत्सँग जोडिने क्रममा ती अभिन्न सहयोगीहरूलाई बिर्सन्छौं । सबैभन्दा ठूलो सहारा चाहिने बेलामा असल साथीहरूको कमी महसुस हुन जान्छ । व्यस्तताका कारण पुराना मित्रहरूको साथ टुटाउँछन् । जुन कुरा मृत्युको अगाडि पछुतो मानेको कुरा पाइन्छ । गाउँका साथीहरू छुट्टिन्छन् । सहरको व्यस्तताको परिधिभित्र समेटिँदैनन् । विदेश प्रवासले घनिष्ट सम्बन्धहरू विलीन हुँदै जान्छन् भन्ने यथार्थ छ । आफूलाई खुसी हुन दिएको भए हुन्थ्यो मृत्यु अगाडि मानिसहरूले गर्ने पश्चातापमध्ये यो अन्तिम पश्चाताप हो । धेरै मानिसहरू जिम्मेवार बोध गर्दै सामाजिक तुलना गर्दै बाँचेका हुन्छन् । तर मृत्यु नजिक पुग्दा अरूसँग तुलना गर्दै क्षणिक खुसीका लागि नाटक गर्दागर्दै जिन्दगी गयो । अरूका लागि खुसी खोज्दाखोज्दै आफू खुसी हुन जानिएन छ । कहिले नयाँ कुरा सिक्ने रहर हुन्थ्यो । आ ! अब उमेर भइसक्यो भन्ने सोचले रोकिए । कसैले नाच्न घुम्न रमाउन आग्रह गर्दा अरूको लाजले रोकिने यथार्थ व्यक्त गर्दथे । जीवनको अन्तिम क्षणमा गरिने पश्चातापहरू अस्ट्रेलियन नर्स ब्रोनी वेर जसले आफ्नो जीवनमा मृत्युसँग लडिरहेको व्यक्तिहरूको भावनाहरू समावेश गरेकी छन् । बिरामीको सेवासुसार गर्दा वार्तालापका क्रमका मृत्यु अँगालेका व्यक्तिहरूले सत्य बोल्छन् भन्ने यथार्थ पनि यस किताबमा समावेश गरेको छ । मैले यस किताबको सार यहाँ प्रस्तुत गर्न खोज्नु जीवनको नैराश्यता व्याख्या गर्न खोजेको होइन । जीवन कसरी जिउने र कसरी उज्यालो बनाउने आफ्नै हातमा छ । यही सन्देश जनचेतनाका लागि समेटेको छु । यदि तिमी प्रकाश चाहन्छौ भने पहिला तिमीले तिमीभित्रको दियो आफैंले नै बाल्नु पर्दछ । आफूभित्रको दियो नबाली बाहिरी संसारको उज्यालोमा मात्र रमाउन खोज्दा जीवनको अन्तराल यसरी नै बिताउनुको विकल्प नहोला । तसर्थ, संघर्षरूपी जीवनमा खुसीका किरण प्राप्त गर्न मनभित्रको दियो बाल्ने हिम्मत आफैंले नै गर्नु पर्दछ । यदि सकारात्मकतर्फ जीवन बदल्ने हो भने प्रश्न गर, चिन्तन गर, सत्य खोज र नौतिकवान् बन । तसर्थ, मानिसको व्यक्तिगत, सामाजिक र राष्ट्रिय जीवन परिवर्तनको मूलमन्त्र बन्न सक्छ । जीवनको उत्तराद्र्धमा पश्चतापको भुँमरीमा पिल्सनुभन्दा समयसापेक्ष जीवन चलाउनु पर्दछ भन्ने सन्देश प्राप्त गर्न सक्नु नै जीवन जिउने कला हो ।"
आफ्ना माग राखेर अरुले बोल्ने बेला रास्वपाले गर्यो प्रतिनिधि सभाको बैठक बहिष्कार,"काठमाडौं : राष्ट्रिय स्वतन्त्र पार्टीले प्रतिनिधिसभाको बैठक बहिष्कार गरेको छ। प्रतिनिधि सभाको बैठक सुरू हुनासाथ रास्वपा र राप्रपाले उठेर विरोध जनाएका हुन्। त्यसपश्चात रास्वपा सांसद् गणेश पराजुली र राप्रपा सासंद रोशन कार्कीले आफ्ना कुरा राखेर संसद बैठक बहिस्कार गरेका छन्। पराजुलीले मानव तस्करीको विषयमा अनुसन्धान नै गर्न नपाउने गरी ९ बुँदै कार्यादेश बनाएर बाँदरको पुच्छर लौरो न हतियार जस्तो बनाउने काम गरेको दाबी गरे। उनले आफ्नो कर्मचारी राखेर समिति बनाउँदै गर्दा यो मानव तस्करीमा जोडिएको जालो बचाउने कि आफूलाई अनुसन्धानको घेराबाट बचाउन गरिएको हो गृहमन्त्रीज्यू ? भन्दै प्रश्न गरे। गृहमन्त्रीलाई मेरो प्रश्न छ, जेठ ७ गते अख्तियारले कारबाही गर्दा अध्यागमन प्रमुखलाई बचाउने र अनुसन्धान गर्ने डीआईजीको सरुवा गर्ने तपाईँले गरेको व्यवहार गर्ने शंको घरेभित्र आउँदैन ? तपाईँकै सचिवालय भित्रको सदस्य यो अपराध कर्ममा जोडिँदै गरेको तथ्य बाहिर आउँदै गर्दा यो घटनामा राजनीतिक संरक्षण छ भनेर शंका गर्न सकिँदैन ? उनले प्रश्न गरे। आकस्मिक समयमा सांसदले बोलुञ्जेल रोष्टम घेराउ गरेर नाराबाजी गरेको रास्वपालाई सभामुख देवराज घिमिरेले प्रधानमन्त्रीले संसद्मा बोल्न खोजेको भन्दै अवरोध नगर्न आग्रह गरे लगत्तै रास्वपाले बैठक स्थल छोडेको हो।"
"कर्तव्य ज्यान मुद्दामा जन्मकैदको फैसला, हत्यारा १७ वर्षपछि पक्राउ","विराटनगर : विराटनगरमा भएको वीभत्स हत्याको घटनामा दोषी ठहर भएका व्यक्ति १७ वर्षपछि पक्राउ परेका छन्। घटना भएको र अदालतले दोषी ठहर गरेको धेरै भइसक्दा पनि हत्यारा पक्राउ गर्न प्रहरीलाई समय लागेको हो। खोजी तीव्र पारेको प्रहरीले हत्यारा भारतमा लुकेर बसेका कारण पक्राउ गर्न सकिरहेको थिएन। मोरङ प्रहरी प्रवक्ता डीएसपी कोपिला चुँडालले १७ वर्षअघिको हत्यामा संलग्न विराटनगर महानगरपालिका१५ घर भइ विराटनगर१६ मा बस्दै आएका अन्दाजी ३५ वर्षीय राजकुमार सहनीलाई पक्राउ गरिएको जानकारी दिइन्। उनका अनुसार २०६५ साउन २६ गते विराटनगर१५ का १७ वर्षीय शम्भुकुमार सहनीको हत्या भएको थियो। धारिलो हतियारले प्रहार गरेर हत्या गरेपछि २ टुक्रा पारेर विराटनगर१६ स्थित नहरमा फालेको अवस्थामा २०६५ साउन २८ गते शम्भुको शव फेला परेको थियो। त्यतिबेला हत्या गरेपछि बोरामा पोको पारेर फालेको क्षतविक्षत अवस्थाको शव नहरमा भेटिएको प्रहरीले जनाएको छ। प्रहरीको अनुसन्धानबाट हत्यामा राजकुमार सहनी लगायतको संलग्नता पुष्टि भएको थियो। राजकुमारलगायतका व्यक्तिहरुले मृतक शम्भुलाई घरबाटै बोलाएर लगेका रहेछन्। बीभत्स तरिकाले हत्या गरेर फालेको अवस्थामा २ दिनपछि शव भेटिएको हो। हत्यामा संलग्नहरु लामो समयदेखि फरार थिए, प्रहरी स्रोतले भन्यो। हत्यामा संलग्नमध्ये राजकुमार बल्ल पक्राउ परेका हुन्। घटनामा दोषी ठहर गर्दै जिल्ला अदालत मोरङले २०७७ माघ २० गते उनलाई जन्मकैदको फैसला सुनाएको थियो। अदालतको फैसला अनुसार राजकुमारले २० वर्ष कैद बस्नुपर्ने हुन्छ। अदालतले दोषी ठहर गदै जन्मकैदको सजाय सुनाएको भए पनि उनी लामो समयदेखि भागिरहेका थिए। सजाय भुक्तान नगरिकन फरार बनेका राजकुमारलाई प्रहरीले बल्ल पक्राउ गरेको हो। राजकुमार नेपालभारत सीमा क्षेत्रनजिक विराटनगर१५ स्थित १ नम्बर ढाटबाट पक्राउ परेको डीएसपी चुँडालले बताइन्। इलाका प्रहरी कार्यालय रानीका इन्स्पेक्टर कविन राई र इलाका प्रहरी कार्यालय रानी सीमाबाट खटिएको सई सुवास अधिकारीसहितको टोलीले शुक्रबार साँझ ६ बजेतिर उनलाई पक्राउ गरेको हो। प्रहरी स्रोतका अनुसार शम्भुको हत्या गरेपछि राजकुमार लामो समयसम्म भारतमा लुकेर बसेको पाइएको छ। प्रहरीले उनलाई फैसला कार्यान्वयनका लागि जिल्ला अदालत मोरङमा बुझाउने तयारी गरेको छ। अदालतले कामतलाई सजाय भुक्तानका लागि कारागार चलान गर्ने छ।"
"विद्यादेवि भण्डारीले आज गर्ने घोषणाबारे ओलीले भने एमाले एक छ, एक रहन्छ","काठमाडौं : नेकपा एमालेका अध्यक्ष केपी शर्मा ओलीले एमाले सधैं एक रहने बताएका छन्। शनिबार मदन जयन्तीको अवसर पारेर मदन भण्डारी फाउन्डेशनले आयोजना गरेको कार्यक्रमलाई सम्बोधन गर्ने क्रममा उनले एमाले अहिले पनि एक रहेको र पछि पनि एक हुने बताएका हुन्। आज पूर्वराष्ट्रपति विद्यादेवि भण्डारीले एमाले राजनीतिमा फर्कने घोषणा गर्ने आङ्कलनमा उनले यसै कार्यक्रममा एमाले ध्वस्त हुने भनेर सपना देख्नेप्रति लक्षित गरेर उक्त कुरा बताएका हुन्। मैले यहाँ बम पट्काउँछु, विद्यादेवी भण्डारीले बम पट्काउँछन् यहीबाट एमाले ध्वस्त हुन्छ भनेर सपना देखेका छन्। यहाँ बम, बारुद, गोला केही पट्किनेवाला छैन, उनले भने।"
"बिहे घरमा नाच्दा नाच्दै लाग्यो करेन्ट, किशोरको मृत्यु",विराटनगर : विराटनगरमा बिहे घरमा करेन्ट लागेर शनिबार राति एक किशोरको मृत्यु भएको छ । मोरङ प्रहरी प्रवक्ता डीएसपी कोपिला चुँडालले विराटनगर महानगरपालिका१८ झटियाहीका १७ वर्षीय अमित यादवको मृत्यु भएको जानकारी दिइन् । उनका अनुसार कनैया यादवको छोरीको बिहेमा डिजे बजाएर नाच्ने क्रममा बिहानका राति १:३० बजेतिर अमितलाई करेन्ट लागेको थियो । नाच्दा नाच्दै अचानक डिजेको तारमा लडेका उनलाई त्यहीँ करेन्ट लागेको प्रहरीको प्रारम्भिक अनुसन्धानबाट खुलेको छ । गम्भीर घाइते भएका अमितलाई बिहे घरमा भेला भएकाहरुले उपचारका लागि कोशी अस्पताल लगिएको थियो । प्रहरीका अनुसार अस्पताल पुर्याउनसाथ चिकित्सकले मृत घोषित गरेका थिए । घटनाको इलाका प्रहरी कार्यालय रानीका इन्स्पेक्टर कविन राई नेतृत्वको टोलीले विस्तृतमा अनुसन्धान गरिरहेको छ ।
जबज : जब जब देशले माग्छ,"कम्युनिस्टहरू आमरूपमा प्रजातान्त्रिक, लोकतान्त्रिक हुन्छन् भन्ने कुरा पुँजीवादी शासन व्यवस्थाका हिमायतीहरूले कहिल्यै स्वीकार गरेनन् र सधैं डिक्टेरसिपको आरोप खप्न बाध्य भयो। सन् १९९० को दशक वरिपरि सोभियत युनियन तथा पूर्वी युरोपमा कम्युनिस्ट शासन व्यवस्थाको पतन भएको थियो । त्यसपछि खुला समाजको भाउ ह्वात्तै बढेको समयमा नेपालमा भने माक्र्स जीवित रहेको उद्घोष सर्वाधिक लोकिप्रिय पत्रिका न्युजविकले गरेको थियो । यसको मुख्य कारण जनताको बहुदलीय जनवादको कार्यक्रमको बीजारोपण नेकपा एमालेमा भएकै कारण सम्भव भएको थियो । उक्त समयमा नेपालको कम्युनिस्ट आन्दोलनका अन्य घटक तथा पार्टीभित्रबाट पनि दक्षिणपन्थी आरोपको भुंग्रो ओढ्न पार्टीको महासचिव तथा जबजका प्रणेताका रूपमा पनि मदन भण्डारीलाई बाध्य नै पारिएको थियो । यो आरोप सहर्ष स्वीकार गरेर नै कम्युनिस्ट आन्दोलनमा नयाँ आयाम थपिएको हो । मार्क्सवादी जबज : मार्क्सवादले समाजमा वर्ग रहन्छ भन्ने कुरा स्वीकार गरेपछि प्रत्येक वर्गको प्रतिनिधित्व राजनीतिक पार्टीहरूले गरिरहेका हुन्छन् भन्ने कुरा पनि स्वत : सिद्ध छ । यही यथार्थपरक विश्लेषणको जगमा बहुदलीयतालाई स्वीकार गरिएको हो । जनताको स्वीकार्यताबाटै पार्टीले शासन सञ्चालन गरिनु अनिवार्यताको आधारमा आवधिक रूपमा जनताको कसीमा घोटिनु पर्छ । २४ क्यारेटको सुन बनिरहन सदासर्वदा जनताकै सेवामा समर्पित हुनैपर्ने भएकाले आवधिक निर्वाचनलाई जबजले आत्मसात् गरेको हो । कम्युनिस्टहरू सदैव लोकतान्त्रिक : कम्युनिस्टहरूको आमरूपमा प्रजातान्त्रिक, लोकतान्त्रिक हुन्छन् भन्ने कुरा पुँजीवादी शासन व्यवस्थाका हिमायतीहरूले कहिल्यै स्वीकार गरेनन् र सधैं डिक्टेरसिपको आरोप खप्न बाध्य भयो । कम्युनिस्ट शासन व्यवस्थामा कम्युनिस्ट पार्टीलाई व्यवस्थाको पर्यायको रूपमा मानेर पार्टीमा सबै जनता समाहित हुने र हरेक तहमा चुन्ने र चुनिने प्रणालीअन्तर्गत प्रजातान्त्रिक अभ्यास भयो । यसरी पार्टीको नेतृत्व तहले सरकार सञ्चालन गर्न पठाउने र आवश्यकतानुसार फिर्ता गर्नेसम्म गर्न सक्ने व्यवस्था थियो । समयक्रमसँगै यसमा विकृति देखा परी पुँजीवादी व्यवस्थाका हिमायतीहरूले लगाएका आरोप कतिपय सन्दर्भ र देशमा वास्तविकतामा परिणत हुन गएको पनि देखियो । यसबाट कम्युनिस्टहरू विशेष गरेर नेकपा एमालेले बिरामीलाई औषधिको मात्रा (डोज) नपुगे जस्तै पार्टीभित्रको आन्तरिक प्रजातन्त्रले लोकतान्त्रीकरणको मात्रा नपुगेको महसुस भयो । पार्टीका प्रतिनिधिहरूले शासन सञ्चालकको रूपमा जान पनि जनताबाटै निर्वाचित हुने विधिलाई जबजले अंगीकार गरी सर्वसत्तावादी आरोपबाट सदाकालका लागि मुक्ति पनि जबजले दिएको छ । सिद्धान्तको रूपमा जबज : नेकपा एमालेको पाँचौं महाधिवेशनमा जडसूत्रवाद र विसर्जनवादलाई परास्त गरौं र मार्क्सवादको सिर्जनात्मक प्रयोग गरौं भन्ने मूल नाराका साथ काठमाडौंमा २०४९ माघ १४ देखि २० सम्ममा सम्पन्न भएको थियो । उक्त महाधिवेशनमा नौलो जनवादी कार्यक्रम मोहनचन्द्र अधिकारीले, परिमार्जित नौलो जनवादी कार्यक्रम सीपी मैनालीले र जनताको बहुदलीय जनवादी कार्यक्रम मदन भण्डारीले प्रस्तुत गर्नु भएकोमा झन्डै दुई तिहाइ मतले जबजको कार्यक्रम पारित भएको थियो । यसलाई देशव्यापी प्रचार गर्न र संगठन निर्माणमा हिँडेका महासचिव मदन भण्डारी र संगठन विभाग प्रमुख जीवराज आश्रितको २०५० जेठ ३ गते दासढुंगामा रहस्मययी जिप दुर्घटना भई देहवसान भयो । शोकलाई शक्तिमा बदल्ने नेकपा एमालेको प्रणलाई सफल पार्न यसपछि माधवकुमार नेपाल महासचिव हुनुभयो । मदनको निधन पश्चात् हाल नेकपा एमालेका महासचिव शंकर पोखरेलले जबज कार्यक्रममात्र नभएर यो नवीन विचार हो भनेर बहस चलाउनु भए पनि तत्कालीन पार्टी नेतृत्वले स्वीकार गर्न सकेन । छैटांै महाधिवेशनको लागि राजनैतिक प्रतिवेदन प्रस्तुत गर्न मस्यौदा तयारीका सन्दर्भमा शंकर पोखरेलले जबजलाई सिद्धान्तको रूपमा प्रस्तुत गर्न अनुरोध गरेकोमा माधवकुमार नेपालले अहिले बेला भएको छैन भनेर नेतृत्व तयार नभएकोमा वामदेव गौतमले फरक राजनैतिक प्रतिवेदनमा जबजलाई सिद्धान्तको रूपमा प्रस्तुत हुने सुईको पाएपछि संस्थापन पक्षले पनि नेतृत्वदायी कार्यक्रमको रूपमा जबजलाई नेपालगन्जमा २०५६ माघ १२ देखि १८ सम्म भएको महाधिवेशनमा प्रस्तुत गर्यो । यसपछिका महाधिवेशनमा आठौं महाधिवेशनले जबजलाई सिद्धान्तका रूपमा स्वीकार गरेको थियो । यसरी चौथो महाधिवेशनमा तत्कालीन महासचिव झलनाथ खनालको प्रस्तावमा महासचिव बनेका मदन भण्डारी अनि त्यही महाधिवेशनमा रोपिएको नयाँ जनवादमा बहुदलीय प्रतिस्पर्धाको भू्रण क्रमश : विकसित हुँदै आठौं महाधिवेशनमा जबज सिद्धान्तको रूपमा विकसित भयो । छैटौ अधिवेशनमा केपी ओलीले प्रस्तुत गर्नु भएको जबजको कार्यनीतिक प्रस्ताव अत्यधिक बहुमतले पारित भएको थियो भने आठौं महाधिवेशनले केपी ओलीको प्रजातान्त्रिक संगठनात्मक पद्धतिलाई पारित गरे पनि अध्यक्ष भने झलनाथ खनाल हुन पुगे । नेकपा एमालेको पाँचौं महाधिवेशनमा जडसूत्रवाद र विसर्जनवादलाई परास्त गरौं र मार्क्सवादको सिर्जनात्मक प्रयोग गरौं भन्ने मूल नाराका साथ काठमाडौंमा २०४९ मा सम्पन्न भएको थियो। मार्क्सवादले समाजमा वर्ग रहन्छ भन्ने कुरा स्वीकार गरेपछि प्रत्येक वर्गको प्रतिनिधित्व राजनीतिक पार्टीहरूले गरिरहेका हुन्छन् भन्ने कुरा पनि स्वत : सिद्ध छ। मदन भण्डारीले २०४९ मा सम्पन्न पाँचौं महाधिवेशनमा नेपाली क्रान्तिको कार्यक्रम प्रस्तुत गर्दा राज्य व्यवस्था, शासन प्रणाली, आर्थिक व्यवस्था, सांस्कृतिक र शिक्षा, जाति धर्म र भाषा सम्बन्धमा प्रस्ट नीतिहरू उल्लेख गर्नुभएको छ। साथै, महिलाहरूको सम्बन्धमा, सामाजिक सुधारका सम्बन्धमा, न्याय व्यवस्था, प्रशासन र कर्मचारी सम्बन्धमा, प्रवासी नेपाली, विदेश सम्बन्धमा, सेना सम्बन्धमा, भूपू सैनिक र खेलकुद सम्बन्धमा पनि छ। मदन भण्डारीको निधनपश्चात् हाल नेकपा एमालेका महासचिव कमरेड शंकर पोखरेलले जबज कार्यक्रममात्र नभएर यो नवीन विचार हो भनेर बहस चलाउनु भएको थियो। २०४७ को संविधानमा आलोचनाका २७ बुँदा : जबजको मार्गदर्शक सिद्धान्त अर्थात् तत्कालीन अवस्था कार्यक्रमको रूपमा पारित जबजकै आलोकमा तत्कालीन महासचिव मदन भण्डारीले प्रस्तुत गर्नु भएको थियो । जुन संविधानमा २७ बुँदाहरू समावेश गरेर संविधान जारी नहुने हो भने यसले राजा कांग्रेस र वाममोर्चाबीचको त्रिपक्षीय राजनीतिक सम्झौताको उल्लंघन भएको ठहर्छ भनेर उद्घोष गर्नुभएको थियो । माथि उल्लेखित २७ बुँदामा रहेका विषयहरू बेवास्ता गर्दै संविधान मस्यौदामा रहेका प्रजातान्त्रिक र राष्ट्रिय हितका प्रावधान हटाउने प्रयत्न हुन्छ भने मुलुकले फेरि एउटा आँधीको सिर्जना नगरी अघि बढ्न सक्तैन । भविष्यद्रष्टा मदनले भनेबमोजिम राजाले परिपालना नगरी क्रमश : राज्य शक्ति आफ्नो हातमा लिएको कारणले २०६२६३ को जनआन्दोलन हुन गयो र २ सय ५० वर्षको राजतन्त्रको इतिहास सदाका लागि अन्त्य भयो । राजनीतिक अधिकारका सन्दर्भमा २७ बुँदाहरूकै जगमा २०६३ र २०७२ को संविधान निर्माण भएको पाइन्छ । जबजका विशेषताहरू : मदन भण्डारीले २०४९ मा भएको पाँचौं महाधिवेशनमा नेपाली क्रान्तिको कार्यक्रम प्रस्तुत गर्दा राज्य व्यवस्था, शासन प्रणाली, आर्थिक व्यवस्था, सांस्कृतिक र शिक्षा, जाति धर्म र भाषा सम्बन्धमा, महिलाहरूको सम्बन्धमा, सामाजिक सुधारका सम्बन्धमा, न्याय व्यवस्था, प्रशासन र कर्मचारी सम्बन्धमा, प्रवासी नेपाली, विदेश सम्बन्धमा, सेना सम्बन्धमा, भूपू सैनिक र खेलकुद सम्बन्धमा प्रस्ट नीतिहरू उल्लेख भएको छ । उल्लेखित विषयहरू पराम्परागत नौलो जनवादी क्रान्ति सफल भएका देशहरूले अवलम्बन गर्दै आएका विषय हुन् । तर जबजमा थप १४ विशेषता नेपाली समाजको यथार्थ विश्लेषणको आधारमा गरिएका व्यवस्थाहरूको समग्र सार नै जनताको बहुदलीय जनवादी सिद्धान्त हो । जबजका १४ विशेषता देहायानुसार रहेका छन् : १ संविधानको सर्वोच्चता : संविधानभन्दा माथि कोही नहुने र सबैको निम्ति अनुल्लंघनीय हुने र संविधानले समाजको प्रगति र रूपान्तरणलाई निकास दिन सक्ने हुनु पर्छ । २ बहुलवादी खुला समाज : प्रत्येक व्यक्तिलाई जनता र राष्ट्रको निम्ति सोच्ने बोल्ने र आफ्ना अनुभूतिहरू अभिव्यक्त गर्ने स्वतन्त्रताका साथै बाहिरी दुनियाँबाट अलग बन्द र एकोहोरो समाज हुनु हुँदैन । ३ शक्ति पृथकीकरणको सिद्धान्त : राज्य शक्ति एक व्यक्ति वा संस्थामा केन्द्रीकृत नभई कार्यपालिका व्यवस्थापिका न्यायपालिका लगायत संवैधानिक अंगहरूमा राज्यशक्तिको बाँडफाँट हुनुपर्छ । ४ मानवाधिकारको रक्षा : मानवाधिकारको घोषणापत्रअनुसार प्रतेक व्यक्तिको अधिकार सुनिश्चतता हुनुपर्छ । ५ बहुदलीय प्रतिस्पर्धात्मक व्यवस्था : वर्ग रहुञ्ज्याल वर्गीय चरित्रलाई बोक्ने राजनैतिक दलहरू हुन्छन् र ती दलहरूबीच शासन सञ्चालनका सन्दर्भमा स्वतन्त्र प्रतिस्पर्धा गर्ने स्वतन्त्रता हुनुपर्छ । ६ आवधिक निर्वाचन : निश्चित अवधिमा निर्वाचन भई जनताको अभिमतबाट शासन व्यवस्था हुनुपर्छ । ७ बहुमतको सरकार र अल्पमतको विपक्ष हुने व्यवस्था हुनुपर्छ । ८ कानुनी शासन : कानुनद्वारा स्थापित निकायवाट औपचारिक निर्णयबाट मात्रै कुनै व्यक्तिले सजाय पाउनु पर्छ । ९ जनताको जनवादी व्यवस्थाको सुदृढीकरण : पुरानो व्यवस्थामा रहेका सबै प्रकारका शोषणको अन्त्य गर्न केन्द्रित हुने, त्यसपछि नयाँ उत्पादन सम्बन्धका आभारमा समाजका सबै क्षेत्रमा भौतिक तथा सांस्कृतिक हिसाबले विकास गर्ने कुरामा केन्द्रित हुने र समाजवादमा रूपान्तरण गर्ने तयारी हुने कुरा यसमा पर्छ । १० विदेशी पुँजी र प्रविधि : कानुनको सीमाभित्र राष्ट्रिय हितलाई ख्याल गरेर वैदेशिक पुँजी र प्रविधिको लगानी संरक्षण र उपयोग गरिनेछ । ११ क्षतिपूर्ति : समाज रूपान्तरणका बाधक सामन्ती तत्वबाहेक सबैलाई जमिनको क्षतिपूर्ति दिइने र सो रकम उद्योग व्यापार र व्यवसायमा लगानी गर्ने नीति लिइनेछ । १२ विदेश नीति : पञ्चशील र असंलग्न परराष्ट्र नीति हुनेछ । १३ नेतृत्व र अधिनायकत्व : जनसेवा पहलकदमी र प्रतिस्पर्धाको आधारमा नेतृत्व प्राप्त गर्ने र जनताको जनवादी सत्ता कायम गरिनेछ । र अधिनायकत्व भनेको राज्य सत्ता भन्ने कुरा बुझ्नु पर्छ । १४ जनताको बहुदलीय जनवाद : हाम्रो सन्दर्भमा यो सामन्तवाद, दलाल नोकरशाही पुँजीवाद र साम्राज्यवाद विरोधी कार्यक्रम हो । यसमा बहुदलीयता हुने भएकोले अन्य देशमा अभ्यास गरिएका समाज रूपान्तरणका कार्यक्रमभन्दा भिन्न र विशेष रहेको छ । जबजपछिको बाटो : माथि उल्लेख गरिएका जबजको मार्गदर्शक सिद्धान्तलाई जननेता मदन भण्डारी व्यख्या र विश्लेषण गरेर नेपाली समाजलाई समाजवादमा रूपान्तरण गर्ने संक्रमणकालीन बाटो देखाई दिनु भएको छ । उहाँले यसको व्यावहारिक प्रयोग गर्ने जिम्मा हामीलाई छोडेर जानुभएको छ । २०४७ पश्चात् २०८२ सम्म आइपुग्दा नेपालको अन्तरिम संविधान, २०६३ र नेपालको संविधान, २०७२ गरी दुईवटा संविधान लेखन गरिसक्यौ । २००७ देखि थाँती रहेको संविधानसभाबाट संविधान लेख्ने कार्यभार पनि हामीले पूरा गरेका छौं । यसै अवधिमा राजा ज्ञानेन्द्रको प्रत्यक्ष शासन पनि देखियो भने माओवादी आन्दोलनमा १७ हजार मानिसको मृत्युको भार पनि मुलुकले व्यहोरेको छ । कोरोना कहरले मुलुकको आर्थिक र सामाजिक क्षेत्रमा अपूरणीय क्षति पुर्याएको पनि यसै अवधिमा हो । यसै अवधिमा वैदेशिक ऋणको भार अत्याधिक भएको र डेब्ट सर्भिसमा ठूलो बजेट छुट्ट्याउनु पर्ने र वैदेशिक रोजगारीमा दैनिक २५ सय युवा गएको छन् भने करिब १९ सय युवा देश भित्रिएको स्थिति छ । यस अवधिमा नेपाली कांग्रेसलाई दुई पटक जनताले बहुमतको सरकार बनाउन जनादेश दिए भने नेकपा एमालेलाई हालसम्म यो अवसर नेपाली जनताले दिएका छैनन् । अल्पमत र अन्य दलको सहयोगमा नेकपा एमालेले २०५१ मा ९ महिना माधवकुमार नेपालले २२ महिना झलनाथ खनालले ६ महिना र केपी ओलीले एक पटक १० महिना, एक पटक ४१ महिना र हाल १२ महिना सरकारको नेतृत्व गर्न पाएको छ । यस अवधिमा बहुमत पाएको नेपाली कांग्रेसलगायत कुनै पनि सरकारले पनि ५ वर्ष सरकार चलाउन सकेनन् । यस अवधिमा नेकपा एमालेले सरकारको नेतृत्व गर्दा २०५१ मा वृद्ध भत्ताको सुरुवात गरेर अहिले ७० वर्षभन्दा माथिका वृद्धले प्रत्येक महिना ४ हजार भत्ता पाउने भएका छन् । प्रत्येक पालिकालाई ३ लाख बजेट छुट्ट्याएकोमा अहिले प्रत्येक पालिकाले न्यूनतम १२ करोड बजेट सिधै पाउने अवस्था बनेको छ । पञ्चायतको अन्तमा ८ हजार किलोमिटर सडक रहेकोमा प्रत्येक जिल्लामा सडक सञ्जाल पुग्नुको साथै १ लाख १० हजार किलोमिटर सडक निर्माण भएको छ । २०४७ अघि ७१ हजार सेट टेलिफोन वितरण भएकोमा अहिले ३ करोड ५० लाख सिम बिक्री भएका छन् । विद्युत् सेवा र खानेपानी सेवा ८ प्रतिशत र १५ प्रतिशत जनताले पञ्चायत अन्तमा उपभोग गरेकोमा अब झन्डै शतप्रतिशत जनताले सेवा पाएको स्थिति छ । कालापानीलगायतका भूभागमा राजा महेन्द्रले भारतीय सेना तैनाथ गर्न दिएको र राजा वीरेन्द्रले कालापानी भएको चुच्चे नक्सा २०३२ मा बुच्चे बनाएकोमा नेकपा एमालेका अध्यक्ष केपी शर्मा ओलीको नेतृत्वको सरकारले २०७७ मा चुच्चे नक्सा पुनस्र्थापना गरेका थिए । चीनसँग पारवहन सन्धि गरेर भारतवेष्ठित राष्ट्रलाई भूजडित राष्ट्रमा रूपान्तरण गरे । योगदानमा आधारित समाजिक सुरक्षा कोषको व्यवस्था श्रम ऐन, २०७५ ले श्रमिकको हकहितको संरक्षणसमेत गरेको छ । हुलाकी राजमार्ग भारतले बनाइदिन्छु भनेर २० वर्षदेखि अलपत्र छोडेकोमा आफ्नै बजेटले निर्माण गरेको छ । भूकम्पबाट भएको क्षतिको पुनर्निर्माण कोरानासँग जुधेर सामना गरेको लगायत थुप्रै जनसेवाका काम जबजकै सिद्धान्तको बाटो पछ्याएर भएका छन् । तर, पेट्रोल बेचेर सधैं सरप्लस बजेट बनाउने खाडी मुलुकको विकास देखेका र त्यसलाई विकासको मानक बनाएका युवा पिँढीको अपेक्षा पूरा गर्न सकेको अवस्था छैन । यसले लामो समय जेलनेल भोगेर ल्याएको प्रजातन्त्रको फल जबजको बाटोबाट जनतालाई चखाउन लागिपरेका नेकपा एमालेका नेताहरूलाई सामाजिक सञ्जालबाट भ्रमपूर्ण लाञ्छना लगाइएको छ । यो कार्य कदापि उचित होइन । बरु सप्रमाण गलत कामको प्रतिवाद अदालत वा सम्बन्धित निकायमा गरेमा भविष्य द्रष्टा जननेता मदन भण्डारीका जबजका माध्यमबाट समाज रूपान्तरण गर्ने सपनालाई न्याय मिल्ने थियो भन्ने कुरा राख्दै अन्तमा जननेता मदन भण्डारीको जन्मजयन्तीमा उहाँमा हार्दिक श्रद्धा सुमन अर्पण गर्दछु ।"
समयचेतना र राष्ट्रप्रेमको कलात्मक संयोजन,"कवितामा प्रयोग भएका कतिपय शब्दले पनि उनका कवितालाई लयात्मक बनाएका छन्। प्रकृति, राजनीति, समयचेतना, राष्ट्रप्रेमजस्ता भावलाई कवितामा खुलेरै समेटेका छन् कवि युवराज अधिकारीले। कवि विलियम वर्डसर्थले कविताको काव्यिक भाव संरचनामाथि टिप्पणी गर्दै कुनै बेला भनेका थिए, हामी कवितासँगै मान्छेको जीवन, उसले बाँचेको समयचेत अनि उसको समाजसँगको द्वन्द्वात्मक सम्बन्ध पनि पढिरहेका हुन्छौं । कवि वर्डसर्थको भनाइकै मेहेरोमा युवराज अधिकारीको पछिल्लो कविता संग्रह युद्ध युद्ध नै हुन्छलाई राख्ने हो भने यसले पनि वर्डसर्थले औंल्याएका तिनै पक्षमाथि पाठकलाई एकाकार गराउने क्षमता राख्छ । समकालीन मानवीय भोगाइ, वैश्विक द्वन्द्व, युद्ध विभीषिकालगायत आजको समग्र समय बिम्बलाई कविताको भाषामा अत्यन्तै सरल तरिकाले रूपान्तरण गर्न सफल देखिन्छन् कवि । उनको भावना र वैचारिकता पनि स्व : स्फूर्त प्रवाह भएको छ । आवरणीय हिसाबले प्रस्तुत काव्यकृति जति लोभलाग्दो र आकर्षक छ, उनका कविताले त्योभन्दा बढ्दा लोभलाग्दो वैचारिकता बोकेका छन् । अधिकांश कविताले देश प्रेमको पक्षमा वकालत गरेका छन् । लामा छोटा गरी ३३ कविता समेटिएको यस संग्रहले मानवीय जीवन भोगाइको एउटा प्रवाहलाई काव्यिक माध्यमबाट कलात्मक रूपमा उतार्ने जमर्को गरेको छ । अधिकारीका केही कवितामा मानवीयताको मजबुत आधारभूमि महसुस गर्न सकिन्छ । कवितामा उनले आफ्नोपन र नवीन शैलीलाई स्थापित गर्न खोजेका छन् । कतैकतै वस्तुलाई नै टपक्क टिपेर राखिदिएका छन् कविताका हरफहरूमा जसले काव्यिक सौन्दर्य बढाइदिएका छन् कविताहरूको । उनका कविताले रैथाने भाव पनि बोकेका छन् । कतिपय कविताले झर्रोपन पनि बोकेका छन् । यसरी कोरेका छन् कविले राजनीतिक चेत र सिर्जनात्मक विद्रोह । उनका कतिपय कवितामा नेपालको पूर्वी माटो इलाम पनि बसाएको आभास हुन्छ । जिन्दगी यस्तै त हो कान्छा उनको आञ्चलिक स्वादको बलियो कविता हो । प्रकृतिसँग पनि निकट देखिन्छन् कवि । आफ्नो समयलाई केही हदसम्म भए पनि उतार्न खोजेका छन्, कविताको प्रवाहमा । अधिकारीका कविताले कतै कतै दार्शनिक र अस्तित्वगत चेतना पनि प्रवाह गरेका छन् । वर्तमान समय र आधुनिकता बीचको अन्तद्र्वन्द्व स्पष्ट देख्न सकिन्छ, उनका कतिपय कवितामा । कतिपय कवितामा चाहिँ संस्कार र सांस्कृतिक क्षयीकरणप्रति कविको धारिलो गुनासो महसुस गर्न सकिन्छ । त्यसो त कविले एक मानका निम्ति मध्यपूर्वको तातो खाडीमा हेलिन बाध्य असंख्य नेपालीको पीडागीत पनि गाएका छन् । कोही आउनेछ शीर्षकको कविता यही भावभूमिका केन्द्रित छ । उनी लेख्छन् परदेशबाट बाकसमा आएका हुन्या घरदेशमा रोग र भोकसित हारेर उपचार नपाई बितेका आफ्नै सन्ततिका लासहरू दुख्नु त छँदै छ अधिकारीका कवितालाई जनताको अन्तरआत्माको आवाज, पीडा अनि आर्तनाद हो भन्दा पनि हुन्छ । अनि, उनका कवितालाई प्रतीकात्मक बिम्बहरूको दस्तावेज भन्दा पनि हुन्छ । पश्चिमा कवि वाल्ट ह्विटम्यान र एज्रा पाउन्डको छनक पनि आउनेगरी उनी कवितामा भौतिकता भन्दा माथि उठेका छन् । उठेर पर पुगेका छन्, सांसारिकतालाई एक कदम पछाडि नै छोडेर । कवितामा युगबोध र समय चेतनाको आभाष पनि उत्तिकै पाइन्छ । उनले बाँचेको एउटा गतिशील समय र विद्रोही परिवेश कवितामा पर्याप्त प्रतिविम्बित हुनु नै यसको सघन सम्पुष्टि हो । कविता लेखनका क्रममा हरेक प्रकारका चेतनाहरूसँग कविको सम्बन्ध निकट देखिन्छ, जसले कवि अधिकारीको बौद्धिक धरातललाई उजिल्याउँछ । समकालीन नेपाली कविताको फाँटमा एउटा अलग्गै पहिचान बोकेर आएका कविमा अस्तित्वबोध र काव्य चेत राम्रैसँग झंकृत भएर आएको छ । उनी देश शीर्षकको कवितामा लेख्छन् पुर्खाको रगत र पसिनाले सिर्जिएको स्वाधीन अस्तित्वको महान् धरोहर हो एकताको प्रतीक र विश्वासको आकाश हो यसरी कविताको उल्लेख्य पक्ष नै उनको भावनाको बेजोड प्रवाह हो । कतैकतै स्टाइलमा डेभिएसनको पनि महसुस हुन्छ, जसले संग्रहका कतिपय कविताको स्वादमा फरकपन ल्याइदिएको छ । अनि कतै कविता कुँदे जस्तै लाग्छन् । उनका हरेक कवितामा प्रयुक्त शब्द संयोजनमा कुशलता देखिन्छ । वाक्य र पंक्ति विधानमा पनि उक्त कुशलतालाई कायम राखेका छन् । यस संग्रहमा क्लिस्ट शब्दहरूको प्रयोग छैन । सरल तरिकाबाट भाव अभिव्यक्त भएका छन् । वाक्य संयोजन पनि त्यति नै सरल छन् । पाठकलाई बडो गजबले तान्न सक्ने उनको कविताको अर्को उल्लेख्य पक्ष सौन्दर्य चेतना पनि हो । हरेक प्रकारका चेतना र बिम्बको लोभलाग्दो संयोजनले उनका अधिकांश कविता पठनीय बनेका छन् । उनका कवितामा विद्रोही चेत पनि बेजोड रूपमा प्रवाहित छ । शासकीय विद्रुपताप्रति पनि उनी खरो रूपमा उत्रिएका छन् । यस्तै आक्रोश अभिव्यक्त भएको उनको कविता संग्रहको शीर्षक कविता युद्ध, युद्ध नै हुन्छ मा उनी लेख्छन् युद्ध, युद्ध नै हो युद्धको विभीषिका मनभित्र मडारिएपछि आकाश पनि साँघुरो हुन्छ पीडा र व्यथा पनि प्रेरणा हुन्छ न रात हुन्छ न दिन हुन्छ समयका सीमारेखा र बाँधहरू भत्कन्छन् युद्धमा केवल युद्ध नै हुन्छ कवि युवराज अधिकारीका कविताहरू स्वतन्त्रताप्रेम र न्यायप्रेमका पक्षमा पनि उभिएका छन् । उनका कविताले देशमा विद्यमान द्वन्द्वात्मक विचलनप्रति पाठकलाई सचेत गराएका छन् । उनी कविता सरल हुनुपर्छ र यसले माटोको सुगन्ध बोकेको हुनुपर्छ भन्नेमा जानकार देखिन्छन् । कवितामा प्रयोग भएका कतिपय शब्दले पनि उनका कवितालाई लयात्मक बनाएका छन् । प्रकृति, राजनीति, समयचेतना, राष्ट्रप्रेमजस्ता भावलाई कवितामा खुलेरै समेटेका छन् उनले । जनताका अधिकारका पक्षमा पनि पैरबी गरेका छन् कविले, कवितामार्फत । आम जनताको पीडा बोलिदिएका छन् । विश्ववन्धुत्व, भातृत्व वा भाइचारा उनका कविताको मूल मर्म हो भने पनि हुन्छ । बिम्ब र प्रतीकको उम्दा संयोजनसहितको काव्यिक भाव पक्ष उल्लेख्य नै मान्नुपर्छ । एक टुक्रा जिन्दगी, मान्यता जस्ता छोटामिठा र खारिएका कविताले पनि पाठकलाई तान्ने क्षमता राख्छन् । इन्डिगो इन्क प्रालिद्वारा प्रकाशित उनको प्रस्तुत कविता संग्रह नयाँ स्वादका कविताहरूको एउटा पठनीय संग्रह हो । सँगै, समकालीन नेपाली कविताको उचाइ पनि हो । त्यतिमात्रै पनि होइन, आजको राजनीतिक विचलनले आक्रान्त समयको मझधारबीच आम नेपालीको एउटा प्रतिनिधि आवाज हो उनको कविता संग्रह युद्ध युद्ध नै हुन्छ ।"
"सर्पदंशबाट बर्सेनि १००० को जान्छ ज्यान, महिला धेरै","परासी : तराईमा अत्यधिक गर्मी छ । जमिन तातिएपछि चिसोको खोजीमा जमिनबाहिर सर्प निस्कने गरेका छन् । त्यसैकारण जताततै सर्पको बिगबिगी छ । सर्पले टोकेका बिरामीहरू अस्पताल भर्ना हुने क्रम पनि बढ्दो छ । समयमै उपचार पाए सर्पले टोकेका बिरामी निको हुन्छन् । तर केही भने उपचार नपाउँदा अकालमा ज्यान गुमाइरहेका छन् । सर्पले टोकेका बिरामी दिनहुँ उपचारका लागि सरकारी अस्पतालमा पुग्ने गरेका छन् । किनकि, सर्पले टोकेका बिरामीको उपचार सरकारी अस्पतालमा मात्रै हुन्छ । सर्पले डसेर उपचार गराउनेमा पुरुषभन्दा महिलाको संख्या बढी छ । नवलपरासीमात्र होइन, सिंगै लुम्बिनी प्रदेशको तथ्यांकले सर्पले टोकिनेमा महिलाको संख्या बढी छ । नवलपरासीमा पृथ्वीचन्द्र जिल्ला अस्पताल परासी, चिसापानी अस्पताल बर्दघाट र नेपाली सेनाको त्रिवेणीस्थित सर्पदंश उपचार केन्द्रमा सर्पले डसेका बिरामीहरूको उपचार हुने गरेको छ । उपचार गर्ने तीनवटै संस्थाका अनुसार, आर्थिक वर्ष ०८१०८२ मा ५ सय ४५ जना सर्पले डसेर उपचारका लागि पुगेका थिए । जसमा २ सय २५ जना पुरुष र ३ सय २० जना महिला छन् । तीमध्ये त्रिवेणीस्थित उपचार केन्द्रबाट ५ जना, चिसापानी अस्पतालबाट ५ जना र पृथ्वीचन्द्र जिल्ला अस्पतालबाट १३ जना प्रादेशिक अस्पताल बुटवलमा रिफर गरिएका थिए । त्यस्तै आर्थिक वर्ष ०८००८१ मा तीन वटा स्वास्थ्य संस्थामा उपचार गर्न आएका ७ सय १९ जना सर्पदंशका बिरामीमध्ये ४ सय ८ महिला थिए । तीमध्ये त्रिवेणीस्थित उपचार केन्द्र र चिसापानी अस्पतालबाट ४४ जनालाई रिफर गरिएको थियो । पृथ्वीचन्द्र अस्पतालले भने उक्त वर्षको विवरण उपलब्ध गराउन सकेन । लुम्बिनी प्रदेशको तथ्यांकले पनि पुरुषभन्दा महिलालाई सर्पले बढी डसेको पाइएको छ । सबैभन्दा बढी गोमन र दोस्रोमा करेत जातका सर्पबाट डसिएका बिरामी भेटिएको प्रादेशिक अस्पताल बुटवलका सूचना अधिकारी डा ज्ञानहरि मरासिनीले जानकारी दिए । सर्पबाट किन बढी महिला टोकिन्छन् ? महिलाहरू घरधन्दा र खेतबारीको काममा खटिने गरेका कारण सर्पदंशमा पर्ने गरेको स्वास्थ्य संस्थाहरूले जनाएका छन् । बिहानदेखि साँझसम्म घाँस दाउराका लागि जंगल जाने र गोठदेखि भान्सासम्मको काम गर्ने महिला नै हुन्छन, सर्पदंश उपचार केन्द्र त्रिवेणीका सहायक सेनानी रमेशप्रसाद जोशीले भने, ती स्थान भनेका सर्पको बासस्थानको खोजीमा पर्छन् । त्यसैकारण सर्पदंशमा महिला बढी जोखिममा पर्ने गरेका हुन । विषालुभन्दा अविषालु सर्पले टोकेर उपचारमा आउनेको संख्या बढी रहेको र त्यसमा पनि महिलाको संख्या अधिक रहेको चिसापानी अस्पताल बर्दघाटका जनस्वास्थ्य अधिकृत रमेशचन्द्र न्यौपानेले बताए । उपचारमा आउनेमध्ये सबैभन्दा बढी गोमन र त्यसपछि करेतले डसेका बिरामी रहेको न्यौपानेले जानकारी दिए । जिल्लामा सर्पदंशको उपचार गर्दै आएका स्वास्थ्य संस्थाहरूमा आईसीयू र भेन्टिलेटर नभएकाले गम्भीर प्रकृतिका बिरामीहरूलाई प्रादेशिक अस्पतालमा रिफर गर्नु परेको स्वास्थ्य संस्थाहरूले जनाएका छन् । विषालुभन्दा अविषालु सर्पले डसेका बिरामी धेरै लुम्बिनी प्रदेशका तराईका तीन जिल्ला (नवलपरासी, रूपन्देही र कपिलवस्तु) मा सर्पको बिगबिगी हुने गरेको छ । गर्मी बढेसँगै यी जिल्लामा सर्पदंशका बिरामी पनि बढेका छन् । ०८१ साउनदेखि ०८२ असार १२ गतेसम्म लुम्बिनी प्रादेशिक अस्पताल बुटवलमा ७ सय २३ जना सर्पदंशका बिरामी उपचारका लागि पुगेका थिए । जसमा ९७ जनालाई विषालु सर्पले डसेको थियो । अन्य ६ सय २६ अविषालु सर्पले डसेर उपचारका लागि आएको अस्पतालका सूचना अधिकारी डा ज्ञानहरि मरासिनीले जानकारी दिए । बिरामी सबै उपचारपछि निको भएका थिए । आर्थिक वर्ष ०८००८१ मा प्रादेशिक अस्पतालमा ७ सय ४१ जना सर्पदंशका बिरामी उपचारका लागि पुगेका थिए । जसमा ८५ जनालाई विषालु सर्पले डसेको थियो । अरू सबै अविषालु सर्पले डसेका बिरामी थिए । गम्भीर अवस्थामा पुगेका १ जना पुरुषको उपचारका क्रममा मृत्यु भएको थियो । २ जना महिला मृत्यु भइसकेपछि उपचारका लागि अस्पताल पु र्याइएका थिए । गोमन र करेतले डसेर आउने बिरामीको संख्या धेरै रहेको डा मरासिनीले बताए । पहिलेपहिले गोमन, करेतसहित अन्य विषालु सर्प तराई क्षेत्रमा बढी पाइने गर्थे । तर, पछिल्लो समय सबै प्रकारका सर्पहरू सबै ठाउँमा पाइन थालेकोले जोखिम बढेको डा मरासिनीको भनाइ छ । अस्पतालमा आउने धेरैजसो सर्पदंशका बिरामी विषालुभन्दा पनि अविषालु सर्पले डसेर आउने गरेको प्रादेशिक अस्पताल बुटवलले जनाएको छ । सर्पले डसेकामध्ये ५७ प्रतिशतमात्र विषालुले डसेर आएका हुन्छन् । उनीहरूलाई २४ देखि ४८ घण्टाको निगरानीमा राखेर औषधि चलाउने गरिएको छ, पृथ्वीचन्द्र अस्पतालका मेडिकल सुपरिटेन्डेन्ट डा मोहम्मद नुरुल होदाले भने । विषालु सर्पले टोकेर आउने बिरामीको अवस्थाअनुसार भेन्टिलेटरसहित आईसीयू भएका अस्पतालमा रिफर गर्ने गरिएको उनले बताए । सर्पले डसेपछि चलाइने एन्टिभेनम औषधिको पहिलो मात्रा चलाएर सुविधा सम्पन्न ठाउँमा पठाउने गरिएको डा होदाले बताए । सर्पले डसेपछि हुने उपचार सरकारी अस्पतालमा मात्र उपलब्ध रहेकोले भीम अस्पताल भैरहवा र प्रादेशिक अस्पताल पठाउने गरिएको उनले जानकारी दिए । सरकारी अस्पतालमा मात्रै उपचार सर्पले डसेर मृत्यु हुनेको यकिन तथ्यांक सरकारी निकायसँग पनि छैन । सर्पले डसेपछि बाटोमै मृत्यु भएर अस्पताल पुर्याएका व्यक्तिहरूको तथ्यांक सरकारी निकायले पनि राख्दैनन् । त्यसैकारण सर्पदंशबाट कति जनाको मृत्यु भयो भन्ने सरकारी तथ्यांक आउन नसकेको हो । सर्पदंशको उपचार सरकारी अस्पतालमा मात्र उपलब्ध छ । सर्पले टोकेपछि प्रयोग गरिने एन्टिभेनम औषधि सरकारी अस्पतालमा मात्र उपलब्ध हुन्छ । सर्पले टोकेर आउनेमध्ये केही मृत अवस्थामा (ब्राउथ डेथ) भइसकेका हुन्छन्, प्रादेशिक अस्पताल बुटवलका सूचना अधिकारी डा मरासिनीले भने, त्यस्ता मृतकको तथ्यांक राख्ने गरिएको छैन । त्यसैले सर्पदंशबाट समग्रमा कतिको मृत्यु भयो भन्नेबारे यकिन विवरण नभएको हो । पछिल्लो समय मृत अवस्थामा पुर्याइएकाहरूको पनि केही अस्पतालले ब्राउथ डेथ को विवरण राख्न सुरु गरेका छन् । तर, केही छुटफुट हुँदा वास्तविक तथ्यांक आउन नसकेको पृथ्वीचन्द्र अस्पताल परासीका मेडिकल सुपरिटेन्डेन्ट डा मोहम्मद नुरुल होदाले बताए । सर्पले किन टोक्छ ? सबै सर्प विषालु हुँदैनन् र सबैले मानिसलाई टोक्दैनन् पनि । मानिसलाई देखे सकेसम्म सर्प भाग्छन् । जिस्काए वा चलाए भने मात्र टोक्छन् । घाँसदाउरा गर्दा वा बाटो हिँड्दा सर्पलाई छुन वा कुचल्न पुग्यो भने मात्रै सर्पले डराएर मानिसलाई टोक्छ । करेत सर्प घरभित्र आउने गर्दछ । त्यो बेला निदाएको मानिसले निद्रामा नै हात खुट्टा चलाउँदा सर्पलाई लाग्यो भने टोक्न सक्छ । गोमन सर्प रिसाहा प्रवृत्तिको हुन्छ । थोरै मात्र चोट पुग्दा पनि यसले झम्टेर टोक्छ । गोमनबाट विशेष होसियार रहनु पर्दछ । सर्पलाई मार्नु हुँदैन । तिनले अप्रत्यक्ष रूपमा वातावरणमा फाइदा नै पुर्याएका हुन्छन् । मानिस, बस्तुभाउ, बालीनालीलाई बिगार्ने, कीरा फट्यांग्रा एवं मुसा खाएर मानव समुदायलाई गुन लगाएका हुन्छन् । विषालु सर्प र अविषालु सर्प विश्वमा करिब ३५ सय प्रजातिका सर्पहरू पाइन्छन् । जसमध्ये ६ सय प्रजातिका मात्र विषालु हुन्छन् । नेपालमा करिब ८० प्रजातिका सर्पहरू पाइन्छन् । जसमध्ये २१ प्रजातिका सर्पहरूमात्रै विषालु छन् । गोमन, करेत, राजगोमन, बाघेसाँप (रेसेल्स भाइपर) लगायत मुगा सर्प र लालकण्ठे सर्प प्रमुख विषालु सर्प हुन् । अंजिगर धामिन, बगाले, दोमुखे आदि सर्पहरू विष नभएका सर्पहरू हुन् । नेपालका २६ वटा जिल्ला सर्पदंशबाट प्रभावित छन् । प्रत्येक वर्ष एक हजार जनाले सर्पको टोकाइबाट ज्यान गुमाउने गरेका छन् । सर्पको विषबाट अन्य रोगको पनि उपचार सर्पको विषबाट प्रतिविष बनाएर उपचार गर्ने गरिन्छ । यस्तै, रगतमा ढिक्का हुने, कुष्ठरोग, बाथरोग आदि सञ्चो बनाउने औषधि बनाउन पनि सर्पको विष प्रयोग हुन्छ । उच्च रक्तचाप र अन्य मुटु रोगलाई निको पार्ने औषधि बनाउन पनि सर्पको विष प्रयोग गरिन्छ । न्युरोटोक्सिन विषलाई अत्यधिक मानसिक तनाव कम गर्न प्रयोग गरिन्छ । दाँतको उपचारमा चिरफार गर्दा हुने अत्यधिक रक्तस्रावलाई रोक्न रसेल्स भाइपरको विष नै प्रयोग गरिन्छ । सर्पको बोसोबाट तेल बनाई जिउ दुखेको, सुन्निएको, मर्किएको, पुरानो वा नयाँ घाउ आदिमा प्रयोग गरिन्छ र उक्त समस्याबाट मुक्ति मिल्दछ । आर्युवेदमा सर्प विषलाई दम, छारे रोग, अनिद्रा आदि रोग निको पार्न प्रयोग गरिन्छ । वैज्ञानिकहरू सर्पकै विष प्रयोग गरी क्यान्सर रोगलाई पनि निको पार्न सकिने भनी अनुसन्धान गरिरहेका छन् । सर्पले डसे के गर्ने ? डा ज्ञानहरि मरासिनी,लुम्बिनी प्रादेशिक अस्पताल, बुटवल सर्पले टोकेका बिरामीको लक्षणबाट मात्र कुन जातिको सर्पले डसेको हो भन्ने प्रजाति पत्ता लगाउन गाह्रो हुन्छ । किनभने विषका प्रभाव मिल्न सक्छन् । यदि सम्भव छ भने सर्पको रंग, आकार वा टाउकोको बनावट नोट गर्नुपर्छ । तर, सर्प समात्ने प्रयास गर्नुहुँदैन । डसाको स्थान, विषको मात्रा, बिरामीको स्वास्थ्य र उपचारको समयले लक्षणको गम्भीरता निर्धारण गर्छ । सर्पले डसेमा डसेको अंगलाई स्थिर राख्नुपर्दछ । त्यसलाई मुटुभन्दा तल राख्नुपर्दछ र हिँड्डुल गर्नु हुँदैन । सवारीसाधन बिरामी स्वयंले चलाउनु हुँदैन । डसेको हात वा खुट्टालाई चलाउनुहुँदैन । धेरै कसेर बाँध्नुहुँदैन । यसले फाइदाभन्दा बेफाइदा बढी गर्छ । सर्पले टोकेको घाउलाई पहिले सफा गर्नुपर्छ । सानो कपडा वा ब्यान्डेजले छोपिदिने र गाउँघरमा सजिलै उपलब्ध हुने कपडा (जस्तैः साडी, तन्ना, सिरकको खोल, पातलो सल, पटुका आदि) वा तन्कने गुण भएको क्रेप ब्यान्डेजले टोकेको ठाउँभन्दा माथि हल्का बाँध्नुपर्छ । अनुहार, छातीमा डसेमा क्रेप ब्यान्डेज लगाउन मिल्दैन । ती अंगमा लोकल कम्प्रेसन प्याडको प्रयोग उपयोगी हुन्छ । सर्पले डस्नेबित्तिकै अत्तालिएर केहीले धारिलो हतियारले चिर्ने, काट्ने, डढाउने, औंला नै काट्ने गर्छन् । त्यस्तो कदापि गर्नुहुँदैन । यसले धेरै रगत बग्ने, संक्रमण हुने, रगतका नशा, स्नायु, मांसपेशीमा चोट पुग्ने र घाउ निको हुन समय लाग्छ । तर, फाइदा भने केही हुँदैन । अन्धविश्वासमा होइन, उपचारमा लाग्नुपर्छ डा छविलाल थापामगर मेडिकल डाइरेक्टर एवं सर्पविज्ञ, कालीगण्डकी अस्पताल, कावासोती (पूर्वी नवलपरासी) सर्पले डसेपछि अझै पनि गाउँघरमा धामीझाँक्री, तन्त्रमन्त्र तथा झारफुक वा गरुड ढुंगाको प्रयोग गर्ने जस्ता अन्धविश्वास रहेका पाइन्छन् । भुलेर पनि यसो गर्नुहुँदैन । सर्पले डसेपछि त्यसको औषधि भनेकै विष निष्क्रिय पार्ने औषधि प्रतिविष रक्तसार वा एन्टिस्नेक भेनम सेरममात्र हो । सर्पले टोकेका बिरामीको उपचार जहाँतहीँ हुँदैन । सर्पले टोकेपछि बिरामीलाई सान्त्वना दिँदै तत्काल अस्पताल पुर्याउनुपर्छ । तराईको दैनिक जीवनमा सर्पबाट पूर्ण रूपमा बच्न गाह्रो छ । ठूलो जुत्ता लगाएर खेतमा जाने, पञ्जा लगाएर घाँस दाउरा गर्ने, जहिले पनि पूरा कपडा लगाएर बस्नुपर्छ । तर, यी कुरा अव्यावहारिक हुन् । सधैं त्यो सम्भव पनि हुँदैन । सर्पहरू दिउँसोभन्दा राति बढी हिँड्छन् । त्यसैले राति हिँड्नु परे उज्यालो टर्च आदि बोकेर र खुट्टामा जुत्ता लगाएर हिँड्नुपर्छ । सर्पहरू बस्न सक्ने सम्भावित ठाउँहरू जस्तै : दाउराको चांग, पराल, ढुंगा तथा इँटा थुपारेको ठाउँमा चलाउनु परेमा पहिले लामो लठ्ठीले चलाउनुपर्छ । घर वरिपरि झ्याङ, भार जंगल र दुलोहरू भए सफा गर्नुपर्छ । घर वरिपरि खानेकुरा त्यसै फाल्ने गर्नाले मुसा, भ्यागुता खान सर्पहरू घरभित्र पस्छन् । सर्पबाट जोगाउन केटाकेटी माथि विशेष निगरानी राख्नुपर्छ । सबैभन्दा बढी गोमन र त्यसपछि करेतले डसेका बिरामी भेटिने गरेको । महिलाहरू घरधन्दा र खेतबारीको काममा खटिने गरेका कारण सर्पदंशमा पर्ने गरेको । विषालुभन्दा अविषालु सर्पले टोकेर उपचारमा आउनेको संख्या बढी । दुर्गाको हाइहाइ, १५ सय सर्पको उद्धार गर्मी बढ्यो कि दुर्गा लामिछाने चौबिसै घण्टा चनाखो भएर बस्छन् । कुन ठाउँबाट कसले कतिखेर फोन गरेर बोलाउने हो ? त्यसैअनुसार दौडिनुपर्छ । सर्प समात्न र सर्पको उद्धारमा दुर्गा व्यस्त हुन्छन् । सुरुमा त दुर्गालाई सर्प समात्ने काममा नलाग्न पारिवारिक दबाब थियो । ज्यान नै जोखिममा पर्ने काममा नलाग्न दबाब दिन्थे । सर्प समात्ने र उद्धार गर्नु सामाजिकमात्र नभई, अरूको ज्यान बचाएर पुण्य कमाउनु पनि हो भन्दै उनी निरन्तर उद्धारमा खटिए । दुर्गाले यो काम नछाडेपछि परिवारका सदस्यले उनलाई दबाब दिनै छोडे । अब त जेठा छोराले समेत दुर्गालाई काममा सघाउन थालेका छन् । नवलपरासी बर्दघाट नगरपालिका४ बर्दघाट बजारका ४० वर्षीय दुर्गा झन्डै पाँच वर्षदेखि सर्प उद्धारमा खटिँदै आएका छन् । घरभित्र र वरपर सर्प देख्नेबित्तिकै स्थानीयले लामिछानेलाई खोज्छन् । लामिछानेको मोबाइलमा आउने फोन अधिकांश सर्प समात्नका हुन्छन् । बोलाउनेबित्तिकै उनी सम्बन्धित ठाउँमा सर्प समात्न पुग्छन् । दुर्गासँग बुधबार अन्नपूर्ण पोस्ट्ले सर्प उद्धारसम्बन्धी कुरा गरिरहँदा बर्दघाट नगरपालिका१० अलावलका ढुण्डिराज भण्डारीको फोन आयो दुर्गा भाइ कहाँ हुनुहुन्छ ? मेरो घरको बाथरुममा सर्प बसेको छ आइदिनु पर्यो । दुर्गाले फोनबाटै सुझाव दिँदै भने सर्पको फोटो खिचेर पठाउनुहोस्, कुन सर्प हो हेरेर आउँला । दुई, चार मिनेटपछि दुर्गाको मोबाइलमा धामिन सर्प भन्ने खबर आयो । उनले धामिन विषालु हुँदैन विस्तारै लौराले चलाउनुस् भागिहाल्छ भने । नभागे आफू आउने बताए । दुर्गाले थप सुझाव दिँदै भने भगाउनका लागि मट्टीतेल, पेट्टोलजस्ता पदार्थ सर्पको शरीरमाथि नहाल्नु होला, मार्न पनि नमार्नु होला, आफैं जान्छ । सर्पहरू प्रायः मुसा भएको स्थानमा बढी देखिने गर्छन् । बारी, थुप्रो भएको स्थान, बिस्तरा, भान्सा, बाथरुममा सर्प भेटिने गरेको लामिछानेले बताए । सर्पले मानिसलाई त्यत्तिकै डस्दैन । कसैले चलाएमा, जिस्क्याएमा मात्र सर्पले टोक्छ । सर्प वातावरणको पनि संरक्षक भएकाले यसलाई जोगाउन आवश्यक छ, लामिछानेले भने । सर्प समात्नका लागि बोलावट गर्नेहरूलाई दुर्गाले पहिला सर्पको फोटो खिचेर पठाउन आग्रह गर्छन् । त्यसो गर्दा विषालु र अविषालु चिनिने र अविषालु भएमा त्यसैगरी धपाउन सुझाव दिन्छन् । विषालु भएमा तत्कालै उनी सम्बन्धित घर पुगेर सर्पको उद्धार गर्ने गरेका छन् । उद्धार गर्दै हिँड्ने क्रममा लामिछानेले सर्पबारे विस्तृत जानकारी पाइसकेका छन । स्कुल पढ्ने बेला (१२१३ वर्ष) को उमेरदेखि नै उनले पानी सर्प समात्ने गरेका थिए । त्यसै बेलादेखि डर भागेको उनले बताए । थप प्रेरणा उनले भारतका चर्चित सर्प उद्धारकर्मी एवं विज्ञ मुरली हौसलाबाट पाएको बताए । युट्युबमार्फत उनले मुरली हौसलाबाट प्रेरणा पाएका हुन् । अहिले लामिछाने र मुरलीबीच नियमितजस्तो सर्पसम्बन्धी विषयमा कुराकानी भइरहन्छ । लामिछानेले सर्पको उद्धारमात्रै होइन कयौंलाई सर्पको टोकाइबाट हुने सम्भावित दुर्घटनाबाट पनि जोगाएका छन् । आफूले चिन्न नसके तत्कालै सम्पर्कमा रहेका विज्ञ र सिनियरलाई फोटो पठाएर जानकारी लिन्छन् । उनको सम्पर्कमा भारतका चर्चित सर्प उद्धारकर्मी तथा सर्पविज्ञ मुरली हौसला, दाङका अनुसन्धानकर्ता तथा सर्प उद्धारकर्मी वसन्त सुवेदी, बाराका विशाल न्यौपाने, बाराकै सर्प उद्धारकर्मी दीपक नेपाल र नवलपरासी बर्दघाटकै वाइलड लाइफ फोटोग्राफर राज अधिकारी छन् । आफूलाई जानकारी नभएको विषयबारे उनले ह्वाटसएप र फोनबाट जानकारी लिएर सर्प उद्धारमा खटिनुका साथै सोहीअनुरूप सुझाव दिन्छन् । काम गर्दै जाँदा उनी सबै सर्पको नाम र टोकाइको अवस्था बारेमा पोख्त भइसकेका छन् । बर्दघाट क्षेत्रमा मात्र होइन, जिल्लाभरि नै सर्प समात्न लामिछानेको खोजी हुन थालेको छ । लामिछाने अहिले सर्प उद्धारकर्मीका रूपमा मात्र चिनिएका छैनन् उनको कामको सबैतिर प्रशंसा हुन थालेको छ । बाटोमा देख्दा दुर्गा भाइ राम्रो काम गर्नुभएको छ भन्दा खुसी लाग्छ । सबैले धन्यवाद दिन्छन् । यसैमा खुसी छु । लामिछानेले भने । गर्मी समयमा दैनिक ८ वटासम्म सर्प समातेर उद्धार गरेका छन् । उद्धार गरिएका अधिकांश विषालु छन् । जोखिमपूर्ण काममा खटिने सर्प उद्धारकर्मीको सरकारले बिमा गराइदिए अझ हौसला पुग्ने उनले बताए । देशभर झन्डै १ सय ५० को हाराहारीमा उद्धारकर्मी रहेको उनले जानकारी दिए । धेरै पनि छैनौं । सरकारले बिमा गराइदिए हौसला हुन्थ्यो, उनले भने । विषालु सर्पले टोकेपछि आईसीयूमा बसेर ठूलै उपचार गराउनु परे झन्डै २३ लाखसम्म खर्च हुने हुँदा त्यसका लागि सरकारले सुविधा उपलब्ध गराउन माग गरे । लामिछानेले उद्धार गर्ने सर्पको प्रजातिको नामसहित विवरण राख्ने गरेका छन् । पाँच वर्षको अवधिमा लामिछानेले झन्डै १५ सय सर्पको उद्धार गरेको बताए । उद्धारका लागि आवश्यक स्रोतसाधनमा कमी, उद्धारकर्मीलाई आवश्यक तालिमको व्यवस्था नहुँदा समस्या हुने गरेको लामिछानेको भनाइ छ । उद्धारकर्मीहरूको शारीरिक तथा सामाजिक सुरक्षा हुन सकेमा सर्पदंशको जोखिम न्यूनीकरण गर्न खटिने सर्प उद्धारकर्मीलाई थप प्रोत्साहन मिल्ने लामिछानेको भनाइ छ ।"
जननेता मदन भण्डारीको जन्मजयन्ती मनाइँदै,"काठमाडौं : तत्कालीन नेकपा एमालेका महासचिव मदनकुमार भण्डारीको शनिबार ७४ औँ जन्मजयन्ती विविध कार्यक्रम गरी मनाइँदैछ । नेकपा एमाले पार्टी र सम्बद्ध संघसंगठनले विभिन्न कार्यक्रम गरी जन्मजयन्ती मनाउँदैछन् । भण्डारीको जन्मजयन्तीका अवसरमा मदन भण्डारी फाउण्डेशनले राष्ट्रिय सभागृह काठमाडौंमा जबजका तीन दशक विषयक राष्ट्रिय गोष्ठीको आयोजना गरेको छ। उक्त कार्यक्रममा प्रधानमन्त्री एवं एमालेका अध्यक्ष केपी शर्मा ओली र पूर्वराष्ट्रपति एवम् श्रीमती विद्यादेवी भण्डारीले सम्बोधन गर्ने कार्यक्रम रहेको छ। एमालेले जिल्ला जिल्लामा पनि विभिन्न कार्यक्रम गरेर मदनलाई स्मरण गर्ने जनाएको छ। विसं २००९ असार १४ गते ताप्लेजुङ जिल्लाको ढुङ्गेसाँघुमा आमा चन्द्रकला र बुबा देवीप्रसादका माइला छोराका रुपमा मदन भण्डारीको जन्म भएको थियो । विसं २०५० जेष्ठ ३ गते पार्टीको कामको सिलसिलामा पोखराबाट चितवन जानेक्रममा दासढुङ्गा दुर्घटनामा मदन र संगठन विभाग प्रमुख जीवराज अश्रितको निधन भएको थियो । भण्डारी त्यसबेला ४१ वर्षका उमेरका मात्रै थिए । उनी नेपालको राजनीतिक वृत्तमा मार्क्सवादको नविन प्रयोगकर्ता, विचारक तथा जनताको बहुदलीय जनवाद सिद्धान्तका प्रवर्तक रहेका थिए । सोही कारण उनलाई जननेता मान्ने गरिएको थियो । जबजले शान्तिपूर्ण बहुदलीय प्रतिस्पर्धा र आन्दोलनबाट जनताको क्रान्तिलाई प्राथमिकता दिएको छ । मदन भण्डारीका नाममा फाउन्डेसनदेखि, प्रतिष्ठान, केन्द्र, कलेजलगायत सञ्चालन छन्।"
रास्वपाले आज पनि संसद् अवरुद्ध गर्ने,"काठमाडौं : रास्वपाले आज पनि संसद् अवरुद्ध गर्ने भएको छ। आज बिहान बसेको संसदीय दलको बैठकले भिजिट भिसा प्रकरणमा उच्चस्तरीय छानबिन समितिको गठन नभएसम्म आन्दोलन जारी राख्ने सांसद हरि ढकालले जानकारी दिए। मन्त्रिपरिषद्को बैठकले भिजिट भिसा तथा त्रिभुवन अन्तर्राष्ट्रिय विमानस्थलको अध्यागमनका सम्बन्धमा छानबिन गर्नका लागि पूर्वराष्ट्रिय सुरक्षा सल्लाहकार शंकरदास वैरागीको नेतृत्वमा उच्चस्तरीय छानबिन समिति गठन गरेको छ । तर, उक्त समिति झारा टार्ने मात्र भएकाले वैरागीको नेतृत्वको समिति स्वीकार्य नहुने र पूर्वन्यायाधीशको नेतृत्वमा बन्नुपर्ने बताएको छ। यसैबीच प्रधानमन्त्री केपी शर्मा ओलीले आज संसदमा आफ्नो विदेश भ्रमणलगायत समसामयिक विषयमा सम्बोधन गर्ने कार्यसूची छ। तर रास्वपाले प्रधानमन्त्रीले सम्बोधन गर्दा विरोध गरिरहने जनाएको छ।"
पारिवारिक विद्रोह गरेर श्रेष्ठ टेलरिङ स्थापना गरेको हुँ,"सटिङ एन्ड सुटिङ भन्नेबित्तिकै जोसुकैले झट्ट सम्झन्छन्, श्रेष्ठ टेलरिङ । विगत ५० वर्षदेखि यो नाम नेपाली उपभोक्ताबीच चिरपरिचित छ । हरेक आवश्यकता र चाहनाअनुसार लुगा सिलाउने मात्र नभई टेलरिङ व्यवसायलाई प्रतिष्ठित बनाउने काम पनि श्रेष्ठ टेलरिङले गरिरहेको छ । किसान परिवारका छोराले विद्रोह नै गरेर सुरु गरेको यो व्यवसाय आज साम्राज्यको रूपमा फैलिएको छ । ७२ वर्षका श्रेष्ठ टेलरिङका संस्थापक बाबुकाजी श्रेष्ठसँग अन्नपूर्णकर्मी सुनीता कार्कीले गरेको कुराकानीको सम्पादित अंश : श्रेष्ठ टेलरिङले ५० वर्षको यात्रा पार गरिरहँदा कसरी मूल्यांकन गर्नुहुन्छ बितेका दिनलाई ? सुरुवातका दिन कस्ता थिए ? सुरुका दिनमा खान नपाउने अवस्था थियो । दमाईं जातिले गर्ने काम भन्थे । हामीकहाँ खेतीकिसानीबाट खान पुग्ने अवस्था थिएन । त्यति बेला रेडिमेड कपडा त्यति हुँदैनथे । सबै थानका कपडा सिलाएर नै लगाउनुपथ्र्यो । तर, तिनीहरू मिहिनेत गर्दैनथे । यस्तो देखेर म काम गर्छु र पैसा कमाउँछु भन्ने लाग्यो । त्यहीअनुसार मैले यो कामलाई सिक्ने कोसिस गरँे । यसका लागि मैले खिचापोखरीमा रहेको सुनीता सिलाइ प्रशिक्षण केन्द्रमा गएर करिब ६ महिनाको कोर्स गरँे । त्यहाँ महिला तथा पुरुषहरूलाई सिकाउने गरिन्थ्यो । २०३१ सालतिरको कुरा थियो । करिब ६ रुपैयाँमा सिलाइ सिकेको हो । त्यहाँ प्रशिक्षण लिएपछि सानो टेलरमा गएर अभ्यास गरेँ । राति अबेरसम्म त्यही टेलरमा काम गर्थें किनभने मलाई जसरी पनि सिक्नु थियो । अलिक समय अर्काकोमा अभ्यास गरेपछि आफ्नै कोठामा लुगा सिलाउन थालेँ । एउटा मिसिन किनेर ल्याएर पुराना लुगा सिलाउन थालेँ । चावहिल भगवान् थानमा पुख्र्यौली घर थियो । त्यहाँ नै लुगा सिलाउन थालेँ । सिक्दै काम गर्दै गर्दा राम्रै भएको थियो । पछि सिलाउन आइसकेपछि च्यातिएका, फाटेका लुगा सिलाउन थालेपछि, त्यहाँ सबै मान्छे आउन थाले । मै सुत्ने कोठामा नै पसल खोलेको थिएँ । कोठामा सारासंसारका मान्छे पस्न थालेपछि मेरा बुबाआमालाई मन परेन । त्यस बेला म सरकारी जागिर खान्थेँ, सुन्धारामा । रक्षा नियन्त्रण कार्यालयमा टाइपिस्ट मुखिया थिएँ । तलबले खानै पुग्दैनथ्यो । २ सय २५ रुपैयाँ तलबले मेरो परिवार पाल्न गाह्रो थियो । चावहिलबाट आउनजान बस भाडा र खाजामै पैसा सकिन्थ्यो । त्यति बेला मेरी ठूली छोरी जन्मिसकेकी थिई । श्रीमती, बच्चा, बाबुआमा सबैको हेरविचार गर्नुपर्ने जिम्मा मेरो थियो, त्यतिबेला । तालिम लिएर सिलाइ सुरु गरेपछि बाबुआमालाई मन परेन । अनि, विद्रोह गरेर बागबजार सरेँ । यहाँ एउटा कोठा लिएँ, मेरो परिवार ल्याएर राखेँ । एउटा सानो मिसिन हातेकल किनेर ल्याएँ । श्रीमतीको सुन नेपाल बैंकमा धितो राखेर ऋण लिएँ, करिब ५ सय रुपैयाँमा त्यो मिसिन किनेँ । दिउँसो सरकारी जागिर खाएँ, बिहान र साँझ सिलाउने काम गर्थें । सुरुमा बूढाबूढीले मात्र काम गयौं । मैले सिलाएँ अनि मेरी बुढीले हातको काम सिकिन् । सिक्दै गएपछि आइरन लगाउन पनि जानिन् । त्यसले मलाई निकै सहायता मिल्यो । २०३६ सालमा जनमत संग्रहको बेलामा मैले सरकारी जागिर छाडेँ । पुरानो लुगा सिलाउँदै गरेपछि स्कुल ड्रेस सिलाउन थालँे । बागबजारको अहिलेको श्रेष्ठ टेलरिङको मुख्य कार्यालय भएको स्थानभन्दा रत्नपार्कतिर अलिक माथि गल्लीमा सुरु गरेँ । त्यसपछि बाहिर बागबजारको मुख्य रोडमा पसल निकालँे । अहिले भएको स्थानमा पसल भएको पनि ४० वर्ष कटिसक्यो । अहिलेको प्रविधियुक्त तथा फेसनमैत्री समयमा टेलरिङ व्यवसायमा आएका प्रमुख परिवर्तन केके हुन् ? पहिला हातले चलाउने मिसिन आयो, त्यसपछि खुट्टाले चलाउने मिसिन आयो । पछि विद्युतीय मिसिन आयो । अहिले थप एड्भान्स मिसिन आइसकेका छन् । समयअनुसार परिवर्तन हुँदै गयो । मैले त्यहीअनुसार किन्दै गएँ । कामको माग पनि त्यहीअनुसार बढ्दै गयो । सिलाउने कपडा मात्र नभई पछि रेडिमेड पनि चल्यो, हामीले पनि राख्यौं । समयले प्रविधिमा, डिजाइनमा, टेन्डिङमा जे माग्यो त्यहीअनुसार श्रेष्ठ टेलरिङ अघि बढ्दै गयो । समस्या आउँदै गर्छ अनि जाँदै पनि गर्छ । प्रविधिसँगै फेसनमा पनि धेरै परिवर्तन हुँदै गयो । त्यो फेसनलाई हामीले अँगाल्दै गयौं । त्यसो नगरेको भए ५० वर्षसम्मको यात्रा तय गर्न गाह्रो हुन्थ्यो । टेलरिङ क्षेत्रमा व्यक्तिगत लगानीबाट सुरु भई यत्रो यात्रा तयार गर्ने हामी मात्रै होऔँला । ५० वर्षसम्म टेलरिङ व्यवसायलाई निरन्तरता दिन कुनै सजिलो काम होइन, तपाईंले भोग्नुपरेका चुनौती के थिए ? धेरै किसिमका चुनौती भोगेँ । कहिले मजदुरको समस्या, कहिले कालिगडको समस्या, कहिले आन्दोलन, कहिले राजनीतिक परिवर्तन, फेरि कहिले लगानीको नै समस्या, यावत् समस्या झेल्दै आयौं । आर्थिक समस्या त झन् सुरुबाट नै थियो । बैंकबाट ऋण लिएर व्यवसाय सुरु गरियो । विस्तारका क्रममा पनि लगानीको नै कुरा आउँछ । यहाँबाट कमाएको अन्त कतै लगानी नगरी यसमा नै लगानी गर्दै आइरहेको छु । समय परिवर्तसँगै हामीले पनि धेरै परिवर्तन भोगेका छौं । २०६५०६६ सालतिर ३ जनासम्म कालिगड थिए तर अहिले ४० कालिगड छन् । एकदम नै प्रतिस्पर्धा बढेको छ । टेलरिङ व्यवसायको प्रतिस्पर्धा रेडिमेडसँग भइरहेको छ । उद्योगमा टिकिरहँदा ग्राहकको विश्वास कसरी कायम गर्नुभयो ? ग्राहक सन्तुष्टिका लागि तपाईंको प्रमुख उपाय के हो ? हरेक दिन उहाँहरूको सेवामा काम गर्दै गयौं । कमीकमजोरी केही गरेको छैन । राम्रो नै गर्दै आइरहेको छु । केही कमीकमजोरी भएको भए माफी पनि माग्छु । अर्को कुरा हामीले ग्राहकको सेवाका लागि समयमा नै डेलिभरी गर्ने र महत्वपूर्ण भनेको गुणस्तरमा सम्झौता गरेका छैनौं । मुख्य यसको मूल्य हामीले रिजनएबल नै राखेका छौं । यसले पनि ग्राहकलाई आकर्षित गरेको छ जस्तो लाग्छ । यो व्यवसाय पारिवारिक रूपमा सञ्चालन हुँदै आएको छ ? यसमा नयाँ पुस्ताको सहभागिता कस्तो छ ? हामी बूढाबूढीले ऋणबाट सुरु गरेको यो व्यवसाय अहिले मेरै छोराछोरीको हातमा छ । यही व्यवसायले जोडेका २ वटा घर छन् । बागबजारको मुख्य सडकमा सानो खालको छ । अलि पर अलि ठूलो घर छ । यसले नै मेरा छोराछोरीको शिक्षादीक्षा गरायो । अहिले उनीहरूले नै यो पेसा सम्हालेका छन् । मेरा २ छोरा र २ छोरी छन् । सबैले यही नै काम गरिरहेका छन् । उपत्यकामा अहिले हाम्रा ६ वटा आउटलेट छन् । ठूलो छोराले मैतिदेवी, ठूली छोरीले चावहिल, नातिनीले धुम्बाराही, भदाले चुच्चेपाटी, पुरानो घरबेटीले त्रिपुरेश्वरमा चलाउँछन् । बागबजारमा कान्छो छोरोले हेर्छ । नेपालमा रेडिमेड कपडाको बढ्दो प्रभावले टेलरिङ व्यसायमा कस्तो असर गरेको छ ? प्रतिस्पर्धालाई कसरी हेर्नुभएको छ ? रेडिमेड छ्यापछ्याप्ती छन् । तर, रेडिमेड लुगा लगाउनेले रेडिमेड नै लगाउँछन् । सिलाएर लगाउनेले सिलाएर नै लगाउँछन् । त्यसो भएको भएर हाम्रो काम त्यस्तो प्रभावित भएको छैन । तर, साना टेलरहरू प्रभावित भइरहेका छन् । हामी स्थिर भइसकेकाले कमीकमजोरीलाई सुधार्दै अघि बढिरहेका छौं । अर्को भनेको श्रेष्ठ टेलरिङ ब्रान्ड भइसकेको छ । हाम्रो नामले नै ग्राहकहरू हामीप्रति आकर्षित हुनुुहुन्छ । प्रतिस्पर्धा छ तर हामी ग्राहकप्रति विश्वस्त छौं । श्रेष्ठ टेलरिङको भविष्यको योजना के छ ? मेरा लागि त पुगिहाल्यो । म रिटायर्ड भइसकेँ । अब गर्ने र यसलाई अघि बढाउने भनेको मेरा छोराछोरीले हो । उनीहरूलाई जिम्मा दिइसकेँ । आगामी दिनमा कसरी अघि लैजाने उनीहरूलाई नै थाहा छ । मैले यहाँसम्म ल्याएँ । रूख मैले रोपिसकँे । फल फलिसक्यो, टिपेर खाने, मल हाल्ने, जल हाल्ने यसलाई हुर्काउने र फुर्काउने काम अब छोराछारीको हो । अहिलेसम्म उनीहरूले गरेको काममा सन्तुष्ट छु । अब मैले निर्देशनसल्लाहसुझाव मात्र दिने काम गरेको छु । तपाईंजस्ता दीर्घकालीन उद्यमीहरूबाट नयाँ पुस्ताले के सिक्नुपर्छ ? सफल व्यवसायी बन्नका लागि तपाईंको सन्देश के हो ? पहिलाको जस्तो सानो पुँजीलाई अहिले व्यवसाय सुरु गर्न सकिँदैन । लगानीका लागि बैंकको लोन चाहिन्छ, त्यसका लागि धितो चाहिन्छ । यससँगै महत्वपूर्ण भनेको सीप चाहिन्छ, लगन चाहिन्छ । पैसा नभएर पनि हुँदैन पैसा भएर पनि हुँदैन । सीप, लगन, मिहिनेत, धैर्य र इमानदार पनि हुनुपर्छ ।"
"घरनजिकै भेटियो बालिकाको शव, हत्या भएको आशंका","विराटनगर : मोरङमा अभिभावकसँगै सुतिरहेकी बालिकाको शव घरनजिक फेला परेको छ। प्रहरीले बलात्कारपछि हत्या गरिएको हुन सक्ने आशंका गरेको छ। प्रहरीका अनुसार धनपालथान गाउँपालिका६ बबियाका अक्षय सरदारकी छोरी ५ वर्षीया आत्तिका सरदारको हत्या भएको हो। अभिभावकसँगै सुतिरहेकी नाबालिका शनिबार बिहानका राति ३ बजेतिर बेपत्ता भएको जानकारी प्रहरीले प्राप्त गरेको थियो। घरमा सुतिरहेकी बालिका हराएको जानकारी अभिभावक र आफन्तले बिहान ५ बजेतिर प्रहरी चौकी कर्सियामा गराएका हुन्। मोरङ प्रहरी प्रवक्ता डीएसपी कोपिला चुँडालले घरबाट करिब सय मिटर पर रहेको दुर्गा आधारभूत विद्यालयको बाहिर बाटोको छेउमा बालिकाको शव फेला परेको जानकारी दिइन्। घटनाको जानकारी पाउनसाथ इलाका प्रहरी कार्यालय रंगेली र जिल्ला प्रहरी कार्यालय मोरङबाट खटिएको टोलीले घटनास्थल पुगेर थप अनुसन्धान गरिरहेको छ। प्रहरीको प्रारम्भिक अनुसन्धानले बलात्कारपछि बालिकाको हत्या भएको देखाएको छ। यद्यपि, पुष्टि हुन बाँकी छ। कानुनी प्रक्रिया पूरा गरी घटनास्थलबाट शवलाई पोस्टमार्टमका लागि विराटनगरको कोशी अस्पताल पठाइएको प्रहरीले जनाएको छ। अनुहार, घाँटीलगायत शरीरका विभिन्न भाग चोट रहेको अवस्थामा नाबालिकाको शव फेला परेको डीएसपी चुँडालले बताइन्। घटनाको प्रकृति हेर्दा बलात्कारपछि हत्या गरेजस्तो देखिन्छ। अनुहार, घाँटीलगायत शरीरका विभिन्न भागमा चोटपटक छ। घटनाको थप अनुसन्धान भइरहेको छ, प्रहरी स्रोतले भन्यो।"
अमेरिकाचीन व्यापार सम्झौतामा हस्ताक्षर,"एजेन्सी : अमेरिकी राष्ट्रपति डोनाल्ड ट्रम्पले अमेरिका र चीनबीच व्यापारसम्बन्धी एक सम्झौतामा हस्ताक्षर भएको बताएका छन् । यसै साता लन्डनमा उच्चस्तरीय वार्तापछि व्यापार युद्ध सम्झौताका लागि महत्वपूर्ण सम्झौता भएको ट्रम्पले जानकारी दिएका छन् । राष्ट्रपति ट्रम्पले भारतसँग पनि चाँडै सम्झौता हुने अपेक्षा गरिएको बताएका छन् । अमेरिकाका वाणिज्यमन्त्री हावर्ड लुटनिकले ब्लुमबर्ग टिभीलाई यो साताको सुरुमा सम्झौतामा हस्ताक्षर भएको जानकारी दिए । हामीले भर्खरै चीनसँग हस्ताक्षर गर्यौं, ट्रम्पले बिहीबार भने । ट्रम्पका अनुसार चीनले अमेरिकी प्रविधि कम्पनीलाई म्याग्नेट र दुर्लभ खनिज (रेयर अर्थ मेटल्स) आपूर्ति गर्न सहमति जनाएको छ । त्यसको सट्टामा अमेरिकाले पनि चिनियाँ विद्यार्थीको भिसा खारेज गर्ने धम्की फिर्ता लिनेछ । चीनसँग हाम्रो सम्झौता सम्पन्न भएको छ । यद्यपि, अन्तिम अनुमोदनका लागि राष्ट्रपति सी र मबीच औपचारिक सहमति हुन बाँकी छ, ट्रम्पले सामाजिक सञ्जाल ट्रुथमा पोस्ट गरेका छन् । वाणिज्यमन्त्री लुटनिकले सम्झौतामा दुई दिनअघि हस्ताक्षर र छाप लगाइएको जानकारी दिए । यो सम्झौता हुनुमा मे महिनाको सुरुमा जेनेभामा भएको प्रारम्भिक वार्ताको परिणाम मानिन्छ । वार्ताले दुवै पक्षलाई ठूला भन्सार शुल्क वृद्धि स्थगित गर्न प्रेरित गरेको थियो । भन्सार शुल्क वृद्धिले दुई देशबीचको धेरैजसो व्यापार नै रोकिने सम्भावना देखा परेका थिए । पछि यसै साता लन्डनमा भएको वार्ताले दुई देशबीच वार्ताका लागि रूपरेखा तय गर्यो । र, दुई देशबीच व्यापार सम्झौतालाई औपचारिक रूप दिएको बताइन्छ । राष्ट्रपतिले यी सम्झौताहरू आफैं पूरा गर्न मन पराउनुहुन्छ । उहाँ सम्झौता निर्माता हुनुहुन्छ । हामी एकपछि अर्को सम्झौता गर्नेछौं, लुटनिकले भने । चीनले कुनै नयाँ सम्झौताको घोषणा गरेको छैन, तर यस साताको सुरुमा दुर्लभ खनिज तत्व, विद्युतीय सवारीजस्ता उच्च टेक उत्पादनहरूमा प्रयोग हुने सामग्रीहरूको निर्यात स्वीकृतिको गति बढाइरहेको घोषणा गरेको थियो । दुर्लभ खनिज तत्वको निर्यातमा बेइजिङको सीमा विवादको मुख्य विन्दु भएको छ । चिनियाँ वाणिज्य मन्त्रालयले बिहीबार बेइजिङले दुर्लभ खनिज तत्वहरूका लागि निर्यात इजाजतपत्र आवेदनहरूको समीक्षालाई गति दिइरहेको र निश्चित संख्यामा अनुपालन आवेदनहरू स्वीकृत गरेको बताएको छ । चीनले अप्रिलमा सात दुर्लभ खनिज तत्वमा अनुमति आवश्यकताहरू लगाएपछि खनिजहरूको निर्यात नियन्त्रणले बेइजिङ र वासिंटनबीचको पछिल्लो व्यापारिक वार्तामा भन्सार शुल्कहरूलाई उछिनेको देखिन्छ । ती खनिजको निर्यात नियन्त्रणले अमेरिका र विश्वभरका कार, रोबोट, हावा टर्बाइनहरू र अन्य उच्च प्रविधिका उत्पादनहरूको उत्पादनमा बाधा पुर्याउने सम्भावना छ ।"
"प्रधानमन्त्री ओलीले आज संसदमा सम्बोधन गर्ने, विदेश भ्रमणबारे जानकारी गराउने",काठमाडौं : प्रधानमन्त्री केपी शर्मा ओलीले आज संसदमा सम्बोधन गर्ने भएका छन्। आज बिहान ११ बजे बस्ने प्रतिनिधि सभाको बैठकमा प्रधानमन्त्री एवम् एमाले अध्यक्ष ओलीले सम्बोधन गर्न लागेको मुख्य सचेतक महेश बर्तौलाले जानकारी दिए। उनका अनुसार प्रधानमन्त्रीले आफ्नो विदेश भ्रमणलगायत समसामयिक विषयमा सम्बोधन गर्ने कार्यसूची रहेको छ। प्रधानमन्त्रीओली स्पेनको सेभिल्लामा आयोजना हुने विकासका लागि वित्तसम्बन्धी चौथो अन्तरराष्ट्रिय सम्मेलन सहभागी हुन आज बेलुका जान लागेका हुन्। स्पेनका राष्ट्रपति पेड्रो सान्चेज पेरेजकास्टेजोन र संयुक्त राष्ट्रसंघका महासचिव एन्टोनियो गुटेरेसको संयुक्त निमन्त्रणामा प्रधानमन्त्री ओली सेभिल्ला जान लागेको प्रधानमन्त्री कार्यालयले जनाएको छ। सम्मेलनलाई प्रधानमन्त्रीले अतिकम विकसित देशहरूको विश्वव्यापी समन्वय ब्युरोको अध्यक्ष र नेपालको प्रधानमन्त्रीका हैसियतमा सम्बोधन गर्ने कार्यक्रम छ। भ्रमणका क्रममा प्रधानमन्त्री ओलीले स्पेनी समकक्षी पेद्रो सान्चेजसँग द्विपक्षीय भेटवार्ता गर्नेछन्। उक्त अवसरमा केही महत्त्वपूर्ण विषयमा नेपाल र स्पेनबीच सहमतिपत्रमा हस्ताक्षर हुनेछ। यस अगाडि पूर्वराष्ट्रपति विद्यादेवी भण्डारीले पनि सन् २०२१ मा स्पेनको भ्रमण गरेकी थिइन्। भ्रमणको क्रममा नेपाल र स्पेनबीच जलवायु परिवर्तन र पर्यटनका क्षेत्रमा सहकार्य गर्ने सहमति भएको थियो।
"अमेरिकामा स्वतः जन्मसिद्ध नागरिकता दिने परम्परा अन्त्य हुने, सर्वोच्चको फैसलाले ट्रम्प थप शक्तिशाली","वासिङ्टन डिसी : अमेरिकामा जन्मिएका सबैलाई स्वतः नागरिकता दिने परम्परा अन्त्य हुने भएको छ। अमेरिकाको सर्वोच्च अदालतले शुक्रबार राष्ट्रपति डोनाल्ड ट्रम्पको पक्षमा एक महत्वपूर्ण फैसला सुनाएको हो। अमेरिकामा जन्मिएका कुनै पनि नागरिक स्वतः त्यहाँको नागरिक हुने व्यवस्थाविरुद्ध ट्रम्पले एक कार्यकारी आदेश जारी गर्दै रोक लगाएका थिए। उक्त निर्णयलाई तल्लो अदालतका न्यायाधीशहरूले रोक लगाएका थिए। तर, सर्वोच्चले ट्रम्पको जन्मसिद्ध नागरिकताको आदेशमाथि तल्लो अदालतका न्यायाधीशहरूले देशभर प्रभाव पर्ने गरी रोक लगाउन नसक्ने र उनीहरूले आफ्नै आदेशमा पुनर्विचार गर्नुपर्ने फैसला सुनाएको हो। बीबीसीका अनुसार सर्वोच्चले भनेको छ, तल्लो अदालतका न्यायाधीशहरूले देशभर राष्ट्रपतिको जन्ममा आधारित नागरिकता आदेशलाई रोक्न सक्दैनन्। उनीहरूले आफ्नो आदेशमा पुनर्विचार गर्नुपर्छ। ह्वाइट हाउसमा पत्रकारहरूसँग राष्ट्रपतिट्रम्पले यो निर्णयलाई धेरै ठूलो र अद्भुत भनेका छन्। उनले यो फैसला संविधान, शक्तिको पृथकीकरण र कानुनको शासनका लागि ऐतिहासिक विजय भएको दाबी गरेका छन्। यो निर्णयले हाम्रो आप्रवासन प्रक्रियामा भइरहेको ठगी रोक्नेछ। ट्रम्पले भने,अब हामी ती नीतिहरू लागू गर्न अगाडि बढ्न सक्छौं जुन गलत तरिकाले रोकिएका थिए। यो निर्णय संविधान र कानूनको विजय हो। अब आफ्ना नीतिहरू कार्यान्वयन गर्न द्रुत गतिमा अगाडि बढ्नेछन्। ट्रम्पले अमेरिकी भूमिमा जन्मिएका सबैलाई स्वतः नागरिकता दिने परम्परा एक षड्यन्त्र भएको दाबी गरेका थिए। यो फैसलाले ट्रम्पका अरू धेरै नीतिहरूलाई समेत कार्यान्वयन गर्ने बाटो खोलेको छ। सर्वोच्च अदालतको निर्णयअनुसार ट्रम्प प्रशासनले अमेरिकी भूमिमा जन्मिएका सबैलाई स्वतः नागरिकता दिने परम्परा अन्त्य गर्ने कार्यकारी आदेश अब एक महिनापछि कार्यान्वयनमा जानेछ। कार्यान्वयन नहुँदासम्म भने नागरिकता पाउनेछन्। ट्रम्पले आफ्नो शपथ ग्रहणको दिन जनवरी २० मा एक कार्यकारी आदेशमा हस्ताक्षर गरेर जन्मसिद्ध नागरिकतामाथि प्रतिबन्ध लगाएका थिए। त्यसपश्चात संघीय अदालतले ट्रम्पको जन्मसिद्ध नागरिकता अधिकार समाप्त गर्ने निर्णयलाई रोक लगाएको थियो। सर्वोच्चको फैसलाले राष्ट्रपति ट्रम्प थप शक्तिशाली बनेका छन्।"
"पक्षाघातबाट बच्न कस्तो हुनुपर्छ, जीवनशैली ?","फलफूल खाऔं हरेक दिन स्थानीय स्तरमा पाइने विभिन्न थरीका पौष्टिक खानेकुराहरू खानुपर्छ। दाल, भात, रोटीका साथै पर्याप्त मात्रामा हरिया सागसब्जी र फलफूल खानुपर्छ। यसमा विभिन्न प्रकारका भिटामिन, खनिज र एन्टिअक्सिडेन्ट पाइन्छन्। प्रत्येक दिन स्याउ, अंगुर, सुन्तला एवं सिजनअनुसारको फलफूल खानुहोस्। प्रोटिनयुक्त खानेकुरा माछा, कुम्पुरा (छाला हटाएर) वा शाकाहारी विकल्पहरू जस्तैः सोयाबिन, गेडागुडी, चना, राज्मा, फ्याट हटाइएको दूध, तोफु खान सकिन्छ। प्रशस्त मात्रामा फाइबरयुक्त खानेकुरा खानुपर्छ। फाइबरयुक्त खानेकुराले तपाईंको रगतमा कोलेस्टेरोलको मात्रा घटाउन मद्दत गर्छ। कम प्रशोधित (होल ग्रेन) अनाज जस्तै ढिकीमा कुटेको चामल, ब्राउन राइस र गहुँको आटाको उपभोग गर्नुहोस्। नुन नथपौं नुनले रक्तचाप बढाउँछ। धेरै नुन भएका प्रशोधित खानेकुरा, फास्ट फूड, चिप्स, अचार, चटनीको सेवन नगर्नुहास्। खाना पकाउँदा नुनको प्रयोग कम गर्नुका साथ साथै खाना खाँदा नुन नथप्नुहोस्। चिल्लो पदार्थको मात्रा कम गरौं आहारमा केही चिल्लो चाहिन्छ। तर त्यसको मात्रा सीमित गर्नका लागि खाना पकाउँदा तेल, घिउको प्रयोग कम गर्नुहोस्। वैकल्पिक तेलका स्रोतहरू जस्तैः जैतुन, मकै, सूर्यमुखी फूलको तेल पनि प्रयोग गर्न सकिन्छ। दूधमा चिल्लो कम गरिएको स्किम्ड वा तर निकालेर दूध पिउन सकिन्छ। धेरै चिल्लो खानाले कोलेस्टेरोल बढाउँछ। सो कोलेस्टेरोल रक्त नलीमा जमेर त्यसलाई बन्द गर्न सक्छ। जुन पक्षाघात एवं हृदयघातको प्रमुख कारण हो। चिनीको मात्रा घटाऔं खानेकुरा र पेय पदार्थहरूमा सकेसम्म कम चिनीको प्रयोग गर्नुहोस्। पौष्टिक तत्त्व कम भएका, गुलिया खानेकुरा जस्तै कोक, पेप्सी, फ्यान्टा, बिस्कुट, मिठाई, प्याकेटमा पाइने खानेकुराहरू सकेसम्म नखानुहोस्। अधिक चिनीको सेवनले मधुमेहका साथ साथै शरीरमा बोसोको मात्रा र वजन बढाउँछ। वजन ख्याल गरौं अधिक वजनले उच्च रक्तचाप, हृदयरोग र टाइप २ (दोस्रो प्रकारको मधुमेह) को जोखिम हुन्छ। यी सबैले तपाईंको स्ट्रोकको सम्भावना बढाउँछ। स्वस्थ आहार र नियमित व्यायामले तपाईंलाई आफ्नो वजन घटाउन वा नियन्त्रणमा राख्न मद्दत गर्दछ। पक्षघातबाट जोगिन खानपान र जीवनशैलीमा ध्यान दिनुपर्छ। धूमपान, मद्यपान गर्नु हुँदैन। तनाव नलिने, स्वस्थ र सक्रिय जीवनशैली जिउनु पर्छ। नियमित स्वास्थ्य जाँच गर्नुहोस्।"
