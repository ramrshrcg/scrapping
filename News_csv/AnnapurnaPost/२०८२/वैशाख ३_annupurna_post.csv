शीर्षक,विवरण
"बालुवाटारमा उच्चस्तरीय राजनीतिक संयन्त्रको बैठक, यी विषयमा हुँदैछ छलफल","काठमाडौं : प्रधानमन्त्री निवास बालुवाटारमा उच्चस्तरीय राजनीतिक संयन्त्रको बैठक जारी छ। प्रधानमन्त्री केपी शर्मा ओलीले बोलाएको बैठकमा सत्तारुढ दल नेपाली कांग्रेसका सभापति शेरबहादुर देउवा, उपप्रधान एवं अर्थमन्त्री विष्णु पौडेल, परराष्ट्रमन्त्री आरजु राणा देउवा, गृहमन्त्री रमेश लेखक, एमालेका वरिष्ठ उपाध्यक्ष ईश्वर पोखरेल, एमाले महासचिव शंकर पोखरेल र प्रधानमन्त्रीका सल्लाहकार विष्णु रिमाल सहभागी छन्। बैठकमा सत्ता सञ्चालन र समसामयिक राजनीतिक विषयमा छलफल भइरहेको प्रधानमन्त्री सचिवालयले जानकारी दिएको छ। काठमाडौंमा जारी शिक्षकहरूको आन्दोलन र वैशाख १२ गते आह्वान गरिएको संसद बैठक सञ्चालनका विषयमा उनीहरूबीच छलफल भइरहेको स्रोतले जानकारी दिएको छ। शिक्षकहरूको आन्दोलनका कारण पठनपाठन ठप्प भएपछि उनीहरूले उठाउँदै आएको माग सम्बन्धमा पनि छलफल भइरहेको ती स्रोतको भनाइ छ। मुख्यतः शिक्षकहरूको मागलाई कसरी सम्बोधन गर्ने विषयमा छलफल केन्द्रित छ। आगामी वैशाख १२ गते बस्ने संसद बैठक र समसामयिक राजनीतिक विषयमा पनि छलफल भइरहेको छ, स्रोतले अन्नपूर्णसँग भन्यो।"
"वीरगन्जमा सद्भाव कायम राख्न चौतर्फी अपील, अवस्था सामान्य बन्दै","वीरगन्ज : वीरगन्जमा दुई फरक धार्मिक समुदायबीच भएको विवादले गत शनिबारदेखि सिर्जित तनावलाई अन्त्य गर्दै सामाजिक र धार्मिक सद्भाव कायम राख्न चौतर्फी अपील गरिएको छ। शनिबार हनुमान जन्मोत्सवको शोभा यात्राका क्रममा विवाद भई झडप भएपछि कर्फ्यु लगाइएकोमा अवस्था सामान्य हुँदै गएपछि स्थानीय प्रशासनले आइतबार राति १२ बजेदेखि कर्फ्यु हटाएर अनिश्चितकालीन निषेधाज्ञा जारी गरेको छ। तर, निषेधाज्ञा लगाइएकै बेला मंगलबार बेलुकीदेखि पुनः प्रदर्शन हुन थालेपछि वीरगन्जको अवस्था बिग्रिएको थियो। बुधबार बिहानैदेखि पनि चोकचोकमा टायर बालेर प्रदर्शन हुन थालेपछि वीरगन्जमा तनावग्रस्त बन्यो। सोमबारदेखि अवस्था सामान्य बन्दै गरेको वीरगन्ज मंगलबार बेलुकीदेखि तनावग्रस्त बन्न थालेपछि पर्साबाट संघीय सरकारमा प्रतिनिधित्व गर्ने मन्त्रीहरू, जिल्लाका राजनीतिक दल, वीरगन्ज उद्योग वाणिज्य संघलगायतले बुधबार सामाजिक सञ्जालमार्फत र प्रेस विज्ञप्ति जारी गर्दै वीरगन्जमा सामाजिक र धार्मिक सद्भाव बिग्रन नदिन वीरगन्जबासी र धार्मिक संघसंगठनका अगुवाहरूसँग अपील गरेका हुन्। बुधबार बिहान खानेपानी मन्त्री प्रदीप यादव र संघीय मामिला तथा सामान्य प्रशासनमन्त्री राजकुमार गुप्ताले सामाजिक सञ्जालमा स्टाट्स पोष्ट गर्दै वीरगन्जमा शान्ति र सद्भाव कायम राख्न अपील गरे। गत शनिबार शोभा यात्रामा झडपको घटना भएकै समयदेखि आफूहरू स्थानीय प्रहरी प्रशासन र विभिन्न धार्मिक अगुवाहरूसँग निरन्तर संवाद र छलफल गरेर वीरगन्जमा शान्ति र सद्भाव कायम गराउन प्रयासरत रहेको दुवै मन्त्रीले जनाएका छन्। उनीहरूले शनिबारको घटनाको सत्यतथ्य छानबिन गरेर दोषीलाई कारबाहीको दायरामा ल्याउन स्थानीय प्रशासन र प्रहरीलाई निर्देशन पनि दिएका छन्। त्यस्तै बुधबार वीरगन्जमा बसेको सर्वदलीय बैठकपछि राजनीतिक दलहरूले संयुक्त विज्ञप्ति जारी गर्दै वीरगन्जमा सामाजिक सद्भाव र शान्तिका लागि अपील गरेका छन्। समुदायमा सदियौंदेखिको भाइचारा, सामाजिक र धार्मिक सद्भावसँग मिलेर बसेको वीरगन्जमा अब उप्रान्त यसलाई खण्डित गर्ने खालका अभिव्यक्ति वा टिप्पणी कुनै पक्षबाट व्यक्त नगर्न उनीहरूले अनुरोध पनि गरेका छन्। त्यस्तै वीरगन्ज उद्योग वाणिज्य संघले पनि शान्ति र सद्भाव कायम राख्न वीरगन्जबासीसँग अपील गरेको छ। बुधबार प्रेस विज्ञप्ति जारी गर्दै संघले वीरगन्जको वर्तमानको असहज परिस्थितिलाई सबै पक्ष मिलेर समाधान गर्नेतर्फ सबैको सामूहिक भूमिका केन्द्रित हुनुपर्नेमा जोड दिएको छ। त्यस्तै नेपाल जनता पार्टीले वीरगन्जमा धार्मिक सद्भाव बिथोलेर वीरगन्जलाई नै बदनाम गराउन खोज्ने अराजक तत्त्वहरूलाई कानुनी कारबाहीको दायरामा ल्याउन माग गर्दै बुधबार जिल्ला प्रशासन कार्यालय पर्सामा ज्ञापनपत्र बुझाएको छ। त्यस्तै विश्व हिन्दू परिषद नेपालले पनि बुधबार पर्साका प्रमुख जिल्ला अधिकारी गणेश अर्याललाई ज्ञापनपत्र बुझाउँदै शनिबारको घटनामा संलग्न दोषीलाई कारबाही तथा वीरगन्जमा सामाजिक र धार्मिक सद्भाव कायम गराउन माग गरेको छ। यसैबीच बुधबार नै पर्साका प्रमुख जिल्ला अधिकारीसहित सुरक्षा निकायका प्रमुखहरूले पनि हिन्दूवादी संघसंगठनका अगुवाहरूसँग छलफल गरेका छन्। प्रमुख जिल्ला अधिकारी अर्याल, नेपाल प्रहरीका प्रहरी उपरीक्षक गौतम मिश्र र सशस्त्र प्रहरी उपरीक्षक राधेश्याम धिमालले हिन्दूवादी संघसंगठनका अगुवाहरूसँग छलफल गरेका हुन्।"
संयन्त्रको बैठकपछि गृहमन्त्रीले भने बाहिर हल्ला भएजस्तो सरकारमा समस्या छैन,"काठमाडौं : गृहमन्त्री रमेश लेखकले बाहिर हल्ला भएजस्तो सरकारमा समस्या नभएको बताएका छन्। बालुवाटारमा उच्चस्तरीय राजनीतिक संयन्त्रको बैठकपछि सञ्चारकर्मीसँग कुरा गर्दै गृहमन्त्री लेखकले प्रधानमन्त्री केपी शर्मा ओली र नेपाली कांग्रेसका सभापति शेरबहादुर देउवाबीच कुनै समस्या नभएको स्पष्ट पारेका हुन्। बाहिर जुन किसिमको हल्ला चलेको छ। त्यस्तो समस्या सरकारमा छैन। दुई दलका नेताबीच त्यस्तो कुनै समस्या छैन। आज सौहार्द वातावरणमा दुई दलबीच छलफल भएको छ, उनले भने। नेकपा माओवादी केन्द्रका अध्यक्ष पुष्पकमल दाहालले एमाले नेतृत्वको सरकार छिट्टै ढल्ने र कांग्रेस नेतृत्वमा सरकार गठन हुने अभिव्यक्ति दिएपछि गृहमन्त्री लेखकले त्यस विषयमा विषयमा प्रष्ट पारेका हुन्। उनले उच्चस्तरीय राजनीतिक संयन्त्रको नियमित बैठक बसेको र समसामयिक राजनीतिक विषयमा छलफल भएको बताए। आन्दोलनरत शिक्षकहरूको माग मंगलबार बसेको मन्त्रिपरिषद् बैठकले नै सम्बोधन गरेकाले प्रदर्शन रोकेर घर फर्किन उनले आग्रह गरे। वैशाख १२ गते आह्वान भएको सदन बैठकमा विद्यालयसम्बन्धी विधेयक प्रस्तुत गरिने उनले बताए। शिक्षकहरूको माग सम्बोधन गर्न आउँदो संसद बैठकमा विधेयक प्रस्तुत हुने र उक्त मागका विषयहरू पनि सम्बोधन गरिनेछ, उनले भने। उनले बजेट अधिवेशन भए पनि सरकारले विद्यालयसम्बन्धी विधेयक अगाडि बढाउने प्रतिबद्धता जनाएका थिए।"
विद्यार्थी ओसारपसार गर्ने सरकारी बस शिक्षकको आन्दोलनमा दुरुपयोग,"विराटनगर : विराटनगरमा विद्यार्थी बोक्न प्रयोग गरिने सरकारी विद्यालयको बस शिक्षकले आन्दोलनमा लिएर गएका छन्। विराटनगर महानगरपालिका३ मा रहेको पोखरिया माध्यमिक विद्यालयको सरकारी नम्बर प्लेटको बस शिक्षकको आन्दोलनमा लगेर दुरुपयोग गरिएको हो। लामो समयदेखि शैक्षिक गतिविधि ठप्प पारेर नेपाल शिक्षक महासंघको आह्वानमा काठमाडौं केन्द्रित आन्दोलन भइरहेको छ। महासंघको नेतृत्वमा भइरहेको आन्दोलनमा सहभागी हुन जाँदा शिक्षकले विद्यालयको गाडी लिएर गएका हुन्। वृहत् शिक्षक आन्दोलन लेखिएको ब्यानर झुन्ड्याएर पोखरिया माविको प्र १०२००१ ग ०२४८ नम्बरको गाडी लिएर आन्दोलनका लागि शिक्षकहरू बुधबार काठमाडौं गएका छन्। प्रधानाध्यापक खेमराज भट्टराईले आफूसहित ४२ जना शिक्षक आन्दोलनका लागि काठमाडौं हिँडेको बताए। आन्दोलनमा गाडी लिएर गएको विषय विद्यालयकी शिक्षिका रीता दाहाल पाठकले आफैं फेसबुकमा फोटोसहित पोस्ट गरेकी थिइन्। ४५ जना शिक्षक साथीहरूसहित श्री पोखरिया मावि विराटनगर३ मोरङको आफ्नै बसबाट नेपाल शिक्षक महासंघद्वारा आह्वान गरिएको वृहत् शिक्षक आन्दोलनमा सहभागी हुन काठमाडौं आउनु हुँदै। शिक्षक, विद्यालय कर्मचारी एकता जिन्दावाद! हाम्रो आन्दोलन, हाम्रो सहभागिता!, उनले लेखेकी छन्। विद्यार्थी ओसारपसारमा प्रयोग गर्नुपर्ने गाडी आन्दोलनमा लगिएपछि चौतर्फी विरोध भइरहेको छ। विशेष गरेर सन्तानका लागि यातायात खर्च तरिरहेका अभिभावकले विरोध जनाएका हुन्। अभिभावक संघ कोशी प्रदेशका अध्यक्ष देवी पन्थी विद्यालयको सवारीसाधन कर्मचारी र विद्यार्थी ओसारपसारमा मात्रै प्रयोग गर्न पाइने बताउँछन्। विद्यालयको गाडी भनेको कर्मचारी र विद्यार्थी ओसारपसारका लागि प्रयोग गर्नुपर्छ। आन्दोलन र नाराजुलुस तथा व्यक्तिगत स्वार्थ पूर्तिका लागि दुरुपयोग गर्न मिल्दैन, उनले भने, यदि कसैले प्रयोग गरेको भए त्यो कानुन विपरीत हो। ट्राफिक प्रहरीले रोकेर कारबाही गर्न सक्छ। पन्थीले भनेका बेला विद्यार्थीलाई लिन नपुग्ने गाडी शिक्षकले आन्दोलनका नाममा मनपरी हिसाबले प्रयोग गर्नु गलत भएको टिप्पणी गरे। उनका अनुसार विद्यार्थी ओसारपसार गर्ने बस विद्यालयभन्दा १२ किलोमिटर टाढा जान मिल्दैन। सहरी क्षेत्रमा १२ र पहाडी क्षेत्रमा १५ किलोमिटर भन्दा टाढा लैजान पाइँदैन, उनले भने।"
डाक्टर रुइतद्वारा उत्तरी गोरखाका ६५ जनाको मोतियाबिन्दुको शल्यक्रिया,"गोरखा : प्रसिद्ध आँखा रोग विशेषज्ञ डाक्टर सन्दुक रुइतले उत्तरी गोरखाका ६५ जना मोतियाबिन्दुका बिरामीको आँखाको शल्यक्रिया गरेका छन्। हिमालपारि चुमनुब्री गाउँपालिकाका५ बिहीमा आयोजित दुई दिने आँखा उपचार शिविरमा डाक्टर रुइतले उनीहरूको शल्यक्रिया गरेका हुन्। चुमनुब्री गाउँपालिका, सेराङ गुम्बा, देलेक बाल फाउन्डेशन र तिलगंगा आँखा अस्पतालको संयुक्त आयोजनामा त्यहाँ मंगलबार र बुधबार आँखा उपचार शिविर सञ्चालन भएको थियो। शिविरमा डाक्टर रुइतले निशुल्क उपचार सेवा दिएका हुन्। शिविरमा डाक्टर रुइतको नेतृत्वमा १२ जना आँखा रोगसम्बन्धी चिकित्सकहरूको टोली खटिएका थिए। शल्यक्रिया गरेका बिरामीहरुको बुधबार दिउसो आँखाको पट्टी खोलिएको चुमनुब्री गाउँपालिकाका अध्यक्ष निमा लामाले बताए। सञ्चालित शिविरमा १४ सयजनाको आँखाका बिरामीहरुको स्क्रिनिङ गरिएको लामाले बताए। स्क्रिनिङमार्फत मोतियाबिन्दु भएकाहरूको यसअघि नै पहिचान गरिसकेका थियौं। शिविरमा पनि केही थपिएका थिए। शल्यक्रिया गर्नुपर्नेहरु सबैको शिविरमा शल्यक्रिया भयो, उनले भने। शिविरमा निशुल्क रुपमा आँखा जाँच, आँखाको शल्यक्रिया र चस्मा वितरण गरिएको पालिकाले जनाएको छ।"
नुवाकोटमा माइक्रो बस दुर्घटना,"नुवाकोट : नुवाकोटको गुरुङगाउँमा माइक्रो बस दुर्घटनामा भएको छ। काठमाडौंबाट नुवाकोट आउँदै गरेको माइक्रो बस दुर्घटना हुँदा १० जना घाइते भएका छन्। बागमती प्रदेश ३००१ज९३४ नम्बरको विद्युतीय माइक्रोबस दुर्घटना भएको प्रहरी नायब उपरीक्षक विक्रम लामाले जानकारी दिए उनका अनुसार घाइतेमध्ये दुई जना बालबालिका, ६ महिला र चार जना पुरुष रहेका छन्। उनीहरूको नुवाकोट जिल्ला अस्पतालमा उपचार भइरहेको छ।"
ललितपुर र झापाको खेल बराबरीमा सकियो,काठमाडौं : नेपाल सुपर लिग (एनएसएल) फुटबल प्रतियोगिताअन्तर्गत आज भएको ललितपुर सिटी एफसी र झापा एफसीबीचको खेल बराबरीमा सकिएको छ। त्रिपुरेश्वरस्थित दशरथ रङ्गशालामा भएको खेलमा दुवै टोलिले ११ को बराबरीमा खेलेका हुन्। यस खेलसँगै ६ खेलमा १२ अङ्क जोडेको ललितपुर शीर्ष स्थानमा उक्लिएको छ। जितविहीन बनेको झापाले समान खेलबाट पाँच अङ्कका साथ छैटौं स्थानमा रहेर लिगको अन्त्य गरेको छ। ललितपुरले अब क्वालिफायरमा धनगढी एफसीको सामना गर्नेछ। ललितपुरका लागि नवीन लामा र झापाका लागि कप्तान लाकेन लिम्बूले गोल गरे। दुवै गोल दोस्रो हाफमा भएको हो। खेलको ५४औँ मिनेटमा नवीनको गोलमार्फत ललितपुरले पहिलो अग्रता लिएको लियो। त्यसपछि खेल ६५औँ मिनेटमा लाकेन गोल गर्दै झापालाई बराबरीमा ल्याए। भोलि चितवन र धनगढीबीच प्रतिस्पर्धा हुनेछ।
"शिक्षकको आन्दोलन जारी : माइतिघरमा प्रदर्शन, बानेश्वरमा धर्ना",काठमाडौं : सरकारले शिक्षकहरूको मागको सम्बोधन गर्न तयार रहेको जनाएपछि शिक्षकहरूले भने आन्दोलन जारी राखेका छन् । आफूहरूसँग भएका सहमतिका आधारमा विद्यालय शिक्षा ऐन जारी नभएसम्म घर नफर्किने भन्दै उनीहरूले आन्दोलनलाई निरन्तरता दिएका हुन् । नेपाल शिक्षक महासंघको नेतृत्वमा बुधबार पनि शिक्षकहरूले माइतिघरबाट प्रदर्शनसहित बानेश्वर पुगेर धर्ना दिएका छन् । शिक्षकहरूले निरन्तर आन्दोलन गरेपछि मंगलबार राती बसेको मन्त्रीपरिषद् बैठकले विद्यालय शिक्षा विधेयक यथासक्य पारित गर्ने समेतका प्रयोजनका लागि संघीय संसदको अधिवेशन वैशाख १२ गते बोलाउन सिफारिस गर्ने निर्णय गरेको थियो । बैठकले एसईईको उत्तरपुस्तिका परीक्षण एवं कक्षा १२ को राष्ट्रिय परीक्षा समेतको समय भएको अवस्था रहेकोले विरोध र प्रदर्शनका कार्यक्रम स्थगन गरि कार्यथलोमा फर्किन अनुरोध समेत गरेको थियो । तर महासंघले संघीय संसदको अधिवेशनबाट विद्यालय शिक्षा विधेयक पारित भएपछि मात्रै आन्दोलन रोकिने स्पष्ट पारेको छ । शिक्षकहरूको निरन्तरको आन्दोलनका कारण मुलुकभरको शैक्षिक गतिविधि प्रभावित भएको छ ।
राष्ट्रपतिबाट संघीय संसदको दुवै सदनको अधिवेशन आह्वान,काठमाडौं : राष्ट्रपति रामचन्द्र पौडेलले संघीय संसदको दुवै सदनको अधिवेशन आह्वान गरेका छन्। मन्त्रिपरिषदको मंगलबार बसेको बैठकले संसद बैठक आह्वानका लागि सिफारिस गरेपछि राष्ट्रपति पौडेलले वैशाख १२ गते शुक्रबार दिउँसो १ बजे संसद अधिवेशन बोलाएका हुन्। नेपाल संविधानको धारा ९३ को उपधारा (१) बमोजिम सरकारको सिफारिसमा राष्ट्रपतिले सदनको अधिवेशन आह्वान गरेको राष्ट्रपति कार्यालयका प्रवक्ता शैलजा रेग्मी भट्टराईद्वारा जारी विज्ञप्तिमा उल्लेख छ। यसअघि मंगलबार प्रधानमन्त्री निवास बालुवाटारमा बसेको मन्त्रिपरिषद् बैठकले संघीय संसदमा विचचाराधीन रहेको विद्यालय शिक्षा विधेयक यथासक्य पारित गर्ने समेतका प्रयोजनका लागि संघीय संसदको अधिवेशन आह्वान गर्ने निर्णय गरेको थियो ।
दलहरुबीचको सहकार्यबाटै संघीय लोकतान्त्रिक गणतन्त्रको रक्षा गर्न सकिन्छ : अध्यक्ष भट्टराई,काठमाडौं : नेपाल समाजवादी पार्टी (नयाँ शक्ति)का अध्यक्ष डाबाबुराम भट्टराईले दलहरुबीचको सहकार्यबाटै संघीय लोकतान्त्रिक गणतन्त्रको रक्षा गर्न सकिने बताएका छन् । बुधबार काठमाडौंमा आयोजित एक कार्यक्रममा भट्टराईले एकले अर्कालाई निषेध गर्नुभन्दा सहकार्य गरी अघि बढ्न सके सङ्घीय लोकतान्त्रिक गणतन्त्रको रक्षा गर्न सकिने बताएका हुन् । राजनीतिक बाङ्गोटिङ्गो हुँदै अघि बढ्ने प्रक्रिया भएपनि लोकतन्त्र नै प्रमुख कुरा भएको उनले बताए । भट्टराईले अहिले विभिन्न ढंगले प्रतिगामीहरू सलबलाउँदै विभाजन ल्याउन खोजेको भन्दै सजक हुनुपर्नेमा जोड दिए । उनले अहिलेको जटिल भूराजनीतिक अवस्थामा सङ्कीर्ण गुटगत र दलगत चिन्तनभन्दा माथि उठेर राष्ट्रिय हितलाई माथि राखेर लोकतान्त्रीक मूल्यमान्यतामा दृढ रहेर सहकार्य गर्दै अघि बढ्न आह्वान समेत गरे । उनले सङ्घीय लोकतान्त्रिक गणतन्त्र आएसकेपछि कांग्रेस र कम्युनिष्ट रुखका दुईवटा हाँगा हुन् भन्ने आफ्नो मान्यता रहेको बताए ।
यस्ता छन् मन्त्रिपरिषद् बैठकका निर्णयहरू,"काठमाडौं : सरकारले आन्दोलनका कार्यक्रम रोकेर आआफ्नो काममा फर्कन शिक्षकहरूलाई आह्वान गरेको छ। बुधबार सिंहदरबारमा मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुब्बा गुरुङले नेपाल शिक्षक महासंघले उठाएका मागका सम्बन्धमा सरकार संवेदनशील रहेको र यथोचित सम्बोधन हुने भन्दै आन्दोलनका कार्यक्रम रोकेर आआफ्नो काममा फर्कन शिक्षकहरूलाई आह्वान गरिएको जानकारी दिए। संसदमा विचाराधीन रहेको विद्यालय शिक्षा विधेयक छिटो पारित गर्न सरकारका तर्फबाट आवश्यक समन्वय र सहजीकरण गर्ने निर्णय भएको उनले बताए। प्रवक्ता गुरुङले शिक्षकहरूको मागप्रति सरकार गम्भीर रहेकाले शिक्षकहरूले पनि अब आफ्ना अडान छाड्नुपर्ने जिकिर गरे। उनले अहिलेको आर्थिक अवस्थालाई हेरेर शिक्षकलगायतका निजामतीको सेवा सुविधा वृद्धि गर्नेबारे पनि अध्ययन भइरहेको बताए। शिक्षकहरूको मागअनुसार विद्यालय शिक्षा ऐनलाई सदनबाट फाष्ट ट्रयाकबाट पारित गर्नका लागि अन्य राजनीतिक दलहरूसँग छलफल गरेर अघि बढ्ने उनले बताए। त्यस्तै मन्त्रिपरिषद्ले साना सिचाई कार्यक्रमका लागि स्वीट्जरल्याण्ड सरकारबाट प्राप्त हुने थप अनुदान सहायता १८ दशमलव ८ लाख स्वी फ्रायाङ्क प्राप्त गर्ने निर्णय गरेको प्रवक्ता गुरुङले जानकारी दिए। त्यस्तै बैठकले आयोडिनयुक्त नुन (बिक्री वितरण ) ऐन, २०५५ आगामी साउन १ गतेदेखि नेपालराज्यभर प्रारम्भ गर्ने सूचना नेपाल राजपत्रमा प्रकासन गर्ने निर्णय गरेको छ भने सरकारी जग्गा दर्ता, उपयोग तथा लिजमा उपलब्ध गराउनेसम्बन्धी (पहिलो संशोधन) कार्यनीति २०८१ स्वीकृत गर्ने निर्णय भएको प्रवक्ता गुरुङले बताए। बैठकले हवाई सेवा व्यवस्थापन नियमावली २०८१ स्वीकृत गर्ने, पूर्वसचिव रामेश्वर खनाल संयोजकत्वमा गठित उच्चस्तरीय आर्थिक सुधार सुझाव आयोगको प्रतिवेदन कार्यान्वयनका लागि ७ दिनभित्र कार्यान्वयन कार्ययोजना बनाइ पेस गर्न समिति गठन गर्ने निर्णयसमेत गरेको छ।"
अलपत्र बसही पुल निर्माणका लागि दबाब दिन चक्काजाम,"धनुषा : जनकपुरढल्केभर सडक खण्ड अन्तर्गत धनुषाको बसही पुल यथाशीघ्र निर्माणको माग गर्दै चक्काजाम गरिएको छ। जनकपुरढल्केभर ६ लेनमा अवस्थित मिथिला नगरपालिका२ र ६ को सीमानामा पर्ने बसही पुल निर्माणको काम ठेकेदारले लामो समयदेखि अलपत्र पारेपछि स्थानीयहरू सडक अवरुद्ध गर्दै आन्दोलित बनेका छन् । उनीहरूले बुधबार बिहान आधा घण्टा चक्काजाम गरेका हुन्। अलपत्र बनेको बसही पुलमा दिनहुँ सवारी दुर्घटना हुने क्रम बढेपनि सरोकारवाला निकाय चुपी कस्दा बाध्य भएर आफूहरु आन्दोलनमा उत्रिनुपरेको प्रदर्शनमा सहभागी स्थानीयहरुले बताए । स्थानीयहरुको आन्दोलनमा सवारी चालकहरुले पनि समर्थन जनाएका थिए । यो प्रदर्शन एकदमै जायज हो । यसमा हाम्रो पूर्ण समर्थन छ । हामीले दैनिक रुपमा यहाँ समस्या भोग्नुपरेको छ, आन्दोलनको क्रममा रोकिएका एक सवारी चालकले भने, ठेकेदार भाग्यो भने राज्यले कारबाही गर्न सक्दैन ? कस्तो पो निरीह बनिराको सरकार ? आज पहिलो दिन सांकेतिक रूपमा दबाब दिन आधा घण्टा मात्रै चक्काजाम गरेको कृषि बजार व्यवस्थापन समिति ढल्केभरका अध्यक्ष बुधेश्वर महतोले बताए । यस विषयमा आजै प्रमुख जिल्ला अधिकारीसँग छलफल रहेको उनले बताए ।"
"सामान्य अंकले बढ्यो नेप्से, कारोबार रकम भने घट्यो","काठमाडौं : सेयर बजार एकल अंकले बढेर बन्द भएको छ। अघिल्लो कारोबार दिन मंगलबार २७१४ अंकले बढेको नेप्से परिसूचक आज ७०१ अंकले बढेर २६९८९७ विन्दुमा पुगेको हो। सेन्सेटिभ इण्डेक्स १३० प्रतिशत बढ्यो। नेप्से एकल अंकले बढ्दा कारोबार रकम मंगलबारको तुलनामा भने घटेको छ। आज ३२९ स्क्रिप्सको १ करोड ६६ लाख ११ हजार ५३२ कित्ता सेयर ७ अर्ब २६ करोड ५१ लाख २२ लाख २४१ रुपैयाँमा खरिदबिक्री भए। मंगलबार ८ अर्ब ५४ करोड रुपैयाँको कारोबार भएको थियो। नेप्से सामान्य अंकले बढेपनि चारवटा कम्पनीको सेयर सकारात्मक सर्किट लेभलमा कारोबार भयो। कर्पोरेट डेभलपमेन्ट बैंक,बलेफी हाइड्रोपावर, नेपाल माइक्रो इन्स्योरेन्स र क्रेष्ट माइक्रो फाइनान्सको सेयर १० प्रतिशतले बढेको हो। राधी विद्युत कम्पनीको सेयर ९९७ प्रतिशतले बढ्यो। कारोबार रकमका आधारमा नगदी ग्रुप शीर्षस्थानमा रह्यो। सो कम्पनीको ५९ करोड ४१ लाख मूल्य बराबरको सेयर कारोबार भयो। यसैगरी राधी विद्युतको ५० करोड बढीको सेयर कारोबार हुँदा बलेफी हाइड्रोपावरको ४२ करोड,एनआरएनको ४० करोड र हिमालयन पावरको ३१ करोड मूल्य बराबरको सेयर कारोबार भयो। कारोबारमा आएकामध्ये १४७ स्टक्सको मूल्य बढ्दा ९७ वटाको घट्यो। दुई स्टक्सको मूल्य भने स्थिर रह्यो। सातवटा समूहको उपसूचक बढ्दा अन्यको घट्यो। यसदिन बैंकिङ,डेभलपमेन्ट,हाइड्रोपावर,लाइफ इन्स्योरेन्स,म्युचुअल फण्ड र नन लाइफ इन्स्योरेन्स समूहको उपसूचक सकारात्मक देखिएका हुन्।"
लागुऔषधसहित तीनजना कारोबारी पक्राउ,"धरान : प्रतिबन्धित लागुऔषध गाजासहित तीनजनालाई धरान प्रहरीले पक्राउ गरेको छ । मंगलबार राति धनकुटाको भेडेटारबाट धरानतर्फ आउँदै गरेको को २ ह ४७३९ नम्बरको टेम्पोसहित उनीहरूलाई पक्राउ गरिएको इलाका प्रहरी कार्यालय धरानका प्रहरी निरीक्षक दिवस कुवरले जानकारी दिए। भेडेटारबाट धरान झर्दै गरेको टेम्पुलाई आपगाछीमा शंका लागि चेकजाँच गर्दा दुईवटा कालो ब्यागमा सेतो प्लास्टिकले प्याक गरेको १८ पोकामा १९ केजी लागुऔषध गाँजा बरामद गरिएको प्रहरी निरीक्षक कुँवरले बताए । गाजा कारोबारमा संलग्न धरान उपमहानगरपालिका४ बस्ने ४८ वर्षीय जोकबहादुर राई, ३० वर्षीय सुमन राई,धनकुटा साँगुरीगढी गाउँपालिका ३ बस्ने ३६ वर्षीय सुरज लिम्बूलाई पक्राउ गरिएको उनले बताए । पक्राउ परेका तीनैजनालाई इलाका प्रहरी कार्यालय धरानको हिरासतमा राखेर थप अनुसन्धान भइरहेको प्रहरीले बताएको छ ।"
सगरमाथा संवाद कार्यक्रमका विषयमा प्रधानमन्त्रीलाई माओवादीले गरायो ध्यानाकर्षण,"काठमाडौं : विपक्षी दल नेकपा माओवादी केन्द्रले प्रधानमन्त्री केपी शर्मा ओलीको ध्यानाकर्षण गराएको छ। वन, वातावरण तथा जलवायु विभागले आगामी जेठ २ देखि ४ गतेसम्म काठमाडौंमा हुने सगरमाथा संवाद तय भएकामा स्वागत गर्दै कार्यक्रमको लागि सहतीय साझा अवधारणा तयार गर्न ध्यानाकर्षण गराएको हो। सिंहदरबारमा प्रधानमन्त्री ओलीलाई भेटेर माओवादी नेता माधव सापकोटासहितको टोलीले यस कार्यक्रमका लागि विगतमा भएका प्रयाससमेतलाई आधार मानेर साझा अवधारणा ल्याउन आग्रह गरेको हो। प्रधानमन्त्री ओलीले सबै राजनीतिक दल र पक्षले विचारभन्दा माथि उठेर यसलाई सफल बनाउनुपर्ने बताए। यस्ता राष्ट्रिय महत्त्वका कार्यक्रममा सरकारमा भएका पार्टीको मात्रै पक्षधरता हुने कुनै सम्भावना नरहेको उनले स्पष्ट गरे। उनले यसलाई सफल बनाउन विभिन्न राजनीतिक दलसँग पत्राचार गरिने पनि बताए। सरकारले पहिलो पटक जलवायु परिवर्तन, हिमाल र मानव जीवनको भविष्यलाई केन्द्रमा राखेर हरेक दुई वर्षमा यस प्रकारको विश्वव्यापी संवाद आयोजना गर्न लागेको हो।"
लागु औषधसहित एक युवक पक्राउ,"गुलरिया : प्रहरीले लागुऔषध नेपालतर्फ भित्र्याएको आरोपमा एक युवकलाई पक्राउ गरेको छ। भारतको बलैईगाउबाट नेपालतर्फ आउँदै गरेका बर्दियाको बढैयाताल गाउँपालिका१ शान्तिपुर बस्ने २२ वर्षीय पूर्णबहादुर सिंह ठकुरीलाई प्रहरीले पक्राउ गरेको हो। बढैयातालको सानो डाँफे स्थित ४५ नम्बर पिल्लर नजिकै गस्तीको क्रममा चेकजाँच गर्दा पहेलो रंगको प्लाष्टिकमा कलेजी रंगको धागोले बेरिएको अवस्थामा शुद्ध तौल ९ सय ८० मिलिग्राम ब्राउन सुगरजस्तो देखिने खैरो रंगको गिलो पदार्थ फेला परेको जिल्ला प्रहरी कार्यालय बर्दियाका प्रहरी निरीक्षक भुपेन्द्र शाहीले जानकारी दिए। युवकको साथबाट बुल फोर्ड निल्ला स्पासमो लेखिएको ५ पत्तामा ३३ वटा क्याप्सुल, मोबाइल १ थान र साइकलसहित रितपूर्वक नियन्त्रणमा लिई बर्दिया जिल्ला अदालतबाट ५ दिनको म्याद लिई इलाका प्रहरी कार्यालय मैनापोखरमा राखी घटना सम्बन्धमा आवस्यक अनुसन्धान भइरहेको प्रहरी निरीक्षक शाहीले बताए।"
आगलागीका कारण जुगलमा तीन घर ध्वस्त,"सिन्धुपाल्चोक : सिन्धुपाल्चोकको जुगल गाउँपालिका६ स्थित हाप्रामा भीषण आगलागी हुँदा तीन घर जलेर ध्वस्त भएका छन्। आगलागीका कारण मानवीय क्षति नभए पनि तीन घर पूर्णरूपमा ध्वस्त भएको र एउटा घरमा आंशिक क्षति पुगेको जुगल गाउँपालिकाका अध्यक्ष रेशम स्याङ्बोले बताए। उनका अनुसार स्थानीय प्रेम श्रेष्ठ, मिलन श्रेष्ठ र कुमार श्रेष्ठको घर जलेको हो। आगलागी लगत्तै स्थानीय युवाहरूले नियन्त्रणको लागि धेरै प्रयास गर्दा पनि नियन्त्रणमा आउन नसकेको जानकारी आएको छ, उनले भने। आगो नियन्त्रणमा ल्याउन नसकिँदा पसल, अन्नपात, सरसामान, वस्त्र सबै जलेर नष्ट हुँदा लाखौंको क्षति भएको प्रहरीले जनाएको छ। जिल्ला प्रहरी नायब उपरीक्षक उमाशंकर यादवले आगलागीको कारण खुल्न नसकेको र तीन घरमा आगो लागेको जानकारी दिए। सम्पूर्ण क्षतिको विवरण आइसकेको छैन। प्रहरी र स्थानीयबासी घटनास्थलमा पुगेर आगो निभाउने प्रयासमा छन्। आगो पूर्णरूपमा नियन्त्रणमा आइसकेको छैन। सावधानी अपनाउँदा मानवीय क्षति हुन पाएन, उनले भने। आगलागीमा घरसहित सम्पूर्ण अन्नपात नष्ट भएकाले पीडित परिवारले तुरुन्तै राहत र सहयोगका लागि सम्बन्धित निकायसँग अनुरोध मागेका छन्। पीडितहरूलाई सहयोगको लागि जिल्ला विपद् व्यवस्थापन समितिलाई अनुरोध गरिएको पालिका अध्यक्ष स्याङ्बोले बताए।"
शिक्षक महासंघले भन्यो विद्यालय शिक्षा विधेयक पारित हुने अवस्था नभएसम्म आन्दोलन रोकिँदैन,काठमाडौं : नेपाल शिक्षक महासंघले विद्यालय शिक्षा विधेयक प्रतिनिधिसभाबाट पारित नभएसम्म आन्दोलन नरोकिने जनाएको छ। काठमाडौंमा आयोजित एक अन्तर्क्रियामा महासंघका अध्यक्ष लक्ष्मीकिशोर सुवेदीले संसदबाट विद्यालय शिक्षा विधेयक पारित हुने अवस्था नभएसम्म आन्दोलन नरोकिने बताएका हुन्। उनले विधेयक प्रतिनिधिसभाबाट पारित भए राष्ट्रियसभाबाट पारित हुन र राष्ट्रपतिबाट प्रमाणीकरण हुन समय नलाग्ने जिकिर गरे। त्यसका लागि मिति तोकेर नै विधेयकको प्रक्रियालाई अघि बढाउनुपर्ने उनको भनाइ छ। अध्यक्ष सुवेदीले आन्दोलन निर्णायक नभएसम्म कुनै पनि शिक्षक विद्यालय नफर्कने स्पष्ट पारे। आन्दोलनलाई सफल बनाउन प्रत्येक शिक्षकबाट एक सय रूपैयाँ उठाउन सर्कुलर गरिएको र त्यही उठेको रकमबाट आन्दोलन चलिरहेको उनले बताए। उनले विद्यालय शिक्षा विधेयक अघि बढाउन विभिन्न राजनीतिक दलको ढोकामा गए पनि उनीहरूले वेवास्ता गरेका कारण अहिलेको अवस्था आएको उल्लेख गरे। आफूहरूको आन्दोलनका कारण पढाइमा पर्ने असरको क्षतिपूर्ति आफूहरू दिन तयार रहेको उनले बताए। अध्यक्ष सुवेदीले बाधा नपारिकन सुन्ने चरित्र राज्यको नभएकाले आफूहरूले कठोर आन्दोलन गर्नुपरेको जिकिर गरे।
दुप्चेश्वरमा एकैदिन तीन लाखभन्दा बढी भेटी संकलन,"नुवाकोट : यातायातको सहजतासँगै नुवाकोटको रामतीस्थित दुप्चेश्वर महादेवको मन्दिरमा दैनिक रूपमा भक्तजनहरु बढ्ने क्रम रहेको छ । पशुपतिनाथको पर्यायको रूपमा रहेको दुप्चेश्वर मन्दिरमा जानका लागि यातायतको सहजतासँगै भक्तजनहरु आउने क्रम बढेको हो । दुप्चेश्वर गाउँपालिका६ रामतीस्थित ठुलो पहरामा रहेको दुप्चेश्वर महादेव मन्दिरमा सोमबार मात्र एकैदिन तीन लाख रुपैयाँभन्दा बढी भेटी संकलन भएको छ । भक्तजनहरु बढेका कारण भेटी संकलन पनि बढेको दुप्चेश्वर क्षेत्र विकास कोषले जनाएको छ । दुप्चेश्वरमा सोमबार तीन लाख पाँच हजार तीनसय ४५ रुपैयाँ भेटी संकलन भएको कोषका कोषाध्यक्ष राजकुमार श्रेष्ठले जानकारी दिए । उनका अनुसार मन्दिरमा सन्ध्या आरतीको एकलाख २९ हजार सातसय ५५ रुपैयाँ संकलन भएको छ । दुप्चेश्वर मन्दिरमा भक्तजनले चढाएको भेटी प्रत्येक दिन बेलुकी ५ बजे गणना गर्ने कार्य भइरहेको छ । श्रेष्ठका अनुसार पछिल्लो वर्ष मन्दिरमा आउने भक्तजनको उपस्थिति बढिरहेको र उचित व्यवस्थापनका लागि कोष तथा दुप्चेश्वर गाउँपालिका कार्यालय क्रियाशील रहेको बताए । यातायात र बाटोको प्रभावकारिताका कारण नुवाकोटको प्रसिद्ध तीर्थस्थल दुप्चेश्वर मन्दिरमा यति धेरै भेटी रकम सङ्कलन भएको हो । हिन्दु र बौद्ध धर्मावलम्बीहरूको आस्थाको केन्द्र ऐतिहासिक तथा धार्मिक महत्वको दुप्चेश्वर महादेव मन्दिरमा नयाँ वर्षको एकै दिनमा तीन लाखभन्दा बढी भेटी सङ्कलन भएको हो । दुप्चेश्वर क्षेत्र विकास कोषका कोषाध्यक्ष राजकुमार श्रेष्ठका अनुसार २०८२ सालको नयाँ वर्षको दिन सोमबार मात्र मन्दिरमा श्रद्धालुहरूले चढाएको गरेको भेटी रकम तीन लाख पाँच हजार तीन सय ४५ रुपैयाँ संकलन भएको छ । मन्दिरमा सोही दिन सन्ध्या आरतीमार्फत एक लाख २९ हजार ७ सय ५५, क्युआर कोडमार्फत १५ हजार रुपैयाँ भेटी संकलन भएको हो । मन्दिरमा वैशाख २ गते मंगलबार २७ हजार पाँच सय ६० रुपैयाँ भेटी संकलन भएको कोषाध्यक्ष श्रेष्ठले जानकारी दिए ।"
भारतीय प्रधानमन्त्री मोदीजीसँग मैले खरो कुरा नगरेको भए हुलाकी राजमार्गको कामले गति लिने थिएन : प्रचण्ड,"परासी : नेकपा माओवादी केन्द्रका अध्यक्ष पुष्पकमल दाहाल प्रचण्डले रोकिएको हुलाकी राजमार्गको कामलाई आफूले तिव्रता दिएको दाबी गरेका छन्। आफू प्रधानमन्त्री भएको समयमा भारतीय प्रधानमन्त्री नरेन्द्र मोदीसँग खरो कुरा नगरेको भए भारतले रोकिएको हुलाकी राजमार्गको कामलाई अघि नबढाउने उनको दाबी छ। पार्टीले सञ्चालन गरेको हुलाकी राजमार्ग केन्द्रित जनतासँग माओवादीतराईमधेस जागरण अभियानअन्तर्गत बुधबार पश्चिम नवलपरासीको प्रतापपुरस्थित बेलाटारी र पाल्हीनन्दनमा आयोजना गरेको खबरदारी जनसभामा प्रचण्डले सो दाबी गरेका हुन्। वर्षौंदेखि लथालिङ्ग भई काम अगाडि बढ्न नसकेको हुलाकी राजमार्गको कामलाई आफू दोस्रो पटक प्रधानमन्त्री भएपछि अघि बढाएको उनको तर्क थियो। त्यतिबेला आफूले भारतले नबनाए नेपालले हुलाकी राजमार्ग बनाउने बताएपछि भारतले चासो दिएको उनको भनाइ छ। 'भारत भ्रमणका क्रममा मैले नरेन्द्र मोदीजीसँग खरो कुरा गरे। हुलाकी राजमार्ग भारत सरकारले गर्ने समझदारी छ, तपाईँहरू बनाउनुहुन्छ कि म नेपालकै बजेटबाट काम सुरु गरौं भने। मोदीजीले तपाईँहरू अघि बढ्नुस् भन्नुभयो। भारत भ्रमणपछि मैले २०७३ सालमा सिरहाको बरियारपट्टीबाट शिलन्यास गरेपश्चात काम सुरु भएको हो,' उनले भने। आफूले सुरु गरेको कामले अहिले तिव्रता पाएको बताउँदै उनले अहिलेसम्म साढे ३ सय किलोमिटर हुलाकी सडकको काम सकिएको र केही बाँकी भएकाले त्यसलाई पनि समयमा सम्पन्न गराउनका लागि आफूले दबाब दिने बताए। उनले सरकार बेथिति र भ्रष्टाचारतर्फ उन्मुख भएको आरोप लगाउँदै भ्रष्टचारीहरूलाई उदांगो पार्न पनि यो अभियान सञ्चालन गरेको बताए। जनसभालाई सम्बोधन गर्नुअघि अध्यक्ष प्रचण्डले मुक्तिनाथ पिठाधिश्वर कमलनयनाचार्यले स्थापना गरेको त्रिवेणीस्थित गजेन्द्र मोक्षधामको दर्शन र अवलोकन गरेका थिए। माओवादीका नेताहरू नन्दकिशोर पुन, कृष्णबहादुर महरा, अग्नि सापकोटालगायतका केन्द्रीय टोली लिएर मंगलबार राति पश्चिम नवलपरासी पुगेका प्रचण्डले बेपत्ता र जनयुद्धमा सहिद भएका परिवारका आफन्तलाई समेत भेटघाट गरेका थिए।"
सशस्त्र प्रहरी असई थमन विक हत्या प्रकरण : अडियो विशेषज्ञलाई झिकाउने उच्चको आदेश,"जनकपुरधाम : सशस्त्र प्रहरी सहायक निरीक्षक (असई) थमन विकको हत्या प्रकरणमा उच्च अदालत जनकपुरले अडियो विशेषज्ञलाई झिकाउने आदेश दिएको छ। बुधबार तोकिएको १८औं पेशीमा न्यायाधीशद्वय नरिश्वर भण्डारी र जगदीश घिमिरेको इजलाशले अडियो विशेषज्ञलाई झिकाउने आदेश दिएको उच्च अदालतका उप रजिष्ट्रार सुशिल यादवले जानकारी दिए। उच्चले प्रहरी नायव निरीक्षक आनन्द निरौलालाई बयानका लागि झिकाउने आदेश दिएको हो। उप रजिष्ट्रार यादवले वकपत्रका लागि पुनः झिकाउने आदेश भएको बताए। दुईजना भीएसए विशेषज्ञ निरौला र दक्षेपी शेर्पालाई यसअघि पनि उच्चले झिकाउन आदेश दिएकोमा शेर्पाको बयान भए पनि निरौला तालिमका लागि कोरिया गएका कारण उनको बयान भएको थिएन। नेपाल प्रहरी प्रधान कार्यालयको केन्द्रीय अनुसन्धान व्युरोले अर्को आदेश आएमा उपस्थित गराउने भनेकोमा त्यहीअनुरुप अदालतले आदेश दिएको हो। अडियोको जाँच गरेर आफ्नो प्रतिवेदन दिएकोमा त्यसलाई थप प्रष्ट पार्नका लागि उच्चले झिकाएर थप सोधपुछ गर्ने जनाइएको छ। जिल्ला अदालत महोत्तरीबाट जन्मकैदको सजाय पाएका मधेस प्रदेशका निलम्बित सांसद अभिराम शर्मासहित चार जनाको मुद्दामा यसअघि पटकपटक पेशी तोकिए पनि हेर्न नभ्याइनेमा र स्थगित हुँदै आएको थियो। यसअघि १७ पटक पेशी चढेकोमा ९ पटक स्थगित, ४ हेर्न नभ्याइने र ४ पटक विभिन्न आदेश दिएको थियो। लोकतान्त्रिक समाजवादी पार्टीका निलम्बित सांसद अभिराम शर्मा, जलेश्वर नगरपालिकाकाका पूर्व मेयर रामशंकर मिश्र, सुरेश पाण्डे र धमेन्द्र रायको मुद्दाको पेशी पटक पटक हेर्न नभ्याइनेमा पर्ने गरेको छ। गत वैशाख ९ गते शर्माको हकमा उनका बुबा महेन्द्र शर्मा, मिश्रको हकमा उनका श्रीमती संगीता कुमारी शर्माले पुनरावेदनमा मुद्दा दर्ता गराएका थिए। त्यस्तै वैशाख १० गते पाण्डेको हकमा उनका छोरी प्रियंका पाण्डे र रायको हकमा उनका दाइ अरविन्द कुमार रायले पुनरावेदनमा मुद्दा दर्ता गराएका थिए। जेठ ९ गतेको पेशीमा न्यायाधीश बलभद्र बास्तोला र नरबहादुर खड्काको इजलासले सबै मुद्दालाई साथै बढाउने आदेश गरेको थियो। त्यसयता तोकिएको पेशी पटकपटक स्थगित र हेर्न नभ्याइनेमा पर्दै आएको छ। दोस्रो मधेस आन्दोलनको क्रममा २०७२ भदौ २५ गते महोत्तरीमा असई विकको एम्बुलेन्सबाट थुतेर हत्या भएको थियो। सो प्रकरणमा २०७२ फागुन २७ गते महोत्तरी जिल्ला अदालतमा २८ जनाविरुद्ध कर्तव्य ज्यान र २५ जनाविरुद्ध आगजनीको मुद्दा दर्ता भएको थियो। महोत्तरी जिल्ला अदालतले २०८० मंसिर २८ गते न्यायाधीश उद्धवप्रसाद भट्टराईको इजलासले नेकपा एमालेका संघीय सांसद लक्ष्मी महतो कोइरीलाई सफाइ दिए पनि अभिराम शर्मालाई जन्मकैदको सजाय सुनाएको थियो। न्यायाधीश भट्टराईको इजलासले प्रदीप साह, सञ्जयकुमार साह, मोहन ठाकुर, रामाशंकर मिश्र, सुरेन्द्र पाण्डे र धर्मेन्द्र रायसहित सात जनालाई पनि जन्मकैदको फैसला सुनाएको थियो। मधेस प्रदेश सभाले २०८१ वैशाख १८ गते सांसद शर्मालाई निलम्बन गरेको थियो।"
नीति तथा कार्यक्रमका लागि एमालेले प्रधानमन्त्रीलाई बुझायो विषयगत सुझाव,काठमाडौं : सत्तारुढ दल नेकपा एमालेले प्रधानमन्त्री केपी शर्मा ओलीलाई आगामी आर्थिक वर्षको नीति तथा कार्यक्रम र बजेटका लागि विषयगत सुझावहरू बुझाएको छ। सिंहदरबारमा बुधबार एमाले महासचिव शंकर पोखरेलसहितका नेताहरूले प्रधानमन्त्री ओलीलाई सो सुझावपत्र हस्तान्तरण गरेका हुन्। एमालेले प्रधानमन्त्रीमा ओली नियुक्त भएपछि यस प्रकारको सुझाव दिए पनि त्यसबेला अघिल्लो सरकाबाट नीति तथा कार्यक्रम र बजेट प्रस्तुत भइसकेकाले ती सुझाव समावेश हुन नसकेको सन्दर्भमा ताजगीकरणसहित पुनः सुझावपत्र दिएको महासचिव पोखरेलले अवगत गराए। उनले एमालेले मध्यपहाडी (पुष्पलाल) लोकमार्गकेन्द्रित संकल्प यात्राका आधारमा अघिल्लो सरकारलाई दिइएका सुझावहरू पनि कार्यान्वयनमा आउन बाँकी रहेको आग्रह गरे। प्रधानमन्त्री ओलीले विकासका लागि भिजनरी सोच भएको एमाले जस्तो पार्टीले केन्द्रीय विभागहरूको रायसमेतका आधारमा दिएको सुझाव सरकारको नीति तथा कार्यक्रम र बजेट तर्जुमामा लागि उपयोगी हुने विश्वास व्यक्त गरे।
इसेवाबाट एक करोड बढी चोर्ने २२ वर्षीय युवक पक्राउ,काठमाडौं : इसेवाबाट एक करोड बढी रकम चोरी गर्ने युवक पक्राउ परेका छन्। प्रहरीले काठमाडौंको अनामनगर बस्ने कञ्चनपुर कृष्णपुर नगरपालिका१ का २२ वर्षीय राहुल बुढालाई पक्राउ गरेको हो। विभिन्न व्यक्तिहरूलाई एसएमएसमार्फत फिसिङ लिंक पठाई खाता सस्पेन्ड हुन लागेको भनी चेतावनी दिई भेरिफाईको लागि लिंक खोल्न लगाई इसेवामा अनाधिकृत पहुँच पुर्याई ४ हजारभन्दा बढी व्यक्तिहरूको रकम चोरी गरेको प्रहरीले जानकारी दिएको छ। उनले पशुपति ग्लोबल इनोभेसनको खाताहरूमा १ करोड २ लाख रूपैयाँ बराबरको रकम ट्रान्सफर गरी रकम चोरी गरेको काठमाडौं उपत्यका अपराध अनुसन्धान कार्यालयले जनाएको छ। उनलाई आवश्यक अनुसन्धान तथा कारबाहीका लागि जिल्ला प्रहरी परिसर काठमाडौं पठाइएको छ।
मेडिकल कलेजको सिट संख्या र शुल्क पुनरावलोकनका लागि कार्यदल गठन,"काठमाडौं : प्रधानमन्त्री केपी शर्मा ओलीको अध्यक्षतामा बसेको चिकित्सा शिक्षा आयोगको बैठकले निजी मेडिकल कलेजमा एमबीबीएस र बीडीएसको सिट संख्या र शुल्क संरचना पुनरावलोकनका लागि ११ सदस्यीय कार्यदल गठन गरेको छ। सिंहदरबारमा बुधबार बसेको बैठकले १० दिनभित्र राय सुझाव पेस गर्न शिक्षा, विज्ञान तथा प्रविधि मन्त्रालयका सचिव डा दीपक काफ्लेको संयोजकत्वमा कार्यदल गठन गरेको हो। कार्यदलमा स्वास्थ्य तथा जनसंख्या मन्त्रालयका सचिव डा विकास देवकोटा, त्रिभुवन विश्वविद्यालय, चिकित्सा शिक्षा शास्त्र संकायका डीन डा मोहन शर्मा, काठमाडौं विश्वविद्यालय, चिकित्सा शास्त्र संकायका डीन डा मनोज हुमागाईँ, विज्ञहरू डा भगवान कोइराला, डा रमेशकान्त अधिकारी, डा दिव्यासिंह शाह, डा मंगल रावल तथा नेपाल मेडिकल कलेजका अध्यक्ष डा अनिल कार्की र एसोसिएसन अफ प्राइभेट मेडिकल तथा डेन्टल कलेजका अध्यक्ष डा ज्ञानेन्द्र कार्की सदस्य छन्। एसोसिएसन अफ प्राइभेट मेडिकल तथा डेन्टल कलेजले आवासीय चिकित्सकलाई सरकारीसरह निर्वाह भत्ता उपलब्ध गराउन कठिनाइ हुने विषयमा ध्यानाकर्षण गराएको र विद्यार्थीहरूले उक्त भत्ता नपाइए पुनः आन्दोलन गर्ने चेतावनी दिएको सन्दर्भमा प्रधानमन्त्री ओलीले आयोगको बैठक डाकेका हुन्। यसअघि गत माघ २५ गतेको आयोगको १६औं बैठकले आवासीय चिकित्सकहरूको आन्दोलनको माग सम्बोधन गर्दै निजी मेडिकल कलेजले सरकारी सरह (आठौं तह)को मासिक ४८ हजार ५०० निर्वाह भत्ता कायम गर्नुपर्ने निर्णय गरेको थियो। सिट संख्या र शुल्क वृद्धिका लागि अध्ययन हुने भएपछि निजी मेडिकल कलेजले आयोगबाट तोकिएको निर्वाह भत्ता दिनुपर्नेछ र विद्यार्थीको म्याचिङ सुरु हुनेछ। आयोगको अर्को बैठक वैशाख १५ गते बस्नेछ।"
विदेशबाट आएका युवकमाथि दुर्व्यवहार गर्ने तीनजना प्रहरीलाई विमानस्थलको सुरक्षाबाट हटाइयो,काठमाडौं : त्रिभुवन अन्तर्राष्ट्रिय विमानस्थलमा विदेशबाट आएका एक युवकमाथि सुरक्षाकर्मीले दुर्व्यवहार गरेको विषयमा प्रहरीले छानबिन थालेको छ। विमानस्थलको सुरक्षामा खटिएका सुरक्षाकर्मीले युवकमाथि दुर्व्यवहार गरेको भीडीयो सामाजिक सञ्जालमा भाइरल बनेपछि प्रहरीले छानबिनको प्रक्रिया अघि बढाएको हो। काठमाडौं उपत्यका प्रहरी कार्यालय रानीपोखरीका प्रवक्ता एव प्रहरी वरिष्ठ उपरीक्षक शेखर खनालले विदेशबाट आएका युवकमाथि दुर्व्यवहार गरेको आरोपमा तीनजना प्रहरी कर्मचारीलाई विमानस्थल सुरक्षा जिम्मेवारीबाट हटाइ अनुसन्धानको प्रक्रिया अघि बढाइएको जानकारी दिए। उनका अनुसार ती कर्मचारीलाई उपत्यका प्रहरी कार्यालय झिकाइ आवश्यक छानबिन तथा अनुसन्धान भइरहेको छ। अन्तर्राष्ट्रिय उडानतर्फको पार्किङ एरियाबाट रातो टिसर्ट लगाएका ती युवकलाई प्रहरीले समातेर लग्दै गरेको भिडियोमा देखिन्छ। भिडियोमा देखिएका ती व्यक्ति मोरङका सञ्जय ओझा हुन्। । गत चैत ३१ गते उनी दुबईबाट स्वदेश फर्किएका थिए। ओझाले आफूलाई विमानस्थलमा प्रहरीले दुर्व्यवहार गरेको दावी गरेका छन्। हिमालयन एयरलायन्सको उडानबाट नेपाल फर्केका उनीमाथि दुर्व्यवहार नभएको विमानस्थल सुरक्षा प्रहरी कार्यालयका प्रवक्ता लालध्वज सुवेदीले बताएका छन्। ती युवकको विमानस्थलका कर्मचारी र ट्याक्सी ड्राइभरसँग बाझाबाझ गरेपछि प्रहरीले केही समय नियन्त्रणमा लिएको उनको भनाइ छ।
कोशीमा लगानी सम्मेलन : ५४ परियोजनामार्फत १ खर्ब ३९ अर्ब भित्र्याउने लक्ष्य,"विराटनगर : कोशी प्रदेशमा ५४ वटा परियोजनामार्फत १ खर्ब ३९ अर्ब रूपैयाँ भित्र्याउने लक्ष्यसहित पहिलोपटक लगानी सम्मेलन गर्न लागिएको छ। प्रदेश सरकारले गर्ने सम्मेलनको अन्तिम तयारी पूरा भएको विराटनगरमा बुधबार आयोजित पत्रकार सम्मेलनमा जानकारी दिइयो। प्रदेश राजधानी विराटनगरमा वैशाख १८ र १९ गते हुने सम्मेलनले रोजगारी सिर्जना र व्यावसायिक क्षेत्रमा उत्साह प्रदान गर्ने अपेक्षा गरिएको छ। मुख्यमन्त्री तथा मन्त्रिपरिषद्को कार्यालय कोशी प्रदेश लगानी सम्मेलन, २०२५ को सचिवालयले प्रदेशलाई आर्थिक समृद्धि र विकासमा अगाडि बढाउन सम्मेलन गर्न लागिएको जनाएको छ। सम्मेलन यसअघि २०८१ माघ ११, १२ र १३ गते गर्ने भनिएको थियो। तर, व्यवस्थापनको जिम्मा उद्योग संगठन मोरङलाई दिन खोजिएको भन्दै निजी क्षेत्र विभाजित भएर विवाद बढेपछि निर्धारित समयमा सम्मेलन हुन सकेन। अब भने सबै तयारी पूरा भइसकेकाले सम्मेलन नरोकिने मुख्यमन्त्री हिक्मतकुमार कार्कीले जानकारी दिए। प्रदेश सरकारले पर्यटन वर्ष, २०८२ घोषणा गरेर विभिन्न कार्यक्रम सञ्चालन गरिरहेको छ। पर्यटन प्रवर्धनमार्फत प्रदेशको समृद्धिलाई अगाडि बढाउन सकिन्छ भन्ने विश्वासका साथ पर्यटन वर्ष घोषणा गरिएको कार्कीले बताए। उनका अनुसार सीमित स्रोत साधनको उपयोग गर्दै प्रदेशको विकास, औद्योगिक वातावरणको निर्माण, रोजगारी सिर्जना र व्यावसायिक क्षेत्रमा उत्साह प्रदान गर्न लगानी सम्मेलन गर्न लागिएको हो। सम्मेलनमार्फत कोशीमा लगानीको वातावरण बनाएर सम्भावनाका नयाँ क्षेत्रहरू खोजी गरी उद्योगहरू स्थापनामार्फत पुँजी निर्माण, गरिबी निवारण र रोजगारी सिर्जना गर्नका लागि प्रेरित गर्ने उद्देश्य रहेको सचिवालयका संयोजक तथा प्रदेश सचिव पवनकुमार तिमिल्सेनाले बताए। स्थानीय तह, संघीय सरकार र निजी क्षेत्रको सहकार्य र समन्वयमा लगानी सम्मेलनको तयारी अगाडि बढेको उल्लेख गर्दै उनले सम्मेलनमार्फत प्रदेशमा लगानीका लागि आवश्यक स्रोतको सुनिश्चितता गरी औद्योगिकीकरणको वातावरण निर्माण गरिने बताए। प्रदेशमा स्वदेशी, निजी एवं प्रत्यक्ष वैदेशिक लगानी (एफडीआई) नवीनतम् प्रविधि तथा ज्ञान परिचालनका लागि यो सम्मेलनले आधार तयार गर्ने तिमिल्सेनाको दाबी छ। कानुनी र नीतिगत एवं प्रक्रियागत सुधार गरी प्रदेशमा थप लगानीमैत्री वातावरण निर्माण हुने विश्वास लिएका छौं, उनले भने। यो सम्मेलनपछि कोशी प्रदेश नेपालकै एक प्रमुख लगानी गन्तव्यको रूपमा परिचित र स्थापित हुने अपेक्षा गरिएको छ। लगानी सम्मेलनले प्रदेशको दोस्रो आवधिक योजनाले आर्थिक विकासमा लिएका लक्ष्य पूरा गर्दै स्वच्छ, सुखी र समुन्नत प्रदेशको दीर्घकालीन सोच हासिल गर्न प्रत्यक्षरूपमा सहयोग पुग्ने विश्वाससमेत गरिएको छ। सम्मेलन सम्पन्न गर्नका लागि हालसम्म सम्पूर्ण समितिहरूको निर्माण र सचिवालय गठन भई कार्यहरू अघि बढेको तिमिल्सेनाको भनाइ छ। सोकेस गरिने परियोजनाहरूको छनोटका कामहरूको तयारी अन्तिम चरणमा पुगेको उनले बताए। नीतिगत तथा कानुनी सुधारका क्षेत्रमा पनि पूर्वतयारी भइरहेको सचिवालयले जनाएको छ। सचिवालयका अनुसार कोशी प्रदेशमा सार्वजनिक, निजी साझेदारीअन्तर्गतका परियोजनाहरूलाई कार्यान्वयनका लागि सरलीकृत वातावरण निर्माण गर्न कानुनी, नीतिगत सुधार र प्रशासनिक सहजता प्रदान गर्ने तयारी छ। सम्मेलनमा तीन तहकै जनप्रतिनिधिहरू, नीति निर्माण तहमा कार्यरत व्यक्तित्वहरू, कूटनीतिक नियोग तथा विकास साझेदारहरू, स्वदेशी तथा विदेशी लगानीकर्ता, लगानीको क्षेत्रमा काम गर्ने अनुसन्धानकर्ता तथा विज्ञहरु, आर्थिक विषयका शोधकर्ताहरू, उद्योग वाणिज्य क्षेत्रका छाता संगठन र उद्योगी व्यवसायीहरू तथा सरोकारवालाको सहभागिता रहने छ। सम्मेलनमा विज्ञहरूको सहभागितामा समष्टिगत र विषयगत क्षेत्रका सत्रहरू सञ्चालन हुनेछन्। विषयगत सत्रहरूमा कृषि, पर्यटन, ऊर्जा, उद्योग, स्वास्थ्य सेवा, पूर्वाधारका विविध पक्षमा छलफल हुनेछ। लगानी सम्मेलनमा ८ वटा क्षेत्रका करिब ५४ वटा परियोजना सोकेसिङ हुने सचिवालयले जनाएको छ। मुख्यमन्त्री कार्कीले सोकेसमा परेका आयोजना, लगानीका लागि रहेको बाधा हुने खालका कानुन र नीतिहरू संघीय सरकारसँगको समन्वयमा संशोधन गर्ने प्रक्रिया लगायतका सबै विषयमा तयारी पूरा भएको बताए। लगानी सम्मेलनमा मुख्य गरी कृषि, पर्यटन क्षेत्रका योजनासहित उद्योग र आइटी क्षेत्रलाई पनि समेटिने उनको भनाइ छ। कार्कीले लगानी सम्मेलनमार्फत प्रदेशमा लगानीको वातावरण बन्ने, रोजगारी सिर्जनामा सहयोग पुग्ने, राष्ट्रिय पुँजीको विकास र राष्ट्रिय आयमा वृद्धि हुने बताए। विगतका लगानी सम्मेलनबाट पाठ सिक्दै अधिकतम लगानी भित्र्याउन र लगानीको सुनिश्चितताका लागि सम्मेलनलाई केन्द्रित गरिने उनले बताए। ५४ वटा योजनामार्फत सम्मेलनमा १ खर्ब ३९ अर्ब रूपैयाँ रुपैयाँको परियोजना सोकसिङ गर्ने तयारी प्रदेश सरकारको छ। सम्मेलनमा सुनिश्चित भएको लगानी कार्यान्वयनमा लैजानका लागि समेत सचेत भएर काम गरिरहेको मुख्यमन्त्री कार्कीले बताए। आन्तरिक मामिला तथा कानुनमन्त्री रेवतीरमण भण्डारीले लगानी सम्मेलनका लागि सबै खालका कानुनी अड्चनहरू फुकाउने गरी काम भइरहेको बताए। लगानी सम्मेलनलाई लक्षित गरेर कानुनहरू संशोधन गर्ने र नयाँ कानुन बनाउने काम भइरहेको जानकारी भण्डारीले दिए। ८ वटा प्रदेश कानुन संशोधन गर्ने र एउटा नयाँ कानुन बनाउने क्रममा रहेको उनले बताए। स्थानीय तह, संघीय सरकार, निजी क्षेत्रको सहकार्य एवं समन्वयमा सम्मेलनको तयारी गरिएको उनको भनाइ छ। कोशी प्रदेशमा सार्वजनिक, निजी साझेदारीअन्तर्गतका परियोजनाहरूलाई कार्यान्वयनका लागि सरलीकृत वातावरण निर्माण गर्न कानुनी, नीतिगत सुधार र प्रशासनिक सहजता प्रदान गरिने जानकारी मन्त्री भण्डारीले दिए। लगानी प्राधिकरणका कार्यकारी अधिकृत सरोज कोइरालाका अनुसार पर्यटन क्षेत्रमा १५ वटा र भौतिक पूर्वाधारमा १४ वटा योजना बनेका छन्। त्यस्तै लगानी सम्मेलनमा कृषिका ९ र उद्योगका ९ वटा, सूचना प्रविधि क्षेत्रमा २ वटा तथा वेस्ट म्यानेजमेन्ट क्षेत्रका २ वटा परियोजना सोकेसिङ भएको उनले बताए। उनका अनुसार होटल, रिसोर्ट, वाटर पार्कलगायतका योजना सोकेसिङ भएका छन्। पहिले सञ्चालन भएर बन्द भएका तथा अहिले सञ्चालनमा रहेका केही परियोजनालाई समेत सोकेसिङमा राखिएको जानकारी कोइरालाले दिए।"
"नेपालको अपराजित यात्रा, हङकङ ९ विकेटले पराजित","काठमाडौं : आईसीसी यू १९ विश्वकप एसिया क्षेत्र छनोटमा नेपालले हङकङलाई ९ विकेटले पराजित गरेको छ । मूलपानीस्थित तल्लो क्रिकेट मैदानमा टस हारेर ब्याटिङको निम्तो पाएको हङकङले ११५ रन बनाएको थियो। हङकङले दिएको ११६ रनको विजयी लक्ष्य पछ्याएको नेपालले १२३ ओभरमा १ विकेट गुमाउँदै ११८ रनसहित लक्ष्य पूरा गरेको हो। नेपालका ओपनरद्वय शाहिल पटेल र निरज कुमार यादवले ५ ओभरमा ५० रनको साझेदारी गरेका थिए। पहिलो विकेटका लागि निरज र शाहिलले ५५ रनको साझेदारी गरे। ओपनर पटेलले सर्वाधिक ४२ रनको अविजित पारी खेले। उनले ४१ बलमा ८ चौका प्रहार गरे। उनीसँगै कप्तान नरेन भट्ट ३९ रनमा अविजित रहे। हङकङका लागि एक मात्र विकेट सयान पुरीले लिए। त्यसअघि,ब्याटिङ गरेको हङकङ ४६२ ओभरमा ११५ रन बनाउँदै अलआउट भएको हो। हङकङका लागि कप्तान शिव माथुरले सर्वाधिक ६३ रन बनाए। उनले ११६ बलमा ४ चौका र १ छक्का प्रहार गरे। ओपनर अर्या पन्जावनीले १३,ह्यारी थोमस होड्सनले १० रन र विर माथुरले १२ रन बनाए। अन्य कुनैपनि ब्याटरले दोहोरो अंकमा रन बनाउन सकेनन्। नेपालका लागि बलिङतर्फ युवराज खत्रीले सर्वाधिक ४ विकेट लिए। विपिन शर्माले ३ र सन्तोष यादवले २ विकेट लिँदा असोक धामीले १ विकेट लिए। नेपालले पहिलो खेलमा यूएईलाई ५ रन र दोस्रो खेलमा ओमनलाई ८ विकेटले पराजित गरेको थियो।"
गाउँपालिकाका पूर्ववडाध्यक्ष यादव पक्राउ,महोत्तरी : सोनमा गाउँपालिका ८ का पूर्ववडाध्यक्ष राजदेव प्रसाद यादव पक्राउ परेका छन् । उनलाई ज्यान मार्ने मुद्दामा पक्राउ गरिएको महोत्तरी प्रहरीले जनाएको छ । सिंग्हासिनी घर भएका यादवमाथि उच्च अदालत जनकपुरधामले आत्महत्या दुरुत्साहनको मुद्दामा पक्राउ गर्न परमादेश जारी गरेपछि प्रहरीले उनलाई पक्राउ गरेको हो। महोत्तरीका प्रहरी प्रवक्ता एवम् डीएसपी सन्तुलाल प्रसाद जयसवारका अनुसार २०८० असार ३० गते गोविन्द महतोले आत्महत्या गरेका थिए । मृतक महतोकी आमाले आत्महत्या गर्न बाध्य बनाएको भन्दै पूर्ववडाअध्यक्ष यादवमाथि किटानी जाहेरी दिएपछि उनलाई पक्राउ गरेको जिल्ला प्रहरी कार्यालय महोत्तरीले जनाएको छ । जिल्ला प्रहरी कार्यालय महोत्तरीले यादवमाथि मुद्दा दर्ता गर्न अस्वीकार गरेपछि मृतककी आमाले उच्च अदालत जनकपुरधामलाई गुहारेकी थिइन् । उच्च अदालतले परमादेशमार्फत् सो मुद्दा दर्ता गर्न जिल्ला प्रहरी महोत्तरीलाई निर्देशन दिएको थियो । त्यसपछि इलाका प्रहरी कार्यालय गौशालाले यादवलाई सोमबार पक्राउ गरेको हो ।
यौन दुर्व्यवहारमा परेकी महिलाको मृत्यु घटनाको छानबिन गर्न गृहमन्त्रीको निर्देशन,"काठमाडौं : सिराहामा यौन दुर्व्यवहारमा परेकी महिलाको मृत्यु भएको घटनाको सत्यतथ्य छानबिन गर्न गृहमन्त्री रमेश लेखकले निर्देशन दिएका छन्। गृहमन्त्री लेखकले यस घटनाका सम्बन्धमा गम्भीर चासो व्यक्त गर्दै प्रहरी महानिरीक्षक दीपक थापालाई फोन गरी घटनाका सम्बन्धमा सत्यतथ्य छानबिन गर्न निर्देशन दिएको गृह मन्त्रालयको सचिवालयले जनाएको छ । करिब चार महिनाअघि यौन दुर्व्यवहारमा परेकी २४ वर्षीया आनन्ददेवी सदाय मंगलबार आफ्नै घरमा मृत फेला परेकी थिइन् । सिरहाको नवराजपुर गाउँपालिका३ दोनवारी टोलकी सदायले चार महिनाअघि गाउँकै युवाहरूले सामूहिक बलात्कारको प्रयास गरेको भन्दै प्रहरीमा जाहेरी दिएकी थिइन्। तर,लामो समय भइसक्दा पनि प्रहरीले आरोपितहरूलाई पक्राउ गर्न सकेको थिएन। आरोपितहरू पक्राउ नपरेपछि तनावमा रहेकी सदायले आत्महत्या रोजेको हुनसक्ने स्थानीयको भनाइ छ।"
नेपालका स्पिनर घातक बन्दा हङकङले नेपाललाई दियो ११६ रनको लक्ष्य,"काठमाडौं : आईसीसी यू१९ विश्वकप एसिया क्षेत्र छनोटमा हङकङले नेपाललाई ११६ रनको लक्ष्य दिएको छ। मूलपानीस्थित तल्लो मूलपानी क्रिकेट मैदानमा टस हारेर ब्याटिङको निम्तो पाएको हङकङ ४६२ ओभरमा ११५ रन बनाउँदै अलआउट भएको हो। नेपालका स्पिनरद्वय युवराज खत्री र विपिन शर्माले हङकङको ब्याटिङ धरापमा पारेका थिए। हङकङका लागि कप्तान शिव माथुरले सर्वाधिक ६३ रन बनाए। उनले ११६ बलमा ४ चौका र १ छक्का प्रहार गरे। ओपनर अर्या पन्जावनीले १३, ह्यारी थोमस होड्सनले १० रन र विर माथुरले १२ रन बनाए। अन्य कुनैपनि ब्याटरले दोहोरो अंकमा रन बनाउन सकेनन्। नेपालका लागि बलिङतर्फ युवराज खत्रीले सर्वाधिक ४ विकेट लिए। विपिन शर्माले ३ र सन्तोष यादवले २ विकेट लिँदा अशोक धामीले १ विकेट लिए। नेपालले पहिलो खेलमा यूएईलाई ५ रन र दोस्रो खेलमा ओमनलाई ८ विकेटले पराजित गरेको थियो।"
चहलको उत्कृष्ट बलिङमा पञ्जाबको जित,"काठमाडौं : इन्डियन प्रिमियर लिग (आइपीएल) मा पन्जाब किङ्सले कोलकाता नाइट राइडर्सलाई १६ रनले पराजित गरेको छ। मुलानपुरस्थित महाराजा यादावेन्द्र सिंह इन्टरनेसनल क्रिकेट स्टेडियममा टस जितेर ब्याटिङ गरेको पन्जाबले १११ रन बनाएको थियो। पन्जाबले दिएको ११२ रनको मध्यम लक्ष्य पछाएको कोलकाता १५१ ओभरमा ९५ रन बनाउँदै अलआउट भयो। कोलकाताको लागि अङ्गकृत रघुवंशीले सर्वाधिक ३७ रन बनाए। उनले २८ बलमा ५ चौका र १ छक्का प्रहार गरे। कप्तान अजिन्क्य रहानेले १७ र एन्ड्री रसेलले १७ रन बनाउँदा अन्य कुनै पनि ब्याटरले दोहोरो अंकमा रन बनाउन सकेनन्। सामान्य लक्ष्य दिएको पन्जाबको लक्ष्य जोगाउन युज्वेन्द्र चहलले सर्वाधिक ४ विकेट लिए। मार्को जान्सनले ३ विकेट लिँदा जेभियर बार्लेट, अर्षदीप सिंह र ग्लेन म्याक्सवेलले ११ विकेट लिए। त्यस अघि ब्याटिङ गरेको पञ्जाब १५३ ओभरमा १११ रन बनाउँदै अलआउट भएको थियो। पञ्जाबका लागि ओपनर प्रविसिम्रन सिंहले सर्वाधिक ३० रन बनाए । उनले १५ बलमा २ चौका र ३ छक्का प्रहार गरे। कप्तान श्रेयस अय्यर डकआउट भए। नेहाल बढेराले १० शशांक सिंहले १८ र जेभियर बार्लेट ११ रन बनाउँदै रनआउट भए । पन्जाबलाई सस्तैमा समेट्न कलकाताका बलर हर्षित राणाले सर्वाधिक ३ विकेट लिए। वरुण चक्रवर्ती र सुनिल नारायणले समान २२ विकेट लिए । वैभव अरोरा एनरिच नोर्तेजले समान ११ विकेट लिए। आजको खेलमा जित दर्ता गर्दै पन्जाब चौथो स्थानमा रहेको छ। पन्जाबले छवटा खेल खेल्दै चार जित र दुई हारसहित आठ अङ्क जोड्यो। त्यस्तै कोलकाता नाइट राइडर्सको लागि यो सातौं खेल थियो। सात खेलमा ३ जित र ४८ सहित कोलकाताले ६ अङ्क बटुलेको छ।"
तेस्रो म्याद थपमा पनि नौबिसे सुरुङ पूरा हुन कठिन,"काठमाडौं : सरकारले तेस्रोपटक म्याद थपेर अघि बढाइरहेको मुलुकको पहिलो नागढुंगासिस्नेखोला सुरुङमार्ग समयमा सकिन कठिन देखिएको छ। स्थानीयको अवरोधका कारण झन्डै १ महिना आयोजनाको काम ठप्प थियो। ठेकेदार कम्पनीले रफ्तारमा काम अघि बढाए मात्र पछिल्लो तोकिएको समयमा आयोजना सम्पन्न हुन सक्ने बताइएको छ। यसैबीच स्थानीय अवरोध हुँदै गर्दा नै सुरुङ निर्माण पुनःसञ्चालन भएको छ। २०८१ चैत ३ गते स्थानीयको अवरोधका कारण आयोजनाको काम ठप्प भएको थियो। अवरोधको २६ दिनपछि प्रहरी प्रशासनको रोहवरमा आयोजनाको काम सुरु गरिएको आयोजनाका सिनियर डिभिजनरल इन्जिनियर सन्जय पन्थीले अन्नपूर्णलाई जानकारी दिए। २०८१ चैत मसान्तबाट आयोजना निर्माणको काम पुनः सुरु भए पनि स्थानीयको नाराबाजी भने जारी रहेको पन्थीले बताए। सशस्त्र प्रहरी बल र जनपद प्रहरीको रोहवरमा आयोजन निर्माणको ठप्प भएको काम सुचारु भएको छ। अहिले पनि स्थानीयहरूले नाराबाजी र प्रदर्शन गरिरहनु भएको छ। काम भने सुरु भएको छ, उनले बताए। स्थानीयको अवरोधका कारण निर्माण सम्पन्न गर्नुपर्ने तेस्रो म्याद थप कात्तिक ७, २०८२ (अक्टुबर २५,२०२५)मा पनि सम्पन्न गर्न मुस्किल पर्ने देखिएको छ। एक महिना निर्माण पूर्णरूपमा बन्द भएकाले यसले तोकिएको समयमा थप १ महिना असर गर्न सक्छ भन्दै पन्थीले ठेकेदारले अध्ययन गरी थप समयको माग गर्न सक्ने जानकारी दिए। ठेक्का लागेको मितिले २०८० वैशाख १३ गते निर्माण सम्पन्न गर्नुपर्ने आयोजना कोभिड महामारी र स्थानीयका अवरोधका कारण पहिलोपटक ३ महिना म्याद थपिएको थियो। दोस्रोपटक म्याद थपेर २०८१ वैशाख १५ सम्मको म्याद थपियो। तेस्रो म्याद थप यही कात्तिक ७ गतेसम्म रहेको छ। मुख्य सुरुङ माथिका घरहरूको जग्गा मूल्य कम भएको, खानेपानी पछिसम्म निःशुल्क, आयोजना सम्पन्नपछि पनि रोजगारीको व्यवस्था, क्षतिपूर्तिको व्यवस्था लगायतका माग राखेर स्थानीयले अवरोध गरेको पन्थी बताउँछन्। क्षतिपूर्तिको सम्बन्धमा आयोजनाले सम्बोधन गरिसकेको छ। जायज मागहरू सम्बोधन गर्दै आइरहेका छौं। तर, माग सम्बोधन गर्दा पनि अन्य मागहरू थपिँदै गएका छन्। आयोजनाले पूरा गर्न नसक्ने मागहरूका कारण प्रहरीको सहायतामा आयोजनाको काम पुनः सुचारु गरिएको हो, उनले भने। त्रिभुवन राजमार्गको नौबिसेकाठमाडौं खण्डमा घण्टौंसम्म जाम पर्ने भएपछि उक्त सुरुङको आवश्यकता महसुस गरिएको हो। नागढुंगा भन्ज्याङको सिस्नेखोलादेखि काठमाडौं जिल्लाको चन्द्रगिरी नगरपालिका३ सम्मको २ हजार ६ सय ६८ मिटर सुरुङ निर्माण र सोको लागि पश्चिमतर्फ ५ सय ६५ मिटरको र पूर्वतर्फ २ हजार ३ सय ७ मिटरको पहुँच सडक निर्माण गरी सडक यातायात सुधार गर्ने र नागढंगा आसपासमा रहेको सवारी चापलाई कम गर्ने उद्देश्य लिइएको छ। केपी शर्मा ओलीले नै अघिल्लो पटक प्रधानमन्त्री हुँदा २०७६ साल कात्तिक ४ गते शिलान्यास गरेपछि निर्माण थालिएको थियो। सडक विभागको विकास सहायता कार्यान्वयन महाशाखा र जापानको हाज्माआन्द्रो जेभीबीच २०७६ साल असोज ६ गते सुरुङमार्ग निर्माणसम्बन्धी सम्झौता भएको थियो। कुल २२ अर्ब रुपैयाँमा ४२ महिनाभित्र सम्पन्न गर्ने गरी जापानी कम्पनी हाज्माआन्द्रो जेभीले नागढुंगानौबिसे सुरुङमार्गको निर्माण ठेक्का लिएको हो। सरकारले जापानको जाइकासँग १६ अर्ब ८ करोड रुपैयाँ ऋण सहयोग लिएको हो। आयोजनाको उद्धार सुरुङ (रेस्क्यू टनेल) भने छिचोलिसकेको छ। आयोजनाले तोकेको सर्तअनुसार यो सुरुङमार्ग प्रवेशका लागि त्रिभुवन राजपथबाट काठमाडौंतर्फ थानकोटको बस्नेत छापसम्म २३० किलोमिटर र धादिङतर्फ धुनीबेसीको सिस्ने खोलाबाट ५ सय ६५ मिटर पक्की सडक बनाउनुपर्नेछ। दहचोकदेखिसिस्ने खोलासम्म सुरुङको लम्बाइ २६८८ किलोमिटर चौडाइ ९५ मिटर तथा उचाइ १८ मिटर हुनेछ। सुरुङ सञ्चालनमा भएपछि थानकोटबाट ३ मिनेटमै धादिङको सिस्नेखोला पुगिनेछ। यो सडकले नागढुंगाबाट घुमेर जानुपर्ने बाटोको समय कम्तीमा ३० मिनेट बचत गर्ने छ। सडकको लम्बाइ ८ किमि कम हुनेछ। सुरुङमार्ग निर्माणपछि थानकोटबाट १० मिनेटमा नौबिसे पुग्न सकिनेछ। निर्माण सुरु भएको करिब ६ वर्षको अवधीमा आयोजनाको प्रगति ८८ प्रतिशत भएको इन्जिनियर पन्थीले बताए। २०८१ असोजमा आएको बाढि नौबिसे सडकमा क्षति पुयाएका कारण यहि सुरुङ मार्ग प्रयोग गरी यातायात सुचारु गरिएको थियो।"
"स्थानीय वायुको प्रभाव कायमै, आज पानी पर्ने संभावना के छ ?","काठमाडौं : हाल देशमा स्थानीय वायुको प्रभाव रहेको छ। यसका साथै बंगलाको खाडी तथा भारतको उत्तर प्रदेश आसपास रहेको न्यूनचापीय क्षेत्रको समेत आंशिक प्रभाव रहेको जल तथा मौसम विज्ञान विभाग, मौसम पूर्वानुमान महाशाखाकाले जनाएको छ। महाशाखाका अनुसार आज दिउँसो देशको पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहनेछ। कोशी प्रदेशलगायत देशका पहाडी भूभागका थोरै स्थानहरू र बाँकी भूभागका एकदुई स्थानमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ । देशको उच्च पहाडी तथा हिमाली भूभागका एकदुई स्थानमा हल्का वर्षा हिमपातको सम्भावना रहेको छ। यसैगरी राती कोशी प्रदेशलगायत देशका पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहनेछ । कोशी प्रदेशलगायत बागमती ,गण्डकी ,कर्णाली र सुदूरपश्चिम प्रदेशको पहाडी भूभागका एकदुई स्थानमा मेघगर्जनचट्याङ्गसहित हल्का वर्षाको सम्भावना रहेको छ । देशको उच्च पहाडी तथा हिमाली भूभागका एकदुई स्थानमा हल्का वर्षा हिमपातको सम्भावना रहेको छ। विभागका अनुसार आज ताप्लेजुङ,जिरी,काठमाडौं,पोखरा,डडेलधुरालगायतका स्थानमा हल्का पानी पर्ने सम्भावना छ। धनगढीमा सबैभन्दा बढी तापक्रम (३७ डिग्रीसम्म) पुग्ने अनुमान गरिएको छ। सबैभन्दा कम तापक्रम आज राती जिरी र जोमसोममा (पाँच डिग्रीसम्म) पुग्ने देखिन्छ।"
काठमाडौं उपत्यकामा भूकम्पको धक्का महसुस,काठमाडौं : काठमाडौं उपत्यका र आसपासका क्षेत्रमा आज बिहान भूकम्पको धक्का महसुस भएको छ । नेपालको उत्तरी सिमानाबाट १८ किलोमिटर टाढा चीनको डिङ्जे भन्ने स्थानलाई केन्द्रविन्दु बनाएर पाँच म्यााग्निच्युडको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ । भूकम्प आज बिहान ०४:०५ बजे गएको हो । पछिल्ला दिनमा जाजरकोट जिल्लाका विभिन्न स्थानलाई केन्द्रविन्दु बनाएर लगातार भूकम्प गइरहेको छ । केन्द्रका अनुसार मङ्गलबार बिहान ०४:५३ बजे जाजरकोटको कुशे गाउँपालिकाको पैंक भन्ने स्थानलाई केन्द्रविन्दु बनाएर चार दशमलव चार म्यााग्निच्युडको भूकम्प गएको थियो । गत सोमबार राति ०९:३१ बजे पनि जाजरकोटको पैंक भन्ने स्थानलाई केन्द्रविन्दु बनाएर चार दशमलव एक म्यााग्निच्युडको भूकम्प गएको थियो । कुशे गाउँपालिकाको पैंकलाई केन्द्रविन्दु बनाएर गएको भूकम्पका कारण कुनै क्षति भएनभएको बारे कुनै विवरण भने प्राप्त भएको छैन । केन्द्रका अनुसार गत चैत २१ गते साँझ ( ०८:०७ बजे) र (०८:१० बजे) सोही स्थानलाई केन्द्रविन्दु बनाएर दुई पटक भूकम्प गएको थियो । पहिलो भूकम्प पाँच दशमलव दुई म्यााग्निच्युड र दोस्रो पाँच दशमलव पाँच म्यााग्निच्युडका थियो । सो भूकम्पका कारण केही घरमा सामान्य क्षति पुगेको थियो । चैत २० गते दार्चुलामा चार म्यााग्निच्युडको भूकम्प गएको थियो । चैत १२ गते हुम्लाई केन्द्रविन्दु बनाएर चार दशमलव पाँच म्यााग्निच्युडको भूकम्प गएको भूकम्प मापन केन्द्रको वेबसाइटमा उल्लेख छ ।
"सुनको मूल्य हालसम्मकै उच्च, एकैदिन २७ सय बढ्यो",काठमाडौं : स्थानीय बजारमा सुनको मूल्यले नयाँ रेकर्ड कायम गरेको छ। आज २ हजार ७ सय रुपैयाँले बढेर एक तोला सुनको मूल्य १ लाख ८७ हजार कायम भएको हो। यो मूल्य हालसम्मकै उच्च हो । नेपाल सुन चाँदी व्यवसायी महासंघका अनुसार आज प्रतितोला सुन १ लाख ८७ हजारमा खरिदबिक्री भइरहेको छ। मंगलबार प्रतितोला १ लाख ८४ हजार ३०० मा कारोबार भएको सुन आज तोलामा २ हजार ७ सय रुपैयाँले बढेको हो। यस्तै आज चाँदीको मूल्य पनि १० रुपैयाँले वृद्धि भएको छ। चाँदी तोलाको १ हजार ९ सय ५५ रुपैयाँमा कारोबार भइरहेको महासंघले जनाएको छ।
नारायणी नदीमा डुबेर बेपत्ता भएकामध्ये एकजनाको शव भेटियो,"नवलपुर : पौडी खेल्ने क्रममा नारायणी नदीमा डुबेर बेपत्ता भएका मध्यविन्दु नगरपालिका१२ का दुई जना बालकमध्ये एकजनाको शव भेटिएको छ। मध्यविन्दु १२ का १३ वर्षीय प्रज्वल पौडेलको शव भेटिएको प्रहरी नायव उपरीक्षक मधु नेपालले बताए। उनको शव घटनास्थलबाट २ किमि तल नारायणी नदि किनारमा भेटिएको हो। बेपत्ता भएका १५ वर्षका विजय पौडेलको खोजी कार्य जारी रहेको उनले बताए। मंगलबार दिउँसो नारायणी नदी र आरुङखोलाको संगम उल्टी दोभानमा पौडी खेल्ने क्रममा दुई बालक डुबेर बेपत्ता भएका थिए। 'हिजोदेखि नै हराइरहेका बालकको खोजी भइरहेको छ, हिजो राती अबेरसम्म पनि नभेटेपछि आज बिहानैबाट खोज्दा एक जनाको शव भेटिएको हो', नेपालले भने। उनले अर्को बालकको खोजी कार्यका लागि गोताखोरको टोलीसँग समेत समन्वय भइरहेको जानकारी दिए। 'गोताखोरको टोलीसँग पनि समन्वय भएको छ , नेपाली सेना प्रहरी र स्थानीयको सहयोगमा खोजी कार्य हुँदैछ ', उनले भने। मध्यविन्दु १२ ज्वाईंथरबाट बेपत्ता दुई बालकसँगै अन्य ३ जना पनि गएका थिए। उनीहरू सकुशल घर फर्केको प्रहरीले जानकारी दिएको छ। बेपत्ता दुई बालक दाजु भाइका छोराहरु हुन्। उनीहरूसहित ५ जना बिदाको समयको सदुपयोग गर्दै नारायणी नदि किनारमा ड्राई पिकनिक गएको बेलामा घटना भएको प्रहरी नायव उपरीक्षक नेपालले बताए।"
"विदेशी मापदण्ड, स्वदेशी उत्पादन डेलिस डेरिज","काठमाडौं : बजारमा विदेशी ब्रान्डजस्तै देखिने र स्वादमा पनि विदेशी पाराकै डेलिस ग्रिक योगर्ट नेपालमा पाइन्छ। दहीको प्राकृतिक स्वादसहित ग्रिक योगर्टमा प्रोटिन बढी र चिनीको मात्रा अत्यन्तै कम हुन्छ भने अन्य दहीभन्दा पानीको मात्रा पनि कम हुन्छ। विदेशमा पाइने ग्रिक योगर्टलाई नेपाली बजारमा ल्याउन तीन युवाले बुनेको सपनाको साकार रूप नै डेलिस डेरिज हो। डेलिस डेरिजको जन्म तीन जनाको साथीको सपना हो। चितवनका विनय बोगटी र सन्दीप पौडेल तथा संखुवासभाका सूर्य कार्कीले नेपालीमा दहीको नयाँ स्वाद ल्याएका हुन्। सूर्य अमेरिकाबाट फर्किएर आएको, सन्दीप चार्टर्ड एकाउन्टेन्ट पढाइ सकेर बसेको, विनय बोगटी भारतमा बीकम गरेर बहुराष्ट्रिय कम्पनीमा काम गरिरहेको। तीनै जनाको प्यासन (जुनुन) कृषि, खाना, उद्योगसँग सम्बन्धित केही गर्नुपर्छ भन्ने हुटहुटी भएको थियो। एउटै जुनुन भए पनि सबै आआफ्नै काममा व्यस्त। तर, एउटा भेटले नयाँ केही गर्ने निर्णय गर्यो र त्यसको फलस्वरूप डेलिस डेरिज जन्मेको सहसंस्थापक एवं महाप्रबन्धक सन्दीप पौडेल बताउँछन्। साथीत्वको परिकल्पना नै डेलिस डेरिजको जन्म भएको सहसंस्थापक एवं बजार प्रबन्धक सूर्य कार्की बताउँछन्। तीन जना युवाले कालो कफी खान बसेका साथीको मन मिलेपछि सेतो डेरी उद्योग स्थापना भएको हो। हामीले यो सम्बन्धमा मिहिन छलफल गरेका थियौं, कार्की थप्छन्। बालुवाटारको कफी सपबाट बुनेको सपनाले सन् २०१८ मा साकार पायो। डेलिस डेरिस दर्ता भयो र उत्पादनको प्रक्रिया अघि बढाउन थाल्यो। चितवनबाट काठमाडौं र अन्य सहर नजिक भएकोले यहाँ नै मुख्य कार्यालय स्थापना गराइयो। हामीले सधैं प्रिमियम दूध लिन्छौं। त्यसमा भ्यालु अडिसनपश्चात् दुग्ध पदार्थहरूको बजारीकरण भई ग्राहकद्वारा खपत गर्न सकिन्छ, सन्दीप भन्छन्। केही फरक र नयाँ गर्नुपर्छ भन्ने डेलिसको मुख्य उद्देश्यलाई ध्यानमा राखेर नै डेरी उत्पादनमा केही भिन्न स्वाद पस्कियो डेलिसले। कृषि अन्तरगतको डेरी उद्योग भनेको निकै नै पुरानो हो। यसमा इनोभेसन भइरहेको थिएन। हामीले केही नयाँ गर्नेभन्दा ग्रिक योगर्टलाई डेलिस डेरिजबाट नेपाल भिœयाउने तयारी सुरु गर्र्यौं, सन्दीप सुनाउँछन्। ग्रिक योगर्ट सुपर फुडको रूपमा पहिलो विश्वयुद्धपछि युरोपमा र दोस्रो विश्वयुद्धपछि अमेरिकामा पुर्याइएको थियो। त्यो सुपर फुडलाई नेपालमा ल्याइयो तर त्यसमा प्रयोग हुने ९९ प्रतिशत कच्चापदार्थ नेपालको नै प्रयोग गरियो। त्यसमा एक प्रतिशत भनेको ग्रिक योगर्ट बनाउन आवश्यक जोडर्न (कल्चर) मात्र थियो, जुन बाहिरबाट आयात हुन्छ। डेलिस ग्रिक योगर्ट अन्य दहीभन्दा केही फरक रहेको छ। घरमा हामीले बनाउने दही ३४ घण्टामा बन्छ भने डेलिस ग्रिक योगर्ट बनाउन २४ घण्टा लाग्छ। यसलाई अत्याधुनिक मेसिनको सहायताले हाइजिन स्टेसनमा बनाउनुपर्ने हुन्छ। यो योगर्ट बनाउन एक लिटर दूधबाट करिब एक तिहाइमात्र दही बनाउन सकिन्छ। यसको प्रक्रिया नै चुनौतीपूर्ण भएको र बजारमा नभएको हुनाले गुण नियन्त्रकबाट प्रमाणित गराउन पनि समय लागेको सन्दीप सुनाउँछन्। नेपालमा दूधको क्षेत्रमा अपार सम्भावना देखेर नै डेलिस डेरिज आएको हो। डेलिसले किसानबाट दूध लिँदा पराल खुवाएको भन्दा पनि चरेको गाई, भैंसीको दूधलाई प्राथमिकतामा राखेको छ। करिब १० घरबाट दैनिक दुई सय लिटर भएको डेलिसको यात्रा अहिले करिब आठ सय घरधुरीबाट दैनिक करिब आठ हजार लिटर दूध लिइने सन्दीपले जानकारी दिए। चितवनलाई आधारित बनाएर अग्रणी डेरी उद्योगको रूपमा स्थापना भएको डेलिसले आफ्नो दोस्रो कारखाना इलामको फिकलमा पनि स्थापना गरेको बजार प्रबन्धक सूर्यले बताए। अब एक महिनामा यहाँबाट नेपाली ब्रान्डको उत्पादन गरिने बताइएको छ। अब यो कारखानासँगै करिब १८ सय किसानसँग प्रत्यक्ष रूपमा डेलिस काम सुरु गर्नेछ। दही खाइरहेको समाजमा ग्रिक योगर्ट ल्याउनु भनेको चुनौती थियो भन्दै बजार प्रबन्धक सूर्यले सुरुमा एक सय कप बेच्न पनि गाह्रो भएको बताउँछन्। सन् २०२१ बाट उत्पादन सुरु गरेको यो उद्योगले पहिला यो दहीको बारेमा उपभोक्ताले सिकाउन समय लाग्यो। यो समयमा टिमले धैर्यका थप रणनीति बनाएको उनी भन्छन्। भातसँग मुछेर दही खाने देशमा अहिले कपमा दही किनेर खानेलाई प्रेरित गर्ने काम डेलिसको गुणस्तरीय उत्पादनले गर्न सकेको छ। अहिले दैनिक १५ सय कप ग्रिक योगर्ट बिक्री हुन थालेको छ। करिब ५० लाख लगानीबाट सुरु भएको यो उद्योगले सञ्चालनको चार वर्षमा लगानी विस्तार गर्दै करिब २५ करोड पुर्याएको छ। न हामी औद्योगिक घरानाबाट थियौं, न हुने खाने घरबाट नै थियौं, हामीले घरबाट र बैंकबाट ऋण लिएर यो उद्योग स्थापना गरेका हौं, सूर्य बताउँछन्। व्यावसायिक यात्रा २०२१ बाट सुरु भएकोमा २०२४ बाट उद्योग नाफामा गएको छ। उद्योगले नाफा बाँड्ने भन्दा पनि थप लगानी विस्तार गर्दै कम्पनीलाई अघि लैजाने नीति बनाएको छ। परिवारको साथ सहयोगले उद्योगलाई स्थापना गरियो, तर सुरुमा नै ग्रिक योगर्ट बनाउनेभन्दा पनि सामान्य दूध, दही पनि बिक्री गरिएको सन्दीप भन्छन्। सुरुमा रेफ्रिजेरेटर नभएपछि बोलेरो गाडीमा नै सामान्य फ्रिज जोडेर दूध, दही बेच्न सुरु गर्यो। सोही समयमा नै डेलिसले पञ्चमी भन्ने भगिनी संस्था ल्यायो। अहिले डेलिसका ३५ देखि ४० वटा छुट्टाछुट्टै उत्पादन छन्, जसमा दूध, दही, घिउ पनिर, बटरका सामान्य उत्पादनदेखि प्रिमियममा दहीदेखि मिल्कसेक लस्सीसम्म उपलब्ध रहेको छ। चितवनबाट सुरु भएको यो यात्रा अहिले नेपालभर नै फैलिएको छ। यसै वर्षदेखि पूर्वदेखि पश्चिमसम्म डेलिसका उत्पादन पाउन सकिन्छ। सुरुका दिनमा चितवन दासढुंगासम्म दिनको १० हजार र १६ हजार रुपैयाँसम्मको बेच्दाको खुसी र अहिले नेपालको कुनाकुनामा डेलिसका उत्पादन पाउने खुसी अतुलनीय छ, सूर्यको भनाइ छ। रेभ्युन्यु बढ्नु आफ्नो ठाउँमा छ अहिले डेलिस, ब्रान्डको रूपमा स्थापित भएको उनी भन्छन्। हरेक घरमा डेलिस उत्पादन पुग्न सफल भएको छ। अहिले सबै डिपार्टमेन्टल स्टोर र अन्य स्टोरमा डेलिस पाउन सकिन्छ। डेलिसका उत्पादनको अन्यको तुलनामा आयु पनि लामो छ भने किनभने यसमा दूध प्रिमियम गुणस्तरको दूध र फुडग्रेड प्लास्टिकको प्रयोगसँगै फिलिङ लाइन पनि एसेप्टिक छ। करिब १५ दिनसम्म डेलिस ग्रिक योगर्ट राखेर खान सकिन्छ भने डेलिसका फ्लेवर मिल्कका उत्पादनहरू एक वर्षसम्म खान सकिन्छ। फार्म टु टेबलमा काम गर्ने डेलिसको परियोजनाअन्तर्गत प्रिमियम उत्पादन नै उपभोक्तालाई पुर्याउने लक्ष्य रहेको महाप्रबन्धक सन्दीप बताउँछन्। त्यतिमात्र नभई एक सय जनालाई प्रत्यक्ष रोजगारी दिएको उद्योगले करिब आठ सय घरधुरीका किसानलाई अप्रत्यक्षमा रोजगारी दिइरहेको छ। यस्तै करिब १० हजार खुद्रा पसलमा पनि डेलिस पुग्ने हुँदा त्यहाँ पनि व्यवसायको सिर्जना भएको छ। एउटा व्यावसायिक इकोसिस्टम डेलिसले बनाएको छ। निर्यातका लागि पनि अध्ययन भइरहेको बजार प्रबन्धक सूर्य बताउँछन्। छिमेकी मुलुक भारतमा अझ उत्तर प्रदेश, बिहारजस्ता सिमाना जोडिएका जिल्लामा निर्यातको सोच डेलिसको छ। सिमाना जिल्लाका वितरकहरूलाई नमुनाका लागि डेलिस उत्पादन पठाउने काम भइरहेको छ भने चाँडै नै वैधानिक रूपमा नै भारतका सहरमा डेलिस पुर्याइने सन्दीपले जानकारी दिए। इलाममा उत्पादन हुने लाई पनि विभिन्न देशमा पुर्याउने डेलिसको लक्ष्य रहेको छ। अमूल, मदर डेरीजस्ता ब्रान्डको ठाउँमा डेलिसलाई पुर्याउने योजनालाई अघि बढाइएको छ, जसले भविष्यमा १० हजारभन्दा बढीमा रोजगारी सिर्जना गरोस्। तीन युवाले सुरु गरेको डेलिस डेरिज आन्तरिक बजारमा एउटा गुणस्तरीय ब्रान्डको रूपमा स्थापित भएको छ। स्टार्टअपलाई प्रवद्र्धन गर्ने सरकारको नीति पनि छ। तर, उक्त नीति बनाउँदा औद्योगिक घरानाको आवाजलाई मात्र समेटेर ल्याइएको दुःखेसो सूर्यको छ। सरकारले आफूहरूजस्ता संघर्ष गरेर अगाडि आएका स्टार्टअप व्यवसायीहरूलाई हुने किसिमको नीति बनाउन नसकेको बताउँछन्। समस्याका चाङमा बसेर खोलिएका स्टार्टअप व्यवसायीलाई सोध्दामात्रै नीति कस्तो आउनुपर्ने भन्ने थाहा हुने उनको तर्क हो। छिमेकी देशमा स्टार्टअपलाई प्रवर्द्धन गर्न त्यसको इकोसिस्टम तयार गरिएको छ, त्यसरी नेपालमा पनि स्टार्टअपको इकोसिस्टम तयार गर्नुपर्ने महाप्रबन्धक सन्दीप भन्छन्।"
पिकनिक खान गएका दाजुभाइ नारायणी नदीमा डुबेर बेपत्ता,"नवलपुर : पौडी खेल्ने क्रममा नारायणी नदीमा डुबेर मध्यविन्दु नगरपालिका वडा नम्बर १२ का दुईजना बालक बेपत्ता भएका छन् । मंगलबार दिउँसो नारायणी नदी र आरुङखोलाको संगम उल्टि दोभानमा पौडी खेल्ने क्रममा उनीहरू डुबेर वेपत्ता भएको जिल्ला प्रहरी कार्यालयका प्रवक्ता प्रहरी नायव उपरीक्षक मधु नेपालले बताए । वेपत्ता हुनेमा १३ वर्षीय प्रज्वल पौडेल र १५ वर्षीय विजय पौडेल रहेका छन् । उनीहरूको खोजि जारी रहेको प्रहरीले जनाएको छ। 'हराइरहेका बालकको खोजी भइरहेको छ ।हिजो राति अबेरसम्म पनि नभेटेएपछि आज बिहानैबाट खोज्ने काम भइरहेको छ,' प्रवक्ता नेपालले भने । उनले बालकहरूको खोजी कार्यका लागि गोताखोरको टोलीसँग समेत समन्वय भइरहेको जानकारी दिए । उनले भने,'गोताखोरको टोलीसँग पनि समन्वय भएको छ। नेपाली सेना प्रहरी र स्थानीयको सहयोगमा खोजी कार्य हुँदैछ।' मध्यविन्दु १२ ज्वाईंथरबाट वेपत्ता दुई बालकसँगै अन्य ३ जना पनि गएका थिए । उनीहरू सकुशल घर फर्केको प्रहरीले जानकारी दिएको छ । वेपत्ता दुई बालक दाजुभाइका छोराहरू हुन् । नारायणी नदी किनारमा ड्राइ पिकनिक गएको बेलामा घटना भएको बुझिएको छ।"
वीरगन्जमा आज पनि बिहानैदेखि ठाउँठाउँमा प्रदर्शन,"वीरगन्ज : दुई फरक समुदायबीचको विवादका कारण गत शनिबारदेखि अशान्त बनेको वीरगन्जमा बुधबार पनि ठाउँठाउँमा टायर बालेर प्रदर्शन गरिएको छ। गत शनिबार हनुमान जन्मोत्सवको अवसरमा निकालिएको शोभायात्राका क्रममा दुई फरक धर्म समुदायबीच झडप भएको थियो। झडप नियन्त्रणमा लिन स्थानीय प्रशासनले शनिबार बेलुकीदेखि आइतबार राति १२ बजेसम्म कर्फ्यु लगाएको थियो। स्थिति केही सामान्य बन्दै गएपछि आइतबार राति १२ बजेदेखि कर्फ्यु हटाइए पनि स्थानीय प्रशासनले अनिश्चितकालीन निषेधाज्ञा लगाएको छ। तर मंगलबार बेलुकी निषेधाज्ञाकै बेला जिल्ला प्रहरी कार्यालय पर्सा अगाडि हिन्दु सम्बद्ध संघसंगठनका युवाहरूले धर्ना दिँदै प्रदर्शन गर्न खोजेपछि प्रहरीले बल प्रयोग गर्दै लाठी चार्ज गरेर प्रदर्शनकारीहरूलाई तितरबितर पारेको थियो। त्यसै क्रममा समाचार संकलन गरिरहेका बेला ३ जना पत्रकार घाइते पनि भएका थिए। त्यसपछि उनीहरूले घण्टाघर, घडिअर्वा लगायतका स्थानमा टायर बालेर प्रदर्शन गरेका थिए। शनिबारको घटनामा संलग्न रहको आरोमा प्रहरीले दुवै समुदायका गरी चार जनालाई नियन्त्रणमा लिएपछि मंगलबार बेलुकी हिन्दुवादीहरूले आफ्ना पक्षका २ जना युवालाई रिहा गर्नुपर्ने माग राख्दै जिल्ला प्रहरी कार्यालय अगाडि धर्नामा बसेका थिए। बुधबार पनि बिहानैदेखि हिन्दुवादी युवाहरूले ठाँउ ठाँउमा टायर बालेर प्रदर्शन गर्न थालेपछि नगर क्षेत्रमा बाक्लो संख्यामा प्रहरी परिचालन गरिएको छ। मंगलबार बेलुकीदेखि स्थिति तनावपूर्ण बनेपछि पर्साका प्रमुख जिल्ला अधिकारी गणेश अर्यालले हिन्दुवादी अगुवाहरूलाई बुधबार दिउँसोदेखि आफ्नो कार्यकक्षमा बोलाएर छलफल गरिरहेका छन्। छलफलमा पर्साका प्रहरी उपरीक्षक गौतम मिश्र र सशस्त्र प्रहरी उपरीक्षक राधेश्याम धिमाल पनि सहभागी छन्।"
विकास : थाइल्यान्डबाट सिक्ने कि ?,"राजनीतिक स्थिरता, प्राकृतिक स्रोतहरूको भरपूर उपयोग, पर्यटन, भूगोलहरूको रणनीतिक प्रयोग र दिगो विकासका लागि सरकारको कुशल पहल प्रयासले थाइल्यान्डलाई अन्तर्राष्ट्रिय मञ्चमा स्थान दिलाएको पाइन्छ। सन् १९८० र १९९० का दशकमा आधुनिक प्रविधिको प्रयोग र पूर्वाधार विकासमा गरिएको लगानीले ती सुधारका आधारहरूलाई थप मजबुद बनाएको देखिन्छ। थाइल्यान्डले लगभग ५०६० वर्षको अवधिमा उसको विगतमा कायापलट गर्दै वर्तमान स्वरूपको विकास गरेको इतिहास छ। यी सबैका लागि थाई सरकारले दीर्घकालीन योजना बनाएर समग्र विकासका लागि प्रतिबद्ध बन्दै आवश्यक कामकारबाहीलाई तीव्र र सन्तुलित बनाएको भेटिन्छ। थाइल्यान्डको विकास प्रेरणाको स्रोत : थाइल्यान्डको विकास यात्रा २०औं शताब्दीको मध्यदेखि सुरु भएको हो। सन् १९६० र १९७० का दशकमा थाइल्यान्डले कृषिप्रधान अर्थतन्त्रबाट औद्योगिक र सेवाकेन्द्रित अर्थतन्त्रतिर आफूलाई रूपान्तरण गरेको देखिन्छ। पछिल्ला केही दशकमा यो देशले अत्याधुनिक पूर्वाधार, डिजिटल ट्रान्सफर्मेसन, आधुनिक कृषि प्रविधिमा फड्को मारेको छ। विश्वमै चर्चित पर्यटन उद्योगमा थाइल्यान्ड औंलामा गनिन्छ। विश्वका १० बढी भ्रमण गरिने देशमा थाइल्यान्ड दोस्रोमा पर्छ। पहिलोमा फ्रान्सको पेरिस, तेस्रोमा इंग्ल्यान्डको लन्डन, चौथोमा यूएईको दुबई र पाँचौंमा सिंगापुरको नाम सूचीमा छन्। थाइल्यान्डको राजधानी बैंकक सहरमा वार्षिक २२ मिलियन विदेशी पर्यटक घुम्न आउने तथ्यांक छ। जसमार्फत आर्थिक र सामाजिक क्षेत्रमा उल्लेखनीय विकास हासिल गरेको उदाहरण छ। थाई सरकारले गरेको पर्यटन प्रयासलाई नेपालले अध्ययन, अनुसन्धान गर्न र अपनाउनु सक्नेछ। विकासको चुरो कुरो भनेको समग्र विकासको यात्रामा थाइल्यान्डको सरकार, स्थानीय समुदाय र निजी क्षेत्र मिलेका छन्। त्रिपक्षीय रणनीतिक योजना तथा पहलहरू कार्यान्वयन भएबाट नेपालले यसलाई सहर्ष आत्मसात् गर्नुपर्ने देखिन्छ। किनकि नेपालमा यो पक्ष कमजोर छ। नेपाल दृष्टि थाइल्यान्डको विकास यात्रा आफैंमा प्रेरणाको स्रोत हो, जसबाट नेपालले संरचना, सूचनाप्रविधि, कृषि र पर्यटनका क्षेत्रमा महŒवपूर्ण सिकाइ हुन सक्छ। नेपालथाइल्यान्ड सम्बन्ध र सहकार्य : नेपालबाट केही साताअघि केपी शर्मा ओलीले प्रधानमन्त्रीस्तरमा थाइल्यान्डको पहिलो औपचारिक भ्रमण गरेका छन्। भ्रमणको उद्देश्य दुई देशबीचको मित्रता र सहकार्यलाई थप सुदृढ बनाउनु नै हो। आर्थिक, सामाजिक र सांस्कृतिक सम्बन्ध विस्तार गर्नु यो भ्रमणको अर्को उद्देश्य थियो। कम्तीमा २०४६ सालमा बहुदलीय प्रजातन्त्र आएसँगै यो सम्बन्ध र सहकार्य गरे बढाएको भए नेपालले आफूलाई सोही गति र दिशामा अघि बढाउने मौका पाउने थियो कि ? यद्यपि थाइल्यान्ड सरकारले नेपालको कृषि, पर्यटन र सूचनाप्रविधि क्षेत्रमा लगानी तथा प्रविधि हस्तान्तरण गर्ने प्रतिबद्धता जनाएको छ। जसलाई नेपालले स्वीकार्ने मात्र होइन, त्यहाँ यसका योजना र कार्यान्वयन कसरी भएको छ, अध्ययन र अनुसन्धानपछि आफ्नो भूगोलमा व्यावहारिक प्रयोग गर्नु उचित हुनेछ। पूर्वाधार विकासको आधारशिला : थाइल्यान्डको विकासको मूल आधार पूर्वाधार हो भन्दा अत्युक्ति नहोला। देशले राजमार्ग, रेलमार्ग, हवाई अड्डा र बन्दरगाहहरूमा ठुलो लगानी गरेको छ। यसरी, आन्तरिक सम्बन्धसँगै अन्तर्राष्ट्रिय व्यापारमा पनि छलाङ मार्ने क्षमता प्राप्त गरेको छ : राजमार्ग र रेलमार्ग : थाइल्यान्डमा राजमार्ग निर्माण व्यापक छ। उच्च गतिको रेल सेवाका परियोजनाहरू पनि उत्तिकै छन्। जसले जनसाधारणको आवतजावतलाई सहजमात्र बनाएको छैन, बरु सामान ढुवानी पनि अत्यन्तै सहज बनेको छ। यसले त्यहाँको पूर्वी र पर्वतीय भेगलाई पनि मुख्यधारसँग जोडेको छ। थाइल्यान्डको सबैभन्दा लामो फ्लाईओभर बङ न मेट्रोपोलिटन एक्सप्रेसवे हो जुन बैंककमा रहेको उक्त राजमार्ग छ लेनको र ५५ किलोमिटर लामो छ। हवाई अड्डा र बन्दरगाहहरू : आधुनिक हवाई अड्डा र रणनीतिक बन्दरगाहहरूको विकासले थाइल्यान्डलाई क्षेत्रीय ढुवानीको प्रमुख केन्द्र बनाएको छ। यसले निर्यात र आयात प्रक्रिया द्रुत र प्रभावकारी बनाएको छ। नेपालले पनि सुक्खा बन्दरगाहहरूको विकास गरी निर्यात र आयातलाई प्रभावकारी बनाउन सक्छ। पूर्वी आर्थिक क्षेत्र : पूर्वाधार र औद्योगिक विकासमार्फत थाइल्यान्डले पूर्वी प्रान्तहरूलाई उच्चप्रविधि औद्योगिक केन्द्र बनाउने काम गर्दैछ। जुन परियोजनाले सवारी साधन, रेलमार्ग र अन्तरसम्पर्कको विकासलाई जोड दिएको छ। यो देशको आर्थिक प्रगतिका लागि कोसेढुंगा हुने निश्चित छ। सूचना प्रविधि : अर्थतन्त्रको नयाँ धुरी थाइल्यान्डले सूचना प्रविधि (आईटी) क्षेत्रमा उल्लेखनीय प्रगति गरेको छ। डिजिटल रूपान्तरणका माध्यमबाट थाइल्यान्डले आफूलाई भाइब्रेन्ट बनाएको छ। जसका कारण विश्व प्रतिस्पर्धात्मक क्षमता उच्च बनेको छ। डिजिटल रूपान्तरण पहल : थाइल्यान्ड ४० जस्ता सरकारी प्रयासहरूले नवप्रवर्तन, स्टार्टअप इकोसिस्टमको विकास र पारम्परिक उद्योगहरूसँग प्रविधिको समायोजनमा जोड दिएका छन्। नेपालले पनि सन् २०१९ मा डिजिटल नेपाल फ्रेमवर्क लागू भएको छ तर कछुवा गतिमा भएकाले निकास चाँडै आउनेमा दुविधा छ। शिक्षा र अनुसन्धानमा लगानी : थाइल्यान्डका विश्वविद्यालय र अनुसन्धान संस्थाहरूले अन्तर्राष्ट्रिय सहयोगमार्फत नयाँ प्रविधि र अनुसन्धानमा तीव्रता ल्याएका छन्। यसले नयाँ व्यावसायिक अवसरहरू सिर्जना गर्न र उद्योगलाई विश्वसामु प्रतिस्पर्धात्मक बनाउन महत्वपूर्ण भूमिका खेलेको पाइन्छ। नेपालमा यी दुवैमा लगानी न्यून छ। दुईमध्ये अनुसन्धानमा अत्यन्तै न्यून छ। शिक्षामा विनियोजन गरिए पनि त्यसको पूर्ण सदुपयोग भएको छैन। स्मार्ट सिटी परियोजनाहरू : सहरहरूमा स्मार्ट सिटी पहलले डिजिटल प्रविधिका माध्यमबाट सार्वजनिक सेवाहरूलाई थप प्रभावकारी बनाउने र दिगो सहरी विकासमा योगदान पुर्याएको छ। नेपालमा स्मार्ट सिटीको अवधारणा ल्याएको धेरै वर्ष भइसक्यो तर त्यसले अझै पूर्णता पाउन सकेको छैन। सरकारका यी कदमले केवल जनजीवन आधुनिकमात्र बनाएका छैनन्, बरु लगानीका लागि अनुकूल वातावरण सिर्जना गरेर देशको आर्थिक वृद्धिमा टेवा दिएका छन्। कृषि : परम्परागत स्रोतको आधुनिक रूपान्तरण कृषि थाइल्यान्डको अर्थतन्त्रको महŒवपूर्ण आधार रहँदै आएको छ। जसको मुख्य आधार भनेकै परम्परागत कृषिको सीमाहरू पार गरे आधुनिक प्रविधिहरू आत्मसात् गर्नु नै हो। प्रविधिको एकीकरण : आधुनिक कृषि प्रविधिहरू, जैविक प्रविधि र कृषिसम्बन्धी सटिक विचारको प्रयोगले उत्पादनशक्ति र गुणस्तरमा उल्लेखनीय वृद्धि भएको छ। किसानहरूले उन्नत सिँचाइ प्रणाली, आधुनिक मल र कीटनाशकको प्रयोगमार्फत उत्पादनलाई दिगो बनाएका छन्। नीति र सहयोग : सरकारका अनुदान, सहकारी कार्यक्रम र अनुसन्धान परियोजनाहरूले किसानहरूलाई नयाँ प्रविधि अपनाउन र उत्पादन विविधीकरण गर्न उत्प्रेरित गरेको छ। निर्यातमा केन्द्रीयता : आधुनिक कृषि प्रणालीको विकासले थाइल्यान्डलाई प्रमुख चामल, रबर र फलफूलका निर्यातकमध्ये एक बनाएको छ। जसले अन्तर्राष्ट्रिय बजारमा विश्वासिलो स्थान दिलाएको छ। यस आधुनिक प्रक्रियाले ग्रामीण क्षेत्रको विकासमा समेत योगदान पुर्याएको छ। साथै, थाइल्यान्डलाई वैश्विक कृषि बजारमा प्रतिस्पर्धात्मक बनाएको छ। पर्यटन : सांस्कृतिक र प्राकृतिक सौन्दर्यको संयोज थाइल्यान्डले द ल्यान्ड अफ स्माइलिजको उपाधि प्राप्त गरेको छ। त्यहाँको पर्यटन उद्योग विश्वभर प्रसिद्ध छ। यो देशमा पर्यटकको प्राय: भीडभाड भइरहन्छ। ऐतिहासिक स्थल, सांस्कृतिक सम्पदा र रमणीय समुद्र तटहरूले थाइल्यान्डलाई विश्वभरका पर्यटकहरूको आकर्षणको केन्द्र बनाएको छ। समग्र पर्यटन रणनीतिहरू पनि सर्वस्वीकार्य छन्। सरकारद्वारा विकसित भएको समग्र पर्यटन योजनाले पूर्वाधार, प्रवर्धन र सांस्कृतिक आदानप्रदानलाई समेटेर थाइल्यान्डलाई अत्याधुनिक पर्यटन गन्तव्यमा परिणत गरेको छ। स्थानीय समुदायको सहभागिता पर्यटनको अर्को विशेषता हो। स्थानीय समुदायलाई पर्यटनमा समावेश गराउने पहलले ग्रामीण विकास र सांस्कृतिक संरक्षणमा सकारात्मक प्रभाव पारेको छ। पर्यटनले देशको आर्थिक वृद्धिमा ठूलो योगदान पुर्याएको छ। थाइल्यान्डलाई अन्तर्राष्ट्रिय मानचित्रमा प्रमुख पर्यटनस्थलको रूपमा स्थापित गरेको छ। थाइल्यान्डका उत्कृष्ट विकास कार्यक्रम वान टाम्बोन वान प्रोडक्ट : थाइल्यान्डका समग्र विकासका रणनीतिहरूको उत्कृष्ट उदाहरण वान टाम्बोन वान प्रोडक्ट कार्यक्रम हो। सन् २००० को सुरुआतदेखि कार्यान्वयनमा आएको यो कार्यक्रमले स्थानीय समुदाय र साना उद्यमीहरूलाई प्रवद्र्धन गर्न ठोस नीति अपनाएको छ। यो कार्यक्रमले स्थानीय परम्परागत उत्पादनलाई विश्वबजारसम्म पुर्याउन प्राविधिक तालिम, वित्तीय सहयोग र बजार पहुँच उपलब्ध गराउने लक्ष्य लिएको थियो। यसले स्थानीय सिपाही र उद्यमीहरूलाई नवप्रवर्तन र उत्पादन सुधारको दिशामा प्रेरित गरेको पाइन्छ। कार्यक्रम सफलतापूर्वक लागू भइसकेपछि धेरै तहका गाउँ र उपजिल्लाहरूको आर्थिक स्थिति सुधारिएको छ। उत्पादनको गुणस्तर, स्थानीय श्रम कौशल र स्थानीय उत्पादनको अन्तर्राष्ट्रिय प्रतिस्पर्धात्मकता उल्लेखनीय रूपमा वृद्धि भएको छ। लगभग दुई दशकको अवधिमा उक्त कार्यक्रमले गाउँमा आधारित विकासको एक नमुना प्रदान गरेको छ। यस कार्यक्रमको दीर्घकालीन प्रभाव र निरन्तर सुधारले सरकारी नीति र स्थानीय सहभागिताको मेलमिलाप (सहकार्य)ले कसरी विकास सफल र सम्भव हुन्छ भन्ने प्रमाणित गरेको छ। थाइल्यान्डबाट नेपालका लागि सिकाइ विकासोन्मुख देश नेपाल, जसको समृद्ध सांस्कृतिक धरोहर र प्राकृतिक स्रोतहरू आदि छ, थाइल्यान्डबाट धेरै महŒवपूर्ण पाठहरू सिक्न सक्छ : पूर्वाधार विकासमा लगानी : नेपालले थाइल्यान्डका जस्तै सडक, विमानस्थल र क्षेत्रीयप्रान्तीय सम्बन्धलाई सुदृढ गर्ने योजनाहरू अवलम्बन गर्न सक्छ। आधुनिक पूर्वाधारले आन्तरिक विकासलाई मात्र प्रोत्साहन गर्दैन, अन्तर्राष्ट्रिय व्यापार र लगानीका अवसरहरू पनि सिर्जना गर्दछ। डिजिटल रूपान्तरण नीति : थाइल्यान्ड ४० जस्ता डिजिटल रणनीतिहरूलाई अपनाएर नेपालले आफ्नो प्रविधि क्षेत्रमा नवीनता र स्टार्टअप इकोसिस्टम विकास गर्न सक्छ। जसले पारम्परिक उद्योगलाई आधुनिक प्रविधिसँग एकीकृत गर्न सहयोग पुर्याउँछ। कृषिमा आधुनिकीकरण : नेपालले आधुनिक कृषि उपकरण, प्राविधिक प्रशिक्षण र सहकारी कार्यक्रममार्फत उत्पादनमा वृद्धि तथा गुणस्तर सुधार गर्न सक्छ। अनुसन्धान र प्रविधि हस्तान्तरणले नेपाली किसानको उत्पादन क्षमता बढाउन सक्छ। पर्यटन प्रवद्र्धन रणनीति : नेपालले सुन्दर प्राकृतिक र सांस्कृतिक सम्पदाहरूलाई समग्र पर्यटन योजनासँग जोडेर अन्तर्राष्ट्रिय पर्यटकहरूलाई आकर्षित गर्न सक्छ। दिगो पर्यटन र स्थानीय समुदायको सहभागितालाई बढावा दिन थाइल्यान्डबाट सिक्न सकिने थुप्रै पाठ महŒवपूर्ण छन्। नीतिगत नवप्रवर्तन : ओटीओपीजस्ता कार्यक्रमहरूले स्थानीय उत्पादन र उद्यमशीलता प्रवद्र्धनमा सकारात्मक भूमिका खेलेका छन्। नेपालले पनि साना र मध्यम उद्यमलाई सहयोग पुर्याउने नीति अपनाएर क्षेत्रीय विकासमा सन्तुलित वृद्धि हासिल गर्न सक्छ।"
यसकारण विद्युतीय सेवा कर,"विद्युतीय सेवा कर के हो ? विद्युतीय सेवा कर डिजिटल प्लेटफर्म वा अनलाइन सेवाहरूमार्फत प्रदान गरिने सेवाहरूमा लागू गरिन्छ। यो कर सामान्यतया इन्टरनेटआधारित कम्पनीहरू जस्तै सामाजिक सञ्जाल, अनलाइन बजार, स्ट्रिमिङ सेवाहरू र अन्य डिजिटल सेवा प्रदायकहरूले उत्पन्न गर्ने आम्दानीमा लगाइन्छ। यसको मुख्य उद्देश्य डिजिटल अर्थतन्त्रबाट राजस्व संकलन गर्नु र परम्परागत कर प्रणालीमा डिजिटल व्यवसायहरूको उचित प्रतिनिधित्व सुनिश्चित गर्नु हो। विद्युतीय सेवा कर (डिजिटल सर्भिस ट्याक्स) सम्बन्धी कार्यविधि, २०८१ अनुसार सूचना प्रविधिको माध्यमबाट न्यूनतम मानवीय हस्तक्षेपमा सञ्चालन हुने सेवा, जस्तै विज्ञापन सेवा, चलचित्र, टेलिभिजन, संगीत, क्लाउड सेवा, गेमिङ सेवा, मोबाइल एप्लिकेसन, सफ्टवेयर आपूर्ति र अद्यावधिकलगायतका सेवामा लाग्ने कर विद्युतीय सेवा कर हो। विश्वमा विद्युतीय सेवा करको अवधारणा विश्वमा विद्युतीय सेवा करको अवधारणा डिजिटल अर्थतन्त्रको विस्तारसँगै विकसित भएको हो, जब इन्टरनेट प्रविधिको विकासले परम्परागत कर प्रणालीलाई चुनौती दिन थाल्यो। १९९० दशकदेखि नै भौतिक उपस्थिति बिना सेवा दिने कम्पनीहरू (जस्तै गुगल, अमेजन, फेसबुक) ले कर आधार क्षयीकरण र मुनाफा स्थानान्तरण (बीईपीएस) को समस्या बढाए। यस समस्यालाई समाधान गर्न ओईसीडी र जी२० ले सन् २०१३ मा (बीईपीएस) परियोजना सुरु गरे पनि एकरूपतामा समाधान नआएपछि फ्रान्स (३ प्रतिशत गाफा ट्याक्स), इटाली, स्पेन, बेलायत र भारतले आफ्ना डीएसटी (डिजिटल ट्याक्स) नीति लागू गरे। ओईसीडीले सन् २०१९ मा पिलर वन (मुनाफा पुनर्वितरण) र पिलर टु (१५ प्रतिशत न्यूनतम कर दर) प्रस्ताव गरेको थियो जसलाई सन् २०२१ मा १ सय ३७ देशहरूले समर्थन गरे। तर कार्यान्वयनमा ढिलाइ हुँदा क्यानडालगायतका देशहरूले आफ्नै डीएसटी लागू गरे र बहुपक्षीय सन्धि सन् २०२५ मा कार्यान्वयनमा आउने अपेक्षा गरिएको छ। विद्युतीय सेवा करको दायरा एआई, क्लाउड, स्ट्रिमिङलगायत आधुनिक डिजिटल सेवाहरूमा विस्तार हुँदैछ, तर यसको एकरूपता र पूर्ण कार्यान्वयन अझै अनिश्चित छ। नेपालमा विद्युतीय सेवा कर आर्थिक ऐन ,२०७५ ले डिजिटल सेवामा कर लगाउने व्यवस्था गरेपछि फेसबुक, गुगल, नेटफ्लिक्सजस्ता विदेशी सेवा प्रदायकहरूबाट कर संकलनको प्रस्ताव अघि आयो। आर्थिक वर्ष २०७६७७ को बजेटले गैरबासिन्दा कम्पनीलाई कर दायरामा ल्याउने नीति ल्यायो भने आर्थिक ऐन २०७७ ले डिजिटल विज्ञापनमा करको कानुनी आधार तयार गर्यो। २०७८ मा २ प्रतिशत दरको विद्युतीय सेवा कर घोषणा भयो जसअनुसार नेपालमा भौतिक उपस्थिति नभएका कम्पनीले प्यानमा दर्ता गर्नुपर्ने व्यवस्था गरियो। आर्थिक ऐन २०७९ ले १३ प्रतिशत भ्याट र २ प्रतिशत विद्युतीय सेवा कर लागू गर्दै डिजिटल सेवा (जस्तै सामाजिक सञ्जाल विज्ञापन, ईकमर्स, सब्सक्रिप्सन) करयोग्य बनायो। विद्युतीय सेवा कर सम्बन्धी कार्यविधि, २०७९ जारी भएपछि यसको कार्यान्वयन सुरु भयो र पछिल्लो कार्यविधि, २०८१ ले कर प्रक्रिया अझ स्पष्ट पार्यो। वार्षिक ३० लाखसम्मको कारोबारमा कर छुट छ, सोभन्दा बढीमा सम्पूर्ण रकममा कर लाग्छ। ३० दिनभित्र पान दर्ता र ३ महिनाभित्र भुक्तानी अनिवार्य छ, अन्यथा १५ प्रतिशत वार्षिक ब्याज लाग्छ। मूल्य अभिवृद्धि कर ऐन, २०५२ संशोधन गरी गैरबासिन्दा सेवा प्रदायकलाई भ्याटमा दर्ता गराउने व्यवस्था गरिएको छ। कार्यविधिहरूले कर प्रशासन, सेवा वर्गीकरण र जरिबाना प्रक्रिया स्पष्ट पारेका छन्। यसको कार्यान्वयन आन्तरिक राजस्व विभागले गर्छ र ठूला करदाता कार्यालयले अनलाइन पोर्टलमार्फत दर्ता र कर दाखिलाको सुविधा प्रदान गरिरहेको छ। विद्युतीय सेवा करमा दर्ता भएका करदाताहरू मुलुकमा विद्युतीय सेवा करमा हालसम्म १९ वटा अन्तर्राष्ट्रिय डिजिटल सेवा प्रदायकहरू दर्ता भएका छन् जसमा गुगल एसिया पसिफिक प्रालि, मेटा प्लेटफम्र्स आयरल्यान्ड लिमिटेड, गुगल आयरल्याण्ड लिमिटेड, टिकटोक प्रालि, नेटफ्लिक्स प्रालि, माइक्रोसफ्ट क्षेत्रीय बिक्री प्रालि, अमेजन वेब सेवा इन्क, अमेजन डट कम सेवा एलएलसी, एडोबी सिस्टम्स सफ्टवेयर आयरल्यान्ड लिमिटेड र जोहो कर्पोरेसन प्रालिलगायतका ठूला टेक कम्पनीहरू समावेश छन्। साथै, प्रोमेट्रिक जापान कम्पनी लिमिटेड, ईबीएससीओ इन्टरनेसनल इन्क, एसोसिएसन अफ चार्टर्ड सर्टिफाइड एकाउन्टेन्ट्स, पीअरसन एजुकेसन लिमिटेड, एप्पल डिस्ट्रीब्युसन इन्टरनेसनल लिमिटेड र एप्पल सर्भिसेस प्रालि जस्ता शैक्षिक तथा व्यावसायिक सेवाहरू प्रदान गर्ने कम्पनीहरू पनि दर्ता भएका छन्। यी कम्पनीहरूले नेपालमा डिजिटल सेवा प्रदान गर्ने भएकाले नेपाल सरकारले तिनीहरूलाई करको दायरामा ल्याई २ प्रतिशत विद्युतीय सेवा कर संकलन गर्ने प्रक्रिया अघि बढाएको छ। विद्युतीय सेवा करको संकलनको अवस्था आर्थिक वर्ष विद्युतीय सेवा करको कार्यान्वयन अवस्था (रु) २०७९८० पहिलो वर्षको कार्यान्वयन ९१७०८५१४८० २०८०८१ दोस्रो वर्ष, प्रक्रिया सुधार ३७,०४,६२,०७००० २०८१८२ को फागुन मसान्तसम्म तेस्रो वर्ष, प्रक्रियागत र कानुनी सुधार ३४,११,७३,२४२०० स्रोत: आन्तरिक राजस्व विभाग लाजिम्पाट, काठमाडौं नेपालमा विद्युतीय सेवा करको संकलनको अवस्था प्रस्तुत गरिएको डाटाको आधारमा विश्लेषण गर्दा केही महŒवपूर्ण पक्षहरू देखा पर्छ। सुरुवात र सुधारको प्रक्रिया: २०७९८० को आर्थिक वर्षमा विद्युतीय सेवा करको संकलन ९१७०८५१४८० रुपैयाँ भएको छ। यो पहिलो वर्षको कार्यान्वयनको परिणाम हो र यसमा कम संकलन देखिन्छ जसले पहिलो वर्षमा प्रणालीको सुरुवातका समस्याहरू र प्रशासनिक चुनौतीहरूको संकेत गर्दछ। २०८०८१ मा दोस्रो वर्षको क्रममा प्रक्रिया सुधारको साथ विद्युतीय सेवा कर संकलन ३७०४६२०७००० रुपैयाँ पुगेको छ। यो अघिल्लो वर्षको तुलनामा धेरै ठूलो वृद्धि हो जसले प्रक्रियागत सुधार र कर संकलन प्रणालीको सुदृढीकरणको परिणामको रूपमा राम्रो प्रगति देखाउँछ। तेस्रो वर्षको सुधार र संकलन: २०८१८२ को फाल्गुण मसान्तसम्म विद्युतीय सेवा कर संकलन ३४,११,७३,२४२०० रुपैयाँ भएको छ। यो पनि उल्लेखनीय संकलन हो र प्रक्रियागत र कानुनी सुधारहरूको प्रभाव देखाउँछ। तेस्रो वर्षमा यो संकलन भने दोस्रो वर्षको तुलनामा बढ्ने निश्चित छ। चालु आव २०८१०८२ को बाँकीको चार महिनामा यो संकलन बढ्नेछ। नेपालमा विद्युतीय सेवा करको सम्भावना नेपालमा विद्युतीय सेवा करको सम्भावना उच्च छ किनभने फेसबुक, गुगल, युट्युब, नेटफ्लिक्स, अमेजन, एप्पल सेवा, क्लाउड कम्प्युटिङ, मोबाइल एप्सजस्ता डिजिटल सेवाहरूको प्रयोग तीव्र रूपमा बढिरहेको छ। हालको कर संकलन ३४३५ करोड भए पनि नीति सुधार, प्रविधिको सुदृढीकरण, अन्तर्राष्ट्रिय सहकार्य र कानुनी स्पष्टतामार्फत यो १ अर्ब वा सोभन्दा माथि पुर्याउन सकिने सम्भावना छ। भारत, फ्रान्स, बेलायत, स्पेनजस्ता देशहरूले २६ प्रतिशत डिजिटल सेवा कर लागू गरिसकेको सन्दर्भमा नेपालले पनि कर दर परिमार्जन, अन्तर्राष्ट्रिय कर प्रणालीसँग समन्वय र प्रविधिमा सुधारमार्फत कर संकलन प्रभावकारी बनाउन सक्नेछ। विद्युतीय सेवा करका प्रभाव नेपालमा विद्युतीय सेवा कर लागू भएसँगै राजस्व संकलनमा वृद्धि, डिजिटल व्यवसाय प्रवद्र्धन र कर प्रणाली सुधारजस्ता सकारात्मक प्रभावहरू देखिएका छन्। यसले विदेशी डिजिटल सेवा प्रदायकलाई कर दायरामा ल्याई प्रतिस्पर्धात्मक समानता कायम गरेको छ जसले नेपाली कम्पनीहरूलाई लाभ पुग्नेछ। संकलित राजस्व डिजिटल पूर्वाधार र सार्वजनिक सेवामा लगानी गर्न प्रयोग हुन सक्ने हुँदा डिजिटल पहुँच विस्तार र प्रविधि हस्तान्तरणमा टेवा पुग्नेछ। तर, यसले सेवाको लागत बढाउन सक्ने, साना व्यवसायलाई असर गर्न सक्ने र विदेशी कम्पनीहरूको आकर्षण घटाउने सम्भावना पनि छ। कमजोर अनुगमन संयन्त्र, झन्झटिलो प्रणाली र दर्ता प्रक्रियाको जटिलता लगायतका चुनौतीहरूलाई सम्बोधन नगरेमा यसको प्रभावकारिता सीमित रहन सक्छ। तसर्थ, नीतिगत स्पष्टता, प्रविधिगत सुधार र अन्तर्राष्ट्रिय सहकार्यमार्फत यस कर प्रणालीलाई प्रभावकारी बनाउन आवश्यक छ। विद्युतीय सेवा कर सम्बद्ध समस्या नेपालमा विद्युतीय सेवा कर लागू गर्दा कानुनी अस्पष्टता, प्रविधिको अभाव, आर्थिक बोझ र प्रशासनिक कमजोरीजस्ता समस्या देखिएका छन्। गैरबासिन्दा कम्पनीहरूको दर्ता र अनुपालन सुनिश्चित गर्ने स्पष्ट कानुनी प्रावधान नभएकाले गुगल, फेसबुक, नेटफ्लिक्सजस्ता सेवाबाट कर असुली चुनौतीपूर्ण बनेको छ। डिजिटल कारोबार ट्र्याक गर्ने प्रविधि, स्वचालित भुक्तानी प्रणाली र अन्तर्राष्ट्रिय कर सम्झौता नहुँदा कर संकलन जटिल बनेको छ। यसले सेवाहरू महँगो बनाउँदै उपभोक्तामाथि आर्थिक भार थोपर्ने, साना व्यवसायहरूलाई असर गर्ने र केही विदेशी कम्पनीहरूलाई नेपालमा सेवा सीमित गर्न प्रेरित गर्न सक्ने सम्भावना छ। समस्याको समाधानका लागि स्पष्ट कानुनी परिभाषा, कर प्रणालीको स्वचालन, अन्तर्राष्ट्रिय समन्वय, र साना व्यवसायलाई कर सहुलियत आवश्यक छ, अन्यथा विद्युतीय सेवा करको गलत कार्यान्वयनले नवप्रवर्तन र राजस्वमा नकारात्मक असर पार्न सक्छ। यादव आन्तरिक राजस्व विभाग लाजिम्पाटका शाखा अधिकृत हुन्।"
प्रांगारिक कृषि प्रवर्द्धनमा सामुदायिक सहभागिता,"नेपालको संविधान २०७२ ले शुद्ध खाद्यान्न तथा स्वस्थ वातावरणमाथि मौलिक हकका रूपमा, खाद्य सम्प्रभुता एवं खाद्य अधिकार (धारा३६), उपभोक्ताको शुद्ध खाद्यान्न माथिको हक (धारा४४) साथै वातावरण तथा प्राकृतिक संरक्षण (धारा२५, ३०, ५१) समेत सुनिश्चित गर्ने राष्ट्रिय लक्ष्य राखेको छ। सोको कार्यान्वयन हेतु खाद्य अधिकार तथा खाद्य सम्प्रभुतासम्बन्धी ऐन २०७५, उपभोक्ता संरक्षण ऐन २०७५, लगायत, वातावरण संरक्षण ऐन २०७६ जस्ता अनेकौं कानुनी प्रावधान तर्जुमा गरेको छ। प्रांगारिक कृषि, आवश्यकता र समस्या : हालको आधुनिक कृषि प्रणालीले उत्पादन त बढेको होला तर यसले माटो, पर्यावरण र जनस्वास्थ्यमा गम्भीर असर पारिरहेको छ। यिनै समस्या समाधान गर्न हेतु प्रांगारिक कृषिको अवधारणा विकास भएको हो। यस प्रांगारिक कृषिको मूल उद्देश्य भनेको पर्यावरणीय सन्तुलन कायम राखी दिगो कृषि उत्पादन गर्नु हो। यसले दिगो विकासका निमित्त आर्थिक, सामाजिक र पर्यावरण तिनै पाटालाई समेटेर समतामूलक, सन्तुलित तथा स्वस्थ पर्यावरणका साथै भावी पुस्ताको समेत कल्याणको सुनिश्चितता गर्दै खाद्यान्न उत्पादनमा जोड दिन्छ। परम्परागत खेतीको विपरीत, प्रांगारिक कृषिमा रासायानिक विषादीहरू जस्तै कीटनाशक, झारनाशक र रासायनिक मललाई पूर्ण रूपमा बन्देज गरिन्छ। माटोको उर्वरा शक्ति कायम राख्न, रोग, किरा र झारपात नियन्त्रण गर्न र विविधता बढाउन प्राकृतिक विधिहरू अवलम्बन गरिएको हुन्छ। यस दृष्टिकोणले प्रांगारिक कृषिले, हालको कृषि प्रणालीले पारिरहेको नकारात्मक वातावरणीय प्रभावहरूलाई न्यूनीकरण गर्नुका साथै उपभोक्ताहरूका लागि स्वस्थ आहार प्रदान गर्न टेवा पुयाउँछ। नेपालमा समेत सन् १९८६ मा नै गैरसरकारी क्षेत्रमार्फत दिगो कृषि संस्था इन्सानको स्थापना भएपश्चात् नेपालमा प्रांगारिक कृषि प्रवद्र्धनको अभियानले संस्थागत स्वरूप लिएको हो। सरकारी नीतिमा भने दसौं पञ्चवर्षीय योजना (२०५९६०२०६३६४) मा पहिलो पटक प्रांगारिक कृषिले प्रवेश पायो। राष्ट्रिय कृषि नीति २०६१ मा स्पष्ट रूपमा प्रांगारिक कृषिलाई निर्यातको लागि प्रोत्साहन गर्ने कुरा उल्लेख भयो। यसरी नीतिगत रूपमै राज्यले प्रांगारिक कृषिलाई महत्वका साथ आत्मसाथ गरेता पनि व्यावहारिक रूपमा भने यसको अभ्यास अझै पनि न्यून छ। प्रांगारिक कृषि यसरी पछि पर्नुको मुख्य कारण यसमा निहित उत्पादन र बजारीकरणमा रहेका समस्या हुन्। प्रांगारिक उत्पादनमा लाग्ने उत्पादन सामग्री जस्तै प्रांगारिक मल, प्रांगारिक विषादी, प्रांगारिक बीउबिजन आदिको प्रभावकारिता र उपलब्धताजस्ता उत्पादन निहित समस्या छन् भने यसको बजारीकरण गर्न प्रमाणीकरण, आधिकारिक बजार, मूल्य निर्धारण आदिमा समेत चुनौती छन्। यिनै चुनौती समाधान गर्न मकवानपुर जिल्लाको चित्लाङमा, मदन भण्डारी विज्ञान तथा प्रविधि विश्वविद्यालयले प्रांगारिक कृषि कार्यक्रमको पाठ्यक्रम बनाइ नितान्त प्रांगारिक कृषिमा स्नातकोत्तर र विद्यावारिधि अध्यानअध्यापन र अनुसन्धान गराइरहेको छ। यसै सिलसिलामा विश्वविद्यालयमा बृहत् छलफलपश्चात् चित्लाङमा प्रांगारिक कृषि उत्थान हेतु प्रांगारिक कम्युनिटी सपोर्टेड एग्रिकल्चर (सीएसए) समेत स्थापना भएको छ। प्रांगारिक कम्युनिटी सपोर्टेड एग्रिकल्चर : यो सीएसए कृषि प्रणालीमा हाल देखिएका समस्या चिर्न विकास गरिएको वैकल्पिक खाद्य उत्पादन र मार्केटिङ मोडेल हो। यसमा जागरूक समुदाय मिलेर आफूलाई चाहिने आहार उत्पादन गर्न कृषकहरूलाई जिम्मा दिइन्छ। त्यही अनुरूप कृषकले उत्पादन गर्छन् र आफ्नो उत्पादन सिधै उपभोक्तालाई बिक्री गर्छन्। जसले गर्दा उत्पादकले आफ्नो लागतको उचित मूल्य पाउँछन् भने उपभोक्ताले आफूले खोजेको शुद्ध ताजा उत्पादन पाउँछन्। सीएसएकोे उत्पत्ति सन् १९६५ तिर जापानमा भएको थियो। सन् १९७० मा जापानमा ताइकेई प्रणाली सुरु भयो, जसमा उपभोक्ता र उत्पादकले प्रत्यक्ष सहकार्य गर्दै प्रांगारिक उत्पादनलाई प्रवर्धन गरे। त्यसै वर्ष, स्विट्जरल्यान्डमा नागरिक संघहरूको सहकार्यमा लेस जार्दिन्स डे कोकाग्ने स्थापना भएको थियो। सन् १९८६ मा, अमेरिकामा सीएसए प्रणालीको सुरुवात भयो। त्यसै वर्ष जर्मनीमा सोलिडारिचे ल्यान्डविस्र्चाफ्ट प्रणाली सुरु भयो। सन् १९९९ मा, डेनमार्कमा आस्र्टिडेर्ने प्रणाली सुरु भयो भने सन् २००१ मा फ्रान्सले एएमएपी प्रणाली सुरु गयो। यसरी सहरी उपभोक्ताहरूको समूहले ग्रामीण विकास एनजीओसँगको सहकार्यमा साना र सीमान्त उत्पादकहरूलाई प्रांगारिक बजारको अवसर दिनुका साथै उचित मूल्यमा उत्पादन र उपभोग गरिरहेका छन्। चीनमा समेत २५४ सीएसए फार्महरू विकास भई उत्पादन बिक्री प्लेटफर्म सञ्चालनमा छन्। सीएसए सञ्चालनको प्रक्रिया, संरचना र मापदण्ड ठाउँ, समय र समुदाय वा देशअनुसार फरकफरक हुन सक्छ। सञ्चालन प्रक्रिया, संरचना, मापदण्ड आदि फरक भएता पनि यसको साझा उद्देश्य भनेको उत्पादक उपभोक्ताबीच सिधा सम्पर्क निर्माण गर्नु हो। यसरी उत्पादकउपभोक्ता बीच एक संस्था खडा हुन्छ। र यस संस्थामा विभिन्न कार्यक्रम राख्न सकिन्छ। स्थानीय साधनस्रोतको पहिचान गरी अधिकतम उपयोग गर्ने, जैविक विविधता कायम राख्ने, रैथाने बालीको संरक्षण गर्ने, उत्पादन लागत घटाई उत्पादन गर्ने, प्रांगारिक कृषिका सिद्धान्त पालना गर्ने, अग्रिम भुक्तानीमार्फत लागत खर्च जुटाउने, जोखिम न्यूनीकरण हेतु क्षतिको भार दुवै पक्षले बेहोर्ने आदि। मूलत: यस व्यवस्थामा उत्पादक र उपभोक्ताबीच प्रत्यक्ष किनबेच हुने हुँदा नाफा जति सिधै उत्पादकले पाउने भयो भने उपभोक्ताले ताजा शुद्ध खाद्य वस्तु सुपथ मूल्यमा पाउने हुन्छ। यसै सिलसिलामा यस विश्वविद्यालयको अगुवाइमा प्रांगारिक सिद्धान्त पालना गर्दै, अन्तर्राष्ट्रिय ग्रेडिङ मापदण्डमार्फत शुद्ध ताजा तरकारीको उच्च गुणस्तर सुनिश्चित गर्दै सीएसए सुरु भएको छ। यस कार्यक्रममा १० जना उत्पादक र १७ जना उपभोक्ता आबद्ध भई संस्था निर्माण भएको छ। यस संस्थाअन्तर्गत उपभोक्ताले सिधै फार्मबाट स्वस्थ, ताजा प्रांगारिक तरकारीको टोकरी प्राप्त गर्छन् भने उत्पादकले पनि उपभोक्ताबाट सिधै उचित प्रिमियम मूल्य पाउँछन्। यस कार्यक्रममा गुणस्तर नियन्त्रण प्रणालीअन्तर्गत प्रांगारिक निरीक्षण तथा प्रमाणीकरण, अन्तर्राष्ट्रिय मापदण्ड अनुरूप ग्रेडिङ प्रणालीसमेत सामेल गरिएको छ। सिद्धान्तत: यस कार्यक्रममा समुदायले सेयरधनीको रूपमा आफ्नो उपभोगको लागि खाद्य उत्पादनमा लगानी गर्दछ। यसरी सामुदायिक उपभोक्ताले खरिद पूर्वताजा प्रांगारिक तरकारीको मूल्य साप्ताहिक रूपमा भुक्तान गर्छन् भने किसानले पनि प्रारम्भिक सहमतिअनुसार उत्पादन गरी सो समय अवधिभर तरकारीको टोकरी आपूर्ति गर्छ। प्रांगारिक सीएसएका फाइदाहरू ? : प्रांगारिक सीएसएले स्थानीय किसानलाई उपभोक्तासँग जोड्दै दिगो खाद्य प्रणालीलाई प्रवद्र्धन गर्छ। यसले ताजा, मौसमी उत्पादनहरू उपलब्ध गराई खाद्य सुरक्षालाई बढावा दिन्छ र स्थानीय अर्थतन्त्रलाई थप मजबुत बनाउँछ। साथै यसले उपभोक्ताको शुद्ध खाद्यान्न माथिको पहुँचमा समेत बढावा दिन्छ। यसले कार्बन फुटप्रिन्ट घटाउने र जैविक विविधता बढाउनुका साथै वातावरणीय दिगोपनमा योगदान पुयाउँछ। यसमा लगानी गर्नाले रोजगारी सिर्जना गर्न र साना तथा मझौला स्तरको कृषिलाई समेत प्रवद्र्धन गर्दछ। यसले सामुदायिक सम्बन्धलाई बलियो बनाउँछ र खाद्य स्रोत र कृषि अभ्यासहरूमा सचेतना बढाउँछ। निश्चित प्रांगारिक मापदण्ड पूरा गर्दै यस समूहलाई तेस्रो पक्षद्वारा गरिने सामूहिक प्रांगारिक प्रमाणीकरण पद्धतिसँग पंक्तिबद्ध गर्दै प्रमाणित गरेर उत्पादन निर्यातसमेत गर्न सकिन्छ। निष्कर्ष : विषादी र रासायनिक मलको प्रयोगबाट पारिस्थितिक तथा जना स्वास्थ्यमा भइरहेको नराम्रो दीर्घकालीन प्रभाव निर्मूल पार्न प्रांगारिक कृषिको विकल्प नरहेको हुँदा प्रांगारिक कृषिसम्बन्धी स्थानीयदेखि राष्ट्रियस्तरसम्मै नीति निर्माण गरी तिनको कार्यान्वयन सुनिश्चित गर्न प्राथमिकता दिनुपर्ने आवश्यक देखिन्छ। त्यस्ता नीतिहरूमा प्रांगारिक खेती सम्बन्धित उत्पादन तथा बजार व्यवस्थापनका समस्या समाधान हेतु ठोस व्यवस्था मिलाउनुपर्ने हुन्छ। प्रांगारिक कृषि शिक्षालाई विद्यालयदेखि विश्वविद्यालय स्तरसम्म अनिवार्य पाठ्यक्रमको रूपमा समावेश गर्नुपर्ने देखिन्छ भने कृषक केन्द्रित प्रांगारिक खेतीसम्बन्धी तालिम गोष्ठी सञ्चालन गर्नु पर्दछ। हरेक प्रदेशमा प्रांगारिक कृषि अनुसन्धान केन्द्र स्थापना गरी अनुसन्धानमा जोड दिने र स्थानीय तहदेखि संघीय तहसम्म प्रांगारिक कृषि प्रवद्र्धन गर्न समर्पित विभाग र शाखाहरूको स्थापना गर्न राज्यले पहल लिनुपर्ने हुन्छ भने प्रांगारिक कृषिबारे जनचेतना अभिवृद्धि गर्नुपर्ने हुन्छ। प्रांगारिक कृषि उत्थान हेतु विकास भएका प्रांगारिक सीएसएलगायतका आयोजनाहरूलाई राज्यले वैधानिकता दिने व्यवस्था मिलाउनुका साथै त्यस्ता आयोजनाहरूलाई राज्यले साथ समर्थन दिनु पर्ने आवश्यक देखिन्छ। सुझावहरू : १ प्रांगारिक कृषिको प्रवर्धन निमित्त नीतिगत, संरचनागत र जनशक्ति क्षमताका साथै जनचेतना र नागरिक जागरणजस्ता कामहरू प्राथमिकताका साथ अगाडि बढाउने। २ प्रांगारिक सीएसएलाई प्रभावकारी बनाउन कृषि तथा पशुपन्छी विकास मन्त्रालयको प्रांगारिक कृषि उत्पादन तथा प्रशोधन प्रणाली राष्ट्रिय समन्वय समिति अन्तर्गतको राष्ट्रिय सम्बन्धन प्रदायक निकायमा प्रांगारिक सीएसएलाई समेत प्रमाणित गर्ने प्रक्रिया निर्माण गर्ने। ३ कृषि तथा पशुपन्छी विकास मन्त्रालय, कृषि विभाग, नेपाल कृषि अनुसन्धान परिषद्लगायतमा प्रांगारिक कृषि सम्बन्धित शाखा तथा अनुसन्धान केन्द्र स्थापना गर्दै, अनुसन्धान तथा नवप्रवद्र्धनका काममा जोड दिने। यसका साथै किसानबाट किसानले सिक्ने कार्यक्रमलाई प्राथमिकतामा राखी देशव्यापी अभियान सञ्चालन गर्ने। ४ कृषि तथा वन विज्ञान विश्वविद्यालय, त्रिभुवन विश्वविद्यालय तथा अन्य कृषि अध्ययन अध्यापन गर्ने गराउने संस्थाहरूले प्रांगारिक कृषि अध्ययन विभाग स्थापना गरी प्रांगारिक कृषि प्रवद्र्धन गर्ने पाठ्यक्रम विकास गर्दै अध्ययन, अध्यापन गराउँदै आवश्यक जनशक्ति उत्पादन गर्नुपर्ने देखिन्छ। आचार्य मदन भण्डारी विज्ञान तथा प्रविधि विश्वविद्यालयअन्तर्गत प्रांगारिक कृषि कार्यक्रममा स्नातकोत्तर तहमा अध्ययनरत छन्। डा बसी मदन भण्डारी विज्ञान तथा प्रविधि विश्वविद्यालयअन्तर्गत प्रांगारिक कृषि कार्यक्रममा उपप्राध्यापकको रूपमा कार्यरत छन्।"
मासिंदै इनार,"रौतहट : ग्रामीण क्षेत्रमा बनाइएका परम्परागत इनार प्रयोगमा नआएपछि मासिँदै गएका छन्। आधुनिक युगमा इनारको संरक्षणभन्दा चापाकल तथा पानी आउने स्वचालित धारा जडानको क्रम बढेपछि इनारको प्रयोग न्यून हुँदा मासिने अवस्थामा पुगेको हो। खानेपानी तथा अन्य प्रयोजनका लागि पहिला पहिला निर्माण गरिएका इनार चापाकल प्रयोगमा आइसकेपछि प्रयोगमा कमी आउन लागेको स्थानीय बताउँछन्। इनारलाई ढाकछोप नगर्दा पानीमा फोहरमैला, धुलो पस्ने भएकाले पानी प्रदुषण हुने र उक्त पानी खान नमिल्ने भन्ने नयाँ पुस्ताको बुझाइको कारण इनारको संरक्षणमा बेवास्ता गरिएको चन्द्रपुर नगरपालिका७ का सोनालाल चौधरी बताउँछन्। करिब दुई सयभन्दा बढी घरधुरी रहेको मोथियाही टोलमा चार वटा इनार प्रयोगमा थियो। अहिले दुई वटा प्रयोग विहीन अवस्थामा छ भने दुई वटा इनारको पानी पिउनको लागिभन्दा लुगा धुन, भाँडा माझ्न, नुहाउन र गाईवस्तुलाई खुवाउन प्रयोगमा रहेको स्थानीय बलिराम चौधरी बताउँछन्। खानेपानीको सरकारी तथा सामुदायिक धाराको व्यवस्था नभए पनि उक्त टोलमा चापाकल भने अधिकांशको घरमा देखिन्छ। पिउनको लागि चापाकलकै पानी प्रयोग गरिन्छ। यस्तै चन्द्रपुर२ जुडिबेलामा परम्परागत इनार चार ठाउँमा थियो। हाल एउटा मात्र प्रयोगमा रहेको स्थानीय जोखन चौधरी बताउँछन्। 'करिब डेढ दशक अघिसम्म सर्वसाधारणले इनारकै पानी खाने, नुहाउनेलगायत अन्य दैनिक कामकाजमा प्रयोग गर्थे', उनले भने। 'चाडबाडका समयमा इनारको पुजापाठ गरिन्थ्यो। किसानले उत्पादन गरेका अन्न सबैभन्दा पहिला इनारमा चढाउने परम्परा थियो। अहिले त इनारै मासियो। परम्परा समेत नासियो', उनले थपे। गुजरा नगरपालिका मैराका किसान जगन्नाथ साहले इनारमा कोइला माताको बास हुने भएकोले यसको संरक्षण गर्न आवश्यक रहेको बताए। यति मात्र नभई, छोराछोरीको विवाहमा मधेशी महिलाले बिहान कोइला माताको भक्ति गान गाउँदै पूजापाठ गर्ने परम्परा रहेको छ। किसान साह भन्छन्, 'विगतमा प्रत्येक टोलमा र मठमन्दिरमा कम्तिमा एउटा इनार हुन्थ्यो। ऐतिहासिक तथा धार्मिक महत्व बोकेका इनार पछिल्लो समयमा लोप हुँदै गएको छ।' इनारमा ऐतिहासिक शिलालेख पनि पाइन्थ्यो। त्यसबाट त्यस समयका केही कुरा बुझ्न सहज हुन्थ्यो। तसर्थ इनारको संरक्षण आवश्यक रहेको जोड दिँदै चन्द्रपुर नगरपालिकाका पूर्व प्रमुख रामचन्द्र चौधरीले यसको संरक्षण गरिएन भने भविष्यमा सन्ततिले इनार देख्नसमेत नपाउने तर्क गरे। गाउँघरमा कुनैबेला आगलागी हुँदा आगो निभाउन इनारकै पानि प्रयोग गरिन्थ्यो। अहिलेको चापाकलबाट आगो निभाउन प्रयास गर्दा धनजनको निकै क्षति भइसक्छ। स्थानीय सरकारले इनारको संरक्षण र सरसफाइमा सहकार्य गर्नुपर्ने उनको भनाइ छ।"
इराक पुगेकी युवतीको पेटमा ११ वटा तिखा सुई,"काठमाडौं : सुर्खेतकी २२ वर्षीया अनिता परियार नाम परिवर्तन वैदेशिक रोजगारीको लागि कुबेत जान भन्दै गाउँकै एजेन्ट पञ्चलाल तामाङको सम्पर्कमा पुगिन्। एजेन्टसँगै मिलेर उनलाई नेपालबाट घरी ओमान त घरी कुबेत लैजाने भन्दै अन्ततः उनलाई इराकमा बिक्री गरियो। तस्करहरूको फन्दामा पुगेकी अनिताले इराकमा चरम यातना भोगिन्। उनीमाथि श्रमशोषण, यौनशोषण तथा घरेलु हिंसासमेत भएको छ। नेपाल प्रहरीको मानव बेचबिखन तथा अनुसन्धान ब्युरोका प्रवक्ता नरेन्द्र कुँवरले तस्करको फन्दामा परेकी ती युवती २०८० को जेठमा इराक पुगेको जानकारी दिए। उनका अनुसार २०८० जेठको १३ गते घरेलु कामदारका लागि नेपालबाट दुबईका लागि उडेकी अनितालाई दुबईमा बस्ने आशाकाजी तामाङले लिन आएका थिए। एक हप्ता दुबईमा नै राखी उनले अनितालाई इराकको बग्दादमा पुर्याएका थिए। घरमा बुवाआमा र एक भाइमात्रै रहेको अनितामा घरको सबै जिम्मेवारी थियो। निम्नवर्गीय परिवारकी अनिता इराक जानुअघि पनि कुबेत पुगी सात महिना बसेर फर्किएकी थिइन्। कुबेतको बसाइ पनि उनको सुखद भएन, न त पैसा कमाउन सकिन् न त राम्रो काम नै पाइन्। त्यहाँ पनि श्रम शोषणमा परेपछि ७ महिना बसेर फर्किएकी थिइन्। त्यसपछि उनी पुनः विदेश जानका लागि एजेन्टको खोजीमा थिइन्। दुबईमा रहेको एजेन्टको सहयोगमा इराकको बग्दाद पुर्याइएकी अनितालाई फ् हच्चिफा आतले भन्ने इराकी नागरिकको घरमा पुर्याइयो। अनि सुरु भयो अनिताको नर्कको दैनिकी। इराकी नागरिकले अनितालाई ६ हजार डलरमा किनेको भन्दै चौबिसैघण्टै श्रम शोषण गर्न थाले। घरमा मात्रै नभएर उनको छोरीको घरमा, कहिले आफन्तको घरमा समेत काममा पठाउँथे। अन्य ठाउँमा काममा पठाएर आएको पैसा हच्चिफा आफैंले लिने गर्थे। अनिताले उक्त स्थानमा न त कुनै पारिश्रमिक पाइन् न त पेटभरि खान नै पाइन्। घर तथा आफन्तसँग १ लाख ४० हजार रुपैयाँ ऋण मागेर इराक पठाएपछि नेपाल फर्कन पाएकी अनिताले अहिले मानव बेचबिखन तथा अनुसन्धान ब्युरोमा उजुरी दर्ता गराएकी छन्। ब्युरोका डीएसपी ज्ञानबहादुर विष्टका अनुसार प्रहरीको सम्पर्कमा आएकी उनको अवस्था निकै जटिल छ। उनलाई यातना दिने क्रममा उनको शरीरमा तिखो सुईजस्तो सियोले घोचिएको छ। नेपाल आएर तीन पटक अप्रेसन गरिसकेकी उनको पेटबाट आठ वटा सियो निकालिसकेको छ। अझै तीन वटा सियो निकाल्न बाँकी नै रहेको छ। प्रहरीमा दिएको उजुरीमा उनले आफूलाई इराकी मालिकले निकै यातना दिएको बताएकी छन्। उनका अनुसार दिनभर अरूको घरमा काममा लगाउने र रातभर मालिकको घरमा काममा लगाउने गर्थे। फालिएको निकै कममात्रै खानको लागि दिने गर्थे। काम गर्न नसकेमा आइरनले डाम्ने, कपाल लुछ्ने, कुटपिट गर्ने र यौनशोषणसमेत गर्ने गर्थे। बिरामी हुँदासमेत काममा लगाएर यातना दिने गर्थे। अनिताको शरीरभरि इराकी मालिकले कुटेको दाग र खतहरू रहेका छन्। कुटपिट र यातनाबाट थलिएकी उनलाई इराकी नागरिकले एजेन्ट अफिसमा लगेर यौनशोषण गरेका थिए। यौन सम्बन्धको लागि इन्कार गरेपछि मुखमा कपडा कोचेर पेटमा सुईले घोच्दै उनले यौनशोषण गरेका थिए। घर फर्कनका लागि अनिताले सबैतिर ऋणधन गरेर इराकी मालिकलाई पैसा पठाउन लगाएकी थिइन्। मानव बेचबिखन तथा अनुसन्धान ब्युरोका डीएसपी ज्ञानबहादुर विष्टले घरेलु कामदारका लागि विदेश जाने नेपाली महिलामाथि श्रम तथा यौनशोषण हुने गरेको बताए। विदेशी नागरिकबाट हुने शोषणका सम्बन्धमा नेपालमा उजुरी दिएर केही गर्ने नसकिने उनले जानकारी दिए। अन्य देशमा भएको अपराधमा नेपालबाट अन्य देशका नागरिकलाई कारबाही गर्ने कानुन नै नभएको उनको तर्क छ। घरेलु कामदारमा जाने महिलाहरू निम्नवर्गीय, नपढेको तथा निकै सोझो हुने हुँदा पनि उनीहरू समस्यामा पर्छन्। उताको कानुनअनुसार उतै उजुरी दिन पनि सकिन्छ तर कममात्रै प्रभावकारी हुन्छ। जान्नेहरू आफू गएकै देशमा पनि उजुरी गरेका हुन्छन्।"
"सामाजिक सञ्जाल न दर्ता हुन्छन्, न त राजस्व तिर्छन्","काठमाडौं : सामाजिक सञ्जालको प्रयोग नगर्ने को होला ? तर, सूचना, मनोरञ्जन र शिक्षासँगै यसबाट प्रताडित हुनेको संख्या बढ्दो छ। त्यसैकारण सरकारले सामाजिक सञ्जालको नियमनका लागि नेपालमै दर्ता हुन आह्वान गरेको छ। तर, अधिकांश सामाजिक सञ्जालप्लेटफर्मले सरकारी आह्वानको बेवास्ता गरेका छन। अर्थात्, दर्ता हुन आनाकानी गरेका छन्। सूचना तथा प्रविधि मन्त्रालयले ०८१ चैत १२ गते सामाजिक सञ्जालको प्रयोगलाई व्यवस्थित गर्न भन्दै नेपालभित्र सञ्चालनमा रहेका सामाजिक सञ्जाल प्लेटफर्मलाई ३० दिनभित्र सूचीकरण हुन सार्वजनिक सूचना जारी गर्यो। सरकारले दिएको अबधि सकिन लागेको छ। तर, हालसम्म एउटा पनि सामाजिक सञ्जाल सूचीकरणका लागि तयार भएका छैनन्। सामाजिक सञ्जालको प्रयोगलाई व्यवस्थित गर्ने निर्देशिका, २०८० को दफा ३ मा सामाजिक सञ्जाल सञ्चालन गरेका वा गर्न चाहने व्यक्ति, कम्पनी वा संस्थाले सञ्चार तथा सूचना प्रविधि मन्त्रालयमा सूचीकरणका लागि आफैं वा आफ्नो प्रतिनिधिमार्फत सोही निर्देशिकाको अनुसूची १ बमोजिमको ढाँचामा तोकिएका कागजात संलग्न गरी निवेदन दिनुपर्ने व्यवस्था छ। व्यक्ति, कम्पनी वा संस्थाले नेपालभित्र सम्पर्क विन्दु, आवासीय गुनासो सुन्ने अधिकारी र स्वनियमन परिपालनको निगरानी गर्ने अधिकारीको व्यवस्था गर्नुपर्ने प्रावधानसमेत निर्देशिकामा छ। सूचनामा भनिएको छ, सामाजिक सञ्जालको प्रयोगलाई व्यवस्थित गर्न मन्त्रालयमा सूचीकरण गर्न तथा नेपालभित्र सम्पर्क बिन्दु, आवासीय गुनासो सुन्ने अधिकारी र स्वनियमन परिपालनको निगरानी गर्ने अधिकारीको समेत व्यवस्था गर्न सूचनामार्फत सम्बन्धित सबैमा जानकारी गराइन्छ। तोकिएको समयभित्र सूचीकरण हुन नआउने सामाजिक सञ्जाल प्लेटफर्मलाई निर्देशिकाको दफा ३ को उपदफा (७) बमोजिम मन्त्रालयले देशभित्र सञ्चालनमा रोक लगाउन सक्ने चेतावनी पनि दिएको छ। यस्ता सामाजिक सञ्जालको नियमनको लागि सार्वभौम कानुन बाध्यकारी नै हुन्छ। सरकारले सूचना जारी गरेको भन्दा पहिले नै तीनवटा सामाजिक सञ्जाल दर्ता भएर सञ्चालनमा छन्। कानुनी व्यवस्थाअनुसार भाइवर मिडिया, टिकटक र सारांश मिडिया ल्याब प्रालि(विटक) मन्त्रालयमा सूचीकरण भएर सञ्चालनमा रहेको सञ्चार तथा सूचना प्रविधि मन्त्रालयका प्रवक्ता एवं सहसचिव गजेन्द्रकुमार ठाकुरले जानकारी दिए। फेसबुक, ह्वाट्सएप, वीच्याट, स्नापच्याट, टेलिग्राम, इन्स्ट्राग्राम, युट्युब,एक्स जस्ता सामाजिक सञ्जाल प्लेटफर्म दर्ता हुन आएका छैनन्। नेटफ्लिक्स, लिंकेडिङ, थ्रेड्स, डिसकोर्ड, रेडडिट जस्ता प्लेटफर्म पनि दर्ता भएका छैनन्। सरकारले पटकपटक दर्ताका लागि उनीहरूलाई आह्वान गर्दै आएको छ। सहसचिव ठाकुर अझै केही दिन समय रहेकाले दर्ताका लागि आउने आशा व्यक्त गर्छन्। हेरौं, अझै एक साता छ, अन्तिममा आउँछन कि ? उनले भने। दर्ता किन ? सामाजिक सञ्जालमा बढदो विकृति, ठगी, अपराधलाई नियन्त्रण गर्न सरकारले सामाजिक सञ्जाल दर्ताको आवश्यकता महसुस गरेको हो। पछिल्लो समय सामाजिक सञ्जालबाट नकारात्मक र सकारात्मक धेरै कन्टेन्ट आइरहेका छन्। अझ सकारात्मकभन्दा नकारात्मक धेरै छन्। सञ्चार मन्त्रालयका प्रवक्ता एवं सहसचिव ठाकुर सामाजिक सञ्जालमा आएका नकारात्मक कन्टेन्टको व्यवस्थापन आवश्यक भएकोले दर्ताको लागि आह्वान गरिएको बताउँछन्। कानुनी दायरामा ल्याउन सरकारले सामाजिक सञ्जाल प्लेटफर्मलाई मुलुकको कानुनी दायरामा ल्याउनका लागि दर्ता गर्न खोजेको हो। प्रवक्ता ठाकुर भन्छन्, उनीहरू नेपालमा दर्ता भएनन् भने नेपालको कानुन मान्नुपर्दैन, सामाजिक सञ्जालमा आउने कन्टेन्ट हाम्रो नियम कानुनअनुसार होस् भनेर दर्ताका लागि भनिएको हो। दर्ता भएमा नियमन गर्न सजिलो हुन्छ। अपराध पहिचान गर्न सामाजिक सञ्जालको दुरुपयोग गरेर अपराधिक गतिविधि बढेका छन्। पछिल्लो समयमा फेक सूचना, साइबर क्राइमका घटना अत्याधिक बढिरहेका छन्। यस्ता घटनाको अनुसन्धानका गर्नका लागि पनि सामाजिक सञ्जाल प्लेटफर्कको दर्ता आवश्यक रहेको ठाकुर बताउँछन्। सामाजिक सञ्जाल प्लेटफर्म दर्ता नभएका कारण कुनै पनि अपराधिक गतिविधिको अनुसन्धानका लागि धेरै समय खर्च हुँदै आएको छ। फेक सूचना, साइबर क्राइमलगायतका गलत कामको अध्ययन अनुसन्धान गर्न पनि उनीहरूले सहयोग गर्नुपर्छ, त्यसका लागि दर्ता आवश्यक छ, उनले भने। सामाजिक सञ्जाल र सरकारबीच समन्वयत्मक वातावरण बनाउनका लागि पनि दर्ता आवश्यक छ। उनीहरूले नेपालमा नै प्रतिनिधि तोक्नुपर्ने कानुनी प्रावधान पनि छ। प्रतिनिधि तोक्दा उनीहरूसँग कुनै कन्टेन्ट फिल्टरिङ मा छलफल गर्न सकिन्छ,जसले समन्वयको वातावरणको सिर्जना हुन्छ, ठाकुरले भने। राजस्व संकलन : सामाजिक सञ्जालमार्फत ठूलो मात्रमा राजस्व संकलन हुने सम्भावना छ। मुलुकमा विद्युतीय सेवा करको सम्भावना उच्च छ। फेसबुक, गुगल, युट्युब, नेटफ्लिक्स, अमेजन, एप्पल सेवा, क्लाउड कम्प्युटिङ, मोबाइल एप्सजस्ता सामाजिक सञ्जालको प्रयोगबाट हाल ३४३५ करोड राजस्व संकलन भइरहेको छ। नीतिगत सुधार, प्रविधिको सुदृढीकरण, अन्तर्राष्ट्रिय सहकार्य र कानुनी स्पष्टता भएमा १ अर्बभन्दा बढी राजस्व उठ्ने सम्भावना छ। करमा हाल १९ वटा अन्तर्राष्ट्रिय डिजिटल सेवा प्रदायकहरू दर्ता छन्। सरकारले यिनीहरूलाई करको दायरामा ल्याएर २ प्रतिशत सेवा कर संकलन गर्ने प्रक्रिया अघि बढाएको छ। सामाजिक सञ्जालमार्फत डिजास्टर म्यानेजमेन्ट, शिक्षा, पर्यटनलगायतमा कमाइरहेका छन्। यसको लागि पनि दर्ता आवश्यक रहेको छ। ऐनको पर्खाइ सामाजिक सञ्जालसम्बन्धी विधेयक राष्ट्रियसभामा विचाराधीन छ। माघ १८ गते दर्ता भएको विधेयक २७ गते राष्ट्रियसभामा प्रस्तुत भएको थियो। सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको उक्त विधेयक सामाजिक सञ्जालको प्रयोगलाई व्यवस्थित, मर्यादित र सुरक्षित बनाउन स्पष्ट कानुन निर्माण गर्नुपर्ने आवश्यकता महसुस गरेर ल्याउन लागिएको हो। त्यस्तै सामाजिक सञ्जालका प्लेटफर्म सञ्चालक र प्रयोगकर्तालाई जिम्मेवार तथा जवाफदेही बनाइ सामाजिक सञ्जालको सञ्चालन र प्रयोगलाई मर्यादित, सूरक्षित र व्यवस्थि तगर्ने तथा नियमन गर्ने सम्बन्धमा कानुन निर्माण गर्न आवश्यक भएको हो। विधेयकमा के छ ? संसद्मा रहेको विधेयकमा सामाजिक सञ्जाल प्लेटफर्मलाई अनिवार्य दर्ताको व्यवस्थाको प्रस्ताव गरिएको छ। फेसबुक, ह्वाट्सएप, युट्युब, टिकटक, एक्स, वीच्याट, इस्ट्राग्राम लगायतका प्लेटफर्मले अब अनिवार्य रूपमा दर्ता हुनुपर्ने भएको छ। सामाजिक सञ्जाल प्रयोगलाई व्यवस्थित गरी सामाजिक सञ्जाल प्लेटफर्म सञ्चालक र प्रयोगकर्तालाई नियमन गर्न यो ऐन ल्याउन लागिएको हो। त्यस्तै, सामाजिक सञ्जाल प्रयोगकर्ताले पालना गर्नु पर्ने सर्त, द्रुत प्रतिकार्य समूह गठन र सचेतना कार्यक्रम सञ्चालन गर्नेसम्बन्धी व्यवस्था पनि विधेयकमा छ। सामाजिक सञ्जाल व्यवस्थापनका लागि संस्थागत व्यवस्था, सामाजिक सञ्जाल प्रयोगमार्फत हुने कसुर तथा सजाय, अनुसन्धान, अभियोजन, मुद्दा हेर्ने र पुनरावेदन सुन्नेसम्बन्धी प्रावधान पनि छ। दर्ता नगरी सञ्चालन गर्न नपाइनेदेखि राष्ट्र हित प्रतिकूल हुने कार्य गर्न नहुने, साइबर बुलिङ गर्न नहुने, साइबर स्टकिङ गर्न नहुने, कसैको आईडी तथा सूचना ह्याक गर्न नहुने, फिसिङ वा इम्पोस्टर स्क्याम गर्न नहुने व्यवस्था गरिएको छ। सेक्सटोर्सन वा एक्सटोर्सन गर्न नहुने, बीभत्स तस्बिर वा अडियो वा भिडियो पोस्ट वा सेयर गर्न नहुने, अश्लील मिथ्या वा भ्रामक विषयवस्तु प्रसार गर्न नहुने, डिपफेक भिडियो अपलोड वा प्रसार गर्न नहुने, बेनामी वा छद्मभेषी पहिचान बनाउन वा प्रयोग गर्न नहुने, दुरुत्साहन, उद्योग वा षड्यन्त्र गर्न नहुने व्यवस्था गरिएको छ। त्यस्तै नेपाल बाहिरबाट सञ्चालित अनुमतिपत्र प्राप्त व्यक्तिले सामाजिक सञ्जाल प्रयोगको सम्बन्धमा आएका गुनासो सम्बोधन तथा सम्पर्क गर्ने प्रयोजनका लागि नेपालभित्र सम्पर्क बिन्दुको स्थापना गर्नुपर्ने व्यवस्था गर्न लागिएको छ। विधेयकमा अनुमतिपत्र प्राप्त व्यक्तिले कुनै संस्था वा निकायलाई सम्पर्क बिन्दु तोक्न सक्ने व्यवस्थाको प्रस्ताव गरिएको छ। कसरी नियमन गर्छ ? विधेयकमा कडा कानुनी व्यवस्थाका प्रावधान छन्। सामाजिक सञ्जाल दुरुपयोग गर्नेलाई ५ वर्ष कैददेखि १ करोडसम्मको जरिवानाको प्रस्ताव गरिएको छ। विधेयकमा अनुमतिपत्र नलिई सामाजिक सञ्जाल प्लेटफर्म सञ्चालन गर्न नपाइने व्यवस्था छ। बिना अनुमतिपत्र चलाएमा सरकारले प्लेटफर्म सञ्चालनमा रोक लगाउन सक्ने व्यवस्था प्रस्ताव गरिएको छ। विकृति कस्ता कस्ता ? केही दिनयता मेरो फोटो र नाम प्रयोग गरी ९८०७५४३२६२ नम्बरको नक्कली ह्वाट्सएप च्याटबाट विभिन्न कर्मचारीहरूलाई झुटा म्यासेज पठाइ ठगी गर्ने दुस्प्रयास गरेको देखिएकाले सचेत रहन अनुरोध गर्दछु, सरकारका सचिव रविराज पन्तले सामाजिक सञ्जालमा लेखेका छन, म विगत एक साता अगाडिदेखि आजसम्म सामाजिक सञ्जालको सम्पर्क नहुने स्थानमा रहेकाले यस वालमार्फत आवश्यक सतर्कता अपनाउन अनुरोध गर्न ढिला भएको जानकारी गराउँछु। सामाजिक सञ्जालको दुरुपयोग गरी ब्यक्तिलाई बदनाम गराउन दुस्प्रयत्न गर्ने र ठगी गर्ने कार्यमा संलग्न ब्यक्तिलाई आबश्यक कानुनी कारबाही गर्न सम्बन्धित निकायमा लेखी पठाएको ब्यहोरासमेत अवगतार्थ अनुरोध गरेको छु। यो एउटा उदाहरण मात्रै हो। सामाजिक सञ्जालबाट यस्ता घटना दिनहुँ कुनै न कुनै नेपालीले भोगिरहेका छन्। अनुसन्धानका अनुसार, औसतमा एक दिनमा मानिसले लगभग २६०० पटक मोबाइल फोन छुन्छन् र हरेक दिन लगभग ७ घण्टा मोबाइलमा रहन्छन्। कहिले सामाजिक सञ्जाल स्क्रोलमा, कहिले युट्युबमा, कहिले नेटफ्लिक्समा चलचित्र हेरेर, जसले जीवनमा प्रत्यक्ष र अप्रत्यक्ष रूपमा प्रभाव पार्छ। यसले पढाइ, जागिर, व्यवसायका साथै मानसिक स्वास्थ्यमा पनि असर गर्छ र कतिपय मानिसहरू लतको समस्याबाट ग्रस्त हुन्छन्। गोपनीयता भंग: सामाजिक सञ्जालमार्फत धेरै गोपनीयता भंगन हुने र सुरक्षा चिन्ताहरू ल्याउने गरेको छ। गलत सूचना प्रवाह : सामाजिक सञ्जालमा सूचनाको द्रुत प्रसारको कारणले गर्दा गलत वा भ्रामक सूचनाको प्रवाह हुन्छ। यसले भ्रम, अफवाह र जनमत र आचरणमा प्रतिकूल प्रभाव पार्न सक्छ। साइबरबुलिङ र उत्पीडन समयको दुरुपयोग र लत : अत्यधिक प्रयोगले समयको दुरुपयोग हुन्छ। साथै सम्बन्ध, उत्पादकता र मानसिक स्वास्थ्यमा नकारात्मक असर पार्न सक्छ। युवामा गहिरो सामाजिक सम्बन्धको अभाव, एक्लोपन : यसले पारिवारिक, सामाजिक सम्बन्धहरू प्राय: कमजोर र सतही बनाउने काम गर्छ। अर्कोतर्फ, अलर्ट र अपडेटहरूको कहिल्यै अन्त्य नहुने अत्यधिक ध्यान भंग गर्ने, एकाग्रता र उत्पादकत्वलाई कमजोर पार्ने हुन सक्छ। यो विशेष गरी आफ्नो काममा ध्यान केन्द्रित गर्नै पर्ने पेसेवरहरू र विद्यार्थीहरूको लागि समस्याजनक छ। ठगी ,शोषण र घोटाला : फिसिङ घोटालादेखि नक्कली विज्ञापनसम्मका फैलाउने काम गर्छ। जसबाट बच्न प्रयोगकर्ताहरू सतर्क हुनुपर्छ । समयको अत्यधिक दुरुपयोग : मानिसहरूले दैनिक घण्टौँ सामाजिक सञ्जालमा बिताउँछन्, जसले पढाइ, जागिर, वा व्यक्तिगत जीवनमा असर पुर्याउँछ। निन्द्रा समस्या : राति अबेरसम्म फोन चलाउने बानीले निद्रामा गडबडी ल्याउँछ, जुन स्वास्थ्यका लागि हानिकारक छ। एक्लोपन र मानसिक स्वास्थ्य समस्या : निरन्तर सामाजिक सञ्जालमा देखिने सजिएको जीवन हेर्दा मानिसहरूमा आत्मग्लानि, डिप्रेसन, वा न्यून आत्मविश्वासको भावना आउन सक्छ। ध्यान केन्द्रित गर्न नसक्ने समस्या : विशेष गरेर किशोरकिशोरीहरूमा पढाइमा ध्यान केन्द्रित गर्न गाह्रो हुने र छिटोछिटो उत्तेजित हुने प्रवृत्ति बढेको देखिन्छ। रियल लाइफ सम्बन्धमा असर : अनलाइन कुराकानीमा झुमिएर पारिवारिक वा सामाजिक सम्बन्धमा दूरी बढ्ने समस्या देखिन्छ। अर्थसामाजिक विज्ञ डा देवेन्द्र गौचन सामाजिक सञ्जाल सूचना प्रवाहको गतिलो माध्यम भएकोले यसबाट गलत सूचना प्रवाह नहोस् भनेर नियमन आवश्यक रहेको बताउँछन्। उनले नियमन नहुँदा दुस्प्रचार हुने, विकृति फैलाउने भएकाले सही सूचना प्रवाहका लागि नियमन हुनुपर्ने बताए। नेपालसहित विश्वभर नै सामाजिक सञ्जाल सूचना प्रवाह गर्ने, जनमानसमा जानकारी दिने, कुनै पनि सामाजिक संरचना विकासको सञ्चारको महत्वपूर्ण माध्यम भएको छ, उनले भने, तर सामाजिक सञ्जाल व्यवस्थित हुनुपर्छ, नियमन नभएको हुनाले भ्रमपूर्ण सूचाना प्रवाह गर्ने, समाजलाई वेफाइदा हुने, दुस्प्रचार गर्ने, विकृति फैलाउने काम पनि भइरहेको छ। यसकारण विद्युतीय सेवा कर बलराम यादव विद्युतीय सेवा कर के हो ? विद्युतीय सेवा कर डिजिटल प्लेटफर्म वा अनलाइन सेवाहरूमार्फत प्रदान गरिने सेवाहरूमा लागू गरिन्छ। यो कर सामान्यतया इन्टरनेटआधारित कम्पनीहरू जस्तै सामाजिक सञ्जाल, अनलाइन बजार, स्ट्रिमिङ सेवाहरू र अन्य डिजिटल सेवा प्रदायकहरूले उत्पन्न गर्ने आम्दानीमा लगाइन्छ। यसको मुख्य उद्देश्य डिजिटल अर्थतन्त्रबाट राजस्व संकलन गर्नु र परम्परागत कर प्रणालीमा डिजिटल व्यवसायहरूको उचित प्रतिनिधित्व सुनिश्चित गर्नु हो। विद्युतीय सेवा कर (डिजिटल सर्भिस ट्याक्स) सम्बन्धी कार्यविधि, २०८१ अनुसार सूचना प्रविधिको माध्यमबाट न्यूनतम मानवीय हस्तक्षेपमा सञ्चालन हुने सेवा, जस्तै विज्ञापन सेवा, चलचित्र, टेलिभिजन, संगीत, क्लाउड सेवा, गेमिङ सेवा, मोबाइल एप्लिकेसन, सफ्टवेयर आपूर्ति र अद्यावधिकलगायतका सेवामा लाग्ने कर विद्युतीय सेवा कर हो। विश्वमा विद्युतीय सेवा करको अवधारणा विश्वमा विद्युतीय सेवा करको अवधारणा डिजिटल अर्थतन्त्रको विस्तारसँगै विकसित भएको हो, जब इन्टरनेट प्रविधिको विकासले परम्परागत कर प्रणालीलाई चुनौती दिन थाल्यो। १९९० दशकदेखि नै भौतिक उपस्थिति बिना सेवा दिने कम्पनीहरू (जस्तै गुगल, अमेजन, फेसबुक) ले कर आधार क्षयीकरण र मुनाफा स्थानान्तरण (बीईपीएस) को समस्या बढाए। यस समस्यालाई समाधान गर्न ओईसीडी र जी२० ले सन् २०१३ मा (बीईपीएस) परियोजना सुरु गरे पनि एकरूपतामा समाधान नआएपछि फ्रान्स (३ प्रतिशत गाफा ट्याक्स), इटाली, स्पेन, बेलायत र भारतले आफ्ना डीएसटी (डिजिटल ट्याक्स) नीति लागू गरे। ओईसीडीले सन् २०१९ मा पिलर वन (मुनाफा पुनर्वितरण) र पिलर टु (१५ प्रतिशत न्यूनतम कर दर) प्रस्ताव गरेको थियो जसलाई सन् २०२१ मा १ सय ३७ देशहरूले समर्थन गरे। तर कार्यान्वयनमा ढिलाइ हुँदा क्यानडालगायतका देशहरूले आफ्नै डीएसटी लागू गरे र बहुपक्षीय सन्धि सन् २०२५ मा कार्यान्वयनमा आउने अपेक्षा गरिएको छ। विद्युतीय सेवा करको दायरा एआई, क्लाउड, स्ट्रिमिङलगायत आधुनिक डिजिटल सेवाहरूमा विस्तार हुँदैछ, तर यसको एकरूपता र पूर्ण कार्यान्वयन अझै अनिश्चित छ। नेपालमा विद्युतीय सेवा कर आर्थिक ऐन ,२०७५ ले डिजिटल सेवामा कर लगाउने व्यवस्था गरेपछि फेसबुक, गुगल, नेटफ्लिक्सजस्ता विदेशी सेवा प्रदायकहरूबाट कर संकलनको प्रस्ताव अघि आयो। आर्थिक वर्ष २०७६७७ को बजेटले गैरबासिन्दा कम्पनीलाई कर दायरामा ल्याउने नीति ल्यायो भने आर्थिक ऐन २०७७ ले डिजिटल विज्ञापनमा करको कानुनी आधार तयार गर्यो। २०७८ मा २ प्रतिशत दरको विद्युतीय सेवा कर घोषणा भयो जसअनुसार नेपालमा भौतिक उपस्थिति नभएका कम्पनीले प्यानमा दर्ता गर्नुपर्ने व्यवस्था गरियो। आर्थिक ऐन २०७९ ले १३ प्रतिशत भ्याट र २ प्रतिशत विद्युतीय सेवा कर लागू गर्दै डिजिटल सेवा (जस्तै सामाजिक सञ्जाल विज्ञापन, ईकमर्स, सब्सक्रिप्सन) करयोग्य बनायो। विद्युतीय सेवा कर सम्बन्धी कार्यविधि, २०७९ जारी भएपछि यसको कार्यान्वयन सुरु भयो र पछिल्लो कार्यविधि, २०८१ ले कर प्रक्रिया अझ स्पष्ट पार्यो। वार्षिक ३० लाखसम्मको कारोबारमा कर छुट छ, सोभन्दा बढीमा सम्पूर्ण रकममा कर लाग्छ। ३० दिनभित्र पान दर्ता र ३ महिनाभित्र भुक्तानी अनिवार्य छ, अन्यथा १५ प्रतिशत वार्षिक ब्याज लाग्छ। मूल्य अभिवृद्धि कर ऐन, २०५२ संशोधन गरी गैरबासिन्दा सेवा प्रदायकलाई भ्याटमा दर्ता गराउने व्यवस्था गरिएको छ। कार्यविधिहरूले कर प्रशासन, सेवा वर्गीकरण र जरिबाना प्रक्रिया स्पष्ट पारेका छन्। यसको कार्यान्वयन आन्तरिक राजस्व विभागले गर्छ र ठूला करदाता कार्यालयले अनलाइन पोर्टलमार्फत दर्ता र कर दाखिलाको सुविधा प्रदान गरिरहेको छ। विद्युतीय सेवा करमा दर्ता भएका करदाताहरू मुलुकमा विद्युतीय सेवा करमा हालसम्म १९ वटा अन्तर्राष्ट्रिय डिजिटल सेवा प्रदायकहरू दर्ता भएका छन् जसमा गुगल एसिया पसिफिक प्रालि, मेटा प्लेटफम्र्स आयरल्यान्ड लिमिटेड, गुगल आयरल्याण्ड लिमिटेड, टिकटोक प्रालि, नेटफ्लिक्स प्रालि, माइक्रोसफ्ट क्षेत्रीय बिक्री प्रालि, अमेजन वेब सेवा इन्क, अमेजन डट कम सेवा एलएलसी, एडोबी सिस्टम्स सफ्टवेयर आयरल्यान्ड लिमिटेड र जोहो कर्पोरेसन प्रालिलगायतका ठूला टेक कम्पनीहरू समावेश छन्। साथै, प्रोमेट्रिक जापान कम्पनी लिमिटेड, ईबीएससीओ इन्टरनेसनल इन्क, एसोसिएसन अफ चार्टर्ड सर्टिफाइड एकाउन्टेन्ट्स, पीअरसन एजुकेसन लिमिटेड, एप्पल डिस्ट्रीब्युसन इन्टरनेसनल लिमिटेड र एप्पल सर्भिसेस प्रालि जस्ता शैक्षिक तथा व्यावसायिक सेवाहरू प्रदान गर्ने कम्पनीहरू पनि दर्ता भएका छन्। यी कम्पनीहरूले नेपालमा डिजिटल सेवा प्रदान गर्ने भएकाले नेपाल सरकारले तिनीहरूलाई करको दायरामा ल्याई २ प्रतिशत विद्युतीय सेवा कर संकलन गर्ने प्रक्रिया अघि बढाएको छ। विद्युतीय सेवा करको संकलनको अवस्था आर्थिक वर्ष विद्युतीय सेवा करको कार्यान्वयन अवस्था (रु) २०७९८० पहिलो वर्षको कार्यान्वयन ९१७०८५१४८० २०८०८१ दोस्रो वर्ष, प्रक्रिया सुधार ३७,०४,६२,०७००० २०८१८२ को फागुन मसान्तसम्म तेस्रो वर्ष, प्रक्रियागत र कानुनी सुधार ३४,११,७३,२४२०० स्रोत: आन्तरिक राजस्व विभाग लाजिम्पाट, काठमाडौं नेपालमा विद्युतीय सेवा करको संकलनको अवस्था प्रस्तुत गरिएको डाटाको आधारमा विश्लेषण गर्दा केही महŒवपूर्ण पक्षहरू देखा पर्छ। सुरुवात र सुधारको प्रक्रिया: २०७९८० को आर्थिक वर्षमा विद्युतीय सेवा करको संकलन ९१७०८५१४८० रुपैयाँ भएको छ। यो पहिलो वर्षको कार्यान्वयनको परिणाम हो र यसमा कम संकलन देखिन्छ जसले पहिलो वर्षमा प्रणालीको सुरुवातका समस्याहरू र प्रशासनिक चुनौतीहरूको संकेत गर्दछ। २०८०८१ मा दोस्रो वर्षको क्रममा प्रक्रिया सुधारको साथ विद्युतीय सेवा कर संकलन ३७०४६२०७००० रुपैयाँ पुगेको छ। यो अघिल्लो वर्षको तुलनामा धेरै ठूलो वृद्धि हो जसले प्रक्रियागत सुधार र कर संकलन प्रणालीको सुदृढीकरणको परिणामको रूपमा राम्रो प्रगति देखाउँछ। तेस्रो वर्षको सुधार र संकलन: २०८१८२ को फाल्गुण मसान्तसम्म विद्युतीय सेवा कर संकलन ३४,११,७३,२४२०० रुपैयाँ भएको छ। यो पनि उल्लेखनीय संकलन हो र प्रक्रियागत र कानुनी सुधारहरूको प्रभाव देखाउँछ। तेस्रो वर्षमा यो संकलन भने दोस्रो वर्षको तुलनामा बढ्ने निश्चित छ। चालु आव २०८१०८२ को बाँकीको चार महिनामा यो संकलन बढ्नेछ। नेपालमा विद्युतीय सेवा करको सम्भावना नेपालमा विद्युतीय सेवा करको सम्भावना उच्च छ किनभने फेसबुक, गुगल, युट्युब, नेटफ्लिक्स, अमेजन, एप्पल सेवा, क्लाउड कम्प्युटिङ, मोबाइल एप्सजस्ता डिजिटल सेवाहरूको प्रयोग तीव्र रूपमा बढिरहेको छ। हालको कर संकलन ३४३५ करोड भए पनि नीति सुधार, प्रविधिको सुदृढीकरण, अन्तर्राष्ट्रिय सहकार्य र कानुनी स्पष्टतामार्फत यो १ अर्ब वा सोभन्दा माथि पुर्याउन सकिने सम्भावना छ। भारत, फ्रान्स, बेलायत, स्पेनजस्ता देशहरूले २६ प्रतिशत डिजिटल सेवा कर लागू गरिसकेको सन्दर्भमा नेपालले पनि कर दर परिमार्जन, अन्तर्राष्ट्रिय कर प्रणालीसँग समन्वय र प्रविधिमा सुधारमार्फत कर संकलन प्रभावकारी बनाउन सक्नेछ। विद्युतीय सेवा करका प्रभाव नेपालमा विद्युतीय सेवा कर लागू भएसँगै राजस्व संकलनमा वृद्धि, डिजिटल व्यवसाय प्रवद्र्धन र कर प्रणाली सुधारजस्ता सकारात्मक प्रभावहरू देखिएका छन्। यसले विदेशी डिजिटल सेवा प्रदायकलाई कर दायरामा ल्याई प्रतिस्पर्धात्मक समानता कायम गरेको छ जसले नेपाली कम्पनीहरूलाई लाभ पुग्नेछ। संकलित राजस्व डिजिटल पूर्वाधार र सार्वजनिक सेवामा लगानी गर्न प्रयोग हुन सक्ने हुँदा डिजिटल पहुँच विस्तार र प्रविधि हस्तान्तरणमा टेवा पुग्नेछ। तर, यसले सेवाको लागत बढाउन सक्ने, साना व्यवसायलाई असर गर्न सक्ने र विदेशी कम्पनीहरूको आकर्षण घटाउने सम्भावना पनि छ। कमजोर अनुगमन संयन्त्र, झन्झटिलो प्रणाली र दर्ता प्रक्रियाको जटिलता लगायतका चुनौतीहरूलाई सम्बोधन नगरेमा यसको प्रभावकारिता सीमित रहन सक्छ। तसर्थ, नीतिगत स्पष्टता, प्रविधिगत सुधार र अन्तर्राष्ट्रिय सहकार्यमार्फत यस कर प्रणालीलाई प्रभावकारी बनाउन आवश्यक छ। विद्युतीय सेवा कर सम्बद्ध समस्या नेपालमा विद्युतीय सेवा कर लागू गर्दा कानुनी अस्पष्टता, प्रविधिको अभाव, आर्थिक बोझ र प्रशासनिक कमजोरीजस्ता समस्या देखिएका छन्। गैरबासिन्दा कम्पनीहरूको दर्ता र अनुपालन सुनिश्चित गर्ने स्पष्ट कानुनी प्रावधान नभएकाले गुगल, फेसबुक, नेटफ्लिक्सजस्ता सेवाबाट कर असुली चुनौतीपूर्ण बनेको छ। डिजिटल कारोबार ट्र्याक गर्ने प्रविधि, स्वचालित भुक्तानी प्रणाली र अन्तर्राष्ट्रिय कर सम्झौता नहुँदा कर संकलन जटिल बनेको छ। यसले सेवाहरू महँगो बनाउँदै उपभोक्तामाथि आर्थिक भार थोपर्ने, साना व्यवसायहरूलाई असर गर्ने र केही विदेशी कम्पनीहरूलाई नेपालमा सेवा सीमित गर्न प्रेरित गर्न सक्ने सम्भावना छ। समस्याको समाधानका लागि स्पष्ट कानुनी परिभाषा, कर प्रणालीको स्वचालन, अन्तर्राष्ट्रिय समन्वय, र साना व्यवसायलाई कर सहुलियत आवश्यक छ, अन्यथा विद्युतीय सेवा करको गलत कार्यान्वयनले नवप्रवर्तन र राजस्वमा नकारात्मक असर पार्न सक्छ। यादव आन्तरिक राजस्व विभाग लाजिम्पाटका शाखा अधिकृत हुन्। सूचना तथा सञ्चार मन्त्रालयमा दर्ता भएका सामाजिक सञ्जालप्लेटफर्म भाइवर मिडिया टिकटक सारांश मिडिया ल्याब प्रालि(वीटक) दर्ता नभएका सामाजिक सञ्जालप्लेटफर्म फेसबुक ह्वाट्सएप वीच्याट स्नापच्याट टेलिग्राम इन्स्ट्राग्राम युट्ययुब एक्स नेटफ्लिक्स लिंकेडिङ थ्रेड्स डिसकोर्ड रेडडिट"
प्रि ओपन सेसनमा नेप्से परिसूचक १३ अंकले बढयो,काठमाडौं : प्रि ओपन सेसनमा नेप्से परिसूचक दोहोरो अंकले बढेर बन्द भएको छ। बुधबार यो सेसनमा नेप्से परिसूचक १३२३ अंकले बढेर २७०२४६ विन्दुमा अडिएको छ। ५४ वटा स्क्रिप्सको ५५ हजार २३७ कित्ता सेयर १ करोड ७३ लाख ४४ हजार ८३८ रुपैयाँमा खरिदबिक्री भए। कारोबारमा आएकामध्ये ३७ स्टक्सको मूल्य बढ्यो भने १६ वटाको घट्यो। बाँकी १ स्टकको मूल्य भने यो समयमा स्थिर रह्यो।
वीरगन्जमा पत्रकारमाथि आक्रमण गर्नेलाई कारबाहीको माग,"वीरगन्ज : नेपाल पत्रकार महासंघ पर्साले जिल्ला प्रहरी कार्यालय पर्सा अगाडि मंगलबार बेलुकी हिन्दुवादीले गरेको प्रदर्शनको समाचार संकलन गर्ने क्रममा आक्रमण गरि पत्रकारहरूलाई घाइते बनाउने दोषीहरूलाई कारबाहीको माग गरेको छ। मंगलबार बेलुकी जिल्ला प्रहरी कार्यालय अगाडि हिन्दुवादीले गरेको प्रदर्शनको समाचार संकलन गरिरहेका पत्रकार एभीन्युज टिभीका अर्जुन गुप्ता, मध्य नेपाल सन्देशका अनिल ओझा र चन्द्रसूर्य वाणीका धिरेन्द्र तिवारी आक्रमणमा परी घाइते भएका छन्। गुप्ताको टाउको फुटेको छ भने ओझा र तिवारीको खुट्टामा गम्भीर चोट लागेको छ। पत्रकार महासंघ पर्सा शाखाले मंगलबार राति एक विज्ञप्ति जारी गरेर पत्रकारहरु घाइते भएको घटनाप्रति गम्भीर ध्यानाकर्षण भएको जनाएको छ। समाचार संकलनकै क्रममा पत्रकारहरूमाथि भएको आक्रमणका दोषीहरुको पहिचान गरेर कानुनी कारबाहीको दायरामा ल्यान पत्रकार महासंघ पर्सा शाखाले माग गरेको छ। साथै प्रदर्शनको समाचार सामग्री संकलन गरिरहेका सञ्चारकर्मी ढुङ्गा र प्रहरीको लाठीचार्जको निशानामा पर्नु अत्यन्तै दुःखद र खेदजनक भएको पत्रकार महासंघले जनाएको छ । आम नागरिक र पत्रकारको सुरक्षाको जिम्मेवारी लिएको प्रहरी प्रशासनले समाचार संकलनमा खटिएका सञ्चारकर्मीलाई सुरक्षित र भयरहित तरिकाले समाचार संकलन र सम्प्रेषण गर्ने वातावरणको ग्यारेन्टी गर्नुपर्ने पनि पत्रकार महासंघ पर्साले माग गरेको छ।"
६५ नाघेकालाई गभर्नर नियुक्त नगर्न सर्वोच्चको आदेश,"काठमाडौं : सर्वोच्च अदालतले सार्वजनिक निकायका पदाधिकारी तथा सदस्यमा ६५ वर्ष नाघेकालाई नियुक्त गर्ने मापदण्ड कार्यान्वयन नगर्न अल्पकालीन अन्तरिम आदेश दिएको छ। सरकारले ६५ वर्ष नाघेकालाई गभर्नर नियुक्त गर्न मिल्ने गरी मापदण्ड बनाएको थियो। सर्वोच्चका न्यायाधीश नित्यानन्द पाण्डेयको इजलासले त्यस्तो मापदण्ड कार्यान्वयन नगर्न मंगलबार अल्पकालीन अन्तरिम आदेश दिएको हो। सर्वोच्च अदालतका सहरजिस्ट्रार तथा प्रवक्ता अच्युत कुइँकेलका अनुसार न्यायाधीश पाण्डेयको इजलासले संशोधित मापदण्ड ५ दिनका लागि हदम्यादसँग सम्बन्धी संशोधित व्यवस्था कार्यान्वयन नगर्न आदेश दिएको हो। यो आदेशले गभर्नरको नियुक्ति नै रोक भनेको होइन। तर, मापदण्डमा हदम्याद हटाएकाले सो उमेर हदबारे कार्यान्वयन नगर्न भनिएको हो। वैशाख ७ गते पेसी बोलाइएको छ। यसपछि उक्त आदेशले निरन्तरता पाउने वा नपाउने भन्नेबारे छलफल गर्न वादी र प्रतिवादी दुवै पक्षलाई बोलाइएको छ, सहरजिस्ट्रार कुइँकेलले अन्नपूर्णसँग भने। सरकारले फागुन २७ गते अर्थ मन्त्रालय सम्बद्ध सार्वजनिक निकायका पदाधिकारी तथा सदस्यको नियुक्ति तथा मनोनयनसम्बन्धी मापदण्ड, २०७३ लाई संशोधन गर्दै ६५ वर्षसम्मको उमेरहदको व्यवस्था हटाएको थियो। मापदण्डको दफा ३ (ग) मा गभर्नरको नियुक्तिको उमेरहदसम्बन्धी व्यवस्था खारेज गरेको थियो। जबकी संशोधन पूर्वकार्यकारी प्रमुखको हकमा ३० वर्ष र योभन्दा बाहेकको अन्य पदाधिकारी तथा सदस्य ३५ वर्ष उमेर पूरा भई ६५ वर्ष ननाघेको व्यक्ति नियुक्ति योग्य हुने मापदण्डमा उल्लेख थियो।उक्त मापदण्ड खारेजीको माग गर्दै चैत ३१ गते सर्वोच्चमा रिट दर्ता भएको थियो। अधिवक्ताहरू विशाल थापा, विकास भट्टराई, अनन्दराज लुइँटेललगायतले संशोधित मापदण्ड कानुनविपरीत भएको भन्दै रिट दर्ता गरेका थिए। उनीहरूले प्रधानमन्त्री तथा मन्त्रिपरिषद्को कार्यालय, अर्थ मन्त्रालय, गभर्नर सिफारिस समिति र नेपाल राष्ट्र बैंकलाई केन्द्रीय विपक्षी बनाएर रिट दायर गरेका थिए। सरकारले एक पटक तयार भइसकेको मापदण्डलाई निहित स्वार्थका लागि आफूअनुकूल बनाउन खोजिएको रिट निवेदनमा दाबी गरिएको छ। सरकारले उक्त प्रावधान हटाउने निर्णयसमेत झिकाई मगाई बुझी उक्त उमेरजन्य योग्यता हटाउने विपक्षीको गैरकानुनी निर्णय उत्प्रेषणको आदेशद्वारा बदर गरी अर्थ मन्त्रालय सम्बद्ध सार्वजनिक निकायका पदाधिकारी तथा सदस्यको नियुक्ति तथा मनोनयनसम्बन्धी मापदण्ड, २०७३ तथा विपक्षी नेपाल राष्ट्र बैंकको गभर्नर पदको नियुक्ति गर्दा उमेरजन्य योग्यतासमेत तोकी योग्य व्यक्तिको नियुक्ति गर्नु गराउनुपर्ने छ, रिटमा भनिएको छ, सो मापदण्ड, २०७३ को तथा नेपाल राष्ट्र बैंक ऐन २०५८ मा समेत उमेरजन्य योग्यता राख्नु राख्न लगाउनूसमेत भनी विपक्षीका नाममा परमादेश समेत जारी गरी पाऊ। निवेदनको अन्तिम टुंगो नलागुञ्जेलसम्मका लागि यथाशीघ्र मापदण्डमा उमेजन्य योग्यता नराखी तथा कानुनी व्यवस्था नगरी राष्ट्र बैंकको गभर्नरको पदमा नियुक्तिको प्रक्रिया अघि नबढाउनु, बढ्न नदिन पनि रिटमा माग गरिएको छ।"
सीको भियतनाम भ्रमणले अमेरिकालाई बिगार्ने लक्ष्य : ट्रम्प,"हनोइ : चिनियाँ राष्ट्रपति सी जिनपिङले मंगलबार भियतनामका दिवंगत क्रान्तिकारी नेता हो ची मिन्हलाई हनोइको भ्रमणको अन्तिम दिन श्रद्धाञ्जलि अर्पण गरेका छन्। अमेरिकी राष्ट्रपति डोनाल्ड ट्रम्पले उक्त भ्रमणले संयुक्त राज्यलाई बिगार्ने लक्ष्य राखेको बताएका छन्। मलेसिया र कम्बोडिया समावेश हुने दक्षिणपूर्वी एसिया भ्रमणको एक हिस्साका रूपमा सी भियतनाममा छन्। ती मुलुकका नेताहरूले अमेरिकी भन्सार शुल्कको सामना गरिरहेको बेला बेइजिङले आफूलाई ट्रम्पको स्थिर विकल्पका रूपमा स्थापित गर्न खोजिरहेको छ। चिनियाँ राष्ट्रपति सीले सोमबार आफ्नो देश र भियतनामलाई एकपक्षीय धम्कीको विरोध गर्न र विश्वव्यापी स्वतन्त्र व्यापार प्रणालीको स्थिरतालाई कायम राख्न आह्वान गरे। केही घण्टापछि ट्रम्पले ह्वाइट हाउसमा पत्रकारहरूलाई उनीहरूको बैठक संयुक्त राज्यलाई चोट पुयाउने उद्देश्यले थियो भने। म चीनलाई दोष दिन्नँ। म भियतनामलाई दोष दिन्नँ। म दिन्नँ। मैले देखेँ कि उनीहरू आज भेट्दै छन्, र त्यो अद्भुत छ, उनले भने, त्यो एक सुन्दर बैठक हो हामीले संयुक्त राज्य अमेरिकालाई कसरी बिगार्ने भनेर पत्ता लगाउने प्रयास जस्तै। चीन र भियतनामले सोमबार आपूर्ति शृंखला, कृत्रिम बौद्धिकता (एआई), संयुक्त समुद्री गस्ती र रेलमार्ग विकास सहित ४५ सहयोग सम्झौतामा हस्ताक्षर गरेका छन्। सीले सोमबार भियतनामका शीर्ष नेता तो लामसँगको बैठकमा उहाँहरूको देशहरू इतिहासको निर्णायक विन्दुमा उभिएका छन् र संयुक्त हातहरू अगाडि बढ्नुपर्छ भने। भियतनाम समाचार एजेन्सीका अनुसार लामले वार्तापछि दुई नेताले धेरै महत्वपूर्ण र व्यापक साझा धारणाहरू प्राप्त गरेको बताए।"
शिक्षक आन्दोलन र सरकारी उदासीनता,"सरकार समृद्धिको नारा लगाउँछ । तर त्यसको आधार के हो उसले अहिलेसम्म प्रस्ट भनेको छैन । समृद्धिको खास आधार शिक्षा हुनुपर्छ । जसरी हामी देशमा घोर निराशा देख्छौं, त्यसको एउटा कारण शिक्षा क्षेत्रका तमाम कमजोरी र बेथिति हुन्् । शिक्षामा मात्रै सुधार गर्ने हो भने मुलुकका सबै क्षेत्रमा सुधार आउँछ । शिक्षा नै देश विकासको पहिलो जग हो । अमेरिकाका तत्कालीन राष्ट्रपति बाराक ओबामाले आफ्नो पहिलो कार्यकालदेखि नै तीन वटा कुरालाई प्राथमिकतामा राख्छु भनेका थिए । र उनका ती तीन प्राथमिकतामा शिक्षा, शिक्षा र शिक्षा नै थिए । र, उनले भनेको अर्काे कुरा पनि मननीय के थियो भने अमेरिका त्यतिबेलासम्म ढुक्क भए हुन्छ, जहिलेसम्म अमेरिकाका विश्वविद्यालयहरूमा विश्वभरकै विद्यार्थीको आकर्षण रहिरहन्छ । समाजवाद उन्मुख संविधान भएको हाम्रो मुलुकमा सबैभन्दा अपहेलित कुनै क्षेत्र छ र कुनै पनि सरकारले नारा र भाषामाबाहेक संवदेनशील भएर सम्बोधन नगरेको एउटा प्रमुख क्षेत्र शिक्षा हो । दुई सातादेखि राजधानी काठमाडौंमा भइरहेको शिक्षकहरूको आन्दोलनलाई केवल शिक्षकहरूको आन्दोलनका रूपमा मात्रै हेरिनु हुँदैन । शिक्षा क्षेत्रको ऐनाका रूपमा त्यो आन्दोलन उठेको हो । मात्र अभिभावक र विद्यार्थी सडकमा आउन बाँकी छ । माग सम्बोधन गर्नुपर्ने विषय चाहिँ उनीहरूको झन्् हो । सामुदायिक विद्यालयलाई सरकारले पटक्कै हेरेको छैन भन्ने तथ्य त विद्यालय र विद्यार्थीअनुसारको दरबन्दी व्यवस्था नगर्नु र भएका दरबन्दीमा पनि अनेकथरी शीर्षकका शिक्षक राखिनु हो । सबै सक्रिय जीवनभर पढाएका शिक्षक पनि अस्थायीको अस्थायी नै भएर निस्कनु परेका बग्रेल्ती उदाहरण छन्् । पहिलो त सरकारले शिक्षाहरूलाई सामाजिक र आर्थिक सुरक्षा दिनुपर्ने हो, त्यो दिनु त कता झन्् विद्यालयहरूमा हस्तक्षेपमाथि हस्तक्षेप गरेर बिच्क्याएको छ । निजामती कर्मचारी सरहको तलब सुविधा छैन । विद्यालय शिक्षा विधेयक अगाडि बढाउन सरकारले अहिलेसम्म गरेको आलटाल कुनै पनि दृष्टिबाट औचित्यपूर्ण छैन । सरकार संवेदनशील हुन्थ्यो भने नेपाल शिक्षक महासंघबीच २०८० असोजमा भएको ६ बुँदे सम्झौता कार्यान्वयन भइसक्थ्यो र फेरि शिक्षकहरू सडकमा आउँदैनथे । शिक्षकहरूको निवृत्तिभरण योगदानमा आधारित हुनुपर्ने विषय कागजमा सीमित छ, वृत्ति विकासका कुनै योजना र सुविधा छैनन्् । आवश्यक र योग्यलाई प्रक्रिया र प्रणालीअनुसार स्थायी गर्नुपर्नेमा अस्थायी, करार, राहतलगायत गरी १८ थरी शिक्षक विद्यालयमा छन्् । त्यसबारे सरकारले कुनै मतलब राखेको छैन । २०२८ सालदेखि नयाँ शिक्षा लागू भयो तर अहिलेसम्म विद्यालयहरूमा लेखापाल र कार्यालय सहायकको परिकल्पना सरकारले गरेको देखिएन । त्यति सामान्य र अत्यावश्यक दरबन्दी पनि सिर्जना नगरेको सरकारले शिक्षाको गुणस्तरको नारा भट्ट्याउन शोभनीय हुँदैन । यो अहिलेको एउटा सरकारको मात्रै होइन, अहिलेसम्मका सरकारहरूले नगरेका र आफूलाई थेत्तर सावित गरेका विषय तथा उदाहरण हुन् । अब नयाँ शैक्षिक सत्र सुरु हुनुपर्छ । तर विद्यालयहरू बन्द छन््, एसईई उत्तरपुस्तिका जाँच रोकिएको छ । भर्ना अभियान अवरुद्ध छ । यसरी शिक्षा क्षेत्रलाई बन्धक बनाएर मुलुकको भविष्यमाथि निरीहतामात्रै होइन, गैरजवाफदेहिता प्रकट सरकारले गरेको छ । राजनीतिक विषय सम्बोधन गर्नुपरे अध्यादेशै ल्याउन पनि पछि नपर्ने सरकार शिक्षकका माग सम्बोधन गर्न संसद्् अधिवेशनका बेला पनि उदासीन रह्यो । खासमा शिक्षकहरूमा जायज माग पूरा गरी उनीहरूलाई आन्दोलनबाट पछि हटाउने र विद्यालय शिक्षाको गुणस्तर अघि बढाउने गुरुŒवर दायित्वमा सरकार चुकेको छ । शिक्षकहरूले पनि आन्दोलनलाई राजधानी केन्द्रित सडक प्रदर्शनभन्दा बाहेकका विकल्प पनि सोच्नुपर्छ । उनीहरूले निर्वाह गर्नुपर्ने पहिलो कर्तव्य शिक्षण हो, विद्यालय सञ्चालन हो, उत्तरपुस्तिका जाँच हो । सरकारबाहेक सबैतिरबाट शिक्षकहरूका मागमा समर्थन छ भने उनीहरूले कर्तव्य निर्वाहसँगै आन्दोलनलाई सिर्जनशील तरिकाले अगाडि बढाउँदा हुन्छ ।"
सरकारलाई प्रभावकारी र दुई दलीय संयन्त्रलाई अझै बलियो बनाइने,"काठमाडौं : प्रधानमन्त्री केपी शर्मा ओली र कांग्रेस सभापति शेरबहादुर देउवाबीच सत्तागठबन्धनलाई बलियो बनाएर लैजाने सहमति भएको छ। गठबन्धन सरकारका बारेमा सत्तासीन कांग्रेसकै नेताहरूबाट प्रश्न उठिरहेका बेला ओली र देउवाबीच मंगलबार बालुवाटारमा भेटवार्ता भएको हो। बिहान ११ बजेदेखि झन्डै ४५ मिनेट भएको उक्त भेटमा सरकारलाई प्रभावकारी बनाउने, दुई दलीय संयन्त्रलाई बलियो बनाउने विषयमा छलफल भएको नेताहरूले बताएका छन्। यस्तै, गभर्नर नियुक्ति र शिक्षक आन्दोलनको विषयमा पनि छलफल भएको थियो। एमाले नेता डा राजन भट्टराईका अनुसार बैठकमा सरकारलाई प्रभावकारी बनाउने विषयमा छलफल भएको थियो। यस्तै, दुई शीर्ष नेताबीच एक ढिक्का भएर अघि बढ्ने सहमति भएको बताइएको छ। भट्टराईले भने, सरकार सञ्चालनका लागि बनाइएको संयत्रको बैठक चाँडै नै बोलाएर अहिले देखिएका सबै खालका समस्याको निकास खोज्न दुई नेता सहमत हुनुभएको छ। प्रधानमन्त्री ओलीको निजी सचिवालय र देउवाको सचिवालयले भने सरकारमा रहेका दुवै दलका शीर्ष नेतृत्वबीच नियमित भेटघाट भइरहेको बताएका छन्। देउवाको सचिवालयका एक सदस्यले भने, उहाँहरूबीच यसरी भेटवार्ता चलिरहेकै हुन्छ। आजको भेटलाई अलिक बढी हल्ला गरियो। दैनिक जस्तै भेटघाट भइहेकै हुन्छ। त्यसो त यो भेटलाई पछिल्लो समय नयाँ सत्ता समीकरणको सम्भावनासँग जोडेर हेरिएको छ। खासगरी माओवादी केन्द्रका अध्यक्ष पुष्पकमल दाहाल प्रचण्डले केही दिनअघि चितवन पुगेर नयाँ वर्षमा नयाँ सरकार बन्ने दाबी गर्दै सञ्चार माध्यमलाई प्रतिक्रिया दिए पछि मुलुकको राजनीति एकाएक तरंगित बनेको थियो। प्रचण्डले भनेका थिए, ओली नेतृत्वको सरकारबाट जनता र कांग्रेसएमालेकै नेता कार्यकर्ता असन्तुष्ट छन्। अब यो सरकारको आयु लामो छैन, भन्ने मेरो बुझाइ हो। अब नयाँ वर्ष सुरु भए सँगै नयाँ समिकरणको सरकार बन्छ। यिनै समीकरणका बीच ओलीदेउवा संवाद भएको हो। सरकार सञ्चालन सहजीकरण संयन्त्रका सदस्यसमेत रहेका कांग्रेस महामन्त्री गगन थापाले प्रधानमन्त्रीको शयनकक्षसम्म बिचौलियाको पहुँच रहेको र सरकारका निर्णय तिनै बिचौलियाबाट प्रभावित हुने गरेको बताएका थिए। थापाले अगाडि भनेका छन्, हाम्रो इकोनोमी (अर्थतन्त्र)मा अहिले समस्या भएको भनेको बिचौलियाको कारणले हो। म यो प्रधानमन्त्री, त्यो प्रधानमन्त्री भन्दिनँ, बिचौलियाहरूको पहुँच प्रधानमन्त्रीको बेडरुमसम्म हुने भयो, नेतृत्वको बेडरुमसम्म हुने भयो। थापाले जोकोही प्रधानमन्त्री तथा नेता बिचौलियाबाट प्रभावित हुने गरेको संकेत गरेका थिए। यद्यपि यसका बाबजुद पनि सरकार र गठबन्धन फेर्ने पक्षमा भने आफू नरहेको समेत स्पष्ट पारेका थिए। थापाले सरकारको गति नभएको र सरकार ट्र्याक्टरको गतिमा हिँडेको बताएका छन्। तन्नेरी मानिसले अहिले दैनिक परिवर्तन खोजिरहेको कुरामा जोड दिएका थिए। उनले सरकारले काम गर्ने कार्यशैलीमा परिवर्तन गर्नुपर्ने भन्दै भने, सरकारले जनतालाई आभाष हुने गरी युद्धस्तरमा काम गर्नुपयो। सरकारको जोस र उत्साह नेतृत्वमा देखिएन। यो भएन भन्दैमा कुनै राजनीतिक विकल्प खोज्ने अवस्थामा भने छैनौं। थापाको यो किसिमको प्रतिक्रिया आउनुलाई सरकारको संयन्त्रभित्र एक किसिमको छलफल हुने, त्यहाँ समझदारी हुने तर निर्णय अर्कै आउने अवस्थाको परिपार्टी प्रति उनको भनाइ रहेको उनी निकट नेता बताउँछन्। एमालेका नेता भने सरकारप्रति कांग्रेसको दोस्रो तहबाट सुरुदेखि नै आलोचना र टिप्पणी भइरहेको बताउँछन्। वैशाख १ गते बसेको पार्टी सचिवालय बैठकपछि एमाले उपमहासचिव प्रदीप ज्ञवालीले कांग्रेसका दोस्रो तहका नेताहरू दलभित्र निर्णायक नरहेकाले उनीहरूका आलोचनाले सरकार ढल्ने अनुमान नगर्न आग्रह गरेका थिए।"
