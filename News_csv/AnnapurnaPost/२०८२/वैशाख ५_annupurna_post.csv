शीर्षक,विवरण
तोकेको समयभित्र दर्ता नभए सामाजिक सञ्जालमाथि प्रतिबन्ध लाग्छ : मन्त्री गुरुङ,"काठमाडौँ : सञ्चार तथा सूचना प्रविधिमन्त्री पृथ्वीसुब्बा गुरुङले सरकारले तोकेको समयभित्र दर्ता नभए फेसबुक लगायतका सामाजिक सञ्जालमाथि प्रतिबन्ध लाग्ने स्पष्ट पारेका छन् । शुक्रबार काठमाडौँमा सञ्चारीका समूह नेपालको ९ औँ महाधिवेशनलाई सम्बोधन गर्दै मन्त्री गुरुङले नेपालमा सञ्चालन हुने सबै सामाजिक सञ्जाल प्ल्याट्फर्महरुले नेपालको नियम मान्नुपर्ने भन्दै सरकारले तोकेको म्यादभित्र दर्ता नभए प्रतिबन्ध लाग्ने स्पष्ट पारेका हुन् । सामाजिक सञ्जाल दर्ताका लागि सरकारले थप गरेको एक महिनाको म्याद सकिन केही दिन बाँकी रहेको भन्दै उनले फेसबुक लगायतका सामाजिक सञ्जाल दर्ता हुन नआएको उल्लेख गरे । उनले सामाजिक सञ्जालसम्बन्धी कानुन कुनै सञ्चारमाध्यमलाई बन्द गर्नका लागि नभई नियमन गर्नका लागि ल्याइएको स्पष्ट पारे । त्यस्तै मन्त्री गुरुङले चैत्र १५ गते काठमाडौँमा राजावादीले गरेको आन्दोलन प्रतिगामी र संविधान विरोधी आन्दोलन भएको बताए । शान्तिपूर्ण भेला हुन पाउने अधिकार, संविधान विपरीतको कार्यका लागि प्रयोग गर्दा हिंसात्मक घटना भएको भन्दै उनले त्यसमा संलग्न सबैलाई कारबाही हुने स्पष्ट पारे । उनले मुलुकमा राजतन्त्रको कुनै गुञ्जायस नरहेको जिकिर गरे । उनले प्रविधिको दुरुपयोग गर्दै मुलुक, राजनीतिक दलका साथै जनतालाई कमजोर बनाउने काम भइरहेको भन्दै सरकार गम्भीर भएर यसलाई रोक्न लागिपरेको बताए । कार्यक्रममा सञ्चारीका अग्रणी सम्मान पत्रकार उषा लोहनी र डा हरिकला अधिकारीलाई प्रदान गरिएको थियो । त्यस्तै सञ्चारीका समानता पुरस्कार धनु विश्वकर्मालाई प्रदान गरिएको छ भने स्व उमा सिंह पत्रकारिता पुरस्कार पत्रकार सपनाकुमारी कर्णलाई प्रदान गरिएको छ ।"
दाङमा बस दुर्घटना हुँदा २ जनाको मृत्यु,दाङ : दाङमा बस दुर्घटना हुँदा दुई जनाको मृत्यु भएको छ। दुर्घटनामा परी घोराही उपमहानगर पालिका बनगाउँका पुष्पा डाँगी र राजपुर स्थायी घर भई लमही नगरपालिका५ रातो डाँडाका निलसरोज यादवको मृत्यु भएको प्रहरीले जनाएको छ। डाँगीको घटनास्थलमा र यादवको उपचारका क्रममा लमही अस्पतालमा मृत्यु भएको हो। पूर्वपश्चिम राजमार्गको लमहीभालुवाङ सडक खण्डको राप्ती गाउँपालिका५ लठ्ठहवामा बस दुर्घटना हुँदा २ जनाको मृत्यु भएको हो। कपिलवस्तुको कृष्णनगरबाट दाङको तुलसीपुर जाँदै गरेको बा ३ ख ७९९६ नम्बरको बस देउखुरीमा दुर्घटना भएको हो। दुर्घटनामा कम्तीमा २४ जना घाइते भएका छन्। घाइते मध्ये ८ जनाको अवस्था गम्भीर रहेको छ। ७ जनाको मध्यम रहेको प्रहरीले जनाएको छ। घाइतेहरूको लमही र भालुबाङ अस्पतालमा उपचार भइरहेको छ।
आफ्नै कारणले केपी ओलीको सरकार छिट्टै ढल्छ : प्रचण्ड,"कपिलवस्तु : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले वर्तमान सरकार भष्टचारीलाई संरक्षण गर्न लागिपरेको भन्दै आफ्नै कारणबाट चाँडै केपी शर्मा ओली नेतृत्वको सरकार ढल्ने दाबी गरेका छन्। तराईमधेस हुलाकी राजमार्ग जागरण अभियानका क्रममा कपिलवस्तुको बहादुरगञ्जमा आयोजित सभामा सम्बोधन गर्दै अध्यक्ष प्रचण्डले आफ्नो बोझ थाम्न नसकेर आफैं यो सरकार ढल्ने दाबी गरे। सरकार बिचौलियाहरूले चलाउन थालेको र भष्टचारमा चुर्लम्म डुबेको उनले आरोप लगाए। कुलमान घिसिङलगायतका उत्कृष्ट कर्मचारीहरूलाई हटाएर सरकारले गलत गरेको उनले बताए। अध्यक्ष प्रचण्डले देशमा केही बिचौलियाले चलखेल गर्दा विकास निर्माणका कामहरू अवरुद्ध भएको बताए। सरकार भ्रष्टाचारीहरूलाई रक्षा गर्नका लागि निर्माण भएको उल्लेख गर्दै उनले भने, कुलमान घिसिङलगायतका व्यक्तित्वहरूलाई हटाएर सरकारले गलत गर्यो। यो सरकार भ्रष्टाचारमा डुबेको बिचौलियाले चलाएको सरकार हो। आफूले भूमिहीनलाई अधिकार दिन र भ्रष्टाचारीलाई कारबाही गर्न खोज्दा आफ्नो नेतृत्वको सरकार ढलाइएको अध्यक्ष प्रचण्डले जिकिर गरे। विकास निर्माण र सुशासनका लागि बिचौलियाको हस्तक्षेप रोकेर सरकार परिवर्तन जरुरी रहेको पनि उनले बताए। यसअघि आफूहरू कांग्रेसएमालेसँग मिलेर ठूलो गल्ती गरेको उनको भनाइ छ।"
सात डलर चोर्दा जसले गुमाए ८४ हजार डलरको पेन्सन,काठमाडौं : जापानमा २९ वर्ष सेवा गरेका एक बस चालकले यात्रुको भाडाबाट सातडलर चोरेको आरोपमा बर्खास्त भएपछि ८४ हजार अमेरिकी डलर बराबरको अवकाश प्याकेज गुमाएका छन्। क्योटो सिटीले सन् २०२२ मा एक हजार येन (सात अमेरिकी डलर) ठगी (चोरी) गरेको बसको सुरक्षा क्यामेरामा देखिएको रेकर्डको आधारमा नाम नखुलाइएका ती व्यक्तिलाई बर्खास्त गरेको थियो। चोरीको अभियोगमा एक करोड २० लाख येन (८४ हजार अमेरिकी डलर) भन्दा बढीको अवकाश रकम दिन चालक कार्यरत कार्यालयले अस्वीकार गरेपछि चालकले स्थानीय अदालतमा मुद्दा दायर गरेका थिए जसमा अदालतले सजाय अत्याधिक भएको फैसला सुनाएको थियो। स्थानीय अदालतको फैसला उनको पक्षमा आए पनि यस मुद्दामाथि भएको पुनरावेदनपछि सर्वोच्च अदालतले यसलाई उल्टाएको छ। चालकले मुद्दा हारेका छन्। नगर कार्यालयको पक्षमा सर्वोच्च अदालतले अन्तिम फैसला सुनाएपछि नगर कार्यालयको सजाय पुनः कायम भएको छ। उक्त व्यक्तिको आचरणले प्रणाली र बस सेवाको प्रभावकारी सञ्चालनप्रतिको जनविश्वासलाई कमजोर पार्न सक्ने फैसला सर्वोच्च अदालतले सुनाएको हो। घटनामा पाँच जना यात्रुको एक समूह बसमा पसेर उनलाई एक हजार १५० येन तिरेको फैसलामा उल्लेख छ। चालकले समूहलाई १५० येन मूल्यको भाडा सङ्कलनका लागि सिक्का बाकसमा खसाल्न निर्देशन दिएको र एक हजार येनको बिल हातमा लिएका थिए। क्यामेरामा कैद भए पनि उनले आफ्नो वरिष्ठ अधिकारीले गरेको सोधपुछका क्रममा उनीमाथि लागेको सात डलर चोरीको आरोप अस्वीकार गर्ने प्रयास गरे अर्थात् घटनालाई सही तरिकाले रिपोर्ट गर्न नसकेको देखिन्छ। एजेन्सी
जनताको विश्वास जित्न आवश्यक लगानी र समन्वयलाई निरन्तरता दिन्छौं : मन्त्री यादव,"काठमाडौं : खानेपानीमन्त्री प्रदीप यादवले जनताको विश्वास जित्न आवश्यक लगानी र समन्वयलाई निरन्तरता दिने बताएका छन्। काठमाडौं उपत्यका खानेपानी व्यवस्थापन बोर्डको २०औँ वार्षिकोत्सव समारोहलाई सम्बोधन गर्दै उहाँले नीति निर्माणमा जनआवाजलाई प्राथमिकता दिँदै कार्यान्वयनमा पारदर्शिता र परिणाम सुनिश्चित गरिने बताए। 'खानेपानी जनताको जीवनसँग प्रत्यक्ष जोडिएको संवेदनशील अधिकार हो भन्ने मान्यताका आधारमा नीतिगत, प्रविधिगत र प्रशासनिक सुधारमार्फत दीर्घकालीन, दिगो र समावेशी विकासको दिशामा सरकार र बोर्डसँगसँगै अघि बढ्नेछौं,' उनले भने। बोर्डले अघि सारेका योजनाले नागरिकको जीवनस्तर, जनस्वास्थ्य तथा वातावरणीय दिगोपनमा अतुलनीय योगदान दिएको उल्लेख गरे। उनले थपे, 'खानेपानी क्षेत्रको सुधारका लागि आवश्यक सबै पहल, लगानी र समन्वयलाई मेरो व्यक्तिगत प्रतिबद्धता छ।'"
स्वास्थ्य शिविरमा ११ सय बढीको स्वास्थ्य परीक्षण,"बैतडी : बैतडीको पुर्चौडीमा आयोजित स्वास्थ्य शिविरमा ११ सय ५ जनाले स्वास्थ्य परीक्षण गराएका छन्। वार्षिक नियमित कार्यक्रमअन्तर्गत बैतडी समाज कैलालीले यस पटक बैतडीको पुर्चौडीमा शिविर आयोजना गरेको हो। स्वास्थ्य शिविरका संयोजक गजेन्द्रबीर चन्दले उद्घाटनकै दिन ११ सय ५ जनाले स्वास्थ्य परीक्षण गरेको बताए। शिविरमा फिजिसियन डाक्टर चेतराज भट्ट, युरोलोजिष्ट डाक्टर जोनेश तिवारी, हाडजोर्नी तथा नशा रोग विशेषज्ञ डाक्टर नर बहादुर मौनी, स्त्री तथा प्रसूति रोग विशेषज्ञ डाक्टर रविन्द्र भट्ट, मुटु रोग विशेषज्ञ डाक्टर अजय भट्ट, दन्तरोग विशेषज्ञ डाक्टर सन्तोष कुमार पाण्डे, मेडिकल अफिसर डाक्टर रोहित ठगुन्ना सहितको चिकित्सकको टोलीले स्वास्थ्य परीक्षण गरेका थिए। शिविरमा धनगढी नेत्रालयको नेत्र विशेषज्ञको टोलीले पनि १८७ जनाको आँखाको परीक्षण गरेको छ। आँखा परीक्षणमा २५ जनाको शल्यक्रिया गरिने नेत्रालयका कार्यकारी निर्देशक गजेन्द्र बहादुर चन्दले बताए। आँखाको शल्यक्रियाका लागि वरिष्ठ नेत्र विशेषज्ञ डाक्टर विद्याप्रसाद पन्त सहितको टोली पुर्चौंडी पुगिसकेको छ। शनिबारदेखि आँखाको परीक्षण र शल्यक्रिया गरिने शिविर संयोजक चन्दले बताए। शनिबार पुर्चौंडिमै बृहत रक्तदान महोत्सव पनि आयोजना हुने छ। रक्तदानका लागि नेपाल रेडक्रस सोसाइटी प्रादेशिक रक्तसञ्चार सेवा कैलालीका प्रमुख धरणी प्रसाद पन्त सहितको टोली पुर्चौंडी पुगिसकेको छ। शिविरको शुक्रबार सुदूरपश्चिम प्रदेशका सामाजिक विकास राज्यमन्त्री सरस्वती खड्काले उद्घाटन गरेकी थिइन्। शिविर वैशाख ७ गतेसम्म चल्ने आयोजकले जनाएको छ।"
प्रधानमन्त्री ओली र शिक्षक महासंघका पदाधिकारीबीच भेटवार्ता,"काठमाडौं : प्रधानमन्त्री केपी शर्मा ओलीसँग नेपाल शिक्षक महासङ्घका पदाधिकारीले जारी शिक्षक आन्दोलन र समस्या समाधानका विकल्पका विषयमा छलफल गरेका छन्। विद्यालय शिक्षा विधेयक, २०८१ छिटो पारित हुनुपर्नेलगायत माग राखेर महासङ्घको आह्वानमा चैत २० गतेदेखि शिक्षकहरूले काठमाडौं केन्द्रित आन्दोलन जारी राखेका छन्। प्रधानमन्त्री ओलीले आन्दोलनमा उठाइएका जायज मागका सम्बन्धमा गृहकार्य गरी वार्ता र संवादबाट समस्याको समाधान गर्न गत चैत २५ गते उपप्रधानमन्त्री एवं अर्थमन्त्री विष्णुप्रसाद पौडेल, गृहमन्त्री रमेश लेखक, शिक्षा, विज्ञान तथा प्रविधिमन्त्री विद्या भट्टराईसहितलाई निर्देशन दिएका थिए। मन्त्रिपरिषद्को गत वैशाख २ गतेको बैठकले सङ्घीय संसद्मा विचाराधीन रहेको विद्यालय शिक्षा विधेयक यथासक्य पारित गर्ने समेतका प्रयोजनका लागि सङ्घीय संसद्को अधिवेशन आह्वान गरी सरकारको तर्फबाट सो विधेयक पारित गर्न आवश्यक समन्वय र सहजीकरण गर्ने र यसका लागि वैशाख १२ गते शुक्रबार दिउँसो १ बजे बैठकको आह्वान गर्ने निर्णय गरेको थियो। मन्त्रिपरिषद्को सोही बैठकले महासङ्घले उठाएका मागहरूको यथोचित सम्बोधन गर्ने सम्बन्धमा संवाद निरन्तर रहेको र अझै संवाद गर्न सरकार संवेदनशील र गम्भीर रहेकाले विद्यालय भर्ना अभियान, एसइइको उत्तरपुस्तिका परीक्षण र कक्षा १२ को परीक्षालाई ध्यान दिइ आन्दोलन फिर्ता गरी विद्यालय फर्कन शिक्षकहरूलाई आह्वान गरेको थियो। प्रधानमन्त्री निवास बालुवाटारमा भएको छलफलमा महासङ्घका अध्यक्ष लक्ष्मीकिशोर सुवेदी, सहअध्यक्ष नानुमाया पराजुली, महासचिव तुलाबहादुर थापा र उपमहाचिव मदनराज जोशी सहभागी थिए।"
६ करोडमा निर्मित तातोपानी स्नान गृह सर्वसाधारणका लागि खुला,"सिन्धुपाल्चोक : नेपालचीन सीमा क्षेत्र सिन्धुपाल्चोकको भोटेकोशी गाउँपालिका २ मा रहेको तातोपानी धाराका स्नान गृह सर्वसाधारणको लागि खुला गरिएको छ। गाउँपालिकाले ६ करोड लागतमा निर्माण गरेको स्नान गृहलाई नेपाल सरकारका परराष्ट्र मन्त्री आरजु राणा देउवाले शुक्रबार उद्घाटन गरेसँगै सर्वसाधारणको लागि खुला गरिएको हो। स्नान गृहको उद्घाटन गर्दै मन्त्री राणाले नेपालको तर्फबाट तातोपानी नाकाको विकास लागि धेरै प्रयत्न गर्नुपर्ने देखिएको औल्याउँदै नाका पूर्ण रूपमा सञ्चालनमा ल्याउन सकारको ध्यानाकर्षण गराइन्। उनले दुई देशको व्यापारिक नाकालाई व्यवस्थित गर्न सके मात्र राजश्व संकलन बढ्न सक्ने धारणा व्यक्त गरिन्। तातोपानीमा स्नान गर्न आउने पर्यटकलाई व्यवस्थित स्नान गृहको निर्माण गरेकोमा गाउँपालिकालाई बधाई व्यक्त गर्दै उनले धारालाई व्यवस्थित गर्दा आम्दानीमा समेत वृद्धि हुने जनाइन्। राणाले नेपालचीन सीमा क्षेत्रको निरीक्षणसमेत गरिन्। उनलाई खासास्थित चिनियाँ अधिकारीले स्वागत गरेका थिए। फरक प्रसंगमा बोल्दै मन्त्री राणाले राजनीतिक फेरबदलको खेल खेल्नु भन्दा विकास र समृद्धितिर ध्यान दिनुपर्नेमा जोड दिइन्। अहिलेको समय भनेको सरकार फेरबदलको खेलमा रुमलिएको देखिन्छ, उनले भनिन्, तर नकारात्मकतातिर ध्यान दिनु भन्दा विकास निर्माणमा जोड दिनु आवश्यक छ। तातोपानीमा बाहिर देखिने गरी पुरानो सातवटा धारा छन्। हाल बनेका नयाँ भवनमा ४७ वटा बाथटब निर्माण गरिएको छ। तातोपानी धारा व्यवस्थित भएपछि पर्यटक र भक्तजनलाई स्नान गर्न सहज हुने तातोपानी गाउँपालिका२ का अध्यक्ष कुमार श्रेष्ठले बताए। प्राकृतिक रूपमै तातोपानीको मूल भएको सो स्थानमा परापूर्वकालदेखि नै आन्तरिक तथा बाह्य पर्यटक स्नानका लागि तातोपानी धारा आउँछन्। तातोपानीमा नुहाउँदा छाला तथा हड्डीसम्बन्धी बिरामी निको हुने विश्वास गरिन्छ।"
करेन्ट लागेर बागलुङमा एकको मृत्यु,ढोरपाटन : बागलुङ नगरपालिकाऔ ढोडेनीमा करेन्ट लाग्दा एकजनाको मृत्यु भएको छ। १७ वर्षीय शिव थापा मगरको आज साँझ ४:३० बजे करेन्ट लागेर मृत्यु भएको हो। बारीमा घाँस काट्ने क्रममा रुखको हाँगाले ३३ हजार केभी प्रसारण लाइनको नाङ्गो तारमा छुँदा करेन्ट लागेर गम्भीर घाइते भएका थापालाई उपचारका लागि धौलागिरि अस्पताल पुर्याइएको थियो। अस्पताल ल्याएको केही समयमै डाक्टरले मृत घोषणा रहेको जिल्ला प्रहरी कार्यालयका प्रहरी नायब उपरीक्षक विजय यादवले जानकारी दिए। थापाको शवलाई शव परीक्षणका लागि अस्पतालमै राखिएको छ। घटनाबारे थप अनुसन्धान भइरहेको प्रनाउ यादवले बताए।
पुल्चोकगोन्द्राङ सडकको उद्घाटन गर्दै प्रधानमन्त्रीले भने पूर्वपश्चिम राजमार्गलाई थप फराकिलो बनाउँछौं,"चितवन : प्रधानमन्त्री केपी शर्मा ओलीले चितवनको पूर्वपश्चिम राजमार्गको पुल्चोकगोन्द्राङ ६ लेन सडकको उद्घाटन गरेका छन्। नेपाल सरकारको आफ्नै लगानीमा निर्मित भैरहवा, वीरगञ्ज, पोखरा र काठमाडौंको मध्यभागमा पर्ने उक्त सडक एसियाली मापदण्डअनुसार बनाइएको छ। प्रधानमन्त्री ओलीले देश विकासमा पूर्वाग्रह र मतभेद नराखी काम गर्न आग्रह गर्दै पूर्वपश्चिम राजमार्गलाई थप फराकिलो बनाइने बताए। 'अहिले चुनाव लाग्या पनि छैन र चुनाव प्रचार गर्नु पर्या पनि छैन। त्यतापट्टि गइहाल्नुपर्ने आवश्यकता पनि छैन। म आग्रह गर्न चाहन्छु, सबैलाई सधैं राजनीतिमात्रै, सधैं चुनावमात्रै होइन। विकासमा ध्यान दिउँ। हामीले एक भएर देश बनाउनुपर्नेछ। मतभेदमा होइन एकतामा जोड दिउँ,' उनले भने। उनले विचारमा विविधता हुने भए पनि देशको विकास गर्ने कुरामा मतभेद नराख्न आग्रह गरे। 'देशको विकास हामी सबै मिलेर गर्ने हो। कोही आएर हाम्रो देश बनाउँदैन। आफ्नो बलमा लोकतन्त्रलाई बलियो बनाउँदै राष्ट्रिय एकताका साथ एकजुट भएर अघि बढेर विकास गर्नुपर्छ,' उनले भने। प्रधानमन्त्री ओलीले चितवन जिल्ला त्रेतायुगदेखि नै राम जन्मेदेखिको ऐतिहासिक महत्त्व बोकेको जिल्ला भएको उल्लेख गर्दै यो एउटा सभ्यताको सुरुआत भएको भूभाग रहेको बताए। उक्त सडक खण्डको २०७७ माघ १७ गते प्रधानमन्त्री ओलीले नै शिलान्यास गरेका थिए। ६८ किलोमिटरको सडक एक अर्ब १३ करोड ३५ लाख ३४ हजारमा निर्माण सम्पन्न भएको हो।"
शनिबार देशका यी स्थानमा हुने छ वर्षा,"काठमाडौं : शनिबार देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार कोशी प्रदेश लगायत देशको पहाडी भूभागका केही स्थानहरू र बाँकी भूभागका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा भारी वर्षाको समेत सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का वर्षाहिमपातको सम्भावना रहेको महाशाखाले जनाएको छ। शनिबार राति कोशी प्रदेश, बागमती प्रदेश, गण्डकी प्रदेश र कर्णाली प्रदेशका पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहनेछ। कोशी प्रदेश, बागमती प्रदेश र गण्डकी प्रदेशका थोरै स्थानहरूमा तथा कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ।"
बोक्चे गौडा २० दिनको अन्तरालमा खुल्ने,"हुम्ला : कर्णाली करिडोरअन्तर्गत पर्न बोक्चे गौडा, भिई गौडा, याङचु खण्ड २०२० दिनको अन्तरालमा खुल्ने भएको छ। कर्णाली करिडोर सडक निर्माण दल नेपाली सेनाले बोक्चे गौडा, भिई गौडा, याङचु खण्डको करिब ८ सय मिटर सडक निर्माण गर्न थालेको छ। गत चैत ४ गते हुम्लाको प्रमुख जिल्ला अधिकारी नारायण पाण्डेयको अध्यक्षता बसेको बैठकले चैत २५ गतेबाट निर्माण काम अघि बढाउने निर्णय गरेको हो। जिल्ला स्थित राजनीतिक दल, सुरक्षा निकायका प्रमुख, नागरिक समाज, उद्योग वाणिज्य संघ, होटल व्यवसायी, निर्माण व्यवसायी लगायत बसेर निर्णय भएको प्रमुख जिल्ला अधिकारी नारायण पाण्डेयले जानकारी दिए। जिल्लामा खाद्यान्न ,विकास निर्माणका सामाग्री ,देखि अत्यावश्यक सामान ढुवानीमा अवरुद्ध नहुने गरि २० २० दिनको अन्तरालमा सडक खुल्ने प्रमुख जिल्ला अधिकारीले बताए।"
विशेष अदालतको फैसला चित्त नबुझेपछि सर्वोच्च पुग्यो अख्तियार,"काठमाडौं : भ्रष्टाचार मुद्दामा विशेष अदालतले गरेको फैसला चित्त नबुझेको भन्दै अख्तियार दुरुपयोग अनुसन्धान आयोगले सर्वोच्च अदालतमा पुनरावेदन गरेको छ। आयोगले कृषि विकास निर्देशनालय,गण्डकी प्रदेशका तत्कालीन निमित्त कार्यालय प्रमुख निलकण्ठ उप्रेतीसमेतका प्रतिवादी रहेको मुद्दामा विशेषले गरेको फैसला चित्त नबुझेपछि सर्वोच्चमा पुनरावेदन दिएको आयोगका प्रवक्ता राजेन्द्र कुमार पौडेलले जानकारी दिए। उनका अनुसार स्याङ्जाको गल्याङ नगरपालिकामा रहेको पकवादी कृषि सहकार संस्थाको भवन निर्माणमा भ्रष्टाचार गरेको ठहर गर्दै उनीहरूविरुद्ध २८ लाख ३७ हजार २१७ रुपैयाँ विगो माग गर्दै विशेष अदालतमा मुद्दा दायर गरेको थियो। तर, विशेष अदालतले उक्त मुद्दामा कार्यालय प्रमुखसहित अन्य प्रतिवादीलाई सफाइ दिएको थियो। यसैगरी आयोगले शैल्यशिखर नगरपालिकाका निमित्त प्रमुख प्रशासकीय अधिकृत सुरेन्द्र बहादुर विष्टसमेत प्रतिवादी रहेको भ्रष्टाचार मुद्दामा विशेषले दिएको फैसलाउपर सर्वोच्चमा पुनरावेदन गरेको छ। आयोगले पनेबाज बन्तोली बगौरा सडक खन्ने कार्यमा फिल्डको वास्तविक तथ्यभन्दा बढी तथा साइटमा नगरेनगराएको परिमाणको झुठा बिल भर्पाइ तथा कार्य सम्पन्न प्रतिवेदन स्वीकृत गरी २६ लाख २ हजार ५५६ रुपैयाँ भ्रष्टाचार गरेको दावी गर्दै उनीहरूविरुद्ध मुद्दा दायर गरेको थियो। उक्त मुद्दामा पनि विशेषले प्रमुख प्रशासकीय अधिकृतसहित सबै प्रतिवादीलाई सफाइ दिएको थियो।"
एक हप्ता लामो यामाहा ब्लू फेस्ट सम्पन्न,"काठमाडौं : एक हप्तादेखि काठमाडौंको भृकुटीमण्डपमा जारी नेपालको सबैभन्दा ठूलो दुई पाङ्ग्रे सवारी साधन एक्सचेन्ज इभेन्ट यामाहा ब्लू फेस्ट सम्पन्न भएको छ। सुरुमा चैत २८ देखि वैशाख ३ गतेसम्म सञ्चालन हुने भनिएको कार्यक्रम ग्राहक एवम् मोटरबाइक, स्कुटर पारखीहरूको अत्यधिक सहभागिताका कारण एक दिन थप गरिएको थियो। यामाहाको उत्कृष्ट एक्सचेन्ज र खरिद अफरहरूको फाइदा लिन हजारौं सहभागीहरूले कार्यक्रममा भाग लिएका थिए। यसमा यामाहा बाइक र स्कुटरमा ५० हजारको मिनिमम भ्यालुएसन, अन्य ब्रान्डहरूमा २५ हजारको न्युनतम भ्यालुएसन (कर छुट सहित), एक्सचेन्जमा १० हजार रुपैयाँको थप भ्यालुएसन बोनस, ७९९ ब्याजदरसहित लचिलो फाइनान्सिङ (ग्यारेन्टर आवश्यक नपर्ने), स्पट एक्सचेन्ज, सजिलो फाइनान्सिङ र चयन गरिएका मोडेलहरूमा ० ब्याजदरमा ईएमआई नगद छुटमा १ लाख रुपैयाँसम्म जित्ने अवसर लगायतका योजना समावेश थिए। ग्राहकहरूलाई तीन सजिला चरणहरू मार्फत तत्काल १ लाख रुपैयाँसम्मको नगद छुट जित्ने रोमाञ्चक अवसर प्रदान गरेको थ्रिल अफ थ्री योजना भव्य हिट साबित भएको थियो। सेयर गर्दा १ हजार जित्ने मौका, भिजिट गर्दा ५० हजारसम्म नगद छुट र खरिद गर्दा १ लाख रुपैयाँसम्म नगद छुटको व्यवस्था थियो। साथै प्रत्येक खरिदमा नि:शुल्क एक्सेसरिजहरू समावेश थियो। कार्यक्रममा भ्यालु र राइड एक्सपिरियन्स दुवै बढाउन प्रत्येक बाइक र स्कुटरको खरिदमा नि:शुल्क एक्सेसरिजहरू पनि प्रदान गरिएको थियो। ८ दिनको कार्यक्रम तथा अफरहरूका अलावा यामाहा ब्लू फेस्ट सम्पूर्ण परिवारको लागि मनोरञ्जन र संलग्नताको केन्द्र समेत बन्यो। यसमा टेस्ट राइड एण्ड विन  आफ्नो मनपर्ने यामाहा मोडेलको टेस्ट राइडमा रोमाञ्चक उपहारहरू गेमिङ जोन इन्टरएक्टिभ फन गेम्स र कम्पिटिसनहरू फेस पेन्टिङ भिजिटका क्रममा रङ र रचनात्मकता थप्ने मौका डुअर प्राइजेज  भाग्यशाली विजेताहरूले जिते स्मार्ट हेल्मेटहरू लाइभ कन्सर्टहरू  महेश काफ्ले र अस्मिता अधिकारीको धमाकेदार प्रस्तुति महोत्सवको अन्तिम दिन काठमाडौँ रेजर्स फुटबल टिमका खेलाडीहरूसँगको विशेष मिट एण्ड ग्रिट सेसनसँगै समाप्त भएको थियो। सहभागीहरूले  सिजन ३ मा यामाहाको गौरवशाली टाइटल प्रायोजनको सेलिब्रेसनसँगै खेलहरू खेल्न, विशेष मर्केन्डाइज जित्न र खेलाडीहरुको सिग्नेचर भएका जर्सीहरू पनि प्राप्त गरेका थिए। ब्लू फेस्ट भृकुटीमण्डपमा समाप्त भए पनि यामाहाको ""थ्रिल अफ थ्री"" योजना नेपालभरका सबै अधिकृत यामाहा डिलरशिपहरूमा उपलब्ध छ। ग्राहकहरूले अझै पनि आकर्षक लाभहरूको आनन्द लिन र यामाहाको पर्फर्मेन्स, स्टाइल र सन्तुष्टिको वाचामा आफूलाई समाहित गराउन सक्नेछन्। देशको मोबिलिटी क्षेत्रमा नवीनता, डिजाइन र सर्भिसमा अग्रपंक्तिमा रहेको एमएडब्लू राइड्स अन्तर्गतको यामाहा नेपाल, नेपालको सबैभन्दा विश्वसनीय दुई पाङ्ग्रे ब्रान्डहरू मध्ये एक हो।"
स्रोत नखुलेको ७ लाखसहित भारतीय नागरिक पक्राउ,विराटनगर : स्रोत नखुलेको नेपाली ७ लाख रुपैयाँसहित १ जना भारतीय नागरिक शुक्रबार दिउँसो विराटनगरबाट पक्राउ परेका छन् । मोरङ प्रहरीका प्रवक्ता डीएसपी वेदप्रकाश जोशीका अनुसार भारतको जोगवनी घर भएका ५० वर्षीय सुधीर श्रीवास्तवलाई दिउँसो २ः१५ बजेतिर पक्राउ गरिएको हो । इलाका प्रहरी कार्यालय रानीको टोलीले श्रीवास्तवलाई विराटनगर महानगरपालिका१५ हनुमान मन्दिर नजिकबाट पक्राउ गरेको जोशीले बताए । उनका अनुसार को१८प ४१७९ नम्बरको मोटरसाइकलमा सवार रहेका उनलाई नियन्त्रणमा लिएर खानतलासी गर्दा साथबाट स्रोत नखुलेको नेपाली ७ लाख रुपैयाँ बरामद भएको छ । श्रीवास्तवको साथबाट नेपाली ५ सय रुपैयाँ दरको ४ सय र १ हजार रुपैयाँ दरको ५ सय थान नोट बरामद भएको हो । अवैध रकम बरामद भएपछि उनलाई मोटरसाइकलसहित नियन्त्रणमा लिएर इलाका प्रहरी कार्यालय रानीमा राखिएको छ । श्रीवास्तवलाई आवश्यक अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझाइने जोशीले बताए । उनले उक्त नोट कहाँबाट ल्याएका हुन् भन्ने बताएका छैनन् । बरामद भएको रकम अवैध हुण्डी कारोबारको हुनसक्ने आशंका प्रहरीले गरेको छ ।
ब्राउन सुगरसहित २ जना पक्राउ,कपिलवस्तु : लागुऔषध ब्राउन सुगरसहित वाणगंगा नगरपालिका४ दरखास्तबाट भारतीय नागरिकसहित २ जना पक्राउ परेका छन्। पक्राउ पर्नेमा बर्दियाको गुलरिया नगरपालिका७ बस्ने ३० वर्षीय विशाल गुप्ता र भारतको उत्तर प्रदेश बहराईचका ३२ वर्षीय अमित पोरवाल रहेका छन्। इलाका प्रहरी कार्यालय पिपराबाट खटिएको प्रहरी टोलीले दरखास्तस्थित सार्वजनिक प्रतीक्षालयबाट पक्राउ गरेको हो। प्रतीक्षालयको छेउमा भे १२ प १७८७ नं को मोटरसाइकल रोकेर प्रतीक्षालयमा बसिरहेको अवस्थामा उनीहरूलाई पक्राउ गरिएको प्रहरी नायब उपरीक्षक मोहन मणि अधिकारीले बताए। जाँच गर्दा १०२ ग्राम ब्राउन सुगर फेला पारिएको प्रहरी नायब उपरीक्षक अधिकारीले बताए। पक्राउ परेका दुवै जनालाई जिल्ला अदालतबाट ७ दिनको म्याद लिई अनुसन्धान भई रहेको जिल्ला प्रहरी कार्यालयले जनाएको छ।
बारामा कार र टिपर ठोकिँदा दुई जनाको मृत्यु,सिमराः बाराको पथलैयानिजगढ सडकखण्डको १३ किलोमा शुक्रबार दिउँसो कार र टिपर ठोकिँदा दुई जनाको मृत्यु भएको छ। दिउँसो ३ बजे भएको उक्त दुर्घटनामा कारमा सवार दुई जनाले ज्यान गुमाएका हुन्। मृत्यु हुनेमा सर्लाही बरथवा नगरपालिका१५ हजरियाका ४६ वर्षीय नारायण हरि शर्मा रहेका छन्। उनी कारमा सवार थिए। मृतक कार चालकको भने पहिचान खुल्न बाँकी रहेको जिल्ला प्रहरी कार्यालय बाराले जनाएको छ। पथलैयाबाट निजगढतर्फ जाँदै गरेको बा०१०२५च ५०७६ नम्बरको कार र निजगढबाट पथलैयातर्फ आउँदै गरेको प्र२०३००१ख ०६०७ नम्बरको टिपर एकआपसमा ठोकिएर दुर्घटना भएको हो। दुर्घटनामा कारको अघिल्लो भाग पूर्ण रूपमा क्षतिग्रस्त छ भने टिपर सडक छेउमा पल्टिएको छ। घटनालगत्तै टिपर चालक फरार भएका छन्।
एनएसएल : कस्ता छन् प्लेअफ पुगेका चार टिम?,"काठमाडौं : नेपाल सुपर लिग (एनएसएल)को शीर्ष चार टिमको टुंगो लागेको छ। बिहीबार लिग चरणको अन्तिम खेलमा एफसी चितवनले धनगढी एफसीलाई ३१ पराजित गर्दै प्लेअफ पुगेपछि शीर्ष ४ को समीकरण पूरा भएको हो। ७ टिमले सहभागीता जनाएका तेस्रो संस्करणको एनएसएलमा बुटबल लुम्बिनी एफसी, झापा एफसी र काठमाडौं रेजर्स भने लिग चरणबाटै बाहिरिइसकेका छन्। शीर्ष स्थानमा रहेको साविक विजेता ललितपुर सिटी एफसीले पहिलो क्वालिफायरमा धनगढी एफसीसँग खेल्नेछ। यस खेलको विजेता टिम सिधैं फाइनल प्रवेश गर्नेछ भने हार व्यहोर्ने टिमले दोस्रो क्वालिफायर खेल्नेछ। एलिमिनेटरमा तेस्रो स्थानमा रहेको एफसी चितवन र पोखरा थन्डर्स एलिमिनेटर खेल्नेछन्। एलिमिनेटरको विजेता टिमले पहिलो क्वालिफायरमा हार व्यहोर्ने टिमसँग दोस्रो क्वालिफायर खेल्नेछ। ललितपुर सिटी एफसी साविक विजेता ललितपुर सिटी एफसी आफ्नो उपाधि रक्षा गर्ने होडमा हुनेछ। राष्ट्रिय टिमका डिफेन्डर अनन्त तामाङको कप्तानी रहेको यो टिम निकै सन्तुलित देखिन्छ। साविक विजेताको रूपमा तेस्रो संस्करणको लिग चरणमा अपराजित रहँदै ललितपुरले पहिलो क्वालिफायर खेल्नेछ। पहिलो क्वालिफायरमा पुरानो प्रतिद्वन्द्वी धनगढी एफसीसँग ललितपुरले खेल्नेछ। यही संस्करणको लिग चरणमा यी दुई टोलीले गोलरहित बराबरी खेलेका थिए। ललितपुरले लिगको ६ खेलमा ३ जित र ३ बराबरीसँगै १२ अंक लिएर लिगको शीर्ष स्थानमा रहेको छ। ललितपुरका प्रशिक्षक सिमोन ग्रेसनले लिग चरणमा अपराजित रहँदै क्लालिफायर खेल्नु खेलाडीको मेहनतको प्रतिफल रहेको बताए। उनले भने, लिग चरणमा ३ जित र ३ बराबरीको नतिजा निकाल्नु खेलाडीको मेहनतले गर्दा हो। उनले अन्तिम खेलमा झापा एफसीसँग ११ बराबरीमा खेल सकाएपछि पत्रकारसँग भनेका थिए। लिग चरणको अन्तिम खेलमा कप्तानी गरेका सनिस श्रेष्ठ भन्छन्, हाम्रो लागि लिगको यात्रा मिसिएको अनुभव लिएर सकियो। सुरुका खेलहरूमा मोमेन्टम बनाउन गाह्रो भएको थियो तर लिगमा अपराजित रहँदै क्वालिफायर खेल्नु राम्रो हो। झापा एफसीसँग खेलअघि नै ललितपुर सिटी एफसी प्लेअफ पुगिसकेको थियो। शीर्ष २ मा पक्का भइसक्दा टिमले पहिलो रोजाइका प्रायः खेलाडीलाई आराम दिएको थियो। धनगढीसँग पहिलो क्वालिफायरका लागि टिम तयार रहेको डिफेन्डर सनिस श्रेष्ठले बताए। सेमिफाइनल खेल हो। जसका लागि हाम्रो टिम तयार नै छ। प्रशिक्षक सिमोन पनि टिम तयार रहेको बताए। धनगढी राम्रो प्रतिस्पर्धी हो। जसका लागि हामी २ दिनको आरामले रिकभर भएर राम्रो खेल्नेछौं, उनले भने। धनगढी एफसी पहिलो क्वालिफायरमा धनगढी एफसीले ललितपुर सिटी एफसीसँग प्रतिस्पर्धा गर्नेछ। यी दुई टिम दोस्रो संस्करणको एनएसएलमा फाइनलमा भिडेका थिए। यी दुई टिमले एकअर्कालाई राम्ररी चिनेका छन्। साविक उपविजेताको रूपमा चित्त बुझाउन परेको धनगढी यसपटक ललितपुरलाई हराउँदै फाइनल पुग्न चाहन्छ। दोस्रो सिजनका केही उत्कृष्ट खेलाडी र केही नयाँ खेलाडी थप्दै धनगढीले टिम बलियो बनाएको छ। लिग चरणका ६ खेलमा ३ जित, २ बराबरी र १ हारसहित धनगढीले ११ अंक जोड्दै शीर्ष २ मा आफूलाई उभ्याएको छ। धनगढीका प्रशिक्षकले चितवनसँगको खेलमा आफ्नो बेन्चमा रहेका खेलाडीलाई परीक्षण गरे। चितवनसँगको खेल धनगढीका लागि भन्दा पनि चितवन र काठमाडौंका लागि महत्त्वपूर्ण थियो। लिगको अन्तिम खेलमा चितवनसँग ३१ ले पराजित भए पनि यो नतिजाले धनगढीलाई भने अंक तालिकामा खासै फरक परेन। धनगढीका प्रशिक्षक जौन म्यानुअल मार्टिनेजले अन्तिम खेलमा हार व्यहोरेपछि पत्रकार सम्मेलनमा भने हामीले केही गल्ती गर्यौं। हामीले डिफेन्सको निर्णयमा गल्ती भयो। हामीले विपक्षीलाई आक्रमण गर्न मौका दियौं, अन्तिम खेलपछि उनले भने। अन्तिम खेलसम्म उनले बेन्चमा रहेका सबै खेलाडीलाई मैदानमा उतारेका थिए। कुन खेलाडीले कस्तो प्रदर्शन गर्छन् भन्ने थाहा पाउन मैले सबै युवा खेलाडीलाई मौका दिएको थिएँ, उनले भने। ललितपुरसँगको खेलबारे प्रशिक्षक मार्टिनेजले भने, यो निकै कठिन खेल हुनेछ। हामी ९० मिनेटभित्रै नतिजा निकाल्न कोसिस गर्नेछौं।' ललितपुरसँगको खेलमा रंगशाला भरिने उनको अपेक्षा छ। एफसी चितवन एनएसएलको तेस्रो संस्करणमा आएर पहिलो पटक प्लेअफ पुगेको टिम हो, एफसी चितवन। युवा संस्थापकको नेतृत्वमा रहेको एफसी चितवन अन्तिम खेलमा धनगढी एफसीलाई हराउँदै प्लेअफ पक्का गरेको हो। अन्तिम खेलमा चितवन हारेको भए काठमाडौं प्लेअफ पुग्ने समीकरण थियो। चितवनले जित निकाल्दा पहिलो संस्करणको एनएसएल विजेता टिम काठमाडौं रेजर्स प्लेअफ समीकरणबाटै बाहिरिएको छ। चितवनका लागि राष्ट्रिय टिमका खेलाडी अञ्जन विष्टले टिमको कप्तानी गरिरहेका थिए। चोटका कारण उनी अन्तिम खेलमा मैदान बाहिर रहे। अञ्जनको चोटको बारेमा प्रशिक्षक नवीन न्यौपाने भन्छन्, उसको चोट माइनर इन्जुरी नै भनिएको छ। तर, उसले खेल्ने, नखेल्ने भने फिजियोले जसरी भन्नुहुन्छ त्यहीअनुसार गर्नेछौं। पछि गाह्रो हुने तरिकाले जबरजस्ती खेलाउँदैनौं। नवीनको लागि प्लेअफमा स्थान बनाउनु पहिलो खुड्किलो पार गरेको सरह भएको छ। नवीनले लिग चरणको अन्तिम खेलमा धनगढीलाई हराएपछि भने, धनगढीसँगको खेल निकै प्रेसर थियो। चोटका कारण बाहिरिएका खेलाडी पनि टिममा फर्कने सम्भावना छ। युसुफ पनि अर्को खेलमा फर्कन्छ। अर्को खेल हामी प्रेसर बिना खेल्छौं। नवीनका लागि टिमलाई प्लेअफ पुर्याउनु नै ठूलो चुनौती थियो। एलिमिनेटरमा नवीनले पूर्व क्लब पोखरा थन्डर्सको सामना गर्नेछन्। पोखरा मेरो पूर्व टिम हो। विदेशी खेलाडीले जति चुनौती दिनुपर्ने त्यति दिन सकेको छैन। हाम्रो टिमलाई फाइनल पुर्याउने लक्ष्य लिएर हिड्नेछौं,' उनले भने। पोखरा थन्डर्स पोखराले लिग चरणको अन्तिम खेलमा बुटवल लुम्बिनीलाई २० गोलले पराजित गर्दै प्लेअफ पुगेको हो। लिग चरणको ६ खेलमा २ जित, २ हार र २ बराबरीसहित पोखराले ८ अंक जोड्दै प्लेअफ पुगेको हो। सुरुको २ खेलमा हार व्यहोरेको पोखराले बाउन्स ब्याक गर्दै प्लेअफमा आफ्नो नाम दर्ता गरायो। प्लेअफ पुगिसकेपछि पोखराका प्रशिक्षक सुमन श्रेष्ठ भन्छन्, २ खेलपछि हाम्रो टिममा तालमेल मिल्यो। मेरो लक्ष्य नै प्लेअफ थियो, प्लेअफ पुग्यौं खुसी छु। खेलाडीहरूले निकै राम्रो खेले। प्रशिक्षक श्रेष्ठले पोखरा खेलाडीहरू एकै ठाउँमा प्रशिक्षण गर्न नपाएको बताए। उनले प्लेअफमा केही रणनीतिक सुधारसहित सकरात्मक सोचका साथ अगाडि बढ्ने बताए। पोखराका स्ट्राइकर आयुष घलानले टिमको प्रमुख लक्ष्य उपाधि जित्ने रहेको बताए। हाम्रो प्रशिक्षकले टिमलाई एकजुट बनाएर खेलाउन निकै महत्त्वपूर्ण भूमिका खेल्नुभयो। हामीले एकजुट भएर खेल्यौं भने उपाधि जित्न सक्छौं, उनले भने।"
प्रदेशस्तरीय भलिबल प्रतियोगिताको उपाधि लिखु तामाकोशीलाई,"नुवाकोट : नुवाकोटको दुप्चेश्वरमा सञ्चालित छैटौं दुप्चेश्वर कप बागमती प्रदेश अन्तरपालिका स्तरीय पुरुष भलिबल प्रतियोगिता सम्पन्न भएको छ। यसका साथै नुवाकोट जिल्ला अन्तरगाउँपालिका स्तरीय महिला भलिबल प्रतियोगितासमेत सम्पन्न भएको छ। दुप्चेश्वर गाउँपालिकाको आयोजनामा सञ्चालित सो प्रतियोगिताको शुक्रवार भएको फाइनल खेलमा रामेछापको लिखु तामाकोशी गाउँपालिकाले बागमती प्रदेश अन्तरपालिका स्तरीय पुरुष भलिबल प्रतियोगिताको उपाधि उचालेको हो। धादिङको रुविभयाली गापा भलिबल समूह उपविजेता भएको छ। प्रतियोगितामा आयोजक नुवाकोटको दुप्चेश्वर गाउँपालिका तृतीय र म्यागङ गापाले सान्त्वना पुरस्कार हात पारेको छ। प्रतियोगिताको विजेताले एकलाख ११ हजार एकसय ११, उपविजेताले ५५ हजार पांचसय ५५, तृतीयले ३३ हजार तीनसय ३३ र सान्त्वनाले १५ हजार ५ सय ५५ रुपैयाँ राशीको पुरस्कार थापेका छन्। जिल्लास्तरीय महिला भलिबलतर्फ म्यागङ गापाले उपाधि जितेको छ। आयोजक दुप्चेश्वर उपविजेता र लिखु गापा महिला भलिबल समूह तृतीय भएको छ। महिलातर्फ विजेताले ५५ हजार, उपविजेताले ३३ हजार तीनसय ३३, तृतीयले १५ हजार पाँच सय ५५ र सान्त्वनाले सात हजार सात सय ७७ रुपैयाँ राशीको पुरस्कार हात पारेका छन्। नगद पुरस्कारका साथ शिल्ड, मेडल र प्रमाण पत्र पुरस्कार प्रदान गरिएको आयोजक दुप्चेश्वर गापा खेलकुद शाखाका गोकर्ण गुरागाईंले बताए। विजेता तथा उपविजेतालाई पूर्व कृषि राज्यमन्त्री तथा बागमती प्रदेश सभा सदस्य राधिका तामाङले पुरस्कृत गरिन्।"
ब्राउन सुगरसहित ११ जना पक्राउ,"धरान : प्रतिबन्धित लागूऔषध ब्राउन सुगर (खैरो हिरोइन)सहित ११ जना कारोबारीलाई सुनसरी प्रहरीले पक्राउ गरेको छ । बिहीबार राति लागूऔषध नियन्त्रण ब्यूरो विराटनगर र इलाका प्रहरी कार्यालय लौकही सुनसरीबाट संयुक्त रूपमा खटिएको प्रहरी टोलीले उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता डिएसपी योगराज खतिवडाले बताए । सुनसरीको कोशी गाउँपालिका१ पुरीटोल र भोक्राहा नर्सिङ गाउँपालिका६ ढलान रोडमा कानुन बमोजिम चेकजाँच गर्ने क्रममा उनीहरूलाई लागूऔषध ब्राउन सुगर ३०२० ग्रामसहित पक्राउ गरिएको डिएसपी खतिवडाले बताए । पक्राउ पर्नेमा सुनसरीको रामधुनी नगरपालिका ५ झुम्का बस्ने २० वर्षीय करण चौधरी, इटहरी उपमहानगरपालिका४ बुद्ध टोल बस्ने ४० वर्षीय पर्वत यादव, १९ वर्षीय रोमन चापाँगाई, हरियाली टोल बस्ने १९ वर्षीय मिलन तामाङ रहेको डिएसपी खतिवडाले बताए । धरान उपमहानगरपालिका८ बस्ने वर्षीय २९ को सरोज विश्वकर्मा, ३४ वर्षीय किशोर मादेन र वडा नम्बर१० का २७ वर्षीय निरन श्रेष्ठ पनि पक्राउ परेको उनले बताए । त्यस्तै मोरङको सुन्दर हरैचा गाउँपालिका५ बस्ने ४२ वर्षीय प्रेम कुमार राई, २५ वर्षीय अनिल खवास, अजित श्रेष्ठ र ३१ वर्षीय दिपेश तामाङलाई पनि ब्राउन सुगरसहित पक्राउ गरिएको डिएसपी खतिवडाले बताए । पक्राउ परेका सबैलाई जिल्ला प्रहरी कार्यालय सुनसरीको हिरासतमा राखेर थप अनुसन्धान भइरहेको उनले बताए ।"
"भारतीय पर्यटक बोकेको बस दाङमा दुर्घटना, २१ जना घाइते",दाङ : भारतीय पर्यटक चढेको बस दाङमा दुर्घटना भएको छ। दुर्घटनामा २१ जना घाइते भएको दाङ प्रहरीले जानकारी दिएको छ। घाइते हुनेहरू सबै पुरूष हुन्। भारतको लखनउबाट भ्रमणका लागि पोखरा जाँदै गरेको युपी ३२ एमएन ९६६६ नम्बरको भारतीय गाडी शुक्रबार गढवा कोइलाबास सडकखण्डको चिसापानीमा दुर्घटना भएको हो। घाइतेहरूको स्थानीय अस्पतालमा उपचार भइरहेको छ। दुर्घटनाको कारण भने खुलेको छैन । घटनाबारे थप विवरण आउन बाँकी रहेको प्रहरीले जनाएको छ ।
पोखरामा निर्माण भएको आपतकालीन गोदामघर प्रदेश सरकारलाई हस्तान्तरण,"काठमाडौं : विपद्जन्य घटनाहरू भएमा तत्काल उद्दार तथा राहत सामग्री राखने प्रादेशिक आपतकालीन गोदामघर प्रदेश हस्तान्तरण गरिएको छ।शुक्रबार एक कार्यक्रमका बीच गृहमन्त्री रमेश लेखकले उक्त गोदामघर गण्डकी प्रदेशका मुख्यमन्त्री सुरेन्द्रराज पाण्डेलाई हस्तान्तरण गरेका हुन्। जलवायु परिवर्तनका कारण मानव समुदायमा आउने विपद् र जनधनको क्षति,सामाजिक र आर्थिक पक्षलाई प्रतिकार्य राहत उपलब्ध गराउन आपतकालीन गोदामघर निर्माण गरिएको हो। गोदाम घरले संकटको समयमा तत्काल प्रभावकारी बन्दामेबस्ती सहायता सुनिश्चित गर्ने गृहमन्त्री लेखकले बताए। यसैगरी गण्डकी प्रदेशका मुख्यमन्त्री पाण्डेले गण्डकी प्रदेश प्राकृतिक विपत्तिका दृष्टिबाट पनि जोखिमपूर्ण प्रदेश भएको बताउँदै यी जोखिमीलाई समाधान गर्नेतर्फ सरकार निरन्तर लागिरेको बताए। बाढी पहिरोसँगै भूकम्प लगायतका विपत्तिमा प्रतिकार्यमा सरकार निरन्तर लागिरेको उनले बताए । प्रदेशमा सम्भाव्य प्राकृतिक विपत्तिलाई लक्षित गरी १० करोड भन्दा नघट्ने गरी कोष समेत विनियोजन गर्दै प्रतिकार्यका लागि आवश्यक उपकरण आदिमा सहयोग गरिरहेको उनले बताए ।"
सिटिजन्स बैंकको १८ औं वार्षिकोत्सवमा रक्तदान,काठमाडौं : सिटिजन्स बैंक इन्टरनेशनल सिनामंगल शाखाले रक्तदान कार्यक्रम गरेको छ । बैंकको १८ औं वार्षिकोत्सवको अवसरमा शुक्रबार हिमाल हस्पिटलको सहकार्यमा रक्तदान कार्यक्रम गरेको हो । शाखा प्रबन्धक सुमन कार्कीका अनुसार रक्तदान कार्यक्रममा ३५ जना सहभागी भए। उनले बैंकले वार्षिकोत्सवको अवसरमा सामाजिक उत्तरदायित्व कार्यक्रमअन्तर्गत रक्तदान कार्यक्रम गरेको जानकारी दिए। बैंकले प्रत्येक वार्षिकोत्सवका अवसरमा सामाजिक उत्तरदायित्व पूरा गर्न विभिन्न कार्यक्रम गर्दै आएको छ।
"मोदी र एलोन मस्कबीच संवाद, के भयो छलफल ?","काठमाडौँ : भारतीय प्रधानमन्त्री नरेन्द्र मोदीले अर्बपति तथा अमेरिकी प्रशासनका डीओजीई (सरकार दक्षता विभाग) प्रमुख एलोन मस्कसँग संवाद गरेका छन् । प्रधानमन्त्री मोदीले सामाजिक सञ्जालमा मस्कसँग संवाद भएको जानकारी दिएका हुन् । प्रधानमन्त्री मोदीले सामाजिक सञ्जाल एक्समा लेखेका छन्, मैले एलोन मस्कसँग विभिन्न विषयहरूमा छलफल गरेँ । यसमा यस वर्षको सुरुमा वाशिंगटन डीसीमा भएको हाम्रो बैठकमा छलफल गरिएका विषयहरू समावेश छन् । प्रधानमन्त्री मोदीले आफूहरुबीच प्रविधि र नवप्रवर्तनका क्षेत्रमा सहयोगको अपार सम्भावनाको बारेमा छलफल भएको बताए । भारत यी क्षेत्रहरूमा अमेरिकासँगको साझेदारीलाई अगाडि बढाउन प्रतिबद्ध रहेको उनको भनाइ छ । प्रधानमन्त्री मोदीले फेब्रुअरीमा अमेरिकाको भ्रमण गरेका थिए । यसै क्रममा उनले अमेरिकी राष्ट्रपति डोनाल्ड ट्रम्प र एलोन मस्कसँग भेट गरेका थिए । बीबीसीबाट"
संघीय निजामती विधेयकको प्रतिवेदनमाथि संसदीय समितिमा छलफल सुरु,"प्रतिनिधि सभा अन्तर्गतको राज्य व्यवस्था तथा सुशासन समितिमा उपसमितिले बुझाएको संघीय निजामती विधेयकको प्रतिवेदनमाथि छलफल सुरु भएको छ । सिंहदरबारमा शुक्रबार बसेको समिति बैठकमा उपसमितिले पेश गरेको संघीय निजामती विधेयकको प्रतिवेदनमाथि छलफल सुरु भएको हो । संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक उपसमितिबाट संशोधनसहित पारित भएपछि केही दिन अघि उपसमिति संयोजक दीलेन्द्रप्रसाद बडूले समितिलाई प्रतिवेदन बुझाएका थिए । उपसमितिको प्रतिवेदनमा अतिरिक्त सचिव प्रदेशमा राख्दा संख्या यकिन गर्न तीन महिनाभित्रको समय दिने विषय उल्लेख गरिएको बडूले जानकारी दिए । कुलिङ पिरियड, ट्रेड युनियन, प्रदेशमा पनि अतिरिक्त सचिव राख्ने विषयमा थप छलफलको आवश्यकता रहेको उनले बताए । बैठकमा प्रतिवेदनमाथिको छलफलका क्रममा कांग्रेस सांसद हृदयराम थानीले राजनीतिक कर्मचारीबीच हुने साँठगाँठ रोक्न कुलिङ पिरियड आवश्यक रहेकाले दुई वर्षको प्रावधान राख्नुपर्ने धारणा राखे । कूटनीतिक र न्याय क्षेत्रमा पनि कुलिङ पिरियड राख्नुपर्ने उनले बताए । त्यस्तै माओवादी केन्द्रका प्रमुख सचेतक हितराज पाण्डेले कर्मचारी संरचना नै नमिलेको जस्तो देखिएको भन्दै यसलाई मिलाएर अघि बढ्नुपर्ने बताए । माथिल्लो तहको कर्मचारी धेरै तर तल्लो तहको कर्मचारी कम संख्यामा देखिने अवस्था आएकाले यसले सेवा प्रभावमा असर पर्न सक्ने उनले बताए । पाण्डेले निजामती कर्मचारीमा अतिरिक्त सचिव आवश्यक नरहेको बताए । त्यस्तै एमाले सांसद रघुजी पन्तले धेरै छलफल पछि कुलिङ पिरियड एक वर्षमा राख्नुपर्नेमा सहमति भएको भन्दै अव सरकारको हात बाँध्न पनि नहुने बताए । आफू पदमा हुँदै बाह्य संस्थालाई फाइदा हुने गरी काम गर्ने र आफू अवकाशमा गएपछि सोही संस्थामा आबद्ध हुने गरेको देखिएकाले कुलिङ पिरियड आवश्यक देखिएको उनले बताए । त्यस्तै अन्य सदस्यहरूले विधेयकमा देखिएका असहमतिका विषयमा छिटो सहमति गरेर विधेयक अघि बढाउनुपर्नेमा जोड दिएका थिए । समिति सभापति रामहरि खतिवडाले वैशाख ८ गते समितिको बैठक बसेर विधेयकमाथि थप सहमति खोज्ने जानकारी दिए । सरकारले २०८० साल फागुनमा उक्त विधेयक प्रतिनिधिसभामा दर्ता गरेको थियो ।"
एनसेल एपमार्फत अनलाइन रिचार्ज गर्दा बोनस डेटा पाइने,"काठमाडौँ : एनसेलका ग्राहकहरूले एनसेल एपमार्फत अब प्रत्येक रु १०० र सोभन्दा माथिको अनलाइन ब्यालेन्स रिचार्ज गर्दा बोनस डेटा पाउने भएका छन् । ग्राहकहरुको डिजिटल यात्रालाई सहज बनाउने उद्देश्यका साथ थुप्रै उपयोगी सुविधाहरूसहित डिजाइन गरिएको सेल्फ सर्भिस एप रहेको एनसेलले जनाएको हो । एनसेल एपमार्फत रु १०० देखि रु २०० सम्मको अनलाइन रिचार्ज गर्दा ग्राहकहरूले १ दिनको लागि २०० एमबी बोनस डेटा प्राप्त गर्दछन् । यस्तै, रु २०० वा सोभन्दा माथिको अनलाइन रिचार्ज गर्दा ३ दिनको लागि मान्य रहने ५०० एमबी बोनस डेटा पाइन्छ । स्क्र्याच कार्ड प्रयोग गरेर गरिएको रिचार्जमा डेटा बोनस लागू हुँदैन । यो बोनस अफरले ग्राहकहरूलाई डिजिटल माध्यम अपनाउन प्रोत्साहित गर्नुका साथै बोनस डेटाको फाइदा दिने एनसेलले जनाएको छ । यसका साथै ग्राहकहरुले एनसेल एपमार्फत एपमा उपलब्ध विविध सेवा, सुविधाहरू उपयोग गरि त्यसको फाइदा लिन सक्ने जनाइएको छ । ग्राहकमैत्री यो एपले प्रयोगकर्ताहरूलाई दुई क्लिकमै विभिन्न सेवा उपयोग गर्न सक्षम बनाउँछ, जसले गर्दा यो एक नभई नहुने सेल्फ केयर टुलको रूपमा स्थापित भएको छ । एनसेल एपमार्फत प्रयोगकर्ताहरूले सजिलै डेटा वा भ्वाइस प्याक, सधैँ अन प्याकहरु, सधैँ अन रिन्यूअल प्याकहरु लिन, अन लाइन रिचार्ज गर्न सक्छन्, आफ्नो सेवा प्रयोगको विवरण हेर्न सक्छन्, डेटालाई भ्वाइसमा वा भ्वाइसलाई डेटामा परिवर्तन गर्न सक्छन् । साथै ग्राहकले प्याकहरु उपहारको रूपमा पठाउन सक्छन् र अरू धेरै सुविधाहरू उपयोग गर्न सक्छन् । अन्य उपलब्ध सुविधाहरूमा अनलाइन तथा अफलाइन गेमहरू, अनलाइन समाचारहरूको उपलब्धता, मासिक बिल हेर्ने सुविधा, सेवा सक्रिय गर्ने वा लिएका सेवा निष्क्रिय गर्ने सुविधा, रोमिङ सेवा लगायत थुप्रै सेवाहरू समावेश छन् । विभिन्न उदेश्यले छिटो वा लामो समयका लागि विदेश जाने एनसेलका ग्राहकहरुका लागि पनि एनसेल एप एक प्रभावकारी सेल्फ सर्भिस एप हो, जसले उनीहरूलाई सजिलै रिचार्ज गर्न, प्याक खरिद गर्न र रोमिङ सेवाका साथ सजिलै सम्पर्कमा रहन मद्दत गर्ने एनसेलले जनाएको छ । ग्राहकहरूले एनसेल एप गुगल प्ले स्टोर वा एप स्टोरबाट डाउनलोड गरी यी विभिन्न सुविधाहरूको लाभ लिन सक्ने एनसेलले जनाएको छ ।"
सरकार फेरिने हल्ला मात्रै हो : प्रधानमन्त्री,"चितवन : प्रधानमन्त्री केपी शर्मा ओलीले ठूला दलको साझेदारीमा निर्मित अहिलेको सरकार परिवर्तनको हल्लामा कुनै सत्यता नभएकाले ढुक्कका साथ विकास र सुशासनका काममा केन्द्रित हुन आग्रह गरेका छन्। चितवनको इच्छाकामना गाउँपालिकाको प्रशासकीय भवनको शुक्रबार उद्घाटन गर्दै प्रधानमन्त्री ओलीले देशमा स्थिरता,विकास र सुशासन दिनका लागि इतिहास बोकेका दलहरू एकसाथ मिलेर यो सरकार बनेकाले सरकार आफ्नो लक्ष्य र गन्तव्यमा स्पष्ट रहेको बताएका हुन्। 'देशलाई सुशासनयुक्त बनाउन,नेपाललाई समृद्ध र नेपालीलाई सुखी बनाउन हामी पूर्णरुपमा लागेका छौँ । तपाईंहरू पनि ढुक्का साथ यस अभियानमा लाग्नुस् । सबै मिलेर देश बनाऔँ,'प्रधानमन्त्री ओलीले भने,'हामीले गाउँगाउँमा सिंहदरबार बनाउने सोचका साथ संविधान निर्माणका समयमा स्थानीय सरकारको व्यवस्था गरेका हौँ । तपाईँहरूले अधिकार र कर्तव्यलाई मनन् गरी हामीले प्राप्त गरेको राजनीतिक व्यवस्थाको रक्षा र संविधानको प्रभावकारी कार्यान्वयनमा ध्यान दिनुहुनेछ भन्ने मैले विश्वास लिएको छु । प्रधानमन्त्री ओलीले चेपाङ समुदायका लागि आवास निर्माणका कार्यक्रम ल्याउने पनि बताए। प्रधानमन्त्री ओलीले नयाँ भवनबाट गाउँपालिकाको सुशासन र सेवा प्रवाहका काममा सहजता आउने विश्वास पनि व्यक्त गरे। कार्यक्रममा उपप्रधानमन्त्री एवं शहरी विकासमन्त्री प्रकाशमान सिंह,बागमती प्रदेशका प्रमुख दिपकप्रसाद देवकोटालगायत सहभागी थिए।"
बालिकामाथि जबरजस्ती करणी गरेको आरोपमा एकजना पक्राउ,स्याङ्जा : बालिकामाथि जबरजस्ती करणी गरेको आरोपमा प्रहरीले एकजनालाई पक्राउ गरेको छ । जिल्ला प्रहरी कार्यालय स्याङ्जाका अनुसार अर्जुन भन्ने ख्यामकर्ण दमै पक्राउ परेका हुन् । ११ वर्षीया बालिकामाथि जबरजस्ती करणी गरेको आरोपमा चापाकोट नगरपालिका ८ बस्ने करिब ५५ वर्षीय दमैलाई पक्राउ गरिएको प्रहरीले जनाएको छ । दमैले गत साउन १५ गते बालिकामाथि जबरजस्ती करणी गरेको भन्दै उनका आफन्तको उजुरीका आधारमा पक्राउ गरिएको प्रहरी नायब उपरीक्षक हरिप्रसाद पौडेलले जानकारी दिए ।
फिदिममा सोमबारदेखि प्रदेश स्तरीय ब्याडमिन्टन प्रतियोगिता हुने,"फिदिम । पाँचथर सदरमुकाम फिदिममा सोमबारदेखि कोशी प्रदेश स्तरीय ब्याडमिन्टन प्रतियोगिता २०८१ सञ्चालन गर्ने तयारी गरिएको छ । जिल्ला समन्वय समिति पाँचथरको कबर्डहलमा तीन दिनसम्म प्रतियोगिता सञ्चालन गर्न लागिएको आयोजक जिल्ला खेलकुद विकास समिति पाँचथरले जनाएको छ । उक्त अवसरमा खुल्ला भेट्रान्स, सुपर भेट्रान्स, जनप्रतिनिधि र कर्मचारीको जोडीकोसमेत प्रतियोगिता सञ्चालन गरिने शुक्रबार पत्रकार सम्मेलन गरी जानकारी दिइएको हो । प्रदेश स्तरीय प्रतियोगितामा कोशीका १४ वटै जिल्लाका खेलाडीहरुले भाग लिने भएका छन् । यो प्रतियोगितातर्फ मेन्स सिंगल, वुमेन्स सिंगल, मेन्स डबल र मिक्स डबल गरी चार विधाका ५८ खेलाडीहरू सहभागी हुने निश्चित भएको छ । खुल्ला मेन्स डबल र मिक्स डबल बाहेक खुल्ला भेट्रान्स, सुपर भेट्रान्स, जनप्रतिनिधि र कर्मचारीको जोडीतर्फ देश भरीका खेलाडीले सहभागी हुन पाउने व्यवस्था गरिएको खेलकुद विकास समिति पाँचथरका अध्यक्ष सन्तोष मोक्तानले जानकारी दिए । मेन्स सिंगल र वुमेन्स सिंगतर्फ प्रथम हुनेले १५ हजार, दोस्रो हुनेले १० हजार र तेस्रो हुनेले पाँच हजारसहित ट्रफी, मेडल र प्रमाणपत्र प्राप्त गर्नेछन् । त्यस्तै भेट्रान्स डबल र सुपर भेट्रान्सका विजेताले ३० हजार, उपविजेताले २० हजार र तृतीय हुनेले पाँच हजारसहित ट्रफी, मेडल र प्रमाणपत्र प्राप्त गर्नेछन् । मेन्स डबल्स र मिक्स डबल्सतर्फ प्रथम हुनेले २५ हजार, दोस्रो हुनेले १५ हजार र तेस्रो हुनेले पाँच हजारसहति ट्रफी, मेडल र प्रमाणपत्र प्राप्त गर्नेछन् । त्यस्तै जनप्रतिनिधि र कर्मचारीको जोडीतर्फ प्रथम हुनेले ३० हजार, दोस्रो हुनेले २० हजार र तेस्रो हुनेले पाँच हजारसहित ट्रफी, मेडल र प्रमाणपत्र प्राप्त गर्नेछन् प्रतियोगिता सम्पन्न गर्न १८ लाख आवश्यक पर्ने आयोजकको अनुमान छ । प्रतियोगिता सञ्चालनका लागि कोशी प्रदेश खेलकुद विकास बोर्डले १० लाख र फिदिम नगरपालिकासहित पाँचथरका स्थानीय तहहरूले आठ लाख रुपैयाँ सहयोग गर्ने मोक्तानले जानकारी दिए ।"
पाँच बुँदे जनकपुरधाम घोषणापत्र जारी गर्दै सकियो उपसभामुख सम्मेलन,"जनकपुरधाम : संघीयता कार्यान्वयनका लागि लोकतन्त्रको विकल्पको रूपमा समुन्नत लोकतन्त्र नै भएको निष्कर्षसहित पाँच बुँदे घोषणापत्र जारी गर्दै उपसभामुख सम्मेलन सकिएको छ । संघीयताको आवश्यक कानुन निर्माण, संसदीय बजेट, संवैधानिक लोकतान्त्रिक प्रणाली, संवैधानिक अभ्यासबाट नै समृद्धि लगायतलाई अघि बढाउन माग गर्दै धनुषामा ७ वटै प्रदेश तथा प्रतिनिधिसभा र राष्ट्रियसभा उपसभामुखहरू भेलाले पाँच बुँदे घोषणापत्र जारी गर्दै सम्पन्न भएको हो । सम्मेलनले उपसभामुखहरूको भूमिका स्पष्ट नभएको तथा सम्मेलनबाट विगतका पूरा हुन बाँकी रहेका प्रतिबद्धता एवं घोषणाहरूको क्रमशः कार्यान्वयन गर्दै जानेमा जोड दिए । मधेस प्रदेशसभाका उपसभामुख बविता राउत ईशरको अध्यक्षतामा भएको कार्यक्रममा कानुनको सन्दर्भमा तीनवटै सभाको परस्पर सम्बन्धी विकास गर्ने र बन्न बाँकी कानुनको अध्ययन र पहिचान गरी संघीय संसद्बाट कानुन निर्माण गर्न पहल गर्ने प्रतिबद्धता जाहेर भएको छ । संघीय संसद् र प्रदेशसभा सञ्चालन सम्बन्धी अनुभव आदानप्रदान तथा प्रथम देखि सातौँ सम्मेलनको घोषणापत्र, अन्तरव्यवस्थापिका मञ्चको पहिलोदेखि दशौँ घोषणापत्र तथा विगतमा भएका कार्यक्रमहरूको समीक्षा गर्दै प्रदेशका उपसभामुखहरूको भूमिका तथा नीतिगत सुधारका सवालहरू विषयमा सातवटै प्रदेशका उपसभामुखहरूले संसदीय अभ्यासलाई अधिकतम प्रभावकारी बनाई सुशासन, विधिको शासन र समृद्धि प्राप्तिका लागि क्रियाशील हुने प्रतिबद्धता व्यक्त गर्दै घोषणापत्र जारी गरेको छ । यस्तो छ घोषणापत्र १ संवैधानिक लोकतान्त्रिक प्रणाली उत्कृष्ट राजनैतिक व्यवस्था भएकाले लोकतन्त्रको विकल्प समुन्नत लोकतन्त्र नै हो भन्ने तथ्यलाई हृदंगम गरी सोही अनुरूपको निष्ठापूर्वक संवैधानिक अभ्यासबाट नै संवृद्धि प्राप्त हुने हुँदा यो सम्मेलन संवैधानिक गतिशीलताका निम्ति राजनैतिक क्षेत्र लगायत सम्बद्ध सबै पक्ष संविधानको सर्वोच्चता प्रति क्रियाशील रहने प्रतिबद्धता व्यक्त गर्दछ, २ प्रदेश सभालाई बढी प्रभावकारी बनाउन संसदीय अभ्यास भएका मुलुकहरूको असल अनुभवको आधारमा प्रदेशसभाको अधिवेशनको आव्हान र अन्त्यका निम्ति प्रदेश सभामुखको परामर्शमा गर्ने, सभामा छलफलका निम्ति समय व्यवस्थापन गर्दा आकस्मिक समय, शून्य समय, विशेष समय (लैङ्गिकता, समावेशीकरण, अल्पसंख्यक र आफ्नो निर्वाचन क्षेत्रको समस्या उठाउने समय) को व्यवस्था, कार्ययोजना र कार्यतालिका निर्माण र कार्यान्वयन, प्रत्यायोजित व्यवस्थापन, सभा र समितिले दिएका निर्देशन कार्यान्वयनको अनुगमन जस्ता विभिन्न विषयहरूलाई सम्बोधन गर्ने गरी प्रदेशसभा नियमावली संशोधनमा आवश्यक पहल गर्ने, ३ विश्व संसदीय अभ्यासको अनुभवको पृष्ठभूमिमा प्रदेश सभाका उपसभामुखको भूमिकालाई अझ सशक्त र प्रभावकारी बनाउन समितिहरूको समन्वय र सहजीकरण, कतिपय विशेष प्रकृतिका समितिका सभापतिको भूमिका समेत रहने नियमावलीमा व्यवस्था गर्ने, ४ प्रदेश सभाले उपसभामुखको नेतृत्वमा स्थानीय तहको विधायन व्यवस्थापनमा आवश्यक सहयोग पुर्याउन प्रदेश सभा र स्थानीय तहबीच आपसी छलफल, अन्तरक्रिया र सहकार्य गर्ने, ५ लैंगिकता, समावेशीकरण, अल्पसंख्यकका अधिकारको प्रचलन, सशक्तीकरण, लैंगिक बजेटको तर्जुमा र कार्यान्वयन जस्ता विषयमा छलफल गरी आवश्यक सुझाव दिन प्रदेश सभाभित्र महिला समितिको व्यवस्था गर्ने, प्रदेश सभा सचिवालयको संस्थागत क्षमता अभिवृद्धिका निम्ति सोही अनुसारको जनशक्ति, स्रोत साधनको सुनिश्चितता, प्रविधिमैत्री व्यवस्थाको विकासमा सरकारले पूर्ण सहयोग गर्नुपर्ने ।"
कर्मचारीहरूको माग सम्बोधन नगरी संघीय निजामती सेवा विधेयक अघि बढाए आन्दोलन गर्ने चेतावनी,"काठमाडौँ । संयुक्त ट्रेड युनियन सञ्जालले कर्मचारीहरूको मागलाई सम्बोधन नगरी संघीय निजामती सेवा विधेयक अघि बढाए आन्दोलन गर्ने चेतावनी दिएको छ । शुक्रबार प्रतिनिधिसभा अन्तर्गतको राज्य व्यवस्था तथा सुशासन समितिका सभापति रामहरि खतिवडालाई संयुक्त ज्ञापनपत्र बुझाउँदै कर्मचारी संगठनले आफूहरूले दिएका सुझाव समेतका आधारमा संघीय निजामती सेवा ऐनलाई अघि बढाउनुपर्ने भन्दै कर्मचारीको मागलाई बेवास्ता गरे आन्दोलन गर्ने चेतावनी दिएका हुन् । राष्ट्रियस्तरका ट्रेड युनियनहरूसँग संवाद र छलफल गरी प्रतिनिधिसभाको प्रथम बैठक अगावै विधेयक पेस गर्न सञ्जालले माग गरेको छ । संयुक्त टेड युनियन सञ्जाल निरन्तर दबाबमूलक कार्यक्रममा रहेको अवस्थामा आफ्ना मागहरुप्रति सरकार र संसद उदासिन भइ सुनुवाई नगरे सञ्जालका तर्फबाट थप आन्दोलनका कार्यक्रम सार्वजनिक गर्न बाध्य हुने चेतावनी दिएको छ । संघीय निजामती सेवा ऐन जारी भएपछि संघीय कानुन बमोजिम संघ, प्रदेश र स्थानीय तहमा समायोजन भएका कर्मचारीहरूलाई एक पटकका लागि समायोजनको लागि छनौटको अवसर प्रदान गर्नुपर्ने आफूहरूको माग रहेको नेपाल निजामती कर्मचारी संगठनका महासचिव रामचन्द्र अधिकारीले जानकारी दिए । सञ्जालको ज्ञापनपत्र बुझ्दै समितिका सभापति रामहरि खतिवडाले कर्मचारीहरूले राखेका सरोकारका विषयलाई समावेश गर्दै विधेयकलाई अघि बढाउने प्रतिबद्धता जनाए । सञ्जालले योग्यता पुगेका कर्मचारीलाई श्रेणी वृद्धि गरी तह मिलान गर्नुपर्ने र प्राविधिक सेवामा कार्यरत कर्मचारीहरूको बढुवाको हकमा सेवा प्रवेश गर्दाको शैक्षिक योग्यता वा सेवा प्रवेशको लागि तोकिएको तालिमलाई आधार मानी बढुवा गर्ने व्यवस्था गर्नुपर्ने माग गरिएको छ । त्यस्तै सञ्जालले अस्थायी करारमा काम गरेका कर्मचारीलाई एकपटक उमेरको हद नलाग्ने गरी सीमित प्रतियोगिताबाट स्थायी गर्ने र हुन नसक्ने कर्मचारीलाई स्थायी सरहको उपदान दिएर अवकाश दिने व्यवस्था गर्नुपर्नेमा जोड दिएको छ ।"
तातोपानी नाकालाई थप व्यवस्थित गर्न परराष्ट्रमन्त्रीको निर्देशन,"काठमाडौं : परराष्ट्रमन्त्री आरजु राणा देउवाले सिन्धुपाल्चोकस्थित तातोपानी नाकालाई थप व्यवस्थित गर्न निर्देशन दिएकी छन्। वार्षिक २० अर्बभन्दा बढी राजस्व उठ्ने नेपालचीन व्यापारिक नाकाका रूपमा रहेको यस नाका तथा भन्सार कार्यालयको निरीक्षण गरी उनले सो निर्देशन दिएकी हुन्। यसका लागि नेपाल सरकारले पनि आवश्यक पहल गर्ने मन्त्री राणाले बताइन्। पर्यटन प्रवर्द्धनका हिसाबले पनि सो नाका महत्त्वपूर्ण रहेको र यहाँबाट चीनको धार्मिक पर्यटकीय स्थल मानसरोबारका लागि सहज हुने भएकाले यस नाकालाई थप व्यवस्थित गर्नुपर्ने उनको जोड थियो। मन्त्री राणाले अन्तर्राष्ट्रिय व्यापारिक मार्ग काठमाडौंकोदारी राजमार्गका साथै यस तातोपानी नाकासँग जोडिएका अन्य सडकहरूको पनि स्तरोन्नति गर्न नेपाल सरकारले आवश्यक पहल गर्ने बताइन्। यस विषयमा उनले सिन्धुपाल्चोकका सांसद, स्थानीय जनप्रतिनिधि र अन्य सरोकारवालाहरूसँग जानकारी लिई स्तरोन्नतिका लागि आवश्यक परामर्श पनि गरेका थिए।"
नेपालमा पहिलो पटक स्काइवेल पाइलट समिट हुँदै,"विभिन्न वायुसेवा कम्पनीसँग आवद्ध रहेका नेपाली पाइलटहरू एउटै छाना मुनी संगठित हुने अभिप्रायले हालै पाइलट एसोसिएसन अफ नेपाल सञ्चालनमा ल्याइएको छ। जससँगै संगठित पाइलटहरू पाइलटको व्यावसायिकता अभिवृद्धि तथा जनचेतना अभिवृद्धिका माध्यमबाट नेपालको हवाई उड्डयन क्षेत्रमा सकारात्मक अभिवृद्धि ल्याउन थप अग्रसर देखिएका हुन्। यही प्रयासको पहिलो कदमका रूपमा आउँदो शनिबार अप्रिल १९ का दिन मल्ल होटलमा नेपालको पहिलो पाइलट समिट, स्काइवेल पाइलट समिट २०२५ आयोजना हुँदैछ। संस्कृति, पर्यटन तथा नागरिक उड्डयन मन्त्री बद्री प्रसाद पाण्डेको प्रमुख आथित्यता रहनेछ। जसका लागि टाइटल स्पोनसरका रूपमा स्काइवेल, नेपालको पहिलो रियल इभी एसयुभीले साथ दिएको हो। टाइटल स्पोनसरको रुपमा गरिएको सम्झौता हस्ताक्षर समारोहमा स्काइवेल नेपालका आधिकारिक आयातकर्ता जि मोटर्सका प्रबन्ध निर्देशक कैलाश बाबु गेलालले पाइलट जस्तो संवेदनशिल पेशाकर्मीसँगको साथ र ऐक्यबद्धतामा सरिक हुन पाउँदा खुशी व्यक्त गर्दै यात्रुको सुरक्षामा उच्चतम विन्दुको मापदण्ड अपनाउने पाइलट र स्काइवेल दुवैको उद्देश्यमा मेल खाने भएकैले यो सहकार्य सम्भव भएको बताए। यहाँ स्मरणीय छ स्काइवेल चिनमा उत्पादन भएर ६५ मुलुकमा निर्यात हुँदै आएको अग्रणी इयु प्रोडक्ट सर्टिफाईड इलेक्ट्रिक इभी हो भने यसले चाइना एनक्याप सेफ्टी रेटिङमा फाइभ स्टार रेटिङ प्राप्त गरेको छ। फाइभ स्टार एनक्याप सेफ्टी रेटिङ को सबैभन्दा उच्चतम मापदण्ड हो। नेपालकै पहिलो पाइलट समिटको टाइटल स्पोनसरको रुपमा रहेको स्काइवेल सन् २०२५ का लागि पाइलट एसोसिएसन अफ नेपालको आधिकारिक मोविलिटी पार्टनरका रूपमा चिनिनेछ। सम्झौतामा हस्ताक्षर गर्दै पाइलट एसोसिएसन अफ नेपालका अध्यक्ष क्याप्टेन लेखनाथ पोख्रेलले स्काइवेलले सुरुवाती चरणमै देखाएको तत्परता र विश्वास प्रति हार्दिक कृतज्ञता व्यक्त गर्दै यात्रुको आरामदायिता र सुरक्षामा दुई प्रतिबद्ध संस्थाको सहकार्यको यो अनुपम नमुना भएको बताए। यस समिटको अवसर पारेर पाइलट एसोसिएसनको औपचारिक शुभारम्भ घोषणा समेत गरिनेछ। यसै समारोहमा सन् २०२५ भर नेपालको हवाई उड्डयनको सुरक्षा तथा संवेदनशीलताका क्षेत्रमा पाइलट एसोसिएसनले जनचेतना तथा व्यावसायिकता अभिवृद्धिका लागि आयोजना गर्ने विभिन्न कार्यक्रमको वार्षिक क्यालेण्डर समेत सार्वजनिक गरिने छ।"
चोरी र तोडफोड गरेको आरोपमा ४ जना पक्राउ,"स्याङ्जा : स्याङ्जामा सामान चोरी र तोडफोड गरेको आरोपमा प्रहरीले ४ जनालाई पक्राउ गरेको छ । जिल्लाको कालीगण्डकी गाउँपालिकास्थित सामुदायिक क्याम्पस, घर र पसलमा चोरीसहित सवारीसाधन तोडफोड गरेको आरोपमा ४ जनालाई पक्राउ गरिएको प्रहरीले जनाएको छ । कालीगण्डकी गाउँपालिकाका १८ वर्षीय एक जना र १६ वर्षीय ३ जना पक्राउ परेका हुन् । पक्राउ पर्नेमा ३ जना कालीगण्डकी गाउँपालिकाका र एक जना धादिङ घर भई सोही स्थान बस्ने रहेका प्रहरी नायब उपरीक्षक हरिप्रसाद पौडेलले जानकारी दिए । कालीगण्डकी ७ मिर्मीमा मंगलबार राती बालकहरुले मिर्मी बहुमुखी क्याम्पस र पसलमा तोडफोड, चोरीका साथै २ वटा मोटरसाइकल र एउटा स्कुटर तोडफोड गरेको प्रहरीको भनाइ छ । उनीहरुमाथि आवश्यक अनुसन्धान भइरहेको प्रनाउ पौडेलले जानकारी दिए ।"
नाच्दै गाउँदै जारी छ शिक्षकको आन्दोलन,"काठमाडौं : विद्यालय शिक्षा ऐनको माग गर्दै सुरू भएको शिक्षकहरूको आन्दोलन आज पनि जारी छ। आफूहरूसँग भएका सहमतिका आधारमा विद्यालय शिक्षा ऐन जारी नभएसम्म घर नफर्किने भन्दै उनीहरूले आन्दोलनलाई निरन्तरता दिएका हुन् । दिनहुँजसो माइतीघरमण्डलामा भेला भइ नयाँ बानेश्वरतिर नाच्दै गाउँदै आफ्ना माग सुनाउने गरेका छन्। नाच्दै गाउँदै विभिन्न गीत, कविता वाचन गरेर आफ्ना मागहरू सरकारसमक्ष सुनाइरहेका हुन्छन्। नेपाल शिक्षक महासंघको नेतृत्वमा गत चैत २० गतेदेखि शिक्षकहरूले काठमाडौँ केन्द्रित आन्दोलन गरिरहेका छन्। शिक्षकहरूले निरन्तर आन्दोलन गरेपछि मंगलबार राती बसेको मन्त्रिपरिषद् बैठकले विद्यालय शिक्षा विधेयक यथासक्य पारित गर्ने समेतका प्रयोजनका लागि संघीय संसदको अधिवेशन वैशाख १२ गते बोलाउन सिफारिस गर्ने निर्णय गरेको थियो । बैठकले एसईईको उत्तरपुस्तिका परीक्षण एवं कक्षा १२ को राष्ट्रिय परीक्षा समेतको समय भएको अवस्था रहेकोले विरोध र प्रदर्शनका कार्यक्रम स्थगन गरि कार्यथलोमा फर्किन अनुरोध समेत गरेको थियो । तर, महासंघले संघीय संसदको अधिवेशनबाट विद्यालय शिक्षा विधेयक पारित भएपछि मात्रै आन्दोलन रोकिने स्पष्ट पारेको छ । ऐन कार्यान्वयनमा विश्वस्त नभएपछि उनीहरूले आन्दोलनलाई थप सशक्त पारेका हुन्। शिक्षकहरूको निरन्तरको आन्दोलनका कारण मुलुकभरको शैक्षिक गतिविधि प्रभावित भएको छ ।"
आगलागीबाट ५ परिवारको घरगोठ नष्ट,"धरान : सुनसरीको कोशी गाउँपालिका६ स्थित यादव बस्तीमा आगलागी भएको छ। बिहीबार बेलुका आगलागीमा स्थानीय ५ परिवारको ७ वटा घर र ३ वटा गोठ जलेर नष्ट भएको जिल्ला प्रहरी कार्यालयका डीएसपी योगराज खतिवडाले बताए। आगलागीमा परी रमानन्द यादव, बाबुनन्द गोइत, विजय गोइत, खुशिलाल गोइत, मनोज यादवको घर गोठ जलेर नष्ट भएको डीएसपी खतिवडाले बताए। उनीहरूको घरमा भएको अन्नपात, भाँडाकुँडा र लत्ताकपडा जलेर नष्ट भएको छ। इटहरी, दुहबी, रामधुनी र बराहक्षेत्र नगरपालिकाको दमकलको सहायताले नेपाल प्रहरी र सशस्त्र प्रहरीले आगो नियन्त्रणमा लिएको थियो। आगलागीबाट करिब ३४ लाखको क्षति भएको डीएसपी खतिवडाले बताए।"
अमेरिकी आक्रमणबाट यमनमा ३८ जना मारिए,"काठमाडौं : अमेरिकी आक्रमणबाट यमनमा ३८ जनाको मृत्यु भएको छ। यमनको रास इसा तेल बन्दरगाहमा अमेरिकाले हवाई आक्रमण गर्दा कम्तीमा ३८ जनाको मृत्यु भएको अल जजीराले उल्लेख गरेको छ। स्थानीय अधिकारीहरूका अनुसार अमेरिकी सेनाले यमनमा गरेको यो अहिलेसम्मकै ठूलो आक्रमण हो। स्वास्थ्य निकायहरूले दिएको जानकारीअनुसार आक्रमणमा १०२ जना घाइते भएका छन्। अमेरिकी केन्द्रीय कमाण्ड (सेन्टकम)ले हुथीहरूको आयस्रोत कमजोर पार्ने उद्देश्यले हवाई आक्रमण गरिएको बताएको छ। 'अमेरिकी सेनाले इरान समर्थित हुथी आतंककारीहरूको इन्धनको स्रोतलाई कमजोर पार्न कारबाही गरेको छ,' सेन्टकमले सामाजिक सञ्जालमा उल्लेख गरेको छ। आक्रमणको उद्देश्य हुथीहरूको आयस्रोतलाई कमजोर पार्नु रहेको सेन्टकमले प्रस्ट पारेको छ। यमनको लगभग ७० प्रतिशत आयात र मानवीय सहयोगको ८० प्रतिशत सोही बन्दरगाहबाट हुने गरेको बताइएको छ।"
बीवाईडी सिगलले जित्यो २०२५ को वर्ल्ड अर्बन कार अफ द इयर अवार्ड,"बीवाईडी सिगल अर्थात डल्फिन मिनीले प्रतिष्ठित वर्ल्ड कार अवार्ड कार्यक्रम अन्तर्गत वर्ल्ड अर्बन कार अफ द इयरको उपाधि जित्न सफल भएको छ। २०२५ अप्रिल १६ मा अमेरिकाको न्युयोर्कमा आयोजित न्युयोर्क इन्टरनेसनल अटो शोमा विश्वभरका ११ उत्कृष्ट सवारीसाधनहरूसँग प्रतिस्पर्धा गर्दै बीवाईडीले पहिलोपटक चिनियाँ अटोमोटिभ ब्रान्डको रूपमा यो अवार्ड हात पारेको हो। यस ऐतिहासिक जितले विश्वव्यापी न्यु इनर्जी भेइकल (एनईभी) क्षेत्रमा बीवाईडीको अग्रणी स्थानलाई फेरि एकपटक अन्तर्राष्ट्रिय स्तरमा पुष्टि गरेको छ। बीवाईडी सिगलले ओसन एस्थेटिक्स डिजाइन दर्शनलाई समेटेको छ  जसले यसलाई ताजा, आकर्षक र आधुनिक बनाएको छ। उच्च सुरक्षा मापदण्ड, स्मार्ट ड्राइभिङ फिचर र उत्कृष्ट सिटीफ्रेन्डली परफर्मेन्सले गर्दा यो मोडल विभिन्न प्रमुख बजारहरूमा लगातार बेस्ट सेलरको रूपमा स्थापित हुँदै आएको छ। यसपटक वर्ल्ड कार अवार्डका ९६ जना अन्तर्राष्ट्रिय निर्णायकहरुलाई यस कारको अग्रगामी डिजाइन, अतुलनीय अर्बन मोबिलिटी परफर्मेन्स र युनिभर्सल मार्केट अपिलले प्रभावित पार्यो। बीवाईडीका एक्जिक्युटिभ भाइस प्रेसिडेन्ट स्टेला लीले भनिन्, बीवाईडी सिगललाई वर्ल्ड अर्बन कारकों रूपमा सम्मानित गरिनु हाम्रो लागि गर्वको विषय हो। यसले हामीले विश्वव्यापी ग्राहकहरूलाई दिगो प्रविधि र उत्कृष्ट सेवा प्रदान गर्ने प्रतिबद्धतालाई पुष्टि गर्छ। पछिल्ला वर्षहरूमा बीवाईडीले अन्तर्राष्ट्रिय बजारमा उचाइ लिँदै आएको छ। २०२४ मा बीवाईडी डल्फिनले पनि वर्ल्ड अर्बन कार कै शीर्ष ३ मा स्थान बनाएको थियो भने बीवाईडी सिल वर्ल्ड कार अफ द इयर को शीर्ष ३ मा पर्न सफल भएको थियो, जुन उपलब्धि अहिलेसम्म कुनै चिनियाँ अटो निर्माता कम्पनीले हासिल गर्न सकेको छैन। नेपालमा बीवाईडीको आधिकारिक वितरक साइमेक्स इंकले पहिले नै बीवाईडी सिगलको नेपाली सडकमा परीक्षण गरिसकेको छ। कम्पनीले छिट्टै नेपालमा यसको आधिकारिक लन्च गर्ने संकेत दिएको छ। यो मोडल नेपाली बजारमा एकदमै प्रतिक्षित रहँदै आएको छ। बीवाईडीले आगामी दिनहरूमा पनि प्रविधि र नवप्रवर्तनमार्फत हरित यातायातको भविष्य निर्माण गर्दै पृथ्वीलाई १ डिग्री सेल्सियसको दरले चिसो राख्ने अभियानमा आफ्नो योगदान निरन्तर जारी राख्ने स्पष्ट संकेत दिएको छ।"
सप्तकोशी बैंक हिनामिनामा पूर्वसीईओसहित ३ जनालाई कैद र जरिबाना,"विराटनगर : विराटनगरको सप्तकोशी डेभलपमेन्ट बैंकको रकम हिनामिना प्रकरणमा बैंकका पूर्वसीईओ (पूर्वप्रमुख कार्यकारी अधिकृत)सहित ३ जनालाई कैद र जरिबाना तोकिएको छ। उच्च अदालत विराटनगरका कायम मुकायम मुख्य न्यायाधीश ध्रवराज नन्द र न्यायाधीश राज्यलक्ष्मी बज्राचार्यको संयुक्त इजलासले पूर्वसीईओ नवीन सुवेदी, प्रबन्धक तथा लेखा विभाग प्रमुख देवीप्रसाद भण्डारी तथा सामान्य सेवा विभागका सुपरभाइजर हिमाल भट्टराईलाई दोषी ठहर गर्दै कैद र जरिबाना हुने फैसला सुनाइएको हो। उनीहरुविरुद्ध अदालतमा बैंकिङ कसुर मुद्दा दर्ता भएको थियो। उच्च अदालतबाट २०८१ माघ ३० गते तीनै जना कसुरदार ठहर भएका थिए। सजाय निर्धारण भने बिहीबार गरिएको हो। तत्कालीन सीईओ सुवेदीसहितले बैंकको रेमिट्यान्सतर्फको पार्किङ एकाउण्टबाट १५ करोड ७५ लाख ४० हजार ५ सय ७५ रुपैयाँ अपचलन गरिएको अनुसन्धानबाट पत्ता लागेको थियो। उच्च अदालतका रजिस्ट्रार जगदीशप्रसाद भट्टले बिहीबार सजाय निर्धारण गर्दा तीनै जनालाई जनही ४ वर्ष र सुवेदीलाई थप १ वर्ष कैद सजायको फैसला भएको छ। अदालतले तीनै जनाको हकमा जनही ५ करोड २३ लाख २५ हजार ९ सय ९२ रूपैयाँ बिगो कायम गरेको छ। बिगो बराबर जरिबाना हुने फैसला पनि भएको रजिस्ट्रार भट्टले जानकारी दिए। १२ जनालाई प्रतिवादी बनाएर दर्ता गरिएको मुद्दामा ९ जनाले भने सफाइ पाएका छन्। दोषी ठहर भएर सजाय तोकिएकाहरुलाई यसअघि उच्च अदालतले थुनामा राखेर मुद्दाको पुर्पक्ष गर्न आदेश दिएको थियो। आदेशपछि मोरङ कारागार चलान भएका थिए। विराटनगर महानगरपालिका७ मा कर्पोरेट कार्यालय रहेको सप्तकोशी डेभलपमेन्ट बैंकको रकम हिनामिना भएको बेनामी उजुरी २०७८ साल मंसिरमा परेपछि राष्ट्र बैंकले अनुगमन गर्दा कैफियत फेला पारेको थियो। त्यसपछि मात्रै सञ्चालक समितिले रकम हिनामिना भएको थाहा पाएको हो। त्यसलगत्तै प्रहरीले २०७८ साल मंसिर १९ गते बैंकको सामान्य सेवा विभागका सुपरभाइजर हिमाल भट्टराईलाई पक्राउ गरेर अभद्र व्यवहारमा मुद्दा चलायो। भट्टराई पक्राउ परेपछि बैंकले समिति बनाएर छानबिन गरेको थियो। रकम हिनामिना भएको पत्ता लागेपछि बैंकका प्रबन्धक विदुर पोखरेलले भट्टराईविरुद्ध जिल्ला प्रहरी कार्यालय मोरङमा २०७८ पुस १ गते बैंकिङ कसुर मुद्दामा जाहेरी दिए। भट्टराई २०७१ सालदेखि बैंकको रेमिट शाखाका कार्यरत थिए। २०७१ साल मंसिरमा बैंकको टंकीसिनवारी शाखामा नियुक्त भएका उनी माघदेखि कर्पोरेट कार्यालयको रेमिट शाखामा कार्यरत रहेका हुन्। अनुसन्धानबाट रकम घोटालामा तत्कालीन सीईओ सुवेदी पनि संलग्न रहेको पत्ता लाग्यो। प्रहरीले उनलाई २०७८ पुस १४ गते पक्राउ गरेको थियो। भट्टराईको बयानका आधारमा सुवेदी अनुसन्धानको दायरामा तानिए। सुवेदी र भट्टराई नातेदार (मामाफुपूका छोरा) रहेको प्रहरीले जनाएको छ। राष्ट्र बैंकले समेत २०७८ माघ १४ गते नेपाल प्रहरीको केन्द्रीय अनुसन्धान ब्युरो (सीआईबी)मा जाहेरी दिएको थियो। राष्ट्र बैंकले भट्टराईसहित सप्तकोशी डेभलपमेन्ट बैंकको सञ्चालन विभाग प्रमुख अमित थापामगर, प्रबन्धक तथा लेखा विभाग प्रमुख देवीप्रसाद भण्डारी, वरिष्ठ सहायक होमप्रसाद पौडेल, कार्यालय सहयोगी चूँडाबहादुर निरौला, तत्कालीन सहायक निश्चल सुवेदी, तत्कालीन कनिष्ट सहायक समीक्षा अधिकारी, वरिष्ठ सहायक सुभेक्षा निरौला तथा बैंकका खातावालहरु बबिता सुवेदी, कमल दाहाल र मनोज भट्टराईविरुद्ध जाहेरी दिएको थियो। राष्ट्र बैंकले तत्कालीन सीईओ सुवेदीसहित बैंकका खातावालहरु भगवती सुवेदी, सुवेदीको नातेदार साजन पोखरेल, जेठी सासू बानी पोखरेल, श्रीमती बबिता पोखरेलमाथि पनि थप अनुसन्धान गर्नुपर्ने भनेर जाहेरीमा उल्लेख गरेको थियो। तर, सुवेदी, भण्डारी र भट्टराईसहित १२ जनाविरुद्ध मात्रै २०७८ फागुन १० गते मुद्दा दायर भयो। भगवती सुवेदी, साजन पोखरेल, बानी पोखरेल र बबिता पोखरेलविरुद्ध मुद्दा चलेन। रकम घोटालामा संलग्नलाई कैद र १५ करोड ७५ लाख ४० हजार ५ सय ७५ रूपैयाँ बिगो मागदाबीसहित उच्च अदालतमा मुद्दा दायर भएको थियो। उच्च अदालतले सुवेदी, भण्डारी र भट्टराई गरेर ३ जनालाई मात्रै थुनामा राखेर मुद्दाको पुर्पक्ष गर्न आदेश दियो। अरु ९ जना अदालतले मागेको धरौटीबापतको रकम तिरेर छुटेका थिए। मुद्दाको किनारा लाग्दा दोषी ठहर भएका ३ जनालाई कैद र जरिबानाको फैसला भएको छ। धरौटी रकम तिरेर छुटेकाहरुले सफाइ पाए। बैंकबाट हिनामिना गरिएको रकम सुवेदीकै आफन्तहरुको खातामा फेला परेको थियो। उनकी ठूलो बुवाकी छोरी झापाको गौरादहकी बबिता सुवेदीको नामको खाताबाट १४ करोड रुपैयाँ निकालेको पत्ता लागेको हो। उनको बचत खातामा ५ वर्षदेखि (सन् २०१६ देखि २०२१ अगस्त २ सम्म) मा १४ करोड रुपैयाँ बढी रकम जम्मा भएको देखियो। बैंकका सूचना अधिकारी कुमार खड्काले बैंकको रेमिट शाखाबाट २०७२ सालदेखि २०७८ मंसिरसम्ममा रकम हिनामिना गरेर क्षति पुर्याइएको बताए। उनका अनुसार रेमिट्यान्सको रकम बैंकको पार्किङ एकाउण्टमा जम्मा हुन्छ। त्यहाँबाट रकम हिनामिना गरेर बैंकलाई क्षति पुर्याइएको जानकारी खड्काले दिए। बैंकलाई क्षति पुर्याएको रकम रिकभर गर्ने विषयमा कानुनी प्रक्रिया बुझेर अघि बढ्ने उनको भनाइ छ। सप्तकोशी बैंकको कार्यक्षेत्र कोशी प्रदेशको ७ जिल्लामा पर्छ। पाँचथर, इलाम, झापा, तेह्रथुम, धनकुटा, सुनसरी र मोरङ उक्त बैंकको कार्यक्षेत्र हो। सुवेदी सम्पत्ति शुद्धीकरणमा समेत दोषी ठहर बैंकको रकम घोटालामा कैद र जरिबानाको फैसला भएका तत्कालीन सीईओ सुवेदी सम्पत्ति शुद्धीकरण मुद्दामा पनि दोषी ठहर भइसकेका छन्। सम्पत्ति शुद्धीकरण विभागले उनीविरुद्ध २०८० असारमा विशेष अदालतमा मुद्दा दायर गरेको थियो। सुवेदीले बैंकिङ कसुर गरी आर्जन गरेको १ करोड १८ लाख ७७ हजार ७ रुपैयाँ सम्पत्ति शुद्धीकरण (मनी लाउण्डरिङ) निवारण ऐन २०६४ अनुसार निषेधित कार्य गरेर सम्पत्ति शुद्धीकरणको कसुर गरेको भन्दै विभागले मुद्दा दायर गरेको थियो। विभागले सोही बराबरको रकम बिगो माग दाबीसहित उनीविरुद्ध मुद्दा दर्ता गरेको हो। सोही मुद्दामा विशेष अदालतले सुवेदीलाई २०८१ जेठमा दोषी ठहर गर्दै कैद र जरिबानाको फैसला सुनाएको हो। विशेष अदालतका अध्यक्ष टेकनारायण कुँवर तथा सदस्यहरू रामबहादुर थापा र मुरारीबाबु श्रेष्ठको इजलासले ३ वर्ष कैद सजाय सुनाउँदै सुवेदीबाट बिगो र जरिबानासहित २ करोड ३७ लाख ५४ हजार ४ सय १ रुपैयाँ असुल गर्नुपर्ने फैसला गरेको हो। उनलाई थप २३ लाख ७५ हजार ५ सय ४० रुपैयाँ जरिबाना र थप ३ महिना १८ दिन कैदको फैसलासमेत भएको थियो।"
"कोरियामा बसेर धरानमा श्रीमतीको हत्या,६ जना पक्राउ",धरान : कोरियामा बसेर धनकुटाका एक युवकले धरानमा श्रीमतीको हत्या गरेका छ्न् । सुनसरीको धरान उपमहानगरपालिका६ स्थित पाँचकन्या जंगलमा मृत भेटिएकी धनकुटाको महालक्ष्मी नगरपालिकाकी चुनकुमारी बुढाथोकीको हत्यामा उनकै श्रीमान मुख्य योजनाकार भएको खुलेको सुनसरीका प्रहरी प्रमुख एसपी सुमनकुमार तिम्सिनाले जानकारी दिए। चुनकुमारीको हत्यामा संलग्न उनकै श्रीमान् प्रेमबहादुर बुढाथोकीसहित ६ जनालाई पक्राउ गरी सार्वजनिक गरिएको छ । पक्राउ पर्नेमा मोरङ पथरी शनिश्चरे नगरपालिका ३ संगमचोक बस्ने मुख्य योजनाकार प्रेमका आफ्नै भाइ २९ वर्षीय ढकेन्द्र बुढाथोकी र उनकी श्रीमती २५ वर्षीया सृष्टी बुढाथोकी पनि पक्राउ परेका छन् । पाँचथरको मिक्लाजुङ गाउँपालिका ७ लुमाङदिङ घर भइ विगत ७ वर्षदेखि मोरङको उर्लाबारी नगरपालिका ५ फागुटोल बस्ने ३६ वर्षीय योगेन्द्र गौतम र उनकी श्रीमती २८ वर्षीय डेनु गौतम पनि पक्राउ परेका छन् । दुबैजना प्रेमबहादुरका बहीनी र ज्वाईँ भएको एसपी तिम्सिनाले बताए । उनले मोरङकै पथरी शनिश्चरे वडा नं ३ का ४० वर्षीय केशवराज दाहाल पक्राउ परेको बताए । हत्यमा संलग्न भारतीय नागरिक आसाम राज्यको तेजपुर खकन बस्तीका ३५ वर्षीय राजु थापा मगर भने फरार रहेकाले खोजी कार्य भइरहेको एसपी तिम्सिनाले बताए । चुनकुमारीको शव जंगलमा भेटिएपछि इलाका प्रहरी कार्यालय धरानका प्रहरी निरीक्षक दिवस कुँवर नेतृत्वको टोलीले अनुसन्धान गरेको थियो। प्रेमकुमार कोरियाबाट काठमाडौं आउना साथ त्रिभुवन अन्तर्रास्ट्रिय बिमानस्थलबाट पक्राउ परेका हुन्। चुनकुमारीको हत्या पारिवारिक विवादका भएको ईलाका प्रहरी कार्यालय धरानका डीएसपी प्रकाश जबेगुले बताए । उनले अभियुक्तहरूलाई जिल्ला अदालतबाट ८ दिनको म्याद थप गरी घटनाको अनुसन्धान अगाडि बढाइएको बताए । प्रहरीका अनुसार चुनकुमारीको शव चैत २५ गते जंगलमा फेला परेको थियो । उनको हत्या अघिल्लो राती नै कुटपिट गरेर भएको अनुसन्धानबाट खुलेको प्रहरी निरीक्षक कुँवरले बताए । उनले तीनवटा मोटरसाइकल समेत बरामद गरिएको बताए ।
फाइबर खाँदाका फाइदै फाइदा !,"वनस्पतिमा आधारित कार्बोहाइड्रेट जस्तै पोषणलाई फाइबर भनिन्छ। पाचन प्रक्रिया, तौल व्यवस्थापन, रक्तसञ्चार, कोलेस्ट्रोल सन्तुलनजस्ता मानव शरीरका प्रक्रियाहरूमा फाइबर अत्यन्त प्रभावकारी हुन्छ। फाइबरको उचित सेवनले आयु वृद्धि र घातक रोग लाग्न सक्ने सम्भावनालाई घटाउँछ। चिकित्सा विज्ञानका अनुसार ५० वर्षभन्दा कम उमेर भएका मानिसले दैनिक २५ देखि ३८ ग्राम र ५० वर्षभन्दा माथिका मानिसले दैनिक २१ देखि ३० ग्राम सेवन गर्नु लाभदायक मानिन्छ। फाइबर सामान्यतया घुलनशील फाइबर र अघुलनशील फाइबर गरी दुई प्रकारका हुन्छन्। घुलनशील फाइबरले रगतमा ग्लुकोजको मात्रा घटाउनुको साथै रगतमा कोलेस्ट्रोल बढाउन मद्दत गर्छ। त्यसैगरी अघुलनशील फाइबरले पाचन प्रणालीमा रगत प्रसारणको गति बढाउन भूमिका खेल्दछ। घुलनशील फाइबरको स्रोतहरू : स्याउ, निबुवा (अमिलो), केराउ, दाल, गेडागुडी, काफल, जौं, केरा आदि। अघुलनशील फाइबरका स्रोतहरू : कोदो, काउली, आलु, गोलभेंडा, उखु, खुर्सानी आदि।"
खुसी होऔं डिप्रेसनबाट बचौं,"काठमाडौं : सबैजना खुसी हुन चाहन्छन्,। आनन्दको खोजीमा दौडिरहेका छन्। आपसमा माया गाँस्न र माया गर्न चाहन्छन्। जिन्दगी रमाइलोसँग बिताउन चाहन्छन्। तर डिप्रेसन भएपछि, मन नै खुसी हुँदैन, रमाइलो पनि लाग्दैन। आनन्द महसुस नै हुँदैन। विडम्बना, आनन्द र खुसी महसुस गर्न नसक्नेहरूको संख्या बढ्दै गएको छ। त्यसैले अहिले जनस्वास्थ्यमा ठूलो समस्या बनेको छ, डिप्रेसन। एकैछिन् कल्पना गरौं त ! हामीलाई कुनै कुरामा पनि चाख लाग्दैन र मन रमाउँदैन भने कस्तो जिन्दगी हुन्छ होला। डिप्रेसनबाट पीडित व्यक्तिहरू भन्नुहुन्छ, मलाई कसैको माया लाग्दैन न श्रीमतीको, न श्रीमान्को, न बच्चाको। आफ्नै पनि माया लाग्दैन। जे कुरा पनि झर्को लाग्छ। फ्रेस होउँ, राम्रा ड्रेसहरू लगाउँ, शृंगारपटार गरुँ, साथीभाइलाई भेटु, घुम्न जाउँ, बाहिर गएर डिनर खाउँ, फिल्म हेर्न जाउँ, घरमै टीभी हेरौं, गीत सुनौं आदि कुनै कुरामा पनि चाख लाग्दैन। परिवारले हेर्दा न ज्वरो, न दुखाइ, केही पनि त छैन। किन यस्तो गरेको होला ? भन्ने लाग्छ। डिप्रेसन भएको व्यक्तिलाई कुनै कुरामा पनि रमाइलो नलाग्ने हुनाले समस्या देखिएको हो। के छन् डिप्रेसनका कारण ? केही शारीरिक रोगहरू जस्तै : थाइराइड, मधुमेह, हृदय रोग, बाथ वा अन्य दीर्घ रोग भएमा। केही औषधि सेवन गरेका कारण पनि डिप्रेसन हुन सक्छ। शारीरिक यातना, यौन शोषण, बलात्कार भएका कारण। भावनात्मक चोटका कारण। बाल्यावस्थामा भएका, अनुभव गरेका अप्रिय घटनाका कारण कुनै पनि कारण नभइकन आफूभित्रैबाट निस्केर हुने डिप्रेसन। जाडोमा हुने डिप्रेसन हुन सक्छ। यो हुने कारण हाम्रो जैवचक्रीय आवर्तन (सर्काडिएन रिद्म) मा गडबडी भएर हुन्छ भन्ने छ। यो सर्काडिएन रिदमलाई इन्टरनल क्लक पनि भनिन्छ। हामी राति जाग्यौं भने अन्दाजी यति बज्यो होला भनेर अनुमान यसको मद्दतले गरिन्छ। बिहान ४ बजे नै जागेर तयार हुनु छ भने पनि यसले नै ४ बजे जगाउँछ। निद्रा ठीक समयमा लाग्ने र बिहान ठीक समयमा खुल्ने पनि इन्टरनल क्लकले गर्छ। सरकाडिएन रिदम गडबड भयो भने समयमा निद्रा नआउने, या साँझपख नै निद्रा लाग्ने, या ज्यादै बढी निद्रा लाग्नेजस्ता समस्याहरू हुन्छन्। जाडो याममा हुने डिप्रेसन कात्तिकमंसिरतिर सुरु हुन्छ र चैतवैशाखतिर हराउँदै जान्छ वा निको हुन्छ। यदि कसैलाई पहिलेदेखि नै डिप्रेसन छ भने जाडो महिनामा बढ्छ। जाडो याममा हुने डिप्रेसनलाई सिजनल डिप्रेसन पनि भनिन्छ र यसका लक्षणहरू केही फरक खालका हुन्छ। डिप्रेसनमा भोक नलाग्ने र निद्रा नपर्ने हुन्छ तर जाडो यामको डिप्रेसनमा भोक बढी लाग्ने र निद्रा पनि बढी लाग्ने हुन्छ। धेरै खाना खाएका कारणले वजन बढ्नसमेत सक्छ। डिप्रेसनले वा जाडो याममा हुने डिप्रेसनले काममा बाधा पर्छ, पढाइमा बाधा पार्छ र आफ्नो दैनिकीमा असर पारेकै हुन्छ। सर्काडिएन रिदम वा इन्टरनल क्लक सकभर गडबड नहोस् भन्ने हो भने सधैंजसो एउटै समयमा सुत्ने र ठीक समयमा उठ्ने गर्नुपर्छ। आधा घण्टा अगाडि पछाडि भएर फरक पर्दैन अर्थात् आधा घण्टा छिटो वा ढिलो सुत्न सकिन्छ र त्यसरी नै बिहान उठ्न सकिन्छ। जति बेला मन लाग्यो सुत्ने र उठ्ने बानीले इन्टरनल क्लकमा गडबडी आउँछ। जाडो याममा हुने डिप्रेसनको कारण सूर्यको प्रकाशसँग पनि जोडिएको छ। जाडोमा घाम ताप्न कति आनन्द आउँछ, सबैले अनुभव गरेकै कुरा हो। डिप्रेसनको औषधिका अलावा लाइट थेरापीले पनि जाडो यामको डिप्रेसनको उपचार गरिन्छ। सूर्य र सूर्यको ताप र प्रकाशवनस्पति, बिरुवा, फूलहरू र समस्त प्राणी जगत्का लागि अति आवश्यक मानिन्छ। आराम : आरामर पर्याप्त निद्रा (रेस्ट एन्ड स्लिप) ले ऊर्जा दिन्छ। रोगसँग लड्ने क्षमता बढ्छ। व्यायाम : शारीरिक व्यायामले डिप्रेसनलगायत धेरै रोगहरूबाट बचाउँछ र स्वास्थ्य राम्रो राख्छ। खानपिन वा आहार : शारीरिक एवं स्वास्थ्य राम्रो राख्न महत्वपूर्ण योगदान स्वस्थकर आहारले गर्छ। आत्मविश्वास : म गर्न सक्छु र गरेर देखाउँछु भन्ने विश्वासले अगाडि बढाउँछ। विश्व स्वास्थ्य संगठन (डब्लूएचओ)का अनुसार, विश्वमा करिब २५ प्रतिशत व्यक्तिहरू आफ्नो जीवनकालमा कुनै न कुनै किसिमको मानसिक स्वास्थ्यको समस्या झेल्ने अवस्थामा पुग्न सक्छन्। नेपाल स्वास्थ्य अनुसन्धान परिषद्ले सन् २०२० मा प्रकाशित गरेको एक सर्वेक्षणअनुसार १८ वर्षमाथिका करिब १० प्रतिशत व्यक्तिमा मानसिक स्वास्थ्य समस्या देखिएको पाइएको छ। त्यसैले मन मिल्ने साथीभाइसँग आफ्ना दु:खसुख बाँडौं। एकअर्कालाई सहयोग गरौं। घर परिवारलगायत सबै बालबालिकादेखि ज्येष्ठ नागरिकसम्मको महत्व बुझौं। सकारात्मक सोचसहित अघि बढौं। डिप्रेसनबाट मुक्त होऔं। डा कपिलदेव उपाध्याय वरिष्ठ मनोचिकित्सक हुन्। प्रस्तुति : दिनेश गौतम"
वीरगन्जको छपकैयाबाट अवैध सामान बरामद,"वीरगन्ज : वीरगन्ज२ छपकैयाबाट सशस्त्र प्रहरीले २१ लाखभन्दा बढी मूल्यको अवैध सामान बरामद गरेको छ । छपकैयाको एक घरमा भण्डारण गरेर राखिएको जुत्ता, चप्पल, काजु, मरिच र ओषधी सशस्त्र प्रहरीले शनिबार बरामद गरेको हो । उक्त घरबाट २१ लाख १६ हजार १०० रुपैयाँ मूल्य बराबरको ती समान बरामद गरिएको सशस्त्र प्रहरी नायब उपरीक्षक देबेन्द्रबहादुर सिंहले जानकारी दिए । बरामद ती सामानहरू आवश्यक कारबाहीका लागि बिहीबार वीरगन्ज भन्सार कार्यालयमा बुझाइएको सिंहले बताए ।"
"सिकार खेल्ने क्रममा भरुवा बन्दुक पड्किँदा एकजनाको मृत्यु, १० जना पक्राउ",डोटी : डोटीमा सिकार खेल्न गएका व्यक्तिबाट भरुवा बन्दुक पड्किँदा एकजनाको मृत्यु भएको छ ।जिल्लाको बडिकेदार गाउँपालिका २ बर्छैन बस्ने तपन सार्कीका छोरा २४ वर्षीय नरेश सार्कीको बन्दुक पड्किँदा मृत्यु भएको जिल्ला प्रहरी कार्यालयले जनाएको छ । बिहीबार राति बर्छैन जंगलको डाँडामा सिकार खेल्न गएका बडिकेदार गाउँपालिका १ रजेडा बस्ने कमल सिंह खड्काले बोकेको भरुवा बन्दुक रुखमा ठोक्किई पड्किँदा सार्कीको मृत्यु भएको प्रहरीले जनाएको छ । घटना बडिकेदार गाउँपालिका १ बेडुपाटा खोलाको किनारमा भएको हो । मृतकको दायाँ छातीमा गोली लागेर उनको घटनास्थलमै मृत्यु भएको प्रहरीले जनाएको छ । थप अनुसन्धानको लागि आज बिहान तीन बजेको समयमा प्रहरीको टोली घटनास्थल गएको प्रहरीले बताएको छ । घटनाको थप अनुसन्धानका लागि बन्दुकसहित १० जना स्थानीयहरूलाई प्रहरीले नियन्त्रणमा लिएको छ ।
"सुनको मूल्य घट्यो,चाँदी स्थिर, एक तोला किन्न कति रकम चाहिन्छ ?",काठमाडौं : स्थानीय बजारमा आज सुनको मूल्य आज ८ सय रुपैयाँले घटेको छ। बिहीबार हालसम्मकै उच्च विन्दुमा पुगेको सुनको मूल्य आज ८ सय रुपैयाँले घटेको हो। बिहीबार एक तोला सुनको मूल्य १ लाख ९० हजार ६०० रुपैयाँ पुगेको थियो। नेपाल सुन चाँदी व्यवसायी महासंघका अनुसार आज प्रतितोला सुनको मूल्य १ लाख ८९ हजार ८०० रुपैयाँ कायम भएको छ। यसैगरी सुनको मूल्य घटे पनि चाँदीको मूल्य भने स्थिर छ। आज प्रतितोला चाँदीको मूल्य १९ सय ६० रुपैयाँ कायम भएको छ।
"माया, ममता र विश्राम आमाका लागि अनमोल उपहार","आमा हाम्रो जीवनको आधार स्तम्भ हुन्। उनीहरूले आफ्ना सन्तान, परिवार र समाजको हितमा निस्वार्थ भावनाले समय, श्रम र माया खच्र्छन्। तर, यसै बलिदानी भावनाको क्रममा उनीहरू आफ्नै स्वास्थ्य र मानसिक शान्तिलाई बेवास्ता गर्छन्। विश्व स्वास्थ्य संगठन (डब्लूएओ) को अनुसार, ७० प्रतिशतभन्दा बढी महिलाहरू तनाव, चिन्ता र निद्राको अभावबाट पीडित हुन्छन्, जसमा धेरैजसो आमाहरू पनि पर्छन्। यसैले, उनीहरूलाई आराम, ताजगी र ऊर्जा प्रदान गर्ने अवसर दिनु जरुरी छ। आमालाई स्पा किन आवश्यक छ ? १ तनाव र चिन्तामुक्ति एक अध्ययन अनुसार, ८५ प्रतिशत आमाहरूले दैनिक जीवनमा उच्च तनाव अनुभव गर्छन्। स्पा उपचारले कोर्टिसोल (तनाव हर्मोन) को मात्रा घटाउँछ र सेरोटोनिन र डोपामिन (खुसी हर्मोन) बढाउँछ। २ शारीरिक थकानमाथि विजय मसाज थेरापीले मांसपेशीको तनाव, जोड्ने दुखाइ र शरीरको थकान हटाउँछ। ९० प्रतिशत स्पा ग्राहकहरूले मसाजपछि शरीरमा ठूलो राहत महसुस गरेको बताउँछन्। ३ मानसिक शान्ति र आत्मसन्तुष्टि स्पा सेवाहरू जस्तै अरोमाथेरापी, फेसियल र हट स्टोन मसाजले मन शान्त बनाउँछन्। ७५ प्रतिशत महिलाहरूले स्पा पछि आफूलाई अधिक सकारात्मक र ऊर्जावान् महसुस गरेको बताउँछन्। यदि तपाईं, मदर्स डेमा आफ्नी आमालाई माया, सम्मान र आरामको अनुभव दिन चाहनुहुन्छ भने, स्पा गिफ्ट भाउचर नै सबैभन्दा उत्तम उपहार हो। यसका फाइदाहरू : फ्लेक्सिबल र उपयोगी : उनी आफ्नै सुविधानुसार स्पा सेवा उपभोग गर्न सक्छिन्। दीर्घकालीन यादगार : भौतिक उपहारभन्दा यो एक अनुभव हो जसले उनलाई लामो समयसम्म खुसी दिन्छ। स्वास्थ्यमा लाभदायक : यो केवल आराम नभएर उनको शारीरिक र मानसिक स्वास्थ्यको लागि लाभदायक छ।"
कपिलवस्तुको शुद्धोधन गाउँपालिका अध्यक्ष चौधरी लक्षित गोली प्रहार,कपिलवस्तु : कपिलवस्तु जिल्लाको शुद्धोधन गाउँपालिकाका अध्यक्ष कमलेश शरण चौधरीलाई लक्षित गरी बिहीबार मध्यरातमा गोली प्रहार भएको छ । राति ११:३० बजेतिर मायादेवी गाउँपालिका १ पकडीस्थित उनको निवासमा गोली प्रहार भएको अध्यक्ष चौधरीले जानकारी दिए। उनले ज्यानै लिनेगरी भएको घटनाले आफू निकै दु:खी भएको बताए। अध्यक्षले आफूमाथि गोली प्रहार भएको खबर गरेलगत्तै प्रहरी घटनास्थल पुगेको जिल्ला प्रहरी कार्यालय कपिलवस्तुका प्रवक्ता प्रहरी नायब उपरीक्षक मोहनमणि अधिकारीले बताए। अध्यक्षलाई लक्षित गरी प्रहार भएको गोली भित्तामा लागेको उनको भनाइ छ । राति बत्ती गएको समयमा शौचालय गएर फर्किने क्रममा अध्यक्षमाथि गोली प्रहार भएकोबारे जानकारी प्रहरीलाई आएको प्रहरी नायब उपरीक्षक अधिकारीले बताए । घटनाबारे प्रहरीले अनुसन्धान गरिरहेको उनको भनाइ छ। घटनास्थलबाट एक थान गोली र गोलिको खोका बरामद भएको प्रहरीले जनाएको छ।
राजावादी या अरु कुनैपनि नाममा हुने संविधान विरोधी गतिविधि स्वीकार्य छैन : गृहमन्त्री,"पोखरा : गृहमन्त्री रमेश लेखकले संविधान विरोधी गतिविधि स्वीकार्य नहुने बताएका छन्। गण्डकी प्रदेशस्तरीय सुरक्षा गोष्ठीको आज पोखरामा उद्घाटन गर्दै मन्त्री लेखकले पूर्वराजावादी या अरु कुनैपनि नाममा हुने हुने संविधान विरोधि गतिविधि तथा अस्थिरता निम्त्याउने काम कुनैपनि हालतमा क्षम्य नहुने बताएका हुन्। वर्तमान संविधान ठूलो बलिदानीपूर्ण संघर्षबाट प्राप्त भएको उल्लेख गर्दै उनले यसको रक्षाका लागि प्रत्येक ठाउँहरू तयार हुनुपर्ने बताए। वर्तमान संविधान संसारकै उन्नत लोकतान्त्रिक संविधान भएको उनको भनाइ छ । नेपालमा सात दशककको अन्तरालमा सातवटा संविधान बनेको उल्लेख गर्दै मन्त्री लेखकले पटकपटक संविधान बन्नु राम्रो नभएको बताए। संविधान भित्र रही आलोचना,समालोचना तथा विभिन्न गतिविधि गर्न पाइने बताउँदै उनले संविधान विरोधी गतिविधिका माध्यमबाट हत्याहिंसालाई प्रश्रय दिने,संविधान फाल्छु भन्ने जस्ता अराजक गतिविधि गर्न नपाइने र गरिएमा कानुनअनुसार कारवाही हुने उनले स्पष्ट पारे । संविधानको सुरक्षा आजको आवश्यकता भएको भन्दै उनले वर्तमान संविधान निर्माणको १० वर्षे समयावधिको आवश्यक समीक्षासहित सम्बद्ध सबैसँग सहमति कायम गरेर आवश्यकताको आधारमा संशोधन गर्न सकिने उनले बताए। पछिल्ला वर्षमा लागुऔषधको बढ्दो प्रयोग, आत्महत्या, सवारी दुर्घटना, साइबर अपराध, प्राकृतिक विपद् आदि चुनौतीका रुपमा देखा परेको बताउँदै मन्त्री लेखकले यी सबै चुनौतीको समाधान गर्नेतर्फ सरकार निरन्तर कृयाशिल रहेको बताए। सेवा प्रवाहलाई प्रभावकारी बनाउनु अपरिहार्य भएको बताउँदै उनले जनतालाई सेवा दिने कुरामा कुनै किसिमको कसर बाँकी नराख्न आग्रह गरे।जिल्लास्थित जिल्ला प्रशासन कार्यालय संघको प्रतिनिधि रहेको उल्लेख गर्दै यस कार्यालयले संघ, प्रदेश र स्थानीय तहबीच आपसी समन्वय गर्दै सेवा प्रवाहलाई प्रभावकारी बनाउन कृयाशिल हुनुपर्ने आवश्यकता औंल्याए । सेवालाई नागरिक मैत्री तथा प्रविधि मैत्री बनाउँदै लैजानुपर्ने उनको भनाइ छ ।"
भुटानका राजनीतिक बन्दीहरूको रिहाइको माग,"भुटानका राजनीतिक बन्दीहरूको रिहाइको माग गर्दै युरोपेली युनियन (), एमनेस्टी इन्टरनेशनल र ह्युमन राइट्स वाचले भुटान सरकारलाई तत्काल कदम चाल्न आह्वान गरेका छन्। तीन दशकभन्दा बढी समयदेखि थुनामा रहेका ३२ जना नेपाली भाषी (ल्होत्साम्पा) राजनीतिक बन्दीहरूको मुद्दामा तीनवटै संस्थाले गम्भीर चासो व्यक्त गर्दै संयुक्त विज्ञप्ति सार्वजनिक गरेका हुन्। उनीहरूले भुटानसँगको कूटनीतिक सम्बन्धमा मानवअधिकारलाई आधारभूत प्राथमिकताका रूपमा स्वीकार्न आग्रह गरेका छन्। शान्तिपूर्ण राजनीतिक तथा धार्मिक विश्वास व्यक्त गरेका नागरिकहरूलाई थुनामा राख्नु मानवीय मर्यादा र अन्तर्राष्ट्रिय मानवअधिकार मापदण्डको उल्लंघन भएको विज्ञप्तिमा स्पष्ट उल्लेख छ। विज्ञप्तिमा, न्यायिक सुनुवाइ विना लामो समयदेखि बन्दी बनाइएका नेपाली भाषी भुटानीहरूको अवस्था अत्यन्त गम्भीर रहेको जनाइएको छ। पीडितहरू र उनीहरूको परिवारले न्याय र पुनर्वासको आशा गर्दै वर्षौं प्रतिक्षा गरिरहेका छन्। तीनवटै संस्थाले यसरी राजनीतिक आस्थाका आधारमा व्यक्तिलाई बन्दी बनाउने अभ्यास तत्काल अन्त्य गर्न भुटान सरकारसँग आह्वान गरेका छन्। युरोपेली संसद्का वरिष्ठ सदस्यहरूले समेत प्रधानमन्त्री छिरिङ तोब्गेलाई औपचारिक पत्र पठाउँदै शीघ्र रिहाइको माग गरेका छन्। उक्त पत्रमा उपाध्यक्ष हेइडी हाउटालादेखि दक्षिण एशिया सम्बन्धी प्रतिनिधिमण्डल प्रमुख इलहान क्युचुकसम्मका हस्ताक्षर छन्। पत्रमा भनिएको छ, 'यी ३२ राजनीतिक बन्दीहरूको रिहाइ अन्तर्राष्ट्रिय समुदायले सकारात्मक संकेतको रूपमा लिनेछ र यसले भुटान सम्बन्ध थप मजबुत बनाउनेछ।' भुटानका राजनीतिक बन्दी रिहाइका लागि अन्तर्राष्ट्रिय अभियान ले अन्तर्राष्ट्रिय स्तरमा बढ्दो ऐक्यबद्धतालाई स्वागत गर्दै यसलाई ऐतिहासिक मोड भनेको छ। संस्थापक संयोजक राम कार्कीले भने, 'हामी वर्षौंदेखि युरोपेली संस्थाहरू र मानवअधिकार निकायहरूसँग निरन्तर संवादमा थियौँ, आज त्यो परिश्रम सार्थक देखिन्छ।' अभियानले भुटान सरकारलाई २०२५ मा युरोपेली युनियनसँगको ४०औं कूटनीतिक वार्षिकोत्सवलाई अवसरका रूपमा प्रयोग गरी राजनीतिक बन्दीहरूको रिहाइ गर्ने ऐतिहासिक निर्णय लिन आग्रह गरेको छ। यस कदमले मेलमिलाप र न्यायको संदेश दिने विश्वास अभियानले व्यक्त गरेको छ।"
निद्रा लाग्दैन ? यसो गरौं,"२४ घण्टामा ७ देखि ८ घण्टा मस्त निदाउनु शारीरिक, मानसिक एवं सामाजिक स्वास्थ्यको लागि अत्यन्त महत्वपूर्ण मानिन्छ। निद्रा नपुगेको अवस्थामा सुरुमा शरीर गल्ने, कमजोरी महसुस हुने, झर्को लाग्ने, काममा ध्यान नजाने जस्ता सामान्य समस्या देखिन्छन्। निद्रा नलाग्नाका कारणहरू केलाएर आफ्नो निद्राको समस्या किन भइरहेको छ पत्ता लगाऔं। निद्रा नलाग्ने सकेसम्म कारणहरूबाट बचौं। आफ्नो जीवनशैली परिवर्तन गरौं। रातिको खानापछि केही समय टहल्ने गरौं। राति सुत्नुअघि चिसो पानीले अनुहार, हात, गोडा धोएर तेलले हल्का मालिस गरौं। सकेसम्म रातको १० बजे सम्ममा सुत्ने कोसिस गरौं। सुत्नुअघि मोबाइल, कम्प्युटरको उपयोग नगरौं। सकारात्मक सोचको विकास गरौं। सुत्नुअघि सुन्दर दिनको लागि आभार प्रकट गरौं। दिनभरि आफूले गरेका राम्रा कामहरू स्मरण गरौं।"
"बजेट तयारीमा लुम्बिनी, सिलिङ २९ अर्ब","दाङ : लुम्बिनी प्रदेशले यसपटक बजेट खुम्च्याउने भएको छ। आर्थिक वर्ष २०८१८२ मा महŒवांकाक्षी बजेट ल्याएको लुम्बिनीले घाटाको सामना गरे पनि यस पटक उपयोगी र यथार्थ बजेट ल्याउने तयारी गरेको हो। आउँदो आर्थिक वर्ष २०८२८३ का लागि चालु आवको भन्दा झन्डै ११ करोड रुपैयाँ कम बजेट ल्याउने सरकारले प्रारम्भिक तयारी गरेको छ। आउँदो आर्थिक वर्षका लागि लुम्बिनी सरकारले झन्डै २९ अर्ब रुपैयाँको बजेट सिलिङ तयार गरेको आर्थिक मामिला तथा योजना मन्त्रालय स्रोतले जानकारी गराएको छ। बजेटको तयारी अनुसार मन्त्रालयहरूमा पहिलो चरणको बजेट सिलिङसमेत दिइसकिएको मन्त्रालयका अधिकारीले जानकारी दिए। मन्त्रालयका सचिव डिलाराम पन्थीले प्रारम्भिक रूपमा बजेट तयारी गरेको र सोही अनुसार एउटा आधारमा मन्त्रालयहरूमा पनि प्रारम्भिक सिलिङ पठाई सकिएको बताए। अहिले यति नै भन्ने छैन तर नयाँ बजेट चालु बजेटभन्दा कम आउँछ, उनले भने, केही दिनमा पूर्ण विवरण जानकारी गराउँछौं। मुख्यमन्त्री चेतनारायण आचार्यले यस पटक सुहाउँदो र यथार्थमा आधारित बजेट सरकारले ल्याउन लागेको बताए। विगतमा प्रदेश सरकारले घाटा बजेट ल्याउने गरेको भए पनि यस पटक त्यस्तो नहुने बताए। मुख्यमन्त्री आचार्यले प्रदेश सरकारले घाटा बजेट नबनाउने र बजेटको आकार पनि नबढाउने तयारी गरेको बताए। मुख्यमन्त्री आचार्यले नीति तथा कार्यक्रम र बजेट बनाउँदा हरेक मन्त्रालयले जनताको मन छुने गरी योजनाहरू समेट्ने बताए। आउँदो वर्षको बजेट घाटा बजेट हुने छैन। ३०३३ अर्ब रुपैयाँको हाराहारीमा बजेट आउँछ, उनले भने, वास्तविक धरातलमा उभिएर बजेट बनाउनुपर्छ। प्रदेश सरकारलाई लयमा हिँडाउन जिम्मेवार भएर सरकार अघि बढ्छ। उनले प्रदेश सरकारले जनताको मन छुने योजना बजेटमा समेटिने र त्यसका लागि गृहकार्यमा जुटेको बताए। जनतामा निराशा होइन, आशा जगाउने खालका योजना ल्याउन जरुरी छ। मन छुने योजनाहरू समेट्न आवश्यक छ, उनले भने, प्रदेश स्थापना भएपछि अघिको अवस्था कस्तो थियो र अहिलेको अवस्था के छ भन्नेबारेमा समेत तुलना गरेर योजना आउँछन्। लुम्बिनीमा व्यक्ति योजना माग्न आउने प्रवृत्तिको अन्त्य गर्ने र प्रणालीलाई चुस्त बनाउनुपर्ने आवाज समेत उठिरहेको छ। व्यक्तिमा योजना आउँदा योजना टुक्रे हुने यथार्थपरक नहुने भन्दै सरकारले टुक्रे योजना अन्त्य गर्ने प्रयासमा सरकारको रहेको मन्त्रीहरूको भनाइ छ। प्रदेश स्थापना भएपछि कार्यान्वयन भएका योजनाहरूको पहिचान गर्न जरूरी रहेको र यसका लागि पनि काम गर्नुपर्ने गम्भीर भएर योजना छनोट र बजेट आउने भौतिक पूर्वाधार मन्त्री भूमीश्वर ढकालले बताए। आर्थिक मामिला तथा योजना मन्त्री धनेन्द्र कार्कीले जनताको भावनालाई सम्बोधन गर्नेगरी कामको गतिलाई बढाउने गरी बजेट र योजना ल्याउने तयारी रहेको बताए। योजना आयोगका उपाध्यक्ष डा डिल्लीराज अर्यालले आगामी आर्थिक वर्षको वार्षिक नीति तथा कार्यक्रम र बजेटमा साना तथा टुक्रे आयोजनालाई निरुत्साहित गर्ने विषयलाई प्राथमिकतामा राख्नुपर्ने, आयोजनाहरूको प्राथमिकीकरण गर्नुपर्ने बताए। टुक्रे योजनाको चाङ टुक्रे योजनाको कारण प्रदेशमा योजना र बजेटको प्रभावकारी कम देखिएको छ। लुम्बिनीमा मात्रै एक वर्षको साढे १२ हजार टुक्रेयोजनाहरू रहेका छन्। चालु आर्थिक वर्षमा पाँच लाखभन्दा कम बजेट विनियोजन भएका ४ हजार ३ सय ९२ आयोजना रहेका छन् भने १० लाखभन्दा कम बजेट भएका ८ हजार २ सय ६ आयोजना रहेका छन्। टुक्रे आयोजना धेरै हुँदा कार्यान्वयनमा समस्या देखिएपछि सरकारले निरुत्साहित गर्ने रणनीति अवलम्बन गर्न थालेको हो। यस वर्ष भने टुक्रे योजना पूर्ण रूपमा कम गर्ने तयारी प्रदेश सरकारको रहेको छ।"
सामूहिक जमरास्थलमा दशैंघर निर्माण सुरु,"नुवाकोट : नुवाकोटको धार्मिक तथा ऐतिहासिक बेलकोटगढीमा जमराघरको निर्माण सुरु भएको छ । बेलकोटगढी नगरपालिका १० वेलकोट टाकुरोमा रहेको निरन्जना भगवती मन्दिर नजिकै नयाँ जमराघर निर्माण कार्य औपचारिक रुपमा सुरु भएको हो । बेलकोटगढीमा आयोजित कार्यक्रममा बागमती प्रदेशका मुख्यमन्त्री बहादुरसिंह लामाले जमराघरको शिलान्यास गरेका हुन् । यससँगै जमराघरको निर्माण कार्य सुरु भएको हो । कार्यक्रममा मुख्यमन्त्री लामाले नेपालको संस्कृति, परम्परा, ऋतिरिवाज पहिचान भएका कारण यसको संरक्षण र सम्वद्र्धन आवश्यक रहेको बताए । उनले बागमती प्रदेश सरकारको तर्फबाट चालु आर्थिक वर्षमै २० लाख रुपैयाँको बजेट उपलब्ध गराउने प्रतिबद्धता व्यक्त गरे । जमरा घर निर्माण र बेलकोटगढीलाई थप पर्यटकीय गन्तव्यको रुपमा विकास गर्न थप सहयोगका लागि विभिन्न निकायसँग समन्वय गर्नेसमेत बताए । जमराघर निर्माणका लागि संघीय सरकारबाट ९ लाख रुपैयाँ सशर्त अनुदान उपलब्ध भएको छ । ६७ लाख रुपैयाँको लागतमा दशैंघर निर्माणको काम अघि बढेको बेलकोटगढी नगरपालिकाका मेयर जगतबहादुर तामाङले बताए । बेलकोटगढीको निरन्जना (हाल बेलकोटगढी१०) मा पृथ्वीनारायण शाहले जयनत रानाामाथि विजय प्राप्त गरेदेखि नै वडादशैँका बेला सामूहिक रूपमा जमरा राख्ने परम्परा चलिआएको छ । जमराघरका लागि नेपाली सेनाले १० लाख रुपैयाँ सहयोग गर्ने जनाइएको छ । अहिले पनि तीनसय बढी घरधुरीले सामूहिक रुपमा जमरा राख्ने चलन कायम रहेको छ । यसका साथै संघ, प्रदेश र बेलकोटगढी नगरपालिकाको तीन वर्षको आर्थिक सहयोगमा झण्डै एक करोड रुपैयाँको लगानीमा निर्माण भएको नवनिर्मित निरञ्जना भगवती मन्दिरमा औपचारिक रुपमा पुजाआजा सुरु गरिएको छ ।"
"दाउन्नेमा सास्ती, घण्टौँ जाममा फसे यात्रु (तस्बिरहरू)","नवलपुर : सडकको खराब अवस्थाका कारण दाउन्नेमा यात्रुले निकै सास्ती खेप्नु परेको छ । बिहीबार अपराह्न र शुक्रबार बिहान वर्षा भएपछि दाउन्नेमा बाटो चिप्लो हुँदा यातायातका साधन सहज रूपमा चल्न सकेका छैनन् । जसका कारण घण्टौँ जाममा बस्न यात्रु बाध्य भएका छन् । भैरहवाबाट बिहीबार बिहान हिँडेका नवलपुर प्रगतिनगरका दिपक भट्टराईले ११ घण्टा जाममा बसेपछि बल्ल दुम्किवास आइपुगेको बताए । उनले भने,दाउन्ने काट्न १० देखि १२ घण्टा लाग्यो, यात्रुहरूको कन्तबिजोक छ । उनले बाटो चिप्लो भएका कारण यातायातका साधन चल्न निकै मुस्किल भएको बताए । बाटो बिस्तारको क्रममा ठाउँठाउँमा डाँडा कटानको काम भएको र कल्भर्ट निर्माणका लागि खाल्डो खनिएकाले पानी परेपछि बाटोमा हिँड्न निकैंनै कठिनाइ भएको हो । सयौँ यातायातका साधन र यात्रुहरू बिहीबारदेखि नै जाममा छन् । सडक निर्माणका लागि बुधबारदेखि राति ११ देखि बिहान ५ बजेसम्म बाटो बन्द गरिँदै आइएको छ । तर वर्षाका कारण यो तालिका समेत प्रभावित बनेको छ । बाटो बिग्रँदा गन्तव्यमा हिँडेका यात्रुहरू अलपत्र अवस्थामा छन् । जिल्ला प्रहरी कार्यालय नवलपुरले बाटो मर्मत गरेर यातायात सहज सञ्चालन गर्ने प्रयास भइरहेको जानकारी दिएको छ । सडक अवरुद्ध भएका कारण सवारी साधनहरू लामो समयदेखि जाममा बस्न बाध्य भएका छन् । जसका कारण यात्रुहरूले सास्ती खेप्नु परेको छ ।"
अनलाइन भुक्तानी असुरक्षित भएकै हो ?,"काठमाडौं : कञ्चनपुरको कृष्णनगर नगरपालिका१ घर भएका २२ वर्षीय राहुल बुढा ईसेवाबाट एक करोड बढी चोरी गरेको कसुरमा पक्राउ परेका छन्। उनले विभिन्न नम्बरहरूमा फिसिङ लिंक पठाएर, द अर्लट, एटी अलर्टजस्ता माध्यमबाट म्यासेज पठाएर ईसेवा अकाउन्ट ह्याक गरी १ करोड २ लाख रुपैयाँ चोरी गरेको आरोप छ। उपत्यका अपराध अनुसन्धान कार्यालयका सूचना अधिकारी अंगुर जीसीका अनुसार उनलाई वैशाख २ मा उनलाई कालीमाटीबाट पक्राउ गरिएको हो। उनले ईसेवाको ४३ सय बढी अकाउन्ट ह्याक गरी उक्त रकम चोरी गरेका हुन्। जिल्ला प्रहरी परिसर काठमाडौंको हिरासतमा रहेका बुढाले ४३ सय बढी ईसेवा अकाउन्टमा कसरी एक्सेस पाए खोजी भइरहेको प्रवक्ता जीसीले बताए। उनले फिसिङ लिंकमार्फत म्यासेज पठाई ईसेवा ग्राहकलाई तपाईको खाता सस्पेन्ड हुन लाग्याछ, भेरिफाई गर्नका लागि यो लिंक खोल्नुहोस् भनेर चेतावनी दिने गर्थे। उक्त लिंकमार्फत अनधिकृत रूपमा ईसेवामा पहँुच पुयाएर उक्त अकाउन्टमा रहेको रकम पशुपति ग्लोबल इनोभेसन प्राइभेट लिमिटेड नामक कम्पनीको खातामा पठाउने गर्थे। उक्त कम्पनी आरोपित बुढाकै नाममा खोलिएको प्रहरीले बताएको छ। को हुन् राहुल बुढा ? उपत्यका अपराध अनुसन्धान कार्यालयका अनुसन्धान अधिकृतका अनुसार कम्प्युटर इन्जिनियरिङ पढेका राहुल बुढा दिदीसँगै काठमाडौं बसेर पढ्दै थिए। उनका बुवा पहल बुढा भारतमा सुरक्षा गार्ड छन्। उनले भारतमा नै चिनेजानेको समूहलाई काठमाडौंमा रहेका छोरा राहुललाई चिनाजानी गराउँदा राहुल स्क्यामरको फन्दामा परेका हुन्। उनी महिनाको २० हजार तलब पाउने गरी ती भारतीय व्यक्तिहरूसँग जोडिएका थिए। र आफ्नो नामको कागजात दिएर भारतीय नागरिकको लागी कम्पनी पनि खोलेका थिए। सामान्य अवस्थामा देखिने राहुल बुढाले २०८१ चैत ३ मा उक्त कम्पनी दर्ता गरेका थिए। बागमती प्रदेश सरकार मातहतको उद्योग तथा वाणिज्य कार्यालय त्रिपुरेश्वरमा कम्पनी दर्ता गरेको प्रहरीले कागजात फेला पारेको छ। अपराध अनुसन्धान कार्यालयका प्रवक्ता अंगुर जीसी भन्छन्, राहुलको धन्दामा संलग्न अन्य व्यक्ति पनि भेटिएका छन्। उनीहरूको खोजी भइरहेको छ। यस कार्यमा भारतीय नागरिकको संलग्नता भेटिएको उनले बताए। कम्पनीकै नाममा उनीहरूले ईसेवा अकाउन्टसमेत खोलेर ठगीधन्दा सुरु गरेका हुन्। उक्त अकाउन्टमा दुई जना भारतीय नागरिक र राहुल गरी तीन जनाको एक्सेस रहेको प्रहरीले जानकारी दियो। उनीहरूले अपरिचित व्यक्तिको नम्बरमा एकै पटक फिसिङ लिंक पठाएर ईसेवा अकाउन्टमा रहेको रकम छोटो समयमा नै चोरी गरेका थिए। उक्त लिंक क्लिक गर्नासाथ ह्याकरले सिधै ईसेवासम्म इक्सेस पुयाउने गर्छ। ईसेवा अकाउन्टबाट रकम चोरी भएको भन्दै ग्राहकहरूले नेपाल प्रहरीको केन्द्रीय अनुसन्धान ब्युरो सीआईबीमा उजुरी गरेका थिए। अनलाइन भुक्तानीमा असुरक्षित भएकै हो ईसेवा ? ईसेवा नेपालका ब्रान्ड प्रमुख निशान्त अधिकारी समाचारमा आएजस्तो ४३ सय ईसेवा अकाउन्टबाट चोरी नभएको दाबी गरे। उनी भन्छन्, चोरी भएको भनिएको १ करोड बढी रकममध्ये अन्य एपबाट हुन सक्ने ईसेवाको १४ वटा एपबाट ६७ हजार रकम मात्रै चोरी भएको ईसेवाको सिस्टममा देखिएको छ। अन्य एपबाट भएका चोरी तथा ह्याकलाई पनि ईसेवा अकाउन्ट भनेर भनिएको हुन सक्छ, अधिकारी भन्छन्, नेपालमा सबैभन्दा बढी ग्राहक भएको डिजिटल भुक्तानीको लागि भरपर्दो एप हो ईसेवा। दोहोरो सुरक्षा कोडको सिस्टम राखेर यसको सेक्युरिटी सिस्टम कडा बनाएका छौ हामी। तर कतिपय ग्राहकहरूले ईसेवा चलाउने क्रममा सामान्य सुरक्षा पनि अपनाउन नसक्दा पटकपटक ह्याकर तथा स्क्यामरको निशानामा पर्ने गरेका छन्। डिजिटल भुक्तानीको एप चलाउँदा अत्यन्तै सुरक्षित हुन जरुरी छ। नेपालमा १ करोड २० लाख ईसेवाका ग्राहकहरू हुनुहुन्छ। एकै पटक ठूलो मासले एप चलाउँदा कहिलेकाहीँ सफ्टवेयरमा समस्या आउने गरेको हो। आफ्नो ओटीपी कोड दिएपछि त ईसेवामात्रै हैन कुनै पनि डिजिटल एप सुरक्षित हुँदैनन् नि। सतर्क र सजक हुन जरुरी छ। अपराध अनुसन्धान कार्यालयका प्रवक्ता अंगुर जीसी भन्छन्, ईसेवा कार्यालयबाटै नै यति अकाउन्ट ह्याक भयो भनेर प्रहरीमा अनुसन्धानका लागि निवेदन आएको छ। प्रहरीमा परेको निवेदनमा पनि ईसेवा अर्लट भन्दै म्यासेज आएको देखाइएको छ। हामीले पाएको सूचनामा ईसेवा अकाउन्टबाटै रकम चोरी भएको उजुरी धेरै छ।"
आइपीएलः मुम्बईको तेस्रो जित,"काठमाडौं : इन्डियन प्रिमियर लिग (आइपीएल)मा मुम्बई इन्डियन्सले सनराइजर्स हैदराबादलाई चार विकेटले पराजित गरेको छ। मुम्बईस्थित, बंखडे क्रिकेट स्टेडियममा टस हारेर ब्याटिङको निम्तो पाएको सनराइजर्सले १६२ रन बनाएको थियो। १६३ रनको विजयी लक्ष्य पछाएको मुम्बईले १८१ ओभरमा ६ विकेट गुमाउँदै १६६ रनसहित लक्ष्य पुरा गर्यो। मुम्बईका लागि विल ज्याक्सले सर्वाधिक ३६ रन बनाए। उनले २६ बलमा ३ चौका र २ छक्का प्रहार गरे। ओपनरद्वय रयान रिकलटोन र रोहित शर्माले क्रमश: ३१ र २६ रन बनाए। सूर्यकुमार यादवले २६ रन, धान हार्दिक पाण्ड्याले २१ रन बनाउँदा तिलकबरमा २१ रनमा अविजित रहे। सनराइजर्स हैदराबादका लागि बलिङतर्फ कप्तान प्याट कमेन्सले सर्वाधिक ३ विकेट लिए। ईसान मालिङ्गाले २ र हर्सल पटेलले १ विकेट लिए। त्यसअघि ब्याटिङ गरेको सनराइजर्स हैदराबादले निर्धारित २० ओभरमा पाँच विकेट गुमाउँदै १६२ रन बनाएको थियो। सनराइजर्स हैदराबादका लागि अभिषेक शर्माले सर्वाधिक ४० रन बनाए। उनले २८ बलमा सात चौका प्रहार गरे। अर्का ओपनर ट्राविस हेडले २८ रन बनाए। नितेश कुमार रेड्डीले १९ रन बनाउँदा हेनरिच कालसेनले ३७ रन बनाए। अनिकेत बर्मा १८ र प्याट कमिन्स ८ रनमा अविजित रहे। मुम्बईका लागि बलिङमा विल ज्याक्सले २ विकेट लिए भने जसप्रीत बुमराह, ट्रेन्ट बोल्ट र कप्तान हार्दिक पाण्ड्या ले ११ विकेट लिए। यो जितसँगै मुम्बई इन्डियन अंकतालिकाको सातौं स्थानमा उक्लिएको छ। मुम्बईले सात खेलमा तीन जित र चार हारसहित ६ अङ्क बटुलेको छ। सातौँ खेलमा हार बेहोरेको सनराइजर्सले भने जम्मा दुई मात्र जित हात पारेको छ।"
"काठमाडौंबाट हेटौंडा आउँदै गरेको गाडी मकवानपुरमा दुर्घटना, २ जनाको मृत्यु, १४ घाइते",हेटौडा : मकवानपुरगढी गाउँपालिकास्थित कान्तिलोकपथ सडकखण्डमा गाडी दुर्घटना हुँदा दुईजनाको मृत्यु भएको छ। मकवानपुरगढी गाउँपालिका२ धरमपानीस्थित सडकमा काठमाडौंबाट हेटौडा आउँदै गरेको बा प्र ०१००६ ख ७०७२ नम्बरको इभी गाडी दुर्घटना हुँदा दुईजनाको मृत्यु भएको जिल्ला प्रहरी कार्यालय मकवानपुरले जनाएको छ। मृत्यु हुने दुवैजना महिला हुन्। प्रहरीका अनुसार मृत्यु हुनेमा रौतहट दुर्गा भवानी गाउँपालिका५ की ५० वर्षीया निलम देवी राउत र सर्लाही बागमती गाउँपालिका७ की १३ वर्षीय मानुसी मगर रहेका छन्। दुर्घटनामा चालकसहित १४ जना घाइते भएको प्रहरीले जनाएको छ। घाइतेहरूको विभिन्न अस्पतालमा उपचार भइरहेको छ। गाडी सडकबाट करिब २०० मिटर तल खसेको थियो।
दुग्ध उत्पादक किसानलाई अनुदान,"नुवाकोट : नुवाकोटको विदुर नगरपालिकामा दुग्ध उत्पादक किसानले अनुदान पाएका छन्। नियमित रूपमा दूध उत्पादन गरिरहेका किसानलाई स्थानीय तहमार्फत दूध उत्पादक किसान प्रबर्द्धन कार्यक्रमअन्र्तगत अनुदान रकम वितरण गरिएको हो। बागमती प्रदेश सरकारले उपलब्ध गराएको उक्त कार्यक्रमअन्तर्गतको दूधको अनुदान रकम नगरपालिकाले वितरण गर्न सुरु गरेको हो। ग्रामीण किसानलाई दूध उत्पादनमा प्रोत्साहन गराउने उद्देश्यले अनुदान प्रदान गरिएको हो। किसानलाई दूधमा प्रोत्साहन कार्यक्रम अन्तर्गत दैनिक कम्तीमा १० लिटरभन्दा माथि परिमाणको दूध नजिकको डेरीमा बिक्री गर्ने कृषकलाई प्रति लिटर ३ रुपैयाँ ५० पैसाका दरले प्रोत्साहन रकम हस्तान्तरण गरिएको हो। नगरपालिकाले यस कार्यक्रमको औपचारिक सुरुवात मंगलबारदेखि गरेको छ। नगरपालिका५ स्थित पीपलटारमा रहेको भट्ट डेरी सप्लायर्समा नियमित दूध बिक्री गरिरहेका दूध बिक्रेता कृषकलाई पहिलो चरणको अनुदान रकम हस्तान्तरण गरिएको छ। नगरका मेयर राजन श्रेष्ठले दूध डेरीमै पुगेर अनुदानबापत प्राप्त रकम किसानलाई हस्तान्तरण गरे। उनले नगरपालिकाले किसानलाई प्रोत्साहन गर्न सुरु गरेको उल्लेख गर्दै किसान संरक्षणका अन्य कार्यक्रमसमेत सञ्चालन गरिरहेको बताए। अनुदानबाट दुग्ध व्यवसायमा संलग्न कृषकको मनोबल उच्च भएकोे र उत्पादनमा थप सुधार हुने उपमेयर प्रभा बोगटीले बताइन्। किसानलाई गत पुस र माघ महिनामा संकलित दूधको तथ्यांकका आधारमा अनुदान रकम वितरण गरिएको हो। अनुदान रकम हस्तान्तरण कार्यक्रममा नगरका निमित्त प्रमुख प्रशासकीय अधिकृत हरि प्याकुरेल, नगरपालिका५ का वडाध्यक्ष लीलानाथ न्यौपाने, नगरपालिका४ का वडाध्यक्ष नीलमबाबु ढुंगेललगायतले किसानको हितमा तीनै तहको सरकारले कार्यक्रमहरू सञ्चालन गरिरहेको र यसलाई नियमित गरिने बताए। सोही क्रममा नगरपालिकाका जनप्रतिनिधि तथा कर्मचारीले स्थानीय सरोकारवाला र लाभग्राही कृषकसँग दूध उत्पादन, बजार व्यवस्थापन र वर्तमान समस्याका विषयमा अन्तत्र्रियासमेत गरेका थिए। नगरपालिकामार्फत पहिलो चरणमा दुई महिनाको अवधि (पुसमाघ) मा लिइएको तथ्यांकको आधारमा दूध डेरीमा बिक्री वितरण गरिरहेका १८ किसानलाई अनुदान दिन सुरु गरिएको हो। किसानले पहिलो चरणमा एकै दिन एकै जनाले २ हजार ६५ देखि १४ हजार ७ सय रुपैयाँसम्म दूधको अनुदान लिएका छन्। नगरपालिका ५ पीपलटारमा मात्र दुई सय जना दुग्ध उत्पादक किसान रहेका छन्। नगरपालिकामा रहेका ९ वटा डेरीमा आबद्ध किसानले यस वर्ष दूधको अनुदान रकम पाउने भएका छन्।"
एमाले विराटनगरको अध्यक्षमा बलराम गिरी विजयी,विराटनगर : नेकपा (एमाले) विराटनगर महानगर कमिटीको अध्यक्षमा संस्थापन इतर पक्षका बलराम गिरी (नवीन) विजयी भएका छन् । एमाले विराटनगर महानगर कमिटीको दोस्रो अधिवेशनबाट गिरीको प्यानलै विजयी भएको हो । विराटनगरको पाञ्चालीस्थित पार्टी कार्यालयमा शुक्रबार बिहानका राति सार्वजनिक गरिएको अन्तिम मतपरिणाम अनुसार प्रतिस्पर्धी रोहित कोइरालालाई ५२ मतान्तरले पछि पार्दै गिरी निर्वाचित भएका हुन् । उनले १ सय ७३ मत पाउँदा कोइरालाको पक्षमा १ सय २१ मत मात्रै पयो । उपाध्यक्षमा सुवासप्रसाद न्यौपाने (सुरज) १ सय ४५ मतसहित निर्वाचित हुँदा निकटतम प्रतिद्वन्द्वी राम पोखरेलले १ सय ३६ मत ल्याए । सचिवमा विज्ञान शर्मा चापागाईँ १ सय ८३ मतसहित विजयी भएका छन् भने प्रतिस्पर्धी नवराज काफ्लेले १ सय ४ मत पाए । उपसचिवमा हमिद आजाद १ सय ७८ मतसहित निर्वाचित हुँदा प्रतिस्पर्धी चन्द्रशेखर विश्वास ९८ मतबाट अघि बढ्न सकेनन् । महिला उपसचिवमा १ सय ६९ मतसहित हिमा मैनाली पोखरेल निर्वाचित हुँदा निकटतम प्रतिद्वन्द्वी प्रेमकला डाँगी (कला) १ सय ११ मतमा सीमित भइन् । यसअघि एमाले मोरङको जिल्ला अधिवेशनबाट पनि इतर पक्ष विजयी भएको थियो । एमाले विराटनगरको दोस्रो अधिवेशन पाञ्चालीस्थित पार्टी कार्यालयमा वैशाख २ गतेदेखि सुरु भएको थियो । वैशाख ३ गतेसम्म चल्ने भनिएको अधिवेशन १ दिन ढिला गरेर सम्पन्न भएको छ । बुधबार निर्वाचन हुने भनिए पनि विवादका कारण बन्दसत्र स्थगित हुँदा तोकिएको समयमा अधिवेशन सम्पन्न गर्न सम्भव भएन । पार्टीको नयाँ नेतृत्वका लागि २ समूह प्यानल नै बनाएर चुनावी प्रतिस्पर्धामा उत्रिएका थिए । गिरी पार्टीको इतर अर्थात् विनोद ढकाल पक्षका उम्मेदवार थिए । कोइराला पार्टीको संस्थापन पक्षका उम्मेदवार हुन् । अधिवेशनका लागि ३ सय १४ जना प्रतिनिधि रहेकामा बिहीबार राति मतदान सम्पन्न हुँदा ३ सय ८ मत खस्यो । ६ जना प्रतिनिधि मतदान प्रक्रियामा अनुपस्थित रहे । नवनिर्वाचित अध्यक्ष गिरीले विराटनगर महानगरभित्र पार्टीलाई मजबुत बनाएर लैजान भूमिका खेल्ने बताए ।
बारामा गाँजासहित तीन जना पक्राउ,"सिमरा : प्रहरीले बिहीबार राति बाराको सिमराबाट तीन सय किलो गाँजासहित तीन जनालाई पक्राउ गरेको छ । इलाका प्रहरी कार्यालय सिमरा र लागूऔषध नियन्त्रण व्यूरो वीरगन्जको संयुक्त टोलीले जीतपुरसिमरा३ स्थित बजनीबाट उनीहरूलाई पक्राउ गरेको हो । मिनिट्रकमा अवैधरुपमा लागूऔषध गाँजा ढुवानी गरी लगिरहेको अवस्थामा प्रहरीले मकवानपुर कैलाश गाउँपालिका४ का ३२ वर्षीय राजन लामा, ट्रकमा सवार हेटौंडा उपमहानगरपालिका ३ का ३३ वर्षीय ईश्वर लोप्चन र मोटरसाइकल चालक कैलाश गाउँपालिका१० का २७ वर्षीय जीवन थोकरलाई पक्राउ गरेको हो । पक्राउ परेकामध्ये लामा र लोप्चन ट्रकमा सवार थिए भने थोकर मोटरसाइकलमा सवार थिए । हेटौंडाबाट वीरगन्जतर्फ जाँदै गरेको ना५ख २५०४ नम्बरको मिनिट्रकमा गाँजा राखेर ना३३प ७४६९ नम्बरको मोटरसाइकलले स्कर्टिङ गर्दै लगिरहेको अवस्थामा उनीहरूलाई पक्राउ गरेको प्रहरीले जनाएको छ । प्रहरीले मिनिट्रकबाट प्लास्टिकमा बेरिएको १६ वटा ठुलो र तीन वटा सानो प्याकेट गरी करिब तीन सय किलो गाँजा बरामद गरेको छ । पक्राउ परेका तीनै जनालाई इलाका प्रहरी कार्यालय सिमरामा राखिएको छ । यसैगरी प्रहरीले पचरौता नगरपालिका१ बाट ६० किलो गाँजासहित भारत मोतिहारीका २५ वर्षीय राजबिहारी कुमार र दुई किलो गाँजासहित प्रसौनी गाउँपालिका४ खुटवाका ३१ वर्षीय पवनकुमार साहलाई पनि नियन्त्रणमा लिएको जिल्ला प्रहरी कार्यालय बाराका प्रवक्ता विजयराज पण्डितले जानकारी दिए ।"
रकमान्तरको रकमी खेल,"एउटा शीर्षकमा छुट्ट्याएको बजेट अर्काेतिर खर्च गर्न लैजानु अर्थशास्त्र र बजेटको भाषामा रकमान्तर हो । गएको फागुनसम्ममा सरकारले ७ अर्ब ७७ करोड रुपैयाँ रकमान्तर गरेको छ । यो यसपालिमात्रै भएको होइन । हरेक वर्ष सरकारहरू रकमान्तर गरिरहन्छ । आलोचना भइरहन्छ । सरकारहरू सुन्दैनन् । यस्तो किन हुन्छ । जहाँ र जुन कामका लागि बजेट विनियोजन गरिन्छ, त्यहाँ खर्च हुँदैन, अनि पैसा अन्त लगिन्छ । खर्च किन हुँदैन ? किनभने सस्तो लोकप्रियताको लागि वा हचुवाको भरमा पहिला बजेट बनाइन्छ र फलानाफलानो कामका लागि बजेट विनियोजन भएको छ भनिन्छ । अनि आवश्यकै नभएको वा हुनै नसक्ने कामको शीर्षक बजेट खर्च हुँदैन । यो भनेको बजेट निर्माणमा हुने हचुवापनमात्रै होइन, पछि आफूलाई मन लागेको ठाउँतिर बजेट लगेर मास्ने तरिका पनि हो । गैरबजेटरी खर्च गर्नु भनेको अपरादर्शिता र गैरजवाफदेहिता पनि हो । यो आर्थिक वर्षका लागि ३ खर्ब ५२ अर्ब ३५ करोड रुपैयाँको पुँजीगत बजेट सरकारले बनाएको थियो । तर वैशाख २ गतेसम्म जम्मा २९३३ प्रतिशतमात्रै खर्च गर्न सकेको छ । अनि, खर्च गर्न नसकेको रकम रकमान्तरमार्फत मनलाग्दी तरिकाले खर्च गर्ने प्रवृत्ति छ । राज्यकोषलाई ओहोदामा बसेकाहरू कसरी दुरुपयोग गर्छन्् भन्ने उदाहरण रकमान्तर हो । रकमान्तर गरेको रकम खास गरी सरकारमा बसेकाहरूले कार्यकर्तामुखी शीर्षकमा राखेर मनलाग्दी वितरण गर्दै आएका छन्् । पुँजीगत खर्च गर्न नसक्नु भएको विकास निर्माणका काम गर्न नसक्नु हो । त्यसलाई सुधार गर्नभन्दा कार्यकर्ता खुसी पार्नतिरमात्रै सरकारमा बसेकाहरूको ध्यान गइरहेको छ । रकमान्तरको चक्रव्यूहले समग्र अर्थतन्त्रलाई कमजोर पारेको छ । रकमान्तरले आर्थिक अनुशासनहीनता दर्शाउँछ । योजना निर्माणमा कुनै दृष्टि नभएको देखाउँछ । बजेट प्रणाली ध्वस्त रहेको पनि प्रमाणित गर्छ । नीति, सिद्धान्त र प्रणालीविपरीत हुने खर्चले कहिल्यै नतिजा दिँदैन । खास योजना किन चाहिन्छ र त्यसको प्रतिफल के हुन्छ भन्ने नहेरी गरिने खर्चकै कारण मुलुक पछौटेपनको सिकार भएको हो । एक त राजस्व आम्दानी कमजोर छ र त्यसमाथि विकास बजेटको चुहावट रकमान्तरमार्फत गरिन्छ भने समृद्धि आकाशको फल हुनुको विकल्प रहन्न ।"
राजदूतलाई ब्ल्याकमेल गरेको आरोपमा बंगलादेशी मोडल पक्राउ,"ढाका (एजेन्सी) : यो महिना पक्राउ परेकी एक पूर्वसुन्दरी (ब्युटी क्विन) ले पूर्व साउदी राजदूतबाट ५० लाख डलर जबरजस्ती उठाउने प्रयासमा हनीट्याप गर्ने कोसिस गरेको बंगलादेश प्रहरीले बिहीबार बताएको छ। ३० वर्षीया मेघना आलमलाई सुरुमा यस दक्षिण एसियाली राष्ट्रको विवादास्पद कानुनअन्तर्गत कुनै आरोपबिना पक्राउ गरिएको थियो। उक्त कानुनले संदिग्धहरूलाई अनिश्चितकालका लागि हिरासतमा राख्न अनुमति दिन्छ। प्रहरी प्रवक्ता मुहम्मद तालेबुर रहमानले आलमलाई अब कथित ब्ल्याकमेल योजनामा जबरजस्ती असुलीको आरोप लगाइएको बताए। अर्का एक जना वरिष्ठ प्रहरी अधिकारीले नाम नछाप्ने सर्तमा एएफपीलाई आलम र अन्यले कूटनीतिज्ञलाई पैसा हस्तान्तरण गर्न बाध्य पार्ने योजना बनाएको बताए। बंगलादेशमा साउदी अरबमा प्रवासी कामदारहरूको संख्या सबैभन्दा बढी छ। सरकार कूटनीतिक सम्बन्धलाई खतरामा पार्न चाहँदैन, अधिकारीले भने। साउदी अरब बंगलादेशलाई आर्थिक र मानवीय सहायताको निरन्तर दाता हो र यसका २० लाखभन्दा बढी बंगलादेशी कामदारहरू राज्यमा विदेशी मजदुरहरूको सबैभन्दा ठूलो समूह हो। आलम बिहीबार अदालतको सुनुवाइका क्रममा कानुनी सल्लाहबिना उपस्थित भएकी थिइन् र उनले आफ्नो गिरफ्तारी रद्द गर्न आग्रह गर्दै उनीविरुद्ध लगाइएका आरोपलाई अस्वीकार गरिन्।"
त्यसैले यो कांग्रेस हो,"अब ऊ छैन। कांग्रेसभित्र बदलिएको कायाकैरन हेर्ने नियति सायद उसको छँदै थिएन। अथवा भनौं यो बदलिदैन तँ कुरेर नबस भन्ने नियतिको आदेश थियो उसलाई। त्यसैले गयो ऊ। न अब उसले रूपान्तरित भएको कांग्रेस हेर्न पाउने छ न त यस्तै बिग्रँदै गएको कांग्रेस भोग्नु पर्नेछ। ऊ कांग्रेसको यौटा जोदाहा र ऊर्जाशील युवा थियो। तर अब कांग्रेस भएर खाइने गालीहरूबाट ऊ मुक्त भएको छ। र, भोलिको तालीको भरोसा त थिएन नै कहिल्यै हुने पनि छैन अब। प्रसंगहरू अलि पुराना छन्। तर प्रश्नहरू ताजा जस्तै लाग्छन्। बत्तीसपुतलीको एउटा क्याफेमा हामी जुटेका छौं। चियाकफी त बहानामात्रै थियो। त्योभन्दा धेरै नेपाली कांग्रेसको बदलिएको रूप हेर्ने चाहना हामीमा थियो। त्यस्तै मन मिल्ने र मन माझिएका साथीहरू थियौं। पुराना कांग्रेसीहरूको सानोतिनो एउटा ग्याङ नै थियो त्यो। साथीहरू एकआपसमा गफिँदै थियौं। बहस कहिले चर्किन्थे। कहिले कोही शान्त हुन्थे। कहिले कोही फेरि कांग्रेसी भावनाले ओतप्रोत हुन्थे र क्षणमै पार्टीको भविष्यलाई लिएर फेरि चिन्तित हुन्थे। चिन्ता, चिन्तन र मनन्ले हलको भावावशेष अदलबदल भइरहन्थ्यो। त्यत्तिकैमा एकजना साथी बाहिरबाट छिरेर एउटा चिर्कटो टेबुलमा पछार्दै भन्यो ल दाइ अब भन्नुस्, यो पाराले कांग्रेस रूपान्तर हुन्छ? सायद त्यसको जवाफ हामी कसैसँग पनि थिएन। केहीबेरको कोलाहल एकछिनको मौनतामा बदलियो। माहोल अलि फरक भयो। त्यो बेला नेपाली कांग्रेसका धेरै घागडान नेताहरूलाई अनियमितताका आरोपहरू लागिरहेका थिए। एकपछि अर्को गर्दै नेताहरूका नाम मुछेर दिनहुँजसो वा भनौं आजभोलिका अनलाइनहरूमा क्षणक्षणमा जस्तो समाचारहरू आइरहन्थे। सामाजिक सञ्जालहरू कांग्रेस र कांग्रेसीहरूलाई गाली गरेरै भरिएका हुन्थे। नियत वा नियति नेपाली कांग्रेसका नेताहरूलाई यस्ता आरोपहरूले सधैंभरि घेरिरहेका हुन्छन्। कोही कोही कारबाहीमा परिसकेका छन्। कोही त्यसका घेरासम्मै छन्। देश, समाज अनि विश्व जहाँ जे भए पनि गाली खाने त पहिला कांग्रेस नै हुन्छ। अनि हाम्रा नेपाली कांग्रेसका नेताहरू हुन्छन्। अनि सँगसँगै हामी कांग्रेसी हुन्छौं। किनकि नेपाली कांग्रेस देशको जति पुरानो राजनीतिक पार्टी हो त्यत्तिकै जिम्मेवार पनि हो। राम्रा कुराको होस् या नराम्रा। नेपाली कांग्रेस जति ऐतिहासिक राजनीतिक दल हो त्यत्तिकै अभिभारा बोकेको पार्टी पनि हो। संसदीय अंकगणितमा नेपाली कांग्रेस जति ठूलो पार्टी हो उत्तिकै उत्तरदायी पार्टी हो। नेपाली कांग्रेसले जति गाली खान्छ त्यत्तिकै ताली पनि खाएकै हो। जति आलोचना आजका दिनमा हुने गरेका छन्। त्यत्तिकै प्रशंसाहरू पनि पाएकै हो। त्यसैले नेपाली कांग्रेससँग जति पनि जिम्मेवारीहरू छन्, जति पनि दायित्वहरू छन् ती सब हामीले इतिहासबाटै बोकी ल्याएका हौं। यो राष्ट्रको राष्ट्रियता, यो राष्ट्रको सार्वभौमिकता अनि यो राष्ट्रका नागरिकका नागरिक अधिकार र लोकतन्त्र हाम्रो मूलमन्त्र हो। आज हामीमाथि बर्षिने यी गालीहरू त्यही दायित्वबोध गराउने नागरिक खबरदारी पनि हुन्। तर हाम्रा नेता अनि हाम्रो नेतृत्वले बुझे पो ! आज समय धेरै अघि बढिसकेको छ। इतिहासको एउटा बेगले हामीलाई धेरै परपरसम्म पुर्याइसकेको छ। परिवर्तनका धेरै आयामहरूबाट हामी धेरै लामो यात्रामा निस्किसकेका छौं। अब हामी पछाडि फर्किनु भनेको त्यो छोडिआएको त्यो विन्दुलाई हामीले भेटाउनेछौं न अघिको गन्तव्यमा पुग्न सक्नेछौं। यो युग, युगान्तर अनि समाजको गतिशीलता र बदलिएको राजनीतिलाई आत्मसात् गर्दै यथार्थमा नेपाली कांग्रेस पनि संवैधानिक राजतन्त्रबाट लोकतान्त्रिक गणतन्त्रमा रूपान्तरित भइसकेको छ। तथापि अब जरुरी यो छ कि साँच्चिकै रूपान्तरण त कांग्रेसभित्र होइन, खासमा हुनुपर्ने कांग्रेसीमा हो। बजारमा सुनिन्छ कि कांग्रेसीको शासकीय शैली वा क्षमता र नेताको नियतमामा प्रश्न छ र सुधार त्यही गर्नुपर्छ, मुद्दा यो हो। राज्य वा पार्टी सञ्चालनको जिम्मेवारी पाएका कांग्रेसीहरूले सधैं राजकीय सत्ता र पार्टी कब्जा गर्ने नियत मात्र राखे। देश र जनताको हित वा पार्टीको भलो गर्नै चाहेनन्। सकेनन्, जानेनन् जे भनौं, कुरो उही हो। त्यसैले कांग्रेसप्रति जनताको मात्र हैन यसका कार्यकर्ता, समर्थक अनि आम नागरिकको भरोसा टुट्दै गएको हो। यसका नेताले नैतिकता गुमाइरहेका छन्। पार्टीभित्र भ्रष्ट र ठगहरूको बिगबिगी भएको छ। पार्टी नेतृत्वमा एउटा हुन्छ नीति वा निर्णयहरूमा अर्को कुनै तŒव हाबी हुन्छ। जनताका समस्या ओझेलमा परिरहेका छन्। पार्टी नेतृत्व बिचौलियाका नीति र निर्णयहरूका पछि लागिरहेका हुन्छन्। यसले सिद्धान्त र आदर्श बिस्र्यो सायद। जुन समाजवाद अनि लोकतन्त्रको आदर्श र गर्भसिद्धान्त कांग्रेसले धारण गरेको थियो त्यो सायद अब मर्दै गएको छ। नेतृत्वले मारिरहेको छ, नागरिकका आशा र भरोसाहरूसँगसँगै। सुन्नमा आउने यी कुरामा सत्यता छैन भन्न सकिन्न। हरेक सत्य आफंैमा कठोर अनि निर्मम हुन्छ। तर सफल अनि सच्चा राजनेता त्यही हुन्छ जसले त्यो कठोरता अनि निर्मतालाई आत्मसात् गर्दै सच्चिने बाटो रोज्छ न कि आफैं सकिने। अहिले हाम्रो नेतृत्वमा देखिएको यथार्थता यही हो। के हामी सक्किने बाटो रोजिरहेका छौं वा सच्चिन हामीलाई कठिन भइरहेको छ ? यही कठिन बाटो र चुनौतीका पहाडहरू नाघेरै राजनेता भइन्छ। नत्र एउटा मेटिएको इतिहासमा मात्रै हामी कलुषितबाहेक अर्थोक केही रहन अनि भइरहन सक्दैनौं। यो उति बेलाकै कुरा हो, कांग्रेसको कार्यसमितिको बैठकको केही दिन अघि त्यस्तै भेलाहरूको सारपत्र अर्थात् रूपान्तरण ढाँचा सभापतिलाई बुझाइयो। त्यो लिखत कांग्रेस कार्यालयको कतै कुनामा थन्किएको छ सायद। ढुसी लाग्यो कि ! सायद धमिरा पस्यो कि ! पार्टी नेतृत्वलाई राम्ररी थाहा छ कि, पार्टीभित्र सबैभन्दा चुलिएको संकट नेपाली कांग्रेसको रूपान्तरण हो। अर्थात् रूपान्तरित नेपाली कांग्रेस हो। यो र यस्तै समस्या हामी कांग्रेसभित्र बग्रेल्ती छन्। अब समाधान पनि हामी आफैंले खोज्नुपर्छ। त्यो भनेको क्षमतावान् नेतृत्वको असली गुण हो। हर समस्याको समाधान घृणा, द्वेष र दण्डमा हैन, स्वीकार्यता र संकल्पमा पनि हुन्छ। मानौं या नमानौं, धमिरा त प्रकृतिकै यौटा अंशमात्रै हो। यसको वंश मासिएको छैन। भविष्यमा पनि मासिन्न। आहार उसको अधिकार हो। बस् हामी नगलौं। धमिराकै गोलाबाट रामायण लेख्न बाल्मीकिहरूको पुनरोदय हुन्छ। हामीभित्रको रत्नाकरलाई निष्ठाको तपले मार्छ। कांग्रेसको पार्टीमित्र जिम्मेवार पदमा पुगेकाहरूले आफ्नो आफ्नो जिम्मेवारी र दायित्व इमान्दारिताका साथ पूरा गर्नुपर्छ। ठूलो काम यहाँ केही गर्नै छैन। मात्रै त्यत्ति गरे त्यो सबैभन्दा ठूलो काम हुन्छ। पार्टी विधान, त्यसका अंशहरूमा दसौं लाख कांग्रेसी खुन बगेको छ। पसिना बगेको छ। आस्था अनि भरोसाका अक्षरहरू हुन् ती न कि कार्यकर्तालाई रैती बनाउने तमसुक होइनन् ती। भाषणले पार्टी बन्दैन। पार्टी कार्यालय जागिरे मुख्यसचिव चलाउँछन् कि महामन्त्रीले ? प्रश्न सभापति देउवालाई मात्रै होइन, पार्टीको सिंगो भविष्य बोकिराखेका महामन्त्रीका जोडी काँधहरूलाई पनि हो। नागरिकका असन्तुष्टि अनि असन्तोषहरू सडक ढाकिरहेका छन्। सरकारप्रति कसैको भरोसा छैन। नेताप्रति कसैको केही आस बाँकी रहेन। नेतृत्वमाथि कसैको भरोसा नै छैन। त्यसैमाथि नेपाली कांग्रेस पनि नेतृत्व आफैंले सिर्जना गरेको आफ्नै भारले थिचिइरहेको छ। अर्थात् विधानतः सरासर लेखिएका काम गर्नुपर्ने र तोकिएका जिम्मेवारीमा रहनुपर्नेहरूले नै त्यो भार र भारी बनाइरहेका छन्। अब हुँदाहुँदा महाधिवेशन नै सार्ने चलखेलहरूले पार्टीभित्र अर्को तरंग पैदा गरिरहेको छ। कांग्रेसको महाधिवेशन विधानतः २०८२ मंसिरभित्र हुनैपर्छ। अब दिनगन्ती सुरु भइसकेका छन्। एकाध दिन वा एकाध महिनापछि देशको राजनीतिक स्थिति कस्तो रहन्छ ? त्यो अनुमान गर्नै कठिन छ। तर समग्र देशको अवस्था भने अहिले कांग्रेसका आन्तरिक कर्मका लागि बाधक छैन। अहिले नै ८२ भित्रै महाधिवेशन गर्न सकिन्न कि भन्ने भाष्यहरू निर्माण गर्न थालिएका छन्। यो कसले अनि किन गरिरहेको छ ? महाधिवेशनका लागि सारा तयारी सक्नुपर्ने महामन्त्रीहरूले नै ८३८४का कुराहरू ल्याइरहेका छन्। यी साधारण अनि असाधारण अवस्थाका बारेमा हाम्रा आस्थाका लाखौं धरोहरहरूलाई किन केही कुरा भनिएको छैन ? किन यथार्थताहरूबाट टाढा लगिँदैछ ? यसको जवाफ त आगामी अधिवेशनमा पक्कै यी लाखौं कार्यकर्ताको मतले निर्णायक बनाउने नै छ। जिम्मेवारी पाएका अनि जिम्मेवारी लिएकाहरूले त्यसलाई इमान्दारिताका साथ पूरा गरौं। यहाँ कसैले पहाडै बोकेर ल्याऊ भनिरहेको छैन। कसैले आकाशको तारै झारिदिनू भनेको छैन। कार्यकर्ताले ठूला कुरा केही मागेकै छैनन्, जनताका कुनै ठूला गुनासा वा समस्याका पहाडहरू छैनन्। मात्रै हामीले हाम्रो कार्यशैली, हाम्रो दायित्वलाई आत्मबोध गरेमात्रै पुग्छ। त्यहीअनुसार काम गरेमात्रै पुग्छ। कार्यकर्ताले दिएको जिम्मेवारी पार्टीभित्रै रहेर पूरा गरौं, मतदाताले आफ्नो मतमार्फत दिएको आशा र भरोसाहरूलाई त्यहीअनुसार पूरा गरौं। त्यसका लागि केही चाहिन्न, मात्रै इच्छाशक्ति भएपुग्छ। दसौं लाख कार्यकर्ताले चाहेको, बदलिएको अनि रूपान्तरित नेपाली कांग्रेसको रूप भनेको त्यही नै हो। त्यसका लागि रंग लेपनको केही जरुरत छैन। यतिमात्रै हामीभित्रको रत्नाकर त्यसै मर्छ। साँचो कांग्रेस बाँचिरहन्छ। अनि कांग्रेसका रामायण पनि त्यहीँबाटै लेखिन्छ।"
किन जहिल्यै अस्थिरता चाहन्छन् प्रचण्ड,"काठमाडौं : मुलुक नयाँ वर्ष आगमनको खुसियालीमा थियो। माओवादी केन्द्रका अध्यक्ष प्रचण्ड चितवन पुगे। फ्याट्टै भविष्यवाणी गरिदिए सरकार परिवर्तन हुँदै छ। राजनीतिमा एकाएक फेरि सरकार परिवर्तनको बहस सुरु भयो। त्यति मात्र होइन, सत्तारूढ कांग्रेसका नेताहरू पनि चलमलाउन थाले। महामन्त्रीद्वय गगन थापा र विश्वप्रकाश शर्मासँगै डा शेखर कोइरालाले वर्तमान सरकारप्रतिको असन्तुष्टि सार्वजनिक रूपमै पोख्न थाले। तर, कांग्रेस सभापति शेरबहादुर देउवाले बजार हल्लालाई खारेज गरिदिए। सरकारका कमीकमजोरी भए सडकमा नभई आफूलाई भन्न कांग्रेसका नेतालाई सुझाए। पदाधिकारी, पूर्वपदाधिकारी, केही मन्त्री र प्रमुख सचेतकलाई बोलाएर देउवाले भने, सरकारका कमीकमजोरी मलाई सुनाउनुस्, म प्रधानमन्त्रीलाई सुनाउँछु। कांग्रेसको बैठकमा हल्लाको भरमा सरकार बन्ने भत्किने नहुने बताए। बैठकपछि प्रवक्ता डा प्रकाशशरण महतले प्रचण्ड प्रतिपक्षमा भएकाले सरकार ढल्दै छ भन्नु स्वभाविक भएको बताए। प्रचण्ड प्रतिपक्षमा हुनुहुन्छ, उहाँले यो सरकार ढलिहालोस् छ भन्नु स्वाभाविक हो, उनले भने, उहाँले भनेको कुरामा हाम्रो टिप्पणी छैन। तर, उहाँले के भन्नुहुन्छ भन्ने आधारमा सरकार बन्ने र भत्किने हुँदैन्। तर प्रचण्ड निरन्तर सत्ता ढल्ने र नयाँ बन्ने भन्दै भाषण गर्दै हिँडेका छन् प्रचण्डमा छटपटी बेला यस्तो पनि थियो प्रचण्डका दुवै हातमा लडडु। अर्थात् संसद्का दुई ठूला दल कांग्रेस र एमाले हेरेको हेर्यै। प्रचण्ड सत्तामा बसेको बस्यै। कहिले कसको काँध त कहिले कसको काँध फेरेर प्रचण्डको सत्तामा हालिमुहाली। त्यसैकारण उनमा उन्माद थियो। घोषणा पनि गरी दिए हामीसँग म्याजिक नम्बर छ। ०८४ सम्मै हाम्रै नेतृत्वको सरकार। तर, जब कांग्रेस र एमाले मिलेर झन्डै दुईतिहाइको सरकार बन्यो, प्रचण्ड एकैपटक सत्ताविहिन बने, अनि उनमा छटपटी सुरु भयो। सत्ता ढाल्न कहिले कांग्रेस सभापति शेरबहादुर देउवालाई फोन गरेर फकाउने कोशिस गर्छन त, कहिले वामगठबन्धनको सरकार बनाउनुपर्ने भन्दै एमाले नेतृत्वसँग कुराकानी गर्न आफ्ना प्रतिनिधि पठाइरहेका छन । अर्थात्, सरकार बनेदेखि नै स्थिर सरकार ढाल्ने र अस्थिरता ब्युँताउने खेलमा सक्रिय छन्, प्रचण्ड। त्यसैकारण प्रचण्डले फेरि सत्ता परिवर्तन हुने भन्दै कार्ड फ्याँकेको एमाले नेताहरू बताउँछन्। जबकी ०८४ सम्म सरकारमा नजाने बताइरहेका प्रचण्ड एकाएक चलमलाउन थालेका छन्। प्रचण्डमा सत्ताको भोक जाग्नुमा मुख्य पक्ष हो अस्थिर प्रवृत्ति। विगतदेखि नै स्वार्थका लागि प्रचण्डले अन्य पार्टी उपयोग गर्दै आएका छन्। यो प्रचण्डको पहिलोपटक भने होइन, २०६४ मा सरकारमा आएसँगैदेखि उनको सत्ताप्रति आशक्ति प्रकट हँुदै आएको छ। हुन त प्रचण्डकै नेतृत्वमा नेपालमा १० वर्ष लामो संशस्त्र सघर्ष भयो। जसलाई माओवादीहरू जनयुद्ध को नाम दिने गर्छन्। मुलुकमा संघीय लोकतान्त्रिक गणतन्त्र ल्याउन भूमिका पनि खेले। तर १०१० वर्ष सशस्त्र सघर्षको नेतृत्व गरेका प्रचण्ड सरकारबाहिर बस्ने बित्तिकै छटपटाउन थाल्छन्। २०६४ को पहिलो संविधानसभामा ठूलो शक्तिका रूपमा प्रचण्ड उदाएका थिए। पहिलो संविधानसभाबाट अन्तर्राष्ट्रिय जगतलाई पनि चकित बनाउँदै सबैभन्दा ठूलो पार्टी बनेर उदाए र सरकारको नेतृत्व गरे । तर, उनलाई सरकारले मात्रै पुगेन, सत्ता नै कब्जा गर्ने रणनीति स्वरूप तत्कालीन प्रधानसेनापति रुक्माङ्गत कटुवाललाई चलाए, कटुवाललाई बर्खास्त गरे। दोस्रो वरियाताक्रममा रहेका कुलबहादुर खड्कालाई प्रधानसेनापति बनाए। कुटवाललाई हटाउनुको उद्देश्य सत्ता कब्जा गर्ने थियो तर उनको यो कदमलाई तत्कालीन राष्ट्रपति डा रामबरण यादवले उल्टाइदिए। आफ्नो निर्णय राष्ट्रपतिले उल्टाइदिएपछि प्रचण्ड सत्ताबाट बाहिन बाध्य भए। अस्थिरता १ मुलुकको पहिलो राष्ट्रपति बनाउने विषयमा नै प्रचण्डले राजनीतिक सहमति तोडे। कांग्रेसका तत्कालीन सभापति गिरिजाप्रसाद कोइरालालाई राष्ट्रपति बनाउने भद्र सहमतिबाट पछि हटे। प्रचण्डले पहिलो धोका गिरिजाप्रसाद कोइरालालाई दिए। पार्टीभित्र उनको भूमिकाप्रति असहमति जनाउँदै बाबुराम भट्टराई, मोहन वैद्य किरण, सीपी गजुरेल, नेत्रविक्रम चन्द विप्लव लगायतले प्रचण्डको पार्टीबाट अलग भए। यो कुरा अहिले पनि प्रचण्डले स्वीकार गर्ने गरेका छन्। त्यो बेला प्रचण्डले गणतन्त्रवादी नेता रामराजाप्रसाद सिंहलाई राष्ट्रपतिको उम्मेदवार बनाए। तर, कांग्रेसले अघि सरेका डा रामवरण यादव नेपालको पहिलो राष्ट्रपति बने। प्रचण्डले अघि सारेका सिंह पराजित भए। गिरिजाप्रसाद कोइरालालाई धोका दिएको परिणाम प्रचण्ड सत्ताबाट पनि बाहिरिनुपयो। उनले माधवकुमार नेपाललाई पनि राष्ट्रपति बनाउने भनेर अलमल्याएका थिए। गिरिजाप्रसाद कोइरालाको निधनपछि आफू मात्रै शान्ति सम्झौताको हस्ताक्षरकर्ता भएको भन्दै आएका छन्। कटवाल प्रकरणपछि उनलाई सरकार फिर्ता हुन केही समय कुर्नु नै पयो। कटवाल प्रकरणमा सरकारबाट प्रचण्ड बाहिरिएपछि एमाले नेता माधवकुमार नेपाल प्रधानमन्त्री भए। तर, उनलाई सरकारबाट हटाउनका लागि माओवादीले काठमाडौंमा पूरै घेरा हालेको थियो। प्रचण्डले एमालेभित्रै खेलेर नेपाललाई हटाएर तत्कालीन एमाले अध्यक्ष झलनाथ खनाललाई प्रधानमन्त्री बनाउन सहयोग गरे। तर, त्यो सरकार पनि धेरै दिन टिकेन। पुन: माओवादीकै डा बाबुराम भट्टराई प्रधानमन्त्री बने। संविधान जारी गर्न नसकेको भन्दै उनले पहिलो संविधान सभा भंग गरे। त्यस चुनावी सरकारको रूपमा प्रधान न्यायाधीश खिलराज रेग्मीको नेतृत्वमा सरकार बन्यो। पहिलो संविधानसभामा पहिलो शक्ति बनेको माओवादी दोस्रो संविधान सभामा तेस्रो हुन पुग्यो। त्यो सरकारले दोस्रो संविधान सभाको निर्वाचन गरेर कांग्रेसका तत्कालीन सभापति सुशील कोइरालालाई हस्तान्तरण गयो। कांग्रेस र एमालेको संयुक्त सरकार सरकार बन्यो। माओवादी प्रतिपक्षमा बस्यो। दोस्रो संविधानसभामा तेस्रो भएसँगै कसैसँग गठबन्धन नगरिकन अघि बढ्नै नसक्ने अवस्थामा पुग्यो। अर्थात् माओवादीको आत्मबल नै कमजोर भयो। २०७२ असोज ३ मा संविधान जारी भएपछि सरकार हस्तान्तरण गर्न कांग्रेसले अस्वीकार गरेपछि एमाले र माओवादीको गठबन्धन बन्यो। एमालेका नेता केपी शर्मा ओली पहिलो पटक प्रधानमन्त्री बने। भारतीय नाकाबन्दीकाबीच निकै लोकप्रिय बनेका ओलीले सहमति नमानेको भन्दै प्रचण्ड कांग्रेससँग सहमति गर्न पुगे र दोस्रोपटक प्रधानमन्त्रीको कुर्सीमा पुगे। उनले सहमतिमा नै देउवालाई सरकार हस्तान्तरण त गरे। तर, आफ्नो पार्टी सरकारमा नै रहेको भन्दै एमालेसँग चुनावी गठबन्धन गर्न पुगे। अस्थिरता : छापामार शैलीमा वाम गठबन्धन २०७४ साल असोज अगाडिसम्म देउवा दाहालसँगै सत्ता सहयात्रामा थिए। संविधान बनेपछि प्रधानमन्त्री भएका एमाले अध्यक्ष केपी शर्मा ओलीलाई ढालेर आलोपालो प्रधानमन्त्री बन्दै सत्ता सहयात्रा गरेका देउवादाहालबीचमा एकाएक सहकार्य टुट्यो। त्यतिमात्र होइन सरकारमा सहभागी भइरहेका बेला दाहालले एमालेसँग छापामार शैलीमा वाम गठबन्धन गरे। उनले दोस्रो पटक कांग्रेसलाई धोका दिए। त्यसभन्दा अघि उनले गिरिजाप्रसाद कोइरालालाई राष्ट्रपति बनाउने भद्र सहमति तोडेका थिए। त्यसपछि त सबैभन्दा बढी देउवा दाहालसँग रिसाए।संविधान जारी भएपछि २०७४ मंसिरमा पहिलो पटक आमनिर्वाचन सम्पन्न भयो। वाम गठबन्धनले झन्डै दुईतिहाइ बहुमत ल्यायो। वाम गठबन्धनको लक्ष्य पार्टी एकीकरणसम्मको थियो। तर, कांग्रेस सभापति देउवाले पार्टी एकीकरण अगावै गठबन्धन तोड्न दाहाललाई पाँचै वर्ष प्रधानमन्त्री बनाउने अफर गरे। प्रचण्ड पनि सुरुमा कांग्रेससँग संवादमा थिए। उनले एमाले अध्यक्ष ओलीसँग पनि बार्गेनिङ गरिरहे देउवाको प्रस्ताव देखाएर। तर, प्रचण्डले देउवाको अफर देखाउँदै एमालेसँग बार्गेनिङ गरे। अन्तत: देउवालाई धोका दिएर एमालेसँग पार्टी एकता नै गरे। ओली दुईतिहाइको प्रधानमन्त्री भए। ओलीसँगको पार्टी एकता सहज भएन। नयाँ अभ्याससहति ओली र प्रचण्ड दुई अध्यक्ष भएर बनेको नेकपा लामो समय जान नसक्नुमा प्रचण्डको महत्वकांक्षा र अस्थिरत प्रवृत्ति एक महत्वपूर्ण कारक हो। ओलीसँग पार्टी एकता गरेका प्रचण्डले एमाले कब्जा गर्ने रणनीति अख्तियार गरे। उनले एमालेभित्रका प्रतिपक्ष रहेका माधवकुमार नेपाल, वामदेव गौतमलाई उपयोग गरेर एकीकृत पार्टीको अध्यक्ष वा प्रधानमन्त्री हुने जोडबल लगाउन थाले। लिम्पियाधुरासहित नक्सा जारी भएपछि भारतको बलमा पार्टी र सरकारको नेतृत्व हत्याउने प्रयास गरे। भारतले होइन मैले नै राजीनामा मागेकोसम्म भन्न भ्याए। नेपाल र गौतमलाई उपयोग गरेर ओलीमाथि लगातार दबाब बढाउन थालेपछि २०७७ पुस ५ मा संसद विघटनको अवस्था सिर्जना भयो। २०७७ फागुन २३ मा नेकपा नै सर्वोच्च अदालतले भंग गरिदियो। त्यसपछि एमाले र माओवादी पुन फरक फरक पार्टी भए। त्यसपछि ओलीलाई सत्ताच्युत गराउन र एमालेलाई फुटाउन जोडबलसहित प्रचण्ड लागे। प्रचण्डको उक्सावटमा एमालेको नेपाल समूह नै सरकारको विपक्षमा लागेपछि २०७८ जेठ ७ को मध्यरातमा ओलीले पुन: दोस्रो पटक संसद विघटन गरे। यो विघटनलाई २०७८ असार २८ मा सर्वोच्चले संविधानविपरीत भनेर देउवालाई परमादेशबाट प्रधानमन्त्री नियुक्त गयो। २०७८ भदौ २ मा एमाले फुटाएर माधवकुमार नेपाल नेकपा एकीकृत समाजवादी बनाए। कांग्रेस, माओवादी केन्द्र र एकीकृत समाजवादीलगायतको गठबन्धनबाट २०७९ पुस १० सम्मै देउवा प्रधानमन्त्री भए। अस्थिरता : देउवा हेरेको हेरै २०७९ मा कांग्रेस माओवादी केन्द्रसहित गठबन्धनबाट चुनावमा सहभागी भए। कांग्रेसले ८९ र माओवादीले ३२ सिट ल्यायो। त्यसपछि सरकारको नेतृत्वको लागि देउवा र प्रचण्डबीच रस्साकस्सी चलिरहेको थियो। सरकार गठनको अन्तिम दिनको पनि अन्तिम समयमा एक्कासी प्रचण्ड बालकोट पुगे। बालकोट बार्दलीबाट प्रचण्ड प्रधानमन्त्री बनेर निस्किए। देउवा हेरेको हेरै भए। कांग्रेस माओवादीबीचको ओलीलाई सत्ताच्यूत गर्ने बेलादेखि सहमति तोडेर ओलीकै समर्थनमा प्रचण्ड प्रधानमन्त्री बने। राष्ट्रपति र सभामुख एमालेलाई दिने सहमति भयो। एमालेमाओवादी केन्द्र, रास्वपा र राप्रपासहितको गठबन्धन बन्यो। एमालेबाट सभामुख देवराज घिमिरे भए। तर, यो गठबन्धन पनि बनेकै दिनदेखि प्रचण्डका चलखेल सुरुवात भए। अस्थिरता : एमालेलाई धोक राष्ट्रपति एमालेलाई दिने सहमतिलाई प्रचण्डले तोडे। देउवालाई धोका दिएर बालकोटको बार्दली पुगी पुस १० मा प्रधानमन्त्री त दाहाल भए तर एमालेसँग त्यो बालकोट बर्दलीको सहमति दुई महिना पनि टिक्न सकेन। प्रचण्ड आफू प्रधानमन्त्री भइहाले, तर एमालेबाट राष्ट्रपति बनाउने भनेर गरेको सहमतिविपरीत उनले कांग्रेसका रामचन्द्र पौडेललाई समर्थन गरेर राष्ट्रपति बनाए। २०७९ फागुन १५ गते एमाले सरकारबाट बाहिरियो र प्रचण्डले पुन: काग्रेससँग सहकार्य गरे। २०७९ चैत ६ गते कांग्रेसको समर्थनमा प्रचण्ड निरन्तर प्रधानमन्त्री भए। कांग्रेससँग सहकार्यको एक वर्ष पनि नपुग्दै पुन: प्रचण्डले कांग्रेसमाओवादीबीच गठबन्धन भत्काए। कांग्रेसलाई छोडेर एमालेसहित गठबन्धन बनाए। २०८० फागुन २१ मा रातारात कांग्रेससहित गठबन्धन भत्किएर एमाले माओवादीको नयाँ गठबन्धन बन्यो। एमाले माओवादी गठबन्धन बनाउनका लागि एमाले महासचिव शंकर पोखरेल र माओवादी केन्द्रका उपमहासचिव वर्षमान पुनको ठूलो योगदान छ। देउवालाई प्रचण्ड फेरि अर्को पटक चक्का दिए। फागुन २१ मा दाहालबाट धोका खाएपछि कांग्रेस नेता रमेश लेखक प्रतिनिधि सभामा नै धोका खानेहरू एक ठाउँ आए भने तपाईंको के होला भन्दै चेतावनी पनि दिएका थिए। परिणाम स्वरूप सबैलाई चक्मा दिइरहेका प्रचण्डविरुद्ध कांग्रेस एमालेले सातबुँदे सत्तासहमति गरे। साना दलको बार्गेनिङबाट वाक्क भएका कांग्रेस एमाले २०८१ असार १७ गते मध्यरातमा स्थिरता र संविधान संशोधनका लागि भन्दै ओली र देउवा सहमतिको सरकार बनाउने सहमति भयो । जादुयी नम्बर रहेका र उथलपुथल गरिदिन्छु भनिररहेका प्रचण्डमाथि बज्रपात भयो। डेढ वर्षको सत्तारोहणपछि २०८१ असार ३० बाट उनको बर्हिगमन भयो। उथलपुथल गर्न खेलमा माहिर प्रचण्ड अझै केही गर्न सकिन्छ कि भनेर यताउता गरिरहेका छन्। भारतलाई समेत गुहारिरहेको देखिन्छ। २०८४ सालको निर्वाचनमा बहुमत ल्याएर सरकारमा जाने भन्दै जनतासँग गएका प्रचण्ड पुन : सत्तामा आँखा लगाउन थालेका छन्। कांग्रेसको इतरसमूहसँग नजिकिएर सभापति देउवामाथि दबाब सिर्जना गराउने काम उनी तल्लिन छन्। गणितको हिसाबमा कमजोर भएका कारणले देउवाको कांग्रेसको चाहना नहुँदासम्म सरकार यता उता हुने सम्भावना छैन्। तर, प्रचण्ड पछिल्लो समय सरकार ढाल्न सक्दो प्रयासरत छन्। देउवाले उनको प्रस्ताव तत्कालका लागि खारेज गरिदिएका छन्। प्रचण्डले आफ्नो अस्थिर प्रवृत्तिलाई गतिशीलता भनेर भन्ने गरेका छन्। तर, २०७४ मा कांग्रेससहितको सरकारमा हुँदाहँुदै वामगठबन्धन बनाउनु, करिब दुईतिहाइको पार्टी (नेकपा)लाई बचाउन नसक्नु, २०७९ मा कांग्रेस पाँच दलीय गठबन्धन बनाएर चुनावमा जानु, जनादेशविरुद्ध बालकोट गएर सत्तारोहण गर्नु। त्यसको दुई महिनामा नै बालकोटलाई धोका दिएर कांग्रेसतिर लहसिनु, पुन : एक वर्षपछि कांग्रेसलाई लात हानेर एमालेसँग टाँसिनु नै प्रचण्डको गतिशीलता हो। कहिले कांग्रेस, कहिले एमालेलाई उपयोग गरेर सत्तारोहण गर्नु प्रचण्ड प्रवृत्ति नै भएको छ। प्रचण्डको यो गतिशीलता लाई ठूला पार्टी कांग्रेस र एमाले पनि चिन्न नसक्नु नेपाली राजनीतिको अवसरवादको द्योगत हो। अहिले पुन : कांग्रेसभित्र आन्तरिक द्वन्द्व सिर्जना गराएर प्रचण्डले सत्तारोहरणको सपना देखिरहेको पछिल्ला गतिनिधिले देखिन्छ। प्रतिपक्षले भन्दैमा सरकार भत्किँदैन काठमाडौ : माओवादी केन्द्रसहित प्रतिपक्ष दलले भनेको आधारमा सरकार बन्ने र भत्किने नहुने सत्तासीन कांग्रेसले दाबी गरेको छ। बिहीबार बूढानीलकण्ठमा करिब तीन घण्टासम्म चलेको कांग्रेस पदाधिकारी छलफलमा पार्टी सभापति शेरबहादुर देउवाले एमाले र नेपाली कांग्रेसबीच गत वर्ष असार १७ गते भएको सातबुँदे सहमतिमा पार्टी प्रतिबद्ध रहेको र अहिलेकै सरकारलाई निरन्तरता दिने पक्षमा आफू रहेको स्पष्ट पारेका छन्। पार्टीका प्रमुख सचेतक श्यामकुमार घिमिरेले महामन्त्रीद्वय गगन थापा र विश्वप्रकाश शर्माले सरकारको पफर्मेन्सलाई लिएर प्रश्न उठाइरहेको सन्दर्भमा बोलेका थिए। उनले बैठकमा घिमिरेले सरकारका विषयमा कांग्रेसबाट विभिन्न किसिमका धारणा आइरहेको छ, त्यो धारणा के हो, पार्टी कुन लाइनमा हो ? घिमिरेलाई जवाफ दिँदै पार्टी सभापति देउवाले बैठकमा दिएको जवाफ उल्लेख गर्दै घिमिरेले भने, सभापतिजीले हामी ओली नेतृत्वको सरकारको विपक्षमा छैन। तर सरकारले केही कुरा सुधार गर्नुपर्छ, सच्याउनुपर्छ। हामी एमालेसँग भएको सातबुँदे समझदारीप्रति प्रतिबद्ध छौं, यही सरकारलाई सहयोग गर्ने हो। सरकारको पक्षमा बोल्नुहोस्, कमीकमजोरी छन् भने मलाई सुनाउनुहोस्, म प्रधानमन्त्रीजीलाई सुनाउँछु। देउवाले प्रतिपक्षले सरकारको विरोध गर्नु र ढलोस् भन्नु उसको धर्म भएकोले देउवाले पूर्वसहमतिअनुसार ओली सरकारलाई नै निरन्तरता दिने बताए। प्रमुख सचेतक घिमिरेले वैशाख १२ गतेदेखि संघीय संसद् अधिवेशन आह्वान भएको अवस्थामा वैशाख १७ गतेदेखि केन्द्रीय समिति बैठक सञ्चालन गर्न गाह्रो पर्ने कुरा पनि राखेका थिए। यसमा सभापति देउवाले पुनर्विचार गर्ने बताएका थिए। यो सरकार ढलिहालोस् भन्ने उहाँहरूको चाहना हो। प्रतिपक्ष दलले सरकारको विरोध गर्नु उहाँहरूको धर्म हो। उनले भने, उहाँहरूले के भन्नुहुन्छ भन्ने आधारमा सरकार बन्ने र भत्किने हुँदैन। बैठकमा एमाले र कांग्रेसबीचको गठबन्धनमा समन्वय र तालमेल गरेर अगाडि सुझाव प्राप्त भएको बताए। सरकारले जनतामा डेलिभरी राम्रो दिनुपर्ने र गठबन्धन दलबीच समन्वय र सन्तुलन कायम राखेर अगाडि बढ्नेबारे छलफल भएको उनको भनाइ छ। सरकारले डेलिभरी दिन सक्नुपर्छ, तालमेल राम्रो मिल्नुपर्छ भन्ने कुरा उठेको छ। त्यो सम्बन्धमा नेतृत्व तहले कुराकानी गरिरहेको छ। सुधार आवश्यक भएको ठाउँमा थप समन्वय गर्नुपर्छ भन्ने कुरा आएको छ। महतले भने, गठबन्धनको सरकार हुँदा एउटै दलले भनेको सबै नहुने भएकाले समन्वय गरेर अगाडि बढ्नुपर्छ। सरकारको पर्फमेन्स अझै बढाउनुपर्ने सुझाव आएको उनले बताए। उनले शिक्षक आन्दोलन र आगामी केन्द्रीय समिति बैठकका विषयमा पनि छलफल भएको जानकारी दिए। शिक्षक आन्दोलन र आगामी केन्द्रीय समिति बैठकलगायतमा पनि कुराकानी गर्यौं। भ्रातृ संस्थालाई अधिवेशन हुन सक्ने आधार छ कि छैन भनेर प्रतिवेदन पनि मागेका छौं। प्रतिवेदनका आधारमा केन्द्रीय समितिका लागि प्रस्ताव तयार हुन्छ। सरकारका कामका विषयलाई लिएर कांग्रेसका महामन्त्रीद्वय गगन थापा, विश्वप्रकाश शर्मा, केन्द्रीय सदस्य शेखर कोइरालालगायतले निरन्तर आलोचना गर्न थालेपछि बुधबार बेलुका प्रधानमन्त्री केपी शर्मा ओलीले उच्चस्तरीय राजनीतिक संयन्त्रको बैठक बोलाएका थिए। बैठकमा संयन्त्रका संयोजक एवं कांग्रेस उपसभापति पूर्णबहादुर खड्का र कांग्रेस महामन्त्री गगन थापा उपस्थित भएनन्। कांग्रेसकै पदाधिकारी नै संयन्त्रको बैठकमा उपस्थिति नहुने र कांग्रेसका नेताहरूबाटै सरकारमा गएका मन्त्रीको आलोचना गर्न थालेपछि सभापति देउवाले तत्काल बैठक बोलाएको स्रोतको भनाइ छ। बैठकमा सरकारका काम कारबाहीका विषयमा ब्रिफिङ लिन मन्त्रीहरूलाई पनि बोलाइएको थियो। संयन्त्रको बैठकमा प्रधानमन्त्री ओलीले केही नियुक्ति, सरुवा बढुवाका विषयलाई लिएर अनावश्यक प्रचार भएको भन्दै सत्तारूढ नेताहरूसँग असन्तोष जनाएका थिए। यता परराष्ट्रमन्त्री एवं नेपाली कांग्रेसकी केन्द्रीय सदस्य डा आरजु राणा देउवाले पनि इलाममा आफू भाइरल हुने नाममा जे पनि बोल्ने तथा एकले अर्कालाई दोषारोपण गर्ने प्रवृत्ति नेपाली कांग्रेस पार्टीभित्र बढेको बताएकी थिइन्। उनले भनिन्, आफूले मिडियामा कभरेज पाउनकै लागि कतिपय नेता एवं पार्टीकै विरुद्धमा पनि बोल्ने गरेको देखिन्छ। यसले कुनै व्यक्ति मिडियामा भाइरल त होला। तर त्यसले पार्टीलाई कति क्षति पुग्छ भन्ने कुराको पनि हिसाब गर्नुपर्ने हो। कांग्रेसको छलफलमा गभर्नर नियुक्तिको विषय, शिक्षकहरूको आन्दोलन, अधिवेशन गर्न नसकेका भ्रातृ संस्थाहरूलगायत विषयमा पनि केन्द्रित रहेर छलफल भएको थियो। अहिलेको अवस्थामा अर्थतन्त्र बुझेको राम्रो मानिसलाई गभर्नर बनाउन सकिएन भने दीर्घकालीन रूपमा अप्ठेरो पर्छ, त्यसैले विषय विज्ञ र बुझेका मानिसलाई गभर्नर बनाउनुपर्छ भन्ने कुरा पनि बैठकमा सभापति देउवाले राखेका थिए।"
जातकै कारण दलित प्रताडित किन ?,"सप्तरीको सुरुंगा नगरपालिका ७, की २० वर्षीया पूजाकुमारी रामको शव सोमबार आफ्नै घरनजिकै परालमा छोपिएको अवस्थामा भेटिएका छन्। घरमा सानो भाइमात्र भएकोबेला उनी राति १२ बजे घरबाट हराएकी थिइन्। भोलिपल्ट उनी मृत भेटिएकी छन्। प्रहरीले घटना पत्ता लगाउन तालिम प्राप्त कुकुरको सहारा लिएका छन्। २०७८ मा पूजामाथि स्थानीय जागेश्वर ठाकुरले दुव्र्यवहार गरेको जाहेरी प्रहरीमा परेपछि अदालतले उनलाई दोषी ठहर गरेको थियो। उनलाई अनुसन्धानका लागि प्रहरीले पक्राउ गरिएको छ। घटनाको प्रकृति हेर्दा बलात्कारपछि पूजाको हत्या भएको देखिन्छ। सिरहाको नवराजपुर गाउँपालिका३, की २४ वर्षीया आनन्दीदेवी सदा दिउँसो झुन्डिएको अवस्थामा भेटिएकी छन्। करिब दुई महिना अगाडि बेलुकी दिदीको घरबाट फर्किरहेको बेला २२ वर्षीय सञ्जीवकुमार यादव र ३२ वर्षीय श्यामसुन्दर यादवले घेरा हालेर नजिकै रहेको आँप बगैंचामा लगेर जबर्जस्ती करणी गर्न खोज्दा उनी प्रतिकार गरेर भागेकी थिइन्। यो घटनाको जाहेरी प्रहरीमा समेत परेको थियो। तर, प्रहरीले बेवास्ता गरी उल्टै पीडितलाई नै झुटो साबित गरिरहेका थिए भने घटनालाई दबाउन गाउँमै पञ्चायतको पहल भइरहेको थियो। चार महिनादेखि चौतर्फीको तनाव सहन नसकेपछि सोमबार उनी आफ्नै घरमा झुन्डिन बाध्य भएको देखिन्छन्। सप्तरीको राजगढ गाउँपालिका४, की रञ्जनादेवी सदाको घर वडाध्यक्ष अशोककुमार साहले डोजर लगाएर उठिबास लगाएपछि बिचल्ली भएका छन्। सार्वजनिक पोखरीको डिलमा पुस्तौंदेखि बसोबास गर्दै आएकी रञ्जनालाई उठिबास लगाएर त्यस ठाउँमा सामुदायिक भवन निर्माणकार्य थालिएको छ। प्रहरी प्रशासनकै संलग्नतामा उठिबास लगाएपछि उनीहरू खुला आकाशमुनि रात बिताउन मजबुर छन्। दलित तथा सामाजिक अगुवाहरू उसको पुनस्र्थापन तथा व्यवस्थापनका लागि प्रहरी प्रशासन धाइरहेका छन्। तर, कसैले सुनुवाइ गरिरहेको अवस्था छैन। यस्तै सिरहाको नवराजपुरमा रिंकु सदाको बलात्कारपछि मृत्यु वा हत्या प्रकरणदेखि ओरही गाउँपालिकाका दीपक मरिक डोमको घर पालिका अध्यक्ष शिवजी यादवले डोजर लगाएर उठिबास लगाएर महायज्ञ गरेको घटना न सेलाउँदै यतिबेला सिरहा सप्तरीमा दलित समुदायमाथि व्यापक रूपमा नयाँ घटना र अत्याचारहरू थपिँदै गएको छ। राजनीतिक स्थिरता र राज्यको स्रोतसाधनमाथि बिचौलिया वर्गको प्रभावकै कारण यतिबेला दलित विपन्न वर्ग यसको मार खेपिरहेका छन्। राज्य भने मौनता साँधेका छन्। सन् २०१८ देखि २०२२ सम्मको पाँच वर्षको अवधिमा मधेस प्रदेशका आठ जिल्लामा ८९ जना दलितको हत्या भएको थियो भने ३ सय ३ जना बलात्कृत भएका थिए। तीमध्ये पाँच जनाको बलात्कारपछि हत्या गरिएको थियो। यस अवधिमा मधेसमा कुल ५ सय ५ जनाको हत्या हुँदा १ हजार ५ सय ६२ जना बलात्कृत भएका थिए। पछिल्लो समय स्थानीय सरकारले पुस्तौंदेखि बसोबास गरेको दलित विपन्न भूमिहीन सुकुम्बासी तथा अव्यवस्थित बसोबासीलाई लालपुर्जा दिनुपर्ने ठाउँमा स्थानीय सरकारकै अगुवाइमा उनीहरूमाथि डोजर चलाएर उठिबास लगाउने प्रवृत्ति बढेको छ। मान्छेलाई बस्ने घर छैन तर स्थानीय सरकारलाई धर्मशाला, मठमन्दिरलगायतका भ्रष्टाचारजन्य विकास तथा गरिब भोट बैंक नियन्त्रण गर्न दलित विपन्न बस्तीमाथि डोजर लगाएर नश्लीय विभेद प्रदर्शन गरिरहेका छन्। विभिन्न घटनाहरूको दृश्य हेर्दा यस कार्यमा राजनीतिक दल र तीनका नेताकार्यकर्तादेखि प्रहरी प्रशास समेत संलग्न देखिन्छन्। जो राज्य र राजनीतिक दलकै लागि घातक छ। लोकतन्त्र प्राप्तिपछि तीन तहको सरकारले सर्वसाधारण नागरिकको जीवन उकास्ने कार्य गर्नुभन्दा उनीहरूलाई विनाश र बर्बाद गर्ने कार्यतिर उद्यत् छन्। यतिबेला धर्म, वर्ण र वर्गको नाममा दलितमाथिको अत्याचारले सीमा नाघेको छ। जब दलित समुदायलाई धार्मिक र जातीय रूपमा इज्जत र प्रतिष्ठासँग दाँजेर छुवाछूत र विभेद गरिन्छ, त्यसपछि उसको मानवता नै स्खलित हुन पुग्छ। धार्मिक जातिवादी तथा विभेदकारी शासकहरूको राज्य शक्तिमा पहुँच बलियोको कारण र उनीहरूको हचुवा र अपराधी बोली तथा व्यवहारको बाँकी बक्र्यौता तिर्नुपर्ने अवस्था नआओस्। तल्लदेखि माथिसम्मका शासकहरू सच्चिने कि नसच्चिने प्रश्न यतिबेला टड्कारो रूपमा उठेको छ। राज्य र राजनीतिक रूपमा जसरी दलित, विपन्न तथा कमजोर वर्गको समस्यालाई बेचेर निहित स्वार्थ पूरा गरिरहेका छन्, यो राज्यकै लागि घातक छ। यसरी पुस्तौंदेखि गरिब दलित तथा आदिवासी जनजातिलगायतका मूलवासी विपन्न समुदायमाथि विभिन्न रूपमा दमन शोषण र उत्पीडन गरेर सुकुम्बासी बनाएका र शासकहरू जमिनदार भएका सामन्तीहरूको अनावश्यक रहेको जमिन तथा हदबन्दी लागेको जमिनमाथि डोजर लगाउने, खोज्ने र नीति लिने कार्य सरकारले गर्नुभन्दा कमजोर वर्गमाथि अत्याचारको नीति लिनु दुःखद् छ। पछिल्लो समयको यी दृश्यहरूले राजतन्त्रको अन्त्यपछि दोस्रो दर्जाको राजतन्त्रको रूपमा गाउँघरमा रहेका सामन्ती जमिनदारहरूको लोकतन्त्र हुन पुगेको प्रस्ट छ। जसको अन्य जरुरी छ। र, यो व्यवस्था परिस्कृत गरेर विपन्न तथा भुइँमान्छेको व्यवस्था बनाउन जरुरी छ।"
फर्क न हौ अब,"बिहानको झिसमिसे उज्यालोसँगै मर्निङ वाकको क्रममा निस्किएकी थिएँ। अलि पर मेरा आँखा केही मानिसहरूको भीडमा अल्मलियो। भीडलाई छिचोल्दै नजिक पुगें। त्यहाँ एकजना अधबैँसे पुरुष घोप्टो परेर लड्नु भएको रहेछ। भीडबाट कसैले पुलिस र कसैले एम्बुलेन्सलाई फोन गरिसकेका थिए। उक्त लडेका व्यक्तिलाई कसैले चिनेनन्। ऊसँग फोन छ कि भनेर नियालेँ फोन भेटियो तर अन्लक भएन। उतैबाट कसैको फोन आउँला कि भनी हेरिरहेँ। यत्तिकैमा पुलिसको गाडी एम्बुलेन्स लिएर आयो। बेहोस भई ढलेका व्यक्तिसँगै हामी दुईतीनजना हस्पिटल गयौं, मानवताको नाताले। पर्खेर बस्ने क्रममा भित्रबाट खबर आयो हि इज नो मोर। मैले समातेको फोनमा घण्टी बज्यो हत्त न पत्त उठाएँ। ए हजुर किन आज ढिला भयो महिला आवाज सुनें मैले। सबै बेलीविस्तार सुनाएँ। कुरा सुन्ने क्रममा जानकारी भयो, उक्त व्यक्तिको सबै छोराछोरी विदेशमा रहेछन्। मैले फोनमा सुनाउनै सकिनँ। उहाँ सदाका लागि कहिल्यै नउठ्ने गरेर ढलिसक्नु भएको रहेछ। मैले उक्त फोन पुलिसको हातमा थमाउँदै बाँकी कुरा अगाडि बढाउन अनुरोध गरें। कस्तो विडम्बना। अब यो बाकसभित्रको लासले कति दिन कुर्नुपर्ने हो दागबत्तीको आसले। मेरा पनि आँखा रसाए, मान्छेले व्यक्त गर्न नसकेको कुरा आँसुले भनिदिन्छ। चाहे त्यो दुःखको होस् या खुसीको, आँसुका बलिन्द्र धारामा दिनरात डुबेका आफ्ना सन्ततिप्रतिको माया भरोसा र विश्वासको मियो ढलेको छ। मेरो कोमल नारी मन पनि भित्रभित्रै रोइरह्यो। उक्त दिनको बेलुकी एउटा पारिवारिक जमघटको माहोल थियो। अमेरिकाको बसाइलाई बिट मार्दै नेपालमै केही गर्नुपर्छ भनी सरसल्लाह गर्न निम्तालुको रूपमा म पनि सहभागी थिएँ। उहाँहरू सपरिवार नै आफ्नो बाँकी जीवन नेपालमै व्यतित गर्ने प्रण गरी फर्कनु भएको थियो। उक्त जमघटमा सपरिवार मात्र होइन दुई वटी छोरी र ज्वाईंलाई समेत नेपाल फर्काउने प्रयास भइसकेको थियो। मैले उक्त परिवारको अनुहार, व्यवहार र शैलीमा धेरै खुसी देखें। त्योभन्दा पनि ठूलो कुरा उहाँले नेपाल आमाका दुई सपूतलाई पनि नेपाल फर्काउनु भएको कुराले म धेरै खुसी थिए। जुन परिवारको छोराछोरी उच्च शिक्षा हासिल गर्न अथवा रोजगारीको कारण बिदेसिएका छन् ती घरमा खुसीका किरणहरू फर्किएको महसुस गरें। धेरैजसो रोगले ग्रसित अस्पतालको बेडमा आफ्नो मनको अन्तरद्वन्द्वसँग लडिरहेका आमाबुवा र घरपरिवारको आँसु पुछ्ने कोही पनि नभएको मैले देखेको छु। बाध्यता र बिछोडको भुँमरीका बीचमा ब्यँुझिँदा भिजेका सिरानीले र चिराचिरा परेका मुटुहरूको पर्खाइमा ओछ्याएका आँखाहरूले निराशाको प्रमाण पेस गरेको धेरै देखिरहेको थिएँ। किन बोल्न सकेका छैनन् मेरा पनि ओठहरू र किन चल्न सकेका छैनन् मेरा कलमहरू। यही सिलसिलामा ती छटपटिरहेका मुटुहरूमा मल्हम लगाउने कोसिस गर्दैछु कलमको माध्यमले। केही यथार्थ र सत्यताको दियो बाल्ने र बाँच्ने आशाहरूलाई लम्ब्याउने कोसिस पनि गर्दैछु। विगत लामो समयदेखि वैदेशिक भूमि अमेरिकामा बस्दै आउनु भएका हेम सरिता पाठक त्यहाँ संघर्षका पसिनाबाट सिञ्चित गर्दै सफल व्यवसायी र समाजसेवी, प्रतिष्ठित नेपालीमध्येकै सूचीमा हुनुहुन्थ्यो। उहाँले नेपालमा शिक्षा र स्वास्थ्यका लागि, भ्रष्टाचार उन्मूलनसम्बन्धी धेरै सेवामूलक कार्यहरू गर्नुहुन्थ्यो। नेपालमा मौलाएका राजनीतिक विसंगतिप्रति कलम पनि चलाउनुहुन्थ्यो। अब हामी विदेशको भूमिमा धेरै बस्यौं पढ्यौ जीवन जिउने कला सिक्यांै, समयको चक्र बुझ्यांै। साथै आफ्नो मातृभूमिप्रतिको प्रेम कर्तव्य र दायित्व पनि बुझ्यांै। अब हामी नेपाल नै फर्कनुपर्छ भन्ने प्रण गर्दै आफ्नो पुनरागमनसँगै दुई होनहार नेपाल आमाका छोरा मातृभूमिमै जिम्मा लगाउनु भएको छ। मातृभूमिप्रतिको प्रेमले अभिप्रेरित जननी जन्मभूमिश्च स्वर्गादपी गरियसी भन्ने उहाँको सोचप्रति हार्दिक नमन। के साँच्चै नै आमाबुबाको मृत्युपछि अन्तिम क्रियाकर्मको लागि छोराछोरीकै हातबाट लासमाथिको दागबत्तीकै आस मात्र हो ? अब कर्तव्य र भूमिकाको जिम्मेवारी सम्हाल्न सपनाको संसारलाई बिट मार्दै पुनः स्वर्गीय संसारमा फर्किनु सबैको दायित्व होइन र ? हो आज नेपाल रित्तिन लागिसकेको छ। सुन्दर भविष्यको सपना बुन्दै दैनिक हजारौ संख्यामा बिदेसिनेहरूको ताँतीले सबैको मन रुवाएको छ। सधैंझैं चाडपर्वमा अधुरा हाँसो र कुडिएको अमिला मनकोे सम्झनाले धेरैको मन आत्तिएका छन्। हो साँच्ची नै आमाको दूधको भारा, बुवाप्रतिको कर्तव्य र परिवारको जिम्मेवारी त तिमीले तिरौला किस्ताबन्दीमा। तर तिमी जुन धर्तीमा जन्मियौ त्यो धर्तीमाताको भारा कसरी तिर्छौ ? फर्क न हो अब, तिम्रो देश त रित्तिन लागिसक्यो ? तिमीलाई आफ्नो मातृभूमिले पर्खिरहेको छ खोजिरहेको छ। अब त ढिला नगर। हुन त तिमीहरू पनि विदेशी भूमिमा सुनौलो भविष्यको कल्पनामा धेरै चुनौतीहरूको सामना गर्दै बसिरहेका होलाऊ। तिम्रा पाइला, मनमस्तिष्कहरू ती चिल्ला बाटामा ब्रेक नलागी गुडे सरह नै गुडिरहेका होलान्। अनेकौ सम्झौतासँग साटेको होला जीवनको चक्र। दैनिक बट्टामा प्याक गरेको खाना लिएर गगनचुम्बी महलमा रोजीरोटीको लागि घडीको सुईले जस्तै घण्टे जीवनमा तिमी पनि कहाँ खुसी हौला र ? तर पनि तिम्रा सपना साकार पार्न बुनेको मनको महल खडा गर्ने क्रममा बलिन्द्र पसिनाका धारासँगै आँसुको घुट्को पनि पाइलापाइलामा पिएर हिँडेका होलाऊ। युवा हो तिमीले उच्च शिक्षा र वैदेशिक रोजगारीमै तिम्रो भविष्य देख्छौं भने तिम्रो भविष्यले सपनाको महलको जगको संरचनाका जालोहरू यति फिजिएको छ कि सजिलो त पक्कै हुँदैन तोड्नलाई। त्यो मनभित्र अथाह आँधी र हुरीबतास चली नै रहेको छ। सपना सजाएर सुत्ने बेलामा अनेकौ कोसिस गर्दागर्दै आँखाका परेली लुकामारी गर्दै सुस्ताउनु यथार्थ हो। हे युवा हो सपनाको संसारको भुँमरीमा रुमलिएको जीवन अनि अनेकौं पीडाको भारी बोकेको भरिया हौ तिमी। थाहा छैन दुःख बिसाउने चौतारी पहिला आउँछ कि जिन्दगी बिसाउने ! जिन्दगीले कहिलेकाहीँ यस्तो ठाउँमा पुर्याइदिँदो रहेछ जहाँ मन खोलेर हाँस्न भाग्यले दिएन र डाँको छोडेर रुन तिम्रो स्वाभिमानले दिएन। तिम्रा सपनालाई सजाउने क्रममा कयौं पटक हामी पनि साक्षात्कार भयौं होला। खुसीको किरणसँगै उज्यालो थप्ने क्रममा रोशनीको दियो बाली तिमी हिँड्ने बाटो चहकिलो पारेको पनि नभुल। लासमाथि दिने दागबत्तीका लागि मात्र हैनौं तिमी। तिमीसँग जोडिएको सिंगो संसार छ। निराशा र अभावको खाडल पुर्न फर्क, आऊ सँगै मिलेर दियो बालौं। हिम्मतका पाइलाका डोबहरू खन्न नेपाल फर्क। ऐ युवा तिम्रो गाउँ शून्य भएका छन् मर्दा मलामी र बाँच्दा जन्ती पनि भेटिन छोडिसकेका छन्। कयौं बस्तीहरू सुनसान भएका छन्। भुमी बन्जर र खेत बाँझै भइसकेका छन्। हाम्रो मन बाँझो नबनाऊ। माया र विश्वासको खेतीपाती गर्न बिउ रोपौं फेरि। उजाड हुन दिन हुन्न, हाम्रै धर्तीमा बगाउँ पसिना र फलाउ अनाजरूपी मोती। हरेक पटक हावाको मात्र दोष हुँदैन कहिलेकाहीँ त दियो तेलको कमीले पनि निभेको हुन्छ। तसर्थ निभ्न लागेको दियोमा तेल थप्न आऊ। फर्क युवा तिम्रो देशलाई स्वर्ग बनाऊँ, पसिनाले सिँचेर नसके घरलाई मन्दिरै भए पनि बनाऊ। गगनचुम्बी हिमाल यही छन्। तराईका फाँट र चारकोसे झाडी यही छन्। पहेँला धानका बाला झुलाऊ हरिया वन जंगल र प्रकृतिको काखमा रमाऔं फर्क युवा अब त देश नै रित्तो हुन लागिसक्यो। दागबत्तीका लागि मात्र होइनौं तिमी ।"
"मदन भण्डारी राजमार्ग : सुर्खेत पश्चिममा अवरोध, निर्माणमा ढिलाइ","सुर्खेत : पूर्वपश्चिम जोड्ने राष्ट्रिय गौरवको मदन भण्डारी राजमार्गअन्तर्गत सुर्खेतको पश्चिम खण्ड निर्माणमा अवरोध सिर्जना भएको छ। बारम्बार भइरहने विवादका कारण यो खण्डको काममा ढिलाइ भइरहेको छ। सुर्खेतको पूर्वी खण्डमा सडकको स्तरोन्नति गरेर कालोपत्रेको काम सकिँदै छ। तर, पश्चिम खण्डमा एकपछि अर्को विवादले काममा अवरोध हुने गरेको हो। पछिलोपटक यो राजमार्गअन्तर्गत गुटुबल्दे खण्डको बिजौरामा स्थानीयले अवरोध गरेका छन्। यहीकारण यो खण्डमा काम गर्न नसकिएको मदन भण्डारी राजमार्ग आयोजना कार्यालय सुर्खेतले जनाएको छ। बिजौराको अस्पताल चौकदेखि बिजौरा बजार हुँदै डुङ्खोला सम्मको झन्डै १५ सय मिटरमा विवाद सुरु भएको हो। डीपीआरमा स्थानीय अस्पताल चौकदेखि बिजौराबजार हुँदै सडक डुङ्खोलासम्म जोड्ने उल्लेख छ। डीपीआर बनाउने बेला कुनै आपत्ति नजनाएका स्थानीयले सडक निर्माणको क्रममा अवरोध गरिरहेका हुन्। डीपीआरअनुसार सडक निर्माण गर्दा बिजौरा बजार नै विस्थापित हुने अवस्था आएको स्थानीयको भनाइ छ। बजारसँगै केही व्यक्तिको जग्गा सडकमा पर्ने भएपछि स्थानीयले अवरोध गरेका हुन्। सडक निर्माण गर्दा चौकुने गाउँपालिका४ का वडाध्यक्ष टोपबहादुर बिसीको समेत जग्गा पर्दछ। वडाध्यक्ष बिसी भन्छन्, डीपीआरअनुसार सडक निर्माण भए म पनि विस्थापित हुनुपर्छ, मेरो झन्डै आठ रोपनी जग्गा सडकले मासिन्छ। जनतालाई विस्थापित गराएरभन्दा अन्यत्रबाट राजमार्ग घुमाएर लगौं भन्ने स्थानीयको माग हो। तर, राजमार्ग कार्यालयले राष्ट्रिय राजमार्ग घुमाउनुभन्दा जतिसक्यो छोटो मार्ग हुने गरी निर्माण हुनुपर्ने बताउँदै आएको छ। डीपीआर अनुसार सडक लैजाँदा बजारका झन्डै दुई दर्जन घर विस्थापित हुने स्थानीयको भनाइ छ। साथै उनीहरूले अस्पतालको किनार हुँदै बिजौरा स्कुलको दक्षिणबाट डुङ्खोला सडक लैजानुपर्ने अडान लिएका छन्। स्थानीयको मागअनुसार सडक घुमाएर लैजाँदा राजमार्गलाई थप २ किलोमिटर घुमाउनुपर्ने हुन्छ। यो स्थानमा भइरहेको अवरोध हटाएर सडक निर्माण गर्नका लागि सर्वपक्षीय छलफल पनि भए। तर, सहमति जुट्न नसकेको आयोजनाको भनाइ छ। राजमार्गको डीपीआरबाहेक अन्यत्रबाट सडक लैजान नसकिने आयोजना कार्यालयका इन्जिनियर रेशम वलीको भनाइ छ। स्थानीयको अवरोधपछि बिजौरा क्षेत्रको विवाद त्यत्तिकै छाडेर बाँकी सडकमा कालोपत्रे गर्न लागिएको उनले बताए। अहिले बिजौराको डुङ्खोलादेखि बल्दे र बिजौरा डाँडादेखि विद्यापुर डाँडासम्मको २२ किलोमिटरमध्ये १७ किलोमिटर सडक असारसम्म कालोपत्रे गर्ने लक्ष्य रहेको उनले जानकारी दिए। सुर्खेत पश्चिमको बड्डीचौरबाट मदनभण्डारी राजमार्ग लगामसम्म जोडिन्छ। यो खण्डमा राजमार्गको दूरी ८५ किलोमिटर छ। यो राजमार्गको पश्चिम खण्डमा स्तरोन्नतिमा सुरुवातदेखि नै विभिन्न विवाद र अवरोधले काममा ढिलाइ भइरहेको छ। पश्चिम खण्डमा सुरुवातदेखि नै विभिन्न विवाद देखिने गरेका छन्। यही खण्डमा डीपीआर चरणमै विवाद भयो। बराहताल र पञ्चपुरीमा स्थानीयले डीपीआर चरणमै अवरोध गरे। बराहतालको बड्डीचौर र पञ्चपुरीको बराइचे र दुलालथाईमा स्थानीयले सडकका सर्वे नै गर्न दिएनन्। राजमार्गको दायाँबायाँ सडक छाड्ने विषयमा स्थानीयले असहमति जनाउँदै काममा अवरोध गरेका थिए। लामो प्रयासपछि यो विवाद त समाधान भयो। तर, यही खण्डमा अर्को विवाद सुरु भयो। बड्डीचौरदेखि खम्बागाडे सम्मको खण्डमा सडकमा रहेका रुख हटाउने विवादले काम नै रोकियो। रुख काट्ने अनुमति नपाउँदा लामो समयसम्म यो खण्डको काम हुन पाएन। यसले पनि सडक स्तरोन्नतिको काममा ढिलाइ भयो। यद्यपि अब यो स्थानमा प्रदेश सरकारले स्तरोन्नतिको काम गर्ने भएको छ। पूर्वीखण्डमा ९० प्रतिशत कालोपत्रे मदन भण्डारी राजमार्गअन्तर्गत सुर्खेतको पूर्वी खण्डमा भने धमाधम काम भइरहेको छ। हालसम्म पूर्वी खण्डमा ९० प्रतिशत सडक कालोपत्रे भइसकेको छ। यो खण्डमा अब केवल १० प्रतिशत मात्र कालोपत्रे हुन बाँकी छ। यो राजमार्गअन्तर्गत पूर्वीखण्डमा भेडाबारीदेखि धुलियाबिटसम्मको दूरी ३५ किलोमिटर सडक पर्दछ। जसमध्ये हालसम्म २९ किलोमिटर सडक कालोपत्रे भइसकेको छ। बाँकी रहेको ६ किलोमिटर सडकमा पनि कालोपत्रेको काम भइरहेको छ। सुर्खेतको पूर्वी खण्डमा सहज काम हुँदा सडक कालोपत्रे र पुलको काम अन्तिम चरणमा पुगेको राजमार्ग आयोजना कार्यालय सुर्खेतले जनाएको छ। मदन भण्डारी राजमार्ग कार्यालय सुर्खेतका इन्जिनियर रेशम वलीका अनुसार जिल्लाको पूर्वी खण्डको काम अब अन्तिम चरणमा छ। उनी भन्छन्, पूर्वी खण्डको अब ६ किलोमिटर मात्र कालोपत्रे हुन बाँकी छ, त्यो पनि काम भइरहेकाले चाँडै सकिन्छ। यो खण्डमा निर्माण गर्नुपर्ने अधिकांश पुल निर्माण भइसके, अब एउटा पुल मात्र ढलान गर्न बाँकी छ।"
जनकपुर अस्पतालमा नर्सको चरम अभाव,"जनकपुरधाम : मधेस स्वास्थ्य विज्ञान प्रतिष्ठानअन्तर्गत सञ्चालनमा रहेको जनकपुर प्रादेशिक अस्पतालमा बिरामीको चाप दिनप्रतिदिन बढदो छ। तर, स्टाफ नर्सको चरम अभाव छ। बिरामीको हेरचाहमा सबैभन्दा बढी उत्तरदायी हुनुपर्ने नर्स नहुँदा सेवाग्राही मर्कामा छन्। निकै पुरानो र चर्चित स्वास्थ्य संस्थाको रूपमा स्थापित जनकपुर प्रादेशिक अस्पतालमा दैनिक १ हजार २ सयदेखि १ हजार ३ सयको हाराहारीमा बिरामीहरू स्वास्थ्य सेवा लिन आउने गर्छन्। चिकित्सकले उपचारमा निर्णायकको भूमिका निर्वाह गरे पनि प्रारम्भिक स्याहारदेखि लिएर निरन्तर रेखदेखमा खटनुपर्ने स्टाफ नर्स भने निकै कम छन। स्टाफ नर्सको अभावका कारण बिरामीहरूको स्याहारसुसारमा समस्या भइरहेको मधेस स्वास्थ्य विज्ञान प्रतिष्ठानका निर्देशक डा रामनारायण पण्डित बताउँछन्। आवश्यकताअनुसार स्टाफ नर्स भर्नाका लागि केही महिनाअगाडि आवेदनसमेत माग गरेका थियौं, पण्डितले भने, तर, विभिन्न कारणले गर्दा भर्ना प्रक्रिया रोक्नुपयो र अहिले नर्सको अभावले गर्दा नियमित स्याहारका कार्य प्रभावित हुन थालेका छन्। प्रदेश सरकारले अनावश्यक हस्तक्षेप गर्न खोज्दा नर्सको भर्ना रोकिएको स्रोतले बतायो। सरकार, विकास समिति र प्रतिष्ठानको तर्फबाट ३ सय ४२ शय्याको प्रादेशिक अस्पतालमा हाल चिकित्सक र अन्य गरी पाँच सय कर्मचारी कार्यरत छन्। अस्पताल सञ्चालन मापदण्डअनुसारले पनि यो संख्या निकै कम हो। स्टाफ नर्स १ सय २० जना मात्रै रहेको अस्पताल प्रशासनले जनाएको छ। बिरामीको चाप हेर्दा सबैभन्दा बढी आवश्यकता नर्सकै छ, पण्डित भन्छन्, तत्काल ५० जना जति थप नर्स भर्ना गरियो भने सेवाहरू सहजै सञ्चालन गर्न सकिन्थ्यो। तर, नर्स नथपिँदा प्यासेन्ट केयरमा गाह्रो भएको छ। तीन सय शय्याको अस्पताल सञ्चालन गर्नका लागि ७ सय ५० जना कर्मचारी आवश्यक रहे पनि कर्मचारी अभावमै जेनतेन काम चलाइएको छ। नर्स भर्नाका लागि प्रतिष्ठानबाट पदपूर्ति प्रक्रिया अघि बढाउन खोजिएपछि मधेस प्रदेश सरकारको स्वास्थ्य मन्त्रालयबाट आफ्ना मान्छेहरूलाई नर्समा भर्ना गर्नुपर्ने र पदपूर्ति प्रक्रियामै हस्तक्षेप गर्ने प्रवृत्तिका कारण भर्ना प्रक्रिया रोकिएको नाम खुलाउन नचाएका एक कर्मचारीले बताए। सरकारबाट एक सय शय्याको अस्पताल सञ्चालन गर्ने स्वीकृति पाएको प्रादेशिक अस्पतालमा सरकारी कर्मचारी १ सय ४० जनाको दरबन्दी छ। जसमध्ये ९० जनाको पदपूर्ति भएको छ भने ५० वटा दरबन्दी रिक्त छ। त्यसैगरी प्रादेशिक संरचनामा जानुपूर्व अस्पताल सञ्चालनमा सहजताका लागि गठित अस्पताल विकास समितिबाट एक सय शय्या थप गरिएको थियो। जसमा विकास समितिका २ सय ५० जना कर्मचारी भर्ना गरिएका छन्। तिनमा चिकित्सकदेखि लिएर अन्य स्वास्थ्य सेवाका कर्मचारीहरू पनि छन् तलब र सुविधाहरू अस्पतालको आन्तरिक स्रोतबाट व्यवस्थापन गर्ने गरिन्छ। मधेस स्वास्थ्य विज्ञान प्रतिष्ठानअन्तर्गत प्रादेशिक अस्पताल ल्याइएपछि प्रतिष्ठानले आफ्नो खर्चमा एक सय शय्या थप गरेको हो। जसमा तीन सय कर्मचारीहरूको दरबन्दी थप गरियो। यी कर्मचारीहरूको तलब प्रतिष्ठानले बेहोर्दै आएको छ। हाल तीन सय शय्या राखेर प्रादेशिक अस्पतालबाट सेवा दिने गरिएको छ।"
