शीर्षक,विवरण
सडक सुरक्षाका लागि सबै क्षेत्रसँग समन्वय आवश्यक छ : भौतिकमन्त्री,"काठमाडौं : भौतिक पूर्वाधार तथा यातायात मन्त्री देवेन्द्र दाहालले सडक सुरक्षा तथा दुर्घटना न्यूनीकरण कुनै एक निकायको मात्र सरोकार नरहेको बताएका छन्। शनिबार काठमाडौंमा आयोजित कार्यक्रममा उनले यो बहुपक्षीय र बहुसरोकारवाला विषय भएकाले सबै क्षेत्रहरूको समन्वय आवश्यक रहेको बताए। सडक सुरक्षाका लागि आवश्यक पर्ने सुरक्षित संरचना निर्माण, प्रभावकारी कानुन निर्माण तथा कार्यान्वयन, दर्बिलो नियमन लगायतका विषयहरू कुनै एक मन्त्रालय वा निकायको क्षेत्राधिकार भित्र मात्र नरहेको उनले उल्लेख गरे। हामीले धेरै भन्दा पनि सुरक्षित सडक बनाउन आवश्यक छ, त्यस तर्फ हामी लागि सकेका छौं मन्त्री दाहालले भने, तर दुर्घटनाको कारक सडक मात्र नभएर मानवीय त्रुटि, यान्त्रिक गडबडी, प्रतिकूल मौसम, लापरबाही, सडक तथा सवारी नियमबारे जानकारीको अभाव जस्ता विषयहरू पनि रहेकाले सबै पक्षको सहकार्यमा यस तर्फ लाग्न जरुरी भई सकेको छ। सडक तथा सवारी दुर्घटना न्यूनीकरणका लागि उच्च भारका सवारी साधन सञ्चालनमा कडाइ गरिएको, सडक मर्मतलाई नियमित र प्रभावकारी बनाइएको, योजना तर्जुमा गर्दा नै सडक सुरक्षालाई प्राथमिकतामा राख्ने गरिएको भन्दै उनले पैदलयात्रीहरूमा समेत सडक सुरक्षा र नियमबारे जानकारी गराउन आवश्यक रहेको बताए।"
एनएमबि बैंकको बाह्रौं हेरिटेज वाक कार्यक्रम सम्पन्न,"एनएमबि बैंकले शनिबार बाह्रौं हेरिटेज वाक कार्यक्रम सम्पन्न गरेको छ। एनएमबि बैंकको गट्ठाघर शाखाबाट सुरु भई शन्खधर पार्क, बालकुमारी मन्दिर, पाटी बिहार, नगदेश हुँदै बोडेको महालक्ष्मी मन्दिरसम्म पुगि समापन हुने बाह्रौं हेरिटेज वाक कार्यक्रम सम्पन्न गरेको छ। समृद्ध नेपालको अपार सम्भावना सहित मुलुकको ऐतिहासिक तथा सामाजिक रूपान्तरणको लागि सांस्कृतिक सम्पदा प्रवर्द्धन तथा साक्षरता अभिवृद्धि गर्ने उद्देश्यले उक्त गरिमामय समारोहको आयोजना गरिएको बैंकले जनाएको छ। एनएमबि बैंक लिमिटेडले नेपाल हेरिटेज सोसाईटीको सहकार्यमा बैंकका कर्मचारी, मध्यपुर थिमि नगरपालिकाका कर्मचारी, नेपाल हेरिटेज सोसाइटीका सदस्यहरु तथा सर्वसाधारणहरु गरी लगभग ७०० जनाको सहभागितामा सो कार्यक्रम सम्पन्न गरेको छ। सो कार्यक्रमको प्रमुख अतिथिका रुपमा मध्यपुर थिमि नगरपालिकाका मेयर श्री सुरेन्द्र श्रेष्ठ उपस्तिथ थिए। उक्त कार्यक्रममा एनएमबि बैंकद्वारा संस्थागत सामाजिक उत्तरदायित्व अन्तर्गत सम्पदा तथा वातावरण संरक्षणको लागि नेपाल हेरिटेज सोसाईटीलाइ ५ लाखको सहयोगका साथै मध्यपुर थिमि नगरपालिकाकालाई डस्टविनहरु समेत हस्तान्तरण गरिएको छ। सोही प्रकारको कार्यक्रम सातै प्रदेशमा समेत गरीएको छ। बैंकले कोशी प्रदेशमा पूर्व बस स्ट्यान्डदेखि पाउ पाथिभरा मन्दिर झापासम्म, मधेस प्रदेशमा वीरगन्ज शाखादेखि सन्कराचार्य गेटसम्म, चितवनमा लायन्स चोकदेखि हरिहर मन्दिरसम्म, गण्डकी प्रदेशमा लेकसाइड शाखादेखि राम मन्दिर बिरौटासम्म, लुम्बिनी प्रदेशमा भल्वारी शाखादेखि मोक्ष धाम सेवा आश्रमसम्म, कर्णाली प्रदेशमा वीरेन्द्रनगर शाखादेखि काक्रेबिहार मन्दिरसम्म र सुदूर पश्चिम प्रदेशमा ग्रीन गोदावरी रिसोर्टदेखि गोदावरी शिव मन्दिरसम्म हेरिटेज वाक कार्यक्रम सम्पन्न गरेको छ। एनएमबि बैंकले हाल देशभरी २०२ शाखाहरु, १८६ एटीएमहरू, ९ एक्सटेन्सन काउन्टरहरू मार्फत उच्चस्तरीय बैंकिङ्ग सेवा प्रदान गर्दै आइरहेको छ।"
अष्ट्रेलियाको प्रधानमन्त्रीमा एन्थोनी अल्बानीज पुनः निर्वाचित,"काठमाडौं : अष्ट्रेलियाको प्रधानमन्त्रीमा एन्थोनी अल्बानीज पुनः निर्वाचित भएका छन्। उनको लेबर पार्टीले बहुमत प्राप्त गरेको बीबीसीले जनाएको छ। कन्जरभेटिभ लिबरलनेशनल गठबन्धनका नेता पिटर डटनलाई हराउँदै अल्बानीज दोस्रो कार्यकालको लागि प्रधानमन्त्रीमा निर्वाचित भएका हुन्। प्रधानमन्त्रीमा निर्वाचित भएपछि अल्बानीजले अस्ट्रेलियाली जनताले अस्ट्रेलियाली मूल्यमान्यताका लागि मतदान गरेको बताए। उनले अस्ट्रेलियालीहरूले आशावाद र दृढ संकल्प रोजेको पनि बताए। यता विपक्षी नेता डटनले हार स्वीकार गरेका छन्। उनले आफू हारको पूर्ण जिम्मेवारी स्वीकार गर्ने बताए। विजयपछि अल्बानीजले भने,अस्ट्रेलियालीहरूको प्रधानमन्त्रीको रूपमा सेवा गर्नु मेरो जीवनको सबैभन्दा ठूलो सम्मान हो। अष्ट्रेलियालीहरूले अष्ट्रेलियाली मूल्यमान्यता, निष्पक्षता, आकांक्षा र अवसरको पक्षमा मतदान गरेको उनले बताए। अल्बानीजले भोलिदेखि काममा फर्कने बताए। एन्थोनी अल्बानीज लेबर पार्टीका हुन् र २०२२ देखि अष्ट्रेलियाको प्रधानमन्त्री छन्। उनी करिब ३० वर्षदेखि सांसद छन्। अष्ट्रेलियामा मानिसहरूले प्रत्यक्ष रूपमा प्रधानमन्त्रीको निर्वाचन गर्दैनन्। उनीहरूले सांसदहरूलाई मतदान गर्छन् र सबैभन्दा बढी सिट पाउने दलको नेता प्रधानमन्त्री बन्छन्।"
बुद्ध एयरका अध्यक्ष बस्नेतको पुस्तक बाई द बुक लोकार्पण,काठमाडौं : बुद्ध एयरका अध्यक्ष तथा सञ्चालक विरेन्द्रबहादुर बस्नेतद्वारा लिखित पुस्तक बाई द बुक लोकार्पण भएको छ। शनिबार ललितपुरमा आयोजित कार्यक्रममा उक्त पुस्तक लोकार्पण गरिएको हो। पुस्तकमा बुद्ध एयरको सफलताको कथा समेटिएको छ। पुस्तकमा बुद्ध एयरले सुरुवातदेखि अहिलेको अवस्थासम्म पुग्नका लागि गरेका प्रयासका विषयहरू समावेश गरिएको अध्यक्ष बस्नेतले बताए। उनका अनुसार उद्योग व्यवसायमा लाग्न चाहने वा व्यवसायको व्यवस्थापनमा लाग्नेहरूका लागि पुस्तकले सिर्जनशील बन्न प्रेरणा दिने छ।
राष्ट्रिय महिला आर्मी र गण्डकी उपाधि नजिक,"काठमाडौं : विभागीय टोली त्रिभुवन आर्मी क्लब र गण्डकी प्रदेश जारी राष्ट्रिय महिला हक्की प्रतियोगिताको उपाधिनजिक पुगेका छन्। ललितपुरको च्यासल फुटबल मैदानमा शनिबार भएको आर्मीले बागमती प्रदेशलाई ८० गोलअन्तरले हराउँदै दोस्रो जित निकाल्यो। आर्मीको जितमा कमला चन्द, निलिमा पाण्डे र दमारा भट्टले समान दुई गोल गरे। सुनिता नेगी र सीतामाया बलले समान एक गोल थपे। चार टोली सहभागी महिलातर्प लिगको शीर्ष स्थानमा रहने टोली विजेता बन्नेछ। हालसम्म आर्मीसँगै गण्डकी प्रदेशले पनि दुई जित निकालेको छ। समान दुई खेलबाट आर्मी र गण्डकीको समान ६ अंक छ। अब आगामी आइतबार गण्डकी र आर्मीबीच प्रतिस्पर्धा हुँदै छ। यो खेलले नै लिगको विजेता टुङ्गो लगाउनेछ। लिगमा समान दुई खेल खेलेका बागमती र मधेसले भने अंक जोड्न सकेका छैनन्। शनिबार नै भएको पुरुष राष्ट्रिय हक्की प्रतियोगितामा नेपाल पुलिस क्लबले दोस्रो जित निकालेको छ। च्यासलमा नै भएको समूह बीको खेलमा पुलिसले एपिएफ क्लबमाथि ३० को जित निकालेको हो। पुलिसको जितमा नवराज खत्रीले ह्याट्रिक पूरा गरे। उनी प्लेअर अफ दी म्याच भए। यो जितसँगै चार टोली रहेको समूहबाट शीर्ष दुईमा रहँदै पुलिसले सेमिफाइनलमा स्थान पक्का गरेको छ। समान दुई खेलबाट अपराजित पुलिसको ६ अंक र कर्णालीको तीन अंक छ। समान दुई खेलबाट एपिएफ र बागमतीको समान एक अंक छ। यो समूहमा कर्णालीसँगै एपिएफ र बागमती तीनै टोलीको शीर्ष दुईभित्र रहेर सेमिफाइनलमा पुग्ने सम्भावना जीवतै छ। शनिबार नै भएको पहिलो खेलमा कोसी र गण्डकीले ३३ गोलको बराबरी गर्यो। कोसीका लक्ष्मण समारिया, योगेशकुमार बारघरे र आर्यान चौधरीले समान एक गोल गरे। गण्डकीका लागि भने दीपक तामाङले दुई तथा संघम घर्तिमगरले एक गोल गरे। दुवै टोली जित निकाल्दै सेमिफाइनल सम्भावना बलियो बनाउन चाहन्थे। तर, यो खेलको नतिजा बराबरी भएपछि आर्मीले सेमिफाइनलमा स्थान बनायो। समान दुई खेलबाट आर्मी ६ अंकसहित शीर्ष स्थानमा छ। समान दुई खेलबाट कोसीको ४ अंक, गण्डकीको एक अंक र मधेस अंकविहीन छ। अब कोशी र गण्डकीमध्ये एक टोलीको सेमिफाइनलमा पुग्ने सम्भावना छ।"
नीति तथा कार्यक्रमलाई रचनात्मक र सकारात्मक सुझावसहित समर्थन गर्ने कांग्रेसको निर्णय,"काठमाडौं : सत्तारूढ दल नेपाली कांग्रेसले सरकारले ल्याएको नीति तथा कार्यक्रमलाई रचनात्मक धारणा र सकारात्मक सुझावसहित समर्थन गर्ने निर्णय गरेको छ। शनिबार बसेको संसदीय दलको बैठकले आर्थिक वर्ष २०८२ २०८३ को नीति तथा कार्यक्रममा देशका प्राथमिकतालाई केन्द्रमा राखी सुशासन प्रवर्द्धन गर्दै आर्थिक समृद्धि हासिल गर्ने, राष्ट्रिय तथा अन्तर्राष्ट्रिय मञ्चहरूमा नेपालको भूमिकालाई प्रभावकारी र सशक्त बनाउने दिशामा निर्देशित रहेको देखिएको भन्दै सुझावसहित समर्थन गर्ने निर्णय गरेको हो। बैठकले नीति तथा कार्यक्रममा समावेश भएका कार्यक्रम सम्पन्न हुने गरी आगामी आर्थिक बर्षको बजेट तयार गर्न सरकारसँग अनुरोध गर्ने निर्णय गरिएको प्रमुख सचेतक श्याम घिमिरेले बताए। बैठकले संसद र समितिमा विचाराधीन विधेयकहरू अघि बढ्न ढिलाई भएको निष्कर्ष निकाल्दै गम्भीर भएर विधेयक अघि बढाउनका लागि क्रियाशील हुन आफ्ना सांसदहरूलाई निर्देशन दिएको उनले बताए। बैठकले शिक्षकहरूसँग भएको सहमतिअनुसार असार १५ भित्र शिक्षा विधेयक ल्याउने गरी काम गर्ने प्रतिबद्धता जनाएको उनले बताए।"
सरकार र आन्दोलनरत नेपाल चिकित्सक संघबीच सहमति,"काठमाडौं : सरकार र आन्दोलनरत नेपाल चिकित्सक संघबीच सहमति भएको छ। सहमतिसँगै नेपाल चिकित्सक संघले गरेको सम्पूर्ण आन्दोलनका कार्यक्रम स्थगन गरेको छ। शनिबार स्वास्थ्य तथा जनसंख्यामन्त्री प्रदीप पौडेल र आन्दोलनरत पक्षबीच भएको छलफलमा चिकित्सा शिक्षा आयोगको सोह्रौं बैठकले निर्णय कार्यान्वयन गर्ने सहमति भएको हो। चिकित्सक संघका महासचिव डा सञ्जीव तिवारीले आयोगको सोह्रौं बैठकले निर्णय कार्यान्वयन गर्ने प्रतिबद्धता आएपछि आन्दोलनका सम्पूर्ण कार्यक्रम फिर्ता लिइएको बताए। त्यस्तै अतिरिक्त सेवा सुविधा, बिदा लगायतका विषयमा कार्यदल गठन गरेर १५ दिनभित्र सेवा सुविधा निर्धारण गर्ने सहमति भएको उनले बताए। सरकारको प्रतिबद्धता आएसँगै आफूहरूले सम्पूर्ण स्थगित गरिएको उनले बताए। त्यस्तै स्वास्थ्य मन्त्रालयका समन्वय महाशाखा प्रमुख डा भीम प्रसाद सापकोटाले आन्दोलनरत पक्षसँग निरन्तर छलफलपछि सहमति भएको र चिकित्सकहरू आन्दोलनमा फर्कने वातावरण तयार भएको बताए। यसअघि बसेको चिकित्सा शिक्षा आयोगको सोह्रौं बैठकले सम्पूर्ण आवासीय चिकित्सकहरूलाई सार्वजनिक शिक्षण संस्थामा स्नातकोत्तर तहका शैक्षिक कार्यक्रममा अध्ययन गर्ने आवासीय चिकित्सकहरूलाई दिए सरह स्वास्थ्य सेवाको आठौँ तह निर्वाह भत्ता उपलब्ध गराउने निर्णय गरेको थियो। तर उक्त निर्णय कार्यान्वयन नभएको भन्दै चिकित्सक आन्दोलनमा थिए।"
मुख्यमन्त्री तथा मन्त्रिपरिषदको कार्यालयका सचिव लिलाधर सुवेदीलाई कारबाहीको माग,"धनगढी : मुख्यमन्त्री तथा मन्त्रिपरिषदको कार्यालयका कानुन सचिव लीलाधर सुवेदीले आफ्नो फेसबुक वालमा लेखेको स्टाटसप्रति नेपाल पत्रकार महासंघ प्रदेश समितिले गम्भीर ध्यानाकर्षण भएको जनाएको छ। महासंघका सुदूरपश्चिम प्रदेश अध्यक्ष भरतबहादुर शाहले शनिबार विज्ञप्ति प्रकाशित गर्दै मुख्यमन्त्री तथा मन्त्रिपरिषदको कार्यालयका कानुन सचिव सुवेदीले विश्व प्रेस स्वतन्त्रता दिवसकै दिन समग्र पत्रकारिता क्षेत्र र मिडिया हाउसहरूलाई बदनामित हुने गरी आफ्नो फेसबुक वालमा लेखिएको स्टाटसप्रति नेपाल पत्रकार महासंघ सुदूरपश्चिम प्रदेश समितिको गम्भीर ध्यानाकर्षण भएको जनाएका छन्। समाचार लिंक सेयर गर्दै सचिव सुवेदीले पैसा लिएर समाचार लेख्ने पत्रकार र मिडिया हाउसलाई पनि प्रेस स्वतन्त्रता दिवसको शुभकामना भन्दै फेसबुक स्टाटस लेखेका छन्। आफ्नो बारेमा प्रकाशित समाचारका विषयमा विमति भए कानुनी उपचार खोज्नुको सट्टा समग्र पत्रकारिता क्षेत्रलाई नै बदनामित हुने गरी स्टाटस राखिएको घटना भत्र्सनायोग्य र निन्दनीय छ। कुनै पत्रकारले पैसा खाएर समाचार लेखेको भए, त्यसको सप्रमाण महासंघको प्रदेश समितिलाई उपलब्ध गराउन पनि महासंघ सचिव सुवेदीलाई चुनौती दिन चाहन्छ, अध्यक्ष शाहले जारी गरेको विज्ञप्तिमा उल्लेख छ।"
आइतबार देशका यी स्थानमा हुने छ वर्षा,काठमाडौं : आइतबार देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार कोशी प्रदेश र मधेश प्रदेश लगायत देशका पहाडी भूभागका केही स्थानहरूमा तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशका हिमाली भूभागका थोरै स्थानहरूमा हल्का वर्षाहिमपातको सम्भावना रहेको छ। आइतबार राति कोशी प्रदेश र सुदूरपश्चिम प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफादेखि आंशिक बदली रहनेछ। कोशी प्रदेश र सुदूरपश्चिम प्रदेश लगायत गण्डकी प्रदेश र कर्णाली प्रदेशको पहाडी भूभागका थोरै स्थानहरूमा र बाँकी पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको महाशाखाले जनाएको छ। देशको हिमाली भूभागका एकदुई स्थानमा स्थानमा हल्का वर्षाहिमपातको सम्भावना रहेको छ।
अनि बने आकाशे सडक,"काठमाडौं : उपत्यकामा ग्वार्को ओभरपास (कसैले फ्लाइओभर पनि भन्छन्), नागढुंगा सुरुङमार्ग र हालको सडक जोड्न फ्लाइओभर निर्माणाधीन छन्। काठमाडौंतराई द्रुतमार्ग जोड्न पनि फ्लाइओभरहरू निर्माणका चरणमा छन्। अहिले सुरुङमार्ग ओभरपास र फ्लाइओभर बनाउनु पर्ने राज्यलाई दबाब छ। निर्माणाधीन नागढुंगा सुरुङमार्ग जुन २६८८ किमि लम्बाइको छ। त्रिभुवन राजमार्गबाट सुरुङमार्ग जोड्न १२८ मिटरको फ्लाइओभर निर्माणको अन्तिम चरणमा छ। ललितपुरको ग्वार्कोमा ५४१ मिको ओभरपास पनि निर्माणको अन्तिम चरणमा छ। ग्वार्कोको ओभरपासमा ३६ मिको पुल छ भने १८५ मि र ३२० मि को र्याम्प रहेको छ। नेपालका लागि यी नयाँ किसिमका पूर्वाधारहरू हुन। नागढुंगा सुरुङमार्ग जोड्ने फ्लाइओभरले काठमाडौंबाट बाहिरिने र भित्रिने सवारीसाधनको सहज र सुरक्षित यातायात गराउने छ भने ग्वार्कोको ओभरपासले काठमाडौं उपत्यका चक्रपथ तथा ग्वार्कोबाट मंगलबजारतिर र इमाडोल (लुभु) जाने यातायात व्यवस्थापनमा सहज गर्नेछ। यी दुवै आयोजना लगभग ९० प्रतिशत निर्माण सम्पन्न भएका छन्। विकसित देशहरूमा यातायात सहज बनाउन, ट्राफिक जाम कम गर्न यी दुई परियोजनाहरूले यातायात प्रणाली सुधार गर्न महत्त्वपूर्ण भूमिका खेल्नेछन्। यी दुईको अनुभवबाट नेपालले यातायात प्रणाली सुधारका सम्बन्धमा धेरै कुरा सिक्नेछ। आजको दिनमा काठमाडौंबाट नागढुंगा हुँदै काठमाडौं भित्रिने होस् वा बाहिरिँदा घण्टौं जाममा बस्नुपर्ने बाध्यता रहेको छ। यस फ्लाइओभरबाट सुरुङमार्ग हुँदै काठमाडौं भित्रिने वा बाहिरिने सवारीलाई निकै सहज हुनेछ भने कलंकीकोटेश्वर सडकखण्डको ग्वार्कोमा निर्माणाधीन ओभरपासले चक्रपथको यातायात जाम कम गरी सहज यातायात बनाइदिनेछ। यी दुई परियोजनाको सञ्चालनले काठमाडौंवासीलाई यातायातमा सहज हुनेछ। यातायातको हालको अवस्था ट्राफिक जाममा बस्नुपर्ने बाध्यता काठमाडौंलगायत ठूला सहरहरूका बासिन्दाका लागि सामान्य दिनचर्या बनेको छ। करिब १४ लाख सवारीसाधन गुड्ने काठमाडौं उपत्यकामा हालका वर्षमा ट्राफिक व्यवस्थापन निकै ठूलो चुनौती बन्दै आएको छ। बढ्दो सवारीका कारण उत्पन्न भएको यो समस्या तत्काल सजिलै समाधान हुने पनि देखिँदैन। उपत्यकाका प्रमुख चोकहरूजस्तै कोटेश्वर, बानेश्वर, थापाथली, चाबहिल, गौशाला, जडीबुटी, महाराजगन्ज, सिंहदरबारलगायतका क्षेत्रमा सवारी जाम अत्यधिक हुने गर्छ। यो समस्या समाधानका लागि कलंकीमा सडकमुनि सुरुङ निर्माण भएपछि तत्कालका लागि सवारी आवतजावतमा सहजता आएको छ र अन्य स्थानमा भने समस्या उस्तै छ। त्यस्तै काठमाडौं उपत्यकाका ३७ भन्दा बढी चोकहरूमा ट्राफिक बत्ती जडान गरिएका छन्। सर्वसाधारणले बुझ्दा चौडा सडक, सुरुङ मार्ग, फ्लाइओभर, अन्डरपास वा थप सडक लेन निर्माण गरेर सवारी जामको समस्या समाधान गर्न सकिन्छ भन्ने बुझ्छन्। अहिले उपत्यकमा ट्राफिक जामको समस्याको समाधान गर्न सडकको क्षमता बढाइँदैछ किनकि नयाँ, चौडा र राम्रो सडकले ट्राफिक जाम हुँदैन भन्ने कुरामा हामी विश्वस्त छौं। यसले निजी सवारीसाधन किन्न मानिसहरूलाई पक्कै प्रोत्साहन गर्ने नै छ। यसले सवारीसाधनको संख्यामा औसत वार्षिक १५ प्रतिशत वृद्धि हुने मात्र होइन सडक क्षमताभन्दा गाडीको चाप बढी हुने अवस्था सिर्जना भई ट्राफिकजामको समस्या फेरि उस्तै हुन्छ। पूर्वाधारको क्षमता मात्र वृद्धि गर्नु भनेको अल्पकालीन समस्याको समाधान मात्र हो। चौडा सडकले ट्राफिक जामको समस्या केही समयका लागि राहत दिन्छ। सडक चौडा कि फ्लाइओभर ? आज संसारमा नै ट्राफिक व्यवस्थापनका लागि सडकको क्षमता वृद्धिका साथसाथै सार्वजनिक सवारीसाधनको राम्रो विकास र यसको क्षमता वृद्धि नै उपयुक्त माध्यम मानिएको छ। हालसालै काठमाडौंका सडकहरू चौडा गर्ने कामलाई ठूलो उपलब्धि मान्नुपर्छ। अब सार्वजनिक यातायातको विकास र यसको क्षमता व्यवस्थापन गर्ने ठोस कार्यक्रम ल्याउनुपर्छ। आज संसारभरि नै ट्राफिक जाम नियन्त्रण गर्न चौडा सडकको र बढ्दो निजी गाडीको नियन्त्रण प्राथमिकतामा परेको देखिन्छ। विकसित राष्ट्रमा सवारीसाधनको राम्रो व्यवस्था हुँदा त्यहाँको ट्राफिक समस्या हल नै भएको देखिन्छ। संसारभरि मुख्यतः सडकहरू सवारीसाधनका लागि विकास भएको देखिन्छ। नेपालमा पनि त्यही हो तर सडक भनेको सवारीसाधन, पैदल यात्री, साइकल यात्री, अपांगता भएका, दृष्टिविहीन, वृद्धवृद्धा सबैको साझा थलो हो भन्ने कुरा हामीले बिर्सनु हुँदैन। व्यवस्थित र वैज्ञानिक ट्राफिक व्यवस्थापन र सडक चौडा गर्ने कार्यसँगै लैजानुपर्छ। यी विषयहरूमा जिम्मेवार निकायले बेलैमा ध्यान दिनुपर्छ। ट्राफिक इन्जिनियरिङको दृष्टिबाट हेर्ने हो भने यस्तो नीति विकास गर्नुपर्छ जसले निजी गाडी किन्नलाई निरुत्साहित र सार्वजनिक यातायातको प्रयोगलाई प्रोत्साहित गरोस्। फ्लाइओभर नेपालमा आवश्यक हो ? फ्लाइओभर, सुरुङमार्ग, चौडा सडक आदि निर्माण हुँदा किन विरोध गर्नु ? विकास निर्माण कार्य हुँदा खुसी हुनु पर्छ। यी विषयमा दुईमत छैन। तर सीमित स्रोत र साधन भएको नेपालजस्तो देशले विकास निर्माणको कार्य गर्दा निकै सजक हुनुपर्छ। नागढुंगाको २७ किमि सुरुङमार्ग बनाउन २४ अर्ब रुपैयाँभन्दा बढी लाग्छ। ग्वार्कोको ५४० मिटर ओभरपास बनाउन १७ करोडमा ठेक्का लागेको छ। निर्माण व्यवसायीले १७ करोडमा ठेक्का लिए पनि यो १७ करोडमा बन्ने पूर्वाधार होइन। जे होस सुरुङमार्ग, फ्लाइओभर निकै महँगो प्रकृतिका परियोजनाहरू हुन्। यिनीहरू निर्माण हुन मात्र महँगो नभएर सञ्चालन तथा व्यवस्थापन पनि जटिल र महँगो हुन्छन्। गहन अध्ययन, विश्लेषण गरी मात्र फ्लाइओभर बनाउने निर्णय लिनुपर्छ। आजको आवश्यकता सार्वजनिक यातायातमा लगानी गरी व्यवस्थित बनाउने र निजी सवारीको प्रयोगलाई निरुत्साहित गर्ने नीति जरुरी छ। फ्लाइओभरको निर्माणले केही समय भए पनि जाम कम हुन जाने अपेक्षा गरिएको छ। (गजुरेल, यातयात विज्ञ हुन्।)"
एपिएफ बन्यो भोजपुर गोल्डकपको च्याम्पियन,"भोजपुर : भोजपुरमा जारी आठौँ अन्तर्राष्ट्रिय आमन्त्रित मेयर भोजपुर गोल्डकप फुटबल प्रतियोगिताको उपाधि सशस्त्र प्रहरी बल (एपिएफ)ले उचालेको छ। शनिबार सम्पन्न फाइनल खेलमा डिफेन्डिङ च्याम्पियन चर्च ब्वाईज युनाइटेडलाई ४० को फराकिलो गोलअन्तरले हराउँदै एपिएफ विजेता बनेको हो। खेलको १७ औँ मिनेटमा एपिएफका विशाल स्याङतानले गोल गर्दै टोलीलाई सुरुवाती अग्रता दिलाए । दोस्रो हाफको ६४ औँ मिनेटमा एपिएफका समिराज थोकरले गोल गर्दै टोलीको अग्रता दोब्बर पारे । त्यस्तै खेलको ७५ औँ मिनेटमाएपिएफका अनिष महर्जन र ८१ औँ मिनेटमा एपिएफका बिके तामाङले गोल थप्दै टोलीको जित सुनिश्चित गरे । चर्च ब्वाईजले गोल गर्न नसक्दा हारबाट जोगिन सकेन । जितसँगै विजेता एपिएफले ५ लाख नगद जितेको छ भने उपविजेता बनेको चर्च ब्वाईजले ३ लाख नगद हात पारेको छ । प्रतियोगिताको म्यान अफ दि म्याच एपिएफका मान बहादुर राना भए । उनले पाँच हजार सहित मेडल, प्रमाणपत्र, ट्रफि हात पारे । त्यस्तै उत्कृष्ट गोलकिपर एपिएफकै सुजन विक भए । त्यस्तै सर्वाधिक गोलकर्ताको उपाधि एपिएफका समिराज थोकरले हात पारे । त्यस्तै प्रतियोगिताको सर्वोत्कृष्ट खेलाडी चर्च ब्वाईजका पदम भट्टराई घोषित भए । उनले २५ हजार नगद हात पारे । भोजपुर जिल्ला फुटबल संघको आयोजनामा सञ्चालित प्रतियोगितामा देश विदेशका विभिन्न ८ टिमको सहभागिता रहेको थियो ।"
नेपाल पुलिस क्लबलाई एमएम कपको उपाधि,"तेस्रो संस्करणको एमएम कप एकदिवसीय राष्ट्रिय प्रतियोगिताको उपाधि नेपाल पुलिस क्लबले जितेको छ। विराटनगरको बैजनाथपुरस्थित गिरिजाप्रसाद कोइराला क्रिकेट मैदानमा सम्पन्न फाइनलमा पुलिसले अघिल्लो दुई संस्करणको विजेता त्रिभुवन आर्मी क्लबलाई २४ रनले पराजित गर्न सफल भयो। जितको लागि २४० रनको लक्ष्य पछ्याएको आर्मीले ४८ ओभरमा सबै विकेट गुमाएर २१५ रन मात्र बनाउन सक्यो। आर्मीको ब्याटिङमा हिमांशु दत्ताले अर्धशतकीय योगदान दिए जुन क्रममा उनले ८० बलमा ६ चौका र २ छक्का प्रहार गरे। निश्चल क्षेत्रीले ३६, इमरान शेखले २४ तथा नरेन साउदले २१ रन बनाए। विशाल सुश्लिंगले १८, कप्तान विनोद भण्डारीले ७ रन बनाउन सके। राम्रो सुरुवात गरेको आर्मीले १३० रन बनाउँदा मात्र १ विकेट गुमाएको थियो। सत्ताइसौं ओभरमा हिमांशु दत्तालाई विपिन खत्रीले क्याच आउट गरेपछि पुलिस खेलमा फर्किएको थियो। दायाँ हाते मिडीयम पेसर श्रवन यादवले विनोद भण्डारी, नरेन साउद, तुल बहादुर थापा र सुमित श्रेष्ठको विकेट लिँदै पुलिसलाई जित दिलाउन अहम् भूमिका खेले। पुलिसको बलिङतर्फ श्रवन यादवले सर्वाधिक ४ विकेट लिए जुन क्रममा १० ओभरमा ६३ रन खर्चिए। चित्र बिस्टले २ विकेट लिँदा विपिन खत्री र सुनिल दौल्यालले ११ विकेट लिए। यसअघि टस हारेर ब्याटिङ गरेको नेपाल पुलिस क्लबले निर्धारित ५० ओभरमा सबै विकेट गुमाएर २३९ रन बनाएको थियो। पुलिसको ब्याटिङमा अरुण ऐरीले सर्वाधिक ६४ रन बनाए जुन क्रममा ८९ बलमा १ चौका र २ छक्का प्रहार गरे। यस्तै कप्तान शंकर रानाले ५१ रन बनाए जुन क्रममा ८१ बलमा १ चौका र ४ छक्का प्रहार गरे। दिपक डुम्रेले ३६, श्रवन यादवले ३२ तथा अविनाश कर्णले १९ रन बनाए। ७७ रनमा ४ विकेट गुमाएको अवस्थामा पाँचौँ विकेटको लागि अरुण ऐरी र शंकर रानाले ९६ रनको साझेदारी गरेका थिए। शंकरको विकेट पछि अरुण र श्रवनबीच छैटौँ विकेटको लागि ४३ रनको साझेदारी भयो। आर्मीको बलिङतर्फ दुर्गेश गुप्ता, नरेन साउद र तुल बहादुर थापाले समान २ विकेट लिए। विशाल सुश्लिंग , पवन कार्की र सुमित श्रेष्ठले ११ विकेट लिए। एमएम कप फाउन्डेसनद्वारा आयोजित प्रतियोगिताको उपाधि जित्न सफल पुलिसले ४ लाख नगदसहित ट्रफी हात पार्यो भने आर्मीले २ लाख रुपैयाँ प्राप्त गर्यो। प्रतियोगिताको उत्कृष्ट खेलाडी त्रिभुवन आर्मी क्लबका नरेन साउद घोषित भए जसले २५ हजार रुपैयाँ पाए। यस्तै उत्कृष्ट ब्याटर नेपाल पुलिस क्लबका शंकर राना तथा उत्कृष्ट बलर कोशी प्रदेशका प्रेम कामत घोषित भए। उत्कृष्ट बलर र ब्याटरले जनही रु १५ हजार रुपैयाँ पाए। फाइनल खेलको प्लेयर अफ द म्याच श्रवन यादव घोषित भए जसले ४ हजार रुपैयाँ पाए। एक सातासम्म चलेको प्रतियोगितामा कुल ६ टिमको सहभागिता रहेको थियो।"
भन्सार सुधारमा फड्को,"१८ जेठ, २०८० मा नेपालगन्जको एकीकृत भन्सार जाँचचौकी (आईसीपी)को उद्घाटन भयो। भारतको राजकीय भ्रमणमा रहेका नेपालका तत्कालीन प्रधानमन्त्री पुष्पकमल दाहाल प्रचण्ड र उनका समकक्षी भारतीय प्रधानमन्त्री नरेन्द्र मोदीले नयाँ दिल्लीस्थित हैदराबाद हाउसबाट संयुक्त रूपमा स्विच अन गरेर भर्चुअल माध्यमबाट बहुप्रतीक्षित नेपालगन्ज आईसीपीको भव्य उद्घाटन गरेका थिए। नेपालगन्जको जैसपुस्थित आईसीपी क्षेत्रमा पनि नेपाल र भारतका लब्ध प्रतिष्ठित व्यक्तिको उपस्थिति थियो। प्रधानमन्त्रीले आईसीपीको उद्घाटन गरे लगत्तै फूलमालाले सजिएका नेपालबाट एक कन्टेनर जडीबुटी भारत निकासी र भारतबाट पेट्रोलियम पदार्थको ट्यांकर र प्लाइवुड बोकेको ट्रकबाट सामान नेपाल आयात गरिएको थियो। उद्घाटन भएको दुई वर्ष नबित्दै बाँकेका उद्योगी व्यवसायीले आईसीपीलाई सुक्खा बन्दरगाहमा परिणत गर्न माग गरिरहेका छन्। ८ चैत्र २०८१ मा नेपालगन्ज उद्योग वाणिज्य संघ बाँकेका कार्यवाहक अध्यक्ष चिरञ्जीवी ओली नेतृत्वको उद्योगी, व्यवसायी सम्मिलित प्रतिनिधिमण्डलले नेपाल सरकारका अर्थमन्त्री विष्णु पौडेललाई ज्ञापनपत्र बुझाएर नेपालगन्ज आईसीपीलाई नै सुक्खा बन्दरगाहमा परिणत गरी वैदेशिक व्यापार व्यवसायलाई अभिवृद्धि गर्न माग गरेको थियो। नेपालगन्जमा सुक्खा बन्दरगाह निर्माण हुन सके तेस्रो मुलुकबाट भारत हुँदै नेपाल र नेपालबाट भारत हुँदै तेस्रो मुलुकसम्म आयातनिर्यात (पैठारी) सस्तो र सहज भई पश्चिम नेपालको औद्योगिक एवम् व्यापारिक विकासमा ठूलो टेवा पुग्नेछ, ज्ञापनपत्रमा भनिएको थियो, नेपालगन्जमा हाल सञ्चालनमा रहेको आईसीपीको पूर्वाधारले तेस्रो मुलुकसँग हुने कारोबार गर्न सम्भव नहुने तथा पैठारी खर्च चर्को हुनाले लागतसमेत बढ्न जाने हुँदा वैदेशिक व्यापारलाई सहज र सरल बनाउन पनि नेपालगन्जमा सुक्खा बन्दरगाह अपरिहार्य रहेको छ। नेपालगन्जमा सुक्खा बन्दरगाह निर्माण गर्न सके लुम्बिनी प्रदेशमात्र होइन, नेपालगन्जदेखि मुस्किलले एक सय किलोमिटरको परिधिभित्र रहेको कर्णाली र सुदूरपश्चिम प्रदेशले समेत प्रत्यक्ष आर्थिक लाभ लिन पाउनेछन्। नेपालगन्जमा सुक्खा बन्दरगाह नहुँदा अहिले पश्चिम नेपालमा उत्पादन भएका चक्की आटा, भुजा, जडीबुटी, घिउ, प्लाइउड, विभिन्न किसिमका मसलाहरू, चाउचाउ लगायतका अन्य मालवस्तुहरू अहिले निर्यात गर्न पूर्वी नेपालको सुक्खा बन्दरगाहमा परनिर्भरता हुनु परेकाले ढुवानी खर्च बढी लाग्ने भएकाले उत्पादित अन्तर्राष्ट्रिय बजारमा महँगो पर्न जाने सरकारलाई ध्यानाकर्षण गरिएको छ। सुक्खा बन्दरगाहले नेपालमा उत्पादित मालवस्तुहरू विदेशमा सहज निर्यात भई विदेशी मुद्रा आर्जनमा टेवा पुर्याउँदै राजस्व वृद्धि गरी देशमा आर्थिक समृद्धि हुने संघको दाबी छ। बाँकेका उद्योगी व्यवसायीले सुक्खा बन्दरगाहको माग गर्न थालेको दशकौं भएको छ। सुक्खा बन्दरगाह बनाउने असफल प्रयास धेरै पटक भयो। नेपालगन्जमा देशकै तेस्रो आईसीपी बन्यो। आयात निर्यात सहजताका लागि फेरि पनि सुक्खा बन्दरगाहको मागलाई जोडतोडका साथ उठाउन सुरु भएको छ। यसको प्रमुख कारण भने भारत सरकारले रुपैडियामा रहेको रेल सेवाको स्तरोन्नति गर्नु हो। सुक्खा बन्दरगाहले तेस्रो मुलुकबाट हुने आयात निर्यातलाई सिधा रेलमार्गसँग जोडेको हुन्छ। नेपालगन्जमा सुक्खा बन्दरगाह निर्माण गर्न भारतीय रेल सेवा आधार बन्दैछ। भारतको रुपैडियादेखि गोन्डासम्म सञ्चालनमा रहेको पुरानो रेल सेवा स्तरोन्नति गरेर ब्रोडगेज (बडिलाइन) सेवा सञ्चालनका लागि धमाधम मर्मत र विस्तारको काम भइरहेको छ। जसले गर्दा नेपालगन्जमा सुक्खा बन्दरगाह निर्माण हुन सके तेस्रो मुलुकबाट भारत हुँदै नेपाल र नेपालबाट भारत हुँदै तेस्रो मुलुकसम्म आयातनिर्यात (पैठारी) सस्तो र सहज भई पश्चिम नेपालको औद्योगिक एवं व्यापारिक विकासमा ठूलो टेवा पुग्ने देखिन्छ। भारत र चीनसँग जोडिएका नाका र तीन अन्तर्राष्ट्रिय विमानस्थलमा रहेका कार्यालय गरी नेपालमा रहेका कूल ४१ वटा भन्सार कार्यालयमध्ये पर्साको सिर्सियामा रहेको सुक्खा बन्दरगाहले मात्र भारतको रक्सौल रेल सञ्जालसँग जोडिएको छ। नेपालगन्जमा पनि सुक्खा बन्दरगाह बनाउन सके रुपैडियाको रेलसेवामार्फत तेस्रो मुलुकसँगको आयात निर्यात निकै सहज हुने नेपालगन्ज उद्योग वाणिज्य संघका अध्यक्ष टंकबहादुर धामीको दाबी छ। उनी भन्छन्, सुक्खा बन्दरगाह नबन्दासम्म हामी सरकारलाई निरन्तर दबाब दिन छोड्ने छैनौं। अहिले चीनलगायत तेस्रो मुलुकबाट औद्योगिक क्षेत्रको कच्चा पदार्थ पर्साको सुक्खा बन्दरगाहबाटै आउने गरेको छ। बन्दरगाहका भन्सार प्रमुख धनबहादुर बरुवाल औद्योगिक कच्चा पदार्थ फलाम, कोइला, थानको रोल कपडा, मदिरा, झोलाका कच्चा पदार्थ आयात हुँदा सुक्खा बन्दरगाहको याडसम्मै रेलमा आइपुग्ने बताउँछन्। यो सुक्खा बन्दरगाह नेपालमा सबैभन्दा धेरै राजस्व संकलन गर्ने मुख्य पाँच भन्सार कार्यालयमध्ये एक हो। नेपालको सबैभन्दा धेरै राजस्व त वीरगन्ज आईसीपीबाट हुन्छ। पर्साका यी दुई भन्सारको राजस्व संकलन हेर्ने हो भने त नेपालको झन्डै आधा राजस्व यहीबाट उठ्छ। एकातिर आईसीपी र अर्कोतिर सुक्खा बन्दरगाहबाट रेल कन्टेनरमा सामान ल्याउन पाउने सुविधा नै हो। भन्सार क्षेत्रमा त निकै सुधार भएको छ। पहिलेजस्तो मान्छे आउनु पर्ने, लाइन लाग्नुपर्ने जस्ता झन्झटहरू हटेका छन्। सबै काम अनलाइनमा हुन्छ, सुक्खा बन्दरगाह सिर्सियाका प्रमुख बरुवाल भन्छन्, पेमेन्ट पनि अनलाइनमार्फत हुन्छ। काम छिटो, छरितो र कम खर्चिलो हुन्छ। यो सुक्खा बन्दरगाहको चालु आर्थिक वर्षको लक्ष्य ६० अर्ब चार करोड रहेकोमा वैशाख १४ गतेसम्म ३८ अर्ब ७८ करोड राजस्व संकलन भइसकेको छ। काठमाडौंको चोभारमा पनि सुक्खा बन्दरगाह निर्माण भई सञ्चालनमा छ। २२ चैत २०७८ मा तत्कालीन प्रधानमन्त्री शेरबहादुर देउवाले चोभार सुक्खा बन्दरगाहको औपचारिक उद्घाटन गरेका थिए। दक्षिणी नाका काँकडभिट्टा, वीरगन्ज र भैरहवा भन्सार कार्यालयबाट चोभार सुक्खा बन्दरगाहमा भन्सार जाँच पासका लागि कन्टेनर आउने गरेको चोभार सुक्खा बन्दरगाह प्रमुख उषा पोखरेल बताउँछिन्। चोभार सुक्खा बन्दरगाह निर्माण गर्दा फास्ट ट्रयाकलाई पनि आधार मानिएको थियो तर बन्दरगाह बनिसक्दा पनि फास्ट ट्रयाक कहिले सम्पन्न हुन्छ भन्ने टुंगो नहुँदा यो बन्दरगाहको काम त्यत्ति प्रभावकारी हुन सकेको देखिँदैन। त्यसो त प्रधानमन्त्री केपी शर्मा ओलीको अघिल्लो कार्यकालमा चीनमा भएको सम्झौतामा नेपालले चीनका ७ वटा बन्दरगाहमार्फत तेस्रो मुलुकसम्म वस्तु आयातनिर्यात गर्न पाउने सहमति भएको छ। दुई देशबीचको यातायात तथा पारवहन सम्झौताको प्रोटोकलमा चीनले आफ्ना तियान्जेन, सेनजेन, लियानयुंगाङ र झाङजियाङ गरी ४ वटा सामुन्द्रिक बन्दरगाह र लान्जाओ, ल्हासा र सिगात्से गरी तीन वटा सुक्खा बन्दरगाह हुँदै नेपालले तेस्रो मुलुकमा वस्तु आयात निर्यात गर्न दिने सहमति जनाएको छ। हाल नेपालले भारतको कोलकाता र विशाखापटनमको मात्रै बन्दरगाह प्रयोग गर्दै अन्तर्राष्ट्रिय व्यापार गर्दै आएको छ। अब नेपालले वैदेशिक व्यापारमा चीनतर्फका ठूला बन्दरगाह पनि प्रयोग गर्न पाउने सुनिश्चित भएको छ तर यो सम्झौता अझै कार्यान्वयन भइसकेको भने छैन। यो सम्झौता कार्यान्वयन भए पारवहनमा भारतीय परनिर्भरता समाप्त हुनेछ। अहिले नेपालको भारतसँग सीमा जोडिएका तीन ठूला भन्सार कार्यालयमा अत्याधुनिक आईसीपी सञ्चालनमा छ। यी सबै आईसीपी भारत सरकारको सहयोगमा निर्माण गरिएको हो। पहिलो आईसीपी विराटनगर हो। विराटनगर १८ बुधनगर (भेडियारी) मा १२९ बिगाहा जमिनमा निर्माण भएको आईसीपी २०७६ माघ ७ गतेदेखि सञ्चालनमा आएको थियो। तत्कालीन प्रधानमन्त्री केपी शर्मा ओली र भारतका प्रधानमन्त्री नरेन्द्र मोदीले क्रमशः काठमाडौं र दिल्लीबाटै आईसीपीको उद्घाटन गरेका थिए। दोस्रो वीरगन्ज आईसीपी हो। पर्साको अलौ सिर्सियामा निर्मित एकीकृत जाँच भन्सार चौकी २०७४ चैत २४ गतेदेखि मात्र औपचारिक सञ्चालनमा आएको छ। तत्कालीन प्रधानमन्त्री केपी शर्मा ओली र भारतका प्रधानमन्त्री नरेन्द्र मोदीले भिडियो कन्फ्रेन्समार्फत आईसीपीको उद्घाटन गरेका थिए। तेस्रो आईसीपी नेपालगन्ज हो भने चौथो भैरहवा आईसीपी १५ वर्षयता निर्माणकै चरणमा छ। २०७७ मंसिर २२ मा अभौतिक रूपमा सम्पन्न नेपालभारत व्यापार, पारवहन र अनधिकृत व्यापार नियन्त्रणका लागि बनेको सचिवस्तरीय अन्तर सरकारी समिति (आईजीसी) को बैठकमा भारतीय पक्षले भैरहवा एकीकृत जाँचचौकीको निर्माण शीघ्र सुरु गरिने जानकारी गराएको थियो। पाँचौं आईसीपी सुदूरपश्चिम प्रदेशको गड्डाचौकी बन्नेछ। आईसीपीमा यात्रु टर्मिनल, आयात गोदाम, निर्यात गोदाम, कार्गो टर्मिनल, भन्सार सेवा भवन, सार्वजनिक सेवा सुविधा, सुरक्षा निकाय, जनस्वास्थ्य एकाइ, पार्किङ क्षेत्र, निरीक्षण कक्ष, तौलिने उपकरण, क्वारेन्टाइन सेवा, बैंक, एटीएम, विदेशी विनियम सेवा, चमेना गृह, विश्राम कक्षलगायतका लागि पूर्वाधार हुन्छन्। जसका कारण आयात निर्यातका सेवाग्राहीले धेरै कार्यालय एकै थलोमा पाउँछन्। सेवा छिटो छरितो र भरपर्दो हुन्छ। भन्सार विभागका सूचना अधिकारी नारायणप्रसाद रेग्मी छैटौं भन्सार सुधार तथा आधुनिकीकरण योजना कार्यान्वयन गरिरहेको बताउँछन्। बहुदलीय व्यवस्था आएयता भन्सार क्षेत्रमा निकै सुधार भएको छ। यो योजनामा व्यापार सहजीकरण, यथार्थपरक राजस्व संकलन, समाजको संरक्षण एवं सुरक्षा, स्वचालित भन्सार प्रणाली र संगठनात्मक विकास तथा क्षमता अभिवृद्धि पाँचवटा उपलब्धिको रूपमा राखिएको छ। जसले व्यापार सहजीकरणअन्तर्गत निकासी पैठारी प्रक्रियालाई सहजीकरण गर्ने गरी यसलाई समयसापेक्ष, लागत प्रभावी र अनुमानयोग्य बनाइएको भन्सार विभागको दाबी छ। आयात निर्यातसँग सरोकार राख्ने ४८ वटा निकायलाई हामीले अनलाइनमार्फत वान डोर सिस्टममा राखेर सेवा दिइरहेका छौं। जसका कारण हप्तौं भौंतारिरहनु पर्ने अवस्थाको अन्त्य भएको छ, सूचना अधिकारी रेग्मी प्रस्ट पार्छन्, आईसीपीहरूमा त भन्सारसँग सरोकार राख्ने सबै निकायलाई एउटै परिसरमा राखेर सेवा दिइएको छ। अहिले सेवा, छिटो, छरितो, कम झन्झटिलो र कम खर्चिलो भएको छ। उनका अनुसार भन्सारको धेरै काम प्रविधिमैत्री छ। उनी भन्छन्, भन्सार क्षेत्र पेपर लेसजस्तै छ। भन्सार जाँचकीलाई खोजिरहनुपर्ने अवस्था हटेको छ। सिस्टमबाटै धेरै काम भइरहेको छ। नेपालमा चालु अवस्थामा रहेका आईसीपी र सुक्खा बन्दरगाह क्षेत्रमा कन्टेनर नै स्क्यान गर्न सक्ने ठूलठूला स्क्यानर मेसिन राख्न सक्ने हो भने भन्सारको काम अझै छिटो, छरितो र बढी प्रभावकारी हुने भन्सार सम्बद्ध सबैको माग रहेको छ।"
आर्थिक र सामाजिक गतिविधि बढाउने गरी सरकारले नीति तथा कार्यक्रम ल्यायो : मन्त्री सिंह,काठमाडौं : उपप्रधान एवं सहरी विकासमन्त्री प्रकाशमान सिंहले मुलुकमा आर्थिक र सामाजिक गतिविधि बढाउने गरी सरकारले नीति तथा कार्यक्रम ल्याएको बताएका छन्। शनिबार ललितपुरमा आयोजित एक कार्यक्रममा सिंहले अर्थतन्त्रमा देखिएको समस्या लगायतलाई समाधान गर्ने गरी गम्भीर भएर सरकारले नीति तथा कार्यक्रम ल्याएको बताएका हुन्। राजनीतिक स्थिरता दिँदै प्रतिकूलताबाट सहज बनाउन वर्तमान सरकार गठन भएको उल्लेख गर्दै सिंहले नागरिकको जीवनलाई सहज बनाउने बाटोमा सरकार रहेको जिकिर गरे। उनले धेरै सङ्घर्ष गरेर प्राप्त गरेको संविधानको भावना अनुरूप आफ्ना अधिकारको अभ्यास गर्न पाएको कुरा भुल्न नहुने बताए। उनले विभिन्न भाषाभाषी भएको नेपाली समाजमा सबैलाई समेटेर योगदान र मूल्यमान्यताको सम्मान गर्दै अगाडि बढ्नुपर्नेमा जोड दिए।
संस्थाभित्र राजनीति नगरी अगाडि बढ्न एनआरएनएलाई परराष्ट्रमन्त्रीको आग्रह,"काठमाडौं : परराष्ट्रमन्त्री डा आरजु राणा देउवाले संस्थाभित्र राजनीति नगरी एकताबद्ध भई अगाडि बढ्न गैरआवासीय नेपाली संघलाई आग्रह गरेकी छन्। शनिबार काठमाडौंमा गैरआवासीय नेपाली संघ (एनआरएनए)को एकता महाधिवेशनमा बोल्दै परराष्ट्रमन्त्री राणाले एनआरएनए राजनीति गर्ने संस्था नभएको भन्दै संस्थाको पवित्र उद्देश्य पूरा गर्नका लागि एकताबद्ध भई अगाडि बढ्न आग्रह गरिन्। एनआरएनएमा विवाद देखिएको र उक्त विवाद समाधानका लागि सर्वोच्च अदालतको आदेशअनुसार भइरहेको एकता महाधिवेशनलाई सबै मिलेर सफल पार्नुपर्ने उनले बताइन्। परराष्ट्रमन्त्री राणाले सबै क्षेत्रमा राजनीति गरेरमात्रै देश नचल्ने भन्दै मुलुकको विकासका लागि सबै गैरआवासीय नेपालीको साथ चाहिने जिकिर गरिन्। उनले नेपालमा रहेका प्रयाप्त स्रोत साधनलाई नयाँ प्रविधि, व्यवस्थापनमार्फत अघि बढाउन गैरआवासीय नेपालीहरुको भूमिका महत्त्वपूर्ण हुने धारणा राखिन्। त्यस्तै गैरआवासीय नेपाली संघ (एनआरएनए) उच्चस्तरीय समितिका संयोजक डाशेष घलेले संस्थालाई बलियो बनाएर अघि लैजानुपर्ने आवश्यकता रहेको भन्दै अहिलेको महाधिवेशन अवसर भएको बताए। संस्थामाथि कसैले आरोप प्रत्यारोप गर्ने नभइ यसलाई आफ्नो संस्थाका समयसापेक्ष रूपमा अघि बढाउनुपर्ने उनले बताए। लामो समयदेखि विवादमा अल्झिएको गैर आवासीय नेपाली संघ (एनआरएनए)लाई एकताबद्ध गरी एकताको महाधिवेशन गराउन सर्वोच्चले परमादेश गरेपछि उच्चस्तरीय समिति बनाएर महाधिवेशन गरिएको हो । महाधिवेशनले संघको नयाँ नेतृत्व समेत चयन गर्ने बताइएको छ ।"
उकालो चढ्दै संगीत,"खारिएका कलाकार, शास्त्रीय संगीत बुझेका र सिकेका संगीतकार, संगीतमै जीवन सुम्पिएका अग्रज गीतकार तथा सर्जक, लगनशील सर्जकहरूको उपस्थितिले गीतसंगीतको सागर फराकिलो बनेको छ। केही दिनअघि मात्रै नेपाली गायक सुशान्त केसीको गीत बार्दली हिन्दी च्यानल टीसिरिजबाट सार्वजनिक भयो। सुशान्त केसीकै आवाजमा रहेको उक्त गीत हिन्दी भाषामै स्वर दिइएको छ। उफ नामक नामबाट टीसिरिजमा अपलोड गरिएको उक्त गीत २४ घण्टामा २० लाख बढीले हेरिसकेका छन्। गीतमा सर्जक केसीले निकै मेहनत गरेको देख्न सकिन्छ। यो त एउटा उदाहरण हो पछिल्लो समय नेपाली गीतसंगीतले विदेशी प्लेटफर्ममा समेत कब्जा जनाउन थालेका छन्। अन्तर्राष्ट्रिय बजारमा समेत नेपाली सिर्जना बिक्न थालेका छन्। नेपाली संगीत आकाश छुने प्रक्रियामा छ। खारिएका कलाकार, शास्त्रीय संगीत बुझेका र सिकेका संगीतकार, संगीतमै जीवन सुम्पिएका अग्रज गीतकार तथा सर्जक, लगनशील सर्जकहरूको उपस्थितिले गीतसंगीतको सागर फराकिलो बनेको छ। उम्दा र लोकप्रिय कलाकारहरूले वाह भन्न लायकको काम गरेका छन्। यो क्षेत्रमा प्रशस्त मात्रामा व्यावसायिक सम्भावनाका ढोकाहरू खुलेका छन्। गीत गाएरै, संगीत भरेरै, गीत लेखेरै, मेला महोत्सव धाएरै शानदार जिन्दगी बाँच्न सक्ने वातावरण पनि बनिरहेको छ। हुन त सुगम संगीतमा समस्या नभएको हैन तर तमाम समस्याका बाबजुद पनि प्रशस्तै सम्भावनाहरू देख्न सकिन्छ। सन् १९६० मा पहिलोपटक नेपाली गीत रेकर्ड भएको इतिहास छ। युवाकवि मोतीराम भट्टले रचना गरेको मेरो रामपियारा बोलको गीत पहिलोपटक नेपाली भाषामा रेकर्ड भएको थियो। संगीतको यो १ सय २१ वर्षको सांगीतिक इतिहासमा नेपाली सुगम संगीतमा धेरै परिवर्तन र विकास देख्न सकिन्छ। नेपाली संगीत क्षेत्र अहिले आएर धेरै नै व्यावसायिक भएको छ। संगीतको विधामा मात्र नभई ठूलो रोजगारीको माध्यम पनि बनेको छ। केही गर्न खोज्नेहरूलाई यो क्षेत्र निकै आशालाग्दो क्षेत्रका रूपमा विकास भइरहेको छ। रेडियो नेपाल स्थापना (२००७) साल हुनु अगाडि कोलकातामा गएर रेकर्डिङ गर्नुपर्ने अवस्था थियो। अहिलेको यो अवस्थामा देशभर ८०० बढी रेकर्डिङ स्टुडियो खुलेका छन्। जसमा १ सय ८० बढी त राजधानी काठमाडौंमै छन्। देशभर सयौंको संख्यामा रेकडिङ स्टुडियो हुन्, त्यहाँ काम गर्ने हजारौं व्यक्तिहरूले रोजगारी पाउनु तथा उत्तिकै संख्यामा सर्जक स्रष्टाहरू आबद्ध हुनुले पनि यो क्षेत्रको फाँट ऊर्जाशील भएको मान्न सकिन्छ। हजारौं व्यक्तिहरू सिर्जनाको फूल फुलाउन तल्लीन भएका छन्। जसरी विश्वका विभिन्न ठाउँ तथा सहरहरूमा नेपालीहरू जाने र रहने संख्या बढ्दो छ, त्यसरी नै नेपाली गीतसंगीतको प्रचार र फैलावट पनि निकै झांगिँदै छ। व्यापारिक हिसाबले पनि यो क्षेत्र अब्बल बनिरहेको देख्न सकिन्छ। रोजगारीका लागि होस् या अन्य विभिन्न बहानामा नेपालीहरू जुनसुकै देशमा गए पनि उनीहरूसँग भाषा संस्कृति, चाडपर्व गीत, संगीत साहित्य, पनि सँगै जाने हुँदा गीत संगीत र संस्कृतिले फैलने मौका पाँउछ। अझै विश्व बजारमा फैलँदै जानेमा ढुक्क हुन सकिन्छ। नेपालीहरूको विदेश मोह र पलायन बढ्दो क्रममा छ। देशभित्र तथा विदेशमा हुने सांस्कृतिक महोत्सव, कार्यक्रम तथा अन्य सांगीतिक गतिविधिहरूमा नेपाली कलाकारको माग बढ्दो छ। संगीतका अग्रज सष्ट्रा तथा अन्य कलाकार र सर्जकहरूलाई भ्याइनभ्याई कार्यक्रमहरूमा सहभागी भएको देख्दा नेपाली संगीतको क्रेज बढ्दो देखिन्छ। नेपाली संगीतले देशको अर्थतन्त्रलाई ठूलो टेवा दिएको अनुमान गर्न सकिन्छ। पुरानो ब्यान्ड नेपथ्यले संसारभर आफ्नो क्रेज बढाउँदै लगेको छ। गीत गाउनु, संगीत बजाउनु र साहित्य लेख्नुलाई बेकारको काममा लागेको भन्ने समाजबाट आएका हौ हामी। अहिलेको पुस्ता सांगीतिक क्षेत्रलाई नै पेसा बनाउने अभियानमा छन्। गीत गाउनेहरू, संगीत भर्नेहरू समाजका उत्कृष्ट व्यक्तिहरूको दर्जामा गनिन थालेका छन्। जोसँग सिर्जना गर्ने क्षमता छ, जोसँग लेख्ने, गाउने र रचना गर्ने क्षमता छ, उनीहरूको वेग्लै इज्जत र सम्मान मिल्ने अवस्था आइपुगेको छ। गीतसंगीतप्रति समाजको नकारात्मक नजर बदलिने लाइनमा छ। स्कुल कलेजमा समेत छुट्टै संगीत शिक्षक राखेर स्कुलकै पाठ्यक्रममा संगीत पढाउने प्रचलन बढ्दो छ। स्कुल होस् या कलेज संगीतसाधक तथा गुहरूले र उचित पारि श्रमिक लिएर रोजगारी पाउने अवस्था बनेको छ। निजी तथा सरकारी विद्यालयहरूमा गायक, संगीतकार र वाद्यवादक उत्पादन भइरहेका छन्। यसले गर्दा शास्त्रीय संगीत, सुगम, रकपप, लोक, हिपप विधाका आआफ्नै श्रोता, दर्शक तयार हुन लागेको महसुस हुन्छ। त्यो दिन त्यति धेरै टाढा छैन। संगीत सुन्नलाई पनि पढ्नु, जान्न आवश्यक छ भन्ने कुरा अहिलेको पुस्तामा पुगेको छ। नेपाली संगीत विशेषगरी रकपप संगीतले संसारको ठूलो मासलाई समेट्दै गएको छ। नेपाली संगीतलाई अहिलेका श्रोता, दर्शक र वौद्धिक सम्पत्तिका रूपमा छुट्ट्याउनुपर्छ। चलेका सबै गीतहरू सधैंभरि बाँचिरहँदैनन्। अथवा भाइरल गीतको आयु छोटो हुन्छ, जुन गीत अजर अमर र जीवन्त छ, उक्त गीत सदैव बाँचिरहन्छ। मनोरञ्जनका लागि मात्र बनाइएका गीतहरूलाई लिएर नेपाली संगीत ओरालो लागेको भन्ने हल्लाहरू पनि चल्छन् बेलाबेला। जुन अति सतही कुरा हो। गीतसंगीतमा देखिएका कमी, कमजोरी हटाउन र विकृति नियन्त्रण गर्न संगीतमा सेन्सर वोर्ड आवश्यक परेको महसुस गरेको छु। अहिले विश्व विख्यात गायकगायिकाको प्रस्तुतिले विश्वको अर्थतन्त्रलाई फरक पारिरहेको छ। नेपालजस्तो सानो देशमा संगीत विधाका अपार मौलिकला विविधमा र हरेक संगीत त्यसमा पनि लोकसंगीत र त्यसलाई आधार मानिएर बनाएको गीतहरूले संसारलाई एक प्रकारको नौलो आयाम दिन सक्छन्। जुन हाम्रा अग्रजदेखि अहिलेका भावी पुस्ताले पनि निरन्तरता दिएका छन्। जुनबखत, नेपालमा गीत संगीतको रेकर्डिङ नहुँदा, अंग्रेजी, हिन्दी फिल्मी गीत, गजलमा नाच्नु र सुन्नुपर्नेमा अवस्थाबाट अहिलेको अवस्थामा आइपुग्नु पक्कै पनि सुखद पक्ष हो। अहिले हरेक विधाको गीत तयार हुनु, नेपालमा मात्र नभएर संसारभरिका नेपाली र विदेशीमाझ पनि नेपाली संगीतप्रति रुचि चाख र चाह बन्दै जानु नेपाली संगीतका लागि मौका हो। जिम्मेवारी र चुनौती पनि हो। जुन नेपाली संगीतले पूरा गर्न सक्छ। नेपाली संगीतको अबको लक्ष्य भनेको ग्रामी अवार्डमा नेपाली संगीतलाई पुर्याउनु हो। जो मौलिक र विशुद्ध ठेट संगीतले मात्र सम्भव हुन सक्छ। त्यसका लागि अहिलेको पुस्ताले मेहनत गरिरहेका छन्। यही क्षेत्रमा भविष्य र सपना खोजिरहेका छन्। नेपाली फिल्म जसरी ओस्कार अवार्डको नोमिनेसनमा पुर्याउन सकियो त्यसरी नै संगीतलाई पनि अन्तर्राष्ट्रिय स्तरमा पुर्याउन जरुरी छ। अहिले आर्टिफिसियल इन्टेलिजेन्सले नै सिर्जना गरिरहेको बेलामा हामी नेपाली संगीतलाई मात्र नभएर विश्वसंगीतलाई चुनौती दिई रहेको बेलामा अझ संगीतको कमीलाई मात्र नभएर श्रोतादर्शक सञ्चार जगत्को जागरणले पनि थप ऊर्जा मिलेको छ। नेपाली संगीतको भविष्य एकदम उज्व्वल छ। हरेक विधाका गायकगायिकारचनाकार, संगीतकार संगीत संयोजक, वाद्यवादक आफ्नो मौलिकता बोकेर आइरहेका छन्। राज्यको सही नीति नियम र संरक्षणको खाँचो छ। सर्जक तथा स्रष्टाहरूमा अझ बढी व्यावसायिकता देखियो भने यो क्षेत्रको भविष्य सुन्दर छ। (सिंह, संगीतकार हुन्।)"
आशा जगाएको खेलकुद,"भारतीय पूर्वराष्ट्रपति एपीजे अब्दुल कलामले कतै भनेका छन्, राष्ट्रको प्रगति समाजको प्रगतिबाट मापन हुन्छ। सकारात्मक परिवर्तन त्यहाँबाट सुरु हुन्छ, जहाँ मानिसले ठुलो सपना देख्छन् र जिम्मेवार भएर कार्य गर्छन्। १९० वर्षको बेलायती उपनिवेशबाट भारत स्वतन्त्र भएपछि सन् १९५१ देखि एशियन गेम्स सुरु गरेको थियो। सोही गेमबाट नै अन्तर्राष्ट्रिय सहभागिता जनाउन थालेको नेपालले विश्व खेलकुदको आधिकारिक विरासतमा चलेको ओलम्पिकमा भने सन् १९६४ को टोकियो ओलम्पिकदेखि नै हो। जापानको राजधानी टोकियोमा भएको ग्रीष्मकालीन ओलम्पिकमा चार जना बक्सिङतर्फ र दुई जनाले म्याराथनमा भाग लिएका थिए। लगत्तै १९६८ को संस्करणबाहेक नेपालले हरेक संस्करणमा सहभागिता जनाएको छ। यद्यपि सन् २००४ को एथेन्स ओलम्पिकमा संगीना वैद्य, २००८ को बेइजिङ ओलम्पिकमा दीपक विष्टले छनोट चरण पार गरेर भाग लिए। दीपकपछि एकैपटक २०२४ मा टेबलटेनिसका स्यान्टु श्रेष्ठ र पारा तेक्वान्दोकी पलेशा गोवर्द्धन छनोट चरण पार गरेर ओलम्पिकको ढोका खोले। काठमाडौं बागबजारकी पलेशा गोवद्र्धनले पेरिस पारालम्पिक (२०२४)मा जितेको कास्य पदक नै नेपालका लागि इतिहासकै सर्वोच्च पदक हो। यसका लागि २२ वर्षीया पलेशाका निम्ति करिब एक दशकको त्याग, निष्ठा र समपर्णको परिणाम हो भन्न सकिन्छ। पारा ओलम्पिकमा छनोट चरण पार गर्ने एकमात्र भाग्यमानी खेलाडी पलेशा मात्र हुन्। यही पेरिस ओलम्पिकका लागि उनले गर्विलो इतिहास रच्न सफल भइन्। छनोट चरण पार गर्ने उनी समग्र नेपाली खेलाडीको सूचीमा तेस्रो हुन् भने पारातर्फ उनी पहिलो हुन्। यसरी अन्तर्राष्ट्रिय ओलम्पिक कमिटी (आईओसी)ले आयोजना गर्ने मुल इभेन्ट ग्रीष्मकालीन ओलम्पिक लगत्तै हुने अर्को इभेन्ट पारालम्पिक नै हो। तसर्थ यसको महत्त्व र गरिमा उत्तिकै छ। पहिलो आधिकारिक पारा ओलम्पिक सन् १९६० मा इटालीको रोममा आयोजना भएको थियो। जसमा २३ देशका शारीरिक रूपमा विकलांग खेलाडीले भाग लिएका थिए। सन् १९८८ को सियोल ओलम्पिकदेखि भने ओलम्पिक सम्पन्न भएपछि त्यही देश र सहरमा पारालम्पिक हुन थाल्यो। शारीरिक रूपमा बिकलांग भएका व्यक्तिहरूको समावेशिता, आत्मबल, खेलकौशल र समान अवसरलाई प्रवद्र्धन गर्ने हेतुले पारालम्पिक सुरु गरिएको थियो। नेपालले भने सन् २००४ को एथेन्स ओलम्पिकबाट सहभागिता जनाउन सुरु गरेको हो। भारतीय पूर्वराष्ट्रपति कलामले भनेजस्तै पलेशाले सपना देखिन्, जिम्मेवारी भएर कर्ममा समर्पित भइन्। परिणाम सिंगो देशले गर्व गर्ने अवसर प्राप्त गरेको हो। पलेशाजस्तै करातेकी एरिका गुरुङले हाङझाव एसियाली खेलकुद (२०२२ चीन)मा जितेको रजत पदक पनि नेपाली खेलकुदको दोस्रो ऐतिहासिक र सर्वोच्च पदक हो। बैंकक एसियाड (१९९८) पछि नेपालका लागि जितेको यो पदक एकल विधातर्फ दोस्रो हो। कराँतेका लागि अहिलेसम्मकै सर्वोत्कृष्ट पदक हो। २५ वर्षपछि एकलमा रजत पदक जितेको एरिकाको एसियाड रजत पदक नै हो। त्यसैगरी एरिकाले कराँतेको एसियन च्याम्पियनसिप, यूएस ओपन तथा अस्ट्रेलियन ओपनलगायत विश्व प्रतिष्ठित प्रतियोगितामा निरन्तर स्वर्ण पदक जितेर समग्र नेपालीको शान बढाइरहेकी छन्। उनको सफलताको ग्राफ चुलिँदो छ। सायद त्यही भएर होला युवराज लामा नेतृत्वको नेपाल कराँते महासंघले सम्मानस्वरूप २१ वर्षीया एरिकालाई हिमालय वारियर उपनाम दिएको छ। कराँते र तेक्वान्दोपछि एकल खेलमा आशा जगाउने अर्की एथलिट ३१ वर्षीय सन्तोषी श्रेष्ठ हुन्। ६ वर्षअघि नेपालमै भएको १३औं दक्षिण एसियाली खेलकुद (साग)मा १० हजार मिटर दौडमा स्वर्णपदक जितेपछि एकाएक चर्चामा आएकी थिइन् सन्तोषी। सायद त्यसपछि उनले पछाडि फर्कनु परेको छैन। घरेलु रोड रेस प्रतियोगितामा अविराम स्वर्ण जित्दै गोल्डेन गर्ल उपमा पाएकी सन्तोषीले दक्षिण एसियाली स्तरका प्रतियोगितामा पनि निरन्तर स्वर्ण जितिरहेकी छन्। विश्व म्याराथनको साझा संस्था एसोसियसन अफ इन्टरनेसनल म्याराथन एन्ड डिस्टेन्स रेस (एम्स)बाट मान्यता प्राप्त धारा नेपालगन्ज म्याराथनमा लगातार चार पटक विजेता बन्ने सन्तोषी एकमात्र धाविका हुन्। उनले नेपालगन्ज म्याराथनमा सातौंदेखि दसौं संस्करणमा लगातार पहिलो स्थान हासिल गर्दै आएकी छिन्। म्याराथनजस्तो कठिन मानिने खेल विधामा उनले यतिबेला एकछत्र राज गरिरहेकी छिन्। पेरिस ओलम्पिकमा ४२१९५ किलोमिटर दूरी पूरा गर्न उनी सफल भइन्। यिनै सन्तोषीले भर्खर भएको विश्व प्रतिष्ठित टीसीएस लन्डन म्याराथनमा आफ्नै राष्ट्रिय कीर्तिमान भंग गरेकी छिन्। गत वर्षको टीसीएस न्युयोर्क सिटी म्याराथनमा ५५ हजार ६ सय ४६ जना धावकले निर्धारित दूरी पूरा गरेकोमा यस वर्ष लन्डन म्याराथनमा ५६ हजार ६ सय ४० जनाले निर्धारित ४२१९५ किमि दूरी पूरा गरेर गिनिज बुक अफ वल्र्ड रेकर्ड बनाउँदा त्यसको साक्षी नेपाली एथलिट सन्तोषीसमेत बनिन्। खेलकुदमा खुसी छ, आशा र उत्साह छ। टिम गेमले यदाकदा निराशा छाए पनि घरेलु भूमिमा समर्थकलाई आशा जगाइदिने काम गरेको छ। केही महिनाअघि भएको फोर नेसन्स कप महिला फुटबलमा नेपाली महिला राष्ट्रिय टोलीले करिब २० हजार दर्शक क्षमताको दशरथ रंगशाला खचाखच भरिभराउ हुने वातावरण सिर्जना गरिदियो। स्टारहरू थप चम्किए। सावित्रा भण्डारी साम्बा र अञ्जिला तुम्बापे सुब्बाले युरोपियन लिग खेलिरहेका छन्। यो नेपाली खेलकुदका लागि ब्रेक थ्रु हो। साढे चार दशकअघि राष्ट्रिय खेलकुद परिषद्लाई संस्थागत गर्न तत्कालीन नेतृत्व शरदचन्द्र शाहले राष्ट्रको लगानी एकल खेलतर्फ विशेष जोड गर्दाखेरि सुरुवाती वर्षमा दौड, भारोत्तोलन, सुटिङ र बक्सिङ थिए भने भलिबल सामूहिक खेलका रूपमा प्राथमिकीकरणमा थियो। नेपालीको लडाकु स्वभावका कारण मार्सल आर्टतर्फ पनि तत्कालीन खेलकुद नेतृत्वको विशेष चासो थियो। साथै, भलिबलसँगै फुटबल र क्रिकेट पनि सँगसँगै लैजाने नीति थियो। पूर्वाधारका क्षेत्रमा पनि नेपाली खेलकुदले छलांग मारेको छ। २०७३ सालमा पूर्वाञ्चलमा भएको सातौं राष्ट्रिय खेलकुददेखि पूर्वाधारमा राज्यको उल्लेख्य लगानी हुन थालेको हो। आठौं राष्ट्रिय खेलकुदका क्रममा नेपालगन्ज (बाँके), बर्दिया र दाङमा निर्माण भएका भौतिक पूर्वाधार हरेक हिसाबले राष्ट्रिय प्रतियोगिता सञ्चालनका लागि योग्य भएर उभिएका छन्। नवौं राष्ट्रिय खेलकुदका कारण गण्डकी प्रदेशले पूर्वाधारको अवसर पायो भने दसौं राष्ट्रिय खेलकुद सञ्चालन गर्ने उद्देश्यले कर्णालीको सुर्खेतमा निर्मित भव्य रंगशाला सिंगो कर्णालीको गौरवको परियोजनाका रूपमा रहेको छ। यसरी राज्यले एकातिर गरेको भौतिक पूर्वाधारको लगानी बढेको बढ्यै छ। निजी क्षेत्रबाट पनि पूर्वाधारमा अनपेक्षित लगानी सकारात्मक सोचकै देन हो।"
सुन्दरताको खानी सुदूरपश्चिम,"धार्मिक आस्था र प्राकृतिक छटा अनि विविधतापूर्ण सांस्कृतिक धरोहरले भरिपूर्ण सुदूरपश्चिम आफैंमा प्रकृतिको अमूल्य उपहार हो। एसियामै बाह्रसिंगेको बथान भएको ठाउँ कञ्चनपुर जिल्लामा भारतसँग जोडिएको क्षेत्र हो शुक्लाफाँटा राष्ट्रिय निकुञ्ज। यसको स्थापना २०३१ सालमा भएको हो। त्यतिबेला शाही शुक्लाफाँटा वन्यजन्तु आरक्ष भनिए पनि पछि यसलाई शुक्लाफाँटा राष्ट्रिय निकुञ्ज बनाइयो। यो निकुञ्ज भारतको राजधानी नयाँदिल्ली ४ सय किलोमिटरको दूूरीमा मात्रै छ। भारतको ३ अर्बको जनसंख्याको ५ प्रतिशतलाई पनि शुक्लाफाँटाको प्याकेज बनाएर भित्र्याउन सक्ने हो भने यस क्षेत्रका कसैले पनि खाडीको रापमा जल्न जानु पर्दैन। महाकाली नदीको पुरानो बहाव क्षेत्र भएका कारण विकसित हुन आएका फाँटहरू, धाप र सिमभूमि यस निकुञ्जको प्रमुख विशेषता हो। निकुञ्जका कारण नेपालको पश्चिमी तराईमा पाइने वन्यजन्तु तथा चराचुरुंगीहरूको बासस्थानको संरक्षण हुन पुगेको छ। यो निकुञ्ज बाह्रसिंगाको लागि प्रसिद्ध छ। सन् २०१४ मा यस निकुञ्जमा २ हजार ३ सय १ वटा बाह्रसिंगाको गणना गरिएको थियो। निकुञ्जमा एसियाकै ठूलो बाह्रसिंगेको बथान हेर्न पाईन्छ। एसियामा बाह्रसिंगेको ठूलो बथानमात्रै पनि हामीले ब्रान्डिङ गर्न सकेका छैनौं। भारतीय नागरिक लक्षित कुनै पनि पर्यटन प्रडक्ट छैन। निकुञ्ज जंगली हात्तीका लागि पनि उत्तिकै प्रख्यात छ। यहाँ करिब २०२५ वटा जंगली हात्ती छन्। सन् २०१७ को गणनाअनुसार यस निकुञ्जमा एकसिंगे गै्रडाको संख्या १६ वटा रहेको छ भने २०२२ को गणनाअनुसार यस निकुञ्जमा ३७ वटा बाघको गणना भएको छ। जंगली हात्ती, पाटेबाघ, चितुवा, घोडगधा, बाह्रसिंगा, जरायो, चित्तल, लगुनाजस्ता स्तनधारी जनावर यस निकुञ्जका प्रमुख वन्यजन्तु हुन्। त्यस्तै रानीताल तथा अन्य ससाना तालहरूमा मगर गोहीहरू प्रशस्त पाइन्छन् भने रैथाने र बसाइँ सरी आउने गरी ४ सय २४ भन्दा बढी चराचुरुंगीहरू पाइन्छन्। निकुञ्जमा २ सय ३७ वटा कृष्णसार पनि संरक्षित गरी राखिएका छन्। १२ वर्षअघि ८४ वटा कृष्णसारबाट सुरु गरिएको हीरापुर कृष्णसार संरक्षित क्षेत्रमा अहिले बढेर २ सय ८७ पुगेका छन्। कृष्णसार संक्षित क्षेत्रहरूमध्ये यो सबैभन्दा बढी संख्या हो। सियामै बाह्रसिंगेको ठूलो बथान रहेको शुक्लाफाँटा पाटेबाघ बढी देखिने क्षेत्र पनि हो। सामान्य एउटा बाघका लागि ६० वर्ग किलोमिटरको बासस्थान चाहिन्छ। तर शुक्लाफाँटामा एउटा बाघको बासस्थान २५ देखि ३० वर्गकिलोमिटर मात्रै भएकाले जंगल सफारी गर्दा देखिने सम्भावना बढी रहेको पर्यटन गाइड डुट्ठा राना बताउँछन्। खप्तड : जहाँ अलौकिक आनन्द छ २०४२ सालमा राष्ट्रिय निकुञ्ज स्थापना भए पनि खप्तडको प्रचार भने ७५ वर्षअघि नै भइरहेको थियो। जतिबेला खप्तड बाबा श्री १००८ ब्रह्मविद् परमहंश योगी सच्चिदानन्द सरस्वती) तपस्या गर्न खप्तड पुगे, त्यसपछि खप्तडको प्रचार हुँदै गयो। २००२ सालमा बझांगी राजा रामजंगबहादुर सिंहको अगुवाइमा खप्तडका जंगलमा खप्तड बाबासँगै स्थानीय तपस्या गर्न पुगेका थिए। पछि खप्तड बाबामात्रै तपस्यामा समाहित भए। त्यसपछि खप्तड देवभूमिका रूपमा प्रख्यात हुँदै गयो। देशविदेशमा यसको महत्त्व र धार्मिक पर्यटनको महत्त्वबारे प्रचारप्रसार हुँदै गएपछि खप्तडको महिमा बढ्दै गएको हो। समुद्री सतहबाट २४३७ सय मिटर उचाइ र २ सय २५ वर्गकिमि क्षेत्रफलमा फैलिएको खप्तडमा दुई सयभन्दा बढी प्रजातिका फूल र बहुमूल्य जडीबुटीका साथै कस्तुरी, मृग, बँदेल, डाँफेजस्ता जंगली जनावर र पन्छीको सुरक्षाका लागि राष्ट्रिय निकुञ्ज स्थापना भएको पाँच वर्षपछि २०४७ सालमा नेपाली सेनाको ब्यारेक स्थापना गरियो। यस राष्ट्रिय निकुञ्जले मध्यपहाडी वातावरण, वनस्पति र वन्यजन्तुहरूको प्रतिनिधित्व गर्दछ। यस निकुञ्जमा सल्ला, खसुर र निगालोका जंगलहरूका साथै वन्यजन्तुका लागि उपयुक्त घाँसेमैदान रहेका छन्। यहाँ पाइने वन्यजन्तुमा रतुवा मृग, कस्तुरी मृग, घोरल, चितुवा, जंगली कुकुर, जंगली बिरालो, रातो बाँदर, लंगुर बाँदरका साथै डाँफे, मुनालजस्ता सुन्दर चराचुरुंगीहरू छन्। यो निकुञ्ज संसारकै राम्रो स्थानमा पर्दछ। यस निकुञ्जको करिब मध्यभागतिर १२ हजार फिट अग्लो खप्तड लेकमा ५० वर्ष खप्तड बाबाले तपस्या गरेको पवित्र ठाउँ छ। सुन्दर घाँसेमैदानमा पुग्नेबित्तिकै यात्रीको थकान मेटिन्छ। यसको वरिपरि ५३ वटा थुम्काहरू छन्, जसलाई स्थानीय भाषामा झोती भनिन्छ। यहाँका घाँसै मैदान, खप्तड दह, नाग ढुंगा, केदार ढुंगा, खप्तड बाबा आ श्रम, शिव मन्दिर यहाँको आकर्षण हुन्। प्राकृतिक, धार्मिक र सांस्कृतिक र जैविक विविधताले भरिपूर्ण भए पनि भौतिक पूर्वाधार र प्रचारप्रसारको कमीले खप्तडले यथेष्ट महत्त्व पाएको छैन। यातायात र उचित बास बस्ने व्यवस्था क्रमश : बढिरहेका बेला आन्तरिक र बाह्य पर्यटकहरू विस्तारै बढिरहेका छन्। खप्तड राष्ट्रिय निकुञ्ज पुग्न बझाङको खप्तड छान्ना गाउँपालिकाको मेल्तडी हुँदै लोखडाबाट वा डोटीको झिंग्रानाबाट जान सकिन्छ। खप्तड पुग्न कैलाली जिल्लाको अत्तरियाबाट डा केआईसिंह राजमार्ग हुँदै डोटी झिग्रेना वा जयपृथ्वी राजमार्ग भएर तमैल हुँदै खप्तडछान्नाबाट जाँदा ७ देखि ८ घण्टामा खप्तड पुगिन्छ। विश्वका धेरैजसो मुलुकहरू पर्यटन व्यवसायबाट मजबुत अर्थतन्त्र बनाउन सफल भएको परिपे्रक्ष्यमा खप्तड पनि एक पर्यटन व्यवसायका लागि उदाहरण बन्न सक्ने पर्यटन व्यवसायी किशोर खड्काले दाबी गरे। बडीमालिका : जहाँ हरेक मनोकांक्षा पूरा हुन्छ प्राकृतिक छटाले भरिपूर्ण, धार्मिक तथा पर्यटकीय हिसाबले प्रचूर सम्भावना बोकेको क्षेत्र हो बडिमालिका। यो सुदूरपश्चिम प्रदेशको बाजुरा, अछाम र कर्णाली प्रदेशको कालीकोटको संगमस्थल हो भने मुख्य पुजाथान भने बाजुरा जिल्लामा पर्छ। प्राकृतिक सुन्दरता र धार्मिक महत्त्वका दृष्टिकोणले सुदूरपश्चिम प्रदेशको खप्तड, रामारोशन, त्रिपुरासुन्दरी, मालिकार्जुन, उग्रतारा, शैलेश्वरी, वैद्यनाथ, अपी र साईपाललगायतका क्षेत्र निकै महत्त्वपूर्ण मानिन्छन्। त्यसमध्ये पनि बडिमालिकाको स्थान विशिष्ट छ। हिन्दुहरूको आस्थाको धरोहर यति महत्त्वपूर्ण भगवतीको पीठ ओझेलमा परेको छ। बडिमालिका क्षेत्र संरक्षण, संवद्र्धन र विकासको पर्खाइमा छ। शान्त डाँडाकाँडा, फराकिला घाँसेमैदान अनि सिमसिम पानी। वर्षात्मा रमाउँदै उकालो पदयात्रा छिचोले पछि मात्र आकर्षक र मनमोहक दृश्य त्रिवेणी र बडिमालिका देखिन्छ । बादल आफूभन्दा तल हुन्छ। मुटु छुने चिसो हावा, आङ जिरिङ हुने अग्ला चुचुरा, हेर्दै मन डराउने अग्ला डाँडाहरू, शृंखलाबद्ध पहाडहरू कसरी छिचोल्ने होला ? कसरी पुग्ने होला बडिमालिका ? भोक, थकान, पीडा, चिसो सिरेटो सबै गौण हुन्छन्। बडिमालिकाको जति चर्चा गरे पनि कम हुन्छ । धार्मिक आस्था र प्राकृतिक छटाले भरिपूर्ण बडिमालिका पछिल्लो समय आकर्षक गन्तव्य बन्दै गएको छ। जनैपूर्णिमाको दिन विशेष मेला लाग्ने बडिमालिका यात्राको मौसम भने वर्षा याम हो। बडिमालिका छ नै त्यस्तो। पुग्न कठिन। पुगेपछि झर्न कठिन। यी सबै कठिनाइ बडिमालिकाप्रतिको अगाध आस्था, विश्वास र मनै लोभ्याउने हरिया पाटनका अगाडि गौण हुन्छन्। बडिमालिकाको दर्शनले मनले चिताएको पूरा हुने जनविश्वास छ। पुत्र नभएकाहरूलाई पुत्र प्राप्ति, धन नहुनेलाई धन, दु : खीलाई सुख प्राप्त हुने अगाध विश्वास छ। बडिमालिकाको प्रार्थनाले रोग निको हुने विश्वास छ। बडिमालिकाको त्रिवेणी क्षेत्रमा पर्ने खेतीवेती झन् अचम्मको छ। परापूर्वकालदेखि नै त्यहाँ रहेको खेत रोपिएको धान, धान रोप्न तयार गरिएका जस्ता गह्राहरू, त्यसबीचमा फालिएका बिउका मुठाहरू जस्ताका तस्तै छन्। यहाँ १ सय ४० भन्दा बढी जातका रंगीचंगी फूल, सयौं जातका जडीबुटी, ७० भन्दा बढी प्रकारका चराचुरुंगी पाइन्छन्। ६ महिना घोडा भेडाहरू चराउन उपयुक्त चरीचरन क्षेत्र, २२ वटा घाँसेमैदान, तीन वटा नदीको संगम रहेको पवित्रधाम त्रिवेणी त्यही पर्छ। थुप्रै ठाउँ नियाल्न सकिने अग्लाअग्ला हिमशृंखलाहरूले तीर्थालुको मन लोभ्याउने गर्छ। सुदूरपश्चिम प्रदेशलगायत देशका विभिन्न जिल्ला र भारतका विभिन्न सहरबाट धार्मिक पर्यटकहरू बडिमालिका पुग्छन्। बडिमालिकामा कालीकोट, बाजुरालगायतका जिल्लाका किसानले भेडा, बाख्रा, घोडालगायतका चौपाया चराउन ल्याउने गरेका छन् भने जडीबुटी पनि संकलन गर्ने गरेका छन्। बडिमालिका समुद्री सतहदेखि ४२ सय मिटर उचाइमा अवस्थित छ। बाटैभरि टाढासम्म फैलिएका हरिया पाटन, अग्ला पहाडहरू, थुप्रै ससाना मन्दिर, खोला, झरना आदिले मन लोभ्याउँछ। अग्लाअग्ला पहाडहरूमा उकालोओरालो गर्दै, कतै साँघुरा बाटाहरू यात्रा गरिरहँदाको थकानलाई यहाँ देखिने सुन्दर दृश्यले मेटाउँछन्। युवादेखि ज्येष्ठ नागरिक पुस्ताका भक्तजनहरू मेलामा आउने, बडिमालिका थानमा आशीर्वाद माग्ने, मनोकांक्षा पूरा भएको भन्दै धन्यवाद व्यक्त गर्ने गरेका छन्। पृथ्वीनारायण शाहको पालादेखि लाग्दै आएको यो मेलामा सरकारी स्तरबाटै पूजा गर्ने गरिन्छ। बडिमालिकाको दर्शन गरेपछि चिताएको पूरा हुन्छ भन्ने जनविश्वास रहँदै आएको बडिमालिकाका पुजारी भानुभक्त पाध्याय बताउँछन्। रमणीय रामारोशन बाह्र बण्ड अठार खण्डको नामले परिचित छ अछामको रामारोशन। धर्तीको स्वर्गकै नामले स्थानीय तहको नामकरण गरिएको छ यस क्षेत्र रामारोशन गाउँपालिका ५ मा अवस्थित छ। रामारोशन क्षेत्र पर्यटनको दृष्टिकोणले प्रचुर सम्भावना बोकेको एक महत्त्वपूर्ण प्राकृतिक वरदान हो। उच्च लेकाली भेगमा रहेको यो क्षेत्रमा विभिन्न आकृतिका १२ वटा ताल र १८ घाँसेमैदान छन्। त्यसैले रामारोशनलाई बाह्र बण्ड अठार खण्ड भनिएको हो। रातो, सेतो, गुलाबी रंगका गरी ९ प्रकारका लालीगुराँस र राष्ट्रिय चरा डाँफे यहाँ पाइन्छ। त्यहाँ जाने आन्तरिक तथा बाह्य पर्यटकहरूको मन रामारोशनको मनमोहक दृश्यले लोभ्याउने गरेको छ। विभिन्न प्रजातिका जडीबुटीको भण्डार मानिने रामारोशनमा लोपोन्मुख वन्यजन्तुको समेत बासस्थान छ। यहाँ थुप्रै सुन्दर तालहरू छन्। जसले सबैको मन लोभ्याउँछ। करिब १० बिघाभन्दा बढी क्षेत्रफलमा मैदान र ३ वटा ताल फैलिएका छन्। एक दिनमा घुमेर सकिँदैन रामारोशन क्षेत्र। यसको लागि करिब दुई दिन लाग्छ। एउटा मात्र ताल परिक्रममा गर्न घण्टौं लाग्छ। रामारोशन क्षेत्र पुग्ने जो कोहीको पनि एकै क्षणमा लामो यात्राको थकान मेटिन्छ। यहाँका बाटुल्ले ताल, लामी दह, तल्लो धाउने, रगाडे, लिस्सेडाली, गाग्रे, ताउले, दल्याना, डउठे, बाउले गडा, रामे ताललगायतका तालले समेत रामारोशन क्षेत्रको आकर्षण बढाएका छन्। यहाँ तालहरू मात्रै छैनन्, अग्ला र उत्तिकै आकर्षक मैदानहरू पनि छन्। विभिन्न जिल्लाबाट साँफेबगर र मंगलसेनबाट कच्ची सडकमा जिपको यात्रा गरी त्यहाँ पुग्न सकिन्छ। वसन्त ऋतु र नयाँ वर्षमा रामारोशन घुम्न आउने पर्यटकलाई सन्तुलित वातावरण र अनुकूल मौसम पाइन्छ। सानाठूला ताल वरपरका मैदानमात्रै होइन, रामारोशनको परिचय र पहिचान झल्काउनका लागि यहाँ अन्य थुप्रै प्राकृतिक स्रोत छन्। रामारोशन क्षेत्रभित्र लोपोन्मुख जंगली जनावरदेखि बहुमूल्य जडीबुटी पनि प्रशस्तै पाइन्छ। रामारोशन क्षेत्रमा घुमन्ते चरा, माछा, उभयचर, कीटपतंग र बोटका लागि महत्त्वपूर्ण मानिन्छ। रामारोशन पर्यटनसँगै धार्मिक रूपले पनि उत्तिकै महत्त्वपूर्ण छ। त्यहाँका तालहरूलाई देवी मान्ने गरिन्छ। कैलाश खोलाको मुहान रामारोशन भएकाले पनि शिवको रूपमा मान्ने चलन छ। किनिमिनी पाटनलाई कृष्ण भगवान्स्वरूप मान्ने गरिएको स्थानीयको भनाइ छ।"
अस्ट्रेलियाका पूर्व ब्याट्सम्यानले वैभव सूर्यवंशीलाई दिए यस्तो सुझाव,"काठमाडौं : अष्ट्रेलिया क्रिकेट टोलीका पूर्वओपनर म्याथ्यू हेडेनले आइपीएल २०२५ मा सबैभन्दा छिटो शतक प्रहार गरेकोमा राजस्थान रोयल्सका १४ वर्षीय खेलाडी वैभव सूर्यवंशीको प्रशंसा गरेका छन्। उनले भने, युवाहरूको कारणले राजस्थान रोयल्सले जित्यो। यो केवल क्रिकेटको बारेमा होइन। यो ती बालबालिकाहरूको सपनाको बारेमा हो जो खेलकुद मार्फत केही बन्न चाहन्छन्, चाहे त्यो क्रिकेट होस् वा अन्य कुनै खेल। उनले खेलको सुन्दरता भनेको त्यहाँका अवसरहरू रहेको बताए। उनले भने,यी युवालाई उसको क्रिकेट साथीहरूमाझ पक्कै पनि प्रशंसा गरिनेछ। मलाई आशा छ कि उसले खेलको आनन्द लिइरहेको छ। बाँकी कुराहरू ठीक ठाउँमा हुनेछन्। म्याथ्यू हेडनले खेललाई माया गरिरहन वैभव सूर्यवंशीलाई सुझाव दिएका छन्। उनले भने,उनलाई मेरो सल्लाह भनेको खेललाई माया गरिरहनु हो। खेलकुद व्यक्तित्व विकास गर्ने एउटा तरिका हो। यो एउटा कठिन खेल हो। शतक बनाएपछि उनी अर्को इनिङमा शून्यमा आउट भए। यो खेलको सत्य हो, सधैं आफूलाई सुधार गर्ने प्रयास गरिरहनुहोस् र सबैभन्दा महत्त्वपूर्ण कुरा खेलले तपाईंलाई चुनौती दिन्छ। यसमा रहनु सबैभन्दा महत्त्वपूर्ण कुरा हो। गुजरात टाइटन्स र राजस्थान रोयल्स बीचको खेलमा राजस्थानका १४ वर्षीय वैभव सूर्यवंशीले ३५ बलमा शतक प्रहार गरेका थिए। वैभव सूर्यवंशीले आफ्नो शतकसँगै आईपीएलका धेरै रेकर्ड तोडेका छन्।"
अन्नपूर्णकर्मी बुढाथोकीलाई षष्टिका बस्नेत सूचनाको अधिकार पुरस्कार,"विराटनगर : अन्नपूर्णकर्मी किशोर बुढाथोकीलाई शनिबार विराटनगरमा षष्टिका बस्नेत सूचनाको अधिकार पुरस्कार, २०८१ प्रदान गरिएको छ। नेपाल पत्रकार महासंघ मोरङ शाखाले प्रदान गरेको पुरस्कारको राशि १ लाख १ सय रुपैयाँ छ। अन्नपूर्ण पोस्टका कोशी प्रदेश ब्युरो प्रमुख बुढाथोकी विगत १३ वर्षदेखि सूचनाको हकको क्षेत्रमा क्रियाशील छन्। साथै, षष्टिका बस्नेत सूचनाको अधिकार प्रोत्साहन पुरस्कार झापाका पत्रकार एवं सूचनाको हकका अभियन्ता सुरेन्द्र भण्डारीलाई प्रदान गरिएको छ। पुरस्कारको राशि २५ हजार २५ रुपैयाँ रहेको छ। विश्व प्रेस स्वतन्त्रता दिवसको अवसरमा नेपाल पत्रकार महासंघ मोरङले शनिबार षष्टिका बस्नेत सूचनाको अधिकार पुरस्कार वितरण तथा अग्रज पत्रकार सम्मान कार्यक्रमको आयोजना गरेको थियो। उक्त कार्यक्रममा कोशी प्रदेशका मुख्यमन्त्री हिक्मतकुमार कार्की र विराटनगर महानगरपालिकाका मेयर नागेश कोइरालाले पुरस्कार हस्तान्तरण गरेका हुन्। कार्यक्रमलाई सम्बोधन गर्दै मुख्यमन्त्री कार्की र मेयर कोइरालाले सूचनाको हकको प्रवर्धन र प्रभावकारी कार्यान्वयनका लागि आफूहरु प्रतिबद्ध रहेको बताए। उक्त पुरस्कार सूचनाको हकको क्षेत्रमा क्रियाशील रहेर नीति निर्माण, सुशासन एवं पारदर्शिताको पक्षमा काम गर्ने, सूचनाको हकको प्रवर्धन, नागरिक जागरण र प्रचारप्रसारमा सक्रिय व्यक्तिलाई प्रदान गर्ने गरिन्छ। प्रत्येक वर्ष नेपाल पत्रकार महासंघको स्थापना दिवसको अवसरमा पुरस्कार वितरण गरिँदै आएको थियो। यसवर्ष पनि चैत १६ गते महासंघको ७० औं स्थापना दिवसको अवसरमा पुरस्कार वितरण समारोह राखिएको थियो। तर, राजावादीको हिंसात्मक आन्दोलनमा पत्रकार सुरेश रजकको निधन भएपछि पत्रकार महासंघ आन्दोलित बन्यो। जसका कारण पुरस्कार वितरण कार्यक्रम सरेको थियो। महासंघ मोरङ अध्यक्ष सुशीला पाठकको अध्यक्षतामा सम्पन्न पुरस्कार वितरण एवं अग्रज पत्रकार सम्मान कार्यक्रममा नेपाल पत्रकार महासंघ कोशी प्रदेशका पूर्वअध्यक्षहरु विक्रम लुइँटेल, लीलाबल्लभ घिमिरे, पत्रकार महासंघका प्रदेश अध्यक्ष भरत खड्का, महासंघका केन्द्रीय सदस्य कमल रिमाललगायतले मन्तव्य राखेका थिए। पत्रकार महासंघ मोरङका पूर्वअध्यक्ष एवं अग्रज पत्रकार यज्ञ शर्माले पुरस्कृत हुनेहरुको पृष्ठभूमिका बारेमा जानकारी गराएका थिए। उक्त अवसरमा शर्मालाई सम्मानसमेत गरिएको थियो। नेपाल पत्रकार महासंघ मोरङका सचिव नेत्र पी अधिकारीका अनुसार सिफारिस समितिको सिफारिसका आधारमा षष्टिका बस्नेत सूचनाको अधिकार पुरस्कार वितरण गरिएको जानकारी दिए। महासंघ मोरङ अध्यक्ष सुशीला पाठकको संयोजकत्वमा रहेको ३ सदस्यीय सिफारिस समितिमा महासंघ मोरङका पूर्वअध्यक्ष एवं अग्रज पत्रकार यज्ञ शर्मा र दाता परिवारका तर्फबाट केदारबहादुर बस्नेत रहेका छन्। षष्टिका बस्नेत सूचनाको अधिकार पुरस्कार यसअघि नेपाल पत्रकार महासंघका पूर्वअध्यक्षहरु तारानाथ दाहाल, शिव गाउँले, धर्मेन्द्र झा, अग्रज पत्रकार एवं सूचनाको हकका अभियन्ता गजेन्द्र बुढाथोकी, सूचनाको हकका अभियन्ताहरु काशीराज दाहाल र स्वः विनय कसजूलाई प्रदान गरिसकिएको छ। षष्टिका बस्नेत सूचनाको अधिकार प्रोत्साहन पुरस्कार यसअघि सूचनाको हकका अभियन्ता राजु श्रेष्ठ, पत्रकार मोहन काजी न्यौपाने, गणेश लम्साल, देवनारायण साह र हरि अधिकारीलाई प्रदान गरिसकिएको छ।"
सुध्रिँदै शान्ति सुरक्षा,"२०६६ साल जेठको दोस्रो साता यार्चागुम्बा संकलन गर्न मनाङ गएका गोरखाको धार्चे गाउँपालिका२ केरौंजाका सात जनालाई मनाङ, नार गाउँका बासिन्दाले गोली हानी हत्या गरे। घटना कसैले थाहा नपाओस् भन्ने उद्देश्यले उनीहरूको शव काटेर ससाना टुक्रा बनाई मर्स्याङ्दी नदीमा बगाए। एक महिनापछि घटनाको रहस्य बाहिरियो। नारका ८४ घरका ८४ जनालाई पक्राउ गरेर प्रहरीले मुद्दा चलायो। उनीहरू केही वर्षअघि सजाय भुक्तान गरी रिहा पनि भइसकेका छन्। २०७० सालको मंसिरमा बारपाक सुलिकोट गाउँपालिका३, स्वाँरा बौदुलका बासिन्दाले स्थानीय एक दम्पतीलाई बोक्सी र धामीको आरोप लगाई आक्रमण गरे। श्रीमानको घटनास्थलमै मृत्यु भयो। श्रीमती उपचारपछि बाँचिन्। मृतक श्रीमान्लाई घरभित्रै खाल्डो खनी गाडे। अपराधमा संलग्नको आरोपमा २१ घरधुरीका २१ जनालाई हिरासतमा राखी प्रहरीले मुद्दा दर्ता गर्यो। उनीहरू पनि कैद सजाय भुक्तान गरी अहिले रिहा भएका छन्। आरुघाट गाउँपालिका४ को भोगटेनी र आप्रिक गाउँका बासिन्दाबीच बर्सेनि सामूहिक झगडा हुन्थ्यो। घरेलु हतियार प्रयोग गरी गाउँलेगाउँलेबीच हानाहान हुँदा कयौं घाइते हुन्थे। घाइतेको हेलिकोप्टरबाटै उद्धार गर्नुपर्थ्यो। २०७५ साल साउन ११ गते धार्चे गाउँपालिका६ काशीगाउँका बासिन्दाले भवितव्यले मृत्यु भएका एक व्यक्तिको पेटबाट सर्प, भ्यागुता, छेपारो निकाल्ने भन्दै शव काटे। बोक्सी लागेर उनको मृत्यु भएको भन्दै एक परिबारलाई बोक्सी आरोपमा कुटपिट, लछारपछार गर्दै गाउँ निकाला गरे। गाउँ निकाला भएकालाई पुनस्र्थापना गराउन तथा दोषीलाई कारबाहीको दायरामा ल्याउन गाउँमा पुगेका प्रहरीलाई पनि पटकपटक ढुंगामुढा गरेर खेदे। सुन्दै कहालीलाग्दा यस्ता घटना बिगतमा बग्रेल्ती हुन्थे। जनधनको क्षति हुने गरी हुने अपराधको घटना नियन्त्रण गर्न प्रहरीलाई पनि हम्मेहम्मे हुनेगर्थ्यो। अहिले यस्ता अपराधका घटना हुँदै नहुने त होइनन्, हुन्छन् तर, ज्यादै न्यून हुने गरेका छन्, गोरखाका प्रहरी प्रमुख एसपी बासुदेव पाठक भन्छन्, मान्छेहरू शिक्षित, सभ्य हुने क्रम बढेको छ। त्यस्तै अपराध अनुसन्धानमा नयाँ नयाँ प्रविधि प्रयोग हुन थालेपछि अपराधका घटनामा क्रमशः कमी आउन थालेको छ। अपराधमा स्वरूपमा परिवर्तन आएको उनको भनाइ छ। कुट्ने, पिट्ने, काट्ने, मार्ने, लुट्ने, मानव बेचबिखन गर्ने, देहव्यापारमा संलग्न गराउने जस्ता घटना कम भइरहेको छ, एसपी पाठक भन्छन्, अनलाइन ठगी, साइबर अपराधका नयाँ नयाँ स्वरूपका घटना बढिरहेका छन्। प्रहरीका अनुसार ज्यानसम्बन्धी अपराधका घटनामा कमी आइरहेको छ। विगत चार वर्षदेखि जिल्ला प्रहरी कार्यालयमा दर्ता भएका ज्यानसम्बन्धी घटना विश्लेषण गर्दा घटनामा कमी आइरहेको देखिन्छ। आर्थिक वर्ष २०७८०७९ मा ज्यानसम्बन्धी ७३ वटा घटना दर्ता भएका थिए। २०७९०८० मा यो संख्या घटेर ७१ पुगेको थियो। त्यस्तै २०८००८१ मा ६३ मात्र घटना भएका थिए। २०८१०८२ मा अझै घटेर ३९ वटामात्र ज्यानसम्बन्धी घटना दर्ता भएका छन्। तथ्यांकको अध्ययन गर्दा शान्ति सुरक्षाको अवस्था बर्सेनि सुदृढ हुँदै गएको र अपराधका घटना कम हुँदै गएको देखिने प्रमुख जिल्ला अधिकारी पुण्यविक्रम पौडेलको भनाइ छ। समयको विकासक्रम सँगसँगै मान्छेमा चेतना, शिक्षाको पनि विकास भइरहेको छ। शिक्षित र सचेतवर्ग हम्मेसी अमर्यादित व्यवहार गर्न तम्सिँदैनन्, प्रजिअ पौडेल भन्छन्, पहिले लाहुरे गाउँघर फर्किंदा पनि सुरक्षितपूर्वक घर फर्कन पाइन्छ कि पाइँदैन भनेर डराउँथे। पेन्सन बुझेर फर्केकाहरू घर पुग्छन् कि पुग्दैनन् भन्ने हुन्थ्यो। तर, विगत १० वर्षयता अपराधका घटनामा कमी आइरहेको छ। अपराधको स्वरूप फेरिएर पहिलेजस्तो काटमारका घटनामा चाहिँ न्यूनीकरण भएको हो। अहिले सुरक्षा पोस्ट पनि गाउँठाउँमा विस्तार भएको छ। जहाँतहीँ सुरक्षाकर्मीको पहुँच बढेको छ। मान्छेहरूमा ऐन, कानुनको ज्ञानको अभिवृद्धि भएको छ, त्यसैले शान्ति सुरक्षाको अबस्था सन्तोषजनक मान्न नसके पनि सुधार चाहिँ भएको छ। शान्ति सुरक्षा स्थापनामा नयाँ प्रविधिको विकाससँगै अपराधको घटनामा कमी आएको उनको भनाइ छ। गोरखा जिल्ला अदालतमा विगत दुई दशकदेखि वकालत गर्दै आएका अधिवक्ता स्थानेश्वर दुवाडीको अध्ययनमा पनि पछिल्लो समय अपराधका घटनामा कमी आएको छ। अदालतमा आउने मुद्दाहरूमा पहिलेजस्तो अपराधको घटना ज्यादै न्यून छ, उनी भन्छन्, मुद्दाको संख्या त बढेकै छ, तर विगतमा जस्तो कुटपिट, काटमार, लुटपाटको होइन, सम्बन्धविच्छेदजस्ता घटनाका हुन्छन्। सम्बन्धविच्छेदका घटना भने विकराल रूपमा बढिरहेको उनको भनाइ छ। अहिले अदालतले पनि दूरदराजका गाउँबस्तीमा ऐन, कानुनका विषयमा जानकारी गराउने कानुनी साक्षरताका कार्यक्रमहरू गर्ने गरेको छ। कुन काम गरे दण्डित भइन्छ, कुन काम गर्नेलाई कस्तो दण्ड सजायको व्यवस्था छ भन्नेबारे सचेतना जगाएपछि मान्छेहरू सचेत भएका छन्, अधिवक्ता दुवाडी भन्छन्, वडास्तरमा मेलमिलाप केन्द्र छन्, पालिकास्तरमा न्यायिक समिति छन्। सुरक्षाकर्मीको युनिटहरू पनि जहाँतहीँ विस्तार भएका छन् जसले गर्दा, अहिले अपराधका घटनामा न्यूनीकरण भएको छ। शान्ति सुरक्षाको अवस्थामा सुधार आएको छ। अहिले जनसंख्या घटेका कारण, वैदेशिक रोजगारीमा जाने क्रम बढेका कारण पनि अपराधका घटनामा कमी आएको हुन सक्ने विगत एक दशकयता गोरखामा रहेर काम गरिरहेका सञ्चारकर्मी हरिराम उप्रेती बताउँछन्। विगतमा भन्दा अहिले जनसंख्या पनि घटिरहेको छ। भएका युवाहरू पनि वैदेशिक रोजगारीमा छन्। त्यसैले हुन सक्छ विगतका तुलनामा अहिले अपराधका घटनामा कमी आएको देखिन्छ, अपराधका घटना अध्ययनमा विशेष दक्खल राख्ने उनी भन्छन्, बरु वैदेशिक रोजगारीका कारण घरघरमा, समाजमा पनि बिखण्डन, विग्रहका घटना बढेका छन्, जसका कारण आत्महत्या, सम्बन्धविच्छेदका घटना चाहिँ बढेको देखिन्छ। प्रविधिको विकासले अहिले अपराध गरेर लुक्न, छिप्न सकिँदैन भन्ने बुझेर पनि अपराधका घटनामा न्यूनीकरण आएको प्रहरीको बुझाइ छ। अपराध अनुसन्धानमा सीसी, क्यामरा सबैभन्दा धेरै प्रभावकारी देखिएको छ। अपराध कर्म गरेर भाग्न सकिँदैन, सीसी, क्यामरा सर्भिलेन्सले पत्ता लगाउन सक्छन् भन्ने डरले सितिमिति यस्ता घटना घटाउँदैनन्, एसपी बासुदेव पाठक भन्छन्, अनलाइन फ्रड गर्नेहरू पनि उम्किन सक्दैनन्। पहिले सकेसम्म अपराधका घटना पनि स्थानीयस्तरमै मिलाउने, मिल्न बाध्य बनाउने गर्दथे। अहिले जस्तोसुकै अपराधका घटना प्रहरीमा दर्ता गर्ने परम्परा बढिरहेको छ। त्यसैले पनि शान्ति सुरक्षाको अवस्था विगतमा भन्दा अहिले सुदृढ भएको हो। शिक्षा, चेतनाको विस्तार, कानुनी साक्षरता, प्रविधिको विकास, सुरक्षाकर्मीको बाक्लो उपस्थिति आदिका कारण विगत केही वर्षयता शान्ति सुरक्षाको अवस्थामा सुधार आएको हो। शिक्षा र चेतनाको विकास भएमा अपराधका घटना स्वतः कम हुने प्रमुख जिल्ला अधिकारी पुण्यविक्रम पौडेलको भनाइ छ। शिक्षा र चेतनाले मान्छे सभ्य बन्छन्। सभ्य मान्छे अपराध कर्ममा कहिल्यै लाग्दैनन्, उनी भन्छन्, सुरक्षाकर्मीको पहुँच विस्तार र अपराध अनुसन्धानको नयाँ नयाँ प्रविधिको विकास गर्दै जानुपर्छ। यसो गर्दा दिगो शान्ति कायम गर्न सकिन्छ।"
श्रमबजार र लोकतान्त्रिक कालका उपलब्धि,"नेपालमा उद्योग कलकारखानाको सुरुवात विराटनगरबाट सुरु भएको इतिहासले बताउँछ। २००३ सालताका मूलत : भारत कोलकाताको लगानीकर्ताहरूबाट जुट मिल, कटन मिल, राइस मिल, तेल मिल, सलाई कारखाना र केमिकल कारखानाहरू खुलेको देखिन्छ र गिरिजाप्रसाद कोइराला, मनमोहन अधिकारीलगायतबाट श्रमिकहरूलाई संगठित गर्दै श्रमिक आन्दोलन पनि त्यही समयबाट प्रारम्भ भएको देखिन्छ। त्यस श्रमिक आन्दोलनको जगमा टेकेर नै त्यस समयको प्रभावकारी राजनैतिक दल नेपाली कांगे्रसको अगुवाइमा राणा शासनको अन्त्य भई राजासहितको प्रजातन्त्रको प्रार्दुभाव भएको देखिन्छ। सो समयमा त्यस क्षेत्रमा करिब २५ देखि ३० हजार श्रमिकहरू ट्रेड युनियन अधिकार बिना कार्यरत भएको देखिन्छ। नेपालको श्रम बजारमा २०१५ सालमा बीपी कोइरालाको नेतृत्वमा रहेको पहिलो जननिर्वाचित सरकारबाट कारखानामा काम गर्ने श्रमिकहरूको हकका निम्ति कारखाना मजदुर ऐन आएको देखिन्छ। जननिर्वाचित सरकारलाइ राजा महेन्द्रले अपदस्थ गरेपश्चात् राजाको प्रत्यक्ष नेतृत्वमा रहेको ३० वर्षे कालरात्री पञ्चायती व्यवस्थामा ट्रेड युनियनको विश्वव्यापी मान्यता अनुरूप श्रमिक हक अधिकार, बहुल पद्धतिबाट संगठन खोल्ने अधिकारहरू कुण्ठित भएको देखिन्छ। मात्र आफ्नो शासन पद्धतिलाई सञ्चालनार्थ अन्तर्रााष्ट्रिय समुदायलाई प्रभावित पार्न र देखाउ एकल वर्गीय संगठनको रूपमा मजदुर संगठन खोलेको पाइन्छ। पुन : २०४६ सालमा सबै पेसाकर्मीलगायत नेपालीहरूको आन्दोलनपश्चात्को प्रजातन्त्र प्राप्तिपछि नेपालको श्रम बजारलाई सकारात्मक प्रभाव पार्ने ट्रेड युनियन तथा श्रमिक आन्दोलनलाई बल पुग्ने गरेर विभिन्न ऐन, नियम, कानुन तथा नियमावलीहरूको प्रार्दुभाव भएको देखिन्छ। सर्वप्रथम त २०४७ को संविधानले समेत धारा १२ अन्तर्गत संघसंस्था खोल्न पाउने अधिकार प्रत्याभूत गरेको थियो। सोको आधारमा २००३ सालमा गिरिजाप्रसाद कोइरालाद्वारा स्थापित नेपाल मजदुर संघलाई २०४८ साल वैशाख १ गते नेपाल ट्रेड युनियन कांगे्रसको नाममा पुनस्र्थापित गरियो भने एवं प्रकारले जिफन्टलगायत ट्रेड युनियन महासंघहरू पनि श्रम बजारमा अस्तित्वमा आए। २०४६ सालदेखि राजा ज्ञानेन्द्रले शासन सत्ता लिनु अगाडिसम्मको र २०६२०६३ पश्चात्को अवधिसम्म नेपालको श्रम बजारलाई व्यवस्थित गर्नका लागि विभिन्न ऐन, कानुन, नियमावलीहरू आएका छन्। २०४६ सालमा प्रजातन्त्रको पुनस्र्थापनापश्चात्को २०४८ सालमा गिरिजाप्रसाद कोइरालाको नेतृत्वमा बनेको सरकारले नेपालको श्रमिक आन्दोलनलाई जग हाल्ने कामको प्रारम्भ भएको देखिन्छ। सर्वप्रथम तत्कालीन सरकारले २०४८ सालमा प्रथम श्रम सल्लाहकार समिति गठन भएको देखिन्छ त्यस्तै श्रम ऐन २०४८ लाई टेकेर विधिवत् रूपमा त्रिपक्षीय श्रम सल्लाहकार समितिको सुरुवात भएको देखिन्छ जसले आजसम्म निरन्तरता पाएको छ र त्यसले श्रमिकसम्बन्धी विभिन्न मुद्दाहरूमा छलफल गरी निरूपण गर्ने अवसर प्राप्त गरेको छ। सोही समयमा प्रथम पटक नेपालमा न्यूनतम ज्याला निर्धारण गरिएको छ भने २०५५ जेठमा विधिवत् रूपमा न्यूनतम ज्याला निर्धारण समिति गठन भएको थियो जसले अझै पनि श्रम ऐनको भावअनुसार रोजगारदाता, सरकार र श्रमिक रहेर प्रत्येक दुईदुई वर्षमा पारि श्रमिक निर्धारण गर्ने गर्दछ, जसले अझपर्यन्त निरन्तरता पाई नै रहेको छ भने २०५६ सालमा प्रथम पटक कृषि श्रमिकहरूका लागि ज्याला निर्धारण गरियो। तत्कालीन गिरिजाप्रसाद कोइरालाको नेतृत्वको सरकारले नै २०४८ फागुनमा श्रम ऐन २०४८ र २०४९ मंसिर ११ मा ट्रेड युनियन ऐन जारी गरेको हो त्यस्तै उनले २०६२, २०६३ को जनआन्दोलन सफल भएपश्चात् २०६३ चैत्रमा गठित सरकारको नेतृत्व गरेपश्चात् २०६३ सालबाट नै अन्तर्राष्ट्रिय श्रमिक दिवसका अवसरमा सार्वजनिक बिदा दिने प्रक्रिया प्रारम्भ भयो। त्यो ट्रेड युनियन ऐनको फलस्वरूप नै आज नेपालका श्रमिकहरूले आफ्ना अधिकारका निम्ति ट्रेड युनियनहरू सञ्चालन गर्ने अवसर पाएका हुन्। त्यो दुवै ऐन हालमा समयसापेक्ष परिमार्जनका लागि अहिले गृहकार्यका साथ अगाडि बढिरहेको छ। श्रम ऐन, २०४८ लाई पनि पछिल्लो पटक २०७४ मा परिमार्जन गरिएको छ, तथापि त्यो परिमार्जनका केही बँुदाहरूले भने श्रमिक आन्दोलन सकसमा परेको देखिन्छ। सोही समयमा २०५० सालमा चिया बगानमा कार्यरत श्रमिकहरूका लागि चिया बगान कामदार नियमावली पारित भएको हो। नेपाल सरकारले श्रम क्षेत्रका केही अन्तर्राष्ट्रिय श्रम संगठनले पारित गरेको अभिसन्धिहरू २०५१ सालमा त्रिपक्षीय परामर्श अभिसन्धि १४४, २०५३ कात्तिक २६ गते संगठन स्वतन्त्रता तथा सामूहिक सौदेबाजी अभिसन्धि ९८, न्यूनतम उमेरसम्बन्धीको अभिसन्धि १३८ लगायतका महासन्धिहरू पारित गरिसकेको छ भने हालमा केही अन्तर्राष्ट्रिय कानुनहरू मूलत आईएलओ अभिसन्धि न ८१ ( श्रम निरीक्षण), ८७ (संगठन गर्ने स्वतन्त्रता) र प्रोटोकोल २९ (बधुवा मजदुर ) हाल संसद्बाट पारित गर्ने पाइपलाइनमा रहेको छ। त्यस्तै पत्रकारहरूको हक अधिकारका लागि श्रमजीवी पत्रकार ऐन, २०५१ पास गरेर क्रियाशील रहेको अवस्था छ। मार्च ८ अर्थात् अन्तर्राष्ट्रिय नारी दिवसको दिन सार्वजनिक बिदा दिने प्रचलन पनि लोकतान्त्रिक व्यवस्थाकै उपहारस्वरूप २०५१ सालबाट सुरु भयो। २०५३ साल पुसमा श्रमिकहरूका अधिकारका लागि श्रम विवाद निरूपण गर्न अलग्गै श्रम अदालतको गठन भएको हो जसको फलस्वरूप धेरै नै श्रम विवादका मुद्दाहरू छिनोफानो भएको छ भने त्यसबाट श्रमिक वर्गहरू लाभान्वित भएको देखिन्छ। संगठित क्षेत्रका श्रमिकहरूका लागि सेवानिवृत्त पछाडि तथा सेवामै रहँदा पनि विविध प्रकारका सुविधाका लागि सञ्चय कोष, नागरिक लगानी कोषलगायतको संस्थाहरू क्रियाशील रहेको अवस्थामा मूलत असंगठित क्षेत्रका श्रमिकहरूका लागि त्यो सुविधा नभई रहेको अवस्थामा नेपाल ट्रेड युनियन कांगे्रसको अगुवाइमा ती असंगठित वर्गहरूका लागि २०५४ सालमा संसद्मा सामाजिक सुरक्षाका लागि गैरसरकारी बिलको रूपमा प्रस्ताव दर्ता गरियो भने त्यसैको फलस्वरूप करिब २१ वर्षपश्चात् पछिल्लो समयमा मूल प्रवाहका तीनवटा ट्रेड युनियन महासंघहरूको अग्रसरतामा २०७४ सालमा शेरबहादुर देउवाको नेतृत्वमा रहेको सरकारले योगदानमा आधारित सामाजिक सुरक्षा ऐन र केपी ओली शर्माको नेतृत्वमा रहेको सरकारले २०७५ सालमा सो ऐनको नियमावली पारित गरेको अवस्था हो। लक्ष्यअनुसार ती असंगठित वर्ग अर्थात् गिटी कुटने, चालक परिचालक हेल्पर, गलैंचा, नाई पेसालगायतमा काम गर्ने प्रकृतिकालाई अझै पनि सो सुविधा पुग्न सकेको अवस्था रहेको छैन तथापि हालसालै वर्तमान सरकारले करार ज्यालादारीमा रहेकोहरूलाई पनि सो सुविधा उपलब्ध गराउने गरेको निर्णय स्वागतयोग्य रहेको छ। राजा ज्ञानेन्द्रले शासन सत्ता हातमा लिएपश्चात् २०६२ भदौमा श्रम ऐनलाई श्रमिक हितविपरीत अध्यादेशमार्फत संशोधन जारी गरेकोमा ट्रेड युनियन महासंघहरूद्वारा विरोध गरियो जुन कार्यान्वयन हुने परिस्थितिमा रहेन। राजा ज्ञानेन्द्रको प्रत्यक्ष शासनमा जस प्रकारले यस क्षेत्रलाई खुम्च्याउने प्रयत्न गरियो त्यो सान्दर्भिक थिएन। त्यस समयको राजा ज्ञानेन्द्रको एकल शासन पद्धतिका विकल्पमा लोकतन्त्र ल्याउनका लागि तत्कालीन सात दलले सबै पेसाकर्मी तथा ट्रेड युनियनकर्मी हरूलाई ०६२ चैत्र ३० गते काठमाडौंस्थित एक होटलमा बोलाएर गरिएको सातबुँदे प्रतिबद्धताको आशयअनुसार लोकतन्त्र बहालपछि श्रमिक कर्मचारीहरूको सुरक्षा एवं ट्रेड युनियन अधिकार प्रदान गर्ने प्रतिबद्धताको घोषणापत्र जारी गरिएको हो जसअनुसार सबै पेसा तथा ट्रेड युनियनकर्मीहरूको बलमा लोकतन्त्र आएको हामी कसै माझ छिपेको पनि छैन। तर आज त्यो प्रतिबद्धताको बर्खिलाप सत्तामा रहेको दलका प्रमुख सचेतकहरू संसदीय समितिहरूमा ट्रेड युनियन अधिकार खुम्च्याउने प्रवृत्तिका अभिव्यक्ति दिँदै हिँड्नु भनेको दु : खद् पक्ष हो। श्रमिकका हक अधिकारका लागि काम गर्ने तर व्यवहारमा एक अर्कामा तल्लो स्तरसम्म हार्दिकता नरहेका सन्र्दभलाई अबबाट राजनैतिक विचार फरक भए पनि श्रमिकका मुद्दामा एक भएर जानुपर्छ र नेपालको श्रम बजारलाई व्यवस्थित गर्नु पर्दछ भन्ने हेतुले ट्रेड युनियन कांगे्रस (एनटीयूसी ) र जिफन्टले २०६० सालमा अन्तर्राष्ट्रिय श्रमिक दिवस संयुक्त रूपमा मनायो भने, श्रमिक मुद्दामा सहकार्यका लागि एनटीयूसी र जिफन्टले २०६२ पुसमा एक कार्यदल नै बनाएर कार्यारम्भ गर्यो त्यसै अनुरूप २०६३ मंसिरमा लहानमा रहेको ट्रेड युनियन कांगे्रसको विशेष महाधिवेशनमा तत्कालीन अन्य तीन युनियन एनटीयूसी, जिफन्ट, आन्टुफ र डिकोन्टसहितको चार युनियनहरूले श्रमिकहरूका मुद्दालाई एकआपसमा सहकार्य गर्ने भनेर घोषणापत्र जारी गरयो जसैको फलस्वरूप २०६४ मंसीर ७ गते अस्तित्वमा रहेका सातवटा युनियनहरू सम्मिलित संयुक्त ट्रेड युनियन समन्वय केन्द्र (जेटीयूसीसी) स्थापनार्थ भयो जो आज क्रियाशील रहेको छ भने सरकारसँग सहकार्य गर्दै आइरहेको छ। त्यस्तै २०६२०६३ को जनआन्दोलनपश्चात् नेपालको जारी अन्तरिम संविधानको धारा ३० मा समेत श्रमिक अधिकारका बँुदाहरू पनि समावेश गरिएकै हो। त्यस्तै २०७२ असोज ३ मा दोस्रो संविधानसभाबाट जारी गरिएको संविधानको धारा ३४ मा पनि प्रत्येक श्रमिकलाई उचित श्रम अभ्यासको हक हुने, कानुनबमोजिम ट्रेड युनियन खोल्न पाउने, त्यसमा सहभागी हुन तथा सामूहिक सौदाबाजी गर्न पाउन साथै रोजगारीको हक हुने लगायतका कुराहरू समावेश भएका छन् तथापि ती मौलिक हकमा रहेका बुँदाहरूलाई बिर्सेर जुन तवरबाट ट्रेड युनियन अधिकार खुम्च्याउने प्रवृत्ति केही राजनैतिक दलका नेताहरूबाट देखिनु चाहिँ उदेकलाग्दो देखिन्छ। त्यस्तै गरेर वैदेशिक रोजगारमा जाने श्रमिकहरूका लागि २०६४ सालमा वैदेशिक रोजगार ऐन र नियमावली भने २०६९ सालमा वैदेशिक रोजगार न्यायाधिकरण नियमावली आयो जसको फलस्वरूप केही हदसम्म आप्रवासी श्रमिकहरूलाई राज्यबाट सम्बोधन गर्ने प्रयास गरिएको छ, जो अहिले समय सापेक्ष परिमार्जनको प्रक्रियामा समेत रहेको छ। सोहीअनुसार इट्टाभट्टामा काम गर्ने श्रमिकका लागि २०७४ सालमा व्यवसायजन्य सुरक्षा एवं स्वास्थ्यसम्बन्धी निर्देशिका, २०७५ सालमा विदेशी श्रमिकहरूको श्रम इजाजत व्यवस्थापनसम्बन्धी निर्देशिका, २०७५ मै श्रम अडिट मापदण्ड पारित गरिसकेको अवस्था छ। नेपालभित्र आन्तरिक रोजगारी अभिवृद्धि गर्ने उद्देश्यले हालसालै फागुन २६ र २७ गते पाँचौं राष्ट्रिय श्रम तथा रोजगार सम्मेलन२०८१ सम्पन्न भएको छ। यसअगाडि २०५४, २०६१, २०६९ र २०७६ मा यस प्रकारको सम्मेलनहरू सरकारले आयोजना गरिसकेको छ। सम्मेलनले समृद्ध नेपाल, सुखी नेपाली को सपना पूरा गर्न १६ बुँदे घोषणापत्र जारी गरेको छ। मूल रूपमा सम्मेलनले आन्तरिक रोजगारीलाई प्राथमिकतामा राखेर सन् २०२५ देखि २०३५ सम्मको एक दशकलाई आन्तरिक रोजगार प्रवद्र्धन दशक घोषणा गरेको छ। त्यसर्थ प्रत्यक्ष राजाको शासनकाल र जनताको शासनकालमा श्रम बजार तथा श्रमिक आन्दोलनलाई तुलना गर्दा जनतका शासनकालमा ऐन नियममार्फत धेरै नै कुराहरू श्रमिक आन्दोलनले प्राप्त गरेको देखिन्छ तथापि कार्यान्वयनको पाटो भने चुनौतीपूर्ण अवस्थामा रहेको छ। १३६औं अन्तर्राष्ट्रिय श्रमिक दिवससम्म आइपुग्दा श्रमिक पक्षीय विभिन्न ऐन, नियम कानुनहरू आइसक्दा पनि श्रमिकका समस्याहरू ज्यूँका त्यूँ रहेको चाहिँ यथार्थ हो र आशाको उज्यालो क्षितिजमा पनि देखिन्न, राजनैतिक दल तथा सरकारमा रोजगारदाताहरूको प्रभाव बढ्दो देखिन्छ। राजनैतिक दलहरू सम्मिलित सरकारले श्रमिकपक्षीय ऐन, कानुन ल्याएता पनि कार्यान्वयनका लागि श्रमिकहरूले झुत्ती खेलिनै रहनुपर्ने अवस्था विद्यमानै छ। त्यसैको नतिजा अनुरूप तीनवटै मूल प्रवाहको मुख्य दलका नेताहरूले नेतृत्व गरेको सरकारले पटकपटक शिक्षकहरूसँग सम्झौता गरेको कुरा कार्यान्वयन गर्न सरकारले तत्परता देखाउँदैन भने कुनै पनि राजनैतिक दलहरूले ठोस रूपमा आधिकारिक धारणा सार्वजनिक गरेको देखिन्न। होटल क्षेत्रमा प्राप्त भइरहेको १० प्रतिशत सेवा शुल्क कटौती र बैंक तथा वित्तीय क्षेत्रमा श्रम ऐन लागू हुन सक्दैन भनेर सम्मानित अदालतबाट निर्णय हुनु श्रमिक आन्दोलनको चुनौती पनि हो। मुलुकलाई समृद्ध बनाउने हो भने सरकार तथा राजनैतिक दलहरूले तल्लो तहका श्रमिक वर्ग लागि आफैंले बनाएको ऐन कानुनहरू कार्यान्वयन गर्न जरुरी देखिन्छ। प्रत्येक वर्ष लाखौं नेपालीहरू श्रम बजारमा आउँछन् उनका लागि रोजगारीको सिर्जना र संसद्मा समेत आन्तरिक रोजगारी अभिवृद्धिका मुद्दामा माननीयज्यूहरूबाट बहस भएको हामी देख्न पाउँदैनौं, त्यो बहस संसद्मा हुन जरुरी छ। मात्र वैदेशिक रोजगारमा मात्र नेपालीलाई बाहिर पठाउने विषय सरकारको लागि गौरवको विषय बन्ने गरेको देखिन्छ त्यो परिपाटीको अन्त्य गर्न आन्तरिक रोजगारीको प्रवद्र्धन गर्न जरुरी छ। लोकतान्त्रिक मुलुकहरूले आफ्ना नागरिक, श्रमिकहरूलाई समेटेर अगाडि बढ्नुपर्दछ र मुलुक समृद्ध बनाउन आफूले श्रमिक र रोजगारदातालाई मध्यस्थता गर्दै अगाडि बढ्नुको विकल्प छैन भने मुलुक समृद्धशाली र विकसित बनाउन सरकार, लगानीकर्ता र श्रमिकको सहकार्यको जरुरी देखिन्छ। त्यसर्थ यी तिनको सहमति, सहकार्य र एकताको जरुरी छ र सुमधुर सम्बन्ध हुन पनि जरुरी छ। श्रमिक युनियनहरूले पनि राजनैतिक विचारभन्दा माथि उठेर प्राप्त भएका ऐन कानुनलाई टेकेर सरकारलाई दबाब दिँदै श्रमिकपक्षीय मुद्दाहरू कार्यान्वयन गराउन सकेमात्र श्रमिकलाई न्याय होला र श्रमिक दिवसको सार्थकता पनि होला अन्यथा श्रमिक दिवसको सदाझै पात्रो भने फेरिन्छ तर श्रमिकको जीवन फेरिन्न र मुलुक पनि समृद्ध र विकसित हुन सक्दैन। राई, नेपाल ट्रेड युनियन कांग्रेसका महासचिव तथा इन्टरनेसनल ट्रान्सपोर्ट वर्कस फेडेरेसन, बेलायतका विश्व कार्यसमिति सदस्य हुन्।)"
समाचारमा कमेन्ट गरेको भरमा सचिवले गरे कर्मचारीको ऐनविपरीत काज सरुवा,"धनगढी : माओवादी कार्यकर्ता जस्तै गरी फेसबुकमा स्ट्याटस हालेर चर्चामा आइरहने सुदूरपश्चिम प्रदेशको मुख्यमन्त्री तथा मन्त्रिपरिषद्को कार्यालयका कानुन सचिव लिलाधर सुवेदीले आफ्नो समाचारमा कमेन्ट गर्ने कर्मचारीको सरुवा गरेका छन् । अन्नपूर्ण पोस्टले यही वैशाख १३ गते पहिलो पृष्ठमा प्रकाशन गरेको लिलाधर सुवेदी : सचिव कि पार्टी कार्यकर्ता ? शीर्षकको समाचारमा कमेन्ट गरेका सुदूरपश्चिम प्रदेश सामाजिक विकास मन्त्रालयका शिक्षा प्रशासन समूहका निर्देशक (अधिकृत दसौँ) गणेश बहादुर सिंहको कमेन्ट गरेको तीनदिन पछि काज सरुवा गरिएको हो । अन्नपूर्ण पोस्टको फेसबुक पेजमा वैशाख १३ गते लिलाधर सुवेदी : सचिव कि पार्टी कार्यकर्ता ? शीर्षकको समाचार सेयर गरिएको थियो । त्यस समाचारमा गरिएका थुप्रै कमेन्टमध्ये नारायण गिरीले सुवेदी एक असल भीजनरी व्यक्ति भएको र अब्बल क्षमतावान भएको भन्दै कमेन्ट गरेका थिए । त्यस कमेन्टमा शिक्षा निर्देशक सिंहले हामीले भोगिरहेका छौँ हजुर भनेर कमेन्ट गरेका छन् । सिंहको कमेन्टमा कानुन सचिव सुवेदीको व्यवहार प्रदेशका कर्मचारीले भोगिरहेको संकेत गर्छ । सिंहले गरेको उक्त कमेन्टमा कानुन सचिव सुवेदीले लाइक पनि गरेका छन् । शिक्षा निर्देशक सिंहले कमेन्ट गरेको चारदिन पछि अथवा वैशाख १७ गते उनको प्रदेश लोकसेवा आयोगमा काज सरुवा गरिएको छ । मुख्यमन्त्री कमल बहादुर शाह, प्रमुख सचिव डा कमल पोखरेल भारत भ्रमणमा छन् । प्रदेशमा कार्यवाहक मुख्यमन्त्रीको जिम्मेवारी आर्थिक मामिलामन्त्री बहादुर सिंह थापालाई दिइएको छ । सुवेदीले कार्यवाहक मुख्यमन्त्री थापा स्तरीय निर्णय भन्दै काज सरुवा गरेको जनाइएको छ। प्रदेशभरिका कर्मचारीहरूको सरुवा साउनमै भइसकेको छ । प्रदेशका योजना कार्यान्वयनको समय र बजेट बन्ने बेलामा यसरी कर्मचारी चलाउनु भनेको सचिवले प्रतिशोध साँधेको देखिन्छ । प्रदेशभरिका कर्मचारीहरूको सरुवा यसअघि नै भइसक्यो, अचानक पत्र आयो, उहाँको बारेमा छापिएको समाचारमा कमेन्ट गरेपछि सायद प्रतिशाेध साध्न यस्तो गरिएको हुनुपर्छ, शिक्षा निर्देशक सिंहले भने, काज सरुवा पत्रमा कति समयका लागि हो भनेर पनि तोकिएको छैन । अर्को व्यवस्था नहुन्ज्यालसम्म लागि भनेर लेखिएको छ । सिंहलाई दिइएको सरुवा पत्रमा सुदूरपश्चिम प्रदेश निजामती सेवा ऐन २०७९ को दफा २७ अनुसार अर्को व्यवस्था नभएसम्मका लागि काज सरुवा गरिएको उल्लेख छ । तर सुदूरपश्चिम प्रदेश निजामती सेवा ऐन २०७९ को दफा २७ मा काज सरुवा तीन महिनाभन्दा बढी समय नहुने उल्लेख छ । यती मात्रै होइन सचिव सुवेदीले निजामती ऐनको अर्को दफाको बर्खिलाप हुने गरी सरुवा गरेका छन् । प्रदेश निजामती सेवा ऐनको दफा २७ को उपदफा (४) मा कुनै मन्त्रालय, सचिवालय वा आयोगको प्रदेश निजामती कर्मचारीलाई अर्को मन्त्रालय, सचिवालय वा आयोजना अन्तर्गत खटाउनुपर्ने भएमा काजमा खटिने निकायको माग र कर्मचारीको पदाधिकार रहेको निकायको सहमतिमा मुख्यमन्त्री तथा मन्त्रिपरिषद्को कार्यालयले काजमा खटाउन सक्नेछ उल्लेख छ । तर कानुन सचिव सुवेदीले प्रदेश लोकसेवा आयोगको मागपत्र र सामाजिक विकास मन्त्रालयको सहमति बिना नै सरुवा गरेका छन् । प्रदेश लोकसेवा आयोगका प्रवक्ता तथा निमित्त सचिव हिरालाल चौधरीले शिक्षा निर्देशकको काज सरुवाको माग नगरिएको बताए । काज सरुवाको पत्र आएको छ, तर हामीले मागेका होइनौँ । उपसचिवका २ पद भने खाली छन्, प्रवक्ता चौधरीले भने । सामाजिक विकास मन्त्रालयको पनि काजको सहमति नलिएको जनाएको छ ।"
भारतले लगायो पाकिस्तानबाट आयात हुने सामानमा प्रतिबन्ध,काठमाडौं : जम्मू कश्मीरको पहलगाममा भएको आतंकवादी हमलापछि भारतले पाकिस्तानबाट आयात हुने सबै सामानमा प्रतिबन्ध लगाएको छ। पाकिस्तानमा उत्पादन हुने र पाकिस्तानबाट भारत आउने सामानहरूमा प्रतिबन्ध लगाइएको छ। वाणिज्य तथा उद्योग मन्त्रालय अन्तर्गतको वैदेशिक व्यापार महानिर्देशनालयले सूचना जारी गर्दै एक प्रावधान विदेश व्यापार नीति २०२३ मा थपिएको जनाएको छ। सूचनामा अर्को आदेश नभएसम्म तत्काल लागू हुने गरी पाकिस्तानबाट आउने वा निर्यात हुने सबै सामानहरूको प्रत्यक्ष वा अप्रत्यक्ष आयातमा प्रतिबन्ध लगाइएको छ। अप्रिल २२ मा कश्मीरको पहलगाममा भएको आतंकवादी आक्रमणमा २६ जनाको मृत्यु भएको थियो। आक्रमणपछि भारत र पाकिस्तानले एकअर्का विरुद्ध धेरै कदम चालेका छन् भने दुई देशबीच तनाव कायमै छ।
लागुऔषध कारोबारमा संलग्न पाँच जना पक्राउ,"धरान : सुनसरीको धरानबाट लागुऔषध कारोबारमा संलग्न पाँच जनालाई प्रहरीले पक्राउ गरेको छ। शनिबार प्रहरीले धरान१५ बाट ठूलो परिणमको लागुऔषधसहित पाँच जना कारोबारीलाई पक्राउ गरेको हो । धनुषाको जनकपुर घर भएका २५ वर्षीय राहुल साह र उनकी श्रीमती २४ वर्षीया लक्ष्मी राईलाई लागुऔषधसहित पक्राउ गरिएको जिल्ला प्रहरी कार्यालय सुनसरीका डिएसपी योगराज खतिवडाले बताए । उनीहरुको साथबाट प्रतिबन्धित लागुऔषध ट्रामाडोल ५ हजार ५० क्याप्सुल बरामद गरिएको डिएसपी खतिवडाले बताए । त्यस्तै धरान१५ स्थित शितल मार्गबाट भोजपुरका ३० वर्षीय सुजन श्रेष्ठ, १७ वर्षीय अंगत श्रेष्ठ र १३ वर्षीय सागर राईलाई पनि लागुऔषधसहित पक्राउ गरिएको डिएसपी खतिवडाले बताए । उनीहरुको साथबाट ट्रमाडोल ४ हजार ९ सय ३५ प्याप्सुल, कोलिवान ५ हजार ६० चक्की, स्पास्पेन ९४ चक्की, डिकोलिक २० चक्की, आरोमिन्स १६ चक्की, नेट्राजीपम एकसय ९० चक्की र ब्राउन सुगर १७६० ग्राम बरामद गरिएको उनले बताए । उनीहरुको साथबाट २ लाख ५३ हजार ७ सय ९६ रुपैयाँ नगर बरामद गरिएको इलाका प्रहरी कार्यालय धरानका प्रहरी निरीक्षक दिवस कुँवरले बताए । उनले पक्राउ परेका पाँचै जनालाई इलाका प्रहरी कार्यालय धरानमा राखेर थप अनुसन्धान भइरहेको जानकारी दिए।"
"नीति तथा कार्यक्रम सही छ, ढुक्कले समर्थन गर्नुस्: अध्यक्ष ओली",काठमाडौं : प्रधानमन्त्री एवं एमालेका अध्यक्ष केपी शर्मा ओलीले ढुक्कका साथ सरकारको नीति तथा कार्यक्रमको प्रतिरक्षा गर्न पार्टीका सांसदहरूलाई निर्देशन दिएका छन्। शनिबार प्रधानमन्त्री निवास बालुवाटारमा बसेको एमाले संसदीय दलको बैठकमा ओलीले सरकारले सुशासन र सामाजिक न्यायको पक्षलाई प्राथमिकतामा राखेर नीति तथा कार्यक्रम ल्याएको भन्दै ढुक्कका साथ सदनमा प्रतिरक्षा गर्न पार्टीका सांसदहरूलाई निर्देशन दिएका हुन्। उनले विपक्षीको काम नै विरोध गर्ने भएकाले त्यस्ता कुरामा नअल्मिन समेत सुझाव दिए। ओलीले देश र जनतालाई सर्वोपरि राखेर सरकार अघि बढिरहेको बताए। विपक्षीहरूले सदनमा गलत बोल्ने गरेको भन्दै उनले गलत बोल्नेको कुरा पछिको पुस्ताले थाहा पाउने भएकाले रेकर्डमा राखिरहनु पर्ने उल्लेख गरे। विपक्षीहरूले जनतामा भ्रम पार्न खोजे तत्काल खण्डन गर्न उनले निर्देशन दिए। ओलीले सदनमा चिप्लने खालको नभइ स्पष्ट रूपमा सदनमा धारणा राख्न समेत आफ्ना सांसदहरूलाई निर्देश गरे। प्रधानमन्त्री ओलीले देशमा स्थिरता र स्थायित्व कायम राख्दै सुशासनको राम्रो प्रबन्ध गरी अर्थतन्त्रलाई तीव्र गतिमा अगाडि बढाउने सरकारले लक्ष्य लिएको स्पष्ट गरे। समाजमा वञ्चितहरूको पहुँच वृद्धि हुनुपर्छ भन्नेमा स्पष्टताका साथ सरकार अघि बढेको बताउँदै उनले राष्ट्रिय र मानवीय हितलाई केन्द्रमा राखेर छिमेक तथा अन्तर्राष्ट्रिय सम्बन्ध कायम गर्दै आएको स्मरण गरे।
खोटाङका ४ जनाले अझै नेपाली नागरिकता पाउन सकेनन्,"धरान : नेपाली नागरिकता ऐनले १६ वर्ष उमेर पूरा भएपछि प्रत्येक नेपालीले नागरिकता प्राप्त गर्ने व्यवस्था गरेको छ। १६ वर्ष उमेर पुगेका नागरिकले जन्मदर्ता तथा शैक्षिक प्रमाणपत्रका आधारमा नागरिकता पाउँछन्। तर, शंका लागेको अवस्थामा भने प्रहरीले सर्जिमिन मुचुल्का र वडा कार्यालयको सिफारिस गरेपछि जिल्ला प्रशासन कार्यालयबाट नागरिकता प्रदान गरिन्छ। तर खोटाङका चारजना नागरिक भने नागरिकता पाउन बञ्चित भएका छन्। खोटाङको दिक्तेल रुपाकोट मझुवागढी नगरपालिका१४ बुइपा खिरिका एकै घरका तीन दिदीभाइले नेपाली नागरिकता पाउन सकेका छैनन्। वडा कार्यालय बुईपाबाट वडाध्यक्ष दिनेश राईको सिफारिस लिएर जिल्ला प्रशासन कार्यालय खोटाङ पुगेका उनीहरूलाई ६ पटक धाउँदा समेत नागरिकता पाएका छैनन्। बुइपाका ५८ वर्षीय वीरबहादुर आलेका २९ वर्षीय छोरी राधा आले, २८ वर्षीय छोरा मोहन आले र २२ वर्षीय कान्छी छोरी सरस्वती आलेलाई कार्यालयले नागरिकता दिन आनाकानी गरेको छ। नेपाली नागरिकता नेपालीहरूलाई सहज रूपमा वितरण गर्ने सरकारले व्यवस्था मिलाएको भएपनि खोटाङका प्रमुख जिल्ला अधिकारी नरहरि घिमिरे र प्रशासकीय अधिकृत हिराधन राईले आफ्नो वडाका तीनजना नागरिकलाई नेपाली नागरिकता दिन अस्वीकार गरेको वडाअध्यक्ष दिनेश राईले बताए। वडाका नागरिकलाई कार्यालयबाट नेपाली नागरिकताको प्रमाणपत्रका लागि सिफारिस गर्दा समेत उनीहरूको नागरिकता पाउने अधिकारबाट बञ्चित गराइएको उनको आरोप छ। गाउँमा खेतीपाती गरेर जीविका चलाउँदै आएका वीरबहादुरका कान्छा छोरा मोहन र साहिली छोरी राधा आले रोजगारीका लागि केही समय झापा र भारतमा समेत गएका थिए। वीरबहादुर, उनकी श्रीमती तीलकुमारी जेठो छोरो राजु र माइली छोरी पूजा आलेको यस अगाडि नै जिल्ला प्रशासन कार्यालय खोटाङबाट नागरिकता जारी भइसकेको छ। वीरबहादुरका नाममा बुईपा खिरीमा भएको जग्गाको धनीपुर्जा समेत रहेको छ। दुई छोरी र कान्छा छोराको नागरिकता बनाउन ६ पटक जिल्ला प्रशासन कार्यालय धाउँदा समेत छोराछोरीलाई नागरिकता दिलाउन नसकेको वीरबहादुरको गुनासो छ। उनले खोटाङका सीडीओ घिमिरे र प्रशासकीय अधिकृत राईले दोस्रो दर्जाको नागरिक जस्तो व्यवहार गरेको बताए। उनले आफ्ना छोराछोरीलाई नागरिकता दिलाई दिन माग गरे। जिल्लाको ऐसेलुखर्क गाऊँपालिका४ जलेस्वरीका ६७ वर्षीय गिता खत्रीलाई पनि जिल्ला प्रशासन कार्यालयले नागरिकता दिन अस्वीकार गरेको थियो। नागरिकता प्राप्तिका लागि १० दिनदेखि जिल्ला प्रशासन कार्यालयमा दैनिक धाइरहेकी उनका पति मोहन खत्रीको निधन भइसकेको छ। छोरा पदम खत्रीले भने जिल्ला प्रशासन कार्यालय खोटाङबाटै नागरिकता लिइसकेका छन्। आमालाई नागरिकता नदिएका कारण सामाजिक सुरक्षा भत्ताको सुविधा समेत नपाएको छोरा पदमको गुनासो छ। नेपाल वार एसोसिएसन खोटाङका सचिव अधिवक्ता ओपप्रकास घिमिरेले नेपाली नागरिकले सहज रूपमा नागरिकता ऐन बमोजिम पाउनुपर्ने नेपाली नागरिकता खोटाङका सीडीओ र अन्य कर्मचारीको लापरबाहीका कारण सर्वसाधारणले सहज रूपमा प्राप्ति गर्न नसकेको बताए। उनले जिल्ला प्रशासन कार्यालय खोटाङले सहज रूपमा नागरिकता नदिएका कारण नागरिकहरू नागरिकता प्राप्तिका लागि उच्च अदालत ओखलढुङ्गामा न्याय माग्न बाध्य भएको उनको भनाइ छ। अदालतले नागरिकता दिन दिएको आदेश पनि खोटाङका सीडीओ र कर्मचारीले पालना नगरेका कारण असहाय गरिब, जनताले अनावश्यक दुःख पाउनु परेको अधिवक्ता घिमिरेको भनाइ छ। बाबु आमाको नाम नखुलेका दिक्तेल रुपाकोट मझुवागडी३ बाम्राङका ३६ वर्षीय इन्द्रबहादुर थापालाई पनि जिल्ला प्रशासन कार्यालय खोटाङले नागरिकता दिन अस्वीकार गरेपछि उनी उच्च अदालत ओखलढुंगामा धाउन बाध्य थिए। अदालतले थापालाई नागरिकता दिन आदेश दिएपछि मात्र जिल्ला प्रशासन कार्यालयले उनलाई नागरिकता दिएको पनि अधिवक्ता घिमिरेले बताएका छन्। नेपाली कांग्रेस खोटाङका सभापति विष्णुकुमार राईले सीडीओ लगायतका कर्मचारीहरूबाट जनतालाई प्रदान गर्ने नागरिकता, राहदानी लगायतका सेवामा अनावश्यक दुःख दिएर सुविधाबाट वञ्चित गराइएको बताए। उनले नियतबस जनताको काम नगर्ने कर्मचारीलाई छानबिन गरी कारबाहीको दाहेरामा ल्याउन सरकारसँग माग गरेका छन्। खोटाङका प्रमुख जिल्ला अधिकारी नरहरि घिमिरेले आले परिवार गीता खत्रीको नागरिकताको विषय आफू आउनु भन्दा अगाडिको भएको बताए। उनले उनीहरूलाई नागरिकता दिलाउनका लागि सरकारी वकिलसँग कानुनी राय लिने काम भइरहेको बताए।"
पाकिस्तानको दाबी अब्दाली क्षेप्यास्त्रको सफलतापूर्वक परीक्षण,"काठमाडौं : पाकिस्तानले अब्दाली हतियार प्रणालीको सफल परीक्षण गरेको दाबी गरेको छ। जमिनबाट जमिनमा प्रहार गर्ने यो क्षेप्यास्त्रले ४५० किलोमिटरसम्मको लक्ष्यलाई निशाना बनाउन सक्छ। बीबीसी उर्दूका अनुसार पाकिस्तानी सेनाको जनसम्पर्क विभागले जारी गरेको विज्ञप्तिमा क्षेप्यास्त्र प्रहार गर्नुको उद्देश्य सैनिकहरूको तयारी सुनिश्चित गर्नु रहेको छ। पाकिस्तानका राष्ट्रपति आसिफ अली जर्दारी, प्रधानमन्त्री शाहबाज शरीफ र सेना प्रमुखहरूले सहभागी सैनिक, वैज्ञानिक र इन्जिनियरहरूलाई बधाई दिएका छन्। जम्मू कश्मीरको पहलगाममा भएको आतंकवादी हमलापछि भारत र पाकिस्तानबीच तनाव चरम सीमामा पुगेको छ। दुवै देशका राजनीतिक नेतृत्वले एकअर्कालाई कडा चेतावनी दिइरहेका छन्।"
झापा र चितवनमा पेट्रोलियम पाइपलाइन विस्तार,"भारतको इन्डियन आयल कर्पोरेसन (आईओसी)ले नेपालमा बनाउने लागेको दुई पेट्रोलियम पाइपलाइन र एउटा ग्रिनफिल्ड टर्मिनल निर्माण प्रक्रिया अघि बढिसकेको छ। नेपालमा पेट्रोलियम पदार्थको आपूर्ति सहज गर्न भारतको सिलुगढीदेखि झापाको चारआलीसम्म र बाराको अमलेखगन्जदेखि चितवनको लोथरसम्म दुईवटा पेट्रोलियम पाइपलाइन र झापामा ग्रिनफिल्ड टर्मिनल (भण्डारण स्थल) बनाउन विस्तृत परियोजना प्रतिवेदन (डीपीआर), वातावरणीय प्रभाव मूल्यांकन (ईआईए), साइट क्लियर लगायतको प्रक्रिया अगाडि बढिसकेको नेपाल आयल निगम, आपूर्ति तथा वितरण विभागका उपनिर्देशक तथा प्रवक्ता मनोजकुमार ठाकुरले जानकारी दिए। प्रवक्ता ठाकुरले भने, अबको प्रक्रिया भनेको टेन्डर हो, त्यसपछि काम सुरु हुन्छ, त्यसका लागि आईओसीले ६ महिनाको समय मागेको छ। झापामा ग्रिनफिल्ड टर्मिनल निर्माण स्थलको जग्गा फिलिङ, बाउन्डरी वाल लगायतको काम गरेर आईओसीलाई दिने भनेका छौं। त्यो काम पनि अगाडि बढेको छ। एक महिनाभित्र त्यसको टेन्डर निकाल्ने तयारीमा छौं, प्रवक्ता ठाकुर भने। पाइपलाइन बिच्छाउने ठाउँमा माटो परीक्षणको काम पनि सकिसकेको छ। टर्मिनल निर्माण स्थलमा माटो परीक्षणको काम भइरहेको उनले बताए। चितवनमा पाइपलाइनको रुट सर्वे र माटो परीक्षणको काम सम्पन्न भइसकेको छ। आईओसीले गर्ने जिओटेक सर्वे हुन चाहिँ बाँकी छ। त्यहाँ केही जग्गा अधिग्रहण गर्नुपर्ने भएकाले जिल्ला प्रशासन कार्यालय चितवनले वैशाख १० गते सूचनासमेत निकालिसकेको प्रवक्ता ठाकुरले बताए। डिटेल डिजाइनको कामचाहिँ आईओसीले ६ महिना समय लाग्ने बताएको छ। मे महिनाको अन्तिममा आईओसी र निगम दुवै पदाधिकारीको उपस्थितिमा सञ्चालन समितिको बैठक बस्ने बताउँदै उनले भने, त्यो बैठकमा झापा र चितवनमा अहिलेसम्म भइरहेको कामको प्रगति र त्यसपछि के गर्ने बारेमा बृहत् छलफल हुनेछ। सिलुगढीझापा पेट्रोलियम पाइपलाइन परियोजनाका प्रमुख सुरेन्द्र महतोका अनुसार चालु आर्थिक वर्ष ०८१८२ बाट झापामा परियोजनाको काम सुरु भएको हो। काँकडभिट्टाको मेची पुलदेखि चारआलीसम्मको पाइपलाइन विस्तारका लागि वातावरणीय प्रभाव मूल्यांकन (ईआईए) बारेमा मेचीनगर नगरपालिकासँग बैठक बसी पहिलो चरणको काम भइसक्यो। परियोजना प्रमुख महतोले भने, अहिले एसियन हाइवे निर्माणको काम चलिरहेको छ, पहिला रुट सर्वे गर्दा सडकमा त्यति धेरै कल्भर्ट र पुलहरू थिएन्, अहिले ठाउँ ठाउँमा कल्भर्ट र पुलहरू बनिरहेकोले पाइपलाइन विस्तारमा केही समस्या आइपरेको छ। सडकको छेउै छेउबाट पाइपलाइन ल्याउने रुट बनाइएको छ। ती समस्या समाधानका लागि आइओसीबाट पनि प्राविधिक टोली झापामा आइपुगेको र सडक विभागसँग सहकार्यमा पुन: सर्वेको काम गरिरहेको प्रमुख महतोले बताए। एसियन हाइवेमा कल्भर्ट र पुलहरूको समस्या नआएको भए झापाको हकमा अहिलेसम्म आइओसी टेन्डर प्रक्रियामा गइसक्थ्यो। पुन: रुट सर्वेक्षणको काम गर्नु परेकाले पाइपलाइन विस्तारमा ढिला हुन पुगेको उनको भनाइ छ। सिलगुढीझापा पाइपलाइन विस्तार करिब ५० किलोमिटर हुनेछ। भारतीय भूभाग (सिलगुढीदेखि पानीटंकीसम्म) मा ३५ किलोमिटर र नेपाली भूभाग (काँकडभिट्टादेखि चारआलीसम्म) मा १४ दशमलव ६ किलोमिटर रहेको उनले बताए। पाइपलाइन बनेपछि देशको ठूलो ढुवानी खर्च जोगिन्छ, उनले भने, चारआलीको भण्डारण स्थलमा ५ वटा डिपो बनेपछि कोशी प्रदेशका १४ जिल्लामै इन्धन आपूर्तिमा सहज हुन्छ। सरकारले २०७४ सालमै सिलुगढीझापा पाइपलाइन परियोजना अघि सोको थियो। निगमले भण्डारण स्थल निर्माणका लागि विसं २०७४ मै मेचीनगर नगरपालिका १३ मा स्थानीय व्यक्तिहरूबाट २३ बिघा ३ कट्ठा १३ धुर जग्गा खरिद गरेको थियो। पूर्वप्रधानमन्त्री पुष्पकमल दाहाल (प्रचण्ड) र भारतीय प्रधानमन्त्री नरेन्द्र मोदीको उपस्थितिमा नेपालको तर्फबाट उद्योग वाणिज्य तथा आपूर्तिमन्त्री रमेश रिजाल र भारतका पेट्रोलियम एवं ग्यास मन्त्री हर्दिपसिंह पुरीले २०८० जेठमा दुई पाइपलाइनको सम्झौता पत्रमा हस्ताक्षर गरेका थिए। सम्झौता पत्रमा दुई पाइपलाइन र एउटा टर्मिनल इन्डियन आयल कर्पोरेसनको लगानी र प्राविधिक सहयोग बन्ने उल्लेख छ। कुल २६ अर्ब ९३ करोड रुपैयाँका दुई पाइपलाइन र दुई टर्मिनलमा भारतले करिब १७ अर्ब रुपैयाँ लगानी गर्नेछ।"
"अष्ट्रेलियाको चुनाव : प्रधानमन्त्रीले गरे लोकतन्त्रको प्रशंसा, विपक्षी नेताले भने सरकार असफल","काठमाडौं : अष्ट्रेलियाका वर्तमान प्रधानमन्त्री एन्थोनी अल्बानीजले आफ्नो लेबर पार्टीको चुनावी अभियानका टोलीलाई धन्यवाद दिएका छन्। सिड्नी मर्निङ हेराल्डका अनुसार उनले अष्ट्रेलियाको मतदान प्रणालीको प्रशंसा गरे। उनले भने, हामी एउटा जीवन्त लोकतन्त्रमा बस्छौँ । सबैलाई आफ्नो विचार व्यक्त गर्ने अधिकार र सबैको एक मत, एक मूल्य छ। उनले लोकतन्त्रलाई हल्का रूपमा नलिन पनि आग्रह गरे। यसैबीच, प्रधानमन्त्री पदका अर्का उम्मेदवार कन्जरभेटिभ लिबरलनेशनल गठबन्धनका नेता पिटर डटनले मतदान पछि भने, मलाई विश्वास छ कि मानिसहरूले यस सरकारको असफलता बुझेका छन्। उनले धेरैले मानिसले संघर्ष गरिरहेका भन्दै देशले अझै तीन वर्षसम्म लेबर सरकार सहन नसक्ने बताए। पिटर डटनले गठबन्धनसँग अर्थतन्त्र ठीक गर्न र मानिसलाई तुरुन्तै मद्दत गर्न सकारात्मक योजना रहेको बताए।"
लन्डनमा हराएका नेपाली विद्यार्थी मृत फेला,"लन्डन : केही दिनअघि लन्डनबाट हराएका नेपाली विद्यार्थी सुशान ओलीको शव फेला परेको परेको छ। गत अप्रिल २३ तारिखदेखि लन्डनबाट सम्पर्कविहीन सुशानको शव अप्रिल २८ मा लन्डन थेम्स नदीमा फेला परेको बेलायती प्रहरीलाई उदृत गर्दै लन्डनको नेपाली दूतावासले पुष्टि गरेको छ। यसअघि सुशान सम्पर्कविहीन भएकै दिन उनको मोबाइल, पासपोर्ट, पर्स सहितका सामग्री लन्डन सदर्कस्थित थेम्स नदीको पुलमा भेटिएका थिए। त्यसपछि प्रहरीले थेम्स नदी आसपासमै केन्द्रित भएर उनको खोजीलाई अघि बढाएको थियो। प्रहरीको खोजीका क्रममा गत अप्रिल २८ का दिन थेम्स नदीमा सुशानसँग मिल्दोजुल्दो युवकको शव भेटिएको थियो। उक्त शव सुशानको हुन सक्ने आशंका गरे पनि प्रहरीले पुष्टि भने गरेको थिएन। लन्डनको नेपाली दूतावासको सहयोगमा नेपालबाट फिंगरप्रिन्ट मगाएर अनुसन्धान गर्दा भने उक्त शव सुशानकै रहेको निष्कर्षमा बेलायती प्रहरी पुगेको हो। दूतावासका प्रवक्ता विपिन दुवाडीका अनुसार प्रहरीले प्रारम्भिक अनुसन्धानका क्रममा सुशानको मृत्युका पछि अरू कसैको संलग्नताको आशंका नगरिएको जानकारी दिएको छ। रुकुम पश्चिमको मुसिकोट घर भएका सुशान यहाँको कोभेन्ट्री युनिभर्सिटीमा अध्ययनका लागि करिब एक वर्षअघि मात्रै बेलायत आएका थिए। लन्डन दूतावासले सुशानको शवलाई नेपाल पठाउने विषयमा उनको परिवारसँग सल्लाह गरी उनीहरूको सल्लाहमा प्रक्रिया अघि बढाइने जानकारी दिएको छ। बेलायतमै रहेका सुशानका केही साथी भाइ र आफन्तले भने उनको शव नेपाल पठाउन आवश्यक रकम जम्मा गर्ने उद्देश्यले सहयोग संकलन अभियान सुरु गरिसकेका छन्।"
भ्रष्टाचारको छानबिनमा सरकार गम्भीर हुनुपर्छ : शेखर कोइराला,"नवलपुर : नेपाली कांग्रेसका नेता डा शेखर कोइरालाले वर्तमान सरकार असफल भएको टिप्पणी गरेका छन्। नेपाल प्रेस युनियन नवलपुरले शनिबार कावासोतीमा आयोजना गरेको पत्रकार सम्मेलनमा बोल्दै उनले सरकारले केही काम गर्न नसकेको उनले आरोप लगाएका हुन्। नेता कोइरालाले भने,वर्तमान सरकार जनताको भावना अनुसार अघि बढ्न सकेन। सरकार सत्ता जोगाउनेमा अल्झिएको छ। प्रतिबद्धता अनुरूप अघि बढेन। सरकारले जनतालाई सुशासन, भ्रष्टाचार नियन्त्रण र प्रभावकारी सेवा प्रवाह दिने वाचा गरेपनि अहिले सबै बिर्सिएको उनले बताए। नेता कोइरालाले सरकार भ्रष्टाचार नियन्त्रणमा पूर्णरूपमा असफल भएको भन्दै नौ महिनामा जनताले कुनै परिवर्तनको अनुभूति गर्न नसकेको टिप्पणी गरे। सरकारले भ्रष्टाचार गर्नेहरूलाई कारबाही गर्नुको सट्टा संरक्षण गरेको उनले आरोप लगाए। नेता कोइरालाले सबैखाले भ्रष्टाचारको छानबिनमा सरकार गम्भीर हुनुपर्नेमा जोड दिए।"
पहुँचमा खानेपानी,"विकट भौगोलिक बनावट, सीमित स्रोतसाधन र जलवायु परिवर्तनबाट सिर्जित प्रतिकूलताका बाबजुद पनि नेपालमा खानेपानी क्षेत्रमा नीतिगत, संस्थागत र खानेपानी संरचना निर्माणमा जे जति उपलब्धि भएका छन्, ती सराहनीय छन्। संयुक्त राष्ट्रसंघले सन् २०१० मा सुरक्षित खानेपानी तथा सरसफाइको पहुँचलाई आधारभूत मानव अधिकारको रूपमा घोषणा गरेको छ। नेपालले पनि खानेपानी तथा सरसफाइलाई उच्च प्राथमिकतामा राखेको छ। यससँगै सुरक्षित र भरपर्दो खानेपानी सुविधा तथा आधारभूत सरसफाइको प्रत्याभूति गर्दै विभिन्न नीतिगत, संस्थागत व्यवस्था एवं कार्यक्रम र योजनाहरूको तर्जुमा एवं कार्यान्वयन गर्दै आएको छ। नेपालको संविधान २०७२ को धारा ३५(४) ले प्रत्येक नागरिकको स्वच्छ खानेपानी तथा सरसफाइमा पहुँच हुने कुरालाई मौलिक हकको रूपमा स्थापित गरेको छ। यसैगरी संविधानको धारा ३०(१) मा प्रत्येक नागरिकलाई स्वच्छ र स्वस्थ्य वातावरणमा बाँच्न पाउने कुरालाई पनि मौलिक हकको रूपमा प्रत्याभूत गरेको छ। पन्ध्रौं र सोह्रौं पञ्चवर्षीय योजना, खानेपानी, सरसफाइ तथा स्वच्छता नीति २०८० र नेपाल सरकारका क्षेत्रगत नीति तथा कार्यक्रममा समावेश विषयहरू राष्ट्रिय प्रतिबद्धताहरू हुन् भने दिगो विकास लक्ष्य र पेरिस सम्झौता कार्यान्वयनका लागि नेपालले गरेको प्रतिबद्धताहरू अन्तर्राष्ट्रिय प्रतिबद्धताहरू हुन्। दिगो विकास लक्ष्यअन्तर्गत सन् २०३० सम्म हासिल गर्नुपर्ने भनी तोकिएको १७ वटा लक्ष्यहरूमध्ये लक्ष्य नम्बर ६ मा सबैका लागि खानेपानी तथा सरसफाइको उपलब्धता र दिगो व्यवस्थापन सुनिश्चित गर्ने लक्ष्य रहेको छ। लक्ष्य नम्बर ६ भित्र पनि ६ वटा टार्गेट छन्। तीमध्ये टार्गेट नम्बर ६(२) ले सरसफाइलाई समेटेको छ भने बाँकीले खानेपानी क्षेत्रलाई। यी लक्ष्यअन्तर्गत ९९ प्रतिशत जनसंख्यालाई आधारभूत खानेपानी सेवा उपलब्ध गराउने, ९० प्रतिशत जनसंख्यालाई सुरक्षित र गुणस्तरीय खानेपानी सेवा उपलब्ध गराउने र ९० प्रतिशत जनसंख्यालाई पाइपबाट वितरित खानेपाने सुविधा उपलब्ध गराउने लक्ष्य रहेको छ। एक घर, एक धारा नीतिअन्तर्गत सबैलाई सुरक्षित, सर्वसुलभ र दिगो खानेपानी सेवा उपलब्ध गराउने नेपाल सरकारको नीति छ। आधारभूत खानेपानीतर्फ ९५ प्रतिशत जनसंख्यालाई सुविधा उपलब्ध गराई सकिएको छ। पाइपबाट वितरित गुणस्तरीय खानेपानी सुविधा भने हालसम्म ३३३४ प्रतिशतलाई उपलब्ध गराउन सकिएको छ। सन् २०३० सम्म ९० प्रतिशत जनसंख्यालाई यो सुविधा उपलब्ध गराउन अझै धेरै मेहनत र लगानी गर्नुपर्ने देखिन्छ। नेपाललाई सन् २०११ मै खुल्ला दिसामुक्त क्षेत्र घोषणा गरिसकिएकोमा हालसम्म ८२ प्रतिशत जनसंख्याले शौचालय प्रयोग गरेको तथ्यांक छ। फोहोरपानी प्रशोधनतर्फको लक्ष्य भने चुनौतीपूर्ण छ। सन् २०२० सम्म ५० प्रतिशत फोहोरपानी प्रशोधन गर्ने लक्ष्य रहेकोमा हालसम्म उपलब्धि भने २६ प्रतिशतमात्र छ। मात्र १२ प्रतिशत जनसंख्यालाई फोहोरपानी व्यवस्थापनका लागि ढलको सुविधा छ भने ८८ प्रतिशत जनसंख्या अन्साइट स्यानिटेसनमा निर्भर छन्। खानेपानी र सरसफाइका क्षेत्रमा हासिल भएका उपलब्धि र चुनौतीहरूको बारेमा समीक्षा गर्दा शासकीय सुधार, संस्थागत व्यवस्था, सुरक्षित खानपानी, सुरक्षित सरसफाइ एवं स्वच्छता, क्षेत्रगत वित्तीय व्यवस्थापन, लैंगिक समानता तथा समावेशीकरण, जलवायु परिवर्तन अनुकूलन एवं प्रकोप प्रतिरोधी संरचना तथा क्षेत्रगत योजना अनुगमन र मूल्यांकन गरी ७ वटा विषयगत क्षेत्रमा चर्चा गर्नु सान्दर्भिक हुन्छ। क शासकीय सुधारतर्फ नेपालको संविधान, २०७२ ले खानेपानी तथा सरसफाइलाई मौलिक हकको रूपमा स्थापित गरेको छ। शतप्रतिशत जनसंख्यालाई भरपर्दो, सुरक्षित, सर्वसुलभ र गुणस्तरीय खानेपानी र सरसफाइको सुविधा सुनिश्चित गर्ने उद्देश्यसहित नेपाल सरकारले वाटर सप्लाई स्यानिटेसन एन्ड हाइजिन सेक्टर डिभलपमेन्ट प्लान (एसडीपी,२०१६२०३०) लागू गरेको थियो। हाल यसलाई परिमार्जन गरी २० वर्षको अवधि (२०२४२०४३) मा खानेपानी तथा सरसफाइको क्षेत्रमा नेपालले गर्नुपर्ने कामहरू समेटेर नयाँ वास सेक्टर डेभलपमेन्ट प्लान तयार भएको छ। ख संस्थागत पक्ष खानेपानी मन्त्रालय यो क्षेत्रको नेतृत्व गर्ने संघीय निकायको रूपमा रहेको छ। यो मन्त्रालयले खानेपानी तथा सरसफाइ क्षेत्रको नीतिरणनीति तय गर्ने, योजना तर्जुमा गर्ने, बजेट व्यवस्थापन गर्ने, नियमन, अनुगमन र सहजीकरण गर्ने केन्द्रीय जिम्मेवारी बहन गर्दछ। मन्त्रालयअन्तर्गत खानेपानी तथा ढल व्यवस्थापन विभागले मन्त्रालयद्वारा निर्देशित नीति, रणनीति, कार्यक्रम र योजनाहरूको कार्यान्वयन गर्दछ। विभागअन्तर्गत देशका विभिन्न जिल्लामा आयोजना कार्यान्वयन इकाइहरू छन्। नेपालमा खानेपानी तथा सरसफाइको सेवा उपलब्ध गराउन चार वटा मोडल सञ्चालनमा छन्। खानेपानी संस्थान, खानेपानी बोर्ड, खानेपानी तथा सरसफाइ उपभोक्ता समिति र स्थानीय निकायबाट खानेपानी सेवा उपलब्ध गराइन्छ। गक्षेत्रगत वित्तीय व्यस्थापन खानेपानी तथा सरसफाइ क्षेत्रलाई राज्यले उचित प्राथमिकतामा राखे पनि विगत केही वर्षयता केन्द्रीय स्रोतमा परेको चापका कारण खानेपानी मन्त्रालयले पर्याप्त बजेट प्राप्त गर्न सकिरहेको छैन। तीव्र सहरीकरण र आन्तरिक बसाइँसराइको कारण काठमाडौं उपत्यकालगायत ठूला सहरहरूमा खानेपानी संरचनाहरू पर्याप्त छैनन्। मेलम्चीलगायत केही परियोजनाहरू विदेशी सहायताबाट सञ्चालन भइरहेता पनि सन् २०२६ मा नेपाल विकासोन्मुख मुलुकमा स्तरोन्नति भएपछि त्यो अनुदान सहयोग घट्ने निश्चित छ। घलैंगिक समानता एवं समावेशीकरण खानेपानी र सरसफाइको क्षेत्रमा सबैभन्दा बढी प्रभावित महिला र बालबालिकाहरू हुन्। खानेपानी ओसार्ने काममा उनीहरूको धेरै समय खर्च हुन्छ। उपयुक्त शौचालयको अभावमा तराईमा महिला र छाउपडी प्रथाका कारण केही प्रदेशहरूमा महिलाको सरसफाइको पहुँच सन्तोषजनक छैन। कोशी प्रदेशमा सरसफाइको पहुँच ८२६ प्रतिशत र मधेसमा ७२ प्रतिशत मात्र रहेको छ। यसरी हेर्दा प्रदेशहरूमा सरसफाइको उपलब्धतामा असमानता देखिन्छ। यो असमानताको अन्त्यका लागि राज्यको स्रोतसाधन र प्राथमिकतालाई पछाडि परेको वर्ग र क्षेत्रमा बढी केन्द्रित गर्न जरुरी छ। ङ जलवायु परिवर्तन अनुकूलन र प्रकोप प्रतिरोधी संरचना खानेपानी क्षेत्र जलवायु परिवर्तनबाट सबैभन्दा धेरै प्रभावित क्षेत्र हो। पहाड र उपत्यकामा पानीका मुहान सुक्दै गएका छन्। हिमालमा हिउँ जम्न धेरै कम भइसकेको छ। बाक्लो हिउँ नपरेका कारण हिउँ पग्लेर जमिनमा पानी सोसिन पाउँदैन। फलत : पानीका मुहान सुक्दै गएका छन्। तराईमा पानीको सतह तलतल सर्दैछ। खानेपानी क्षेत्रमा अबका दिनमा जलवायु अनुकूलन र प्रकोप प्रतिरोधी संरचना निर्माणमा उचित प्रविधि र बजेटको व्यवस्था गर्नुपर्छ। ६उपसंहार विकट भौगोलिक बनावट, सीमित स्रोतसाधन र जलवायु परिवर्तनबाट सिर्जित प्रतिकूलताका बाबजुद पनि नेपालमा खानेपानी क्षेत्रमा नीतिगत, संस्थागत र खानेपानी संरचना निर्माणमा जे जति उपलब्धि भएका छन्, त्यो सराह्रनीय छन्। खानेपानीको गुणस्तर सुधार, सेवा पहुँचमा समानता, स्रोतको संरक्षण र वित्तीय तथा प्राविधिक सुदृढीकरण थप जरुरी छ। सही रणनीति र लगानी भएमा नेपालले सन् २०३० सम्म दिगो विकास लक्ष्य ६ पूरा गर्न सक्छ। (गेलाल, पूर्वसचिव हुन्।)"
इतिहासलाई पछाडि फर्काउन खोज्ने प्रतिगामीलाई गतिलो जवाफ दिन्छौँ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले इतिहासलाई पछाडि फर्काउन खोज्ने प्रतिगामीहरूलाई गतिलो जवाफ दिने बताएका छन्। शनिबार काठमाडौंमा तामाङ राष्ट्रिय मुक्ति मोर्चा, नेपालको प्रथम बागमती प्रदेश अधिवेशन उद्घाटन गर्दै प्रचण्डले यथास्थितिवादी र प्रतिगामीहरूले इतिहासलाई पछाडि फर्काउने र प्राप्त उपलब्धिहरूलाई खोस्ने दुस्साहस गरेको बताएका हुन्। अहिले सडक र सदनबाट माओवादीले खबरदारी गरिरहेकाले आवश्यक परे ठुलो आन्दोलन समेत गर्ने उनले बताए। प्रचण्डले समग्रमा सवैतर्फ माओवादीको गतिशीलता बढेको र जनताको विश्वास पनि बढ्दै गएकाले आफ्नै खुट्टामा आगामी चुनाव लड्ने आधार तयार हुँदै गएको धारणा राखे। उनले २०८४ को निर्वाचनमा माओवादी पहिलो पार्टी भएर समाजवादको आधार पारेरै छाड्ने उद्घोष गरे।"
एमालेको संसदीय दलको बैठक जारी,"काठमाडौं : नेकपा एमालेको संसदीय दलको बैठक जारी रहेको छ। अहिले एमाले अध्यक्ष एवम् संसदीय दलका नेता केपी शर्मा ओलीले सम्बोधन गरिरहेका छन्। नेपाली कांग्रेस संसदीय दलको बैठक पनि सोही समयमा नयाँ बानेश्वरस्थित संसद भवनको ल्होत्से हलमा बस्ने भएकाले एमालेले बालुवाटारमा बैठक बोलाएको जनाएको छ। मुख्य सचेतक महेश बर्तौलाका अनुसार बैठकमा सरकारले शुक्रबार संसदमा पेश गरेको नीति तथा कार्यक्रमको समीक्षा, संसद्मा एमालेका सांसदको भूमिका र समसामयिक राजनीतिक विषयमा छलफल हुनेछ। बैठकमा प्रधानमन्त्रीसमेत रहेका ओलीले सांसदहरूलाई आवश्यक निर्देशन दिँदैछन्।"
नेपाललाई ३९ पदक,"काठमाडौंं : हालै भारतको नयाँदिल्लीस्थित इन्दिरा गान्धी रंगशालामा सम्पन्न तीनदिने दोस्रो एसियन योगासना स्पोर्ट च्याम्पियनसिपमा नेपालले कुल ३९ पदकमध्ये २७ रजत र १२ कांस्य पदक हासिल गर्न सफल भएको छ । २१ देशको सहभागिता रहेको यस च्याम्पियनसिपमा कुल ८७ पदकसहित भारत पहिलो स्थानमा आएको छ । सो कार्यक्रम गत अप्रिल २५ मा सुरु भई २७ मा सम्पन्न भएको थियो । नेपालको तर्फबाट २४ खेलाडीले भाग लिएको उक्त प्रतियोगितामा विभिन्न योगासनको १२ विधिमा उत्कृष्ट खेल प्रदर्शन गरेका थिए । नेपाल योग खेलकुद संघका अध्यक्ष डा सूर्यबहादुर कार्की, महासचिव चूडामणि खरेल तथा कोच डाआनन्द गैरेको नेतृत्वमा गएको नेपाली खेलाडीको टोलीमा विभिन्न उमेरसमूहका १० देखि ४५ वर्ष उमेरसमूहको खेलाडीले भाग लिएका थिए । जसमा कृतिका केसी, बुद्ध गुरुङ, चाँदनी परियारलगायतका खेलाडीले रजन तथा कांस्य पदक हात पारेका थिए । प्रतियोगितामा नेपाली टोलीको व्यवस्थापन परशुराम आचार्य र चन्द्र सापकोटाले गरेका थिए । त्यसैगरी, नेपालबाट डासंग्राम पुरी, केदारनाथ बस्ताकोटी र पुष्करराज पन्तले अन्तर्राष्ट्रिय निर्णायकका रूपमा उक्त प्रतियोगितामा सहभागिता जनाएका थिए । प्रतियोगितामा आफ्ना नानीहरूसँगै जाने अभिभावकमध्येका उमेश केसीले यस्ता प्रतियोगिताले सहभागी खेलाडीको हौसला बढाउनुका साथै योगलाई खेलका रूपमा विकास गर्न सहयोग पुग्ने बताए । प्रतियोगितामा नेपालले ३९ पदक जित्नु भनेको पनि आफैंमा निकै गर्वको विषय भएको उनले जनाए । दोस्रो एसियन योगासन स्पोर्ट च्याम्पियनसिपमा नेपालसहित भारत, जापान, मंगोलिया, ओमन, उज्बेकिस्तान, श्रीलंका, थाइल्यान्ड, काजकीस्तान, भुटान, हङकङ, बहराइन, मलेसिया, यूएई, बंगलादेश, इरान, दक्षिण कोरिया, चीन, सिंगापुर, भियतनाम र ताइवानको सहभागिता रह्यो । प्रतियोगितामा सहभागिता जनाउने नेपाली खेलाडीहरूमा जय चौधरी, सुशान्त गजुरेल, रिदम लामिछाने, कैवल्य पन्त, सत्यनारायण साह, विवेक यादव, प्रज्ञा गौतम, श्वेच्छा थापा, सुहारिका कार्की, रुविशा डोटेल, संरचना पुरी, समना नेपाली, बिनिशा पण्डित, सोनम वाङ्बो तामाङ, अदीति अधिकारी, अबि चौधरी, सुमन्ता तामाङ, विशिका ढकाल, नीलकमल रोय, राजेन्द्र रिमाल, अञ्जु श्रेष्ठ, रविना बकी छन् ।"
कांग्रेस संसदीय दलको बैठक बस्दै,"काठमाडौं : सत्तारुढ दल नेपाली कांग्रेसले संसदीय दलको बैठक बोलाएको छ । कांग्रेस सभापति शेरबहादुर देउवाले आज दिउँसो १ बजे संसद भवन नयाँ बानेश्वरको ल्होत्से हलमा संसदीय दलको बैठक बोलाएका हुन्। बैठकमा सरकारले शुक्रबार संसदमा पेश गरेको नीति तथा कार्यक्रमको समीक्षा, सरकारका कामको समीक्षा, विचाराधीन विधेयक, संसद्मा कांग्रेसको रणनीति, आगामी बजेट र समसामयिक राजनीतिक विषयमा छलफल हुने संसदीय दलको कार्यालयले जनाएको छ। बैठकमा संसदीय दलका नेता देउवाले सांसदहरुलाई निर्देशन दिनेछन्।"
प्रेस तथा अभिव्यक्ति स्वतन्त्रता लोकतन्त्रको आधारस्तम्भ : राष्ट्रपति,"काठमाडौं : राष्ट्रपति रामचन्द्र पौडेलले प्रेस तथा अभिव्यक्ति स्वतन्त्रता लोकतन्त्रको आधारस्तम्भ भएको बताएका छन्। विश्व प्रेस स्वतन्त्रता दिवस (मे ३), २०२५ को शुभकामना दिँदै उनले स्वतन्त्र र निष्पक्ष पत्रकारिताका लागि लोकतन्त्र अनिवार्य सर्त भएको उल्लेख गरेका हुन्। समाजमा फैलने अफवाहले दिग्भ्रमित गर्ने भएकाले सही विचार निर्माण गर्न प्रेसले सत्यको अन्वेषण गर्नुपर्ने बताए। निरङ्कुश शासनको अन्त्य र सङ्घीय लोकतान्त्रिक गणतन्त्र स्थापनामा नेपाली प्रेस जगत्ले महत्त्वपूर्ण भूमिका निर्वाह गरेको तथ्य हामी सबैलाई विदितै छ। स्वतन्त्र र निष्पक्ष पत्रकारिताका लागि लोकतन्त्र अनिवार्य सर्त हो। प्रेस तथा अभिव्यक्ति स्वतन्त्रता लोकतन्त्रको आधारस्तम्भ हो। त्यही भएर नेपाली प्रेसले लोकतन्त्रका लागि भएका आन्दोलनहरूमा धेरै ठूलो योगदान गरेको छ। उनले भने, समाजमा विभिन्न कालखण्डहरूमा अनेक खालका अफवाहहरू फैलन सक्छन्। यस्ता अफवाहले नागरिकहरूलाई दिग्भ्रमित गर्ने र सही विचार निर्माण गर्नमा समस्या नहुने गरी स्वतन्त्र पत्रकारिताले सत्यको अन्वेषण र तथ्यको सम्प्रेषण गरी समाजमा सही र सत्य कुरा स्थापित गर्न अझ बढी मिहिनेत गर्नुपर्दछ भन्ने पनि म ठान्दछु। प्रेस स्वतन्त्रता प्रेसको मात्र नभएर नागरिकहरूको सुसूचित हुन पाउने संवैधानिक हक कार्यान्वयन गर्न पनि उत्तिकै अनिवार्य हुने उनको भनाई छ। उनले शासन प्रणालीलाई पारदर्शी र उत्तरदायी बनाउन प्रेसको भूमिका महत्वपूर्ण हुने बताए। उनले भने, प्रेस जति तटस्थ, स्वतन्त्र र सबल हुन्छ लोकतान्त्रिक व्यवस्था त्यति नै सुदृढ हुँदै जान्छ, यसका लागि आवश्यक वातावरण निर्माण गर्नु हामी सबैको जिम्मेवारी हो भन्ने मलाई लाग्दछ। सञ्चारमाध्यमबाट सबै वर्गसमुदायको आवाज मुखरित हुने उनको दाबी छ। उनले भने, हाम्रो संविधानले पूर्ण प्रेस तथा अभिव्यक्ति स्वतन्त्रता प्रत्याभूत गरेको छ। सूचना सङ्कलनदेखि त्यसलाई प्रवाह गर्ने प्रक्रियासम्म निर्वाधरुपमा संलग्न हुन पाउनु नै सही अर्थमा प्रेस स्वतन्त्रता हो। बहुलवादमा आधारित पत्रकारिताको अभ्यासले हरेक प्रकारका समाचारहरूमाथि सबै नागरिकको सहज पहुँच स्थापित गर्दछ र सञ्चारमाध्यमबाट सबै वर्गसमुदायको आवाज मुखरित हुन्छ। सामाजिक सञ्जालबाट प्रवाहित हुन सक्ने कतिपय मिथ्या र भ्रामक सूचनाले नागरिकलाई दिग्भ्रमित पार्न सक्ने जनतालाई सत्य, तथ्य सूचना प्रवाह गर्न आजको दिनले नेपाली प्रेस जगत्लाई उत्प्रेरणा देओस् भन्ने कामना पौडेलले गरेका छन्। जनताको ठूलो त्याग, सङ्घर्ष र बलिदानबाट हामीले आज सङ्घीय लोकतान्त्रिक गणतन्त्र प्राप्त गरेका छौँ। हाम्रो लामो राजनीतिक सङ्घर्ष पूरा भएर अब मुलुक आर्थिक रूपान्तरणमार्फत समृद्धिको बाटोमा अघि बढेको छ। मुलुकको यो आवश्यकतालाई ध्यानमा राखेर नेपाली प्रेस त्यसैतर्फ केन्द्रित हुँदै जानेछ भन्ने अपेक्षा गरेको छु। शुभकामना सन्देशमा भनिएको छ, नेपाली सञ्चार जगत् संविधान प्रदत्त अधिकारको पूर्ण प्रयोग र रक्षार्थ निर्भयपूर्वक लागिरहनेछ भन्ने पूर्ण विश्वासका साथ राज्यका तीनवटै अङ्गलाई सजग र सतर्कतापूर्वक कार्य सम्पादन गर्न र आम नागरिकलाई सत्य सूचना सम्प्रेषित गर्न सफलता प्राप्त होस् भन्ने शुभकामना दिन चाहन्छु।"
"जगतका विकृति, जीवनका विसंगति","किताबका कथामा राजनीतिक विकृति, विसंगति, निराशा, कुण्ठा, उदासीनता र वेदना बढीभन्दा बढी पाइन्छ। नेपाली आख्यान क्षेत्रमा नवराज रिजालको कृति लौ भन्नोस् त ! थपिएको छ । कथाकृतिमा १९ कथा छन् । खासगरी उनका कथामा राजनीतिक समस्या, पारिवारिक र पुस्तौनी समस्या, सीमा समस्या, सामाजिक विकृति विसंगति, कोरोना महामारीको त्रासदी, सहरिया प्रवृत्ति, वर्गीय असमानता, मानवताको ह्रासलगायत नेपाली समाजका विविध समस्यालाई विषयवस्तुका रूपमा लिइएको पाइन्छ । रिजाल सामाजिक यथार्थवादी कथाकार हुन् भने उनका केही कथामा आञ्चालिकता, देशप्रेमको भावना साथै शाश्वत चिन्तनको पनि आभास पाउन सकिन्छ । राजनीतिक विकृतिमाथि प्रहार गरिएका उनका थुप्रै कथामध्ये अभिमन्यु पनि एक हो । जसमा वर्तमान राजनीतिक चक्रव्यूहमा अभिमन्युको उपस्थिति गराएर देशको बन्द, हडताल, श्रमिक वर्गमाथि भएको शोषणको पटाक्षेप गर्दै दुर्लभजस्तो पात्रको प्रवृत्तिमाथि प्रहार गरिएको छ । जुन कथामा कुरा र काम गराईमा पाइने तात्त्विक अन्तर प्रस्तुत भएको छ । पराकम्पन कथामा बेरोजगारी र बन्द हडतालको कथाव्यथा पाइन्छ । यो कथा समग्रमा सहर छिरेको बेरोजगारी पात्रको कथा हो । जसमा व्यथा, अभाव र पीडा, विद्रोहको पराकम्पन प्रस्तुत भएको छ । बागबजारको पृष्ठभूमिमा संरचित, अर्निङ र लर्निङको माइलस्टोन बनेको अर्को सशक्त कथा हो, बागबजार । बाजबजार नै कैयन्को भाग्यविधाता हो भने कैयन् व्यक्तिको भग्नावशेषको साक्षी पनि हो । अवाम् कथाले देशको वर्तमान परिस्थितिको संकेत गर्दै घरदेश नफर्कने र परदेश नजाने दुवै प्रवृत्तिको द्वन्द्व बोकेको छ । छोराछोरी विदेसिएका र स्वदेश नफर्किएका मृत्युपछि पनि नफर्कने परिस्थितिमा जगतरामले आफ्नो घर वृद्धाश्रमका रूपमा परिणत गराएको र यसप्रकारको प्रवृत्ति नेपाली समाजमा दिनानुदिन बढ्न सक्ने प्रवृत्तितर्फ लक्षित हुन युवावर्गको ध्यान आकृष्ट गराएका छन् यस कथामार्फत् कथाकारले । हामी, बागबजार र असहजता कथामा स्वदेशमा नै केही गर्नुपर्छ, स्वदेशमा नै पसिना बगाऔं भन्ने सन्देश बोकेका छन् । कथाकार नवराज रिजाल सामाजिक यथार्थवादी कथाकार हुन् भने उनका केही कथामा आञ्चालिकता, देशप्रेमको भावना साथै शाश्वत चिन्तनको पनि आभास पाउन सकिन्छ। नेपाली सीमाको वास्तविकता र तितो यथार्थ सीमा कथामा पाइन्छ । तिलाठीजस्ता नेपालका सीमा गाउँमा त्यसै झडप भएको होइन, नेपालीहरूले आफ्नो सीमाका साथै आफ्नो पहिचान र अस्तित्वका लागि लडेको साक्षी हो त्यो । फलस्वरूप कथाकारले सीमावासीको पीडालाई हुबहुरूपमा कथामा उतारेका छन् । राजनीतिक नेतृत्वले सीमा समस्या समाधान गर्न पहल नगरेको र केवल आश्वासनमात्र बाँडेको यथार्थ यस कथामा पाइन्छ । यस्तै, विपर्यास कथामा पनि सीमा समस्यालाई नै विषयवस्तुका रूपमा प्रस्तुत गरिएको छ । सीमा क्षेत्रका नागरिक देशका विनाबर्दीका सुरक्षाकर्मी हुन् (पृ १००) भन्ने कथनमा वास्तविक सीमाका रक्षक त्यही सीमामा बस्नेहरू नै हुन् भन्न खोजिएको छ । पुस्तौंदेखि आफूले भोगचलन गर्दै आएको खेतबारी अर्कैले भोगचलन गरेको तीतो यथार्थ यसमा समेटिएको छ । सीमावासीले वर्षांैदेखि पीडा भोग्नुपर्दा पनि राज्य निरिह बनेको र नेतृत्व तहले केही गर्न नसकेको र सीमावासीले भोग्नुपरेको यथार्थसँगै देश नदुखेको पीडा कथामा पाइन्छ । खुसी कथाले वर्तमान सहरिया प्रवृत्तिले कतिको खुसी हरण गरेको छ । जसमा आधुनिक सहरिया नारीले खुसीका लागि कस्तो कदम पनि चाल्न सक्छिन् भन्ने यथार्थलाई घुमाउरो शैलीमा उल्लेख छ । आहत कथामा बन्दाबन्दीको समय र त्यसको पीडा चित्रण छ । कथाकारले धनीलाई भन्दा गरिबलाई आफ्नो माटोको माया बढी हुने धारणा प्रस्तुत गरेका छन् । माटोको माया किन सानालाई बढी लाग्छ ? के ठूलाको काम केवल कमाउनु मात्र हो (पृ ९१) ? वर्तमान सहिन पल्टेको घाउ बोकेर बाँचिरहेछ (पृ १२४) भन्ने मार्मिक अभिव्यक्ति अधैर्य कथामा पाइन्छ । जुन आदर्श बोकेको मान्छे हो त्यो नै अनार्दशमा परिणत भएपछि कस्तो हुन्छ ? त्यसैको मार्मिक कथा हो, अधैर्य । भाग्य लहरमा लहरिई लहरिई पुगें यस मरुस्थलमा कसरी ? भन्ने सिद्धिचरण श्रेष्ठको ओखलढुंगा कविताको उक्त पंक्तिलाई यस कथामा सहरिया पात्रको प्रवृत्ति र सहरिया दुष्चक्र, धोका, बन्द, हडताल, अमानवीय प्रवृत्ति, स्वार्थको धरहरा, सहरिया मरुस्थल आदि प्रवृित्त सहरमा बढ्दै गएको कुरालाई कथाकारले सूक्ष्मरूपमा विश्लेषण गरेका छन् । मन पोल्यो र के गरौं के गरौं भयो तर केही पनि गर्न सकेन (पृ १३४) । यस्ता पात्रको जगजगी छ सहरमा तर पनि त्यसको बदलामा केही गर्न नसकिएको हिनताबोध बोकेको कथा हो शहर । त्यस्तै, महाशून्य कथामा हराएको मानवता, बढ्दो राजनैतिक स्वार्थ, बन्द, चक्काजाम, हडताल, प्रदर्शन जस्ता विरोधका शैली सहरका अवयव बनेको चित्रण गर्दै केही गर्छु भन्ने बलीभद्रजस्ता युवाले भोग्नुपरेको मानसिक तनाव कथामा पाइन्छ । श्रीमती र छोरी मिलेर लोग्ने एवं बाबुको हत्या गराएको प्रसंगमा जोकोहीलाई पनि एकपटक महाशून्यमा पुयाउँछ । जसले नाता, मानवता र घनिष्ठताका विरुद्ध स्वार्थ, दानवता र निकृष्ठताको खोल ओढेको समाज, परिवार र व्यक्तिको दुष्चरित्रलाई उदांगो पारेको छ । गरिबीका कारण श्रीमतीलाई औषधी खुवाउन नसक्ने पात्र राजनीतिक दलको बन्द हडताल र जुलुसमा परेर केही हजारका लागि जीवनै समाप्त गर्न बाध्य नेपाली युवाको विषय कथामा समेटिएको छ । जुलुस र बन्दमा जान आग्रह गर्नेहरू उसको मृत्युपछि मौन छन् भने बयान कथामा भजनसिंह छेपारे प्रवृत्तिको पात्र सहरमा पसेपछि समानता र न्यायको प्रशिक्षक बन्न पुगेको छ । पद र पैसाका कारण राजनीतिलाई नियन्त्रणमा राख्न त्यस्ता पात्रले गरेको प्रयास र दुस्साहसको चित्रण कथामा पाइन्छ । त्यस्तै, लोकतन्त्र, गणतन्त्रमा मौलाएको अराजकताका बारेमा बयान कथामा उल्लेख छ लोकतन्त्रपछि धेरै फेरिएका छन् । जे जे फेरिनु हुँदैनथ्यो, त्यो सबै फेरिएका र फेरिने क्रममा छन् । जे जे फेरिनुपथ्र्यो, त्यसको कुनै पनि काँटछाँट देखिँदैन (पृ१८९) । यसरी लोकतन्त्र पनि वास्तवमा लोकतन्त्र हुन नसकेको यथार्थलाई यस कथाले जोडदाररूपमा उठाएको छ । संग्रहका कथामा राजनीतिक विकृति, विसंगति, निराशा, कुण्ठा, उदासीनता र वेदना बढीभन्दा बढी पाइन्छ । प्रशस्त धनसम्पत्ति भएर पनि खुसी नभएको मानिस र उसको विचलित मनको चित्रण कथामा पाइन्छन् । कथाकारले विभिन्न कथामा देशप्रेमका भावना जीवन्तरूपमा प्रस्तुत गरी आपूलाई देशप्रेमी कथाकारका रूपमा चिनाएका छन् । देश समृद्ध बनाउने हो भने सबैले दुःखसुख गरेर आफ्नै देशमा पसिना बगाउनु पर्छ र यही माटोलाई फलाउनु फुलाउनु पर्छ भन्ने सन्देश बोक्ने रिजाल देशप्रेमको भावनाले ओतप्रोत भएका कथाकार हुन् । राजनीतिक स्वार्थले होनहार युवाको प्रयोग, स्वार्थको बढोत्तरी, मानवताको ह्रास, बढ्दो एकांकीपन, चेतानास्तरमा वृद्धि, समाजिक सञ्जालको प्रयोग, जीवनशैलीमा आएको परिवर्तन, सांस्कृतिक मूल्यमान्यतामा आएको ह्रास आदि विषयवस्तुलाई कथाकारले सूक्ष्मरूपमा समेटेका छन् । कथामा सरल भाषाशैलीको साथसाथै पात्रानुकूल संवाद र उखानटुक्काको प्रयोग पनि पाइन्छ । उनका केही कथा संस्मरणात्मक छन् भने केही आत्मकथात्मक अनि कुनै नैबन्धिक शैलीका । समग्रमा, रिजालका कथामा जीवनका विसंगति र युगीन यथार्थ नै घनीभूत रूपमा प्रकटीकरण भएको पाइन्छ ।"
ऐतिहासिक विरासत,"रातो मच्छिन्द्रनाथको एक महिना लामो रथ महोत्सव ! हरेक बिहान धिमे र भूष्या जस्ता वाद्ययन्त्रहरूको सुमधुर आवाज। यसैगरी महिना दिन लामो यो महोत्सव काठमाडौं उपत्यकाको प्राचीन सहर पाटनको दिनचर्या सुरू हुन्छ। पुल्चोक (पूच्व:)मा जीवन्त रंगहरू र काठ, बेत र डोरीहरूले सजिएको ६५ फिटको अग्लो रथ तयार गरिन्छ। वर्षा र समृद्धिका देवता लावालश्कर सहित रातो मच्छिन्द्रनाथलाई सहरको मुटुबाट घुमाउँदै जावलाखेल (जाह्वलाख्य:)मा बिसर्जन गरिन्छ। रातो मच्छिन्द्रनाथ रथ महोत्सव, वा बुङ्गद्यो जात्रा, एक धार्मिक कार्यक्रम मात्र नभएर एक सांस्कृतिक जीवनरेखा हो। जसले पाटनका बिभिन्न समुदायलाई एक सहस्राब्दीभन्दा बढी समयदेखि विश्वास, परम्परा र अनुकूलनतालाई एकसाथ बुन्दै ऐक्यबद्ध गर्दै आएको छ। बुङ्गद्यो पनि भनिने रातो मच्छिन्द्रनाथलाई वर्षा र समृद्धिका देवता मानिन्छ। बुङ्गद्योलाई हिन्दू तथा बौद्ध दुवै धर्म अनुसार समान रूपमा पूजिन्छ। हिन्दू धर्ममा बुङ्गद्योलाई करुणामय अवतारका रूपमा लिइन्छ भने बौद्ध धर्ममा अवलोकितेश्वरको स्वरूप मानिन्छ। वर्षा नपरेको समयमा वर्षा गराउने देवताको रूपमा रातो मच्छिन्द्रनाथको पूजा गरिन्छ। नेपालको सबैभन्दा लामो र सबैभन्दा सम्मानित चाडपर्वमध्ये एक मानिने यो एक महिना लामो उत्सवले पाटनका साँघुरा सडकहरूलाई भक्तिभावको जीवन्त परिदृष्यमा परिणत गर्दछ। हजारौं मानिस भेला हुन्छन्। भक्तजनहरूको अनुहारमा सिन्दूर रंगिएको हुन्छ। युवाहरू भीडमा नाचिरहेका हुन्छन् र प्राचीन आँगनको छहारीमा वृद्धवृद्धाहरू आपसमा बुङ्गद्योका कथाहरू बाँड्छन्। वर्षायाम अघि वार्षिक रूपमा आयोजना हुने यो महोत्सवले काठमाडौं उपत्यकाका बालीनालीहरूको लागि समयमै वर्षा सुनिश्चित गर्दछ र पुस्तादेखि पुस्तासम्म चल्ने एकताको भावनालाई प्रवध्र्दन गर्छ। यसले स्थानीयहरू र विश्वव्यापी आगन्तुकहरूलाई आकर्षित गर्दै सहअस्तित्वमा रहेको नेपालको हिन्दू र बौद्ध परम्पराहरूलाई प्रस्तुत गर्छ। यस उत्सवको उत्पत्ति लिच्छवी राजा नरेन्द्र देव (६४३६७९ ईस्वी) को शासनकालमा ७औं शताब्दीमा भएको थियो। किंवदन्ती अनुसार १२ वर्षको खडेरीले काठमाडौं उपत्यकालाई ग्रस्त बनायो। खेतहरू बाँझो र नदीहरू सुके। हतास भएर राजाले एक तान्त्रिक पूजारीसँग परामर्श गरे। गोरखनाथले वर्षा दिने नागहरूलाई आसन बनाएर ध्यान गरिरहे। त्यसैले वर्षा हुन नसकेको बृत्तान्त तान्त्रिकले राजालाई सुनाए। गोरखनाथका शिक्षक रातो मच्छिन्द्रनाथले मात्र हस्तक्षेप गर्न सक्थे। आसाममा रहेका गोरखनाथका गुरू मच्छिन्द्रनाथलाई उपत्यकामा ल्याएपछि गोरखनाथ आफ्ना गुरूका सम्मानमा उठे र नागहरू मुक्त भए। मच्छिन्द्रनाथको आगमनले वर्षालाई पुनस्र्थापित गर्यो। यो मच्छिन्द्रनाथको सम्मान गर्न उत्सवको जन्म भएको थियो। धेरैजसो ऐतिहासिक विवरणहरूमा यो उत्सव १,४०० वर्षभन्दा पुरानो भएको मानेका छन्। यो मान्यता विस्तृत किम्वदन्तीहरू र लिच्छवी कालको सांस्कृतिक फस्टाउनेसँग मिल्दोजुल्दो छ। परम्परालाई जीवन्त राख्ने अनुष्ठानहरू : उत्सवका अनुष्ठानहरू पाटनको शिल्प कौशल र साम्प्रदायिक भावनाका प्रमाण हुन्। यो परम्परागत इन्जिनियरिङको चमत्कार पुल्चोकमा ६५ फिटको रथको निर्माणबाट सुरु हुन्छ। फलामरहित औजारहरू प्रयोगगरी कारीगरहरूले १५ दिनसम्म संरचना बनाउन अघिल्ला वर्षहरूको भण्डारण गरिएको काठसहित ५०० घनफिट ताजा काठ प्रयोग गर्छन्। रथका प्रत्येक खण्डले गहिरो प्रतीकात्मकता बोकेको छ, चार पांग्राहरूले शक्तिशाली भैरबहरू नन्दकुण्ड, लुब्तासंहार, हरिसिद्धि र ह्यग्रीवलाई प्रतिनिधित्व गर्छन् भने लामो काठको धमा (सत्तरी)ले नागराजा कर्कोटकलाई मूर्त रूप दिन्छ। बासुकी र शेषजाग जस्ता नाग देवताहरूको प्रतीक मानिने डोरीहरू सयौं भक्तहरूले तान्छन्। रथजात्राको पहिलो दिन रथभित्र विशेषरूपमा डिजाइन गरिएको कोष्ठमा रातो मच्छिन्द्रनाथको मूर्ति श्रद्धापूर्वक स्थापित गरिन्छ। सयौं भक्तहरूले एक महिनासम्म पाटनका न:टोल, गाबहाल, मंगलबजार (मणिग:), सुन्धारा (लुँहिटी), लगनखेल, कुमारीपाटी र जावलाखेल (जाह्वलाख्य:)मा रथ तान्छन् भने हजारौं भक्तहरू श्रद्धापूर्वक रथ पछिपछि बिस्तारै हिँड्छन्। लगनखेलमा रथको शिखरबाट नरिवल फ्याँकिन्छ। नरिवल पकड्ने व्यक्तिलाई शुभवर्ष ल्याउने विश्वास गरिन्छ। यसको एउटा उल्लेखनीय क्षण भनेको इति र थतीबीचको सडकमा महिलाहरूले मात्र रथ तान्नु हो, जसलाई याक:मिसाया भुज्या भनिन्छ। जात्रामा महिलाहरूले लिने नेतृत्वले उत्सवमा समावेशीतालाई मूर्तरूप दिन्छ। २,००० वर्षको पूजा इतिहास भएको सहयात्री देवता मिननाथ (चाकुवा: द्यो) बोकेको सानोरथ मुख्यरथसँगै तानिने परम्पराले आध्यात्मिक गहिराइ थप्छ। यो पर्व जावलाखेलमा भोटो जात्रामा समापन हुन्छ। समापनको दिनमा रत्नजडित कालो भोटो (प्वाक:लं)लाई रथको चारैतिरबाट देखाइन्छ। पाटनकी जीवित देवी कुमारीले अवलोकन गर्ने यो समारोहले समृद्धि सुनिश्चित गर्ने विश्वास गरिन्छ। भोटो जात्रामा देशका राष्ट्राध्यक्षको अनिबार्य उपस्थिति निरन्तर चल्दै आएको छ। पर्वको समापनको दिनमा हुने भोटोजात्रामा पवित्र भोटो (प्वाकलं) प्रदर्शन गरिन्छ। यो भोटो विशेष रूपमा भगवान्को ईश्वरीय उपस्थितिको प्रतीक मानिन्छ। भक्तजनका लागि यो अत्यधिक आध्यात्मिक र भावनात्मक क्षणको रूपमा प्रस्तुत हुन्छ। यसमा सहभागी भएर भक्तजनहरूले भगवान्सँग आध्यात्मिक सम्बन्ध स्थापित गर्ने अवसर प्राप्त गर्छन्। यो भोटो केवल आभूषण मात्र नभई भगवान्को आशीर्वादको भौतिक प्रतीक हो। यसलाई हेर्नु आध्यात्मिक सम्बन्धको अनुभव मानिन्छ। रथ र भोटो दुवै उपत्यकाको धार्मिक पहिचानको अभिव्यक्तिका रूपमा अत्यन्त महत्वपूर्ण छन्। यस पर्वमा दानको भूमिका पनि निकै महत्वपूर्ण छ, जसले उपत्यकावासीको आर्थिक र सामाजिक गतिशीलतालाई उजागर गर्छ। भक्तजनहरूले रथ र भोटोको व्यवस्थापन र मर्मतका लागि आर्थिक सहयोग गर्छन्। भोटो जात्राले नेवार समुदायको धार्मिक समर्पणको महत्वपूर्ण पक्षलाई उजागर गर्छ। यसमा भौतिक वस्तुहरू र भावनात्मक गतिविधि एकअर्कासँग मिश्रित हुन्छन्, जसले सम्पूर्ण समुदायलाई एकता र साझा धार्मिक पहिचानमा जोड्न सहयोग गर्छ। भोटोजात्रापछि रथलाई बिनिर्माण गरेर यसका खण्डहरूलाई तबहालमा भण्डारण गरिन्छ। भोटो जात्रापछि रातो मच्छिन्द्रनाथलाई ६ महिनाका लागि बुङ्गमती लगिन्छ। यसरी, रातो मच्छिन्द्रनाथलाई उत्तरायणको ६ महिना पाटनको तबहालको मन्दिरमा र दक्षिणायणको ६ महिना बुंगमतिको मन्दिरमा राखिने एक पवित्र चक्र पूरा हुन्छ। एक बर्षमा दुई बेग्लाबेग्लै ठाउँको दुई बेग्लाबेग्लै मन्दिरमा बिराजमान हुने रातो मच्छिन्द्रनाथ विश्वकै एकमात्र अराध्यदेव हुन्। रातो मच्छिन्द्रनाथको रथ निर्माण : प्रक्रिया र सामग्री रातो मच्छिन्द्रनाथ रथ जात्रा, जसलाई बुङ्ग द्य: जात्रा पनि भनिन्छ। नेपालको ललितपुर (पाटन)मा मनाइने सबैभन्दा लामो रथ उत्सव हो। यो उत्सव वर्षा र सहकालका देवता रातो मच्छिन्द्रनाथको सम्मानमा आयोजित हुन्छ। यसको मुख्य आकर्षण ६५ फिट अग्लो काठको रथ हो, जुन एक महिनासम्म पाटनका सडकहरूमा यात्रा गर्छ। रथ निर्माण नेवार समुदायको शताब्दीऔं पुरानो कारीगरीमा आधारित एक जटिल र धार्मिक प्रक्रिया हो, जसले इन्जिनियरिङ कौशल र आध्यात्मिक महत्वलाई जोड्छ। निर्माण सामग्री रथ निर्माणमा प्राकृतिक र स्थानीय सामग्रीहरू प्रयोग गरिन्छ, जसले नेवार समुदायको परम्परागत ज्ञानलाई झल्काउँछ : १ काठ : सालजस्ता कडा काठबाट रथको आधार, पांग्रा र बीम बनाइन्छ। वार्षिक ५०० घनफिट काठ प्रयोग हुन्छ, जुन गुठी संस्थानले व्यवस्था गर्छ। लामो बीम (धमा) कर्कोटक नागको प्रतीक हो। २ बाँस र बेत : बाँस र बेतले रथको पिरामिड आकारको ढाँचा र सजावट बनाइन्छ। कीलाको सट्टा गाँठ र हुक प्रयोग हुन्छ। ३ डोरी : जुट वा सनका डोरीहरूले रथका भागहरू बाँधिन्छ र यात्रामा तानिन्छ। यी डोरीहरू वासुकी र शेषनागको प्रतीक हुन्। ४ सजावट : हरियो जुनिपर, फूल, रंगीन कपडा र फेस्टुनले रथ सजाइन्छ। चार पांग्रामा चार भैरव (नन्दकुण्ड, लुब्तसंहर, हरिसिद्धि, ह्यग्रीव)का आँखा चित्रित हुन्छन्। ५ कपडा र गहना : रंगीन कपडाले रथ ढाकिन्छ र भोटो (रत्नजडित वस्त्र) भोटो जात्रामा प्रदर्शन गरिन्छ। निर्माण प्रक्रिया रथ निर्माण १५ दिनमा सम्पन्न हुन्छ जसमा बराही र येंग्वा समुदायका कारीगरहरूले काम गर्छन् : १ योजना (८ महिनाअघि) : गुठी संस्थानले काठ र सामग्रीको व्यवस्था गर्छ। ज्योतिषीले शुभ तिथि निर्धारण गर्छन् (वैशाख शुक्ल प्रतिपदा)। २ आधार र पांग्रा (दिन १५) : चार ठूला पांग्रा र आधार बनाइन्छ, जसमा भैरवका आँखा चित्रित हुन्छन्। ३ मुख्य ढाँचा (दिन ६१०) : आठ खम्बा (गथम्बास)ले पिरामिड आकारको ढाँचा बनाइन्छ, जुन मच्छिन्द्रनाथको यात्रासँग सम्बन्धित पौराणिक पहाडहरूको प्रतीक हो। ४ मूर्तिको कक्ष (दिन १११२) : मूर्तिका लागि मन्दिरजस्तो कक्ष बनाइन्छ, जसमा कपडा र सजावट हुन्छ। ५ धामा र सजावट (दिन १३१४) : कर्कोटक नागको प्रतीक धामा जडान गरिन्छ, र जुनिपर, फूलले सजाइन्छ। ६ मूर्ति स्थापना (दिन १५) : अक्षय तृतीया जस्ता शुभ दिनमा मूर्तिलाई स्नान, रंग र गहनाले सजाएर रथमा राखिन्छ। प्रतीकात्मक महत्व पांग्राहरूले भैरवको संरक्षण, धमाले कर्कोटक नाग, र डोरीहरूले वर्षा र उर्वरताको प्रतीक बोक्छ। आठ खम्बाले विश्व पौराणिक कथासँग जोडिन्छ। आधुनिक समयमा एक सांस्कृतिक दीपस्तम्भ : रातो मच्छिन्द्रनाथ रथ महोत्सव आधुनिक युगमा पनि एक दिप जलिरहेको सांस्कृतिक दीप स्तम्भका रूपमा स्थापित भएको छ। यो पर्व नेपालको बहुआयामिक धार्मिक र सांस्कृतिक चेतनाको अद्वितीय उदाहरण हो, जसले सनातन हिन्दू धर्म र महायान बौद्ध धर्मको गहिरो समन्वयलाई मूर्तरूप दिन्छ। बौद्ध परम्परामा अवलोकितेश्वरको रूपमा र हिन्दू परम्परामा मत्स्येन्द्रनाथको रूपमा पूजा गरिने रातो मच्छिन्द्रनाथले यी दुई धार्मिक विश्वासबीचको ऐक्यबद्धतालाई जीवन्त बनाउँछ। यसले नेपाली समाजको सहिष्णुता र विविधतामा एकताको आदर्श प्रस्तुत गर्छ। यो महोत्सव केवल धार्मिक अनुष्ठानमा सीमित छैन, यसले सम्पूर्ण सहरलाई जीवन्त उत्सवस्थलमा परिणत गर्छ। परम्परागत भजन, धिमे, भूष्या, बासुरी र विभिन्न लोकनृत्यले वातावरणलाई झन् आकर्षक बनाउँछन्। सहरभरि फैलिएको धूप, फूल र प्रसादको सुगन्धले भक्तिभाव र अध्यात्मिक ऊर्जा भरिदिन्छ। त्यत्तिमात्र नभई, विविध सांस्कृतिक प्रस्तुति, परम्परागत खाद्य परिकारका स्टलहरू र जनसहभागिताले सामूहिक भावनालाई गहिरो बनाउँछ, जसले समाजमा ऐक्य र सद्भावको सन्देश दिन्छ। अर्थतन्त्रको दृष्टिकोणले पनि यो महोत्सव निकै महत्वपूर्ण छ। हरेक वर्ष हजारौं स्थानीय तथा विदेशी पर्यटकहरूलाई आकर्षित गर्ने यो पर्वले पाटनको स्थानीय व्यवसाय, हस्तकला, परम्परागत परिकार र पर्यटन उद्योगमा उल्लेखनीय योगदान पुर्याउँछ। यसले स्थानीय समुदायलाई रोजगारी र आम्दानीका अवसरहरू सिर्जना गर्छ। यस पर्वको अर्को महत्वपूर्ण पक्ष भनेको वातावरणसँगको सम्बन्ध हो। परम्परागत विश्वास अनुसार, रातो मच्छिन्द्रनाथको पूजा र रथजात्रा सफलतापूर्वक सम्पन्न भएपछि मनसुन वर्षा समयमै भई कृषिको चक्र नियमित हुने विश्वास छ। यसरी, यो पर्व कृषि, वातावरण र पारिस्थितिक सन्तुलनसँग समेत जोडिएको छ, जसले उपत्यकाको हरियाली र जीवनचक्रलाई निरन्तरता दिन सहयोग पुर्याउँछ। सारांशमा, रातो मच्छिन्द्रनाथ रथ महोत्सव एउटा यस्तो सांस्कृतिक उत्तराधिकार हो, जसले धर्म, संस्कृति, समाज, अर्थतन्त्र र वातावरणबीचको सम्बन्धलाई सन्तुलनमा राख्दै आधुनिक समयमा पनि परम्पराको ज्योति प्रज्वलित गरिरहेको छ। रथ यात्रा र भोटोको प्रदर्शन यो पर्वका मुख्य हिस्सा हुन्। रथजात्रा र भोटोजात्रामा प्रस्तुत गरिएका रथ र भोटोले नेवार समुदायको धार्मिक अभ्यास र सांस्कृतिक पहिचानको प्रतीकको रूपमा काम गर्छन्। यिनीहरू मार्फत भक्तजनहरूले भगवान्सँग आध्यात्मिक र भावनात्मक सम्बन्ध स्थापित गर्छन्। रथ यात्रा र भोटो देखाउने परम्परा यी धार्मिक गतिविधिहरूको केन्द्रबिन्दु हुन्। रातो मच्छिन्द्रनाथलाई वर्षा र उर्वरताको देवताको रूपमा पूजा गरिन्छ। उनको पूजा सातौं शताब्दीबाट, विशेषगरी राजा नरेन्द्रदेवको शासनकालमा शुरू भएको मानिन्छ। यो पर्व नेपाल संवत्को चन्द्रमासीय पात्रोअनुसार मनाइन्छ र यो काठमाडौं, ललितपुर र भक्तपुरका बासिन्दाहरूका लागि अत्यन्त महत्वपूर्ण छ। लाखौं भक्तजनहरू यो पर्वमा सहभागी भएर भगवान रातो मच्छिन्द्रनाथको पूजाअर्चना गर्छन्। रथजात्राको मुख्य उद्देश्य केवल रथको यात्रा मात्र होइन, यसमार्फत् धार्मिक र सांस्कृतिक मूल्यहरूको संरक्षण र प्रचारप्रसार गर्नु पनि हो। रथको यात्रा निकै लामो र जोखिमपूर्ण हुन्छ, जसले भक्तजनहरूलाई भव्य दृश्य मात्र प्रदान गर्नुका साथै उनीहरूको धार्मिक विश्वास र भावनात्मक सम्बन्धलाई पनि बलियो बनाउँछ। यो जीवन्त धर्मको भौतिक संस्कृति अनुष्ठानहरू, जात्राहरू, र सामूहिक सहभागितामा प्रकट हुन्छ, जसले मानिसहरूलाई आफ्नो देवतासँग जोड्ने माध्यमको रूपमा कार्य गर्छ। रथजात्रामा शारीरिक सहभागिता, चाहे भीडभाडका बीच होस् वा रथमा पुग्दा उत्पन्न हुने भावनात्मक उत्साह, यस धार्मिक अभ्यासमा शरीर, मन र विश्वासको गहिरो सम्बन्धलाई उजागर गर्छ। रथजात्रा सामूहिक प्रयासको परिणाम हो। प्रत्येक वर्ष नयाँ रथ निर्माण गर्छ। यो निर्माण कार्य केवल देवताको उपस्थितिलाई कायम राख्ने मात्र नभई भक्तिपूर्ण अनुष्ठानको रूपमा पनि कार्य गर्छ। यसमा संलग्न कलाकारहरूले रातो मच्छिन्द्रनाथको आशीर्वाद प्राप्त हुने विश्वास गर्छन्। रथ यात्रा यसरी समुदायको सामूहिक धार्मिक पहिचानको केन्द्रबिन्दु बन्छ। यो पर्वले पर्यटनको दृष्टिकोणले पनि ठूलो महत्व राख्छ, जसले स्थानीय अर्थतन्त्रलाई बलियो बनाउँछ। जीवन्त धर्मको भौतिक संस्कृति प्राय: पर्यटन र तीर्थयात्रासँग जोडिन्छ। रातो मच्छिन्द्रनाथ पर्वले नेपाल र विदेशका आगन्तुकहरूलाई आकर्षित गर्छ, जसले धार्मिक तीर्थयात्रा र सांस्कृतिक उत्सवको मिश्रण सिर्जना गर्छ र मानिसलाई एकताबद्ध गर्छ। रातो मच्छिन्द्रनाथ पर्व केवल रथ र भोटोजस्ता भौतिक वस्तुहरूमा सीमित छैन; यो काठमाडौं उपत्यकाको जीवन्त धर्मप्रति आस्थाको गहिरो अभिव्यक्ति हो। यसले उनीहरूको दैनिक जीवन, देवतासँगको सम्बन्ध र सामूहिक पहिचानलाई आकार दिन्छ। यो पर्वले वर्षा ल्याउने, धार्मिक सद्भावलाई बलियो बनाउने र भावनात्मक सुरक्षालाई प्रवद्र्धन गर्नेजस्ता बहुआयामिक उद्देश्यहरू पूरा गर्छ, जसले उपत्यकाबासीमा यसको गहिरो महत्त्वलाई प्रमाणित गर्छ। जात्राको समयमा विभिन्न प्रमुख संस्थाहरूले सार्वजनिक सेवाहरू प्रदान गर्छन्, जसमा जिल्ला प्रशासन, सडक विभाग, खानेपानी संस्थान र विद्युत प्राधिकरण समावेश छन्। यी संस्थाहरूले महत्वपूर्ण सेवाहरूको जिम्मेवारी वहन गर्छन्, जस्तै सुरक्षा सुनिश्चित गर्ने, सडक मर्मत गर्ने, खानेपानी आपूर्ति गर्ने, र विद्युत व्यवस्थापन गर्ने। उदाहरणका लागि, सडक विभागले सडक मर्मतको जिम्मेवारी लिन्छ। खानेपानी संस्थानले समुदायलाई सुरक्षित पिउने पानी उपलब्ध गराउन केन्द्रित रहन्छ। विद्युत् प्राधिकरणले बिजुलीका लाइनहरू हटाउने र पुनर्जनन गर्ने कार्यको निगरानी गर्छ। यी संस्थाहरूले आफ्ना संरचनाभित्र प्रभावकारी व्यवस्थापनमार्फत सहज सेवा प्रदान गर्ने लक्ष्य राख्छन्। मच्छिन्द्रनाथको जात्राका प्रमुख सरोकारवाला ब्यक्ति तथा संस्थाहरूको तलको तालिकामा दिएको छ : जीवित सम्पदाको कदर : रातो मच्छिन्द्रनाथ रथ महोत्सव पाटन सहरको गहिरो सांस्कृतिक र आध्यात्मिक पहिचानको जीवन्त प्रतीक हो। यो महोत्सव केवल एउटा धार्मिक उत्सव मात्र नभई, पाटनवासीको सामूहिक चेतना, विश्वास र परम्पराको अभिन्न अंश हो। रथ निर्माणदेखि लिएर भोटो देखाउने जात्रासम्मका विभिन्न चरणहरूमा जनताको आस्था, सहकार्य र समुदायप्रतिको प्रतिबद्धतालाई प्रतिविम्बित गर्छन्। यो रथजात्रा केवल एक धार्मिक प्रक्रियामात्र नभई, नेपाली समाजमा गहिरो रूपमा जरा गाडेको सांस्कृतिक सम्पदाको संरक्षण र सम्मान गर्ने महत्वपूर्ण माध्यम पनि हो। रातो मच्छिन्द्रनाथको यो कालातीत जात्राले संस्कृतिको विविधता र समृद्धिलाई सम्वद्र्धन गर्ने अवसर प्राप्त हुन्छ। साथै, यसले परम्परालाई जोगाउनु केवल विगतको सम्मान मात्र होइन, भावी पुस्ताका लागि प्रेरणादायी मार्गदर्शन र अमूल्य सम्पदा पनि हो भन्ने गहन सन्देश दिन्छ। यो उत्सवले सामाजिक एकता र सांस्कृतिक निरन्तरतालाई बलियो बनाउँछ।"
निजामती सेवाको बदलिँदो तस्बिर,"एउटा वर्गको साम्राज्य भत्किएको छ। इलेक्टेड र सेलेक्डेड दुवै ठाउँमा समावेशी अनुहारहरू देखिन थालेका छन्। यो सामान्य उपलब्धि होइन। एक दशकअगाडि मुलुकका कुनै पनि सरकारी कार्यालयहरूमा पुग्दा महिला कर्मचारीहरूको उपस्थिति निकै नगन्य थियो। सबैतिर पुरुषको वर्चश्व देखिन्थ्यो। एउटै जातजाति, समुदाय र क्षेत्रका कर्मचारीहरूको रजगज थियो। महिला कर्मचारी औंलामा गन्न सकिने जति मात्र थिए। कुनै कार्यालयमा महिला कार्यालय प्रमुख रहेछ भने सेवाग्राही तिनै प्रमुखलाई हाकिम साप कहाँ हुनुहुन्छ भनेर सोध्ने गर्थे। कुनै कार्यालयमा महिला कर्मचारीहरू देखिनु, भेटिनु निकै आश्चर्यको विषय थियो। दलित, जनजाति तथा मधेसी समुदायका कर्मचारीहरू भेट्न निकै मुस्किल पथ्र्यो। तर अहिले यो परिदृश्य फेरिएको छ। जुनसुकै सरकारी कार्यालयको फ्रन्टलाइनमा जानुहोस, महिला भेट्नुहुन्छ। कार्यालयका अफिस र शाखाहरूमा महिलाहरूको बाक्लो उपस्थिति छ। आजका दिनमा काठमाडौं उपत्यकाका सरकारी कार्यालयहरू महिलामय नै भइसकेको छन्। एक दशकअगाडि न्यून मात्रामा रहेको महिला प्रतिनिधित्वले निकै फड्को मारिसकेको छ। राष्ट्रिय जीवनका हरेक क्षेत्रहरू सहभागितामूलक बन्दै गएका छन्। अन्य क्षेत्र जस्तै निजामती सेवा पनि समावेशी बनेको छ। हिजोको समाजलाई आजको दृष्टिकोणले व्याख्या गर्ने हाम्रो दृष्टिमा खोट रहेको छ। हिजो र आजको समाजको तुलना गर्ने हो भने हामी विकास र समृद्धिको यात्रामा अगाडि बढिरहेकोमा विवाद हुन सक्दैन। विकसित मुलुक र नेपाली समाजबीचको तुलना गर्दा मात्र हामी पछाडि परेको महसुस हुन्छ। हाम्रा हजुरबुवा र हजुरआमासँग अन्तरसंवाद गर्ने हो भने विकासले निकै फड्को मारिसकेको छ। हिजोको त्यो अविकास, विभेद, द्वन्द्व, पछौटेपन, उत्पीडन, चरम अभाव र गरिबी नभोगेको तथा नदेखेको जेन जी पुस्ता आज सबैभन्दा असन्तुष्ट र विद्रोही देखिएको छ। विकासको गति मन्द छ तर अवरुद्ध छैन। राष्ट्रिय जीवनका हरेक क्षेत्रमा हरेक तह तप्का र वर्गको अर्थपूर्ण तथा सार्थक सहभागिता बढ्दैछ। राज्य एवं शासन सञ्चालन प्रक्रियामा कुनै जात, सम्प्रदाय वा भूगोल विशेषको एकाधिकार तोडिएको छ। एउटा वर्गको साम्राज्य भत्किएको छ। इलेक्टेड र सेलेक्डेड दुवै ठाउँमा समावेशी अनुहारहरू देखिन थालेका छन्। दूरदराजका गरिब, मजदुर, जनजाति तथा मधेसी समुदायका नागरिकसमेत सार्वजनिक सेवामा धमाधम प्रवेश गरेको अवस्था देखिन्छ। यो सामान्य उपलब्धि होइन। सार्वजनिक प्रशासनमा देखिएको उपेक्षित वर्गको सहभागिताले यो मुलुक सबैको हो भन्ने भावनाको विकास हुँदै गएको छ। राज्य एवं शासन सञ्चालन प्रक्रियामा कुनै जात, सम्प्रदाय वा भूगोल विशेषको एकाधिकार तोडिएको छ। आजको दिनमा निजामती सेवा विभिन्न जातजाति, वर्ग, वर्ण, लिंग, धर्म, समुदायको साझा चौतारीमा रूपान्तरित भएको छ। संघीय लोकतान्त्रिक गणतन्त्रको स्थापनापछि अवलम्बन गरिएको समावेशीकरणको अवधारणाले समाजका प्रत्येक व्यक्ति तथा वर्गहरू विशेषगरी अन्याय, उत्पीडन, विभेद, बहिष्करण, वञ्चितीकरणमा वा असमावेशीमा परेकाहरूको पहिचान, प्रतिनिधित्व र पहुँचलाई सुनिश्चित गरी समाजमा समान हैसियत र सम्मानका साथ जीवन गुजार्न सक्ने वातावरणको सिर्जना गरेको छ। हिजो डिमान्ड साइडमा रहेको वर्ग आज सप्लाई साइडमा पुगेको छ। सार्वजनिक प्रशासनमा देखिएको उपेक्षित वर्गको सहभागिताले यो मुलुक सबैको हो भन्ने भावनाको विकास हुँदै गएको छ। आजको दिनमा निजामती सेवा विभिन्न जातजाति, वर्ग, वर्ण, लिंग, धर्म, समुदायको साझा चौतारीमा रूपान्तरित भएको छ। आर्थिक वर्ष २०६४।०६५ मा खुला समावेशी सिफारिस अनुपात १ : ०४२ रहेकोमा आ व २०८०।०८१ मा आइपुग्दा १ : ०८ पुगेको अवस्था रहेको छ। हालसम्म समावेशी विज्ञापनबाट २५ हजार २ सय १८ उम्मेदवार सिफारिस भएकोमा ८ हजार ६ सय महिला, ६ हजार ७ सय ५७ आदिवासी जनजाति, ५ हजार ४ सय ९६ मधेसी, २ हजार २ सय ९० दलित, १ हजार १ सय ६१ अपांग र ९ सय १४ पिछडिएको क्षेत्रका उम्मेदवार सिफारिस भइसकेका छन्। सुविधा वञ्चित जनजाति ४०१९ प्रतिशत सीमान्तकृत जनजाति ३३६४ र अति सिमान्तकृत जनजाति ३०३७ सिफारिस भइरहँदा २२९० प्रतिशत उन्नत जनजाति समूह मात्र सिफारिस भएको देखिन्छ। सबैभन्दा बढी दरखास्त पर्ने ५ वटा जिल्लाहरू सर्लाही, धनुषा, सप्तरी, महोत्तरी र बारा रहेको देखिँदा मधेस समुदायका नागरिकसमेत सार्वजनिक सेवामा आकर्षित भएको अवस्था छ। शिक्षाको अवस्थामा निकै सुधार भएको छ। लोकसेवा आयोगको पछिल्लो वार्षिक प्रतिवेदनका अनुसार उम्मेदवारहरूको बाबुको शैक्षिक स्थिति हेर्दा ६४१९ प्रतिशतको सामान्य लेखपढ देखिन्छ भने ८६७० प्रतिशत आमाहरूको शैक्षिक अवस्था सामान्य लेखपढ रहेको छ। बहाइ, प्रकृति, बोन, सिखलगायतका धर्मावलम्बीहरूले समेत निजामती सेवामा दरखास्त दिएको अवस्था रहेको छ। निजामती सेवामा प्रवेश गर्ने उम्मेदवारहरूमध्ये करिब ७० प्रतिशत उम्मेदवारहरू ३० वर्षमुनिका रहेका छन्। पिछडिएका क्षेत्रका नागरिक सार्वजनिक सेवामा आकर्षित हुँदै गएका छन्। पछिल्लो आर्थिक वर्षको तथ्यांकअनुसार मधेस प्रदेशबाट सबैभन्दा बढी १९२७ प्रतिशत उम्मेदवारहरू सिफारिस भएको अवस्था रहेको छ भने कर्णाली र सुदूरपश्चिमबाट क्रमश : १२५७ प्रतिशत र १२२४ प्रतिशत उम्मेदवारहरू सिफारिस भएको स्थिति रहेको छ। कर्णाली, सुदूरपश्चिम तथा मधेस प्रदेशमा बसोबास गर्ने नागरिकको समेत अन्य विकसित मानिने प्रदेशहरू जत्तिकै अनुपातमा सिफारिस भएको देखिँदा भौगोलिक असन्तुलन पनि कम हुँदै गएको बुझ्न कठिन छैन। हुकुम प्रमांगीको युग समाप्त भएको छ, लुट प्रणालीको अन्त्य भएको छ। जामती सेवामा सिफारिस हुने ७५५९ प्रतिशत उम्मेदवारका अभिभावकको पेसा कृषि रहेको लोकसेवा आयोगको वार्षिक प्रतिवेदनमा उल्लेख गरिएको छ। भनसुन उद्योग फस्टाएको मुलुकमा सामान्य मजदुर किसानका छोराछोरीको निजामती सेवामा उल्लेख्य प्रवेश र वर्चश्व देखिनु चानचुने उपलब्धिको कुरा होइन। प्रतिस्पर्धाको माध्यमबाट आवाजविहिनहरू, पहुँचविहीनहरू, वञ्चितीकरणमा परेकाहरू, उत्पीडिन भोगेकाहरू, हुँदा खानेहरू सार्वजनिक सेवामा उल्लेख्य मात्रामा प्रवेश गरिरहेका छन्। नीति निर्माण तहमा फड्को मारिरहेका छन्, संघीय लोकतान्त्रिक गणतन्त्रको यो सबैभन्दा ठूलो उपहार र उपलब्धि हो। एउटा निजामती सेवामा कार्यरत महिला सेतो पोकमा कार्यालय जाँदै गर्दा अर्को महिलामा उत्प्रेरणा जागेको छ, उत्साह जागेको छ। एउटा दलित निजामती सेवामा प्रवेश गर्दै अर्को दलितले सपना देख्न थालेको छ, एउटा जनजातिको नाम निस्कँदै गर्दा अर्को जनजातिले सम्भावना देख्न थालेको छ। विद्यालयमा छात्राहरूको उपस्थिति बढ्दो छ। लोकसेवा तयारी गर्दै गरेका जमातहरू हेर्दै गर्दा पुरुषभन्दा महिला उपस्थिति बढ्दो देखिन्छ। विभिन्न सेवा समूहहरूमध्ये न्याय समूहमा पुरुषभन्दा महिलाहरूको संख्या बढी सिफारिस भइरहेको छ। अबको एक दशकमा नेपालका न्यायालयहरू महिलामय हुनेछन्, अधिवक्ताको उत्कृष्ट १० को सूची होस् वा खरिदारदेखि सहसचिवसम्मका सफल उम्मेदवारमा होस्, महिलाको संख्या पुरुषभन्दा निकै गुणा बढी भइसकेको छ। आजको यही जनशक्ति भोलिको अदालतका न्यायाधीशहरू हुने हो, केही वर्षमा महिलाको बाक्लो उपस्थितिले स्वच्छ र निष्पक्ष न्याय प्रवद्र्धनमा टेवा पुग्नेछ। निजामती सेवा वा सार्वजनिक प्रशासन केवल जागिर खाने थलोमात्र होइन, राज्यको नीति निर्माणमा भूमिका खेल्न सक्ने र राज्यका नीति, नियमहरू कार्यान्वयन गर्ने माध्यम पनि हो भन्ने जागरण फैलँदै गएको छ। समावेशी प्रावधानका कारण निजामती सेवाले समाजको विविधताको सम्बोधन गरेको छ। सीमान्तकृत समूहको प्रतिनिधित्वमा संख्यात्मक वृद्धि भएको छ। भावनात्मक राष्ट्रिय एकीकरणमा टेवा पुगेको छ। लक्षित वर्गको सशक्तीकरणमा योगदान पुगेको छ। राज्यप्रति नागरिकको विश्वास र अपनत्वको भावनाको विकास भएको छ। नीति निर्माणदेखि कार्यान्वयन गर्ने तहसम्म प्रभावकारी र हस्तक्षेपकारी भूमिका निर्वाह गर्न ती स्थानमा समाजको विविधताको प्रतिनिधित्व जरुरी भएका कारण निजामती सेवामा आरक्षण प्रणालीको अवलम्बन गरिएको हो। आरक्षणको लाभ लक्षित वर्ग समक्ष नपुगेको तथा तरमारा वर्गले अस्वाभाविक लाभ लिएको तर्कहरू गरिँदै आएका छन्। नेपालमा अवलम्बन गरिएका आरक्षणका औजारहरू आलोचनामुक्त तथा खोटरहित पक्कै छैनन्। स्थायी सरकार मानिने सार्वजनिक प्रशासनमा सबै पक्ष र वर्गको सहभागिता रहनु निकै सकारात्मक पक्ष हो। कमी, कमजोरीहरू सुधार गर्दै यो प्रणालीलाई थप परिष्कृत गरिनु पर्दछ। यो वा त्यो बहानामा बहिष्करणमा परेका वर्गका लागि लागू गरिएका कार्यक्रमलाई संकुचित र निष्प्रभावी बनाउने कोसिस गरिनु हुँदैन। (ओली, महान्यायाधिवक्ताको कार्यालयको कार्यालयमा सहायक न्यायाधिवक्ताको रूपमा कार्यरत छन्।"
समावेशीकरणमा देखिएको सकारात्मक फड्को,"समावेशी संरचनाको संविधानसभाले निर्माण गरेको संविधानले शासनमा सबैको मूल प्रवाहीकरणको उद्देश्य राखेको छ। समावेशीकरण भन्नेबित्तिकै सबै समुदाय, क्षेत्र समग्रमा प्रतिनिधित्व हुने साझा चौतारी हो। खासगरी राज्यको मूलधारमा आउन नसकेका वर्ग समुदायलाई मूलधारमा ल्याउन प्रयत्न गर्नु नै समावेशीकरण हो। नेपालमा समावेशीकरणको सुरुवात भने २०७२ सालको संविधानपश्चात् भएको हो। राज्यमा वञ्चितीकरण र बहिष्करणमा परेका वर्ग समुदायलाई प्रवाहीकरण गर्नुलाई पनि समावेशीकरण भन्ने जनाउँछ। यसले शासन प्रणालीका विभिन्न अंगहरूमा सबैको प्रतनिधित्विको सुनिश्चितता गर्दछ। समावेशीकरणले राष्ट्रमा सारभूत समानता कायम गर्ने, स्रोत र साधनमा सबैको पहुँच कायम राख्दछ। समावेशी राज्य स्थापना गर्ने एउटा महत्त्वपूर्ण आधारको रूपमा यसको अवधारणा विकास भएको हो। शासन व्यवस्थामा कुनै पनि कारण र आधारबाट कोही पनि बहिष्कृत हुनु हुँदैन। समाजमा सबैको अवस्था, क्षमता, हैसियत, परिवेश समान हुँदैन। राज्य नागरिकको अभिभावक हो। कुनै पनि कारण र आधारबाट राज्य व्यवस्थामा असमानता आउनु हुँदैन। यदि आएको छ भने त्यसलाई हटाउनु पर्दछ। त्यही हटाउने उपाय हो, समावेशीकरण। जसलाई विविधता व्यवस्थापनको पर्यायवाची भनेर पनि बुझिन्छ। समावेशीकरणको विषयलाई संविधानमा दिइएको स्थानले गर्दा समाजमा पछाडि परेको सबै क्षेत्रमा आशालाग्दो परिवर्तन देखिएको संविधानविद् भीमार्जुन आचार्य बताउँछन्। उनी भन्छन्, महिला, पिछडिएको समुदायलगायतका विषय, संसद्मा महिलाले पाएको स्थान हेर्दा पनि साँच्चिकै लोकप्रिय छ। नत्र समाजमा नगन्य संख्या भएको समुदायले पनि संसद्मा स्थान पाएको छ। जनताका आवाजहरू गुञ्जिएका छन्। त्यसैले यो क्षेत्रमा धेरै उपलब्धि भएको मान्नुपर्छ। समावेशीकरणभित्र हुनै पर्ने विषयहरू भने सकारात्मक विभेद, समानुपातिक प्रतिनिधित्व, आरक्षण, लक्षित वर्गका कार्यक्रमहरू, सामाजिक सुरक्षा, स्वायत्तता, विशेष अधिकार प्रदान, विकेन्द्रीकरण, संघीयता आदि हुन्। त्यसो त नेपालमा २०४६ सालको पञ्चायती व्यवस्थाको खारेज गरी बहुदलीय व्यवस्था लागू भएसँगै समावेशीकरणका आवाजहरू सुनिन थालेका हुन्। २०६२ र २०६३ को जनआन्दोलनपश्चात् संघीय लोकतान्त्रिक गणतन्त्रको घोषणासँगै यसको मुद्दाले सार्थकता पाएको हो। नेपालको अन्तरिम संविधान, २०६३ ले समानुपातिक निर्वाचन प्रणाली संविधानसभाको निर्वाचनमा प्रयोग गरेसँगै संविधानसभा समावेशी बन्यो। वर्तमान नेपालको संविधान हेर्दा संविधान समावेशीकरणलाई व्यवस्थापन गर्न बनेको दस्ताबेज जस्तो लाग्दछ। समावेशी संरचनाको संविधानसभाले निर्माण गरेको संविधानले शासनमा सबैको मूल प्रवाहीकरणको उद्देश्य राखेको छ। नेपालको संविधान, २०७२ मा भएका केही प्रतिनिधि व्यवस्थाहरू देहायबमोजिम छन् १ संविधानको प्रस्तावनामा नै विविधताको सम्बोधन गरिएको छ। २ धारा ३ र ४ मा राष्ट्र र राज्यको परिभाषामै यसको प्रतिबिम्ब देख्न पाइन्छ। ३ धारा १८ मा सकारात्मक विभेदसहितको समानताको हकको व्यवस्था छ। ४ धारा ४२ र ४३ मा सामाजिक न्याय, सामाजिक सुरक्षाको विषय संविधानमा सम्बोधन गरिएको छ। ५ धारा ५१ मा सामाजिक न्याय र समावेशीकरणसम्बन्धी १४ वटा नीतिहरू अंगीकार गरिएको छ। ६ तीन तहका कार्यपालिका (संघीय, प्रदेश र स्थानीय ) समावेशी संरचनामा बनाउनुपर्ने संवैधानिक प्रावधान छ। ७ विभिन्न ७ वटा आयोग स्थापना गर्ने संवैधानिक व्यवस्था छ। जसमा महिला आयोग, दलित आयोग, समावेशी आयोग, आदिवासी जनजाति आयोग, मधेसी आयोग, थारू आयोग र मुस्लिम आयोग छन्। ८ नेपाली सेना, राजदूत, संवैधानिक नियुक्ति र सरकारी सेवा समावेशी गराउनुपर्ने संवैधानिक व्यवस्था छ। समावेशीको विषयमा कानुनी व्यवस्था यस्तो सुशासन सञ्चालन तथा व्यवस्थापन ऐन, २०६४ को दफा ६ ले सार्वजनिक प्रशासन सञ्चालन गर्ने मूल्यको सूचीमा समावेशीकरणलाई समेटेको छ। निजामती सेवा ऐनलगायतका ऐनहरूले सार्वजनिक सेवाहरूमा आरक्षणसहितको नीति अंगीकार गरेको छ। १५औं पञ्चवर्षीय योजनाले राज्यका सबै नागरिकको उपस्थिति र अर्थपूर्ण सहभागतिामा समावेशी विकास गर्ने सोच र मानव विकास सूचकांकको आधारमा पछाडी परेका समुदायको सशक्तीकरण र समानुपातिक विकास गर्ने लक्ष्य राखेको छ। नीतिगत तहमा समानुपातिक प्रतिनिधित्व, सहभागिता र सकारात्मक विभेदको माध्यमबाट आर्थिक र सामाजिक रूपान्तरण गर्ने प्रमुख रणनीतिका साथ विविधता व्यवस्थापन गर्ने प्रयास भएको देखिन्छ। समावेशी शासन विधिको अभ्यास भएको नेपालमा धेरै वर्ष भइसकेको छ। यो बीचमा केही सकारात्मक परिवर्तनहरू देखा परेका छन्। संविधानसभाको बनावटले महत्त्वपूर्ण संकेत गरेको छ। समानुपातिक निर्वाचन प्रणालीले पछाडि परेका, पारिएका वर्ग समुदायहरू मूलधारमा आउन थालेका छन्। आरक्षणको अभ्यासबाट सार्वजनिक प्रशासनमा विविधताको प्रतिबिम्ब देखिन थालेको छ। प्रतिस्पर्धाको दायरा बढेको छ। सार्वजनिक सेवा प्रवाहमा केही सहजता अनुभव गरएिको छ। यसले शासन प्रणालीप्रति अपनत्व बोध र अधिकारमुखी अवधारणा विकास गराउन मद्दत पुगेको देखिन्छ। संवैधानिक प्रतिबद्धता अनुरूप परम्परागतरूपमा चलिआएको नेपालको पित्तृसत्तात्मक समय परिवर्तन हुन नसक्नु एउटा समस्या भएता पनि समानुपातिक प्रतिनिधित्व र आरक्षणबाट लक्षित वर्गले केही हदसम्म लाभ लिएका छन्। त्यसभित्र पनि पिछडिएको समुदायभित्रबाट अलिक सम्भ्रान्त व्यक्तिहरूले मात्र त्यसको लाभ लिएको भनिन्छ। यद्यपि त्यहाँसम्म राज्यको केही छिटा नपुग्नुभन्दा केही राहत पुगेको राम्रो हो। समावेशीकरणका मापदण्डमाथि योग्यताको विषय आए तापनि यी चुनौतीहरू मात्र हुन्। संविधान उल्लेखित विषयलाई व्यवहारमा रूपान्तरण गर्न केही समस्या भए पनि अहिलेको सहभागितालाई नै महत्त्वपूर्ण उपलब्धि मानिनुपर्ने नेकपा माओवादीका महासचिव देव गुरुङ बताउँछन्। गुरुङ भन्छन्, धेरै क्षेत्रमा समावेशीकरणलाई स्थान दिइएको २०६२, २०६३ सालको जनआन्दोलन पछि नै हो। यसले गर्दा के कति क्षेत्र समुदायले स्थान पाए भन्ने कुरा अहिलेको संसद्मा प्रतिनिधित्व हेर्दा पनि काफी हुन्छ। देशमा समावेशीको क्षेत्रमा हुँदै नभएको पहिला हो। अहिले भने समावेशीको क्षेत्रमा धेरै अवसर छन्। यद्यपि त्यो अवसर कस्ता व्यक्तिले प्रयोग गरेका छन् भन्ने कुरा आउँछ। त्यसमा सरकारले नै ध्यान दिने हो र सम्बन्धित क्षेत्रका व्यक्तिहरूले पनि आफैं अगाडि आउने कि समाजका निमुखा व्यक्तिहरूलाई पनि अगाडि सार्ने भन्ने कुरा महत्त्वपूर्ण हुन्छ। समानुपातिक निर्वाचन प्रणालीको व्यवस्थापनको लागि थप मापदण्ड भने नेपालमा आवश्यक रहेको प्राध्यापक शोभा पराजुली बताउँछिन्। उनी भन्छिन्, एक व्यक्तिले एक पटकभन्दा बढी समानुपातिक प्रतिनिधित्विको अवसर पाउनु हुँदैन। सार्वजनिक प्रशासनमा आरक्षणको हालसम्मको अवस्था के छ त्यो भने सरकारले हेर्नुपर्छ। निर्धारित प्रतिशतमा पुनरावलोकन गर्नु आवश्यक छ। आरक्षणका लागि अब केही न केही मापदण्ड आवश्यक भएको छ। एउटै व्यक्तिले एक पटकभन्दा बढी यो अवसर पाउनु हुँदैन। उनी अगाडि भन्छिन्, विशिष्ट ज्ञान, सीप र दक्षता चाहिने विषयमा शिक्षामा आरक्षण कायम गर्नुपर्छ न कि अवसरमा।समावेशीकरणका लागि गरिएका संवैधानिक व्यवस्थाको कार्यान्वयनतर्फ गरिएका प्रयास प्रंशसनीय भएता पनि शासनमा सबैले उपस्थिति, पहुँच, सहभागिता, प्रतिनिधित्व, सम्मान, अस्तित्व, पहिचान तथा स्वामित्व खोज्दछन्। समावेशीकरणले यिनलाई पूर्णता दिन्छन्। लोकतान्त्रिक शासन पद्धतिमा सबैको साझा शासन कायम गर्ने समावेशीकरण एउटा उपयुक्त विकल्प हो। यसको अभ्यास सही ढंगले गर्न सक्ने हो भने मुलुकमा राजनीतिक, आर्थिक, सामाजिक रूपान्तरण गर्न सकिन्छ।"
निरोगी नेपालका लागि प्रतिकारात्मक र उपचारात्मक सेवा,"काठमाडौं : सरकारले आर्थिक वर्ष २०८२०८३ मा निरोगी नेपाल अभियानलाई अघि सार्दै दुई विधि अघि सारेको छ प्रतिकारात्मक र उपचारात्मक । यी दुवै विधि अपनाई चिकित्सा प्रणालीका सबै पक्षको विकास गर्ने नीति तथा कार्यक्रम सार्वजनिक गरिएको छ । राष्ट्रपति रामचन्द्र पौडेलले संघीय संसद्को दुवै सदनको संयुक्त बैठकमा सरकारको नीति तथा कार्यक्रम प्रस्तुत गर्दै सबै नागरिकलाई गुणस्तरीय आधारभूत स्वास्थ्य सेवा उपलब्ध गराउन संघ, प्रदेश र स्थानीय तहबीच सहकार्य गरिने बताए । उनले स्वास्थ्य प्रणालीको विकास जनसंख्या, भूगोल र रोगको भारका आधारमा गरिने जानकारी दिए । स्वास्थ्य सेवालाई सुलभ र पहुँचयोग्य तुल्याउन पूर्वाधार विस्तारसँगै सेवा प्रदायक (अस्पताल, चिकित्सक, स्वास्थ्य जनशक्ति र सेवाग्राही) बिचको असन्तुलन हटाइनेछ । स्वास्थ्य जनशक्तिको व्यवस्थापन र गुणस्तरीय सेवाका लागि संघीय स्वास्थ्य सेवा ऐन र स्वास्थ्य सेवाको गुणस्तर नियमनका लागि राष्ट्रिय गुणस्तर प्रत्ययन प्राधिकरण ऐन तर्जुमा गरिने भएको छ । सबै सरकारी अस्पताललाई एउटै अनलाइन सेवामा आबद्ध गर्ने गरी नागरिक एपलाई सुधार गरिनेछ । आधारभूत तथा अत्यावश्यक औषधिहरूको उत्पादन प्रवर्धन गरिनेछ । औषधि तथा स्वास्थ्य सामग्रीसम्बन्धी एकीकृत ऐन तर्जुमा गरिने छ । स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल संविधानप्रदत्त आधारभूत स्वास्थ्य सेवालाई गुणात्मक बनाउँदै सार्वजनिक नीति तथा कार्यक्रम कार्यान्वयन गर्नु पर्ने बताए । एकीकृत स्वास्थ्य बिमामा सरकारले स्वास्थ्य बिमा प्रणाली एकीकृत गरी उपचारको दायरा विस्तार गरिनेछ । गम्भीर रोगको उपचारसमेत बिमाबाट हुने व्यवस्था गर्न सुविधा थैली परिमार्जन गर्ने भएको छ । बिमा सेवाको सुशासन र वित्तीय स्थायित्वका लागि बिमा बोर्डको पुनर्संरचना गरिने नीति लिइएको छ । बिमा प्रणालीमाथिको व्ययभार न्यून गर्न सरकारद्वारा उपलब्ध गराइने आधारभूत तथा अत्यावश्यक औषधिहरू बिमा प्रणालीमा जोडिनेछ । छरिएका सबै स्वास्थ्य सेवालाई एकीकृत गरी स्रोतको अभावलाई सम्बोधन गर्न सामाजिक सुरक्षा कोष, कर्मचारी सञ्चय कोषलगायत सबै स्वास्थ्य सेवा र उपचार सुविधा दिने संस्थाहरूको सेवा प्रभावकारी बनाइने भएको छ । सरकारले स्वास्थ्यसम्बन्धी सबै सहायता र सहुलियतका कार्यक्रमहरूलाई स्वास्थ्य बिमा सेवामा आबद्ध गर्ने भएको छ । स्वास्थ्य बिमा कार्यक्रम पुनर्संरचना गरी दिगो बनाउने नीति राखिएको छ । सातै प्रदेशमा मुटु र जलन उपचार विस्तार सरकारले सातै प्रदेशमा सघन जलन उपचार र मुटु रोग सेवा विस्तार गर्नेछ । दुर्गम क्षेत्रमा विशेषज्ञ सेवाहरू सञ्चालन गर्ने भएको छ । हरेक वर्षको फागुन महिनालाई नसर्ने रोग स्क्रिनिङ महिना घोषणा गरी कार्यक्रमहरू सञ्चालन गरिने नीति तथा कार्यक्रममा उल्लेख छ । क्यान्सर तथा मिर्गाैला प्रत्यारोपण उपचारको सेवा प्रदेशस्तरमा विस्तार गरिने भएको छ । मस्तिष्क, मेरुदण्ड, मानसिक र स्नायु रोग उपचारका लागि काठमाडौंमा अत्याधुनिक राष्ट्रिय न्युरो साइन्स केन्द्र स्थापना गरिनेछ । स्वास्थ्य क्षेत्रका जनशक्तिको आपूर्ति सुनिश्चित गर्न जनरल नर्सिङ कार्यक्रम सञ्चालन गरिने भएको छ । उत्पीडित तथा सिमान्तकृत समुदायलाई चिकित्सा शिक्षामा आरक्षणको व्यवस्था गरिने छ । बालबालिकाको निःशुल्क उपचार, गर्भवतीको उद्धार बालबालिकाको शारीरिक तथा मानसिक विकास र संरक्षण गरिनेछ । सडक बालबालिकाका लागि पारिवारिक पुनर्मिलन, सामाजिक पुनस्र्थापना र वैकल्पिक हेरचाहको व्यवस्था मिलाइनेछ । बाल हेल्पलाइन सेवालाई नागरिक एपसँग जोडिने छ । पाठेघर क्यान्सरको एचपीभी खोप र १४ वर्ष मुनिका बालबालिकाका लागि निःशुल्क क्यान्सर उपचार सेवा उपलब्ध गराइने छ । दुर्गम क्षेत्रका गर्भवती र सुत्केरी महिलाका लागि हवाई उद्धार कार्यक्रम थप प्रभावकारी बनाइने छ । ज्येष्ठ नागरिकलाई व्यवस्थापन ज्येष्ठ नागरिकको निःशुल्क स्वास्थ्य उपचारको व्यवस्था मिलाइने भएको छ । सरकारले ज्येष्ठ नागरिकहरूको मानवोचित व्यवस्थापन गर्दै निःशुल्क स्वास्थ्य उपचारको व्यवस्था मिलाउने भएको छ । आफ्ना लागि आफैं केही गर्न नसक्ने अवस्थामा रहेका हेरचाह र पालन पोषणसमेत गरिदिने कोही नभई जीवन नै जोखिममा रहेका सडक आश्रित सहयोगापेक्षी महिला, बालबालिका, ज्येष्ठ नागरिक, अपांगता भएका व्यक्ति एवं मनोरोगीहरूको उद्धार एवं मानवोचित व्यवस्थापन गराउने भएको छ । ज्येष्ठ नागरिकलाई सम्मानपूर्वक जीवनयापनको प्रबन्ध गरिनेछ । ज्येष्ठ नागरिकका ज्ञान र अनुभवको उपयोग र पुस्तान्तरणमा जोड दिइनेछ । ज्येष्ठ नागरिक सेवा केन्द्रहरूको विस्तार गरिनेछ । सरकारले आर्थिक वर्ष २०८१०८२ को नीति तथा कार्यक्रममा सबै अस्पतालमा जेरियाट्रिक वार्डको प्रबन्ध मिलाई ज्येष्ठ नागरिकलाई सहज रूपमा स्वास्थ्य सेवा प्राप्त गर्न सक्ने व्यवस्था मिलाउने घोषणा गरेको थियो । आयुर्वेदलाई प्राथमिकता आयुर्वेद सेवाको सुदृढीकरण र वैकल्पिक चिकित्सा विधि प्रवर्धन गर्न आयुर्वेद अध्ययन प्रतिष्ठानको रूपमा विदुषी योगमाया आयुर्वेद विश्वविद्यालय सञ्चालनमा ल्याइने भएको छ । संक्रामक रोगको रोकथाम र महामारीको प्रतिकार्यका लागि जनस्वास्थ्य निगरानी प्रणालीलाई सुदृढ गरिने छ । जलवायु परिवर्तनका स्वास्थ्य चुनौतीहरूको समाधानका लागि क्लाइमेट हेल्थ रेजिलियन्ट युनिट विकास गरिने जनाइएको छ । योग ध्यानमार्फत सकारात्मक सोचको अभिवृद्धि गरी नेपाललाई आरोग्य र ध्यान पर्यटनको आकर्षकस्थलको रूपमा प्रवद्र्धन गरिने भएको छ ।"
त्यो बझाङ विद्रोह,"राजा महेन्द्रले चीनको सहयोगमा अरनिको राजमार्ग अर्थात् काठमाडौंकोदारी राजमार्ग निर्माण गर्ने काम सम्झौता गरेका थिए। लगत्तै छिमेकी भारतले नेपालमाथिको कूटनीतिक दबाब दियो। तर त्यसले काम नगरेपछि तात्कालीन नेपाली कांग्रेसलाई पैसा, हातहतियार, गोलीगठ्ठा दियो र पूर्वमा ताप्लेजुङदेखि पश्चिममा बझाङ, बैतडीसम्म नेपालभित्रै सशस्त्र क्रान्ति मच्चाइदियो, भारतले। भारतको उद्देश्य कोदारी राजमार्ग बन्न नदिनु थियो भने राजा महेन्द्रको पञ्चायती व्यवस्था ढाल्नु पनि थियो। सबैभन्दा ठुलो लडाइँ त चितवनको भरतपुर क्षेत्रमा भयो। कांग्रेसी नेता जगतप्रकाशजंग शाह लगायत पुलिसका इन्स्पेक्टरसहित केही मान्छे मरे। त्यस बखत नेपाल प्रहरी कांग्रेसीसँग लागेर नेपाली सेनाविरुद्ध लड्न थाल्यो। किनकि २००७ सालमा राणाशासनविरुद्ध लडेका कांग्रेसी लडाकुहरू नै नेपाल पुलिस बनेका थिए। नेपाली कांग्रेसको उक्सावट र श्री ५ को सरकारको राज्य रजौटा उन्मुलन ऐनका कारणसमेत बझाङका राजा रामजंगबहादुर सिंहको नेतृत्वमा राजा महेन्द्रविरुद्ध विद्रोह भएको थियो। जसलाई नेपाली जनमानसमा बझाङ काण्ड भनिन्छ। माथि लेखेअनुसार २०१७ सालमा श्री ५ महेन्द्रबाट राज्य रजौटा उल्मूलन ऐन लागू भयो। त्यसपछि कार्यकारी शक्ति लिएर श्री ५ को सरकारको मातहतमा बसेका राजाहरूलाई चोट पर्यो। ऐन अनुसार राजा रामजंगको शेखपछि बझाङमा कोही राजा हुन्थेन। त्यसैले गोरखा राजवंश भन्दा धेरै पुरानो बझाङ राजवंश मासिन हुन्न भन्ने उनको अडान थियो। श्री ५ महेन्द्रबाट २०१७ पुस १ गते बहुदलीय व्यवस्था खारेज भएपछि नेपाली कांग्रेस त्यसबाट असन्तुष्ट भयो। उसले देशका चितवन, गुल्मी, नुवाकोट, पाँचथर इलाम, बझाङ आदि जिल्लामा विदेशी भाडाका मानिससमेत प्रयोग गरी सशस्त्र विद्रोह सञ्चालन गर्यो। यसमध्ये बझाङ विद्रोहका कारण निम्न थिए : (क) तत्कालीन बझाङका राजा रामजंगबहादुर सिंह भारत पिथौरागढमा बसी उतैको संगतमा हुने हुँदा राजा महेन्द्रका नीतिभन्दा उनी उतैको विचारधाराबाट बढी प्रेरित र प्रभावित थिए। (ख) बझाङका राजा र जनता मिली विद्रोह मच्चाएमा आफ्नो स्वार्थ सिद्ध हुने देखेर नेपाली कांग्रेसको राजनीतिक समूहले पनि यस विद्रोहलाई उक्साएको थियो। (ग) भारतले पनि नेपालको स्थायित्व खलबल्याउन बझांगी राजालाई उक्साई बझाङलगायत नेपालभरि मानिस र हतियारको गोप्य सहयोग दिँदै थियो। लड्ने सेना पनि भाडाका झिकाइएका थिए। (घ) भारतमा रहेका नेपाली कांग्रेसका व्यक्ति तथा समूहले दृढ विचारका बझांगी राजा रामजंगबहादुर सिंहमा नेपाल र राजा महेन्द्रविरोधी भावना जगाइदिएका थिए। (ङ) महाकाली पारीको पिथौरागढ भाडाका लडाकू भर्ती गर्न, तालिम गराउन, हतियार गोलीगठ्ठा जम्मा गर्न उपयुक्त स्थान थियो। यो बझाङ विद्रोह रोक्न र राज्य रजौटा उन्मुलन ऐन लागु गर्न राजा महेन्द्रबाट बझाङका राजकुमार ओमजंगबहादुर सिंहलाई छोरी दिने प्रस्ताव पनि पठाए। ओमजंगले मानेका थिए तर उनका पिता राजा रामजंगले सो प्रस्ताब मानेनन्। गोर्खाली राजासँग बझाङे राजा लड्न तयार रहेको खबर गरे। अनि त्यो सैनिक कारबाहीमा भाग लिए। जुन कुरा उनै श्रीनाथ गणका पुराना सैनिकहरूबाटै सुनेको हो। बझांगी राजा रामजंगका छोरा युवराज ओमजंगबहादुर सिंह त्रिचन्द्र कलेजमा पढेका शिक्षित र जोसिला युवक थिए। राजाराम पिथौरागढमैै बसी विद्रोहको तारतम्य मिलाउँदै रहे। उनको निर्देशनमा राजकुमार ओमजंगले बझांगी जनसमर्थन जुटाउने कार्य गर्दै नेपाल सरकारविरुद्ध हतियार उठाई विद्रोहको नेतृत्व गर्ने निधो गरे। श्री ५ को सरकारले बझाङ राजासँग वार्ताबाट समस्या समाधान गर्न पटकपटक प्रयास गरेको थियो। केही सीप नलागेपछि विद्रोह दमनको कारबाही गरियो। विद्रोह नियन्त्रणको कारबाही ः युवराज ओम जंगबहादुर सिंह नेतृत्वको विद्रोहलाई बेलैमा निमिट्यान्न नपारे समस्या बढ्दै जाने बुझेर श्री ५ को सरकारले उक्त विद्रोह सैनिक कारबाहीमार्फत दमन गर्ने निर्णय २०१८ भदौमा गर्यो। सोका लागि नेपालगञ्जमा हेडक्वाटर्स भएको श्रीनाथ गणलाई आदेश भयो। उक्त गणका गुल्महरू धनगढी, डोटी, हुम्ला र बैतडीमा तैनाथ थिए। गणपति प्रमुखसेनानी वीरेन्द्रप्रसाद शाह (पछि सहायक रथी) थिए। उपसेनानी केशरबहादुर गड्तौलाले कमाण्ड गरेको बैतडीस्थित गुल्मलाई सुरुमा अगाडि बढाइयो। त्यसपछि सहसेनानी रोहितविक्रम राणाले कमाण्ड गरेको डोटीस्थित गुल्मलाई पनि रवाना गराइयो। वर्षात्को महिना भदौमा कारबाहीका लागि अघि बढेका गुल्महरू बझाङको थलारा भन्ने स्थानमा जम्मा भए। उपसेनानी पछि सहायक रथी केशरबहादुर गड्तौलासँग पहिला पटक नम्बर २ बाहिनी अड्डा हिले, धनकुटामा र पछि उहाँको निवासमा लेखकले २०६६ असोज ३ गते लिएको अन्तर्वार्ता अनुसार सेनाले आफ्नो उपस्थिति देखाई वरपरका इलाकाहरूमा गस्ती गरिरहेको अवस्थामा पहिलो आक्रमण विद्रोहीबाटै भयो। झन्डै दुई घण्टासम्म छिट्फुट गोली हानाहान भयो, आखिर विद्रोहीहरू भागे। सेनातर्फ कुनै क्षति भएन। विद्रोहीतर्फ दुईजना मारिए। ३०३ राइफल चार नाल र केही भरुवा बन्दुक सेनाले बरामद गर्योे। सेनाले आफ्नो गतिविधि अझ बढाउँदै लग्यो। तर बझांगेले पहिला फायर गरे कि नेपाली सेनाले पहिला गरे भन्ने कुरामा हालसम्म प्रकाशित इतिहास र लेखहरूमा एकरूपता देखिन्न। यसै सिलसिलामा भागेका विद्रोहीहरू थलाराको जंगलमा लुकी बसेका छन् भन्ने सूचनाको आधारमा सेनाले उक्त स्थानलाई घेरामा पारी खोजतलास र विद्रोहीलाई बढार्ने कारबाही गर्दा विद्रोहीहरू हतियार फाली भागाभाग गरे। केही हातहतियार र गोलीगठ्ठा फेला पार्यो। समातिएका विद्रोहीहरूको भनाइ अनुसार ५५ जना तालिमप्राप्त विद्रोहीहरूलाई प्रतिव्यक्ति ५०० रुपैयाँ दिई भारतबाट ल्याइएको बुझियो। महाकाली नदीमा पुल नभएकाले कम्मरमा तुम्बालगाई भाडाका विद्रोहीहरू नदी तरी नेपाल पसेको उनीहरूले बताए। गुदी अर्थात् गिद्रा फालेर सुकेका लौकाका सग्लो बोक्रालाई तुम्बा भनिन्छ। सैनिक खोजतलासको कारबाही दार्चुलाको रसकोट इलाकामा हुँदै थियो। त्रिविविका उपकुलपति रामचन्द्रबहादुर सिंह, जर्नेल लक्ष्मण चन्द्र, जर्नेल रघुचन्द्र, जर्नेल शशीचन्द्र, जर्नेल कमलेशबहादुर सिंह, सशस्त्र प्रहरी उपरीक्षक राजेन्द्रबहादुर सिंहलगायतको घर यही रसकोट हो। विद्रोही नाइके युवराज ओमजंग फेला परेका वा मारिएका थिएनन्। सेनाको कारबाहीबाट बच्न उनी लेकतिर भागेका थिए। बरु अप्ठ्यारो जमिन र बाक्लो हिउँ भएको स्थानमा पुगेकाले भाग्ने ठाउँ नपाई पुनः फर्केर रसकोटतर्फ आउँदा ओमजंगको टोलीसँग सेनाको जम्काभेट भयो। ओमजंगले आफ्नो राईफलबाट सेनातर्फ फायर गर्न खोज्दा सेनाले पहिल्यै फायर गरी ओमजंगलाई तुरुन्त मारिदियो। विद्रोहीहरू फेरि भागाभाग गरे। यस घट्नाको विवरण सन् १९६२ सेप्टेम्बर २९ तारिखको अमेरिकी अखबार न्यूयोर्क टाइम्सले पनि प्रकाशित गरेको छ। बझाङ विद्रोहको र राजकुमार ओमजंगबहादुरको मृत्युका बारेमा फरक फरक लेखाइ र बोलाइ पनि भेटिन्छन्। लेखकले दिएको विवरण कारबाहीमा भाग लिएका सेनासँग लिएको अन्तर्वार्ता भएको बारेमा अगाडि नै लेखिसकेको छ। २०१८ साल महाअष्टमीको दिनको उक्त घटना काबुमा आइसकेको हुँदा सेनाको दुवै गुल्म आआफनो स्थानमा फक्र्याे। बैतडी आइपुग्नु अगावै महाकाली अञ्चलाधीस र स्थानीय जनता सहित १ दिन वरको बाटोसम्म पुगी विद्रोही दमन गरी फर्केका फौजलाई स्वागत गर्न पुगेका थिए। बैतडीको उक्त गुल्मलाई धनगढी पुग्ने आदेश भयो। विद्रोद दमन गर्न सफल भएकाले र प्रधानसेनापतिले धनगढीमा श्रीनाथ गणका निम्नालिखित अधिकृत, पदिक, विल्लादार र सिपाहीहरूलाई पुरस्कृत गर्नुभयो : (क) उपसेनानी केशरबहादुर गड्तौला सहसेनानीमा बढावा र नेपाल तारद्वारा विभूषित (ख) सुबेदार गणेशबहादुर नेपाल तारा पाँचौं (ग) जमदार तिलकबहादुर कार्की नेपाल तारा पाँचौं (घ) प्रबब्ध हुद्दा शेरबहादुर जमदारमा बढुवा (ङ) अमलदार हर्कबहादुर नगद पुरस्कार (च) अमलदार शेरबहादुर हुद्दामा बढुवा (छ) प्यूठ वीरबहादुर अमलदारमा बढुवा (ज) प्यूठ तिलकबहादुर अमलदार बढुवा (झ) सिपाही भीमबहादुर (ओमजंगलाई मार्ने) प्यूठमा बढुवा र नगद पुरस्कार (ञ) सिपाही कृष्णबहादुर नगद पुरस्कार (ट) सिपाही नरबहादुर नगद पुरस्कार (ठ) सिपाही रामशरण थापा नगद पुरस्कार (ड) सिपाही ललितबहादुर नगद पुरस्कार २०४३ सालमा उक्त गण पूर्वको इटहरी ब्यारेकमा छँदा लेखक सहायक सेनानी भई मदर युनिटमा हाजिर हुँदा उक्त सैनिक कारबाहीमा भाग लिने पुराना सैनिकसँगको अन्तर्वार्तामा आधारित छ यो लेख। श्रीनाथ गण नेपाली सेनाको सबैभन्दा जेष्ठ गण हो। यो कारबाहीका कमान्डर पहिला लप्टन साब र पछि सहायक रथी केशरबहादुर गड्तौला जर्साब सोही बखत नम्बर २ बाहिनी हिलेको बाहिनीपति हुँदा उहाँबाट धेरै कुरा जानकारी भएको थियो।"
जलविद्युत् उत्पादनले बढाएको आत्मनिर्भरता,"पछिल्ला वर्षहरूमा ऊर्जा क्षेत्रमा उल्लेखनीय प्रगति भएको छ। जलविद्युत् उत्पादन, निर्यात, हरित ऊर्जा प्रवद्र्धन र निजी क्षेत्रको सहभागिताले देशलाई ऊर्जा आत्मनिर्भरता र आर्थिक समृद्धितर्फ अग्रसर गराएको छ। नेपालमा पहिलो पटक १९६८ सालमा ५ सय किलोवाटबाट जलविद्युत् उत्पादन सुरु भयो। फर्पिङ जलविद्युत् आयोजना नेपालको पहिलो जलविद्युत् आयोजना हो। जलविद्युत्मा सरकारको एकाधिकार थियो, सीमित आयोजनाहरूमात्रै बनाइरहेको थियो। २०४६ सालसम्म १६७ मेगावाटमात्रै बिजुली उत्पादन भयो। २०४६ सालको पहिलो जनआन्दोलनपछि मुलुक बहुदलीय प्रजातन्त्रमा गयो। २०४७ को संविधानले उदारीकरणको नीति लियो। उद्योग व्यवसायमा निजी क्षेत्रको प्रवेशले विद्युत्को माग बढ्यो। जलविद्युत्मा देखिने गरी विकास भएको पूर्व ऊर्जासचिव देवेन्द्र कार्की बताउँछन्। सरकारको मात्रै प्रयासले आपूर्ति धान्न नसक्ने स्थिति बन्यो। विद्युत् ऐन, २०४९ ले जलविद्युत्मा निजी क्षेत्रको लगानीलाई बाटो खोल्यो। २०५२ सालमा पहिलो निजी आयोजना हिमाल हाइड्रोसँग ६० मेगावाटको खिम्ती जलविद्युत् आयोजनाका लागि विद्युत् खरिद सम्झौता (पीपीए) भयो। यो आयोजना २०५७ सालमा राष्ट्रिय प्रसारण लाइन (ग्रिड) मा जोडिएको थियो। स्वतन्त्र ऊर्जा उत्पादकहरूको संस्था नेपाल (ईप्पान) का अनुसार २४ वर्षमा निजी प्रवद्र्धकले राष्ट्रिय प्रसारण लाइनमा २७ सय ४० मेगावाटको योगदान दिएका छन्। जलविद्युत्मा झन्डै ८० प्रतिशत योगदान निजी क्षेत्रको रहेको ईप्पानका महासचिव बलराम खतिवडा भन्छन्। करिब ७ सय मेगावाट सरकारी आयोजना सञ्चालनमा छन्।पछिल्ला वर्षहरूमा ऊर्जा क्षेत्रमा उल्लेखनीय प्रगति भएको छ। जलविद्युत् उत्पादन, निर्यात, हरित ऊर्जा प्रवद्र्धन र निजी क्षेत्रको सहभागिताले देशलाई ऊर्जा आत्मनिर्भरता र आर्थिक समृद्धितर्फ अग्रसर गराएको छ। जलविद्युत् उत्पादन र निर्यातमा उल्लेखनीय वृद्धि नेपालमा ऊर्जा उत्पादनमा सबैभन्दा धेरै सम्भावना जलविद्युत्मा छ। सरकारी तथ्यांकअनुसार करिब ७२ हजार मेगावाट बिजुली आर्थिक एवं प्राविधिक रूपमा उत्पादन गर्न सकिन्छ। अहिलेसम्म करिब ३४ सय मेगावाट विद्युत् उत्पादन भएको छ। करिब ११ हजार मेगावाटका आयोजनाको विद्युत् खरिद सम्झौता (पीपीए) सम्पन्न भएको छ। लोडसेडिङको तालिकामा आश्रित भएको जनजवीनबाट पार पाउन तत्कालीन सरकारले २०७२ सालमा ऊर्जा संकटकाल घोषणा गरी जलविद्युत् उत्पादनमा अघि बढ्ने निर्णय गर्यो। माग र आपूर्तिको खाडललाई पूर्ति गर्न छिमेकी मुलुक भारतबाट करिब २२ अर्बसम्मको बिजुली निर्यात गर्नुपथ्र्यो। तर जब सरकारले ऊर्जा संकटकाल घोषणा गरी विद्युत् उत्पादनमा आक्रामक रूपमा अघि बढ्ने निर्णय गर्यो, त्यसपछि विद्युत् उत्पादन बढ्यो। अहिले वर्षाको समयमा धेरै भएको बिजुली भारत निर्यात गरिँदै आएको छ। २०८१ मंसिरबाट ४० मेगावाट बिजुली बंगलादेशसम्म निर्यात सुरु भइसकेको छ। २०८० वैशाखमा नेपाल र भारतबीच १० हजार मेगावाट विद्युत् निर्यात गर्ने दीर्घकालीन सम्झौता भएको छ, जसले आगामी दशकमा नेपाललाई ऊर्जा निर्यातक राष्ट्रको रूपमा स्थापित गर्नेछ। जलविद्युत् उत्पादनमा निजी क्षेत्रको लगानी करिब ६ खर्ब छ। ४२ सय मेगावाट निर्माणको चरणमा छ। उत्पादन प्रक्रियामा रहेका आयोजनाको लगानीलाई जोड्दा १५ खर्ब पुग्ने ईप्पान बताउँछ। हालसम्म निर्माण सम्पन्न र निर्माणाधीन अवस्थामा रहेका आयोजनामा भएको लगानी हेर्ने हो भने बैंकको ऋण, स्वपुँजी तथा ५० लाख जनताको ४ खर्बसहित करिब १३ खर्बबराबर छ। जसमा सबैभन्दा बढी सेयर सर्वसाधारणको छ। यसमध्ये आयोजनाले स्थानीय सामाजिक विकासमा करिब ३ प्रतिशत खर्च गरेका छन्। पहिले सीमित जिल्लाबाट सुरु भएको जलविद्युत् आयोजनाको निर्माण अहिले ७७ जिल्लामध्ये ७० जिल्लासम्म पुगेको छ। बारा, बर्दिया, भक्तपूर, दाङ, धनकुटा, सल्यान र सप्तरीबाहेक अन्य सबै जिल्लामा ऊर्जा आयोजनाहरू कुनै कुनै चरणमा विकास भइरहेका छन्। इप्पानको पछिल्लो प्रारम्भिक तथ्यांकलाई आधार मान्ने हो भने ऊर्जा आयोजना निर्माणले बिजुली उत्पादनमात्र भएको छैन, यसले नेपालका कुनाकाप्चा र दूरदराजको आर्थिक र सामाजिक विकासमा पनि ठूलो टेवा पुर्याएको छ। ऊर्जा आयोजनाले अहिलेसम्म ३३ सय किलोमिटरको सडक र ३ सय ५० किमिको सडक सुरुङ निर्माण गरेको छ। यसबाहेक ११ सय मिटर सुरुङमार्ग निर्माण, स्थानीयस्तरमा १ सय ४० वटा स्वास्थ्यकेन्द्र, १ सय ५३ विद्यालय, ९५ खानेपानी आयोजनासँगै ४५ सिँचाइ आयोजना बनाइसकेका छन्। स्थानीय जनताको चाहनालाई पूर्ति गर्ने उद्देश्य अनुरूप विभिन्न विद्यालयमा २ सय शिक्षक र ३० वटा एम्बुलेन्स पनि प्रदान गरिसकेको छ। निर्माणाधीन एक मेगावाट आयोजनाले करिब तीन सयलाई रोजगारी दिन्छ भने उत्पादनमा गएका आयोजनाले करिब १० जनालाई। सरकारले विद्युत् उत्पादन बढाउने, खपत बढाउने र निर्यातको योजनासहित ऊर्जा विकास मार्गचित्र र कार्ययोजना २०८१ लागू पनि गरेको छ। आगामी १० वर्ष २८ हजार ५ सय मेगावाट विद्युत्् उत्पादन गर्ने सरकारको लक्ष्य छ। यो मार्गचित्र कार्यान्वयन गर्न सरकार र निजी क्षेत्रबीचको सहकार्य अपरिहार्य हुने पूर्वसचिव कार्की बताउँछन्। मार्गचित्र आएको छ, यसलाई थन्किन नदिन ऐन परिवर्तनदेखि लगानीको वातावरण तयसम्मका काम समयमा नै गर्नुपर्छ, कार्कीको भनाइ छ।"
अष्ट्रेलियामा आम चुनावको मतदान हुँदै,"सिड्नी : अष्ट्रेलियामा आम चुनावको मतदान सुरु भएको छ। चुनावमा अष्ट्रेलियाका वर्तमान प्रधानमन्त्री एन्थोनी अल्बानीज र विपक्षी नेता पिटर डटनबीच प्रतिस्पर्धा हुने छ। एन्थोनी अल्बानीज लेबर पार्टीका हुन् । उनी २०२२ देखि अष्ट्रेलियाको प्रधानमन्त्री छन्। उनी लगभग ३० वर्षदेखि सांसद छन्। सत्तामा आएपछि एन्थोनी अल्बानीजले निकै लोकप्रियता हासिल गरेका थिए। तर हाल उनले आवास, आदिवासी मामिला, यहूदी विरोधीता र इस्लामोफोबिया जस्ता मुद्दाहरूमा दबाबको सामना गर्नु परेको छ। प्रधानमन्त्री पदका लागि अर्का उम्मेदवार कन्जरभेटिभ लिबरलनेशनल गठबन्धनका नेता पिटर डटन हुन्। विपक्षी दलको नेताको रूपमा यो उनको पहिलो चुनाव हो। पिटर डटनले यसअघि रक्षा र गृह मामिला जस्ता प्रमुख मन्त्रालय सम्हालेका छन्। अष्ट्रेलियामा मानिसहरूले प्रत्यक्ष रूपमा प्रधानमन्त्रीको निर्वाचन गर्दैनन्। उनीहरूले सांसदहरूलाई मतदान गर्छन् र सबैभन्दा बढी सिट पाउने दलको नेता प्रधानमन्त्री बन्छ।"
"गोवामा भागदौड मच्चिँदा ७ जनाको मृत्यु, ४० भन्दा बढी घाइते","नयाँ दिल्ली : भारतको गोवास्थित शिरगाउँमा शुक्रबार राति लैराई जात्राको क्रममा भएको भागदौडमा सात जनाको मृत्यु भएको छ। दुर्घटनामा ४० भन्दा बढी घाइते भएका छन्। घाइतेमध्ये २० जना अवस्था गम्भीर रहेको सञ्चारमाध्यमहरुमा उल्लेख छ। राहत र उद्धार कार्य भइरहेको र मृतकको संख्या बढ्न सक्ने जनाइएको छ। शुक्रबार साँझ जात्रामा भाग लिन ठूलो संख्यामा भक्तजनहरू मन्दिरतिर गइरहेका थिए। सोही समयमा पसल अगाडि बिजुलीको तारले करेन्ट लागेर केही मानिसहरू लडे। त्यसपछि त्यहाँ भागदौड मच्चिएको थियो। लैराई जात्रा उत्तर गोवाको बिचोलिम तालुकको शिरगाउँ गाउँमा मनाइने एक हिन्दू धार्मिक उत्सव हो। जात्रा हरेक वर्ष अप्रिल वा मे महिनामा लाग्छ। गोवा, महाराष्ट्र र कर्नाटकबाट हजारौं भक्तजनहरू दर्शन गर्न जान्छन्। जात्रा मे २ को साँझदेखि मे ३ को बिहानसम्म आयोजना गरिएको थियो। यसै क्रममा दुर्घटना भएको हो।"
फेरि म सम्झन्छु,फेरि म तिमीलाई सम्झन्छु म तिमी जस्तै जवान छु प्यारको प्रस्ताव राख्न चाहन्छु तिम्रा आँखामा चुम्बन गरेको सम्झन्छु सदाका लागि म तिम्रो हात सम्झन्छु यसले हाम्रो बिच दिगो प्यार देखाउँछ म तिमीसँग बिताएको क्षण सम्झन्छु तिमी जीवनमा आएको जीवन्त सम्झन्छु म तिमीसँग रिसाएको बेला सम्झन्छु तिमी मेरो समीपमा आउने छौ सबै कुरा म नबिर्सन सम्झन्छु जब तिमी मेरो साथी हुनेछौ
कसैले पत्याउँछ यो कुरा ?,"चरम विकासतिर लम्किँदै गरेको युग हो यो। हुन त यो भन्दा पनि बढी विकास पौराणिक कालमै भैसकेका रहेछन् भन्न पनि सकिन्छ। त्यसैको सिको गरेर अहिले हामी अगाडि बढिरहेका छौं। त्यसै भएर भनिएको होला, हिँड्नेभन्दा सिँढी बनाउन लगाउने मानिस महान् हुन्छन्। त्यतिबेला पुष्पविमान थिए, देउताहरूको सवार पुष्पविमानमा हुन्थ्यो। वायुपंखी घोडा थिए। गरुडमाथि शयर हुन्थ्यो। कोठामा बसेर कहाँ के भइरहेछ सबै थाहा पाउँथे। फूँ ! गरेर मान्छेलाई उडाइदिन्थे। भस्म खरानी नै बनाइदिन्थे। मरेका मानिसहरूलाई बचाइदिन्थे। हेर्नोस् त कस्तो अचम्म ! अहिले हामी त्यो हो कि हैन के हो ! थाहा पाउन छोड्यौं ! अर्काले भनेको भरमा हद्रँदैन। आँखाले देख्नद्रपर्छ अनिमात्र पत्याइन्छ भनिन्छ। एकातर्फबाट हेर्दा यो कुरा सत्य पनि हो। तँ फलाना ऋषिको सन्तान होस् भन्यो भने हो भन्थौं मान्नैपर्छ। किनभने यो इतिहासले बताएको कुरा हो। नेपाली समाजमा यस्ता व्यक्ति पनि छन्, जो ईश्वर छैन, ईश्वर भनेको को हो ? कस्तो हुन्छ ? पनि भन्छन्। ईश्वरले के काम गर्ने हो ? कसैले देखेको छ ? छैन। यो नदेखेको कुरा वाइयात हो पनि भन्छन्। देउताले यसो गरे, त्यसो गरे, यसो गर्छन्, उसो गर्छन् भन्छन् मान्छे। के उहाँहरूले भनेको कुरा ठीक हो त ! यसलाई हामीले कसरी हेर्ने ? बुझ्ने ? ए ! कति मानिस भगवान् मेरो फलानो काम पूरा गरिदिनोस् है भन्छन्। भगवान्, म प्रभुको दर्शन गर्न आउने छु। अथवा, बोका, हाँस, कुखुरा, परेवा आदि केही ल्याएर चढाउने छु। लिएर पूजा गर्न आउने छु। यस्तै भनेका हुन्छन्। यसोभन्दा उनीहरूको कार्य पूरा भएको हुन्छ त ! अनि त्यसलाई के भन्ने ? देउता छन् भन्ने कि ! छैनन् भन्ने ? कोही भन्छन्, आज म पशुपतिनाथ गएको थिएँ। त्यसो त त्यहाँभित्र ढोकाबाट छिरेपछि जतिसुकै पिरताप भए पनि त्यो सारा हराएर एउटा बेग्लै अनुभूति गराउँछ। हैन यो के भएको के ! अचम्म हो। गजबै छ बा ! भनेको सुनिन्छ। यो त मानिसहरूले अनुभूति गर्ने कुरो हो। देखिँदैन तर। यसलाई के भन्ने। कुनै एक समय गोरखा दरबार मन्दिर तल दरवारमा सार्ने कुरा चलेछ। अब त भएन तल सार्नै पर्यो भनेर निर्णय गरेछन्। अनि दुई चारजना मानिस लगाएर दिनभर सामान दरवारमा सार्न लगाएछन्। भोलिपल्ट बिहान हेर्न जाँदा त सार्न लगाएको सामान सबै माथिल्लो दरबारमा जस्ताको तस्तै ! अवश्य केही भएरै यी कुराहरू भएका हुन्। भनेपछि केही त पक्कै छ। समाजमा भनिँदै आएर हामीले अहिले थाहा पायौं। अलिकति केही बढाइ चढाइ हुनसक्ला तर पनि एउटा कत्ति नभएको कुरा हुँदै नभएका कुरा त अवश्य होइन। उही एउटा हाम्रो समाजमा भन्ने गरिन्छ, हावा नचलीकन पात हल्लिँदैन। हुन पनि हो, हावा नआइकन पात हल्लिन्छ र ? गतसाल मात्रै भक्तपुरको बोडेतिर कुन मन्दिर हो कुन्नि ? मान्छेलाई भोगदिने चलन छ भन्ने खबर अखबारतिर आयो। अरे ! खबरदार कसैले यस्तो काम गरौला ? पनि भनेर खबरदारी गरियो रे। त्यसैले त्यतिबेला त्यहाँका मानिसलाई बेलुका ६ बजेपछि कोही बाहिर ननिस्कनू पनि भनियो। केही महिना त्यहाँका मानिसहरू बेलुका चाँडै खाने र सुतिहाल्ने भए। बाहिरै निस्किएनन्। धेरै वर्ष अगाडिको कुरा हो। एकपटक हामी दक्षिणकाली आमाको दर्शन गर्न गयौं। सँगैकी बुढीआमाले प्रसंगबस भन्नुभयो, यो ठाउँमा सधैं एउटा एउटा धच्याधुचु धच्याधुचु भइरहने। कहिले के भएको छ ! कहिले के भएको छ ! एउटा उपद्रो भइरहने ! प्रायःजसो एउटा एउटा मानिस मरिरहने। हैन सधैं किन यस्तो हुन्छ ? अब हामीले दक्षिणकाली आमाको नियमित पूजाआजा चलाऔं। सबै मिलेर दक्षिणकाली आमाको पूजाआजा गर्न थालेपछि त्यस्तो कुनै अप्रिय घटना भएको छैन। धेरै राम्रो भएको छ, उहाँले भन्नुभयो। त्यसैले सायद दक्षिणकाली आमाले संरक्षण गर्दै आउनुभएको छ। जहाँसुकै त नभनौं। कति देवीदेउताका यस्ता कथाहरू लुकेका हुन्छन्। लमजुङको मादी नदीको छेउ करापुटारमा बाइसेचौबिसे राजाका पालामा इशानेश्वर महादेवको उत्पत्ति भएको कथा छ। जोत्दाजोत्दै हलो एउटा शिलामा जोतिन्छ। शिलाको अलिकति पाप्रो उक्किन गयो। हली र गोरू दुवैको मृत्यु हुनपुग्यो। के भएर रहेछ ? भनेर खोस्रिएर हेर्दा हलाको टुँडो शिलामा घर्षण हुनजाँदा शिलाको पाप्रो उक्किएको देखियो। सपनामा त्यहाँ इशानेश्वर महादेवको उत्पत्ति भएको छ। त्यसको मन्दिर बनाएर पूजाआजा चलाएर संरक्षण गरेर राख्नु भन्ने सपना आएकोले, त्यहाँबाट त्यो शिलालाई मन्दिर बनाएर स्थापना गरेर दैनिक पूजाआजा गरेर राखिएको छ। त्यसबेला लमजुङका राजाले इशानेश्वर महादेवका नाउँमा गुठी पनि राखिदिएका छन्। मरेका गोरुको सिङ अहिलेसम्म पनि छन्। हामी एकपटक नुवाकोटको दुप्चेश्वरमा गएका थियौं। कवि गोष्ठीको सिलसिलामा त्यहाँ यस्तो लेखिएको थियो, एउटा गोठालोले आफ्नो गाई चराउन लिएर गएको थियो। एउटी गाई हराइन्, बेलुका खोज्दा खोज्दा पाइएन। घर गएर सुतेका थिए। राति सपनामा तिम्रो गाई फलाना ठाउँमा छन्, गएर हेर भन्ने सपना आएछ। उनको पालो सरासर त्यहाँ गएर हेर्दा त एउटा शिलामा ती गाईको चारवटा थुनबाट चारओटा दूधका धारा लगाइरहेकी रहिछन्। उनको पालो गाईघरमा लिएर आएर यो कुरा सब गाउँलेलाई सुनाए। अनि सबै गाउँलेहरू मिलेर शिवजीको रूपमा पूजा आजा गर्न थाले। वास्तवमा त्यो दुग्धेश्वर हुनुपर्ने हो। त्यो बेलादेखि अहिलेसम्म दुप्चेश्वर भनेर पूजाआजा गर्ने गरिएको पाइन्छ। त्यो वास्तवमा अपभ्रंश भएर हो वा त्यतिबेला त्यहाँका मानिसले भन्न नजानेर हो कि के हो त्यो दुग्धेश्वर नै हुनुपर्छ। अहिलेका दुग्चेश्वर एकदम शक्तिशाली छन्। त्यहाँका शिला नै बेग्लै किसिमका देखिन्छन्। पोखराको विन्ध्यावासिनी आमाका त्यस्तै कथा छन्। त्यतिबेलाका कास्कीका राजाले कास्कीकोटमा लगेर स्थापना गर्छ भनेर विन्ध्यवासिनी आमालाई विन्ध्याचल पर्वतबाट बोकेर ल्याएछन्। उनको पालो अहिलेको मन्दिर भएको ठाउँमा ल्याएर बिसाउन पुगेछन्। वास्तवमा त्यतिबेला त्यहाँ चौतारी हुनुपर्छ। उनले चौतारीमा बिसाएको हुनुपर्छ। हिँड्दा हिँड्दा थकाइ लागेको हुनसक्छ। चौतारीमा बस्दा बस्दै झपक्क निद्रा लाग्यो। त्यही बोलाउन सपना आयो। म माथि जान्नँ। यहीँ बस्छु। भनेकाले त्यही मन्दिर बनाएर स्थापना गरेर राखियो, विन्ध्यावासिनी आमा। कति हामीहरूको कुलायन आमा पनि हुनुहुन्छ। तनहुँको स्थानीका स्थान, लमजुङ थानसिङ मालिका, नुवाकोटका स्थानापति, मनकामना मन्दिरका देउताको उत्पत्तिका यस्तै यस्तै कथा छन्। केही समय सल्यानकोट बसेर पृथ्वीनारायण शाहले सल्यानकोटे इन्द्रायणी र भैरवीको पूजा आराधना गर्दै गइरहेका थिए। एकदिन त्यही सल्यानकोटे इन्द्रायणीका स्थानमा कचहरी बसिरहेको समयमा उनलाई तन्द्रा लागेछ। त्यही बेला इन्द्रायणी भगवतीले आएर आजको सात दिनको दिन ठूलो साइत छ। त्यो दिन साइत गरेर गइस् भने तैंले नुवाकोट जितेर फर्किन सक्छस् भनिछन्। उनको पालो लौ त भनेर त्यही दिन साइत गरेर नुवाकोट हान्न गएछन् र नुवाकोट जितेर फर्किएछन्। यो कुरा दिव्योपदेशमा लेखिएको छ। यो सबै भूमिका किन बताइरहेको छु त भन्दा यो काठमाडौं उपत्यकाको करिब करिब बीचभाग जस्तोमा पर्ने लाजिम्पाट सांग्रिला होटेलको पश्चिमपट्टि जंगलभित्र रानीदेवी मन्दिर रहेको छ। त्यहाँ विभिन्न समयमा सभागोष्ठीहरू पनि हुने गर्छन्। त्यहाँ धेरै सिनेमाका सुटिङ हुन्छन्। पिकनिक पनि गरेको देखिन्छ। ती रानीदेवी माता पनि निकै शक्तिशाली भएको मान्न सकिन्छ। त्यहाँ पनि वर्षैपिच्छे एउटा एउटा घटना घटिरहेको पाइन्छ। कहिले त्यहीभित्र जंगलमा मान्छे मरिरहेको सुनिन्छ। केही वर्ष अगाडि त्यही जंगलभित्र तीनजना यसै मरिरहेको फेला परेका थिए। रक्षा गर्नोस् आमा भनेर रानीदेवी आमाको पूजाआजा गरौं। अवश्य पनि त्यहाँ वरपर रहेका सबैको सुख, शान्ति र कल्याण हुनेछ भन्ने लाग्छ। अस्तु !"
तानाभित्रका तानाबुना,"दिवंगत भएर गएका व्यक्तिहरू यस्ता पनि हुन्छन्, जसलाई मनमस्तिष्कले मात्रै सम्झना गरिँदैन; तिनले छोडेर गएका अस्तित्वका विषयवस्तुको माध्यमबाट पनि सम्झना गरिन्छ । ताना शर्मा, जो तारानाथ शर्माको नामबाट चिनिन्छन् उनी यतिबेला उनकै हस्तलिपिबाट सम्झना गरिने आधार बनेकाबनाइएका छन्, त्यो हो पुस्तक सम्झनामा तारानाथ शर्मा ः संस्मरण र समवेदना । कवि कृष्ण प्रसाईंद्वारा संकलित र सम्पादित यो पुस्तक नितान्त नौलो प्रकारको छ । किताबका दुई भाग छन् । पहिलो भागमा तारानाथ शर्माको निधनमा शोक व्यक्त गर्दै लेखिएका १०० जनाभन्दा बढी लेखककलाकारपत्रकार तथा अन्यद्वारा व्यक्त गरिएका उनीप्रतिको समवेदनाहरू संकलित छन् । यसभन्दा अघि उनको व्यक्तित्वका बारेमा करिब एक दर्जन विद्वान्ले महत्वपूर्ण पंक्तिहरू लेखेका छन् । यीमध्ये सबैभन्दा महत्वपूर्ण लाग्ने गहन वाक्य जसलाई राष्ट्रकवि माधव घिमिरे यसरी लेखेका छन् नेपाली नियात्राका त उनी पिता नै हुन् । उनले यो निजी यात्रामा हामी मानस रूपले उनकै साथ नलागी बस्न सक्तैनौं र जुन देशमा पहिलेदेखि थियौं । वास्तवमै, साहित्यिक क्षेत्रमा नयाँ नामकरण गरिएको विधा नियात्राका उनी सिद्धहस्त लेखक नै थिए । उनले लेखेका यात्रावर्णनका पंक्तिसँगै पाठकलाई यात्रा गराउन सक्ने उनको कलममा अद्भूत क्षमता थियो । एउटै मात्र उनको पुस्तक बेलायततिर बरालिँदा पढ्ने हो भने यो तथ्यलाई त्यो पढ्ने व्यक्तिले अस्वीकार गर्न सक्दैनन् । त्यसो त, निबन्धलेखनमा उनको बेजोड पकड थियो । निबन्धको शैलीबाट आजका स्थापित निबन्धकारहरू प्रभावित भएको तथ्यलाई कुनै धक नमानी स्वीकार गर्छन् । घोत्ल्याइँहरू शीर्षकको किताब एउटा ज्वलन्त उदाहरण हो । तिनै शर्मा पछिल्लो चरणमा नेपाली साहित्य क्षेत्रको अवस्था देखेर निकै निराश थिए । यो निराशा प्रस्तुत पुस्तक सम्झनामा तारानाथ शर्माको दोस्रो खण्डमा उनैद्वारा व्यक्त गरिएका उद्गारहरूबाट पुष्टि हुन्छ, जुन उद्गारहरू चिट्ठीका रूपमा आएका छन् । वास्तवमा यी चिट्ठीहरू पुस्तकका सम्पादक प्रसाईंलाई तारानाथले लेखेका हुन् । चिट्ठीको रूपमा भए पनि यहाँ फरक के छ भने ती सम्पूर्ण चिट्ठी शर्माको हस्तलिपिमै छापिएका छन् । ४० वर्षअघि अमेरिका गएका उनले लेखेका चिठीहरूमा आफ्नो दुुःख पोखेका छन् । पहिलो चिट्ठीमै आफू विदेशिनुको कारण खोल्दै भनेका छन् मैले २५ ग्रन्थ लेखें र ७०० जति लेख छपाएँ । त्यसबाट फल के पाएँ ? सर्वश्रेष्ठ भनेर लाज पचाउँदै घोषणा गर्ने पनि तिनै लवस्तरा र मलाई मारेर, मेरा लालाबालाको बिजोक पारेर र मेरो आर्थिक हत्या गरेर पारिश्रमिकसम्म पनि नदिने तिनै लबस्तार ! के लबस्तयाइँको कुनै ओखती छ ? त्यहीँनिर व्यंग्य पनि गर्न पनि छाड्दैनन्, आफू आफ्नै मुलुकमा पिलो भएर जन्मेको जसलाई देशका कर्णधारहरूले मन नपराउनु स्वाभाविक हो । अब आफ्नो अनुपस्थितिमा देशमा बस्ने सुयोग्य कलमहरूबाट उच्चस्तरका सिर्जनाहरू हुनेमा उनी ढुक्क छन् । लेखनको मूल्यांकन हुने स्थितिमा पनि त्यसप्रति इष्र्याद्वेषको कोपोभाजनमा परेको कारण नै आफूले देश छोड्नुपरेको स्पष्टतः चिट्ठीहरूका पंक्तिपंक्तिमा पढ्न सकिन्छ । फेरि, कतैकतै आफ्नै खुशीरहरले नै पो विदेशिएका हुन् कि भन्नसमेत झल्को पाइन्छ । जस्तो कि चिट्ठीमा यो पुस्तकका सम्पादक प्रसाईंलाई तारानाथले आफू भाषासाहित्यसेवी भएका हैसियतले उनको प्रश्न गर्छन् नेपाली भाषासाहित्यको सेवा गर्न के काठमाडौं नेपालमै कुच्चिएरकोच्चिएर रहिरहनुपर्छ र ? सामान्यतः उनको सोचाइ छ आफ्नो साहित्यसंस्कृतिको विकास गर्ने बहानामा मातृभूमिलाई कथित प्रेम गरेर देशभित्रै रहिरहने हो भने त्यो देश चिडियाखानाजस्तो हुन्छ । अर्कातिर, नेपालका प्रतिष्ठित केही महानुभावका सन्तानलाई अमेरिका बसेको देखेर आफू मात्रै नेपालमा पेलिएर बाहिरिनु परेको होइन रहेछ भन्ने अनुभूतिसमेत गरेका छन् । ठाउँठाउँमा भेटिएकादेखिएका नेपाली पात्रहरूका बारेमा रमाइलारमाइला प्रसंग जोडेका छन् । एक ठाउँ त ती पात्रहरूका विषयमा आधारित एउटा उपन्यास नै लेख्ने सोच राख्छन् । तथापि, त्यो उपन्यास लेख्दा पनि आफूले लेखेको महेन्द्रमालाको जस्तो लेखकस्वबाट ठगिनुपर्ने हो कि भन्ने आशंका गर्छन् । त्यसैले, अब नेपाली भाषामै नलेख्ने प्रणसमेत गरेका छन् । चिट्ठीहरूका वाक्यहरूमा उनको मन अत्यन्तै तुलबुल तुलबुल छ । अस्थिर मन भौतारिइरहेको पाइन्छ । त्यसो त, आफूलाई चित्त दुखेर चिट्ठीहरूमा जतिसुकै भँडास पोखे पनि मातृभूमिप्रतिको अगाध प्रेम भने लेख्न छुटाएका छैनन् उनले । भनिन्छ पनि, आमा र मातृभूमि कल्पना गरिएको स्वर्गभन्दा प्रिय हुन्छ । विरानो देशमा घाम लागिरहेकै छ तर पटक्कै न्यानो महसुस हुँदैन । सिर्सिर बतास चलिरहेकै छ तर किन ठ्याम्मै शीतलता महसुस हुँदैन ? उनका पंक्तिहरू पढिरहँदा तिनले पाठकहरूलाई अत्यन्तै द्रविभूत बनाउँछन् । पुस्तकमा तारानाथ शर्माका हस्तलिपिका जम्मा १५ वटा चिट्ठी संकलित छन् । सम्पूर्ण चिट्ठीको एउटै सार छ कि तारानाथले नेपाली साहित्यको विकृतपूर्ण अवस्थाबाट विरक्तिएर मातृभूमि छोडेका हुन् र ती चिट्ठीमार्फत सम्पादकले नेपाली साहित्यमा हुने गरेका विसंतिहरूको वास्तविक तस्वीर देखाउने जमर्को गरेका हुन् । हुन पनि नेपाली साहित्य वर्तमान समयमा पनि तारानाथले भोगेकादेखेका विसंगतिहरू बोकेर बाँचिरहेको छ । एकअर्काप्रति डाह, ईष्र्या, द्वेष नै नेपाली लेखकहरूको प्रमुख विशेषता छ । लेखनको विषयमा बहस हुन छाडेर नेपाली लेखकहरूको प्रायसः लेखकव्यक्तिमाथि बढी ध्यान केन्द्रित हुने प्रवृत्ति बढ्दै आएको छ । खास गरेर एक लेखकले लेखेको सिर्जनाका कुरा छाडेर दोस्रो लेखकको विरोध गर्नमै रमाउने कार्यकलाप फस्टाउँदै गएको छ । एउटै वाक्यमा भन्ने हो भने ताना शर्माले चिट्ठीहरूमा वर्णन गरे झैं अन्य लेखकको खुट्टा तान्ने चरित्र वर्तमान साहित्यको क्षेत्रमा स्थापित भइसकेको छ । यसलाई नैतिकताको ह्रास भइरहेको अर्थमा बुझ्न सकिन्छ । नैतिकताको पाठ सिकाउन कलम बोक्ने लेखकहरू स्वयंको नैतिकता विचलन हुँदै गइरहेको यथार्थप्रति जबसम्म आत्मबोध गर्न सकिन्न, तबसम्म स्वाभिमानको झन्डा उचाल्ने लेखकहातहरू तारानाथ शर्माकै नियति भोग्न बाध्य भइरहनेछन् । सम्बन्धितहरूलाई झक्झकाउने पुस्तक दिएर सम्पादक धन्यवादका पात्र बनेका छन् ।"
"विद्युत् प्राधिकरण घाटामा, के हो सत्य ?","काठमाडौं : गत बर्ष नेपाल विद्युत प्राधिकरणका निवर्तमान कार्यकारी निर्देशक कुलमान घिसिङको दाबी थियो विद्युत् प्राधिकरण १३ अर्ब ६१ करोड रुपैयाँ नाफामा छ। प्राधिकरणलाई नाफामा देखाउँदै घिसिङले सर्वसाधारणमा आईपीओ जारी गर्ने उद्घोष गरेका थिए। तर, प्राधिकरणका नयाँ कार्यकारी निर्देशक हितेन्द्रदेव शाक्यले शुक्रबार श्वेतपत्र जारी गर्दैै प्राधिकरण घाटामा रहेको तथ्यांक सार्वजनिक गरे। त्यो पनि, ५ अर्ब २६ करोड रुपैयाँ नोक्सानी। प्राधिकरणका कार्यकारी निर्देशक शाक्यले घाटामा रहेको विवरण सार्वजनिक गरे। जबकि घिसिङले आर्थिक वर्ष २०७२७३ मा ८ अर्ब ८९ करोड रुपैयाँ खुद नोक्सानीमा रहेको प्राधिकरण त्यसयता नाफामा गएको दाबी गर्दै आएका थिए। विद्युत् बिक्री, ब्याज तथा अन्य आम्दानी बढ्दा नाफा बढेको बताउँदै आएका थिए। यसबीचमा अधिकांश समय प्राधिकरणका कार्यकारी निर्देशक घिसिङ नै थिए। २०७२०७३ मा ३४ अर्ब ६१ करोड रुपैयाँ सञ्चित घाटामा रहेको प्राधिकरण गत आर्थिक वर्ष ४७ अर्ब ४१ करोड रुपैयाँ सञ्चित नाफामा पुगेको कुलमान हुँदाको प्रतिवेदनमा भनिएको थियो। इक्रा नेपालले गरेको क्रेडिट रेटिङमा प्राधिकरणले निरन्तर डबल ए प्लस रेटिङ दिइरहेकोले पनि प्राधिकरण आफ्नो वित्तीय तथा आर्थिक दायित्व ढुक्कसँग बहन गर्न सक्ने क्षमतामा देखिएको कुलमान हुँदाको प्रतिवेदनमा उल्लेख छ। आर्थिक वर्ष ०८००८१ सम्म प्राधिकरणको कुल सञ्चित नाफा करिब ४६ अर्ब ४७ करोड रहेको छ भने चालु आर्थिक वर्षको फागुन मसान्तसम्म नाफा ९ अर्ब ४८ करोड छ। तर आयकर ऐनको प्रावधानअनुसार थप ह्रासकट्टीको दाबीसहितको नाफा नोक्सान गणना गर्दा हालसम्म ५ अर्ब २६ करोड नोक्सानीमै रहेको श्वेतपत्रले स्पष्ट पारेको छ। प्राधिकरणको नाफानोक्सानीका सम्बन्धमा महालेखा परीक्षकको कार्यलयको पछिल्लो प्रतिवेदनले ७ अर्ब १९ करोड खर्च नलेखेको र ४ अर्ब ७२ करोड रुपैयाँ आम्दानी बढी लेखांकन गरेको उल्लेख गरेको छ। २९ करोड ९१ लाख आम्दानी नबाँधेको देखिन्छ। अघिल्लो आर्थिक वर्षमा देखाएको हिसाबमा थप समायोजन गरी नाफा नोक्सान कायम गर्नुपर्ने देखिन्छ। यसमा सम्भावित दायित्वसमेत बापत हुन आउने नोक्सानी संलग्न छैन। यही विषयलाई सम्बोधन गर्न प्राधिकरणले ड्युई डिलिजेन्स अडिट (डीडीए) को प्रक्रिया अगाडि बढाउने श्वेतपत्रमा भनिएको छ। महालेखाको प्रतिवेदनमा औंल्याइएको कैफियत र प्राधिकरणले तयार गरेको वासलात तथा नाफा नोक्सान विवरणमा फरक देखिएको छ। वास्तविक आर्थिक अवस्था पहिचान गर्ने र तथ्यांकको विश्वसनियता कायम गर्नका लागि प्राधिकरणको वित्तीय, प्राविधिक तथा व्यवस्थापकीय पक्षहरूको विस्तृत मूल्यांकनलगायत सम्पत्ति तथा दायित्वको यथार्थ अवस्था सुनिश्चित गर्नका लागि ड्युई डिलिजेन्स अडिट (डीडीए) को प्रक्रिया अगाडि बढाइनेछ। यसरी गरिएको डीडीएपश्चात् प्राप्त वास्तविक वित्तीय विवरणसहितको प्रतिवेदन यस श्वेतपत्रको अनुक्रममा जारी गरिनेछ, श्वेतपत्रमा भनिएको छ। २०८००८१ सम्ममा प्राधिकरणको कुल सम्पत्ति करिब ६ खर्ब ४४ अर्ब र स्थिर सम्पत्ति २ खर्ब ३५ अर्ब रहेको छ। करिब २ खर्ब २० अर्ब बराबरका निर्माणाधीन आयोजनाहरू रहेका र यी आयोजनाहरूलाई यथाशीघ्र सम्पन्न गरी यसको प्रतिफल प्राप्त गर्ने अपेक्षा गरिएको छ। आयोजना ठेक्कापट्टामा दिएको भुक्तानीका लागि प्राधिकरणले १० अर्बसम्म अल्पकालीन ऋण लिने शाक्यले जानकारी दिए। चालु आर्थिक वर्षको फागुन मसान्तसम्म भएको ठेक्कापट्टाअन्तर्गत भुक्तानी हुन ११ अर्ब ६१ करोड रहेको रहेको छ। हालसम्म प्राधिकरणको केन्द्रीय कोषमा मौज्दात रहेको करिब १० अर्ब १० करोड रकममध्ये डलरनेरु मुद्दती खातामा ३ अर्ब ६८ करोड र धरौटी खातामा ३ अर्ब ९५ करोड रहेको छ। २ अर्ब ४७ करोड कलचालु खातामा रहेको छ जुन दैनिक सञ्चालनको लागि न्यूनतम जगेडा हो। निर्माणकार्यको बाँकी भुक्तानीको लागि जगेडा नरहेको हुँदा १० अर्बसम्म अल्पकालीन ऋण लिने प्रक्रिया अगाडि बढाइएको उनले बताए। यस्तै, नेपाल सरकारलाई भुक्तानी गर्नुपर्ने ऋणको ब्याज २९ अर्ब ५ करोड र टनकपुर विद्युत्बापत ३ अर्ब गरी कुल ३२ अर्ब ५ करोड दायित्व बाँकी रहेको छ। प्राधिकरणको ऋण तथा अन्य दायित्व प्राधिकरणको कुल दायित्व करिब ३ खर्व ८५ अर्ब रहेको छ। प्राधिकरणको दीर्घकालीन ऋण २ खर्ब ४८ अर्ब १२ करोड रहेको छ। नेपाल सरकारको आन्तरिक स्रोततर्फ ७७ अर्ब ८ करोड र सरकारको जमानतमा वैदेशिक दातृ निकायतर्फ १ खर्ब ७१ अर्ब ४ करोड गरी २ खर्ब ४८ अर्ब १२ करोड दीर्घकालीन ऋण रहेको हो। यो कुल सम्पत्तिको करिब ३९ प्रतिशत हो। २०८००८१ सम्ममा प्राधिकरणको वित्तीय प्रतिबद्धता तथा सम्भावित दायित्व ६९ अर्ब ५७ करोड रहेको छ। प्राधिकरणविरुद्ध विभिन्न अर्ध न्यायिक तथा न्यायिक निकायमा विचाराधीन रहेका दाबी रकमसहितका मुद्दाहरूको सम्भावित दायित्व २०८१ फागुन मसान्तसम्म ८ अर्ब ४० करोड पुगेको छ। यसैगरी, प्राधिकरणले सहायक तथा सम्बद्ध कम्पनीहरूको प्रवद्र्धनका लागि कुल ४१ अर्ब १३ करोडबराबरको संस्थागत जमानत प्रदान गरेको छ। बाँकी बक्यौतातर्फ २०८१ फागुनसम्मको प्राधिकरणको कुल बक्यौता ४४ अर्ब ५४ करोड रुपैयाँ रहेको श्वेतपत्रमा उल्लेख गरिएको छ। सो अवधिसम्म डेडिकेटेड फिडर तथा ट्रंकलाइनतर्फको बक्यौतामात्रै २३ अर्ब ४४ करोड रुपैयाँ छ। श्वेतपत्रअनुसार डेडिकेटेड फिडर तथा ट्रंकलाइनको बक्यौता निम्नानुसार छ: पहिलो खण्ड : (२०७२ साउनदेखि पुषसम्म): रु १ अर्ब ४२ करोड दोस्रो खण्ड : (२०७२ माघदेखि २०७५ वैशाखसम्म): रु ६ अर्ब ११ करोड तेस्रो खण्ड : (२०७५ जेठदेखि २०७७ असारसम्म): रु ९ अर्ब १ करोड चक्रीय जरिवाना रकम: रु ६ अर्ब ९० करोड शाक्यले प्राविधिक रूपमा प्रमाण जुटाएर तीमध्ये अदालतमा विचाराधीन रहेका पहिलो र तेस्रो खण्डबाहेक अन्य बक्यौता रकम तुरुन्त असुल गरिने बताए। साथै, नेपाल सरकारले कोभिड छुट तथा चिस्यान केन्द्रलगायतका शीर्षकमा दिएको करिब १४ अर्ब १० करोडबराबरको छुटबापतको रकम अझै प्राधिकरणलाई भुक्तानी दिन बाँकी रहेको भन्दै उक्त रकम सरकारले भुक्तान गर्नुपर्ने दाबी पनि गरिएको छ। श्वेतपत्रमा डेडिकेटेड फिडर तथा ट्रंकलाइन तथा अन्य बक्यौता जोड्दा करिब ३२ अर्ब ५ करोड हुने उल्लेख छ। यिनै रकमहरू महालेखा परीक्षकको आर्थिक वर्ष २०८०८१ को प्रतिवेदनमा पनि प्राप्ति अनिश्चित रहेको र आयमा समावेश गरिएको विषयमा कैफियत जनाइएको शाक्यले बताए। उनका अनुसार, यसअघि प्राधिकरणको वासलातमा कुलमान घिसिङको कार्यकालमा ती बक्यौता रकमहरूलाई देखाइएको भए पनि त्यो गलत भएको निष्कर्षमा प्राधिकरण पुगेको छ। प्राधिकरणकोे नियमित बक्यौता करिब १२ अर्ब ४९ करोड रहेको र ती पनि असुलीको प्रक्रिया अघि बढाउने जानकारी दिएको छ। महालेखा परीक्षकको प्रतिवेदनअनुसार प्राधिकरणले खिम्ती जलविद्युत् आयोजनाको हालसम्म पनि स्वामित्व हस्तान्तरण गरी नलिएकाले संस्थाको सम्पत्ति तथा दायित्वको यथार्थ यकिन हुन सकेको छैन। यसै कारण, महालेखा परीक्षकको कार्यालय प्रतिवेदनअनुसार प्राधिकरणलाई १२ अर्ब ५८ करोडको थप दायित्व सिर्जना भएको उल्लेख छ। आर्थिक वर्ष २०८१८२ को लागि प्राधिकरणको प्रक्षेपित आयको स्रोत १ खर्ब ९९ अर्ब २ करोड छ र र स्वीकृति बजेट खर्च २ खर्ब २८ अर्ब ७७ करोडे छ। प्राधिकरणको आम्दानी र स्रोतबीच खाडल २९ अर्व ७५ करोड छ। खाडल परिपूर्तिका लागि १४ अर्ब ६५ करोड रकम सरकारबाट विगतका वर्षहरूको शोधभर्ना पाउनुपर्ने, ८ अर्ब २६ करोड डेडिकेटेड फिडर र ट्रक लाइनको बक्यौता असुलीबाट पाउने र बाँकी १० अर्बबराबरको ऋणपत्र जारी गरी परिपूर्ति गर्ने भनिएको थियो। प्राधिकरणको प्रक्षेपित आम्दानीमा विद्युत् बिक्रीको अनुमान बढी राखिएको देखिन्छ। तर, गत असोजको बाढीबाट विभिन्न उत्पादन केन्द्रमा भएको क्षतिका कारण निर्यात घटेको र आन्तरिक बिक्रीसमेत कम हुन गएवाट वास्तविक बिक्री करिब १८ अर्ब न्यून हुने देखिएको छ। यसरी स्वीकृत बजेटमा प्रस्तावित नगद प्रवाहको अनिश्चितताको बाबजुद स्रोतभन्दा बढी निर्माणकार्य अघि बढेबाट हालको नगद संकट उत्पन्न भएको कारण श्वेतपत्रले देखाएको छ। नेपाल सरकारको लगानी नेपाल सरकारको सेयर तथा ऋण लगानीमा सञ्चालित विभिन्न आयोजनाहरूमा विनियोजित रकम निरन्तर घट्दो क्रममा देखिन्छ। चालु आर्थिक वर्षमा सरकारको आन्तरिक स्रोततर्फ विनियोजित रकम ४ अर्ब २६ करोड विगत वर्षहरूको तुलनामा अत्यन्त न्यून छ। वैदेशिक सहायतामा सञ्चालित आयोजनाहरूको स्वदेशी काउन्टरपार्ट फन्ड को लागि समेत चालु वर्षमा सरकारको विनियोजित रकम अपर्याप्त छ। फागुनसम्ममा सरकारबाट १ अर्ब ४६ करोडमात्र प्राप्त भएको छ भने प्राधिकरणबाट १४ अर्ब ५३ करोड आयोजनाहरूमा खर्च भएको छ। प्राधिकरणले २०७३७४ देखि हालसम्म आफ्नो स्रोतबाट मात्र करिब ५९ अर्ब रकम सहायक तथा सम्बद्ध कम्पनीहरूमा लगानी गरेको छ। वार्षिक नाफाको तुलनामा आयोजनाहरूमा आवश्यक लगानी रकम अत्यधिक रहेको र नेपाल सरकारबाट वार्षिक विनियोजन पनि कम हुँदै गएकाले आगामी दिनहरूमा प्राधिकरणको नगद प्रवाह व्यवस्थापन कठिन हुने श्वतपत्रले औल्याएको छ। हालसम्म प्राधिकरणको विद्युत् पहुँच ९७५ प्रतिशत पालिकाहरूमा र ९५ प्रतिशत वडाहरूमा पुगेको छ भने घर संरचनाको आधारमा ९१४१ प्रतिशत र परिवार संख्याको आधारमा ८४६२ प्रतिशत विद्युतीकरण भएको छ। २०८१ माघ महिनासम्म प्राधिकरणको कुल ग्राहक संख्या (मिटर संख्या) ५५ लाख ८६ हजार ३७ छ। उत्पादनतर्फ, चालु आर्थिक वर्षको माघसम्म नेपालको कुल जडित उत्पादन क्षमता ३५ सय ११५७ मेगावाट रहेको छ, जसमध्ये प्राधिकरण मातहतका विद्युत् गृहहरूको जडित क्षमता ६६१५७ मेगावाट रहेको छ। चालु वर्षको फागुनसम्ममा आयातसहित प्रणालीमा उपलब्ध करिब १० हजार ४३० गिगावाटआवरमध्ये करिब ८,६६५ गिगावाटआवर विद्युत् आन्तरिक खपत र १,७६५ गिगावाटआवर निर्यात भएको छ। यस अवधिमा २०६ गिगावाटआवर युनिट विद्युत् अवरुद्ध भएको श्वेतपत्रमा भनिएको छ। २०८१ फागुन मसान्तसम्म आन्तरिक उच्चतम माग २३३७ मेगावट छ भने असारमसान्तसम्म २,४३८ मेगावाट पुग्ने प्रक्षेपण गरिएकोे छ। गत आवमा प्रणालीमा चुहावटसहितको कुल राष्ट्रिय विद्युत्को मागको आधारमा प्रतिव्यक्ति विद्युत् खपत ४०० किलोवाट आवर रहेको छ भने चुहावटबाहेकको कुल विद्युत् बिक्रीको आधारमा प्रतिव्यक्ति विद्युत् खपत ३५१ किलोवाट आवर रहेको भनिएको छ। प्राधिकरणको प्रक्षेपणअनुसार आगामी आर्थिक वर्ष २०८२८३ को वर्षायाममा करिब २,६४८ मेगावाट र २०८३८४ को वर्षायाममा करिब ३,३१६ मेगावाटसम्म आन्तरिक खपत पछि बाँकी भएको जगेडा (सरप्लस) विद्युत् निर्यात हुने प्रक्षेपण गरिएको छ। २०८२८३ को सुख्खायाममा ७९१ मेगावाट र २०८३८४ को सुक्खायाममा ७२८ मेगावाट अपुग विद्युत् आयात गर्नुपर्ने भनिएको छ। यसको दिगो समाधान र ऊर्जा सुरक्षाको लागि अर्धजलाशय, जलाशय र पम्प जलाशययुक्त आयोजना र ब्याट्री ऊर्जा भण्डारण प्रणाली निर्माण गरी ऊर्जा भण्डारण गर्ने योजना बनाइएको छ। योसँगै विद्युत् खपतको वार्षिक वृद्धिदर हालको १२१४ प्रतिशतबाट बढाएर २० प्रतिशत पुयाउने योजना श्वेतपत्रको छ। विद्युत् खरिद बिक्री प्राधिकरणले हालसम्म ११,१८५ मेगावाट क्षमताको विद्युत् खरिद सम्झौता (पीपीए) सम्पन्न भएको छ। प्राधिकरणका अनुसार कुल १२,८९४ मेगावाट बराबरको पीपीएको लागि आवेदन आएकोमा ५,४७८ मेगावाट क्षमताको कनेक्सन एग्रिमेन्ट सम्पन्न भएको छ। भारतीय ऊर्जा एक्सचेन्ज (आईईएक्स) बजारमार्फत ५३६ मेगावाट र मध्यकालीन (५ वर्ष) बाइलेटरल कन्ट्राक्ट मार्फत हरियाणामा करिब २३५ मेगावाट र पीटीसी इन्डियामार्फत विहारमा १२५ मेगावाट गरी ८९६ मेगावाट निर्यातको अनुमति पाएको छ। बंगलादेशलाई ४० मेगावाट गरी कुल ९३६ मेगावाट विद्युत् निर्यात गर्न अनुमति पाएको छ भने २९० मेगावाट क्षमताको आयोजनाहरू अनुमतिको पर्खाइमा छन्। आईईएक्स बजारमा बिडिङको माध्यमबाट विद्युत् निर्यात गर्न आयोजनाहरूको अनुमति बर्सेनि नवीकरण गर्नुपर्ने, आईईएक्स मार्फत् विद्युत् आयात गर्दा दिउँसो सोलार आवरमा ११ घण्टा र राति ११ बजेदेखि ५ घण्टा मात्र विद्युत् उपलब्ध हुने कारण निर्यातको चुनौती श्वेतपत्रले देखेको छ। यस्तै, भारतसँग सीमा जोडिएका र विद्युत् व्यापार सम्झौता नभएका मुलुकको सहभागितामा निर्माण हुने आयोजनाहरूको विद्युत् आयातसम्बन्धी भारतीय नीति र एकमात्र ४०० केभीको अन्तरदेशीय प्रसारण लाइन ढल्केबरमुजफ्फरपुरको क्षमता लगायत कारणले प्राधिकरणको आवश्यकता अनुसार सहजरूपमा विद्युत् आयातनिर्यात गर्न चुनौती रहेको बताइएको छ। प्राधिकरणको विगत चार वर्षको परिस्थितिको विश्लेषण गर्दा औसतमा विद्युत् बिक्रीबाट हुने आम्दानीको करिव ५९ प्रतिशत विद्युत् खरिदमा मात्र खर्च हुने गरेको छ। विद्युत् खरिद सम्झौतामा वार्षिक मूल्यवृद्धि हुने प्रावधान रहे पनि विद्युत् बिक्री महसुल लागतको तुलनामा वृद्धि हुन सकेको छैन, जसको कारण प्राधिकरणको सम्पत्तिको प्रतिफल न्यून रहन गई पुँजीगत खर्च जुटाउन कठिन भएको छ। भावी योजना विश्वसनीय विद्युत्को लागि ऊर्जा सुरक्षाको बन्दोबस्ती र विद्युतीय सञ्जालको सुदृढीकरण गर्न आगामी पाँच वर्षभित्र बृहत् लगानी आवश्यक भएको श्वेतपत्रले औंल्याएको छ। ऊर्जा सुरक्षाको लागि निकट भविष्यमै ब्याट्री इनर्जी स्टोरेज सिस्टमको निर्माण कार्य अगाडि बढाइने उल्लेख छ। विश्वसनीय विद्युत् आपूर्तिका लागि वितरण फिडरहरूमा स्मार्ट लोड ब्रेक स्विच जडान कार्य आगामी वर्षबाट सुरु गरिनेछ। उत्पादन, प्रसारण र वितरण प्रणालीको विस्तारका लागि आगामी पाँच वर्षमा निर्माणाधीन आयोजनासहित करिब ६ खर्बको बजेट आवश्यक हुने प्रक्षेपण गरिएकोमा करिब ४ खर्ब वैदेशिक र करिब २ खर्ब आन्तरिक स्रोतबाट जुटाइने लक्ष्य लिइएको छ। प्राधिकरणमा हाल सिर्जित दायित्वहरूको प्रभावकारी व्यवस्थापनका लागि अल्पकालीन ऋण परिचालन गरिनुका साथै नेपाल सरकारसमक्ष थप बजेटको प्रस्ताव गरिनेछ।"
"आर्थिक विकास, संविधान संशोधन र प्रणालीको रक्षा","काठमाडौं : सरकारले सहमतिका आधारमा संविधान संशोधनको प्रक्रिया अघि बढाउने प्रतिबद्धता व्यक्त गरेको छ । राष्ट्रपति रामचन्द्र पौडेलले संघीय संसद्मा प्रस्तुत गरेको सरकारको वार्षिक नीति तथा कार्यक्रममा संविधान संशोधनलाई उच्च प्राथमिकतामा राखिएको छ। नीति तथा कार्यक्रममा संविधानको समीक्षा गर्ने उल्लेख गरिएको छ। कांग्रेस एमालेको संयुक्त सरकारको निर्माण नै संविधान संशोधनमा केन्द्रित भएर बनेको थियो। २०८१ असार १७ गते भएको कांग्रेस एमालेबीच भएको सातबँुदे सहमतिको दुई नम्बर बुँदामा नै संविधान संशोधनको विषय उल्लेख थियो। सरकार बनेको ९ महिनामा संविधान संशोधनका लागि कार्यदल बने पनि कुनै प्रक्रिया थालिएको छैन्। तर, नीति तथा कार्यक्रमले संविधान संशोधनलाई प्राथमिकतामा राखेको छ। संविधानको समीक्षा गर्न यसका सबल पक्षलाई सुदृढ गर्ने र कार्यान्वयनको क्रममा देखिएका कमी, कमजोरी सच्याउन सहमतिको आधारमा संशोधनको प्रक्रिया अघि बढाउने, नीति तथा कार्यक्रममा उल्लेख छ। गुणात्मक महत्वको परिवर्तनका कुराहरू आउँछन् कि भन्ने अपेक्षा थियो। तर, त्यस्तो पाइनँ। अब यो कार्यक्रम बजेटमा कस्तो व्यवस्था भएर आउँछ, हेर्न बाँकी छ। नेपाल अहिले पनि कृषिप्रधान अर्थतन्त्र हो। त्यसैले दसवटा कुरा गर्नुभन्दा वैज्ञानिक भूमिसुधार गर्नेतर्फ लाग्नुपर्थ्यो। डा बाबुराम भट्टराई, पूर्वप्रधानमन्त्री लोकतन्त्र सृदृढीकरण, पुनरुत्थानवादी अराजक गतिविधिको प्रतिवाद सरकारको नीति तथा कार्यक्रममा संविधान र संघीय लोकतान्त्रिक गणतन्त्रात्मक शासन व्यवस्थाको सुदृढीकरण गर्न सरकारले प्रतिवद्धता जनाएको छ। संघीय लोकतान्त्रिक गणतन्त्रात्मक शासन व्यवस्थाविरुद्ध हुने कुनै पनि प्रकृतिका प्रतिगामीपुनरुत्थानवादी अराजक गतिविधिको प्रतिवाद गर्ने सरकारले जनाएको छ। सरकारले स्वस्थ प्रतिस्पर्धा, आपसी संवाद, सहकार्य र सहअस्तित्वको नीतिमा राजनीतिक स्थायित्वलाई निरन्तरता दिँदै नीतिगत स्थिरता सुनिश्चित गर्ने ग्यारेन्टी गरेको छ। प्रत्येक नेपालीलाई आफ्नो इतिहास र स्वाभिमान, संघर्ष र बलिदान, परिवर्तन र उपलब्धिप्रति गौरवबोध गराउन; जनतामा राज्यप्रति थप आशा र भरोसा पैदा गर्न, गतिशीलता बढाउन, भ्रष्टाचार नियन्त्रण गर्न र दण्डहीनता अन्त्य गर्न यो सरकार प्रतिबद्ध रहेको नीति तथा कार्यक्रममा उल्लेख छ। उत्पादन र उत्पादकत्व वृद्घि गर्ने, रोजगारी सिर्जना गर्ने, आयात प्रतिस्थापन गर्ने, निर्यात प्रवद्र्घन गर्ने हिसाबले नीति कार्यक्रम आयो । अहिलेको आवश्यकता यही थियो। ठूला आयोजनाहरूलाई प्राथमिकतामा राखेको छ यो राम्रो हो। पदम गिरी, केन्द्रीय सदस्य, नेकपा एमाले सरकार गठनका समयमा भएको संयुक्त सरकारको न्यूनतम साझा प्रतिबद्धता र प्राथमिकतालाई केन्द्रमा राखी साझा संकल्पका साथ सुशासन प्रवर्धन गर्न र तीव्र आर्थिक विकास हासिल गर्न सरकार कटिबद्ध रहेको जनाइएको छ। समाजमा बेलाबेलामा प्रकट हुने नकारात्मक सोचको दोहन गरी संविधान र व्यवस्थाप्रति अफवाह फैलाई अराजकता सिर्जना गर्ने पक्षविरुद्ध संघीय लोकतान्त्रिक गणतन्त्रलाई सुदृढ गर्दै नेपाली जनताको बलिदान, संघर्ष र आन्दोलनले ल्याएको दूरगामी महत्वका उपलब्धिहरूको रक्षा गर्न यो सरकार दृढ छ, नीति तथा कार्यक्रममा उल्लेख छ। राष्ट्रिय आवश्यकता तथा जनचाहना अनुरूप लोकतान्त्रिक मृल्य मान्यतामा आधारित समाजवाद उन्मुख आर्थिक समाजिक रूपान्तरणका लागि राजनीतिक स्थायित्व, सुशासन, विकास र सामाजिक न्यायसहित समृद्ध नेपाल, सुखी नेपालीको राष्ट्रिय आकांक्षा पूरा गर्न सरकारले २०८२०८३ को नीति तथा कार्यक्रममा ल्याएको जनाइएको छ। यो नीति तथा कार्यक्रममा संघीयतालाई बलियो बनाउने गरी ल्याइएको छ। संघीयताको प्रभावकारी कार्यान्वयनको लागि आवश्यक कानुन परिमार्जन र निर्माणलाई प्राथमिकता राखिएको छ। सुशासन र छरितो प्रशासनको लागि प्रधानमन्त्रीको अध्यक्षतामा गठित उच्चस्तरीय शासकीय सुधार आयोगले निर्देश गरेबमोजिम क्रमशः सुधारका कार्यहरू अघि बढाइने भएको छ। निर्णय प्रक्रियामा सरलीकरण र प्रविधिमार्फत सेवाको रूपान्तरणका लागि ईगभर्नेन्स बोर्डलाई सक्रिय बनाइने नीति तथा कार्यक्रममा समेटिएको छ। अहिलेको देशको विशेषताले यथास्थितिलाई क्रमभंग गरेर सुशासन, समृद्घि तथा सामाजिक न्यायको पक्षमा नयाँ फड्को मारेर अगाडि जानुपर्ने आवश्यकता हो। एउटा आशा पैदा गर्नुपर्ने आवश्यकता हो। तर नीति तथा कार्यक्रम अत्यन्तै परम्परावादी आयो। यसले अहिलेको आवश्यकता र समस्यालाई सम्बोधन गर्दैन। नारायणकाजी श्रेष्ठ, वरिष्ठ उपाध्यक्ष, माओवादी केन्द्र भूमिसम्बन्धी विधेयक पारित गरिने भूमिसम्बन्धी विधेयकलाई यसै अधिवेशनमा पारित गरिने उल्लेख छ। उपेन्द्र यादव नेतृत्वको जसपा नेपालले नमान्दा सरकारले ल्याएको भूमिसम्बन्धी अध्यादेश निस्तेज भएको थियो। भूमिहीन दलित, सुकुम्बासी र अव्यवस्थित बसोबासीको व्यवस्थापन गरिने पनि नीति तथा कार्यक्रममा उल्लेख छ। १५ लाख भूमिहीन दलित, सुकुम्बासी र अव्यवस्थित बसोबासीको व्यवस्थापन गर्नु पर्नेछ। आईटीआधारित भूसूचना प्रणाली स्तरोन्नति गरी सेवा प्रवाहमा सुधार गरिनेछ नीति तथा कार्यक्रममा उल्लेख छ। भूमिको नाप जाँच र तथ्यांक व्यवस्थापनमा आधुनिक प्रविधिको प्रयोग गरिनेछ। भूमिको उचित प्रयोग गर्न भूउपयोग योजना कार्यान्वयन गरिनेछ। संघीय शासन प्रणालीमा सेवा प्रवाहको प्रभावकारिताका लागि संघ, प्रदेश, र स्थानीय तहका सरकारहरूको कामकारबाहीमा समन्वय र सहकार्य अभिवृद्धि गरिने उल्लेख छ। तीन तहका सरकारबीच संघीयता कार्यान्वयनमा देखिएका द्विविधा हटाउन तयार गरिएको कार्य विस्तृतीकरण प्रतिवेदन आवश्यक परिमार्जनसहित लागू गरिनेछ, उल्लेख छ। आगामी आर्थिक वर्षको नीति तथा कार्यक्रमले आशा र भरोसाको वातावरण सिर्जना गर्न सकेन। सातबुँदे सहमतिलाई अलिकति उल्लेख मात्रै गरेको पाइयो । संविधान संशोधनबारे पहिलाजस्तै सहमतिमा गरिने भनिएको छ। अर्जुनरसिंह केसी नेता, नेपाली कांग्रेस सबै सेवामा नागरिक एप र फेसलेस सेवा फजुल खर्च रोक्न अनावश्यक संरचना खारेज गर्ने, गाभ्ने र हस्तान्तरण गर्ने नीति तथा कार्यक्रम उल्लेख छ। सार्वजनिक सेवालाई प्रभावकारी बनाउन फेसलेस सेवाको विस्तार गर्ने जनाइएको छ। नागरिक एपलाई सेवा प्रदान गर्ने मुख्य डिजिटल उपकरणको रूपमा विकास गरी सम्भव भएसम्मका सबै सेवा अनलाइन गर्ने उल्लेख छ। सरकारले सरकारी र सार्वजनिक सेवामा नागरिकहरूको पहुँचलाई सहज बनाउन र सेवाहरूको दक्षता बढाउन अधिकांश सेवाहरूलाई नागरिक एपमा आबद्ध गराउने जनाइएको छ। नागरिक सेवा पहुँचलाई सजिलो र छिटो बनाउन विभिन्न निकायबाट प्रदान गरिने सार्वजनिक सेवाहरू एकै स्थानबाट प्रदान गर्न स्थानीय तहसँगको सहकार्यमा नागरिक सेवा केन्द्र सञ्चालनमा ल्याइने सरकारको नीति तथा कार्यक्रममा उल्लेख छ। स्थानीय विकास प्रशिक्षण प्रतिष्ठानलाई संघीयता अध्ययन प्रतिष्ठानमा रूपान्तरण गरिने भएका छ। नेपाल प्रशासनिक प्रशिक्षण प्रतिष्ठानलाई सार्वजनिक प्रशासन, विकास व्यवस्थापन र शासकीय अभ्यासको अध्ययन अनुसन्धान गर्ने शैक्षिक प्रतिष्ठानको रूपमा विकास गर्न कानुनी व्यवस्था गरिने नीति तथा कार्यक्रममा उल्लेख छ। संघ, प्रदेश र स्थानीय तहका संगठन तथा व्यवस्थापनको राष्ट्रिय मापदण्ड तयार गरी कार्यान्वयनमा ल्याइने भएको छ। तीन तहका सरकारका कर्मचारीको अभिलेख व्यवस्थापन प्रणालीमा अन्तर आबद्धता कायम गरिने पनि नीति तथा कार्यक्रममा जनाइएको छ। निजामती कर्मचारीको सेवासुविधा र व्यवसायजन्य सुरक्षालाई उत्प्रेरक र पूर्वानुमानयोग्य बनाई राष्ट्रसेवकलाई उच्च मनोबल युक्त बनाइने भएको छ। संघीय निजामती सेवासम्बन्धी विधेयक यसै अधिवेशनबाट पारित गरिने भएको छ। सबैसँग मित्रता, छैन कसैसँग शत्रुता राष्ट्रिय हितको रक्षा गर्न संयुक्त राष्ट्र संघको बडापत्र असंलग्नता पञ्चशीलको सिद्धान्त अन्तर्राष्ट्रिय कानुन र विश्व शान्तिको मान्यताको आधारमा स्वतन्त्र परराष्ट्र नीतिलाई अवलम्बन गरिने भएको छ। सरकारले सबैसँग मित्रता, छैन कसैसँग शत्रुताको मान्यता अनुरूप सार्वभौमिक समानताका आधारमा सबै राष्ट्रसँग सम्बन्ध विस्तार गर्ने भएको छ। छिमेकी मित्र राष्ट्रहरूसँग मैत्रीपूर्ण सम्बन्ध घनीभूत गरी, पारस्परिक लाभ र सम्मानमा आधारित सम्बन्ध कायम गरिनेछ, नीति तथा कार्यक्रममा उल्लेख छ। नेपाल आबद्ध क्षेत्रीय सहयोग संगठनमार्फत क्षेत्रीय सहयोगलाई नेपालको हित अनुकूल, अर्थपूर्ण र प्रभावकारी बनाइने पनि उल्लेख छ। प्रधानमन्त्री कार्यालयलाई सेन्टर अफ एक्सिलेसको रूपमा विकास गर्ने प्रधानमन्त्री तथा मन्त्रिपरिषद्को कार्यालयलाई सेन्टर अफ एक्सिलेन्सको रूपमा विकास गरिने भएको छ। नीति तथा कार्यक्रममा प्रधानमन्त्री कार्यालयलाई सेन्टर अफ एक्सिलेन्सको रूपमा विकास गरी सार्वजनिक सेवा र विकास प्रशासनलाई थप प्रभावकारी र नतिजा उन्मुख बनाइने उल्लेख छ। कार्यसम्पादनको आधारमा गरिने मूल्यांकनलाई वृत्ति विकासमा आबद्ध गरिने भएको छ। अनुगमनको पनि अनुगमन विकास आयोजनाहरूको अनुगमन गर्ने निकायले गरेको कामको प्रधानमन्त्री तथा मन्त्रिपरिषद्को कार्यालयबाट अनुगमनको पनि अनुगमन गरिने भएको छ। सुशासन र छरितो प्रशासनको लागि प्रधानमन्त्रीको अध्यक्षतामा गठित उच्चस्तरीय शासकीय सुधार आयोगले निर्देश गरेबमोजिम क्रमशः सुधारका कार्यहरू अघि बढाइने उल्लेख छ। निर्णय प्रक्रियामा सरलीकरण र प्रविधिमार्फत सेवाको रूपान्तरणका लागि ईगभर्नेन्स बोर्डलाई सक्रिय बनाइने भएको छ। सार्वजनिक सेवा प्रवाहलाई सरल र सहज बनाउँदै नागरिकको पहुँच सुनिश्िचत गर्न निरन्तर सूक्ष्म निगरानी गरिने भएको छ। हेलो सरकारमार्फत प्राप्त गुनासाहरूको शीघ्र सम्बोधनका लागि रेपिड रेस्पन्स टिम परिचालन गरिने भएको छ। भ्रष्टाचारविरुद्ध शून्य सहनशीलताको नीति दोहोर्याइएको छ। सरकारी निकायहरूमा पारदर्शिता र जबाफदेहिता वृद्धि गर्न भ्रष्टाचारविरुद्धको दोस्रो राष्ट्रिय रणनीति र कार्य योजना कार्यान्वयन गरिने नीति तथा कार्यक्रममा उल्लेख छ। मन्त्रिपरिषद्को कार्यालय मातहतका निकायहरूको काम कारबाहीलाई पारदर्शी, व्यवस्थित र प्रविधिमैत्री बनाइने उल्लेख छ। तस्करी, भ्रष्टाचार र राज्यको सम्पत्ति दुरुपयोग नियन्त्रणमा यी निकायहरूको भूमिका थप सुदृढ बनाइने जनाइएको छ। आर्थिक र वित्तीय प्रणालीमा पारदर्शिता र उत्तरदायित्व सुदृढ गरिनेछ। कसुरजन्य सम्पत्ति जफत गरी राज्यको स्वामित्वमा ल्याउने प्रक्रियालाई निरन्तरता दिइनेछ। नीति तथा कार्यक्रम उल्लेख छ। २०८३ सालभित्रै सम्पत्ति शुद्धीकरण निवारणसम्बन्धी अन्तर्राष्ट्रिय मापदण्ड पूर्ण पालना गर्ने मुलुकको श्रेणीमा पुर्याइने भएको छ। सम्पत्ति शुद्धीकरणलाई नियमन गर्न अनुसन्धान र अभियोजन प्रणाली पारदर्शी र प्रभावकारी बनाइने भएको छ। राष्ट्रिय लेखा अनुमानको आधार वर्ष परिवर्तन गर्न आवश्यक सडक यातायात सेवा प्रदायक प्रतिष्ठान सर्वेक्षण, निजी स्वास्थ्य सेवा प्रदायक प्रतिष्ठान सर्वेक्षण र सहकारी सर्वेक्षणको कार्य सम्पन्न गरिने भएको छ। राष्ट्रिय तथ्यांक प्रणालीमा संघ, प्रदेश र स्थानीय तह गरी तीनवटै तहका तथ्यांकहरू आबद्ध गरिने भएको छ। सार्वजनिक खरिद कार्यलाई परिणाममुखी र प्रभावकारी बनाउन विद्युतीय खरिद प्रणाली ईजीपीको स्तरोन्नति गरिने भएका छ। सार्वजनिक खरिदसम्बन्धी नमुना बोलपत्र कागजात निर्माण र परिमार्जन गरिने नीति तथा कार्यक्रममा उल्लेख छ। औद्योगिक तथा पूर्वाधार आयोजनाका लागि बाह्य लगानी जुटाउन लगानी बोर्डलाई परिचालित गरिने भएको छ। तीन तहका सरकारको काममा समन्वय गर्न प्रधानमन्त्रीको अध्यक्षतामा गठित संयन्त्रहरू आवश्यकता अनुसार परिचालन गरिने भएको छ। मुख्य बुँदाहरू विश्वविद्यालय शिक्षालाई ज्ञान, अनुसन्धान तथा विकासतर्फ केन्द्रित गर्ने। उद्यमशीलता मैत्री शिक्षाको नीति अपनाउने श्रम क्षेत्रमा रहेको सीपयुक्त श्रम शक्तिको अभाव र सीपहीन श्रम शक्ति जगेडा रहने अवस्थाको अन्त्य गर्ने हालको पाठ्यक्रम, सिकाइ र अध्यापन विधिमा व्यापक सुधार गर्ने उद्यमशीलताको माध्यमद्वारा आन्तरिक रोजगारी सिर्जना गरी आयआर्जनका अवसर वृद्धि गर्ने सबै उद्यममा बिजनेस प्लान र त्यसको इकोसिस्टम निश्चित गरी जेन्जी पुस्ता लाई विशेष प्राथमिकतामा राखी युवा केन्द्रित स्टार्टअप कार्यक्रम सुरु गर्ने स्वास्थ्यसम्बन्धी सबै सहायता र सहुलियतका कार्यक्रमहरूलाई स्वास्थ्य बिमा सेवामा आबद्ध गर्ने र यो कार्यक्रम पुनर्संरचना गरी दिगो बनाउने सरकारका निकायहरूबाट सञ्चालित कार्यक्रमहरू उद्यमशीलताको विकास, उत्पादन, उत्पादकत्व र रोजगारी सिर्जनामा केन्द्रित गर्ने तीन तहका सरकारहरूबीचको सहयोग, समन्वय र सहकार्यमा कृषिको व्यवसायीकरण र पूर्वाधार निर्माण गर्ने फजुल खर्च रोक्न अनावश्यक संरचना खारेज गर्ने, गाभ्ने र हस्तान्तरण गर्ने सार्वजनिक सेवालाई प्रभावकारी बनाउन फेसलेस सेवा को विस्तार गर्ने। नागरिक एपलाई सेवा प्रदान गर्ने मुख्य डिजिटल उपकरणको रूपमा विकास गरी सम्भव भएसम्मका सबै सेवा अनलाइन गर्ने विकास कार्यक्रममा संघ, प्रदेश र स्थानीय तहबीच दोहोरोपन हटाउन एकीकृत परियोजना बैंक प्रणाली लागू गर्ने निजी लगानी प्रवर्धनका लागि थप नीतिगत सुधार र प्रक्रियागत सरलीकरण गरी व्यवसायमैत्री वातावरण निर्माण गरिने सरकारी खर्चमा विनियोजन कुशलता वृद्धि गरी उच्च प्रतिफलयुक्त आयोजनामा लगानी केन्द्रित गरिनेछ अनावश्यक सार्वजनिक संरचना खारेज गर्ने, गाभ्ने वा पुनर्संरचना गरिने वाञ्छित सीमामा राखी, सार्वजनिक क्षेत्रको लगानीलाई निजी क्षेत्रको लगानी प्रवर्धन तथा परिपूरक हुने गरी केन्द्रित गरिने कर प्रणालीमा संरचनात्मक रूपान्तरण र करदातामैत्री राजस्व प्रणाली विकास गरिने वैदेशिक लगानीलाई उच्च प्रतिफलयुक्त औद्योगिक तथा भौतिक पूर्वाधार आयोजनामा केन्द्रित जलवायु वित्त कोषमा नेपालको पहुँच, नवीन प्रविधिको विकास, निजी क्षेत्रको लगानी तथा अर्थतन्त्रको उत्पादनशीलता अभिवृद्धि हुने गरी सहायता परिचालन गरिने परियोजना लगानीका आवश्यकता पूरा गर्न वैकल्पिक वित्त कोष स्थापना गरिने सोह्रौं योजनाको रणनीति अनुरूप सूचना प्रविधि, पर्यटन, कृषि, ऊर्जा र हरित औद्योगिकीकरणलाई रोजगारीमुखी आर्थिक वृद्धिमा जोड सन् २०२६ मा अति कम विकसित राष्ट्रबाट विकासशील राष्ट्रमा स्तरोन्नतिको संक्रमणलाई सहज तुल्याउने रणनीति लागू गरिने व्यापार सम्झौता विस्तार, वैकल्पिक वित्त र वस्तु विनिमयसम्बन्धी कानुन निर्माण गरिने नवीन वित्तीय उपकरणमार्फत सम्भावना भएका सार्वजनिक पूर्वाधारमा निजी पुँजी आकर्षित गरिने दोस्रो वित्तीय क्षेत्र विकास रणनीति लागू गरिने बैंक तथा वित्तीय संस्थाको गैर बैंकिङ सम्पत्ति र खराब कर्जा व्यवस्थापनका लागि सम्पत्ति व्यवस्थापन कम्पनी स्थापना गरिने नीतिगत तथा कानुनी व्यवस्था गरी डिजिटल बैंक स्थापना गरिने सार्वजनिक संस्थानहरूका पुनर्संरचना, निजी क्षेत्रलाई हस्तान्तरण तथा सम्पत्तिको उपयुक्त विधिबाट मौद्रीकीकरण गरिने ग्रामीण तथा निम्न आय वर्गलाई बिमामा समेट्न बिमा साक्षरता कार्यक्रम कृषिमा युवालाई आकर्षित गर्न भूमि, कृषि सामग्री, बिमा, खरिद सम्झौता र बजारको बलियो इकोसिस्टम कायम गरिने। कृषि क्षेत्रको जुनसुकै विधामा उद्यम गर्न चाहनेलाई यस प्रणालीमा आबद्ध गरी पाइलट प्रोजेक्ट सुरु गरिने। पुष्पलाल मध्यपहाडी लोकमार्ग, मदन भण्डारी राजमार्ग, बीपी राजमार्ग, हुलाकी राजमार्ग र कोरिडोरहरूलाई हरित व्यवसायमा आधारित आर्थिक मार्ग बनाइने प्रधानमन्त्री कृषि आधुनिकीकरण परियोजना पुनर्संरचना गरी राष्ट्रिय एकीकृत कृषि आधुनिकीकरण कार्यक्रमको रूपमा निरन्तरता दिइने कृषि मल कारखाना स्थापना गर्न आवश्यक कार्य गरिने कृषि उत्पादन, वितरण, भण्डारण र उपभोग शैलीलाई पोषणको अभिन्न अंगको रूपमा अघि बढाइने नेपाल कृषि अनुसन्धान परिषद् पुनर्संरचना गरी कृषि अनुसन्धानलाई किसानमैत्री र नतिजामुखी बनाइने पशुपन्छीजन्य रोग नियन्त्रणकामा आवश्यक पर्ने खोप उत्पादन गर्न प्रोत्साहन गरिने कृषि क्षेत्रमा दिइने अनुदानको लाभ वास्तविक कृषकले मात्र प्राप्त गर्ने व्यवस्था मिलाइने विपन्न किसानलाई सहुलियतपूर्ण ऋण र परिचयपत्रसहित सेवा सुविधा दिइने भूमिसम्बन्धी विधेयकलाई यसै अधिवेशनमा पारित गरिने समस्याग्रस्त सहकारीका साना बचतकर्तालाई तत्काल राहत उपलब्ध गराउन सहकारी नियमन प्राधिकरणमार्फत कोष स्थापना गरिने सहकारी ऋण सूचना, बचत सुरक्षण तथा ऋण असुली न्यायाधिकरण स्थापना गरिने चुरे संरक्षणका लागि गुरुयोजना पुनरावलोकन गरिने पेट्रोलियम पदार्थबाट चल्ने सवारीसाधनमा युरो६ मापदण्ड लागू गरिने सन् २०४५ सम्ममा खुद शून्य कार्बन उत्सर्जन गर्ने देश बन्ने नेपालको प्रतिबद्धता पूरा गर्न दीर्घकालीन रणनीति कार्यान्वयन गरिने नवीकरणीय ऊर्जाका वैकल्पिक स्रोतका रूपमा सौर्य, वायु र हाइड्रोजन ऊर्जाको विकास गरिने तीन तहका सरकारहरूको सहकार्यमा राष्ट्रिय ग्रिड नपुगेका स्थानमा अफग्रिड सौर्य तथा वायु ऊर्जा, लघु तथा साना जलविद्युत् र मिनी ग्रिडमार्फत विद्युत् आपूर्ति विस्तार गरिने जनताको जलविद्युत् कार्यक्रम अन्तर्गत जलविद्युत् निर्माणका लागि स्वःपुँजी परिचालन गराइने। यस्ता आयोजनामा वैदेशिक रोजगारीमा गएका नागरिकको विप्रेषण रकमसमेत परिचालन गर्न प्रयास गरिने नवप्रवर्तनमा आधारित स्टार्टअप उद्यमीलाई प्रोत्साहित गर्न स्टार्टअप कर्जा कार्यक्रम विस्तार गरिने देशभित्र विभिन्न स्थानमा रहेका पेट्रोलियम, फलाम, तामा, म्याग्नेसियमजस्ता खानीजन्य स्रोतको अध्ययन, अनुसन्धान र प्रवर्धनमा जोड दिइने धौवादी फलाम कम्पनीलाई सार्वजनिक निजी साझेदारी मोडलमा सञ्चालन गरिने व्यावसायिक सम्भावना भएका रुग्ण उद्योगहरूलाई व्यवस्थापनका उपयुक्त विधि अपनाई पुनः सञ्चालन गरिने विशेष आर्थिक क्षेत्रहरू सार्वजनिक निजी साझेदारी मोडलमा सञ्चालन तथा विस्तार गरिने रेल तथा जल परिवहनको पूर्वाधार विकास गरी ढुवानी लागत घटाइने खाद्य सम्प्रभुता सुनिश्चित गर्न राष्ट्रिय खाद्य सुरक्षा भण्डार र सार्क खाद्य सुरक्षा बैंकमा आवश्यक परिमाणमा खाद्य भण्डारण गरिने अन्तर्देशीय पेट्रोलियम पाइपलाइन र भण्डारण क्षमता बढाइने ग्रिन हाइड्रोजनको व्यावसायिक उत्पादनको प्रारम्भिक तयारी गरिने पेट्रोलमा बायोइथानोल मि श्रणको नीति कार्यान्वयन गरिने नेपाललाई प्राकृतिक, सांस्कृतिक, साहसिक र चलचित्र पर्यटनको सुरक्षित तथा आकर्षक गन्तव्यका रूपमा विकास गरिने नेपाल वायुसेवा निगमको पुनर्संरचना गरिने नेपाल हवाई सेवा प्राधिकरणको स्थापना र व्यवस्था गर्न बनेको विधेयक तथा नेपाल नागरिक उड्डयन प्राधिकरणसम्बन्धी कानुनलाई संशोधन र एकीकरण गर्न बनेको विधेयकलाई संसद्को यसै अधिवेशनबाट पारित गरिने। इन्टर्नलाई पनि स्टार्टअपमा संलग्न गर्न कार्य घण्टामा आधारित ज्याला प्रणाली लागू गरिने योगदानमा आधारित सामाजिक सुरक्षालाई अनिवार्य गरिने। देशभित्रै उद्यमशीलता विकास गरी युवा रोजगारी सिर्जना गरिने आगामी दशकलाई आन्तरिक रोजगारी दशकका रूपमा मनाइने विद्यालय शिक्षाको शासकीय सुधारको दीर्घकालीन मार्गचित्र तयार गरी पुनर्संरचना गरिने। विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयकलाई यसै अधिवेशनबाट पारित गरिने। राष्ट्रपति शैक्षिक सुधार कार्यक्रमलाई परिमार्जन गरी राष्ट्रिय शैक्षिक सुधार कार्यक्रमको रूपमा सुदृढ गरिने प्राविधिक शिक्षाको धारलाई विश्वविद्यालय तहसम्म पुर्याइने स्थानीय तहदेखि केन्द्रसम्म सरकारी सेवामा इन्टर्नलाई प्रयोग गरिने स्नातक तहभन्दा माथिका विद्यार्थीहरूलाई विभिन्न अनुसन्धान संस्थामा आबद्ध गरिने। बढीमा हप्तामा २० घण्टा कामको न्यूनतम ज्याला निश्चित गरी कमाउँदैपढ्दै को नीति लागू गरिनेछ"
मलाई बेरंगी बन्न मन छ,"म थिरिथिरी गर्न जानेदेखि नै मलाई हिँड्न सिकाएको मेरो आँगन छेउको बाटोले आजसम्म कहिल्यै आफ्नो रंग फेरेको देखेको छैन। हुन त सौरको नीलो आकाश, त्यो रंगीन इन्द्रेणी, धरतीको सेताम्य हिमाल, अनि, श्याम वर्णको पत्रेय चट्टान, तीमध्ये आजसम्म कसले पो आफ्नो रंग फेरेका छन् र ? तर, यो होइन कि प्रकृतिले आफ्नो रंग नै फेर्दैन। यत्ति हो, प्रकृतिलाई आफ्नो रंग मनलाग्दी फेर्ने स्वतन्त्रता छैन, उसलाई त आफ्नो रंग फेर्न ऋतु पर्खिनु पर्छ वसन्त, गृष्म, वर्षा, शरद, हेमन्त वा शिशिर। आफ्नो रंग फेर्ने स्वतन्त्रता त देशका नेतालाई मात्रै छ उनीहरूलाई आफ्नो रंग फेर्न कुनै मौसम पर्खिनु पर्दैन कहिले दक्षिण जान्छन् र अनुहारमा गेरु रंग पोतेर आउँछन्् कहिले उत्तर जान्छन् र अनुहारमा रातो रंग पोतेर आउँछन् तिनैका भनेका हुन् क्यार गेरु रंग हिन्दु धर्मको रंग हो रे ! रातो रंग क्रान्तिको रंग हो रे ! यदि रंग फेर्ने जाँच हुन्थ्यो भने, म किटेरै भन्न सक्छु, हाम्रा नेतालाई माथ गर्न आफ्नो रंग फेर्नेमा कहलिएका संसारको कुनै जीवले पनि सक्ने थिएनन्। साँच्चै भनूँ, यो रंग फेराइले आजित भएर, अचेल मलाई आफ्नै रंग फेर्ने झोंक चलेको छ, नेताले जस्तै आफ्नो रंग फेरेर अर्काको रंगले पोतिन होइन, रंग फेरेर रंगहीन बन्न मन छ, रंगहीन अर्थात् बेरंगी बन्न मन छ।"
एमाले संसदीय दलको बैठक आज बस्दै,"काठमाडौं : नेकपा एमालेको संसदीय दलको बैठक आज बस्ने भएको छ। एमालेका अध्यक्ष एवम् संसदीय दलका नेता केपी शर्मा ओलीले आज दिउँसो १ बजे बालुवाटारमा बस्ने गरी संसदीय दलको बैठक बोलाएको नेकपा एमालेका मुख्य सचेतक महेश बर्तौलाले जानकारी दिए। नेपाली कांग्रेस संसदीय दलको बैठक पनि सोही समयमा नयाँ बानेश्वरस्थित संसद भवनको ल्होत्से हलमा बस्ने भएकाले एमालेले बालुवाटारमा बैठक बोलाएको जनाएको छ। बर्तौलाका अनुसार बैठकमा सरकारले शुक्रबार संसदमा पेश गरेको नीति तथा कार्यक्रमको समीक्षा, संसद्मा एमालेका सांसदको भूमिका र समसामयिक राजनीतिक विषयमा छलफल हुनेछ। बैठकमा प्रधानमन्त्रीसमेत रहेका ओलीले सांसदहरूलाई आवश्यक निर्देशन दिनेछन्।"
