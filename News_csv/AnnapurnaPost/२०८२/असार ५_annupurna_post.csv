शीर्षक,विवरण
इरानका सर्वोच्च नेता खामेनीले गरे जनतासँग यस्तो अपिल,"काठमाडौं : इजरायलविरुद्धको जारी युद्धमा इरानका सर्वोच्च नेता अयातोल्लाह अली खामेनीले इरानी जनतालाई सम्बोधन गर्दै एक्समा एक पोस्ट गरेका छन्। अयातोल्लाह अली खामेनीले लेखे, यदि तपाईं शत्रुसँग डराउनुहुन्छ भने उनीहरूले तपाईंलाई छोड्ने छैनन्। उनले आजसम्म प्रदर्शन गरेको शक्तिलाई निरन्तरता दिन आफ्ना जनतासँग अपिल गरेका छन्। इरानका उपविदेशमन्त्री सईद खातिबजादेहले बीबीसीसँग कुरा गर्दै इरान अमेरिकासँगको आणविक वार्तामा सम्झौताको संघारमा रहेको बताए। सम्झौता हुनुभन्दा अगाडि इजरायलको सम्पूर्ण प्रक्रियालाई विफल पार्न आफ्नो आक्रमण सुरु गरेको उनले बताए। इरानले गत आइतबार अमेरिकासँगको वार्ता रद्द गरेर इजरायली आक्रमणको जवाफ दिनुपर्ने बताएको थियो।"
नेपालखबर र बिजमाण्डूले सेबोनका अध्यक्ष श्रेष्ठबारेको समाचार हटाउनु नपर्ने,काठमाडौं : नेपाल धितोपत्र बोर्ड (सेबोन)का अध्यक्ष सन्तोषनारायण श्रेष्ठले नेपालखबर र बिजमाण्डूविरुद्ध दायर गरेको निषेधाज्ञाको निवेदन काठमाडौँ जिल्ला अदालतले खारेज गरिदिएको छ। बिहीबार जिल्ला न्यायाधीश श्यामविहारी मौर्यको इजलासले दुई दिनको सुनुवाइपछि नेपालखबर र बिजमाण्डूमा प्रकाशित समाचार हटाउनु नपर्ने फैसला गरेको हो। बिचौलियामार्फत घुस मागेको विषयमा समाचार प्रकाशन भएपछि श्रेष्ठले नेपालखबर र बिजमान्डुविरुद्ध रिट दायर गरेका थिए। गत जेठ २७ गते न्यायाधीश पीताम्बर शर्माको इजलासले श्रेष्ठबारे प्रकाशित समाचार हटाउन र थप नलेख्न अल्पकालीन अन्तरिम आदेश गर्दै बुधबारका लागि छलफलमा झिकाएको थियो।न्यायाधीश मौर्यको इजलासमा बुधबार बहस नसकिएपछि बिहीबार पनि हेर्दाहेर्दैमा राखिएको थियो।
बाली जोगाउन खेतमा लगाइएको करेन्ट लागेर महिलाको मृत्यु,ढल्केवर(धनुषा) : धनुषामा बाली जोगाउन खेतमा लगाइएको करेन्ट लागेर महिलाको मृत्यु भएको छ। मृत्यु हुनेमा मिथिला नगरपालिका१ ढल्केबरकी ५० वर्षीया मंगलीदेवी महतो रहेको प्रहरीले जनाएको छ। स्थानीय रामप्रमोद महतोले आफ्नो खेतमा जंगली जनावरबाट तरकारी बाली जोगाउन लगाएको विद्युतीय धरापमा बिहीबार बिहान करेन्ट लागेर मंगलीदेवीको मृत्यु भएको इलाका प्रहरी प्रहरी कार्यालय ढल्केवरका प्रहरी निरीक्षक जटाशंकर यादवले बताए। उनका अनुसार घटनास्थलमा प्रारम्भिक अनुसन्धानमा स्थानीय रामप्रमोदले जंगली जनावरबाट आफ्नो खेतमा लगाइएको तरकारी बाली जोगाउन बिजुलीको नांगो तार खेत वरिपरि तानेर करेन्ट प्रवाह गरेको पाइएको छ। मृतक महिलाको शव पोस्टमार्टमका लागि प्रादेशिक अस्पताल जनकपुरमा राखिएको र घटना बारे थप अनुसन्धान गरिरहेको इलाका प्रहरी कार्यालय ढल्केवरले जनाएको छ।
रक्त अभाव पूर्ति कसरी हुन सक्छ ?,"रक्तदानका लागि जनचेतना फैलाई रक्त अभावलाई न्यूनीकरण गर्नुपर्छ । हरेक नागरिकलाई १८ वर्षदेखि नियमित रक्तदान गर्न उत्प्रेरित गर्नुपर्छ । जीवनयात्रामा कुन बेला आकस्मिक दुर्घटनामा परी घाइते भइन्छ, त्यसको कुनै टुंगो छैन । गम्भीर दुर्घटनामा परेर जटिल शल्यक्रिया गराउनुपर्ने हुन्छ त्यसको पूर्वानुमान गर्न सकिँदैन । त्यस्तै कुनबेला जटिल दीर्घकालीन रोगले आक्रमण गर्दछ त्यस्को पनि टुंगो छैन । आवश्यक समयमा चाहिएको रगत फेला पार्न नसकिएमा अल्पायुमै जीवन गुमाउनुपर्ने अवस्था आउन सक्छ । साथै रगत सजिलै किन्न पाउने वा उपलब्ध हुने सर्वसुलभ वस्तु पनि होइन । रगत त्यस्तो तत्त्व हो जस्को आवश्यकता विभिन्न रोगहरूको उपचार गर्दा, शल्य क्रियाहरूमा, दुर्घटना हुँदा होस् वा महिलाहरूको प्रसूति तथा अन्य विभिन्न अवस्थामा पर्दछ । रगत मानव शरीरको मुटु र रक्तनली शिरा, धमनीमा अविरल बगिरहने महत्त्वपूर्ण तरल पदार्थ हो । प्राकृतिक रूपमा रातो देखिने रगत, ४५ प्रतिशत कोषिका र ५५ प्रतिशत तरल (प्लाज्मा) को सम्मिश्रण हो । मानव शरीरमा नयाँ रगत बन्ने र पुरानो नष्ट हुने क्रम निरन्तर रूपमा चलिरहन्छ । सामान्यतया रातो रक्तकोष १२० दिनमा सेतो रक्तकोष १ साता लिम्फोसाइट १०० दिनमा र प्लेटलेटको ८ देखि १२ दिनमा चक्र पूरा हुन्छ र नष्ट हुन्छन् । शरीरका विभिन्न अंगप्रत्यंग र कोषलाई चाहिने पौष्टिक तत्त्वको वाहकको काम गर्दछ र रगतले शरीरको तापक्रम, पानीको मात्रा र पीएच स्थिर मात्रामा राख्दछ । साथै रातो रक्तकोषले फोक्सोबाट कोषहरूमा अक्सिजन पुर्याउने र कोषबाट फोक्सोमा कार्वनडाइअक्साइड फर्काउँदछ । सेतो रक्तकोषले विभिन्न रोगविरुद्ध प्रतिरोधकको काम गर्दछ र प्लेटलेटले रक्तस्रावमा रगत जम्नमा मद्दत गर्ने गर्दछ र क्लोटिङ तत्त्वले रगत जमाउँदछ रगतले श्वासप्रश्वासमा र काम नलाग्ने विषालु पदार्थ फ्याँक्नमा समेत सहयोग पुर्याउँदछ । दिमागमा ३ मिनेट रक्तसञ्चार नभए अपरिवर्तित नोक्सान दिमागका कोष तथा अंगहरूमा देखाउने भएकोले र त्यसैगरी ६ घण्टामा मुटु निष्क्रिय हुन पुग्ने भएकोले पनि रगतको महत्त्व प्रस्ट्याउँछ । रक्तदाताले दान गरेको रगत आजकल प्लास्टिकको विषाणुरहित थैलोमा संकलन गरिन्छ जस्मा रगत जम्न नदिन एसिड सिट्रट डेक्सट्रोज (एसीडी) वा साइट्रेड फोस्फेड डेक्सट्रोज (सीपीडी) राखिएको हुन्छ । संकलन गरिएको रगतलाई निश्चित तापक्रममा २१ दिनसम्म सुरक्षित राख्न सकिन्छ । भण्डारण गर्दा २४ घण्टापछि क्लोटिङ तत्त्व, २ देखि ३ दिनपछि सेतो रक्तकोष र १ हप्तापछि प्लेटलेट नोक्सान हुने गर्दछन् । कस्ता व्यक्तिले रक्तदान नगर्ने ? स्वस्थ शारीरिक तन्दुरुस्त र मानसिक सन्तुलन ठीक भएको कुनै व्यक्ति जस्को कम्तीमा १८ वष पूरा भएको, ४५ केजी वजन भएको, हेमोग्लोबिनको मात्रा १२ ग्राम भएको हुनुपर्छ । जस्ले कम्तीमा तीन महिना पहिले रक्तदान गरेको हुनपर्छ । कस्ता व्यक्तिले रक्तदान गर्नु हुँदैन ? यो धेरैलाई जानकारी नै छैन । अधिक वा न्यून रक्तचाप भएमा, मुटु, कलेजो, फोक्सो, असामान्य रक्तस्राव र अर्बुद रोगी, उपचार भइरहेको मधुमेही, विगत तीन दिनदेखि एन्टिबायोटिक र एस्प्रिन लिइरहेका व्यक्तिले रक्तदान गर्नु हुँदैन । विगत एक वर्षभित्र गर्भवती भएका, रजस्वलाको अवधिमा रहेका, गर्भवती र स्तनपान गराइरहेका महिला, रगतबाट सर्ने रोग भएका, ६ महिनाभित्र नै रगत लिएका, भर्खरै टाटु बनाएका, छालामा दाग देखिएका, कान वा शरीर प्वाल पारेका, मद्यपानी र लागुपदार्थ दुव्र्यसनीले रक्तदान गर्न मिल्दैन । त्यसैगरी उच्च ज्वरो, औलो, रक्तअल्पता, छारे रोग, यौनजन्य रोग, क्षयरोग, दम, मिर्गौलासम्बन्धी रोग, कमलपित्त, विषमज्वरो भएका, असुरक्षित र धेरैजनासँग यौनकार्यमा संलग्न भएका, महिनावारी भइरहेको बेला वा सुरु भएको ८ दिनसम्म रक्तदान गर्न हुँदैन । उपरोक्त कुनै समूहसँग शारीरिक सम्पर्क भएका व्यक्तिहरू, त्यसैगरी भर्खरै विदेशबाट वा औलो प्रभावित क्षेत्रबाट फर्किएका र संक्रमण हुने खतरा भएका जीवनशैली भएकाले समेत रक्तदान गर्न मिल्दैन । नेपालमा रक्तसञ्चार सेवा रक्तसञ्चार सेवाको थालनी नेपालमा २०२३ सालमा भएको देखिन्छ । तत्कालीन रक्त व्यवस्थापन समितिका अध्यक्ष नैनपाल राज्यलक्ष्मीदेवी राणाको नाममा १२ हजार रुपैयाँ र एउटा फ्रिज सहयोगस्वरूप प्रदान गरी लक्ष्मी ब्लड बैंकको स्थापना भयो । यहीबाट २०२३ साल साउन १२ गतेदेखि नेपाल रेडक्रस सोसाइटीले सेवा सञ्चालन सुरु गरेको हो । स्थापनाकालमा बिरामीहरूका आफन्तहरूबाट सोधभर्ना, पेसेवर र स्वयंसेवी रक्तदाताहरूबाट गरी वर्षमा जम्मा १५७ युनिट रगत संकलन र वितरण गर्ने गरेको देखिन्छ । हाल आएर रगतको माग बढ्दै जाँदा दैनिक २०० युनिट स्वयंसेवीबाट लिई वितरण गरिरहेको छ । नेपालमा हाल शून्य दशमलव पाँच प्रतिशतले रक्तदान गर्छन्। जुन कम्तीमा २ प्रतिशत रत्तादाता भए आपूर्तिमा कमी आउँदैन। पुरुष भए वर्षमा चार पटक तीनतीन महिनाको फरकमा र महिला भए वर्षको तीन पटक चारचार महिनाको फरकमा रक्तदान गर्नु उत्तम हुन्छ । रक्तदान वर्षको एक पटक र संख्यात्मक रूपमा बढी बढाउने होडबाजीमा भन्दा नियमित रूपमा प्रत्येक तीनतीन महिनामा वर्षको चार पटक गर्दा रगतको आपूर्तिमा सामञ्जस्यता रहनेछ । किनभने संकलित रगतलाई एन्टिकोगुलेन्टको सहायताले जम्मा ३५ दिनमात्र शीत कक्षमा भण्डारण गर्न सकिन्छ । नेपालमा हाल शून्य दशमलव पाँच प्रतिशतले रक्तदान गर्छन् । जुन कम्तीमा २ प्रतिशत रक्तदाता भए आपूर्तिमा कमी आउँदैन । रक्तदान गर्ने र रगत लिने व्यक्तिबीचमा नमिलाएर गरिएको रक्त सञ्चारले पनि हुन सक्छ वा अन्य कारणले पनि हुन सक्छ । रगत नमिलाएको अवस्थामा रक्तकोष टुक्रिन जान्छ र हेमोग्लोबिन बाहिर आएर रक्तनलीमा जम्मा हुन्छ जसले गर्दा साना रक्त नलीहरूमा रगत प्रवाह बन्द हुन गई मुटु, फोक्सो र मिर्गौलालगाएत अन्य अंगमा असर पर्न जान्छ र मिर्गौलाले काम गर्न नसक्ने गरी बिग्रिन्छ । रक्त सञ्चार धेरै गरिएमा मुटु र श्वासप्रश्वासमा असर, फोक्सोमा पानी भरिने, कहिलेकाहीँ रगत लिने व्यक्ति सकमा गई बेहोस हुने, ज्वरो आउने, छाती दुख्ने, पिसाब नहुने, सास फेर्न अप्ठ्यारो हुने, रक्तचाप घट्ने, पोटासियम बढ्ने, रगत जम्न नसक्ने र विभिन्न किसिमका संक्रमणहरू जस्तै औलो, भिरिंगी, कमलपित्त र एड्स हुने गर्दछ । राष्ट्रिय रक्तसञ्चार नीति २०७० लागू गरी रक्त सञ्चारलाई सुरक्षित गरिएको छ । एक पिन्ट रगतबाट ३ देखि ५ भिन्न खालका समस्यामा प्रयोग गर्न सकिन्छ । नेपालमा वार्षिक ५ लाख माग तथा आपूर्ति सयौं रक्त संकलन केन्द्रबाट साढे ३ लाख पिन्ट रगत संकलन हुन्छ । सिधै हेर्दा १ लाख पिन्ट नपुग भए पनि संकलित रगतलाई ९ लाख पिन्ट अर्थात् जनालाई पुग्ने गरी प्रयोग गर्न सकिन्छ । अन्तमा, राम्रो उत्तम र सुरक्षित रक्तदाताको छनोट गर्ने, रक्तदानमा संकलन गरिएका रगतलाई विभिन्न परीक्षणहरू रक्त समूहीकरण, क्रसम्याचिङ, संक्रामक रोगहरू (एचआईभी, हेपाटाइटिस, मलेरिया, सिफिलिस) भए नभएको पत्ता लगाउने र रक्त सञ्चारको उचित र उपयुक्त प्रयोग गर्ने गरेमा रक्त सञ्चारबाट उत्पन्न हुन सक्ने जटिलताहरूबाट मुक्त हुन सकिन्छ । संक्रमणको विन्डो अवधिमा रगतमा कुनै एन्टिवडी नदेखिने भएकोले यसमा रक्तदातालाई नै सचेत गराउनु आवश्यक छ । रक्तदानका लागि जनचेतना फैलाई रक्त अभावलाई न्यूनीकरण गर्नुपर्छ । हरेक नागरिकलाई १८ वर्षदेखि नियमित रक्तदान गर्न उत्प्रेरित गर्नुपर्छ ।"
शुक्रबार देशका यी स्थानमा हुने छ वर्षा,"काठमाडौं : देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार देशको पहाडी भूभागको केही स्थानहरूमा तथा बाँकी भूभागको थोरै स्थानहरुमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। कोशी प्रदेश, मधेश प्रदेश, बागमती प्रदेश र गण्डकी प्रदेशका एकदुई स्थानमा भारी वर्षाको पनि सम्भावना रहेको छ। देशका उच्चपहाडी तथा हिमाली भूभागका थोरै स्थानहरू हल्का वर्षाहिमपातको सम्भावना रहेको महाशाखाले जनाएको छ। कोशी प्रदेश र मधेश प्रदेशका तराईका भूभागहरुका थोरै स्थानहरूमा हावाहुरिको सम्भावना रहेको छ।"
आभूषण व्यवसायीले अल्टिमेटमसहित आन्दोलन फिर्ता लिए,"काठमाडौं : नेपाल सुनचाँदी व्यवसायी महासंघ र नेपाल सुनचाँदी रत्न तथा आभूषण महासंघले आन्दोलन फिर्ता लिएका छन्। दुवै महासंघको बुधबार सम्पन्न संयुक्त राष्ट्रिय भेलाले काठमाडौं घोषणापत्र जारी गर्दै सरकारलाई यही असार मसान्तसम्मको अल्टिमेटम दिँदै आन्दोलन फिर्ता लिएको हो। आगामी आर्थिक वर्षको बजेटले सुनमा लगाइएको २ प्रतिशत विलासिता कर र हिरा तथा बहुमूल्य पत्थरमा लगाइएको १३ प्रतिशत भ्याट फिर्ताको माग राख्दै आन्दोलनरत थिए। उनीहरूले असार मसान्तभित्र सरकारले माग सम्बोधन नगरे विभिन्न विषयगत समूह मार्फत साझा संघर्ष र खबरदारी गर्दै सशक्त आन्दोलन अघि बढाउने उल्लेख छ। हिरा तथा बहुमूल्य पत्थरमा लागू गरिएको १३ प्रतिशत भ्याटले सुनका गहनाको मूल्यमा थप १९ प्रतिशतसम्म मूल्यवृद्धि हुने विश्लेषण छ। यसले गहनाको मूल्य बढ्ने, अवैध आयातलाई प्रोत्साहन गर्ने, आम उपभोक्तालाई गम्भीर आर्थिक भार पर्नुका साथै २५ हजार व्यवसायी र १५ लाखभन्दा बढी कालिगड र मजदुरको रोजीरोटीमा असर पर्ने व्यवसायीहरूको दाबी छ। भन्सार विभागको तथ्यांक अनुसार हिरा तथा बहुमूल्य पत्थरको कारोबार क्रमशः बढिरहेको छ। आर्थिक वर्ष २०७९८० मा २ अर्ब ९७ करोड ४ लाख ४३ हजार रुपैयाँ मूल्यको हिरा आयात भएकोमा चालू आर्थिक वर्ष २०८१८२ को जेठ मसान्तसम्ममा ३ अर्ब ७५ करोड ९२ लाख ४३ हजारभन्दा बढीको हिरा आयात भइसकेको छ। संघका अनुसार सुनचाँदी, हिरा र बहुमूल्य पत्थर व्यवसायमा २५ हजार हाराहारी व्यवसायीको करिब ३५ खर्ब रुपैयाँ लगानी छ। वार्षिक १ खर्ब रुपैयाँभन्दा माथिको कारोबार हुन्छ।"
"अन्नपूर्ण ईभी र्याली, सामाजिक जिम्मेवारी","दीपक थपलिया महाप्रबन्धकसेल्स एन्ड आफ्टर सेल्स, लक्ष्मी इन्टरकन्टिनेन्टल अन्नपूर्ण र्यालीको यो सकारात्मक पहलको सराहना गर्छौं, जुन हाम्रो समाज र पूरै संसारमा वातावरणको महत्वबारे चेतना फैलाउने उद्देश्यले गरिएको हो। आजको समयमा वातावरण प्रदूषण विश्वव्यापी समस्या बनेको छ। र, यस्तो अभियानले मानिसहरूमा जिम्मेवारीको भावना जागृत गर्न ठूलो भूमिका खेल्छ। नेपालको योगदान कार्बन उत्सर्जनमा न्यून भए पनि हामी वातावरणको नकारात्मक प्रभावको सिकार बन्दै आएका छौं। डिमित्री ओख्लोप्कोभ रिजिनल ड्राईभर ओपरेसन टिम लिडर साउथ एशिया, इनड्राइभ अन्नपूर्णको यो अभियानमा इनड्राइभले साथ दिएको छ किनभने हामी व्यवसायसँगै वायु प्रदूषण कम गर्ने सम्बन्धमा पनि चनाखो छौं। वायु प्रदूषणले स्वच्छ सास फेर्नबाट नै वञ्चित गरेको छ। पेट्रोलियम पदार्थबाट चल्ने सवारीभन्दा विद्युतीय सवारी सफा वायुका लागि उपयुक्त हुन्छ। नेपालका काठमाडौंलगायत केही सहरहरूमा वायु प्रदूषण कम गर्न ईभीको प्रयोग बढाउनुपर्छ। उज्जवल जोशी महाप्रबन्धक, जिओ र सिएफमोटो ब्रान्ड अन्नपूर्ण मिडियाले आयोजना गरेको यो कार्यक्रम वातावरण संरक्षणसम्बन्धी भएको हुनाले समय सान्दिर्भक छ। हामी पनि नेपालमा विगत २३ वर्षदेखि वातावरणमैत्री साधन जिओ ब्रान्डको ईभी बिक्री गर्दै आइरहेका छौं। अन्नपूर्णको उद्देश्यमा हामीले पनि साथ दिएका हौं। हामीले पहिलोपटक अन्नपूर्णको ईभी र्यालीमा सहकार्य गरेका हौं। र्यालीले नेपालमा ईभी लिएर आएका सबै ब्रान्डलाई एकै छानामुनि ल्याउने काम गरेको छ। कार्यक्रमले वातावरण संरक्षणमा हामी सबै उत्तरदायी हौं भन्ने भाव लिएको छ। सलमान खान वैद्य इनर्जी प्राइभेट लिमिटेड (एथर एकल वितरक) एथर दुईपांग्रे ईभीमा नम्बर एक नै रहेको छ। यो ईभी र्यालीमा हाम्रो दोस्रोपटकको सहभागिता भनेको स्वच्छ वातावरणको पैरवी गर्न नै हो। अहिले बढिरहेको प्रदूषणबाट दिगो स्वच्छ विकासमा जानका लागि पनि ईभी विकल्प बनिरहेको छ। दैनिक जीवनयापनमा कुनै न कुनै किसिमले सवारी चढ्नु नै पर्ने हुन्छ, अब यसमा ईभीलाई रोज्न जरुरी छ। यो एउटा र्यालीले वातावरणप्रति बोध गराउन मदत गर्छ भन्ने लाग्छ। यसले सचेतना पनि जगाउँछ। ईभीमा धेरै नै गुणस्तर र प्रविधिमैत्री साधन आइसकेका छन्। कैलाशबाबु गेलाल प्रबन्ध निर्देशक, जी मोटर्स प्रालि हामी स्काइ वेल एसयूभी प्यासेन्जर भेइकल्सको आधिकारिक वितरकको रूपमा अघिल्लो वर्षदेखि अन्नपूर्णको ईभी र्यालीमा सहभागी भइरहेका छौं। हाम्रा सडकमा गुड्ने आइस गाडीहरूले धूलो, धुवाँ, कण र रसायनयुक्त प्रदूषण बढाइरहेको छ। यसले आम मानिसमा दीर्घ रोग निम्त्याइरहेको छ। ईभी हरित ऊर्जामा आधारित हुने हुँदा स्वच्छ पर्यावरणीय साधनको रूपमा रहेको छ। अहिले ईभीमा एकदम सुविधा सम्पन्न एसयूभी गाडीहरू आइरहेका छन्। जी मोर्टसले स्वच्छ वातावरणका लागि प्रतिबद्धता जनाउँदै आएको छ। हाम्रो समाजका लागि यो योगदान पनि हुनेछ। विमल दाहाल सेल्स अफिसर, एमएडब्लु वृद्धि मोटर्स अन्नपूर्णको यो वातावरणमैत्री अभियानलाई साथ दिएका छौं। अर्को भनेको कार्बन उत्सर्जन कम गर्न पनि ईभीमा जान यो सचेतनाका लागि जरुरी छ। नामी नितान्त ईभी निर्दिष्ट प्लेटफर्ममा उत्पादन भएको सवारी हो। यसले शून्य कार्बन नीतिलाई आधार मानेको छ। यो ईभी र्याली दोस्रोपटक सहभागिता जनाइरहँदा खुसी पनि छौं र स्वच्छ वातावरण निर्माणमा ईभीले महत्वपूर्ण भूमिका खेलिरहेकाले यो अभियान जरुरी छ। श्याम सापकोटा अध्यक्ष, हेनरी भोल्ट्स ईभी ईभीमा नेपाल प्रिमच्युर अवस्थामा नै छ। सचेतना बढाउन आवश्यक छ। नेपालमा ईभीको प्रयोग बढिरहेको छ तर अझै पनि धेरै उपभोक्ता ईभी लिने या नलिने दोधारमा छन । यो स्थितिलाई कम गर्न बजारमा ईभी धेरै चलिरहेका छन्,अन्य उपभोक्ताले स्विकारिरहेका छन् भन्ने देखाउन पनि यो र्याली उपयुक्त छ। यस्तै, वातावरणका लागि सचेत छौं। वातावरण संरक्षण गर्न प्रदूषण कम गर्नुपर्छ भन्नेमा हाम्रो ऐक्यबद्धता छ भन्ने देखाउन यस्तो र्यालीको महत्व छ। गोपाल श्रेष्ठ आक्र्स गु्रप अन्नपूर्णको यो र्यालीमा ऐक्यबद्धता जनाउँदै हामीले पनि स्टल राखेका छौं। हाम्रो स्वदेशी उत्पादनको कोदो प्रयोग गरी दामी कोदोको बिस्कुट, पफ, कुकिज बजारमा पाउन सकिन्छ। अन्नपूर्णको काम राम्रो लागेको छ किनभने पेट्रोलियम पदार्थबाट चल्ने गाडीका कारणले प्रदूषण हामीले भोगी नै रहेका छौं। यसको विकल्पको रूपमा ईभीको विकास भइरहेको छ। यसलाई सरकारले पनि प्रवर्द्धन गरिरहेको छ । ईभी प्रदूषणमुक्त हुने भएकाले यसको प्रवर्द्धनको उद्देश्य पनि सकारात्मक छ। रमेश आचार्य प्रमुख कार्यकारी अधिकृत, खाद्य व्यवस्था तथा व्यापार कम्पनी लिमिटेड हामीले सानो सहयोगको रूपमा अन्नपूर्णको ईभी र्यालीमा प्रायोजन गरेका छौं। अहिले हरित ऊर्जालाई प्रवर्द्धन गर्दै वातावरणमैत्री सवारीको प्रवर्द्धनमा देश नै लागेको छ। हामीले पहिलोपटक यसमा सहभागिता जनाएका छौं। यो सहभागिता फाइदाजनक भएको छ। ईभीको प्रवर्द्धनले नेपालमा ठूलो मात्रामा आयात गर्ने पेट्रोलियम इन्धनको प्रयोगमा कटौती गर्दै लैजान्छ। यसो हुँदा हरित अर्थतन्त्रमा पनि यसले सहयोग गर्छ। टी चक्रवर्ती प्रमुख कार्यकारी अधिृकत, ओरियन्टल इन्स्योरेन्स अघिल्लो वर्षदेखि ओरियन्टल इन्स्योरेन्सले अन्नपूर्णको ईभी र्यालीमा सहभागिता जनाउँदै आइरहेको छ। र्यालीले जसरी हरित ऊर्जाको प्रवर्द्धन गरिरहेको छ, त्यसमा ओरियन्टलले ऐक्यबद्धता जनाएको छ। अहिलेको सबैभन्दा ठूलो समस्याको रूपमा रहेको जलवायु प्रदूषण, वातावरण प्रदूषणलगायत नियन्त्रण गर्नका लागि ईभीको प्रवर्द्धन गर्न जरुरी रहेको छ। प्रदूषणरहित वातावरण बनाउने हो भने ईभीलाई व्यापक रूपमा नै लैजान जरुरी छ। नेपाल सरकारले पनि ईभीलाई प्रवर्द्धन गरिरहेको पाइन्छ। अहिलेको वातावरणका लागि ईभी महत्वपूर्ण छ। सुजा पौडेल सेल्स कन्सल्ट्यान्ट, प्रोटोन इमास्७ अन्नपूर्णको ईभी र्याली अभियानले लिएको ड्राइभ ग्रिन ब्रिथ क्लिन भन्ने थिममा सहमति जनाउनका लागि यसमा सहभागिता जनाएका हौं। हामी ईभी वितरकको रूपमा नेपालमा काम गर्दै आइरहेका पनि छौं । यस्तो अभियानलाई सहयोग गर्नु हाम्रो पनि उद्देश्यमा ईभी पर्छ। किनभने, हाम्रो वातावरणलाई स्वच्छ बनाउन आइस गाडीको प्रयोगलाई कम गर्दै ईभीमा जानु नै पर्छ। नेपालमा अहिले जति पनि गाडी आयात भइरहेका छन्, त्यसको मुख्य हिस्सा ईभीको नै पाइन्छ। नेपालमा अबको भविष्य ईभीको हो, जसमा सरकारको नीतिले पनि सहयोग गरेको छ। सूर्यकिरण पाण्डे सिप्रदी ट्रेडिङ हामीसँग टियागो, पंच, नेक्सन र कर्भ गरेर ४ वटा ईभी बजारमा छन्। ईभी भन्नेबित्तिकै वातावरणमैत्री भनेर बुझिन्छ। वातावरणका लागि प्रदूषणमुक्त गाडी ईभी हो। योसँगै ईभी दैनिक प्रयोगमा आइस गाडीभन्दा सस्तो पनि पर्छ। यी सबै विषयमा उपभोक्तासँग जोडिनलाई पनि अन्नपूर्णको ईभी र्याली उपयुक्त माध्यम बनेको छ। अहिलेसम्म तेस्रोपटक र्यालीमा सहभागिता जनाएका छौं। यसले हाम्रो नेटवर्क बढाउन मदत गरेको छ भने आममानिसमा ईभीको महत्वसम्बन्धी जनचेतना बढाउन पनि मदत गरेको छ। दीपक दाहाल असिसटेन्ट सेल्स म्यानेजर, अरोमा चिया अन्नपूर्णको ईभी र्याली सराहनीय कदम हो। हाम्रो वातावरण प्रदूषण हुँदै गइरहेको छ। ईभीले हाम्रो प्रदूषण कम गर्न मद्दत गरिरहेको छ। धुवाँ, धूलोका कणहरूले हाम्रो दैनिकी नै अस्वस्थकर बनाइरहेको छ। ईभीले वातावरणसँगै हाम्रो स्वास्थ्यमा पनि सकारात्मक भूमिका खेल्छ। आगमी दिनमा पनि यस्ता कार्यक्रमले निरन्तरता पाउनुपर्छ। राकेश ज्ञवाली सिनियर रिलेसनसिप म्यानेजर, ग्रिन एन्ड सस्टेनएबल बैंकिङ युनिट, ग्लोबल आइएमई बैंक अन्नपूर्ण मिडिया नेटवर्कसँग अघिल्ला वर्षदेखि नै सहकार्य गर्दै आइरहेका छौं। अन्नपूर्ण ईभीलाई प्रवर्द्धन गर्ने थिम, हाम्रो संस्थाको उद्देश्यसँग मेल खाएको छ। जलवायु परिवर्तनको असरबाट नेपाल जुन हिसाबले प्रभावित भएको छ, यसका लागि ईभीको ग्रहण गर्नु नै पर्छ। हामीले सन् २०३० सम्म ९० प्रतिशत ईभी ग्रहण गर्ने लक्ष्य लिएका छौं, यसमा हाम्रो बैंकले पनि प्रतिबद्धता जनाएको छ। श्रीधर थोटा महाप्रबन्धक, हिल्टन होटल, काठमाडौं वातावरण संरक्षणका लागि अन्नपूर्ण पोस्ट्द्वारा आयोजित ईभी र्याली सही समयको महत्वपूर्ण कार्यक्रम हो। यसले समुदायमा जलवायु परिवर्तन र जिम्मेवार नागरिकले गर्ने आवश्यक कदमबारे जागरुकता ल्याउनेछ । कार्बन उत्सर्जन गर्ने पेट्रोलियम इन्धनका सवारीसाधनबाट सफा र हरित ऊर्जाका ईभीमा परिणत हुन यसले सहजीकरण गर्छ। हिल्टन होटल काठमाडौंले पनि जिम्मेवारी बहन गर्दै सकारात्मक परिवर्तन जागरुकता कार्यक्रमका लागि अन्नपूर्णसँग संलग्न हुन पाउँदा गर्व महसुस गरेको छ।"
महिलालाई जबरजस्ती करणी गरेको आरोपमा युवक पक्राउ,स्याङ्जा : ४० वर्षीया महिलालाई जबरजस्ती करणी गरेको आरोपमा २७ वर्षीय सूर्य मिजार पक्राउ परेका छन्। घरमा बसिरहेको अवस्थामा बुधबार दिउँसो ती महिलालाई जबरजस्ती करणी गरेको भन्ने आरोपमा फेदिखोला गाउँपालिका कराम्दी बस्ने मिजारलाई पक्राउ गरिएको प्रहरीले जनाएको छ। पीडितको जाहेरीको आधारमा खोजतलास गर्दा लुकिछिपी हिँड्दै गरेको अवस्थामा बिहीबार फेदिखोलाको आरूखर्कबाट नियन्त्रणमा लिएको प्रहरी कार्यालय स्याङ्जाले जनाएको छ। आरोपित मिजारलाई स्याङ्जा जिल्ला अदालतबाट जबरजस्ती करणीको कसुरमा ७ दिनको म्याद थप अनुमति लिई कानुनी कारबाही अगाडि बढाइएको प्रहरीले जनाएको छ।
इनड्राइभ नेपालको प्लेटिनम ड्राइभर्स गिभअवे क्याम्पेन चालकहरुलाई सुनौलो अवसर,"काठमाडौं : विश्वव्यापी मोबिलिटी एण्ड अर्बान सर्भिस प्लेटफर्म इनड्राइभले नेपालमा प्लेटिनम ड्राइभर्स गिभअवे क्याम्पेन सुरुवात गरेको छ। अघिल्लो संस्करणबाट उल्लेखनीय सफलता र उत्साहजनक प्रतिक्रियापछि यस पटक अभियानलाई अझ बढी परिस्कृत बनाउने वाचा गर्दै प्लेटिनम ड्राइभर्स गिभअवे सुरुवात गरेको हो। इनड्राइभले आफ्ना ड्राइभर पार्टनर्सको कडा परिश्रम र समर्पणलाई विशेषरुपमा सम्मान र पहिचान गर्न यो क्याम्पेन ल्याएको हो। जसमा ग्रान्ड प्राइजमा ब्रान्ड न्यू टाटा एक्सप्रेस ईभी कार, टिभीएस रेइडर मोटरसाइकल र प्रिमियम हाईइण्ड ग्याजेटहरू रहेका छन्। जून १६ देखि जून २२ सम्म चालकहरूले प्लेटिनम स्ट्याटस प्राप्त गर्न र गिभअवे क्याम्पेनमा प्रवेश गर्नका लागि योग्य हुन ३५ ओटा राइड पूरा गर्नुपर्नेछ। जुन २३ देखि इनड्राइभ चालकहरूले विक्ली च्यालेन्जेजको सिरिजमा भाग लिने मौका पाउनेछन्। प्रत्येक हप्ताको उनीहरूले विशेष पुरस्कारहरू जित्ने अवसर प्राप्त गर्नेछन्। जुन २३ देखि जुलाई १३ सम्मको विक्ली च्यालेन्जेजमा प्लेटिनम स्ट्याटस प्राप्त गर्ने चालकहरू साप्ताहिक पुरस्कारहरूको लागि मात्र नभई ग्रान्ड प्राइजको लागि पनि योग्य हुनेछन्, जसमा क्याब (ट्याक्सी) चालकहरूको लागि टाटा एक्सप्रेसटी इभी र बाइक राइडरहरूको लागि टीभीएस रेइडर मोटरसाइकल रहेको छ। क्याम्पेन तीन हप्तासम्म आयोजना हुनेगरि डिजाइन गरिएको छ। प्रत्येक हप्ता विजेताहरूको घोषणा गरिने र जुलाई १७ मा ग्राण्ड विनरको घोषणा गरिनेछ।"
नेपाललाई नेदरल्यान्ड्सले दियो १७५ रनको लक्ष्य,"काठमाडौं : नेदरल्यान्ड्सले नेपाललई १७५ रनको लक्ष्य प्रस्तुत गरेको छ। स्कटल्यान्डमा जारी त्रीदेशीय शृंखलाअन्तर्गत बिहीबार भएको खेलमा निर्धारित ओभरको खेलमा नेदरल्यान्ड्सले ७ विकेट गुमाएर १७४ रन बनाएको हो। तितवुड क्रिकेट मैदानमा टस हारेर ब्याटिङको निम्तो पाएको नेदरल्यान्ड्सका ओपनर ब्याटर माइकल लेभिटको उत्कृष्ट ब्याटिङमा नेदरल्यान्ड्सले नेपाललाई सम्मानजनक लक्ष्य दिएको हो। माइकल लेभिटले सर्वाधिक ८६ रनको पारी खेले। उनले ५३ बलमा ६ चौका र ५ छक्का प्रहार गरे। अर्का ओपनर ब्याटर विक्रमजित सिंह डकआउट भए। त्यसपछिका चार वटा ब्याटरले दोहोरो अंकमा रन बनाउन सकेनन्। सकिब जुलफिकरले १४ रनको पारी खेले। रोइलोफ भान मेर्वी ३६ र आर्यन दत्त १७ मा अविजित रहे। नेपालका लागि करण केसीले सर्वाधिक २ विकेट लिए। ललित राजवंशी, दीपेन्द्र सिंह ऐरी, रुपेश सिंह र सन्दीप लामिछानेले समान ११ विकेट लिए। नेपाल र नेदरल्यान्ड्सबीचको पहिलो खेलमा नेपालले तेस्रो सुपर ओभरमा गएर नेदरल्यानड्ससँग हार व्यहोरेको थियो। दोस्रो खेलमा नेपालले घरेलु टिम स्कटल्यान्डलाई २ विकेटले पराजित गरेको थियो।"
नेपालले नेदरल्यान्ड्सलाई ६ विकेटले हरायो,"काठमाडौं : नेपालले नेदल्यान्ड्सलाई ६ विकेटले पराजित गरेको छ। स्कटल्यान्डमा जारी त्रीदेशीय टी२० अन्तर्राष्ट्रिय शृंखलामा नेपालले नेदरल्यान्ड्सलाई ६ विकेटले हराएको हो। तितवुड क्रिकेट मैदानमा टस हारेर ब्याटिङ गरेको नेदरल्यान्ड्सले दिएको १७५ रनको विजयी लक्ष्य पछ्याएको नेपालले १९४ ओभरमा ४ विकेट गुमाउँदै १८० रनसहित विजयी भएको हो। अन्तिम ओभरमा नेपाललाई जितको लागि ६ बलमा ७ रन चाहिएको थियो। अन्तिम ओभर सुरु हुनुअघि सेट भएका आरिफ शेख 'रिटार्यड हर्ट' भए। त्यसपछि आएका लोकेश बमले अन्तिम ओभरको पहिलो बलमा छक्का हान्दै खेल नेपालको पक्षमा पारेका थिए। लगातार २ बल डट खाँदा १९४ ओभरमा अर्को छक्का प्रहार गर्दै लोकेश बम १२ र उनीसँगै दीपेन्द्र सिंह ऐरी १६ रनमा अविजित रहे। नेपालका लागि ओपनर कुशल भुर्तेलले सर्वाधिक ६५ रन बनाए। उनले ५१ बलमा ६ चौका प्रहार गरे। नेपालले पहिलो विकेटको रुपमा आसिफ शेखलाई गुमायो। २५ ओभरमा नेपालले ओपनर आसिफ शेखको विकेट गुमायो। उनी ७ रन बनाउँदै पेभेलियन फर्किए। पावरप्लेमा १ विकेट गुमाउँदै ६० रन बनाएको हो। दोस्रो विकेट तेस्रो क्रममा आएका भिम सार्कीको विकेट गयो। भिमले १६ बलमा २ चौका र १ छक्का प्रहार गर्दै २७ रनमा भान डी मार्वेको बलमा बोल्ड भए। उनले ओपनर कुशल भुर्तेलसाग ५४ रनको अर्धशतकीय साझेदारी गरेका थिए। तेस्रो विकेट कप्तान रोहित पौडेलको गयो। उनलाई ११२ ओभरमा जाच क्याचेटले ५ रनमा एलबीडब्लयू आउट गर्र्दै पेभेलियन फर्काए। ११५ मा ३ विकेट गुमाउँदै नेपालले १०० रन पूरा गरेको थियो। नेपालका लागि चौथो विकेट ओपनर कुशल भुर्तेलको गयो। अन्तिम ओभर सुरु हुनुअघि आरिफ शेख ३९ रनमा रिटार्यड हर्ट हुँदै मैदानबाट बाहिरिए। उनले २३ बलमा ३ चौका र २ छक्का प्रहार गरे। नेदरल्यान्ड्सका लागि बलिङ तर्फ बेन फेल्टचर, जाच लिओन क्याचेट, रिलोफ भान मार्वे र आर्यन दत्तले ११ विकेट लिए। त्यसअघि टस हारेर ब्याटिङ गरेको नेदरल्यान्ड्सले लागि निर्धारित २० ओभरमा ७ विकेट गुमाउँदै १७४ रन बनाएको थियो। तितवुड क्रिकेट मैदानमा पहिले ब्याटिङ गरेको नेदरल्यान्ड्सका ओपनर ब्याटर माइकल लेभिटको उत्कृष्ट ब्याटिङमा नेदरल्यान्ड्सले नेपाललाई सम्मानजनक लक्ष्य दिएको हो। माइकल लेभिटले सर्वाधिक ८६ रनको पारी खेले । उनले ५३ बलमा ६ चौका र ५ छक्का प्रहार गरे। अर्का ओपनर ब्याटर विक्रमजित सिंह डकआउट भए। त्यसपछिका चार वटा ब्याटरले दोहोरो अंकमा रन बनाउन सकेनन्। सकिब जुलफिकरले १४ रनको पारी खेले । रोइलोफ भान मेर्वी ३६ र आर्यन दत्त १७ मा अविजित रहे। अन्य ब्याटरको ब्याटबाट भने दोहोरो अंकमा रन बन्न सकेन। नेपालका लागि करण केसीले सर्वाधिक २ विकेट लिए। ललित राजवंशी, दिपेन्द्र सिंह ऐरी, रुपेश सिंह र सन्दीप लामीछानेले समान ११ विकेट लिए। जारी शृंखलाको पहिलो खेलमा नेपालले पहिलो खेलमा नेदरल्यान्ड्ससँग नेपालले तेस्रो सुपर ओभरमा गएर नेदरल्यानड्ससँग हार व्यहोरेको थियो। दोस्रो खेलमा नेपालले घरेलु टिम स्कटल्यान्डलाई २ विकेटले पराजित गरेको थियो। नेपालले टी२० शृंखलाको अन्तिम खेल घरेलु टिम स्कटल्यान्डसँग शुक्रबार खेल्नेछ।"
भिजिट भिसा प्रकरणलाई मानवतस्करीसँग जोडेर हेर्न मिल्दैन : श्याम घिमिरे,काठमाडौं : नेपाली कांग्रेसका प्रमुख सचेतक श्याम घिमिरेले भिजिट भिसा प्रकरणलाई मानवतस्करीसँग जोडेर हेर्न नमिल्ने बताएका छन्। बिहीबार संसद् भवनमा सञ्चारकर्मीसँग कुरा गर्दै घिमिरेले आफ्नै इच्छाले मानिसहरू भिजिट भिसाका माध्यमबाट बाहिर गएकाले त्यसलाई मानवतस्करीसँग जोडेर हेर्न नमिल्ने बताएका हुन्। भिजिट भिसा प्रकरणमा अख्तियारले अनुसन्धान गरिरहेको र मुद्दा अभियोजन समेत नभएको अवस्थामा कसैलाई दोषी किटान गर्न नमिल्ने उनले बताए। भिजिट भिसा प्रकरणमा अनावश्यक माग राखेर रास्वपालाई फिर्ता हुन गाह्रो भइरहेको भन्दै घिमिरेले वार्ता गरेर रास्वपालाई सहमतिमा ल्याउने जिकिर गरे। घिमिरेले सदनमा देखिएको समस्या केही दिनमा समाधान हुने उल्लेख गरे।
आलमलाई सफाइ दिने न्यायाधीशमाथि छानबिन सुरु,"काठमाडौं : न्याय परिषद्ले उच्च अदालत जनकपुर, अस्थायी इजलास वीरगन्जमा कार्यरत न्यायाधीशद्वय डा खुसीप्रसाद थारू र अर्जुन महर्जनमाथि छानबिन अघि बढाएको छ। थारू र महर्जनलाई बिहीबार काजमा काठमाडौं तानिएको छ। रौतहट, राजपुर नगरपालिका४ फरहदवा गाउँमा भएको बम विस्फोटका अभियुक्त पूर्वमन्त्री मोहम्मद आफताब आलमलाई सफाइ दिएको विषयमा छानबिन गर्न न्यायाधीशद्वय थारू र महर्जनलाई काठमाडौं झिकाइएको छ। २०६४ चैत २७ गते फरहदवास्थित आलमको काकाको घरमा बम बनाउने क्रममा विस्फोट भएको थियो। परिषद् स्रोतले भन्यो, न्यायाधीशद्वय थारू र महर्जनले आलमलाई सफाइ दिएको विषयमा पीडित पक्षबाट उजुरी परेको छ। त्यसको छानबिनका लागि काठमाडौं झिकाइएको हो। न्यायाधीशद्वय थारू र महर्जनलाई काजमा हाजिर हुने गरी तानिएको हो। २०८१ वैशाख १३ गते जिल्ला अदालत रौतहटका न्यायाधीश मातृकाप्रसाद आचार्यले तत्काल प्राप्त प्रमाणको अवलोकन र अध्ययनबाट आलम निर्दोष रहेछन् भन्ने अवस्था नदेखिएको उल्लेख गर्दै पुर्पक्षका लागि कारागार चलान गर्ने फैसला गरेका थिए। जिल्ला अदालतको आदेशविरुद्ध आलमले उच्च अदालतमा पुनरावेदन गरेका थिए। जेठ १४ गते उच्च अदालतका न्यायाधीशद्वय डा थारू र महर्जनको संयुक्त इजलासले वारदातस्थलको प्रमाण पुष्टि हुन नसकेको, ठोस सबुत प्रमाण पेस नभएको ठहर गर्दै जिल्ला अदालतको आदेश उल्ट्याएका थिए। उच्च अदालतबाट सफाइ पाएकै दिन नख्खु कारागारमा रहेका आलम रिहा भएका थिए। कारागारबाट छुटेलगत्तै आलमलाई मस्तिष्कघात भएको थियो। उपचारपश्चात आलम घरमै आराम गरिरहेका छन्। जेठ १६ गते अधिवक्ता युवराज सफलले छानबिनको माग गर्दै न्याय परिषद्मा उजुरी दर्ता गरेका थिए। त्यस्तै बम विस्फोटनमा छोरा गुमाएका श्रीनारायण सिंहले पनि बुधबार उजुरी दिएका थिए। मोसो फ्याँकेपछि इजलासमा बसेनन् जेठ २९ गते इजलासमै बसिरहेको बेला थारू र महर्जनमाथि नेकपा बहुमतका कार्यकर्ता बताउने व्यक्तिहरूले मोसो फ्याँकेका थिए। आफूमाथि मोसो फ्याँकिएको जनाउँदै न्यायाधीशद्वय थारू र महर्जनले इजलासमा बसेर न्याय सम्पादन गर्न छोडेका थिए। त्यसपछि सर्वोच्च अदालतका न्यायाधीशको अध्यक्षमा छानबिन समिति गठन गरिएको परिषद् स्रोतले जनाएको छ। चुनावमा नेपाली कांग्रेसबाट उम्मेदवारसमेत रहेका आलमको निर्देशनमा विस्फोटन स्थलमा जान स्थानीय बासिन्दा, प्रहरीलाई रोक लगाइएको थियो। घटनास्थल पुगेका अधिकारकर्मी कृष्ण गौतमका अनुसार, घटनाको विवरण लिने क्रममा कुनै पनि संघसंस्थालाई बम विस्फोट भएको घरमा जान दिइएको थिएन। अधिकारकर्मी गौतमले भन्छन्, निर्वाचनमा बुथ क्याप्चर गर्नका लागि भारतबाट बम बनाउन मानिसहरू ल्याएका र बम बनाउँदै गर्दा प्राविधिक गडबडी भएका कारणले बम विस्फोट भएको पाइएको थियो। बम बनाउँदै गरेको घरको छाना पूरै उडेको स्थानीय बासिन्दाको भनाइ थियो। उक्त घटनाको नेपाली कांगे्रसबाहेकका सबै राजनीतिक दलहरूले निष्पक्ष छानबिनका लागि आह्वान गरेका थिए। घटना लुकाउन आलमले घाइते भएकाहरूलाई भारतको अज्ञात स्थानमा लगी उपचार गराएको र मृत्यु भएका व्यक्तिहरूको परिवारलाई घटना विवरण नसुनाउन धम्की दिएको पीडितको भनाइ छ। उक्त घटनामा रौतहट सरुअठा गाविस२ का श्रीनारायण सिंहको छोरा पिन्टु सिंह भन्ने त्रिलोकप्रताप सिंह, रौतहट सरुअठा९ का बसी अख्तार मियाँ र ठेगाना नखुलेका अर्का एक भारतीय नागरिकको ज्यान गएको थियो। ज्यान गुमाएका र घाइते भएका केही व्यक्तिहरूलाई इँटाको चिम्नीमा हालिएको दाबी गुनासो पीडित परिवारको छ। घटना भएको झन्डै १२ वर्षपछि २०७६ कात्तिक १८ गते आलमविरुद्ध मुद्दा दर्ता भएको थियो। पूर्वमन्त्री आलमलाई २०७६ असोज २६ मा पक्राउ गरिएको थियो। यो पनि पढ्नुहोस राजपुर बमकाण्डमा पूर्वमन्त्री आलमसहित चार जनालाई जन्मकैद जिउँदै मान्छे जलाएको आरोपमा ६ वर्षदेखि जेलमा रहेका आफताब आलमले पाए सफाइ रिहा भए अफताब आलम आलम सफाइका अन्तर्य अफताब आलमलाई सफाई दिने दुवै न्यायाधीशमाथि कालोमोसो प्रहार"
नेदरल्यान्ड्सविरुद्ध कुशलको अर्धशतक,काठमाडौं : नेपालका ओपनर ब्याटर कुशल भुर्तेलले टी२० अन्तर्राष्ट्रियमा ११औं अर्धशतक पूरा गरेका छन्। स्कटल्यान्डमा जारी त्रीदेशीय टी२० शृंखलामा नेदरल्यान्ड्सविरुद्ध कुशलले करिअरको ११औं अर्धशतक बनाएका हुन्। उनले ३८ बलमा ६ चौकासहित अर्धशतक पूरा गरेका हुन्।
टेक एण्ड पे पीपीए संशोधनमा सरकार गम्भीर नभएपछि इप्पानले घोषणा गर्यो आन्दोलन,"काठमाडौं : सरकारको ल्याएको टेक एण्ड पे व्यवस्था विरुद्ध स्वतन्त्र उर्जा उत्पादकहरुको संस्था नेपाल (इप्पान)ले आन्दोलनका कार्यक्रम सार्वजनिक गरेको छ। नेपालको विद्युत उत्पादन क्षमता ३६०० मेगावाट पुग्दा निजी क्षेत्रको हिस्सा ८० प्रतिशतभन्दा बढी छ। निजी क्षेत्रलाई पाखा लगाउने गरी आएको टेक एण्ड पे (लिउ र तिर) विद्युत खरिद व्यवस्थामा बैंकले लगानी नै नगर्ने हुँदा निजी क्षेत्रले अध्ययन गरिरहेका १७ हजार मेगावाटका ३५० बढी आयोजनामा गरिएको ६६ अर्ब बढी लगानी डुब्ने इप्पानले बताउँदै आएको छ। इप्पानद्वारा जारी प्रेस विज्ञप्तिमा भनिएको छ आगामी आर्थिक वर्षको बजेट तथा कार्यक्रममा रन अफ रिभर आयोजनाको टेक एण्ड पे (लिऊ र तिर) आधारमा पीपीए गरिनेछ भन्ने घोषणाले निजी प्रवर्द्धकको लगानी डुब्ने भएपछि इप्पानले प्रधानमन्त्री, पूर्वप्रधानमन्त्री, ऊर्जा मन्त्री, अर्थमन्त्री, मुख्यसचिव लगायतसँग भेटघाट तथा ज्ञापनपत्र बुझाएर उक्त बुँदा सच्याउनका लागि अनुरोध गरेकोमा कुनै पनि निकायबाट माग पुरा गर्ने सम्बन्धमा गम्भीर नभएपछि इप्पानद्वारा पहिलो चरणको आन्दोलनका कार्यक्रम घोषणा गरिएको छ। इप्पानका अनुसार असार ६ गते एकपटक फेरी प्रधानमन्त्री, ऊर्जामन्त्री र अर्थमन्त्रीलाई ज्ञापन पत्र बुझाउने, असार ७ गते प्रधानमन्त्री, अर्थमन्त्री, ऊर्जामन्त्री र नेपाल विद्युत प्राधिकरणका कार्यकारी निर्देशकलाई एसएमएस पठाएर टेक एण्ड पे फिर्ता लिन अनुरोध गर्ने, असार ८ गते सामाजिक सञ्जालमा टेक एण्ड पे पीपीए नीति फिर्ता लेउ भन्दै सन्देश लेख्ने भनिएको छ। यस्तै, असार ९ गते टेक एण्ड पे को असरका बारे निजी क्षेत्रका विभिन्न संघ संगठनहरुसँग छलफल गरी संयुक्त धारणा सार्वजनिक गर्ने र असार १० गते प्रतिनिधि सभाका सभामुख र प्रमुख सचेतकहरूलाई टेक एण्ड पे फिर्ता लिनका लागि सामूहिक रूपमा एसएमएस पठाउने कार्यक्रम तय गरिएको इप्पानका कार्यबाहक अध्यक्ष मोहनकुमार डाँगीले बताए। प्रतिनिधि सभाबाट बजेट तथा कार्यक्रम पारित हुँदासम्म टेक एण्ड पे पीपीए नहटाएमा दोस्रो र तेस्रो चरणमा आयोजनाको चाबी सरकारलाई बुझाउनेसम्मको सशक्त आन्दोलन गर्ने पनि डाँगीले बताए।"
जान्नुहोस् दैनिक २ वटा केरा खाँदा हुने फाइदा,"काठमाडौं : केरा तपाईंले खान सक्ने सबैभन्दा राम्रो खाजा मध्ये एक हो। यसले तपाईंको पेट भर्ने मात्र नभई शरीरलाई धेरै फाइदा पनि पुर्याउँछ। हरेक दिन दुईवटा केरा खानु स्वादिष्ट मात्र नभई शरीरका लागि पनि धेरै राम्रो हुन्छ। दैनिक दुईवटा केरा खाँदा शरीरलाई हुने फाइदा जानौँ अध्ययनले के भन्छ ? एक अध्ययन अनुसार केरामा फेनोलिक एसिड र फ्लेभोनोइड्स जस्ता जैविक सक्रिय यौगिकहरूको समृद्ध सामग्रीका कारणले धेरै फाइदा छन्। यी यौगिकमा बलियो एन्टिअक्सिडेन्ट र एन्टिराडिकल गुणहरू छन्। जसले शरीरलाई अक्सिडेटिभ तनावबाट जोगाउन मद्दत गर्दछ। केरामा पाइने केही फेनोलिक्सले एन्टिभाइरल, एन्टीइन्फ्लेमेटरी, एन्टीब्याक्टेरियल, एन्टीडायबेटिक र एन्टीक्यान्सर प्रभावहरू देखाउँछन्। थप रूपमा एडेमा, मोटोपना, उच्च रक्तचाप र क्यान्सर जस्ता अवस्थासँग सम्बन्धित इन्जाइमलाई रोक्न सक्छ। मुटुको स्वास्थ्यका लागि लाभदायक पोटासियम मुटुका लागि धेरै राम्रो हुन्छ र केरामा प्रशस्त मात्रामा हुन्छ। यो आवश्यक खनिजले रक्तचाप सन्तुलनमा राख्न मद्दत गर्दछ, ताकि मुटुले कडा परिश्रम गर्नु नपरोस्। मुटु शान्त भयो भने तपाईं बढी ऊर्जावान महसुस गर्नुहुनेछ। धूम्रपान छोड्न मद्दत गर्दछ के तपाईं धूम्रपान छोड्ने प्रयास गर्दै हुनुहुन्छ ? केराले मद्दत गर्न सक्छ। भिटामिन र खनिजहरूको संयोजनले निकोटिनको चाहना कम गर्न मद्दत गर्न सक्छ। प्राकृतिक ऊर्जा बढाउँछ के तपाईंलाई तत्काल ऊर्जा चाहिन्छ ? केरामा प्राकृतिक चिनी हुन्छ। जसले तपाईंलाई झट्का बिना स्थिर ऊर्जा दिन्छ। ध्यान केन्द्रित गर्न र सतर्क रहन यो शरीरका लागि इन्धन जस्तै हो। मुड सुधार गर्छ के तपाईं कहिलेकाहीं तनाव र निराश महसुस गर्नुहुन्छ ? केरामा भिटामिन बी६ हुन्छ। जसले मस्तिष्कलाई राम्रो महसुस गराउने रसायन सेरोटोनिन र डोपामाइन बनाउन मद्दत गर्दछ। त्यसैले केराले व्यस्त हुँदा शान्त राख्न मद्दत गर्न सक्छ। रक्तअल्पता निको पार्छ यदि तपाईं दिनभरि थकित महसुस गर्नुहुन्छ भने यो फलामको कमीको कारणले हुन सक्छ। केरामा फलाम हुने भएकाले शरीरलाई बढी रातो रक्त कोशिकाहरू बनाउन मद्दत गर्दछ। बढी रातो रक्त कोशिकाको अर्थ राम्रो अक्सिजन प्रवाह भएकाले ऊर्जावान राख्छ।"
नेपालीलाई रोजगारीमा संलग्न गराउन जनशक्ति तयार गर्नुपर्छ : मन्त्री भण्डारी,"काठमाडौं : श्रम, रोजगार तथा सामाजिक सुरक्षामन्त्री शरतसिंह भण्डारीले नेपालीलाई नेपालको रोजगारीमा संलग्न गराउन श्रम बजारको माग बमोजिमको जनशक्ति तयार गर्नुपर्नेमा जोड दिएका छन्। राष्ट्रिय व्यावसायिक प्रशिक्षण प्रतिष्ठानले बिहीबार ललितपुरमा आयोजना गरेको एक कार्यक्रममा मन्त्री भण्डारीले देशभित्रै रोजगारी सृजना गर्न सबैले गम्भीरतापूर्वक कार्य गर्नुपर्ने बताए। देशभित्र आन्तरिक रोजगारीको प्रचुर सम्भावनाहरू रहेको भन्दै उनले व्यवहारिक र प्रविधिमा आधारित ज्ञान सीपको प्रवर्द्धन गर्नुपर्ने धारणा राखे। मन्त्री भण्डारीले मुलुकभित्र सीपयुक्त दक्ष जनशक्ति उत्पादन गर्न मन्त्रालयले आन्तरिक रोजगार दशक लागू गर्न खोजिरहेको उल्लेख गरे। कार्यक्रममा आन्तरिक रोजगारी सृजना गर्नका लागि दक्ष जनशक्ति उत्पादन गर्न, बजार र मागमा आधारित सीपमूलक तालिमहरूको पाठ्यक्रम, समयावधि लगायतका विषयमा तीन वटा कार्यपत्रहरू प्रस्तुत गरिएको थियो।"
नेपालले नेदरल्यान्ड्सविरुद्ध टस जितेर फिल्डिङ गर्दै,"काठमाडौं : नेपालले नेदरल्यान्ड्सविरुद्ध टस जितेर फिल्डिङ गर्ने निर्णय लिएको छ। स्कटल्यान्डमा जारी त्रीदेशीय टी२० अन्तर्राष्ट्रिय शृंखलाको तेस्रो खेलमा नेपालले नेदरल्यान्ड्सविरुद्ध टस जितेको हो। नेपालका कप्तान रोहित पौडेलले टस जितेर फिल्डिङ गर्ने निर्णय लिएका छन्। पहिलो खेलमा नेपालले तीनपटक सुपर ओभर खेल्दै नेदरल्यान्डसँग हार बेहोरेको थियो। दोस्रो खेलमा नेपालले घरेलु टिम स्कटल्यान्डलाइ दुई विकेटले पराजित गरेको थियो। नेपालको टिममा आज ३ परिवर्तन गरिएको छ। विकेट किपर आसिफ शेख टिममा फर्किएका छन्। अनिल कुमार शाह बेन्चमा छन्। आज भीम सार्की र आरिफ शेखले पनि टिममा मौका बनाएका छन्। यी दुई खेलाडीले किरण ठगुन्ना र बसिर अहमदलाई प्रतिस्थापन गरेका हुन्। स्कटल्यान्डसँग खेल्ने नेपालको टिम रोहित पौडेल( कप्तान), दीपेन्द्र सिंह ऐरी (उपकप्तान), कुशल भुर्तेल, लोकेश बम, आशिफ शेख, भीम सार्की, आरिफ शेख, रुपेश सिंह, सन्दीप लामिछाने, करण केसी र ललित राजवंशी"
अमेरिका र इजरायललाई हैरान बनाइरहेको इरानको फोर्डो आणविक भट्टी,"काठमाडौं : इरानको दक्षिण भागमा रहेको पहाडी क्षेत्रको गहिराइमा लुकेको फोर्डो आणविक भट्टी अहिले चर्चाको विषय बनेको छ। इजरायल र इरान युद्ध तीव्र बनिरहेका बेला फोर्डो आणविक भट्टीको चर्चा चल्न थालिएको हो। फोर्डो आणविक भट्टी प्लान्टलाई अत्यन्त गोप्यरूपमा निर्माण गरिएको मानिन्छ। बीबीसीको एक रिपोर्टअनुसार यसको गहिराइ बेलायत र फ्रान्सलाई जोड्ने टनेलभन्दा पनि तल रहेको बताइएको छ। इरानी अधिकारीहरूले फोर्डोलाई 'नागरिक उद्देश्यका लागि मात्र प्रयोग हुने' बताएका छन्। तर, इजरायलले यस स्थललाई इरानको आणविक महत्वाकांक्षाको केन्द्र भन्दै त्यसको अस्तित्वलाई खतराको रूपमा लिँदै आएको छ। इजरायली रणनीतिक दृष्टिले यो स्थल इरानको आणविक हतियार विकास रोक्ने प्रयासमा महत्वपूर्ण लक्ष्यका रूपमा देखिन्छ। सुरक्षा विशेषज्ञहरूका अनुसार इजरायलको हतियार क्षमताले फोर्डो आणविक भट्टीलाई नष्ट गर्न सक्दैन। यसलाई नष्ट गर्नसक्ने हतियार केवल अमेरिकासँग मात्र रहेको छ। यसैबीच अनुसन्धानकर्ताहरूको एक टोलीले फोर्डो आणविक भट्टी रहेको स्थानको दृश्य सार्वजनिक गरेको छ। पहाडभित्र लुकेको यो प्लान्ट र यसको सम्भावित आन्तरिक संरचनाबारे दृश्यमा देखाइएको छ। त्यस्तै इजरायलले इरानको आणविक कार्यक्रमलाई लक्षित गर्दै हवाई आक्रमण तीव्र पारेको छ। इजरायली सेनाले बिहीबार घोषणा गरेअनुसार उनीहरूका लडाकु विमानहरूले इरानका दर्जनौं सैन्य क्याम्पमा प्रहार गरेका छन्। जसमा अराक आणविक भट्टी पनि रहेको दाबी गरिएको छ। उक्त आक्रमण आणविक हतियार विकासका लागि यसको सम्भावित प्रयोगलाई रोक्ने प्रयास भएको इजरायलको दाबी छ।"
इजरायलको अस्पतालमा भएको आक्रमणबारे इरानले के भन्यो ?,"काठमाडौं : इरानको सरकारी सञ्चारमाध्यमले आज बिहान इरानको क्षेप्यास्त्र आक्रमणको निशाना अस्पताल नभएको बताएको छ। इरानले आफ्नो निशाना बेरशेबाको सोरोका अस्पताल नजिकैको सैन्य अड्डा रहेको बताएको छ। इस्लामिक रिपब्लिक न्यूज एजेन्सीका अनुसार आक्रमण इजरायली सेनाको कमाण्ड मुख्यालय र गायाम टेक्नोलोजी पार्कमा रहेको सेनाको गुप्तचर शिविरमा गरिएको थियो। अस्पताल केवल विस्फोटको लहरको सम्पर्कमा आएको थियो र कुनै गम्भीर क्षति भएन। सैन्य पूर्वाधार एक सटीक र प्रत्यक्ष लक्ष्य थियो, रिपोर्टमा भनिएको छ। इजरायलको आपतकालीन सेवा म्यागेन डेभिड एडोम (एमडीए) का अनुसार इरानको हालैको आक्रमणपछि कम्तीमा ६५ जना घाइते भएका छन् र उनीहरूको उपचार भइरहेको छ। इरानले नागरिक क्षेत्रलाई लक्षित गरेको इजरायलले आरोप लगाएको छ। इरानको क्षेप्यास्त्र आक्रमणले बेरशेबाको सोरोका अस्पतालमा क्षति पुर्याएको छ।"
प्रतिनिधिसभा बैठकमा रास्वपा र राप्रपाको विरोध कायमै,"काठमाडौं : प्रतिनिधिसभा बैठकमा विपक्षी दलहरूले अवरोध जनाएका छन्। बैठकको कारवाही अघि बढ्ने वित्तिकै विपक्षी दल राष्ट्रिय प्रजातन्त्र पार्टी (राप्रपा), राष्ट्रिय स्वतन्त्र पार्टी (रास्वपा) लगायत दलहरूका सांसद सिटबाट उठेर विरोध जनाएका छन्। त्यसपछि सभामुख देवराज घिमिरेले बोल्नका लागि रास्वपा सांसद हरि ढकाललाई समय दिएका छन्। उनले बोल्ने क्रममा भिजिट भिसाको नाममा लाखौं लाखौं युवा ठगिएको विषयमा आन्दोलित हुँदैगर्दा सरकारले आफ्नो आन्दोलनलाई वेवास्ता गरेको आरोप लगाए। उनले भिजिट भिसा प्रकरणमा विपक्षी दलहरूले उठाएका विषयमा गृहमन्त्री रमेश लेखकले जवाफ दिनुपर्नेमा उल्टै कटाक्ष गरेको टिप्पणी गरे। उनले अध्यागमनमा भएको भ्रष्टाचारको अनुसन्धान गर्न नसकेको, बिमानस्थलमा अनावश्यक कर्मचारी थप गरिएको र आफ्ना कर्मचारीको सरुवाका विषयमा गृहमन्त्रीको कुनै जवाफ नआएको जिकिर गरे । आफ्ना मागलाई सरकारले नसुनेकाले आफूहरूको आन्दोलन जारी रहेको उनले बताए। त्यस्तै राप्रपाका प्रमुख सचेतक ज्ञानेन्द्र शाहीले भिजिट भिसा प्रकरण कुनै दल विशेषको नभइ सबैको साझा मुद्दा भएकाले यस विषयमा सबै दल एक ठाउँमा आउन आह्वान गरे। भिजिट भिसा प्रकरणमा छानविन समिति नभएसम्म आफूहरूको विरोध कायमै रहने उनको भनाइ छ । शाहीले आफूहरूको विरोधका बाबजुद सदन चलाउन सभामुखलाई बाध्य नपार्न सरकारलाई सुझाव दिए । विरोधकाबीच संसद कार्यसूची अघि बढेपछि रास्वपा सांसदहरुले वेल घेराउ गर्दै नाराबाजी जारी राखेका छन्। राप्रपाका सांसदहरूले भने बैठक बहिष्कार गरेका छन् ।"
इटाली र अजरबैजान पठाइदिन्छु भन्दै ठगी गर्ने दुईजना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी इटाली र अजरबैजान पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा काठमाडौं महानगरपालिका७ बस्ने दाङको घोराही उपमहानगरपालिका१६ घर भएका १९ वर्षीय दर्शन खड्का र तारकेश्वर नगरपालिका३ बस्ने गोरखा धार्चे गाउँपालिका५ घर भएका ३७ वर्षीय सरेश गुरूङ रहेका छन्। पक्राउ मध्ये दर्शनले इटाली पठाइदिन्छु भन्दै ३ जना पीडितहरूबाट ६ लाख रुपैयाँ र सरेशले अजरबैजान पठाइदिन्छु भन्दै २ जना पीडितहरूबाट ४ लाख रुपैयाँ लिई सम्पर्कबिहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले दर्शनलाई काठमाडौं महानगरपालिका७ बाट बुधबार र सरेशलाई काठमाडौं महानगरपालिका२६ बाट मंगलबार पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
हत्या गरेको आरोपमा पक्राउ,सर्लाही : गोडैता नगरपालिका६ बगदह बस्ने ६८ वर्षीया राम दुलारी रायको हत्या गरेको आरोपमा सोही ठाउँ बस्ने २७ वर्षीय राम अधिन रायलाई बुधबार प्रहरीले पक्राउ गरेको छ। राम अधिनले गोरेटो बाटोको विषयलाई लिई राम दुलारी र उनकी बुहारीलाई मंगलबार बेलुकी कुटपिट गर्दा उनीहरूमध्ये गम्भीर घाइते भएकी राम दुलारीको जिल्ला अस्पताल सिन्धुलीमा थप उपचारका क्रममा बुधबार दिउँसो मृत्यु भएको थियो। साथै कुटपिटबाट घाइते भएकी राम दुलारीकी बुहारीको प्रादेशिक अस्पताल मलंगवामा उपचार भइरहेको छ। यस सम्बन्धमा आवश्यक अनुसन्धान भइरहेको प्रहरीले जनाएको छ।
संसदको कार्यसूचीबाट निजामति विधेयक हटाइएकोमा माओवादी केन्द्रको आपत्ति,"काठमाडौं : प्रमुख विपक्षी दल नेकपा माओवादी केन्द्रले संघीय निजामति विधेयक संसदको कार्यसूचीबाट हटाइएको भन्दै आपत्ति जनाएको छ । बिहीबार बसेको प्रतिनिधिसभा बैठकमा माओवादी केन्द्रका प्रमुख सचेतक हितराज पाण्डेले केहि दिनअघि सदनको कार्यसूचीमा रहेको संघीय निजामति विधेयकलाई अहिले संसदको कार्यसूचीबाट हटाएको भन्दै आपत्ति जनाए । उनले निकै महत्वपूर्ण रहेको निजामति विधेयकलाई तत्काल कार्यसूचीमा राखेर अघि बढाउन सरकारको ध्यानाकर्षण गराए । संघीय निजामति,विद्यालय शिक्षा र नागरिकता विधेयकलाई समयमा नै पारित गर्न प्रमुख प्रतिपक्षीले दबाब दिएपनि सरकार विधेयक अघि बढाउन गम्भीर नदेखिएको उनले बताए। नेकपा एकीकृत समाजवादीका वरिष्ठ उपाध्यक्ष राजेन्द्र पाण्डेले संघीय निजामति विधेयकलाई संसदीय समितिबाट सर्वसम्मत रुपमा पारित गरेर सदनमा प्रस्तुत गरेपनि कर्मचारीको दबाबका कारण त्यसलाई रोक्ने प्रयास भएको बताए । कुलिङ पिरियड नहटाए २५ सचिवले राजीनामा दिने धम्की प्रधानमन्त्रीलाई दिएको भन्ने सुनिएको भन्दै उनले धम्कीसँग खुट्टा नकमाउन सरकारलाई आग्रह गरे। २५ जना सचिवले राजीनामा दिए २५ सहसचिवले नयाँ जिम्मेवारी पाउने उनले बताए । पाण्डेले धम्कीका भरमा गलत नीति निर्माण गर्न दिन नहुने स्पष्ट पारे।"
देशका विभिन्न स्थानमा वर्षा,"काठमाडौं : अहिले देशका विभिन्न स्थानमा वर्षा भइरहेको छ। मौसम पूर्वानुमान महाशाखाका अनुसार अहिले कोशी प्रदेशको झापा, इलाम, खोटाङ र सोलुखुम्बुमा पानी परिरहेको छ। त्यसैगरी बागमती प्रदेशको सिन्धुपाल्चोक, काभ्रे, मकवानपुर लगायतका जिल्लाहरूमा पनि पानी परिरहेको छ। मधेश र लुम्बिनीका केही जिल्लाहरूमा पनि पानी परिरहेको महाशाखाले जनाएको छ। विभिन्न स्थानमा वर्षा भइरहेकाले आवश्यक सतर्कता अपनाउन महाशाखाले अनुरोध गरेको छ।"
"इजरायलमा भएको क्षति, घाइते र स्थानान्तरणको तथ्यांक सार्वजनिक","काठमाडौं : इरानसँग चर्किएको युद्धपछि इजरायलको सैन्य अपरेशन राइजिङ लायन अन्तर्गत हालसम्मको विवरण सार्वजनिक गरिएको छ। इजरायली राष्ट्रिय सार्वजनिक कूटनीति निर्देशनालयले जारी गरेको पछिल्लो विवरण अनुसार युद्धले गम्भीर मानवीय र भौतिक क्षति पुर्याएको छ। निर्देशनालयका अनुसार हालसम्म इजरायलतर्फ ४०० भन्दा बढी मिसाइल प्रहार भएका छन्। यस्तै सयौँ यूएभी (मानव रहित हवाई सवारी) हमला भएको पुष्टि गरिएको छ। ४० भन्दा बढी स्थानहरूमा हमला प्रहारको सिधा असर परेको छ। निर्देशनालयका अनुसार हालसम्म २४ जनाको ज्यान गएको छ भने ८३८ जना घाइते भएका छन्। इजरायल कर प्राधिकरणले हालसम्म २२,९३२ क्षतिपूर्ति दाबी प्राप्त गरिसकेको जनाएको छ।यीमध्ये १८,८९० भवनसँग सम्बन्धित छन् भने १,८२७ वटा सवारी साधनहरूमा क्षति पुगेको छ। यस्तै २,२१५ अन्य सम्पत्तिमा क्षति पुगेको विवरण छ। गृह सुरक्षा कमाण्ड अनुसार युद्धको जोखिमयुक्त क्षेत्रबाट ५,००० भन्दा बढी नागरिकहरूलाई सुरक्षित स्थानमा स्थानान्तरण गरिएको छ। इजरायलमा चर्किँदो युद्ध परिस्थितिका बीच मानव र भौतिक क्षति बढ्दो छ। सुरक्षा संयन्त्र र आपतकालीन सेवाहरू पूर्णरूपमा सक्रिय छन् भने नागरिकहरूलाई सतर्कता र सरकारी निर्देशनको पालना गर्न अनुरोध गरिएको छ।"
प्रचण्ड नआएपछि शीर्ष तीन नेताको बैठक स्थगित,काठमाडौं : प्रधानमन्त्री केपी शर्मा ओलीले बोलाएको शीर्ष तीन नेताको बैठक स्थगित भएको छ। प्रमुख प्रतिपक्षी दल एवं माओवादी केन्द्रका अध्यक्ष पुष्पकमल दाहाल 'प्रचण्ड'ले बैठकमा उपस्थित हुन नसक्ने जानकारी गराएपछि बैठक स्थगित भएको प्रधानमन्त्री सचिवालयले जानकारी दिएको छ। यसअघि बिहीबार दिउँसो २ बजे सिंहदरबारमा शीर्ष तीन नेताको बैठक बस्ने भनिएको थियो। संसदको गतिरोध अन्त्य र संक्रमणकालीन न्यायलाई टुंगोमा पुर्याउने लगायतका एजेन्डमा छलफल हुने बताइएको थियो। भिजिट भिसा प्रकरणमा राष्ट्रिय स्वतन्त्र पार्टीका सांसदहरूले निरन्तर संसदमा विरोध गर्दै आएका छन्। त्यसका बाबजुद सभामुख देवराज घिमिरेले संसदको काम कारबाही सञ्चलन गरिरहेका छन्। यसले संसदको गरिमामाथि गम्भीर प्रश्न उठिरहेकाले तीन शीर्ष नेताले यस विषयलाई टुंगोमा पुर्याउने अपेक्षा गरिएको स्रोतको भनाइ छ। बुधबार सत्तारुढ दल नेपाली कांग्रेस र नेकपा एमालेबीच पनि यिनै विषयमा छलफल भएको थियो। उनीहरूबीच संसद गतिरोध अन्त्य गर्ने विषयमा छलफल गरेका थिए।
नागरिकता विधेयकसम्बन्धी समितिको प्रतिवेदन प्रतिनिधिसभामा पेश,काठमाडौं : प्रतिनिधिसभा बैठकमा 'नेपाल नागरिकता (दोस्रो संशोधन) विधेयकसम्बन्धी समितिको प्रतिवेदन २०८२ 'पेस भएको छ। राज्य व्यवस्था तथा सुशासन समितिका सभापति रामहरि खतिवडाले उक्त प्रतिवेदन संसदमा पेश गरेका हुन्। आमाका नामबाट मात्र पनि नागरिकता प्रदान गर्न सकिनेगरी कानुनी व्यवस्था गर्न सरकारले ल्याएको उक्त विधेयक जेठ २८ गते समितिबाट सर्वसम्मतिले पारित भएको थियो। विधेयकमा आमा वा बाबुका नामबाट नागरिकता प्रदान गर्ने व्यवस्था गरिएको छ। प्रतिनिधिसभाबाट पारित भएपछि सो विधेयकको प्रतिवेदनलाई राष्ट्रिय सभामा पठाइनेछ। राष्ट्रिय सभाबाट पारित भएपछि सभामुखले प्रमाणित गरेर प्रमाणीकरणका लागि राष्ट्रपतिकहाँ पठाउनेछन्। राष्ट्रपतिले प्रमाणकीकरण गरेसँगै विधेयक ऐनका रुपमा कार्यान्वयनमा जानेछ।
"नेप्से परिसूचक २४ अंकले घट्यो, सबै समूहको उपसूचक राताम्मे","काठमाडौं : साताको अन्तिम सेयर कारोबार दिन बिहीबार नेप्से परिसूचक दोहोरो अंकले घटेर बन्द भएको छ। नेप्से परिसूचक २४७६ अंकले घटेर २६२८९१ विन्दुमा अडिएको छ। नेप्से उच्च अंकले घटेपनि कारोबार रकम भने बुधबारको तुलनामा वृद्धि भएको छ। बुधबार ९ अर्ब माथिको सेयर कारोबार भएकोमा आज ११ अर्ब बढी मूल्यको सेयर कारोबार भएको छ। यसदिन ३१४ स्क्रिप्सको २ करोड ९४ लाख १५ हजार ४०७ कित्ता सेयर ११ अर्ब २३ करोड १४ लाख ८९ हजार ९६४ रुपैयाँमा खरिदबिक्री भए। पञ्चकन्या माइ हाइड्रोपावरको सेयर ९९८ प्रतिशतले बढ्दा मध्य भोटेकोशी जलविद्युतको सेयर ५५५ प्रतिशतले बढ्यो। यसदिन तीन कम्पनीको सेयर १० प्रतिशतले घट्यो। पियोर इनर्जी,रसुवागढी हाइड्रोपावर र भूगोल इनर्जी डेभलपमेन्ट कम्पनीको सेयर १० प्रतिशतले घटेको हो। कारोबार रकमका आधारमा नगदी ग्रुप शीर्ष स्थानमा रह्यो। सो कम्पनीको ८५ करोड मूल्य बराबरको सेयर कारोबार भयो। बुटवल पावरले ५८ करोडको सेयर कारोबार गर्दा बढ्दा सिंगटी हाइड्रो इनर्जीको ४७ करोड,सानिमा माइ हाइड्रोपावरको ४२ करोड र राधी विद्युतको ३५ करोड मूल्य बराबरको सेयर कारोबार भयो। कारोबारमा आएकामध्ये ४८ स्टक्सको मूल्य बढ्दा २०१ वटाको घट्यो। यसदिन सबै समूहको उपसूचक राताम्मे देखिएका छन्। ट्रेडिङ समूहको उपसूचक सर्वाधिक २४७ प्रतिशतले घट्यो।"
धनगढीमाईका हजारौँ नागरिकको खानेपानीको सपना साकार भएको छ : मन्त्री यादव,"सिरहा : खानेपानीमन्त्री प्रदीप यादवले धनगढीमाई नगरपालिकाको वडा नं ११, १२ र १३ का हजारौँ नागरिकको लामो समयदेखिको सुरक्षित एवं शुद्ध खानेपानी प्रयोग गर्न पाउने सपना आज साकार भएको बताएका छन्। आज नगरपालिकास्थित डावरटोलनैनपुरटोल खानेपानी आयोजनाको उद्घाटन गर्दै मन्त्री यादवले धनगढीमाईका हजारौँ नागरिकलाई सुरक्षित एवं शुद्ध खानेपानीको अभावबाट मुक्ति दिलाउनुका साथै उनीहरूको खानेपानी सम्बन्धीको समस्या समाधान भएको बताए। स्थानीय तहसँगको सहकार्यद्वारा देशभरका नागरिकलाई सुरक्षित तथा पर्याप्त खानेपानी पुर्याउने सरकारको प्रतिबद्धता रहेको समेत मन्त्री यादवले स्मरण गराए। मन्त्री यादवले यो आयोजनामार्फत नगरवासीलाई घरदैलोमै स्वच्छ, सुरक्षित र पर्याप्त मात्रामा खानेपानी पुर्याइ यहाँका स्थानीयवासीको स्वास्थ्य, सरसफाइ र जीवनस्तरमा समेत उल्लेखनीय सुधार ल्याउने विश्वास व्यक्त गरे। आयोजनालाई प्रभावकारीरूपमा कार्यान्वयन गर्न स्थानीय सरकार, प्राविधिक समूह र जनसहभागिताको ठूलो भूमिका रहेको उल्लेख गर्दै मन्त्री यादवले प्रशंसा समेत गरे। उनले यस्ता आयोजनाले समावेशी विकासलाई तीव्रता दिने उल्लेख गर्दै अन्य वडाहरूमा पनि क्रमशः यस्ता योजना विस्तार गरिने प्रतिबद्धता जनाए। १० करोड ९४ लाख रुपैयाँ लागतमा पाँच वर्षपछि निर्माण सम्पन्न भएको उक्त आयोजनाबाट वडा नं ११, १२ र १३ का कम्तीमा पनि एक हजार ५०० घरधुरीका आठ हजार छ सय जना लाभान्वित हुने संघीय खानेपानी तथा ढल व्यवस्थापन आयोजना, जनकपुरका आयोजना प्रमुख हरिप्रसाद शर्माले बताए।"
निजामती विधेयकका विषयमा माओवादीले राजनीति गर्न खोज्यो : महेश बर्तौला,काठमाडौं : नेकपा एमालेका प्रमुख सचेतक महेश बर्तौलाले संघीय निजामती विधेयकका विषयमा माओवादी केन्द्रले राजनीति गर्न खोजेको आरोप लगाएका छन्। बिहीबार संसद् भवन बानेश्वरमा सञ्चारकर्मीसँग कुरा गर्दै बर्तौलाले निजामती विधेयकलाई रोक्ने सरकारको कुनै योजना नरहेको बताए। सरकारकै पहलका कारण उक्त विधेयक समितिबाट छिटो पारित भएर संसदमा आएकाले प्रतिपक्षीले अनावश्यक राजनीति गर्न जरुरी नरहेको उनले बताए। बर्तौलाले प्रधानमन्त्रीले समेत उक्त विधेयक छिटो पारित गर्ने वातावरण बनाउन निर्देशन दिइसकेको जानकारी दिए। निजामती विधेयकका सन्दर्भमा कुनै आशंका नगर्न उनले आग्रह गरे। बर्तौलाले असार १५ गते अगाडि सम्बन्धित विभागीय मन्त्रीसँग छलफल गरेर उक्त विधेयकलाई सदनबाट अघि बढाइने दाबी गरे। उनले अहिले असारमसान्तभित्र बजेट पारित गरिसक्नुपर्ने अवस्था भएकाले नियमित विधेयकलाई रोकेर बजेटमाथिको छलफललाई तीव्रता दिइएको बताए।
आकाशमा नदेखिएको ऋण र बेरोजगारीको मिसाइल,"नेपालको ऋण र बेरोजगारको मिसाइल इजरायलमाथि इरानले प्रहार गरेको मिसाइलभन्दा पनि खतरनाक बन्दै गएको छ। विश्वास नलाग्न सक्छ, तर इजरायलका बंकरभित्र लुकेर काम गरिरहेका नेपालीहरू सिधा यही भन्न थालेका छन्। 'हामीलाई त इरानले हानेको मिसाइलभन्दा नेपाल फर्केर बेरोजगारी, ऋण, भोकमरीको मिसाइलको नै बढी डर लागेको छ।' झट्ट सुन्दा मजाक जस्तो लाग्न सक्छ, तर यो मजाक हैन, यो त हाम्रो देश र समाजप्रतिको गहिरो निराशा र रिसको प्रत्यक्ष झल्को हो। ऐनाजस्तै, जसले हाम्रो अँध्यारो अनुहार देखाइरहेको छ, दिनदिनै। इजरायल र इरान युद्ध अहिले विश्वभरको पहिलो खबर हो, मिसाइल आकाशमा, शहरमा भगदौड, मान्छे डरले थरथर, जिन्दगी अस्तव्यस्त। अचम्म के छ भने, त्यहाँ काम गरिरहेका नेपालीहरू मरिहत्ते गरेर घर फर्किन चाहँदैनन्। किन होला त? 'नेपाल फर्केपछि के गर्ने?' भन्ने प्रश्न तिनको अनुहारमा छर्लङ्ग देखिन्छ। जसरी इजरायलमा साँच्चिकै मिसाइलको खतरा छ, नेपालमा भने जीविकोपार्जनको संकटले मान्छेलाई भित्रभित्रै पोलिरहेको छ। देशका युवाहरू किन विदेशिन बाध्य छन्? त्यो पनि ऋणको भारी बोकेर? नेपालमा काम छैन, पैसा छैन, सम्मान त झन् सपनाजस्तै। बिदेशिएर कमाएको पैसा परिवारले ऋण तिर्दै खानमै सकिन्छ, बचतको के कुरा! अनि घर फर्केपछि? खेतबारी बाँझो, गाउँ सुनसान, शहरमा अवसर नै छैन। स्थिति यस्तो छ कि, ऋण तिर्नकै लागि बंकरभित्र बमको जोखिम मोलेर पनि काम गर्नुपर्ने बाध्यता छ। सरकार त भाषणमा पोख्त छ। रोजगारी सिर्जना गर्छौं, युवा फर्काउँछौं भनेर जिब्रो चलाउन त कति सजिलो। तर, भुइँमा भने शून्य। कृषि, पर्यटन, उद्योगमा लगानी त कता हो कता, नीति कागजको भारीमा हराएको छ। युवालाई देशमै रोकेर केही गर्न सक्ने लामो सोच, दूरदृष्टि देखिँदैन। सरकारको गफले त देश चलेको छ, तर प्रवासी युवाको ग्यारेन्टी त हामीजस्ता विचराहरूको भाग्यमा छाडिएको छ। अब त यो समस्या इजरायलमा मात्रै सीमित छैन। कतार, मलेसिया, दुबई, कोरिया, साउदी जहाँ नेपाली, त्यहाँ एउटै चिच्याहट, 'देश फर्कन मन छ, तर फर्केर के गर्ने?' घरको मायाले तान्छ, तर घर फर्किएर जिन्दगी कसरी चलाउने? बाउआमा, श्रीमती, छोराछोरीसँग कुरा गर्नाले मन त पग्लिन्छ, तर खल्तीमा पैसा नभएपछि त्यो माया पनि पीडामै परिणत हुन्छ। यो 'ऋण र बेरोजगारको मिसाइल' त न आकाशमा देखिन्छ, न कुनै रडारले पत्ता लगाउन सक्छ। तर, यसले लाखौं नेपालीको जीवन, सपना, भविष्य, सबैलाई खाइरहेको छ। परिवार छुट्टिन्छन्, गाउँ रित्तिन्छ, देशको मेरुदण्ड कमजोर बन्दै गइरहेको छ। भोक र बेरोजगारीले मानिसको आत्मसम्मान र भविष्यको सपना दुवै किचिरहेको छ। विदेशमा सस्तो श्रम बेच्न बाध्य, अनि घर फर्केर पनि देशबाटै अपमान सहनुपर्ने? साँच्चिकै, योभन्दा त युद्धको खतरा सजिलो लाग्न थालेको छ धेरैलाई। आखिर दोषी को? नेताहरूको अस्थिरता मात्रै? कि हामी जहिले पनि अल्पकालीन समाधानमा चित्त बुझाउने हाम्रो प्रवृत्ति? दीर्घकालीन सोच, नयाँ पुस्तालाई अवसर दिने योजना, कृषि र उद्योगमा नयाँ सोच ल्याउने आँट कहाँ छ? देशमा परिवर्तन ल्याउने कुरा गर्नेहरू नै विदेश पलायनमा छन् भने, बाँकी को रह्यो त यहाँ? अब, आँखा चिम्लेर बसिरहेँ भने, भोलि हाम्रा युवाहरूले युद्धको बंकरमात्र हैन, आर्थिक बेरोजगारको अँध्यारो गुफाबाटै देशलाई बिदा गर्नेछन्। अनि हामी? फेसबुकमा 'देश महान्', 'नेपालीको शान' भनेर स्टाट्स लेखेर आत्मसन्तुष्टि कहिलेसम्म लिने? तर, अब यत्ति भनेर चित्त बुझाउने बेला हैन। युवाले देश छोड्न नपरोस् भनेर ठोस काम गर्नुपर्छ। बङ्करमा लुकेर, डराउँदै, ऋण तिर्दै, देश सम्झिँदै, आँसु पुछ्दै बाँच्नुपर्ने परिपाटी अन्त्य गर्नैपर्छ। नत्र, ऋण र बेरोजगारीको मिसाइलले नेपाललाई भित्रैदेखि ध्वस्त पारिसक्छ। अनि, हामीले हेर्दा हेर्दै देश सपनाजस्तो भएर हराउँछ!"
लागूऔषध कारोबारमा संलग्न युवती पक्राउ,"काठमाडौं : लागूऔषध कारोबारमा संलग्न युवती पक्राउ परेकी छन्। पक्राउ पर्नेमा जनकपुर घर भई काठमाडौंको महानगरपालिका१५ अजिमा हल नजिकै बस्ने २० वर्षीया मनीषा ठाकुर रहेकी छन्। उनलाई विभिन्न लागूऔषध र दुई लाख २५ हजार ८ सय रुपैयाँसहित पक्राउ गरिएको जिल्ला प्रहरी परिसर काठमाडौंले जनाएको छ। उनको साथबाट २१ हजार ५०० पिस ट्याबलेट ट्रमाडोल, २६० पिस फेनारागन, २६० पिस डाईजापाम र २६० पिस नर्फिन बरामद भएको प्रहरीले जनाएको छ। काठमाडौं जिल्ला अदालतबाट ७ दिनको म्याद थप अनुमति लिई थप अनुसन्धान गरिरहेको परिसरले जनाएको छ।"
नेपाली यु१६ क्रिकेट टोलीको घोषणा,"काठमाडौं : एसीसी यु१६ इस्ट जोन कपको लागि नेपाली यु१६ राष्ट्रिय क्रिकेट टोलीको घोषणा गरिएको छ। नेपाल क्रिकेट संघ (क्यान)ले विपिन शर्माको कप्तानीमा १४ सदस्य टिम घोषणा गरेको हो। टिमको उपकप्तानमा सूर्यान्शु कोइराला रहेका छन्। नेपाल प्रिमियर लिग एनपीएलको इमर्जिङ खेलाडीका रूपमा उदय भएका स्पिनर शर्माले पहिलोपटक नेपाली राष्ट्रिय उमेर समूहको कप्तानी पाएका हुन्। इस्ट जोन कप यही जुन २० देखि ६ जुलाईसम्म मलेसियामा हुनेछ। नेपालका तर्फबाट इस्ट जोन कप खेल्ने खेलाडीहरू: विपिन शर्मा (कप्तान), सुर्यान्शु कोइराला (उपकप्तान), श्रीमान बजगाई (विकेट किपर), परिमार्जन यादव (विकेट किपर), रौनक श्रीवास्तव, अभय यादव, सचिन भट्ट, सुगम बुढाथोकी, सुयोग भट्टराई, सुशील बहादुर रावल,शुभम खनाल, प्रसिद्ध जैसी, जय थापा र रोशन शाही"
इरानको भूमिगत आणविक स्थल ध्वस्त पार्न सक्ने अमेरिकाको शक्तिशाली बम,"काठमाडौं : इरानको भूमिगत आणविक स्थलहरू ध्वस्त पार्न सक्ने क्षमता भएको बम अमेरिकासँग छ। यो बम जीबीयू५७ एबी म्यासिभ अर्डनेन्स पेनिट्रेटर हो। यदि आणविक हतियारहरू छोडियो भने यसलाई संसारको सबैभन्दा ठुलो बंकर बस्टर बम भनिन्छ। यो बम अमेरिकासँग मात्र छ। करिब १३,६०० किलोग्राम तौल भएको र उच्च शुद्धता भएको यो हतियार सम्भवतः इरानको भूमिगत आणविक सुविधा फोर्डोमा पुग्न सक्छ। फोर्डो आणविक सुविधा पहाडभित्र अवस्थित छ। अहिलेसम्म अमेरिकाले इजरायललाई म्यासिभ अर्डनेन्स पेनिट्रेटर (एमओपी) हस्तान्तरण गरेको छैन। अमेरिकी सरकारका अनुसार जीबीयू५७ एबी एक घातक प्रवेश हतियार हो। यसले गहिरो रूपमा गाडिएका र सुदृढ बंकरका साथै सुरुङमा प्रहार गर्न सक्षम छ। ६ मिटर लामो यो हतियार विस्फोट हुनुभन्दा पहिले सतहबाट करिब ६१ मिटर तलसम्म प्रवेश गर्न सक्षम रहेको विश्वास गरिन्छ। यसले द्रुत गतिमा धेरै बम खसाल्न सक्छ। यसले गर्दा प्रत्येक विस्फोटसँगै बम गहिरोसम्म खस्न सक्छ। यो बोइङ कम्पनीले बनाएको हो र एमओपीको कहिल्यै युद्धमा प्रयोग गरिएको छैन। यो हतियार अमेरिकाको न्यू मेक्सिको प्रान्तको ह्वाइट स्यान्ड्स मिसाइल रेन्जमा परीक्षण गरिएको छ। यो म्यासिभ अर्डनेन्स एयर ब्लास्ट एमओएबी भन्दा धेरै शक्तिशाली हतियार हो। एमओएबी ९ हजार ८०० किलोग्राम तौल भएको हतियार हो। यसलाई मदर अफ अल बम्स भनेर चिनिन्छ। यो २०१७ मा अफगानिस्तानको युद्धको समयमा प्रयोग गरिएको थियो। बेलायतको ब्राडफोर्ड विश्वविद्यालयको शान्ति अध्ययन विभागका अवकाशप्राप्त प्राध्यापक पल रोजर्सले अमेरिकी वायुसेनाले एमओएबी जस्तै आकारको हतियार विकास गर्न धेरै प्रयास गरेको बताए। यसमा विस्फोटक चार्ज कडा धातुको केसमा राखिएको उनले बताए। हाल केवल अमेरिकी बी२ स्पिरिट (जसलाई स्टेल्थ बम्बर पनि भनिन्छ) एमओपी बोक्न कन्फिगर गरिएको छ। बी२ भनेर चिनिने यो विमान नर्थ्रोप ग्रुमन कम्पनीले निर्माण गरेको हो। यो अमेरिकी वायुसेनाको सबैभन्दा उन्नत लडाकु विमानमध्ये एक हो। निर्माताका अनुसार बी२ विमानले १८ हजार किलोग्रामसम्मको पेलोड बोक्न सक्छ। अमेरिकी वायुसेनाले दुई जीबीयू५७ एबी बंकर बस्टर बोकेको बी२ विमानको सफलतापूर्वक परीक्षण गरेको बताएको छ। यी दुई बमको कुल तौल करिब २७,२०० किलोग्राम छ। नर्थ्रोप ग्रुमनका अनुसार यो लामो दूरीको भारी बमवर्षक विमानको दायरा इन्धन भर्ना नगरी करिब ११,००० किलोमिटर छ। उडानको समयमा एक पटक इन्धन भर्दा यो १८,५०० किलोमिटरसम्म जान सक्छ। यसले विमानलाई केही घण्टामै संसारको कुनै पनि ठाउँमा पुग्न अनुमति दिन्छ। प्रोफेसर रोजर्सले एमओपी कहिल्यै इरान जस्ता आधुनिक वायु रक्षा प्रणाली भएको शत्रुविरुद्ध प्रयोग गरियो भने बी२ बमवर्षकसँगै अन्य विमान पनि तैनाथ गर्न सकिने बताए। उदाहरणका लागि शत्रुको प्रतिरक्षालाई नष्ट गर्न एफ२२ स्टिल्थ स्ट्राइक विमान प्रयोग गर्न सकिन्छ। त्यसपछि ड्रोनहरू क्षतिको मूल्याङ्कन गर्न र थप आक्रमण आवश्यक छ कि छैन भनेर निर्धारण गर्न प्रयोग गर्न सकिन्छ। अमेरिकासँग एमओपी बमको सीमित भण्डार रहेको उनको अनुमान छ। उससँग सम्भवतः १० वा २० वटा यस्तो बम रहेको उनले बताए। के इरानविरुद्ध एमओपीको बम प्रयोग हुनेछ ? फोर्डो नातान्ज पछि इरानको दोस्रो ठुलो आणविक संवर्धन स्थल हो। यो तेहरानबाट करिब ९५ किलोमिटर दक्षिणपश्चिममा कोम शहर नजिकै पहाडको छेउमा अवस्थित छ। यसको निर्माण २००६ तिर सुरु भएको मानिन्छ र २००९ मा सञ्चालनमा आएको थियो। यसै वर्ष मात्र इरानले सार्वजनिक रूपमा यो आणविक केन्द्रको अस्तित्व स्वीकार गरेको थियो। अनुमानित ८० मिटर चट्टान र माटो मुनि अवस्थित हुनुका साथै फोर्डो इरानी र रुसी सतहबाट हावामा प्रहार गर्ने क्षेप्यास्त्रबाट सुरक्षित रहेको बताइएको छ। मार्च २०२३ मा अन्तर्राष्ट्रिय आणविक ऊर्जा एजेन्सी (आईएईए)ले यहाँ ८३७ प्रतिशत शुद्धता भएका युरेनियम कण फेला पारेको थियो। युरेनियमको यो शुद्धता हतियार उत्पादनको स्तरको नजिक मानिन्छ। इजरायली प्रधानमन्त्री बेन्जामिन नेतान्याहूले इरानमाथि आक्रमण गर्नुको कारण उसको क्षेप्यास्त्र र आणविक कार्यक्रमलाई नष्ट गर्नु रहेको बताए। उनले यसलाई इजरायलको लागि अस्तित्वगत खतरा भनेर वर्णन गरेका छन्। संयुक्त राज्य अमेरिकाका लागि इजरायलका राजदूत येचिएल लेटरले शुक्रबार फक्स न्यूजलाई भने,यो सम्पूर्ण अपरेशन फोर्डोको विनाशसँगै पूरा हुनुपर्छ। तर प्रोफेसर रोजर्सले इजरायलसँग आफैंले एमओपी तैनाथ गर्ने क्षमता नभएको र प्रत्यक्ष अमेरिकी संलग्नता बिना प्रयोग गर्न अनुमति नदिइने बताए। अमेरिकाले यो बम प्रयोग गर्छ कि गर्दैन भन्ने कुरा यो युद्धमा संलग्न हुन चाहन्छ कि चाहँदैन भन्ने कुरामा निर्भर गर्ने छ। प्रोफेसर रोजर्स भन्छन्, यो वास्तवमै ट्रम्प इजरायलीलाई मद्दत गर्न पूर्ण रूपमा तयार छन् कि छैनन् भन्ने कुरामा निर्भर गर्दछ। क्यानडामा भएको जी७ बैठकको क्रममा ट्रम्पलाई वासिङ्टनले सैन्य रूपमा संलग्न हुन के गर्नुपर्छ भनेर सोधिएको थियो। उनले भने,म त्यसबारे कुरा गर्न चाहन्न। एबीसी न्यूजसँगको हालैको अन्तर्वार्तामा राजदूत लेटरलाई फोर्डोमा भएको आक्रमणमा अमेरिकी संलग्नताको सम्भावनाबारे सोधिएको थियो। उनले इजरायलले अमेरिकासँग रक्षात्मक सहयोग मात्र मागेको बताए। हामीसँग धेरै आपतकालीन विकल्पहरू छन्। जसले हामीलाई फोर्डोसँग व्यवहार गर्न सक्षम बनाउनेछ, उनी भन्छन्। इरानले आफ्नो आणविक कार्यक्रम पूर्णतया शान्तिपूर्ण रहेको र कहिल्यै पनि आणविक हतियार विकास गर्ने प्रयास नगरेको बताएको छ। तर गत हप्ता अन्तर्राष्ट्रिय आणविक ऊर्जा एजेन्सी (आईएईए)को ३५ राष्ट्रको बोर्ड अफ गभर्नर्सले इरानले २० वर्षमा पहिलो पटक आणविक हतियारको विकास रोक्नका लागि आफ्नो दायित्व उल्लङ्घन गरेको औपचारिक रूपमा घोषणा गरेको थियो। खेल परिवर्तन इरानको आणविक कार्यक्रमसँग सम्बन्धित स्थानमा इजरायली हवाई आक्रमणको बाबजुद पनि प्रोफेसर रोजर्सले भने,इजरायलले भूमिगत आणविक केन्द्रलाई कुनै पनि तरिकाले क्षति पुर्याउन सक्षम हुनु करिब असम्भव छ। उसलाई एमओपी जस्तै हतियार चाहिन्छ। तर उसले अमेरिकी सहयोग बिना एक्लै गर्न सक्दैनन्। अमेरिकास्थित हतियार नियन्त्रण संघकी अप्रसार नीति निर्देशक केल्सी डेभेनपोर्ट भन्छिन्, जबसम्म फोर्डो सञ्चालनमा रहन्छ इरानले निकट भविष्यमा आणविक हतियारको जोखिम निम्त्याउन जारी राख्छ। इरानसँग आणविक हतियारको स्तरमा संवर्धन बढाउने वा युरेनियमलाई अघोषित स्थानमा पठाउने विकल्प छ। प्रोफेसर रोजर्सले पनि यदि एमओपी प्रयोग गरिए पनि इरानी आणविक केन्द्रको अज्ञात गहिराइ र तिनीको सुरक्षाका कारण सफलताको कुनै ग्यारेन्टी नभएको विश्वास व्यक्त गरे। उनी भन्छन्,यस विशेष हतियारले हाल अस्तित्वमा रहेका अन्य कुनै पनि हतियारको तुलनामा भूमिगत रूपमा इरानी आणविक क्षमतालाई क्षति पुर्याउने सबैभन्दा राम्रो सम्भावना छ। तर यसले यो गर्न सक्छ कि सक्दैन भन्ने कसलाई थाहा नभएको उनको भनाइ छ।"
बीबीएलमा विकेनन् नेपाली क्रिकेटर,"काठमाडौं : अस्ट्रेलियन बिग बास लिग (बीबीएल)मा नेपालका ६ नेपाली क्रिकेटर अनुबन्ध हुन सकेनन्। नेपालबाट लेग स्पिनर सन्दीप लामिछानेसहित देव खनाल, शेर मल्ल, अर्जुन साउद, विपिन शर्मा र आरिफ शेख ड्राफ्टमा समावेश थिए। तर, बिहीबार भएको १५औं संस्करणको बीबीएल ड्राफ्टमा सहभागी आठ टोलीले कुनै पनि नेपाली खेलाडीलाई अनुबन्ध नगरेका हुन्। यसअघि नेपालबाट बीबीएल खेल्ने सन्दीप लामिछाने एकमात्र खेलाडी हुन्। उनले बीबीएलमा ४३ खेल खेल्दै ४८ विकेट लिएका छन्।"
इजरायली अस्पतालमा इरानको आक्रमणपछि नेतान्याहूले के भने ?,"काठमाडौं : इरानको क्षेप्यास्त्र आक्रमणमा इजरायली अस्पताल क्षतिग्रस्त भएको छ। धेरै मानिस घाइते भएको बीबीसीले उल्लेख गरेको छ। इरानले आफ्नो क्षेप्यास्त्र आक्रमणमा अस्पताललाई निशाना बनाएको इजरायलको आरोप छ। आज बिहान इरानका आतंकवादी तानाशाहले सोरोका अस्पताल र बेरशेबाको नागरिक जनसंख्यामा मिसाइल प्रहार गरे, इजरायली प्रधानमन्त्री बेन्जामिन नेतान्याहूले ट्विटरमा पोस्ट गरेका छन्। नेतान्याहूले इरानका तानाशाहहरूले यसको पूरा मूल्य चुकाउने बताए। इजरायलको आपतकालीन सेवा म्यागेन डेभिड एडोम (एमडीए)का अनुसार इरानको हालैको आक्रमणपछि कम्तीमा ३२ जना घाइते भएका छन्। उनीहरूको उपचार भइरहेको छ। इजरायली सैन्य अधिकारीले इरानले पछिल्लो आक्रमणमा इजरायलमाथि दर्जनौं क्षेप्यास्त्र प्रहार गरेको बताए। इरानले दक्षिणी इजरायलको बेरशेबामा रहेको सोरोका अस्पतालसहित नागरिक क्षेत्रलाई निशाना बनाएको इजरायलले आरोप लगाएको छ।"
सांसद थापाले च्याते बजेट पुस्तिका,काठमाडौं : नेकपा एकीकृत समाजवादीका सांसद अम्मरबहादुर थापाले आगामी आर्थिक वर्षको बजेट पुस्तिका प्रतिनिधिसभा बैठकमा च्यातेका छन्। सरकारले ल्याएको बजेटले जनताको भावनालाई समेट्न नसेकेको र एकाधिकार कायम गर्न खोजेको भन्दै सांसद थापाले सदनमा बजेटको रातो किताब च्यातेका हुन्। जनताबाट उठेको राजस्वबाट बनेको बजेट जनताप्रति उत्तरदायी नरहेकाले मन नपरेर रातो किताब च्यातेको उनले बताए। उनले सरकारले ल्याएको बजेट र भौतिक मन्त्रालयको बजेट उल्टो बाटोमा हिँडेको आरोप समेत लगाए।
"नुनको विषयमा छलफल गर्न उद्योगमन्त्री आएनन्, समिति बैठक स्थगित","काठमाडौं : प्रतिनिधिसभाअन्तर्गतको उद्योग तथा वाणिज्य र श्रम तथा उपभोक्ता हित समितिको बैठकमा उद्योगमन्त्री उपस्थित नभएपछि बैठक स्थगित भएको छ। नेपालमा आयोडिन भएको गुणस्तरयुक्त नुनको सहज, सुलभ आपूर्ति तथा वितरणका सम्बन्धमा छलफल गर्न बिहीबार सिंहदरबारमा बसेको बैठकमा उद्योग,वाणिज्य तथा आपूर्तिमन्त्री दामोदर भण्डारी उपस्थित नभएपछि सांसदहरूले आपत्ति जनाएका थिए। मन्त्री उपस्थित नभएका कारण सांसदहरूले धारणा राख्न नमानेपछि बैठक स्थगित गरिएको छ । बैठकमा माओवादी सांसद सूर्य मान तामाङ (दोङ)ले उद्योगमन्त्रीको कार्यशैलीमाथि आफूहरूलाई शंका लागेको बताए । समितिले बोलाउँदा पनि मन्त्री नआएकाले बैठक अघि बढ्न नसक्ने उनले बताए। समिति सभापति अव्दुल खानले नुनको विषयमा छलफल गर्न बोलाउँदा पनि मन्त्री नआएकाले गम्भीर ध्यानाकर्षण भएको बताए। मन्त्री उपस्थित नभएपछि सभापति खानले बैठक स्थगित गर्नुपरेको बताए।"
प्रधानमन्त्री ओलीले देउवा र प्रचण्डसँग छलफल गर्दै,"काठमाडौं : प्रधानमन्त्री केपी शर्मा ओलीले प्रमुख तीन दलका शीर्ष नेताहरूको बैठक बोलाएका छन्। प्रधानमन्त्री ओलीले आज दिउँसो २ बजे सिंहदरबारमा सत्ता साझेदार नेपाली कांग्रेसका सभापति शेरबहादुर देउवा र प्रमुख प्रतिपक्षी दल नेकपा माओवादी केन्द्रका अध्यक्ष पुष्पकमल दाहालसँग छलफल गर्ने गरी बैठक बोलाइएको प्रधानमन्त्री सचिवालयले जनाएको छ। उनीहरुबीच समसामयिक राजनीति, संसद्को गतिरोध अन्त्य, विधेयक, संक्रमणकालीन न्याय लगायतको विषयमा छलफल हुने बताइएको छ। दुई वर्ष कुलिङ पिरियड राखिएको संघीय निजामती विधेयक पारित गर्ने प्रतिनिधिसभामा कार्यसूची भएपनि अहिले होल्ड भएको छ। बजेट पारितसँगै निजामती विधेयक, शिक्षा विधेयकपनि तत्काल पारित गर्न दबाब रहेको छ। प्रधानमन्त्री ओली र कांग्रेसका सभापति देउवाबीच बुधबार पनि संसद्को अवरोध, बजेटलगायत पछिल्लो राजनीतिक घटनाक्रमबारे छलफल भएको थियो। बुधबारका लागि तीन शीर्ष नेताको बैठक तय भएपनि प्रचण्ड काठमाडौं बाहिरै भएपश्चात सत्ता साझेदार दलबीचमात्र छलफल भएको र आज बोलाइएको हो।"
"इजरायलका सहरमा मिसाइल प्रहार, १००० शय्याको अस्पताल ध्वस्त","काठमाडौं : इरान र इजरायलबीचको युद्ध तीव्र हुँदै गइरहेको छ। इजरायलको आक्रमणपछि इरानले आफ्नो प्रतिशोधलाई अझ उग्र बनाएको छ। आज इरानले इजरायलमाथि ब्यालिस्टिक क्षेप्यास्त्रहरू प्रहार गरेको छ। इरानले इजरायलको एउटा ठुलो अस्पताललाई पनि सिधै निशाना बनाएको छ। इजरायलमा ठुलो क्षति इरानको आक्रमणपछि इजरायलले ठुलो क्षति बेहोरेको छ। इरानले इजरायलको दक्षिणमा रहेको सोरोका मेडिकल सेन्टरमा आक्रमण गरेको छ। जुन इजरायलको दक्षिणमा रहेको ठुलो अस्पताल हो। उपचारका लागि नआउन आग्रह बियर शेबास्थित सोरोका मेडिकल सेन्टरका प्रवक्ताले अस्पतालका विभिन्न क्षेत्रमा पर्याप्त क्षति भएको र आक्रमणमा मानिसहरू घाइते भएको बताए। अस्पतालले मानिसलाई उपचारका लागि नआउन आग्रह गरेको छ। अस्पतालको वेबसाइटका अनुसार अस्पतालमा एक हजारभन्दा बढी शय्या छन्। यसले इजरायलको दक्षिणका करिब १० लाख बासिन्दालाई सेवा दिन्छ। अपार्टमेन्टमा पनि आक्रमण आक्रमण पछिको विस्तृत जानकारी जारी गरिएको छैन। यद्यपि, अग्नि नियन्त्रकले मेडिकल भवन र केही अपार्टमेन्ट भवनमा आक्रमण गरिएको बताए। कोही घाइते भए वा भएनन् भन्ने बारे तत्काल कुनै जानकारी छैन। इजरायलले इरानको अराक हेभी वाटर रियाक्टरमा आक्रमण गर्दा यो प्रत्याक्रमण भएको इरानी सरकारी टेलिभिजनले बिहीबार जनाएको छ। इजरायलले बिहीबार बिहानै आक्रमण गर्ने चेतावनी दिएको थियो र मानिसहरूलाई भाग्न भनिएको थियो।"
इरानमाथि आक्रमण गर्ने योजनालाई अमेरिकी राष्ट्रपति ट्रम्पले अनुमोदन गरेका हुन् ?,"वासिङटन डीसी : अमेरिकी राष्ट्रपति डोनाल्ड ट्रम्पले इरानमाथि आक्रमण गर्ने योजनालाई अनुमोदन गरेको बताइएको छ। बीबीसीको अमेरिकी साझेदार सीबीएसको रिपोर्ट अनुसार राष्ट्रपति ट्रम्पले मंगलबार राति इरानमाथि आक्रमण गर्ने योजनालाई अनुमोदन गरेका हुन्। तर,ट्रम्पले इरानमाथि आक्रमण गर्ने वा नगर्ने भन्ने बारेमा अन्तिम निर्णय भने लिइ नसकेको बताइएको छ। एक वरिष्ठ गुप्तचर स्रोतले सीबीएसलाई बताएअनुसार यदि इरान आफ्नो आणविक कार्यक्रम त्याग्न सहमत भएमा ट्रम्पले आफ्नो आक्रमण योजना रोक्न सक्छन्। यो समाचार पहिलो पटक वाल स्ट्रिट जर्नलले रिपोर्ट गरेको थियो। बुधबार इरानमा अमेरिकी हस्तक्षेपको बारेमा सोध्दा ट्रम्पले 'म त्यो गर्न सक्छु,म त्यो नगर्न पनि सक्छु' भन्ने जवाफ दिएका थिए। जुन १३ मा इजरायलले इरानको आणविक कार्यक्रमसँग सम्बन्धित लक्ष्यहरूमा आक्रमण गरेको गर्यो। इरानले पनि बदलामा इजरायलमाथि आक्रमण गर्यो। त्यसबेलादेखि दुई देशबीचको द्वन्द्व जारी छ। गैरनाफामुखी संस्था एचआरएएनएले दुई देशबीच आक्रमण सुरू भएदेखि हालसम्म इरानमा ४५२ जनाको मृत्यु भएको छ भने ६४६ जना घाइते भएका छन्। यसैबीच इजरायली अधिकारीका अनुसार शुक्रबारदेखि इजरायलमा २४ जनाको मृत्यु भएको छ भने ८०० भन्दा बढी घाइते भएका छन्।"
प्रिमियम हस्पिटालिटी आउटलेटमा आरजी क्रिएसन्सको विशिष्ट पहिचान,"काठमाडौं : आरजी क्रिएसन्स नेपाल हस्पिटालिटी तथा नाइट क्लबको क्षेत्रमा चिरपरिचित नाम हो । क्रिएसन्सको बालुवाटारस्थित मुख्य कार्यालय र चीनको ग्वाङ्दोङ प्रदेशको सेन्जेन सहरमा लिंक वल्र्ड टेक नाम गरेको कम्पनी रहेको छ । आरजी क्रिएसन्सले विगत १५ वर्षदेखि काठमाडौं उपत्यकालगायत देशका विभिन्न सहर र विदेशमा समेत होटल, इभेन्ट भेन्यु, नाइट क्लब, डिस्को थेक, क्यासिनो, ब्यांक्वेट, लाउन्ज, क्याफे, बार, पबलगायत हस्पिटालिटी क्षेत्रसँग सम्बन्धित प्रडक्टको कन्सेप्ट डिजाइन, कन्स्ट्रक्सन र सञ्चालन गरी आफ्नो छुट्टै मापदण्ड स्थापित गरिसकेको छ । आरजी क्रियसन्सले लगानीकर्ताको बजेट र सोचअनुसार कमभन्दा कम लागतमा उत्कृष्ट प्रडक्ट डिजाइन एवं निर्माण गर्दै आइरहेको छ । हामी नाइट क्लब तथा इभेन्ट भेन्यु निर्माण गर्दा त्यसको लागत कम गर्न, त्यसलाई सुरक्षित बनाउन र कसरी भव्य एवं आकर्षक देखाउने भनेर विशेष ध्यान दिन्छौं, कम्पनीका कार्यकारी अध्यक्ष राम गिरी भन्छन्, नाइट क्लब तथा इभेन्ट भेन्युहरूमा विश्वमा चलेका नयाँ ट्रेन्ड र फिचरलाई कस्टमाइज गरेर लागू गर्ने गरिएको छ । कम्पनीले लगानीकर्ताको आवश्यकताअनुसार प्रोजेक्ट छनोटदेखि त्यसको कन्सेप्ट, डिजाइन, निर्माण र सञ्चालनसम्मको सम्पूर्ण सेवा उपलब्ध गराउँदै आइरहेको छ । आरजी क्रिएसन्सले निर्माण गरेका प्रोजेक्टहरूमा नयाँ जेनेरेसनको सोच र उनीहरूको मनोविज्ञानलाई बोध गरेर तथा लगानीकर्ताको बजेटलाई मिल्ने गरी विभिन्न सुविधा तथा फिचरहरूलाई कुशलतापूर्वक अप्लाई गर्ने गरिएको पाइन्छ । आरजी क्रियसन्सले डिजाइन तथा निर्माण गरेका प्रोजेक्ट अन्यभन्दा भिन्न र विशिष्ट देखिन्छन् । हामी सुन्दर डिजाइनमा त्यसको भव्यतालाई कसरी प्रस्तुत गर्न सकिन्छ भनेर गहन अनुसन्धान गर्छौं, कार्यकारी अध्यक्ष गिरी भन्छन्, हामीले प्रयोग गर्ने सामग्री, कन्सेप्ट र डिजाइनअनुसार कस्टमाइज गरिने भएकाले हाम्रा प्रडक्टहरूमा भव्यता झल्किन्छ । सकेसम्म अन्यले प्रयोग नगरेका सामग्रीहरूको खोजी गरी प्रयोग गर्ने गरिएको छ । हस्पिटालिटी क्षेत्रमा उत्कृष्ट आउटलेटहरू निर्माण गरेर पर्यटन क्षेत्रमा योगदान दिने तथा देश विकासमा आफ्नो तर्फबाट केही योगदान गर्नु कम्पनीको उद्देश्य रहेको कार्यकारी अध्यक्ष गिरी बताउँछन् । नयाँ कन्सेप्ट र डिजाइनका प्लेटफर्महरू निर्माण गरेर देशको आर्थिक विकासमा टेवा पुर्याउने र रोजगारी सिर्जना गर्ने उद्देश्य आरजी क्रियसन्सले लिएको छ । आरजी क्रियसन्सका कार्यकारी अध्यक्ष गिरी हस्पिटालिटी तथा कन्स्ट्रक्सनको क्षेत्रमा २० वर्षभन्दा लामो समयदेखि क्रियाशील छन् । उनले २० वर्षदेखि हासिल गरेको अनुभवलाई अहिले विभिन्न प्रडक्टहरूमा लागू गरिरहेका छन् । स्ट्रक्चर, इन्टेरियर, आर्टिटेक्ट, लाइट, साउन्ड, कलरिस्ट, निर्माणमा प्रयोग गरिने सामग्रीको गुणस्तर आदि हेर्नका लागि आरजी क्रियसन्समा विषय विज्ञ छुट्टाछुट्टै इन्जिनियरहरू कार्यरत छन् । दक्ष इन्जिनियरहरूलाई अध्यक्ष गिरी आफ्नो कन्सेप्ट र प्रोजेक्टका लागि आवश्यक पर्ने कन्टेन्ट क्रियट गरेर दिने गर्छन् । कुनै पनि भेन्युको भव्यता त्यसमा के कस्ता नयाँ कन्सेप्ट र कन्टेन्ट एड गर्न सकियो भन्नेमा निर्भर गर्छ अध्यक्ष गिरी भन्छन्, प्रोजेक्टका लागि जति युनिक कन्टेन्ट क्रियट गर्न सकियो त्यो त्यति नै भव्य, आकर्षक र सफल हुन्छ । कम्पनीमा कार्यरत इन्जिनियर तथा कर्मचारीहरूलाई विदेशमा पठाएर तालिम लिने व्यवस्था पनि गरिएको गिरीले बताए । कम्पनीले लगानीकर्ताको बजेट र निर्माण स्थलको भूवनोटअनुसार आवश्यक पर्ने सामग्री जुन स्वदेशमा उपलब्ध हुन्छ । ती कारखानाबाट सिधै खरिद गर्ने गरेको छ । साथै नेपालमा उपलब्ध नहुने सामग्री विदेशबाट कस्टमाइज गरेर सिधै आफूले आयात गर्ने भएकाले निर्माण लागत कम पर्ने गरेको छ । काठमाडौंको लाजिम्पाटमा तीन रोपनी क्षेत्रफलमा अन्तर्राष्ट्रिय स्तरको नाइट क्लब लिजेन्ड नेपाल सञ्चालनको तयारी गरिरहेका रमेश कार्की लन्डनमा उच्च शिक्षा हासिल गरेर नेपाल फर्किएका युवा उद्यमी हुन् । उनले बेलायतमा रहँदा थुप्रै क्लब, पब, डिस्कोथेकको अनुभव लिन पाए । उनले नेपालमा पनि अन्तर्राष्ट्रिय स्तरको नाइट क्लब सञ्चालन गर्ने सोच बनाएर थुप्रै विदेशी कन्सलट्यान्टसँग सम्पर्क र छलफल गरेका थिए । मैले धेरै विदेशी कम्पनी र नाइट क्लबका क्षेत्रमा कार्यरतहरूसँग कुराकानी गरेँ, कार्की भन्छन्, तर उनीहरूको प्रस्ताव र कन्सेप्ट चित्त बुझेन । नेपालमै कन्सलट्यान्ट खोज्ने क्रममा कार्कीले आरजी क्रियसन्ससँग सम्पर्क भएको बताए । आरजी क्रियसन्सले मलाई जुन डिजाइन र कन्सेप्ट दियो त्यो निकै उत्कृष्ट लागेर लिजेन्ड नेपालको निर्माणको जिम्मा दिएको हुँ, कार्की बताउँछन् । अन्तर्राष्ट्रिय स्तरका सबै मापदण्ड पूरा गरेर निर्माण भइरहेको नाइट क्लब लिजेन्ड नेपाल आरजी क्रिएसन्सका लागि अर्को बेन्चमार्क हुने अध्यक्ष गिरी बताउँछन् । क्लबको साउन्ड सिस्टम र साउन्ड प्रुफका लागि मात्रै करिब सय थरीका सामग्री प्रयोग हुन्छन्, कार्यकारी अध्यक्ष गिरी भन्छन्, नाइट क्लबको भव्यता र विश्वमा प्रयोग भइरहेका नवीनतम प्रविधि लिजेन्ड नेपालमा देख्न पाइनेछ । लिजेन्ड नेपालमा साउन्ड सिस्टम, लाइट, एलईडी स्क्रिन, हाइड्रोलिक मेसिनलगायत तीन सयभन्दा बढी अत्याधुनिक सामग्रीहरू प्रयोग हुनेछन् । आरजी क्रिएसन्सका निर्देशक सुमित्रा पौडेल उप्रेती कम्पनीले निर्माण गर्ने प्रजेक्टहरूबाट नाफा आर्जन गर्नेभन्दा पनि लगानीकर्तालाई कसरी सुलभ खर्चमा उत्कृष्ट प्रोजेक्ट दिन सकिन्छ भनेर कार्य गरिरहेको बताउँछिन् । आरजी क्रिएसन्सले निर्माण सम्पन्न गररे हस्तान्तरण गरेका प्रेजेक्टका लागनीकर्ताहरू खुसी भएको र उहाँहरूले सोचेभन्दा उत्कृष्ट प्रोजेक्ट पाएर कम्पनीप्रति आभार प्रकट गर्ने गरेको उल्लेख गर्दै निर्देशक उप्रेतीले भनिन्, भविष्यमा अझै उत्कृष्ट र भव्य प्रेजेक्ट निर्माणमा कम्पनी दत्तचित्त भएर लागिपरेको छ । कम्पनीले काठमाडौं उपत्यकामा रामबाग महल, म्याजेस्टिक ग्रान्ड, हर्षबाटिक, ताज रिसेप्सन, ताज प्यालेस, बौद्ध हेरिटेज, इम्पेरियल ब्यांक्वेट, रोयल इम्पायर बुटिक होटललगायत दर्जनौं इभेन्ट भेन्यु निर्माण सम्पन्न गरी लगानीकर्ताहरूलाई हस्तान्तरण गरिसकेको छ । आरजी क्रिएसन्सले धरान, इटहरी, पोखरालगायत देशका विभिन्न सहर एवं विदेशमा पनि हस्पिटालिटी क्षेत्रसँग सम्बन्धित प्रोजेक्टहरू निर्माण गरिरहेको छ । यसैगरी आरजी क्रिएसन्सले रात्रिकालीन व्यवसायतर्फ यसअघि काठमाडौंको दरबारमार्गस्थित प्रख्यात डेजाभु डिस्को थेक, भिक्ट्री लाउन्ज एवं ठमेलमा फुलमुन क्याफे, फेसेस लाउन्ज, रकर्स म्याजिकजस्ता चर्चित आउटलेटको निर्माण सम्पन्न गरिसकेको छ ।"
सुनवलले गर्यो सबैभन्दा बढी बेरुजु फर्स्यौट,परासी : नवलपरासीका स्थानीय तहमध्ये सुनवल नगरपालिकाले सबैभन्दा बढी बेरुजु रकम फर्स्यौटगरेको छ । जिल्लामा सात स्थानीय तह छन् । स्थानीय तहमा जनप्रतिनिधिहरू आएसँगै चुलिँदै गएको बेरुजु रकममध्ये आर्थिक वर्ष २०८००८१ सम्म सुनवल नगरपालिकाले सबैभन्दा बढी रकम फर्स्यौटगरेको हो । पाल्हीनन्दन गाउँपालिकाको रकम फर्स्यौटको अवस्था शून्य छ । जनप्रतिनिधिहरू चुनिएर आएपछिको आर्थिक वर्ष २०७४०७५ देखि २०८००८१ सम्म जिल्लाका स्थानीय तहको कुल बेरुजु रकम २ अर्ब १९ करोड ३१ लाख ५ हजार पुगेको छ । जसमध्ये ४३ करोड ४ लाख ९१ हजार मात्र फर्स्यौटभएको महालेखापरीक्षकको कार्यालयले हरेक वर्ष प्रकाशन गर्ने वार्षिक प्रतिवेदनमा उल्लेख गरिएको छ । जिल्लाका सात स्थानीय तहले अझै १ अर्ब ७६ करोड २६ लाख १६ हजार बेरुजु फर्स्यौटगर्न बाँकी देखिएको छ । सबैभन्दा बढी रकम फर्स्यौटगरेको सुनवल नगरपालिकाले ४२ दशमलव ५३ प्रतिशत अर्थात् कुल बेरुजु रकम ५३ करोड ७० लाख ९४ हजारमध्ये २२ करोड ८४ लाख ५५ हजार फर्स्यौटगरेको छ । कुल बेरुजु रकम २४ करोड ७६ लाख २४ हजार रहेको रामग्राम नगरपालिकाले ११ दशमलव ५९ प्रतिशत अर्थात् २ करोड ८७ लाख २ हजार फर्स्यौटगरेको छ । कुल बेरुजु रकम २५ करोड ५८ लाख ३ हजार रहेको बर्दघाट नगरपालिकाले ३६ दशमलव २३ प्रतिशत अर्थात् ९ करोड २६ लाख ७५ हजार फर्स्यौटगरेको छ । त्यसैगरी कुल बेरुजु रकम १५ करोड ९७ लाख ३० हजार रहेको सरावल गाउँपालिकाले २८ दशमलव ६३ प्रतिशत अर्थात् ४ करोड ५७ लाख ३९ हजार फर्स्यौटगरेको छ । कुल बेरुजु रकम ३२ करोड ४१ लाख २१ हजार रहेको प्रतापपुर गाउँपालिकाले १३ दशमलव ६३ प्रतिशत अर्थात् ४ करोड ४१ लाख ९८ हजार फर्स्यौटगरेको छ । कुल बेरुजु रकम २० करोड १४ लाख ६० हजार रहेको सुस्ता गाउँपालिकाले शून्य दशमलव ३५ प्रतिशत अर्थात् ७ लाख २२ हजार मात्र फर्स्यौटगरेको छ । कुल बेरुजु रकम ४६ करोड ७२ लाख ७३ हजार बेरुजु देखिएको पाल्हीनन्दन गाउँपालिकाले अहिलेसम्म कत्ति पनि रकम फर्स्यौटगर्न सकेको छैन । बेरुजु भनेको भ्रष्टाचार र आर्थिक हिनामिना होइन । रीत नपुर्याई कारोबार गरेको वा राख्नुपर्ने लेखा नराखेको तथा अनियमित वा बेमनासिब तरिकाले गरेको आर्थिक कारोबार रहेको स्थानीय तहका लेखा अधिकृतहरूले जनाएका छन् ।
छिमेक अवसर उपयोग,"चीन र भारतजस्ता दुई समृद्ध राष्ट्रको छिमेक अवसरलाई हामीले कहिले उपयोग गर्ने ? भूराजनीतिका दृष्टिले आज विश्वकै महत्वपूर्ण मध्यको एक हिन्द प्रशान्त क्षेत्र हो । अनि त्यसभित्र पनि विश्वको दोस्रो ठूलो अर्थतन्त्र चीन र पाँचौंबाट छिट्टै चौथो ठूलो बन्दै गरेको भारतको बीचमा नेपाल छ । रणनीतिक रूपमा जति संवेदनशील अवस्थितिमा यो देश छ, आर्थिक रूपमा त्योभन्दा बढी अवसरबाट यो घेरिएको पनि छ । तर विडम्बना यो अवसरलाई मुलुकको समृद्धिमा उपयोग गर्न हाम्रो नेतृत्व कहिल्यै गम्भीर भएन । सन् १९९४ को जनवरीबाट संयुक्त राज्य अमेरिका, क्यानडा र मेक्सिको बीच उत्तर अमेरिकी स्वतन्त्र व्यपार सम्झौता (नाफ्टा) कार्यान्वयनमा आएसँगै मेक्सिको र अमेरिकाबीच सीमापार व्यापारको अवसर ह्वातै बढ्यो । तीन हजार किमिभन्दा बढी भौगोलिक सीमा जोडिएको मेक्सिकोका लागि अमेरिकाबाट ठूलो मात्रामा लगानी र माग दुवै भिœयाउन नाफ्टा अत्यन्त सहयोगी बन्यो । यसले मेक्सिकोलाई अटोमोबाइलको क्षेत्रमा प्रमुख निर्यातकर्ता त बनायो नै, सँगै समृद्ध अमेरिकाको दोस्रो ठूलो व्यापार साझेदारसमेत बनायो । सन् १९९० मा चीनइन्डोनेसिया कूटनीतिक सम्बन्ध पुनस्र्थापना भएपश्चात् द्विपक्षीय आर्थिक र व्यापार साझेदारीमा व्यापक विकास देखियो । फलस्वरूप कृषि, खानी उत्खनन, भौतिक पूर्वाधार, विद्युत्, घरजग्गा, विनिर्माण, औद्योगिक पार्क, डिजिटल अर्थतन्त्र र वित्तीय बिमाजस्ता क्षेत्रमा चीनको प्रत्यक्ष लगानीले आज इन्डोनेसियाले हासिल गरिरहेको द्रुत गतिको आर्थिक वृद्धि प्राप्त हुन सक्यो । सन् २००४ मा छिमेकी देश जर्मनीको समर्थनमा युरोपेली युनियनको सदस्यता ग्रहण गरेदेखि आजका दिनसम्म आइपुग्दा पोल्यान्डले आफ्नो अर्थतन्त्रमा तीन गुणाले वृद्धि गयो । ईयूको आबद्धताले बढाएको छिमेक पहुँचअन्तर्गत भोक्सवागन, मर्सिडिज, बीएमडब्लूजस्ता विश्वप्रसिद्ध अटोमोबाइल उत्पादन, ऊर्जा, पूर्वाधार, वित्त तथा लजिस्टिक आदि क्षेत्रमा जर्मनीको प्रत्यक्ष लगानीले पोल्यान्डमा पुँजी, रोजगार, प्रविधि तथा व्यापारको आधुनिक अभ्यास भित्रिन पुग्यो । जसले पोल्यान्डलाई आज युरोपकै एक उदाहरणीय र आसलाग्दो अर्थतन्त्रमा परिणत गरिदियो । यस प्रकार मेक्सिको, इन्डोनेसिया र पोल्यान्ड तीनै देशले आफ्नो सम्पन्न छिमेकीबाट भरपूर मात्रामा लाभ लिँदै आफ्नो अर्थतन्त्र निर्माणमा गति प्रदान गर्न कुनै कसर बाँकी राखेनन् । तर नेपालले चाहिँ चीन र भारतजस्ता दुई समृद्ध राष्ट्रको छिमेक अवसरलाई कहिले उपयोग गर्ने ? सन् १९७८ सम्म कृषिमा आधारित विकासोन्मुख अर्थतन्त्र चीनमात्र चार दशकको अवधिमा आज वैश्विक अर्थतन्त्रको ढाँचा र नक्सा दुवै बदलिदिने हैसियतमा पुगेको छ । सन् ८० को दशकमा ८१ प्रतिशत जनसंख्या गरिबीको रेखामुनि रहेको यो देश आज यस्तो आर्थिक महाशक्ति भइसकेको छ जसको उपस्थितिबिना वैश्विक बजार सञ्चालनको कल्पना पनि गर्न सकिँदैन । अन्तर्राष्ट्रिय मुद्रा कोषको पछिल्लो तथ्यांकअनुसार ४०७२ ट्रिलियन डलर (क्रयशक्ति समता) सहित चीन यस वर्ष पनि विश्वको पहिलो ठूलो अर्थतन्त्र र १९२३ ट्रिलियन डलर (नोमिनल जीडीपी) सहित दोस्रो ठूलो अर्थतन्त्र यथावत् रहेको छ । आफ्नो ठूलो मात्राको सस्तो र युवा जनशक्तिलाई दक्ष र सीपवान् बनाउन सकेकै कारण उत्पादनमा तरक्की गरेको चीनको ऊर्जा होस् या इनोभेसन, अन्तरिक्ष विज्ञान होस् या जीवन विज्ञान, मानव बौद्धिकता होस् या कृत्रिम बौद्धिकता हरेक क्षेत्रमा प्रगतिको गति अपत्यारिलो छ । झन भौतिक पूर्वाधारको क्षेत्रमा चीनले गरेको प्रगतिले त इन्जिनियरिङको आजसम्मको कतिपय मान्यतालाई नै तोडिदिएको छ । आजका दिनमा संसारभर कुनै पनि वस्तुको उत्पादन जुन लागतमा भइरहेको छ, यदि त्योभन्दा सस्तो, छिटो, बढी मात्रामा वा बढी भेराइटीमा कसैले उत्पादन गर्न सक्छ भने त्यो पनि चीन नै हो । अनि १४१४ किमिको सीमा जोडिएको छिमेकी चीनमा आएको समृद्धिको यत्रो उभारबाट हामी चाहिँ किनसिञ्चित हुन नसकेको ? रणनीतिक रूपमा जति संवेदनशील अवस्थितिमा यो देश छ, आर्थिक रूपमा त्योभन्दा बढी अवसरबाट घेरिएको पनि छ। तर, विडम्बना यो अवसरलाई मुलुकको समृद्धिमा उपयोग गर्न हाम्रो नेतृत्व कहिल्यै गम्भीर भएन। पछिल्लो समय वार्षिक रूपमा सरदर ६५ प्रतिशतको आर्थिक वृद्धिदरसहित वैश्विक अर्थतन्त्रको दौडमा द्रुतगतिमा दौडिरहेको हाम्रो अर्को छिमेकी हो भारत । अन्तर्राष्ट्रिय मुद्रा कोषको पछिल्लो तथ्यांकअनुसार १७६५ ट्रिलियन डलर (क्रयशक्ति समता) सहित भारत यसपालि पनि तेस्रो ठूलो अर्थतन्त्र र ४१९ ट्रिलियन डलर (नोमिनल जीडीपी) सहित पाँचौं ठूलो अर्थतन्त्र यथावत् रहेको छ । सन् १९९१ मा अर्थमन्त्री मनमोहन सिंहद्वारा लागू गरिएको आर्थिक पुनर्संरचना कार्यक्रम (एलपीजी) ले ह्वात्त माथि उठाएको भारतीय अर्थतन्त्र आजका दिनमा वैश्विक अर्थतन्त्रको एक महŒवपूर्ण हिस्सा बनिसकेको छ । टीसीएस, इन्फोसिस, विप्रोजस्ता विश्वप्रसिद्ध कम्पनीका साथ सूचना प्रविधि र सफ्टवेयरको क्षेत्रमा विश्व बजारलाई नै नेतृत्व गरिरहेको भारत अटोमोबाइल उत्पादनको पनि हब बन्दै गइरहेको छ । त्यस्तै गरेर स्टिल उत्पादनमा सन् २०१८ देखि नै निरन्तर दोस्रो स्थानमा रहेको यो देश औषधि उत्पादनको क्षेत्रमा त विश्वको फार्मेसी नै भनेर चिनिन्छ । अनि समृद्धिको यो गति समाति सकेको भारतको तीनतिरको छिमेकी नेपालले चाहिँ भारतको समृद्धिबाट लाभान्वित हुन किन नसकेको ? यसको अर्थ नेपालले आफ्नो दुवै छिमेकीबाट आजसम्म कुनै लाभ लिन सकेन भन्ने होइन । प्राप्त गरेको लाभलाई उपयोग गरेन भन्ने पनि होइन । तर चीन र भारत आज समृद्धि र सम्पन्नताको जुन तहमा पुगेका छन्, वैश्विक अर्थतन्त्रमा जुन हैसियत राख्छन् त्यसको तुलनामा हामीले आफ्नो छिमेक अवसरलाई पूर्णरूपमा हाम्रो राष्ट्रिय हितमा उपयोग गर्न नसकेको चाहिँ पक्कै हो । छेवैको भूगोलमा बसेर पनि उनीहरूको समृद्धिलाई हाम्रो अर्थतन्त्र निर्माणमा जोड्न नसकेको पनि झनै हो । सन् १९४७ मा भारतसँग कूटनीतिक सम्बन्ध स्थापना भएपश्चात् नेपालभारत व्यापार सन्धि, ऊर्जा व्यापार सम्झौता, ट्रान्जिट सन्धि, रेल सेवा सम्झौता, पेट्रोलियम पाइपलाइन परियोजनालगायतका सन्धि सम्झौताहरू भए । त्यस्तै सन् १९५५ मा चीनसँगको कूटनीतिक सम्बन्ध स्थापना भएयता नेपालचीन व्यापार तथा भन्सार सहजीकरण सम्झौता, पारवहन सन्धि, ऊर्जा सहकार्य सम्झौता, बीआरआई आदि भए । तर त्यसका लागि नेपालले गर्नुपर्ने पर्याप्त गृहकार्य, निर्माण गर्नुपर्ने पूर्वाधार तथा राष्ट्रिय हित र प्राथमिकतामा आधारित भएर स्पष्ट साझा राष्ट्रिय दृष्टिकोण निर्माण नगर्दा कतिपय सन्धि, सम्झौताहरूको व्यावहारिक कार्यान्वयनमा प्रश्न उठिरह्यो । जसले गर्दा नेपाल पक्ष भएका हरेक सन्धि साम्झौताबाट अपेक्षित लाभ प्राप्त गर्ने कुरा त परै जाओस् उल्टो नेपाल तल पर्ने मात्र भइरह्यो । आखिरमा न त यो देशको अर्थतन्त्र उकालो लाग्न सक्यो न नेपाल र नेपालीको मुहार नै फेरिन सक्यो । बस् नेपाल सुनको कचौरामा भिख मागिरहन बाध्य भयो ।"
प्रतिनिधिसभा बैठकमा नागरिकता विधेयकसम्बन्धी प्रतिवेदन पेश हुने,"काठमाडौं : प्रतिनिधिसभा बैठक बस्दैछ। बैठक नयाँ बानेश्वरस्थित संसद भवनमा बिहीबार बिहान ११ बजे बस्दैछ। बैठकमा राज्य व्यवस्था तथा सुशासन समितिका सभापति रामहरि खतिवडाले 'नेपाल नागरिकता (दोस्रो संशोधन) विधेयक सम्बन्धी समितिको प्रतिवेदन २०८२ 'पेस गर्ने कार्यसूची छ। यसैगरी बैठकमा विनियोजन विधेयक, २०८२ को विभिन्न शीर्षकहरूमाथि छलफल हुने कार्यसूचीमा उल्लखे छ। वन तथा वातावरण मन्त्रालय,सङ्घीय मामिला तथा सामान्य प्रशासन मन्त्रालय,ऊर्जा, जलस्रोत तथा सिंचाई मन्त्रालय,रक्षा मन्त्रालय,कृषि तथा पशुपन्छी विकास मन्त्रालय,स्वास्थ्य तथा जनसङ्ख्या मन्त्रालय,कानुन,न्याय तथा संसदीय मामिला मन्त्रालयको विभिन्न शीर्षकमाथि छलफल हुने संघीय संसद सचिवालयले जनाएको छ। विनियोजन विधेयक, २०८२ अन्तर्गत माथि उल्लेख भएका मन्त्रालयका विभिन्न शीर्षकमाथि प्राप्त खर्च कटौतीका प्रस्तावहरू प्रस्तुत हुनेछन् ।"
बिली जिन किङ कप : नेपालको लगातार दोस्रो जित,"अभिलाषा विष्टले मुबारका अल नाइमीलाई ७६, ६४ ले हराइन्। काठमाडौं : नेपालले बिली जिन किङ कपमा बुधबार लगातार दोस्रो जित हात पारेको छ । समूह बी को खेलमा नेपालले कतारलाई ३० ले पराजित गर्यो । पहिलो खेलमा नेपालले म्यानमारलाई २१ ले हराएको थियो । श्रीलंकाको कोलम्बोमा भइरहेको प्रतियोगिताको पहिलो सिंगल्समा नेपालकी शिभाली गुरुङले दाना खलिफालाई ६०, ६२ को सोझो सेटमा पराजित गरिन् । दोस्रो सिंगल्समा अभिलाषा विष्टले मुबारका अल नाइमीलाई ७६, ६४ ले हराइन् । डबल्समा नेपालका सुनिरा थापा र स्वस्तिका विष्टको जोडीले हिन्द अल मुदाहका र मुबारकाको जोडीलाई ४६, ७५, ११९ ले पाखा लगाए । समूह चरणको अन्तिम खेलमा नेपालले बिहीबार श्रीलंकासँग खेल्ने टिम अफिसियलसमेत रहेका नेपाल टेनिस संघ, तदर्थ समितिका सदस्य अजय विष्टले जानकारी दिए । महिला खेलाडीको मात्र सहभागिता रहने प्रतियोगितामा नेपालबाट अभिलाषा विष्ट, शिभाली गुरुङ, सुनिरा थापा र स्वस्तिका विष्ट सहभागी छन् ।"
"नेपाल सूचना प्रविधिको हब बन्न सक्छ, सीप र सोचले बाटो खोल्छ","यूकेमा बसेर नेपाल र विभिन्न देशमा आइटीका इनोभेटिभ कामहरू गरिरहनु भएको छ। त्यो ठाउँमा कसरी पुग्नुभयो ? म विद्यार्थीका रूपमा कम्प्युटर नेटवर्क सेक्युरिटीमा एमएससी पढ्न सन् २०१० मा यूके आइपुगेँ। म नेपालमा हुँदा चाहिँ इलेक्ट्रोनिक्स इन्जिनियर थिएँ। कम्प्युटर विधामा इन्ट्रेस्ट थियो। भनुँ भने जान्ने हुटहुटी नै जागेको थियो। त्यसैले सोही विषय पढ्नका लागि यूके आएँ। त्यो बेलामा त कम्प्युटर सिस्टममा विभिन्न भाइरसहरू आउँथे नि हैन ? धेरै सेक्युरिटी च्यालेन्ज थियो होला ? हो, कम्प्युटर सिस्टममा मालवेयर, र्यानसमवेयर तथा ह्याकरहरूले अट्याक गर्ने देखेँ। मलाई लाग्यो, कुनै न कुनै दिन हामी सबै डिजिटल प्रणालीमा जाने छौं। कम्प्युटर सिस्टमलाई सुरक्षा चाहिन्छ। त्यसैले पनि मैले यो विधालाई लगभग १५ वर्ष अगाडि छनोट गरेँ। अहिले संसारमा सबैभन्दा ठूलो चुनौती नै साइबर सुरक्षा भएको छ। यसैमा सबैभन्दा बढी छलफल हुने गरेको पाएको छु। तपाईं स्कलरसिपमा पढ्न जानुभएको कि पैसा तिरेर ? म नेपालमा औसत विद्यार्थी थिएँ। मेरो जीपीए पनि नर्मल नै थियो। अर्को कुरा यूकेमा छात्रवृत्तिभन्दा पनि छुट पाएँ। त्यहाँ पढ्न थालेपछि मैले मास्टर्स डिग्रीमा डिस्टिङसन ल्याएँ। त्यो हुनुमा मेरो छनोटको विषयले पनि महत्वपूर्ण भूमिका खेल्यो। नेपाल र यूकेको पढाइमा के फरक पाउनुभयो ? धेरै नै फरक छ। नेपालमा पुरानै शैलीमा पढाइ भइरहेको छ। प्राक्टिकल भएन। विदेशमा घोकाउने हुँदैन। सबै कुरा अनुसन्धानमूलक हुन्छन्। मैले यूकेमा सिकेको मुख्य कुरा भनेको आफैं कसरी पढ्ने भन्ने गुरुले सिकाउँछन्। यही कलाले मेरो जिन्दगीमा सधैं काम गरेको छ। पढ्दै काम पनि गर्न थाल्नुभो ? अहँ, मैले पढ्दै काम गरिनँ। किनभने, सन् २०१० मा म यूके पुगेँ। त्यो समयमा बेलायत जाने लहडै चलेको थियो। सन् २०१२ मा ओलम्पिक हुने कुरा पनि थियो। त्यसैले पनि यूकेमा विभिन्न मुलुकमा धेरै नागरिकहरू पुगेका थिए। काम पाउन निकै गाह्रो थियो। अर्को कुरा म विद्यार्थी भएकाले पनि काम पाउन गाह्रै थियो। त्यही साताको २० घण्टाचाहिँ पाइन्थ्यो। प्रयासै गर्नुभएन ? मसँग नेपालमा हुँदा पनि विभिन्न पेसागत कम्पनीमा काम गरेका अनुभव थिए। माइक्रोसफ्टको सर्टिफाइड टिचर पनि थिएँ। ती सबै डिग्रीहरू बेलायतका विभिन्न कम्पनीमा पठाएँ पनि। त्यसलाई हेरेर कतिपय कम्पनीबाट खबर आउँथ्यो। सोधिन्थ्यो, फुलटाइम कि पार्टटाइम भनेर। म पार्टटाइम भन्थेँ। अनि, उताबाट फुलटाइम पो खोजेको भन्ने जवाफ आउँथ्यो। अनि, सकियो। त्यस्तै त्यस्तै भयो। ठुल्ठूला काम खोज्नुभयो होला ? फिल्डभन्दा बाहिरका काम भुइँ पुछ्ने, रेस्टुरेन्टमा काम गर्ने आदि पनि नखोजेको होइन। सबै खाले काम खोजेँ। तर, पाइनँ। अनि पढाइलाई मात्रै फोकस गर्न थालेँ। कम खाएर हुन्छ कि, कसरी हुन्छ पैसा जोगाउनतर्फ लागेँ। पैसाचाहिँ घरबाटै लानुभएको थियो ? म नेपालमा हुँदा राम्रै पैसा कमाउथेँ। घरमा खासै खर्च हुन्नथ्यो। फजुल खर्च हुन्नथ्यो। प्रायः जोगिन्थ्यो। जोगाएरै राखेको थिएँ। त्यही पैसा लिएर बेलायत पुगेको थिएँ। अलिअलि थियो। पढाइको निरन्तरता रोकिएन ? मेरो मामा बेलायतमा पहिलेदेखि नै हुनुहुन्थ्यो। म पुगेको जम्मा ३ महिना मात्रै भएको थियो। मामा अचानक बिरामी हुनुभयो। उहाँलाई क्यान्सर देखियो। उहाँलाई नेपाल लिएर आउनुपर्यो। नेपालमा आएपछि उहाँको निधन भयो। मामाको उमेर पनि धेरै भएको थिएन। त्यसपछि म बेलायत फर्किएँ। त्यसपछि ? यूकेको मास्टर्स जम्मा २४ साताको मात्रै हुने। १२ साताको एउटा सेमेस्टर। २ सेमेस्टर सकियो। लामो बिदा अनि थेसिस लेख्नुपर्ने अर्को ६ महिना। अब मसँग भएको पैसा पनि सकिँदै गयो। काम पनि छैन। अनि म नेपाल आएँ। अब फर्किने बेला पनि भइसकेको थियो। टिकट पनि काटिसकेको थिएँ। अचानक एउटा फोन आयो। तपाईंले पहिले यूएनडीपीमा अप्लाई गर्नुभएको थियो। तपार्इंलाई सर्टलिस्टेड गरेका थियौं। अहिले तपाईको प्रोफाइललाई हुने खालको काम छ। गर्नुहुन्छ ? भने। मेरो पनि अहिले नै बेलायत गएर खासै काम थिएन। हवाई टिकट पनि सार्न मिल्ने भयो, बिनापैसा। मैले हुन्छ भनिदिएँ। कामचाहिँ के गर्नुभयो ? अर्थ मन्त्रालयमा डिजिटाइजेसनको काम रहेछ। सिंहदरबारभित्र छिरेर काम गर्ने भनेको ठूलै कुरा थियो त्यति बेला। अनि, मैले बेलायतमा मेरो प्रोफेसरलाई फोन गरेर थेसिस यहीँबाटै गर्छु भनेँ। उनले बेलायत आएर टपिक फाइनल गरेर जाऊँ, भइहाल्छ नि, भने। मैले त्यसै गरेँ। १ हप्ता बेलायत गएर टपिक फाइनल गरेर आएँ। लगभग ६ महिना भइसकेको थियो अर्थ मन्त्रालयमा काम गर्न थालेको। त्यसले पढाइमा बाधा पुगेन ? मेरो थेसिस बुझाउने बेला भयो। तर, केही गरेको थिइनँ। आ, यतै जागिर छँदै छ होस् भन्ने पनि आयो मनमा। फेरि होइन, मैले बेलायत जानैपर्छ भन्ने भयो। गएँ। अनि, रातदिन नभनी भटाभट थेसिसको काम गरेँ। समयमै बुझाएँ पनि। पछि रिजल्ट डिस्टिङसन नै पो आएछ। पढाइ सकेपछि के गर्नुभयो ? अब जागिर त खोज्नु पर्यो। फुलटाइमको अथोरिटी पनि भयो। भेटेजति अवसरहरूमा आवेदन दिन थालेँ। एक ठाउँबाट बोलाइयो। टाइ, सुट लगाएर अन्तर्वार्ता दिन गएको। ढोकामै टाइ, सुट खोल्न लगाए। जानेबित्तिकै इन्टरभ्यु त होइन, कम्प्युटरमा केके काम दिए। जानेकै कुरा थिए। गरिदिएँ। जागिर पक्का भयो, रिमोट सपोर्ट इन्जिनियर का रूपमा। त्यहाँ जति घन्टा काम गरे पनि हुन्थ्यो। म साताको ५५ घन्टासम्म काम गर्थें। यो काम मैले नेपालमा गरेको मेहनतको फल जस्तै लाग्यो। त्यहाँ काम गरेको १ महिना मात्रै भएको थियो। एक ठाउँबाट फोन आयो। तपाईंलाई म करारमा काम दिन्छु भने। दिनको १५० पाउन्ड हुन्छ भनियो। २०११ तिर १५० पाउन्ड भनेको निकै ठूलो पैसा हो। मेरा लागि त्यो पनि एउटा अवसर थियो। सिस्टम एडमिनिस्ट्रेटरको काम थियो। काम गाह्रो नै थियो। तर गरेँ। पढाइ यत्तिमै रोकियो ? कि अघि बढाउनुभयो ? डिस्टिङ्सन आएको कारण पनि पीएचडी गर्ने हुटहुटी जाग्यो। मेरो प्रोफेसरको इच्छा पनि त्यही थियो। विभिन्न ठाउँमा कोसिस गर्दै थिएँ। स्कटल्यान्डबाट पीएचडी गर्ने कुरा मिल्यो। त्यो म बसेको ठाउँबाट १२ घन्टा टाढा थियो। मेरो अफिसमा कुरा गरेँ। फुलटाइम गर्न असम्भव हुन्थ्यो। अफिसले पनि पार्टटाइम यहीँ काम गर भन्यो। सातामा २ दिन मात्रै जाँदा हुने। हरेक साता स्कटल्यान्डदेखि लन्डन ओहोरदोहोर गर्दै एक वर्षसम्म मैले यसलाई निरन्तरता दिएँ। काम ? म स्कटल्यान्डमा २ एमबीपीएस स्पीडको इन्टरनेट दुर्गममा पुर्याउने खालको अनुसन्धानमा खटाइएँ। संयोग, त्यसै समयदेखि हरेक ठाउँमा इन्टरनेट छ्यालब्याल हुन थाल्यो। मैले गरेको अनुसन्धान असान्दर्भिक भयो। अनि फर्किएर लन्डनमै पहिलेकै अफिसमा फुलटाइम गर्न थालेँ। पीएचडी छोडिदिएँ। त्यही दौरानमा नेपाल आएर विवाह पनि गरेँ। विवाहले सायद जीवनमा फरक युटर्न ल्यायो होला। विवाहपछि म परिवारसहित बेलायत फर्किएँ। हाम्री छोरी जन्मिइन्। लगभग २ वर्षपछि मेरो काम छुट्यो। अन्यत्र खोज्न थालेँ। बीबीसीलगायत ठूला कम्पनीबाट अफर पनि पाएँ। पछि र्याकस्पेस भन्ने कम्पनीमा राम्रो सेवासुविधामा काम गर्न थालेँ। लगत्तै लन्डनमा घर किनेँ। अर्को चरण बैंकमा पनि काम गरेँ। फाइनान्सियल सेक्टरका धेरै काम सिक्ने मौका पाएँ। २०१८ मा त्यही दौरान मेरो पीआर पनि भयो। त्यसपछि मैले बैंकबाट पनि राजिनामा गरेँ। राजीनामा ? किन नि ! आफ्नै केही गर्ने सोच आयो। सन् २०१८ देखि जेनेस सलुसन नामक आफ्नै कम्पनी सुरु गरेँ। जुन कम्पनीले बैंकहरूलाई विभिन्न डिजिटल सर्भिसहरू उपलब्ध गराउँछ। बैंक मात्रै होइन अन्य कम्पनीलाई पनि डिजिटल सेवा दिन्छ। जहाँ हाम्रा नेपाली भाइहरू पनि काम गर्छन्। उनीहरूलाई मैले फकाएर, सिकाएर, रिसाएर, प्रमोसन गरेर, सहयोग गरेर सफल बनाएको छु। हामीले हाम्रा सेवाग्राहीलाई इमानदारीपूर्वक सफल काम गरिदिएको भएर सबै खुसी छन्। जस्तो ? अमेजन, जहाँ मैले पहिले पनि काम गरिसकेको थिएँ। त्यसलाई नेपालमा आउन प्रस्ताव गरेँ। उसले नेपालको मार्केटबारे सोध्यो। मैले मार्केट राम्रो छ भनेँ। त्यसै समयमा अमेजनले बंगलादेशमा एउटा कार्यक्रम राखेको थियो। जसमा मलाई पनि स्पिकरका रूपमा बोलाइएको थियो। जाउँ कि नजाउँ भएको थियो। अनि गएँ पनि। त्यहाँ अमेजनको दक्षिण एसिया क्षेत्र प्रमुख चन्द्र बलामीसँग भेट भयो। उहाँले मेरो बारे बुझेपछि, अनि मैले बुझाएपछि नेपाल भ्रमण गर्ने निधो भयो। त्यहाँको टिम नेपाल आयो। मैले केही बैठक गराएँ। अनि अमेजनले नेपालमा बजार भिœयायो, गतिला क्लाइन्ट पायो। पछि चन्द्र बलामी पनि नेपाल आउनुभयो। अमेजन आएर नेपाली सूचना प्रविधि क्षेत्रमा के भयो ? अमेजनको उपस्थितिमा क्लाउडसम्बन्धी इभेन्ट पहिलोपटक नेपालमा २०१८ मा गरियो। त्यसपछि २०१९ मा पनि भयो। कोभिड कालमा हामीले नेपालमा जुम पनि ल्यायौं। त्यसपछि साइबरसेक्युरिटीमा काम गरिरहेका छौं। हाम्रो कम्पनी युरोपियन मुलुकलगायत १० देशमा छ। नेपालमा यो वर्ष हामीले २ वटा ठूला इभेन्ट गर्यौं। साइबर कनेक्ट भनेर। अगाडि बढ्दै छौं। पार्टनरसिप मोडेलमा हामी अन्य मुलुकमा पनि दायरा बढाउन खोज्दै छौं। कोभिड कालमा हामीले नेपालमा जुम पनि ल्यायौं। त्यसपछि साइबर सेक्युरिटीमा काम गरिरहेका छौं। अहिले संसारमा सबैभन्दा ठूलो चुनौती नै साइबर सुरक्षा भएको छ। यसैमा सबैभन्दा बढी छलफल हुने गरेको छ। साइबर सेक्युरिटी भनेको आइटीसँग सम्बन्धित मात्रै होइन भन्ने कुरा बुझ्नु जरुरी हुन्छ। हामीले अमेजन र माइक्रोसफ्ट एकेडेमीसँग सहकार्य गरेर नेपालमा क्लाउडको पाठ्यक्रम नै लागू गरायौं। सन् २०१८ मा नेपालमा झन्डै १० देखि १२ जना क्लाउड एक्सपर्ट थिए भने अहिले हजारौं छन्। तपाईँको बाल्यकाल कस्तो थियो ? म काठमाडौंको मूलपानीमा जन्मिएको मान्छे हुँ। हाम्रो गाउँलाई काठमाडौंको काँठ पनि भन्छन्। राजधानीबाट नजिकै भए पनि विकास नपुगेको ठाउँ। मैले ४ कक्षासम्म त्यहीँ पढेँ। ५ देखि मनकामना स्कुल भन्ने थियो। जुन चितवनबाट आउनुभएका सरहरूले खोल्नुभएको थियो। त्यो प्राइभेट स्कुल थियो। त्यस समयको राम्रो मानिन्थ्यो। त्यहाँ पढेँ। १३ वर्षको थिएँ। ८ कक्षामा पढ्थेँ। मेरो बुवा किसान। हाम्रामा कुखुरा पालेका थियौं। अण्डा बेच्थ्यौं। बुवालाई टाइफाइड भयो। अब अण्डा बेच्न जाने मान्छे कोही थिएन। म आफैं अण्डा बेच्न जान थालेँ। बेलुका ग्राहकको नामहरू टिप्न थालेँ। बुवालाई केही दिनमै ठीक भइहाल्यो। तर, म जानिनजानी व्यापारमा छिरिसकेको थिएँ। त्यसपछि मैले त्यो कामलाई निरन्तरता दिइरहेँ। पढाइमा बाधा पुगेन ? एसएलसीको बेला भयो। बिहानै स्कुल जानुपथ्र्यो। त्यस्तो पिक समयमा पनि मैले अण्डा बेच्न लैजाने कामलाई निरन्तरता दिइरहेँ। स्कुलमै पनि अण्डा बेचेँ। यसरी नै पढियो। पढाइमा म ठिकै विद्यार्थी हुँ। २०५७ सालमा एसएसली दिएँ। लगभग ७९ प्रतिशत ल्याएर पास गरेँ। त्यो बेलामा त्यति नम्बर ल्याउनु राम्रै हो जस्तो लाग्छ। एसएलसीपछि के पढ्नुभयो ? त्यो बेलामा प्लस टु को चलन भर्खर आएको थियो। बानेश्वरको न्युसमिट कलेजमा बिहानको समयमा पढ्न थालेँ। अण्डा बेच्ने काम चलिरहेको थियो। त्यो समयसम्ममा पसल नै बनाइसकेका थियौं। प्लस टु मा ठिकै नम्बर आयो। यसपछि ४ वर्ष इन्जिनियरिङ पढ्ने हुटहुटी जाग्यो। पुल्चोक क्याम्पसमा नाम निकालियो। पढ्न थालियो। इन्जिनियरिङ सकेपछि कम्प्युटिङ पढ्न मन लाग्यो। माइक्रोसफ्ट सर्टिफाइड कोर्स गरेँ। जागिर खान मन लागेन ? त्यस बेलामा आइतबार पत्रिकामा भ्याकेन्सीको विज्ञापन आउँथ्यो। त्यही हेरेर थम्पसन नेपाल भन्ने संस्थामा आवेदन गरेँ। काम गर्न थालेँ। त्यसपछि मैले विदेश पढ्न जान धेरै ठाउँमा प्रयास गर्न थालेँ। टुंगो नलागी नै थम्पसन नेपालमा राजीनामा दिएँ। भिसा पनि आयो। जनवरी २०१० मा म यूके उडेँ। नेपालमा साइबर सेक्युरिटीका च्यालेन्जहरू केके छन् ? यसका लागि केके गर्नु जरुरी हुन्छ ? साइबर सेक्युरिटीलाई अहिले पनि आईटी प्रब्लमका रूपमा लिइन्छ। तर, यो आइटी प्रब्लम होइन। यो बिजनेस प्रब्लम हो। साइबर सेक्युरिटीले आइटीलाई मात्रै होइन, पूरै व्यापारलाई नै समस्यामा पार्न सक्छ। यसमा समस्या आइलागिहाल्यो भने समस्या मात्रै होइन, कम्पनी नै बन्द हुन पनि सक्छ। त्यसैले साइबर सेक्युरिटी भनेको आइटीसँग सम्बन्धित मात्रै होइन भन्ने कुरा बुझ्नु जरुरी हुन्छ। खास के हो त ? पहिलो कुरा यसलाई आइटीको मात्रै समस्या हो भन्ने बुझाइ छ। त्यो हुँदा एक्ज्युकेटिभको नजरमा पुग्दैन। केही भएकै छैन भनेपछि सेक्युरिटी किन चाहियो ? जब समस्या हुन्छ अनि त सक्किगो नि। माइन्डसेट नै सबैभन्दा पहिला बदल्नुपर्छ। दोस्रो कुरा यसका लागि बजेट छुट्याउनुपर्छ। तेस्रो कुरा साइबर सेक्युरिटीका लागि आवश्यक उपकरण केही महँगा हुन्छन्, त्यसका लागि लगानी गर्न डराउनु हुँदैन। चौथो कुरा दक्ष जनशक्ति। दक्ष जनशक्ति पनि प्राक्टिकल्ली प्रुभ्ड हुनुपर्छ। थ्योरिटिकल मात्रै भएका जनशक्तिले हुँदैन। समस्यासँग जुधेका नै चाहिन्छ। अनुभवी चाहिन्छ। नेपालमा यसका लागि दक्ष जनशक्ति एकदमै थोरै मात्र हुनुहुन्छ। तपाईं अमेजनको ब्रान्ड एम्बेसडर कसरी बन्नुभयो ? सन् २०११ मा म अमेजनमा जोडिन पुगेँ। त्यस समयमा अमेजन टेक्नोलोजीको सुरु चरण थियो। २०१५ मा अमेजन सर्टिफाइड भएँ। सन् २०१९ मा मलाई अमेजनले क्लाउड एम्बेसडर पनि बनाएको छ। जुन संसारभर २१९ जना मात्रै छन्। अहिलेसम्म नेपालबाट अमेजन एम्बेसडर बन्ने म मात्रै हुँ। पल्छिल्लो पाली मलाई यूके र आयरल्यान्ड क्षेत्रका लागि टप एम्बेसडर भनेर पुरस्कृत गरेको छ। यसलाई नेपालको हितमा कसरी प्रयोग गर्नुहुन्छ ? मैले यसरी प्राप्त गरेको ज्ञान र उपब्धिलाई देशमा कसरी प्रयोग गर्न सकिन्छ भनेर केही काम थालेको छु। काम गरेर देखाउँछु पनि। आफ्नो जन्मभूमिको गाथा संसारभर पुर्याउने कोसिसमा छु। सन् २०११ मा अमेजनमा खाता खोल्दा मेनुमा नेपाल भन्ने देश नै थिएन। मैले कुरा गरेर त्यो अमेजनमा राख्न लगाएँ। अहिले नेपालबाटै अमेजनमा खाता खोलेर केही एक्सपेरिमेन्टहरू निःशुल्क गर्न पाइन्छ। त्यहाँका सेवा सुविधा प्रयोग गर्न पाइन्छ। नेपालमा सूचना प्रविधिको ज्ञानको विस्तारको अवस्था कस्तो छ ? हामीले अमेजन र माइक्रोसफ्ट एकेडेमीसँग सहकार्य गरेर नेपालमा क्लाउडको पाठ्यक्रम नै लागू गरायौं। सन् २०१८ मा नेपालमा झन्डै १० देखि १२ जना क्लाउड एक्सपर्ट थिए भने अहिले हजारौं छन्।"
स्याङ्जा प्रहरीले गर्यो ४२ जना फरार अभियुक्तलाई पक्राउ,स्याङ्जा : स्याङ्जा प्रहरीले ३३ दिनमा ४२ जना फरार अभियुक्त पक्राउ गरेको छ। ३३ दिनमा विभिन्न मुद्दाका ४२ जना फरार अभियुक्त पक्राउ गरिएको प्रहरीले जनाएको छ। पक्राउ परेका मध्ये ३४ जना पुरुष र ८ महिला रहेको जिल्ला प्रहरी कार्यालय स्याङ्जाले जनाएको छ। उनीहरूलाई जरिवाना र कैद सजाए तोकिएको प्रहरी उपरीक्षक दधिराम न्यौपानेले जानकारी दिए। स्याङ्जा प्रहरीले कार्य विवरण सार्वजनिक गर्दै नदीजन्य पदार्थ अवैध उत्खननमा संलग्न ११ वटा सवारीसाधन नियन्त्रण लिएर २ लाख ६० हजार जरिवाना गरेको जनाएको छ।
अमेरिकाले फेरि विदेशी विद्यार्थीलाई भिसा दिने,"काठमाडौं : अमेरिकी विदेश विभागले अन्तर्राष्ट्रिय विद्यार्थी भिसाका लागि अपोइन्टमेन्टको तालिका पुनः सुरु गर्ने बताएको छ। भिसा आवेदन दिने विद्यार्थीहरूको सामाजिक सञ्जाल खाता पनि जाँच गरिने भनिएको छ। यसका लागि सबै आवेदकलाई सामाजिक सञ्जाल प्रोफाइलको गोपनीयता सेटिङ सार्वजनिक राख्न निर्देशन दिइनेछ। हामी हाम्रो भिसा जाँचमा उपलब्ध सबै जानकारी संयुक्त राज्य अमेरिकामा प्रवेशको लागि योग्य नहुन सक्ने आवेदक र राष्ट्रिय सुरक्षामा खतरा निम्त्याउन सक्ने व्यक्ति पहिचान गर्न प्रयोग गर्छौं, अमेरिकी विदेश विभागले एक विज्ञप्तिमा भन्यो। नयाँ दिशानिर्देश अन्तर्गत आवेदकको अनलाइन उपस्थिति सहित व्यापक र कडा छानबिन गरिने विदेश विभागले भनेको छ। अमेरिकी विदेश विभागका अनुसार विदेशमा रहेका अमेरिकी दूतावास र वाणिज्य दूतावासले चाँडै नै यी भिसा आवेदनको तालिका पुनः सुरु गर्नेछन्। यसअघि अमेरिकी राष्ट्रपति डोनाल्ड ट्रम्पले विश्वभरका आफ्ना दूतावासलाई विद्यार्थी भिसाका लागि अपोइन्टमेन्ट रोक्न आदेश दिएका थिए। ट्रम्प प्रशासनले आवेदकको सामाजिक सञ्जाल खाताको गहन अनुसन्धान गर्ने योजनामा काम गरिरहेको बताएको थियो।"
त्रिदेशीय टी२० आई शृंखला : नेपाल र नेदरल्याण्डस् आज खेल्दै,काठमाडौं : स्कटल्याण्डमा जारी त्रिदेशीय टी२० अन्तर्राष्ट्रिय श्रृङ्खलाको तेस्रो खेलमा आज नेपालले नेदरल्याण्डसँग खेल्दैछ। नेपाल र नेदरल्याण्ड्स बिचको खेल तितवुड क्रिकेट मैदानमा नेपाली समयअनुसार साँझ पौने ८ बजे सुरु हुनेछ। जारी श्रृङ्खलामा नेपालले पहिलो खेलमा नेदरल्याण्डसँग तेस्रो सुपर ओभरमा पुगेर हार बेहोरेको थियो। दोस्रो खेलमा नेपालले स्कटल्याण्डलाई २ विकेटले हराएको हो। नेदरल्याण्ड्सले भने जारी श्रृङ्खलामा २ जित दर्ता गरिसकेको छ। पहिलो खेलमा घरेलु टिम स्कटल्याण्डसँग ३९ रनले पराजित भएको नेदरल्याण्ड्सले दोस्रो खेलमा नेपाललाई तेस्रो सुपर ओभरमा र तेस्रो खेलमा स्कटल्याण्डलाई १७ रनले हरायो। तालिकामा नेदरल्याण्ड हाल शीर्ष स्थानमा रहेको छ। समान ११ खेल जितेका नेपाल र स्कटल्याण्डमा रनरेटमा अगाडि रहँदै स्कटल्याण्ड दोस्रो स्थानमा छ भने एक खेल जिते पनि नेपाल पुछारमा रहेको छ। नेपाल र नेदरल्याण्ड बिच हालसम्म टी २० अन्तर्राष्ट्रियमा १४ खेल भएका छन्। जसमा ८ खेल नेदरल्याण्ड्सले जितेको छ भने ५ खेल नेपालले जित्दा १ खेल नतिजा विहीन बनेको छ। नेपालले सिरिजको अन्तिम खेलमा शुक्रबार स्कटल्याण्डसँग खेल्नेछ। आइसिसी क्रिकेट विश्वकप लिग २ को चौथो श्रृङ्खला सकिएपश्चात नेदरल्याण्ड्स स्कटल्याण्ड र नेपालले टिट्वान्टी अन्तर्राष्ट्रिय श्रृङ्खला खेलेका हुन्।
नुवाकोटका किसानलाई आधुनिक कृषि उपकरण प्रदान,"नुवाकोट : कृषिमा उत्पादन बढोत्तरी गर्ने उद्देश्यले नुवाकोटका किसानलाई आधुनिक कृषि उपकरणहरू प्रदान गरिएको छ। धान, तरकारी, आलु खेती गरिरहेका किसानलाई कृषि उपकरणहरू प्रदान गरिएको हो। प्रधानमन्त्री कृषि आधुनिकीकरण परियोजना कार्यालय नुवाकोटले कृषि समूह, कृषि फर्म तथा किसानहरूलाई विभिन्न १९ प्रकारका आधुनिक यन्त्र उपकरणहरू प्रदान गरेको छ। कार्यालयले धान, आलु र तरकारी जोन (क्षेत्र) वर्गीकरण गरी सो क्षेत्रभित्रका किसानहरूलाई उपकरणहरु प्रदान गरेको हो। यसबाट किसानहरू उत्पादन बढोत्तरीतर्फ केन्द्रित भएको कार्यालय प्रमुख रवीन्द्र पौडेलको भनाइ छ। उनका अनुसार किसानको फर्ममा स्थलगत अनुगमन गरेर उपकरण दिने र अनुगमन कार्यलाई निरन्तरता दिने कार्यसमेत भइरहेको छ। बेलकोटगढी नगरपालिका१३ मदानपुरमा किसानहरूलाई आधुनिक कृषि उपकरण प्रदान गरिएको छ। कृषि प्राविधिसहितको टोलीले गाउँमै पुगेर किसान तथा कृषि समूहहरूलाई आधुनिक कृषि यन्त्र हस्तान्तरण गरेको कृषि प्राविधिक भुवन तिम्सिनाको भनाइ छ। धान जोन अन्तर्गत रहेका किसान तथा कृषि समूहलाई यस वर्ष पेट्रोल मिनिट्रिलर एक सय ९५ थान, डिजेल मिनिट्रिलर पाँच थान, पावर ट्रिलर १२ थान, स्प्रेयर दुई सय ५७ थान, पेडल थ्रेसर २० थान र कम्माइन मिल २२ थान हस्तान्तरण गरिएको प्रधानमन्त्री कृषि आधुनिकीकरण परियोजना कार्यालय नुवाकोटले जनाएको छ। कार्यालयका अनुसार धान जोनमा एक सय ६५ वटा कृषि फर्म तथा समूहमा एक हजार तीन सय ४४ जना सदस्य आबद्ध रहेका छन्। आलु जोनतर्फ एक सय ४६ थान मिनिट्रिलर र ८७ थान स्प्रेयर वितरण गरिएको कृषि प्राविधिक राजन डंगोलले जानकारी दिए। उनका अनुसार आलु जोनमा एक सय १८ वटा कृषि फर्म तथा समूहमा तीन हजार जना सदस्य आबद्ध रहेका छन्। नयाँ तरकारी जोनतर्फ ७० थान पेट्रोल मिनिट्रिलर, ६१ थान डिजेल मिनिट्रिलर, एक सय ४४ थान स्प्रेयर, चार थान पावर स्प्रेयर र २५ थान व्रस कटर प्रदान गरिएको छ । सो जोनमा एक सय ६ वटा कृषि फर्म तथा समूहमा तीन हजार नौसय १० जना सदस्य आबद्ध रहेका छन्। यस्तै बाख्रा जोनतर्फ १७ थान घाँस मिलाउने मेशिन, चार थान दाना बनाउने मेशिन, ३३ थान मकै छोडाउने मेशिन, चार थान विक्स मिल घट्ट र आठ थान तराजु हस्तान्तर गरिएको छ। सो जोनमा एक सय ५७ वटा कृषि फर्म तथा समूहमा तीन हजार सदस्य आबद्ध रहेका छन् ।"
केन्द्र सरकारको पैसा थुप्रिँदा प्रदेश र स्थानीय तहका कोष नाफामा,"काठमाडौं : केन्द्र सरकारको कोष रित्तै, तर स्थानीय र प्रदेशको धनी । किन यस्तो भयो त ? विज्ञहरू भन्छन् केन्द्र सरकारले पठाउने गरेका समानीकरणदेखि अन्य शीर्षकको बजेट कार्यान्वयन नगर्दा प्रदेश र स्थानीय तहमा पैसा थुप्रिने गरेको छ । त्यसैकारण केन्द्र सरकारको कोष ऋणात्मक तथा प्रदेश र स्थानीय तहका कोष धनात्मक देखिन थालेका छन् । यसो हुँदा अर्थतन्त्रको चक्र (इकोनोमी साइकल) भने कमजोर बन्दै गरेको उनीहरूको भनाइ छ । संघीयता कार्यान्वयनको करिब एक दशकमा बर्सेनि यो नियति दोहोरिने गरेको छ । जसकारण प्रदेश र पालिका धनी, संघको खाता रित्तैको स्थिति बन्दै गएको छ । महालेखा नियन्त्रक कार्यालयका उपवित्तीय नियन्त्रक तथा अन्तरसरकारी वित्तीय समन्वय शाखा प्रमुख यज्ञप्रसाद ढकालले धेरै पालिकाहरूले खर्च नगर्दा बर्सेनि पैसा होल्ड भइरहेको जानकारी दिए । देशैभरका आधा पालिकाहरूमा आर्थिक वर्षको अन्त्यसम्ममा पनि पैसा खर्च नभएर प्रायः ५ करोड रुपैयाँभन्दा बढी थुप्रिएर बस्ने प्रवृत्ति दोहोरिने गरेको उनको भनाइ छ । पालिकाको कोषमा कम्तीमा २ करोड रुपैयाँदेखि ५ करोडसम्म खर्च नभएको रकम थुप्रिने गरेको छ । यसले गर्दा अर्थतन्त्रको चक्र (इकोनोमी साइकल) कमजोर भयो, ढकाल भन्छन्, संघले समानीकरणको निर्धारित गरेको रकम नदिँदा पालिकाहरू संघले दिएन भनेर केन्द्रीय सरकारको आलोचना गर्छन् । तर, पालिकाहरूले पाएको पैसा समयमा खर्च गर्दैनन् । आवको अन्त्यसम्ममा पनि खर्च गर्न सकेनन् । यो राष्ट्रिय समस्या हो । ३ सय ५० भन्दा बढी पालिकामा समानीकरणको रकमदेखि आफ्ना अन्य आम्दानीका आयहरू खर्च नगर्दा स्थानीय तहको कोषमा पैसा थुप्रिएर बसेको अन्तरसरकारी वित्तीय समन्वय शाखा प्रमुख ढकालले बताए । प्रदेश, पालिकाले खर्च नबढाउँदा संघीय सरकारको राजश्व संकलन प्रक्रियामा पनि कमी आएको उनले बताए । ७ सय ५३ पालिकाले सबै पैसा खर्च गरिदिए त्यो पैसा चलायमान हुन्छ । तर, त्यो होल्ड भएर बैंकमै थुप्रिएपछि अन्य माग सिर्जना भएन, ढकालले भने, प्रदेश र स्थानीयले खर्च नगर्नु भनेको संघको आय घट्नु हो । उनका अनुसार प्रदेश सरकारले सुरुमा घाटा बजेट बनाउँछन् । खर्च गर्नेबेला पुँजीगत खर्च ७०८० प्रतिशत मात्रै गर्ने प्रवृत्ति छ । यसो हुँदा समस्या बढ्दो छ । सातै प्रदेशमा स्रोत पर्याप्त छ । सञ्चित कोषमा खर्च नभएको पैसा जम्मा भएको छ, उनले भने । यसअघिको महालेखा परिक्षकको प्रतिवेदनलाई औंल्याउँदै अन्तरसरकारी वित्तीय समन्वय शाखा प्रमुख ढकालले सबैभन्दा धेरै काठमाडौं महानगरपालिका (कामनपा) मा र पालिकामा सबैभन्दा बढी पाणिनीले खर्च गर्न नसकेको बताए । महालेखा परीक्षकको कार्यालयको प्रतिवेदनअनुसार काठमाडौं महानगरपालिकाको आव २०७९८० को आर्थिक वर्षको अन्तिममा खर्च नभएर सञ्चित कोष खातामा १४ अर्ब ७५ करोड रुपैयाँ थुप्रिएको थियो । कामनपाका प्रवक्ता नवीन मानन्धरले विनियोजित बजेटअनुसार टेन्डर प्रक्रियामा ढिलाई लगायतका कारण खर्च गर्न नसकेको स्विकार गरे । उनका अनुसार आव २०८०८१ मा ५४ प्रतिशत खर्च भएको थियो भने बाँकी ४६ प्रतिशत बचेको थियो । सो आवमा करिब २५ अर्ब रुपैयाँ विनियोजन गरिएको थियो । जसमध्ये ११ अर्ब ५० करोड खर्च भएको थिएन् । खरिद नियमावलीअनुसार टेन्डर लगायतको प्रक्रियाले ढिलाइ हुँदा बजेट खर्च नभएको हो । एक पटक गरेको टेन्डर नपर्दा फेरि ३ महिना कुुर्नुपर्छ । यसो हुँदा समय धकेलिँदै जान्छ, जसले विकास खर्च गर्न ढिला भएको उनले बताए । चालु आवमा कुल बजेटको ३० प्रतिशत खर्च भएको छ । असार १५ सम्म खर्च हुन्छ, प्रवक्ता मानन्धरले भने । अर्घाखाँचीको पाणिनी गाउँपालिकामा आव २०७९८० मा ७ करोड १२ लाख १२ हजार ३०१ रुपैयाँ खर्च गर्न नसकेर जम्मा भएको आन्तिक लेखापरीक्षण प्रतिवेदनमा उल्लेख छ । स्थानीय सरकार सञ्चालन ऐन २०७४ को दफा ७६ अनुसार लेखाङ्कण र बैंक हिसाब मिलान विवरणअनुसार उक्त रकम बराबरको वर्षान्ता स्रेस्ता र बैंक मौज्दात रहेको हो । जसअन्तर्गत पाणिनी गाउँपालिकाको सञ्चित कोषमा मात्रै ५ करोड २५ लाख २५ हजार, धरौटीमा १ करोड १९ लाख ८८ हजार, विविध कोष खातामा ३९ लाख १२ हजार र स्थानीय तह प्रकोप व्यवस्थापन कोषमा २७ लाख ८५ हजार रुपैयाँ मौज्दात थियो । पाणिनी गाउँपालिका अध्यक्ष टेकराज न्यौपाने आफूहरूले बर्सेनि ८६ प्रतिशतदेखि ८८ प्रतिशतसम्मको चालु तथा पुँजीगत खर्च गरिरहेको दाबी गर्छन् । हामी कामै नगरी बसेका छैनौं । विकासका काम गरिरहेका छौं । कोषमा ठूलो रकम थुप्रिएको छैन, अध्यक्ष न्यौपानेले भने, चालु आवमा पनि हामीले ६० प्रतिशत हाराहारी खर्च गरिसकेका छौं । तर, माथिबाट पैसा नआएकाले भुक्तानी रोकिएको छ । समयमा पैसा नआउँदा हाम्रा योजनाहरूको भुक्तानी ढिलो भएको छ । हाम्रो आन्तरिक आम्दानी एकदम न्यून छ । त्यसले गर्दा पाणिनी गाउँपालिकाको विकास खर्च औसत ८५ प्रतिशत भएको छ । हाम्रो अबन्डा पैसा ५ लाख पनि छैन । उक्त दुई पालिका उदाहरण मात्रै हुन् । विनियोजित बजेटअनुसार खर्च नगर्ने करिब ३ सय ५० भन्दा बढी गाउँपालिकाहरू रहेको शाखा प्रमुख ढकाल बताउँछन् । संघलाई भने पैसा नै पुग्दैन संघीय सञ्चित कोषको वित्तीय विवरणअनुसार आव २०८०८१ मा समग्र राजस्व, अनुदान, ऋण (आन्तरिक र बाह्य) तथा गत वर्षको नगद दाखिला र अन्य समायोजनसमेत १३ खर्ब ४६ अर्ब ३१ करोड १३ लाख प्राप्ति भएको थियो । तर, सो आवमा संघीय सरकारले चालु, पुँजीगत र वित्तीय व्यवस्था समेतमा १३ खर्ब ९३ अर्ब ४० करोड १६ लाख रुपैयाँ खर्च गर्यो । सो आव स्रोतको तुलनामा बढी खर्च हुँदा अपुग भयो । जसले गर्दा ४७ अर्ब ९ करोड ३ लाख रुपैयाँ रकम ऋणात्मक मौज्दात रहेको महालेखा परीक्षकको ६२औं वार्षिक प्रतिवेदनमा देखिन्छ । उक्त आर्थिक वर्षको ऋणात्मक मौज्दातमा अघिल्लो वर्षसम्मको ऋणात्मक मौज्दात १ खर्ब ८१ अर्ब २६ करोड ७४ लाख रुपैयाँ समायोजन गर्दा २ खर्ब २८ अर्ब ३५ करोड ७७ लाख रुपैयाँ ऋणात्मक मौज्दात रहेको थियो । यद्यपि सरकारको अन्य सरकारी कोष तथा खाताहरूमा यस वर्षको अन्त्यमा १ खर्ब ४० अर्ब ९४ करोड ७० लाख रुपैयाँ मौज्दात छ । अझ सो वर्ष धरौटी तथा अन्य कोषहरूको मौज्दात समायोजन गर्दा ४० अर्ब ५१ करोड ६४ रुपैयाँ लाख ऋणात्मक हुन गई अघिल्लो वर्ष सम्मको ऋणात्मक नगद तथा बैंक मौज्दात ४६ अर्ब ८९ करोड ४२ लाख समेत सङ्घीय सरकारको नगद तथा बैंक मौज्दात ८७ अर्ब ४१ करोड ७ लाख रुपैयाँले ऋणात्मक छ । संघीय सरकारको कोष रित्तिएर ऋणात्मकको आकार बढ्दै गर्दा स्थानीय र प्रदेशमा भने पैसा थुप्रिएको छ । महालेखा परीक्षकका अनुसार आव २०८०८१ मा सातै प्रदेशको सञ्चित कोषमा ५० अर्ब ९० करोड ९८ लाख धनात्मक छ । यस्तै, देशभरका ७ सय ५३ स्थानीय तह सञ्चित कोषमा कुल ६० अर्ब ५० करोड ८१ लाख रुपैयाँले धनात्मक छन् । अझ यसअघिको आर्थिक वर्ष २०७९८० को अन्त्यमा संघीय सञ्चित कोष कुल १ खर्ब ८१ अर्ब २६ करोड ७३ लाख रुपैयाँले ऋणात्मक रहेको थियो । जबकी सोही अवधिसम्म प्रदेश सञ्चित कोष ६४ अर्व ४१ करोड ८६ लाख र स्थानीय सञ्चित कोष ७८ अर्ब ६४ करोड ४४ लाखले धनात्मक थिए । आर्थिक कार्यवधि तथा वित्तीय उत्तरदायित्व नियमावली, २०७७ को नियम २९ मा अर्थ मन्त्रालयले सरकारको नगद आवश्यकतालाई विश्लेषण गरी विभिन्न निकायको समन्वयमा नगद योजना तर्जुमा गर्नुपर्ने व्यवस्था छ । मन्त्रालयले नियमावलीको उक्त व्यवस्था बमोजिम नगद योजना तर्जुमा नगरेको महालेखा परिक्षणमा औंल्याइएको छ । आर्थिक वर्ष २०८०८१ मा सरकारको कुल ३ खर्ब ६० अर्ब ८ करोड ७५ लाख ऋण प्राप्ति भएको थियो । यसमध्ये वैदेशिक ऋण १ खर्ब २५ अर्ब ६६ करोड ६१ लाख रुपैयाँ र आन्तरिक ऋणातर्फ २ खर्ब ३४ अर्ब ४२ करोड १४ लाख रुपैयाँ प्राप्ति भएको थियो । यसबाट सो आवमा संघीय सरकारले प्रदेश र स्थानीय तहमा जम्मा ३ खर्ब ३९ अर्ब ४१ करोड ६२ लाख रुपैयाँ हस्तान्तरण गरेको थियो । जसमध्ये संघीय सरकारबाट प्रदेश सरकारलाई ७६ अर्ब १ करोड ९९ लाख र स्थानीय तहलाई २ खर्ब ६३ अर्ब ३९ करोड ६२ लाख हस्तान्तरण भएको थियो । स्थानीय तहलाई प्रदेश सरकारबाट पनि २१ अर्ब २० करोड ९७ लाख रुपैयाँ हस्तान्तरण भएको र संघीय सरकारबाट हस्तान्तरण भएको रकम समेत गरी जम्मा २ खर्ब ८४ अर्ब ६० करोड ६० लाख रुपैयाँ स्थानीय तहमा हस्तान्तरण भएको थियो । तर, प्रदेश तथा स्थानीय तहमा सो आर्थिक वर्षमा खर्च हुन नसकी प्रदेश सञ्चित कोषमा ५० अर्ब ९० करोड ९८ लाख समेत अन्य विभिन्न खातामा ६९ अर्ब ८२ करोड ७७ लाख मौज्दात रहयो । यस्तै, स्थानीय सञ्चित कोषमा ६० अर्ब ५० करोड ८१ लाखसमेत अन्य विभिन्न खातामा ७९ अर्ब ४३ करोड ३० लाख रुपैयाँ मौज्दात रह्यो । प्रदेश र स्थानीय तहको गरी कुल १ खर्ब ४९ अर्ब २६ करोड ७ लाख रुपैयाँ खर्च नभएको रकम मौज्दात छ । संघीय सरकारले स्रोत अभाव देखाई ऋण लिएको तर प्रदेश एवं स्थानीय सरकारले संघीय सरकारबाट प्राप्त रकमसमेत खर्च नगरी मौज्दात राखेकाले आन्तरिक ऋणको २०८०८१ को औसत ब्याजदर ५२७ प्रतिशतका दरले प्रदेश तथा स्थानीय तहमा रहेको मौज्दातका लागि अतिरिक्त ७ अर्ब ८६ करोड ६० लाख रुपैयाँ ब्याज भुक्तानी गर्नुपरेको तर्फ महालेखाले ध्यानाकर्षण गराएको छ । सरकारले ऋणबाट वित्तीय हस्तान्तरण गरेको रकम खर्च नभई बाँकी रहेको अवस्थामा समेत व्याज भुक्तानी गर्नु परेको छ, महालेखा परीक्षकको कार्यालयले सुझाव छ, मन्त्रालयले नगद योजना तर्जुमा गरी प्रदेश र स्थानीय तहमा मौज्दात रहेको रकम परिचालन गर्नुपर्दछ । केन्द्रभन्दा कमजोर खर्च गुठी रकमबाहेक प्रदेश सरकारलाई प्राप्त हुने सबै प्रकारका राजस्व, अनुदान, ऋणलगायतको रकम प्रदेश सञ्चित कोषमा आम्दानी बाँधिने र सोही कोषबाट खर्च गर्ने व्यवस्था छ । प्रदेश लेखा नियन्त्रक कार्यालयहरूबाट प्राप्त प्रदेशगत सञ्चित कोषको विवरणअनुसार २०८०८१ मा गत वर्षको जिम्मेवारी ६५ अर्ब ६७ करोड ५३ लाख १३ हजार रुपैयाँसहित २ खर्ब ३९ अर्ब ७९ करोड २८ लाख ७६ हजार रुपैयाँ आम्दानी भएको थियो । जसमध्ये १ खर्ब ८४ अर्ब १० करोड २५ लाख ७९ हजार (७६७८ प्रतिशत) खर्च गरी ५५ अर्ब ६९ करोड २ लाख ९८ हजार बाँकी रहेको महालेखा परीक्षकको कार्यालयको प्रतिवेदनमा उल्लेख छ । अर्थविद् डा डिल्लिराज खनाल केही प्रदेशले चालु आवको साढे ९ महिनामा १२ प्रतिशत मात्रै खर्च गरेको बताउँछन् । कतिपय प्रदेश तथा स्थानीय तहमा हुने खर्च केन्द्रकोभन्दा पनि कमजोर स्थिती रहेको उनले औंल्याए । अर्थविद् डा खनालकाअनुसार एकातर्फ केन्द्रले पैसा दिएन भन्ने तर प्रदेश र स्थानीय तहले खर्च गर्न नसकेको स्थिति छ । उनले मधेस प्रदेशको अर्थमन्त्रीसँगको भेटवार्ता सुनाउँदै भने,केन्द्रले भने जति पैसा दिएन भनेर गाली गरेका थिए । तर, आफूहरूले विनियोजन गरेको बजेट पनि राम्रोसँग खर्च नगर्ने प्रवृत्ति छ । प्रदेशहरूले ठीक ढंगको कार्यक्रम लिएर समयमै कार्ययोजना बनाएर कार्यान्वयनतर्फ लाग्न उनले सुझाव दिए । कार्यान्वयन नभएको भए किन भनेर समस्याको समाधान बनाउनु गर्नुपर्यो । यसर्थ मुलरुपमा कार्यान्वयनमा कमजोर देखियो । जिम्मेवारीपूर्ण नेतृत्व भएन, उनी भन्छन् । चालु आवको साढे ९ महिनाको सातवटै प्रदेश सरकारका छुट्टाछुट्टै बजेट हेर्दा विकास निर्माणमा केन्द्र सरकारभन्दा राम्रो काम गर्ने वाचा गरेका कसैले पनि ४५ प्रतिशत बजेट कार्यान्वयन गर्न सकेका छैनन् । अझ सबैभन्दा कम खर्च गर्नेमा मधेस प्रदेश देखिन्छ । मधेसमा सबै गरेर १२९ प्रतिशत मात्रै खर्च भएको छ । यसले मधेस प्रदेशमा बजेट कार्यान्वयनको अवस्था निकै निराशाजनक छ । विकास तथा पुँजी निर्माणका लागि परिचालन गरिने खर्च कार्यान्वयनको अवस्था झन् निराशाजनक देखिएको छ । चालु आर्थिक वर्ष सकिन करिब अढाई महिना मात्र बाँकी रहँदा पुँजीगत खर्च ७ प्रतिशत समेत कट्न सकेको छैन । ३ सय ५० बढी पालिकामा समानीकरणदेखि अन्य आय खर्च नहुँदा पैसा थुप्रियो प्रदेश र पालिका धनी, संघको खाता रित्तै प्रदेश र स्थानीयले पैसा थुपार्दा अर्थतन्त्रको चक्र कमजोर संघीय कोषमा पैसा नहुने, स्थानीय र प्रदेशमा थुप्रियो सबैभन्दा धेरै काठमाडौं महानगरकै थुप्रियो संघमा २ खर्ब २८ अर्बले ऋणात्मक हुँदा प्रदेश ५० अर्ब र स्थानीय तह ६० अर्बले धनात्मक खर्च नगर्दा मागमै संकुचन प्रदेश र स्थानीयले खर्च नगर्नु भनेको संघको आय घट्नु हो मधेस सरकारले चालु आवका लागि पुँजीगततर्फ २७ अर्ब ९४ करोड ४४ लाख ६९ हजार रुपैयाँ विनियोजन गरेकोमा हालसम्म त्यसको ६३४ प्रतिशत अर्थात् १ अर्ब ७७ करोड ७ लाख ८९ हजार ५०५ रुपैयाँ मात्र खर्च गर्न सकेको छ । मधेस सरकारले अबको करिब अढाई महिनामा २६ अर्ब १७ करोड ३६ लाख ७९ हजार ४९५ रुपैयाँ खर्च गर्न बाँकी रहेको प्रदेश लेखा नियन्त्रक कार्यालय, जनकपुरधामले जनाएको छ । यस्तै अन्य प्रदेशमा अहिलेसम्म बागमतीमा ३२ प्रतिशत मात्रै खर्च, गण्डकीमा ३४ प्रतिशत बजेट कार्यान्वयन, लुम्बिनीको विकास खर्च ३८ प्रतिशत मात्रै, कर्णालीमा विकास खर्च २० प्रतिशत मात्रै सुदूरपश्चिम प्रदेशमा वैशाखको २२ गतेसम्म ३१ प्रतिशत खर्च भएको छ । यसैले अबको बाँकी समय असारे विकास भन्दै प्रदेश सरकारले हतपतमा लतपत गर्ने आशंका उब्जिएका छन । तर, समयमा काम नगर्ने, समय घर्किन लाग्दा हतारमा काम गर्ने परम्पराले बजेटको मात्रै दुरुपयोग हुँदै आएको छ । पालिकाहरू पनि कमजोर सथनीय तहले हरेक आर्थिक वर्षको सुरुको पहिलो ३ महिनामा २ प्रतिशत, दोस्रो ३ महिनामा करिब १३ प्रतिशत, तेस्रो ३ महिनामा करिब १४ प्रतिशत गरेर ९ महिनामा बढीमा ३० प्रतिशत खर्च भएको बताउँछन्, महालेखा नियन्त्रक कार्यालयका उपवित्तीय नियन्त्रक तथा अन्तरसरकारी वित्तीय समन्वय शाखा प्रमुख ढकाल । उनका अनुसार बाँकी ७० प्रतिशत अन्तिम ३ महिना (वैशाख, जेठ र असार)मा खर्च गर्दा अर्थतन्त्र असन्तुलन भयो । यसर्थ पुँजीगत खर्चमा पालिकाहरू कमजोर देखिन्छन् । पालिकाहरूको खर्च गर्ने प्रक्रिया पनि संघ सरकारको जस्तै असारे विकास गर्ने र अन्तिममा खर्च गरेर काम गर्ने संस्कारले संघ, प्रदेश र स्थानीयको समानिकरण वितरणमा पनि समस्या देखिन थालेको छ । आर्थिक वर्ष २०८०८१मा भएको लेखापरीक्षणलाई औंल्याउँदा ७ सय ५३ स्थानीय तहको कुल आय ६ खर्ब ४१ अर्ब ७६ करोड ५५ लाख रुपैयाँ मध्ये ५ खर्ब ६० अर्ब ५६ करोड ८७ लाख रुपैयाँ (८७३५ प्रतिशत) खर्च भएको देखिन्छ । कुल खर्चमध्ये चालु खर्च २ खर्ब ८८ अर्ब ५१ करोड ३१ लाख रुपैयाँ (५१४७ प्रतिशत), पुँजीगत खर्च १ खर्व ४५ अर्ब १९ करोड ५ लाख रुपयाँ (२५९० प्रतिशत) र अन्य खर्चतर्फ १ खर्ब २६ अर्ब ८६ करोड ५१ लाख (२२६३ प्रतिशत) खर्च भएको छ । यो वर्ष लेखापरीक्षण भएका सय स्थानीय तहको २०८०।८१ को कुल आन्तरिक आय ३६ अर्ब १७ करोड ५६ लाख, संघ तथा प्रदेश सरकारबाट प्राप्त राजस्व बाँडफाँट ८५ अर्ब ४४ करोड ३६ लाख, गत वर्षको मौज्दात ९४ अर्ब ५१ करोड ५० लाख रुपैयाँसमेत आन्तरिक स्रोततर्फ २ खर्ब १६ अर्व १३ करोड ४२ लाख रुपैयाँ प्राप्त भएको थियो । महालेखा नियन्त्रक कार्यालयले पेस गरेको आयव्यय विवरणअनुसार संघीय मन्त्रालयनिकायमा विनियोजन भई स्थानीय तहलाई अख्तियारी एवं निकासा दिएको १ खर्ब २१ अर्व ३६ करोड ४७ लाख रुपैयाँ तथा बागमती, गण्डकी, लुम्बिनी र कर्णाली प्रदेशले मन्त्रालयमा विनियोजन भई स्थानीय तहलाई अख्तियारी एवं निकासा दिएको ३६ करोड ११ लाख रुपैयाँ स्थानीय तहले भने आफ्नो समग्र आयव्यय विवरणमा समावेश नगरेको महालेखाले टिप्पणी गरेको छ । आन्तरिक लेखापरीक्षण स्थानीय सरकार सञ्चालन ऐन, २०७४ को दफा ७७ मा स्थानीय तहले आर्थिक कारोबारको आन्तरिक लेखापरीक्षण गराउनुपर्ने व्यवस्था छ । गत वर्ष ३०७ स्थानीय तहले मात्रै गरेको र अरुको बाँकीे रहेको जनाइएको छ । केही प्रदेशले चालु आवको साढे ९ महिनामा १२ प्रतिशत मात्रै खर्च गरेको स्थिति छ । कतिपय प्रदेश तथा स्थानीय तहको खर्च केन्द्रको भन्दा पनि कमजोर स्थिति देखिन्छ । एकातर्फ केन्द्रले पैसा दिएन भन्ने तर आफूले खर्च गर्न नसक्ने अवस्था देखिएको छ । मूलरूपमा कार्यान्वयनमा कमजोर देखिन्छ । अझै जिम्मेवारीपूर्ण नेतृत्व भएन । डा डिल्लिराज खनाल, अर्थविद् लक्ष्यअनुसारको राजस्व उठ्न नसक्नु, प्रक्षेपण गरेअनुसारको वैदेशिक स्रोत प्राप्त गर्न नसक्नु र आन्तरिक ऋण पनि लक्ष्यअनुसार उठाउन नसक्दाको स्थितिमा सरकारसँग नगद मौज्दात कम भयो । यता पालिकामा खर्च हुन नसक्नुको कारण प्रायः कमजोर ठेक्का व्यवस्थापनले कारण हो । कतिपय पालिकामा खर्चबारे पर्याप्त नीतिगत व्यवस्था नगर्नु हो । अझ भएका काममा पनि समयमा निर्णय हुन नसक्दा परियोजना अघि बढ्न सकेका छैनन् । ओमप्रसाद रिजाल, प्रवक्ता, महालेखा नियन्त्रक कार्यालय संघीय सञ्चित कोष ऋणात्मक हुने र प्रदेशहरूको खर्च नहँुदा उनीहरू धनात्मक हुने स्थिति छ । तर, अब त्यस्तो धनात्मक रकमलाई संघीय सरकारले चाहेमा अन्य कोषहरूबाट पनि पैसा लिएर नगद व्यवस्थापन गर्न सकिने व्यवस्था अध्यादेशमार्फत गरेको छ । यसैले अब विभिन्न कोषमा छरिएको राज्यस्रोतलाई एकत्रित गर्न सकिने भएको छ । श्यामप्रसाद भण्डारी  प्रवक्ता, अर्थ मन्त्रालय अब हुनेछ नगद व्यवस्थापन अर्थ मन्त्रालयका प्रवक्ता श्यामप्रसाद भण्डारी संघीय सञ्चित कोष ऋणात्मक रहने र प्रदेशहरूको खर्च नहँुदा पैसाहरू धनात्मक हुने स्थिति रहेको स्विकार गर्छन् । तर त्यस्तो धनात्मक रकमलाई संघीय सरकारले चाहँदा नेपाल सरकारका अन्य कोषहरूबाट पनि पैसा लिएर नगद व्यवस्थापन गर्न सकिने व्यवस्था अध्यादेशमार्फत गरेको छ, उनले भने । अध्यादेशमार्फत आर्थिक कार्यविधि तथा वित्तीय उत्तरदायित्व ऐन संशोधन गर्दै सरकारी कोषमा रहेको रकमलाई सञ्चित कोषमा जम्मा गर्न सकिने व्यवस्था गरेकाले अब विभिन्न कोषमा छरिएको राज्यस्रोतलाई एकत्रित गर्न सकिने भएको हो । यो अन्तर्राष्ट्रिय असल अभ्यास भए पनि नेपालमा यसको सही सदुपयोग भएमात्रै अर्थ राख्ने देखिन्छ । यस्तै, महालेखा नियन्त्रक कार्यालयका प्रवक्ता ओमप्रसाद रिजाल लक्ष्यअनुसारको राजस्व उठ्न नसक्नु, प्रक्षेपण गरेअनुसारको वैदेशिक स्रोत प्राप्त गर्न नसक्नु र आन्तरिक ऋण पनि लक्ष्यअनुसार उठाउन नसक्दाको स्थितिमा सरकारसँग नगद मौज्दात नभएको बताउँछन् । यससँगै उनले पालिकामा खर्च हुन नसक्नुको कारण बताउँदै भन्छन्, बजेट भनेको आम्दानी र खर्चको अनुमानित रकम हो । विनियोजित खर्च पालिकाअनुसार फरकफरक छ । प्रायः कमजोर ठेक्का व्यवस्थापनले पनि समयमा पालिकाको खर्च कम भएको भने कतिपय पालिकामा खर्चबारे पर्याप्त नीतिगत व्यवस्था छैन । अझ भएका काममा पनि समयमा निर्णय हुन नसक्दा परियोजना अघि बढ्न सकेको छैन । यसकारण पालिकाहरूमा खर्च गर्न नसक्नुका थुप्रै कारण भएको उनको भनाइ छ । उनले भने, कतीपय पालिकामा खर्च गर्ने प्राविधिक जनशक्ति छैनन् । भएको विनियोजनको अनुगमन नगरेसम्म भुक्तानी दिन नपाइने तर कतिपय अनुगमन समितिसँग अनुगमन क्षमता छैन । मेयर र उपमेयर झगडा गरेर हानाहान गर्ने, माइन्युट च्यात्ने स्थिति पनि देखिएको छ । कतिपयमा उपभोक्ताले कामै गर्दैनन् । यसर्थ स्थानीय तहमा यस्ता विविध कारणले खर्च हुन नसकेका हुन् ।"
स्नायुविज्ञानसम्बन्धी अन्तर्राष्ट्रिय सम्मेलन सुरु,"काठमाडौं : स्नायुविज्ञानसम्बन्धी अन्तर्राष्ट्रिय सम्मेलन न्युरोकन २ काठमाडौंमा सुरु भएको छ । नेपालको आधुनिक स्नायु स्वास्थ्य विज्ञानका पिता मानिने प्राडा उपेन्द्र देवकोटाका ७औं पुण्यतिथि पारेर उपेन्द्र देवकोटा फाउन्डेसनले स्नायुविज्ञानको विकासक्रम एवं नवप्रवर्तन भन्ने मूल नारासहित स्नायुसम्बन्धी अन्तर्राष्ट्रिय सम्मेलन न्युरोकन२ बुधबारबाट काठमाडौंमा सुरु भएको हो । फाउन्डेसनका अध्यक्ष प्राडा मधु दीक्षितले प्राडा उपेन्द्र देवकोटाले थालेको अनुकरणीय कार्यको निरन्तरताको लागि फाउन्डेसनले काम गरिरहेको बताइन् । सम्मेलनमा चिकित्सक, नर्सलगायत स्वास्थ्यकर्मीले प्राविधिक दक्षताका साथै सम्पर्क र सञ्जालमार्फत स्वास्थ्य सेवा अझै सुधार हुने विश्वास व्यक्त गरिन् । असार ४ र ५ गते हुने सम्मेलनमा स्नायुविज्ञानका विभिन्न विधा न्युरो सर्जरी, न्युरोमेडिसिन, न्युरोरेडियोलोजी, न्युरोइन्टरभेन्सन, न्युरोओटोलोजी, न्युरोएनेस्थेसिया, न्युरोसाइक्याट्री, न्युरो नर्सिङ एवं पुनस्र्थापनाका बारेमा देश तथा विदेशका विशेषज्ञ, चिकित्सकहरूले कार्यपत्र प्रस्तुत हुने जनाइएको छ । सम्मेलनपूर्व असार २ र ३ गते अस्पताल परिसरमा नै प्रिकन्फरेन्स आयोजना गरिएको थियो । सम्मेलन पूर्व नै हुने मानव शवको प्रयोगात्मक सीप कार्यशालाका साथै नर्सहरूको कलागि एड्भान्स कार्डियाक लाइफ सपोर्ट तालिम आयोजना गरिएको प्रमुख कार्यकारी अधिकृत मिलन गुरुङले जानकारी दिए । प्रा डा डेविड टेरेन्स होपलाई उपेन्द्र देवकोटा पुरस्कार उपेन्द्र देवकोटा फाउन्डेसनले वरिष्ठ स्नायु शल्यचिकित्सक प्राडा डेबिड टेरेन्स होपलाई उपेन्द्र देवकोटा पुरस्कार प्रदान गरेको छ । फाउन्डेसनले आयोजना गरेको न्युरोकन २ को औपचारिक कार्यक्रममा होपलाई पुरस्कार प्रदान गरिएको हो । वरिष्ठ स्नायु शल्यचिकित्सक प्राडा डेविड टेरेन्स होपलाई उपेन्द्र देवकोटा पुरस्कार प्रदान गरिँदै । बेलायतको किविन्स मेडिकल सेन्टर, नटिङहम युनिभर्सिटीमा वरिष्ठ स्नायु शल्यचिकित्सकबाट सेवा निवृत्त भएका होपले नेपालमा १५ वर्षभन्दा बढी समयदेखि स्नायुशिक्षा प्रदान गर्न मद्दत गर्दै आएका छन् । प्रा डा उपेन्द्र देवकोटाका सहकर्मी समेत रहेका होपले वीर अस्पताल, नाम्स्देखि न्युरो अस्पताल बाँसबारीमा समेत सेवा प्रदान गरेका थिए । कार्यक्रममा काठमाडौं विश्वविद्यालयका उपकुलपति प्राडा अच्युत वाग्ले, स्वास्थ्य मन्त्रालयको नीति, योजना तथा अनुगमन महाशाखा प्रमुख डा कृष्णप्रसाद पौडेल, उपेन्द्र देवकोटा फाउन्डेसनका अध्यक्ष प्राडा मधु दीक्षित देवकोटा, सम्मानिन्त व्यक्तित्व प्राडा होप, आयोजक समितिका संयोजक डा सुरज थुलुङ, सचिव डा सागर कोइराला लगायतले आधुनिक स्नायु शल्यचिकित्साको क्षेत्रमा प्राडा उपेन्द्र देवकोटाले गरेको योगदानबारे चर्चा गरेका थिए ।"
मोबाइल चार्ज गर्दा करेन्ट लागेर गर्भवतीको मृत्यु,गौर : रौतहटमा करेन्ट लागेर एकजना महिलाको मृत्यु भएको छ। करेन्ट लागेर राजपुर नगरपालिका३ डमार पोखरीया गाउँकी ३५ वर्षीय गुलनाज खातुनको मृत्यु भएको जिल्ला प्रहरी प्रवक्ता डीएसपी दीपक कुमार रायले बताए। बुधबार दिउँसो आफ्नै घरमा मोबाइल चार्ज गर्दा खातुनलाई करेन्ट लागेको थियो। करेन्ट लागेर गम्भीर घाइते भएकी खातुनलाई प्रादेशिक अस्पताल गौरमा उपचारको क्रममा साँझ ५ डाक्टरले मृत घोषणा गरेका थिए। मृतक खातुन गर्भवती रहेको प्रादेशिक अस्पताल गौरका मेसु डाक्टर मुरारी ठाकुरले जानकारी दिए । मृतकको शव पोष्टमार्टमका लागि प्रादेशिक अस्पताल गौरमा राखिएको छ। घटनाबारे अनुसन्धान भइरहेको प्रवक्ता रायले जानकारी दिए ।
इरानले गर्यो इजरायली अस्पतालमा आक्रमण,"काठमाडौं : इरानले इजरायली अस्पतालमा आक्रमण गरेको छ। इरानले दक्षिण इजरायलको बेएर शेभास्थित सोरोका अस्पतालमा सोझै प्रहार गरेको इजरायली सैन्य अधिकारीले पुष्टि गरेका छन्। इजरायल र इरानबीचको आक्रमण सातौँ दिन पनि जारी छ। इजरायली सैन्य अधिकारीका अनुसार इरानले आज इजरायलतर्फ दर्जनौँ क्षेप्यास्त्र प्रहार गरेको हो। जसले थुप्रै नागरिकलाई क्षति पुर्याएको छ। यसैबीच, इजरायलले इरानका सैन्य स्थलमा आक्रमण जारी राखेको छ। इजरायली रक्षा बलले हिजो तेहरानमा मात्रै २० भन्दा बढी सैन्य स्थानमा आक्रमण गरेको दाबी गरेको छ। इरानी सञ्चार माध्यमका अनुसार इजरायलले खोंडाबस्थित गम्भीर जल अनुसन्धान रिएक्टर नजिकै आक्रमण गरेको छ। यो इरानको आणविक कार्यक्रमसँग सम्बन्धित क्षेत्र हो। यसबीच अमेरिकी राष्ट्रपति डोनाल्ड ट्रम्पले इरानमाथि आक्रमण गर्ने योजना स्वीकृत गरिसकेको तर अन्तिम निर्णय अझै बाँकी रहेको खबर पनि सार्वजनिक भएको छ।"
पोखरीमा डुबेर बालिकाको मृत्यु,"सिन्धुली : सिन्धुलीमा पोखरीमा जमेको पानीमा डुब्दा एक जना बालिकाको मृत्यु भएको छ । दुधौली नगरपालिका ११ मरघट्टी बस्ने हस्त बहादुर सुनुवारको छोरी वर्ष ८ की ममता सुनुवारको मृत्यु भएको सिन्धुली प्रहरीका प्रवक्ता सुर्य प्रकाश सुवेदीले जानकारी दिए । उनका अनुसार घरबाट करिब १ किलोमिटर दक्षिणमा पर्ने मरघट्टी सानोचौरी दुई धारा संस्थाद्वारा सिचाईंको लागि खनेको जोडीगैरी पोखरीमा पौडी खेल्ने क्रममा डुबेर मृत्यु भएको हो। उनी पोखरीको पानीमा डुबेको अवस्थामा खानेपानी लिन जाँदै गरेको स्थानीय संगम सुनुवारले देखेपछि पोखरीबाट ममता निकाली ममताको ठूलो बुबा खेलमान सुनुवारलाई बोलाई उपचारको लागि उदयपुरको कटारी नगर अस्पताल पुर्याइएको भएपनि उनलाई अस्पतालले मृत घोषणा गरेको हो, उनले भने । शवलाई पोष्टमार्टमका लागि दुधौली नगर अस्पताल सिर्थौली पठाएको प्रहरीले जनाएको छ । घटनाबारे प्रहरीले थप अनुसन्धान गरिरहेको छ।"
दुर्घटनाले मधेसमा लिइरहेको ज्यान,"ट्राफिक नियम र सडक सुरक्षाबारे जनचेतना वृद्धिकै आवश्यक मधेसमा पनि देखिन्छ, जुन देशैभरि छ। भूगोलका हिसाबले अप्ठेरो ठाउँ होइन, मधेस प्रदेश। सबैतिर समथर भूभाग धेरै छ। त्यस्तो ठाउँमा फराकिला सडक बनाउन सम्भव हुन्छ। डाँडाकाँडा र पहाड पर्वतमा भन्दा समथर ठाउँमा सडक पूर्वाधार निर्माणको खर्च तथा लागत पनि कम हुन्छ। तर, के भने मधेसका थुप्रै ठाउँमा अझै पनि गतिलो सडक पूर्वाधार चाहिँ पुगेको छैन। गाउँ, देहात कच्ची सडकका भरमा छन्। कतिपयमा त सडकै पुगेको छैन। थोरै सडक भए पनि भएका साँघुरा सडकहरूमा भएका दुर्घटनाहरूको संख्या भने निकै धेरै छ। पछिल्लो ३ वर्षमा १८ हजार सवारी दुर्घटना भएका छन्। १ हजार ५ सय ५ जनाले ज्यान गुमाएका छन् भने २ हजार ४ सय ४ जना गम्भीर घाइते भएका छन्। प्रहरीको मधेस प्रदेश कार्यालयको तथ्यांकले दुर्घटनाहरूको यस्तै चित्र देखाउँछ। यसै पनि मधेस प्रदेश थुप्रै सूचकमा कमजोर देखिन्छ। मातृ मृत्युदर प्रतिलाख २१० र पाँच वर्षमुनिको बाल मृत्युदर प्रतिहजार ४५ छ, जुन बागमती र गण्डकीको तुलनामा उच्च हो। यस्तो अवस्थामा सवारी दुर्घटनाले स्वास्थ्य प्रणालीमाथि थप दबाब थप्छ। र, दुर्घटनामा एक व्यक्तिको ज्यान जानु कुनै एक थान शरीर गुम्नु होइन, त्यसको पारिवारिक, सामाजिक र आर्थिक क्षति ठूलो हुन्छ। पारिवारिक र सामाजिक संरचनामा नै त्यसले ठूलो नोक्सानी दिलाउँछ। राज्यले पनि क्षति सहनुपर्छ। तसर्थ, अकालमा कसैको ज्यान जाने कुरालाई सामान्य ढंगले लिन सकिन्न। र, त्यसमाथि सवारी साधनको दुर्घटनामा दिनमा झन्डै दुई जनाको दरले ज्यान जाने प्रवृत्ति खतरानाक हो। सडक दुर्घटनालाई नियमित आकस्मिकताका रूपमा लिनुहुँदैन। दुर्घटनाका पाठहरूलाई केलाउँदा प्रायः मानवीय कमजोरीकै कारण घटित देखिन्छ। यो मधेसका दुर्घटनाहरूका हकमा पनि लागू हुन्छ। सवारी दुर्घटना र लागुऔषध देशका दुई प्रमुख चुनौतीका रूपमा औंल्याइएका विषय हुन्। तसर्थ मधेसमा सामाजिक अपराध र दुर्घटनालाई थप जटिल बनाइरहेको विषयलाई गम्भीरतापूर्वक लिइनुपर्छ। लागुऔषधको बढ्दो प्रयोगले सवारी चालकको लापरबाही र सामाजिक समस्यालाई उग्र बनाएको छ। त्यसको प्रभाव सडक दुर्घटनामा स्पष्ट देखिन्छ। चालकहरूमाथि दण्डमाथि दण्डको व्यवस्थाले पनि दुर्घटनामा कमी आउँदो रहेनछ भन्ने पनि देखिन्छ। त्यसो हुन्थ्यो भने तीन वर्षमा ३ लाखभन्दा बढी व्यक्तिमाथि ट्राफिक प्रहरीले कारबाही गर्दा दुर्घटना न्यूनीकरण भएको हुनुपर्ने थियो। ६५ करोड राजस्व संकलन गर्नुबाहेक उपलब्धि ती कारबाहीबाट नभएको देखियो। अर्थात्, दण्ड र सजाय बढाउँदैमा समाजमा अपराध कम हुँदैन भन्ने सिद्धान्त सवारी दुर्घटनामा पनि तथ्यसंगत हुन आएको छ। अर्थात्, सचेतनाको वृद्धि नै दुर्घटना न्यूनीकरणको सबैभन्दा ठूलो उपाय हो। ट्राफिक नियम र सडक सुरक्षाबारे जनचेतना वृद्धिकै आवश्यक मधेसमा पनि देखिन्छ, जुन देशैभरि छ।"
ठोरीले ल्यायो ५१ करोड ५४ लाखको बजेट,"वीरगन्ज : पर्साको ठोरी गाउँपालिकाले आगामी आर्थिक वर्ष २०८२८३ का लागि ५१ करोड रुपैयाँभन्दा बढीको बजेट ल्याएको छ । ठोरी४ घेयाङ डाँडास्थित गाउँपालिका कार्यालयको सभाकक्षमा बुधबार आयोजित ठोरी गाउँपालिकाको गाउँसभाको १३औं अधिवेशनमा उपाध्यक्ष गोकुलीकुमारी रेग्मीले आगामी आर्थिक वर्षका लागि ५१ करोड ५४ लाख ६४ हजार रुपैयाँ बराबरको अनुमानित वार्षिक बजेट प्रस्तुत गरेकी हुन् । जसमा आन्तरिक राजस्व ३० लाख रुपैयाँ, संघ सरकारका तर्फबाट प्राप्त हुने अनुदान ३२ करोड ४१ लाख, प्रदेश सरकारबाट प्राप्त हुने अनुदान १ करोड ९५ लाख, संघ सरकारबाट राजस्व बाँडफाँडतर्फ प्राप्त हुने ६ करोड ९७ लाख ७२ हजार, प्रदेश सरकारबाट राजस्व बाँडफाँडबाट प्राप्त हुने ७७ लाख रुपैयाँ रहेको छ । यस्तै, संघ सरकारबाट सामाजिक सुरक्षा भत्ताबापत प्राप्त हुने रकम ९ करोड ५० लाख रुपैयाँ रहेको प्रमुख प्रशासकीय अधिकृत धर्मराज थापाले जानकारी गराए । गाउँपालिका अध्यक्ष लालबहादुर श्रेष्ठको अध्यक्षता तथा जिल्ला समन्वय समिति पर्साका प्रमुख अजय साह सोनारको प्रमुख आतिथ्यतामा भएको गाउँसभामा पाँचवटै वडाका वडाध्यक्ष, गाउँ कार्यपालिका सदस्य, वडासदस्य, राजनीतिक दलका प्रतिनिधि, विभिन्न संघसंस्थाका प्रतिनिधिलगायतको पनि सहभागिता रहेको थियो ।"
३ वर्षको आर्थिक वृद्धिदर ७१ प्रतिशत,"काठमाडौं : राष्ट्रिय योजना आयोगले आर्थिक वर्ष २०८२८३ देखि २०८४८५ सम्म लागू हुने मध्यमकालीन खर्च संरचना सार्वजनिक गरेको छ । संरचनाले तीन वर्षभित्र संघीय सरकारले खर्च गर्ने योजना, प्राथमिकताका आयोजनाहरू, स्रोत व्यवस्थापन र बजेटको विनियोजन प्रक्रिया स्पष्ट पारेको छ । यसले सोह्रौं योजना तथा दिगो विकास लक्ष्यसँग समन्वय हुने सार्वजनिक खर्च प्रणालीको आधार तयार गरेको छ । आगामी तीन आर्थिक वर्षको औसत आर्थिक वृद्धिदर ७१ प्रतिशत रहने अनुमान गरिएको छ । कार्यक्रमले आर्थिक वर्ष २०८२८३ देखि २०८४८५ मा मुलुकको औसत आर्थिक विकास ७१ प्रतिशत रहने अनुमान गरिएको हो । प्रतिवेदनले चालु आर्थिक वर्ष २०८१८२ मा आर्थिक वृद्धिदर आधारभूत मूल्यमा ३९९ प्रतिशत र उपभोक्ताको मूल्यमा ४६१ प्रतिशत रहने प्रारम्भिक अनुमान गरेको छ । यस वर्ष अर्थतन्त्रका सबै क्षेत्रहरूको वृद्धिदर सकारात्मक रहने प्रतिवेदनमा भनिएको छ । गत आर्थिक वर्ष २०८०८१ मा ऋणात्मक रहेका उत्पादनमूलक उद्योग र निर्माण क्षेत्रमा चालु आर्थिक वर्षको दोस्रो त्रैमासिक अवधिदेखि उत्साहजनक वृद्धि देखिएको भनिएको छ । चालु आर्थिक वर्षमा कुल गार्हस्थ्य उत्पादन (जीडीपी) ६१ खर्ब ७ अर्ब पुगेको छ । आर्थिक वर्ष २०६७६८ मा १५ खर्ब ५९ अर्ब रहेको जीडीपी १५ वर्षमा पाँच गुणाले बढेको आयोगले भनेको छ । यो अवधीमा जीडीपीको वार्षिक वृद्धिदर सबैभन्दा धेरै आव २०७३७४ मा ८९८ प्रतिशत र सबैभन्दा कम आव २०७६७७ मा २३७ प्रतिशतमा सीमित भई औसत ४३० प्रतिशत रहेको थियो । विगत १५ वर्षमा नेपालीको प्रतिव्यक्ति आय ८१८ अमेरिकी डलरबाट बढेर १५१७ अमेरिकी डलर पुगेको छ । कुल गार्हस्थ्य उत्पादनको क्षेत्रगत संरचनामा समेत उल्लेख्य परिवर्तन आएको छ । प्राथमिक क्षेत्रको हिस्सा एकतिहाइबाट घटेर एक चौथाइको हाराहारी कायम भएको छ । द्वितीय क्षेत्रको हिस्सा पनि क्रमिक रूपमा घटेर पछिल्लो समय जीडीपीको १२४ प्रतिशत कायम भएको छ । यस्तै, सेवा क्षेत्रको अंश विस्तार हुँदै गएर ६२ प्रतिशत पुगेको छ । पछिल्लो समय आर्थिक वृद्धिमा विद्युत् तथा ग्यास, निर्माण, आवास तथा भोजन सेवा, थोक तथा खुद्रा व्यापार, सार्वजनिक प्रशासन तथा रक्षा जस्ता क्षेत्रहरूको योगदान उल्लेख्य रहेको छ । आयोजनाको पुनःप्राथमिकीकरण, आयव्ययको अनुशासनमा खर्च दक्षता, पारदर्शिता, र बजेट कार्यान्वयन क्षमतामा आधारित साधनको पुनः विनियोजन गरी समग्र सार्वजनिक वित्त प्रणालीमा अनुशासन ल्याउने प्रयास गरिएको आयोगले भनेको छ । आयोगले शिक्षा, स्वास्थ्य, खानेपानी, कृषि, वातावरण, सहरी विकास, पूर्वाधार निर्माण, ऊर्जा र यातायातलगायत ८ क्षेत्रका परियोजनाहरूमा पुनः मूल्यांकन र प्राथमिकीकरण गरिएको छ । रुग्ण, अलपत्र र दोहोरिएको आयोजनामा बजेट कटौती, प्रतिस्पर्धी र समयमै कार्यान्वयन हुने आयोजना मात्रलाई प्राथमिक बजेट दिइने भनिएको छ । आयोजना बैंकमा भएका आयोजना मात्र आगामी बजेट र खर्च संरचनामा समावेश गरिने नीति लिइएको आयोगले लिएको छ । मध्यमकालीन खर्च संरचनामा गरिएका प्रमुख सुधारः सार्वजनिक वित्त व्यवस्थापन सुधारको औजारको अवलम्बनः मध्यमकालीन खर्च संरचनामा कार्यक्रम वा आयोजनाको पुनः प्राथिमिकीकरण तथा विनियोजन पक्षको विश्लेषण गरिएको छ । मध्यमकालीन खर्च संरचनालाई सार्वजनिक वित्त व्यवस्थापन सुधार गर्ने औजारको रूपमा लिइन्छ । स्रोत परिचालनको कमजोर अवस्था, स्रोत वा बजेट माथिको उच्च चाप, क्रमागत आयोजनाको अत्यधिक संख्या, आयोजनाको लागत तथा समयावधि निर्धारण गरिए भन्दा बढ्ने गरेको स्थिति र अधुरा तथा अपुरा आयोजनाको संख्या उल्लेख्य रहेको छ । सोअनुसार आयोजना वा अध्ययन विश्लेषण र बजेट विनियोजनअनुमान गर्नुपर्ने देखिन्छ । यसका लागि मध्यमकालीन खर्च संरचनाको तीनवटा खाकामध्ये मध्यमकालीन बजेट खाकामा केन्द्रित हुनुपर्ने देखिन्छ । पहिचान, विकास र पूर्वतयारीको कार्य सम्पन्न भएका निश्चित थ्रेसहोल्डभन्दा धेरै लागत अनुमान गरिएका ठूला आयोजनालाई राष्ट्रिय आयोजना बैंकमा अनिवार्य रूपमा प्रविष्ट गर्नुपर्ने व्यवस्था गरिएको छ । यसरी प्रविष्ट भएका आयोजनाको कार्यान्वयनमा सहजता र शीघ्रता आउने अपेक्षा गरिएको छ । आयोजना बैंकमा प्रविष्ट भएका आयोजनालाई प्राथमिकताको आधारमा मध्यमकालीन खर्च संरचना र वार्षिक कार्यक्रम तथा बजेटमा समावेश गरी कार्यान्वयनमा लैजाने तवरले तयारी गरिएको छ । आवधिक योजना र बजेटबीचको अन्तरआबद्धता विकाससुदृढीकरणः योजना र वार्षिक बजेटबीच तदम्यता कायम हुने गरी मध्यमकालीन खर्च संरचना तर्जुमा गरिएको छ । सोह्रौं योजनाको रूपान्तरणकारी रणनीति तथा प्रमुख कार्यक्रम कार्यान्वयनका लागि बजेटमा समावेश हुने कार्यक्रम तथा आवधिक योजनासँग अन्तरआबद्ध हुने गरी पहिचान, विकास तथा प्राथमिकीकरण गर्नुपर्ने आवश्यकता औंल्याइएको छ । आयोजना तथा कार्यक्रमको पुनः प्राथमिकीकरणः स्रोत र कार्यान्वयन क्षमताको विश्लेषण बिना बर्सेनि आयोजनाहरूको संख्या बढ्दै गएको र तोकिएको समय र लागत नहुने गरेको देखिन्छ । खासगरी पूर्वाधार निर्माणसँग सम्बन्धित मन्त्रालयहरूमा क्रमागत आयोजनाहरूको संख्या अत्यधिक रहेक आयोजनाको पहिचान, विश्लेषण तथा आवश्यक पूर्वतयारी नभएको, कुल लागतको तुलनामा ज्यादै थोरै रकम मात्र बजेट विनियोजन गरेको, कार्यान्वयनको क्रममा विभिन्न समस्याको कारण ढिलाइ हुने गरेको र ठूलो संख्यामा आयोजना अधुरा तथा अपुरा रहेको छ । यसबाट बजेट विनियोजनमा कठिनाइ हुने गरेको र प्राथमिकताका आयोजना कार्यान्वयनमा जोड दिन नसकिएको, पुँजीगत खर्च न्यून र समग्रमा सार्वजनिक क्षेत्रको वास्तविक पुँजी निर्माण कमजोर रहेको अवस्था छ । यस्तो समस्या राष्ट्रिय गौरवका आयोजनादेखि आयोजना कार्यान्वयन गर्ने मन्त्रालय वा निकायसम्म पनि रहेको छ । पछिल्लो मध्यमकालीन खर्च संरचना तर्जुमाको क्रममा राष्ट्रिय गौरवका आयोजना पूर्वाधार, सहरी विकास, कृषि तथा पशुपन्छी विकास, वन तथा वातावरण, खानेपानी तथा सरसफाइ र स्वास्थ्य तथा जनसंख्या क्षेत्रका तथा आयोजनाको गहन अध्ययन, विश्लेषण र पुनः प्राथमिकीकरण गरिएको छ । पुनःप्राथमिकीकरण गर्दा वित्तीय स्रोत, हालसम्मको भौतिक प्रगति, वित्तीय जोखिम, विकासको अवस्था, लाभग्राहीको संख्या, आयोजनाहरूको संख्या, अधिक लागत तथा समय, निर्माण व्यवसायीको किसिम, सुप्तता (डोरमेन्सी), कार्य जटिलता लगायतका ११ वटा आधारलाई समावेश गरी विश्लेषण गरिएको छ । यी आधारलाई ८० प्रतिशत प्राविधिक गरिएको छ भने २० प्रतिशत नीतिगत भार प्रदान गरिएको छ । यसरी प्राप्त गरेको अंकको आधारमा कार्यक्रम तथा आयोजनालाई उच्च र न्यून श्रेणीमा प्राथमिकीकरण गरिएको छ । यस्तै, वित्तीय स्रोत तथा खर्चको अवस्था, आयोजना सम्पन्नता आवश्यक समय र भौतिक प्रगतिअनुसार प्राथमिकीकरण गरिएको छ ।"
