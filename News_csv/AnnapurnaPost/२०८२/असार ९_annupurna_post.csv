शीर्षक,विवरण
भिजिट भिसा प्रकरणमा उच्चस्तरीय छानबिन समिति बनाउने सरकारको निर्णय,"काठमाडौं : सरकारले भिजिट भिसा प्रकरणमा उच्चस्तरीय छानबिन समिति बनाउने निर्णय गरेको छ। सोमबार बसेको मन्त्रिपरिषद् बैठकले पूर्व मुख्यसचिव समेत रहेका शंकरदास वैरागीको अध्यक्षतामा उच्चस्तरीय छानबिन समिति बनाउने निर्णय गरेको एक मन्त्रीले बताए। समितिमा गृह, श्रम, परराष्ट्र र संघीय मामिला मन्त्रालयका सहसचिवहरू सदस्य रहनेछन्। उक्त समितिले ३ महिनाभित्र प्रतिवेदन पेस गर्नुपर्नेछ। भिजिट भिसा प्रकरणले नेपाली राजनीतिलाई नराम्रोसँग गिजोलेको छ। भिजिट भिसा प्रकरणकै कारण संसदको गतिरोध पनि हट्न सकेको छैन। विपक्षी दल राष्ट्रिय स्वतन्त्र पार्टी र राष्ट्रिय प्रजातन्त्र पार्टीले निरन्तर संसद बहिष्कार गर्दै आएका छन्। केही अघि रास्वपा र राप्रपाकै कित्तामा रहेको माओवादी केन्द्र भने दुई बुँदे सहमति गरेर संसदको काम कारबाहीमा सहभागी भएको थियो। यद्यपि, भिजिट भिसा प्रकरणमा छानबिन समिति बन्नुपर्ने अडान माओवादीले कायमै राखेको थियो। विपक्षी दलहरूको चौतर्फी दबाब र निरन्तर सदन सञ्चालनमा अवरोध भएपछि सरकारले भिजिट भिसा प्रकरणमा छानबिन समिति गठन गर्न बाध्य भएको हो। यसअघि सत्तारुढ दल नेपाली कांग्रेस र नेकपा एमाले छानबिन समितिको विरोध गर्दै आएका थिए। अख्तियार दुरुपयोग अनुसन्धान आयोगले यस विषयमा अनुसन्धान गरिरहेकाले उच्चस्तरीय छानबिन समिति बनाउन नपर्ने तर्क सत्तापक्षले गर्दै आएको थियो। तर, विपक्षी दलहरू यस विषय पछि हटेन। विपक्षी दलहरूले त भिजिट भिसा प्रकरणमा मुछिएका गृहमन्त्री रमेश लेखको राजीनामा पनि माग्दै आएका छन्। तर, गृहमन्त्री लेखकले आफूमाथि राजनीतिक षड्यन्त्र गरिएको आरोप लगाउँदै आएका छन्। विपक्षी दलले लामो समय संसदमा गृहमन्त्री लेखकलाई बोल्न रोकेका थिए। तर, माओवादीसँगको दुई बुँदे सहमतिसँगै गृहमन्त्री लेखकले रास्वपाको नाराबाजीबीच संसदको रोष्टममा बोल्न पाएका थिए। अध्यागमनमा सेटिङ मिलाएर नेपालीहरूलाई भिजिट भिसामा विदेश लैजाने गरेको र लाखौं रकम असुली हुने गरेको आरोप विपक्षी दलहरूको छ।"
सशस्त्रका दुई डीआइजीको पदावधि थप गर्ने सरकारको निर्णय,काठमाडौं : सरकारले सशस्त्र प्रहरीका दुई जना सशस्त्र प्रहरी नायब महानिरीक्षक (डीआईजी)को पदावधि थप गर्ने निर्णय गरेको छ। सोमबार बसेको मन्त्रिपरिषद् बैठकले सशस्त्रका डीआइजी कालीदास धौवजी र कुमार न्यौपानेको पदावधि थप गर्ने निर्णय गरेको हो।
इजरायलले इरानको जेललाई निशाना बनाएर गर्यो आक्रमण,काठमाडौं : इजरायलले इरानको एविन जेल र बसिज मुख्यालयमा आक्रमण गरेको बताएको छ। इरानले आक्रमणको पुष्टि गरेको छ। यसअघि इजरायलका रक्षामन्त्री इजरायल काट्जले एक विज्ञप्ति जारी गर्दै तेहरानमा रहेका इरानी शासनका केही स्थान सूचीबद्ध गरेका थिए। उनले हवाई हमला गरिएको बताएका थिए। उनले लक्षित स्थानमा बासीज फोर्सको मुख्यालय पनि समावेश रहेको बताए। काट्जले राजनीतिक कैदी र शासनका शत्रुलाई राख्ने एभिन जेललाई लक्षित गरिएको बताए। बीबीसीले जेलको प्रवेशद्वारमा विस्फोट भएको सीसीटीभी फुटेज देखाएको पुष्टि गरेको छ। इरानको न्यायपालिकाले तेहरानको एभिन जेलमा भएको आक्रमणको पुष्टि गर्दै क्षेप्यास्त्र जेलमा खसेको र जेलको केही भागमा क्षति पुगेको बताएको छ।
वैदेशिक रोजगारीमा पठाइदिन्छु भन्दै ठगी गर्ने एक जना पक्राउ,काठमाडौं : वैदेशिक रोजगारीमा पठाइदिन्छु भन्दै ठगी गर्ने एक जनालाई प्रहरीले पक्राउ गरेको छ। पक्राउ पर्नेमा गोरखा घर भएर काठमाडौं बस्दै आएका २९ वर्षीय राजेश बराम रहेका छन्। उनले ४ जनाबाट ३७ लाख रुपैयाँ ठगेको प्रहरीले जनाएको छ। उनीमाथि थप अनुसन्धान तथा आवश्यक कारबाहीका लागि जिल्ला प्रहरी परिसर काठमाडौं पठाइएको छ।
"भारतइङ्ल्यान्ड टेस्ट शृङ्खला : ऋषभ पन्तले बनाए शतक, तोडे धेरै रेकर्ड",काठमाडौं : टेस्ट म्याचको चौथो दिन सोमबार भारतको दोस्रो इनिङमा ऋषभ पन्तले शानदार शतक बनाए। पन्तको यो शतक ऐतिहासिक शतक हो। खेलमा पन्तको यो दोस्रो शतक हो। उनले पहिलो इनिङमा पनि शतक बनाएका थिए। टेस्टमा उनको यो आठौं शतक हो। योसँगै उनी इङ्गल्याण्डमा टेस्टको दुवै इनिङमा शतक बनाउने दोस्रो भारतीय ब्याट्सम्यान बनेका छन्। उनीभन्दा पहिले भारतका पूर्व कप्तान मोहम्मद अजहरुद्दीनले यो उपलब्धि हासिल गरेका थिए। सचिन तेन्दुलकर र राहुल द्रविड जस्ता महान ब्याट्सम्यानले पनि इङ्गल्याण्डमा गर्न नसकेको पन्तले आफ्नो दोस्रो भ्रमणमा पूरा गरे। पन्त इङ्गल्याण्डमा टेस्टको दुवै इनिङमा शतक बनाउने पहिलो भारतीय विकेटकिपर बनेका छन्। उनी टेस्टको दुवै इनिङमा शतक बनाउने दोस्रो विकेटकिपर पनि हुन्। उनीभन्दा पहिले जिम्बाब्वेका एन्डी फ्लावरले यो उपलब्धि हासिल गरेका थिए। फ्लावरले २००१ मा दक्षिण अफ्रिकाविरुद्ध यो काम गरेका थिए। विराटरोहित बराबरी पुगे योसँगै पन्त विराट कोहली र रोहित शर्माको स्तरमा पुगेका छन्। उनीहरू टेस्टको दुवै इनिङमा शतक बनाउनेको सूचीमा छन्। विराट र रोहित दुवैले एकएक पटक यो काम गरेका छन्। सुनील गावस्करले तीन पटक र राहुल द्रविडले दुई पटक यो काम गरेका छन्। दुवैले इङ्गल्याण्डमा यो काम गरेका थिएनन्। तर पन्तले यो काम गरेका थिए।
सलमान खान ब्रेन एन्युरिज्म रोगबाट पीडित,"काठमाडौं : कमेडियन कपिल शर्माको कार्यक्रम द ग्रेट इन्डियन कपिल शोको तेस्रो सिजन सुरु भएको छ। अभिनेता सलमान खान यस कार्यक्रमको पहिलो अतिथि थिए। सलमान खान आफ्नो फिल्म सिकन्दरको प्रचार गर्न शोमा आएका थिए। यस क्रममा कपिल र बाँकी टोलीले उनलाई फिल्म र व्यक्तिगत जीवनसँग सम्बन्धित प्रश्नहरू सोधिएको थियो। एक प्रश्नको क्रममा सलमान खानले आफू ब्रेन एन्युरिज्म नामक रोगबाट पीडित रहेको बताए। आफ्नो स्वास्थ्य समस्याको बारेमा कुरा गर्दै सलमानले सिकन्दरको छायांकनको क्रममा करङमा चोट लागेको खुलासा गरे। उनले भने,हामी हरेक दिन हड्डी भाँचिरहेका छौं, करङ भाँचिएका छौं, ट्राइजेमिनल न्यूराल्जियाले काम गरिरहेको छ। मस्तिष्कमा एन्युरिज्म छ, अझै काम गरिरहेको छ। एभी विकृति छ, अझै हिँडिरहेको छ। म एक्सन गर्छु। म हिँड्न सक्दिन, अझै नाचिरहेको छु। मेरो जीवनमा यही सबै भइरहेको छ। सलमानको भनाइपछि मानिस इन्टरनेटमा ब्रेन एन्युरिज्मसँग सम्बन्धित जानकारी खोजिरहेका छन्।"
खानेपानी मन्त्रीको स्पेन भ्रमण स्वीकृत,काठमाडौं : खानेपानी मन्त्री प्रदीप यादव स्पेन भ्रमणमा जाने भएका छन्। खानेपानी तथा सरसफाईसम्बन्धी कार्यक्रममा भाग लिन उनी स्पेन जाने भएका हुन्। सोमबार बसेको मन्त्रिपरिषद् बैठकले खानेपानी मन्त्री यादवको असार १५ देखि १९ गतेसम्मको स्पेन भ्रमण स्वीकृत भएको स्रोतले बताएको छ।
सम्पत्ति शुद्धीकरण मुद्दामा गणेश लामालाई सर्वोच्च अदालतले दियो सफाइ,"काठमाडौं : नेपाली कांग्रेसका नेता गणेश लामाले सम्पत्ति शुद्धीकरण मुद्दामा सफाइ पाएका छन्। सर्वोच्च अदालतका न्यायाधीशद्वय कुमार रेग्मी र अब्दुल अजिज मुसलमानको संयुक्त इजलासले विशेष अदालतको फैसला उल्टाउँदै लामालाई सफाइ दिएको हो। विशेष अदालतले २०७५ साउन २४ गते सम्पत्ति शुद्धीकरण मुद्दामा लामालाई दोषी ठहर गरेको थियो। लामाले आपराधिक गतिविधिबाट १ करोड ४० लाख ५० हजार बराबर अवैध सम्पत्ति कमाएको ठहर गर्दै विशेष अदालतले एक वर्ष कैद र बिगो बराबरको सम्पत्ति जफत हुने फैसला गरेको थियो। सम्पत्ति शुद्धीकरण विभागले गुन्डागर्दी र आपराधिक गतिविधिबाट लामाले २७ करोड १ लाख ६१ हजार ५८ रुपैयाँ ६० पैसा बराबरको अवैध सम्पत्ति आर्जन गरेको दाबी गर्दै मुद्दा दायर गरेको थियो। सम्पत्ति शुद्धीकरण नियमावली २०६४ लागू हुनुपूर्व लामाले आर्जन गरेको सम्पत्ति यस मुद्दामा समेट्न नमिल्ने देखिएकाले १ करोड ४० लाख ५० हजार बिगोसम्म अभियोग दाबी बमोजिमको कसुर पुष्टि भएकाले बिगोबराबर सम्पत्ति जफत हुने फैसला गरिएको थियो। प्रहरीको केन्द्रीय अनुसन्धान ब्युरो (सीआईबी) ले गरेको अनुसन्धानका आधारमा विभागले २०७० साल जेठ ५ मा मुद्दा दायर गरेको थियो। लामासँगै मुद्दा दायर गरिएका अन्य चार जनाले सम्पत्तिको स्रोत खुलेपछि सफाइ पाएका थिए। लामाले आफ्नो र परिवारका नाममा विभिन्न कम्पनी, पेट्रोल पम्प र जग्गामा लगानी गरेको पाइएको थियो। उनले काठमाडौं, भक्तपुर र ललितपुरमा दुई सय रोपनीभन्दा धेरै रोपनी जग्गा खरिद गरेको अभियोगपत्रमा विभागले उल्लेख गरेको थियो।"
कतारस्थित अमेरिकी सैन्य अड्डामाथि इरानको मिसाइल आक्रमण,"काठमाडौं : कतारमा रहेको अमेरिकी सैन्या अड्डामा इरानले मिसाइल आक्रमण गरेको छ। कतारको अल उदेद एयर बेसलाई लक्षित गर्दै इरानले मिसाइल प्रहार गरेको दाबी गरेको हो। इरानी इस्लामिक रिभोलुसनरी गार्ड कोर्प्सले जवाफी आक्रमणस्वरुप अमेरिकी अड्डामाथि आक्रमण गरेको जानकारी दिएको छ। इरानको सरकारी नजिकको तस्निम समाचार एजेन्सीले यो कारबाहीलाई 'विजयको घोषणा'को रूपमा चित्रण गर्दै विज्ञप्ति जारी गरेको अलजाजीराले उल्लेख गरेको छ। इरानले उक्त हमला अमेरिकाले इरानी आणविक स्थलहरूमा आक्रमण गर्ने चेतावनीपछि चालेको प्रतिक्रिया स्वरूप बताएको छ। सोमबार बेलुका कतारको राजधानी दोहा नजिकैको आकाशमा ज्वाला देखिएको र ठूलो आवाजमा विस्फोट सुनिएको प्रत्यक्षदर्शीहरूले बताएका छन्। सुरुमा यो आक्रमण हवाई रक्षा प्रणालीको प्रतिक्रिया हो कि इरानको मिसाइल प्रहार भन्ने प्रष्ट भएको थिएन। यद्यपि इरानले आधिकारिकरूपमा यसको पुष्टि गरेको छ। कतारस्थित अमेरिकी र बेलायती दूतावासहरूले आफ्ना नागरिकहरूलाई अर्को सूचना नआउञ्जेल सुरक्षित स्थानमा शरण लिन आग्रह गर्दै आपतकालीन विज्ञप्ति जारी गरेका छन्। कतार सरकारले देशको हवाई क्षेत्र अस्थायीरूपमा बन्द गर्दै बासिन्दा र आगन्तुकहरूको सुरक्षाका लागि आपतकालीन सुरक्षा योजना कार्यान्वयनमा ल्याएको बताइएको छ। कतारस्थित अल उदेद एयर बेस मध्यपूर्वको सबैभन्दा ठूलो अमेरिकी सैन्य अड्डा हो। जुन सन् १९९६ मा स्थापित गरिएको हो। २४ हेक्टरमा फैलिएको यो अड्डामा करिब १० हजार अमेरिकी सैनिकहरू खटिएका छन्। यहाँ करिब १०० युद्ध विमान र ड्रोनहरू समेत परिचालनमा छन्। यो सैन्य केन्द्र अमेरिकी केन्द्रीय कमाण्डको अग्रिम मुख्यालयका रूपमा इराक, सिरिया र अफगानिस्तानमा अमेरिकी सैन्य रणनीतिका लागि केन्द्रबिन्दु रहँदै आएको छ। यस घटनाले मध्यपूर्वमा अमेरिकी सैन्य स्थापनाको सुरक्षामाथि गम्भीर चुनौती खडा गरेको छ भने, क्षेत्रीय तनाव झनै चर्किने संकेत देखिएको विश्लेषकहरूले जनाएका छन्। अमेरिकी रक्षा मन्त्रालयले यसबारे आधिकारिक प्रतिक्रिया दिन बाँकी छ। यसैबीच कतारको विदेश मन्त्रालयका प्रवक्ता माजेद अल अन्सारीले इरानको आक्रमणलाई निन्दा गरेका छन्। उनले कतारको सम्प्रभुता र हवाई अड्डामाथि अन्तर्राष्ट्रिय कानुन उल्लंघन गरेको आरोप लगाउको छ। उनले उक्त हवाई अड्डा पहिल्यै खाली गरिएको र आक्रमणबाट कुनै मानवीय क्षति नभएको दाबी गरिएको छ।"
"विद्युतको लापरबाहीले १० वटा खच्चडको मृत्यु, कमाई खाने बाटो बन्द","मुगु : छायाँनाथ रारा नगरपालिका१० का जग्गी बढुवाल र सोही वडाका प्रेम बढुवालले दशकदेखि खच्चड व्यवसाय गर्दै आएका थिए। यही व्यवसायबाट राम्रो आम्दानी गरी उनीहरूले परिवार पाल्दै आएका थिए। तर, आइतबार दिउँसो ४ बजे विद्युत् प्राधिकरणको ट्रान्सफर्मरबाट करेन्ट लिक भएर भएको दुर्घटनामा १० वटा खच्चडको मृत्यु भएपछि उनीहरूको जीविकोपार्जनको मूल माध्यम नै बन्द भएको छ। छायाँनाथ रारा नगरपालिका१२ स्थित लुम्सको भ्याकुने भन्ने स्थानमा रहेको नेपाल विद्युत् प्राधिकरणको ट्रान्सफर्मरबाट लिक भएको करेन्टले छायाँनाथ रारा नगरपालिका१ का कर्णबहादुर मल्लका ४, वडा नं १० का जग्गी बढुवालका ३ र पृथ्वी बढुवालका ३ गरी १० वटा खच्चडको घटनास्थलमै मृत्यु भएको हो। दुर्घटनाको दुई दिनअघि सोही स्थानमा छायाँनाथ रारा नगरपालिका१२ कम्फा गाउँका खड्कबहादुर बुढाको दुहुने भैँसीसमेत सोही ट्रान्सफर्मरबाट लिक भएको करेन्ट लागेर मरेको थियो। मुगुम कार्मारोङ गाउँपालिकातर्फ जाँदै गरेका जिल्ला समन्वय समिति मुगुका प्रमुख मञ्जनबहादुर कार्कीले आफ्नै आँखाले करेन्ट लागेर भैँसी मरेको देखेपछि तत्काल प्रमुख जिल्ला अधिकारी र विद्युत् प्राधिकरण मुगुका कार्यालय प्रमुखलाई ट्रान्सफर्मर मर्मत गरेरमात्र विद्युत् प्रवाह गर्न अनुरोध गरेका थिए। तर, दुई दिनभित्रै खच्चड मरेको खबरले विद्युत् प्राधिकरणको लापरबाही पुष्टि भएको कार्कीको भनाइ छ। व्यवसायी जग्गी बढुवालका अनुसार उनीहरू योजना र व्यापारिक सामग्री ढुवानी गरेर घर फर्कँदै थिए। 'हामी खच्चडसहित ट्रान्सफर्मर भएको पोल नजिक बाटो हुँदै हिँडिरहेका थियौं। एक्कासी पोलमा आगोको झिल्का देखियो, अनि सबै खच्चड एकै ठाउँमा ढले,' उनले भने, 'हामी कराउन थाल्यौं। मुख्य आम्दानीको स्रोत खच्चड एकैचोटि मरेपछि बेहोस भयौं। गाउँलेले पछि घर ल्याइदिएका रहेछन्।' उनीहरूले अर्को दिन पुनः सामान ढुवानीका लागि मुगुम कार्मारोङ गाउँपालिकाको पुलु जान योजना बनाएका थिए। तर, खच्चडको व्यवस्थापन कसरी गर्ने भन्ने चिन्ता अहिले प्रमुख बनेको छ। मृत खच्चडहरू सडक किनारमै थुप्रिएको हुँदा त्यहाँको दुर्गन्धले सर्वसाधारण हिँड्नसमेत सकिरहेका छैनन्। प्रहरी र विद्युत् कार्यालयका कर्मचारीहरू घटनास्थलको मुचुल्का उठाएर फर्किसकेका छन्। पीडितहरूले भने विद्युत् प्राधिकरणको लापरबाहीले आफ्नो व्यवसाय नै चौपट भएको भन्दै आँखा रसाउँदै गुनासो पोखेका छन्। विद्युत् प्राधिकरण मुगुका निमित्त कार्यालय प्रमुख मनराज शाहीका अनुसार आइतबार आएको हुरीबतास र वर्षाका कारण बिजुलीको तार भाँचिएर ट्रान्सफर्मरबाट करेन्ट लिक भएको र त्यसैले १० वटा खच्चड मरेका हुन्। घटनाको जानकारी पाएलगत्तै कार्यालयबाट कर्मचारी खटाई विद्युत् आपूर्ति बन्द गरिएको र सोमबार प्रहरी तथा जनप्रतिनिधिहरूसहितको टोलीले सर्जमिन गरी मुचुल्का उठाएको उनले जानकारी दिए। साथै, नेपाल विद्युत प्राधिकरण विद्युत् दुर्घटना क्षतिपूर्ति नियमावली २०७६ अनुसार पीडितलाई क्षतिपूर्ति दिलाउन आवश्यक प्रक्रिया सुरु गरिएको उनले बताए।"
इजरायली आक्रमणमा इरानमा कति जनाको मृत्यु भयो ?,"काठमाडौं : इरानको सरकारी टिभीले इजरायली आक्रमणमा मारिएका र घाइते भएकाहरूको तथ्याङ्क सार्वजनिक गरेको छ। जुन १३ मा भएको आक्रमणपछि इरानमा करिब ५०० जनाको मृत्यु भएको देशको स्वास्थ्य मन्त्रालयलाई उद्धृत गर्दै उक्त टिभीले रिपोर्ट गरेको छ। तीन हजारभन्दा बढी व्यक्ति घाइते भएको पनि रिपोर्ट गरिएको छ। तर द्वन्द्वको अनुगमन गर्ने मानव अधिकार समूह, इरानका मानव अधिकारकर्मीहरूका अनुसार मृत्युको संख्या यो तथ्याङ्कको करिब दोब्बर छ। इजरायल र इरानबीचको द्वन्द्व दोस्रो हप्तामा प्रवेश गरेको छ। अमेरिकाले इरानको सबैभन्दा सुरक्षित आधार फोर्डोसहित प्रमुख आणविक स्थलमा आक्रमण गरेर इरानलाई अस्थिर बनाएको छ।"
इजरायलइरान युद्धको छाँयामा नेपाली डायस्पोरा,"पछिल्लो समय जुनसुकै मिडिया वा सामाजिक संजाल खोल्यो, हेडलाइन नै इजरायल र इरानको युद्ध। जति हेर्यो उति तनाव, उति डर अनि उति सशंकित। के गर्ने असर सिङ्गो संसारमा परेको छ। सानो भूगोलको तातोले सारा पृथ्वी तताएर राखेको छ। मानौं, कुनै भयानक युगको ढोका अब चाँडै खुल्दैछ। युद्ध त देखिन्छ, धेरै देखिएका छन् दुई देशबीचको, तर यति धेरै तह र आयाम छन् कि यस युद्धमा! धर्म, इतिहास, राजनीति, ग्याँसतेलको ब्यापार, अनि भित्रभित्रै सल्किदै गरेको अमेरिका, चीन, रुसजस्ता महाशक्तिहरूको गजबको शीतयुद्ध । यो युद्धले सबैभन्दा पीडादायक कुराबीचमा परेका छन् हजारौं प्रवासी नेपालीहरू। खासगरी ती दिदीबहिनी र दाजुभाइ, जो इजरायल र दक्षिण एशियाका गल्फ देशहरूमा पसिना बगाइरहेका छन्। उनीहरूका लागि युद्ध भनेको जताततै साइरन, बंकरतिर कुद्नु, अनि संजालमा आएका न्युज हेडलाइनभन्दा सय गुणा बढी मानसिक रूपमा डरलाग्दो वास्तविकता। एक्कासी बिहान आँखा खुल्दा हावा भरिएको सपनाको ठाउँमा डर, तनाव र अनिश्चितता। देशबाट यति टाढा गएर पनि, घर सम्झेर भावुक हुनुपर्ने जिन्दगी। विश्व राजनीतिमा एकैपटक हल्लिएको विश्वको नक्शा संसारभरको राजनीति झन् झन् गिजोलिरहेको छ। इजरायलइरान युद्धले मध्यपूर्व मात्रै हैन, सिङ्गो विश्वको रङ्ग नै फेरिदिएको छ। अमेरिका, बेलायत, जर्मनी खुलेर इजरायलको पक्षमा रहेका छन्। तीनै देश जुन बेला जहाँ समस्या, त्यहीँ आफ्नो ध्वजावाहक लिएर पुग्थे। उता रुस, चीन, अनि धर्मको नाममा बोल्ने इस्लामिक मुलुकहरू इरानको पक्षमा। संयुक्त राष्ट्रसंघको खासै सुनुवाइ देखिँदैन मानौ उ आफै आफ्नै अस्तित्वमाथि प्रश्न उठेर थला परेर बसेको छ। यो सबैको असर भोलिका दिनमा कहाँसम्म पुग्ने! जलवायु सम्मेलन हुन्, शान्ति मिसन चल्नु, ठूला देशहरूको गोप्य भेला, बैठक तथा सम्मेलनहरुले सबैतिर शीतयुद्धको झल्को आउँछ। साना देशहरु लुकामारी खेल्दा, ठूला देशहरूले त्यति नै टाढासम्म कूटनीतिक चाल चलिरहेका छन्। यसले विश्व व्यापार, अन्तर्राष्ट्रिय सहयोग, सम्पूर्ण मानवता नै संकटमा पर्ने अवस्थातिर लम्किरहेको आभास हुन्छ। युद्धको बीचमा अल्झिएका इजरायलका नेपाली नेपालीहरू इजरायलमा करिब ६७ हजार रहेको भनिएको छ, अधिकांश धेरै महिलाहरु रहेका छन्। विचार गरौं त, घरमा उमेर पुग्दा रोजगारी परिवार, आफन्त, बाआमा, प्रिय मान्छे अनि काखे सन्तान छोडेर बिदेशिनुमात्रै कति ठूलो निर्णय हो उनीहरूको। उनीहरूले सोचेका थिए होला, काम गर्छु, पैसा पठाउँछु, घर बनाउँछु। तर, अहिले उनीहरूका सपनामाथि डर, तनाव, मनोवैज्ञानिक असर अनि निर्दोष आँखामा आँसु। कस्तो भयावह अवस्था! दिनहुँ साइरन बज्नेबित्तिकै बंकरतिर हाम फाल्नुपर्ने, कतिको काम डरमा रातभर सुत्न नसक्ने, अनि टाढा नेपालका परिवारको आँसु पुछ्ने कोही छैन। यता आफ्नै उमेर र जवानीले बाटो काट्दै छ अनि, त्यो मानसिक दबाब! एकातिर आफ्नै सुरक्षाको चिन्ता, अर्कोतिर परिवारलाई छाती दह्रो बनाएर ढाडस दिनुपर्ने। लामो समयसम्म यस्तो तनावमा बाँच्नुपर्छ भने, मानिसको मन भित्रैबाट कति भत्किएला, कति पोल्छ होला! जुन कुरा यहाँ हुने अधिकांश नेपालीहरूको मनमा खड्किए पनि परिवारको अवस्था, सन्तानप्रतिको भविष्यको चिन्ताले र कति व्यवहारिक पक्षहरूका कारणले कसैसँग खुल्न सक्दैनन, मनभित्रको पिढा खोल्न भन्न सक्दैनन। मानौं उनीहरू चट्टान भइसकेका छन्, त्यो पनि खोक्रो चट्टान। वैदेशिक रोजगारी भनेको नेपाली समाजमा अझै 'सपना' हो, तर इजरायलमा हालको स्थितिभन्दा माथि युद्ध लम्किए त्यो सपना भाँचिएको ऐना जस्तै छरपस्ट हुन सक्छ। सपनाको नाममा डरको व्यापार हुनु भनेको कति पीडादायक कुरा हो भनेर सोच्न पनि गाह्रो हुन्छ। इजरायली अर्थतन्त्रको संकट र नेपाली रेमिट्यान्स युद्धले अर्थतन्त्रलाई राम्रोसँग झट्का दिएको छ। इजरायलको सरकार सैन्य खर्चमा तल्लीन, सामाजिक बजेट घटाउने, विकासका सबै कुरा केहि समय ठप्प हुने सम्भावना उच्च रहेको छ।  कृषि निर्यात रोकिन सक्ने र मूल्य वृद्धि हु ।  निर्माण क्षेत्र ठप्प हुनसक्ने।  सेवा क्षेत्रको माग हराउँदै जाने सम्भावना। यसको असर विदेशी कामदारहरूमा पर्ने देखिन्छ खास गरी नेपालीहरूमा। यता नेपालमा त रेमिट्यान्स नै देशको मेरुदण्ड। इजरायलबाट आउने अर्बौँ रुपैयाँ रोकिएर आयो भने नेपालको बैंक, बजार, व्यापार घाटा, सबैतिरै छालझैँ असर पर्न सक्छ नै यसको सिधा असर परिवार र समाजमा पनि देखिन्छ। नेपालले अब अर्को संकटको लागि तयार रहने की, अझै पनि श्रमनिर्यातको सस्तो सजिलो बाटो रोजिरहने अब आफ्नै देशमा रोजगारी सिर्जना गर्ने कुरा सोच्ने बेला आइसकेन र? सरकारको कानमा घण्टी बज्नुपर्ने बेला अब ढिलो भइसकेन र? नेपाल सरकारको पहल इजरायलमा युद्ध सुरु भएको हप्ता बितिसकेको छ। अहिले नेपाल सरकारले फर्कन चाहनेहरूका लागि राजदूतवासमार्फत फर्म खुलाए पनि दीर्घकालीन समाधानका लागी कुनै स्पष्ट नीति सुरक्षा योजना बनाएको भन्ने प्रवासी नेपालीहरूलाई छोएको पाइँदैन।  नेपालीको सुरक्षाका लागि स्पष्ट कूटनीतिक पहल।  वैकल्पिक रोजगारको नीति गफ र कागजमा मात्रै सीमित।  तनावमा रहेका नेपालीहरूमा पर्ने मनोवैज्ञानिक असरमा नियमित परामर्श र सहयोग। सरकारको कछुवा उदासीनताले भोलिका दिनमा ठूलो सामाजिक संकट बन्न सक्छ। अब सरकार जाग्नैपर्छ! विदेशी रोजगारी नीति, आपतकालीन अवस्था आइपरे तत्काल उद्धार योजना नीति, मनोवैज्ञानिक परामर्श र डिजिटल साक्षरतामा सबैको सशक्त संयोजन चाहिन्छ। नत्र, हरेकपटक यस्तै खाले संकट आउँदा, हामी हातमुख जोर्न, यसरी नै लेख्न, बोल्न र कराउन बाहेक केही गर्न सक्दैनौं। सूचना युद्ध : फेक भिडियो र समाचार अब त युद्ध साईकन र बमको मात्रै होइन, इन्टरनेटको फेक भिडियो, अफवाह, डरको व्यापार। युट्युब, टिकटक, फेसबुक, जहाँ हेरे पनि, पुराना भिडिओ 'ब्रेकिङ' भन्दै हल्ला। हताहतीको गलत विवरण, साइरन, आगलागी, रगत, आँसु, सबैलाई नाटकीय बनाएर देखाउने अर्थात् भाइरल बन्ने होड। नेपालमा रहेका परिवारजनले ती भिडिओ हेरेर रातभर सुत्न सक्दैनन् आफ्ना मान्छे गुमायौँ कि भन्ने डर। कतिले त झगडा गर्छन्, 'किन पठायौ, किन गएको त, अनि किन बसेको फर्किनुनि भन्ने बचन र आरोप। मानसिक तनाव, स्वास्थ्य समस्या बढ्दै जान्छ। यस्तो सूचना युद्धले समाजमा र परिवारमा भित्रभित्रै दरार ल्याइरहेको छ। अब सरकार र समाज दुवैले डिजिटल साक्षरता, अफवाह विरुद्धको सचेतना, अनि सही सूचना प्रवाह सुनिश्चित गर्नैपर्छ। नत्र, हामी नै आफ्ना प्रियजनको पीडामा थप घाउ लगाइरहेका हुनेछौं। इजरायली सरकारको मिडिया नीति, सूचना र नियन्त्रण इजरायल सरकारले युद्धको समयमा मिडियालाई कडा नियन्त्रणमा राख्ने गरेको छ।  सैन्य सूचनाहरू प्रसारण गर्न नपाइने गरे पनि भेरिफाइड हुनुपर्ने।  सार्वजनिक सूचना रेडियो, अर्लट सिस्टमहरुमा सरकारको प्रत्यक्ष निगरानी।  फेक न्यूज फैलाउनेलाई काराही। तर, बाह्य मिडिया, युट्युबर, फेसबुक पत्रकारिता भने चलिरहेको देखिन्छ त्यो पनि सत्यभन्दा बढी अफवाह, डर फैलिरहेको देखिन्छ। यो उही 'सूचना युद्ध' हो, जसले हरेक घरभित्र आगो सल्काएको छ। नेपाल सरकारले पनि अब फेक सूचनाविरुद्ध ठोस अभियान, डिजिटल साक्षरता र निगरानीलाई प्राथमिकता दिनैपर्छ। अहिलेको युगमा, विकास र परिवर्तनको बाधकनै सूचना अस्त्र बनेको छ जुन कुराले देशलाई झन झन खोक्रो बनाइराखेको छ। नेपालीहरूमा मनोवैज्ञानिक र सामाजिक असर, भित्रभित्रै भत्किँदै सबैभन्दा डरलाग्दो कुरा यो युद्धले पार्ने मुख्य मनोवैज्ञानिक असर।  निरन्तरको तनाव  अब थप युद्ध चर्किए फर्कन उपायबारे अन्योलता  फेक समाचार र भिडियोहरुले परिवारमा तनाब र डर  पारिवारिक सम्बन्धहरुमा टुटफुट  भविष्यप्रति निराशा यी सबै कुराहरुले प्रवासी नेपालीहरूको आत्मबललाई तहसनहस बनाउँदै छन्। लामो समयसम्म यस्तो दबाबमा रहनुपर्ने बाध्यता बिच फर्किनै परे कसरी फर्किन पाउने भन्ने चिन्ता, न समदाय र राज्यको मनोवैज्ञानिक परामर्श, समर्थन, संवेदनशीलता आदि यस्ता कुराहरूमा राज्य, समाज, परिवारले बेलैमा ध्यान नदिए अन्ततः युद्धको घाउ शरीरमा लागी गएपनि मनमा बढी रहन्छ जुन निको हुन वर्षौं लाग्छ। इजरायलइरान युद्ध, झट्ट सुन्दा त दुई देशको मात्रै कुरा जस्तो लाग्छ। तर, भित्रभित्रै यो त मानवता, भूराजनीति, अर्थ, मनोविज्ञान र धर्म बिच सबैको जटिल गाँठो हो जुन फुकाउन भन्दा कस्न लागेका छन्। नेपालका लागि पनि यो एकदमै गहन बिषय हो । भविश्यमा तटस्थ कूटनीति, वैदेशिक रोजगारी नीति, नागरिक सुरक्षा सबैतिर एकैपटक सन्तुलन खोज्नुपर्ने बेला आएको र आइपर्ने वाला छ। अब चुप लाग्ने समय छैन। नीति, पहलकदमी, मानवीय बुझाइ सबैमा अग्रसर बनाइनुपर्छ । नत्र, हाम्रो मौनता नै हाम्रो कमजोरीको साक्षी सधैँ बनिरहने छ। समयमै नजाग्ने हो भने, भोलि इतिहासले प्रश्न गर्छ। तिमीहरू किन चुप बस्यौं? धिक्कार छ तिमीहरूलाई।"
एएफसी महिला एसियन कप छनोट खेल्ने राम्रो मौका,"काठमाडौं : एएफसी महिला एसियन कप छनोट खेल्न जाने नेपाली महिला टोलीको बिदाइ सम्पन्न भएको छ। अखिल नेपाल फुटबल संघ(एन्फा)ले एक कार्यक्रमको आयोजना गरी टिमको बिदाइ गरेको हो। यसपाली टिममा एक जना नयाँ अनुहार थपिएको छ। टिममा एपिएफबाट घरेलु फुटबल खेलिरहेकी डिफेन्डर प्रतीक्षा चौधरीले सिनियर टिममा स्थान बनाएकी छिन्। महिला एसियन कप छनोटमा नेपाल समूह 'एफ'मा छ। यस समूहमा उज्वेकिस्तान, लाओस र श्रीलंका छन्। नेपालले जुन २९ मा पहिलो खेल लाओससँग खेल्नेछ। दोस्रो खेल जुलाई २ मा श्रीलंकासँग र जुलाई ५ मा समूह चरणको अन्तिम खेल घरेलु टिम उज्वेकिस्तानसँग खेल्नेछ। समूह विजेता बन्ने टिम अर्को वर्ष अष्ट्रेलियामा हुने एएफसी महिला एसिया कपमा छनोट हुनेछ। नेपालले सन् २०२२ मा भारतमा भएको महिला एसियन कपको छनोट चरण पार गर्न सकेको थिएन। नेपाली महिला टिमले हालसम्म सन् १९८६, १९८९ र १९९९ मा एसिया कप खेलेको छ। नेपाल २६ वर्षपछि एसियन कप खेल्ने लक्ष्यसहित मंगलबार राती साढे ११ मा उज्वेकिस्तान उड्नेछ। नेपाल टिमकी कप्तान एन्जिला तुम्बापो सुब्बा भन्छिन्, 'राम्रो मौका छ। ४ वर्षपछि खेल्न सकिन्छ कि सकिँदैन । हामी यो पाली उत्कृष्ट दिएर एसियन कप खेल्नेमा विश्वास छ।' प्याट्रिक डे वाइल्डले आफूलाई जित्ने इच्छा रहेको बताए। उनले भने,'हामी जित्न चाहन्छौँ। हामी अन्तिमसम्म लडेर भए पनि जित्ने कोसिस गर्नेछौं। ' नेपाली टिमकी फर्वाड सावित्रा भण्डारी भन्छिन्,'हाम्रो लागि विश्वकप जस्तै हो। हामी यो प्रतियोगिता उत्साहित छौँ।' नेपाली टोली: गोलकिपर: अञ्जिला तुम्बापो सुब्बा, अञ्जना राना मगर र उषा नाथ डिफेन्डर : गीता राना, निशा ठोकर, समीक्षा घिमिरे, मनमाया दमाई, प्रतीक्षा चौधरी, विमला विक, पूजा राना, अमृता जैशी मिडफिल्डर : विमला चौधरी, अनिता बस्नेत, रेनुका नगरकोटी, प्रीति राई, सरु लिम्बु, सबिता राना मगर, सरस्वती हमाल फरवार्ड: साबित्रा भण्डारी, रश्मी कुमारी घिसिङ, चन्द्रा भण्डारी, अनिता केसी, रेखा पौडेल"
टाटा कर्भ ईभीमा काठमाडौंदेखि कन्याकुमारीसम्मको यात्रा,"काठमाडौं : नेपालका लागि टाटा मोटर्सको एक मात्र आधिकारिक वितरक, सिप्रदी ट्रेडिङ प्रालि ले काठमाडौंदेखि कन्याकुमारीसम्मको   सफलतापूर्वक सम्पन्न गरेका चर्चित अटो उत्साही अवशिष प्रसाद ओझा र विजय राम कासजूलाई शुभकामना कार्यक्रमको आयोजना गरेको छ। विश्व वातावरण दिवस २०८२ जेठ २३ को दिन थापाथलीस्थित टाटा मोटर्स शोरूमबाट टाटा कर्भ ईभीमा सुरु गरिएको यो विद्युतीय गाडीको यात्रा, भारतको दक्षिणी छेउ कन्याकुमारीसम्मको पुगेर करिब ६७०० किलोमिटरको यात्रा पछि थापाथलीस्थित टाटा मोटर्स शोरूम बाटै सम्पन्न भएको छ। आज टाटा कर्भ ईभीको यात्रामा सहभागी अटो उत्साहीद्वय ओझा र कासजूसँग थापाथलीस्थित  शोरूममा विशेष अनुभव आदानप्रदान कार्यक्रम आयोजना गरिएको थियो। कार्यक्रममा यात्राको अनुभव, चार्जिङ इन्फ्रास्ट्रक्चर, सडक अवस्थाहरू, र टाटा कर्भ ईभीको उत्कृष्ट प्रदर्शनबारे छलफल भएको थियो। अवशिष ओझाले भने, कर्भ ईभीले लामो दुरीको यात्रा अत्यन्त सहज र रोमाञ्चक बनायो। भारतभरका चार्जिङ स्टेसनहरू, रोड कन्डिसन र गाडीको परफर्मेन्स उत्कृष्ट रहेको अनुभव गर्यौं। कर्भ ईभीले भारतमा एकै चार्जमा ५०० किलोमिटरभन्दा बढी सम्म दियो र नेपालमा ३७५ किलोमिटरभन्दा बढी रेञ्ज दिएको थियो, जुन एकदमै प्रभावशाली रह्यो। टाटाको गाडी लिएर भारत जाने सोच्दै हुनु हुन्छ भने ढुक्क भएर यात्रा गर्न सकिन्छ। विजय कासजुले थपे, यात्रा केवल ड्राइभ मात्र होइन, यो विद्युतीय सम्भावनाहरूको परीक्षण थियो र हामी उत्साहित छौं कि कर्भ ईभीले त्यो सम्भावनालाई प्रमाणित गर्यो। कार्यक्रममा प्यासेन्जर गाडी डिभिजनका जनरल म्यानेजर सावन्त जंग सिजापतिले भने, हामी यस ऐतिहासिक ड्राइभमा जोडिन पाएकोमा गर्व गर्छौं। यी प्रेरणादायक अटो उत्साहीहरूलाई धेरैधेरै बधाई छ। कुनै समय काठमाडौँ बाहिर विधुतीय गाडी लग्न दुइ चोटी सोच्नु पर्थ्यो, अहिले नेपालबाट भारतको यात्रा गर्दा पनि सहज छ भने सन्देश यो  ड्राइभले पुष्टी गरेको छ। नेपालमा हालै सार्वजनिक गरिएको टाटा कर्भ ईभी अत्याधुनिक फिचरहरूसहितको इलेक्ट्रिक कुपे हो, जसमा लेभल२ ,  टेक्नोलोजी, प्यानोरामिक सनरुफ, र उन्नत सुरक्षा सुविधा उपलब्ध छन्। सिप्रदी ट्रेडिङले कर्भ ईभी जस्ता प्रविधिमैत्री उत्पादनहरूमार्फत इलेक्ट्रिक मोबिलिटीको भविष्य निर्माणमा निरन्तर भूमिका खेल्ने प्रतिबद्धता जनाएको छ।"
चितवन राइनोजले गर्यो रिटेन र रिलिज खेलाडीको नाम सार्वजनिक,"काठमाडौं : नेपाल प्रिमियर लिग (एनपीएल)को दोस्रो सिजनका लागि चितवन राइनोजले आफ्नो रिटेन र रिलिज खेलाडीको नाम सार्वजनिक गरेको छ। सोमबार चितवन राइनोजले ६ खेलाडी रिटेन र ६ खेलाडीलाई रिलिज गरेको जनाएको हो। रिटेन हुनेमा मार्की खेलाडी कुशल मल्लसहित रिजन ढकाल, कमलसिंह ऐरी, दीपक बोहरा, अमरसिंह रौटेला र गौतम केसी छन्। यस्तै रिलिज हुने खेलाडीमा शरद भेषवाकर, दिपेश श्रेष्ठ, बिपिन रावल, सन्तोष कार्की, रञ्जीत कुमार र सलाउद्दिन खान छन्। यसअघि सुदूरपश्चिम रोयल्सले रिटेन र रिलिज खेलाडीको नाम सार्वजनिक गरेको थियो।"
ग्लोबल आइएमई बैंकका ग्राहकलाई आइएमई हस्पिटालिटी र इला होटल एण्ड रिसोर्टका सेवामा १५ प्रतिशतसम्म छुट,"काठमाडौं : ग्लोबल आइएमई बैंक लिमिटेडका कार्ड तथा मोबाईल बैंकिङ्ग प्रयोगकर्ताहरुले आइएमई हस्पिटालिटी र इला होटल एण्ड रिसोर्टमा १५ प्रतिशतसम्मको छुट पाउने भएका छन्। ग्लोबल आइएमई बैंक र आइएमई हस्पिटालिटी तथा इला कम्र्फोट एण्ड रिसोट प्रालिबिच यससम्बन्धी समझदारीमा हस्ताक्षर भएको छ। समझदारीमा बैंकका सहायक महाप्रबन्धक दिलिप पोखरेल र आइएमई हस्पिटालिटीका प्रमुख कार्यकारी अधिकृत प्रसन्न अधिकारीले हस्ताक्षर गरेका छन्। समझदारी अनुसार ग्लोबल आइएमई बैंकका डेबिट तथा क्रेडिट कार्डवाहक एवम् बैंकको मोबाइल बैंकिङ्ग ग्लोबल स्मार्ट प्लस प्रयोगकर्ताहरुले आइएमई हस्पिटालिटीद्वारा संचालित होटल तथा रिसोर्टहरुमा १५ प्रतिशत र मौलाकाली केबलकारको टिकटमा १० प्रतिशत छुट पाउनेछन् । आइएमई समुहको लगानीमा देशका विभिन्न स्थानहरुमा पर्यटक तथा पाहुनाहरुलाई स्तरीय सेवा सुविधा प्रदान गर्न होटल तथा रिसोर्टहरु संचालन गरिरहेको छ। हिमालय लाजिम्पाट र साके एण्ड फेङ्ग रेस्टुरेन्ट लाजिम्पाट, बागलुङको इला कम्र्फोट, गंैडाकोटमा इला होटल एण्ड रिसोर्ट मौलाकाली र पोखराको लेकसाइट रिट्रीट आन्तरिक तथा अन्तर्राष्ट्रिय पर्यटकहरुको आरामदायी बसाई र अविस्मरणीय अनुभवको लागि प्रख्यात रहेका छन्। आफ्ना ग्राहकको सुविधालाई मध्यनजर गर्दै बैंकले विभिन्न किसिमका समय सान्दर्भिक योजनाहरु ल्याएर ग्राहकलाई लाभान्वित गर्दै आएको छ।"
"नेताका प्रतिष्ठानलाई छ्यापछ्याप्ती बजेट, संघहरूलाई प्रतियोगिता गर्नै सास्ती","काठमाडौं : नेपाली खेलकुदमा विभिन्न राजनीतिक दलका नेताको नाममा स्थापना गरिएका प्रतिष्ठानमार्फत कार्यक्रम सञ्चालन हुँदै आएका छन्। एक हिसाबले यस्ता कार्यक्रमले खेलकुदलाई सक्रिय बनाउन भूमिका खेलेका छन्। तर, नेताको नाममा खोलिएका प्रतिष्ठानलाई सरकारी ढुकुटीबाट रकम विनियोजन गरिनु कत्तिको औचित्यपूर्ण छ? यसले सरकार तथा राष्ट्रिय खेलकुद परिषद् मातहतका खेल संघहरूलाई सकारात्मक असर पुर्यायो कि नकारात्मक? यतिखेर खेलकुद क्षेत्रमै यस्तै प्रश्न उठेका छन्। हालै मात्र भलिबलमा प्रचण्ड कप महिला भलिबल प्रतियोगिता थपिएको छ। त्यसपछि नेपाल खेलकुद महासंघ (नेकोस) द्वारा आयोजित महिला भलिबल प्रतियोगिता र गणेशमान सिंह बक्सिङ प्रतियोगिता हुँदैछन्। यस्ता पार्टीगत कार्यक्रमहरूको सूचीमा शेरबहादुर देउवा नाममा सभापति कप फुटबल प्रतियोगिता र प्रधानमन्त्रीसमेत रहेका नेकपा एमाले अध्यक्ष केपी शर्मा ओलीको नाममा 'केपी ओली कप'जस्ता प्रतियोगिता पनि पर्छन्। यी कार्यक्रम नेताहरूले आफ्नो जनप्रियता बढाउन खेलकुदलाई प्रयोग गरिरहेको भन्ने आलोचना पनि भइरहेको छ। चर्चामा रहेका खेलहरूले त प्रायोजन र टिकटबाट पनि कमाउँछन्। ६१ वटा संघमध्ये ५० बढीले सरकारी बजेटको मुख ताकिरहेका हुन्छन्। एथलेटिक्स, जुडो केही उदाहरण हुन सक्छन्। नेपालमा क्रिकेट, फुटबल, भलिबल र मार्सल आर्टमा कराते र तेक्वान्दो बाहेकअन्य संघहरू खासै चर्चामा आउँदैनन्। खेलाडीले पदक ल्याएपछि मात्रै ती खेलको चर्चा हुन्छ। क्रिकेटलाई अन्तर्राष्ट्रिय क्रिकेट काउन्सिल (आइसीसी), एसियन क्रिकेट काउन्सिल (एसीसी)जस्ता अन्तर्राष्ट्रिय स्तरबाट पनि बजेट आउँछ। फुटबल अहिलेको अवस्थामा आर्थिक हिसाबमा सम्पन्न संघ हो। भलिबलमा पनि प्रायोजन र टिकट राम्रै बिक्री हुने गर्छ। त्यही भएर होला बजेटविहीन संघका खेलाडीले अन्तर्राष्ट्रिय प्रतियोगिता खेल्न आफ्नै गोजीको पैसा तिर्ने गर्छन्। पूर्व युवा तथा खेलकुद मन्त्री विराजभक्त श्रेष्ठले नैतिक जिम्मेवारी बहन नगर्दा यस्ता क्रियाकलाप भइरहेको बताए। 'यो विषय नीतिगत भन्दा पनि नैतिक जिम्मेवारीको हो। बजेट प्रदेश वा स्थानीय सरकारमार्फत विनियोजन भएको भए बढी उपयुक्त हुन्थ्यो,' उनले भने। उनले मन्त्री पद सम्हालेको १०० दिनभित्रै पार्टीगत कार्यक्रमको बजेट कटौती गर्ने निर्णय लिएका थिए। 'व्यक्तिगत वा पार्टीको नाममा स्थापित प्रतिष्ठानहरूले आफ्नै स्रोतबाट बजेट जुटाउनु उपयुक्त हुन्छ। यदि संघ र प्रदेश सरकारलाई खेलकुद शीर्षकमा बढी बजेट दिइएको भए, समग्र खेलकुद विकासमा टेवा पुग्थ्यो,' उनले भने। हालको बजेटमा शहरी विकास मन्त्री प्रकाशमान सिंहका पिता गणेशमान सिंह स्मृति प्रतिष्ठानलाई ५० लाख र आमा मंगला देवी सिंह प्रतिष्ठानमार्फत हुने राष्ट्रिय भलिबल प्रतियोगिताका लागि १० लाख छुट्याइएको छ। त्यस्तै मदन भण्डारी स्मृति स्पोर्ट्स एकेडेमीलाई १ करोड, गिरिजाप्रसाद स्पोर्ट्स प्रतिष्ठानलाई ५० लाख, विपी कोइराला स्पोर्ट्स एकेडेमीलाई पनि ५० लाख विनियोजन गरिएको छ। व्यक्तिको नाममा स्थापना गरिएका प्रतिष्ठानहरूलाई मात्र २ करोड ६० लाखभन्दा बढी संघीय बजेट छुट्याइएको छ। राष्ट्रिय खेलकुद परिषद् (राखेप) का सदस्य सचिव टंकलाल घिसिङ पनि बजेट वितरणप्रति सन्तुष्ट छैनन्। उनले भने, 'हामीसँग राष्ट्रिय टिमको तयारी गर्नेसम्मको पर्याप्त बजेट छैन। संघहरूलाई नै हामीले पूरा बजेट दिन सकेका छैनौं।' टेबल टेनिस संघको उदाहरण लिँदा, यसपटक यु१९ एसियाली जुनियर टेबल टेनिस प्रतियोगितामा नेपालबाट जम्मा ३ खेलाडीमात्र संघले पठाउनसक्ने भएको छ। बाँकीले आफ्नै खर्चमा जानुपर्ने अवस्था छ। 'व्यक्तिको नाममा जानुभन्दा संघहरूलाई बजेट दिने हो भने त्यो दीर्घकालीन रूपमा लाभदायक हुन्छ,' टेबल टेनिस संघका एक पदाधिकारीले भने। राष्ट्रिय टेबल टेनिस संघलाई राष्ट्रिय प्रतियोगिता गर्न वर्षभरिका लागि मात्र २० लाख छुट्याइएको छ। प्रतिष्ठानलाई भने एउटा प्रतियोगिता आयोजनाका लागि १० लाखसम्म छुट्याइएको उनको आरोप छ। कर्भड हल निर्माणका लागि सरकारले दिएको ३ करोड र काभा प्रतियोगिता आयोजनाका लागि १ करोड बजेट परेपछि भलिबल संघका अध्यक्ष जितेन्द्रबहादुर चन्द खुसी छन्। 'हामीलाई संघको पूर्वाधार र प्रतियोगिता आयोजना गर्न बजेट छुट्याइएकोमा सन्तुष्ट छु,' उनले भने। तर, प्रतिष्ठानलाई छुट्याइएको बजेटबारे उनले टिप्पणी गर्न चाहेनन्। संघहरूको नेतृत्वमा समेत पार्टीका व्यक्ति बसेका कारण प्रतिष्ठानको बजेटबारे खुला रूपमा प्रश्न उठाउन सक्दैनन्। तर, बजेट नपाएको गुनासो भने अवश्य गर्छन्। सरकारले यस वर्ष खेलकुद मन्त्रालयलाई अहिलेसम्मकै उच्च बजेट विनियोजन गरे पनि त्यसको ठूलो हिस्सा नेताका नाममा सञ्चालित प्रतिष्ठानमा केन्द्रित भएको देखिन्छ। यसले राज्य स्रोतको उपयोग, नीति निर्माण र प्राथमिकताको सन्तुलनमा गम्भीर प्रश्न उठाएको विश्लेषकहरुको भनाइ छ।"
कारागार चलान गर्न लगिएका प्रतिवादी मोरङ अदालत परिसरबाटै फरार,"विराटनगर : चेक अदालत मुद्दामा दोषी ठहर भएका एक जना प्रतिवादी जिल्ला अदालत मोरङ परिसरबाटै फरार भएका छन् । कारागार चलान गर्न लगिएका प्रतिवादी विराटनगर महानगरपालिका१३ का ४० वर्षीय विजय शंकर झा अदालत परिसरबाटै सोमबार दिउँसो ३ बजेतिर फरार भएको मोरङ प्रहरी प्रवक्ता डीएसपी कोपिला चुँडालले जानकारी दिइन् । उनका अनुसार झालाई सुनसरीको दुहबीबाट आइतबार पक्राउ गरेर जिल्ला प्रहरी कार्यालय मोरङ ल्याइएको थियो । चेक अनादर मुद्दामा मोरङ अदालतबाट दोषी ठहर भएका उनी सजाय भुक्तान नगरिकन फरार बनिरहेका प्रतिवादी हुन् । नागेश्वरप्रसाद साहले ७ लाख ५० हजार बिगो र त्यसको ब्याज दाबी गरेर झाविरुद्ध अदालतमा फिरादपत्र दर्ता गराएका थिए । जिल्ला अदालत मोरङका सूचना अधिकारी हेमबहादुर बुढाथोकीका अनुसार अदालतले २०८० साल माघ २३ गते झाबाट बिगोबापतको रकम र ब्याज साहलाई भराउनुपर्ने फैसला गरेको थियो । फैसला बमोजिम झाले रकम नतिरेपछि उनलाई कैद राखिदिनुपर्ने माग गर्दै साह पुनः अदालत पुगे । फैसला अनुसार आफूले रकम नपाएका कारण झालाई कैदमा राखिदिनुपर्ने माग गर्दै साहले निवेदन दिए । साहकै माग बमोजिम झालाई २ वर्ष कैदमा राख्न अदालतबाट आदेश भएको सूचना अधिकारी बुढाथोकीले बताए । तर, झा कैद भुक्तान नगरिकन भागिरहेका थिए । विशेष सूचनाका आधारमा जिल्ला प्रहरी कार्यालय मोरङबाट खटिएको टोलीले दुहबीबाट पक्राउ गरेर कारागार चलानका लागि सोमबार अदालतमा पेस गर्न लगेको थियो । प्रहरीले फरार प्रतिवादीलाई पक्राउ गरेर अदालतमा बुझाउने गरेको छ । प्रहरीले बुझाएपछि अदालतले सजाय भुक्तान गर्न कारागार चलान गर्नुपर्ने हुन्थ्यो । तर, पिसाब गर्न शौचालय जान्छु भनेर प्रहरीलाई छल्दै झा फरार भएको जानकारी डीएसपी चुँडालले दिइन् । झालाई अदालतमा पेस गर्नका लागि प्रहरी हवल्दार विकास सिंहको टोलीले बुझेर लगेको थियो । तर, शौचालय जान्छु भन्दै फरार भएपछि अदालतले कारागार चलान गर्न सकेन । डीएसपी चुँडालले फरार भएका झाको खोजी तीव्र पारिएको बताइन् । उनले भनिन्, घटनामा लापरबाही देखिएकाले प्रहरीमाथि छानबिन सुरु गरिएको छ । प्रहरीले निगरानीमा राख्न नसक्दा कारागार चलान गर्नुपर्ने प्रतिवादी अदालत परिसरबाटै फरार भएको पाइयो ।"
इजरायली सेनाले गर्यो इरानका ६ विमानस्थलमा आक्रमण,"काठमाडौं : इजरायली सेनाले इरानका ६ विमानस्थलमा आक्रमण गरेको जनाएको छ। इजरायली रक्षा बल (आईडीएफ)ले सामाजिक सञ्जालमा आक्रमणबारे जानकारी दिँदै १५ विमान ध्वस्त पारेको र धावनमार्गमा क्षति पुगेको बताएको छ। आईडीएफले आक्रमण पश्चिमी, पूर्वी र मध्य इरानका विमानस्थलमा गरिएको बताएको छ। इजरायली सेनाले धावनमार्ग र भूमिगत बंकरमा पनि क्षति पुगेको बताएको छ। यसबाहेक आईडीएफका अनुसार हवाई हमलामा एफ१५ र एफ५ लडाकु विमान, इन्धन भर्ने विमान र एएच१ कोब्रा आक्रमण हेलिकप्टर नष्ट भएका छन्। इरानले अहिलेसम्म यी आक्रमणको पुष्टि गरेको छैन।"
बजेट निर्माण प्रक्रियामा नै सुधार गर्नुपर्छ : कांग्रेस प्रवक्ता महत,काठमाडौं : नेपाली कांग्रेसका प्रवक्ता प्रकाशशरण महतले बजेट निर्माण प्रक्रियामा नै सुधार गर्नुपर्ने बताएका छन्। सोमबार संसद भवनमा सञ्चारकर्मीसँग कुरा गर्दै महतले बजेटको न्यायोचित वितरणका लागि बजेट निर्माण प्रक्रियामा नै सुधार गर्नुपर्ने बताए। उनले बजेटमाथिको छलफलमा संशोधन प्रस्ताव परेपनि हुबहु पारित गर्ने परम्परा रहेको जिकिर गरे। महतले देशभरि सांसद र कर्मचारीहरूले सर्वे गरेर सम्बन्धित जिल्लामा आवश्यक पर्ने कुराहरूको प्राथमिकताको सूची बनाउँदै समान ढंगले बजेट वितरण गर्नुपर्नेमा जोड दिए। सरकारले सांसदहरूको सिफारिसमा पनि बजेट विनियोजन गरेको भन्दै उनले कतै धेरै र कतै थोरै हुँदा गुनासो आउनु स्वभाविक भएको बताए। उनले बजेटका विषयमा सांसदहरूका गुनासालाई अर्थमन्त्रीले न्यायोचित जवाफ दिएर चित्तबुझाउन सक्नुपर्ने बताए।
प्रधानमन्त्री ओलीले बोलाए मन्त्रिपरिषद् बैठक,काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। सोमबार बेलुका ६ बजे प्रधानमन्त्री निवास बालुवाटारमा बस्नेगरी बैठक बोलाइएको प्रधानमन्त्रीको सचिवालयले जनाएको छ। सरकार सञ्चालन र समसामयिक विषयमा छलफल गर्न बैठक बस्न लागेको हो। बैठकले केही नियुक्ति र बढुवासम्बन्धी निर्णय गर्ने जनाएको छ।
'टेक एण्ड पे' पीपीए संशोधन नभए ऊर्जा क्षेत्र गम्भीर संकटमा ',"काठमाडौं : आगामी आर्थिक वर्षको बजेटमा राखिएको नदी प्रवाही (रन अफ दी रिभर) जलविद्युत आयोजनालाई लिऊ र तिर (टेक एण्ड पे) ढाँचामा विद्युत खरिद विक्री सम्झौता (पीपीए) गर्ने व्यवस्था दुर्भाग्यपूर्ण रहेको सासंद र विज्ञहरूले बताएका छन् । सोमबार नेपाल पूर्वाधार पत्रकार समाजले आयोजना गरेको कार्यक्रममा उनीहरूले ऊर्जा क्षेत्रलाई बचाउने हो भने बजेटले गरेको व्यवस्थामा तत्काल संशोधन गर्न सरकारसँग आग्रह गरे । संसदको पूर्वाधार विकास समिति सभापति दिपकबहादुर सिंहले बजेट पक्षपातपूर्ण रहेको र ऊर्जा क्षेत्रलाई बचाउन न्यायोचित निर्णय गर्न आवश्यक पहल गर्ने बताए । स्वदेशी लगानीकर्ता र ६० लाखभन्दा धेरै सर्वसाधारण नेपालीको शेयर लगानी भएको क्षेत्रलाई सबैको हितहुने गरी आवाज उठाइनेछ,'उनले भने । सासंद उर्मिला माझीले बजेट ल्याउने सरकारका कसैलाई पनि टेक एण्ड पे बारे थाहा नहुनु लज्जास्पद भएको बताइन् । अर्की सासंद विना लामाले यस विषयमा सरोकारवालालाई पूर्वाधार समितिमा डाकेर छलफल गर्ने र सच्याउन माग गर्ने बताइन् । सासंद निशा डाँगीले सरकारले ल्याएको टेक एण्ड पे को नीति असफल हुने बताइन् भने दिनेश कुमार यादवले तत्काल फिर्ता लिन संसदमा आवाज उठाइरहको बताए । सासंदहरू महेश बस्नेत,सुशिला श्रेष्ठ र शिव नेपालीले पनि प्रभावकारी रुपमा उठान गरी सच्याउनको लागि काम गर्ने बताए । कार्यक्रममा राष्ट्रिय योजना आयोगका पूर्वउपाध्यक्ष डागोविन्दराज पोखरेलले सरकारले रोजगारी सिर्जना गर्ने क्षेत्रमा नै प्रहार गरेको बताए । नीतिगत पूर्वाधारको अभाव खेपिरहेको ऊर्जा क्षेत्रमा सरकार संवेदनाहिन भएको उनको भनाइ छ । आगामी बजेटको बुँदा नसच्चिए एउटा पनि जलविद्युत आयोजना निर्माण हुन नसक्ने संकट सिर्जना गरेको स्वतन्त्र ऊर्जा उत्पादकहरुको संस्था, नेपाल (इप्पान) का अध्यक्ष गणेश कार्कीले बताए । ऊर्जा क्षेत्रलाई सबैतिरबाट घेर्ने काम भएको र साँच्चिकै अप्ठ्यारोमा परेकोले सबैको सहयोग अपेक्षा गरेका छौं उनले भने । टेक एण्ड पे नसच्चिए ऊर्जा क्षेत्र संकटमा पर्ने कार्यक्रममा बोल्दै स्वतन्त्र ऊर्जा उत्पादकहरुको संस्था, नेपाल (इप्पान) का उपमहासचिव प्रकाश दुलालले टेक एण्ड पे नसच्चिए ऊर्जा क्षेत्र गम्भीर संकटमा पर्ने बताए । यो व्यवस्थाले १७ हजार १ सय १७ मेगावाटका आयोजनाहरूको पीपीए हुने अवस्था रहँदैन,'उनले भने । इप्पानको आन्तरिक अध्ययन अनुसार हालसम्म लगानी भइसकेको १ खर्ब ९ अर्ब रुपैयाँ लगानी डुब्नुको साथै भविष्यमा हुने ३३ खर्ब १४ अर्बको लगानी पनि हुँदैन । सरकारले पनि आयोजना निर्माण गरिरहँदा प्राप्त हुने ३ खर्ब २७ अर्ब ६२ करोड र निर्माण सम्पन्न भएपछि प्राप्त हुने गर्दा प्राप्त गर्ने ३१ खर्ब रुपैयाँ गुमाउनुपर्ने उल्लेख छ । बैंकहरूले टेक एण्ड पेमा आधारित पीपीए भएका आयोजनामा लगानी गर्नेछैनन् । यसले गर्दा उनीहरूको लगानीको क्षेत्र साँघुरो हुनेछ भने जलविद्युतमा मानिएको सुरक्षित लगानीको वातावरण खल्बलिनेछ । एक मेगावाट आयोजना बन्दा १०० जनाले २ देखि ३ वर्षसम्म रोजगारी पाउँछन । निर्माण सम्पन्न भएपछि पनि १० जनाले दीर्घकालीन रोजगारी प्राप्त प्राप्त गर्छन । टेक एण्ड पेले आयोजना निर्माण रोकिने हुँदा यो रोजगारी ठूलो क्षेत्र गुम्ने र देशमा बेरोजगारी बढ्ने सम्भावना हुनेछ,'उनले भने । जलविद्युत आयोजना निर्माणमा सिमेन्ट, डण्डी,दुवानीलगायतका उद्योगहरुको प्रत्यक्ष भूमिका हुन्छ । आयोजना बन्न छाडेपछि यी उद्योगहरुले पूर्ण क्षमतामा काम गर्न पाउँदैनन् । जसले गर्दा उनीहरुको उत्पादन घट्छ र नयाँ उद्योग खुल्ने सम्भावना न्यून हुनेछ । सरकारले १० वर्षमा २८ हजार ५ सय मेगावाट विद्युत उत्पादन गर्ने महत्वाकांक्षी लक्ष्य र भारतसँग भएको १० हजार मेगावाट विद्युत निर्यात गर्ने लक्ष्य अलपत्र पर्नेछ । चाटर्ड एकाउण्टेण्ट नारायण पौडेलले टेक एण्ड पेलाई टेक अर पे बनाउनुको विकल्प नभएको बताए । यस्तो संवेदनशी विषय कसले किन,के उद्देश्यको लागि ल्यायो भन्ने प्रश्नको उत्तर पाउन छैन,'उनले भने । अर्का चाटर्ड एकाउण्टेण्ट घनश्याम पौडेलले ऊर्जा क्षेत्रलाई व्यवसायिक बनाउने होइन,निर्वाहमूखी बनाउने दिशातर्फ अघि बढको बताए । खपत वृद्धि गर्न नसकेको हो भने उत्पादन नै बन्द गर्नेतर्फ लाग्नु दीर्घकालिन रुपमा घातक हुने उनको भनाइ छ । कार्यक्रममा नेपाल निर्माण व्यवसायी महासंघका अध्यक्ष रवि सिंहले अहिले निर्माण व्यवसायीलाई धेरै कम विद्युत प्राप्त भइरहेकोमा बजेटको यो व्यवस्थाले निर्माण क्षेत्र पनि अफठ्यारोमा पर्ने अवस्था देखिएको उल्लेख गरे । सिमेण्ट उत्पादक संघका पूर्व अध्यक्ष ध्रुव थापाले ऊर्जा उत्पादकलाई कमजोर बनाउँदा समग्र आयोजना निर्माणमा आवश्यक पर्ने सिमेन्ट उद्योग पनि कमजोर हुने बताए ।"
"युवा संघका पदाधिकारीलाई प्रधानमन्त्रीले भने गुण्डा नबन्नू, तर कसैले पिटेमा 'ओम शान्ति' भनेर नबस्नू","लतिलपुर : प्रधानमन्त्री एवं नेकपा एमालेका अध्यक्ष केपी शर्मा ओलीले युवाहरू भ्रमित भएमा परिवर्तन र अग्रगमनको गति सुस्त हुने बताएका छन्। राष्ट्रिय युवा संघ नेपालको केन्द्रीय कमिटीको दोस्रो पूर्ण बैठकलाई आज सम्बोधन गर्दै प्रधानमन्त्री ओलीले युवाहरूले व्यक्तिको नभई सही विचार र नेतृत्वको पक्षपोषणमा लाग्नुपर्ने बताए। 'अहिले युवा संघको काँधमा असाधारण जिम्मेवारी छ। आगामी स्थानीय तहको निर्वाचनसम्म यस कमिटीको नेतृत्व रहन्छ। संघको नेतृत्वले आफ्नो कार्यकालका लागि सिंगो योजना बनाओस्। नयाँ इतिहास कायम राखोस्। असाधारण सक्रियताका साथ काम गरोस्,' अध्यक्ष ओलीले भने। वैचारिक हिसाबले स्पष्ट र सांगठनिक हिसाबले सुदृढ तथा आवश्यकता परेका बेला देश र पार्टीका पक्षमा जुझारुरुपमा आन्दोलन गर्नसक्ने योजना बनाउन उनको आग्रह थियो। 'विपक्षीहरूले फैलाएका भ्रमपूर्ण प्रचारको खण्डन गरोस्। सही बाटोका पछि लागोस्। व्यक्तिका पछि होइन,' ओलीले भने। उनले सही ढंगले नेतृत्व गर्न सक्ने व्यक्तिप्रति युवाहरू असहिष्णु हुनु नहुने भन्दै इनोभेटिभ तरिकाले गर्ने खोजका कामहरू विश्वमा युवाहरूले नै गरेकाले आफ्नो क्षेत्रमा दक्षता हासिल र नयाँ उपलब्धि हासिल गर्न अग्रसर हुन आह्वान गरे। 'युवाहरू सही बाटोमा अघि बढेमा देश सही बाटोमा अघि बढ्छ। युवाहरूलाई भ्रममा पार्न वा शिथिल पार्ने काम भएमा परिवर्तन र अग्रगमन सुस्त गतिमा अगाडि बढ्न पुग्छन्। युवाहरूलाई उद्यमशीलतातर्फ कसरी अगाडि बढाउने भन्नेमा हामी लाग्नुपर्छ,' अध्यक्ष ओलीले भने, 'उही नेता कहिले कहिले आवश्यकताले दोहोरिन्छ। कहिले एक पटकमै उसको परीक्षणबाट असफल हुन्छ। हामीले पार्टीमा ठीक नेतृत्व नपाउँदा आन्दोलन रुमलियो। जनताको बहुदलीय जनवाद (जबज) पारित भएपछि पनि तत्काल सही नेतृत्व पाएनौं। जब सही नेतृत्व पायौं, त्यसपछि पार्टीलाई सुस्पष्ट र मजबुद बनाएर अघि बढ्यौं।' आफूहरुलाई सिध्याउँछौं भनेर प्रतिक्रियावादीहरु लागे पनि आफूहरू मजबुद हुन सक्नुमा सही विचार र सही नेतृत्व भएकाले पार्टी एकीकरण गरेर नेकपा बनाएको तर पार्टीमा विभाजना गराइएकाले फेरि पार्टीलाई जस्ताको तस्तै बनाएर अघि बढेको त्यो सामर्थ्य (रिजिलेन्स) एमालेसँग भएको स्पष्ट गरे। 'अहिले अर्थबिनाको युवा भनेर उचाल्ने प्रवृत्ति छ। जहाँ पनि युवामात्रै भनेर हुँदैन। कुन तहसम्म कसरी युवाले के गर्छ भन्ने कुरा महत्वपूर्ण हुन्छ। दक्षता, सीप र अनुभव आदि कुराहरू चाहिन्छ। कुनै पनि व्यक्तिभित्र घमण्ड पसेपछि ऊ बिग्रने बाटोमा जान्छ। हाम्रा युवाहरू दम्भी, घमण्डी हुने छैनन्। क्षमतावान् विनयी र शालीन हुनेछन्। गुण्डा हुने छैनन्, बलवान हुनेछन्। कसैले गालामा पिट्न आएमा ओम शान्ति भनेर चाहिँ बस्दैनन्। त्यसकारण युवा संघले अन्याय सहँदैन र अन्याय गर्दैन भन्ने बुझाउन सक्नुपर्छ,' उनले भने।"
बजेटको पक्षमा मतदान गर्न एमालेको ह्विप जारी,"काठमाडौं : सरकारको नेतृत्व गरिरहेको नेकपा एमालेले मंगलबारको प्रतिनिधिसभा बैठकमा अनिवार्य उपस्थित हुन सांसदलाई ह्विप जारी गरेको छ। एमाले संसदीय दलका मुख्य सचेतक महेश कुमार बर्तौलाले ह्विप जारी गर्दै मंगलबारको प्रतिनिधिसभा बैठकमा अनिवार्य उपस्थित भएर बजेटको पक्षमा मतदान गर्न भनेका हुन्। बर्तौलाले भनेका छन्,नेपाल सरकारद्वारा पेस गरिएको आर्थिक वर्ष २०८२०८३ सालको विनियोजन विधेयकलाई मिति २०८२ असार १० गते बस्ने प्रतिनिधि सभाको बैठकमा निर्णयार्थ प्रस्तुत गर्ने कार्यसूची रहेकाले नेकपा (एमाले) संसदीय दलका सम्पूर्ण सदस्यहरूलाई अनिवार्य उपस्थित भई प्रस्तावको पक्षमा मतदान गर्नुहुन ह्विप जारी गरिएको छ। सरकारले जेठ १५ गते ल्याएको बजेटमाथिको छलफल सकेर मंगलबार पारित गर्ने तयारी गरेको छ। विपक्ष दल राष्ट्रिय स्वतन्त्र पार्टी (रास्वपा) र राष्ट्रिय प्रजातन्त्र पार्टी (राप्रपा)को विरोधका बीच प्रतिनिधिसभामा बजेटमाथिको छलफल सकिएको छ। सोमबार बजेटमाथि सांसदहरुले उठाएको प्रश्नको मन्त्रीहरूले जवाफ दिइरहेका छन्। मंगलबार अर्थमन्त्रीले जवाफ दिने र पारित गर्ने सरकारको तयारी छ।"
सगरमाथादेखि महायोगसम्म वैदिक चेतनाको उद्गम थलो,"जबजब मानवता अध्यात्मबाट विमुख हुँदै जान्छ, तबतब एक आध्यात्मिक जागरणको आवश्यकता महसुस हुन्छ। आजको यो भौतिक युगमा, जहाँ प्रविधिले जीवनलाई सहज बनाइरहेछ, त्यही प्रविधिको छायाँमा आध्यात्मिक र सांस्कृतिक चेतना विस्तारै हराउँदैछ। यस्तो परिवेशमा जून ११०, २०२५ मा भारतको अयोध्यामा आयोजित परमपूज्य महन्त श्री नृत्य गोपाल दासजी महाराजको ८७औं प्राकट्य दिवसको अवसरमा सम्पन्न भएको महान् आध्यात्मिक महोत्सव एउटा नयाँ युगको प्रारम्भ जस्तै भएको छ। नेपालको ऐतिहासिक सहभागिता : आध्यात्मिक सम्बन्धको पुनर्जागरण यस दिव्य कार्यक्रममा भारतका मुख्यमन्त्री आदित्यनाथ योगी, मन्त्रीहरू, प्रतिष्ठित महात्माहरू र लाखौं श्रद्धालुको उपस्थितिसँगै नेपालबाट एक हजारभन्दा बढी श्रद्धालु, वरिष्ठ नेताहरू, पूर्वसचिव, सुरक्षा प्रमुख, उद्योगी, अमेरिका, क्यानडा, युरोपस्थित नेपाली श्रद्धालु तथा भक्तजन, सञ्चारकर्मीलगायतको ऐतिहासिक सहभागिताले नेपाल र अयोध्याबीचको सनातन आध्यात्मिक सम्बन्धलाई अति स्मरण योग्य तथा पुन: बलियो बनायो। विशेष महत्त्वको कुरा के थियो भने नेपालका समाधि सिद्ध त्रिदण्डी स्वामी, तारकब्रह्म पीठाधीश, अनन्त श्रीविभूषित, जगद्गुरु श्री रामानन्दाचार्य, स्वामी रामकृष्णाचार्य, महायोगी सिद्ध बाबाको रथयात्रा, जसमा हजारौं भक्तजन र नेपाली श्रद्धालुहरू सहभागी थिए। रथयात्राको दौरान अयोध्याको दुई किलोमिटर लामो सडक श्रद्धाभावमा डुबेको थियो। नेपाल अब केवल सगरमाथाको देश होइन : महायोगको देश पनि हो जसरी संसारले नेपाललाई संसारकै सर्वोच्च शिखर सगरमाथाका कारण चिन्यो। अब समय आएको छ कि नेपाललाई अर्को अद्वितीय आध्यात्मिक सम्पदा हिमालयन सिद्ध महायोग अर्थात् सुरत शब्दयोगका कारण पनि विश्वले चिन्न सकोस्। महायोग भनेको केवल योगको पद्धति होइन, यो आत्मसाक्षात्कार र चैतन्य बोधको मार्ग हो, जसलाई महायोगी सिद्धबाबाले आफ्नो घोर साधना तथा तपस्याबाट लुप्त हुँदै गएको धार्मिक तथा सांस्कृतिक सम्पदाको धरोहरको रूपमा रहेको महायोग अथवा सुरत शब्दयोग नेपालबाटै पुनर्जागृत गर्नु भएको हो। सद्गुरुदेवको अमृतवाणी र वेदपुराणका प्रमाणहरूमा नेपालको महिमा : यस महोत्सवको विशेष आकर्षण थियो, सद्गुरुदेव महायोगी सिद्धबाबाको सत्सँग। जसमा वेद, उपनिषद्, रामायण, स्कन्द पुराणलगायतका प्रमाणहरू प्रस्तुत गर्दै उहाँले घोषणा गर्नुभयो। नेपाल केवल भौगोलिक राष्ट्र होइन, यो वैदिक युगदेखि नै तपोभूमि, देवभूमि हो। पशुपतिनाथ, मुक्तिनाथ, जनकपुरधाम, बराहक्षेत्र, रामधुनी, हलेसी महादेव, दन्तकाली, दक्षिणकाली, बडीमालिका, गोसाइँकुण्ड, दामोदरकुण्ड, लुम्बिनी, देवघाट, गण्डकी नदीको किनारमा रहेको त्रिवेणीघाट वाल्मीकि आ श्रम तथा लवकुश क्षेत्र, लुम्बिनी, त्रिशूली र कौशिकी नदीजस्ता अनगिन्ती तीर्थस्थल र थुप्रै पवित्र नदीनाला छन्। यहीँ भगवान् शंकरले तपस्या गर्नुभयो। यहीँ महर्षिहरूले वैदिक ज्ञान सम्प्रेषण गरे र यहीँबाट मोक्षको मार्ग आरम्भ भएको हो। यो वाणी केवल भक्तहरूलाई भावविभोर बनाउने कुरा थिएन, यसले नेपालको वैदिक स्थान महत्त्वलाई विश्वभर उजागर गर्ने ऐतिहासिक अवसर प्रदान गर्यो। राम प्राप्तिका लागि शिव आराधना : पशुपतिनाथको विशेषता सत्सङ्गको अर्को महत्त्वपूर्ण शिक्षामा भगवान् रामलाई प्राप्त गर्नुपूर्व भगवान् शिवको कृपा प्राप्त गर्नुपर्ने र त्यसका लागि शिवको साक्षात् स्थान पशुपतिनाथ दर्शन आवश्यक रहेको कुरा सत्सङ्गको सन्दर्भमा व्याख्या गरियो। यो शिक्षाले भारतका करोडौं सनातनीहरूमा नेपालप्रतिको आकर्षण बढाएको देखियो। धार्मिक पर्यटन : आध्यात्मिक राष्ट्र निर्माणको आधार यस्ता आध्यात्मिक कार्यक्रमहरूले केवल धार्मिक ऊर्जा जागृत गर्दैनन्, राष्ट्र निर्माणमा आर्थिक समृद्धिको मार्ग पनि खोल्छन्। आजको दिनमा यदि हामीले नेपालका तीर्थस्थलहरूको संरक्षण, प्रचार र व्यवस्थित व्यवस्थापन गर्न सक्यौं भने नेपाल वैश्विक धार्मिक पर्यटनको केन्द्र बन्ने सुनिश्चित छ। तर यसका लागि केही प्रमुख चुनौतीहरू छन्। जस्तै, तीर्थस्थलसम्म पुग्न आवश्यक पूर्वाधारको विकास, भूकम्पप्रभावित सम्पदाहरूको शीघ्र मर्मत, धार्मिक पर्यटनको व्यवस्थित र दिगो नीति निर्माण, स्थानीय समुदायको सहभागिता सुनिश्चित गर्ने समावेशी कार्यक्रमहरू लगायत भारतीय धार्मिक पर्यटकहरूलाई नेपालमा सहज तथा सुलभ व्यवस्था आदि। यी क्षेत्रलाई सुदृढ गर्दै जान सकेमात्र धार्मिक पर्यटनले राष्ट्रको अर्थतन्त्रलाई टेवा दिने र वैदिक संस्कृति संरक्षणको माध्यम बन्न सक्छ। सगरमाथा र महायोगको देश नव नेपालको पहिचान : आज, नेपालसँग संसारलाई दिने दुई अनुपम निधि छन्, प्राकृतिक सर्वोच्चता (सगरमाथा) र आध्यात्मिक सर्वोच्चता (महायोग)। एउटा शारीरिक शिखर हो, अर्को आत्मिक शिखर। यो युग हामी नेपालीका लागि नेपाललाई विश्वको आध्यात्मिक राजधानी बनाउने युग हो। सद्गुरुदेव महायोगी सिद्धबाबाको अमृतवाणीमार्फत उद्घोष भएको छ, नेपाल तपोभूमि हो। नेपाल देवभूमि हो। नेपाल मोक्ष प्राप्तिको मूलद्वार हो। अब हामी सबै नेपालीको कर्तव्य हो, यस अमूल्य वैदिक परम्पराको रक्षा, संरक्षण र प्रवर्द्धन गर्दै नेपाललाई आध्यात्मिक जागरणको केन्द्र बनाउने। यही हो, राष्ट्र निर्माणको वैदिक मार्ग, यही हो समृद्ध नेपालको आध्यात्मिक आधार। श्रेष्ठ, पूर्वसशस्त्र प्रहरी महानिरीक्षक हुन्।"
इजरायलबाट छुट्टीमा गएका विदेशी कामदारको भिसा थप,तेलअविव : इजरायलबाट छुट्टीमा गएका विदेशी कामदारको फर्कने भिसाको म्याद थप गरिएको छ। इजरायल सरकारले सूचना जारी गर्दै इजरायलइरान युद्ध र त्यससँग सम्बन्धित सुरक्षा अवस्थाका कारण उत्पन्न विशेष परिस्थितिलाई मध्यनजर गरेर छुट्टीमा गएका विदेशी कामदारको फर्कने भिसाको म्याद थप गरिएको जनाएको हो। फर्कने भिसा वैध रहेका विदेशी केयरगिभरको उडान रद्द वा ढिलाइका कारण इजरायल फर्कन नसकेकाको भिसाको म्याद ३१ जुलाई २०२५ सम्मका लागि विस्तार गरिएको छ। यसका लागि पुनः आवेदन दिनु नपर्ने इजरायल सरकारले जनाएको छ। सरकारको निर्णयले इजरायलबाहिर रहेका नेपालीसहितका अन्य विदेशी कामदारलाई राहत मिल्ने विश्वास गरिएको छ।
स्वास्थ्य क्षेत्रमा पाँच वर्षमा १२ हजार दक्ष जनशक्ति थप्ने गरी प्रक्रिया सुरु भयो : मन्त्री पौडेल,"काठमाडौं : स्वास्थ्य तथा जनसंख्यामन्त्री प्रदीप पौडेलले लामो समयपछि स्वास्थ्य क्षेत्रमा पाँच वर्षमा १२ हजार दक्ष जनशक्ति थप्ने गरी हरेक वर्ष २५ सय जनशक्ति थप्ने प्रक्रिया सुरु भएको बताएका छन्। सोमबार प्रतिनिधिसभामा आफ्नो मन्त्रालयको बजेटबारे छलफलमा उठेका प्रश्नको जवाफ दिँदै मन्त्री पौडेलले जनशक्ति थप गर्ने गरी स्वास्थ्य क्षेत्रको सङ्गठन तथा व्यवस्थापन सर्वेक्षण गरेर प्रक्रिया पूरा गरी मन्त्रिपरिषदमा पेस गर्ने गरी अन्तिम चरणमा रहेको उल्लेख गरे। बजेटमार्फत सघन जलनको उपचार, मुटु, मिर्गौला प्रत्यारोपण, क्यान्सर लगायतका विशिष्टीकृत सेवाहरू सातै प्रदेशका एकएक संघीय अस्पताल तथा स्वास्थ्य विज्ञान प्रतिष्ठानबाट हुने गरी व्यवस्था गरिएको मन्त्री पौडेलले बताए। पाठेघरको मुखको क्यान्सर, स्तन क्यान्सर तथा प्रजनन रुग्णता सम्बन्धी स्वास्थ्य सेवा सबै स्थानीय तहमा लागू हुने गरी विनियोजन गरिएको उनले जानकारी दिए। उनले निर्माण सम्पन्न भएका आधारभूत अस्पतालको तीनै तहको सहकार्यमा संघ सरकारबाट चिकित्सकसहित औजार उपकरण उपलब्ध गराई श्रावण १ गतेदेखि सञ्चालनमा ल्याइने जिकिर गरे। मन्त्री पौडेलले निर्माणाधीन आधारभूत अस्पतालको सम्पन्नता र निर्माण सुरु नभएका स्थानीय तहमा सुरुवात गर्न रणनैतिक स्थानको म्यापिङ्ग कार्य भइरहेको जानकारी समेत दिए। स्वास्थ्य बीमा बोर्डको संगठन तथा व्यवस्थापन सर्वेक्षण प्रक्रिया अन्तिम चरणमा पुगेको भन्दै उनले प्रविधिमा स्तरोन्नति तथा सबै किसिमका सामाजिक स्वास्थ्य सुरक्षाका कार्यक्रम एकीकृत ढङ्गबाट बीमा मार्फत सञ्चालन गरिने बताए।"
संघीय निजामती विधेयकको फुलस्टप र कमा पनि परिवर्तन हुँदैन : मन्त्री गुप्ता,काठमाडौं : संघीय मामिला तथा सामान्य प्रशासनमन्त्री राजकुमार गुप्ताले संघीय निजामती सेवा विधेयक छिट्टै अघि बढ्ने बताएका छन्। सोमबार प्रतिनिधिसभा बैठकमा आफ्ना मन्त्रालयमाथि उठेका प्रश्नको जवाफ दिँदै मन्त्री गुप्ताले संघीय निजामती सेवा विधेयकलाई सरकारले रोक्नुपर्ने कुनै कारण नभएको भन्दै छिट्टै अघि बढ्ने बताएका हुन्। कुलिङ पिरियडको व्यवस्थाका कारण संघीय निजामती सेवा विधेयक रोकिएको भन्ने कुरामा सत्यता नरहेको उनले बताए। उनले संसदमा विरोध भइरहेको र आफ्नो मन्त्रालयमा महत्त्वपूर्ण कार्यक्रम परेका कारण असार ३ गतेको कार्यसूचीबाट उक्त विधेयक हटाइएको स्पष्ट पारे। मन्त्री गुप्ताले संसदीय समितिबाट पारित विधेयकको फुलस्टप र कमा समेत परिवर्तन नहुने जिकिर गरे। उनले विगत नौ वर्षदेखि अलपत्र विधेयक ठुलो मेहनतका साथ राज्य व्यवस्था तथा सुशासन समितिद्वारा बहुमतले पारित भएको स्मरण गर्दै विधेयकलाई सरकारले प्राथमिकतामा राखेको बताए।
नेपालचीनसँगको सीमा समस्या वार्ता र स्थापित संयन्त्रमार्फत समाधानको पहल जारी छ : परराष्ट्रमन्त्री राणा,"काठमाडौं : परराष्ट्रमन्त्री आरजु राणा देउवाले नेपालको सीमासम्बन्धी समस्या समाधान गर्न आफू लागिपरेको बताएकी छन्। संसदमा विनियोजन विधेयकमाथि भएको छलफलका क्रममा मन्त्री राणाले नेपाल र चीनसँगको सीमा समस्या वार्ता र स्थापित संयन्त्रमार्फत समाधानको पहल भइरहेको बताए। 'सीमा सम्बन्धी समस्याका सन्दर्भमा द्विपक्षीय उच्चस्तरीय वार्ता एवं स्थापित संयन्त्रद्वारा समाधानका पहल जारी छ। यस विषयमा सम्बन्धित सरोकारवाला निकायहरूसँग निरन्तर समन्वय हुँदै आएको छ,' मन्त्री राणाले भनिन्। त्यस्तै मन्त्री राणाले विश्वका विभिन्न मुलुकमा भइरहेको द्वन्द्व र यसको सम्भावित प्रभावका सन्दर्भमा मन्त्रालयले विकसित घटनाक्रमलाई नजिकबाट नियालिरहेको बताइन्। 'विशेषतः तनावग्रस्त मुलुकमा रहेका नेपालीहरूको अवस्था बुझ्ने र आवश्यकतानुसार उद्धार तथा नेपाल फिर्ती कार्यका लागि सम्बन्धित मुलुक हेर्ने नेपाली नियोगलगायत अन्य मित्रराष्ट्रहरूसँग आवश्यकतानुसार समन्वय र सहकार्य भइरहेको छ,' उनले भनिन्। बदलिँदो परिस्थितिसंगै नेपालको राष्ट्रिय सुरक्षा र राष्ट्रिय हितमा आँच आउन नदिन परराष्ट्र मन्त्रालय सजग रहेको र आवश्यकतानुसार सम्बन्धित सरोकारवाला मन्त्रालय र निकायहरूसँग नियमित सम्पर्क र समन्वयमा गरिरहेको उनको भनाइ छ। मन्त्री राणाले नेपालको भूमि कुनै पनि छिमेकी मुलुकविरुद्ध प्रयोग हुन नदिने विषयमा सरकार प्रतिबद्ध रहेको बताइन्।"
सन् २०३० सम्म ९० प्रतिशत जनसंख्यालाई सुरक्षित खानेपानीको पहुँचमा पुर्याउँछौँ : मन्त्री यादव,काठमाडौं : खानेपानीमन्त्री प्रदीप यादवले सन् २०३० सम्म ९० प्रतिशत जनसंख्यालाई सुरक्षित खानेपानीको पहुँचमा पुर्याउने सरकारको योजना रहेको बताएका छन्। सोमबार प्रतिनिधिसभा बैठकमा आफ्नो मन्त्रालयका लागि विनियोजित बजेटमाथिको छलफलका क्रममा उठेका प्रश्नको जवाफ दिँदै मन्त्री यादवले उपलब्ध स्रोत साधनको प्रयोग गरी २०३० सम्म ९० प्रतिशत जनसंख्यालाई सुरक्षित खानेपानीको पहुँचमा पुर्याउने सरकारको योजना रहेको बताएका हुन्। खानेपानीको क्षेत्रमा विनियोजित बजेटमा विभेद भएको भन्ने आरोप जायज नभएको भन्दै मन्त्री यादवले देशका सबै स्थानमा स्वच्छ खानेपानी उपलब्ध गराउने गरी मन्त्रालय अघि बढेको जिकिर गरे। संघीयताको मर्म अनुसार तीनै तहका सरकारको समन्वयमा खानेपानी सहज रुपमा उपलब्ध गराउने उनले बताए। उनले सन्तोषजनक रुपमा खानेपानी वितरण गर्ने योजनामा अझै पनि रकम अभाव रहेको गुनासो गरे। त्यस्तै मन्त्री यादवले काठमाडौं उपत्यकामा बाह्रै महिना खानेपानी उपलब्ध गराउन शिवपुरी निकुञ्जभित्र रहेको बागमती खोलाबाट पानी ल्याउन खोज्दा निकुञ्जले रोकेको बताए। खानेपानी मन्त्रालयलाई खानेपानीको पाइप राख्न नदिने निकुञ्जले निजी क्षेत्रलाई भने विना रोकतोक पाइप राख्न दिएको भन्दै उनले वन मन्त्रालयको ध्यानाकर्षण गराए। मन्त्री यादवले बजेटको सीमाभित्र रही मन्त्रालयले बहुवर्षीय ठेक्कामार्फत कार्यान्वयन भइरहेको आयोजनाहरूलाई पहिलो प्राथमिकतामा राखेर बजेट बाँडफाँड गरिएको दाबी गरे।
अर्थ समितिमा सुनचाँदी व्यवसायीको माग विलासिता कर फिर्ता लिनुस्,"काठमाडौं : सुनचाँदी व्यवसायीहरूले सुनचाँदी गहनामा लगाइएको विलासिता कर फिर्ता लिन माग गरेका छन्। सिंहदरबारमा सोमबार बसेको प्रतिनिधिसभा अन्तर्गतको अर्थ समिति बैठकमा उनीहरुले सुनचाँदी गहनामा लगाइएको अनावश्यक विलासिता करको व्यवस्थाले यस व्यवसाय थप संकटमा परेको भन्दै फिर्ता लिन माग गरेका हुन्। उनीहरूले सुनचाँदीलाई विलासिताका रूपमा नभइ संस्कार, संस्कृतिका रूपमा बुझ्न सरकारलाई आग्रह गरेका छन्। बैठकमा नेपाल सुनचाँदी व्यवसायी महासंघका अध्यक्ष अर्जुन रसाइलीले सुनचाँदी गहनामा लगाइएको विलासिता करका कारण नेपाली व्यवसाय धरासायी हुने बताए। उनले सुन संस्कार, संस्कृतिकामा रहेकाले विलासिताको रूपमा परिभाषित गरिनु उचित नहुने जिकिर गरे। त्यस्तै नेपाल सुन चाँदी व्यवसायी तथा कालीगढ सङ्घर्ष समितिका विपेन्द्र रामुदामुले सुनचाँदी व्यवसायलाई मर्यादित तुल्याउन सहजरूपमा कच्चापदार्थ उपलव्ध हुनुपर्ने र सुनको कोटा प्रणाली खारेज हुनुपर्ने बताए। उनले कला संस्कृतिको विषयमा विलासिता कर लगाउनु उचित नभएको उल्लेख गरे। आर्थिक विधेयक मार्फत सुन, चाँदी र गरगहनामा लगाइएको करका सम्बन्धमा नेपाल सुनचाँदी व्यवसायी महासंघले निवेदन दिएपछि समितिले यस विषयमा छलफल गरेको हो। छलफलमा समिति सदस्यहरूले सुनचाँदी गहनामा लगाइएको विलासिता करका कारण यसले व्यवसायी र उपभोक्तामाथि परेको असरमा सरकार गम्भीर हुनुपर्ने धारणा राखेका थिए।"
"नेप्से परिसूचक सामान्य अंकले बढ्यो, कारोबार रकममा गिरावट","काठमाडौं : सेयर कारोबार मापक नेप्से परिसूचक आज सामान्य अंकले बढेर बन्द भएको छ। परिसूचक ४७८ अंकले बढेर २६००७६ विन्दुमा उक्लिएको छ। अघिल्लो कारोबार दिन आइतबार नेप्से परिसूचक ३२९३ अंकले घटेर २५९५९७ विन्दुमा झरेको थियो। नेप्से परिसूचक सामान्य अंकले बढेपनि कारोबार रकम भने आइतबारको तुलनामा घटेको छ। यसदिन ३२५ स्क्रिप्सको १ करोड ७५ लाख ८७ हजार ३६ कित्ता सेयर ६ अर्ब ४७ करोड १९ लाख ५२ हजार ६७८ रुपैयाँमा खरिदबिक्री भए। आइतबार ९ अर्ब माथिको सेयर किनबेच भएको थियो। आज कुनै पनि कम्पनीको सेयर सकारात्मक सर्किट लेभलमा कारोबार हुन सकेन। जोशी हाइड्रोपावर डेभलपमेन्टको शेयर सर्वाधिक ९९८ प्रतिशतले बढ्दा पञ्चकन्या माइ हाइड्रोपावरको ९४२ प्रतिशतले बढ्यो। गुराँस लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। राधी विद्युत ५२ करोड १८ लाख मूल्य बराबरको सेयर कारोबार गरी शीर्षस्थानमा रह्यो। यसैगरी नगदी ग्रुपले ३३ करोडको सेयर कारोबार गर्दा सानिमा माइ हाइड्रोपावरले २८ करोड र हिमालयन पावरले २६ करोड मूल्य बराबरको सेयर कारोबार गरे। कारोबारमा आएकामध्ये १२३ स्टक्सको मूल्य बढ्दा १२४ वटाको घट्यो। १ स्टकको मूल्य भने स्थिर रह्यो। सातवटा समूहको उपसूचक बढ्दा बाँकीको घट्यो। ट्रेडिङ समूहको उपसूचक सर्वाधिक २२० प्रतिशतले बढ्दा बैंकिङ,फाइनान्स,होटल्स एण्ड टुरिजम,हाइड्रोपावर, इन्भेस्टमेन्ट,माइक्रो फाइनान्सको सेयर ०९० प्रतिशतसम्म बढ्यो।"
"वीरगन्ज महानगरको बजेट बढ्यो, पर्यटन, शिक्षा र स्वास्थ्य प्राथमिकतामा","वीरगन्ज : वीरगन्ज महानगरपालिकाले आगामी आर्थिक वर्ष २०८२०८३ का लागि तीन अर्ब २२ करोड ४८ लाख ४९ हजार रुपैयाँको अनुमानित बजेट ल्याएको छ। सोमबार आयोजित वीरगन्ज महानगरपालिकाको नगरसभाको १७ औँ अधिवेशनमा महानगरका उपमेयर इम्तियाज आलमले आगामी आर्थिक वर्षका लागि तीन अर्ब २२ करोड ४८ लाख ४९ हजार रुपैयाँको अनुमानित आयव्ययसहितको बजेट प्रस्तुत गरेका हुन्। वीरगन्ज महानगरले आगामी आर्थिक वर्षका लागि चालु आर्थिक वर्षको भन्दा झण्डै ३३ करोड बढी बजेट ल्याएको छ। चालु आर्थिक वर्षका लागि वीरगन्ज महानगरको बजेट २ अर्ब ८९ करोड ४८ लाख १७ हजार रुपैयाँको थियो । आगामी आर्थिक वर्षको बजेटमा चालू खर्चतर्फ दुई अर्ब २६ करोड ५० लाख ४९ हजार अर्थात् कूल बजेटको ७०२४ प्रतिशत, पुँजीगत खर्चतर्फ ९२ करोड ३४ लाख अर्थात् कूल बजेटको २८६४ प्रतिशत र वित्तीय व्यवस्थापनतर्फ तीन करोड ६४ लाख अर्थात् ११२ प्रतिशत रहेको उल्लेख छ। आगामी आर्थिक वर्षको बजेटमा अनुमानित खर्च व्यहोर्ने स्रोतहरुमा आन्तरिक राजश्वबाट एक अर्ब १५ करोड, संघीय अन्तर सरकारी वित्तीय हस्तान्तरणबाट एक अर्ब ३७ करोड ३० लाख, संघीय राजश्व बाँडफाँटबाट २३ करोड ७८ लाख, प्रदेश अन्तर सरकारी वित्तीय हस्तान्तरणबाट पाँच करोड २८८ हजार, प्रदेश राजस्व बाँडफाँटबाट एक करोड ६७ लाख १३ हजार, घरजग्गा रजिष्ट्रेशन शुल्क बापत २५ करोड र नगद मौज्दाबाट १५ करोड व्यहोरिने उपमेयर आलमले बताए। नगरसभामा बजेट प्रस्तुत गर्दै उपमेयर आलमले आगामी आर्थिक वर्षको बजेटमा शिक्षा, स्वास्थ्य, कृषि, पर्यटन, सरसफाइ, वातावरण संरक्षण, गुणस्तरीय भौतिक पूर्वाधार र डिजिटलमैत्री सेवा प्रवाहलाई का प्राथमिकतामा राखिएको बताए। त्यसअघि नगरसभामा महानगरका मेयर राजेशमान सिंहले आगामी आर्थिक वर्षका लागि नीति तथा कार्यक्रम प्रस्तुत गरेका थिए। वीरगन्ज महानगरपालिकाको नीति तथा कार्यक्रममा वीरगन्जको पर्यटन प्रवर्द्धन गर्ने केही महत्वकांक्षी योजनाहरुपनि समावेश गरिएका छन्।"
"विदेश पढ्न जाने विद्यार्थीका लागि मुक्तिनाथ विकास बैंकको सेवा, भिसा शुल्कदेखि पीटीई शुल्कसम्मका भुक्तानी गर्न सकिने","काठमाडौं : मुक्तिनाथ विकास बैंकले विदेशमा अध्ययनका लागि जाने विद्यार्थीहरूले भुक्तानी गर्नुपर्ने भिसा तथा शैक्षिक शुल्कहरू मुक्तिनाथ विकास बैंकबाट गर्न सकिने सेवाको सुरुवात गरेको छ। एक्सपर्ट एजुकेसन तथा भिसा सर्झिस प्रालि महाराजगंज र मुक्तिनाथ विकास बैंक लि बिच एक सम्झौता गरी शैक्षिक शुल्क भुक्तानी सम्बन्धी कार्यको सुरुवात गरेको हो। यस सेवा अन्तर्गत उच्च शिक्षा अध्ययनको लागि विदेश जान चाहने नेपाली विद्यार्थीहरूले भिसा शुल्क, एसएटी, एसईभीआइएस शुल्क, पीटीई परीक्षा शुल्क, आवेदन शुल्क, जीएमएटी लगायतको शैक्षिक शुल्कहरू मुक्तिनाथ विकास बैंकबाट भुक्तानी गर्न सक्ने जनाइएको छ। यो सेवा हालको लागि बैंकको महाराजगंज शाखा र कमलादी शाखा कार्यालयबाट सुरुवात गरिएको छ। विकास बैंकले डिजिटल कारोबारलार्ई प्रोत्साहन गर्न भिसा नेटवर्क अन्तर्गतको जुन सुकै बैंकको एटिएमबाट रकम झिक्दा विशेष छुटको व्यवस्था गरेको जनाएको छ। बैंकले हालै मोबाइल एक फाइदा अनेक लिन सक्ने मुक्तिनाथ फाइदा एप सञ्चालनमा ल्याउनुको साथै अन्तर्देशीय क्युआर भुक्तानी सेवा पनि सञ्चालनमा ल्याएको जनाएको छ। त्यसै गरी मोबाइल बैंकिङ्ग, अनलाइन कर्जा आवेदन, अनलाइन खाता खोल्ने, इन्टरनेट बैंकिङ्ग, खातामै रेमिट्यान्स जम्मा लगायतका अन्य कार्यहरू बैंकको शाखामा उपस्थित नभई घरबाट गर्न सकिने व्यवस्था गरिएको छ।"
ओमान क्रिकेटले विश्वकपमा सहभागी खेलाडीलाई बाँकी पुरस्कार दिने,काठमाडौं : ओमान क्रिकेट बोर्डले २०२४ टी२० विश्वकपमा सहभागी आफ्नो पुरुष टोलीका खेलाडीलाई बाँकी रहेको पुरस्कार राशि भुक्तानी गर्ने सहमति जनाएको छ। सोमबार सार्वजनिक गरेको एक वक्तव्यमा बोर्डले कुल २ लाख २५ हजार अमेरिकी डलरको राशि खेलाडी र सपोर्ट स्टाफलाई सन् २०२५ को जुलाई महिनासम्म वितरण गरिने जनाएको हो। अमेरिका र क्यारेबियनमा सन् २०२४ को जून महिनामा सम्पन्न प्रतियोगितापछि एक वर्ष बितिसक्दा पनि ओमानका खेलाडीले पुरस्कार राशि पाएका थिएनन्। अन्तर्राष्ट्रिय क्रिकेट परिषद् (आइसिसी)सँग सदस्य बोर्डद्वारा गरिने सम्झौताअनुसार पुरस्कार राशि पाएको २१ दिनभित्रै खेलाडीलाई वितरण गर्नुपर्ने हुन्छ। आइसिसीले ओमान क्रिकेटलाई समयमै पुरस्कार राशि पठाएको पुष्टि गरेको थियो। तर ओमान क्रिकेटले आफ्नो वक्तव्यमा ढिलाइ प्रक्रियागतभएको र यस्ता ठुला प्रतियोगितापछि आइसिसीबाट आवश्यक आधिकारिक पुष्टि प्राप्त भएपछि मात्र वितरण प्रक्रिया अघि बढ्ने दाबी गरेको छ। खेलाडीले प्रतियोगिता समाप्त भएपछि नै रकम नपाएकोबारे आवाज उठाएका थिए। उनीहरूले अक्टोबरमा आयोजित इमर्जिङ टिम्स एसिया कपको अघिल्लो दिन सामूहिक विरोध स्वरूप खेल्न अस्वीकार गर्ने चेतावनी दिएपछि समस्या अझ गम्भीर बनेको थियो। त्यसपछि ओमान क्रिकेटले १५ सदस्यीय टोलीका ११ खेलाडीको केन्द्रीय अनुबन्ध निलम्बन गरेको थियो। तीमध्ये केही खेलाडीले ओमान छाडेका छन्। क्यानडा र नेपालका खेलाडीबाट जानकारी पाएपछि ओमानका खेलाडीले विश्व क्रिकेट खेलाडी संघसँग सहयोग मागेका थिए। ओमान क्रिकेटले अब यस्ता घटना दोहोरिन नदिन र पुरस्कार राशिबारे स्पष्ट जानकारी दिन एक आन्तरिक समिति गठन गरेको जनाएको छ।
क्रोसियामा मृत्यु भएका रवी महतोको शव ल्याउने प्रक्रिया सुरू भएको छ : परराष्ट्रमन्त्री,"काठमाडौं : परराष्ट्रमन्त्री आरजु राणा देउवाले क्रोसियामा मृत्यु भएका रवी महतो सुरीको शव नेपाल ल्याउनका लागि पहल भइरहेको बताएकी छन्। सोमबार प्रतिनिधिसभा बैठकमा मन्त्री राणाले सुरीको शव नेपाल ल्याउन रकम अपुग भएकाले ढिलाइ भएको बताइन्। उनले अपुग रकम वैदेशिक रोजगार बोर्डबाट उपलब्ध गराउने सहमति भइसकेकाले शव यथाशीघ्र ल्याउन दूतावासले आवश्यक प्रक्रिया अघि बढाएको बताइन्। यसैगरी मन्त्री राणाले गैह्र आवासीय नेपालीको ज्ञान,सीप एवं पूँजीलाई नेपालको विकासमा लगाउन तथा निजी क्षेत्र र सरकारी निकायहरूसँग जोड्ने सन्दर्भमा परराष्ट्र मन्त्रालयले प्राथमिकताका साथ काम गरिरहेको जानकारी गराइन्।"
"भारत सरकारको सहयोगमा इरानबाट ११ नेपाली फर्किदै, पाँचजना जेलमा : परराष्ट्रमन्त्री","काठमाडौं : परराष्ट्रमन्त्री आरजु राणा देउवाले भारत सरकारको सहयोगमा इरानबाट ११ नेपाली स्वदेश फर्किन लागेको जानकारी गराएकी छन्। सोमबार प्रतिनिधिसभा प्रतिनिधिसभा बैठकमा सांसदहरुले उठाएका प्रश्नको जवाफ दिँदै मन्त्री राणाले इरानमा १६ नेपाली रहेकोमा ११ जना भारत सरकारको सहयोगमा फर्किन लागेको जानकारी गराएकी हुन्। उनले पाँचजना जेलमा रहेको र उनीहरूको उद्दारका लागि पनि पहल भइरहेको बताइन्। 'इरानमा १६ नेपाली रहनुभएको छ। ११ जना मसाद भन्ने स्थानमा पुग्नु भएको छ,'उनले भनिन्,'उहाँहरू भोलिसम्म भारत पुग्नुहुन्छ।'मन्त्री राणाले भारत सरकारले आफ्ना नागरिकलाई उद्दार गर्ने क्रममा नेपालीलाई पनि उद्दार गरिदिन आग्रह गरेपछि उनीहरू फर्किन लागेका हुन्। मन्त्री राणाका अनुसार ११ जनामध्ये एकजनाको ट्राभल डकुमेन्ट नभएकाले बनाउन प्रक्रिया सुरू भएको छ। मन्त्री राणाले नेपाल सरकारले जरायल र इरानबीचको उत्पन्न तनाव र त्यसको संभावित प्रभावलाई अत्यन्त गम्भीरताका साथ लिएको बताइन्। मन्त्री राणाले सम्बन्धित मुलुकमा रहेका दूतावासहरूलाई नेपाली नागरिकको सुरक्षाका लागि समन्वय गर्न निर्देशन दिइएको जानकारी दिइन्। उनका अनुसार १७ जुनमा अनलाइन पोर्टल खोलेर नेपालीहरूको विवरण लिन सुरू गरिएको छ। उक्त पोर्टलमा हालसम्म ८८५ जनाले विवरण दर्ता गरेका छन् भने दर्ता गर्ने क्रम पनि जारी छ। यसैगरी हाल हवाई मार्ग बन्द रहेको अवस्थामा सुरक्षित स्थान वा सीमावर्ती मुलुकमा जान चाहने नेपालीहरूलाई अनलाइन भिसा उपलब्ध गराउनेलगायत काममा सहजीकरण गरिदिनका लागि खाडीस्थित सबै नेपाली नियोगहरूलाई निर्देशन दिइएको मन्त्री राणाको भनाइ छ। त्यस्तै मन्त्री राणाले विपिन जोशीको रिहाईका लागि सरकारले सुरुदेखि नै उच्च तहमा द्विपक्षी र बहुपक्षीयस्तरमा कूटनीतिक पहललाई निरन्तरता दिइ आएको धारणा राखिन्। मन्त्री राणाले सीमासम्बन्धी समस्याका सन्दर्भमा द्विपक्षीय उच्चस्तरीय वार्ता एवं स्थापित संयन्त्रद्वारा समाधानका पहल जारी रहेको जिकिर गरिन्। उनले परराष्ट्र मन्त्रालयले आर्थिक कूटनीतिलाई परराष्ट्र नीतिको एक प्रमुख आधार मानेर विदेशस्थित नियोगहरूलाई व्यापार, वैदेशिक लगानी, पर्यटन तथा प्रविधि प्रवद्र्धनमा सक्रिय बनाउँदै आएको बताइन्। उनले राजदूतहरूको नियुक्ति 'राजदूत नियुक्तिसम्बन्धी निर्देशिका, २०७५' र प्रचलित नियम कानून अनुसार भई आएको जिकिर गरिन् । श्रम सहचारीका सम्बन्धमा प्रचलित कानुनबमोजिम श्रम, रोजगार तथा सामाजिक सुरक्षा मन्त्रालयबाट नै छनौट भइ आएकालाई पठाउने गरिएको उनको भनाइ छ ।"
इरानले प्रहार गरेका क्षेप्यास्त्रका टुक्रा इजरायलमा खस्यो,"काठमाडौं : इरानले प्रहार गरेका क्षेप्यास्त्रका टुक्रा इजरायलमा खसेका छन्। इरानले प्रहार गरिएका १० भन्दा बढी क्षेप्यास्त्रमध्ये तीनवटा टुक्रा खसेको पुष्टि भएको छ। इजरायलका सफेद, अशदोद र दक्षिणी सीमावर्ती क्षेत्रमा क्षेप्यास्त्र खसेको बताइएको छ। क्षेप्यास्त्र खसेपछि आधा घण्टाभन्दा बढी समयसम्म इजरायलका विभिन्न स्थानमा साइरन बजेको थियो। इजरायली विद्युत् कम्पनीको संरचना नजिकै क्षेप्यास्त्र खसेपछि विद्युत् आपूर्तिमा समेत अवरोध भएको थियो।"
खाली खुट्टा हिँडेर काठमाडौं आइपुगेका नवराज बोहोराले प्रचण्डलाई भेटे,"काठमाडौं : नेपाल कम्युनिस्ट पार्टी माओवादी केन्द्रका अध्यक्ष पुष्पकमल दाहाल 'प्रचण्ड' सँग सुर्खेतदेखि एक महिनाको लामो पैदल यात्रा गरी काठमाडौं आएका नवराज बोहोराले भेट गरेका छन्। वातावरण संरक्षण, कर्णालीको समग्र विकास, अनियमितता तथा भ्रष्टाचारविरुद्ध खबरदारी गर्दै सुशासन स्थापनाको अभियानमा लागेका बोहोराले सोमबार बिहान प्रचण्डसँग भेट गरेका हुन्। जेठ ४ गतेदेखि खाली खुट्टा हिँडेका बोहोरा ३१ औँ दिनमा यही असार ३ गते काठमाडौँ आइपुगेका थिए। आइतबार अभियानकर्मी बोहराले बालुवाटार पुगेर प्रधानमन्त्री केपी शर्मा ओलीलाई भेटेका थिए। अध्यक्ष प्रचण्डले बोहोराको अभियान माओवादी केन्द्रको अभियानसँग मेल खाने उल्लेख गर्दै,आफू सरकारले रहँदा कर्णालीको समृद्धिका लागिगरेका पहलहरूले त्यसको प्रमाण भएको स्पष्ट पारे। उनले बोहोराको अभियानलाई साथ दिने प्रतिबद्धता व्यक्त गर्नुका साथै अभियान निरन्तर जारी राख्न शुभकामना पनि दिए।"
"रुसी हवाई आक्रमणमा किभमा ७ जनाको मृत्यु, दर्जनौं घाइते","काठमाडौं : युक्रेनको राजधानी किभमा सोमबार राति भएको रुसी आक्रमणमा ७ जनाको मृत्यु भएको छ। रुसको क्षेप्यास्त्र र ड्रोन आक्रमणमा परेर ७ जनाको मृत्यु हुनुका साथै दर्जनौं घाइते भएका युक्रेनी गृह मन्त्री इहोर क्लिमेन्कोले बताएका छन्। उनका अनुसार आक्रमणमा आवासीय क्षेत्र, अस्पताल र खेलकुद पूर्वाधारहरूमा क्षति पुगेको छ। किभका मेयर भिटाली क्लिट्स्कोले राजधानीको एक अग्लो अपार्टमेन्ट भवनमा ६ जनाको मृत्यु भएको पुष्टि गरेका छन्। उनले कम्तीमा १९ जना घाइते भएको र घाइतेहरूको उपचार जारी रहेको बताए। पछिल्लो समय रुसले युक्रेनका विभिन्न सहरहरूमा ठूला स्तरका हवाई आक्रमण गर्दै आएको छ। युक्रेनी हवाई सेनाका अनुसार पछिल्लो आक्रमणमा ३५२ वटा ड्रोन र १६ वटा क्षेप्यास्त्र युक्रेनी भूभागतर्फ प्रक्षेपण गरिएको थियो। जसको मुख्य निशाना किभ क्षेत्र नै थियो। राजधानी किभभरि आगलागीका घटना रिपोर्ट भएका छन्। युक्रेनको आपतकालीन सेवाले सार्वजनिक गरेको भिडियोमा ध्वस्त भवनबाट आत्तिएका स्थानीय बासिन्दाहरूलाई उद्धार गरी सुरक्षित स्थानमा लैजाँदै गरेको देखिन्छ। स्थानीय अधिकारीहरूका अनुसार भूमिगत मेट्रो स्टेशनको प्रवेशद्वारमा समेत क्षति पुगेको छ। धेरै नागरिकहरू रातभर ती भूमिगत स्थानहरूमा बसेर सुरक्षा लिँदै थिए।"
घरायसी विवादमा श्रीमानले गरे श्रीमतीको हत्या,धरान : सुनसरीको बराहक्षेत्र नगरपालिका ५ मुसहरी टोलम श्रीमानले श्रीमतीको हत्या गरेका छन् । घरायसी विवादपछि ३० वर्षीय वर्षीय सोनिया मुसहरले मादक पदार्थ सेवन गरी २४ वर्षीय ढलिसदाको हत्या गरेको जिल्ला प्रहरी कार्यालय सुनसरीका डीएसपी योगराज खतिवडाले बताए । सोनियाले श्रीमती ढलिसदालाई कुटपिट गरी हत्या गरेको डीएसपी खतिवडाले बताए । उनलाई पक्रा गरी इलाका प्रहरी कार्यालय महेन्द्रनगरको हिरासतमा राखेर घटनाको थप अनुसन्धान भइरहेको प्रहरी निरीक्षक दिवस कुवरले बताए ।
इरानका सेना प्रमुखले भने अमेरिकी आक्रमणको जवाफमा कडा प्रतिक्रिया आउँछ,"काठमाडौं : इरानका प्रधान सेनापति मेजर जनरल अमिर हातामीले अमेरिकाले इरानी आणविक संरचनामाथि गरेको आक्रमणको कडा जवाफ दिइने चेतावनी दिएका छन्। राज्य निकट सञ्चारमाध्यमहरूले सार्वजनिक गरेको भिडियो क्लिपमा हातामीले भनेका छन्, हाम्रो इतिहासमा हामीले अमेरिकाको सामना धेरै पटक गरिसकेका छौं। जबजब उनीहरूले हामीमाथि आक्रमणको प्रयास गरे, तबतब उनीहरूले बलियो प्रतिक्रिया पाए। उनले सुख र स्वतन्त्रताका लागि लड्ने बताए। उनले भने, हामी साहस र शक्तिसाथ लड्नेछौं। हाम्रो सामर्थ्यप्रति तपाईंहरू विश्वस्त हुनुपर्छ। इरानको सैनिक नेतृत्वमा गरिएको हालको पुनर्संरचनामा हातामीलाई प्रमुख सेनापतिका रूपमा नियुक्त गरिएको हो। केही दिन अघि इजरायलले गरेका आक्रमणमा वरिष्ठ इरानी कमाण्डरहरूको ज्यान गएपछि खाली रहेका पदहरू पूर्ति गर्न हातामीको नियुक्ति गरिएको बताइएको छ।"
ऊर्जामन्त्रीलाई सांसद सिंहको प्रश्न : डेडिकेटेड र ट्रंकलाइनको बक्यौता कहिलेसम्म उठाउनुहुन्छ ?,"काठमाडौं : स्वतन्त्र सांसद अमरेश कुमार सिंहले नेपालमा कृषि विद्युतीकरण कहिलेसम्म हुन्छ ? भन्दै सरकारलाई प्रश्न गरेका छन्। सोमबार प्रतिनिधिसभा बैठकमा विनियोजन शीर्षकको छलफलका क्रममा उठेका प्रश्नको विभागीय मन्त्रीहरूले जवाफ दिने क्रममा ऊर्जा जलस्रोत तथा सिँचाइ मन्त्री दिपक खड्काले जवाफ दिएका थिए। सो जवाफमा स्पष्टिकरण माग गर्दै सांसद सिंहले नेपालमा कृषि विद्युतीकरण कहिलेसम्म हुन्छ ? भन्दै मन्त्री खड्कालाई प्रश्न सोधेका हुन्। उनले सरकार गठन भएको एक वर्ष पुगिसक्दा पनि डेडिकेटेड र ट्रंकलाइनको बक्यौता उठाउन नसकेको भन्दै आपत्ती जनाए। 'सरकार बनेको एक वर्ष पुगिसक्दा पनि अहिलेसम्म महशुल उठाउन सकेको छैन,'उनले भने,' बक्यौता उठान कति वर्ष लाग्छ ? यसबारे पनि जानकारी गराइदिनु होला।' मन्त्री खड्काले डेडिकेटेड र ट्रंकलाइनमा पुनरावलोकन गर्ने जवाफ दिएका थिए।"
कांग्रेस केन्द्रीय कार्यसमितिको बैठक एक दिन सर्यो,"काठमाडौं : नेपाली कांग्रेस केन्द्रीय कार्यसमितिको बैठक एक दिनका लागि सरेको छ। कांग्रेस केन्द्रीय पार्टी कार्यालयका मुख्य सचिव कृष्णप्रसाद पौडेलले विज्ञप्ति जारी गर्दै केन्द्रीय कार्यसमितिको बैठकको मिति परिवर्तन भएको जानकारी दिएका हुन्। यसअघि कांग्रेसले यही असार १५ गते आइतबार बोलाएको बैठक अब १६ गते सोमबार केन्द्रीय पार्टी कार्यालयमा बस्ने मुख्य सचिव पौडेलले जानकारी दिए। कांग्रेसले बैठकमा केन्द्रीय कार्यसमितिका पदाधिकारी, सदस्य एवं आमन्त्रित सदस्यहरूको उपस्थितिका लागि निर्देशन दिएको छ। बैठकमा पछिल्लो राजनीतिक घटनाका विषयमा छलफल हुने बताइएको छ।"
यी हुन् आज आकस्मिक बाढीको जोखिम भएका जिल्ला,"काठमाडौं : देशको विभिन्न जिल्लाहरू आज आकस्मिक बाढीको मध्यम तथा सामान्य जोखिम रहेको देखिएको छ। बाढी पूर्वानुमान महाशाखाका अनुसार आज इलाम, काभ्रे, काठमाडौं, ललितपुर, भक्तपुर, चितवन, मकवानपुर, नवलपरासी पूर्व, बारा, पर्सा, पाल्पा, गुल्मी, अर्घाखाँची, रुपन्देही, कपिलवस्तु, कास्की, स्याङ्जा, पर्वत, तनहुँ, दैलेख, सुर्खेत, र आसपासका जिल्ला भई बहने केही ससाना नदीहरूको बहाव उल्लेख्य बढ्ने र आकस्मिक बाढीको मध्यम जोखिमको पूर्वानुमान छ। यसैगरी झापा, संखुवासभा, सोलुखुम्बु, ताप्लेजुङ, पाँचथर, खोटाङ, ओखलढुंगा, रामेछाप, दोलखा, सिन्धुपाल्चोक, नुवाकोट, धादिङ, दाङ, रुकुम पश्चिम, रुकुम पूर्व, जाजरकोट, कालिकोट, डोटी, अछाम, बझाङ, डडेलधुरा, दार्चुला, कैलाली र आसपासका जिल्ला भई बहने केही ससाना नदीहरूको बहाव उल्लेख्य बढ्ने र आकस्मिक बाढीको सामान्य जोखिमको हुनसक्ने महाशाखाले जनाएको छ।"
चौतारा रक्त सञ्चार सेवा केन्द्र सञ्चालनमा,"काठमाडौं : सिन्धुपाल्चोकमा चौतारा रक्त सञ्चार सेवा केन्द्र सञ्चालनमा आएसँगै रगतको अभावमा भौतारिनुपर्ने बाध्यता हटेको छ। नेपाल रेडक्रस सोसाइटी जिल्ला शाखा सिन्धुपाल्चोक, ब्लड डोनर्स एसोसिएसन नेपाल (ब्लोदान) सिन्धुपाल्चोक, चौतारा अस्पतालको सहकार्यमा चौतारा साँगाचोकगढी नगरपालिकाको आर्थिक र प्राविधिक सहयोगमा सञ्चालनमा ल्याइएको हो। चौतारामा रक्त सञ्चार सेवा केन्द्र सञ्चालनमा आएसँगै सहज भएको चौतारा साँगाचोकगढी नगरपालिकाका स्वास्थ्य शाखा प्रमुख दिनेश नेपालले बताए। उनका अनुसार २०८२ वैशाख २४ गतेदेखि केन्द्र सञ्चालनमा आएपछि ७२ जनाले रक्तदान गरेका छन्। चौतारामा रक्त सञ्चार सेवा केन्द्र जिल्ला अस्पताल चौतारासँगै राखिएको छ। पहिला रगत आवश्यक पर्न साथ कि मान्छे खोज्नुपर्थ्यो कि त कतै रिफर गर्नुपर्थ्यो अहिले त्यो बाध्यता हटेको छ, प्रमुख नेपालले भने, रगत नै नपाएर भौतारिनुपर्ने बाध्यता हट्यो। यो चौताराको मात्रै खुशीको कुरा होइन् सिंगो जिल्लाकै लागि खुशीको कुरा हो।' उनका अनुसार पहिला रगत नपाएर सुत्केरी हुने महिलाहरूलाई साह्रै समस्या हुने गरेको थियो। रक्त सञ्चार सेवा केन्द्रमा ३५ दिनसम्म रगत राख्न मिल्ने भएपनि २५ दिनपछि स्टक रहेको रगत भक्तपुर रेडक्रसमा पठाउने गरिएको छ। रगतको पनि आयु हुने भएकाले २५ दिनपछि अरूलाई सहयोग होस् पठाउने गरेको उनले बताए।"
विनियोजन शीर्षकमाथिको छलफलमा उठेका प्रश्नको जवाफ दिँदै विभागीय मन्त्रीहरू,काठमाडौं : प्रतिनिधिसभा बैठक जारी छ। बैठकमा विनियोजन विधेयक २०८२ अन्तर्गत विभिन्न मन्त्रालयहरूसँग सम्बन्धित विभिन्न शीषकमाथिको छलफलका क्रममा उठेका प्रश्नको जवाफ दिने कार्यक्रम सुरू भएको छ। विभागीय मन्त्रीहरूले छलफलका क्रममा उठेका प्रश्नको जवाफ दिने कार्यसूची छ। यसअन्तर्गत अहिले ऊर्जा जलस्रोत तथा सिँचाइ मन्त्री दिपक खड्काले विनियोजन शीर्षकमाथिको छलफलमा उठेका प्रश्नहरूको जवाफ दिइरहेका छन्।
सर्पले टोक्दा जाजरकोटमा बालिकाको मृत्यु,"जाजरकोट : विषालु सर्पले टोक्दा जाजरकोटमा बालिकाको मृत्यु भएको छ। भेरी नगरपालिका६ गगटियाका जय बहादुर शाहीकी ८ वर्षीया छोरी दीक्षा शाहीको उपचारको क्रममा मृत्यु भएको हो। प्रहरीका अनुसार घरमै सुतिरहेको अवस्था सोमबार बिहान सर्पले टोकेको थियो। सर्पले टोकेपछि बेहोस भएकी उनलाई उपचारका लागि जाजरकोट अस्पताल ल्याइएको थियो। गम्भीर अवस्थामा रहेकी ती बालिकाको उपचार गर्दा गर्दै मृत्यु भएको अस्पतालका डाक्टर सुनिल पुनले बताए। विषले धेरै असर गरिसकेको रहेछ। जति कोसिस गर्दा पनि बचाउन सकिएन, डा पुनले भने।"
"भिजिट भिसा प्रकरणमा रास्वपा र राप्रपाको अडान कायमै, आज पनि संसद बहिष्कार",काठमाडौं : भिजिट भिसा प्रकरणमा विपक्षी दल राष्ट्रिय स्वतन्त्र पार्टी (रास्वपा)र राष्ट्रिय प्रजातन्त्र पार्टी (राप्रपा)ले गृहमन्त्रीको राजीनामा र उच्चस्तरीय छानबिन समितिको अडान कायमै राखेका छन्। सोही विषयलाई लिएर आज पनि प्रतिनिधिसभा बैठकमा अवरोध जनाएका छन्। आज बैठकमा विनियोजन विधेयकमाथिको छलफलमा उठेका प्रश्नको जवाफ र स्पष्टीकरण दिने कार्यसूची छ। बैठक सुरू हुनेवित्तिकै रास्वपा र राप्रपाले उठेर विरोध जनाएका हुन्। बैठक सुरू हुनेवित्तिकै दुई दलका सांसदहरूले उठेर विरोध जनाएपछि सभामुख देवराज घिमिरेले रास्वपा सांसद शिव नेपालीलाई बोल्नका लागि समय दिएका छन्। उनले भिजिट भिसा प्रकरणमा अनुसन्धान नगरी सरकार मौन रहेको बताए। सरकारले आफ्ना मागहरूलाई सम्बोधन गर्नुको सट्टा दबाउन खोजेको आरोप लगाए। आफ्ना माग पूरा नभएसम्म सदनको अवरोध कायमै राख्ने भन्दै रास्वपा विनियोजन विधेयकमाथिको छलफलमा भाग नलिने उनले बताए। उनले बोलेसँगै रास्वपा र राप्रपा संसदबाट बाहिरिएको छ।
कहिले चेत्ला कांग्रेसले ?,"पहिलो महाधिवेशनबाट कार्यकारी सभापति निर्वाचित भएपछि त्यो बेला महामानव बीपी कोइरालाले भन्नुभएको थियो, हामीहरूले निकै पछि चेत्यौं। संसार हामीभन्दा निकै अगाडि बढिसक्यो। उसलाई हामीहरूले दगुरेर भेट्टाउनु पर्नेछ। अब हामीसँग गँड्यौलाको चालले बामे सर्ने समय छैन। भारतको बनारसमा १५ कात्तिक, २००३ मा भएको एउटा भेलामा सिर्जित नेपाली राष्ट्रिय कांग्रेसकै जगमा आजको नेपाली कांग्रेस जिउँदोजाग्दो छ। बीपी कोइराला, कृष्णप्रसाद भट्टराई, बालचन्द्र शर्मालगायत नेताहरूले जन्माएको यो संगठन त्यही वर्षको माघ १२ र १३ गते कलकत्ताको भवानीपुरमा नेपाली राष्ट्रिय कांग्रेसका रूपमा स्थापित भयो। त्यो बीपीले बाँचेको समय थियो। र देश एक जहानियाँ परिवार (राणा) को निरकुंश शासनको पञ्जामा थियो। भलै हाम्रो देश कहिल्यै कुनै विदेशको गुलाम हुन पाएन। तर लामो समयसम्म यहाँका शासक, राजा महाराजाहरूले नेपाली जनतालाई सधैं नै रैतीको दर्जामा राख्दै आए। प्रजातन्त्रको घाँटी पटकपटक निमोठिरहे। लोकतन्त्रलाई सधैं पासो लगाइरहे। नेपाली कांग्रेसले तिनै र त्यस्तै लोकतन्त्रका लागि पटकपटक धेरै लडाइँ लडेको छ। सफलता पनि पाएको छ। तसर्थ हामी फेरि गणतन्त्रको यो उज्यालो अनि आधुनिक लोकतन्त्रमा बाँचिरहेका छौं। त्यो बेला बीपीले भन्नुभएका प्रसंग फरक थियो। तर अहिले पनि परिस्थितिहरू, देश, विश्व अनि देशीय राजनीतिका परिदृश्यहरू तीभन्दा फरक छैनन्। भलै रूपहरू फरक होलान् तर अवस्था र नागरिकका अपेक्षाहरू अहिले पनि उस्तै छन्। देशको एउटा विशिष्ट परिस्थितिमा नेपाली कांग्रेसको केन्द्रीय समिति बैठक बस्दैछ। राजनीतिको यो भद्रगोल परिस्थितिबीच देशको सबैभन्दा ठूलो अनि ऐतिहासिक र पुरानो राजनीतिक पार्टीका हिसाबले नेपाली कांग्रेसप्रति जनताका असीमित अपेक्षा र चाहना हुनु स्वाभाविकै हो। त्यसैको बलमा नेपाली कांग्रेस अहिले यहाँसम्म आइपुगेको हो। अहिले देशमा गुज्रिरहेका हरेक परिस्थितिको जिम्मेवारीबाट नेपाली कांग्रेस भाग्न मिल्दैन र समाधानका लागि पनि नेपाली कांग्रेसको अगुवाइको विकल्प अरू हुन सक्दैन। किनकि देशमा निम्तिएका हरेक प्रकारका संकट समाधानका निम्ति नेपाली कांग्रेसले सधैं निर्णायक भूमिका खेलेको छ। देशका परिस्थितिहरूसँगै कांग्रेसका लागि पार्टी जीवनलाई अझ जीवन्त र मजबुत बनाउने अर्को ऐतिहासिक कार्यभार पनि छ। किनकि सरासर हिसाब लगाउने हो भने अब हामी १५औं महाधिवेशनको संघारमै छौं। यो संघारलाई अलि पर धकेल्ने कोसिसमात्रै गरियो भने पनि देशको अवस्थासँगै कांग्रेसको पार्टी जीवनले पनि नमीठो परिणाम भोग्नुपर्नेछ। यसबारे सायद हाम्रो नेतृत्व सचेत नै होला। नभए पनि अब हुनुपर्ने बेला लगभग घर्किसकेको छ। बीपीले त्यो बेला भनेजस्तै हामीले निकै ढिलामात्रै चेत्छौं र चेत्दैछौं। तर कहिल्यै सुध्रिन्नौं। यो हरेक राजनीतिक पार्टीमा मौलाएको एउटा आम प्रवृत्ति हो। अझ उदार लोकतन्त्रिक चरित्र बोकेको नेपाली कांग्रेसभित्र यो भद्रगोल अझ विस्तारित छ। तलदेखि माथिसम्मै। विधानले नै निर्धारित गरेको समय हो। राष्ट्र अनि पार्टीकै आन्तिक जीवनमा कुनै ठूलो संकट आइपरेको बाहेक सामान्य जीवनमा यसलाई सार्न वा धकेल्न मिल्दैन। नेतृत्वले त्यो कुचेष्टा पनि नगरोस्। विधानले प्रस्ट रूपमै भनेको छ कि नेपाली कांग्रेसको महाधिवेशन पार्टीको सर्वोच्च निकाय हो। हरेक लोकतान्त्रिक पार्टीको सर्वोच्च निकाय विधिसम्मत तोकिएको तिथिमितिमै आमकार्यकर्ताबाट अडिट हुन जरुरी छ। यसबाट पार्टीमा नयाँ रक्तसञ्चार हुन्छ भने कार्यकर्तामा स्फूर्ति ताजगी हुन्छ। त्यसैले एउटा लोकतान्त्रिक पार्टीमा महाधिवेशन भनेको एउटा त्यस्तो सञ्जीवनी हो जसले सिंगो पार्टीको आन्तरिक जीवनलाई जीवन्त बनाउँछ। यतिमात्रै होइन, पार्टीको आन्तरिक लोकतन्त्र भनेको आमचुनावमा ढुक्क भएर जान सक्ने एउटा खड्गो पार गरेजस्तै पनि हो। जहाँ हामीले भोटसँग जनताका इच्छा र चाहना पनि सुन्न सक्छौं। किनकि आम चुनाव भनेको लोकतन्त्रको एउटा प्राविधिक पाटो हो। जसका लागि हामी भोट माग्न जनताका घरदैलोमा पुग्छौं। अनि चुनाव भनेको मात्रै भोट माग्ने पनि हो। बरु चुनाव भनेको जनतालाई हामीले जवाफ दिनु पनि हो। अर्थात् जनताका प्रश्न सुन्नु पनि हो। लोकतन्त्रको यो अभ्यासका निम्ति पार्टी जीवनको आन्तरिक लोकतन्त्रको मजबुतीकरण सबैभन्दा मुख्य पाटो हो। नेपाली कांग्रेस आफैंमा एउटा ऐतिहासिक पार्टी हो। लोकतन्त्रको पहरेदारका रूपमा देशका हरेक मोडहरूमा कांग्रेसले नै नेतृत्व गर्दै आएको छ। आजको राजनीतिमा नेपाली कांग्रेस कहाँ छ ? पार्टी सदस्यता नलिएरै पनि वा नेपाली कांग्रेसलाई नचिनेरै पनि भोट हाल्दा रूख खोज्नेहरूले धानेको पार्टी हो, यो पार्टी। यसका आफ्नै ऐतिहासिक आयामहरू छन्, आफैंले कोरेका इतिहासका पानाहरू जिउँदा छन्। यस अर्थमा कांग्रेस यो समुदायमा आफैं जन्मिएर आफैंमा झांगिएको पार्टी हो। तर यसो भन्दैमा हामीले पार्टीका हरेक तहका नेतृत्व र संगठनलाई कमजोर बनाउने भनेको होइन वा त्यसै छोड्ने भनेको होइन। हामीले इतिहास रचेका छौं भनेर आजको पुस्ता अनि भावी पिँढीका लागि पनि नेपाली कांग्रेस हुनुमा गर्वान्वित हुन सक्ने बनाउनुपर्ने दायित्व आजको नेतृत्वमा छ। हिजो हामीले वा हाम्रा पुर्खाले के गरे त्यसको लेखाजोखामै समय खेर फाल्नुभन्दा पनि अबको पुस्तालाई कांग्रेससँग कसरी जोड्ने भन्ने भिजन अहिले पार्टीलाई चाहिएको छ। त्यसकै लागि युथ र स्मार्ट नेतृत्वको आवश्यकता। युवा यस अर्थमा कि त्यो उमेरले होइन, पार्टी जोगाउने उसको दूरदर्शनमा भर पर्ने कुरा हो। स्मार्ट यस अर्थमा कि आजको पुस्तालाई उसले राजनीति बुझाउन सकोस् वा राजनीतिमा आशा जगाउन सकोस्। देशमै बस्न मन नगरिरहेको युवा पुस्तालाई एउटा ऐतिहासिक र पुरानो पार्टीमा कसरी गाँस्ने अनि उसलाई कसरी टिकाउने भन्ने कुरा अहिलेको नेतृत्वको कार्यशैलीमै निर्भर छ। अबको लगभग १५औं महाधिवेशनसँगै हामी आम निर्वाचनमा होमिनु पर्नेछ। त्यसको तीन वर्षअघि नै हामीले एक प्रकारको चुनावी नीति अख्तियार गरिसकेको अवस्था छ। अहिले फेरिएको राजनीतिक परिस्थितिमा कांग्रेस फेरि एकपटक साझेदार बनेर सत्ताको सफरमा छ। सहमतिहरू तलमाथि नभए वा साझेदारहरूको राजनीतिक इमान्दारिता ढलमल नभए अन्तिम बखत अर्थात् चुनावी सरकारको नेतृत्व नेपाली कांग्रेसकै हुनेछ। यस्तो अवस्थामा पार्टीका पदाधिकारीहरू सरकारकेन्द्रित मात्रै भएर पार्टी र संगठन अझ कमजोर हुने हुन् कि भन्ने चिन्ता र चासो आमकार्यकर्तामा छ। यो अवस्थालाई चिर्न पार्टीका हरेक पदाधिकारी चनाखो हुनुपर्छ। त्यसैले अब आफ्नो पदीय जिम्मेवारी अनि तोकिएका क्षेत्रभित्र रहेर इमान्दारिताका साथ पार्टी संगठनलाई हाँक्न पदाधिकारीहरू सरकारमात्रै नअलमिएर जनताको घरदैलोमा पुग्न जरुरी छ। तीन वर्ष भनेको धेरै समय होइन, त्यत्तिञ्जेल नेपाली कांग्रेसको नेतृत्व हरेक जनताका घरघरमा पुगेर उनीहरूका कुरा सुन्नैपर्छ। त्यसका लागि बरु कार्यविभाजन गरेर जान सकिन्छ। पार्टी भनेको सभापति वा महामन्त्रीहरूको मात्रै होइन। यो आम पार्टी हो, त्यसैले यसमा हरेक त्यस्ता कार्यकर्ताको उत्तिकै अधिकार रहन्छ, जसले कांग्रेसको जग जोगाइराखेका छन्। अर्थात् नेपाली कांग्रेसको त्यो जग जहाँ पार्टीको गर्भाशय छ। मुलुकको सबैभन्दा पुरानो र ऐतिहासिक पार्टी नेपाली कांग्रेस लोकतान्त्रिक पद्धतिका लागि स्थापित र संघर्षरत भएकै कारण राष्ट्रिय र अन्तर्राष्ट्रिय स्तरमा यसको आकर्षण छ। तर कांग्रेस आफ्नो स्थापनासँगै मन कुढ्याउने रोग बोकेर आएको छ। कांग्रेसमा सैद्धान्तिक विचलनभन्दा कार्यान्वयनको विचलन छ। नेताहरूमा मन नमिल्ने रोगले ग्रस्त छ। एउटा पुरानो र सबै राजनीतिक दलको मियो पार्टीको रूपमा कांग्रेस पार्टीको भूमिका उसको आफ्नै आन्तरिक जीवनबाट निर्धारित हुन्छ। तसर्थ कांग्रेसले केवल सत्ताका लागि होइन कि संविधानको रक्षा, स्वीकार्यता विस्तार र कार्यान्वयनका लागि समेत आगामी चुनावबाट सरकारको नेतृत्व गर्नुपर्दछ। प्रादेशिक सरकारहरूको नेतृत्व गर्न सक्ने भविष्य निर्माणका कार्यक्रमहरू ल्याइनुपर्छ। इतिहासलाई स्मरण गरेर वर्तमानमा हातहरू खियाइनुपर्छ। पार्टी निर्माण र सशक्तीकरणको अभियान एउटा व्यक्तिले मात्र चाहेर हुँदैन। तर सामूहिक दायित्वलाई निर्दिष्ट गन्तव्य दिने काम भने नेतृत्वकै हो। लोकतन्त्रको बहाव कहिल्यै निभ्न नदिएको कांग्रेस नेपाली राजनीतिक इतिहासको एउटा सिंगो किताब हो। देशको राजनीति, शासन व्यवस्था, राष्ट्रियता र प्रजातन्त्रविरुद्ध कहिल्यै कुनै सम्झौता नगरेको कांग्रेसका आफ्नै ऐतिहासिक मूल्य, मान्यता, विधि र विधान छन्। जहाँ देशको सिंगो इतिहास र लोकअधिकारका जीवन्त धरोहरहरू गाँसिएका छन्। समयको सहीसलामती भइरहे अनि नेतृत्वको इच्छाशक्ति नबदलिए आगामी वर्ष नेपाली कांग्रेस फेरि १५औं महाधिवेशनमा होमिनेछ। यद्यपि हरेक चार वर्षमा हुनै पर्ने महाधिवेशनको संघारमा यो वा त्यो बहानामा लम्ब्याउने वा छेक्ने कामहरू यसअघि नभएका होइनन्। तर चेत आएको हुनुपर्छ। फेरि पनि त्यस्तो नहोस्। देश, राजनीति, आमनागरिकको दैनिकीजस्ता कुराहरू त छँदैछन्। तर यो केन्द्रीय समितिको बैठकले अब आगामी १५ महाधिवेशनका बारेमा पनि ठोस निर्णयहरू लिनुपर्छ। महाधिवेशन हुन्छ कि हुन्न ? यसपालि हुँदैन भने किन हुँदैन भनेर दसौंलाख आमकार्यकर्ता अनि करोडौं शुभेच्छा राख्नेहरूलाई नेपाली कांग्रेसको यो नेतृत्वले चित्तबुझ्दो कारण दिनैपर्छ।"
चारकोशे जंगलमा कार र राइफल बरामद,धरान : सुनसरीको बराहक्षेत्र नगरपालिका५ स्थित अमाहा जंगलबाट प्रहरीले एक थान कार र हतियारसहितको अत्याधुनिक राइफल बरामद गरेको छ। आइतबार मध्यराति जंगली जनावर सिकार गर्न जंगल पसेको समूह प्रहरीलाई देख्ने बित्तिकै फरार भएको जिल्ला प्रहरी कार्यालय सुनसरीका डीएसपी योगराज खतिवडाले बताए। उनका अनुसार सिकारको उद्देश्यले रातको समयमा जंगल पसेका पाँचजना फरार छन्। प्रहरीले घटनास्थलबाट बा ६ च ८४०३ नम्बरको कार र बेलायतमा निर्मित अत्याधुनिक राइफल बरामद गरेको हो। गस्ती टोलीलाई देख्नेबित्तिकै कार चालकसहित सबै अभियुक्त भागेका थिए। डीएसपी खतिवडाका अनुसार कारको नम्बरका आधारमा फरार अभियुक्तहरूको पहिचान भइसकेको छ। उनीहरूको खोजीका लागि प्रहरी परिचालन गरिएको छ। बरामद गरिएको कार र हतियार इलाका प्रहरी कार्यालय महेन्द्रनगरमा राखिएको छ। घटनाबारे थप अनुसन्धान भइरहेको प्रहरी निरीक्षक दिवस कुँवरले जानकारी दिए।
नेपालमा फोटोन टुनल्यान्ड जी७ को औपचारिक सार्वजनिक घोषणा,"काठमाडौं : पुल्चोकस्थित 'द प्लाजा' मा फोटोन टुनल्यान्ड जी७ पिकअपको नेपालमा औपचारिक सुरुआत गरिएको छ। यसअघि यो पिकअपले २३ दिनमा ८ वटा कठिन अफरोड भूभाग पार गरेर विश्व कीर्तिमान बनाएको थियो। नेपाल आउनुअघि यो गाडीले १५ हजार किलोमिटर अफरोड परीक्षण पनि गरिसकेको छ। प्रदर्शन र आराम दुवैमा उत्कृष्ट: १६० एचपी पावर, ३९० एनएम टर्क, २२५ मिमी ग्राउन्ड क्लियरेन्स, हिल होल्ड र डिसेण्ट कन्ट्रोल, १२३ इन्च इन्फिनिटी स्क्रिन, अटो एसी, प्यानोरामिक सनरूफ, इलेक्ट्रिक सिटजस्ता फिचरले यो गाडीलाई बलियो मात्र नभई आरामदायी पनि बनाएको छ। एलिटको ५१९९ लाख, लक्जरीको ६५४० लाख र फ्ल्यागशिपको ६९९९ लाख रुपैयाँ तोकिएको छ। अनि २० लिटर डिजेल इञ्जिनमा आधारित    र    दुई संस्करणमा उपलब्ध छ। मुख्य फिचरहरू: १०२५ इन्च इन्फोटेनमेन्ट सिस्टम, ब्लुटुथ, रियरभ्यू क्यामेरा, डुअल एयरब्याग,   , हिल होल्ड असिस्ट, इलेक्ट्रोनिक डिफरेन्सियल लक। नेपालका लागि फोटोन सवारी साधनको आधिकारिक वितरक एमएडब्लू वृद्धि कमर्सियल ले गाडी सार्वजनिक गरेको हो। टुनल्यान्ड  केवल पिकअप गाडी मात्र नभई, नेपाली भूगोल र भावना अनुरूप निर्माण गरिएको सशक्त, भरपर्दो र आधुनिक पिकअप हो।"
"इरानमाथि आक्रमणपछि अमेरिकाविरुद्ध प्रदर्शन, तस्बिरहरू","काठमाडौं : अमेरिकी राष्ट्रपति डोनाल्ड ट्रम्पले आइतबार सामाजिक सञ्जालमा इरानका तीन आणविक स्थलमा आक्रमणको घोषणा गरेका छन्। आक्रमणको पुष्टि गर्दै इरानका विदेशमन्त्री अब्बास अराघचीले अमेरिकालाई संयुक्त राष्ट्र संघको बडापत्र उल्लङ्घन गरेको आरोप लगाए। यस्तै अमेरिकामा डेमोक्र्याटिक पार्टीका नेताहरूले इरानको आणविक स्थलमा अमेरिकी आक्रमणको निन्दा गरे। यसैबीच, मुस्लिम र अरब देशहरूले इरानको आणविक स्थलमा अमेरिकी आक्रमणको आलोचना गर्दै अन्तर्राष्ट्रिय कानुनको उल्लङ्घन भने। ट्रम्पको यो निर्णयपछि विश्वका केही देशमा अन्तर्राष्ट्रिय स्तरमा अमेरिका र ट्रम्पविरुद्ध विरोध प्रदर्शन सुरु भएको छ।"
"डेडिकेटेड र ट्रंक लाइनको बक्यौता चाँडै उठ्छ, प्रक्रिया अघि बढिसक्यो : ऊर्जामन्त्री","काठमाडौं :ऊर्जा जलस्रोत तथा सिँचाइ मन्त्री दिपक खड्काले डेडिकेटेड र ट्रंकलाइन बक्यौता चाँडै उठ्ने बताएका छन्। सोमबार प्रतिनिधिसभा बैठकमा सांसदहरूले सोधेका प्रश्नको जवाफ दिने क्रममा मन्त्रीले यस्तो बताएका हुन्। 'यो विषयमा प्राधिकरणले गर्नुपर्ने विषय वस्तु हो। लामो समयदेखि अड्किएको कारणले सरकारले लाल आयोगलाई आधार मानी प्रक्रियागत ढंगले विद्युतको खपत के कति भएको छ यसबारे एकिन गरेर तत्काल पैसा उठाउनु भनेर निर्देशन भएको थियो,'उनले भने,' चाँडै बक्यौता संकलन हुनेछ।' स्वतन्त्र सांसद अमरेश कुमार सिंहले डेडिकेटेड र ट्रंकलाइनको बक्यौता उठान नसकेको भन्दै सरकारको आलोचना गरेका थिए। उनले बक्यौता उठान कति वर्ष लाग्छ ? भन्दै ऊर्जामन्त्री खड्कालाई प्रश्न सोधेका थिए।"
समृद्धिको तलाउमा पानीका फोका,"एक झिलिमिली आकृति चम्किलो तर कमजोर अनि क्षणिक। फुल्ने, तर खोक्रो अनि एकछिनमै फुट्ने। प्रेम र सद्भावले सिँगार्नुपर्ने समाज आज घृणा, विभाजन र बनावटी सम्बन्धहरूले रंगिँदै छ। सहज, समृद्ध र न्यायपूर्ण हुनपर्ने मानव जीवन आज खोक्रो शृंगार बन्दै गएको छ। वास्तविकतासँग पौंठेजोरी खेल्दै सामाजिक, राजनीतिक र आर्थिक पक्षहरू बन्दैछन्, पानीको फोका। मानव जीवनको आधारस्तम्भ अर्थात् मूलधार प्रेम र सद्भाव नै आज असन्तुलनमा छन्। वृद्धा आमाबुवाप्रति सन्तानले देखाएका तिरस्कारपन, छोराछोरीबीच सम्पत्तिको झगडा, जातीय विभाजनजस्ता घटनाहरू बढिरहेका छन्। प्रेमले भौतिक आकर्षण, सौन्दर्य र सामाजिक हैसियतसँग नाता सम्बन्ध बढाउँदै छ। आत्मीयता, समर्पण, धैर्य र समझदारीले भरिएको सम्बन्धहरू गल्दै गएका छन्। प्रेम र सद्भावहरू सामाजिक सञ्जालको स्टाटस, फोटो, उपहारमा सीमित हुँदैछन्। मानिसको आत्ममूल्य सामाजिक लाइक र फलोमा निर्भर हुन थालेको छ। हेर्दा भव्य तर सानो झट्कामै फुट्ने। त्यसैगरी, आजको हाम्रो समाजसँगै राजनीति र अर्थतन्त्र पनि त्यस्तै अनिश्चितता, खोक्रोपन, प्रदर्शनमुखी प्रवृत्तिले भरिँदैछन्। हाम्रो सामाजिक संरचना परम्परागत रूपमा सामूहिकता, सहकार्य र सहिष्णुतामा आधारित थियो। तर, पछिल्लो समय सामाजिक सम्बन्ध, मान्यता र मूल्यहरूमा गम्भीर विचलन देखिँदो छ। समाजमा विष घोल्ने मनोवृत्ति मौलाउँदै गएको छ। राजनीतिमा विचार र सिद्धान्तभन्दा हामी र तिमीका द्वन्द्व हावी हुँदैछन्। एकले अर्कालाई शत्रु ठान्ने, संवादको साटो आरोपप्रत्यारोप गर्ने प्रवृत्तिहरूले समाधान होइन, समाजमा कटुता निम्त्याउने हुन्। राजनीति भनेको जनताका लागि सेवा गर्ने माध्यम हो। तर आज नेपालको राजनीतिक यथार्थ भने पानीको फोका जस्तै देखिन्छ, ठूलो भाषण, ठूला सपना, तर त्यसको सार गहिराइ नभएको, छुनासाथ फुट्ने। चुनावअघि दिने वाचा, घोषणापत्र, नारा आदिले जनताको सपना सजाउँछन्, तर चुनावपछि ती सबै फोकाजस्तै फुट्छन्। सिद्धान्त, विचार र दृष्टिकोण भन्दा सत्ताको खेलमा निपुणता राजनीतिक मूल्य बन्दै गएको छ। हिजो सडकमा बोल्ने नेताहरू आज सिंहदरबारमा कुर्सी गुमाउने डरले मौन देखिन्छन्। समयअनुसार भाष्य बन्छ। राजनीतिक दलहरूप्रति जनताको विश्वास दिनानुदिन खस्किँदै जानुको मुल कारण पनि यही हो। आधुनिकताले भरिएको जीवनशैलीमा भौतिक सम्पन्नता प्राप्तिको होडले हामीलाई मानसिक रूपमा अझ खोक्रो बनाइरहेको छ। दौडधुप, तनाव, एक्लोपन, आत्महत्या, मानसिक स्वास्थ्य समस्या यिनै आधुनिक समृद्धिका परिणाम हुन्। पारिवारिक र साथीभाइ, अभिभावक र बालबालिकाबीचका सम्बन्धहरू पनि भावनात्मकभन्दा उपहार, पैसा, सम्पत्तिको गणनामा सीमित हुन थालेका छन्। प्रेममा लेनदेन हावी हुँदैछ भन्दा अत्युक्ति नहोला। अपरिचितभन्दा परिचितहरूबाटै डराउन पर्ने भाष्य बन्दैछ। परिचित र आफन्तहरू संलग्न आपराधिक गतिविधि बढ्दै गएको प्रहरी तथ्यांकले पनि देखाउँछ। आजको नेपाली समाज उपभोगमा केन्द्रित हुँदै गएको छ भन्दा फरक नपर्ला। मोबाइल, बाइक, गाडी, फेसन, ब्रान्ड यी सबै वस्तुहरूमा खर्च गर्ने ऋणीका संख्या बढ्दैछन्। आर्थिक व्यवहार पनि पानीको फोका झैं देखिन थालेका छन्, हेर्दा चम्किलो तर भित्र खोक्रो। देखावटी संस्कार र समारोहहरू विवाह, व्रतबन्ध, भोजभतेरजस्ता सामाजिक कार्यहरूमा अत्यधिक खर्च र देखावटी प्रदर्शन गर्न तँछाडमछाड गरिरहेका छौं। क्षणिक आनन्दका लागि गरिन्छन्, जसको दीर्घकालीन सामाजिक वा नैतिक मूल्य प्रायः हुँदैन। गरीबले ऋण लिएर भोज गर्छ, धनीले प्रतिस्पर्धामा अरूलाई हराउन प्रदर्शन गर्छ। समाज एक किसिमको कृत्रिमता र भ्रमको आडमा चलिरहेको छ। सबै भ्रम चिर्न सक्ने हतियार भनेको शिक्षा नै हो। शिक्षा नै चेतना र सशक्तीकरणको माध्यम पनि हो। प्रतिस्पर्धा हुन्छ र हुनुपर्छ पनि। तर शैक्षिक प्रणालीलाई हेर्ने हो भने धेरैजसो अवस्थामा प्रतिस्पर्धा अंक र उपाधिमा सीमित भएको छ। ज्ञान र व्यवहारको सन्तुलन छैन। नतिजा ? बेरोजगारी, असन्तुष्टि, आत्महत्या, मानसिक तनाव आदि। शैक्षिक विकास पनि पानीको फोकाजस्तै भ्रामक साबित हुँदैछन्। अर्थतन्त्रको प्रमुख आधार देशभित्रका उद्योग कलकारखाना तथा रोजगार हुनपर्ने हो। तर वैदेशिक रोजगार तथा रेमिट्यान्सले स्थान लिँदैछ। खाडी, मलेसिया, कोरिया, जापानमा लाखौं नेपालीहरूले पसिना बगाइरहेका छन्। उनीहरूले पठाएको रेमिट्यान्सले हाम्रो घर र समाज त टिकेको छ, तर यो अस्थायी र अनिश्चित माध्यम हो। उठ्दै गरेको अर्थतन्त्र कहीँ पानीको फोका झैं नबनुन्। पानीको फोका केवल सपना हुन्। विपनामा बिउँझिँदा सपनामा देखिएका कति कुराहरू स्परणमा पनि आउँदैनन्। अब प्रश्न उठ्छ के हामी हाम्रा विकासका संरचनाहरूमा पानीको फोकाभन्दा फरक मजबुत र दीर्घकालीन दृष्टिकोण बनाउन सक्दैनौं ? हामीले सामाजिक सम्बन्ध, संस्कार र परम्परालाई देखावटी प्रतिस्पर्धाको माध्यम होइन, सहकार्य, माया र समर्पणको माध्यम बनाउन सक्नुपर्छ। व्यावहारिक तथा नैतिक मूल्यमान्यतामा आधारित शिक्षा, मिडिया र परिवारले नै सही दिशा देखाउन सक्छ। राजनीति जनताप्रति जवाफदेही बन्नुपर्छ। सत्ताको लिलाम होइन, जनताको अधिकारको रक्षा गर्ने राजनीति बन्नुपर्छ। पारदर्शिता, उत्तरदायित्व र नीतिनिर्माणको प्रक्रिया जनमुखी हुनुपर्छ। रेमिट्यान्समुखी अर्थतन्त्रबाट हटेर आफ्नै देशभित्र रोजगारी सिर्जना गर्न सक्नुपर्छ। शिक्षा प्रणालीलाई व्यावहारिक, अनुसन्धानमुखी, नैतिकताकेन्द्रित बनाउनु अत्यावश्यक छ। केवल परीक्षा पास गर्ने शिक्षामा होइन, जीवन जिउन सिकाउने शिक्षामा केन्द्रित हुनुपर्छ। चमकधमक, बोली, देखावटी विकास, खोक्रो आदर्श, र भ्रामक समृद्धिले स्थायित्व र शान्ति दिन सक्दैन। पानीका फोकाहरू भित्रको सत्यलाई चिन्नुपर्छ। केवल फुट्ने डर हुने होइन, समयको आँधीमा अडिने, जनताको भरोसामा टिक्ने, न्याय र समानतामा आधारित समाज निर्माण गर्ने दिशामा अघि बढ्नुपर्छ। हामी सबैले व्यक्तिगत स्तरदेखि सामूहिक स्तरसम्म परिवर्तन ल्याउने संकल्प लिन सकेमा आजको पानीको फोका भोलिको सागर पनि बन्न सक्छ।"
कांग्रेस कम आय भएका नागरिकलाई समृद्ध बनाउने अभियानमा छ : गगनको थापा,"काठमाडौं : नेपाली कांग्रेसका महामन्त्री गगनकुमार थापाले तल्लो तहमा रहेका न्यून आय भएका नागरिकलाई समृद्ध बनाउने अभियानमा क्रियाशील रहेको बताएका छन्। कांग्रेस पुस्तकालय तथा पार्टी अध्ययन स्रोत केन्द्र विभागले आयोजना गरेको बेलायती संसदीय लोकतन्त्र र लेबर पार्टी सञ्चालन प्रणाली सम्बन्धमा लेबर पार्टीका नेता डा बच्चु कैलाश कैनीसँगको अन्तरक्रियामा मन्तव्य राख्दै महामन्त्री थापाले कांग्रेसले पक्षपोषण गर्ने भनेको तल्लो तहका नागरिकहरूको जीवनस्तर उकास्न भएको बताएका हुन्। हामीले खोजेको भनेको समुन्नत नेपाल हो, हामी पुँजीवादी अर्थ व्यवस्थामा विश्वास गर्छौ, नाफालाई अपराध मान्दैनौँ, तल्लो तहमा रहेका नागरिकहरूलाई माथि उकास्न चाहन्छौं, हामीले चाहेको व्यवस्थित प्रणालीमा कसैले पासपोर्ट र लाइसेन्स पाउन राजनीतिक दलको सदस्य हुनुपर्दैन, नेपाली नागरिकले खोजेको कुरा यही हो। यसका लागि व्यवस्थित प्रणाली आवश्यक छ, उनले भने। महामन्त्री थापाले उदारवादी पार्टी भए पनि बेलायतमा लेबर पार्टी दबाबमा रहेको भन्दै नेपालले सिक्नुपर्ने कुरा बेलायतको व्यवस्थित प्रणाली र व्यवस्थापनको विषय भएको बताए। हामीले अनुशरण गरेको प्रणाली भनेको बेलायती संसदीय प्रणाली हो, संसदीय प्रणालीमा हाम्रो ठूलो विश्वास छ, लेबर पार्टीबाट सिक्ने कुरा धेरै छ, उनले भने। उनले लेबर पार्टीसँग नेपाली कांग्रेसको भगिनी सम्बन्ध रहेको बताउँदै पुराना पार्टीहरू संकटमा भएको अवस्थामा बेलायतमा लेबर पार्टी पनि संकटमा छ भन्ने देखिएको बताए। बेलायतमा निर्वाचनमा जानुअघि नै प्रधानमन्त्रीको उम्मेदवार चयन हुन्छ : कैनी बेलायतको लेबर पार्टीका नेता डा बच्चु कैलाश कैनीले आफू सन् २०१२ मा लेबर पार्टीसँग जोडिएको बताउँदै नेपाली कांग्रेस र नेपालमा पनि लेबर पार्टीमा भएका राम्रो कामहरु लागू होस् भन्ने आफूले चाहेको बताए। नेता कैनीका अनुसार बेलायतमा पनि योग्य व्यक्तिलाई नै सरकारको नेतृत्व दिनुपर्छ भन्ने आधारमा चुनाव अगाडि नै प्रधानमन्त्रीको उम्मेदवार चयन हुने गरेको छ। बेलायतमा सांसद चार पाँच पटकसम्म हुन परिपक्व नेता बनाउन प्रोत्साहित गर्ने प्रचलन रहेको छ, निर्वाचनमा जानु अगाडि नै प्रधानमन्त्रीको उम्मेदवार चयन हुन्छ, पार्टीले बहुमत नल्याएको अवस्थामा पनि विपक्षी दलको नेता हुन्छ, उनले भने। डा कैनी नेपाली मूलका एकजना प्रतिष्ठित शैक्षिक तथा स्वास्थ्य व्यवस्थापन विज्ञ र राजनीतिकर्मी हुन्। उनले तनहुँबाट सुरु भएको आफ्नो जीवनयात्रा बेलायतको डार्टफोर्डसम्म पुर्याएका छन्। विद्यार्थी राजनीतिमा नेविसंघ तनहुँको सचिव हुँदै सु्रु भएको उनको यात्रा आज अन्तर्राष्ट्रिय विश्वविद्यालयका प्राध्यापक, बेलायती स्थानीय सरकारका नेतृत्वकर्ता र सांसदका उम्मेदवारको पहिचानसम्म आइपुगेको छ।"
"समृद्ध कर्णाली, बजेटमा डिजिटल प्रविधि","वीरेन्द्रनगर : राष्ट्रिय जनगणना, २०७८ अनुसार कर्णालीको जनसंख्या १६ लाख ८८ हजार छ। साक्षरता ७६ प्रतिशत छ। मोबाइल फोन र इन्टरनेटको पहुँचबाट धेरै जना वञ्चित छन्। त्यसैकारण प्रदेश सरकारले आगामी वर्षका लागि सार्वजनिक गरेको बजेटमा कर्णालीलाई आईटीमा अब्बल बनाउने लक्ष्य राखेको छ। जसअनुसार एसईईका विद्यार्थीलाई डिजिटल शिक्षा सहयोग कार्यक्रमदेखि गन्तव्य कर्णाली एप बनाउनेसम्मका कार्यक्रम र बजेट छुट्ट्याइएको छ। यस्तै, एग्रो इकोलोजिकल मोडेल भिजेल स्थापना गर्न ६ करोड १८ लाख बजेट विनियोजन गरिएको छ। कर्णालीमा डिजिटलमार्फत व्यवसायका लागि स्टार्टअप फन्ड तथा बिजनेस इन्क्युवेसन सेन्टर स्थापना गरिने बजेटमा उल्लेख छ। त्यसका लागि २ करोड विनियोजन गरिएको छ। कर्णालीको समृद्धि र पर्यटन विकासका लागि गन्तव्य कर्णाली एप निर्माण गरी पर्यटन गाइड बुक तयार गर्न ४३ करोड बजेट छुट्ट्याइएको छ। प्रदेशका आर्थिक मामिला तथा योजनामन्त्री राजीवविक्रम शाहले प्रदेशसभामा प्रस्तुत गरेको बजेटमा एसईई विद्यार्थी डिजिटल शिक्षा सहयोग कार्यक्रम र मुख्यमन्त्री डिजिटल शिक्षा कार्यक्रमका लागि १६ लाख बजेट विनियोजन गरिएको छ। बजेटले डिजिटल प्रविधि, पर्यटन र सामाजिक समावेशीकरणमा जोड दिएर कर्णालीको विकासमा आशा जगाएको सरोकारवाला बताउँछन्। तर प्रभावकारी कार्यान्वयनमा ध्यान दिनु आवश्यक छ। प्रदेशभित्र नवीन सोच भएका युवाहरूका लागि नयाँ उद्यमको विकास गर्न कर्णाली स्टार्टअप फन्ड र बिजिनेस इन्क्युवेसन सेन्टरको स्थापना गर्ने उल्लेख छ। आर्थिक मामिला तथा योजनामन्त्री शाहले बढ्दो सूचना प्रविधिको प्रयोगलाई जोड दिँदै कर्णालीलाई सूचना प्रविधिको पहुँचमा पुर्याउने गरी बजेट केन्द्रित गरेको बताए। उनका अनुसार बजेटमा कर्णालीमा उद्यम विकासका लागि मेक इन् कर्णाली, मेड इन् कर्णाली, सूचना प्रविधिको माध्यमबाट प्रदेशमा लगानी बढाउन प्रदेश लगानी पोर्टल, पर्यटन प्रवर्द्धनका लागि गन्तव्य कर्णाली एप, शैक्षिक सुधार र प्रविधियुक्त शिक्षा बनाउन मुख्यमन्त्री डिजिटल शिक्षा कार्यक्रम, एसईई विद्यार्थी डिजिटल शिक्षा सहयोग कार्यक्रम, हप्ताको एक बार : किताबरहित शुक्रबार, डिजिटल कर्णालीको अवधारणालाई मूर्तरूप दिन मध्यपश्चिम विश्वविद्यालय र नेपाल विज्ञान तथा प्रविधि प्रतिष्ठानसमेतको सहकारीमा डिजिटल कर्णाली फ्रेमवर्क निर्माण र जेन जी पुस्तालाई लक्षित सूचना प्रविधिसम्बन्धी उद्यम प्रवर्द्धन गर्न इन्क्युवेसन सेन्टर स्थापनाले कर्णाली प्रदेश आईटीमा अब्बल बनाउने लक्ष्य राखिएको छ। प्रदेश सरकारले डिजिटल कर्णालीको थालनी गर्ने भन्दै बजेटमा जोड दिएको छ। प्रदेशमा स्मार्ट ड्राइभिङ लाइसेन्स छपाइ, टेलिमेडिसिन सेवा र गन्तव्य कर्णाली एपजस्ता डिजिटल पहलहरू समावेश छन्। यसले कर्णालीलाई दीर्घकालीन रूपमा डिजिटल बनाउँदै लैजाने र प्रविधि विस्तारमा पनि सहयोग पुग्ने अपेक्षा गरिएको छ। मध्यपश्चिम विश्वविद्यालयका पत्रकारिता तथा सामाजिक कार्य केन्द्रीय विभागका विभागीय प्रमुख खगेन्द्र अधिकारीले भने, बजेट राम्रो या नराम्रो भन्ने कुरा कार्यान्वयन गर्दै जाँदा अनुभूति हुने हो। कतिपय अवस्थामा हेर्दा बजेट राम्रो देखिने तथा कार्यान्वयन नहुने समस्याले बजेट नै खर्च नहुने अवस्था पनि आउने गरेको छ। तर सरकारले कार्यान्वयनको पक्ष सुधार गर्दै जाने हो भने अहिलेको बजेट आशालाग्दो छ। केके छन् कर्णालीको बजेटमा ? कर्णाली प्रदेशको आगामी आर्थिक वर्षको बजेट चालुभन्दा ५ प्रतिशतले वृद्धि भएको छ। जसमा चालु खर्च २ प्रतिशतले घटाएको र पुँजीगत खर्च ११ दशमलव ६३ प्रतिशतले वृद्धि गराएको छ। बजेटमा संघीयताको भावनाअनुसार स्थानीय तहलाई वित्तीय हस्तान्तरणतर्फ १३ दशमलव ९५ प्रतिशतले वृद्धि गरी ४ अर्ब ५९ करोड ९८ लाख ४१ हजार बजेट केन्द्रित गरिएको छ। यस्तै, आर्थिक मामिलामन्त्री शाहले एकमुष्ट बजेट (अबन्डा) प्रस्ताव गर्ने परिपाटीमा सुधार गरी चालु आर्थिक वर्षको बजेटभन्दा ५७ प्रतिशत घटाएर राखिएको बताए। उनका अनुसार स्थानीय तहमा समपूरक अनुदान, वित्तीय हस्तान्तरण, विशेष अनुदान रकम वृद्धि गरिएको र ससर्त अनुदान घटाएर खर्चमा मितव्ययी बनाउने प्रयास गरिएको छ। बजेटमा आयोजना बैंकलाई सुदृढकीरण गरी आयोजना छनोटलाई व्यवस्थित र थप प्रभावकारी बनाएको, वन सम्पदाको संरक्षण र उद्यमशीलताको विकासलाई जोड दिएको, वीरेन्द्रनगरलगायत प्रदेशका मुख्य सहरहरूको खानेपानी समस्याको दीर्घकालीन समस्या समाधान गर्ने गरी तयारी थालिएको छ। मानव सेवा आश्रम, वृद्धाश्रम, ज्येष्ठ नागरिक सेवा केन्द्र, कल्याणकारी सामुदायिक संस्थाको लागि सहयोग कार्यक्रम पनि समावेश गरिएको छ। स्वीकृत सीमाभित्र रही बजेट कार्यान्वयन गर्ने विषयमा थप कडाइ पनि गरिएको छ। कृषिको व्यवसायीकरण कर्णाली प्रदेश सरकारको बजेटले कृषिको व्यवसायीकरण : कर्णालीको रूपान्तरणलाई जोड दिइएको छ। कर्णाली कृषि विकास रणनीति कार्यान्वयन गर्दै कृषिको आधुनिकीकरण, यान्त्रिकीकरण, उत्पादन लागत न्यूनीकरण, उत्पादन र उत्पादकत्व अभिवृद्धि गरी कृषिको व्यावसायीकरण गर्दै लगिने अठोट लिएको छ। प्रदेशमा प्रांगारिक र व्यावसायिक कृषि उत्पादन तथा उत्पादकत्व अभिवृद्धिमा जोड दिइनेछ। खेतीयोग्य बाँझो जमिनको उपयोग र कृषि पेसाप्रति युवाको आकर्षण बढाउन प्रोत्साहन गरिने उल्लेख छ। पाँच हेक्टरभन्दा बढी जमिनमा कृषि व्यवसाय गर्ने व्यवसायी, सहकारी, फर्म, कम्पनी र कृषक समूहलाई कर्जामा ब्याज अनुदान र दुई हेक्टरभन्दा बढी जमिनमा कृषि व्यवसाय र फलफूल खेती गर्ने सहकारी, फर्म, कम्पनी कृषक समूहलाई लागत सहभागिताको आधारमा अनुदान दिने, फलफूल बिरुवा संख्याको आधारमा कम्तीमा तीन वर्षसम्म प्रोत्साहन उपलब्ध गराउने गरी एक गाउँ एक व्यावसायिक फलफूल बगैंचा स्थापना कार्यक्रम सञ्चालन गर्ने, व्यावसायिक कृषिको आधार : स्रोतकेन्द्रको विकास र विस्तार भन्ने सोचका साथ फलफूल नर्सरी, च्याउ, मौरी, बिउबिजन, भेडा, बाख्रा, च्याङ्ग्रा, चौंरी, गाई, भैंसी, कुखुरा स्रोत केन्द्रको स्थापना तथा विकास कार्यक्रम कार्यान्वयन गरिनेछ। गरिब, सीमान्तकृत, भूमिहीन, विपन्न, लक्षितवर्ग परिवारका लागि खाद्य तथा पोषण सुरक्षा र जीविकोपार्जन विशेष प्रोत्साहन कार्यक्रम सञ्चालन गरिनेछ। रैथाने तथा निर्यातयोग्य उच्च मूल्य कृषि वस्तुहरूको पहिचान झल्किने मूल्यवान् लोगो कार्यक्रमलाई ब्रान्डिङ, क्यूआर कोड, भौगोलिक संकेत प्रमाणपत्र, लेबलिङ तथा बजारीकरणमा प्रोत्साहन, रैथाने बाली प्रशोधन मिल स्थापना, अर्गानिक कृषक पाठशाला सञ्चालन र प्रमाणीकरण कार्यक्रम सञ्चालन, गोठेमल, भर्मी कम्पोस्ट, दाना, जैविक मल, जैविक विषादी आदिको उत्पादन र प्रयोगमा प्रोत्साहन कार्यक्रम र एग्रोइकोलोजिकल मोडेल भिलेज स्थापना गरी कृषि पर्यटन प्रवर्द्धनमा जोड दिइनेछ। स्वस्थ माटो, स्वस्थ बाली, स्वस्थ जीवन भन्ने मान्यतामा आधारित रही व्यावसायिक कृषि पकेट क्षेत्रमा माटोको अवस्था सुधार अभियान सञ्चालन कार्यक्रम र रासायनिक विषादीको प्रयोगलाई नियमन, न्यूनीकरण र निरुत्साहित गर्न द्रुत विषादी अवशेष परीक्षण प्रयोगशाला सञ्चालन गरिनेछ। जसका लागि भूमि व्यवस्था, कृषि तथा सहकारी मन्त्रालयका लागि २ अर्ब ५७ करोड ११ लाख बजेट विनियोजन गरिएको छ। जुन चालु आर्थिक वर्षको तुलनामा ३८ प्रतिशतले वृद्धि हो। युवा र उद्यम प्रदेशमा नवीन सोच भएका युवालाई लक्षित गरी नयाँ उद्यम विकासको वातावरण निर्माण गर्न कर्णाली स्टार्टअप फन्ड र बिजिनेस इन्क्युवेसन सेन्टर स्थापना गरिनेछ। यस्ता उद्योगबाट उत्पादित वस्तु तथा सेवाको गुणस्तरीयता कायम गरी बजारीकरणका लागि सहयोग र सहजीकरण गरिनेछ। मेक इन् कर्णाली र मेड इन् कर्णाली अभियानअन्तर्गत निजी लगानीकर्ताको आकर्षण गर्न रैथाने उत्पादनको बजारीकरणको लागि कोसेली घर सञ्चालनमा ल्याइनेछ। प्रदेश सरकारका निकायबाट हुने खरिदमा उपलब्ध भएसम्म प्रदेशमै उत्पादित वस्तु तथा सेवाको खरिद गर्न प्रोत्साहित गरिनेछ। लगानीकर्तालाई प्रदेशमा लगानीका सम्भाव्य क्षेत्रबारे जानकारी प्रदान गरी लगानी निर्णय गर्न सघाउ पुर्याउन कर्णाली प्रदेश लगानी पोर्टल विकास गरिनेछ। प्रदेशमा लगानी योग्य परियोजना विकास तथा अन्य आवश्यक पूर्वतयारीसहित आगामी आर्थिक वर्ष कर्णाली लगानी सम्मेलनको आयोजना गरिनेछ। विदेशको अनुभव स्वदेशमा अवसर (रिटर्नी रिटेन) भन्ने सोचका साथ वैदेशिक रोजगारीबाट फर्केका युवा जनशक्तिसँग भएको ज्ञान, सीप, अनुभव, पुँजीको अभिलेखीकरण गरी सीप प्रमाणीकरणमार्फत सोको उपयोग गरिनेछ। पर्यटनका लागि गन्तव्य कर्णाली एप प्रदेश सरकारले नयाँ बजेटमा पर्यटन क्षेत्रलाई आर्थिक समृद्धिको मुख्य क्षेत्रका रूपमा लिएको छ। पर्यटकीय क्षेत्रको विकासका लागि पर्यटन सूचना तथा अभिलेख केन्द्र स्थापना गर्ने भएको छ। पर्यटकलाई पर्यटकीय क्षेत्र र सेवालगायतका विषयमा जानकारी प्रदान गर्न गन्तव्य कर्णाली एप निर्माण गरी सञ्चालनमा ल्याइनेछ। प्रदेशभित्रको हवाई सेवालाई नियमित, सुलभ र सहज बनाउन सुर्खेत विमानस्थललाई केन्द्र बनाएर प्रदेशभित्रका विमानस्थलमा नियमित उडान गर्ने हवाई सेवा प्रदायकलाई आवश्यक सहयोग र सहुलियतको व्यवस्था मिलाएको छ। कर्णाली प्रदेशमा रहेका प्रमुख पर्यटन सम्पदाको बारेमा जानकारीमूलक पर्यटक गाइड बुक तयार गरिनेछ। पर्यटकलाई निर्भयका साथ घुमफिर गर्ने वातावरण निर्माण गर्न पर्यटकको सुरक्षा र अप्ठ्यारो परिस्थितिमा तत्काल सहयोग गर्ने नीति लिइनेछ। जसका लागि उद्योग, पर्यटन, वन तथा वातावरण मन्त्रालयतर्फ २ अर्ब ४२ करोड ७९ लाख बजेट विनियोजन गरिएको छ। जुन चालु आर्थिक वर्षको विनियोजनको तुलनामा २५ प्रतिशतले वृद्धि हो। अन्तर प्रदेश सडकलाई जोड प्रदेश सरकारले पूर्वाधार विकास बिना कर्णालीको समृद्धिको परिकल्पनासमेत गर्न नसकिने भन्दै उत्पादन र रोजगारी केन्द्रित पूर्वाधार विकासलाई जोड दिइएको छ। दिगो भौतिक पूर्वाधार: कर्णाली विकासको आधार भन्ने सोचलाई साकार पार्न प्रदेश लोकमार्ग तथा प्रदेश सडकहरूको गुरुयोजनाको प्राथमिकीकरणअनुसार सुरक्षित, गुणस्तरीय र भरपर्दो सडक पूर्वाधार विकासका लागि सरकारले प्राथमिकता दिएको छ। अन्तरप्रदेश जोड्ने सडकलाई प्राथमिकतामा राखी निर्माण कार्य अगाडि बढाइने उल्लेख छ। प्रादेशिक तथा स्थानीय सडक सुधार आयोजनाअन्तर्गत स्थानीय तहको केन्द्र जोड्ने प्रादेशिक सडक सञ्जालको स्तरोन्नति कार्यलाई पनि प्राथमिकता दिइएको छ। प्रदेश सरकारले अन्तरप्रदेश र अन्तरदेशीय सडकका साथै ग्रामीण सडक सञ्जाललाई पनि सुधार गर्ने गरी बजेट केन्द्रित गरेर यातायात सेवा विस्तारको कुरा प्राथमिकतामा राख्नु कर्णालीवासीका लागि न्याय गरेको निर्माण व्यवसायी महासंघ कर्णाली प्रदेशका महासचिव मानव बमले बताए। उनका अनुसार धेरै योजना बनाएर धेरै कार्यकर्ता खुसी बनाउनेभन्दा पनि थोरै योजना बनाएर धेरै नागरिकलाई लाभ लिने गरी बजेट केन्द्रित गर्नु सरकारको सकारात्मक पक्ष हो। यसले पूर्वाधार क्षेत्रको विकासका लागि प्रभावकारी कार्यान्वयनमा जोड दिने भएकाले प्रदेश सरकारको बजेट आशालाग्दो रहेको उनले बताए। आगामी आर्थिक वर्ष २०८२८३ मा थप १ सय २० किमि पक्की सडक निर्माण गर्ने लक्ष्य सरकारको छ। प्रादेशिक लोकमार्ग तथा प्रादेशिक सडकलाई बाह्रै महिना सञ्चालनमा ल्याउने उद्देश्यले सडक पुल निर्माणलाई उच्च प्राथमिकता दिएको छ। क्रमागत रूपमा रहेका र आव २०८२८३ मा सुरु हुने आयोजनाहरूको लागि १ अर्ब १५ करोड विनियोजन गरिएको छ। यसबाट आव २०८२८३ मा थप २५ सडक पुलहरू सम्पन्न हुने अपेक्षा गरिएको छ। सार्वजनिक निजी साझेदारीमा निर्माण तथा सञ्चालन गर्ने गरी प्रदेशभित्रका सम्भाव्य स्थानहरूमा द्रुतमार्ग, सुरुङमार्ग, केबलकार, रोपवे, पोडवे, रज्जुमार्ग र जल यातायातको पूर्वसम्भाव्यता अध्ययनको लागि बजेटको व्यवस्था मिलाइएको छ। आगामी आर्थिक वर्षभित्र सम्पूर्ण तुइन प्रतिस्थापन गरिनेछ। जसका लागि थप ७५ वटा झोलुंगेपुल निर्माण सम्पन्न गर्न र पुराना झोलुंगेपुलको मर्मत सम्भारका लागि ३७ करोड ८५ लाख विनियोजन गरिएको छ। समग्रमा कर्णालीको पूर्वाधार विकासका लागि प्रदेश सरकारको भौतिक पूर्वाधार विकास मन्त्रालयतर्फ ११ अर्ब १ करोड बजेट विनियोजन गरिएको छ। खानेपानी, सरसफाइ र ऊर्जामा पहुँच बढाइने बजेटमा सबै नागरिकको आधारभूत तथा स्वच्छ खानेपानी माथिको पहुँच सुनिश्चित गर्ने संकल्प गरिएको छ। खानेपानीका मुहान, ढुंगेधारा, ताल तथा पोखरी, नदी नाला एवं जलाधार क्षेत्र र स्रोतको पहिचान तथा संरक्षण कार्यलाई बजेटले निरन्तरता दिएको छ। प्रदेशमा फोहोर व्यवस्थापनमा थ्री आर (रिड्युस् रियुज, रिसाइकल) मान्यता अनुरूपका कार्यक्रम सञ्चालन गरिनेछ। खानेपानी तथा सरसफाइसम्बन्धी कार्यक्रमका लागि मात्र १ अर्ब १६ करोड विनियोजन गरिएको छ। प्रदेशको क्षेत्राधिकारभित्र पर्ने २० मेगावाटसम्मको जलविद्युत् आयोजनाको पूर्वसम्भाव्यता अध्ययन कार्यका लागि बजेट विनियोजन गरिएको छ। प्रदेश सरकार, स्थानीय तह र निजी क्षेत्रको सहलगानीमा जलविद्युत् आयोजना निर्माण गर्ने नीति लिइनेछ। जलस्रोत तथा ऊर्जा विकास मन्त्रालयतर्फ ३ अर्ब ८३ करोड विनियोजन गरिएको छ। शिक्षा र स्वास्थ्यमा नवीनतम् प्रविधि प्रदेश सरकारले बजेटमा शिक्षा र स्वास्थ्यलाई पनि विशेष महत्त्व दिएको छ। उपयुक्त शैक्षिक पूर्वाधार निर्माण, नवीनतम् प्रविधिको उपयोग र शैक्षिक सामग्रीको व्यवस्थापन गरी शिक्षालाई गुणस्तरीय, उद्यमशील, रोजगारमुखी र जीवन उपयोगी बनाइनेछ। सामुदायिक विद्यालयको पठनपाठनलाई सहज बनाई गुणस्तरीय शिक्षा सुनिश्चितताका लागि विद्यालयको भौतिक पूर्वाधार विकास तथा शैक्षिक स्तर सुधार गर्ने कार्यलाई प्राथमिकतामा राखिएको छ। आगामी आर्थिक वर्षमा ३ सय ९० वटा विद्यालयको भौतिक पूर्वाधारको सुधार तथा विकासमा सहयोग गरिनेछ। विगतमा प्रदेश सरकारले सुरु गरी निर्माण सम्पन्न हुन नसकेका सामुदायिक विद्यालयका अधुरा भवन पहिचान गरी निर्माण सम्पन्न गर्न १५ करोड विनियोजन गरिएको छ। प्रदेशभित्र दक्ष र प्राविधिक जनशक्ति उत्पादन गर्न तथा सबैलाई शिक्षाको अवसर दिलाउन प्राविधिक शिक्षामा स्वास्थ्य, इन्जिनियरिङ, कृषि, भेटेनरी, पर्यटन र सूचना प्रविधि क्षेत्रमा उच्च शिक्षा अध्ययनरत प्रदेशका गरिब तथा जेहेन्दार विद्यार्थीलाई विशेष छात्रवृत्ति प्रदान गर्न आवश्यक रकम विनियोजन गरिएको छ। प्रदेश अस्पताल स्तरोन्नति सम्बन्धमा अध्ययन गर्ने उच्चस्तरीय समितिको प्रतिवेदनबमोजिम प्रदेश अस्पताल सुर्खेतलाई स्वास्थ्य विज्ञान प्रतिष्ठानको रूपमा विकास गरिनेछ। अस्पतालबाट प्रदान गरिने विशेषज्ञ स्वास्थ्य सेवालाई गुणस्तरीय बनाउन जनशक्ति, भौतिक पूर्वाधार, औषधि र उपकरणको व्यवस्था मिलाइनेछ। प्रदेशका सबै जिल्लामा नियमित रूपमा आधारभूत औषधि, गुणस्तरीय स्वास्थ्य सामग्री र उपकरणको आपूर्ति व्यवस्थापनलाई प्रभावकारी बनाइनेछ। नागरिकको घरदैलोमा स्वास्थ्य सेवा पुर्याउन ईहेल्थसेवा, टेलिमेडिसिन विशेषज्ञ सेवा, विशेषज्ञ स्वास्थ्य शिविर, अस्पताल एव प्रयोगशाला सुदृढीकरण गर्दै लगिनेछ। प्राकृतिक उपचार पद्धतिको विकास तथा प्रवर्द्धन गर्न आगामी आर्थिक वर्षमा आयुर्वेद तथा प्राकृतिक चिकित्सासम्बन्धी राष्ट्रिय सम्मेलन आयोजना गरिनेछ। प्रदेश आयुर्वेद अस्पताल तथा अनुसन्धान केन्द्रको स्तरोन्नति गरी छुट्टै आयुर्वेदिक औषधि उत्पादन केन्द्रको रूपमा विकास गरिनेछ। १०औं राष्ट्रिय खेलकुदलाई प्राथमिकता संघीय सरकारको सहकार्यमा कर्णालीमा दसौं राष्ट्रिय खेलकुद प्रतियोगिता आयोजना गर्न आवश्यक बजेट विनियोजन गरिएको छ। प्रतियोगिताका सबै खेलहरू प्रदेशमै आयोजना गर्ने गरी भौतिक संरचना निर्माण तथा खेल पूर्वाधार विकासको लागि १८ करोड विनियोजन गरिएको छ। दसौं राष्ट्रिय खेलकुद पूर्वतयारीका कार्य, अन्तरप्रदेश कप प्रतियोगिता, राष्ट्रपति रनिङ सिल्ड प्रतियोगिता सञ्चालन तथा प्रदेशबाट पदक विजेता खेलाडीलाई नगद पुरस्कारसहित प्रोत्साहनको व्यवस्थाको लागि कुल १० करोड विनियोजन गरिएको छ। यस्तै, नेपाली भाषाको उद्गमस्थल जुम्लाको सिंजा र दैलेखको दुल्लुलगायत भाषाको अभिलेख भएका अन्य स्थानमा भाषासम्बन्धी अध्ययन अनुसन्धान गर्ने व्यवस्था मिलाइनेछ। प्रदेशको मौलिक कला, संस्कृति, भाषा, साहित्य र पुरातात्त्विक तथा ऐतिहासिक सम्पदाको संरक्षण, प्रवर्द्धन, सम्वर्द्धनका लागि कर्णाली प्रज्ञा प्रतिष्ठान स्थापना गरिनेछ। यसबाट प्रदेशको कला, साहित्य, संस्कृति, लोकजीवनको संरक्षण तथा प्रवर्द्धनमा टेवा पुग्नेछ। सामाजिक विकास मन्त्रालयको लागि ५ अर्ब ७७ करोड विनियोजन गरिएको छ। सूचना तथा सञ्चारलाई महत्त्व प्रदेश सरकारले बजेटमा सूचना तथा सञ्चार क्षेत्रलाई महत्त्व दिएको छ। आमसञ्चार तथा सूचना प्रविधिको विकास तथा प्रवर्द्धनको लागि कर्णाली आमसञ्चार तथा सूचना प्रविधि विधेयक तर्जुमा गरी प्रदेश सभामा यसै अधिवेशनमा पेस गर्ने प्रतिबद्धता गरेको छ। सार्वजनिक सूचनामार्फत सार्वजनिक सरोकारका विषयमा नागरिकलाई सुसूचित गर्न तथा सञ्चार गृहको प्रवर्द्धनको लागि हाल दिइँदै आएको लोककल्याणकारी विज्ञापन कार्यक्रमलाई निरन्तरता दिएको छ। पत्रकारिता तथा आमसञ्चार र कानुन अध्ययनका लागि छात्रवृत्ति, प्रादेशिक पत्रकारिता पुरस्कार, क्षमता अभिवृद्धि र विपद् तथा अन्य जोखिमका कारण क्षति हुने सञ्चार उपकरणको बिमाका लागि सञ्चार माध्यम बिमा कार्यक्रम सञ्चालन गरिनेछ। ३२ अर्बको बजेट, कार्यान्वयनमा चुनौती कर्णाली प्रदेश सरकारले आर्थिक वर्ष २०८२८३ का लागि ३२ अर्ब ९९ करोड ६६ लाख ५५ हजारको बजेट ल्याएको छ। कुल विनियोजनमध्ये प्रदेशले खर्च गर्ने चालुतर्फ ७ अर्ब ७९ करोड ९१ लाख १ हजार अर्थात् २३ दशमलव ६४ प्रतिशत, पुँजीगततर्फ १९ अर्ब ९८ करोड २७ लाख १३ हजार अर्थात् ६० दशमलव ५५ प्रतिशत, वित्तीय व्यवस्थापनतर्फ ६१ करोड ५० लाख अर्थात् १ दशमलव ८६ प्रतिशत र स्थानीय तहमा वित्तीय हस्तान्तरण तर्फ ४ अर्ब ५९ करोड ९८ लाख ४१ हजार अर्थात् १३ दशमलव ९५ प्रतिशत विनियोजन गरिएको छ। यो बजेटले कर्णालीको समृद्धिका लागि सूचना प्रविधि, कृषि, जल, जमिन, पर्यटन, जडीबुटी र संस्कृतिलाई जोड दिएको छ। यद्यपि, बजेट कार्यान्वयनमा चुनौतीहरू धेरै छन्। किनकि चालु वर्षमा केवल ४० प्रतिशतमात्र बजेट खर्च भएको छ। राजस्व संकलन कमजोर रहेको छ। आर्थिकमन्त्री शाहले गरिबी, बेरोजगारी, असमानता, परनिर्भरता र पछौटेपनजस्ता आर्थिक सामाजिक दुष्चक्रलाई दिगो रूपमा तोड्न कृषि, उद्योग तथा सेवा क्षेत्रको विकास गर्न बजेटको मुख्य प्राथमिकता रहेको बताए। उनका अनुसार कठिन भूबनोट, मौसमी प्रतिकूलता, जलवायु संकट, दक्ष जनशक्तिको अभाव, निर्माण सामग्रीको कमी र महँगो विकास लागत लगायतका कारणले विकासको गतिलाई तीव्रता दिन सकिएको छैन। तर पनि हामीले चालु आर्थिक वर्षको भन्दा आगामी आर्थिक वर्षमा बजेटको प्रभावकारी कार्यान्वयन गरी विकासको गतिलाई बढावा दिन ठोस पहल गरेका छौं, उनले भने। आर्थिक मामिला मन्त्रालयका सचिव रविलाल शर्माले अहिलेको बजेट उत्पादन र रोजगारी केन्द्रित रहेको बताए। उनले भने, हामीले आगामी आर्थिक वर्षको बजेटमा कृषि क्षेत्रलाई निकै प्राथमिकता दिएका छौं। कृषि क्षेत्रको व्यवसायीकरण गरी उत्पादन तथा उत्पादकत्व अभिवृद्धिमार्फत आयआर्जन वृद्धि गरी गरिबी न्यूनीकरण गर्ने सरकारको लक्ष्य हो। दिगो र प्रतिफलमुखी भौतिक पूर्वाधार निर्माण गर्ने, पर्याप्त पूर्वाधार निर्माण र उपयुक्त प्रोत्साहन प्रदान गरी लगानी आकर्षण गर्ने, गुणस्तरीय मानव पुँजी निर्माण, उपयोग र उद्यमशीलता विकासमार्फत रोजगारीका अवसर सिर्जना गर्ने, गुणस्तरीय सार्वजनिक सेवा र सुशासन प्रवर्द्धन गर्ने जस्ता उद्देश्य बजेटले राखेको छ।"
इजरायलले गर्यो इरानको ठूलो सैन्य संरचनामा हवाई आक्रमण,काठमाडौं : इजरायलले सोमबार बिहान इरानको पश्चिमी सहर केरमानशाहमा रहेको सैन्य संरचनालाई लक्षित गर्दै हवाई आक्रमण गरेको छ। इजरायल डिफेन्स फोर्सेस (आईडीएफ)का अनुसार इजरायलले तेहरानको दक्षिणपूर्वमा रहेको ठूलो सैन्य कम्प्लेक्स पारचिनमा हवाई हमला गरेको हो। आक्रमण इरानका सैन्य पूर्वाधारहरू नष्ट गर्ने उद्देश्यले गरिएको आईडीएफले जनाएको छ। सोही दिन इरानले पनि इजरायलमाथि मिसाइल प्रहार गरेको थियो। जसलाई इजरायली हवाई सुरक्षा प्रणालीले मार्गमै रोक्न सफल भएको थियो। छिल्लो समय इरानइजरायल बीचको तनाव थप चर्किएको छ।
ईपीएसमार्फत कोरिया जाने कामदारको रिरजिस्ट्रेसन अब अनलाइनबाट मात्र,काठमाडौं : ईपीएसमार्फत कोरिया जाने कामदारको रिरजिस्ट्रेसन अब अनलाइनबाट मात्र हुने भएको छ। यसअघि श्रमिक आफैं शाखामा उपस्थित भई दर्ता गराउँदै आइरहेकोमा मंगलबारदेखि वेबसाइटबाट दर्ता गर्ने व्यवस्था गरिएको हो। ईपिएस कोरियन शाखाका अनुसार रोजगार अनुमति प्रणालीमार्फत दक्षिण कोरिया प्रवेश गर्न चाहने श्रमिकहरूको एक वर्षसम्ममा पनि छनौट नभई पुनः योग्य सूचीमा बस्नका लागि स्वास्थ्य परीक्षण गरी रोजगार आवेदन फाराम भर्ने व्यवस्था छ। मंगलबारदेखि म्यानुअल फाइल शाखामा दर्ता हुने छैन।
करेन्ट लागेर मुगुमा १० खच्चर मरे,"मुगु : विद्युत सेवा चुहावट हुँदा छायानाथ रारा नगरपालिका११ कुसा टाउमा दश खच्चर मरेका छन्। जिल्ला सदरमुकाम गमगढीबाट सामान लिएर मुगुम कार्मारोङ गाउँपालिका जाँदै गरेका ती खच्चरलाई नेपाल विद्युत् प्राधिकरण गमगाढ वितरण केन्द्रको ट्रान्समिटरबाट विद्युत चुहावट हुँदा सो करेन्ट लागेको थियो। प्राधिकरणले कम क्षमताको ट्रान्समिटर राख्दा र विद्युतको अर्थिङ सुरक्षित नबनाउँदा आइतबार दिउँसो ती खच्चरलाई करेन्ट लागेको खच्चड धनी छायानाथ१ का स्थानीय कन्नबहादुर मल्लले बताए। उनले भने, पानी परिरहेका बेला सडक छेउमा रहेको ट्रान्समिटरबाट विद्युत् जमिनमा बगेको रहेछ हामीलाई थाहै भएन, एक्कासी १० खच्चर करेन्ट लागेर मरे, मलाई पनि करेन्ट लागेको थियो चप्पल लगाएको हुनाले सामान्य झड्कामात्र लाग्यो म बचेँ। उनका अनुसार एउटा खच्चरको मूल्य एक लाख ५० हजारभन्दा बढी पर्दछ। उनले खच्चरको क्षतिपूर्ति दिन प्राधिकरणसँग माग गरे। छायाँनाथ रारा१ का कर्णबहादुर मल्लका चार, वडा नं १० का जग्गी बढुवाल र पृथ्वीबहादुर ऐडीका तीनतीनवटा खच्चर मरेका हुन्। गत शुक्रबार मात्र पनि वडा नं १२ कम्फागाउँ निवासी खड्कबहादुर बुढाको भैँसी करेन्ट लागेर मरेको थियो। नेपाल विद्युत् प्राधिकरण गमगाढ वितरण केन्द्रले वितरण गरेको विद्युत् सेवा व्यवस्थित र सुरक्षित नबनाउँदा यहाँ दिनहुँ स्थानीयले सास्ती भोग्नुपरेको बढुवालले बताए। केन्द्रका प्रमुख साजन ऐडीले वर्षात र हुरीबतासका कारण विद्युत सेवा प्रभावित हुँदा समस्या भएको र नियमानुसार पाउने क्षतिपूर्तिका लागि आफूले प्रादेशिक र केन्द्रीय कार्यालयमा सिफारिस गर्ने बताए।"
जलविद्युतको लगानीलाई निरुत्साहित नगर,"आर्थिक वर्ष २०८२८३ को बजेटले जलविद्युत् क्षेत्रमा लगानीलाई गम्भीर संकटमा पार्नेगरी टेक एन्ड पे मोडलमा विद्युत् खरिद सम्झौता (पीपीए) गर्ने नीति ल्याएको छ। यसले अहिले निर्माणको चरणका हजारौं मेगावाटका रन अफ रिभर (आरओआर) जलविद्युत् आयोजना मात्र होइन, आगामी दशकको ऊर्जा लक्ष्यमाथि नै प्रश्न उठाएको छ। टेक एन्ड पे भन्नुको अर्थ, प्राधिकरणले आवश्यक परेको मात्र बिजुली लिन्छ र त्यही मात्रको भुक्तानी गर्छ। जसबाट निजी उत्पादकको आम्दानी अनिश्चित हुन्छ। त्यसैले उनीहरूमा लगानी गर्न हिचकिचाहट बढेको छ। यस प्रकारको नीतिले बैंकहरूसमेत सुरक्षित लगानी नदेखेर ऋण दिन असहयोगी बन्ने निश्चित छ। यसले १७ हजार मेगावाटका आयोजनाको भविष्य अन्योलमा पार्दछ, जसमा अहिलेसम्म ६६ अर्बभन्दा बढी लगानी भइसकेको छ। सरकारको लक्ष्य १० वर्षमा २८ हजार ५ सय मेगावाट विद्युत् उत्पादन र १५ हजार मेगावाट निर्यात गर्ने हो भने यो नीतिले त्यसको जग नै खुकुलो बनाइदिएको छ। जलविद्युत् जस्तो दीर्घकालीन, संरचनागत, लगानीमुखी क्षेत्रमा स्थायित्व र विश्वसनीयता आवश्यक हुन्छ। तर, अहिले ल्याइएको नीति व्यवसायमैत्री छैन, बरु निजीक्षेत्रलाई निष्क्रिय बनाउने, निर्माणाधीन आयोजना रोक्ने र लगानीकर्तालाई बिच्क्याउने स्वरूपमा आएको छ। यस विषयमा सरकारले गम्भीर रूपमा समीक्षा गर्नुपर्छ। टेक अर पे (लिऊ वा नलिऊ, तिर्नैपर्ने) मोडलले जलविद्युत् क्षेत्रमा लगानीको ढोका खोल्यो। बैंकहरूको सहुलियतमा ऋण प्रवाह भयो, हजारौं रोजगारी सिर्जना भयो र लोडसेडिङ अन्त्यपछि मात्र निर्यातको ढोका खुलेको हो। अहिले आएर टेक एन्ड पे भन्ने हो भने निजी प्रवर्द्धकबाट भएको अघिल्लो प्रयासको निरन्तरता नै टुट्छ। नीतिमा परिवर्तनभन्दा पनि अहिलेको आवश्यकता तीव्र विद्युतीकरण गरी उपभोग बढाउने योजना सरकारको हुनुपर्छ। स्वदेशी विद्युत्को उपयोगलाई बढाउँदा दीर्घकालसम्म देशलाई फाइदा हुन्छ भने उत्पादनमूलक उद्योगको स्थापनामा प्रोत्साहन हुन्छ। सरकारले नीति तर्जुमा गर्दा सरोकारवाला निकायहरूसँग समन्वय आवश्यक हुन्छ। तीन खम्बे अर्थनीतिलाई जोड दिइएको समयमा सरोकारवालाको समन्वय बिनाका नीतिहरू कार्यान्वयनमा जटिलता हुन्छ। विद्युतको सम्बन्धमा इप्पान, बैंकिङ क्षेत्र, विकास व्यवसायी तथा ऊर्जा जानकारहरूसँग समन्वय गर्नु जरुरी थियो। तर, त्यसो नगरी सिधा बजेटमा यो नीति ल्याउनु गम्भीर भूल देखिन्छ। ऊर्जा क्षेत्रको विकासमा चासो बढिरहेका बेला निरुत्साहित बनाउने नीतिले आगामी ढोकाहरू बन्द हुँदै जान सक्छन् भन्ने कुरामा सरकार गम्भीर हुनुपर्छ। सरकार अझै पनि समयमै सचेत होस्, टेक एन्ड पे जस्तो अलोकप्रिय नीति फिर्ता गरोस् र ऊर्जा प्रवर्द्धनको पहिलेकै मार्गचित्रअनुसार अगाडि बढोस्।"
अमेरिकी राष्ट्रपति ट्रम्पले गरे इरानमा सत्ता परिवर्तनको संकेत,"काठमाडौं : इरानका परमाणु केन्द्रहरूमा सफल सैन्य कारबाही गरेको बताएलगत्तै अमेरिकी राष्ट्रपति डोनल्ड ट्रम्पले तेहरानको सत्ता नेतृत्वमा परिवर्तनको सम्भावनाबारे संकेत गरेका छन्। राष्ट्रपति ट्रम्पले अहिलेको इरानी सरकारले इरानलाई महान बनाउन नसके सत्ता परिवर्तन हुनुपर्ने बताएका छन्। उनले सामाजिक सञ्जाल ट्रुथमा लेखेका छन्, सत्ता परिवर्तनको शब्दको प्रयोग राजनीतिक रूपमा बेठीक भए तापनि इरानको वर्तमान सरकार इरानलाई फेरि महान् बनाउन असमर्थ छ भने किन परिवर्तन नहोस्। यद्यपि, आइतबार भएको एक पत्रकार सम्मेलनमा अमेरिकी रक्षामन्त्री पीट हेगसेथले भने इरानका आणविक केन्द्रमाथिको आक्रमण सत्ता परिवर्तनका लागि नभएको स्पष्ट पारेका थिए। उनले भने, यो मिसन सत्ता परिवर्तनका लागि थिएन र अहिले पनि त्यस्तो कुनै उद्देश्य छैन। त्यस्तै, अमेरिकी उपराष्ट्रपति जेडी वेन्सले पनि आइतबार एबीसी न्यूजसँग कुरा गर्दै भनेका थिए, हामीलाई सत्ता परिवर्तन चाहिएको होइन। हाम्रो पहिलो प्राथमिकता भनेको इरानको आणविक कार्यक्रमलाई अन्त्य गर्नु हो। अमेरिकाले शनिबार राति इरानका फोर्दो, नतान्ज र एस्फाहन परमाणु केन्द्रमा बम आक्रमण गरेको थियो ।"
"प्रतिनिधिसभा बैठक बस्दै, यस्ता छन् कार्यसूची","काठमाडौं : प्रतिनिधिसभा बैठक आज पनि बस्दै छ। संसद् भवन नयाँ बानेश्वरमा बिहान ११ बजे बस्ने बैठकमा विनियोजन विधेयकमाथिको छलफलमा उठेका प्रश्नको जवाफ र स्पष्टीकरण दिने कार्यसूची छ। विनियोजन विधेयक, २०८२ अन्तर्गत, वन तथा वातावरण, संघीय मामिला तथा सामान्य प्रशासन, ऊर्जा जलस्रोत तथा सिँचाइ, रक्षा, कृषि तथा पशुपन्छी विकास, स्वास्थ्य तथा जनसङ्ख्या, कानुन, न्याय तथा संसदीय मामिला, संस्कृति पर्यटन तथा नागरिक उड्डयन मन्त्रालयका विभिन्न शीर्षकमाथिको छलफलको क्रममा उठेका प्रश्नको सम्बन्धित मन्त्रीले जवाफ दिने कार्यसूची छ। त्यसैगरी युवा तथा खेलकुद, भौतिक पूर्वाधार तथा यातायात, महिला बालबालिका तथा ज्येष्ठ नागरिक, उद्योग वाणिज्य तथा आपूर्ति, भूमि व्यवस्था, सहकारी तथा गरिबी निवारण, खानेपानी, शिक्षा, विज्ञान तथा प्रविधि, परराष्ट्र, श्रम रोजगार तथा सामाजिक सुरक्षा, गुह र सञ्चार तथा सूचना प्रविधि मन्त्रालयका शीर्षकमाथि पनि छलफलका क्रममा उठेका प्रश्नको सम्बन्धित मन्त्रीले जवाफ दिने कार्यसूची छ ।"
"इजरायलले आजदेखि सीमित उडान सुरु गर्ने, विमानमा अधिकतम ५० यात्रु मात्र","काठमाडौं : इजरायलले आजदेखि सीमित उडान सुरु गर्ने भएको छ। इजरायली सञ्चार माध्यमका अनुसार इरानसँगको युद्दको कारण जुन १३ देखि रोकिएको उडान पुनः सुरु गर्न लागिएको हो। इजरायली विमानस्थल प्राधिकरणले अन्तर्राष्ट्रिय विमानस्थल बेन गुरियनबाट सीमित उडानहरू सुरु गरिने जनाएको छ। प्राधिकरणले जारी गरेको वक्तव्यअनुसार नयाँ सुरक्षा प्रोटोकलका कारण प्रस्थान गर्ने विमानमा अधिकतम ५० यात्रु मात्र राख्न पाइने छ। इजरायलको होम फ्रन्ट कमाण्डले इरानबाट हुने सम्भावित ब्यालिस्टिक क्षेप्यास्त्र आक्रमणको जोखिमलाई ध्यानमा राख्दै ठूलो भीडभाड र अत्यावश्यक नभएका कार्यस्थलहरू बन्द गर्न आदेश दिएको छ। त्यसैगरी, सेफ रिटर्न नाम दिइएको अभियानअन्तर्गत दैनिक करिब २४ वटा आगमन उडानहरूलाई अनुमति दिइने भएको छ। इजरायलबाहिर फसेका हजारौं नागरिकलाई स्वदेश फिर्ता ल्याउन यस्ता उडानहरूमा यात्रु संख्या बढाइएको प्राधिकरणले जनाएको छ। द टाइम्स अफ इजरायलका अनुसार आज एक हजार विदेशीले इजरायल छोड्ने अनुमान छ।"
"इरानले गर्यो इजरायलमा मिसाइल आक्रमण, सुरक्षित स्थानमा जाने क्रममा केही घाइते","काठमाडौं : इजरायली रक्षा बल (आईडीएफ)ले इरानबाट इजरायलतर्फ नयाँ चरणको मिसाइल आक्रमण सुरु भएको जनाएको छ। आईडीएफका अनुसार केही बेरअघि इरानबाट इजरायलतर्फ प्रक्षेपण गरिएको क्षेप्यास्त्रहरूको पहिचान भएपछि इजरायलका विभिन्न क्षेत्रमा साइरन बजाइएको छ। इजरायली सञ्चार माध्यमका अनुसार सैन्य अधिकारीहरूले सुरक्षा प्रणालीहरू सक्रिय अवस्थामा रहेको र सर्वसाधारणलाई तुरुन्तै सुरक्षित स्थानमा जान निर्देशन दिएका छन्। इजरायलको राष्ट्रिय आपतकालीन सेवा मागेन डेविद अदोम का प्रवक्ताका अनुसार हालसम्म उनीहरूको हटलाइनमा कुनै पनि क्षेप्यास्त्र प्रहारका कारण घाइते भएको रिपोर्ट आएको छैन। उनले भने, यहाँ आतंक सिर्जना भएको देखिएको छ र केही व्यक्तिहरू सुरक्षित स्थानतर्फ जाँदै गर्दा सामान्य चोटपटक लागेको जानकारी प्राप्त भएको छ। यसअघि, इरान सरकार निकट सञ्चारमाध्यम नूर न्यूज ले राजधानी तेहरानमा सत्रुका हवाई आक्रमण विरुद्ध इरानी हवाई सुरक्षा प्रणाली सक्रिय रहेको जानकारी दिएको थियो।"
आज देशका यी स्थानमा हुने छ भारी वर्षा,"काठमाडौं : आज देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार देशको पहाडी भूभागको थोरै स्थानहरूमा तथा बाँकी भूभागको केही स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश र गण्डकी प्रदेशका एकदुई स्थानमा भारी वर्षाको पनि सम्भावना रहेको छ। देशका उच्चपहाडी तथा हिमाली भूभागका थोरै स्थानहरू हल्का वर्षा हिमपातको सम्भावना रहेको छ। आज राति देशभर आंशिकदेखि साधारणतया बदली रहनेछ। कोशी प्रदेश, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिम प्रदेशका धेरै स्थानहरू र बाँकी प्रदेशका केही स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिम प्रदेशका एकदुई स्थानमा भारीदेखि धेरै भारी वर्षाको पनि सम्भावना रहेको महाशाखाले जनाएको छ। देशका उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको छ।"
"अमेरिकी विदेश मन्त्रालयले विश्वभर रहेका आफ्ना नागरिकलाई भन्यो सतर्कता अपनाउनू, अनावश्यक यात्रा नगर्नू","काठमाडौं : अमेरिकाले इरानमाथि आक्रमण गरेपछि विदेशमा रहेका अमेरिकी नागरिकहरूलाई उच्च सतर्कता अपनाउन आग्रह गरेको छ। अमेरिकी विदेश मन्त्रालयले विश्वव्यापी सतर्कता चेतावनी जारी गर्दै विश्वभर अमेरिकी नागरिक र अमेरिकी चासोका विषयमा प्रदर्शन र विरोधको सम्भावना भएकाले सतर्कता अपनाउन आग्रह गरेको हो। मन्त्रालयले अमेरिकी नागरिकहरूलाई अनावश्यक यात्रा नगर्न, भिडभाडयुक्त स्थानहरूमा नजान र स्थानीय सुरक्षाकर्मीहरूको निर्देशन पालना गर्न पनि आग्रह गरेको छ। अमेरिकी सेनाले इरानमाथि आक्रमण गरेपछि सम्भावित प्रतिक्रियाको जोखिमलाई ध्यानमा राखेर उक्त चेतावनी जारी गरिएको हो।"
७३ जिल्लामा फैलियो डेंगु,"काठमाडौं : वर्षायामको सुरुवात सँगै मुलुकभर डेंगु संक्रमणको जोखिम बढेको छ। पछिल्लो ६ महिनाभित्र मुलुकका ७३ जिल्लामा डेंगु संक्रमण फैलिसकेको छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, मनाङ, रसुवा, डोल्पा र हुम्ला बाहेकका जिल्लामा संक्रमण देखिएको छ। मुलुकका सातैवटा प्रदेशमा कुल १ हजार ५ सय २ जनामा डेंगु संक्रमण पुष्टि भएको स्वास्थ्य मन्त्रालयले जनाएको छ। आम जनसमुदाय सजग हुनुपर्ने खाँचो छ, डा बुढाथोकी भन्छन्, राजनीतिक दल, दलका भ्रातृ एवं भगिनी संगठन र युवा कार्यकर्ताहरू पनि सहरबजारमा सरसफाइ अभियानमा खटिन अपिल गर्दछौं। विगतका वर्षमा असोजकात्तिक महिनामा ७७ वटै जिल्लामा डेंगु संक्रमण फैलिएको थियो। संक्रमणको पिक सिजन आउन लागेकाले अन्य जिल्लामा पनि संक्रमण विस्तार हुन सक्ने स्वास्थ्य मन्त्रालयले जनाएको छ। बढी संक्रमण बागमती प्रदेशमा प्रदेशगत रूपमा सबैभन्दा बढी संक्रमण बागमती प्रदेशमा पाइएको छ। स्वास्थ्य मन्त्रालयका अनुसार, बागमती प्रदेशमा ३ सय ८० जनामा संक्रमण पुष्टि भएको छ। पछिल्लो एक सातामा २० जना व्यक्तिमा संक्रमण पुष्टि भएको छ। गण्डकीमा उच्च संक्रमण गण्डकी प्रदेशमा दिनैपिच्छे संक्रमण बढ्न थालेको छ। पछिल्लो एक सातामा २३ जनामा संक्रमण पुष्टि भएको छ। हालसम्म यो प्रदेशमा ३ सय ३ जनामा संक्रमण पुष्टि भएको स्वास्थ्य मन्त्रालयले जनाएको छ। लुम्बिनीमा संक्रमण तीव्र लुम्बिनी प्रदेशमा संक्रमणदर तीव्र देखिएको छ। पछिल्लो एक सातामा १६ जनामा संक्रमण पुष्टि भएको छ। यस प्रदेशमा हालसम्म २ सय ४७ जनामा संक्रमण भइसकेको छ। कोशीमा संक्रमणको जोखिम उस्तै कोशी प्रदेशमा पनि संक्रमणको जोखिम बढेको छ। पछिल्लो सात दिनमा चार जनामा संक्रमण पुष्टि भएको छ। त्यस्तै यस प्रदेशमा हालसम्म ३०० जनामा संक्रमण पुष्टि भएको स्वास्थ्य मन्त्रालयका प्रवक्ता डा बुढाथोकीले जानकारी दिए। मधेस र सुदूरपश्चिममा न्यून संक्रमण अन्य प्रदेशको तुलनामा मधेस र सुदूरपश्चिम प्रदेशमा संक्रमण न्यून रहेको छ। पछिल्लो एक सातामा यी मधेस प्रदेशमा २ जना सुदूरपश्चिम प्रदेशमा ३ जनामा डेंगु संक्रमण पुष्टि भएको छ। यो वर्ष सुदूरपश्चिममा २ सय ८४ जना र मधेस प्रदेशमा २२ जनामा संक्रमण पुष्टि भएको स्वास्थ्य मन्त्रालयले जनाएको छ। कर्णाली प्रदेशमा पनि संक्रमण कर्णाली प्रदेशमा हालसम्म ३२ जनामा संक्रमण पुष्टि भएको छ। पछिल्लो एक सातामा नयाँ संक्रमित फेला परेको छैन। कर्णालीका डोल्पा र हुम्ला जिल्लामा संक्रमण पुष्टि भएको छैन। स्वास्थ्य मन्त्रालयका प्रवक्ता डा बुढाथोकीका अनुसार, गत वर्षभन्दा यो वर्ष डेंगु संक्रमणदर ५० प्रतिशत न्यून देखिए पनि चुनौती कायमै रहेको बताउँछन्। डेंगु संक्रमण गराउने लामखुट्टेका अण्डा, प्युपा र लार्भा खोजेर नष्ट गर्ने (सर्च एन्ड डेस्ट्रोय) विधि कार्यान्वयनमा ढिलाइ हुँदा जोखिम झन् बढेको जनस्वास्थ्य विज्ञहरू बताउँछन्। एक संक्रमित लामखुट्टेले आफ्नो अधिकतम ३० दिनको जीवनकालमा ५ सयदेखि एक हजार संक्रमित फुल पार्छ। यी सबै फुल लामखुट्टेमा परिणत भए महिनामै रोग सार्ने हजारौं लामखुट्टे उत्पादन हुन्छन्। स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका पूर्वनिर्देशक एवं वरिष्ठ जनस्वास्थ्य विज्ञ डा बाबुराम मरासिनी विगतका वर्ष झैं यस वर्ष पनि डेंगु संक्रमणमा स्थानीय, प्रदेश र संघीय सरकार चुकेको बताउँछन्। विगतमा तराईमा मात्र सताउने डेंगु विस्तारै पहाडी र हिमाली जिल्लामा समेत पुगिसक्यो। तै पनि प्रतिनिधिसभामा कुनै पनि सांसदले डेंगुविरुद्ध आवाज उठाएका छैनन्। तीनै तहका सरकारले पनि डेंगुविरुद्ध जनचेतनासमेत जगाउन सकेका छैनन्, डा मरासिनी भन्छन्, डेंगु नियन्त्रणमा तीनै तहका सरकारले चुकेकै कारण नागरिकले ज्यान गुमाउनुपर्ने अवस्था आउनु दुःखद् छ। मन्त्रालयका प्रवक्ता डा बुढाथोकीका अनुसार, हरेक २० जना संक्रमितमध्ये १ जनालाई जटिलता हुन सक्ने र मृत्युदर १ देखि २ प्रतिशत रहेको छ। डाबुढाथोकी भन्छन्, गर्भवती, बालबालिकाहरू, दीर्घ बिरामी, ज्येष्ठ नागरिक, दोहोरिएर संक्रमण भएको व्यक्तिमा जटिल समस्या आउन सक्छ। वरिष्ठ जनस्वास्थ्यविद् डा मरासिनीका अनुसार डेंगु सार्ने प्रमुख कारण संक्रमित लामखुट्टेको टोकाइ भएकाले त्यसबाट जोगिनु र लामखुट्टेको निर्मूल गर्र्नु नै रोकथामको प्रभावकारी उपाय हो। डेंगु भाइरसबाट संक्रमित एडिस जातको लामखुट्टेको टोकाइबाट डेंगु रोग लाग्छ। एडिस जातको लामखुट्टे पानी जम्मा भएको जुनसुकै भाँडोमा हुर्कन सक्छ। त्यसैले लामखुट्टेको वृद्धि विकास रोक्न लामखुट्टेले फुल पार्न सक्ने ठाउँ पत्ता लगाउनुपर्छ। ती ठाउँहरूलाई नष्ट गर्नुपर्छ। एक अध्ययनअनुसार ६० प्रतिशत डेंगु वृद्धि हुनुको मुख्य कारण टायरभित्र संकलित जमेको पानीलाई लिइएको छ। विशेषगरी सहरी क्षेत्रमा टायरलाई चाङ लगाएर राख्ने गरिएको छ। लामखुट्टेलाई फुल पार्ने र लार्भा हुर्कनका लागि टायर उपयुक्त वातावरण बनेको छ। त्यसैले घर वरिपरि टायर, गमला, ड्रम, बाल्टिन वा अन्य कुनै पनि खुला भाँडामा पानी जम्न दिनुहुँदैन, वरिष्ठ जनस्वास्थ्यविद् डामरासिनी भन्छन्, सधैं झुल टाँगेर सुत्ने बानी बसाल्नुपर्छ। खेतबारीमा काम गर्न जाँदा लामो बाहुला भएको लुगा लगाउँदा पनि लामखुट्टेको टोकाइबाट जोगिन सकिन्छ। घरको झ्याल ढोकामा जाली हाल्नुपर्छ। सम्भव भएसम्म लामखुट्टे भगाउने धुप वा मल्हमको पनि प्रयोग गर्न सकिन्छ।"
