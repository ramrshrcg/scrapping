शीर्षक,विवरण
स्रोत नखुलेको ९५ लाख रुपैयाँसहित ४ जना पक्राउ,"काठमाडौं : स्रोत नखुलेको ९५ लाख रुपैयाँसहित ४ जना पक्राउ परेका छन्। पक्राउ पर्नेमा काठमाडौंको तार्केश्वर नगरपालिका३ फेदीका २९ वर्षीय समुन्द्र जमकट्टेल, सप्तरीको सप्तकोशी नगरपालिका१ का ४३ वर्षीय गणेश राई, लमजुङको दोदी गाउँपालिका३ का ३१ वर्षीय सन्तोष गुरुङ र सोही ठाउँका ३९ वर्षीय सन्तोष घिमिरे रहेका छन्। जिल्ला प्रहरी परिसर काठमाडौंका अनुसार ९५ लाख १७ हजार ५ सय रुपैयाँसहित उनीहरूलाई पक्राउ गरिएको हो। आज साँझ ४ बजेतिर काठमाडौं महानगरपालिका९ पिङ्गलास्थान स्थित पशुपति भिजन अगाडि सडकमा २ वटा मोटरसाइकलमा शंकास्पद अवस्थामा आएका उनीहरूको झोला खानतलासी गर्दा स्रोत खुल्न नसकेको उक्त रकम फेला परेको सूचना अधिकारी एवं प्रहरी उपरीक्षक अपीलराज बोहोराले बताए। यसबारे अनुसन्धान भइरहेको उनले बताए।"
सोमबार देशका यी स्थानमा हुने छ वर्षा,"काठमाडौं : सोमबार देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार कोशी प्रदेश र मधेश प्रदेश लगायत देशका पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघगर्जनचट्याङहावाहुरीसहित हल्कादेखि मध्यम वर्षाको सम्भावना रहेको छ। देशका हिमाली भूभागका थोरै स्थानहरूमा हल्का वर्षाहिमपातको सम्भावना रहेको छ। सोमबार राति देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मूख्यतया सफादेखि आंशिक बदली रहनेछ। सबै प्रदेशका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ। कोशी प्रदेश, गण्डकी प्रदेश र कर्णाली प्रदेशको हिमाली भूभागका थोरै स्थानहरूमा तथा बाँकी हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ।"
जन्मकैद सजायका फरार व्यक्ति २३ वर्षपछि पक्राउ,कपिलवस्तु : कर्तव्य ज्यान मुद्दामा परी जन्मकैद सजाय तोकिएका एक जना फरार व्यक्तिलाई प्रहरीले २३ वर्षपछि पक्राउ गरेको छ। शिवराज नगरपालिका६ का ६१ वर्षीय सुकई पासीलाई प्रहरीले २३ वर्षपछि पक्राउ गरेको हो। पक्राउ परेका पासीले २०५४ साल भदौ २ गते स्थानीय अतावरी कोरीलाई कर्तव्य गरी मारेको प्रहरीले जनाएको छ। सोही घटना अन्तर्गतको कर्तव्य ज्यान मुद्दामा पासीलाई जिल्ला अदालत कपिलवस्तुले २०५९ साल असार १७ गते जन्मकैदको फैसला सुनाएको थियो। घटना भए लगत्तै फरार भई अदालतबाट जन्मकैद सजाय तोकिएका पासीलाई विशेष सूचनाको आधारमा पक्राउ गरिएको जिल्ला प्रहरी कार्यालयका निमित्त प्रवक्ता प्रहरी निरीक्षक माधव विश्वकर्माले बताए। पक्राउ परेका पासीलाई जन्मकैद भुक्तानका लागि कपिलवस्तु कारागारमा पठाइएको प्रहरीले जनाएको छ।
प्रधानमन्त्री ओलीसँगको भेटपछि माओवादीले भन्यो टीआरसी सकारात्मक ढंगले अघि बढिरहेको पायौं,"काठमाडौं : प्रमुख प्रतिपक्षी दल नेकपा माओवादी केन्द्रले संक्रमणकालीन न्याय (टीआरसी)सम्बन्धी विषय सकारात्मक ढंगले अघि बढिरहेको बताएको छ। प्रधानमन्त्री केपी शर्मा ओली र माओवादी अध्यक्ष पुष्पकमल दाहाल प्रचण्डबीच आइतबार साँझ भेटवार्ता भएपछि माओवादी उपमहासचिव वर्षमान पुनले टीआरसी सकारात्मक ढंगले अघि बढिरहेको बताए। 'टीआरसी सकारात्मक ढंगले अघि बढिरहेको पायौं। प्रधानमन्त्री केपी शर्मा ओलीज्युले पनि यस विषयमा गम्भीर भएर लाग्नुभएको छ,' उनले भने। त्यस्तै टीआरसी टुंग्याउनका लागि बनाइएको आयोगका पदाधिकारीका विषयमा पनि छलफल भएको उनले बताए। सरकारले आह्वान गरेको आवेदकहरूको सूची सार्वजनिक भएपछि यो विषय विवादमा तानिएको छ। अहिले पीडित र सरोकारवालाले उक्त सूचीप्रति आपत्ति जनाउँदै दलका नेताहरूलाई ध्यानाकर्षण गराउँदै आएका छन्। सो विषयमा पनि छलफल भएको उपमहासचिव पुनले बताए। 'अहिले जुन सर्टलिस्ट बाहिर आएको छ। त्यसमा पीडित र सरोकारवालाले आपत्ति जनाउनुभएको छ। उहाँहरूले प्रधानमन्त्री र कांग्रेस सभापतिलाई भेटेर पनि आपत्ति जनाउनुभएको छ। भोलि अध्यक्ष प्रचण्डसँग पनि भेट्ने समय लिनुभएको छ। यस विषयमा पनि छलफल भएको छ। प्रधानमन्त्रीज्युले पनि सकारात्मक कुरा गर्नुभयो,' उनले भने।"
राष्ट्रिय ब्याडमिन्टन प्रतियोगिता सुरु,"नुवाकोट : खेल क्षेत्रको विकास र विस्तारका लागि नुवाकोटको बट्टारमा प्रथम मुख्यमन्त्री कप राष्ट्रिय ब्याडमिन्टन प्रतियोगिता सुरु भएको छ। सो प्रतियोगिताको पहिलो दिन एक सय खेलाडी दोस्रो चरणमा प्रवेश गरेका छन्। नुवाकोटमा पहिलो पटक जिल्ला खेलकुद विकास समिति नुवाकोटको आयोजनामा राष्ट्रिय ब्याडमिन्टन प्रतियोगिता २०८२ सुरु भएको हो। प्रतियोगिताको बागमती प्रदेशका मुख्यमन्त्री बहादुरसिंह लामा तामाङले उद्घाटन गरे। उनले खेलाडीहरूको पहिचान र क्षमता प्रदर्शनमा प्रतियोगिताले महत्वपूर्ण भूमिका खेल्ने बताए। खेलबाट खेलाडीहरूको शारीरिक, मानसिक स्थिति मजबुत हुनुका साथै खेलकुद गतिविधि चलायमान भएको बताए। यही वैशाख २३ गतेसम्म सञ्चालन हुने यस प्रतियोगितामा विभिन्न सात इभेन्टमा प्रतियोगिता गराइने नुवाकोट ब्याडमिन्टन संघका अध्यक्ष धनसिंह तामाङले बताए।"
फोनपे आइसीटी क्षेत्रको सर्वाधिक करदाता घोषित,"नेपालकै अग्रणी डिजिटल भुक्तानी सञ्जाल फोनपेले सूचना तथा सञ्चार प्रविधि (आईसीटी) क्षेत्रको सर्वाधिक कर तिर्ने संस्था रूपमा नेपाल सरकारबाट औपचारिक रूपमा सम्मान प्राप्त गरेको छ। उक्त सम्मान काठमाडौंमा आयोजित विशेष समारोहमार्फत ८औं राष्ट्रिय आईसीटी दिवसको अवसरमा प्रदान गरिएको हो। सम्मान पत्र प्रधानमन्त्री केपी शर्मा ओलीद्वारा फोनपेका प्रमुख कार्यकारी अधिकृत दिवास कुमारलाई प्रदान गरिएको थियो। यो सम्मानले कम्पनीको करदाताको रूपमा देखाएको उत्तरदायित्व र नेपालको डिजिटल प्रवर्द्धनमा गरेको योगदानको उच्च मूल्याङ्कन गर्छ। फोनपेले नेपालको आइसीटी इकोसिस्टमको विकास र वृद्धिमा खेलेको महत्वपूर्ण भूमिकालाई यस सम्मानले थप प्रस्ट्याउँछ। डिजिटल वित्तीय सेवा क्षेत्रमा अग्रणी कम्पनीका रूपमा फोनपेले सधैं नगदरहित अर्थतन्त्रको प्रवर्द्धन, वित्तीय समावेशीकरण, र व्यवसाय तथा उपभोक्तालाई सशक्त बनाउने समाधानहरू विकास गर्न प्रतिबद्ध रहँदै आएको छ। ""नेपाल सरकारबाट प्राप्त यो सम्मान हाम्रो लागि अत्यन्त गौरवको विषय हो,"" फोनपेका प्रमुख कार्यकारी अधिकृत दिवास कुमारले भने। ""फोनपेमा हामी जिम्मेवार कर्पोरेट नागरिकता र नवीनताबीच गहिरो सम्बन्ध रहेको विश्वास गर्छौं। यो सम्मानले नेपालको डिजिटल अर्थतन्त्रलाई मजबुत बनाउने हाम्रो प्रतिबद्धतालाई अझ सुदृढ बनाएको छ, साथै आइसीटी क्षेत्रको अग्रणी संस्था रूपमा हाम्रो दायित्वप्रति हामी अझ सजग रहन्छौं।"""
"सात डीआइजीको सरुवा, ६ प्रदेश प्रमुख फेरिए","काठमाडौं : नेपाल प्रहरीका सात प्रहरी नायब महानिरीक्षक (डीआईजी)को सरुवा भएको छ। गृह मन्त्री रमेश लेखकले मन्त्री स्तरीय निर्णय गर्दै उनीहरूको सरुवा गरेको हो। यससँगै ६ प्रदेशको प्रहरी प्रमुख पनि फेरिएका छन्। गृह मन्त्रालयका अनुसार ईश्वर पोखरेललाई कोशी प्रदेश प्रहरी कार्यालय, उमा प्रसाद चतुर्वेदीलाई मधेस प्रदेश प्रहरी कार्यालय, अरुण पौडेललाई बागमती प्रदेश प्रहरी कार्यालय, दिनेश कुमार आचार्यलाई गण्डकी प्रहरी प्रदेश कार्यालयमा सरुवा गरिएको छ। त्यस्तै राजेन्द्र प्रसाद भट्टलाई लुम्बिनी प्रदेश प्रहरी कार्यालय, डम्बरबहादुर विकलाई सुदूरपश्चिम प्रदेश कार्यालय र गोविन्द थपलियालाई केन्द्रीय अुनसन्धान व्युरोमा सरुवा गरिएको प्रहरी उपरीक्षक योगेन्द्र सिंह थापाले बताए।"
मेडिटेशन केन्द्र बनाउन प्रभुचेलामा पूर्वाधार,"बेनी : म्याग्दीको मालिका गाउँपालिका७ प्रभुचेला धुरीमा सामुदायिक मेडिटेशन (ध्यान) केन्द्र सञ्चालनका लागि गण्डकी प्रदेश सरकार र समुदायको १ करोड रुपैयाँभन्दा बढी लगानीमा पूर्वाधार निर्माण भएको छ। परापूर्वकालमा ऋषिमुनीहरूले तपस्या गरेर ज्ञान आर्जन गरेको प्रभुचेला तनाव व्यवस्थापन, मानसिक र शारीरिक स्वास्थ्यका लागि उपयोगी मानिएको मेडिटेशन गर्ने थलोका रुपमा विकास गर्न पूर्वाधार निर्माण गरिएको हो। प्रदेश सरकारको ६५ लाख रुपैयाँ बजेटबाट आश्रयस्थल भवन, सार्वजनिक शौचालय, हवन कुण्ड, पदमार्ग र घेराबार तथा समुदायले चन्दा संकलन गरेर जुटाएको २८ लाख रुपैयाँ बजेटबाट तपस्या स्थलका लागि स्थानीय काठ, ढुंगा र माटोको प्रयोग गरेर मौलिक किसिमको गोलघर निर्माण भएको प्रभुचेला धुरी प्रवर्द्धन समाजले जनाएको छ। विभिन्न दाताहरूले व्यक्तिगत लगानीमा परापूर्वकालमा ऋषीमुनीहरूले प्रयोग गरेको कुटी, हवन कुण्ड र साधनास्थलको संरक्षणका साथै मन्दिर र खानेपानी निर्माण गरिएको समाजका अध्यक्ष टिकाबहादुर जुग्जाली (नविन)ले बताए। मालिका गाउँपालिकाको सहयोगमा सोरवाङदेखि प्रभुचेला धुरीलाई सडकले जोडिएको छ। पलबिर जुग्जालीले कपिलानन्दले ध्यान गरेको कुटीको पुनर्निर्माण गरेका छन्। छकप्रसाद पाइजाले शिव र देउप्रसाद जुग्जालीले गणेशको मन्दिर बनाएका छन्। रुपलाल पुनको संयोजकत्वमा स्व मनबहादुर थजाली पुन र रतिमा पुनको स्मृतिमा खानेपानीको पाइप जडान, धारा र टंकी निर्माण भएको छ। उक्त पूर्वाधारहरूको गण्डकी प्रदेश सरकारका पूर्व भौतिक पूर्वाधार विकास तथा यातायात व्यवस्था मन्त्रि एवम् प्रदेशसभा सदस्य रेशम बहादुर जुग्जाली र बिमकाठमाडौं सम्पर्क समाजका विदेश विभाग प्रमुख कृष्णप्रसाद जुग्जालीले शनिबार उद्घाटन गरे। परापूर्व कालमा ऋषिमुनीहरूले प्रभुचेला धुरीमा तपस्या गरेर ज्ञानआर्जन गरेको तीन वर्षअघिको अध्ययनबाट तथ्यहरू पहिचान भएपछि संरक्षण र पूर्वाधार निर्माण थालिएको थियो। वस्तीदेखि टाढा र जंगलको बिचमा शान्त हावापानी र वातावरणमा योग ध्यान गर्नका लागि उपयुक्त मानिएको छ। पूर्वाधार निर्माण भएपछि यहाँ आउने तपस्वी, भक्तजन र पर्यटकहरूलाई सहज भएको प्रभुचेला ध्यान केन्द्र व्यवस्थापन समितिका सचिव सुरमान गर्बुजाले बताए। प्रभुचेला धुरीमा एक सय वर्षअघि सम्म ऋषिमुनीहरूका लागि तपस्या स्थल थियो। बिम गाउँको शिर र मालिका धुरीको फेदीमा अवस्थित प्रभुचेलमा नेपाल र भारतका विभिन्न ठाउँबाट ऋषिमुनीहरू आउने गर्थे। स्वर्गद्वारी महाप्रभुका उत्तराधिकारी कपिलानन्द स्वामीले १९७० देखि १९७५ सालसम्म यही ठाउँमा तपस्या गरेका थिए। कपिलानन्द स्वामीले तपस्या गर्ने क्रममा बनाएको कुटी, साधना स्थल र हवन कुण्डको भग्नाअवशेस अझै छन्। प्रभुचेला धुरीबाट धवलागिरी र गुर्जा हिमशृङखला अवलोकन गर्न सकिन्छ। समुन्द्र सतहदेखि दुई हजार चार सय मिटर उचाइमा अवस्थित प्रभुचेला धुरी बिमदेखि दुई घण्टा र सवारी साधनमा ३० मिनेटमा पुगिन्छ।"
इजरायलको मुख्य विमानस्थलमा मिसाइल प्रहार,"काठमाडौं : इजरायली अधिकारीहरूले यमनबाट प्रहार गरिएको मिसाइल इजरायलको बेन गुरियन विमानस्थलको मुख्य टर्मिनल नजिकै खसेको दाबी गरेका छन्। विमानस्थल नजिकै मिसाइल खसेपछि सडकमा मानिसहरूले सवारी साधन रोकेर लुकेको बीबीसीले जनाएको छ। इजरायली मिडियाले आपतकालीन सेवाहरूलाई उद्धृत गर्दै विस्फोटमा चार जना घाइते भएको र आश्रयस्थलमा भाग्ने क्रममा दुई जना घाइते भएको बताएको छ। हामीमाथि आक्रमण गर्ने जो कोहीलाई पनि सात गुणा बढी बल प्रयोग गरिनेछ, इजरायलका रक्षामन्त्री इजरायल काट्जले एक विज्ञप्तिमा भनेका छन्। हुथी विद्रोहीका सैन्य प्रवक्ता याह्या सारियाले इजरायली विमानस्थल हवाई यात्राको लागि सुरक्षित नभएको बताए। बीबीसीबाट"
"सरकारको नीति तथा कार्यक्रम विगतभन्दा सही भएको एमाले निष्कर्ष, उत्पादनमुखी बजेट बनाउन सुझाव","काठमाडौं : नेकपा एमालेले सरकारले ल्याएको नीति तथा कार्यक्रम विगतको तुलनामा व्यवस्थित र सही भएको निष्कर्ष निकालेको छ। पार्टी कार्यालय च्यासलमा आइतबार बसेको एमालेको सचिवालय बैठकमा सहभागी नेताहरूले बजेटलाई परिणाममुखी बनाउन सुझाव दिएका छन्। 'सरकारको नीति तथा कार्यक्रम विगतको तुलनामा धेरै व्यवस्थित र दिशा निर्देशको हिसाबले सही भएको बैठकले निष्कर्ष निकालेको छ। बैठकमा सहभागी नेताहरूले पनि नीति तथा कार्यक्रमलाई सकारात्मक लिँदै बजेटलाई ठोस र परिणाममुखी बनाउन सुझाव दिनुभएको छ,' सञ्चारकर्मीसँग एमाले उपमहासचिव प्रदीप ज्ञवालीले भने। उनले आगामी बजेटमा योजनाहरू छान्दा स्रोतको विषयमा पनि ध्यान पुर्याउन सुझाव आएको बताए। विचार नपुर्याइ योजना छान्दा अहिले पनि एक अर्ब बढीका योजनाहरू भद्रगोल अवस्थामा रहेको एमाले नेताहरूको सुझाव छ। 'यसपटकको बजेट राष्ट्रिय आयोजनामा केन्द्रित हुनुपर्छ। साना तिना आयोजनाहरू प्रदेश र स्थानीय तहलाई दिनुपर्छ। आयोजना छान्दा स्रोतको पनि पहिचान गर्नु आवश्यक छ। स्रोत पहिचान नगर्दा अहिले पनि खर्बौंका आयोजना भद्रगोल बनेको अवस्था छ,' एमाले नेताहरूको सुझावालाई उद्धृत गर्दै उपमहासचिव ज्ञवालीले भने। त्यस्तै बजेट उत्पादन र उत्पादकत्वमा केन्द्रित बनाउन पनि सुझाव दिइएको उनले बताए। त्यस्तै कृषिलाई पनि प्रविधियुक्त बनाउन जोड दिइएको छ। 'बजेटमा उत्पादन र उत्पादकत्वमा जोड दिन र किसानहरूलाई प्रविधिमैत्री बनाउन सुझाव आएको छ। कृषिको इकोसिस्टमलाई चलायमान बनाउन एमाले नेताहरूले जोड दिएको उनले बताए। त्यस्तै जेन्जी पुस्तालाई सूचना प्रविधिमा सहभागी गराएर पनि फड्को मार्न सुझाव दिइएको छ। सरकारले जेन्जी पुस्तालाई प्राथमिकतामा राख्ने र स्टार्टअप कार्यक्रम सुरू गर्ने नीति लिएको छ।"
प्रेस स्वतन्त्रता विरोधी हर्कतप्रति पत्रकार महांसघको आपत्ति,"धनगढी : सुदूरपश्चिम प्रदेशको मुख्यमन्त्री तथा मन्त्रिपरिषद् कार्यालयका कानुन सचिव लिलाधर सुवेदीले गरेको प्रेस स्वतन्त्रता विरोधी हर्कतप्रति नेपाल पत्रकार महांसघले आपत्ति जनाएको छ। नेपाल पत्रकार महासंघ केन्द्रीय महासचिव रामप्रसाद दाहालले आइतबार प्रेस विज्ञप्ति जारी गर्दै आपत्ती प्रकट गरेका हुन्। सुदूरपश्चिम प्रदेशका मुख्यमन्त्री तथा मन्त्रिपरिषद् कार्यालयका कानुन सचिव लिलाधर सुवेदीबाट सामाजिक सञ्जालमा समग्र पत्रकारिता क्षेत्र र सञ्चार गृहलाई लक्षित गर्दै व्यक्त धारणाप्रति नेपाल पत्रकार महासंघको ध्यानाकर्षण भएको छ, विज्ञप्तिमा भनिएको छ । वैशाख २० गते शनिबार अन्नपूर्ण पोष्टको समाचार शेयर गर्दै सुवेदीले पैसा लिएर समाचार लेख्ने पत्रकार र मिडिया हाउसलाई पनि प्रेस स्वतन्त्रता दिवसको शुभकामना भनी फेसबुकमा स्ट्याटस लेखेको थिए । पत्रकारले लेखेको समाचारमा चित्त नबुझे या मिडिया हाउसको व्यवहारप्रति गुनासो भए त्यसउपर विधि र पद्धतिअनुसार अघि बढ्नसकिने प्रचलित अभ्यास छ । त्यसविपरीत जिम्मेवार पदमा रहेका व्यक्तिको यो शैली प्रेसलाई कुण्ठित गर्ने र बदनाम गराउने मनसाय प्रेरित रहेको स्पष्ट छ, महासंघले जारी गरेको विज्ञप्तिमा भनिएको छ । महासंघ प्रेस स्वतन्त्रता विरोधी यो हर्कतप्रति आपत्ति प्रकट गर्दछ । प्रेसको संवैधानिक सुनिश्चितताको ख्याल राखी सम्मान गर्न, कुनै पनि बहानामा पत्रकारलाई हतोत्साहित र बदनाम बनाउने यस्ता हर्कत दोहोरिन नदिनेतर्फ कडा कदम चाल्न सम्बन्धित पक्षसँग जोडदार माग गर्दछ, विज्ञप्तिमा अगाडि भनिएको छ ।"
लक्ष्मी ईमोबिलिटी र जीओ अटोमोबाइल्सले केई एक्सचेन्ज कार्निभल आयोजना गर्ने,"नेपालका लागि केई ईभीको आधिकारिक वितरक लक्ष्मी ईमोबिलिटी र जीओ अटोमोबाइल्सले 'केई एक्सचेन्ज कार्निभल २०८२' आयोजना गर्ने भएका छन्। काठमाडौंस्थित थापाथलीमा(केई शोरुम हुन्डाई शोरुमको विपरित दिशामा) आगामी वैशाख २६ देखि २८ गतेसम्म यो कार्निभल हुदैछ। कार्निभलमा केईका विद्युतीय सवारी साधनमा आकर्षक अफरहरू ल्याएको छ। सो कार्निभलमा पुराना गाडीसँग ईक्युट ०२, ईक्युट ०४ र एक्स ३ प्रो गरी केई ईभीका तीन मोडल विशेष अफरका साथ एक्सचेन्ज गर्न सकिने छ। कार्निभलका मुख्य आकर्षणहरू: ग्राहकहरूले यस एक्सचेन्ज योजना अन्तर्गत विशेष अनदस्पट सवारी साधन मूल्याङ्कन, उत्कृष्ट रिसेल भ्यालु, आकर्षक नगद छुट र प्रत्येक मूल्याङ्कनमा दुई जनाको लागि क्यूएफएक्स हलमा फिल्मका टिकटहरू प्राप्त गर्न सक्छन्। थप रुपमा बीमा, सडक कर कभरेज र चयन गरिएका मोडेलहरूमा एक्सचेन्ज बोनस पनि प्राप्त गर्न सकिने छ। प्रत्येक बुकिङको साथ रोमाञ्चक रिवार्ड प्राप्त गर्न सकिने छ। ईक्युट सवारी साधन सँग     र   सवारी साधनको साथ    प्राप्त गर्न सकिने छ। कार्निभलमा पारिवारिक मनोरञ्जन, खेलहरू र संगीत प्रस्तुत गरिनेछ, जहाँ सबै उमेरका लागि रमाइलो र उत्सवपूर्ण मनोरञ्जनात्मक प्रस्तुति हुनेछन्।"
माओवादीले जेठ २ गतेदेखि मध्य पहाडी लोकमार्ग अभियान सञ्चालन गर्ने,"काठमाडौं : नेकपा माओवादी केन्द्रले जेठ २ गतेदेखि मध्य पहाडी लोकमार्ग अभियान सञ्चालन गर्ने भएको छ। पार्टी अध्यक्ष पुष्पकमल दाहाल प्रचण्ड निवासमा बसेको पदाधिकारी बैठकले उक्त अभियान सञ्चालन गर्ने निर्णय गरेको हो। 'बैठकमा माओवादीप्रति देखिएको जनविश्वास, अभियानको तयारी, कार्ययोजना र संगठनात्मक पक्षबारे विस्तृत छलफल भयो। बैठकले मध्य पहाडी लोकमार्ग अभियान जेठ २ गतेदेखि सुरु गर्ने निर्णय पनि गरेको छ,' प्रचण्ड सचिवालयले भनेको छ। त्यस्तै बैठकमा तराईमधेस जागरण अभियानको समीक्षा गरिएको थियो। झापादेखि कञ्चनपुरसम्म हुलाकी राजमार्ग केन्द्रित अभियान सकिएसँगै अध्यक्ष प्रचण्ड नेतृत्वको पदाधिकारीहरूले समीक्षा गरेका थिए। उक्त अभियानले राष्ट्रिय एकता सुदृढ गर्न सफल भएको माओवादीको दाबी छ। 'उक्त अभियान माओवादी केन्द्रको मात्र नभई सम्पूर्ण राष्ट्रकै अभियान बन्न पुगेको छ। अभियानमा सहभागिता जनाएका जनसमुदायप्रति धन्यवाद ज्ञापन गर्दछौं,' प्रचण्ड सचिवालयले भनेको छ।"
करिब १ सय ८० किलो गाँजासहित एम्बुलेन्स चालक पक्राउ,सुनसरी : रामधुनी नगरपालिका६ पिडारीबाट अवैध लागुऔषध गाँजा करिब १ सय ८० किलोग्रामसहित एकजना पक्राउ परेका छन्। बराहक्षेत्र नगरपालिका४ बस्ने २५ वर्षीय श्रीराज कुमार साह शनिबार राति लागुऔषधसहित पक्राउ परेका हुन्। इलाका प्रहरी कार्यालय रामधुनीबाट खटिएको प्रहरीले बिआर ३८ पि ५४१४ नम्बरको एम्बुलेन्सलाई जाँच गर्ने क्रममा सेतो बोराले बेरेको ६ वटा बोरामा रहेको उक्त परिमाणको गाँजा फेला पारी एम्बुलेन्स चालक श्रीराजलाई पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।
प्रधानमन्त्री ओली र माओवादी अध्यक्ष प्रचण्डबीच भेटवार्ता,काठमाडौं : प्रधानमन्त्री केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल 'प्रचण्ड'बीच भेटवार्ता भएको छ। सिंहदरवारस्थित प्रधानमन्त्री कार्यालयमा उनीहरूबीच छलफल भएको हो। छलफलमा एमाले उपमहासचिव वर्षमान पुन र प्रधानमन्त्रीका विज्ञ सल्लाहकार अग्नि खरेल पनि सहभागी छन्। उनीहरूबीच संक्रमणकालीन न्याय र समसामयिक सवालमा छलफल भइरहेको प्रधानमन्त्री सचिवालयले जानकारी दिएको छ।
नबिल बैंकका ग्राहकले अपोलो इन्फर्मेसनमा १० प्रतिशत छुट पाउने,"काठमाडौं : नबिल बैंक लिमिटेड र भारतको अपोलो अस्पतालको प्रतिनिधि संस्था अपोलो इन्फर्मेसन सेन्टरबीच समझदारीपत्रमा हस्ताक्षर भएको छ। बैंकका ग्राहकहरुलाई भारतमा स्वास्थ्य उपचार गर्दा विशेष छुट तथा सहजीकरणका लागि उक्त समझदारी गरिएको बैंकले जनाएको छ। बैंकका तर्फबाट प्रमुख बजार अधिकृत कृष्णप्रसाद सुवेदी र अपोलो इन्फर्मेसन सेन्टरका तर्फबाट प्रबन्ध निर्देशक (कानून) सुशीलकुमार चापागाईंले समझदारीपत्रमा हस्ताक्षर गरे। समझदारीअनुसार अब नबिल बैंकका सेवाग्राहीहरूले अपोलो अस्पतालमा उपचार गर्दा १० प्रतिशतसम्मको विशेष छुट र व्यक्तिगत परामर्श सेवा प्राप्त गर्न सक्नेछन्। नबिल बैंकका प्रमुख बजार अधिकृत सुवेदीले यो समझदारीले बैंकका ग्राहकलाई गुणस्तरीय स्वास्थ्य सेवा लिन सहज हुने बताए। उनले भने, नेपालबाट विभिन्न रोगका उपचारका लागि भारतका अस्पतालमा जानेको संख्या उल्लेख्य छ, बैंकका ग्राहकलाई विश्वस्तरीय स्वास्थ्य सेवा सुलभ रुपमा उपलब्ध गराउने उद्देश्यले अपोलो इन्फर्मेसन सेन्टरसँगको समझदारी गरिएको हो। समझदारीपछि नबिल बैंकका ग्राहक, कर्मचारी तथा शेयरधनीहरूले भारतस्थित अपोलो अस्पतालमा स्वास्थ्य उपचार गर्दा विशेष छुट र भारतमा उपचार गर्नका लागि आवश्यक परामर्श तथा सुविधाहरू पाउने बैंकले जनाएको छ। यस सहकार्यबाट भारतमा विशेष स्वास्थ्य सेवा लिन चाहने नेपाली बिरामीले अस्पतालमा डाक्टर छनोट गर्न र यात्राको व्यवस्थापनमा भोगिरहेको समस्या समाधानमा सहयोग पुग्नेमा बैंकले विश्वास गरेको छ। ग्राहकले बैंकका डेबिट तथा क्रेडिट कार्ड, नबिल क्यूआर, नबिल स्मार्ट मोबाइल एप वा बैंक ट्रान्सफरमार्फत भुक्तानी गर्दा सो छुट तथा सेवा प्राप्त गर्नेछन्। उक्त समझदारी दुई वर्षसम्म लागू हुने जनाइएको छ। अपोलो इन्फर्मेसन सेन्टर अपोलो अस्पताल इन्टरप्राइजेज लिमिटेड भारतको आधिकारिक प्रतिनिधि संस्था हो। जसले दक्ष स्वास्थ्यकर्मी र अनुभवी उद्यमीहरुसहित काठमाडौँको नक्सालमार्फत सेवा प्रवाह गर्दै आएको छ।"
भारतमा पाकिस्तानी कलाकारका इन्स्टाग्राम ब्लक,"काठमाडौं : जम्मू कश्मीरको पहलगाममा भएको आक्रमणपछि भारत र पाकिस्तानबीच तनाव जारी छ। यसैबीच भारतले भारतमा रहेका पाकिस्तानी कलाकारहरूको इन्स्टाग्राम खाता ब्लक गरेको छ। तर भारत सरकारले ब्लक गरिएका खाताको बारेमा कुनै आधिकारिक घोषणा गरेको छैन। पहलगाम आक्रमण पछि भारत र पाकिस्तानले एकअर्काको बारेमा धेरै निर्णय लिएका छन्। समाचार एजेन्सी पीटीआईका अनुसार फवाद खान, गायक आतिफ असलम र सनम तेरी कसम फेम मावरा होकेनका साथै गायिका आबिदा परवीन लगायत धेरै पाकिस्तानी कलाकारहरूको इन्स्टाग्राम खाता ब्लक गरिएको छ। भारतका प्रयोगकर्ताले यी कलाकारको पृष्ठ खोल्ने प्रयास गरेपछि देखिएको थिया,यो खाता भारतमा उपलब्ध छैन। हामीले कानुनी अनुरोध अन्तर्गत यो सामग्री ब्लक गरेका छौं।"
औषधी पसलमा लागुऔषध बेच्ने पक्राउ,"रौतहट : रौतहटको चन्द्रपुर नगरपालिका१० स्थित चेतनगर बजारमा औषधी पसलमा प्रतिबन्धित लागूऔषध बिक्री गर्नेलाई प्रहरीले पक्राउ गरेको छ। इलाका प्रहरी कार्यालय चन्द्रनिगाहपुरको टोलीले आइतबार लागूऔषध ट्रामाडोलसहित मौलापुर नगरपालिकाका २९ वर्षीय जितेन्द्र साहलाई पक्राउ गरेको जनाएको छ। साहले चेतनगरमा औषधी पसल सञ्चालन गर्दै आएका छन्। स्थानीयका अनुसार साहले चिकित्सा व्यवसायको नाममा लामो समयदेखि लुकीछिपी लागूऔषधको कारोबार गर्दै आएका थिए। प्रहरीले गुप्त सूचनाका आधारमा सादा पोसाकमा खटिएको टोलीमार्फत छापा मारेर साहको फार्मेसीबाट प्रतिबन्धित लागूऔषध ट्रामाडोलका ४ हजार ५ सय वटा ट्याबलेट बरामद गरिएको इलाका प्रहरी कार्यालय चन्द्रनिगाहपुरका प्रमुख प्रहरी नायब उपरीक्षक राजकुमार राईले बताए। बरामद लागूऔषधसहित साहलाई नियन्त्रणमा लिइएको प्रमुख राईले बताए। अनुसन्धानका क्रममा साहले बागमती, चन्द्रनिगाहपुर र वरपरका क्षेत्रका युवाहरूलाई नियमित रूपमा लागूऔषध उपलब्ध गराउँदै आएको तथ्य खुलेको र लागूऔषध नियन्त्रण ऐन अनुसार कारबाही अगाडि बढाइएको प्रमुख राईले बताए।"
टाइटनको ब्राण्ड एम्बेसडरमा मिस नेपाल केसी,"काठमाडौं : टाइटनले मिस नेपाल अश्मा कुमारी केसीलाई टाइटन घडीहरूको आफ्नो ब्रान्ड एम्बेसडर नियुक्ति गरेको छ। विश्वको पाँचौं ठूलो घडी निर्माता र भारतको अग्रणी घडी ब्रान्ड टाइटनले विगत २० वर्षदेखि नेपालमा आफ्ना विश्वनीय ग्राहकहरुका आधारमा आफ्नो पहिचान बढाउँदै लगेको छ। मिस नेपाल आश्माको नियुक्तिले नेपाल प्रति टाइटनको प्रतिबद्धतालाई सुदृढ बनाउँछ र नेपालमा गहिरो सांस्कृतिक सान्दर्भिकता र प्रतिध्वनि निर्माण गर्ने आफ्नो मनसाय झल्काउँछ। ""हामी आश्मा कुमारी केसीलाई टाइटन परिवारमा स्वागत गर्न पाउँदा हर्षित छौं,"" टाइटन कम्पनी, नेपालका कन्ट्री मेनेजर, वसन्त वासुदेवनले भने, ""उनको यात्रा टाइटनका मूल्यमान्यता, महत्वाकांक्षा, लचिलोपन, र उत्कृष्टताको लागि जुनूनसँग प्रतिध्वनित छ। उनले नेपालको नयाँ अनुहारको प्रतिनिधित्व गर्छिन् र हामी विश्वस्त छौं कि उनको सहयोगले घडी प्रेमीहरूको अर्को पुस्तासँग हाम्रो सम्बन्धलाई अझ गहिरो बनाउनेछ।"" नेपाल ट्रेड नेटवर्क (नेपालका आधिकारिक वितरक)का प्रबन्ध निर्देशक सुनिल कुमार अग्रवालले भने, ""आश्माको टाइटनसँगको सम्बन्ध महत्वपूर्ण समयमा आएको छ किनभने हामीले प्रमुख शहरहरूमा आफ्नो पहिचान बलियो बनाउदै लगी रहेका छौं। हामीले भर्खरै वीरगन्ज र सिमरामा दुईवटा नयाँ टाइटन स्टोरहरू भोलिदेखि नै खोल्दै छौं, जसले हाम्रो खुद्रा पदचिह्न थप्दैछ। आश्माको नेपाली जनतासँगको गहिरो सम्बन्ध र उनको बलियो व्यक्तिगत ब्रान्डले हामीलाई हाम्रा ग्राहकहरूसँग अझ घनिष्ठ सम्बन्ध बनाउन मद्दत गर्नेछ।"" आश्माले भनिन्, ""टाइटन जस्तो ब्रान्डसँग आबद्ध हुन पाउनु सम्मानको कुरा हो जुन मानिसहरूको जीवनमा धेरै अविस्मरणीय पलहरूको एक हिस्सा भएको छ। टाइटन एक घडी भन्दा बढी हो  यो व्यक्तिगत कोशेढुङ्गा र अर्थपूर्ण शैलीको प्रतीक हो, र म परम्परा र नवीनता दुवैलाई महत्त्व दिने ब्रान्डको प्रतिनिधित्व गर्न पाउँदा उत्साहित छु।"" केसीलाई टाइटन ब्रान्डका नवीनतम डिजाइनहरूका साथ आगामी विज्ञापनहरू र डिजिटल प्लेटफर्महरूमा देखाइने छ।"
दुबईमा अलपत्र परेको छोरालाई घर फर्काइदिन आग्रह,"मुगु : दुबईमा अलपत्र परेका मुगुको छायाँनाथ रारा नगरपालिका१४ सुम्लि गाउँका २६ वर्षीय दीपराज भण्डारीलाई नेपाल फर्काइदिन परिवारले आग्रह गरेका छन्। एक वर्षअघि रोजगारीका सिलसिलामा दुबई पुगेका भण्डारी बेवारिस अवस्थामा फेला परेको सूचना सामाजिक सञ्जालमा सार्वजनिक भएपछि परिवारले नेपाल फर्काउन पहल गरिदिन सरकारसँग आग्रह गरेका हुन्। भण्डारी तीन महिनादेखि घर परिवार सम्पर्कमा थिएनन्। दुबईको अर्लकटु भन्ने स्थानमा बेवारिसे अवस्थामा उक्त स्थान रहेका नेपाली हस्त बहादुर वाइबाले भेटाएका थिए। राम्रोसँग बोल्न समेत नसक्ने अवस्थामा भेटिएका भण्डारीलाई त्यहाँ रहेका नेपालीहरूले उनको पहिचानका लागि सामाजिक सञ्जालमा अपलोड गरेका छन्। कमाउन गएको घरको जेठो छोरा यस्तो अवस्थामा देखेपछि छोरालाई नेपाल फर्काई दिन उनका बुवा आमाले सरकारलाई आग्रह गरेका हुन। बेवारिसे अवस्थामा भेटिएका भण्डारीको साथमा मोबाइल र पासपोर्ट समेत छैन। उनी राम्रोसँग बोल्न समेत सक्दैनन्। आमा र घर परिवारको माया लाग्छ घर जाने इच्छा भएको मुस्किलले बोलेका छन्। उनले कुन कम्पनी र कस्तो खालको काममा संलग्न भएको बताउन सकेका छैनन्। उनमा केही मानसिक समस्या देखिएको उक्त भिडियोमा उद्धार कर्ताहरू बताएका छन्। उनका एक भाइ काठमाडौंमा मजदुरी काम गर्दै आएका छन्। घरमा वृद्ध बाबा आमा दुई छोरी र श्रीमती छन्। घरको आर्थिक अवस्था साह्रै कमजोर भएकै कारणले उनलाई तत्काल घर ल्याउने अवस्था नरहेको उनका आफन्त धनराज भण्डारीले बताए। दिपराजका बुवा हरि बहादुरले भने, छोरासँग सम्पर्क नभएको तीन महिना भयो। हाम्रा गाउँका दुई तीनजना युवा पनि दुवै छन्। उनीहरूलाई खोजी दिन आग्रह गरेका थियौ। उनले नभेटाएको जानकारी गरेका थिए। आज मात्र बिहान छोरा यस्तो अवस्थामा भेटिएको भन्ने जानकारी गाउँका केही युवाहरूले बताएका थिए। यस्तो अवस्थामा भेटिएको छोरालाई कसरी नेपाल फर्काउने हो।"
"खोटाङमा तीन दिदीभाइले पाए नागरिकता, गीता खत्रीलाई भोलि दिइने","धरान : खोटाङका तीन दिदीभाइले जिल्ला प्रशासन कार्यालयबाट नागरिकता पाएका छन्। ६ पटकसम्म जिल्ला प्रशासन कार्यालय धाउँदा पनि नागरिकता नपाएको विषयमा अन्नपूर्ण पोस्ट डटकम र अन्नपूर्ण पोस्टले समाचार प्रकाशित गरेपछि आइतबार उनीहरूलाई नागरिकता प्रदान गरिएको हो। खोटाङको दिक्तेल रुपाकोट मझुवागढी नगरपालिका१४ बुइपा खिरिका ५८ वर्षीय वीरबहादुर आलेका २९ वर्षीय छोरी राधा आले, २८ वर्षीय छोरा मोहन आले र २२ वर्षीय कान्छी छोरी सरस्वती आले र ऐसेलुखर्क गाउँपालिका४ जलेस्वरीका ६७ वर्षीय गीता खत्रीलाई जिल्ला प्रशासन कार्यालयले नागरिकता दिन अस्वीकार गरेको थियो । नागरिकता ऐनले १६ वर्ष उमेर पूरा भएपछि प्रत्येक नेपालीलाई नागरिकता प्राप्त गर्ने व्यवस्था गरेपनि खोटाङ प्रशासनले उनीहरूलाई नागरिकता दिन अस्वीकार गरेको थियो । अन्नपूर्णमा समाचार प्रकाशित भएपछि प्रमुख जिल्ला अधिकारी नरहरि घिमिरेले आले परिवारलाई बोलाएर नागरिकता प्रदान गरेको बार एसोसिएसन खोटाङका सचिव अधिवक्ता ओमप्रकास घिमिरेले बताए । सात पटक धाउँदा मात्र नागरिकता प्रदान गरिएकोमा वडाअध्यक्ष दिनेश राईले घिमिरेलाई धन्यवाद दिए । नागरिकता पाएका मोहन आलेले खुशी व्यक्त गर्दै अब राहदानी बनाएर वैदेशिक रोजगारीमा जाने बताए। नागरिकता पाउँना साथ उनीहरूले आइतबार नै राष्ट्रिय परिचयपत्र बनाएका छन्। खोटाङका प्रमुख जिल्ला अधिकारी घिमिरेले आले परिवारका तीनै जनलाई नागरिकता प्रदान गरिएको र गीता खत्रीलाई भोलि (सोमबार) नागरिकता प्रदान गरिने बताए।"
सुरू भयो एमाले सचिवालय बैठक,"काठमाडौं : नेकपा एमालेले सचिवालय बैठक सुरू भएको छ। पार्टी कार्यालय च्यासलमा बैठक सुरू भएको एमाले अध्यक्ष केपी शर्मा ओलीको सचिवालयले जनाएको छ। बैठकमा सरकारले शुक्रबार संसदमा पेश गरेको नीति तथा कार्यक्रमको समीक्षा,पार्टीको आन्तरिक विषय र समसामयिक राजनीतिक विषयमा छलफल हुने बताइएको छ। सरकारले जेठ १५ गते आगामी आर्थिक वर्षको बजेट ल्याउँदैछ।"
खानेपानीका लागि बस्ती सार्नुपर्ने अवस्थाको अन्त्य गर्छौं : मन्त्री यादव,"इलाम : खानेपानी मन्त्री प्रदीप यादवले प्रत्येक नेपाली नागरिकका घरमा धारा र धारामा सुरक्षित खानेपानी पुर्याउने लक्ष्यका साथ काम गरिरहेको बताएका छन्। इलामको श्रीअन्तु सामालबुङ खानेपानी आयोजनाको उद्घाटन गर्दै मन्त्री यादवले देशका विभिन्न ग्रामीण बस्तीमा अहिले पनि शुद्ध खानेपानीको अभावले थुप्रै समस्या देखा परेकाले ती समस्या समाधान गर्ने सरकारको प्रमुख प्राथमिकता रहेको बताए। 'खानेपानी समस्याकै कारण देशका कयौं ठाउँमा अहिले पनि नागरिकले बस्ती सार्नुपर्ने अवस्था छ। सरकारले खानेपानीका समस्या समाधानका लागि ठोस योजनाहरू अघि सारेको छ। खानेपानीकै लागि बस्ती सार्नुपर्ने अवस्थाको अन्त गर्छौं,' उनले भने। उनले सरकारले आगामी आर्थिक वर्ष २०८२८३ मा सबै नागरिकलाई स्वच्छ र गुणस्तीय खानेपानी उपलब्ध गराउने तथा सरफाइका क्षेत्रमा लगानी वृद्धि गरेर दिगो विकासको लक्ष्य हासिल गर्ने बताए। उनले भने, 'विपद्का कारण भत्किएका खानेपानीका आयोजनाहरू र अधुरा खानेपानी आयोजनाको मर्मत गरी पानीको पहुँच वृद्धि गरी स्थानीय तह र उपभोक्ताको सहलगानीमा खानेपानी आयोजना एकीकृत रूपमा सञ्चालन गर्नेछौं।' आगामी वर्ष सबै नागरिकलाई स्वच्छ र गुणस्तरीय खानेपानी पुर्याउने हेतुले सिङ्गो मन्त्रालय लागि परेको मन्त्री यादवको भनाइ छ। 'म बोलेको कुरा पूरा गर्ने व्यक्ति हुँ। म आफ्नो वाचाअनुसार नागरिकका घर घरमा शुद्ध खानेपानी पुर्याउने हेतुले अहिले देशका दुर्गमदेखि सुगम ठाउँमा पुग्दैछु। नागरिकलाई स्वच्छ र गुणस्तरीय खानेपानी अवश्य पुर्याउँछु,' उनले भने। विगतका समयमा अधुरा रहेका र बाढीले क्षति गरेका खानेपानीका आयोजनाहरू निर्माण सम्पन्न भइरहेको बताए। उनले भने, 'मैले मन्त्रालय सम्हालेदेखि विगतका अधुरा रहेका खानेपानीका आयोजनाहरू पूरा भएका छन्। सिंदरबारदेखि दुर्गम क्षेत्रसम्म अब शुद्ध खानेपानी वितरण हुँदैछ।' खानेपानी तथा ढल व्यवस्थापन विभागका मानिर्देशक इञ्जिनियर रामकुमार श्रेष्ठले इलामको श्रीअन्तु सामालबुङ खानेपानी आयोजनाअन्तर्गत सूर्योदय नगरपालिका४ र ५ का करिब दुई हजार १३४ घरपरिवार र ११ हजार ७६९ जनसङ्ख्या प्रत्यक्षरूपमा लाभाञ्वित हुने बताए। उनका अनुसार हालसम्म कूल २५० घरधुरीहरू यस खानेपानी प्रणालीमा जोडिएका तथा यस योजना अन्तर्गत दुई वटा मुहान (सिद्धी खोला र श्रीअन्तु खोला) बाट पानी सङ्कलन गरिन्छ। प्रभावकारी र भरपर्दो आपूर्ति सुनिश्चित गर्न आयोजना पम्पिङ तथा ग्राभिटी दुवै प्रणालीमा आधारित छ। योजना १५ वर्षको दीर्घकालीन सेवा अवधिका लागि डिजाइन गरिएको र जसमा भविष्यको जनसङ्ख्या वृद्धि समेत ध्यानमा राखिएको छ। आयोजना सम्पन्न गर्नको लागि कूल लागत ३७ करोड ७२ लाख रहेको छ। जसमा १० प्रतिशत लागत स्थानीय समुदायबाट योगदान प्राप्त भएको खानेपानी तथा ढलव्यवस्थापन विभागले जनाएको छ।"
पाकिस्तानी सुपर लिग खेलिरहेका मिचेलले पञ्जाब किङ्सबाट आइपीएल खेल्ने,काठमाडौं : पाकिस्तानी सुपर लिग (पीएसएल) खेलिरहेका अष्ट्रेलियन ब्याटर मिचेल ओवेनले पञ्जाब किङ्सबाट आइपीएल खेल्ने भएका छन्। ग्लेन म्याक्सवेल औँलाको चोटको कारण प्रतियोगिताबाट बाहिरिएपछि पञ्जाबले उनको प्रतिस्थापनमा ओवेनलाई टिममा भित्र्याएको हो। अष्ट्रेलियन २३ वर्षीय ओवेन हाल पीएसएलको टिम पेशावर जाल्मीमा खेलिरहेका छन्। पीएसएलको टिम जाल्मीसँग उनले १८ मेसम्म सम्झौतामा रहेका छन्। पीएसएलमा उनको टिमको यात्रा रहँदासम्म उनले त्यहाँ खेल्नेछन्। त्यसपश्चात उनले सकभर छिटो पञ्जाब किङ्सको टिममा आबद्ध हुनेछन्। ओवेनले यदि पञ्जाब प्लेअफ पुगेको खण्डमा टिममा आएर खेल्नेछन्। आइपीएल २०२५ सिजनको प्लेअफ २० मेबाट सुरु हुनेछ।
"नेप्से परिसूचक २६ सय विन्दुमा, ९ अर्बको सेयर कारोबार","काठमाडौं : साताको पहिलो कारोबार दिन आइतबार नेप्से परिसूचक सामान्य अंकले घटेर बन्द भएको छ। नेप्से परिसूचक ३४४ अंकले घटेर २६२०३९ विन्दुमा अडिएको छ। सेन्सेटिभ इण्डेक्स ०५१ अंकले घटेर ४४१४९ विन्दुमा पुगेको छ। यसदिन ३२२ स्क्रिप्सको २ करोड १९ लाख ५ हजार ३११ कित्ता सेयर ९ अर्ब २४ करोड ५५ लाख ८३ हजार ३१५ रुपैयाँमा खरिदबिक्री भए। तीन कम्पनीको सेयर सकारात्मक सर्किट लेभलमा कारोबार हुँदा दुई कम्पनीको सेयर ९ प्रतिशत बढीले वृद्धि भयो। नेपाल माइक्रो इन्स्योरेन्स,क्रेष्ट माइक्रो लाइफ इन्स्योरेन्स र ओम मेघाश्री फर्मास्युटिकल्सको सेयर १० प्रतिशतले बढ्यो। अपर सोलु हाइड्रो इलेक्ट्रिक र सपोर्ट माइक्रोफाइनान्स वित्तीय संस्थाको सेयर ९ प्रतिशत बढीले वृद्धि भयो। विन नेपाल लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। ६० करोड बढीको सेयर कारोबार गरी सानिमा माइ हाइड्रोपावर शीर्षस्थानमा रह्यो। यसैगरी नगदी ग्रुपको ५५ करोडको सेयर कारोबार हुँदा राधी विद्युतले ५१ करोड,एनआरएन इन्फ्रास्टक्चर एण्ड डेभलपमेन्टको ५० करोड र अपी पावरको ३९ करोड बढीको सेयर कारोबार गरे। कारोबारमा आएकामध्ये ११७ स्टक्सको मूल्य बढ्दा १२८ वटाको घट्यो। ५ समूहको उपसूचक बढ्दा ८ वटाको उपसूचक नकारात्मक देखिएका छन्।"
आफ्नै निवेदनको त्रुटि सच्याउन रवि लामिछानेले दिएको अर्को निवेदनमाथि सुनुवाइ सकियो,"काठमाडौं : राष्ट्रिय स्वतन्त्र पार्टीका सभापति रवि लामिछानेले आफ्नै निवेदन सच्चाउन माग गर्दै दिएको निवेदनमाथि सुनुवाइ सकिएको छ। न्यायाधीश कुमार रेग्मी र अब्दुल अजिज मु्सलमानको इजलासले सो निवेदनमा मागबमोजिमको आदेश दिएको छ। लामिछानेकी श्रीमती निकिता पौडेलले आफ्ना श्रीमानलाई गैरकानुनी रुपमा थुनामा राखेको भन्दै बन्दीप्रत्यक्षीकरणको रिट दायर गरेकी थिइन्। उक्त निवेदनमा विपक्षी बनाइएको प्रधानमन्त्री तथा मन्त्रिपरिषदको कार्यालय हुनुपर्नेमा प्रधानमन्त्री तथा मन्त्रिपरिषदको सचिवालय उल्लेख भएपछि उक्त त्रुटि संशोधनको माग गर्दै लामिछानेले सर्वोच्च अदालतमा अर्को निवेदन दिएका हुन्। विपक्षी गलत भएपछि म्याद बुझाउन अप्ठ्यारो परेको थियो। सहकारी ठगी मुद्दामा लामिछाने हाल भैरहवा कारागारमा छन्। उच्च अदालत तुलसीपुर बुटवल इजलासले जिल्लाको आदेश उल्टाउँदै लामिछानेलाई पुर्पक्षका लागि कारागार पठाउन आदेश दिएको थियो। उच्च अदालतले पुपर्क्षका लागि कारागार पठाएपछि लामिछानेले कारागारबाटै उच्चको आदेश खारेजको माग गर्दै बाहिरबाटै मुद्दा लड्न पाउनुपर्ने मागसहित सर्वोच्चमा रिट दायर गराएका थिए। सो रिटमा सर्वोच्चले कैफियत प्रतिवेदन पेश गर्न आदेश जारी गरेको छ। तत्काल छुट्ने अवस्था नभएपछि लामिछानेले बन्दीप्रत्यक्षीकरणको रिट दायर गरेका हुन्। सो रिटमा सर्वोच्चले लामिछानेलाई थुनामा राख्नुको कारण सोधेको छ। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर गरेको थियो। सहकारीको रकम अपचलन गरेको कसुरमा कूल ४२ जनाविरुद्ध मुद्दा दर्ता भएको थियो। ती ४२ जनाबाट सहकारी ठगी,संगठित अपराध र सम्पत्ति शुद्धीकरण मुद्दामा कुल १ अर्ब ४३ करोड ८६ लाख २ हजार १ सय ३५ रुपैयाँ बिगो माग दाबी गरिएको थियो। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थिए। फागुन २६ गते लामिछाने पनि जिल्ला अदालतको एक करोड धरौटीको आदेशको खारेजीको माग गर्दै उच्चमा निवेदन दिएका थिए।"
ग्लोबल आइएमई बैंकको ह्याकाथन कार्यक्रम सम्पन्न,"ग्लोबल आइएमई बैंक लिमिटेडको आर्टिफिसिएल इन्टेलिजेन्स (एआई) र मेसिन लर्निङ (एमएल) सम्बन्धी ग्लोबल आइएमई एआईएमएल ह्याकाथन कार्यक्रम सम्पन्न भएको छ। नेपाल राष्ट्र बैंकका डेपुटी गभर्नर बम बहादुर मिश्रको प्रमुख आतिथ्यतामा भएको उक्त कार्यक्रममा बैंकको प्रमुख कार्यकारी अधिकृत, नायब प्रमुख कार्यकारी अधिकृत लगायत उच्च व्यवस्थापकहरू सहित विभिन्न संस्थाको प्रतिनिधिहरूको उपस्थिति रहेको थियो। बैंकले प्रविधिमा रुची राख्ने विद्यार्थी, स्टार्टअप, डेभलपर, डेटा वैज्ञानिक तथा अनुसन्धानकर्ताहरुलाई लक्षित गर्दै सम्भावित नविनतम् प्रविधिमा आधारित बैंकिङ सेवाहरू विकासका लागि यो प्रतियोगिता सञ्चालन गरेको हो। यस प्रतियोगितामा २१ टोलीलाई अनलाइन पेपर प्रिजेन्टेशनका लागि छनौट गरिएको थियो। प्रतियोगी टोलीहरू विभिन्न स्थान काठमाडौं, महेन्द्रनगर, पोखरा, वीरगन्ज, काभ्रे, धरानबाट सहभागी भएका थिए। सहभागी टोलीहरुमध्ये टिम क्याल्कुलुसले उक्त प्रतियोगिताको प्रथम पुरस्कार स्वरुप रु १ लाख जित्न सफल भएको छ। साथै, डब्लुडिके, लार्के पास, टिम जनकपुर, फ्रडेक्स टोलीहरूले क्रमशः दोस्रो, तेस्रो, चौथो र पाँचौं पुरस्कारबाट पुरस्कृत भएका छन्। दोस्रो हुने टोली डब्लुडिकेले ७५ हजार, तेस्रो हुने लार्के पासले ५० हजार, चौथो र पाँचौ हुने क्रमश टिम जनकपुर र टिम फ्रडेक्सले १५१५ हजारको पुरस्कार प्राप्त गरेका छन्। साथै, वेष्ट प्रिजेन्टेसन विधाअन्तर्गत बैंकले डिजीविट्सलाई १५ हजारको पुरस्कारबाट पुरस्कृत गरेको छ। प्रतियोगिताका विजेता टोलीहरुलाई उक्त कार्यक्रमका प्रमुख अतिथि, नेपाल राष्ट्र बैंकका डेपुटी गभर्नर बम बहादुर मिश्रले पुरस्कार रकम हस्तान्तरण गरे। नेपालमा पहिलो पटक आर्टिफिसिएल इन्टेलिजेन्स (एआई) र मेसिन लर्निङ (एमएल) सम्बन्धी ह्याकाथन सञ्चालन गरेकोमा डेपुटी गभर्नर बम बहादुर मिश्रले आयोजक ग्लोबल आइएमई बैंकलाई धन्यवाद दिए। यस किसिमका प्रतियोगिताले युवा तथा विद्यार्थीहरुलाई अवसर प्रदान गर्नुका साथै बैंकका सेवा तथा सुविधाहरुमा नविनतम् प्रविधिको प्रयोग अझ प्रभावकारी भई सेवाको पहुँच विस्तार हुने विश्वास नेपाल राष्ट्र बैंकले लिएको डेपुटी गभर्नर मिश्रले जानकारी दिए। कार्यक्रममा बैंकका प्रमुख कार्यकारी अधिकृत सुरेन्द्रराज रेग्मीले यस ह्याकाथनले डिजिटल बैंकिङमा आउने सम्भावित सेवाहरु र यसको चुनौतिहरुको समाधानको लागि सहयोग पुग्नुका साथै नविनतम् सेवाहरुको विकासमा सहयोग पुग्ने विश्वास बैंकले लिएको जानकारी दिए। यस प्रतियोगिताको उत्कृष्ट टोलीहरुलाई बैंकले सहकार्य गर्ने अवसर प्रदान गर्ने समेत जानकारी प्रदान गरे। बैंक प्रविधि अनुकूल वित्तीय सेवाहरु प्रवर्द्धन गर्न प्रतिबद्ध रहेको र डिजिटल बैंकिङ सेवाहरुलाई थप प्रभावकारी बनाउन नविनतम् धारणाहरुलाई प्रोत्साहित गर्न यस ह्याकाथनले महत्वपूर्ण भूमिका खेल्ने विश्वास बैंकले लिएको छ। प्रतियोगितामा सहभागी प्रतिस्पर्धीहरुले बैंकले तोकेका विभिन्न विषयहरूमा केन्द्रित रही आफ्ना धारणाहरू प्रस्तुत गरेका थिए। प्रतियोगितामा सहभागिता हुन विभिन्न टोलीहरुले बैंकको वेबसाइट मार्फत आवेदन दरखास्त गरेका थिए। यस ह्याकाथन प्रतियोगिता दुई चरणमा सञ्चालन भएको थियो। जसअन्तर्गत पहिलो चरणमा कोडिङ्ग र दोस्रो चरणमा अनसाइट ह्याकाथन भएको हो।"
विश्व कार्बन बजारमा नेपाल,"कार्बन व्यापार, जलवायु परिवर्तन तथा विकासोन्मुख राष्ट्रहरूका सन्दर्भमा वन संरक्षणले महत्त्वपूर्ण भूमिका खेल्दछ। यी राष्ट्रहरूमा वन क्षेत्रहरू जलवायु सन्तुलन कायम राख्न, हरितगृह ग्यास न्यूनीकरण गर्न र जैविक विविधता जोगाउन महत्त्वपूर्ण छन्। हामीले गर्ने वन संरक्षण तथा व्यवस्थापनका लागि नियमित कामको प्रतिफल स्वरूप कार्बनलाई बिक्री गरेर अतिरिक्त लाभ प्राप्त गर्न सकिन्छ। यस्तो लाभ समुदायले सिधै प्राप्त गर्न सक्छन्। विश्वमा भइरहेको उत्सर्जनका हिसाबले हाम्रो एकदमै नगन्य र अत्यन्त न्यून हो। तर, हामीसँग भएको वनजंगल र हामीले गरिरहेका वनजंगल संरक्षणका काममा अतिरिक्त काम गर्दा हामीले कार्बन व्यापारका माध्यमबाट अतिरिक्त लाभ प्राप्त गर्न सक्छौं। नेपालमा प्रतिव्यक्ति ०२७ हेक्टर वन क्षेत्र र १११ रुख पर्दछन्। वन क्षेत्रको अवस्था हेर्ने हो भने नेपाल सार्क राष्ट्र मुलुकमा दोस्रो, प्रथम भुटान २४९ प्रतिशत र आठौं पाकिस्तान १८५ प्रतिशत स्थानमा रहेको देखिन्छ। नेपालको वन संरक्षण तथा व्यवस्थापनमा सामुदायिक वन तथा समुदायमा आधारित वन व्यवस्थापन पद्धतिको योगदान महत्त्वपूर्ण छ। समुदाय तथा आदिवासी जनताको सघन सहभागितामा वनको संरक्षण तथा वनको दिगो व्यवस्थापनबाट प्राप्त काठजन्य पदार्थको दिगो उपयोग गरी आर्थिक रूपमा सबल रहनु वनको एउटा सबल पक्ष हो। वातावरणीय सेवाको गैरकाष्ठ पदार्थ कार्बनको व्यापार गरी आर्थिक तथा प्राविधिक सहायता प्राप्त गर्नु अर्को अवसर तथा सहलाभ हो। नेपालमा पनि वन क्षेत्रबाट कार्बन व्यापारको सुरुवात भएको छ। यसको पहिलो किस्ताबापत नेपालले विश्व बैंकबाट करिब डेढ अर्ब रुपैयाँ छिट्टै भुक्तानी पाउँदैछ। त्यो रकमको कम्तीमा ८० प्रतिशत रकम वन विकास कोषमार्फत समुदायले प्राप्त गर्ने सुनिश्चित गरिएको छ किनकि समुदाय नै व्यवस्थापक हुन्। २०६२६३ सालपछि लोकतान्त्रिक सरकार गठन भएसँगै नेपालमा वन संरक्षण र व्यवस्थापनमा उल्लेखनीय प्रगति भएको छ। समुदायमा आधारित वन व्यवस्थापन प्रणाली लागू भई स्थानीय उपभोक्ता समूहहरू सक्रिय भएका छन्, जसलाई वन ऐन, २०७६ र नियमावली, २०७९ अन्तर्गत वन व्यवस्थापनको पूर्ण अधिकार दिइएको छ। हालसम्म २३ हजारभन्दा बढी सामुदायिक वन उपभोक्ता समूहमार्फत २३ लाख हेक्टर वन क्षेत्र स्थानीय समुदायलाई हस्तान्तरण गरिएको छ। २०३९ मा वन क्षेत्र २९ प्रतिशत थियो भने हाल २०८१ सम्म आइपुग्दा वन क्षेत्र ४६०८ प्रतिशत पुगेको छ। नेपालमा संरक्षित क्षेत्र कुल भूभागको २३३९ प्रतिशत पुगेको छ र नेपाल गैंडा, बाघजस्ता लोपोन्मुख प्रजातिको संरक्षणमा विश्वकै उदाहरण बनेको छ। २२ हजार सामुदायिक वन समूहहरूमा लोकतान्त्रिक रूपमा नेतृत्व चयन हुन्छ, जहाँ ६२ हजारभन्दा बढी महिला नेतृत्वमा छन्। यसले लोकतन्त्रले वनमार्फत समुदायमा शिक्षा, नेतृत्व र सशक्तीकरण पुर्याएको देखाउँछ। तसर्थ हामीले जोगाएको वनवाट जलवायु परिवर्तनको असर तथा प्रभाव कम गर्ने विश्वव्यापी लक्ष्यमा हाम्रो योगदान छ। वनको संरक्षण तथा व्यवस्थापन हाम्रो समृद्धिको एक आधार हो। तथापि यसबाट कार्बन सञ्चिति तथा उत्सर्जन न्यूनीकरण घटाएबापत अतिरिक्त लाभको रूपमा कार्बन बिक्री गरी अतिरिक्त आम्दानी प्राप्त गर्ने क्षेत्रमध्ये वन एक हो। सन् २००८ देखि रेड प्लस कार्यान्वयनमा आएको छ। वनको दिगो व्यवस्थापनमार्फत वन क्षयीकरण तथा वन विनाशलाई रोकेर त्यसबाट हुने कार्बन उत्सर्जनको न्यूनीकरण गर्नुलाई सामान्य अर्थमा रेड भनिन्छ। नेपालले पनि रेडमार्फत सन् २००८ देखि विभिन्न क्रियाकलाप गर्दै आइरहेको छ। खासगरी २०१८ मा तयार भएको राष्ट्रिय रेड रणनीति २०१८ कार्बन व्यापार तथा रेड प्लस कार्यक्रमको मुख्य कोशेढुंगा हुन्। नेपाल सरकारले वन अनुसन्धान तथा प्रशिक्षण केन्द्रलाई नेपालको वन अनुगमन प्रणालीको प्राविधिक निकायको रूपमा स्थापित छ। सो निकायले रेडप्लस कार्यक्रमको प्राविधिक पक्षलाई मजबुत बनाएको छ। रेड प्लस कार्यक्रमले समुदाय तथा आदिवासी तथा महिलालाई नीति निर्माण तह देखि कार्यान्वयनसम्म सँगै लैजान्छ। जसले दिगोपना सुनिश्चित गराएको छ। खासगरी हामीले वनको दिगो व्यवस्थापन, वनमा रहेको कार्बन स्टक संरक्षण, वनको क्षयीकरण, वनको विनाश रोक्नेलगायतका पाँच वटा क्रियाकलाप गर्दै आएका छौं। विश्व बैंकबाट वन संरक्षण तथा व्यवस्थापनका लागि कुल बजेट ६ मिलियन डलर रेडप्लस कार्यक्रम सञ्चालनका लागि अनुदान प्राप्त गरिएको थियो। सन् २०१८ देखि २०२१ सम्म नेपालका तराई भूपिरिधिमा पर्ने १३ जिल्लामा रेडप्लस कार्यक्रम कार्यान्वयन गर्दा नेपाल सरकारले वन संरक्षण तथा व्यवस्थापन गरी काठजन्य उत्पादन १५ करोड ५२ लाख घनफुट, कुल १३९४ सामुदायिक वन नवीकरण गरिएका छन्। ५,९९१ हेक्टर घाँसेमैदानको व्यवस्थापन गरिएको छ भने ७०१ वटा संरक्षण पोखरी निर्माण भएका छन्। संरक्षित क्षेत्र व्यवस्थापन योजनाहरू पाँच वटा तयार पारिएका छन्। आगो नियन्त्रणका लागि १,७४६ किलोमिटर फायरलाइन निर्माण तथा मर्मत गरिएको छ। यो कामबाट हाम्रो वनमा कार्बन सञ्चिति र उत्सर्जनमा केही कमी आएको नतिजाले देखाएको छ। सन् २०१८ देखि २०२१ सम्म नेपालका तराई भूपरिधिमा पर्ने १३ जिल्लामा रेडप्लस कार्यक्रम कार्यान्वयन गर्दा २० लाख टनभन्दा बढी कार्बन उत्सर्जन कटौती गर्न सफल भएका छौं। सोही परिमाणबापत हामीले करिब १ अर्ब ५० करोड रुपैयाँ विश्व बैंकबाट प्रथम चरणमा भुक्तानीको चरणमा प्रवेश गरेका छौं। हामीले वातावरणीय सुरक्षा तथा सामाजिक सुरक्षाको अडिट सम्पन्न गरी लाभ वितरण योजनाअनुसार वन व्यवस्थापकमा ८० प्रतिशत रकम पुग्ने खाका कोरिरहेका छौं। साथै दोस्रो चरणको भुक्तानी दाबीका लागि हामी कार्यक्रमको पूर्वाधार तयारीमा जुटेका छौं। यो रेडप्लस कार्यक्रमलाई टेवा पुग्ने गरी विश्व वैंकबाट थप १८ मिलियन अमेरिकी डलरको समृद्धिका लागि वन कार्यक्रम कार्यान्वयन गरिरहेका छौ। साथै वन उद्यम विकास गर्न विश्व बंैकमार्फत नै १८ मिलयनको सहुलियत दरको ऋण नेपाली उद्यमीहरू प्राप्त गरिरहेका छन्। हामीले पहिलो चरणमा बागमतीदेखि पश्चिम तराईका १३ जिल्लामा विश्व बैंकको सहयोगमा काम गर्यौं। तर, यो काम नेपाल सरकारले आफ्नो क्षमता विकास गरेर आफैंले संसारमा तयार भएका मापदण्डलाई फलो गरेर कार्बनको नापजाँच गर्न सक्छ। हामी स्वतन्त्र बजारमा गएर कार्बन बिक्री गर्न सक्षम हुन्छौं। यस्ता क्रेता विश्वमा धेरै छन्। हरेक देशका आफ्नै नेसनल डिटरमाइन्ड कन्स्ट्रिब्युसन ९एनडीसी० रिपोर्ट छन्। त्यहाँ उनीहरूले कति कार्बन घटाउने भन्ने उल्लेख छ। त्यसका लागि उनीहरूले हाम्रो कार्बन किन्न सक्छन्। पुडासैनी, रेड कार्यान्वयन केन्द्रका सहसचिव हुन्।"
साउथ अष्ट्रेलियाको संसदमा मनाइयो नेपाली विद्यालयको वार्षिक उत्सव,अष्ट्रेलिया : साउथ अस्ट्रेलियाको एडिलेड नेपाली विद्यालयको १० औ वार्षिक उत्सवको उपलक्ष्यमा साउथ अष्ट्रेलिया सरकारकी बहुसांस्कृतिक तथा पर्यटनमन्त्री जो वेटीसनले संसद् भवनको सभाहलमा विशेष कार्यक्रम आयोजित गरेकी छन् । कार्यक्रममा नेपाली विद्यालयका स्वयंसेवक शिक्षक तथा शिक्षिका र विद्यार्थीहरूको उपस्थिति रहेको थियो । कार्यक्रमलाई सम्बोधन गर्दै मन्त्री वेटिसनले अष्ट्रेलियामा रहेको नेपाली समुदाय शिक्षित एवं जागरुक भएको भन्दै प्रशंसा गरिन् । उनले नेपाल र अष्ट्रेलिया दुवै विद्यार्थीहरूको घर भएको बताउँदै नेपाली भाषा र संस्कृतिको संरक्षण र प्रबन्धनका क्रियाशील भएकोमा विद्यालयको प्रशंसा गरेकी छन्। नयाँ पुस्तालाई संसद् भ्रमण गर्न र यसमा चासो राख्न समेत उनले अनुरोध गरिन् । कार्यक्रमलाई सम्बोधन गर्दै विद्यालयकी प्राचार्य एलिजा ढकालले मन्त्रीले वार्षिक उत्सवको अवसर पारेर कार्यक्रम आयोजना गरेकोमा धन्यवाद दिँदै एउटा पुस्ता र अर्को पुस्ता जोड्ने विद्यालयको प्रयासमा मन्त्री वेटिसनले थप ऊर्जा थपेको बताइन्। कार्यक्रममा विद्यालयद्वारा प्रकाशित अभ्यास पुस्तिकाको समेत अनावरण गरिएको थियो । साउथ अस्ट्रेलिया सरकारको बहुसांस्कृतिक आयोगकी सदस्य तथा विद्यालयकी संस्थापक प्राचार्य मञ्जु खड्काले विद्यालयको अभ्यास पुस्तिकाले आगामी दिनमा नेपाली भाषा शिक्षणमा सहज हुने बताइन्। कार्यक्रममा विद्यालयकी पूर्व विद्यार्थी शिवानी काफ्लेले विद्यालयबाट नेपाली भाषा संस्कृतिका बारे अध्ययन गर्न पाएको बताउँदै बहुसांस्कृतिक मुलुक अष्ट्रेलियाको उच्च शिक्षा अध्ययनको क्रममा अवसर पाउँदा नेपाली संस्कृति बारेमा बोल्न सक्ने भएको बताइन्। कार्यक्रममा साउथ अस्ट्रेलिया सरकारको गृह मामिला विभाग तथा बहुभाषिक विद्यालयका प्रतिनिधि समेत उपस्थिति रहेको थियो । २०१५ मा स्थापना भएको विद्यालयले २२ जना विद्यार्थीहरुबाट सुरु गरेकोमा गत शैक्षिक वर्ष २०२४ मा १४५ विद्यार्थी भर्ना भएका थिए । विद्यालयले उमेर र नेपाली विषयको ज्ञानका आधारमा तिन वटा कक्षा सञ्चालन गर्दै आएको छ । एडिलेड नेपाली विद्यालयले २०१५ देखि नै एथनिकल स्कुल एसोसियसन अफ साउथ अष्ट्रेलियामा दर्ता भई निरन्तर रुपमा एडिलेडमा रहेका दोस्रो पुस्ताका नेपाली बालबालिकाहरुलाई नेपाली भाषा तथा संस्कृतिको पठन पाठन गराउँदै आएको छ। स्थानीय सरकारी स्वामित्व रहेको एस्कट पार्क प्राइमेरी स्कुलमा प्रत्येक शनिवार कक्षा सञ्चालन हुने गरेको छ।
खोटाङ चार जनालाई नागरिकता प्रदान गर्न मन्त्री राईको आग्रह,"धरान : नागरिकता नपाएका खोटाङका चार जनालाई नागरिकता प्रदान गर्न कोशी प्रदेशका भौतिक पूर्वाधार विकासमन्त्री भुपेन्द्र राईले खोटाङका प्रमुख जिल्ला अधिकारी नरहरि घिमिरेसँग आग्रह गरेका छन्। अन्नपूर्ण पोस्ट डट कम र अन्नपूर्ण पोस्ट दैनिकमा समाचार प्रकाशित भएपछि आफ्नो गम्भीर ध्यानाकर्षण भएको भन्दै मन्त्री राईले उनीहरूलाई सहज तरिकाले नागरिकता प्रदान गर्न प्रमुख जिल्ला अधिकारीसँग आग्रह गरेका हुन्। नेपाली नागरिकता ऐनले १६ वर्ष उमेर पूरा भएपछि प्रत्येक नेपालीले नागरिकता प्राप्त गर्ने व्यवस्था गरेको छ। तर खोटाङका चारजना नागरिक भने नागरिकता पाउनबाट वञ्चित भएका छन्। खोटाङको दिक्तेल रुपाकोट मझुवागढी नगरपालिका४ बुइपा खिरिका ५८ वर्षीय वीरबहादुर आलेका २९ वर्षीय छोरी राधा आले, २८ वर्षीय छोरा मोहन आले र २२ वर्षीय कान्छी छोरी सरस्वती आले र ऐसेलुखर्क गाउँपालिका४ जलेस्वरीका ६७ वर्षीय गीता खत्रीलाई जिल्ला प्रशासन कार्यालयले नागरिकता दिन अस्वीकार गरेको थियो। मन्त्री राईसँग प्रमुख जिल्ला अधिकारी नरहरि घिमिरेले प्रहरीको मुचुल्का आएपछि चारै जनालाई नागरिकता प्रदान गरिने बताए। याे पनि खोटाङका ४ जनाले अझै नेपाली नागरिकता पाउन सकेनन्"
"कञ्चनपुरमा चट्याङ लागेर श्रीमतीको मृत्यु, श्रीमान घाइते",महेन्द्रनगर : कञ्चनपुरमा चट्याङ लागेर एक महिलाको मृत्यु भएको छ । शुक्लाफाँटा नगरपालिका१२ स्थित तिल्कीमा घर नजिकै रहेको तरकारी बारीबाट तरकारी ल्याई घर फर्कने क्रममा चट्याङ लागेर तिल्कीका २४ वर्षीय लालमती रानाको मृत्यु भएको जिल्ला प्रहरी कार्यालय कञ्चनपुरका प्रमुख खडकवहादुर खत्रीले जानकारी दिए । उनका अनुसार आइतबार बिहान घर नजिकै रहेको तरकारी बारीबाट तरकारी ल्याई घर फर्कने क्रममा चट्याङ पर्दा लालमती रानाको घटनास्थलमा नै मृत्यु भएको हो। चट्याङ लागेर घाइते भएका उनका २५ वर्षीय श्रीमान रतन सिंह रानाको धनगढीस्थित निसर्ग अस्पतालमा उपचार भइरहेको छ ।
"प्रतिकूल मौसमले उडान प्रभावित, जजिरा एयरको विमान बनारस डाइभर्ट","काठमाडौं : प्रतिकूल मौसमका कारण मुलुकको उडान प्रभावित भएको छ । लगातारको वर्षाले भिजिविलिटी कमजोर हुँदा त्रिभुवन अन्तरराष्ट्रिय विमानस्थलसहित देशका विभिन्न विमानस्थलको उडान प्रभावित भएको विमानस्थल कार्यालयले जनाएको छ । विमानस्थलका प्रवक्ता रिञ्जी शेर्पाका अनुसार खराब मौसम तथा कम भिजिविलिटी का कारण आन्तरिक र अन्तर्राष्ट्रिय उडान प्रभावित भएको छ । बिहान इन रुट वेदर का कारण अन्तर्राष्ट्रियतर्फ जजिरा एयरको विमान भारतको बनारस डाइभर्ट हुनुका साथै आन्तरिकमा बुद्ध एयरको पर्वतीय उडान (माउन्टेन फ्लाइट) को विमान डाइभर्ट भएको उनले जानकारी दिए। रामेछापबाट लुक्ला उड्ने समिट र तारा एयरका तीन विमान लुक्लाको खराब मौसमका कारण डाइभर्ट भएका छन् । वर्षा रोकिएसँगै काठमाडौं विमानस्थलसहित काठमाडौं बाहिरका क्षेत्रीय विमानस्थलबाट सामान्य रूपमा विमान सञ्चालन भइरहेका प्रवक्ता शेर्पाले जानकारी दिए । दुर्गम क्षेत्रका विमानस्थलमा केही उडान अवरुद्ध भएका छन् भने नेपाल वायुसेवा निगमको काठमाडौँथामखर्क गन्तव्यको उडान पनि डाइभर्ट भएको उनले बताए। काठमाडौं उपत्यकामा आज बिहानैदेखि हल्का वर्षा भएको थियो । अहिले काठमाडौं आसपास क्षेत्रको मौसम सामान्यतया सफा रहेको मौसम पूर्वानुमान महाशाखाले जनाएको छ । हाल देशमा पश्चिमी वायु तथा स्थानीय वायुको प्रभाव रहँदा काठमाडौंसहित देशका केही पहाडी भागमा हल्का वर्षा भइरहेको महाशाखाद्वारा जारी मौसम बुलेटिनमा उल्लेख छ । बङ्गालको खाडीबाट भित्रिरहेको जलवाष्पयुक्त हावाको पनि आंशिक प्रभाव रहेकाले वर्षा गराएको महाशाखाले जनाएको छ । आज दिउँसो देशभर आंशिकदेखि साधारणतया बदली रहने र कोशी, लुम्बिनी प्रदेशलगायत देशका पहाडी भूभागका केही स्थान तथा बाँकी भूभागका केही स्थानमा मेघ गर्जन, चट्याङ र हुरीसहित हल्कादेखि मध्यम वर्षाको सम्भावना रहेको महाशाखाले जनाएको छ । देशका हिमाली तथा पहाडी भूभागका केही स्थानमा हल्का वर्षा र हिमपातको पनि सम्भावना छ ।"
आहा ! स्याङ्जाली सुन्तला,"स्याङ्जा सुन्तलाका लागि प्रसिद्धि कमाएको थलो हो । सुन्तलाका लागि प्रकृतिले नै उर्वर वरदान दिएको छ स्याङ्जालाई । त्यसैले त, देशभरमै धेरै सुन्तला उत्पादन हुने गर्छ यहाँ । सबैका लागि खान योग्य भएकै कारण राष्ट्रिय फल घोषणा गरिएको थियो सुन्तलालाई । २०८० चैत ३० गते सुन्तलालाई राष्ट्रिय फलका रूपमा घोषणा गरियो । सुन्तला आयातित फल नभई स्वदेशी उत्पादन भएर होला सबैका लागि खानयोग्य छ । प्रशस्त मात्रामा पौष्टिक तत्त्व र स्वादमा पनि मिठास भरिएका कारण सुन्तला सबै उमेरसमूहले खान मिल्छ । नगदे बाली, तत्काल नगद हातमा पर्ने भएकाले पनि सुन्तला खेतीमा किसानको आकर्षण दिनप्रतिदिन बढ्दो छ । रसिलो र गुलियोपन भएकाले स्याङ्जाका सुन्तलाको माग पनि उत्तिकै बढी हुन्छ । साउनदेखि फागुनसम्म विभिन्न जातका सुन्तला फल्छन् यहाँ । ठूल्ठूला पाखा, पखेरा, खेत, बारीका गह्रामा हुन या गमलामा पनि सुन्तला फलेका हुन्छन् । स्याङ्जाली हावापानी र माटोले राम्ररी स्वीकारेको फल हो सुन्तला । स्थानीय स्याङ्जा, खोकु, धनकुटा, उन्सु, जापानीजलगायतका धेरै प्रजातिका सुन्तला फलाइन्छ यहाँ । यहाँका सुन्तला किसानले बर्सेनि लाखौं रुपैयाँ कमाउन सफल छन् । सुन्तलाको राम्रो उत्पादन भएकै कारण जिल्ला छाडेर बसाइँ गएका फर्किएका छन् । तरार्ई झरेका केही परिवार फर्केर पुनः सुन्तला खेतीमै रमाउन थालेका छन् । बसाइँ गएका पनि सुन्तला खेतीलाई चटक्क बिर्सन सक्दैनन् । बेलाबेलामा आएर मलजल, गोडमेल गरेर फर्कने गर्छन् । स्वदेश, विदेश र छिमेकी जिल्लामा प्रसिद्धि कमाएको छ यहाँको सुन्तलाले । मुलुकमै सबैभन्दा धेरै सुन्तला उत्पादन हुने जिल्ला पनि स्याङ्जा हो । स्याङ्जामा औसत मूल्यअनुसार गतवर्ष १ अर्ब ३५ करोड मूल्य बराबरको सुन्तला उत्पादन भएको प्रधानमन्त्री कृषि आधुनिकीकरण सुन्तला सुपरजोन परियोजना स्याङ्जाले जनाएको छ । यो तथ्यांक एक वर्षको मात्र हो । एक वर्ष अत्यधिक उत्पादन दिने र अर्को वर्ष केही प्रतिशत उत्पादन घट्ने गरेको पाइन्छ । स्याङ्जामा झन्डै २३ हजार मेट्रिकटन सुन्तला उत्पादन हुने गर्छ । जिल्लाभर २ हजार २ सय ५० हेक्टर क्षेत्रफलमा सुन्तला खेती गरिएको छ । तीमध्ये १ हजार ३ सय ७० हेक्टरमा सुन्तलाले उत्पादन दिएका छन् भने बाँकी ८ सय ८० हेक्टरमा हुर्कंदो अवस्थाका सुन्तला छन् । जिल्लाभर ४ हजारभन्दा बढी सुन्तला व्यवसायी किसान छन् । यहाँका ११ पालिकाका ९७ वडामध्ये ७८ वडा बाहेक सबै वडाहरूमा सुन्तलाको उत्पादन राम्रो छ । कालीगण्डकी गाउँपालिका र चापाकोटका केही वडाबाहेक अन्य सबै पालिकामा सुन्तलाका खेती राम्रो छ । २०७३ सालमा सुन्तला जोन सञ्चालनको स्वीकृत पाएपछि सुरुमा १७ वडामा परियोजना लागू भएको थियो । पछिल्ला केही वर्षयता भने जिल्लाभर सुन्तला सुपरजोन परियोजना समेटिएको छ । सबै ठाउँमा सुन्तलाको उत्पादन राम्रो हुने भएकाले ब्लक, पकेट कार्यक्रममार्फत जिल्लाभर समेटिएको प्रधानमन्त्री कृषि आधुनिकीकरण सुन्तला सुपरजोन परियोजना इकाइ कार्यालय स्याङ्जाले जनाएको छ । सुपरजोन परियोजनाले सुन्तला रोपन र उत्पादनमा जोड दिँदै यसका लागि वनजंगल फडानीदेखि सुन्तला रोपण, स्याहार सम्भार, खाद्य पोषणलगायत सम्मका गतिविधि र उपकरण खरिदलगायतमा केही प्रतिशत छुटदेखि अनुदानसम्मका सुविधा उपलब्ध गराउँदै आएको छ । स्थानीय पालिका र कृषि ज्ञान केन्द्रमार्फत पनि किसानलाई केही सहयोग हुँदै आएको छ । सुन्तला उत्पादनका लागि उपयुक्त भूगोल भएका कारण जिल्लाको मुख्य उत्पादन पनि सुन्तला बनेको छ । सुन्तलाबाटै बर्सेनि करोडौं रुपैयाँ भित्र्याइन्छ यहाँ । यहाँका पाखा, पखेरा र खेत बारीका गह्रागह्रामा सुन्तला फलेको देख्न पाइन्छ । कात्तिकदेखि फागुनसम्म सुन्तलाले ढाकेको हुन्छ । यहाँका वनपाखापखेरा पनि । सुन्तला बिरुवा रोपेको पाँच वर्षभित्रमा फल दिने हुँदा किसानको विशेष रुचि सुन्तला खेतीमा हुन्छ । अझ कलमी बिरुवाले त रोपेको तीन वर्षमै फल दिन थाल्छ । वर्षको दुईचार पटक मल, जल, गोडमेल गरेपछि सुन्तलाले राम्रो उत्पादन दिन्छ । बर्सेनि ५ देखि ३० लाख रुपैयाँसम्म नगद आम्दानी गर्ने यहाँ दर्जनौं किसान छन् । पुतलीबजार, वालिङ, अर्जुनचौपारी, भीरकोट, बिरुवा, आँधीखोला, गल्याङमा अत्यधिक सुन्तला खेती हुन्छ । यसैगरी, दहथुम, अर्जुनचौपारी, एलादी, मनकामना, खिलुङ देउराली, ठूलाडिही, फापरथुम, बहाकोट, ओरष्टे, पौवेगौडेलगायतका वडा सुन्तला उत्पादनका मुख्य पकेट क्षेत्र हुन् । कालीगण्डकी, चापाकोट र हरिनासका केही वडाबाहेक जिल्लाभर सुन्तला खेती अत्यन्तै राम्रो हुन्छ । यहाँ उत्पादित सुन्तलामध्ये १० प्रतिशत खाने, आफ्ना आफन्तलाई उपहार दिने र आन्तरिक बजारमा बिक्री वितरण गरिन्छ भने ९० प्रतिशत जिल्ला बाहिर बजारीकरण गर्ने गरिन्छ । अहिलेसम्म करिब ४५ प्रतिशत सुन्तला बिक्री भइसकेको छ । व्यापारीले बगैंचामा पुगेर किलोमा सुन्तला खरिद गर्ने गरेका छन् । सुन्तलाबाट प्रतिकिसानले बर्सेनि १ लाखदेखि ४० लाख रुपैयाँसम्म आम्दानी गर्दै आएका छन् । प्रतिहेक्टर १४ देखि १७ मेट्रिकटन सुन्तला उत्पादन हुने गर्छ स्याङ्जामा । राष्ट्रिय औसतभन्दा स्याङ्जामा सुन्तला उत्पादन बढी हुने गरेको हो । गण्डकी प्रदेशमा यस वर्ष ४ अर्ब १७ करोड २७ लाख बराबरको सुन्तला उत्पादन भएको छ । कृषि विकास निर्देशनालयको तथ्यांकअनुसार प्रदेशभर ६६ हजार ५ सय ७८ मेट्रिकटन सुन्तला उत्पादन भएको हो । प्रतिकिलो किसानले पाउने औसत मूल्य ६७ का आधारमा उत्पादनको मूल्य निर्धारण गरिएको हुन्छ । प्रदेशका नौ जिल्लामा ५ हजार ७ सय तीन हेक्टरमा सुन्तला उत्पादन भएको बताइएको छ । किसानले पाउने प्रतिकिलो सुन्तलाको औसत मूल्यका आधारमा यो वर्ष चार अर्बभन्दा बढीको सुन्तला उत्पादन हो । तीमध्ये सबैभन्दा बढी स्याङ्जामा १ अर्ब ७१ करोड ६३ लाख ९० हजार बराबरको सुन्तला फलेको निर्देशनालयले जनाएको छ । निर्देशनालयका अनुसार, तनहुँमा ६४ करोड २० लाख, गोरखामा ४० करोड २० लाख, पर्वतमा ३८ करोड ३६ लाख, म्याग्दीमा ३४ करोड २१ लाख, बागलुङमा २६ करोड ४६ लाख, कास्कीमा २५ करोड ९६ लाख, नवलपुरमा १३ करोड ३९ लाख र लमजुङमा ३ करोड बराबरको सुन्तला उत्पादन भएका छन् । यसैगरी, तनहुँमा ९ सय ६८ हेक्टर, गोरखामा ७ सय ४६ हेक्टर, पर्वतमा ४ सय ६५ हेक्टर, म्याग्दीमा ४ सय २५ हेक्टर, बागलुङमा ३ सय ७७ हेक्टर, कास्कीमा ५ सय ४१ हेक्टर, नवलपुरमा १ सय ६१ हेक्टर र लमजुङमा ८० हेक्टर क्षेत्रफलमा सुन्तला खेती गरिन्छन् । गण्डकी प्रदेशका मनाङ र मुस्ताङबाहेक सबै जिल्लामा सुन्तलाको उत्पादन राम्रो छ । सरकारले गोरखा, नवलपुर, पर्वत, बागलुङ, म्याग्दीमा सुन्तला सुपरजोन र कास्की, तनहुँ र लमजुङमा पकेट ब्लकका परियोजना सञ्चालन गर्दै सुन्तला खेतीतर्फ किसानको आकर्षण बढाउँदै आएको छ । बर्सेनि सुन्तला खेतीको क्षेत्रफल विस्तार पनि भइरहेको छ । हिमाली भेगबाहेक ६० जिल्लामा सुन्तलाको खेती हुने गरेको सुन्तला खेतीबारे जानकार राख्ने एवं सुन्तला सुपरजोन स्याङ्जामा कार्यरत रही हाल प्रदेश कार्यालयमा सेवारत वरिष्ठ कृषि अधिकृत माधव लम्सालले जानकारी दिए । उनका अनुसार, धनकुटाले खोकु र पर्वतमा बासखर्क नामकरण गरिएको छ भने स्याङ्जाले स्थानीय स्याङ्जा जातको सुन्तला नामकरणको अभियानमा छ । त्यसो त, राष्ट्रिय फलको मान्यता पाएको सुन्तलालाई अन्तर्राष्ट्रिय बजारीकरण गर्ने उद्देश्यले स्याङ्जाका सुन्तला चीन निर्यात गर्ने लक्ष्य मापदण्ड पुरा गर्न नसक्दा विगत १०१२ वर्षदेखि अलपत्रै अवस्थामा छ । चीन व्यापार सहजीकरण समितिको चीनमा भएको बैठकले स्याङ्जाको सुन्तला निर्यातका लागि तयारी थालेको थियो । सुन्तलाका बारेमा अध्ययन तथा परीक्षणका लागि चिनियाँ सुन्तला विशेषज्ञ टोलीले पुतलीबजारका केही सुन्तला बगैंचामा पुगेको थियो । स्याङ्जाका सुन्तला किसानले बर्सेनि लाखौंं रुपैयाँ कमाउन सफल छन् । सुन्तलाको राम्रो उत्पादन भएकै कारण बसाइँ गएका फर्किएका छन् । तराई झरेका अनि बिदेसिएका पनि फर्केर पुनः सुन्तला खेतीमै रमाउन थालेका छन् ।"
व्यस्त प्रदेश राजधानीहरू,"पहिले सामान्य बजारको दैनिकीमा रहेका यी सहरहरू प्रदेश राजधानी भएपछि अति व्यस्त सहर बनेका छन् । राजधानीमा हुनुपर्ने प्रायः सेवासुविधा उपलब्ध छन् । हेटौंडा बजारका रूपमा परिचित हेटौंडा बागमती प्रदेशको राजधानी बनेपछि हेटौंडा सहरका रूपमा विकास भएको छ । सात वर्षअघिसम्म सामान्य बजारको दैनिकीमा रहेको हेटौंडाका सडकहरूले व्यस्तता मात्र पाएको छैन, प्रदेशकै गन्तव्य सहर बनेको छ । संघीय संरचनामा जानुअघि मध्यमाञ्चल क्षेत्रको सदरमुकाम भए पनि केही क्षेत्रीय कार्यालय रहनु बाहेक थप चहलपहल थिएन । प्रदेश राजधानी बनेपछि हेटौंडामा पाँच दर्जनभन्दा बढी सरकारी कार्यालय थपिएका छन् । सामान्य सवारी देखिने हेटौंडाका मुख्य सडकहरूमा ट्राफिक प्रहरीलाई ट्राफिक व्यवस्थापन गर्न भ्याइनभ्याई हुने गरेको छ । प्रदेश राजधानी बनेपछि हेटौंडाका होटलहरूको व्यस्तता बढेको छ । दर्जनौं नयाँ होटल खुलेका छन् । विस्तारै हेटौंडा धेरैका लागि राम्रो गन्तव्य बन्दै गएको छ । प्रदेश राजधानी बनेपछि हेटौंडा बसाइँ सरेर आउनेको संख्या बढ्दो क्रममा रहेको छ । केही वर्षयता हेटौंडामा शैक्षिक गन्तव्य पनि बनेको छ । हेटौंडाका प्रायः विद्यालय तरार्ईका विद्यार्थीले भरिएका छन् । हेटौंडाको स्वास्थ्य क्षेत्रमा पनि सुधार भएको छ । रेफर सेन्टरका रूपमा परिचित हेटौंडा अस्पतालको भव्य भौतिक संरचना मात्र बनेको छैन, सेवामा पनि सुधार भएको छ । मदन भण्डारी स्वास्थ्य विज्ञान प्रतिष्ठानले हेटौंडाबाटै स्वास्थ्य क्षेत्रको जनशक्ति उत्पादन गरिरहेको छ । खेल क्षेत्रमा पनि पर्याप्त सम्भावना बढेको छ । गौरीटार रंगशालामा अन्तर्राष्ट्रिय प्रतियोगिताहरू सम्पन्न गर्न मिल्नेगरी रंगशाला निर्माण गरिएको छ । प्रदेश हेटौंडा हुँदै राजधानी काठमाडौं जोड्ने आधा दर्जन सडक बनेका छन् । मदन भण्डारी लोकमार्ग निर्माणसँगै पूर्वी हेटौंडा र मकवानपुरको मुहार बदलिएको छ । जानकी मन्दिरको सहर जनकपुर मधेस प्रदेशको राजधानी बनेपछि यसको सौन्दर्यकरण हेर्न लायक बनेको छ । प्रमुख सडकहरू विस्तार भएको छ । मधेस स्वास्थ्य विज्ञान प्रतिष्ठान यो प्रदेशको गौरवको योजना हो । यहाँबाट स्वास्थ्य क्षेत्रको दक्ष जनशक्ति उत्पादनको काम भइरहेको छ । जनकपुर चुरोट कारखानको खण्डहर संरचना उपयोगमा आएको छ । यो संरचना मधेस भवन बनेको छ । जानकी मन्दिरको सौन्दर्यीकरणमा प्रदेश सरकारले काम गरेको छ । प्रदेश सरकारका स्थायी संरचनाहरू पनि बनेका छन् । यसले गर्दा जनकपुर धार्मिक गन्तव्यमात्र होइन, शैक्षिक र विकासो गन्तव्य पनि बनेको छ । कोशी प्रदेशको राजधानी विराटनगर औद्योगिक नगरीका रूपमा मात्र परिचित थियो । प्रदेश राजधानी बनेपछि विराटनगर व्यस्त बजार बनेको छ । प्रदेश कार्यालयहरूका कारण तुलनात्मक रूपमा जनघनत्व बढेको छ । यद्यपि स्थायी प्रदेशको संरचना भने बन्न सकेको छैन । सडक संरचनामा सुधार, स्वास्थ्य र शैक्षिक क्षेत्रमा पनि सुधारका काम भएका छन् । कोशी अस्पतालको स्तरोन्नति भएको छ । उद्योग तथा व्यापारिक केन्द्रहरू विस्तारसँग चहलपहल बढेको छ । पोखरा सधैं पर्यटकको रोजाइमा पर्ने सहर हो । गण्डकी प्रदेशको राजधानी बनेपछि पोखरामा अन्तर्राष्ट्रिय विमानस्थल बनेको छ । आन्तरिक पर्यटनमा वृद्धि भएको छ । प्रदेश सरकारका स्थायी संरचनाहरू बन्ने क्रममा रहेका छन् । सहरी विकास र र पर्यटकमैत्री पूर्वाधारहरू बनेका छन् । प्रदेश राजधानी बनेपछि सहरी सौन्दर्य र सरसफाइमा सुधार भएको छ । स्मार्ट सीटीको अवधारणामा अघि बढेको पोखरामा होटल, रेस्टुरेन्ट र पर्यटन व्यवसायमा वृद्धि भएको छ । पर्यटन क्षेत्रमा लगानी बढेको छ । फेवाताल संरक्षणमा प्रदेश सरकारले काम गरेको छ । साथै पोखरालाई प्रदेश सरकारले पर्यटकीय राजधानी घोषणा गरेको छ । साथै पर्यटकको संख्यामा पनि वृद्धि भएको छ । गण्डकी विश्वविद्यालय खुलेको छ । यहाँ ५३ जिल्लाका विद्यार्थी पढ्न आउन थालेका छन् । लुम्बिनी प्रदेशको राजधानी बनेपछि दाङको देउखुरी नयाँ सहर बनेको छ । यो नयाँ स्थायी संरचना हो । देउखुरी स्थायी राजधानी बनेपछि भौतिक संरचनाको योजनाबद्ध निर्माणको थालनी भएको छ । यहाँ प्रदेश सरकारको स्थायी संरचनाहरू बनिसकेको छ । प्रदेश पूर्वाधार प्राधिकरणले योजनाबद्ध गुरुयोजनाअनुसार सहरी विकासको काम गरिरहेको छ । कृषि प्रधान देउखुरीमा सहरीकरणको सुरुवात भएको छ । हरित राजधानीको अवधारणासँगै वातावरणमैत्री पूर्वाधारको योजनामा काम भइरहेको छ । नयाँ राजधानी र नयाँ ठाउँ भएकाले सरकारले व्यवस्थित सहर बनाउन सक्ने राजधनी देउखुरी हो । यहाँ राजधानी बनेपछि शैक्षिक र स्वास्थ्य क्षेत्रमा पनि सुधारको संकेत देखिएको छ । कर्णाली प्रदेशको राजधानी वीरेन्द्रनगर आफैंमा धेरै जिल्लाको गन्तव्य हो । वीरेन्द्रनगरमा सडक सञ्जालहरू विकासको क्रममा रहेको छ । दसौं राष्ट्रिय खेलकुदलाई लक्षित गरेर प्रदेश रंगशाला निर्माणको काम भइरहेको छ । राजधानीमा बस्ती विकासको काम तीव्र बनेको छ । राजधानी बनेसँगै धेरैले शैक्षिक र बसाइँको गन्तव्य बनाएकाले जनसंख्याको चाप बढेको छ । यहाँ सहरीकरणको गति तीव्र बनेसँगै घर भाडा र घरजग्गा मूल्यमा वृद्धि भएको छ । उच्च शिक्षाका संस्थानहरू खुल्ने क्रम बढेको छ । सुदूरपश्चिम प्रदेशको राजधानी धनगढी प्रदेश राजधानी बनेपछि व्यस्त सहर बनेको छ । मुख्य सडकहरू सुधार गरिएको छ । नेपाल भारत सीमा गेट व्यवस्थापन गरिएको छ । प्रशासनिक संरचनाहरू निर्माणको क्रममा रहेको छ । सुदूरपश्चिम विश्वविद्यालयका कारण धनगढी शैक्षिक गन्तव्यका रूपमा विकास हुने क्रममा रहेको छ । राजधानी बनेसँग धनगढीको भारतसँगको व्यापारमा वृद्धि भएको छ । आवासीय र व्यावसायिक भवनको निर्माणले तीव्रता पाएको छ । प्रदेश सरकारले महिला सशक्तीकरण र युवा पुस्ताका लागि विशेष कार्यक्रमहरू सञ्चालन गरेको छ । प्रदेश सरकारले स्थायी राजधानी कैलालीको गोदावरीलाई घोषणा गरेको छ । तर, यहाँ राजधानी लैजाने प्रक्रिया सुरुवात भएको छैन ।"
यी हुन् बैशाख १७ गतेको मन्त्रिपरिषद बैठका निर्णयहरू,"काठमाडौं : सरकारले नेपाल स्मार्ट शहरसम्बन्धी सूचकहरू स्वीकृत गर्ने निर्णय गरेको छ । बैशाख १७ गते बसेको मन्त्रिपरिषद् बैठकका निर्णय सार्वजनिक गर्दै सरकारका प्रवक्ता पृथ्वीसुब्बा गुरुङले नेपाल स्मार्ट शहरसम्बन्धी सूचकहरू २०८१ लाई स्वीकृत गर्ने निर्णय गरेको जानकारी दिए। बैठकले नेपाल राष्ट्र बैंकको रिक्त गभर्नर पदमा नाम सिफारिस समितिका सदस्य विजयनाथ भट्टराईले राजीनामा दिएकाले निजको सट्टा उक्त समितिका पूर्वगभर्नरहरूमध्येबाट महाप्रसाद अधिकारी सदस्य रहनेगरी सिफारिस समिति पुनर्गठन गर्ने निर्णय गरेको छ । त्यसैगरी,भौतिक पूर्वाधार तथा यातायात मन्त्रालय र अन्तर्गतका निकायहरूको सङ्गठन तथा व्यवस्थापन सर्भेक्षण गर्ने पूर्वस्वीकृति प्रदान गर्ने निर्णय भएको प्रवक्ता गुरुङले बताए। बैठकले वन तथा वातावरण मन्त्रालयअन्तर्गत सुरक्षार्थ खटिएका करारमा कार्यरत सशस्त्र वन रक्षकलाई समेत पोशाक उपलब्ध गराउन स्वीकृति प्रदान गर्ने निर्णय गरेको छ भने नेपाल हज समिति(गठन तथा सञ्चालन) आदेश २०८१ स्वीकृत गर्ने र स्वस्थ्य बीमा (पहिलो संशोधन) नियमावली स्वीकृत गर्ने निर्णय समेत गरेको प्रवक्ता गुरुङले जानकारी दिए। त्यस्तै जनकपुर चुरोट कारखाना,गोरखकाली रबर उद्योग, उदयपुर सिमेन्ट उद्योग लिमिटेड, नेपाल मेटल कम्पनी लिमिटेड, हेटौडा सिमेन्ट उद्योग,बुटवल धागो कारखाना लिमिटेड र नेपाल ओरियण्ड म्याग्नेसाइट प्रालि गरि ७ वटा प्रतिष्ठानको सरकारी लगानी व्यवस्थापन गर्न अर्थमन्त्रालयलाई स्वीकृति प्रदान गर्ने निर्णय पनि गरेको छ ।"
स्टाफ कलेज कोर्सले प्रहरीमा असल नेतृत्व निर्माण गर्नेछ : गृहमन्त्री,"काठमाडौं : गृहमन्त्री रमेश लेखकले नेपाल प्रहरीमा स्टाफ कलेज कोर्सले प्रहरीमा असल नेतृत्व निर्माण र प्रहरी संगठनलाई असल नेतृत्व प्रदान गर्ने व्यक्ति बनाउन सफल हुने विश्वास व्यक्त गरेका छन्। आइतबार बिहान काठमाडौंमा स्टाफ कलेज कोर्सको उद्घाटन गर्दै गृहमन्त्री लेखकले स्टाफ कलेज कोर्सले नेपाल प्रहरीको नेतृत्व निर्माणमा असल भूमिका खेल्नेमा जोड दिए। 'आज नेपाल प्रहरीका लागि महत्वपूर्ण र ऐतिहासिक दिन पनि हो । राष्ट्रको सेवामा सर्मपित प्रहरीले गर्दै आएको कामकुरामा एउटा थप राम्रो कामको कुरामा यसलाई लिएको छु,'गृहमन्त्री लेखकले भने,'यो कोर्स लागू भएपछि सकारात्मक परिवर्तन आउनेमा आशावादी छु । यो आजको भोलि नै हुने कुरा होइन पाँचदश वर्ष कुर्नु पर्ने हुनसक्छ ।' उनले स्टाफ कलेज कोर्सले प्रहरीमा व्यवसायिकता, प्रतिवद्ध, पेशाप्रति इमान्दार र कामप्रति सर्मपित, सीप, ज्ञान, क्षमता र दक्षता भएको जनशक्ति उत्पादन हुनेमा आफूले विश्वास लिएको बताए। नेपाल प्रहरी पहिलो पटक स्टाफ कलेस कोर्स लागू गरिएको छ । २०७० सालमा प्रहरी निरीक्षकमा भर्ना भएको ब्याचबाट यो कोर्स लागू गरिएको प्रहरीले जनाएको छ । २०७० को ब्याजबाट स्टाफ कलेजको परीक्षामा १७ जना उत्तिर्ण भएका थिए । प्रहरी सेवालाई आधुनिकीकरण गर्ने, नेतृत्व क्षमताको विकास गर्ने, र हाम्रा अधिकृतहरूलाई बदलिँदो सुरक्षा परिवेशसँग जुध्न सक्षम बनाउने एक रणनीतिक कदम पनि हो । नेपाल पुलिस स्टाफ कलेजले विस्तृत पाठ्यक्रममा प्रहरी कार्य सञ्चालन तथा प्रशासन, सार्वजनिक मामिला प्रशासन, अपराध अनुसन्धान तथा सुरक्षा अध्ययन, रूपान्तरणकारी नेतृत्व व्यवस्थापन, सुरक्षा अध्ययनका विविध आयामहरू, फरेन्सिक विज्ञान तथा फरेन्सिक चिकित्सा, विपद् तथा द्वन्द्व व्यवस्थापन लगायतका विषयहरू समावेश छन् । गृहमन्त्री लेखकले स्टाफ कलेज लागू गर्ने विषयमा लामो मेहनत भएको बताउँदै यसअघि गृहको कमाण्ड गरेका मन्त्री तथा प्रहरी प्रमुख र नेतृत्वदायी भूमिका खेल्ने सबैलाई धन्यवाद ज्ञापन समेत गरे।"
कार र मोटरसाइकल ठोक्किँदा बाबुछोरीको मृत्यु,"रौतहट : रौतहटमा सवारी दुर्घटनामा परेर बाबु छोरीको ज्यान गएको छ । आइतबार बिहान चन्द्रपुर नगरपालिका ४ स्थित लच्कामा हेटौंडाबाट रौतहट आउँदा भएको सवारी दुर्घटनामा गरूडा नगरपालिका२,गेडही गुठ्ठी निवासी ६० वर्षीय बलिराम सहनी र ४० वर्षीय उनकी छोरी उर्मिला देवीको ज्यान गएको इलाका प्रहरी कार्यालय चन्द्रनिगाहपुरले जनाएको छ । ईलाका प्रहरी कार्यालय चन्द्रनिगाहपुरका डीएसपी राजकुमार राईका अनुसार मोटरसाइकल र कार ठोक्किएर दुर्घटना हुँदा उनीहरूको मृत्यु भएको हो । दुर्घटनामा परी सख्त घाइते भएका दुबैजनाको उपचारको क्रममा मृत्यु भएको उनले बताए । बुवा बलिराम सहनी चन्द्रपुरस्थित हाइवे ट्रमा सेन्टर र छोरी उर्मिलाको एलएस न्यूरो हस्पिटल बारामा मृत्यु भएको डीएसपी राईले पुष्टि गरेका छन् । उनका अनुसार मृतक सहनीले चलाएको ना ३ प ९५१२ नम्बरको मोटरसाइकललाई बा ६ च ३५२६ नम्बरको कारले ठक्कर दिएको थियो । दुर्घटनापछि कार चालक प्रहरी नियन्त्रणमा रहेको उनले बताए । अहिले मुचुल्का उठाउने काम भइरहेको र घटनाबारे थप अनुसन्धान भइरहेको प्रहरीले जनाएको छ ।"
प्रधानमन्त्रीसँग नेपालका लागि जापानी राजदूतको शिष्टाचार भेट,"काठमाडौं : प्रधानमन्त्री केपी शर्मा ओलीसँग नेपालका लागि जापानका राजदूत माइदा तोरुले शिष्टाचार भेट गरेका छन्। प्रधानमन्त्री निवास,बालुवाटारमा भएको भेटमा दुईपक्षीय सम्बन्ध र हितका विविध विषयका साथै आपसी सहयोग आदानप्रदानलाई अभिवृद्धि गर्ने सम्बन्धमा छलफल भएको प्रधानमन्त्रीको सचिवालयले जनाएको छ। आगामी वर्ष दुई देशबीचको कूटनीतिक सम्बन्धको ७० औँ वर्षगाँठ मनाइने सन्दर्भमा पनि कुराकानी भएको थियो । भेटका अवसरमा परराष्ट्र मन्त्रालयका अधिकारीलगायत सहभागी थिए।"
'प्रधानमन्त्री र मन्त्रीहरूको विदेश भ्रमणबारे समितिलाई अनिवार्य जानकारी गराउनुपर्ने व्यवस्था गरौं',काठमाडौं : नेकपा एकीकृत समाजवादीका अध्यक्ष माधव कुमार नेपालले प्रधानमन्त्री र मन्त्रीहरूको विदेश भ्रमणका बारेमा अन्तर्राष्ट्रिय समितिलाई अनिवार्य जानकारी गराउनुपर्ने बताएका छन्। सिंहदरबारमा आइतबार बसेको प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समितिको बैठकमा अध्यक्ष नेपालले प्रधानमन्त्री र मन्त्रीहरूले विदेश भ्रमण गर्दा उठाएका विषयवस्तुको समितिलाई अनिवार्य जानकारी हुने व्यवस्था गर्नुपर्ने बताए । प्रधानमन्त्री र मन्त्रीहरूलाई आफ्नो भ्रमणका बारेका समितिलाई जानकारी गराउन आवश्यकता बोध गराउनुपर्ने उनले बताए। समितिको वार्षिक प्रतिवेदनबारे आन्तरिक छलफलका क्रममा अध्यक्ष नेपालले सौर्य जहाज दुर्घटनाका विषयमा समितिमा छलफल नभएकाले पीडितहरूसँग छलफल गर्न आग्रह गरे। त्यस्तै माओवादी सांसद सुदन किराँतीले ठूलो लगानी भएका २२ वटा आन्तरिक बिमानस्थलमा उडान नहुँदा बिमानस्थल बन्द हुने अवस्थामा पुगेको भन्दै जहाज खरिद भएका लागि भएका प्रयासका बारेमा छलफल गर्नुपर्ने बताए । वायुसेवा निगमको पुनसंरचना पनि नहुने र नयाँ बिमान पनि खरिद गर्न नसक्दा निगम नै धरासयी हुने अवस्थामा पुगेको उनको भनाइ छ । त्यस्तै अन्य सांसदहरूले नेपालमा अधिकतम रुपमा पर्यटन भित्राउनका लागि सरकारले गरिरहेको पहलका विषयमा छलफल गर्नुपर्नेमा जोड दिएका थिए ।
हिमाली सौन्दर्य,"नेपालको पर्वतीय सौन्दर्य र सांस्कृतिक धरोहर विश्वभरि परिचित छन्। हाम्रो सानो देश नेपाल संसारको उच्चतम शिखर, सगरमाथा ९८,८४८ मिटर०, को घर हो। यसका हिमाल र उपत्यकाहरू साहसिक पर्यटनका लागि सम्पूर्ण विश्वका पर्यटकहरूको आकर्षणको केन्द्र बनेका छन्। म एउटा गाउँमा जन्मिएर आज नेपालका एक प्रमुख पर्यटन उद्यमीको रूपमा आफ्नो यात्रा पूरा गरेको छु। यस यात्रामा मैले ट्रेकिङलाई एक साहसिक गतिविधिका रूपमा होइन, एक गहिरो जीवनको अनुभवका रूपमा बुझिरहेको छु। नेपालको प्राचीन संस्कृतिहरू र बेजोड प्राकृतिक सम्पदाले यहाँको ट्रेकिङलाई विशिष्ट बनाउँछ। जब हामी अन्नपूर्ण, लाङटाङ या एभरेस्ट क्षेत्रमा ट्रेकिङ गर्छौं, हामी केवल प्रकृतिको सौन्दर्यलाई मात्र अनुभव गर्दैनौं। यहाँका स्थानीय समुदायहरूको जीवन र संस्कृति पनि नजिकबाट बुझ्न पाउँछौं। गाउँको सादा जीवनशैली, स्थानीय संगीत र प्राचीन पूजाआजा हाम्रो आन्तरिक आत्मासँग गहिरो कनेक्सन बनाउँछन्। यी सबै अनुभवहरूले ट्रेकिङलाई केवल एक शारीरिक यात्राभन्दा धेरै गहिरो अर्थ दिन्छ। कोभिड१९ महामारी अघि, प्रत्येक वर्ष करिब ४६ हजार विदेशी पर्यटकहरू फ्रि इन्डिभिजुअल ट्रेकर ९एफआईटी० का रूपमा नेपालमा ट्रेकिङ गर्न आउँथे। महामारीका भएको मन्दीपछि, नयाँ नीतिहरूको प्रभावकारी कार्यान्वयनसँगै नेपालमा ट्रेकिङप्रति अन्तर्राष्ट्रिय आकर्षण पुनस् तीव्र रूपमा बढ्न थालेको छ। नेपाललाई पर्यटकहरूले किन उत्कृष्ट ट्रेकिङ गन्तव्य मान्छन् ? विश्वस्तरीय साहसिक गन्तव्य : नेपाललाई हिमालय प्रवेशद्वारका रूपमा चिनिन्छ, जहाँ विश्वकै सर्वोच्च सगरमाथा, अन्नपूर्ण, मनास्लुलगायतका हिमशृंखलाहरू अवस्थित छन्। नेपाल जीवनमा एकपटक पुग्नैपर्ने गन्तव्यको रूपमा विश्वभर प्रसिद्ध छ। समृद्ध सांस्कृतिक सम्पदास् ट्रेकिङका क्रममा विविध जातजातिका संस्कृतिहरू, ऐतिहासिक बौद्ध गुम्बा र हिन्दु मन्दिरहरू साथै परम्परागत ग्रामीण जीवनशैलीको नजिकबाट अवलोकन गर्न पाइन्छ। प्राकृतिक र प्रामाणिक यात्रा अनुभवस् नेपालका धेरै ट्रेकिङ मार्गहरू अझै पनि प्राकृतिक र कम व्यावसायिक छन्, जसले अद्वितीय र वास्तविक साहसिक अनुभव प्रदान गर्छन्। सस्तो र पहुँच योग्यस् विश्वका अन्य ट्रेकिङ गन्तव्यहरूको तुलनामा नेपालमा तुलनात्मक रूपमा कम लागतमा उच्च स्तरीय सेवा र अतुलनीय अनुभव प्राप्त गर्न सकिन्छ। हालसम्म भएका प्रमुख नीतिगत सुधारहरू ट्रेकिङ अनुमति प्रणालीमा सुधार स् ट्रेकिङ परमिट लिन पहिले रहेको जटिल प्रक्रियालाई अब सहज र डिजिटल बनाइएको छ। स्थानीय समुदायको सशक्तीकरण स् स्थानीय बासिन्दाहरूलाई पर्यटनमा सक्रिय रूपमा सहभागी गराई, रोजगारी सिर्जना र आर्थिक समृद्धि सुनिश्चित गर्न नयाँ नीति र कार्यक्रमहरू कार्यान्वयन गरिएका छन्। दिगो पर्यटन प्रवद्र्धन स् वातावरण संरक्षणमा जोड दिँदै फोहोर व्यवस्थापन, प्लास्टिक न्यूनीकरण र प्राकृतिक स्रोतहरूको दीर्घकालीन संरक्षणमा विशेष ध्यान दिइएको छ। राष्ट्रिय निकुञ्ज तथा संरक्षित क्षेत्रहरूमा वातावरणीय शुल्क अनिवार्य गरिएको छ। सुरक्षा प्रणाली सुदृढीकरणस् स्वास्थ्य आपत्कालीन सहायता, उद्धार प्रणालीको सुदृढीकरण र ट्रेकिङ गाइड तथा पोर्टरहरूका लागि बिमा अनिवार्य गरिएको छ। नयाँ गन्तव्यहरूको विकास स् परम्परागत गन्तव्यहरू जस्तै एभरेस्ट र अन्नपूर्ण क्षेत्रका अतिरिक्त, रारा, डोल्पा, खप्तडलगायतका कम परिचित क्षेत्रहरूमा ट्रेकिङ प्रवद्र्धनका लागि विशेष पहल गरिएको छ। डिजिटल प्रविधिको एकीकरणस् ट्रेकिङसम्बन्धी जानकारी, परमिट आवेदन प्रक्रिया तथा गाइड र ट्रेकिङ कम्पनीहरूको प्रमाणीकरण प्रणालीलाई पूर्णतस् अनलाइन माध्यमबाट सजिलो र पारदर्शी बनाइएको छ। अन्तर्राष्ट्रिय प्रवद्र्धन कार्यक्रमहरूस् नेपालको ट्रेकिङ गन्तव्यहरूलाई विश्व बजारमा प्रवद्र्धन गर्न विभिन्न मुलुकहरूमा रोड शो, पर्यटन मेला र डिजिटल मार्केटिङ अभियानहरू सञ्चालन भइरहेका छन्। नेपालका ट्रेकिङ मार्गहरू एकभन्दा एक बेग्लाबेग्ला अनुभव दिन्छ। खुम्बु, कञ्चनजंघा र मनास्लुजस्ता क्षेत्रहरूमा ट्रेक गर्दा हामी हिमालयसँगै स्थानीय आदिवासी समुदायहरूको जीवनशैलीसँग पनि जोडिन्छौं। यी सबैले हाम्रो यात्रा र अनुभवलाई अनमोल बनाउँछन्। ट्रेकिङको क्रममा हामी सबैलाई सम्झनुपर्ने कुरा यो हो कि हामी प्रकृतिको पाहुना हौं, मालिक होइन। यसको संरक्षण र दिगो विकास हाम्रो जिम्मेवारी हो। आजको विश्वमा पर्यावरणीय संकट र प्रकृतिको दोहनको बेलामा, ट्रेकिङ र पर्यटन व्यवसायलाई दिगो बनाउन महत्त्वपूर्ण भूमिका आउँछ। म विश्वास गर्छु कि ट्रेकिङ मात्र आर्थिक लाभको साधन बन्नु हुँदैनस यसले स्थानीय समुदायहरूलाई सहयोग पुर्याउनु, वातावरणको रक्षा गर्नु र नेपाललाई एउटा सुरक्षित र दिगो पर्यटन गन्तव्यको रूपमा प्रस्तुत गर्नुपर्छ। नेपालको सरकार र पर्यटन व्यवसायीहरूले यस क्षेत्रको विकासका लागि धेरै कदम उठाएका छन्। नयाँ ट्रेकिङ मार्गहरूको उद्घाटन, पर्यटन प्रवद्र्धनका लागि नयाँ रणनीतिहरू र पर्यावरणीय नीतिहरूले नेपालको पर्यटन क्षेत्रलाई नयाँ उचाइमा पुर्याएको छ। यद्यपि, हामी अझै धेरै गर्न बाँकी छौं। पर्यटकहरूको सुरक्षामा ध्यान पुर्याउनु, स्थानीय समुदायसँग सहयोग बढाउनु र दिगो पर्यटनका अवधारणाहरूमा आधारित नीति निर्माण गर्नु हाम्रो प्रमुख प्राथमिकता हुनुपर्छ। नेपालको पर्यटन क्षेत्रमा, एक अर्कोतर्फ, होमस्टे प्रवृत्तिले पनि महत्त्वपूर्ण स्थान बनाएको छ। होमस्टेले पर्यटकलाई स्थानीय संस्कृतिको नजिकबाट अनुभव गर्ने अवसर प्रदान गर्छ। साथै स्थानीय समुदायका लागि पनि आयका नयाँ स्रोतहरूको सिर्जना गर्छ। ज्वालामुखी सामुदायिक होमस्टे, जुन ज्वालामुखी६, धादिङमा स्थित छ, यसको एक उत्कृष्ट उदाहरण हो। यहाँका स्थानीय गाउँवासीहरूले पर्यटकलाई आफ्ना घरहरूमा स्वागत गर्छन् र उनीहरूलाई स्थानीय खाना, परम्परागत कला र जीवनशैलीको बारेमा जानकारी दिन्छन्। यसले पर्यटकलाई नेपालका ग्रामीण जीवनका बारेमा गहिरो बुझाइदिन्छ र समुदायको समृद्धिमा योगदान पुर्याउँछ। यस होमस्टेले गाउँका महिला र युवालाई स्वरोजगारका अवसर पनि प्रदान गरेको छ, जसले यस क्षेत्रको आर्थिक र सामाजिक विकासमा महत्त्वपूर्ण भूमिका निभाइरहेको छ। नेपालमा ट्रेकिङको क्रममा, आवास, पहँुच र आकर्षणको महत्त्वलाई नअल्झिकन हेरिनु हुँदैन। यी तीन तत्त्वहरूको सही अभ्यासले ट्रेकिङको अनुभवलाई सुरक्षित र सफल बनाउन महत्त्वपूर्ण भूमिका खेल्दछ। (सुवेदी, ट्रेकिङ एजेन्सिज एसोसिएसन अफ नेपाल (टान)का पूर्वअध्यक्ष हुन्।)"
"द्वन्द्वपीडित संस्थाका प्रतिनिधिलाई ओलीले भने : हिंसात्मक राजनीतिबाट हामी पीडित छौं, न्याय र परिपूरण दिन्छौं","बलात्कारजस्ता मानवताविरुद्धको जघन्य अपराध गर्नेलाई कानुनी कठघरामा उभ्याएर सजाय दिएरै छाड्ने तथा पीडितलाई न्याय र परिपूरण दिएरै छाड्ने उद्घोष गरे । काठमाडौं : प्रधानमन्त्री केपी शर्मा ओलीसमक्ष द्वन्द्वपीडितका विभिन्न संस्थाका प्रतिनिधिले सङ्क्रमणकालीन न्यायसँग सम्बन्धित दुई आयोगको पदाधिकारी सिफारिस प्रक्रियालाई विश्वसनीय र पारदर्शी बनाउन मागसहित ध्यानाकर्षणपत्र बुझाएका छन् । प्रधानमन्त्री निवास, बालुवाटारमा आज भएको भेटमा द्वन्द्वपीडित देवी खड्कासहित प्रतिनिधिले सिफारिस समितिले आफूहरुसँग परामर्श नगरेको र विश्वासिलो वातावरण नबनेको भन्दै चिन्ता व्यक्त गरेका हुन् । ध्यानाकर्षणपत्रमा दलीय भागवण्डा नभई निष्पक्ष एवं पीडितले विश्वास गर्न सक्ने व्यक्तिलाई आयोगको अध्यक्ष र सदस्यमा सिफारिस हुनुपर्ने माग गरेका छन् । सरकारले बेपत्ता पारिएका व्यक्तिको छानबिन र सत्य निरुपण तथा मेलमिलाप आयोगसम्बन्धी ऐनबमोजिम दुई आयोगको पदाधिकारी सिफारिसका लागि गठन गरेको समितिले प्राप्त आवेदक मध्येबाट संक्षिप्त सूची प्रकाशन गरिसकेको छ । प्रधानमन्त्री ओलीले आफूले द्वन्द्वकालदेखि नै शान्तिका पक्षमा स्पष्ट कुरा राख्दै आएकाले अहिलेको सरकारका पालामा गठन हुने आयोग र यसका प्रक्रियामा अविश्वास नगर्न आग्रह गरे । राजनीतिक असमझदारीका कारणले यो प्रक्रिया लामो समय लिएको स्पष्ट गर्दै बलात्कारजस्ता मानवताविरुद्धको जघन्य अपराध गर्नेलाई कानुनी कठघरामा उभ्याएर सजाय दिएरै छाड्ने तथा पीडितलाई न्याय र परिपूरण दिएरै छाड्ने उद्घोष गरे । मलाई पीडितहरुसँग खेल्नु, छक्याउनु र अल्मल्याउनु छैन । सङ्क्रमणकालीन न्यायलाई टुङ्गोमा दिशामा जाउँ भन्ने मात्रै मेरो ध्यान हो ।, प्रधानमन्त्री ओलीले भने,द्वन्द्वमा प्रत्यक्ष सम्लग्न नहुँदा नहुँदै पनि मेरो पार्टी नेकपा (एमाले) पनि एक प्रकारले पीडित पार्टी हो । शान्तिका पक्षमा लाग्दा लाग्दै हाम्रा नेताहरूलाई पनि अमानवीयरुपमा मारिएको छ । समग्रमा भन्ने हो हिंसात्मक राजनीतिबाट हामी सबै पीडित छौँ । त्यसबेलाका द्वन्द्वरत पक्ष सरकार र माओवादी पनि पीडित छन् । पीडक पनि त्यहीँभित्र छन् । देशै पीडित छ । अब यस्ता शृङ्खला सँधैका लागि रोकौँ भन्ने हाम्रो प्रयास हो, यो प्रक्रियामा नआत्तिएर धैर्यपूर्वक, अशल र सही परिणाम ल्याउनका निम्ति एक भएर लाग्न म आग्रह गर्छु । भेटमा प्रधानमन्त्रीका मानव अधिकार तथा सङ्क्रमणकालीन न्यायसम्बन्धी सल्लाहकार अग्नि खरेल पनि सहभागी थिए ।"
बन्यो उत्तर दक्षिण कालीगण्डकी करिडोर,"पवित्र कालीगण्डकी नदी सलल बगेको छ। कालीगण्डकी नदीको किनारै किनार कालो चिल्लो कालोपत्रे सडक बनेको छ। बुढापाकाले कल्पनासमेत नगरेको अवस्थामा जनताले प्रत्यक्ष रुपमा घर अगाडि चिल्लो बाटोमा सवारी साधन चल्दा कालीगण्डकीवासीले जीवनमा ठूलो परिवर्तन महसुस गरेका छन्। प्रजातन्त्रको उदय पछि नै कालीगण्डकी करिडोर बन्न संभव भएको हो। करिडोरको लम्बाइ पूर्वी नवलपरासी गैंडाकोटदेखि मुस्ताङको कोरला नाकासम्म ४३० किलोमिटर रहेको छ। यो करिडोरले गण्डकी प्रदेश, लुम्बिनी प्रदेशका ६ जिल्ला पूर्वी नवलपरासी, पाल्पा, गुल्मी, बाग्लुङ, म्याग्दी र मुस्ताङ जिल्लाहरू प्रत्यक्ष रूपमा जोडेको छ। करिडोरले मध्य पहाडी राजमार्ग, मदनभण्डारी राजमार्ग, सिद्धार्थ राजमार्ग र महेन्द्र राजमार्गसँग जोडेको छ। करिडोर क्षेत्रमा बढ्दै बजार करिडोर सञ्चालन भएपछि गण्डकीबेंसीका ६ जिल्लामा साना ठूला गरी ५० भन्दा बढी बजारहरू विस्तार भएका छन्। कालीगण्डकी करिडोरकै कारण गण्डकीबेंसीमा चहल पहल बढेको छ। मानिसहरू डाडा टाकुराबाट कालीगण्डकी करिडोर क्षेत्रमा बसाइँसराइ गरेर आउने क्रममा बढेको छ। करिडोर क्षेत्रमा व्यापार, व्यवसाय, उद्योग कलकारखानाको संख्या दिनहुँ बढ्दै गएको छ। कालीगण्डकी करिडोर क्षेत्रमा घर जग्गाको कारोबारमा वृद्धि भएको छ भने जग्गाको दररेटमा वृद्धि हुँदै गएको छ। दुईरचार लाख रोपनीमा पाईने जग्गा अहिले दुई चार लाख रुपैयाँमा आनामा झरेको छ। करिडोरबाट १० लाख जनता प्रत्यक्ष लाभान्वित त्रिदेशीय व्यापार, धार्मिक पर्यटकीय मार्गका रूपमा नवलपरासीको गैंडाकोटदेखि मुस्ताङको कोरलासडक बाट १० लाख जनता प्रत्यक्ष रूपमा लाभान्दित भएका छन्। करिडोरको बर्दघाट सुस्ता पूर्वी नवलपरासी जिल्लामा ७८ किलोमिटर, पाल्पामा ८७ किलोमिटर, गुल्मीमा ३९ किलोमिटर भने बाग्लुङमा ३६ किलोमिटर, गरी २४० किलोमिटर दूरी रहेको मालढुंगा गैंडाकोट सडक आयोजना कार्यालय पाल्पाका प्रमुख कल्पना अधिकारी सुवेदीले बताइन्। अर्कोतर्फ मालढुंगादेखि म्याग्दीको सदरमुकाम बेनीसम्म ८ किलोमिटर म्याग्दीको सदरमुकाम बेनीदेखि मुस्ताङको सदरमुकाम जोमसोमसम्म ८२ किलोमिटर, सदरमुकाम जोमसोमदेखि उपल्लो मुस्ताङ लोमाङथान कोरलासम्म १ सय १ किलोमिटर क्षेत्र रहेको छ। ओझेलमा परेका धार्मिक तीर्थस्थल उजागर हुँदै कालीगण्डकी करिडोरमा त्रिवेणीधामदेखि देवघाट, राम्दी, रानीमहल ऋषिकेश, सेतीबेनी शिला सालिग्राम, पर्वतको शहर्षधारा, बाग्लुङ कालिका, म्याग्दीको गलेश्वर शिवालय, मुक्तिनाथ क्षेत्र, शिवको शिर दामोदर कुण्डलगायत सयौं हिन्दु तीर्थ स्थलहरू रहेको छन्। एउटै सडक बाट सयौं तीर्थस्थलको दर्शन तथा अवलोकन गर्न सकिने भएकोले दक्षिण छिमेकी भारतबाट धार्मिक पर्यटकहरूको आगमन बढ्दै गएको छ। कालीगण्डकी लाई कृष्णगण्डकीको रुपमा पूजा गर्दै आएको र सिला सालिग्राम लाई विष्णुको रूपी भगवन मान्ने भएकाले यसको किनारै किनारै किनार निर्माण करिडोरको महत्व दिनहुँ बढेको छ। उत्तरतर्फ करोडौ बौद्धमागी भएको चीनका जनता लाई पनि कालीगण्डकी करिडोरमार्फत बौद्ध मार्गी चिनियाँहरूलाई बुद्ध जन्मस्थल लुम्बिनी आउन सहता भएको छ। हिन्दु र बौद्ध धार्मिक पर्यटक आवत जावतको कारण यस क्षेत्रका लाखौं जनताहरू प्रत्यक्ष लाभान्दित हुने छन्। कालीगण्डकी क्षेत्रमा रहेका तर ओझेलमा परेका धार्मिक स्थलहरमा चहल पहल बढेको रम्भा गाउँपालिका पाल्पाका अध्यक्ष विष्णुप्रसाद भण्डारीले बताए। करिडोरले जोड्दै ६ जिल्लाका सदरमुकाम कालीगण्डकी करिडोरले प्रत्यक्ष रूपमा मुस्ताङको सदरमुकाम जोमसोङ, म्याग्दीको सदरमुकाम बेनी र चितवनको सदरमुकाम भरतपुरसँग जोडेको छ भने २ किलोमिटर उत्तरमा पर्वतको सदरमुकाम कुश्मा, ४ किलोमिटर पश्चिममा बाग्लुङको सदरमुकाम बाग्लुङ, र ९ किलोमिटर दक्षिणमा पाल्पाको सदरमुकाम तानसेनलाई जोडेको छ। कालीगण्डकी करिडोर सञ्चालनसँगै बाग्लुङको वलेया एयरपोर्ट सञ्चालन भएको छ। कालीगण्डकी करिडोरको निर्माण सँगै मुस्ताङको कोरला नाका सञ्चालन भएको छ। मध्यपहाडी राजमार्गसँग कालीगण्डकी करिडोर जोडिने भएकाले मध्य पहाडी क्षेत्रको उत्तर दक्षिण क्षेत्रमा सरसमानहरू ओसार पसार गर्न सहज भएको छ। कालीगण्डकी करिडोर सञ्चालन सँगै अर्घाखाँची तथा गुल्मीका जनतालाई रिडीबाट सीधा रुटमा स्याङ्जा पोखरा तथा नारायणगढ तथा पूर्वी तराईका भूभागको यात्रा गर्ने रुट बनेको छ। छोटियो यात्रा वुटवलबाट मुक्तिनाथ पुग्न दुई दिन लाग्ने गरेकामा करिडोर संचालन भएपछि एक दिनमै पुगिन्छ। अहिले बाग्लुङ पर्वत, म्याग्दी, तथा मुस्ताङकबासी वुटवल सुनौली सम्मको यात्रा गर्न पोखरा जानु पर्ने बाध्यता हटेको कालीगण्डकी करिडोर ९मालढुंगा गैंडाकोट० सडक आयोजना कार्यालय पाल्पाका सूचना अधिकारी अरुण खत्रीले बताए। मालढुंगादेखि पूर्तिघाट, अरवेनी रुद्रवेनी, रुरु क्षेत्र तानसेन हुँदै बुटवल सुनौलीसम्मको यात्रा गर्न सकिन्छ। मालढुंगादेखि पोखरा हुँदै बुटवल सम्मको २२५ किलोमिटर दूरी रहेको छ भने करिडोर सडक मालढुंगा रिडी तानसेन बुटवलसम्म १५० किलोमिटर दूरीमा यात्रा गर्न सकिन्छ। करिडोरले मालढुंगा बुटव यात्रा ७५ किलोमिटर छोटो गरिदिएको छ। गुल्मी कालीगण्डकीवासी सदरमुकाम तम्घास जान स्याङ्जा पाल्पा गरी दुई जिल्ला पार गर्नुपर्ने थियो करिडोर निर्माण संगै अहिले दुई घण्टामा सदरमुकाम पुग्ने गरेका छन। करिडोरको वर्तमान अवस्था नवलपरासीको गैडाकोटदेखि बाग्लुङको मालढुंगासम्मको २४० किलोमिटरमा ८२ प्रतिशत पिचको काम सकिएको छ। करिडोरमा साना ठूला गरी ५९ भन्दा बढी पुलहरूको डिजाइन गरेकोमा ३५ वटा सम्पन्न भएको, ७ वटा निर्माणको चरणमा, १७ वटाको व्यवस्थापन हुनेक्रममा रहेको छ।"
फुल्दै सामाजिक न्यायको बिरुवा,"अहिले नेपालमा सबैभन्दा छिटो फैलाउन सकिने खेती निराशाको हो भने सबैभन्दा छिटो बिक्री हुने वस्तु पनि निराशा नै हो भन्न ठूलो सर्वेक्षण गर्नुअघि सामान्य नाडी छामे पुग्छ। १२५ वर्षअघि श्रीमान्को मृत्यु हुँदा खरानी हुनु श्रीमतीको धर्म हो भन्ने मूल्य, मान्यता र अभ्यासको जगमा हुर्किएको नेपाली समाज आज बराबर अंश, सामाजिक संघसंस्था, दलहरूमा मात्रै होइन संसदमा महिलाको समुचित प्रतिनिधित्व, समानुपातिक हैसियत र सामरिक नेतृत्व गरिसकेको सत्यबारे राजकीय बहस छेड्न अभिशप्त छ। एकै क्षण कल्पना गरौँ त सती प्रथा रहिरहेको भए विद्यादेवी भण्डारीको चितायात्रा सामान्य धर्म अभ्यासभन्दा चर्चाको कुरै हँदैनथ्यो, आज विद्यादेवी भण्डारी परिवर्तनको त्यो नाम हो जो एक सामाजिक परम्पराको अवशेष मानिने विधवा यो राष्ट्रको राष्ट्राध्यक्ष बनेर नेपालको राष्ट्रपतीय इतिहासमा मात्र होइन विश्व महिला इतिहासमा समेत स्वर्ण अक्षरमा नाम राखिसकेकी छन्। भोजपुरकी विद्यादेवी पाण्डे कालान्तरमा नेपालकी प्रथम महिला राष्ट्रपति बन्ने मूल जग १२५ वर्षअघि कोरिएको हो भने सहायक जग २०७२ असोज ३ गते। अर्थात् राजाको जेठो छोरा नै राजा हुने परम्परागत शासन व्यवस्थाको विकल्पमा जनताको सर्वोच्चता हुने लोकतान्त्रिक गणतन्त्र सुनिश्चित भएसँगै जनकपुर सपहीका डा। रामवरण यादवदेखि भोजपुरकी विद्यादेवी भण्डारीसम्मले राष्ट्राध्यक्ष बनेर वंश, लिंग र जातको दायराभन्दा माथि गुणवेत्ता, योगदान र सामेली नेपाली अनुहारको प्रतिनिधित्व गर्दै गणतन्त्रको फूलबारीमा फुल्ने बाटो खोलिदिएको छ। त्यसैले केही पनि परिवर्तन भएको छैन समाज झन् पछाडि फर्कन चाहन्छ, सबैथोक बिग्रीयो दास, दस्यु रैती रंकको युग नै स्वर्ग थियो भन्दै विषवमन गर्नेहरूलाई पाठ्यक्रममै राखेर, चलचित्र बनाएर भनिदिनु पर्छ कि गणतन्त्र समानताको अनुपम अभ्यास गर्ने उत्कृष्ट व्यवस्था हो अब व्यवस्था होइन अवस्थाको बहस र अभ्यास अत्यावश्यक छ। लोकतान्त्रिक गणतन्त्र विश्वको त्यस्तो समतामूलक व्यवस्था हो जहाँ भ्रूणमा रहेकी एक किशोरीलाई आफ्नो मुलुकको राष्ट्राध्यक्ष बन्ने राजकीय भविष्यको बाटो खुलिसकेको हुन्छ। कार्यकारी राजतन्त्रसहितको नेपालको संविधान, २०१९ ले जनता प्रधानमन्त्री बनेपछि उसको मर्यादा ३९ओैं स्थानमा राखेको थियो। २०४७ सालको संविधानले १०ओैं स्थानमा राखेको थियो भने गणतान्त्रिक व्यवस्थासहितको २०७२ सालको संविधानले राष्ट्रपतिलाई प्रथम स्थानमा राखेसँगै जन्म, वंश, जात, कुल र वर्णको आधारमा राष्ट्रप्रमुख हुने युगको अन्त्य भयो। फलस्वरूप जनकपुर सपहीका वरण बोैवा डा। रामवरण यादव नेपालको प्रथम राष्ट्र प्रमुख बने। भोजपुरकी विद्यादेवी भण्डारी पूर्वराष्ट्राध्यक्षको रूपमा छिन भने तनहुँका रामचन्द्र पोैडेल राजकाज शासनप्रशासन हाँकिरहेका छन्। सप्तरीका मुस्लिम, सुनसरीका परियार, कालीकोटका ठकुरी, ताप्लेजुङका लिम्बू, दाङका थारू, कैलालीका भट्ट, काभ्रेका तामाङ, खोटाङका राईलाई राष्ट्रपति हुन बाटो खुलेको छ। जात, वर्ण, वंश र लिंगकै कारण अब रोकिने छैन। बरु राष्ट्राध्यक्ष बन्न एउटै जात शाह, एउटै वंश र त्यसमा पनि जेठो छोरो ९पुरुषै० हुनुपर्ने युगको अन्त्य भएको छ। लोकतान्त्रिक गणतन्त्रको अभ्यासमा मात्रै सर्वसाधारणको कोखबाट राष्ट्रप्रमुख हुन पाउने, प्रथम नागरिक बन्न पाउने अवसर छ जसलाई समता र सामाजिक न्यायका दृष्टिकोणले संसारमै उत्कृष्ट अभ्यास मानिन्छ। लोकतान्त्रिक गणतन्त्रको जगमा नागरिकको अधिकार, स्वतन्त्रता र मुलुकको समतामूलक समृद्धिको महायज्ञ सम्पन्न गर्न सकिन्छ भन्नेमा अब वादविवाद, मतमतान्तर गरिरहनु पर्दैन। बरु विविधतालाई संरक्षण र सम्बोधन गर्दै हेड अफ दि स्टेट अर्थात् राष्ट्रपति बनाएर यो देश सबै वर्ग, जात, लिंग र समुदायको साझा फूलबारी भएको सन्देश दिन विविधताको प्रतिनिधित्वलाई स्वागत गर्न संविधान आतुर छ त्यो आतुरीलाई अभ्यासमा ल्याउन अझै मेहनत, आत्मसात र स्विकारोक्ति अत्यावश्यक छ। यसरी हेर्दा ती अवोध विधवालाई संस्कार, धर्म र परम्पराको नाममा जिउँदै जलाएर मार्ने सतीप्रथाको चलन इतिहासमा मात्रै अथवा किंवदन्तीमा मात्रै सुरक्षित छ। अर्कोतर्फ वर्षोैंदेखि धर्म, राजनीति, राजकाजको मूलधारबाट वञ्चित गराइएको महिला तप्का चरणबद्ध राजकीय जीवन उक्लिरहेका छन्। ३० वर्षअघि चुलोचोैकामा सीमित महिलाहरू नयाँ व्यवस्थाको अभ्यासमा अनिवार्य बनिसकेका छन्। आज हरेक वडामा २ जना महिला ९खुला महिला १ र दलित महिला १० लाई अनिवार्य निर्वाचित गराएर महिला सशक्तीकरणको उच्च अभ्यास सुरु गरिसकिएको छ। संसद्मा ३३ प्रतिशत महिला सहभागिता सुनिश्चित गरिसकिएको छ। गणतन्त्रपछि स्थायी सरकार मानिने निजामती कर्मचारी संयन्त्रमा महिलालाई आरक्षणको व्यवस्थासँगै महिलाहरूको समानुपातिक प्रतिनिधित्वमा विस्तार हुन थालेको छ। आज सीता परियार, ईला मैनाली, सरना उराउहरू नेपालको कर्मचारी संयन्त्रका प्रतिनिधिमूलक पात्र बनिसकेका छन्। सेवा लम्सालहरूलाई परराष्ट्र सचिव हुने अवसर होस् या लीलादेवी गडतोैता मुख्यसचिव बन्ने अवसर यो परिवर्तनलाई चानचुने मान्नै हुन्न। किनभने राष्ट्रपति बनेकी विद्यादेवी भण्डारी हुन् या प्रधानन्यायाधीश बनेकी सुशीला कार्की अथवा सभामुख बनेकी ओनसरी घर्ती सबैले व्यक्तिगत प्रगतिमात्रै गरेका होइनन् सिंगो महिलाहरूको प्रतिनिधिमूलक नेतृत्व पनि गरेका हुन र बनेका हुन् ब्रान्ड एम्बास्डर। जो बने उनीहरू पात्र मात्र हुन, जसले सन्देश, प्रेरणा र सफलताको कहानी देशैभर फैलाउन मद्दत गरेका छन्। अर्थात् नेपालमा चरणबद्ध परिवर्तन हुँदैछ, चरणबद्ध समावेशिताले बाटो कोरेको छ हो अझै पुगेको छैन त्यसैले त अझै धेरै काम गर्नै छ, अझ धेरै मेहनत गर्नै छ, अझ धेरै आत्मसात् र स्विकारोक्तिको बढावा गर्नै छ, अझ धेरै संरक्षण र प्रववद्र्धनका टुल्सहरू जगाउनै छ। कुखुरा छुनै नहुने समाज आज फ्रेस हाउस चलाउँछस् नेपाली समाजको विविधताबारे विश्वले नै अनुसन्धान गरे हुन्छ, रमाए हुन्छ, रस्वस्वादन गरे हुन्छ भन्न सजिलो छ। तर यसले कतिपय सवालमा चरणबद्ध रूपमा विकास गरेको आत्मसात संस्कृति काइदाको छ भन्नुमा आफैंमा महत्त्वपूर्ण कुरा हो।नेपाली समाजमा ब्राह्मण समुदायका मानिसहरूले कुखुरा खाने कुरा त्यतिबेला कल्पनै गर्न सकिँदैनथ्यो जतिबेला मान्छेलाई जातै पिच्छेको विभेदी कानुन अभ्यासमा थियो। छुवाछूत, उँचनीच, हेलोहोचो गर्न पाउने त्यो बेलाको अवस्थामा ब्राह्मणहरूले कुखुरा छुनु पनि नहुने मान्यता कट्टरताका साथ लागू थियो। कुखुरा खाने कुरा त कल्पनाभन्दा बाहिरको सवाल। आज कुखुरा राष्ट्रिय तरकारीका रूपमा अभ्यासमा छ र अभ्यासमा छ सापकोटा फ्रेस हाउस, पोखरेल फ्रेस हाउस, शर्मा चिकेन हाउस। यसलाई सकारात्मक कोणबाट हेर्दा नेपाली समाज सामयिक आत्मसात्का लागि अग्रणी रहेको कुरा सकारात्मक हो। छुवाछूत प्रथा, कमैया प्रथा, हलिया, हरूवाचरुवा प्रथा कानुनी रूपमा अन्त्य अभ्यासमा रहेका खराब अवशेषविरुद्ध प्रयास जातीय भेदभाव छुवाछूत कसुर तथा सजाय ऐन २०६८ जारीसँगै अब कोही पनि उच्च जातीय अहंकारवादीहरू छुवाछूत जातीय हिंसा गरेबापत उन्मुक्त हिँड्न पाउने छैनन् अर्थात छुवाछूत जातीय हिंसा सामान्य गाली गलोैज, उँचनीचको सवालमात्रै रहेन यो दण्डनीय रह्यो। यो ऐनको जगमा छुवाछूत हिंसा गर्नेहरूले जेल जीवन बिताउनु परेको छ भने मानवताविरुद्धको अपराधको कोटीमा रहेको छुवाछूत हिंसालाई मलजल गर्ने, लेनादेनामा साट्न उद्यत्हरूलाई गाह्रो भएको छ। प्रमाण र दसीका आधारमा समेत धेरै जातीय हिंसा गरेर छाती फुलाउँदै हिँड्नेहरू सजायका भागीदार बनेका छन्। प्रदेश सदस्यदेखि पालिका अध्यक्षसम्मका आफूलाई पद, सम्पत्ति र प्रतिष्ठाको कोणबाट सार्वजनिक दायरामा मोैलिक परिचय बनाएका दर्जनोैं अगुवाहरू, छुवाछूत हिंसा गरेबापत जेल जीवन बिताइरहेका छन्। अर्थात् सत्ताको आड र कानुनको अभावमा छुवाछूत हिंसा गर्ने र उल्टै पीडितलाई नुनचुक छर्ने उच्च जातीय अहंकारीहरूमाथि कानुनले बन्देज लगाए पछि पीडकहरूको मुटुमा ढ्याङ्ग्रो ठोकिएको छ। ऐतिहासिक संवैधानिक आयोगहरूको गठन महिला हिंसा होस् या छुवाछूत हिंसा, भाषिक विभेद होस् या धार्मिक अल्पसंख्यकको मर्मको सम्बोधन, आदिवासी जनजातिका विशेष सवाल हुन या थारूहरूको मैलिक पहिचान संरक्षण र संवर्धनका सवाल, मधेसीको बहुकोणीय समस्या समाधानार्थ संवैधानिक रूपमै विभिन्न आयोगहरूको स्थापना भएका छन्। मानव अधिकार, सामाजिक न्याय, मानव मर्यादा र भाषिक सांस्कृतिक सवालमा नेपाल मोैलिक उर्बर मुलुक हो। जातीय समस्या, लैंगिक सवाल, भाषिक सम्बोधन र संरक्षण प्रवर्धनका लागि होस् या वर्षोैँदेखि हेपिएको, थिचिएको, मिचिएका दलित समुदायका जल्दोबल्दो समस्या सम्बोधन र उनीहरूको मानव मर्यादा संरक्षण र प्रवर्धनका सवालमा विशिष्टकृत आयोगहरूको संवैधानिक व्यवस्था गरिएको छ। राष्ट्रिय मानव अधिकार आयोग, राष्ट्रिय महिला आयोग, राष्ट्रिय दलित आयोग संवैधानिक सुनिश्चितताका हिसाबले नेपालजस्तो विविधता र सामेली समाजका लागि अत्यावश्यक थियो जसका लागि वर्षोैँदेखि मागमात्रै राखिएन माग पूरा गराउन चरणबद्ध आन्दोलन, खबरदारी र प्रदर्शनहरू भएका थिए। समयक्रममै मधेसी आयोग, थारू आयोग, मुस्लिम आयोग र समावेशी आयोगहरूले पनि स्थान पायो। आज विश्व मानव अधिकार र सामाजिक न्याय मञ्चमा नेपालले यिनै आयोगहरूलाई देखाएर मानव अधिकार र सामाजिक न्यायप्रति आफ्नो प्रतिबद्धता र सबै प्रकारका विभेदविरुद्धको ऐक्यबद्धता प्रकट गर्दै आएको हो। हिजो मुखै कानुनका रूपमा नेपालका महिला, उत्पीडित जातीय समाज, भाषिक, भोैगोलिक र सांस्कृतिक रूपमा पछाडि पारिएका लिंग, क्षेत्र, वर्ग र जातका नागरिकहरूले बहुकोणीय विभेद र हिंसा भोगेकै हुन्, आज पनि त्यसको अवशेष अभ्यासमा छ। सबै प्रकारको विभेदवाट मुक्ति दिलाउँदै समुन्नत नेपाल निर्माणको दिशामा अगाडि बढाउन पटकपटक भएका आन्दोलन र विद्रोहको जगमा चरणबद्ध सम्बोधन गरिने अभ्यासका हिसाबले नेपालको संविधान, २०७२ लाई उल्लेख्य उपलब्धिका रूपमा लिनै पर्छ। कतिपय सवालहरू अझै सम्बोधन गर्न बाँकी होलान्, कतिपय कानुन निर्माण गर्नै बाँकी छ, कतिपय व्याख्या, विश्लेषणलाई नकारात्मक रूपमा समेत हेरिएको हुन सक्छ तर पीडित कोणबाट, नेपालको विविधताको कोणबाट र समावेशी सन्तुलित नेपालको कोणबाट हेर्दा यी उपलब्धिहरू उल्लेख्य उपलब्धिकै रूपमा मान्नुपर्छ। आवश्यकतानुसार सामयिक संशोधन, थप अधिकार सुनिश्चित गर्ने, बाधा अडकाउ फुकाउँदै गर्ने, विशेषाधिकार र राष्ट्रिय समृद्धिसँग यसलाई जोडेर गरिनुपर्ने धेरै काम बाँकी नै छन् त्यसलाई बरु नजरअन्दाज नगरौं।"
मोरङ कारागारका एकजना थुनुवाको मृत्यु,"विराटनगर : जिल्ला कारागार मोरङका एकजना थुनुवाको उपचारका क्रममा विराटनगरको कोशी अस्पतालमा मृत्यु भएको छ । कारागारका जेलर गौरव ढुंगेलले ठगी मुद्दाका थुनुवा रामेछापको दोरम्बासैलुङ गाउँपालिका२ घर भएका ५४ वर्षीय प्रवीण तामाङको आइतबार बिहान मृत्यु भएको जानकारी दिए । श्वासप्रश्वासमा अचानक समस्या देखिएपछि तामाङलाई उपचारका लागि शनिबार साँझ विराटनगरको कोशी अस्पतालमा भर्ना गरिएको थियो । उपचारकै क्रममा आइतबार बिहान ४ बजेतिर मृत्यु भएको हो । तामाङ अदालतको आदेशबाट २०८१ पुस १६ गते पुर्पक्षका लागि मोरङ कारागार चलान भएका थिए । आफूविरुद्धको ठगी मुद्दा अदालतमा विचाराधीन रहेकै अवस्थामा तामाङले ज्यान गुमाएका हुन् । सामान्य अवस्थामा अस्पताल भर्ना गरिएका तामाङको मृत्युको खबर आएको जेलर ढुंगेलले बताए । शवलाई कोशी अस्पतालमै राखिएको छ । घटनाका बारेमा तामाङको परिवारलाई खबर भइसकेको र परिवारका सदस्य एवं आफन्त आइपुगेपछि थप प्रक्रिया अघि बढाउने ढुंगेलले बताए । मोरङ कारागारमै कैद भुक्तान गरिरहेका १ जनाको यही वैशाख १५ गते मृत्यु भएको थियो । मोरङको उर्लाबारी नगरपालिका१ घर भएका कैदी ४३ वर्षीय मित्रकुमार दनुवारको वैशाख १५ गते मृत्यु भएको थियो । दनुवार जबरजस्ती करणी मुद्दामा दोषी ठहर भएर अदालतबाट २५ वर्ष कैद सजाय सुनाइएका कैदी हुन् । लगातार बन्ता गर्न थालेपछि उनलाई उपचारका लागि चैत १३ गते कोशी अस्पताल भर्ना गरिएकोमा उपचारकै क्रममा चैत १५ गते मृत्यु भएको जेलर ढुंगेलले बताए । दनुवार २०७८ साल असार ७ गते कारागार चलान भएका थिए । मोरङ कारागारमा क्षमताभन्दा ३ गुणाभन्दा बढी कैदीबन्दी राखिएको छ । महिला र पुरुष गरेर ३ सय जना क्षमताको कारागारमा आइतबार बिहानसम्ममा १ हजार ३८ जना कैदीबन्दी रहेका छन् । जसमध्ये नाबालक ३, महिला १ सय ७ र पुरुष ९ सय २८ रहेका हुन् । क्षमताभन्दा बढी कैदीबन्दी राख्नु परेका कारण कारागारको अवस्था भद्रगोल बनेको छ । कैदीबन्दीलाई खाने,बस्ने र सुत्ने ठाउँको समेत अभाव भइरहेको ढुंगेलले बताए ।"
राज्यमन्त्री गर्बुजाले लिए प्रधानमन्त्री ओलीसमक्ष सपथ,"काठमाडौं : प्रधानमन्त्री केपी शर्मा ओलीसमक्ष नवनियुक्त ऊर्जा, जलस्रोत तथा सिँचाइ राज्यमन्त्री खमबहादुर गर्बुजाले आज पद तथा गोपनीयताको सपथ लिएका छन्।प्रधानमन्त्री निवास, बालुवाटरमा आयोजित कार्यक्रममा राज्यमन्त्री गर्बुजाले पद तथा गोपनीयताको सपथ लिएका हुन् । कार्यक्रममा उपप्रधानमन्त्री एवं शहरी विकासमन्त्री प्रकाशमान सिंह, गृहमन्त्री रमेश लेखक, मन्त्रीहरु, नेपाल सरकारका उच्चाधिकारीलगायत उपस्थित थिए। राष्ट्रपति रामचन्द्र पौडेलले प्रधानमन्त्री ओलीको सिफारिमा यही वैशाख १७ गते गर्बुजालाई राज्यमन्त्रीमा नियुक्त गरेका थिए। गत १० वैशाखमा नेपाली कांग्रेसको आग्रहमा प्रधानमन्त्री ओलीले पूर्णबहादुर तामाङ (कान्छाराम)लाई राज्यमन्त्रीबाट बर्खास्त गरेका थिए। कान्छारामले सरकारले गरेका निर्णयविरुद्ध सार्वजनिक विरोध गर्ने र पार्टीभित्र सभापति देउवाविरुद्ध नै संसदीय दलको नेता परिवर्तन गराउने भन्दै आन्तरिक छलफल गर्न थालेको जानकारी पाएपछि उनलाई बर्खास्त गर्न प्रधानमन्त्री समक्ष आग्रह भएको थियो। ऊर्जा राज्यमन्त्री तामाङले नेपाल विद्युत प्राधिकरणको कार्यकारी निर्देशकबाट कुलमान घिसिङलाई हटाइएपछि विरोध गर्नुका साथै नियम विपरीत उर्जा सचिवलाई स्पष्टीकरण सोधेका थिए। कांग्रेस रामेछापका सभापतिसमेत रहेका तामाङको कार्यशैलीलाई जिल्लामा लिएर पार्टीभित्र पनि विवाद उत्पन्न हुने गरेको छ। उनी बर्खास्तीमा परेपछि खर्बुजा राज्यमन्त्रीमा नियुक्त भएका हुन्। यो पनि पढ्नुहोस देउवासँग रामेछाप कांग्रेसको गुनासो : कान्छारामले ठेक्का लिएका काम अलपत्र हुँदा शाख घट्यो रामेछाप कांग्रेसमा विवाद : ऊर्जा राज्यमन्त्री कान्छाराम सहभागी कार्यक्रममा विरोध गर्न सचिवको आह्वान ऊर्जा राज्यमन्त्रीको कान्छाराम कन्स्ट्रक्सनसहित १३ वटा कम्पनी कालोसूचीमा सरकारलाई असहयोग गरेपछि प्रधानमन्त्रीले गरे ऊर्जा राज्यमन्त्रीलाई बर्खास्त ऊर्जा राज्यमन्त्रीमा खमबहादुर गर्बुजा नियुक्त"
"नारायणी अस्पतालको भवन निर्माणमा पौने २ करोड भ्रष्टाचार, ९ जनाविरुद्ध मुद्दा दायर","काठमाडौं : वीरगंजको नारायणी अस्पताल वीरगञ्जको आकस्मिक कक्ष भवन निर्माणमा भ्रष्टाचार भएको आरोपमा अख्तियार दुरुपयोग अनुसन्धान आयोगले ९ जनाविरुद्ध मुद्दा दायर गरेको छ। भवन निर्माणमा १ करोड ८४ लाख ३८ हजार रुपैयाँ भ्रष्टाचार भएको आरोपमा अख्तियारले आज विशेष अदालत काठमाडौंमा मुद्दा दायर गरिएको हो। अस्पतालका तत्कालीन प्रमुख मेडिकल सुपरिटेन्डेन्ट संजय कुमार ठाकुर, सहरी विकास तथा भवन कार्यालय पर्साका निमित्त कार्यालय प्रमुख इन्जिनियर राजेन्द्र साह तथा इन्जिनियर सकुर अन्सारी, अस्पतालका तत्कालीन नायब सुब्बा शुशिलप्रसाद यादव र तत्कालीन लेखापाल सुदिप कुमार माझी, मूल्याङ्कन समिति संयोजक डा विरेन्द्रबहादुर प्रधान र सदस्यसचिव माधवी चौधरी, मिसन कन्स्ट्रक्सन एण्ड सप्लायर्सका प्रबन्ध निर्देशक तथा लुम्बिनी मिसन जेभीका प्रतिनिधि जगत बुढा, लुम्बिनी बिल्डर्सका तत्कालीन प्रबन्ध निर्देशक बिष्णु प्रसाद शर्मा र लुम्बिनी मिसन जेभीविरुद्ध अदालतमा मुद्दा दायर गरिएको अख्तियारका प्रवक्ता राजेन्द्र कुमार पौडेलले जानकारी दिए। उनीहरुमाथि अस्पतालको आकस्मिक कक्ष भवन निर्माणको ठेक्कामा कूल लागतको ३५ प्रतिशत हिस्सा इन्टरलक ब्लक बिछ्याउने र मुख्य निर्माण कार्य नभई सहायक निर्माण कार्य रहेको निर्माणमा एम ३५ इन्टरलक ब्लक बिछ्याउन बोलपत्र अस्वीकृत गरी मिलेमतोमा राज्यलाई हानिनोक्सानी गरेको अख्तियारको आरोप छ । आर्थिक वर्ष २०७७०७८ मा नारायणी अस्पताल वीरगंजको आकस्मिक कक्ष निर्माण सम्बन्धी ठेक्का प्रक्रियामा सार्वजनिक खरिद ऐन तथा नियमावली विपरीत हुने गरी इन्टरलक टायललाई भवन निर्माणको मुख्य आइटमको रूपमा समावेश गरेको पाइएको आरोपपत्रमा उल्लेख छ । अख्तियारले उनीहरुविरुद्ध १ करोड ८४ लाख ३८ हजार ४५८ रुपैयाँ बिगो दाबी गरेको छ।"
बङ्गालको खाडीबाट आएको जलवाष्पयुक्त हावाको प्रभाव : मंगलबारसम्म हावाहुरीसहित पानी पर्ने संभावना,"काठमाडौं :हाल देशमा पश्चिमी वायु तथा स्थानीय वायुको प्रभाव रहँदा काठमाडौंसहित देशका केही पहाडी भागमा हल्का वर्षा भएको छ । मौसम पूर्वानुमान महाशाखाद्वारा जारी मौसम बुलेटिनका अनुसार बङ्गालको खाडीबाट भित्रिरहेको जलवाष्पयुक्त हावाको पनि आंशिक प्रभाव रहेको छ । आज दिउँसो देशभर आंशिकदेखि साधारणतया बदली रहने र कोशी र लुम्बिनी प्रदेशलगायत देशका पहाडी भूभागका केही स्थान तथा बाँकी भूभागका केही स्थानमा मेघगर्जन, चट्याङ र हुरीबताससहित हल्कादेखि मध्यम वर्षाको सम्भावना पनि रहेको महाशाखाले जनाएको छ । देशका हिमाली एवम् पहाडी भूभागका केही स्थानमा हल्का वर्षा र हिमपातको सम्भावना रहेको छ । त्यसैगरी,आज राति देशको पहाडी भागमा आंशिकदेखि साधारणतया बदली रही बाँकी भागमा आंशिक बदली रहने महाशाखाले जनाएको छ । देशको पहाडी भागका केही स्थान र बाँकी भूभागको एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । देशको हिमाली भागका एकदुई स्थानमा हल्का वर्षा र हिमपातको सम्भावना छ । यसैगरी आज,भोलि र पर्सि पनि देशका विभिन्न ठाउँमा हावाहुरी र चट्याङसहित पानी पर्ने सम्भावना रहेको मौसम पूर्वानुमान महाशाखाले जनाएको छ।"
नवनियुक्त ऊर्जा राज्यमन्त्री गर्बुजाको पद तथा गोपनीयताको शपथ ग्रहण आज,"काठमाडौं : नवनियुक्त ऊर्जा, जलस्रोत तथा सिँचाइ राज्यमन्त्री खमबहादुर गर्बुजाले आज पद तथा गोपनीयताको शपथ ग्रहण गर्ने भएका छन् । बिहान ११:३० बजे सिंहदरबारमा नवनियुक्त राज्यमन्त्री गर्बुजा प्रधानमन्त्री केपी शर्मा ओलीले पद तथा गोपनीयताको शपथ ग्रहण गराउने कार्यक्रम उनको सचिवालयले जनाएको छ । गत बैशाख १७ गते गर्बुजालाई प्रधानमन्त्री ओलीको सिफारिसमा राष्ट्रपति रामचन्द्र पौडेलले राज्यमन्त्री नियुक्त गरेका थिए। गत १० वैशाखमा नेपाली कांग्रेसको आग्रहमा प्रधानमन्त्री ओलीले पूर्णबहादुर तामाङ (कान्छाराम)लाई राज्यमन्त्रीबाट बर्खास्त गरेका थिए। कान्छारामले सरकारले गरेका निर्णयविरुद्ध सार्वजनिक विरोध गर्ने र पार्टीभित्र सभापति देउवाविरुद्ध नै संसदीय दलको नेता परिवर्तन गराउने भन्दै आन्तरिक छलफल गर्न थालेको जानकारी पाएपछि उनलाई बर्खास्त गर्न प्रधानमन्त्री समक्ष आग्रह भएको थियो। ऊर्जा राज्यमन्त्री तामाङले नेपाल विद्युत प्राधिकरणको कार्यकारी निर्देशकबाट कुलमान घिसिङलाई हटाइएपछि विरोध गर्नुका साथै नियम विपरीत उर्जा सचिवलाई स्पष्टीकरण सोधेका थिए। रामेछापका कांग्रेस सभापतिसमेत रहेका तामाङको कार्यशैलीलाई लिएर पार्टीभित्र पनि विवाद उत्पन्न हुने गरेको छ।"
"भारतीय एम्बुलेन्सबाट गाजा तस्करी, एकजना पक्राउ","धरान : सुनसरीमा प्रतिबन्धित लागू औषध गाजा तस्करीमा वृद्धि भएको छ। लागू औषध र गाजा नियन्त्रणमा सक्रियता देखाएको सुनसरी प्रहरीले भारतीय नम्बर प्लेटको एम्बुलेन्समा गाजा तस्करी गर्ने एकजनालाई पक्राउ गरि सार्वजनिक गरेको छ। शनिबार राति नम्बर नखुलेको एम्बुलेन्समा लागू औषध गाँजा बोकेर जाँदै गरेको भन्ने गोप्य सूचनाको आधारमा इलाका प्रहरी कार्यालयहरू इटहरी, पकली र रामधुनीबाट संयुक्त रूपमा प्रहरी परिचालन गरि राजमार्ग निस्कने सम्पूर्ण सडक ब्लक गरी एम्बुलेन्समा गाजा तस्करी गर्ने अभियुक्तलाई पक्राउ गरिएको सुनसरीका प्रहरी प्रमुख एसपी सुमनकुमार तिम्सिनाले बताए। प्रहरीले एम्बुलेन्सलाई घेरा हाली रामधुनी नगरपालिका६ पिडारीमा  नम्बरको भारतीय एम्बुलेन्सलाई रोकी कानुन बमोजिम चेकजाचँ गर्दा ६ वटा कालो बोरामा लुकाइ ल्याइएको १८० केजी गाजा बरामद गरिएको उनले बताए। गाजा तस्करी गर्ने एम्बुलेन्स चालक सुनसरी वराहक्षेत्र नगरपालिका४ बस्ने राजेन्द्र साहका छोरा २५ वर्षीय श्रीराजकुमार साहलाई पक्राउ गरिएको एसपी जिल्ला प्रहरी कार्यालय सुनसरीका डिएसपी योगराज खतिवडाले बताएका छन्। उनले एम्बुलेन्ससहित पक्राउ परेका साहलाई इलाका प्रहरी कार्यालय पकलीको हिरासतमा राखेर थप अनुसन्धान गर्ने कार्य भइरहेको बताए। धनकुटामा उत्पादन हुने गाजा तस्करहरूले एम्बुलेन्स, निजी गाडी र मालबाहक ट्रकमा सुनसरीको बाटो हुँदै भारततर्फ तस्करी गर्दै आएका छन्। प्रहरीले गाजा तस्करी गर्ने भरियालाई पक्राउ गरिरहेको भए पनि गाजा तस्करी गर्ने मुख्य योजनाकारलाई भने पक्राउ गर्न सकेको छैन। गाजा तस्करी गर्ने पक्राउ परेका भरियाहरूको बयानका आधारमा मुख्य योजनाकारको पहिचान गरि उनीहरूलाई समेत प्रतिवादी बनाएर मुद्दा चलाइने एसपी तिम्सिनाले बताएका छन्। धनकुटामा उत्पादन हुने गाजा धनकुटाबाट खुलेआम सुनसरी आउँदासमेत धनकुटा प्रहरी भने बेखबर बन्ने गरेको छ।"
३७ मेगावटको चिमखोलामंगलेराहुघाटबाट परीक्षण उत्पादनको तयारी,"बेनी : म्याग्दीको रघुगंगा गाउँपालिकामा ३७ दशमलव पाँच मेगावाट क्षमताको चिमखोलामंगलेराहुघाट जलविद्युत् आयोजना निर्माण भएको छ। तुदी पावर कम्पनी लिमिटेड प्रवर्द्धक रहेको आयोजनाको बाँध, डिसेन्डर (पानी थिग्र्याउने पोखरी) र सुरुङमा पानी हालेर परीक्षण थालिएको छ। आयोजनाका आवासीय इन्जिनियर प्रकाश तिमिल्सिनाले मे महिनाको १५ तारिकका दिन परीक्षण उत्पादन सुरु गर्ने समय तालिकाअनुसार भौतिक संरचनाको परीक्षण सुरु गरेको जानकारी दिए। बाँध, डिसेन्डर, सुरुङ र पेनस्टक पाइपलाइनमा पानी भरेर भौतिक संरचनाको परीक्षण भइरहेको छ, उनले भने, विद्युत् गृहमा उपकरण जडान सकिएको र प्रसारण लाइन तयार भएको छ। पेनस्टेकको परीक्षण सफल भएको र मंगलबारदेखि पानी हालिएको सुरुङ, डिसेन्डर र बाँधमा समस्या नदेखिएको तिमिल्सिनाले बताए। रघुगंगा गाउँपालिका८ बन्दीमा बाँध र नजिकै एक सय दस मिटर लामो, आठ मिटर अग्लो र ३० मिटर चौडाइ भएको पानी थिग्र्याउने पोखरी निर्माण भएको छ। बाँधदेखि पाँच किलोमिटर तीन सय मिटर लामो सुरुङबाट ल्याइएको पानी रघुगंगा७ चिमखोलाको बगरस्थित विद्युत्गृहमा खसाल्न ९ सय ५० मिटर पेनस्टक पाइपलाइन बनाइएको छ। विद्युत् गृहदेखि सुरुङको आउटलेटको उचाइ ३ सय ६० मिटर छ। २०७७ मंसिर महिनादेखि निर्माण सुरु भएको आयोजनाको सिभिल ठेकेदार रामेछाप शेर्पा र साउथ एसियन इन्फ्रास्ट्रक्चर प्रालि हो। चार ठाउँबाट सुरुङ खनिएको थियो। माछापुच्छ्रे र बीएमईडब्लु नेपाल हाइड्रोमेकानिकल तथा एभरेस्ट हाइड्रो इलेक्ट्रोमेकानिकल ठेकेदार हुन्। विद्युत्गृहदेखि रघुगंगा गाउँपालिका३ तिल्केनीचौरस्थित राहुघाट जलविद्युत् आयोजनाको विद्युत्गृह परिसरमा निर्माण भएको स्विचयार्डसम्म १४ किलोमिटर दूरीको २ सय २० केभी क्षमताको प्रसारण लाइन निर्माण भएको छ। प्रसारण लाइनका ४९ वटा टावर रहेका छन्। आयोजनाबाट उत्पादित विद्युत् २ सय २० केभी क्षमताको दानाकुश्मा प्रसारण लाइनमा लुप इन्, लुप आउट (लिलो) माध्यमबाट जोडिने भएको छ। चिमखोलामंगलेराहुघाटसहित तुदी पावर नै प्रवर्द्धक रहेको ४८ दशमलव पाँच मेगावाट क्षमताको अपर राहुघाट जलविद्युत् आयोजनाको लागत १४ अर्ब रुपैयाँ छ। अपर राहुघाट पनि निर्माणको अन्तिम चरणमा छ। चिमखोलामंगलेराहुघाट राहुघाट वेसिनमा निर्माण सम्पन्न भएको पहिलो जलविद्युत् आयोजना हो। राहुघाट नदीमा ४० मेगावाटको राहुघाट, २१ दशमलव तीन मेघावाटको ठूलोखोला र २२ दशमलव तीन मेगावाटको माथिल्लो ठूलोखोला जलविद्युत् आयोजना निर्माण सम्पन्न हुने चरणमा छन्।"
३९ वर्षदेखि फलामका औजार बनाइरहेका देउवीर,"बागलुङ : तमानखोला गाउँपालिका२ मा पर्छ खोलेस्वाङ गाउँ। गाउँपालिकाको केन्द्र बोंगादोभान बजारदेखि करिव एक घण्टाको उकालो पैदलपश्चात पुग्न सकिन्छ खोलेस्वाङ। त्यही गाउँको बीच भागमा पर्छ देउवीर रसाइलीको माटो, ढुंगा र टिनले बनाइएको छाप्रो अर्थात् आरन। आरनभित्र यत्रतत्र छरिएका छन् फलामका औजारहरू। देउवीर आरनको एक छेउमा बसेर घरी औजार तताउनका लागि देब्रे हातले हातेपंखा घुमाउँदै दाइने हातले आगोमा औजार मिलाइरहेका हुन्छन् त घरी त्यही ओजारलाई आकार दिँदै। उमेरले ५५ वर्ष लागेका रसाइली ३९ वर्षदेखि एकाबिहानैदेखि साँझसम्म आरानमै औजार बनाउन तल्लीन हुन्छन्। आरन पेशाबाटै गाउँमा जग्गा खरिद गरेर घर समेत बनाएका रसाइली देशमै कर्म गरेर सुख पाउन सकिन्छ भन्ने उदाहरण हुन्। १६ वर्षको उमेरमा गाउँमै आरन व्यवसाय सुरुवात गरेको हुँम्, रसाइलीले भने, फलामका औजार बनाएरै गाउँमा जग्गा किनेर घर बनाएँ। आरन व्यवसायबाटै तीन जनाको परिवारको सहज जीविकोपार्जन गर्दै आएको रसाइलीले बताए। यही व्यवसायको आम्दानीले दुई छोराको विवाह गराएको र एउटा छोरालाई अहिले कक्षा १० मा अध्यापन गराउँदै आएको जानकारी दिए। आरन पेशाको कमाइले दुई छोराको विवाह गराएँ। अहिले छोराहरू छुट्टै बस्छन्, उनले भने, छोराहरू छुट्टै बस्न लागेपछि रोजगारीका लागि विदेशिएका छन्। मैले कान्छो छोरालाई आरन व्यवसायबाटै कक्षा १० मा अध्यापन गराइरहेको छु। छोराले फुर्सदको बेला सघाउँदै आएको छ। बालिघरे प्रचलनबाट व्यवसाय सुरु गरेका देउवीर अहिले ज्यालामा काम गर्छन्। पहिले बालिघरे प्रचलन थियो। वर्षभरी काम गरेपछि एकपटक गाउँका स्थानीयले आफ्नो क्षमताअनुसार अन्नबालीहरू दिन्थे, उनले भने, अहिले ज्यालादारीमा काम गर्छु। आफूले जति काम गर्न सक्यो त्यति आम्दानी हुने गर्छ। गाउँमा अन्य आरन व्यवसाय नहुँदा रसाइलीलाई भ्याइनभ्याइ हुने गर्छ। रसाइलीले आरन पेशाबाट मासिक ३० हजार रूपैयाँ आम्दानी गर्दै आएको बताए। अहिले सामान्य हँसिया जपेको १ सय रूपैयाँ लिने रसाइलीले जानकारी दिए। तमानखोला गाउँपालिकाको सिल्गुम, भयरबुंगा, हिजा, स्याउला, पहिरा तथा नर्जाखानीबाट समेत औजार बनाउन उनीकहाँ आउने गरेका छन्। बढ्दो आधुनिकीकरणमा पनि आफूले घरेलु औजारबाट नै हँसिया, कोदालो, बन्चरो, फाली लगायत स्थानीय औजार निर्माण गर्ने गरेको रसाइलीको भनाइ छ। देउवीरले निर्माण गर्ने फलामे औजार ग्राहकले मन पराउने उनले बताए। देउवीरले निर्माण गरेको औजार भन्नेबित्तिकै स्थानीयले विश्वासका साथ जहाँबाट भए पनि किन्न हिचकिचाहट गर्दैनन्, उनको भनाइ छ। गाउँमा स्थानीयले पनि सम्मानपूर्वक व्यवहार गर्ने गरेको देउवीरसँग अनुभव छ। बजारमा फलामका विभिन्न औजार किन्न पाइन्छ, उनले भने, मैले बनाएको औजार स्थानीयले खोजीखोजी किन्न आउनुहुन्छ। विभिन्न मेला महोत्सवमा स्थानीय औजार निर्माण गरेको भन्दै सम्मान गर्नुभएको छ। यसले गाउँमै काम गर्दा सम्मान महशुस गरेको छु। आरन व्यवसायप्रति अहिलेका युवाहरूले चासो नदिँदा रसाइलीलाई चिन्ता बढेको छ। अहिलेका पुस्ताले यो पेशा प्रति खासै वास्ता गर्दैनन्, उनले भने, आरनप्रति नयाँ पुस्ताको आकर्षण घट्दो छ। त्यसैले पेशा नै लोप हुन्छ कि भन्ने चिन्ता लागेको छ। बाबासँग काठको काम गर्दा गाह्रो भएपछि आरन व्यवसायमा लागेका रसाइली फलामका औजार बनाउने गाउँका चर्चित कालिगढ हुन्। पछिल्लो समय युवाहरू वैदेशिक रोजगारमा पलायन हुने संख्या बढी रहेको बेलामा पुख्र्यौली पेशालाई आधुनिकीकरण गरेर काम थालेमा मनग्ये आम्दानीसमेत गर्न सकिने रसाइलीको भनाइ छ। सरकारले आधुनिक विद्युतीय माध्यमबाट औजार उत्पादन गर्न सकिने प्रविधियुक्त सामग्री र सिपमा सहयोग गरे युवा पुस्ताको पनि आकर्षण बढ्ने उनले बताए।"
"अधिकारको दुरुपयोग, राज्यकै कमजोरी","डाक्टर, पेसाकर्मी, व्यवसायीउद्योगपति, शिक्षक, विद्यार्थी, कर्मचारी सबैले लोकतान्त्रिक अधिकारको दुरुपयोग गर्दै जाने हो भने समाज कसरी उँभो लाग्ला ? गत बुधबार दिउँसो नागरिक उन्मुक्ति पार्टीका नेता पक्राउ भन्ने समाचार नेपाली मिडियामा एकाएक चौधरी नागरिक उन्मुक्ति पार्टी र जनमत पार्टी एकीकरणको कार्यका लागि जुटिरहेका थिए। सिके राउत र चौधरीकी श्रीमती रञ्जिता श्रेष्ठबीचमा एकता भएर अगाडि बढ्न दुवै पार्टीका नेताहरू कार्यक्रममा जुटिसकेका बेला चौधरी पक्राउ भन्ने समाचारहरू धमाधम प्रकाशनमा आउन थाले। विशेषगरी पछिल्लो समयमा प्रभावकारी हुँदै गएका अनलाइन मिडियाहरूमा यी समाचारहरू भाइरल हुन थालेका थिए। रेशम चौधरी पक्राउमात्र होइन, उनी सर्वोच्च अदालतको आदेशका कारण पक्राउ भन्ने समाचारहरू आएपछि नेपाली राजनीतिक वृत्त एकछिन त अचम्ममै पर्यो। राम्ररी रेशम चौधरी पक्राउको बिषयमा मिडियाहरूले फलोअप गर्न नपाउँदै पुनः रेशम चौधरी सर्वोच्च अदालतको पत्रबाट पक्राउ नपरेको भन्ने समाचारहरू आउन थाले। त्यसको केहीबेरमा पुनः समाचार आयो कि कमानसिंह बिष्ट भन्ने सर्वोच्च अदालतका अधिकृत नै उक्त गलत पत्र पठाएको अभियोगमा प्रहरीद्वारा पक्राउ भन्ने समाचार भाइरल नै भए, त्यसपछि एकाएक गलत पत्रबाट पक्राउ परेका रेशम चौधरी प्रहरी हिरासतबाट छुटे भन्ने समाचारहरू मिडियामा आए। त्यसपछिका प्रतिक्रिया त सामाजिक सञ्जाललगायतमा पढ्न नै भ्याइन्न, लेख्न त परै जाओस्। सहकारी ठगीको काण्डमा राष्ट्रिय स्वतन्त्र पार्टीका सभापति रवि लामिछाने धेरै दिनदेखि प्रहरी हिरासतमा बसिरहेका छन्। प्रहरी हिरातसतमा पूर्वडीआईजीपी छविलाल जोशी पनि छन्। चैत १५ गते काठमाडौंको तीनकुनेमा भएको राजावादीहरूको आन्दोलनमा कीर्तिपुरका सविन महर्जन र एभिन्युज टेलिभिजनका पत्रकार सुरेश रजक गरी दुई जनाको गोली लागी ज्यान गएका कारण उक्त दिनको आन्दोलनलाई हिंसात्मक भन्दै विभिन्न अभियोगमा विवादास्पद व्यापारी दुर्गा प्रसार्इं तथा राप्रपाका वरिष्ठ उपाध्यक्ष रवीन्द्र मि श्र पनि हिरासतमै छन्। उक्त कार्यक्रमका संयोजक दुर्गा प्रसाईँले गरेका कारण उनलाई प्रहरीले पक्राउ गरेको देखिन्छ। यानिकी उनीविरुद्ध अन्य मुद्दाहरू पनि लगाइएका छन्। कसैले हिरासतमा रहेकालाई गलत पत्र पठाइ छाडिदियो तथा गलत पत्र पठाएर एउटा निर्दोशलाई प्रहरी हिरासतमा राखिदियो भने त्यसको क्षतिपूर्ति कसले दिने ? रेशम चौधरी पक्राउ पर्नु सामान्य कुरा होला, तर गलत अभियोगमा सेटिङका भरमा कोही पक्राउ पर्छ भने त्यसको क्षतिपूर्ति कसले ब्यहोर्छ ? राज्यको पैसा क्षतिको रूपमा परिपूर्ति गरियो भने त्यो जायज हुन्न, के हुन्छ त ? रेशम गलत हुन वा सही ? त्यो आफ्नो ठाउँमा छ। तर, उनी विना कारण पक्राउ परेभने अब पक्राउ गर्न उत्प्रेरित गर्नेलाई थुनेरमात्र रेशम पक्राउ परेको क्षतिपूर्ति मिल्छ त ? कमान सिंह बिष्टले गलत चिठी पठाएका कारण रेशम पक्राउ परे, भनिएको छ, त्यस्तो गलत गर्नेलाई थुनेर मन शान्ती गर्ने भन्दा त्यस्ता गलत छिद्रहरू सदाका लागि टाल्ने उपाय हुन्न र ? बेलैमा चेतना भया, नभए आफूले खनेको खाडलमा आफैं परिन्छ भन्ने त सबैलाई थाहै होला, त्यही हुन्छ। सम्बन्धित व्यक्ति वा निकायले बेलैमा सोच विचार गरुन। कानुनहरू धेरै लचक भए भने पनि राम्रो नहोला कि ? यहाँ पो पक्राउ आदेश गलत देखियो तर कतिपय राजनीतिक घटनाहरूमा रेशम चौधरीलाई पक्राउ गरेजस्तैगरी अन्य कसैलाई पनि जानी जानी पैसा र पावरका भरमा वा अन्जानमा थुनिएका हुन पनि सक्छन् त्यस्तो अवस्था योभन्दा पनि जटिल होइन र ? सर्वोच्च अदालतका अधिकृत बिष्टको गलत चिठीका कारण रेशम पक्राउ परे ठीकै छ, यदि कुनै प्रहरी अधिकृतको गलत आदेशले कोही सर्वसाधारण नागरिक वा जोकोहीको निधन भएको भए वा धनको क्षति भएको भए क्षतिपूर्ति कसले व्यहोर्ने ? राज्यले ? वा क्षति गर्ने व्यक्ति वा समूहले वा अन्य कसैले ? धनको त क्षतिपूर्ति होला, जनको क्षतिको क्षतिपूर्ति कसरी असुल्ने ? हेर्दा सामान्य तर दुरगामी अर्थ राख्ने यस्ता घटनाले गम्भीर प्रश्नचिन्ह खडा भएको छ। सर्वोच्च अदालत, लोकतन्त्रलाई बलियो बनाउन भूमिका खेल्ने देशको सबैभन्दा महत्वपूर्ण र बलियो संवैधानिक अंग हो। प्रधानन्यायाधीश, न्यायाधीश, कर्मचारीहरूदेखि अधिवक्ता, वरिष्ठ अधिवक्ताहरू सर्वोच्च अदालतसँग प्रत्यक्ष रूपमा जोडिएका हुन्छन्। सर्वोच्च अदालतको आदेश देशको कुनै पनि व्यक्ति वा निकायले मान्नु संविधान मान्नु सरह बाध्यकारी हुन्छ। सरकार र प्रहरीले नै सर्वोच्च अदालतको आदेश मानेन भने त लोकतन्त्र नै समाप्तको बाटोमा जान्छ नै। तर, यहाँ कार्यपालिकालाई न्यायपालिकाले दिएको आदेश नै गलत भएपछि कसको के लाग्छ र ? लोकतन्त्रका सुन्दर पक्षहरू व्यवस्थापिका, कार्यपालिका र न्यायपालिकामा व्यवस्थापिकाले बनाएको कानुनको व्याख्या गर्ने र नभएका कानुनहरू आवश्यक परे देश र जनताका पक्षमा बनाउने अधिकारसमेत सर्वोच्च अदालतसँग हुन्छ, ती अदालतका आदेशका नजिरहरूले नै कतिपय कानुनहरू बन्दछन्, यस्तो अवस्थामा सर्वोच्च अदालतका प्रधानन्यायाधीश, न्यायाधीशहरू, कर्मचारीहरू कस्तो हुने भन्ने कुरा पुन सम्बन्धित पक्षले सोच विचार गर्नुपर्छ कि भन्ने पनि देखिन्छ। जबकी, सर्वोच्चबाट चिठी पठाउँदा चलानी पनि भयो होला, दर्ता पनि भयो होला ? सर्वोच्च अदालतमा जिल्ला न्यायाधीश, उच्च अदालतले गरेका निर्णयहरू चित्त नबुझेमा अन्तिम न्यायका लागि समेत पीडितहरू आउने गरेका हुन्छन्। सबैभन्दा ठूलो न्यायिक निकायको रूपमा रहेको सर्वोच्च अदालतबाटै यस्ता प्रकारका गल्ती हुनुमा कसको कमी कमजोरी छ ? एकएक केस्रा केलाएर दोषीलाई कारबाही गर्नुपर्ने त छँदै छ। आगामी दिनमा यस्ता प्रकारका कमी कमजोरी नदोहोरिने गरी सरकार, संबैधानिक निकाय, सरोकारवाला सबैले सचेत हुनुपर्ने देखिन्छ। बिष्ट, जसले पठाएको गलत आदेशका कारण रेशम चौधरीले जुन मानसिक यातनाहरू भोग्नुपर्यो, यानिकी उनी सर्वोच्च अदालतका जिम्मेवार अधिकृत स्तरका कर्मचारी थिए, सन्की चढेर वा कुनै सेटिङमा पक्राउ गर्न आदेश दिए, त्यही ठाउँ कुनै प्रहरीको डीआईजीपी थियो र कुनै अफिसरलाई गोली चलाउन आदेश दिएको भए के हुन्थ्यो ? कुनै नेपाल प्रहरीको एसपीले आफू मातहतका प्रहरीलाई गोली चलाउने आदेश दिएको भए के हुन्थ्यो ? बन्दुक नहुनेले पो अर्कै प्रकारको अधिकारको दुरुपयोग गरी मान्छे पक्राउ गर्न आदेश दियो, मानसिकलगायतका यातनाहरू भोग्नुपर्यो तर प्रहरी सेनासँग त बन्दुक हातमा रहेको छ, बन्दुकको दुरुपयोग भयो भने के हुन्छ ? अदालतका सबै कामको जिम्मेवारी प्रधानन्यायाधीशले र प्रहरीका सबै कामको जिम्मेवारी आईजीपीले नै लिएर पनि सम्भव हुन्न। तर, उपाय त होला नि ? नभए खोज्न चै सकिएला कि ? जबकी बिष्टले आफूले पठाएको पत्र सही छ, सर्वोच्च अदालतले रेशम चौधरी जस्ता गम्भीर अपराधमा संलग्नलाई माफी दिनु हुन्न भनेर आफैंले पत्र काटेर आफैंले सम्बन्धित निकायमा पुर्याएको दाबी पक्राउ परेपछि पनि गरेको भन्ने समाचारहरू आइरहेका छन्, त्यसको सत्यता पनि विस्तारै जाँच होला नै। त्यसको पनि सुनुवाइ होला नै। तर, प्रक्रियामा त रेशम चौधरी पक्राउ गर्ने कार्य सोहैंआना गलत हो। यहाँ शिक्षकहरू शिक्षक जस्ता हुनुपर्यो, यहाँ सुरक्षाकर्मीहरू सुरक्षाकर्मी जस्ता हुनुपर्यो, न्यायमूर्तिहरू न्यायमूर्तिजस्ता देखिनुपर्यो, कर्मचारीहरू कर्मचारीजस्ता देखिनुपर्यो, डाक्टरइन्जिनियरहरू, डाक्टरइन्जिनियरजस्ता देखिनुपर्यो, किसाानहरू किसानजस्ता देखिनुपर्यो। पत्रकारहरू पत्रकारजस्ता बन्नुपर्यो, उद्योगपति व्यापारीहरू, उद्योगपतिव्यापारीजस्ता देखिनुपर्यो। विद्यार्थीहरू विद्यार्थी जस्ता, मजदुरहरू मजदुर जस्ता देखिनुपर्यो, जो जे हो त्यही जस्तो देखिनुपर्यो, आफ्नो काम कर्तव्य र अधिकार बुझेर त्यहींको सदुपयोग गर्ने जिम्मेवार नागरिक बनाउने काममा आजैदेखि जिम्मेवार व्यक्ती वा संस्था नलागेमा यस्ता छिटफुटमात्र होइन अन्य ठूला ठूला क्षति पनि नहोला भन्न सकिन्न। पत्रकारहरूले शब्दको दुरुपयोग गर्न सक्दछन्, नेताहरूले बोलीको दुरुपयोग गर्न सक्छन्, वकिलहरूले कलमको दुरुपयोग गर्न सक्छन्, मजदुरहरूले श्रमको दुरुपयोग गर्न सक्छन्, इन्जिनियरहरूले नक्साको दुरुपयोग गर्न सक्छन्। यस्तै प्रकारले डाक्टर, पेसाकर्मी, व्यवसायीउद्योगपति, शिक्षक, विद्यार्थी, कर्मचारी सबैले लोकतान्त्रिक अधिकारको दुरुपयोग गर्दै जाने हो भने समाज कसरी उभो लाग्ला ? यो विषयमा सम्बन्धित पक्ष बेलैमा सचेत हुनुपर्ने बेला आएको छ। यही तरिकाले देश समुन्नत, समृद्ध, शान्त र विशाल बन्न सक्दैन। देश समृद्ध बन्नका लागि धेरैवटा फ्याक्टरको महत्वपूर्ण भूमिका हुन्छ, ससाना कुराहरू पनि मुलुकको विकासका लागि बाधक बनेका हुन्छन्। कताकता विदेशी मिडियाहरूमा पनि समाचार पढ्न पाइन्छ कि अन्धाधुन्ध गोली प्रहारबाट दर्जनौं सुरक्षाकर्मीको निधन भन्ने एकजनाको गल्तीले दर्जनौं व्यक्तीले ज्यान अनाहकमै गुमाउनुपर्यो, त्यसको क्षतिपूर्ति कुनै छ त, ज्यानको क्षतिपूर्ति न रुपैयाँ पैसा न कुनै पदसंग साट्न सकिन्छ। ज्यानभन्दा ठूलो केही छैन, यस्ता कमीकमजोरी हटाउनै पर्छ। रेशम चैधरी अनायाशमै साढे चार घण्टा डिल्लिबजार कारागारमा बस्नुपर्यो। रेशम चौधरी र सिके राउतको पार्टी एकीकरण हुन्छ, हुँदैन त्यो फरक कुरा हो। दुई पार्टीलाई मिल्न नदिने शक्तिहरू हावी होलान् त्यो फरक कुरा हो, राजनीतिक खिचातानीमा विभिन्न प्रकारका फसाउने कार्यहरू भइरहलान् त्यो फरक कुरा हो, तर यहाँ हुँदै नभएको कुरा ब्युँतेपछि, एकजना गायकले गाएको एकताकाको चर्चित गीतको याद आयो, खाँदै नखाएको बिषले ज्यदै मार्यो, बोल्दै नबोले नि बात लाग्यो। रेशम चौधरीले कस्तो कदम चाल्छन् ? उनको पार्टीले कस्तो कदम चाल्छ ? कानूनमा के छ ? सरकारले कस्तो कदम चाल्छ ? ती कुराहरू फरक हुन, अब आयो विवेक प्रयोग गर्दै यस्ता प्रकारका गल्तीहरू हुन नदिन सम्बन्धित पक्षले तत्काल निर्णय लेओस्, यस्ता प्रकारका घटनाले एक मिस्टेक त दो धोका भनेजस्तै अवस्थाको सिर्जना गर्दछ। यस्ता प्रकारका घटना दोहोरिन नदिन तत्काल सबै जिम्मेवार व्यक्ती तथा संस्थाहरू तत्काल तन र मनले लाग्नु उपर्युक्त हुन्छ।  लेखक बाबुराम आचार्य नेपाली कांग्रेस नेता हुन्।"
"मनलाग्दी आयोजना, बजेट कार्यान्वयनमा जहिल्यै समस्या","वीरेन्द्रनगर : कर्णाली प्रदेश सरकारको चालु आर्थिक वर्ष २०८१८२ को बजेट छ ३१ अर्ब ४१ करोड ४१ लाख रुपैयाँ । तर, चैत मसान्तसम्म २७ दशमलव ६६ प्रतिशत मात्र बजेट खर्च भएको छ । जबकी यो वर्ष ७५ प्रतिशतसम्म बजेट कार्यान्वयन गर्ने सरकारको घोषणा थियो । अब तीन महिनामा सरकारको घोषणाअनुसार बजेट कार्यान्वयन हुनेमा आशंका छ । कर्णाली सरकारले विकासको गति बढाउन र बजेट कार्यान्वयनमा जोड दिन ३५ वटा ठूला आयोजना छनोट गरेको थियो । ती आयोजनामा झन्डै आधाजसो बजेट छुट्ट्याएको थियो । तर, ती आयोजनाको काम अपेक्षाकृत अघि बढन नसक्दा बजेट कार्यान्वयनमा समस्या देखिएको प्रदेशका मन्त्रीहरू बताउँछन्। कुन वर्ष कति बजेट कार्यान्वयन ? प्रदेश कोष तथा लेखा नियन्त्रण कार्यालयका अनुसार कर्णाली प्रदेश सरकारले आर्थिक वर्ष २०७४७५ मा पहिलो पटक १ अर्ब २ करोड ५ लाख रुपैयाँको बजेट ल्यायो । २०७४ साल माघमा गठन भएको प्रदेश सरकारले आफ्नो पहिलो वर्ष जम्मा ७ करोड ५७ लाख ५२ हजार ३०४ रुपैयाँ खर्च गर्न सफल भयो । जुन कुल बजेटको ७ दशमलव ४२ प्रतिशत हो । त्यस्तै आर्थिक वर्ष २०७५७६ मा प्रदेश सरकारले जम्मा २८ अर्ब २८ करोड २८ लाख २८ हजार बजेट ल्यायो । त्यस आर्थिक वर्षमा जम्मा ३४ प्रतिशत बजेट मात्र खर्च भएको थियो । आर्थिक वर्ष २०७६०७७ मा ३४ अर्ब ३५ करोड ३७ लाख ७२ हजार बजेट ल्यायो । उक्त आर्थिक वर्षमा ४७ दशमलव ६५ प्रतिशत मात्र खर्च भएको थियो । सरकारले उक्त आर्थिक वर्षमा जम्मा २२ अर्ब १० करोड ८६ लाख रकम मात्रै खर्च गर्न सक्यो । आर्थिक वर्ष २०७५७६ मा २८ अर्ब २८ करोड २८ लाख बजेट विनियोजन गरेकोमा ३६ दशमलव ३७ प्रतिशतमात्रै कार्यान्वयन भयो । यस्तै आर्थिक वर्ष २०७६७७ मा ३४ अर्ब ३६ करोड ३७ लाख ७२ हजार बजेट ल्याएको सरकारले जम्मा ४८ प्रतिशतमात्रै कार्यान्वयन भयो । यस्तै आव २०७७०७८ मा ३३ अर्ब ७४ करोड १३ लाख ५३ हजार बजेट ल्याएकोमा ६५ दशमलव ५२ प्रतिशत बजेट कार्यान्वयन भयो । आर्थिक वर्ष २०७८०७९ मा ३६ अर्ब ५४ करोड ६६ लाख ३६ हजार बजेट ल्याएको सरकारले ६२ दशमलव ३६ प्रतिशत कार्यान्वयन भयो । यस्तै आर्थिक वर्ष २०७९८० मा प्रदेश सरकारले ३६ अर्ब ३२ अर्ब ६१ करोड ६१ लाख ६३ हजार बजेट ल्याएकोमा खर्च ६४ दशमलव ५४ प्रतिशत मात्र भयो । यस्तै आर्थिक वर्ष २०८०८१ मा प्रदेश सरकारले ३३ अर्ब ३७ करोड ९७ लाख ५ हजार बजेट ल्यायो । उक्त आवमा ६० दशमलव ३४ प्रतिशत बजेट खर्च भयो । चालु आर्थिक वर्ष २०८१०८२ मा सरकारले ३१ अर्ब ४१ करोड ४१ लाख बजेट ल्यायो । उक्त बजेट चैत मसान्तसम्ममा २७ दशमलव ६६ प्रतिशत मात्र बजेट खर्च भएको छ । प्रदेश सरकारका आर्थिक मामिला तथा योजनामन्त्री राजिबबिक्रम शाहले चालु आर्थिक वर्षको बजेट ७५ प्रतिशतसम्म खर्च हुने अनुमान गरिएको बताए । उनका अनुसार चालु आर्थिक वर्षमा सरकारले बजेटको प्रभावकारी कार्यान्वयनका लागि विभिन्न सरोकारवाला निकायहरूसँग छलफल गरी केही रूपमा सुधारको संकेत देखाएको छ । कर्णाली प्रदेशसभा सदस्य एवं पूर्वमन्त्री कृष्णकुमार बिसीले सुरुवाती वर्षहरूमा कानुनी जटिलता र पछिल्ला वर्षहरूमा मनपरी योजना वितरण गर्दा बजेट कार्यान्वयन कम हुने समस्या रहेको बताए । उनले भने, प्रदेश सरकार गठन भएपछि जुनजुन ऐन कानुनहरू आवश्यक थिए । ती ऐन कानुनहरू बनाउनै समय लाग्यो । अझ पनि कति ऐन कानुनहरू संघ सरकारले निर्माण नगरिदिँदा प्रदेश र स्थानीय सरकारलाई समस्या भइरहेको छ । ती ऐन कानुनको अभावका कारण पनि विकास निर्माणका योजनाहरू प्रभावित भए । अर्को कुरा प्रदेश सरकारका नेतृत्व गर्नेहरूले मनपरी रुपमा योजना वितरण गर्ने पद्धति भयो । जनताको आवश्यकताभन्दा पनि पहुँचको भरमा वितरण गरिएका योजनाहरू सबै कार्यान्वयन भएनन् । जसले पनि यहाँको विकास निर्माणका योजनाहरू अगाडि बढ्न सकेनन् । कतिपय अवस्थामा जिम्मेबार निकायको व्यवस्था र समयमै अख्तियारी तल्लो तहमा नपठाउँदा पनि बजेट कार्यान्वयनमा समस्या भइरहेको उनले बताए । पूर्वमन्त्री बिसीले अब प्रदेश सरकारले योजना बैंक निर्माणको प्रक्रिया अगाडि बढाइरहेकाले सुधारको संकेत देखिएको बताए । उनले भने, योजना बैंक निर्माण गर्दा जनताका मागका आधारमा आएका योजनाहरूलाई प्राथमिकता हुन्छ । योजना बैंकलाई पूर्ण कार्यान्वयन गर्दा जनताले मागेका योजनामा बजेट जान्छ । कार्यान्वयन पनि हुन्छ । जहिले पनि जनताको मागका आधारमा आएका योजनाहरू कार्यान्वयन गर्न पनि जनताको चासो हुन्छ । तर, नेताले पहुँचको भरमा अर्थात् भनसुनबाट बितरण गरेका योजनाहरू कार्यान्वयनमा सबै सरोकारवालाहरूले कम चासो दिन्छन् । जसले बजेट खर्च नहुने र फ्रिज हुने समस्या आउँछ । ९ महिनामा २० प्रतिशत बजेट खर्च कर्णाली सरकारले चालु आर्थिक वर्षको ९ महिनासम्म विकास बजेटको २० दशमलव ९४ प्रतिशत मात्रै खर्च गरेको छ । गत साउनदेखि चैत मसान्तसम्म सरकारले जम्मा ३ अर्ब ९३ करोड २४ लाख ७६ हजार ९ सय ७२ रुपैयाँ खर्च गरेको हो । सरकारले गत चैत महिनामा जम्मा ५ प्रतिशत अर्थात् १ अर्ब ७ करोड ९९ लाख ३७ हजार १ सय ३५ रुपैयाँ बजेट कार्यान्वयन गरेको छ । प्रदेश लेखा नियन्त्रकको कार्यालयका अनुसार फागुन मसान्तसम्म १५ दशमलव १९ प्रतिशत अर्थात् २ अर्ब ८५ करोड २५ लाख ४० हजार ८ सय ३७ रुपैयाँ बजेट खर्च भएको थियो । तर, सरकारले चैत मसान्तम्म झन्डै २७ प्रतिशत बजेट कार्यान्वयन गर्ने दाबी गर्दै आएको थियो । चालु आर्थिक वर्ष ०८१८२ का लागि सरकारसँग वार्षिक विकास बजेट १८ अर्ब ७५ करोड ५१ लाख ६८ हजार रुपैयाँ छ । भौतिक पूर्वाधार तथा सहरी विकासमन्त्री बुढाले भने, चालु आर्थिक वर्षमा विकास बजेट खर्चमा नयाँ रेकर्ड कायम गर्ने गरी तयारी गरिएको हो । तर लक्ष्यमा नपुगे पनि विगतका वर्षहरूको तुलनामा हामीले उल्लेख्य फट्को मार्नेमा विश्वस्त छु । १० अर्ब १७ करोड ८२ लाख २४ हजार रुपैयाँ विकास बजेट रहेको भौतिक पूर्वाधार तथा सहरी विकास मन्त्रालयले ९ महिनाको अवधिमा २३ प्रतिशत अर्थात् २ अर्ब ३४ करोड ५ लाख १७ हजार रुपैयाँ कार्यान्वयन भएको छ । २ अर्ब ६० करोड ९० लाख ३ हजार रुपैयाँ वार्षिक विकास बजेट रहेको ऊर्जा तथा जलस्रोत मन्त्रालयले अहिलेसम्म २१ दशमलव ९१ प्रतिशत अर्थात् ५७ करोड १६ लाख ५६ हजार ५५६ रुपैयाँ कार्यान्वयन गरेको छ । दुई अर्ब ७२ करोड ७८ लाख बराबरको पुँजीगत बजेट रहेको सामाजिक विकास मन्त्रालयले चैत मसान्तसम्म २५ दशमलव ९३ प्रतिशत अर्थात् ७० करोड ६८ लाख ६१ हजार बराबर खर्च गरेको छ । प्रदेश सरकारका मन्त्रालयहरूको बजेट कार्यान्वयनको अवस्था पनि सन्तोषजनक छैन । १ अर्ब ११ करोड ५२ लाख पुँजीगत बजेट रहेको उद्योग, पर्यटन, वन तथा वातावरण मन्त्रालयले १३ दशमलव २० प्रतिशत बजेट खर्च गरेको छ । भूमि, व्यवस्था, कृषि तथा सहकारी मन्त्रालयले २२ दशमलव ९३ प्रतिशत कार्यान्वयन गरेको छ । मुख्यमन्त्री तथा मन्त्रिपरिषद्को कार्यालयले ३८ दशमलव ६३ प्रतिशत बजेट कार्यान्वयन गरेको छ । यस्तै अर्थ मन्त्रालयले ७९ दशमलव १९ प्रतिशत पुँजीगत बजेट कार्यान्वयन गरेको छ । कानुन मन्त्रालयले ८ प्रतिशत पुँजीगत बजेट कार्यान्वयन गरेको छ । बजेट खर्च गर्न निर्माण व्यवसायी बाधक कर्णालीमा विकास बजेट खर्च नहुनुमा निर्माण व्यवसायीको पनि हात छ । प्रदेशका भौतिक पूर्वाधार तथा सहरी विकासमन्त्री शेरबहादुर बुढाले भने, कर्णालीमा प्रदेश सरकारले ठेक्का प्रक्रियामार्फत कार्यान्वयन गरिरहेका ३५ वटा ठूला विकास आयोजनाहरू छन् । ती आयोजना निर्माणको जिम्मा लिएका निर्माण व्यवसायीहरूले समयमै काम नगरिदिँदा बजेट खर्च गर्न समस्या भइरहेको छ । उनका अनुसार विगतका वर्षहरूमा भएको बजेट खर्चको अवस्थालाई समिक्षा गरेर चालु आर्थिक वर्षमा उल्लेख्य सुधार ल्याउन प्रयास गरियो । आर्थिक वर्षको सुरुवातदेखि साउन, भदौ महिनाबाटै ठूला आयोजनाहरूको ठेक्का खोली मंसिर मसान्तसम्ममा अधिकांशको ठेक्का प्रक्रिया पूरा गरेर कामको थालनी गरिएको थियो । उनले भने, ठूला आयोजनाहरूमा समयमै काम गर्न र बजेट कार्यान्वयनको अवस्थालाई सुधार गर्न कर्णालीमा काम गरिरहेका सबै निर्माण व्यवसायीलाई बोलाएर पटकपटक छलफल गरियो । हरेक विकास आयोजनामा गुणस्तरीय र समयमै काम गर्नका लागि सरकार र अन्य सरोकारवाला निकायहरूबाट के सहयोगको अपेक्षा हो भनेर सुझाव पनि मागियो । त्यसैअनुसार सहयोग पनि गरियो । तर, अहिले आएर कर्णालीको आधाजति बजेट भएका ३५ वटा ठूला विकास आयोजनाहरू भइरहेको काम सोचेअनुसार भएन् । जसले चालु आर्थिक वर्षमा पनि विकास बजेट कार्यान्वयनको अवस्था कमजोर नै देखायो । तर, विगतका वर्षहरूको तुलनामा भने उल्लेख्य सुधार भएको छ । आर्थिक वर्षको अन्त्यसम्ममा त्यसको परिर्णाम देखिन्छ । कर्णाली प्रदेशमा भौगोलिक विकटता पनि अर्को विकासको बाधक छ । यहाँको विकास ओसार्ने यातायातको पूर्वाधार भन्नु नै सडक र हवाई सेवा हो । तर, कर्णाली प्रदेशको भूमिबाट आन्तरिक उडान नै नहुने र सडक पूर्वाधारको अवस्था पनि निकै दयनीय भएकाले पनि यहाँ विकासका लागि आवश्यक कच्चा पदार्थ ढुवानीका लागि समस्या छ । जसले प्रत्यक्ष रूपमा ठूला आयोजनाहरूमा प्रभाव पारेको छ । २५ वटा नगर र ५४ गाउँपालिकामध्ये अझै २३ स्थानीय तहहरूमा सडक सञ्जालले जोडिन सकेका छैनन् । यस प्रदेशका १२ वटा नगरपालिका मात्र राजमार्गले जोडिएका छन् र बाँकी जिल्लाहरू ग्रामीण धुले सडकले जोडिएका छन् । यातायात र हवाई सेवा पनि नभएका जिल्लामा विकासका लागि आवश्यक सामग्रीहरू ढुवानी गर्नै मुस्किल पर्छ । निर्माण व्यवसायी महासंघ कर्णाली प्रदेशका महासचिव मानव बमले भने, विकास बजेट खर्चका लागि निर्माण व्यवसायीका मात्र समस्या होइनन् । सरकारका पनि कमीकमजोरी छन् । सरकार र व्यवसायीले समन्वय गरेर काम अगाडि बढ्नुपथ्र्यो । तर, सरकार निर्माण व्यवासयीको टाउको दोष थुपारेर आफू जवाफदेही नबन्ने समस्याले पनि हो । अर्को दक्ष जनशक्तिको अभाव, कच्चा पदार्थको अभावका कारण पनि कामको गति कमजोर हुने समस्या छ । उनका अनुसार प्रदेश सरकारले तर्जुमा गरेका योजनाहरूलाई प्रभावकारी रूपमा कार्यान्वयन गर्न संघले प्रदेशलाई आफ्नो प्रदेश अनुकूल सार्वजानिक खरिद ऐन निर्माण गर्ने अधिकार नदिँदा पनि आयोजना कार्यान्वयनमा समस्या भइरहेको छ । कर्मचारीतन्त्र पनि अस्थिर कर्णालीमा विकास बजेट खर्च न्यून हुनुको अर्को कारण हो अस्थिर कर्मचारीतन्त्र । यहाँका मन्त्रालयहरूमा आउने अधिकांश सचिवहरू तीनतीन महिनामै परिवर्तन हुने समस्या छ । कानुनी जटिलताका कारण कर्मचारी जोखिम लिएर काम गर्न नसक्ने भएकाले बरु सरुवा भएर जाने समस्या छ । कर्णालीका पहिलो प्रमुख सचिव सुरेश प्रधानले २०७४ माघ १९ देखि २०७४ चैत २६ गतेसम्म जम्मा दुई महिना काम गरे । त्यसपछि रामप्रसाद थपलियाको कार्यकाल २०७५ वैशाख १२ देखि २०७६ वैशाख ९ गतेसम्म रह्यो । केवलप्रसाद भण्डारीले २०७६ वैशाख १९ देखि २०७६ फागुन २७ गतेसम्म जिम्मेवारी सम्हाले । टेकनारायण पाण्डेले २०७६ फागुन २९ देखि २०७७ साउन ७ गतेसम्म काम गरे । यस्तै चन्द्रमान श्रेष्ठ (२०७७ भदौ २५२०७८ जेठ १५), डा गणेशप्रसाद पाण्डेय (२०७८ असार २८२०७८ भदौ २३)र राजकुमार श्रेष्ठ (२०७८ भदौ ३० २०७९ साउन ६) सम्म प्रमुख सचिव रहे । त्यसपछि दुर्गाकेशर खनालदेखि पछिका सचिवहरू पनि लोमो समय काम गरेनन् । २०७४ सालदेखि २०७९ सम्म झन्डै ५ वर्षको अवधिमा मुख्यमन्त्री तथा मन्त्रिपरिषद्को कार्यालयको प्रशासनमा ६ र कानुनमा ३ गरी ९ जना सचिव फेरिए । अन्य मन्त्रालयको अवस्था पनि उस्तै छ । सचिव बदलीको समस्या अहिले पनि उस्तै छ । जसले गर्दा बजेट कार्यान्वयनको काम पनि प्रभावित भएको हो । मन्त्रालयका सचिवहरूदेखि अन्य महाशाखा, शाखाका कर्मचारी तथा प्रदेशका १० वटै जिल्लामा रहेका विषयगत कार्यालयहरूमा कर्मचारी दरबन्दी अनुसारको जनशक्ति व्यवस्थापन नहुँदा पनि बजेट कार्यान्वयनका साथै अन्य सेवाहरू पनि प्रभावित हुँदै आएको छ । मुख्यमन्त्री यमलाल कँडेलले चालु आर्थिक वर्षमा बजेट कार्यान्वयनको अवस्थामा सुधार गरिएको बताए । उनले भने, विगतमा पहुँच र भनसुनका आधारमा योजना निर्माण गर्ने पद्धतिको अन्त्य भएको छ । अब योजना बैकबाटै योजना छनोट गर्ने गरी तयारी भइरहेको छ । झ्यालबाट योजना हाल्ने र कार्यान्वयनमा समस्या हुने अवस्था अब हुँदैन । योजना छनोटमै सरकारले सुशासनको उच्चतम प्रयोगको थालनी गरेकोले आगामी आर्थिक वर्षबाट थप सुधार हुने अपेक्षा गरिएको छ । कर्णालीमा प्रदेश सरकारले ठेक्का प्रक्रियामार्फत कार्यान्वयन गरिरहेका ३५ वटा ठूला विकास आयोजना छन् । तर, निर्माण व्यवसायीहरूले समयमै काम नगरिदिँदा बजेट खर्च गर्न समस्या भइरहेको छ । शेरबहादुर बुढा,भौतिक पूर्वाधार एवं सहरीमन्त्री कर्णाली प्रदेश विकास बजेट खर्चका लागि निर्माण व्यवसायी मात्र समस्या होइनन् । सरकारका पनि कमीकमजोरी छन् । सरकार र व्यवसायीले समन्वय गरेर काम अगाडि बढ्नुपथ्र्यो । मानव वम,महासचिव, निर्माण व्यवसायी महासंघ, कर्णाली प्रदेश सरकारको नेतृत्व गर्नेमा मनपरी योजना वितरण गर्ने पद्धति भयो । जनताको आवश्यकताभन्दा पनि पहुँचको भरमा वितरण गरिएका योजनाहरू सबै कार्यान्वयन भएनन् । कृष्णकुमार बिसी, पूर्वमन्त्री राजनीतिक अस्थिरता र असारे मानसिकता प्रदेशमा विकास बजेट खर्च नहुनुको अर्को समस्या भनेको असारे विकास र राजनीतिक अस्थिरता हो । बजेट कार्यान्वयनको सुरुवातमै असार मसान्तसम्म काम भइहाल्छ नि भनेर लापरबाही गरिन्छ । मध्यपश्चिम विश्वविद्यालयका पूर्वडिन तथा नागरिक समाजका अगुवा पिताम्बर ढकालले भने, साउनमा सुरु हुनुपर्ने बजेट कार्यान्वयनको चरण फागुनमा गएर सुरु गरिन्छ । जिल्ला र पालिकालाई अख्तियारी नै ढिलो दिइन्छ । अनि कसरी समयमै हुन्छ काम । विगतमा त कतिपय योजनाहरू असारमै बाँड्ने र असारमै काम गर्ने संस्कार पनि थियो । उक्त संस्कार अहिले पनि केही हदसम्म घट्दो छ । तर, असारसम्म त काम सकिहालिन्छ नि भनेर हुने ढिलासुस्ती भने कायमै छ । ढकालका अनुसार कर्णालीमा अर्को बजेट खर्च नहुने समस्या भनेको राजनीतिक स्थितरता हो । केन्द्र राजनीतिको प्रत्यक्ष प्रभाव प्रदेशमा पनि पर्ने भएकाले प्रदेश सरकारहरू राजनीतिक अस्थिरताको सिकार बनिरहेका छन् । गठबन्धनको राजनीति कहिले कसको सरकार ? कहिले कसको सरकार ? सरकार फेरबदल भइरहने र मन्त्री पनि फेरिफेरि सबैलाई पालो पुर्याउने गरी भइरहेका राजनीतिक गलत प्रयोगले पनि कर्णालीमा विकास बजेट खर्च अपेक्षित हुन नसकेको हो । उनले भने, विकासका लागि बजेट खर्च हुनुपर्छ । त्यसका लागि राजनीतिक स्थायित्व पनि महत्वपूर्ण पक्ष हो । यसलाई सामान्य रूपमा हेरिन्छ । तर, विकासको बाधकहरू मध्य प्रमुख बाधक राजनीतिक अस्थिरता पनि एक हो । अर्को प्रदेश सरकारको अदूरदर्शिताले पनि बजेट खर्चको अवस्था नाजुक बनेको छ । हरेक आर्थिक वर्षको अन्त्यमा प्रदेश सरकारले अर्बौं रकम खर्च गर्दै आएका छन् । पूर्वप्रदेश सभा सदस्य पद्मा खड्काले भनिन्, हाम्रो भूगोल, हावापानी र सामाजिक सोचका कारण विकासको मोडल नै असार केन्द्रित बनेको छ । साउन महिनाबाट आर्थिक वर्ष सुरुवात हुन्छ । साउन र भदौ महिना वर्षाको समय हो । त्यस बेला सरकारी निकायहरूको लेखा परीक्षणको काम पनि हुन्छ । असोजबाट माघसम्म कतिपय जिल्लामा हिमपात र जाडोका कारण कामै हुँदैन । जसका करण कार्यालयका अन्य कामहरू पनि प्रभावित हुन्छन् । फागुनबाट कामको थालनी हुन्छ । बजेट सकाउनका लागि असार महिनाको अन्तिमसम्म काम भईरहेको हुन्छ । जसका कारण भुक्तानी अगाडि निकै कम हुने र असारमै अधिकांश बजेट खर्च हुने अवस्था आइरहेको छ ।"
अष्ट्रेलियाको चुनावमा विपक्षी नेतालाई पराजित गर्ने अली फ्रान्स को हुन् ?,"काठमाडौं : अष्ट्रेलियाको आम चुनावमा प्रधानमन्त्री पदका उम्मेदवार तथा लिबरलनेशनल गठबन्धनका नेता पिटर डटन लेबर पार्टीका अली फ्रान्ससँग पराजित भएका छन्। डिक्सन सिटमा पिटर डटनलाई हराउँदै अली फ्रान्सले जित हासिल गरेका हुन्। पिटर डटन विगत २४ वर्षदेखि यो सिटमा लगातार जित्दै आएका थिए। अब उनी आफ्नै सिट गुमाउने पहिलो संघीय विपक्षी नेता बनेका छन्। अली फ्रान्स ४९ वर्षका हुन् भने वर्षौंदेखि डिक्सनको मुद्दाहरूमा कडा परिश्रम गरिरहेका छन्। २०१९ मा पहिलो पटक चुनाव लडेका उनले ४५४ प्रतिशत मत पाए। २०२२ मा उनको मत प्रतिशत बढेर ४८३ प्रतिशत पुगेको थियो। अली फ्रान्स पूर्वपत्रकार, सञ्चार प्रबन्धक र प्यारा खेलाडी हुन्। उनी क्वीन्सल्याण्ड राज्यका पूर्वमन्त्री पिटर ललरकी जेठी छोरी र एकल आमा हुन्।"
मेयर हर्क साम्पाङको हङकङ भ्रमण विवादित,"हङकङ : धरानका मेयर हर्क साम्पाङ राईको हङकङ भ्रमण विवादित बनेको छ। राई नेपाल फेस्ट २०२५ का लागि प्रमुख अतिथि बनेर हङकङ आउने तय भएको थियो। उनले फेसबुकमार्फत, सुम्निमा पारुहाङको प्रतिमा स्थापनाका लागि आर्थिक सहयोगको कार्यक्रम हुने भएमात्र आफू हङकङ आउने जानकारी दिए। त्यसपश्चात् किराया हङकङ तथा भाषिक संस्थाहरूले संयुक्त रूपमा एक कार्यक्रमको तय गरेका थिए। जानकारी भेलाको आयोजना गदै मिट एन्ड ग्रिट हर्क साम्पाङ कार्यक्रमको रूपरेखा सार्वजनिक गरिएको थियो। सार्वजनिक कार्यक्रममा चुला दर्शनढोग, साक्षात्कार, सम्मान, अल्ट्रा ट्रेल भिजिट तथा विदाइ लगायतका कार्यक्रम राखिएका थिए। आयोजक संस्थाले सहयोग रकम बोलकबोल र कार्यक्रमको व्यापक तयारीलगायतका बारेमा अन्तर्वार्ता, सूचनालगायतका प्रचारप्रसारका सामग्रीसमेत सार्वजनिक गरिसकेको थियो। विवाद के हो ? आइतबार हङकङ एकीकृत नेपाली समाज (हिन्स)ले फेसबुकमा मेयर हर्क साम्पाङको भिसा र तस्बिर राख्दै आफ्नो धारणा सार्वजनिक गर्यो। हिन्सले नेपाल फेस्टका अन्य कलाकार र मेयर साम्पाङको भिसा आफ्नो संस्थामार्फत (ईम्प्लोइमेन्ट) भिसा लगाइएकाले नेपाल फेस्टबाहेक अन्य कार्यक्रममा सहभागी हुनु हङकङ अध्यागमन विभागको दृष्टिकोणमा गैह्रकानुनी हुने भएकाले, मेयर साम्पाङलाई राखेर गरिने कार्यक्रमहरूका बारेमा हिन्ससँग सम्पर्क राख्न अनुरोध गरिएको थियो। घटनाक्रम अनुरूप सामाजिक संञ्जालमा व्यक्त विचार र सार्वजनिक धारणाअनुसार मेयर साम्पाङले आफूलाई गलत भिसा अप्लाई गरिदिएको र सही समन्वय नभएकाले सुम्निमा पारुहाङको सहयोग संकलन अभियान अनिश्चित हुने भएको धारणा फेसबुकमार्फत नै सार्वजनिक गरे। तत्कालै हिन्सले सामाजिक संञ्जालमार्फत मेयर साम्पाङको भिसा उपयुक्त भएको र कार्यक्रममा बाधा अड्चन गर्ने मनसाय नभइ हङकङको नियम र भविष्यमा पर्न सक्ने व्यवधानका बारेमा जानकारी मात्र गराइएको धारणा सार्वजनिक गर्यो। हिन्सले कार्यक्रम गर्न लागेका संस्थाहरूलाई समन्वय गर्नका लागि मात्र आग्रह गरेको हो, तर मेयरसमक्ष यही कुरालाई गलत तरिकाले सायद प्रस्तुत गरियो, हिन्सको सार्वजनिक धारणामा भनिएको छ। मेयर साम्पाङले आफू राजनैतिक खिचातानीको शिकार भएको र गलत भिसा नै अप्लाई गरिदिएको कारण आफू हङकङ भ्रमणमा नआउने आधिकारिक धारणा भिडियोमार्फत सार्वजनिक गरिसकेका छन्। यस विषयमा कार्यक्रम आयोजनाका संयोजक शशिमदन राई भन्छन् जे हुन्छ राम्रो कै लागि हुन्छ। हामी र हाम्रो संस्था आफैंले हर्क साम्पाङका लागि चाँडै भिसा अप्लाई गर्नेछौं। सुम्निमा पारुहाङको प्रतिमा स्थापनाका लागि आर्थिक संकलनको कार्यक्रमलाई निरन्तरता दिनेछौं। यो विषयमा थप छलफल गर्नुभन्दा हाम्रो निर्धारित कार्यक्रमलाई सफल बनाउनका लागि लागि पर्नेछौं। अर्को मिति र कार्यक्रमको रूपरेखा चाँडै सार्वजनिक गर्नेछौं। के हो, भिसाको वास्तविकता ? हङकङमा कलाकारहरू स्टेज कार्यक्रमका लागि आउँदा होस् या अन्य सहभागितामूलक कार्यक्रमका लागि आउँदा इम्प्लोमेन्ट भिसा लिएको हुनुपर्छ। इम्प्लोमेन्ट भिसा भन्नाले हङकङमा काम गर्न पाउने अनुमतिको भिसा नभई कार्यक्रममा प्रस्तुति दिन भन्ने बुझिन्छ। लक्ष्मी एन्ड लक्ष्मी लेजिगेसन एण्ड ईमिग्रेसन कन्सल्टेन्सका सीईओ गौरव बम ठकुरी भन्छन्, यदी कोही भिजिट भिसामा आएको छ भने उसले कार्यक्रम हेर्न पाउँछ तर कार्यक्रममा आफ्नो प्रस्तुति र अन्य कुनैपनि आर्थिक प्रयोजनका कार्यक्रममा सहभागिता जनाउन सक्दैन। मेयर साम्पाङको कार्यक्रम र सहभागितााको दृष्टिकोणले ईम्प्लोइमेन्ट भिसा सहज र उपयुक्त हो। तर, कसले स्पोन्सर गरेको, कुन कार्यक्रमका लागि भिसा निकालिएको त्यो महत्वपूर्ण हुन्छ।"
ऊर्जा रूपान्तरण : उत्पादन र खपतबीच विरोधाभास,"ऊर्जा केवल प्रविधिसँग सम्बन्धित वस्तु होइन, यो समताको सशक्त माध्यम, सार्वभौमिकताको आधार, र जीवनको गरिमासँग गाँसिएको अधिकार हो। तर, वर्तमान ऊर्जा संरचनाले मुलुकलाई शक्तिशाली बनाउनेभन्दा पनि निर्भरता बढाउने काम गरिरहेको छ। हालका केही वर्ष मुलुकको ऊर्जा संरचनाको विकास र विस्तारमा उल्लेखनीय परिवर्तन आएको छ। दशकौंसम्म लोडसेडिङको मारमा परेको देश अहिले वर्षायाममा विद्युत् बढी भएर बेच्ने ठाउँमा पुगेको छ। जसको मुख्य श्रेय जलविद्युत् उत्पादनमा देखिएको वृद्धिलाई लिन सकिन्छ। माथिल्लो तामाकोसी जस्ता आयोजनाहरू राष्ट्रिय गौरवका प्रतीक बनेका छन्। तर, सतही रूपमा देखिने यो रूपान्तरणको गहिराइमा अझै सुल्झिन बाँकी रहेको द्वन्द्व लुकेको छ। हाम्रो विद्युत् उत्पादन करिब पूरै नवीकरणीय भए तापनि कुल ऊर्जा खपतको ९० प्रतिशतभन्दा बढी हिस्सा अझै पनि आयातित जीवाश्म इन्धन र परम्परागत बायोमासबाटै हुन्छ। उत्पादन र खपतबीचको यो विरोधाभास ऊर्जा रूपान्तरणको दार्शनिक तथा विकास रणनीतिलाई पुनर्विचार गर्न प्रेरित गर्छ। ऊर्जा केवल प्रविधिसँग सम्बन्धित वस्तु होइन, यो समताको सशक्त माध्यम, सार्वभौमिकताको आधार, र जीवनको गरिमासँग गाँसिएको अधिकार हो। तर, वर्तमान ऊर्जा संरचनाले मुलुकलाई शक्तिशाली बनाउनेभन्दा पनि निर्भरता बढाउने काम गरिरहेको छ। नेपाल ऊर्जा दृष्टिकोण २०२२ ले देखाएको तथ्य यो हो कि हाम्रो पेट्रोलियम उत्पादनमा निर्भरता अत्यधिक छ। भण्डारण क्षमता न्यून छ र व्यापार घाटा बढ्दो क्रममा छ। अर्कोतर्फ, ग्रामीण जनसंख्याको ठूलो हिस्सा अझै दाउरा र बायोमासमा निर्भर छ, जसले गरिबी, स्वास्थ्य समस्या र वातावरणीय क्षयको चक्रलाई कायम राखेको छ। जलविद्युत् उत्पादनको सफलताका बाबजुद पनि जीवाश्म इन्धनको प्रमुखता ऊर्जा नीतिमा गहिरो संरचनात्मक कमजोरीको संकेत हो। यो प्रविधिको मात्र मुद्दा होइन, संस्थागत जडता र नीति समन्वयको अभाव हो। यद्यपि विद्युत् पहुँचमा वृद्धि भएको छ, विद्युतीय खाना पकाउने प्रविधि अझै विरलै देखिन्छ र यातायात विद्युतीकरणको अवस्थामा पनि सुधार आएको छैन। नीति अस्पष्टता, मूल्य संरचनामा विकृति र जलविद्युत् क्षमतालाई नै ऊर्जा प्रगतिका रूपमा बुझ्ने सार्वजनिक विमर्शले यस प्रक्रियालाई झन् जटिल बनाएको छ। तर ऊर्जा रूपान्तरणको मर्म केवल उत्पादन होइन, ऊर्जा कहाँ, कसरी, र कस्को लागि प्रयोग हुन्छ भन्ने समग्र प्रणालीको पुनर्संरचना हो। यस मानेमा हेर्दा हामी अझै सुुरुवाती चरणमै छौं। इन्धनको विकल्पका रूपमा विद्युतीय खाना पकाउने प्रविधिमा ठूलो सम्भावना देखिन्छ। आर्थिक वर्ष २०७८७९ मा नेपालले करिब ४७७,७५२ टन एलपी ग्यास आयात गर्यो। जुन दैनिक ९२,००० सिलिन्डर बराबर हो र व्यापार घाटामा १,३२१ अर्ब रुपैयाँभन्दा बढीको योगदान पुर्याएको थियो। यदि यसको ५० प्रतिशत प्रयोग मात्र बिजुलीबाट प्रतिस्थापन गर्न सकियो भने करिब ४,००० मेगावाट विद्युत आवश्यक पर्छ, जुन नेपालले हालको विद्युत सरप्लसबाट पूर्ति गर्न सक्छ। ऊर्जा अध्ययन केन्द्र, इन्जिनियरिङ अध्ययन संस्थानबाट प्राप्त प्रारम्भिक प्रयोगात्मक तथ्यांकअनुसार, इन्डक्सन कुकिङ प्रति सेसन करिब १४२ रुपैयाँ मात्र पर्छ, जुन एलपी ग्यासको तुलनामा धेरै सस्तो हो। यस्ता प्रविधिको प्रयोगबाट वार्षिक रूपमा अर्बौ रुपैयाँको बचत मात्र होइन, दैनिक झन्डै ४ टन कार्बनडाइअक्साइड समतुल्य ग्रीनहाउस ग्यास उत्सर्जन पनि घटाउन सकिन्छ। तर, यसको सफल कार्यान्वयनका लागि भरपर्दो पूर्वाधार, गुणस्तरीय विद्यु आपूर्ति र किफायती दर अत्यावश्यक छन्। यस सन्दर्भले ऊर्जा योजनाको उद्देश्यलाई पुनःपरिभाषित गर्न अवसर प्रदान गर्छ। रूपान्तरण केवल किलोवाट घण्टा वा जीडीपी वृद्धिमा सीमित हुनु हुँदैन, यो सामाजिक र नैतिक उद्देश्यमा आधारित हुनुपर्छ। ऊर्जा कुन उद्देश्यका लागि प्रयोग हुन्छ मात्र होइन, त्यो कसका लागि प्रयोग हुन्छ भन्ने प्रश्न उठ्नुपर्छ। ऊर्जा पहुँचको सन्दर्भमा भौगोलिक विकटता, लैंगिक असमानता र ऐतिहासिक बहिष्करणले अझै धेरैलाई पछाडि पारेको छ। नीति निर्माताहरूले अब यो बुझ्नुपर्छ कि जलविद्युत्ले मात्र ऊर्जा स्वायत्तताको सपना पूरा गर्न सक्दैन। नेपालमा ४२ गिगावाटसम्मको आर्थिक सम्भावना भए तापनि रन अफ रिभर प्रणालीका मौसमी र भौगोलिक सीमितताले पूर्ण निर्भर ढुक्क हुने अवस्था छैन। कर्णाली र सुदूरपश्चिमका धेरै गाउँमा अझै भरपर्दो र किफायती ऊर्जा सेवा टाढाको सपना हो। स्रोतको अभाव होइन, यो वितरण, सुशासन र राजनीतिक संकल्प अभावको समस्या हो। विकेन्द्रित ऊर्जा प्रणाली विशेष गरी सौर्य, साना जलविद्युत र बायोग्यासद्वारा समानता र सुदृढताको मार्ग खुलाइन्छ। तर, कोन्स ९२०२४० लगायतका अध्येताहरूले औंल्याएझैं, यस्ता प्रणालीहरूले नीति बहसमा कम आकलन गरिएका सामाजिकराजनीतिक र व्यवस्थापकीय अवरोधहरू भोग्ने गर्छन्। सरकारले ९ लाखभन्दा बढी सौर्य प्रणाली, सयौं सुधारिएको चुल्हो र बायोग्यास प्लान्टहरू स्थापना गरे तापि, यो संख्याले राष्ट्रिय आवश्यकताको गहिरो खाडललाई टाल्न सक्दैन। अझ, यस्ता प्रणालीको दिगो प्रभावकारिता केवल उपकरणमा होइन, स्थानीय शासन, प्रयोगकर्ता प्रशिक्षण, मर्मत प्रणाली र स्थानअनुकूल वित्तीय संयन्त्रमा निर्भर गर्छ। ऊर्जा मूल्य निर्धारणले पनि ऊर्जा रूपान्तरणको संरचनागत विसंगतिलाई देखाउँछ। प्रतिएकाइ मूल्यमा हेर्दा बिजुली एलपिजी वा पेट्रोलभन्दा सस्तो छ, तर व्यावहारिक र पूर्वाधारगत अवरोधका कारण सहरी भान्साहरूमा अझै एलपिजी नै वर्चस्वमा छ। यातायात क्षेत्रमा जीवाश्म इन्धनको प्रयोग झनै व्यापक छ। यसले देखाउँछ नीति मात्रले परिवर्तन ल्याउँदैन, परिवर्तनका लागि जनविश्वास, सार्वजनिक शिक्षाको सशक्तीकरण र व्यवहार परिवर्तन गराउने प्रेरणा आवश्यक पर्छ। केवल पहुँचको विस्तारले विद्युतीकरण बढ्दैन, जबसम्म प्रयोगकर्ताले यसको विश्वसनीयता, किफायतीपन र उपयोगिता मूल्य बुझ्दैनन्। प्रश्न होके हामीसँग त्यो ऊर्जा प्रयोग गरेर न्यायपूर्ण, स्वाभिमानी र जागरूक राष्ट्र निर्माण गर्ने दृष्टि, साहस र सामूहिक संकल्प छ त ? शिक्षाविद् र बौद्धिक वर्गका लागि चुनौती भनेको प्रविधिक आशावादिताको पारि सोच्नु हो। नेपालको ऊर्जा बहसमा बारम्बार विदेशी मोडेलहरू जस्तै भियतनामको फिड इन ट्यारिफ वा इन्डोनेसियाको ट्रान्जिसन पार्टनरशिप को अन्धो नक्कल भएको पाइन्छ। तर हाम्रा भूगोल, अर्थतन्त्र र शासन संरचनासँग मेल खाने बौद्धिक नवाचार को आवश्यकता छ। एकै ढाँचाको जलविद्युत् केन्द्रित विकास मोडलले न्याय, सहनशीलता वा दिगोपन दिन सक्दैन। ऊर्जा क्षेत्रलाई अर्थशास्त्र, जलवायु, लैंगिकता र ग्रामीण विकासका दृष्टिकोणबाट हेर्ने बहुआयामिक अनुसन्धान आवश्यक छ। त्यस्तै, शिक्षाको भूमिकालाई पनि पुनर्विचार गर्नुपर्छ। इन्जिनियरिङ पढ्ने विद्यार्थी केवल पूर्वाधार निर्माणमा सीमित नरही, प्रणालीलाई प्रश्न गर्न सक्ने हुनुपर्छ। ऊर्जा शिक्षामा नैतिकता, नीति विश्लेषण र सामाजिक दृष्टिकोणको एकीकरण आवश्यक छ, जसले गर्दा भावी पेशेवरहरू केवल ग्रिडका निम्ति नभई, सामाजिक परिवर्तनका लागि योगदान गर्न सकून्। नीति निर्माताहरूले अब यो बुझ्नुपर्छ कि जलविद्युत्ले मात्र ऊर्जा स्वायत्तताको सपना पूरा गर्न सक्दैन। नेपालमा ४२ गिगावाटसम्मको आर्थिक सम्भावना भए तापनि रन अफ रिभर प्रणालीका मौसमी र भौगोलिक सीमितताले पूर्ण निर्भर ढुक्क हुने अवस्था छैन। जबसम्म प्रसारण संरचना परिमार्जन, भण्डारण प्रणाली जस्तै अफ रिभर पम्प्ड हाइड्रो र यातायात तथा भान्सामा विद्युतीकरण हुँदैन, हामी फेरि एउटै निर्भरता चक्रमा फस्नेछौंयोपटक विद्युत् आयात र जीवाश्म इन्धनमा। अन्ततः, नेपालको ऊर्जा भविष्य संख्या होइन, जनजीवनले परिभाषित गर्नुपर्ने विषय हो। दिगो ऊर्जा रूपान्तरण केवल लगानीको होइन, कल्पनाको विषय हो। नीति मात्र होइन, मूल्यको सवाल हो। र यो यात्राका लागि विद्यार्थी, नीति निर्माता, शिक्षाविद् र जनताबीच सामूहिक प्रतिबद्धता आवश्यक छ। आज हामी ऊर्जा संकटको अन्त्यमा होइन, चेतनाको सुरुवातको मोडमा उभिएका छौं। अब प्रश्न नेपालले पर्याप्त विद्युत उत्पादन गर्न सक्छ कि सक्दैन भन्ने होइन। प्रश्न होके हामीसँग त्यो ऊर्जा प्रयोग गरेर न्यायपूर्ण, स्वाभिमानी र जागरूक राष्ट्र निर्माण गर्ने दृष्टि, साहस र सामूहिक संकल्प छ त ?"
पोपको रूपमा आफ्नो एआई फोटो सेयर गरेपछि ट्रम्पको आलोचना,"काठमाडौं : अमेरिकी राष्ट्रपति कार्यालयको इन्स्टाग्रामबाट पोपको रूपमा डोनाल्ड ट्रम्पको एआई तस्बिर सार्वजनिक गरेपछि क्याथोलिक समूहहरूले कडा आपत्ति जनाएका छन्। यो तस्बिर क्याथोलिकहरूले अप्रिल २१ मा पोप फ्रान्सिसको मृत्युमा शोक मनाइरहेका समयमा सेयर गरिएको हो। ट्रम्पले पोस्ट गरेको तस्बिरमा सेतो पोसाक र टोपी लगाएका छन्। उनको घाँटीमा ठुलो क्रस छ भने गम्भीर तरिकाले एउटा औँला उठाएर उभिरहेका छन्। न्यूयोर्क राज्य क्याथोलिक सम्मेलनले ट्रम्पले आफूहरूको विश्वासको मजाक उडाएको आरोप लगाएको छ। केही दिन अघि ट्रम्पले ठट्टा गर्दै भनेका थिए, म पोप बन्न चाहन्छु। ट्रम्प यस्ता आरोपहरूको सामना गर्ने पहिलो अमेरिकी राष्ट्रपति होइनन्। एक वर्षअघि पूर्वअमेरिकी राष्ट्रपति जो बाइडेनले गर्भपतनको पक्षमा भएको र्यालीमा क्रसको चिन्ह बनाएर क्याथोलिक समुदायलाई आक्रोशित बनाएका थिए।् भ्याटिकनका प्रवक्ताले ट्रम्पको तस्बिरमा कुनै टिप्पणी गरेका छैनन्। पोपको उत्तराधिकारीको निर्वाचनको प्रक्रिया बुधबारदेखि भ्याटिकनमा सुरु हुँदैछ। न्यूयोर्क राज्य क्याथोलिक सम्मेलनले भनेको छ, यस तस्बिरमा केही हास्यास्पद छैन, श्रीमान् राष्ट्रपति। हामीले भर्खरै हाम्रा प्रिय पोपलाई गाड्यौं र अब एउटा गम्भीर चुनावी प्रक्रिया सुरु हुन लागेको छ। कृपया हाम्रो मजाक नगर्नुहोस्। केही समय अघि मात्रै पोप फ्रान्सिसको ८८ वर्षको उमेरमा निधन भएको थियो। रोमन क्याथोलिक चर्चले नयाँ प्रमुख नियुक्त गर्न लागेको छ।"
नयाँ ढंगले नीति तथा कार्यक्रम ल्याउने प्रयत्न,"काठमाडौं : सरकारले आगामी आर्थिक वर्ष २०८२८३ का लागि नयाँ ढंगले नीति तथा कार्यक्रम ल्याउने प्रयत्न गरेको छ। संघीय संसद्को दुवै सदनको संयुक्त बैठकलाई सम्बोधन गर्दै शुक्रबार राष्ट्रपति रामचन्द्र पौडेलले आगामी आवको नीति तथा कार्यक्रम सार्वजनिक गरेका हुन्। यसअनुरूप सरकारले विशेष गरेर आर्थिक क्षेत्रअन्तर्गत परियोजनाहरूको प्राथमिकीकरण गर्न खोजेको छ। उपयोगी नहुने संस्थाहरू खारेज गर्ने, परिणाममा आधारित अनुगमन, मूल्यांकन परिपाटीलाई अगाडि बढाउने र नतिजा परिणाममुखी बनाउन जोड दिएको छ। उद्योग तथा व्यवसायको पक्षमा नीति क्षेत्रलाई आत्मविश्वास जगाउने खालका व्यवस्था गरेको छ। अझ सरकार, निजी र सहकारीको अवधारणामा जाने भनिएको छ। यससँगै, कृषिमा पनि केही नयाँपन दिन खोजेको छ। यसअघि हुने व्यवस्थामा उत्पादन, बजारीकरणको अनिश्चिततालाई मेटेर व्यवस्थित गर्ने नीति तथा कार्यक्रम अवलम्बनमा जोड दिएको छ। साथै यसअघिदेखि अनुदान दुरुपयोगमा चौतर्फी विरोधसँगै अध्ययनले पनि पुष्ट्याएको थियो। यसैले अब अनुदान सम्बन्धित ठाउँमा पुगोस् भन्ने सुनिश्चित गर्ने गरी नीति तथा कार्यक्रम तय भएको छ। प्रधानमन्त्री कृषि आधुनिकीकरण परियोजना प्रभावकारी भएन भन्ने टिप्पणी भएको र सरकारले गरेको मूल्यांकनहरूले पनि महसुस गरेकाले त्यस्ता खालका कार्यक्रमलाई राष्ट्रिय गर्ने तय गरेकोमा अर्थविद् डा डिल्लीराज खनालले प्रशंसा गरे। उनी भन्छन्, मुलुकको राजस्वमा विदेशी सहायताको अनिश्चितता छ। यस्तोबेला सरकारले वैकल्पिक वित्त कोष व्यवस्था बल्ल गर्ने भनिएको छ। मैले यसबारे ७८ वर्षदेखि भन्दै आएको थिएँ। सरकारले आन्तरिक रोजगारी दशक बनाउन खोजेकोलाई उनले सकारात्मक ढंगले आएको बताए। यस्तै युवाहरूसँग जोडेर स्टार्टअपलाई महŒव दिएको र सूचना प्रविधि (आईटी), समग्र डिजिटल अर्थतन्त्रदेखि नागरिक एप लागू गरेर सेवा प्रवाह गर्ने, एकीकृत सामाजिक सुरक्षालगायतलाई केही नयाँ तरिकाले अगाडि बढाउने प्रयत्न गरिएको उनले जनाए। यसका बाबजुद पनि विगतदेखि कृषिमा आधुनिकीकरण मात्रै भनिँदै आयो तर के कारणले कसरी हुन्छ भनेर त्यता लाग्ने काम भने नभएकोतर्फ उनले सरकारको ध्यानाकर्षण गराए। यसर्थ हालसम्म जारी गरिएका कार्यक्रम किन हुन सकेका छैनन् भनेर भित्र पसेर ठोस नीतिलाई कार्यक्रममा समेट्ने र सो कार्यक्रमलाई कार्यान्वयनबाट साकार पार्ने काम गरिनुपर्छ। यसकारण अब परम्परागत होइन, एकीकृत सोचसहित नयाँ ढंगले गर्नुपर्छ। अहिले पनि आम रूपमा केही नयाँ कुरा आएको छ तर आधारभूत रूपमा अझै परम्परागत छ। कतिपय माथिका नीतिहरू कार्यक्रममा अन्तरविरोधका रूपमा देखिन्छ। यसले गर्दा ठोस उद्देश्य पूरा गर्ने गरी हुनुपर्छ, अर्थविद् डा खनालले अन्नपूर्णसँग भने। अझ यो नीति तथा कार्यक्रमलाई बजेटमार्फत रूपान्तरित गर्ने हो। तर आगामी बजेटले यसलाई कसरी समेट्छ भन्नेमा प्रश्न उठेको सरोकारवालाहरू बताउँछन्। उनका अनुसार सरकारले बजेटलाई ठोस र मूर्तिकृत गरेर ल्याउन कत्तिको पहल गर्छ त्यसमा भर पर्छ। एकातर्फ सरकारले खर्च कटौती गर्ने भनेको छ तर अर्कोतर्फ नीति तथा कार्यक्रममा नयाँनयाँ संस्था थप्ने भनेकोले खर्च गर्ने क्षमतामा शंका भएको उनको तर्क छ। यता राष्ट्रिय योजना आयोगका पूर्वसदस्य डा रामकुमार फुयाँल नीति तथा कार्यक्रमले १६औं आवधिक योजनाले लिएको एजेन्डा, दिगो विकास लक्ष्यले लिएका विषय र विगतका वर्षहरूमा गरेका महŒवपूर्ण सामाजिक तथा आर्थिक कार्यक्रमहरू तथा समग्र सम्वृद्धिका लागि लिएका कार्यक्रमलाई ठोस रूपबाट बजेटले समेट्ने गरी आउनुपर्नेमा जोड दिए। यस्तै, नेपाल उद्योग परिसंघ (सीएनआई)का वरिष्ठ उपाध्यक्ष वीरेन्द्रराज पाण्डे समग्रमा नीति तथा कार्यक्रमले निजी क्षेत्र लक्षित धेरै कार्यक्रम समेटेको बताउँछन्। उनका अनुसार अझ उच्चस्तरीय आर्थिक सुझाव आयोगको प्रतिवेदनलाई कार्यान्वयनमा लैजाने भनेकाले यसले निजी क्षेत्रका धेरै विषय समेटेको छ। यससँगै, कर सुधार, प्रोजेक्ट फाइनान्स, निजी क्षेत्रको सहभागिता र उनीहरूलाई लगानीमैत्री कानुन बनाउने भनेकाले राम्रा पक्ष छन्। वित्त नीति र मौद्रिक नीतिलाई संयोजन गर्ने, व्यावसायिक वातावरण सुधार गर्ने र अध्यादेशमार्फत ल्याइएका कानुनलाई कार्यान्वयन गर्ने भनेको छ। यसर्थ समग्रमा यो निजीक्षेत्र मैत्री छ, उनले भने, सबैखाले व्यवस्था अब बजेटमा समेट्नु पयो। जहिले पनि बजेटमा सीमितता हुन्छ। त्यसलाई मितव्ययी भएर प्रतिफल दिने आयोजनामा लगानी गर्ने र अनावश्यक खर्च घटाउनेमा बजेट सकारात्मक भएर आयो भने राम्रो हुन्छ। मुख्य पक्ष कार्यान्वयन बलियो हुनुपर्ने उनको भनाइ छ। नीति तथा कार्यक्रमको प्राथमिकता, समेट्ला त बजेटले ? सरकारले आगामी आवका लागि तय गरेको नीति तथा कार्यक्रमले नयाँपन दिन खोजे पनि बजेटले समेट्नेदेखि कार्यान्वयन पक्ष कस्तो हुन्छ भन्नेमा सरोकारवालाको प्रश्न छ। यद्यपि आगामी आवमा सरकारले विकास निर्माणका क्रममा देखा परेका कमी कमजोरीलाई सुधार गर्न विकासको ढाँचा, गति र संस्कृति फेर्ने भनेको छ। विगतमा विभिन्न सरकारद्वारा घोषणा गरिएका भौतिक पूर्वाधार क्षेत्रका सबै परियोजनाको पुनः प्राथमिकीकरण गर्ने भनेको छ। परियोजनालाई वर्गीकरण गरी आर्थिक वर्ष २०८२८३ मा सम्पन्न हुने र यस संसद्को अवधिभित्र सम्पन्न हुने गरी समयतालिका निर्धारण गर्ने, निर्माणाधीन तथा निर्माण गर्नुपर्ने सबै परियोजनाका लागि आवश्यक स्रोतको आकलन गरी सम्पन्न हुने सम्भावना नभएका परियोजना स्थगन गर्ने र त्रुटिपूर्ण परियोजना खारेजसमेत गर्ने उल्लेख गरेको छ। यस्तै, सरकारले विश्वविद्यालय शिक्षालाई ज्ञान, अनुसन्धान तथा विकासतर्फ केन्द्रित गर्ने, उद्यमशीलता मैत्री शिक्षाको नीति अपनाउने श्रम क्षेत्रमा रहेको सीपयुक्त श्रम शक्तिको अभाव र सीपहीन श्रमशक्ति जगेडा रहने अवस्थाको अन्त्य गर्ने, हालको पाठ्यक्रम, सिकाइ र अध्यापन विधिमा व्यापक सुधार गर्ने लक्ष्य राखेको छ। यता उद्यमशीलताको माध्यमद्वारा आन्तरिक रोजगारी सिर्जना गरी आयआर्जनका अवसर वृद्धि गर्ने। सबै उद्यममा बिजनेस प्लान र त्यसको इकोसिस्टम निश्चित गरी जेन्जी पुस्तालाई विशेष प्राथमिकतामा राखी युवा केन्द्रित स्टार्टअप कार्यक्रम सुरु गर्ने भनेको छ। यस्तै, उद्यमशीलताको विकास, उत्पादन, उत्पादकत्व र रोजगारी सिर्जनामा केन्द्रित गर्नेमा जोड दिएको छ। साथै, तीन तहका सरकारहरूबीचको सहयोग, समन्वय र सहकार्यमा कृषिको व्यवसायीकरण र पूर्वाधार निर्माण गर्ने, फजुल खर्च रोक्न अनावश्यक संरचना खारेज गर्ने, गाभ्ने र हस्तान्तरण गर्ने , सार्वजनिक सेवालाई प्रभावकारी बनाउन फेसलेस सेवाको विस्तार गर्ने र नागरिक एपलाई सेवा प्रदान गर्ने मुख्य डिजिटल उपकरणको रूपमा विकास गरी सम्भव भएसम्मका सबै सेवा अनलाइन गर्ने रूपान्तरणकारी कदम चालेको छ। जलवायु वित्त कोषमा नेपालको पहुँच, नवीन प्रविधिको विकास, निजी क्षेत्रको लगानी तथा अर्थतन्त्रको उत्पादनशीलता अभिवृद्धि हुने गरी सहायता परिचालन गरिने, परियोजना लगानीका आवश्यकता पूरा गर्न वैकल्पिक वित्त कोष स्थापना गरिने र सोह्रौं योजनाको रणनीति अनुरूप सूचना प्रविधि, पर्यटन, कृषि, ऊर्जा र हरित औद्योगिकीकरणलाई रोजगारीमुखी आर्थिक वृद्धिमा जोड दिएको छ। यता सन् २०२६ मा अति कम विकसित राष्ट्रबाट विकासशील राष्ट्रमा स्तरोन्नतिको संक्रमणलाई सहज तुल्याउने रणनीति लागू गर्ने भएको छ। यसैगरी, व्यापार सम्झौता विस्तार, वैकल्पिक वित्त र वस्तु विनिमयसम्बन्धी कानुन निर्माण गरिने, नवीन वित्तीय उपकरणमार्फत सम्भावना भएका सार्वजनिक पूर्वाधारमा निजी पुँजी आकर्षित गरिने, दोस्रो वित्तीय क्षेत्र विकास रणनीति लागू गरिने, बैंक तथा वित्तीय संस्थाको गैरबैंकिङ सम्पत्ति र खराब कर्जा व्यवस्थापनका लागि सम्पत्ति व्यवस्थापन कम्पनी स्थापना गरिने र नीतिगत तथा कानुनी व्यवस्था गरी डिजिटल बैंक स्थापना गर्न खोजेको छ। प्राय विवादित भइरहेको सार्वजनिक संस्थानहरूलाई पुनर्संरचना, निजी क्षेत्रलाई हस्तान्तरण तथा सम्पत्तिको उपयुक्त विधिबाट मौद्रिकीकरण गरिने भएको छ। ग्रामीण तथा निम्न आय वर्गलाई बिमामा समेट्न बिमा साक्षरता कार्यक्रम गर्ने र कृषिमा युवालाई आकर्षित गर्न भूमि, कृषि सामग्री, बिमा, खरिद सम्झौता र बजारको बलियो इकोसिस्टम कायम गरिने भएको छ। कृषि क्षेत्रको जुनसुकै विधामा उद्यम गर्न चाहनेलाई यस प्रणालीमा आबद्ध गरी पाइलट प्रोजेक्ट सुरु गरिने भएको छ। प्रमुख बाली, पशुपन्छी र मत्स्य क्षेत्र लक्षित कार्यक्रममार्फत कृषि उत्पादन तथा उत्पादकत्व वृद्धि, खाद्य सुरक्षा र कृषकको आम्दानी वृद्धि गर्ने उल्लेख छ। अहिलेसम्म किसान उत्पादन बिक्रीमा ढुक्क नहुँदा घाटा व्यहोर्नु परेको थियो। तर अब सरकारले लिएको नीतिअनुरूप कृषि उत्पादन, वितरण, भण्डारण र उपभोग शैलीलाई पोषणको अभिन्न अंगको रूपमा अघि बढाइने भएको छ। लामो समयदेखि आन्दोलनरत सहकारी पीडितको सवालमा सरकारले राष्ट्रिय सहकारी नियमन प्राधिकरणमार्फत सहकारी क्षेत्रका समस्याहरू समाधान गरिने आश्वासन दिएको छ। सहकारी नीतिको पुनरावलोकन गरी नयाँ राष्ट्रिय नीति जारी गरिने भएको छ। समस्याग्रस्त सहकारीका साना बचतकर्तालाई तत्काल राहत उपलब्ध गराउन सहकारी नियमन प्राधिकरणमार्फत कोष स्थापना गरिनेछ। सहकारी ऋण सूचना, बचत सुरक्षण तथा ऋण असुली न्यायाधिकरण स्थापना गरिनेछ। सहकारी तथ्यांक व्यवस्थापनलाई प्रभावकारी बनाउन विद्युतीय सूचना प्रणालीको मापदण्ड कायम गर्दै सहकारी तथा गरिबीसम्बन्धी व्यवस्थापन सूचना प्रणालीको स्तरोन्नति गरिनेछ, प्रतिवेदनमा उल्लेख छ। ऊर्जा, जलस्रोत तथा सिँचाई क्षेत्रअन्तर्गत विद्युत्को माग अधिक हुने समयको लागि आपूर्ति व्यवस्थापन गरी आयात प्रतिस्थापन गर्न नदी पथान्तरण र जलाशययुक्त आयोजनाहरूको कार्यान्वयन गरिने भएको छ। जलवायु परिवर्तन र भूकम्पजन्य संकटग्रस्त क्षेत्रमा जल उत्पन्न विपद् व्यवस्थापन र सिँचाइ प्रणालीको पुनर्निर्माण गरिने भएको छ। आधुनिक तथा नवीकरणीय ऊर्जामा सबै नागरिकको पहुँच कायम गरिने भएको छ। नवीकरणीय ऊर्जाका वैकल्पिक स्रोतका रूपमा सौर्य, वायु र हाइड्रोजन ऊर्जाको विकास गरिनेछ। सुक्खायाममा समेत विद्युत् आपूर्तिको मागलाई सम्बोधन गर्न र ऊर्जा सुरक्षा कायम गर्न बहुउद्देश्यीय तथा जलाशययुक्त जलविद्युत् आयोजना विकासका लागि उपयुक्त वित्तीय मोडेल अपनाइने भएको छ। स्टार्टअप उद्यमीलाई प्रोत्साहित नवप्रवर्तनमा आधारित स्टार्टअप उद्यमीलाई प्रोत्साहित गर्न स्टार्टअप कर्जा कार्यक्रम विस्तार गरिने भएको छ। प्रदेश तथा स्थानीय सरकार एवम् निजी क्षेत्रसँगको समन्वय र सहकार्यमा स्टार्टअप उद्यमीहरूलाई व्यवसाय संवर्धन, क्षमता अभिवृद्धि, सेवा, बजारीकरण र मूल्य शृंखला निर्माण गर्न सबै प्रदेशमा व्यवसाय संवद्र्धन केन्द्र स्थापना र सञ्चालन गरिनेछ। ईकमर्समार्फत व्यापारको विकास गरिनेछ। बौद्धिक सम्पत्तिको संरक्षण तथा नवप्रवर्तन प्रवर्धन गरिने भएको छ। यता व्यावसायिक सम्भावना भएका रुग्ण उद्योगहरूलाई व्यवस्थापनका उपयुक्त विधि अपनाई पुनः सञ्चालन गरिने भएको छ। युवालाई रोजगारी दिने नीति अब सरकारले इन्टर्नलाई पनि स्टार्टअपमा संलग्न गर्न कार्य घण्टामा आधारित ज्याला प्रणाली लागू गर्ने भएको छ। यससँगै, योगदानमा आधारित सामाजिक सुरक्षालाई अनिवार्य गरिने भएको छ। देशभित्रै उद्यमशीलता विकास गरी युवा रोजगारी सिर्जना गरिने भएको छ। आगामी दशकलाई आन्तरिक रोजगारी दशकका रूपमा मनाइने भएको छ। स्वरोजगारी तथा ज्याला रोजगारी दुवैका माध्यमबाट आन्तरिक रोजगारीको सिर्जना गर्ने भएको छ। आगामी आवमा स्थानीय तहदेखि केन्द्रसम्म सरकारी सेवामा इन्टर्नलाई प्रयोग गरिने सरकारले उद्घोष गरेको छ। स्नातक तहभन्दा माथिका विद्यार्थीलाई विभिन्न अनुसन्धान संस्थामा आबद्ध गरिनेछ। बढीमा हप्तामा २० घण्टा कामको न्यूनतम ज्याला निश्चित गरी कमाउँदैपढ्दैको नीति लागू गरिनेछ, नीति तथा कार्यक्रममा उल्लेख छ। रणनीतिक र व्यापारिक महŒवका सडक खण्डहरूको क्रमशः निर्माण र स्तरोन्नति गरिने भएको छ। रुग्ण पुल तथा सडक आयोजना फरफारक गर्ने भएको छ। यस्तै, राष्ट्रिय योजना आयोगलाई तीन तहका सरकारका आवधिक योजनाहरूबीच समन्वय कायम गर्न र विकास आयोजनाहरूको अनुगमन तथा मूल्यांकनका लागि सक्षम संस्थाका रूपमा विकास गरिने भएको छ। सार्वजनिक खरिद कार्यलाई परिणाममुखी र प्रभावकारी बनाउन विद्युतीय खरिद प्रणाली ईजीपीको स्तरोन्नति गरिनेछ। सार्वजनिक खरिदसम्बन्धी नमुना बोलपत्र कागजात निर्माण र परिमार्जन गरिने भएको छ। औद्योगिक तथा पूर्वाधार आयोजनाका लागि बाह्य लगानी जुटाउन लगानी बोर्डलाई परिचालित गर्ने कार्यक्रम छ।"
हावाहुरीले घर लडाइदिने डरैडरमा चेपाङ परिवार,"गोरखा : गण्डकी गाउँपालिका ६ वनटारको सिरानमा एउटा झुप्रो छ, जसमा ओत लागिरहेका छन्, सन्तबहादुर र मंगली चेपाङ। उमेर कति भयो भन्ने न सन्तलाई थाहा छ, न मंगलीलाई। वृद्धभत्ता बुझ्न थालेको धेरै वर्ष भइसक्यो भन्नेमात्र थाहा छ। खै बा आमाले यति वर्ष भयौ भनेर पनि भनेनन्, मंगली चेपाङले भनिन्, भत्ता खान थालेको त धेरै नै भइसक्यो। घरको चारै दिवार काठका फलेकले बारिएका छन्। धेरै वर्षअघि बारिएका फलेक घामपानीले खाएर जीर्ण भइसकेका छन्। बारेको भन्नुमात्तै हो, न पानी छेक्छ, न हावा, सन्तबहादुर भन्छन्, ठामठाममा टिनको पाता ठोकेको छु तर, छानाबाट पनि बलिद्र धारा चुहिन्छ, छेउछाउबाट पनि पस्छ। हावाहुरी चलेका बेला ढल्ने डर लाग्ने मंगली बताउँछिन्। छोरालाई टेका लाइदे भनेको मानेन, उनी भन्छिन्, हावाहुरीले लडाउँछ कि भन्ने डर लाग्छ। पोहोर त जसोतसो धानेथ्यो। यसपाल त लरक्कै पार्छ कि भन्ने डर छ। चारबीसे हिउँद कटेजस्ता देखिने यी दम्पत्ति बारी, पाखा पखेरामा काम गरेर खान सक्दैनन्। बुढेसकालको एउटै साहरा वृद्धभत्ता बनेको छ। भत्ता आउँछ। बेसा खान्छ, सन्त भन्छन्, छोराहरू छन्। गाउँभन्दा तल घर बनाएर बसेका छन्। अरूभन्दा यी दम्पत्तिलाई खानेपानीको पिरोलो छ। ई हेर्नु न थोपा थोपा आउँछ, रुखका हाँगा हाँगामा टाँगेर ल्याएको पाइपबाट सय लिटर जाने ड्रममा पानी झरेको देखाउँदै उनले भने, धारामा बोक्न जाम भने सकिँदैन। यही थोपा, थोपा सँगालेर खान्छम्। मान्छेले धेरै पाप गरेर अचेल पानीको दुख भएको मंगली बताउँछिन्, अचेल मान्छे धेरै पापी भए। उहिले त ट्याम ट्याममा आउँथ्यो। अहिले त देउता रिसाए। पानी पर्न छोड्यो।"
"बाढीले बागमती खोलाको डाइभर्सन बगायो, कान्ति लोकपथ अवरुद्ध",काठमाडौं : गए रातिदेखि परेको अविरल वर्षाका कारण आएको बाढीले बागमती खोलाको डाइभर्सन बगाउँदा कान्ति लोकपथ अवरुद्ध भएको छ। कान्ति लोकपथअन्तर्गत मकवानपुरको भिमफेदी गाउँपालिका८ र ललितपुरको बागमती गाउँपालिका२ को सिमानामा रहेको बागमती खोला डाइभर्सन बगाउँदा सडक पूर्ण रूपमा अवरुद्ध भएको मकवानपुर जिल्ला प्रहरी कार्यालयले जानकारी दिएको छ । प्रहरीका अनुसार उक्त डाइभर्सन बगाएपछि अज बिहान ६:०० बजेदेखि नै सवारी साधनको आवतजावत अवरुद्ध भएको हो । अहिले प्रहरी टोली घटनास्थलमा खटिएको छ र अवरुद्ध सडक खुलाउने प्रयास जारी रहेको प्रहरीको भनाइ छ। प्रहरीले यात्रीलाई हेटौँडाबाट काठमाडौं जान अन्य मार्ग प्रयोग गर्न आग्रह गरेको छ ।
"एमाले सचिवालयको बैठक बस्दै, के छन् एजेण्डा ?","काठमाडौं : नेकपा एमालेले सचिवालय बैठक बोलाएको छ। आज दिउँसो २ बजे पार्टी कार्यालय च्यासलमा बस्ने गरी सचिवालय बैठक बोलाइएको एमाले अध्यक्ष केपी शर्मा ओलीको सचिवालयले जनाएको छ। बैठकमा सरकारले शुक्रबार संसदमा पेश गरेको नीति तथा कार्यक्रमको समीक्षा, पार्टीको आन्तरिक विषय र समसामयिक राजनीतिक विषयमा छलफल हुने बताइएको छ। सरकारले जेठ १५ गते आगामी आर्थिक वर्षको बजेट ल्याउँदैछ। एमालेका मुख्य सचेतक महेश बर्तौलाले नीति तथा कार्यक्रम प्रगतिशील, व्यवहारिक र जनमुखी रहेको दाबी गरे। यो नीति तथा कार्यक्रम प्रगतिशील ,व्यवहारिक र जनमुखी रहेको छ। देशमा व्याप्त गहिरो निराशा हटाउन, जनतामा आशा र उत्साहको सञ्चार गर्न अनि देशलाई तीव्र आर्थिक वृद्धिको दिशामा लैजान विद्यमान परिस्थितिका सिमाहरुलाई पुर्णतया ख्याल गर्दै देश र जनताको हितलाई केन्द्रमा राखी विकास , समृद्धि, सुशासन र सेवा प्रवाहलाई उच्च महत्व दिएर आएको नीति तथा कार्यक्रमलाई पूर्ण समर्थन गर्दै यसको पक्षमा सकारात्मक ढंगले संसदमा सक्रिय र प्रभावकारी भूमिका निर्वाह गर्ने संसदीय दलको बैठकले निर्णय गरेको छ। बर्तौलाले भने,समृद्ध नेपाल, सुखी नेपाली'को राष्ट्रिय आकांक्षा पूरा गर्न तथा लोकतन्त्रको सुदृढीकरण गर्दै यसलाई जनताको जीवनसँग जोडी सामाजिक न्याय र समाजवादका आधार तयार गर्न, राष्ट्रिय एकता सुदृढ पार्दै मुलुकमा राजनीतिक स्थायित्व कायम गर्न तथा त्यसैको माध्यमबाट नीतिगत स्थायित्व सुनिश्चित गर्न मार्गनिर्देशन गरेको छ।"
स्याङ्जामा आगलागी : एक घर र उद्योग जल्यो,"स्याङ्जा : शुक्रवार स्याङ्जामा एक घर र उद्योगमा आगलागी भयो। आगलागीबाट झण्डै ३५ लाख मूल्य बराबरको क्षति पुगेको प्रहरीको अनुमान छ। पुतलीबजार नगरपालिका ७ रयालेस्थित खिमबहादुर खत्रीको घरमा आगलागी भइ पूर्णरुपमा जलेको छ। ढुङ्गा, माटो र जस्ता पाताले छाएको दुई तले घरमा बिजुली सर्ट भएर आगलागी भएको प्रहरी निरीक्षक प्रवेश तिवारीले जानकारी दिए। आगलागीबाट घर र घरभित्र राखिएका ६ तोला सुनका गरगहना, ७० हजार नगदसहित घरभित्रका भाँडाकुँडा तथा लत्ताकपडा जलेको प्रहरीले जनाएको छ। आगलागीका कारण करिब २० लाख मूल्य बराबरको क्षति भएको प्रहरीको दावी छ। यसैगरी वालिङ् नगरपालिका ६ मिर्दीस्थित सिरक डसना उद्योगमा आगलागी हुदाँ करिब १४ लाख ४० हजार मूल्य बराबरको क्षति पुगेको प्रहरीले जनाएको छ। शुक्रवार दिउँसो आलमदेवी सिरक डसना उद्योग चलिरहेको अवस्थामा बिजुली सर्ट हुँदा आगलागी भएको प्रहरीले जनाएको छ। आगलागीबाट कपडा पेल्ने मेसिन लगायत फाइबर लत्ताकपडा जलेर नष्ट भएको प्रहरी निरीक्षक प्रवेश तिवारीले जानकारी दिए। आगलागी भएका घर र उद्योग दुबैमा विद्युत्तीय लाइन सर्ट भएर आगलागी भएको बताइएको छ।"
आज सुन चाँदीको भाउ के छ ?,काठमाडौं : स्थानीय बजारमा एक तोला सुनको मूल्य १ लाख ८४ हजार १०० कायम भएको छ। अघिल्लो साताको अन्तिम कारोबार दिन शुक्रबार एक तोला सुनको मूल्य १ लाख ८३ हजार ५०० रुपैयाँ पुगेको थियो। यसैगरी चाँदी प्रतितोला १९ सय १० रुपैयाँमा कारोबार भइरहेको नेपाल सुनचाँदी व्यवसायी महासंघले जनाएको छ।
सडकबाटै रारामा सरर,"ऊ बेला नेपालगन्जबाट हवाईजहाजमा जुम्ला र बाजुराको विमानस्थल हुँदै त्यहाँँबाट पनि दुई दिन लगाएर रारा पुग्नुपर्ने बाध्यता थियो । अहिले गाडीमै आरामसँग पुगिन्छ । सडक यातायात र हवाई यातायात दुवैको सहजताले रारा पुग्ने आन्तरिक तथा बाह्य पर्यटकको संख्या बढ्न थालेपछि राराको पर्यटन प्रबर्द्धनमा टेवा पुगेको छ । देशकै ठूलो तालका रूपमा मुगु जिल्लाको छायाँनाथ रारा नगरपालिकामा समुद्री सतहबाट २ हजार ९ सय ९० मिटर उचाइमा रहेको यो ताललाई राराकी अप्सरा र महेन्द्र तालको उपमाले समेत चिनिने भए पनि यातायात सहजता नभएका बेला पर्यटकहरूको पर्खाइमा थियो । १२१५ वर्ष अगाडिबाट हवाई र सडक यातायातले मुगु जिल्ला जोडिएपछि अहिले यो तालको पर्यटन प्रवद्र्धनमा केही प्रचारप्रसार हुन भई स्वदेशी तथा विदेशी पर्यटकहरू रारा पुग्न थालेपछि राराको पर्यटन क्षेत्र बामी सर्न थालेको पर्यटन व्यवसायीले बताउँदै आएका छन् । यातायात नहुँदा र राराको प्रचारप्रसार नभएकाले आजभन्दा १५ वर्षअगाडि रारा पुग्नका लागि नेपालगन्जबाट हवाईजहाजमा जुम्ला र बाजुराको विमानस्थल भई त्यहाँँबाट दुई दिन लगाएर रारा पुग्नुपर्ने बाध्यता थियो । २०५९ बाट मुगुको रारा विमानस्थल र २०६९ मा नाग्मगमगढी सडकबाट यातायात सुचारुले गर्दा रारा पुग्न केही सहजता भएकै कारणले रारामा अहिले बर्सेनि हजारौं आन्तरिक पर्यटक र सयौको संख्यामा विभिन्न देशबाट विदेशी पर्यटकहरू पुग्ने गरेका छन् । यो आर्थिक वर्षको साउनदेखि मात्र हालसम्म स्वदेशी तथा विदेशी पर्यटकहरू १० हजार जना रारा पुगेको रारा राष्ट्रिय निकुञ्जको तथ्यांकमा उल्लेख छ । सँगै रारा पुग्नका लागि सडक तथा हवाई यातायातले केही सहजता भएपछि पाँच वर्षयताको तथ्यांक हेर्ने हो भने एक लाखभन्दा बढी पर्यटकहरू पुगिसकेका छन् । राराको पर्यटन प्रबद्र्धनमा ध्यान पुर्याउने हो भने मात्रै वार्षिक एक लाखभन्दा बढी स्वदेशी तथा विदेशी पर्यटकहरू रारा पुग्ने आकलन पर्यटन व्यवसायी गोपाल बमले बताए । बमका अनुसार सबैभन्दा पहिला कम खर्चमा रारा पुग्नका लागि सडक यातायात भएकाले सुर्खेतदेखि नाग्मा सम्मको सडक स्तरोन्नति साथै नाग्मागमगढी सडकखण्डको पिच गर्नुका साथै नेपालगन्जबाट रारा विमानस्थलबाट उडान हुने जहाजहरूको नियमित उडान गरिए मात्र रारामा आउने पर्यटकको संख्या वृद्धि हुन्छ । यातायात सहज भएपछि रारामा सुविधा सम्पन्न होटलहरू नभए पनि ताल किनार छेउमा केही होटल स्थापना भए । रारा क्षेत्रको सल्लेरीमा पनि केही सुविधा सम्पन्न होटलसहित साना मझौला एक दर्जन जति र माझ घट्ट मुर्मा टपमा त्यस्तै खालका एक दर्जन जति होटलहरू सञ्चालनमा रहेका छन् । यी होटलहरूमा रारा आउने विदेशी तथा स्वदेशी पर्यटकहरू बास बसेकै कारणले स्थानीयले रोजगारी पाउनुका साथै व्यापार व्यवसायमा सर्वसाधारण आकर्षित भएको होटल व्यवसायी कलबहादुर रावल बताउँछन् । विदेश छोडेर घोडा सफारीमा आकर्षित रारा आउने पर्यटकहरूको संख्या दिनहुँ वृद्धि हुन थालेको भए पनि स्थानीय युवाहरूले कुनै लाभ नपाएको भन्दै धेरै विदेश जान तयार थिए । यहाँ पुग्ने पर्यटकहरूको रोजाइ घोडा सफारी हुन थालेपछि पासपोर्ट बनाएर विदेश जान तयारी युवाहरू रोकिए । त्यहीँ व्यवसाय गर्न थाले । जिल्लामा सडक यातायात पुगेसँगै हराउँदै गएको घोडापालन र यो व्यवसाय रारा आउने पर्यटकहरूकै कारणले पुनः घोडापालनतर्फ आकर्षित हुन थालेका छन् । कुनै बेला एउटा घोडाको मूल्य ५० देखि ८० हजारसम्म बिक्री हुने गरेको घोडापालक कृषक कृष्णप्रसाद भाम बताउँछन् । जिल्लामा सडक यातायात सहजता भएपछि घोडापालन व्यवसाय गर्दै आएका कृषकहरूका घोडा २० हजारमा पनि बिक्री हुन नसक्दा यो व्यवसाय नै छोड्नुपर्ने बाध्यता भएको भामले बताए । अहिले रारा आउने पर्यटकको संख्या वृद्धि हुँदा पुनः घोडा व्यवसाय गर्ने कृषक खुसी भएका छन् । अहिले उनीहरूले एउटा घोडा १ लाखदेखि १ लाख ५० हजार मूल्यमा बिक्री गर्ने गरेको उनले बताए । पछिल्लो समय रारामा सबैभन्दा फस्टाएको घोडा सफारी व्यवसाय हो । यो व्यवसायमा मुर्मा, झयारी, टोप्ला र सिगाडी गाउँका युवायुवती संलग्न छन् । घोडा सफारीबाटै राम्रो आम्दानी हुने देखेपछि रोजगारीकै लागि राहदानी बनाएर बिदेसिन तयार भएका युवाहरू राहदानी थन्काएर यो व्यवसायमा लागेको मुर्मा गाउँका जीवन रोकाया बताउँछन् । सिजनमा यो व्यवसायबाट मासिक आम्दानी ५० देखि एक लाखसम्म पुग्छ । आफ्नो काम भनेकै रारा पुगेका आन्तरिक पर्यटकलाई माथिल्लो मिलीदेखि हुटुमा रहेको डाँफे, हिरिटेज रिसोर्ट र माझ घट्टमा रहेका होटलसम्म घोडा सफारी गराउनु हो । पर्यटकले चाहे घोडा खोजेमा होटलबाट मुर्मा टप र पुनः माथिल्लो मिली हुँदै सल्लेरीसम्म पुर्याउनुपर्छ । यहीबाट सिजनमा मासिक ५० हजारभन्दा बढी कमाइ हुन्छ । गाउँघरम रोजगारी नहुँदा बिदेसिने सोच बनाएर पासपोर्ट बनाएका थिए । रारा आउने पर्यटकहरूको रोजाइमा घोडा सफारी पर्न थालेपछि आफूले यो व्यवसायमा संलग्न भएको र आफूजस्ता १ सय ५० भन्दा बढी युवाहरूले घोडा सफारी व्यवसाय अँगालेको छायाँनाथ रारा नगरपालिका८ नन्द रावलले बताए । एनआरएनहरूको लगानीमा चारतारे रिसोर्टको निर्माण हुँदै रारा आउने पर्यटकहरूका लागि सुविधा सम्पन्न होटलहरू नहुँदा पर्यटकले सास्ती भोग्नुपर्ने बाध्यताबीच राराको मुर्मा टपमा विदेशमा रहेको नेपालीहरूको लगानीमा चारतारे रिसोर्ट निर्माण कार्य सुरु भएको छ । कर्णाली प्रदेशमा तीनतारेसम्मका होटलहरू सञ्चालनमा भएका भए पनि रारा पुग्ने पर्यटकका लागि एनआरएन अस्टेलियाको लगानीमा कर्णालीकै पहिलो चारतारे सुविधा सम्पन्न रिसोर्ट निर्माण सुरु गरिएको छ । गत वर्ष काठमाडौंमा नेपाल सरकारले आयोजना गरेको तेस्रो लगानी सम्मेलनमा अस्ट्रेलियामा रहेका नेपाली एनआरएन अभिषेकविक्रम शाहलगायतको टोलीले ड्रिम प्रोजेक्टका रूपमा रारामा चारतारे रिसोर्ट निर्माण गर्ने प्रतिबद्धतासहित नेपाल सरकारसँग रारा होल्डिङ्स रिसोर्टले १८ महिनाभित्र निर्माण सम्पन्न गर्ने गरी सम्झौता गरेअनुसार काम अगाडि बढाउन थालिएको छ । कुल ७३ रोपनी क्षेत्रफलमा निर्माण हुने यो रिसोर्टको पहिलो फेजमा कुल लागत एक अर्बमा निर्माण हुनेछ । पहिलो फेजमा ३६ र दोस्रो फेजमा १९ वटा सुविधा सम्पन्न कोठामा ९८ शय्या हुनेछन् । दैनिक एक सय जना आन्तरिक तथा बाह्य पर्यटकलाई सेवा दिने यो रिसोर्टको लक्ष्य रहेको छ । रारा आउने आन्तरिक तथा बाह्य पर्यटकहरूले रारा क्षेत्रमा सुविधासम्पन्न होटल नभएका कारण पर्यटकको दुःखेसो पोख्दै आएका बेला सिन्जा भ्याली, रारा, छायाँनाथ र खप्तडलाई जोड्दै कर्णालीका धार्मिक क्षेत्रको पर्यटन प्रवर्द्धनका लागि यो रिसोर्ट निर्माण गरिन लागेको रारा होल्डिङ्स रिसोर्टका परियोजन प्रबन्धक अरुण चन्दले जानकारी दिए । समुद्री सतहबाट ३५ सय मिटर उचाइमा निर्माण हुने यो रिसोर्ट सञ्चालनमा आएपछि प्रत्यक्ष १ सय २० जनाले रोजगारी पाउनेछन् भने एक हजारभन्दा बढीलाई अप्रत्यक्ष रूपमा रोजगारीको सिर्जना गर्ने यो परियोजनाले विशेष गरी भारतीय नागरिकलाई धार्मिक पर्यटकका रूपमा भित्र्याउने लक्ष्य रहेको उक्त रिसोर्टका प्रतिनिधि ऐटन मल्लले बताए । यो रिसोर्टको निर्माण सुरु गरिने भए पनि रारामा अन्य नेपालका ठूला होटलहरू लगानीका लागि जग्गा खरिद गरि कानुनी प्रक्रिया अगाडि बढाउन थालेका छन् । धेरै ठूला होटल कम्पनीहरूले मुर्माटप, सल्लेरीलगायत अन्य स्थानमा स्थानीयको जग्गा खरिद गरेर रारा होटलका सञ्चालनका लागि आवश्यक पूर्वाधार निर्माण प्रक्रिया अगाडि बढाउन थालेका छन् ।"
धिमे बाजामा रमाउँदै मध्यपुरका युवा,"भक्तपुर : मध्यपुर थिमिको शंखधर चोक निवासी सबिना श्रेष्ठको धिमे सिक्ने इच्छा हुँदाहुँदै पनि सिक्न पाइनन्। सबिना एसएलसी परीक्षा दिएर बिदामा बसेकी थिइन्। आफ्नै टोलमा धिमे सिकाएको थाहा पाएर उनी सिक्न गइन्। तर, पनि सिक्न आउनेमध्ये उनी मात्र महिला भएकाले उनलाई बाजा सिकाउन अस्वीकार गरियो। त्यसैले धिमे सिक्न पाइन्छ भन्ने आशा लिएर त्यहाँ पुगेकी उनी निराश भएर घर फर्किइन्। एसएलसी सकिएपछि म एकचोटी हाम्रै टोलमा धिमे सिक्न गएको थिएँ। त्यहाँ म एक्लै महिला भएँ। सिक्ने महिलाको सख्ंया कम भयो भनेर मलाई सिकाएनन्। त्यसैले त्यतिबेला मैले इच्छा हुँदाहुँदै पनि सिक्न पाइनँ, सबिना सम्झन्छिन्। अहिले १० वर्षीय छोरा ओजस श्रेष्ठमा धिमेबाजा बजाउने उही चाह देखेपछि उनी आफैंले आफैंलाई रोक्न सकिनन्। मध्यपुर थिमिको पाचोमा धिमे प्रशिक्षण सुरु भएको खबर पाउनासाथ उनी यति हर्षित भइन् कि, सोही रात प्रशिक्षणका संयोजक सुशन प्रजापतिलाई सम्पर्क गरेर भोलिपल्टदेखि छोरालाई त्यहाँ पुर्याइदिइन्। करिब एक महिनादेखि दैनिक उनी छोरालाई लिएर धिमे प्रशिक्षणमा आउने गरेकी छन्। धिमे बजाउने मेरो पनि बाल्यकालदेखिको इच्छा हो। छोरा ओजेसले पनि धेरै इच्छा गर्यो। युट्युब हेरेर आफै सिक्न खोज्यो। मैले त इच्छा भएर पनि बजाउन पाइन। अब आफ्नो इच्छा छोराले पूरा गर्छ भन्ने लागेपछि मैले आफूलाई रोक्नै सकिनँ। यसअघि पनि उसलाई दुई तीन ठाउँमा सिकाउन लगेको थिएँ, सबिनाले भनिन्, यहाँ सिकाउँछ भनेर थाहा पाएपछि त्यही रात सम्पर्क गरेर भोलिपल्टदेखि सिकाउन ल्याएकी हुँ। उसले बजाएको देखेर दुई वर्षअगाडि एउटा जर्किन किनिदिएको थिएँ। अघिल्लो वर्ष धिमे किनिदिए। मध्यपुर थिमीको बाहाखा बजार निवासी एमिन चित्रकारको पनि बाल्यकालदेखि धिमेबाजालगायत नेवा सांस्कृतिक बाजाहरू सिक्ने रहर थियो। तर सिक्न पाएका थिएनन्। २० वर्षीय उनी अहिले स्नातक प्रथम वर्षमा अध्ययनरत छन्। एमिन अधिकांश समय विद्यालयमा अन्य साथीहरूले आफ्नो मौलिक बाजागाजाहरू बजाएको हेर्थे। कहिलेकाहीँ त साथीहरूले उनलाई आफ्ना मौलिक बाजा बजाएर देखाउँदा उनलाई पनि आफ्नो मौलिक बाजाहरू बजाएर देखाउन मन लाग्थ्यो। त्यसै कारण यसपटक उनी पनि धिमे प्रशिक्षणमा सहभागी हुन आएका छन्। म अहिले स्नातक पहिलो वर्षमा अध्ययनत छु। बाल्यकालदेखि मैले धिमे बाजा सिक्न पाएको छैन। मेरो परिवारमा कोही पनि नेपाल भाषा बोल्दैनन् र कसैलाई पनि धिमे बजाउन आउँदैन। कहिलेकाहीँ साथीहरूले मलाई नेपाल भाषा बोल्न आउँदैन, धिमे जस्तै अरू बाजा बजाउन आउँदैन भनेर पनि गिज्याउँछन्। त्यतिबेला मलाई धिमेबाजा बजाउने कला प्रस्तुत गर्न सकिन्छ जस्तो लाग्छ। त्यसैले सिक्न आएको हुँ, उनले भने। यसरी तालिम नै लिएर सिकेमा बाजाको संरक्षण हुने र निरन्तर जीवन्त रूप पाइरहने पनि एमिनको धारणा छ। तालिमबाट व्यक्तिहरूमा सीपको विकास हुने एवं चाहिएको खण्डमा आफैंले सिकाउन सकिने उनको भनाइ छ। यसरी सिक्यो भने आफूले जानिन्छ पनि। र यसरी मात्र धिमे बाजाको संरक्षण हुन सकछ। अहिले मैले सिक्न सके भने मेरो भावी सन्ततिहरूलाई पनि सिकाउन सक्छु नि, उनले भने, यसरी सिकिसकेपछि एउटा पुस्ताबाट अर्को पुस्तामा पुस्तान्तरण हुन्छ र लामो समयसम्म यसले निरन्तरता पाइराख्छ। एनिमकै सहपाटी एलिजा श्रेष्ठलाई पनि सधैंजसो भ्याइनभ्याई हुन्छ। एलिजाको दैनिक तालिका एकदम व्यस्त छ। उनी बिहान विद्यालय जान्छिन्। दिउँसो अफिस जान्छिन्, बेलुका घर आउँछिन् र विद्यालयको काम गर्छिन्। यो तालिकामा अलिकति मात्र हेरफेर भए उनको दैनिकी नै अस्तव्यस्त हुन्छ। तर जब उनले धिमे प्रशिक्षण सुरु हुँदैछ भन्ने थाहा पाइन्, जसोतसो समय व्यवस्थापन गरी प्रशिक्षणमा आएकी छिन्। मेरो तालिका एकदम व्यस्त छ। म सधैं निश्चित तालिका बनाएर हिँड्छु। बिहान कलेज जान्छु, दिउँसो अफिस जान्छु, बेलुका घर आउँछु अनि फेरि कलेजको काम गर्छु। तर, चुनौती मोलेर भए पनि यहाँ आइरहेको छु, एलिजाले भनिन्, अहिले बिहान कलेज, दिउँसो अफिस, साँझ प्रशिक्षण र बेलुका अफिसको काम गर्न थालेको छु। समय व्यवस्थापन त गाह्रो नै छ। तर इच्छा भएपछि चुनौती त मोल्नुपर्यो नि ! भक्तपुरकै खोपो कलेजमा दसौं सेमेस्टरमा आर्टिटेक्चर अध्ययनरत उनी गिटारलगायत पश्चिमा बाजा बजाए पनि नेवा मौलिक बाजामा जस्तो संगीतको रस नपाएको बताउँछिन्। मैले गिटारलगायत थुप्रै आधुनिक वाद्यवादन सामग्रीहरू बजाएको छु। तर, नेवा वाद्यवादन सामग्रीमा जस्तो मिठास मैले अरू कुनैमा पाएको छैन। अहिले धिमेमात्रै बजाउन सिक्ने हो भने विदेश गएर पनि जुनसुकै बाजा बजाउन सकिन्छ जस्तो मलाई लाग्छ। किनभने धिमे बजाउँदा जुन हात बस्छ नि, हरेक बाजा बजाउन सकिन्छ, उनले भनिन्। भक्तपुरको मध्यपुर थिमिस्थित पाचो टोलमा तीनमहिने निःशुल्क धिमे बाजा प्रशिक्षण सञ्चालन भइरहेको छ। पाचोस्थित पाचो धिमे खलको आयोजना तथा सामाजिक विकास मन्त्रालय, बागमती प्रदेशको आर्थिक सहयोगमा धिमे प्रशिक्षण आयोजना गरिएको हो। गत फागुन १८ गते देखि संस्कृतिका जीवित धरोहर श्री गोपाल प्रजापतिको प्रमुख प्रशिक्षणमा तालिम सञ्चालित छ। धिमे बाजा युवा पुस्तालाई हस्तान्तरण गरी धिमे बाजाको संरक्षण गर्ने उद्देश्यका साथ प्रशिक्षण आयोजना गरिएको प्रशिक्षण संयोजक सुशन प्रजापतिले जानकारी दिए। हाम्रो मौलिक बाजा नहराओस् भनेर र पछिल्लो समय आधुनिक धिमे बाजाको नाममा धिमे बाजाको तालहरू परिमार्जन गर्ने चलन बढेको छ। यसलाई नै मध्यनजर गरी ताल नबिर्गियोस् भनेर धिमे सिक्ने इच्छा भएकाहरूलाई संस्कृतिका जीवित धरोहर गुरु गोपाल प्रजापतिको नेतृत्वमा धिमे प्रशिक्षण आयोजना गरेका हौं, प्रशिक्षण संयोजक प्रजापतिले भने। उनका अनुसार दैनिक ५० जना युवाले धिमे सिकिरहेका छन्। पाचो धिमे खलले धिमे प्रशिक्षण दिएको योे दोस्रो पटक हो। अघिल्लो वर्ष आयोजित प्रशिक्षणमा करिब ४० जना सहभागी थिए।"
रंगशाला निर्माणका लागि गुठीले माग्यो झन्डै ५० लाख भाडा,"जनकपुरधाम : जनकपुरको बहुप्रतिक्षित रामजानकी बहुउद्देश्यीय अन्तर्राष्ट्रिय रंगशाला निर्माणका लागि जग्गा दिन गुठी संस्थानले ४९ लाख ९० हजार रुपैयाँ भाडा माँगेको छ । गुठी संस्थान प्रधान कार्यालय पूर्वाधार विकास तथा सम्पदा संरक्षण शाखाद्वारा मिति २०८२ वैशाख ११ गते मधेस प्रदेश खेलकुद तथा समाज कल्याण मन्त्रालय, जनकपुरलाई करार सम्झौता गर्नका लागि पत्राचार गरिएको हो । सो पत्रमा रंगशाला निर्माणका लागि जग्गा लिजमा लिँदा वार्षिक ४९ लाख ९० हजार रुपैयाँ भाडा तिर्नुपर्ने उल्लेख छ । गुठी संस्थान मातहतको जनकपुर उपमहानगरपालिका १४ अन्तर्गत विभिन्न कित्तामा रहेको तैनाथी जग्गाहरूमध्ये जम्मा १७ बिघा क्षेत्रफलमा रंगशाला निर्माणका लागि खेलकुद मन्त्रालयबाट लिजमा उपलब्ध गराउन माग गरिएको थियो । मधेस प्रदेश सरकारको सो मागका विषयमा गत चैत २२ गते बसेको गुठी संस्थान सञ्चालक समितिको बैठकबाट गुठी तैनाथी घरजग्गा लिज तथा बहालमा दिने सम्बन्धी निर्देशिका, २०७८ बमोजिम न्यूनतम वार्षिक लिज रकम ४९ लाख ९० हजार रुपैयाँ तिर्न भनिएको छ । कम्तीमा एक वर्षको भाडा बराबरले हुने रकम गुठी कार्यालयको खातामा नगदै जम्मा गरी बैंक भौचरको सक्कलप्रति लिई वा कम्तीमा एक वर्षको भाडा रकम खाम्ने गरी गुठी कार्यालयको नाममा क वर्गको वाणिज्य बैंकले जारी गरेको कम्तीमा दुई वर्ष म्याद कायम भएको शर्त रहितको बैंक जमानतको सक्कलैप्रति लिई गुठी कार्यालयमा तीन दिनभित्र सम्झौता गर्न आउनु भनी निजलाई जानकारी दिइएको छ, गुठीले मन्त्रालयलाई पठाएको पत्रमा उल्लेखित छ । सोहीबमोजिम बैंक जमानतको सक्कलै प्रतिसाथै लिई आधिकारिक प्रतिनिधिसहित करार सम्झौता गर्न उपस्थित हुन गुठीले मन्त्रालयलाई अनुरोध गरेको गुठी संस्थान प्रशासक शैलेसराज कुवरद्वार हस्ताक्षरि त पत्रमा उल्लेख छ । साथै गुठीले रंगशालाका लागि जग्गा लिजमा दिँदा लिज अवधिभित्र प्रत्येक दुई वर्षमा कम्तीमा १० प्रतिशतका दरले बहाल रकम वृद्धि हुने र बढीमा २५ वर्षसम्मका लागि मात्रै लिज सम्झौता रहने पनि उल्लेखित छ । यसअघि गुठी संस्थान र राष्ट्रिय खेलकुद परिषद्बीच २०७४ मंसिर ३ गते वार्षिक ९ लाख रुपैयाँ भाडामा तिर्ने गरि रंगशाला निर्माणका लागि जग्गा लिजमा दिने सम्झौता भएको थियो । तर, करार सम्झौताअनुसार परिषद्ले गुठी संस्थानलाई तिर्नुपर्ने रकम नबुझाएपछि गुठी संस्थान ऐन २०३३ को दफा ४१ बमोजिम सरकारी बाँकी सरह परिषद्बाट असुलउपर गर्ने गरी करार सम्झौता भंग गरिएको थियो । पछि मधेस प्रदेश सरकारको खेलकुद मन्त्रालय, जनकपुरधाम उपमहानगरपालिकाका प्रमुख तथा खेलप्रेमीहरूको अग्रसरतामा पुनः सोही जग्गा लिजमा लिने प्रक्रिया अघि बढाइएको हो । तर, गुठीले यति धेरै भाडा मागेपछि रंगशाला निर्माणको काम फेरि अलपत्र पर्ने जनकपुरधाम उपमहानगरपालिकाका नगर प्रमुख मनोजकुमार साह बताउँछन् र्। खेलकुद को क्षेत्रमा एउटा रंगशाला निर्माण गर्दासमेत गुठीले यति धेरै लिज बापतको रकम माग गरेर निर्माण कार्यमा तगारो हाल्ने काम गरेको छ, साहले अन्नपूर्णकर्मीसँग भने, हाम्रो आफ्नै प्रदेशमा आफ्नै नगरमा रहेको जग्गामा राम्रो काम गर्न खोज्दा यस प्रकारले प्रताडित गरिँदै छ । यो निन्दनीय हो ।लिज सम्झौता नहुँदै रंगशाला निर्माणका लागि उपमहानगरपालिकाले हालसम्म डेढ करोड रुपैयाँको लगानी समेत गरिसकेको छ । यता, मधेश सरकारले रंगशाला निर्माणका लागि दुई अर्ब रुपैयाँ दिने यसअघि नै घोषणा गरिसकेको छ । मधेस प्रदेशका पूर्वमुख्यमन्त्री सरोजकुमार यादवले देशकै सुविधासम्पन्न नमुना रंगशाला बनाउन भारतीय प्रधानमन्त्री नरेन्द्र मोदी आएको बेला घोषणा गरिएको एक अर्ब रुपैयाँ र मधेस सरकारले थप एक अर्ब गरी दुई अर्ब रकम दिने घोषणा गरेका थिए ।"
"हराउँदै संस्कृति, भित्रिँदै प्रविधि","जोमसोम : पछिल्लो समय हिमाली जिल्ला मुस्ताङमा परम्परागत रूपमा पालन गरिएका गोरुझोपाले खेतबारी जोत्ने हिमालको संस्कृति हराउँदै जान थालेको छ। यहाँ परम्परागत रूपमा गोरु झोपाले खेतबारी खनजोत गर्ने संस्कृति बिस्थापित हुँदै आधुनिक प्रविधिक कृषि प्रविधि भित्रिएको छ। अचेल कृषको खेतबारीमा परम्परागत गोरु झोपा देखिन छाडिसकेका छन्। सडक सञ्जाल नहुँदा र आधुनिक प्रविधिको विकास नहुँदा यहाँका किसानले परम्परागत रूपमा पालन गरिएका गोरुझोपालाई नै कृषि कर्मको मुख्य सारथिका रूपमा लिने गर्थे। कृषकको खेतबारी खनजोत गर्नेदेखि जंगलबाट दाउरा ओसार्ने, मल बोकाउने, अन्य घरायसी कामकाज पर्दा सामान ओसारपोसार गर्ने गर्ने र गोरुझोपाका मलमुत्रलाई मलका रूपमा प्रयोग गरेर कृषि कर्म चलाउने गर्थे। हिमाली संस्कृतिक गहनाका रूपमा स्थापित यहाँका गोरुझोपा सांस्कृतिक धरोहरका रूपमा समेत लिने गरिन्थ्यो। तर, पछिल्लो ५ वर्षयता मुस्ताङका किसानले परम्परागत गोरुझोपा पाल्ने प्रचलन विस्तारै त्याग्न थालिसकेका छन्। मुस्ताङका किसानले सदियौंकालदेखि प्रचलनमा रहेको कृषि सारथि गोरुझोपा पाल्न छोडेर कृषि आधुनिकीकरण प्रविधि पछ्याउन थालेका हुन्। कषि ज्ञान केन्द्र मुस्ताङ, प्रधानमन्त्री कृषि आधुनिकीरकण परियोजना, परियोजना कार्यान्वयन एकाइ मुस्ताङ र जिल्लाका स्थानीय तहहरूले कृषकको लागत घटाउने, कृषि उत्पादन बढाउने र समयको किफायत गर्ने उद्देश्यले अनुदान सहुलियतमा कृषि यान्त्रिकीकरण प्रविधि हाते ट्र्याक्टर (मिनिटेलर) वितरण गर्न थालेसँगै यहाँ पालन गरिएका परम्परागत गोरुझोपा विस्तारै विस्थापित हुन थालेका हुन्। मुस्ताङमा सरकारी कार्यालयहरूको अनुदानमा खेतबारी जोत्ने कृषि प्रविधि हाते ट्र्याक्टर उपलब्ध हुन थालेपछि जिल्लाका ८५ प्रतिशत किसानले परम्परागत गोरुझोपा पाल्न छोडेको घरपझोङ५ ठिनीका कृषक मिलन विश्वकर्माले जानकारी दिए। गोरुझोपाको सहयोगमा खेतबारी जोत्न धेरै समय र परिश्रम खर्चिनु पर्ने, स्याहार सुसारका साथै घाँस र दानपानी दिनुपर्ने झन्झट हुने भएकाले प्रविधिको उपयोग निकै नै सहज हुन पुगेका कृषक विश्वकर्माले बताए। कृषि यान्त्रिकीकरण उपकरण हाते ट्र्याक्टरबाट खेतबारी जोत्दा समयको बचत, थोरै खर्च, कम जनशक्ति, स्याउ बगैचामा जोत्दा स्याउ बोटलाई असर नपुग्ने र छिटोछरितो रूपमा खेतबारी जोत्न सकिने भएकाले गोरुझोपाले खेतबारी जोत्न प्रचलन हराउन थालेको कृषक विश्वकर्माको भनाइ छ। त्यसो त मुस्ताङमा परम्परागत रूपमा पालन गरिएका गोरुझोपाले खेतबारी खनजोतको काम मात्रै होइन जंगलबाट दाउरा ल्याउने, मल ओसार्ने, घरायसी काम पर्दा मालसामान ओसार्ने र गोरुझोपाको मलमुत्रलाई मलका रूपमा प्रयोग गर्ने सारथी हुँदाहुँदै पनि किसानले गोरुझोपा पाल्न छोड्दा हिमाली परम्परा र संस्कृति समेत संकटमा पर्ने देखिएको छ। घरपझोङ गाउँपालिका४ जोमसोमका किसान भुपेन्द्र शेरचनले मुस्ताङबाट परम्परागत गोरुझोपा लोपोन्मुख अवस्थामा रहेको बताए। पुराना पुस्ता उमेर कट्दै वृद्ध भएको र नयाँ पुस्ताले अध्ययनअध्यापन, अन्य पेशा व्यवसायमा आबद्धता र कतिपय युवाहरू विदेश पलायन हुने क्रम बढेकाले गोरुझोपाले खेतबारी जोत्ने प्रचलन लोप हुन थालेको जोमसोमका किसान शेरचनको भनाइ छ। किसानले शेरचनले मुस्ताङ किसानले अन्य व्यापार व्यवसाय चलाउने र जिल्लाबाहिरबाट मजदुरहरू भित्रिँदा आफैंले खेती गर्ने प्रचलन छोडेर अरूलाई जिम्मा लगाउने क्रम समेत बढेको जनाए। जोमसोमका किसान शेरचनले प्रविधिको विकाससँगै कृषि यान्त्रिकीकरण उपकरण हाते ट्र्याक्टरको अनुदान सुविधाले गर्दा गोरुझोपा पाल्ने रहर कसैले पनि नगर्ने उल्लेख गरे। मुस्ताङमा परम्परागत पालन गरिएका गोरुझोपा संरक्षणका लागि स्थानीय सरकार र सरोकारवाला कार्यालयहरूले त्यस्ता किसानहरूको खोजी गरी पुरस्कृत र प्रोत्साहन गर्नुपर्ने आवश्यकता रहेको सुझाए। मुस्ताङमा कृषिसँग सम्बन्धित कार्यालयहरूले सूचीकरणमा परेका कृषि फार्म, समूह र सहकारीहरूलाई प्याकेजमै यसप्रकारका कृषि प्रविधिहरू अनुदान सहुलियतमा उपलब्ध गराउने गरेको कृषि ज्ञान केन्द्र मुस्ताङका कार्यालय प्रमुख राजेश गुरुङले जानकारी दिए। सूचिकरणमा परेका किसानलाई मल खरिद, उपकरण खरिद, विषादी र अन्य आवश्यक सामग्रीहरूमा अनुदान सहुलियत दिने गरेको कार्यालय प्रमुख गुरुङको भनाइ छ। केन्द्र प्रमुख गुरुङले परम्परागत गोरु झोपा पलायन हुँदै जानुको कारण जलवायु परिवर्तन र युवा पलायन मुख्य रहेको बताए। जलवायु संकटका कारण चरनक्षेत्र खुम्चिनु र वैदेशिक रोजगारका लागि युवाशक्ति विदेश पलायन हुँदा गोरुझोपाले खेतबारी जोत्ने चलन हराउन थालेको केन्द्र प्रमुख गुरुङले उल्लेख गरे। प्रविधियुक्त कृषि यान्त्रिकीकरण अहिले किसानको बाध्यता भएको उनले जनाए। हिमालको सौन्दर्यता र संस्कृतिसँग जोडिएको परम्परागत गोरुझोपाले यहाँका जैविक विविधतामा महत्वपूर्ण योगदान पुर्याउने गरेको भएपनि समयको माग र प्रविधिको विकासले यहाँको गोरुझोपा पालनको पुख्र्यौली परम्परा जोगाउन चुनौती भएको केन्द्र प्रमुख गुरुङको भनाइ छ। मुस्ताङको घरपझोङ, वारागुङ मुक्तिक्षेत्र, लोघेकर दामोदरकुण्ड र लोमान्थाङ गाउँपालिकाका अधिकांश किसानले परम्परागत गोरुझोपा त्यागेर हाते ट्र्याक्टरले खेत जोत्न थालेको पाइएको छ।"
"जहाँ नेपाली श्रमिकको रुवावासी चल्छ, दूतावासका कर्मचारी उल्टै हकार्छन्","अप्रिल २५ अर्थात् वैशाख १२ गते (दिनको ३) बजे। अबुधाबीस्थित नेपाली दूतावास परिसरमा सुर्खेतका टमटा थरका एक युवा आँसु टिलपिल गर्दै छटपट गरिरहेका थिए। लौन म त बर्बाद हुने भए, आज काम नभए ओभर स्टे हुन्छ। प्रहरीले समातेर डिपोट गर्ने भयो, साथीहरूसँग बिलौना गर्दै उनी अन्नपूर्णकर्मीको छेउमा पुगे। उनी आत्तिएको देख्दा मन बेचैन भयो। अनि, सोधेँ नआत्तिनुहोस्, दूतावासले समाधान खोज्ला नि ? उनको जवाफ थियो नआत्तिएर के गर्नु ? दूतावासका कर्मचारीले त यो हाम्रो समस्या होइन, पार्कमा गएर सुत्नु भन्नुहुन्छ। उनको जवाफ सुनेर हैरान भइयो। अनि, दूतावास अघिको सडक छेउमा रहेका अरू नेपाली श्रमिक भन्दै थिए दूतावासका कर्मचारीको के कुरा गर्नु, केही सोध्यो कि झर्किनुहुन्छ। हकार्नुहुन्छ। हाम्रा समस्या कसले सुनिदिने ? श्रमिकका यी पीडा र मर्का सुनेपछि दूतावासमा गएर बुझ्न मन लाग्यो। अनि, दूतावास छिर्दै गर्दा ग्राउन्ड फ्लोरमा एक जना कर्मचारी भेटिए। किन आएको ? झकिंँदै मलाई प्रश्न गरे। सर, सानोतिनो काम थियो यति मात्रै के भनेको थिएँ, उनको हुकुमी आदेश आयो त्यहाँ गएर बस्ने (वेटिङ रुम) देखाउँदै। सर, हाकिमहरूसँग भेटनुथियो मैले थप आग्रह गर्न खोजे। झर्किँदै उनको जवाफ आयो सुन्नु भएन, त्यहाँ गएर बस्ने। किन हाकिम भेट्नुपर्यो ? ती कर्मचारीको शैली देखेर म छक्क परे। चुपचाप वेटिङ रुममा गएर बसे। विभिन्न समस्या लिएर पुगेका झन्डै दुई दर्जन श्रमिक त्यहाँ प्रतीक्षामा थिए। छेउमै भेटिए, रोल्पाका ओमबहादुर रोका। के कामले आउनुभएको ? उनलाई प्रश्न गरेँ। उनले समस्या बेलिविस्तार लगाए। कम्पनीले उनको भिसा क्यान्सिल गरेको रहेछ। तर, पासपोर्ट दिएन छ। अनि, घर फर्किन उनलाई कि नयाँ पासपोर्ट कि त ट्राभल डकुमेन्ट बनाउनुपर्ने रहेछ। त्यसैका लागि दूतावासमा आएका रहेछन्। अनि, काम भयो त ? प्रश्न गरेँ। उनको जवाफ थियो कहाँ हुनु ? प्रहरी रिपोर्ट लिएर आउनु भन्नुहुन्छ। कहाँ गएर कसरी बनाउने हो ? थाहै भएन। केही सोध्यो कि, दूतावासका कर्मचारीहरू झर्किनुहुन्छ। संखुवासभाका दावा शेर्पाको समस्या समाधानमा पनि नेपाली दूतावास अबुधाबी सहयोगी नबन्दा उनी दिक्क मान्दै थिए। शेर्पालाई विवाह दर्ताको प्रमाणपत्र आवश्यक रहेछ। तर, विवाह दर्तासम्बन्धी कुनै पनि प्रक्रिया दूतावासबाट नहुने भन्दै फिर्ता गरिदिएपछि शेर्पा अलमलमा थिए। यति सानो कामका लागि गाउँ जान गाह्रो छ। यतैबाट काम भइदिएको भए कति सहज हुन्थ्यो। अबुधाबीस्थित दूतावासमा एक दिन ओहोरदोहोर गर्दा दैनिक २ सय दिराम (७ हजार दुई सय नेपाली रुपैयाँ) खर्च हुने गरेको श्रमिकहरूको भनाइ थियो। त्यति खर्च गरेर धाउँदा पनि काम नहुँदा श्रमिकहरू भने दिक्क देखिन्थे। सर्लाहीका रोशन भण्डारी बेचैन थिए। पासपोर्टको म्याद सकिँदै थियो। तर, पासपोर्ट नवीकरणको फर्म भर्न पाएका रहेनछन्। अनलाइनमा हिजो फर्म खुलेको थियो, किन नभरेको भनेर कर्मचारीले हपार्नुभयो, भण्डारीले भने हामी श्रमिकले कतिखेर फर्म खुल्छ भन्ने कसरी थाहा पाउनु ? त्यति टाढा (दुबई) बाट दूतावाससम्म आइयो, यहाँ पुग्दा पनि काम नभएपछि कहाँ जाने होला ? त्यहाँ रहेका अरू श्रमिक भन्दै थिए फर्म पनि सेटिङमा खुल्छ। छेउमा रहेका एक जना श्रमिकले भने, यहाँ कस्तो सेटिङ हुन्छ, यो हेर्नुहोस् त भन्दै फेसबुक स्टाटस देखाए। त्यो स्टाटस दुबईमा क्रियाशील पत्रकार जनक खड्काको थियो। उनले एनआएएनए यूएईका अध्यक्ष विकास शाहीको राजीनामा माग्दै स्टाटस लेखेका थिए। अध्यक्ष शाहीले आफ्नो टाइपिङ सेन्टरमा काम गर्ने एक कर्मचारीलाई दूतावासमा स्वयंसेवी कर्मचारी बनाएको, उनले दूतावासका सबै सूचना र विवरणमा पहुँच राख्ने गरेको र त्यसबाट शाहीले आफ्नो व्यवसायलाई फाइदा पुग्ने काम गरिरहेको आरोप पत्रकार खड्काले लगाएका थिए। खाडीमुलुक संयुक्त अरब इमिरेटस (यूएई) हाल नेपाली श्रमिकको आकर्षणको केन्द्र बन्दै छ। जहाँ ६ लाख बढी नेपाली श्रमिक कार्यरत रहेको अनुमान छ। पासपोर्ट हराउने, म्याद सकिने, कम्पनी छोड्ने, ओभर स्टे हुने, मादक पदार्थ सेवनमा पक्राउ पर्ने लगायतका समस्या नेपाली श्रमिकले भोग्ने गरेका छन्। तर, श्रमिकका दुःख पीडा बिसाउने र समाधान खोजिदिनुपर्ने दूतावासका कर्मचारी भने समाधान दिनुको सट्टा उल्टै सेवाग्राहीलाई हकार्ने र झर्किने गरेको श्रमिकहरूको गुनासो छ। दूतावासका कर्मचारीले समयमा सहयोग नगर्दा ओभर स्टे भएका केही श्रमिक त दूतावास अघिल्तिरको सडकमा सुतेका पनि भेटिए। नेपाली श्रमिकलाई हकार्ने, झर्किने किन गरिन्छ ? भन्ने प्रश्नमा नेपाली दूतावासका कन्सुलर तथा प्रवक्ता रञ्जिता दाहालको जवाफ थियो तपाईं कोसँग बोल्दै हुनुहुन्छ ? बुझेर कुरा गर्नुहोस्। थोरै स्रोत साधनबीच पनि नेपाली श्रमिकलाई सेवा दिने काम भइरहेको प्रवक्ता दाहालको दाबी थियो। कर्मचारीबाट झर्किने, रिसाउने काम भएको भए गलत हो, दाहालले भनिन्, सेवाग्राहीले पनि कर्मचारीलाई सम्मान गर्नुपर्छ, हामी पनि सम्मान गर्छाैं। संयुक्त अरब इमिरेटस्मा हाल ७ देखि ८ लाख नेपाली कार्यरत रहेको उनले जानकारी दिइन्। हामीसँग जनशक्ति कम छ। दैनिक ५ सय जनासम्मलाई सेवा दिनुपर्छ, उनले भनिन्, त्यसैकारण एनआरएनए र नेपाली समाजबाट भोलिन्टियर सेवा लिन्छौं। तर, भोलिन्टियर सेवामा खटिने कर्मचारीलाई दूतावासका सूचनामा पहुँच हुँदैन। एनआरएनए यूएईका एक पूर्वपदाधिकारीले भने, एकजना पत्रकार साथीले सामाजिक सञ्जालमा स्टाटस लेखेका कारण यसअघिका राजदूतले ६ महिना जेल हाल्नुभयो। दूतावासका कर्मचारीसँग विवाद गरे जेल जानुपर्छ भन्ने मानसिक त्रास फैलाइएको छ। त्यसैकारण यहाँका कर्मचारीमा दम्भ छ। दूतावासले जनशक्ति कम भएकै कारण देखाएर वर्षौंदेखि ब्लडमनी र बिमाको रकम नपाएको गुनासो पनि सेवाग्राहीको थियो। यूएईमा मृत्यु भएर क्षतिपूर्तिबापतको ब्लडमनीको पैसा प्राप्त गर्ने प्रक्रियामा रहेकाको संख्या २४ छ। थप १६० भन्दा बढी नेपालीहरूले दुर्घटना वा अन्य विभिन्न कारणले बिमाबापतको रकम पाउन बाँकी छ। यी मुद्दाहरू एक वर्षदेखि पाँच वर्षभन्दा पनि धेरै पुराना छन्। सामान्यतयाः दुर्घटना वा अन्य कुनै कारणले नेपालीको मृत्यु भएमा यूएईमा २ लाख दिर्हाम (झन्डै ७८ लाख रुपैयाँ) ब्लडमनी वा बिमाबापतको रकम पाउने कानुन छ। मृतकका हरेक परिवारले पाउने रकम हिसाब गर्ने हो भने कम्तीमा २ लाख दिर्हाम (झन्डै ७८ लाख रुपैयाँ) को दरले झन्डै १९ करोड रुपैयाँ ब्लडमनीबापतको क्षतिपूर्ति प्राप्त गर्न बाँकी रहेको छ। यसमा थप १६० जनाको बिमाको रकम पनि जोड्ने हो भने ५० करोडभन्दा बढी पैसा पाउने आकलन गरिएको छ। तर, दूतावासको अलमलले रकम प्राप्त गर्न नसकेको सेवाग्राहीको आरोप छ।"
"दाउन्नेमा सडक पूर्णरूपमा अवरुद्ध , घन्टौं जाममा फसे यात्रु",नवलपुर : सडकको खराब अवस्थाका कारण दाउन्नेमा यात्रुले निकै सास्ती खेप्नु परेको छ। शनिबार रातीदेखि भएको वर्षाले राजमार्ग हिलो भएर गाडी फस्दा दुबैतर्फ यातायात अवरुद्ध भएको जिल्ला प्रहरी कार्यालयका सूचना अधिकारी मधु नेपालले बताए। बाटो चिप्लो हुँदा यातायातका साधन चल्न सकेका छैनन्। जसका कारण घन्टौं जाममा बस्न यात्रु बाध्य भएका छन्। सूचना अधिकारी नेपालले बाटो चिप्लो भएका कारण यातायातका साधन चल्न निकै मुस्किल भएको बताए। बाटो बिस्तारको क्रममा ठाउँ ठाउँमा डाँडा कटानको काम भएको र कल्भर्ट निर्माणका लागि खाल्डो खनिएकाले पानी परेपछि बाटोमा हिँड्न निकै नै कठिनाइ भएको हो । सयौं यातायातका साधन र यात्रुहरू शनिबार रातीदेखि नै जाममा छन्। सडक निर्माणका लागि भन्दै राति ११ बजेदेखि बिहान ५ बजेसम्म बाटो बन्द गरिँदै आएको भए पनि वर्षा भएपछि यो कामसमेत प्रभावित हुँदै आएको छ। बाटो बिग्रंदा गन्तव्यमा हिँडेका यात्रुहरू अलपत्र अवस्थामा छ्न्। जिल्ला प्रहरी कार्यालय नवलपुरले बाटो मर्मत गरेर यातायात सहज संचालन गर्ने प्रयास भइरहेको जानकारी दिएको छ।
सिंगापुरको आम चुनावमा प्रधानमन्त्री वोङ र उनको पार्टी विजयी,"शनिबार सिंगापुरमा भएको आम चुनावमा प्रधानमन्त्री लरेन्स वोङ र उनको पिपुल्स एक्सन पार्टी (पीएपी) ले जित हासिल गरेको छ। पार्टीले ९७ संसदीय सिटमध्ये ८७ सिट जितेको छ। विजयपछि प्रधानमन्त्री वोङले बलियो जनादेशको लागि आभारी भएको र अझ कडा परिश्रम गरेर जनताको विश्वासको सम्मान गर्ने बताए। चुनावमा मुख्य प्रतिस्पर्धा १९६५ देखि सत्तामा रहेको पिपुल्स एक्सन पार्टी () र मुख्य विपक्षी वर्कर्स पार्टी () बीच थियो। यी बाहेक धेरै अन्य साना दलहरू पनि चुनावी मैदानमा थिए। देशभरका २६ लाख मानिसहरूले १२४० मतदान केन्द्रहरूमा ९२ सिटका लागि मतदान गरेका थिए। सिंगापुरका संसदीय सिटहरू दुई भागमा विभाजित छन्: एकल सदस्य निर्वाचन क्षेत्र () र समूह प्रतिनिधित्व निर्वाचन क्षेत्र ()।  मा ४५ जना उम्मेदवारहरूको टोलीले प्रतिस्पर्धा गर्छ, जसमध्ये कम्तिमा एक अल्पसंख्यक समुदाय (मलय, भारतीय, वा अन्य) बाट हुनुपर्छ। यो १९४८ मा भएको पहिलो आम चुनाव पछि सिंगापुरको १९ औं र १९६५ मा स्वतन्त्रतापछि १४ औं चुनाव थियो। लगभग २० वर्ष पदभार ग्रहण गरेका ली सिएन लुङले राजीनामा दिएपछि प्रधानमन्त्री वोङले गत मे महिनामा नयाँ प्रधानमन्त्रीको रूपमा शपथ लिएका थिए।"
घरेलु मैदानमा जित निकाल्दै बैङ्गलोर शीर्षमा,"काठमाडौं : इन्डियन प्रिमियर लिग (आइपीएल)मा चेन्नई सुपर किङ्सलाई हराउँदै रोयल च्यालेन्जर्स बैङ्गलोर (आरसीबी)अङ्कतालिकाको शीर्षमा उक्लिएको छ। बेङ्गलोरको घरेलु मैदान एम चिन्नस्वामी क्रिकेट स्टेडियममा चेन्नाईमाथि २ रनको रोमाञ्चक जित निकालेको हो। टस हारेर ब्याटिङको निम्तो पाएको बैङ्गलोरले २१३ रन बनाएको थियो। आरसीबीले दिएको २१४ रनको विजयी लक्ष्य पछाएको चेन्नईले निर्धारित २० ओभरमा पाँच विकेट गुमाउँदै २११ रन मात्रै बनायो। चेन्नाईका लागि ओपनर आयुष मात्राले सर्वाधिक ९४ रनको पाली खेले। उनले ४८ बलमा नौ चौका र पाँच छक्का प्रहार गरे। अर्का ओपनर सइक रसिदले १४ रन बनाए। कप्तान महेन्द्र सिंह धोनीले १२ रन बनाउँदै पेभेलियन फर्किए। रविन्द्र जडैचाले ७७ रनको अविजित पारी खेले शिवम दुबे ८ रनमा अविजित रहे। आन्टी मगरसम्म पनि निकै रोमाञ्चक बनेको यस खेलमा आरसीबीले २१३ रन डिफेन्ड गर्यो। आरसीबीको लागि बलिङ तर्फ लुङ्गी गिदीले सर्वाधिक ३ विकेट लिए। कुर्णाल पाण्ड्या र यश दयालले ११ विकेट लिए। पहिलो इनिङमा ब्याटिङ गरेको आरसीबीले निर्धारित २० ओभरमा पाँच विकेट गुमाउँदै २१३ रन बनायो। आरसीबीका लागि विराट कोहोलीले सर्वाधिक ६२ रन बनाए । अर्का ओपनर ज्याकोब बैट्हेलले ५५ रन बनाए। यी दुई ओपनरले पहिलो विकेटका लागि ९७ रनको साझेदारी गरे। देवदत्त पार्टिकलले १७, कप्तान रजत पार्टीदारले ११ रन बनाउँदा रोमारियो स्टेफर्डले ५३ रनको अभिजित पारी खेले। चेन्नईका लागि बलिङतर्फ माथेसा पाथिरानाले सर्वाधिक ३ विकेट लिए। नुर हमिद र साम करणले ११ विकेट लिए। यसअघि नै प्लेअफ दौडबाट बाहिरिएको चेन्नाई दुईजितसहित अंकतालिकाको पुच्छरमा रहेको छ। ५ पटकको आइपीएल विजेता चेन्नाई लगातार दोस्रोपटक प्लेअफ समीकरणबाट बाहिरिएको हो। चेन्नाईलाई हराएसँगै आरसीबी भने अंकतालिकाको शीर्षमा छ। आरसीबीले ११ खेलमा ८ जित र ३ हार सहित १६ अंक बटुल्दै शीर्ष स्थानमा उक्लेको छ।"
नीति कार्यान्वयन होस्,"सरकारले आर्थिक वर्ष २०८२८३ का लागि प्रस्तुत गरेको नीति तथा कार्यक्रमले संविधान संशोधन, सुशासन, डिजिटल सेवा, भूमिसुधार, र उत्पादनमुखी अर्थतन्त्रजस्ता महत्वाकांक्षी योजना प्रस्तुत गरेको छ । नीति कार्यक्रम विगतमा पनि उत्कृष्ट थिए । तर, नीति निर्माणभन्दा बढी चुनौती यसको कार्यान्वयनमा रहेको विगतको अनुभवले देखाएको छ । नीति र कार्यक्रमको सफल कार्यान्वयनबिनै देशले सामाजिक न्याय, राजनीतिक स्थायित्व, र आर्थिक समृद्धिको लक्ष्य पूरा गर्न सक्दैन । संविधान संशोधनलाई सहमतिका आधारमा अघि बढाउने सरकारको प्रतिबद्धता स्वागतयोग्य छ । हालको गठबन्धनले उल्लेखनीय नतिजा दिन नसकेको स्वयं सत्तामा रहेका दलहरूकै नेताको भनाई छ । गठबन्धनको सरकार बनेको ९ महिनासम्म कार्यदल गठनबाहेक कुनै ठोस प्रगति नहुनुलाई चिन्ताजनक मानिएको छ । दलहरूबीच संवाद र सहमतिलाई तीव्र बनाउनेतर्फ सरकार लाग्नुपर्छ । यसैगरी, भूमिसम्बन्धी विधेयकमार्फत १५ लाख भूमिहीनलाई व्यवस्थापन गर्ने योजना ऐतिहासिक हुन सक्छ, तर विगतका असफल प्रयासले देखाएको छ कि राजनीतिक इच्छाशक्तिको अभावमा यस्ता प्रयास निष्क्रिय हुने गर्दछन् । त्यसलाई चिर्ने चुनौती सरकारलाई छ । यो नीति कार्यान्वयनका लागि विधेयक पारित गर्न संसद्मा सहमति निर्माण अहिलेको आवश्यकता हो । हालसम्म त्यो अवस्था देखिएको छैन । नागरिक एप, फेसलेस सेवा, र ईगभर्नेन्स बोर्डजस्ता उपायहरूले सेवा प्रवाहमा सुधार ल्याउन सक्छन् । तर, डिजिटल पूर्वाधार, इन्टरनेट पहुँच, र जनशक्तिको अभावले चुनौती सिर्जना गर्न सक्ने सम्भावना रहन्छन् । त्यसैले, नीति कार्यक्रम कार्यान्वयनका लागि पूर्वाधार विकास र जनशक्ति तालिममा लगानी अनिवार्य छ । त्यस्तै, उत्पादनमुखी नीति, कृषिमा लगानी, स्टार्टअप प्रबद्र्धन, र रोजगारी सिर्जना गराउने उपायहरू देशको आर्थिक रूपान्तरणको मूल चाबी हुन् । यी योजनामा बजेट, नीतिगत स्पष्टता, र अनुगमनको कमजोरी देखिन दिनुहुँदैन । सबैभन्दा महत्वपूर्ण कुरा, सुशासन र भ्रष्टाचार नियन्त्रणमा सरकारको शून्य सहनशीलताको नीति व्यवहारमा देखिनु जरुरी छ । गुनासो सम्बोधन, उच्चस्तरीय अनुगमन, र जवाफदेही संरचनाहरूलाई सक्रिय रूपमा सञ्चालन गर्नुपर्ने छ । बजेट विनियोजन पनि राजनीतिक सहमतिको प्रतिविम्ब हुनुपर्छ, जसमा साना उद्यम, ग्रामीण क्षेत्र, र सीमान्तकृत समुदायलाई प्राथमिकता दिइनुपर्छ । नीति तथा कार्यक्रमका योजनामा बजेट समावेश नभई टुक्रे योजना समावेश गर्ने प्रवृत्तिलाई तोड्दै सरकारले नविनतम बजेट ल्याउन जरुरी छ । जसले निराशालाई आशामा परिणत गर्न सकोस् । अन्ततः, नीति कागजमा मात्र सीमित रहनु हुँदैन । संयुक्त सरकारले जनताको विश्वास जित्न चाहेमा अब गफ होइन, काम गरेर देखाउने समय हो । कार्यान्वयनको गति, पारदर्शिता, र उत्तरदायित्व सुनिश्चित नगरे देशले फेरि पनि गुमेको अवसरको गाथा मात्र दोहोर्याउनेछ ।"
