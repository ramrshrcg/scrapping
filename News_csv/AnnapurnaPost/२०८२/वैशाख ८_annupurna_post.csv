शीर्षक,विवरण
झापा कारागारभित्रै ढलेका एक कैदीबन्दीको मृत्यु,झापा : झापा कारागारका एक कैदीबन्दीको मृत्यु भएको छ। इलाम माङ्सेबुङ गाउँपालिका४ घर भई झापा कारागारमा ज्यान सम्बन्धी मुद्दामा कैद भुक्तान गरिरहेका ५९ वर्षीय धनबहादुर विश्वकर्माको मृत्यु भएको जिल्ला प्रहरी कार्यालय झापाले जनाएको छ। प्रहरीका अनुसार विश्वकर्माको मेडिकल रिपोर्टमा घाटीको क्यान्सरको लक्षण देखा परेको थियो। आज दिउँसो ४:२५ बजेको समयमा अचानक सास बढेर उनी कारागारभित्रै ढलेका थिए। उपचारको लागी प्रादेशिक अस्पताल भद्रपुर पुर्याएकोमा उनको ४:४० बजे उपचारका क्रममा मृत्यु भएको प्रहरीले जनाएको छ। घटनाको बारेमा मृतकको परिवारलाई खबर गरिएको जनाइएको छ।
मंगलबार देशका यी स्थानमा हुने छ वर्षा,"काठमाडौं : मंगलबार देशका कोशी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहनेछ। मौसम पूर्वानुमान महाशाखाका अनुसार कोशी प्रदेश र गण्डकी प्रदेशको पहाडी भूभागका थोरै स्थानहरूमा र बाँकी प्रदेशको पहाडी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ। मंगलबार राति कोशी प्रदेश लगायत गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहनेछ। कोशी प्रदेश र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षा र उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ।"
वैशाख १२ गते बारपाकमा सार्वजनिक बिदा,"गोरखा : आउँदो वैशाख १२ गते बारपाक सुलिकोट गाउँपालिकामा सार्वजनिक बिदा हुने भएको छ। २०७२ वैशाख १२ गते बारपाक केन्द्रविन्दु बनाएर गएको शक्तिशाली भूकम्पको स्मृतिमा सो गाउँपालिकाले सार्वजनिक बिदा आह्वान गरेको हो। आइतबार सार्वजनिक सूचना जारी गर्दै पालिकाले वैशाख १२ गते पालिका अन्तर्गतका सरकारी, गैरसरकारी, संस्थाका कार्यालय, विद्यालय तथा स्वास्थ्य चौकीहरू बन्द हुने जनाएको छ। वैशाख १२ गते भूकम्पको केन्द्रविन्दु बारपाकमा भूकम्प स्मृति दिवस मनाइने भएको छ। सो दिनमा बारपाकमा आयोजित भूकम्प स्मृति दिवस मनाउन पूर्व प्रधानमन्त्री एवं गोरखा क्षेत्र नं २ का सांसद पुष्पकमल दाहाल (प्रचण्ड) र गण्डकी प्रदेशका मुख्यमन्त्री तथा सो क्षेत्रका प्रदेश सांसद सुरेन्द्रराज पाण्डे आउने कार्यक्रम रहेको गाउँपालिकाले जनाएको छ।"
एमएडब्लू वृद्धिले पायो नेटवर्क डेभलपमेन्ट एक्सिलेन्स अवार्ड,"काठमाडौं : नेपालका लागि चांगान तथा दिपल ईभीको आधिकारिक विक्रेता एमएडब्लू वृद्धिलाई चीनको चोङकिङमा आयोजना भएको २०२५ चांगान अटोमोबाइल ओभरसिज पार्टनर कन्फिरेन्समा प्रतिष्ठित नेटवर्क डेभलपमेन्ट एक्सिलेन्स अवार्डले सम्मान गरेको छ। नेपालभित्र ग्राहक सेवालाई प्रत्याभूत गर्न र चिनियाँ दोस्रो ठूलो अटोमोबाइल निर्माता चांगान ब्रान्डलाई प्रभावकारी रूपमा प्रवर्द्धन गर्न डिलरसिप नेटवर्क विकास तथा विस्तारमा महत्त्वपूर्ण उपलब्धि हासिल गरेको भन्दै चांगानले एमएडब्लू वृद्धिलाई यो सम्मान दिइएको हो। दिपलले केही समयअघि नेपालमा आफ्नो पहिलो वर्ष मनाएको थियो। यो एक वर्षमा दिपलले आठ सयभन्दा बढी कार बिक्री गर्नुका साथै एक सयभन्दा बढी चार्जिङ स्टेसनहरूको सञ्जाल बनाउन सफल भएको थियो। हाल नेपालमा एस०७, एस०७ एल, ई०७ र एल०७ गरी चार मोडल उपलब्ध छन्।"
प्राविधिक शिक्षालयको भवन निर्माण सुरु,"नुवाकोट : नुवाकोटमा प्राविधिक शिक्षालयको भवन निर्माण सुरु गरिएको छ। विदुर नगरपालिका१ सिमुटारमा पोष्टबहादुर बोगटी बहुप्राविधिक शिक्षालयको भवन शिलान्यास गरिएको हो। एक करोड रुपैयाँको लागतमा भवन निर्माण कार्य सुरु भएको हो। भवनको कार्यक्रमका बीच संसदको कानुन न्याय तथा मानवअधिकार समितिकी सभापति बिमला सुवेदीले शिलान्यास गरिन्। कुल १ सय ४२ रोपनी जग्गामा करोडौंको भौतिक, शैक्षिक तथा खेलकुदका संरचना बन्ने गुरु योजना अनुरूप पहिलो चरणमा कुल एक करोड रुपैयाँको लागतमा चार कोठे भवनको निर्माण सुरु भएको शिक्षालयले जनाएको छ। भवनको संरचना यही असार मसान्तसम्म सम्पन्न गरिसक्नुपर्ने शिक्षालयका विभागीय प्रमुख प्रकाश रैलाले बताए। शिक्षालयमा पशु विज्ञान, बाली विज्ञान र होटल व्यवस्थापनमा समेत गरी दुई सय ५० जना विद्यार्थी अध्ययनरत छन्।"
आँखा खुलेपछि फेरि आरन चलाउने धोको,"पुर्चौंडी (बैतडी) : जवानीमा आरन चलाएर घर गुजारा चलाएका महन्त लुहारको बायाँ आँखा बन्द भएको चार वर्ष भयो। आँखा बन्द भएसँगै उनको घरधन्दा चलाउने आरन व्यवसाय पनि बन्द भयो। आँखा खुलेपछि फेरि आरन चलाउने धोको छ, उनले भने। महन्त लुहारको बसोबास बैतडीको पुर्चौंडी नगरपालिका३ को तोलीगाउँ हो। उनको घरबाट पालिकाको केन्द्र (हाट) आउन ४ घण्टा लाग्छ। पालिकाको केन्द्रमा बैतडी समाजले आयोजना गर्न लागेको निःशुल्क स्वास्थ्य शिविरको खबर पाएपछि महन्त श्रीमती हजारी लुहारको सहारामा पुर्चौंडी नगरपालिकाको केन्द्र हाटबजार पुगेका हुन। स्वास्थ्य शिविरमा वरिष्ठ नेत्ररोग विशेषज्ञ डाक्टर विद्याप्रसाद पन्तले उनको आँखा खोलिदिएका छन्। चारवर्षदेखि मोतियाविन्दु रहेछ, अप्रेसन गरेर राम्ररी देख्ने भइसक्नुभयो डाक्टर पन्तले भने। बायाँ आँखा खुलेपछि महन्तको मुहारमा मुस्कान थियो। अब त आरन चलाउन सक्छु जस्तो लागेको छ उनले भने। महन्त मात्रै होइन, बैतडी समाज कैलालीले बैतडीको दुर्गममा रहेको पुर्चौंडीमा आयोजना गरेको निःशुल्क स्वास्थ्य शिविरमा ९१ जना जेठ नागरिकको स्थानीय स्वास्थ्य चौकीमै आँखाको शल्यक्रिया गरिएको छ भने ७१७ जनाले आँखाको परीक्षण गराएका छन्। डाक्टर विद्या प्रसाद पन्त गेटा आँखा अस्पतालका पूर्व निर्देशक हुन। उनले एक दिनमा ३५५ शल्यक्रिया गरेको रेकर्ड छ। पछिल्लो समय डाक्टर पन्त म्यानमारको गाउँ गाउँमा स्वास्थ्य शिविर चलाउँदै आएका छन्। घरविदामा आएका बेला उनले यस्तै गाउँ गाउँमा शिविर चलाउने गरेका छन्। धनगढी गएर अप्रेसन गर्ने अवस्था थिएन, गाउँमै आएर अप्रेसन गरिदिएपछि खुशी भएको छु पुर्चौंडी नगरपालिका२ का सन्तबहादुर कुँवरले भने। एक आँखाले मान्छेको छाया मात्र देख्थे, अब त मान्छे चिन्ने गरी देख्न थालेको छु। पुर्चौंडी नगरपालिका१ गुदडाकी ७० वर्षीया कलशा भण्डारीपनि शिविरमा आएकी थिइन्। खुट्टा दुख्ने, खुट्टा तान्न नसक्ने भएकी उनलाई हाडजोर्नी तथा नशारोग विशेषज्ञ डाक्टर नरबहादुर मौनीले चेकजाँच गरे। धनगढी जाने खर्च छैन। गाउँमा यस्तै ठूला डाक्टर बस्दैनन। औषधि दिएको छ। निको होला भन्ने आशा पलाएको छ, कलशाले भनिन। पुर्चौंडी नगरपालिका८ की ७८ वर्षीया कृष्णा जोशी घरमा कुलदेवताको मन्दिरमा लगाएको सप्ताह यज्ञ छोडेर शिविर पुगिन। घरमा कुलदेवताको सप्ताह थियो। सबैजना सप्ताह यज्ञमा बसेका छन्, सन्चो नभएर हैरान थिए। त्यही भएर कुलदेवताको पूजा छोडेर आए, उनले भनिन। बैतडीबाट कैलाली झरेका नागरिकहरूले गठन गरेको बैतडी समाज कैलालीले हरेक वर्ष बैतडीका दुर्गम स्थानमा गएर तीन दिने बृहत् निःशुल्क स्वास्थ्य शिविरको आयोजना गर्दै आएको छ। यसअघि उसले बैतडीको पाटन र पञ्चेश्वरमा स्वास्थ्य शिविरको आयोजना गरिसकेको छ। बैतडीको पुर्चौंडीमा यसपालीको शिविरमा २८ सय ७२ जनाले विशेषज्ञ स्वास्थ्य सेवा लिएका छन्। पुर्चौंडी ७ ऐरगाउँका ५९ वर्षीय मानसिक ऐर पनि उपचार पछि खुशी भएर घर फर्के। उनले ६ महिना अघि भारतको सितारगञ्जमा पत्थरीको अप्रेसन गरेको रहेछ। पत्थरीको अप्रेसन गरेको थिए। घर आएपछि दुख्न थाल्यो। घाउँमा चरचर हुने, अनी चिन्ता लागेको थियो। एउटा सुई पनि लगाई दियो औषधि पनि दियो, उनले भने। ऐरलाई वरिष्ठ युरोलोजिष्ट डाक्टर जोनेश तिवारीले चेकजाँच गरेका थिए। शिविरमा ७ जना विशेषज्ञ चिकित्सकहरूले स्वास्थ्य परीक्षण गरेका थिए। वरिष्ठ नेत्ररोग विशेषज्ञ डाक्टर विद्या प्रसाद पन्त, फिजिसियन डाक्टर चेतराज भट्ट, युरोलोजिष्ट डाक्टर जोनेश तिवारी, हाडजोर्नी तथा नशा रोग विशेषज्ञ डाक्टर नर बहादुर मौनी, स्त्री तथा प्रसूति रोग विशेषज्ञ डाक्टर रविन्द्र भट्ट, मुटु रोग विशेषज्ञ डाक्टर अजय भट्ट, दन्तरोग विशेषज्ञ डाक्टर सन्तोष कुमार पाण्डे सहितको स्वास्थ्यकर्मीको टोलीले विशेषज्ञ सेवा प्रदान गरेको थियो। शिविरमा २५ जनाले रक्तदान पनि गरेका थिए। रक्त सञ्चार केन्द्र प्रादेशिक कार्यालय धनगढीका प्रमुख धरणीधर पन्त गाउँमा रक्तदान बारे चेतना दिन आवश्यक रहेको भन्दै आफैं सहभागी भएका थिए।"
बालुवाटारमा मन्त्रिपरिषद् बैठक सुरू,"काठमाडौं : मन्त्रिपरिषद् बैठक सुरू भएको छ। प्रधानमन्त्री निवास बालुवाटारमा मन्त्रिपरिषद् बैठक सुरू भएको हो। बैठकले समसामयिक विषयवस्तुमा छलफल गर्नुका साथै महत्त्वपूर्ण निर्णयहरू पनि गर्ने प्रधानमन्त्री सचिवालयले जानकारी दिएको छ। बैठकले शिक्षा मन्त्री विद्या भट्टराईले दिएको राजीनामा पनि स्वीकृत गर्ने बताइएको छ। शिक्षा मन्त्री भट्टराईले सोमबार पदबाट राजीनामा दिएका थिए। शिक्षकहरूले काठमाडौं केन्द्रित आन्दोलनलाई थप चर्काउँदै लगेपछि मन्त्री भट्टराईले राजीनामा दिएकी हुन्। यद्यपि उनले स्वास्थ्य कारण देखाउँदै राजीनामा दिएको मन्त्रालयका उच्च स्रोतले जानकारी दिएको छ। बैठकले वैशाख १२ गतेबाट सञ्चालन हुने संसद अधिवेशन, आन्दोलनरत शिक्षकका माग र राष्ट्र बैंकका गभर्नर नियुक्तिका विषयमा पनि छलफल गर्ने स्रोतको भनाइ छ।"
प्रधानमन्त्रीको अध्यक्षतामा उच्च स्तरीय सुशासन आयोग गठन गर्ने मन्त्रिपरिषद्को निर्णय,"काठमाडौं : सरकारले उच्च स्तरीय सुशासन आयोग गठन गर्ने निर्णय गरेको छ। सोमबार बालुवाटारमा बसेको मन्त्रिपरिषद् बैठकले प्रधानमन्त्री केपी शर्मा ओलीको अध्यक्षतामा उच्च स्तरीय सुशासन आयोग गठन गर्ने निर्णय गरेको स्रोतले जानकारी दिएको छ। निजी क्षेत्रको समेत प्रतिनिधित्व रहने उच्च स्तरीय सुशासन आयोग १५ सदस्यीय हुनेछ। आयोगमा निजी क्षेत्रसहित गृह मन्त्रालय, अर्थ मन्त्रालय, संघीय मामिला तथा सामान्य प्रशासन मन्त्रालय, लोक सेवा आयोग, योजना आयोगलगायत निकायका अधिकारीहरू सदस्य रहनेछन्।"
सुत्केरी हुन नसकेपछि हेलिकोप्टरमार्फत उद्धार,"कालिकोट : सुत्केरी हुन नसक्दा घुमिसरा बुढा शाहीको हेलिकोप्टरमार्फत उद्धार गरिएको छ। कालीकोट नरहरिनाथ गाउँपालिका७, गुब्लागडा मालकोटकी ३० वर्षीया घुमिसरालाई दोस्रो सन्तान जन्माउने क्रममा अत्यधिक रक्तश्राप हुन थालेपछि हेलिकोप्टरमार्फत उद्धार गरिएको हो। स्वास्थ्य चौकी मालकोटका इन्चार्ज अमर बहादुर बटालाले सुत्केरीको अवस्था जटिल हुँदै गएपछि थप उपचारका लागि रिफर गरिएको बताए।"
संयुक्त अरब इमिरेट्सका परराष्ट्रमन्त्री नेपाल आउँदै,"काठमाडौं : संयुक्त अरब इमिरेट्स (युएई)का परराष्ट्रमन्त्री औपचारिक भ्रमणका लागि नेपाल आउने भएका छन्। युएईका उपप्रधानमन्त्रीसमेत रहेका शेख अब्दुल्लाह बिन जायद अल नाह्यान (     ) भोलि (मंगलबार) नेपाल आउन लागेका हुन्। उनी चार्टर्ड विमानबाट मंगलबार बेलुका नेपाल आइपुग्नेछन्। नेपाल भ्रमणका क्रममा उनले प्रधानमन्त्री केपी शर्मा ओली, श्रम, रोजगार तथा सामाजिक सुरक्षा मन्त्री शरत सिंह भण्डारीलगायत उच्च पदस्थ व्यक्तिहरूसँग भेटवार्ता गर्ने कार्यक्रम छ। परराष्ट्र मन्त्रालयले शेख अब्दुल्लाहको भ्रमणको आवश्यक तयारी गरिरहेको छ। उनले दुई दिने भ्रमण सकाएर बुधबार स्वदेश फर्किनेछन्। नेपालका परराष्ट्रमन्त्री आरजु राणा देउवा भने यतिबेला बैंकक भ्रमणमा रहेकी छन्।"
शिक्षकहरूलाई प्रधानमन्त्रीले भने  प्रतिगामी तत्वहरू सल्बलाएका बेला तपाईंहरूको आन्दोलन उपयुक्त छैन,"काठमाडौं : प्रधानमन्त्री केपी शर्मा ओलीले देशको ढुकुटीले धान्न सक्ने र सम्भव हुने मागलाई राज्यले सम्बोधन गर्ने भएकाले अविलम्ब वार्तामा बसेर विद्यालयमा फर्कन शिक्षकहरूलाई आह्वान गरेका छन्। नेपाल प्रगतिशील प्राध्यापक संगठनको ११ औँ राष्ट्रिय सम्मेलनको सोमबार कीर्तिपुरमा उद्घाटन गर्दै प्रधानमन्त्री ओलीले अहिलेको सरकार दमनकारी नभई लोकतान्त्रिक भएकाले ट्रेड युनियनको अधिकारको रक्षासहित पेशागत क्षेत्रका जायज मागलाई सम्बोधन गरिने बताए। 'विद्यालय शिक्षा विधेयक संसदीय समितिमा विचाराधीन छ । ऐन ल्याउन भनेर यत्रा शिक्षकहरू सकडमा आन्दोलनमा आउनु पर्दैन । भर्ना अभियान सुरु भइसकेको छ । कृपया जानुस्, विद्यालयमा गएर भर्ना गराउनुस् । एसईईको उत्तरपुस्तिका परीक्षण गर्नुस् । एसईईमा ५२ प्रतिशत विद्यार्थी फेल गराइएको भन्ने मेरो भनाइले चित्त नदुखाउनुस् । गुणस्तरीय शिक्षाका लागि लाग्नुस् ,'प्रधानमन्त्री ओलीले भने,'शिक्षकहरूको आन्दोलनले विद्यार्थी र अभिभावकलाई घाटा छ, शिक्षकहरूलाई लाभ छैन । त्यसकारण अविलम्ब वार्तामा बसेर आन्दोलन अन्त्य गर्नुस् । प्रतिगामी तत्वहरू सल्बलाएका बेला तपाईंहरूले आन्दोलन गर्ने उपयुक्त समय पनि यो होइन । यसैगरी प्रधानमन्त्री ओलीले प्रतिगामी,उग्रवामपन्थी, विकृति र विसंगतियुक्त प्रवृत्तिहरविरुद्ध प्राध्यापकहरूले बौद्धिकरुपमा सक्रियता देखाउनुपर्ने बताए। मुलुकमा देखिरहेका प्रतिगामी,उग्रवामपन्थी, विकृति र विसंगतियुक्त प्रवृत्तिहरूप्रति सजग हुँदै आफ्नो बौद्धिक क्षेत्रबाट विद्यमान सङ्घीय लोकतान्त्रिक गणतन्त्रको रक्षार्थ विचार निर्माणमा लागि पर्न आह्वान समेत गरेका छन्। 'प्राध्यापक जस्तो सचेत वर्गले लोकतन्त्र र तानाशाहीका बीचको भेद छुट्याउन नसक्ने भन्ने कुरै हुँदैन । कोही पनि सचेत नागरिक आफ्नो समाज कस्तो बनाउने भन्ने सन्दर्भमा तटस्थ रहिरहन सक्दैन । लोकतन्त्रको प्रयोगबाट मुलुकको समृद्धिका लागि दक्ष जनशक्ति निर्माण गर्नुपर्ने छ ,'प्रधानमन्त्री ओलीले भने, 'हामीले मिसन २०८४ भनेको छौँ । त्यो मिसन भनको अराजकतावादी, प्रतिगामी, असभ्यता र देशलाई अँध्यारो यात्रातर्फ फर्काउने प्रयासविरुद्धको मिसन हो । यसमा तपाईँहरुले लेखेरबोलेर बौद्धिकताको प्रर्दशन गरी साथ दिनुपर्छ । देशको विकास तब हुन्छ, जब नागरिकहरू स्वस्थ्य, शिक्षित र दक्ष हुन्छन् ।' प्रधानमन्त्री ओलीले शिक्षालाई हरेकको पहुँचभित्र कसरी पुर्याउने र गुणस्तरीय शिक्षा कसरी दिन सकिन्छ भनेर सोच्न आग्रह गर्दै कसरी ज्ञानलाई आर्जन, संकलन र सम्प्रेषण गर्छौँ भन्ने अति महत्वको विषयमा मनन् गर्न सम्झाए।"
"'मन' नमिल्ने नेताहरूसँग रिसबी साँध्दै सीके राउत, कोषाध्यक्षलाई पनि पक्रन लगाएको आरोप","काठमाडौं : कोषाध्यक्ष सुरेन्द्र नारायण यादव पक्राउ परेपछि जनमत पार्टीभित्र खैलाबैला मच्चिएको छ। ललितपुर प्रहरीले सोमबार कोषाध्यक्ष यादवलाई सप्तरीबाट पक्राउ गरेपछि जनमत पार्टीभित्रको विवाद चुलिएको हो। ठगी तथा आपराधिक विश्वाघातको कसूरमा पक्राउ परे पनि यादवसँग जनमतका अध्यक्ष सीके राउतले रिसबी साँधेको धेरैले आकलन गरेका छन्। कुनै बेला निकट सम्बन्ध भएका अध्यक्ष राउत र कोषाध्यक्ष यादवबीच गत संसदीय चुनावदेखि टकराव सुरू भएको नेताहरूको भनाइ छ। यादवले पाउनुपर्ने टिकट सीके राउतले दाजु जयकान्तलाई दिएपछि उनीहरूबीच विवाद हुँदै आएको छ। त्यसपछि पनि पार्टीभित्र अध्यक्ष राउतले मनोमानी गरेपछि पूर्व उपाध्यक्षसमेत रहेका दीपककुमार साह, कोषाध्यक्ष यादवसहितका नेताहरूले विरोध गर्दै आएका थिए। आफूविरुद्ध लागेको भन्दै अध्यक्ष राउतले अनुशासन विभाग प्रमुखसमेत रहेका साहलाई यसअघि नै कारबाही गरिसकेका छन्। अहिले कोषाध्यक्षको पक्राउ पनि त्यसकै सिलसिला रहेको साहको दाबी छ। अनुशासन विभाग हेर्दै आएका साहले कोषाध्यक्ष यादवको पक्राउलाई योजनाबद्ध षड्यन्त्रको हिस्सा भएको बताएका छन्। उनले पार्टी नेतृत्वलाई पारदर्शीता र जवाफदेहीता देखाउन पनि आग्रह गरेका छन्। 'कोषाध्यक्ष सुरेन्द्र नारायण यादवको गिरफ्तारी योजनाबद्ध षड्यन्त्रको हिस्सा हो। यस घटनाको निष्पक्ष, स्वतन्त्र र विश्वसनीय छानबिन हुनु अत्यावश्यक छ। पार्टी नेतृत्वमा पारदर्शीता, जवाफदेहीता र आन्तरिक लोकतन्त्रको प्रत्याभूति अनिवार्य छ,' उनले विज्ञप्तिमार्फत भनेका छन्। उनले अध्यक्ष राउतप्रति इंगित गर्दै पार्टीमा ठूलो वित्तीय अनियमितता देखिएको आरोप लगाएका छन्। उनले पार्टीभित्र भइरहेको शक्ति दुरुपयोग र षड्यन्त्रको निष्पक्ष छानबिन हुनुपर्ने माग गरेका छन्। उनले संसदीय टिकट वितरणमा भएको विवाद, घरजग्गा खरिदमा भएको अनियमितता, महादेवामा पार्टीको नाममा बनाइएको घरलगायतका विषयमा भ्रष्टाचार भएको आशंका गरेका छन्। यी सबै अनियमिततामा अध्यक्ष राउतको प्रत्यक्ष संलग्नता रहेको उनको दाबी छ। 'करोडौं खर्चेर जनकपुरमा निर्माण गरिएको घरपछि पनि समानुपातिक सूचीमा समावेश गराउन उहाँसँग ५० लाख मागिनु अत्यन्तै दुःखद र अपारदर्शी व्यवहार हो। सांसद बनेपछि इमाडोलमा भव्य घर र पार्किङको लागि छुट्टै जग्गा खरिद गर्नुमा भ्रष्टाचारको गम्भीर आशंका छ। पार्टीको नाममा संकलन गरिएको रकमबाट सप्तरी, महादेवामा निर्माण गरिएको पक्की घरको स्रोत र उपयोगबारे छानबिन आवश्यक छ,' उनले विज्ञप्तिमा भनेका छन्। त्यस्तै साहले पार्टी कोषाध्यक्षको नाममा कुनै पनि बैंक खाता नखोली अध्यक्षले अवैधरूपमा आर्थिक कारोबार गरेको आरोप लगाएका छन्। काठमाडौंमा पार्टी कार्यालयको लागि घर नपाउँदा डा राउतको हठले पुरानो होटल भाडामा लिइ कोटेश्वरस्थित प्रवासी होटल कम्पनी ऐनअन्तर्गत खोलिएको उनको आरोप छ। राम नारायण साह, सत्य नारायण खाँग, पञ्चनन्द माझी, अनिता साह, श्रिषिकेष ठाकुर, प्रमोद ईसर लगायतका व्यक्तिहरूको नाममा आर्थिक सहयोग संकलन गरी निजी प्रयोजनमा खर्च गरिएको पनि उनले गम्भीर आरोप लगाएका छन्। चर्चित साइकल काण्डमा संलग्न पात्रको नाममा गाडी खरिद हुनु जनता र आन्दोलनप्रति विश्वासघात भएको उनको बुझाइ छ। उनले कोषाध्यक्ष यादवको भने बचाउ गरेका छन्। मधेस आश्रम निर्माणका लागि पार्टी अध्यक्ष राउतको सचिवालयबाट आह्वान गरिएको आर्थिक सहयोग नउठेपछि कोषाध्यक्ष स्यवं र वसन्त कुशवाहाले व्यक्तिगत खर्चमा उक्त घर निर्माण गरेको उनले बताएका छन्। त्यस्तै स्वतन्त्र मधेस गठबन्धनको समयमा व्यक्तिगत सवारी साधन र पेशागत अवसर त्याग्दै यादवले कतारमा सबैभन्दा ठूलो संगठन निर्माण गरेको र डा राउतप्रति पूर्ण निष्ठा राख्दै आलोचना हुँदा पनि अडिग भएर साथ दिएको उनले विज्ञप्तिमा उल्लेख गरेका छन्। त्यसका बावजुद सप्तरी निर्वाचन क्षेत्र १ मा संगठनमा खास योगदान नदिएका आफ्नै दाजुलाई यादवले उम्मेदवार बनाएको उनको आरोप छ।"
काठमाडौं उपत्यका विकास प्राधिकरणका अमिनविरुद्ध ३ करोड बढीको भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले उपत्यका विकास प्राधिकरणका एकजना अमिनविरुद्ध ३ करोड बढीको भ्रष्टाचार मुद्दा दायर गरेको छ। आयोगले जिल्ला आयु्क्तको कार्यालय काठमाडौंद्वारा सञ्चालित बागमती नगर जग्गा एकीकरण आयोजना गौरीघाटमा अमिन (करार) पदमा कार्यरत दिनेश प्रसाद यावदविरुद्ध ३ करोड २९ लाख ४५ हजार ७ सय रुपैयाँको विशेष अदालतमा मुद्दा दायर गरेको हो। आयोगका अनुसार गैरकानुनी सम्पत्ति आर्जन गरी भ्रष्टाचार गरेको विषयमा यादवविरुद्ध उजुरी परेको थियो। सोही उजुरीका आधारमा अनुसन्धान हुँदा भ्रष्टाचार गरेको पाइएपछि आयोगले उनीविरुद्ध आरोप पत्र दायर भएको हो। अख्तियारका प्रवक्ता राजेन्द्र कुमार पौडेलले यादवले यादवले २०६३ साल भदौ ०८ गतेदेखि २०८१ साल असार २० गतेसम्म आर्जन गरेको सम्पत्तिको आयभन्दा व्यय अत्यधिक भएको र सो सम्पत्ति गैरकानुनी रुपमा आर्जन गरेको पुष्टि हुन आएकाले आज विशेष अदालत काठमाडौंमा भ्रष्टाचार मु्द्दा दायर गरेको जानकारी दिए। उनका अनुसार यादवले तलबी पारिश्रमिक, भत्ता,नागरिक लगानी कोष,आवास कर्जा,कृषि आम्दानी,सवारी र अचल सम्पत्ति बिक्री सापटी तथा बैंकको ब्याजबाट कूल २ करोड ४२ लाख २० हजार ३०१ रुपैयाँको वैध आय गरेको देखिएको छ। सोही अवधिमा उनले घर निर्माण,गहना,जग्गा खरिद,सवारी साधन,शैक्षिक खर्चलगायत शीर्षकमा कूल ५ करोड ७१ लाख ६६ हजार ३५१ पैंसा खर्च गरेको देखिएको अख्तियारको दावी छ। आयोगले उनीमाथि सोही रकम बराबरको विगो र सजायको माग गरेको छ। यसैगरी गैरकानुनी रुपमा आर्जन गरेको रकम र त्यसबाट बढाइएको सम्पत्ति यादिले आफ्नी श्रीमती अमृता कुमारी यादवको नाममा राखेको देखिएको हुँदा उनलाई पनि भ्रष्टाचार निवारण ऐन २०५९ को दफा ४७ र अख्तियार ऐन २०४८ को दफा २९ (ख) बमोजिम प्रतिवादी बनाइ सम्पत्ति जफतका लागि मुद्दा दायर गरेको अख्तियारले जनाएको छ।"
पोप फ्रान्सिसको ८८ वर्षको उमेरमा निधन,"काठमाडौँ : पोप फ्रान्सिसको सोमबार बिहान निधन भएको छ । कार्डिनल केभिन फारेलले पोपको मृत्यु भएको घोषणा गरे । पोप फ्रान्सिसको रोमको स्थानीय समय अनुसार बिहान ७ः३५ बजे मृत्यु भएको हो, फारेलले भने । फ्रान्सिसको सम्पूर्ण जीवन प्रभु र चर्चको सेवामा समर्पित थियो । पोप फ्रान्सिसले मानिसलाई सधैं साहस राख्न आग्रह गरेका छन् । यस्तै उनले सीमान्तकृतहरूलाई माया गर्न र उनीहरूका लागि उभिन प्रेरित गरेका छन् । पोप फ्रान्सिस क्याथोलिक चर्चहरूमा सुधारका लागि पनि परिचित छन् । यस्तै उनी परम्परावादीहरूमाझ पनि लोकप्रिय थिए । फ्रान्सिस ल्याटिन अमेरिकाका पहिलो पोप हुन् । बीबीसीबाट"
शिक्षकहरूले आन्दोलन चर्काउँदै लगेपछि शिक्षा मन्त्री भट्टराईले दिइन् राजीनामा,काठमाडौं : शिक्षकहरूले आन्दोलन चर्काउँदै लगेपछि शिक्षामन्त्री विद्या भट्टराईले राजीनामा दिएकी छन्। मन्त्री भट्टराईले सोमबार प्रधानमन्त्री केपी शर्मा ओलीसमक्ष राजीनामा बुझाएको बालुवाटार स्रोतले जानकारी दिएको छ। विद्यालय शिक्षा ऐन तत्काल ल्याउन माग गर्दै शिक्षकहरूले लगातार आन्दोलन जारी राखेपछि मन्त्री भट्टराईले राजीनामा दिएको स्रोतको भनाइ छ। मन्त्री भट्टराईले भने मन्त्रालयका अधिकारीसँग आफ्नो स्वास्थ्य अवस्थाका कारण राजीनामा दिएको बताएकी छन्। उनले आन्दोलनरत शिक्षकहरूलाई वार्तामा बोलाए पनि शिक्षकहरू वार्तामा बस्न तयार भएका छैनन्। विधेयक पारित नभएसम्म आन्दोलन जारी राख्ने चेतावनी पनि शिक्षकहरूले दिँदै आएका छन्।
वैदेशिक रोजगारीमा विभिन्न देश पठाइदिन्छु भन्दै ठगी गर्ने ३ जना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको आरोपमा ३ जनालाई प्रहरीले पक्राउ गरेको छ। पक्राउ पर्नेहरूमा काठमाडौं महानगरपालिका३१ बस्ने ललितपुर महालक्ष्मी नगरपालिका१० घर भएकी २९ वर्षीया उरुषा क्षेत्री, काठमाडौं महानगरपालिका३२ बस्ने नुवाकोट विदुर नगरपालिका५ घर भएका २७ वर्षीय केदार ढुङ्गाना र दाङको तुलसीपुर उपमहानगरपालिका६ घर भएका ४० वर्षीय पोषणराज घर्ती क्षेत्री रहेका छन्। पक्राउ मध्ये उरुषाले क्यानडा पठाइदिन्छु भन्दै एक जना पीडितबाट ८ लाख रुपैयाँ, केदारले माल्दिभ्स पठादिन्छु भन्दै २ जना पीडितहरूबाट ८ लाख रुपैयाँ र पोषणराजले जापान पठाइदिन्छु भन्दै २ जना पीडितबाट ३४ लाख ५० हजार रुपैयाँ लिई सम्पर्कविहीन भएको भन्दै पीडितहरूको उजुरी दिएका थिए। काठमाडौं उपत्यका अपराध अनुसन्धान कार्यालयबाट खटिएको प्रहरीले उरुषालाई काठमाडौं महानगरपालिका३१ बाट शनिबार, केदारलाई काठमाडौं महानगरपालिका३२ बाट शुक्रबार र पोषणराजलाई दाङको तुल्सीपुर उपमहानगरपालिका६ बाट बुधबार पक्राउ गरेको हो। पक्राउ मध्ये उरुषा र केदारलाई आवश्यक अनुसन्धान तथा कारबाहीका लागि वैदेशिक रोजगार विभाग र पोषणराजलाई जिल्ला प्रहरी परिसर काठमाडौं पठाइएको छ। यस सम्बन्धमा प्रहरीले आवश्यक अनुसन्धान गरिरहेको छ।"
उपसचिव हुँ भन्दै ठगी गर्ने महिला पक्राउ,काठमाडौं : नेपाल सरकारको उपसचिव हुँ भन्दै ठगी गर्ने महिलालाई प्रहरीले पक्राउ गरेको छ । विभिन्न व्यक्तिलाई फरकफरक परिचय दिएर आफू कानुन मन्त्रालयको उपसचिव रहेको भन्दै ठगी गर्ने दैलेख घर भई हाल ललितपुर बस्ने ४० वर्षीय जानकी न्यौपानेलाई पक्राउ गरिएको प्रहरीले जनाएको छ । उनले आफू हाल त्रिभुवन अन्तर्राष्ट्रिय विमानस्थलमा कार्यरत रहेकाले त्यहाँ ठेक्का मिलाई दिने भन्दै सात लाख ६० हजार ८ सय लिएको र बाँकी रकम माग्दै गरेको अवस्थामा पक्राउ गरिएको काठमाडौं उपत्यका अपराध अनुसन्धान कार्यालयका प्रहरी उपरीक्षक अंगुर जिसीले जानकारी दिए । न्यौपानेमाथि ठगी सम्बन्धी कसुरमा आवश्यक अनुसन्धान एवं कारबाहीका लागि जिल्ला प्रहरी परिसर ललितपुर पठाइएको प्रहरीले जनाएको छ ।
"वैदेशिक सहायताको भरमा खर्च व्यहोर्नुपर्ने स्थिति, बजेट प्रस्तावमा कठिनाइ","काठमाडौं : आगामी आर्थिक वर्ष २०८२८३ को बजेट तयारीमा जुटिरहेको सन्दर्भमा राष्ट्रिय योजना आयोगले कतिपय नियमित र चालु प्रकृतिको खर्चसमेत वैदेशिक सहायताबाट व्यहोर्नुपर्ने अवस्था देखिएको भन्दै बजेट तथा कार्यक्रम प्रस्ताव गर्न कठिनाइ देखिएको निचोड निकालेको छ । आयोगले आगामी आवको बजेट तर्जुमा सम्बन्धमा आइतबार अर्थ मन्त्रालयमा पेस गरेको नीतिगत तथा कार्यक्रमगत छलफलसम्बन्धी प्रतिवेदनले यस्तो निष्कर्ष निकालेको हो । आयोगका उपाध्यक्ष प्राडा शिवराज अधिकारीले उपप्रधानमन्त्री एवं अर्थमन्त्री विष्णुप्रसाद पौडेललाई उक्त प्रतिवेदन बुझाउने क्रममा मन्त्रालयहरू बीचको समन्वय र आगामी आर्थिक वर्षको बजेट बनाउन सहज होस् भन्ने उद्देश्यले मन्त्रालय, निकाय र आयोगसँग व्यापक परामर्श र छलफल गरी प्रतिवेदन तयार पारेको बताए । यता अर्थमन्त्री पौडेलले अर्थतन्त्र सुधारका लागि नीतिगत, कानुनी तथा संरचनागत सुधारहरू भइरहेको बताए । त्यसको परिणामस्वरुप पछिल्लो दिनमा अर्थतन्त्रका समस्त सूचकहरू सकारात्मक भएको छ । अर्थतन्त्रमा सुधार आइरहेको र आगामी आर्थिक वर्षको बजेट पनि सबल अर्थतन्त्र निर्माणमा केन्द्रित हुने छ, अर्थमन्त्री पौडेलले आश्वाशन दिँदै भने । यसैक्रममा प्रतिवेदनबारे उल्लेख गर्दे प्राडा अधिकारी भन्छन्, कतिपय मन्त्रालय तथा निकायको बजेट सीमा न्यून रहेको सम्बन्धित पदाधिकारीको धारणा रहेको छ । साथै, कतिपय नियमित र चालु प्रकृतिको खर्चसमेत वैदेशिक सहायताबाट व्यहोर्नुपर्ने अवस्था देखिएकाले बजेट तथा कार्यक्रम प्रस्ताव गर्न कठिनाइ देखिएको छ । बजेटको नीतिगत तथा कार्यक्रमगत छलफल प्रतिवेदनले कार्यक्रम तथा बजेट छलफलको समग्र निष्कर्षअन्तर्गत प्रादेशिक सन्तुलन र तीनवटै तह बीचको समन्वय प्रभावकारी हुने गरी कार्यक्रम प्रस्ताव गर्नुपर्नेतर्फ ध्यानाकर्षण गराएको छ । यसका लागि संघ, प्रदेश र स्थानीय तहमा विकास आयोजना बाँडफाँटसम्बन्धी मापदण्डबमोजिम कार्यक्रम तथा आयोजना बाँडफाँट हुनुपर्ने सुझाव दिएको छ । यस्तै, सशर्त अनुदानमार्फत प्रदेश र स्थानीय तहमा कार्यान्वयन हुने कार्यक्रम तथा आयोजनाका लागि दोहोरो नपर्ने गरी निर्धारित मापदण्डको आधारमा बजेट विनियोजन हुनुपर्नेमा जोड दिएको छ । मन्त्रालय तथा निकायहरूले विगत आर्थिक वर्षहरूमा सिर्जित दायित्व तथा आगामी वर्षहरूका लागि आवश्यक पर्ने अनिवार्य दायित्वका लागि हुने आवश्यक पर्ने खर्च रकम प्रस्ताव गरेर मात्र बजेट सीमाभित्र रहेको बजेटका आधारमा आयोजना प्राथमिकीकरण तथा पुनः प्राथमिकीकरण गर्नुपर्नेतर्फ प्रतिवेदनले ध्यानाकर्षण गराएको छ । कार्यक्रम तथा आयोजना कार्यान्वयन गर्दा समन्वयात्मक अतिरिक्त लाभ सिर्जना तथा दिगो बनाउन सहयोगी हुने र कार्यान्वयन गर्दा न्यूनशून्य विरोधाभाष सिर्जना हुने कार्यक्रमलाई प्राथमिकताका साथ प्रस्ताव तथा विनियोजन गर्नुपर्नेतर्फ प्रतिवेदनले औंल्याएको छ । यससँगै उत्पादन र उत्पादकत्व वृद्धि गर्न सघाउने र रोजगारी सिर्जना हुने आयोजना तथा कार्यक्रमका लागि प्राथमिकताका साथ बजेट प्रस्ताव तथा विनियोजन गर्नुपर्नेमा जोड दिइएको छ । आगामी आर्थिक वर्षमा खर्च हुने र खर्च गर्न सकिने आयोजना तथा कार्यक्रमका लागि मात्र बजेट प्रस्ताव तथा विनियोजन गर्नुपर्नेतर्फ प्रतिवेदनले ध्यानाकर्षण गरेको छ । चालु आर्थिक वर्षमा दायित्व सिर्जना भएका र आगामी वर्षसम्ममा सम्पन्न हुने चरणमा रहेका बहुवर्षीय आयोजना तथा कार्यक्रमका लागि प्राथमिकताका साथ बजेट प्रस्ताव गर्नुपर्ने । सोह्रौं योजनाका लक्ष्य, उद्देश्य, रणनीति तथा नतिजा खाका र दिगो विकास लक्ष्यका सूचकलाई केन्द्रबिन्दुमा राखेर कार्यक्रम तथा बजेट प्रस्ताव गर्नुपर्ने । क्रमागत कार्यक्रम तथा आयोजनाको प्रकृति अनुसार कार्यान्वयन अवस्था, आयोजना अवधि, सिर्जित दायित्व तथा खर्च गर्ने अवस्थाको आधारमा पुनःप्राथमिकीकरण गरी विनियोजन गर्नुपर्ने र क्रमागत कार्यक्रम तथा आयोजनाको पुनरावलोकन गरी दोहोरोपना रहेका एउटै प्रकृतिका कार्यक्रम वा आयोजना एक आपसमा गाभ्ने वा खारेज गर्नुपर्ने छ, प्रस्तुत प्रतिवेदनमा भनिएको छ ।"
नदीमा नुहाउन गएका एकै गाउँका ३ बालक बेपत्ता,"भैरहवा : रुपन्देहीको दानव नदीमा नुहाउन गएका एकै गाउँका तीन जना बालक डुबेर बेपत्ता भएका छन्। लुम्बिनी सांस्कृतिक नगरपालिका२ अर्दौलीका १२ वर्षीय मुन्नु हरिजन, १३ वर्षीय उमेश यादव र १४ वर्षीय राजन यादव नदीमा पौडी खेल्ने क्रममा डुबेर बेपत्ता भएको जिल्ला प्रहरी कार्यालय रुपन्देहीका डीएसपी एवं सूचना अधिकारी सुरज कार्कीले बताए। नेपाल प्रहरी, सशस्त्र प्रहरी र स्थानीयहरूको सहयोगमा बेपत्ता बालकहरूको खोजी कार्य भइरहेको प्रहरीले जनाएको छ।"
"ओरालो यात्रामा सेयर बजार,नेप्से परिसूचक २६ सय विन्दुमा झर्यो","काठमाडौं : सेयर बजार ओरालो लाग्ने क्रम आज पनि जारी रह्यो। अघिल्लो कारोबार दिन आइतबार १६६८ अंकले घटेको नेप्से परिसूचक आज ७ ७५ अंकले घटेर २६९८२८ विन्दुमा कायम भएको छ। सेन्सेटिभ इण्डेक्स ०१६प्रतिशतले घटेर ४५५८१ विन्दुमा पुगेको छ। नेप्से घटे पनि कारोबार रकम भने आइतबारको तुलनामा बढेको छ। आइतबार ८ अर्ब ४३ करोड मूल्य बराबरको सेयर कारोबार भएकमा आज ८ अर्ब ७७ करोड बढीको कारोबार भएको हो। यसदिन ३१९ स्क्रिप्सक २ करोड १२ लाख ३ हजार ७६६कित्ता सेयर ८ अर्ब ७७ करोड ५७ लाख २० हजार २९३ रुपैयाँमा खरिदबिक्री भए। नेपाल माइक्रो इन्स्योरेन्स र क्रेष्ट माइक्रो लाइफ इन्स्योरेन्सको सेयर ९९९ प्रतिशतले बढ्दा कर्पोरेट डेभलपमेन्ट बैंकको ९८८,युनिभर्सल पावरको ९८० र नेपाल हाइड्रो डेभलपर्सको ९०७ प्रतिशतले बढ्यो। कारोबार रकमका आधारमा नगदी ग्रुप अग्रस्थानमा रह्यो। सो कम्पनीको ८ अर्ब ७७ करोड ५७ लाख मूल्य बराबरको सेयर कारोबार भयो। युनिभर्सल पावरले ५२ करोडको कारोबार गर्दा हाइड्रोइलेक्ट्रिसिटी इन्भेस्टमेन्ट एण्ड डेभलपमेन्टको ४३ करोड,हिमालयन पावरको ३५ करोड र एनआरएन इन्फ्रास्टक्चर एण्ड डेभलपमेन्टको ३१ करोड मूल्य बराबरको सेयर कारोबार भयो। कारोबारमा आएकामध्ये ११२ स्टक्सको मूल्य बढ्दा १३३ वटाको घट्यो। बाँकी एक स्टकको मूल्य भने स्थिर रह्यो। ६ समूहको उपसूचक बढ्दा ७ समूहको उपसूचक सूचक भने नकारात्मक देखिएका छन्। ट्रेडिङ समूहको उपसूचक सर्वाधिक १५२ प्रतिशतले घट्यो।"
"बीसीसीआईले गर्यो केन्द्रीय सम्झौताको घोषणा, फर्किए श्रेयस र इशान","काठमाडौँ : बीसीसीआईले सोमबार भारतीय पुरुष क्रिकेट टोलीको २०२४२५ का लागि केन्द्रीय सम्झौता घोषणा गरेको छ । यस पटक चार खेलाडीलाई ग्रेड ए प्लस श्रेणीमा समावेश गरिएको छ । जसमा रोहित शर्मा, विराट कोहली, जसप्रीत बुमराह र रवीन्द्र जडेजा रहेका छन् । ग्रेड ए श्रेणीमा ६ खेलाडी, ग्रेड बी श्रेणीमा पाँच खेलाडी र ग्रेड सी श्रेणीमा १९ खेलाडी छन् । मोहम्मद सिराज, केएल राहुल, शुभमन गिल, हार्दिक पाण्ड्या, मोहम्मद शमी र ऋषभ पन्तलाई ग्रेड एमा राखिएको छ । ग्रेड बीमा सूर्यकुमार यादव, कुलदीप यादव, अक्षर पटेल, यशस्वी जैसवाल र श्रेयस अय्यरको नाम समावेश छ । इशान किशन र श्रेयस अय्यर २०२४२५ को लागि केन्द्रीय सम्झौतामा फर्किएका छन्। ए प्लस का खेलाडीलाई वार्षिक सात करोड भारतीय रुपैयाँ, ग्रेड एको खेलाडीलाई पाँच करोड, बी को खेलाडीलाई तीन करोड र सी को खेलाडीलाई वार्षिक एक करोड भारतीय रुपैयाँ दिइने बीसीसीआईले जनाएको छ ।"
वीरगन्जमा सीसीटीभी जडानका लागि बैंकले गरे १७ लाख ७५ हजार सहयोग,"वीरगन्ज : वीरगन्ज महानगर क्षेत्रमा थप सीसीटीभी जडान र त्यसको व्यवस्थापनका लागि विभिन्न बैंक तथा वित्तीय संस्थाहरूले १७ लाख ७५ हजार रुपैयाँ सहयोग गरेका छन्। गत पुस १५ मा वीरगन्ज महानगरपालिका, सेफर वीरगन्ज र जिल्ला प्रहरी कार्यालय पर्साबीच वीरगन्जमा सीसीटीभी क्यामेरा सञ्जाल विस्तारका लागि त्रिपक्षीय सम्झौता भएको थियो। उक्त सम्झौता पत्रमा पावर हाउस चोकदेखि उत्तर र पश्चिम तर्फको सडक र टोलका साथै जनघनत्व बढी भएका टोलमा थप ८० वटा सीसीटीभी क्यामेरा जडान गरिने उल्लेख थियो। थप सीसीटीभी क्यामेरा जडानका लागि वीरगन्ज महानगरपालिकाले आर्थिक तथा प्राविधिक सहयोग गर्ने, अपुग रकम जोहोको लागि सेफर वीरगन्जले बैंक तथा वित्तिय संघ संस्थासँग समन्वय गर्ने र जिल्ला प्रहरी कार्यालय पर्साले जडान गरिएका सीसीटीभीको कन्ट्रोल रुमका साथै रेखदेखको जिम्मा लिने बुँदा सम्झौतापत्रमा उल्लेख गरिएको थियो। सोमबार वीरगन्ज महानगरपालिकाको कार्यालयमा बैंकहरूले उपलब्ध गराएको उक्त रकम मेयर राजेशमान सिंहको रोहबरमा सेफर वीरगन्जका संयोजक मनोज दासलाई हस्तान्तरण गरिएको हो। हालसम्म विभिन्न १६ वटा बैंकले सहयोग उपलब्ध गराएको बैंकर्स एसोसिएसन पर्साका संयोजक रोहिणी आचार्यले बताए।"
१३ बुँदे कर्णाली घोषणापत्र जारी गर्दै सकियो कर्णाली एजुकेशन एक्स्पो,"काठमाडौं : १३ बुँदे कर्णाली घोषणापत्र जारी गर्दै सकियो कर्णाली एजुकेशन एक्स्पो सम्पन्न भएको छ। कर्णाली प्रदेशको राजधानी वीरेन्द्रनगरमा वैशाख २ देखि ५ गतेसम्म कर्णाली एजुकेशन एक्स्पो  २०२५ सिजन वान सञ्चालन भएको थियो। कर्णाली विकास केन्द्रले एक्स्पो आयोजना गरेको हो। एक्स्पोमा विभिन्न क्षेत्रका विज्ञहरु, कर्णाली प्रदेश सरकारका मन्त्रीहरू, सचिव, प्रतिनिधिहरू, अन्तर्राष्ट्रिय गैरसरकारी संस्था तथा स्थानीय संघसंस्थाका प्रतिनिधिहरू गरी १३ जना प्यानलिस्टमाझ बहुआयामिक छलफल तथा विचार मन्थन भएको छ। एक्स्पोमा अब कर्णाली जाग्छः शिक्षामा पुनर्विचार, भविष्यको पुनर्निर्माण, कर्णालीको शैक्षिक गन्तव्यः व्यवहारिक, व्यावसायिक शिक्षा र नवप्रवर्तन, कर्णालीको समृद्धिको आधारः स्रोत, सीप र शिक्षा, सशक्त कर्णालीः सीमान्तकृत तथा अपाङ्गता भएका नागरिकसहित सबैका लागि गुणस्तरीय र रोजगारमूलक शिक्षा लगायतका विषयमा बहस गरिएको छ। आगामी दिनमा शिक्षामाथिको छलफललाई गहन र व्यापक बनाउने, तहगत पाठ्यक्रम परिमार्जन गर्नुपर्ने, कर्णालीमा कृषि र जडिबुटी शिक्षालाई अनिवार्य गर्नुपर्ने, शैक्षिक गुणस्तर विकास हुने खालका शैक्षिक कार्यक्रम ल्याउनुपर्ने, सिकाइका लागि सर्वव्यापी डिजाइनको फ्रेमवर्क कार्यान्वयनमा ल्याउनुपर्ने, सिक्दै कमाउँदै पढ्दै अवधारणा कार्यान्वयन गर्नुपर्ने, विद्यालयमा भौतिक पूर्वाधार विकास गर्नुपर्ने लगायतका माग घोषणा पत्रमा उल्लेख गरिएको छ।"
हतियार प्रदर्शन गरेर टिकटक भिडियो बनाउने युवक पक्राउ,कपिलवस्तु : पेस्तोल लिएर हतियार प्रदर्शन गरेर टिकटक बनाउने एक युवकलाई प्रहरीले पक्राउ गरेको छ। पक्राउ पर्नेमा शुद्धोधन गाउँपालिका६ महादेवका २१ वर्षीय रघुविन्द यादव रहेको प्रहरीले जिल्ला प्रहरी कार्यालयले जनाएको छ। पक्राउ परेका युवक यादवले आफ्नो टिकटक एकाउन्टमा पेस्तोल सहित हातहतियार राखेर भिडियो प्रदर्शन गरेका थिए। उनको टिकटक भिडियोबाट समाजमा डर त्रास उत्पन्न भएको भन्दै प्रहरीले उनलाई मायादेवी गाउँपालिकाको पकडीस्थित एक होटलबाट पक्राउ गरेको छ। पक्राउ परेका यादवलाई प्रहरीले सार्वजनिक शान्ति विरुद्धको कसुर मुद्दामा थप अनुसन्धान गर्न जिल्ला प्रशासन कार्यालयबाट ७ दिनको म्याद लिई जिल्ला प्रहरी कार्यालयको नियन्त्रण राखिएको प्रहरी नायब उपरीक्षक मोहन मणि अधिकारीले बताए।
ट्रम्पको दबाबमा रुसले गरेको थियो इस्टर युद्धविरामको घोषणा,काठमाडौँ : रुसले घोषणा गरेको ३० घण्टाको इस्टर युद्धविरामको समय सकिएको छ । यो घोषणा अमेरिकी राष्ट्रपति डोनाल्ड ट्रम्पको दबाबमा भएको हो । अमेरिकी राष्ट्रपति ट्रम्पले रूस र युक्रेन चाँडै शान्ति सम्झौतामा पुगेनन् भने आफूले शान्ति सम्झौताको लागि प्रयास त्याग्ने बताएपछि रुसले इस्टर युद्धविरामको घोषणा गरेको हो । ट्रम्पले रूस र युक्रेनले चाँडै शान्ति सम्झौतामा गरेनन् भने आफू शान्ति पहलबाट पछि हट्ने बताएका थिए । समाचार एजेन्सी रोयटर्सका अनुसार अमेरिकी विदेश मन्त्रालयले आइतबार पछि पनि इस्टर युद्धविराम जारी राख्न चाहेको बताएको थियो । तर त्यस्तो भने हुन सकेन । रुस र युक्रेनले ३० घण्टा लामो इस्टर युद्धविरामको क्रममा एकअर्कालाई युद्धविराम उल्लंघन गरेको आरोप समेत लगाएका छन् । तर ट्रम्पले भने यो युद्धविरामको बारेमा केही भनेका छैनन् । आफ्नो सामाजिक सञ्जाल पोस्टमा उनले रूस र युक्रेन यो हप्ता सम्झौतामा पुग्न सक्ने उल्लेख गरेका छन् । उनले रूस र युक्रेनले सम्झौता पछि अमेरिकासँग राम्रो व्यापार गर्न सक्ने समेत विश्वास व्यक्त गरेका छन् । ट्रम्पले राष्ट्रपति बनेको २४ घण्टाभित्र युक्रेन युद्ध अन्त्य गर्ने बताएका थिए । ट्रम्पले शान्ति सम्झौतामा पुग्न नसकेकोमा दुवै पक्षलाई दोष दिँदै आएका छन् ।
किरात राई सुनुवार कम्युनिटी क्याट्रीक बेलायतमा नन्दराज,"बेलायत : किरात राई सुनुवार कम्युनिटी क्याट्रीक बेलायतमा नन्दराज राईको अध्यक्षतामा नयाँ कार्य समिति चयन गरिएको छ । आई हब कम्युनिटी सेन्टर क्याट्रीकमा भएको किरात राई सुनुवार कम्युनिटीको साधारणसभाबाट नन्दराजको नेतृत्वमा नयाँ कार्यसमिति चयन गरिएको हो । उपाध्यक्षमा जयप्रकाश सुनुवार,शान्ता देव राई, महासचिवमा रामप्रसाद राई, सहसचिवमा अनिला राई, कोषाध्यक्षमा बिष्णुकुमार राई, सहकोषाध्यक्ष मा कमल राई चयन भएका हुन्। यसैगरी फुड मेम्बर लालबहादुर राई, सहफुड मेम्बर अनन्त कुमार राई, प्रोपर्टी मेम्बर सुदेश कुमार राई,सहप्रोपर्टी मेम्बर हरि राई,ड्रिक मेम्बर मनिकुमार राई ,सह ड्रिक मेम्बर अनिस राई,इन्टरटेन्डमेन्ट मेम्बर अनु राई,सह इन्टरटेन्डमेन्ट मेम्बर रोशन राई, ट्रान्सपोर्ट संयोजक सुदेश कुमार राई ,सहट्रान्सपोर्ट संयोजक रामप्रसाद राई र मिडिया संयोजक तारा राई रहेका छन् । यो संस्था बेलायतमा सामाजिक कार्यमा सक्रियरुपमा लागिरहेको छ । कार्यसमिति चयनका लागि सचिवालय समेत गठन गरिएको थियो । जसमा मुख्य निर्वाचन अधिकृत रत्न राई, सदस्यहरूमा चन्द्रकुमार राई,रामकृष्ण सुनुवार,अनिला राई र रामप्रसाद राई रहेका थिए ।"
निजामती सेवामा रहेका कर्मचारीहरूले दोहोरो सुविधा लिन नपाउने,"काठमाडौं : निजामती सेवामा रहेका कर्मचारीहरूले दोहोरो सुविधा लिन नपाउने भएका छन् । सोमबार प्रतिनिधिसभा अन्तर्गतको राज्य व्यवस्था तथा सुशासन समितिमा उपसमितिले बुझाएको संघीय निजामती विधेयकको प्रतिवेदनमाथिको छलफलका क्रममा दोहोरो सुविधा लिन नपाउने गरी व्यवस्था गरिने सभापति रामहरि खतिवडाले जानकारी दिए । निवृत्तिभरण, अन्य भत्ता वा राजनीतिक नियुक्ति पाएको पदको तलबमध्ये एक मात्र लिन पाउने र दोहोरो सुविधा लिइएको पाइए सरकारी बाँकी सरह असुलउपर गरिने व्यवस्था गरिने उनले बताए । त्यस्तै निवृत्तिभरण पाएको व्यक्ति भ्रष्टाचार, सरकारी किर्ते, राज्यविरुद्धको अपराध लगायतमा संलग्न देखिए निवृत्तिभरण दिने पक्षमा समिति नरहेको सभापति खतिवडाले उल्लेख गरे । त्यसअघि बैठकमा एमाले सांसद रघुजी पन्तले भ्रष्टाचारमा मुछिएकाहरूलाई पनि निवृत्तिभरण दिनुपर्नेमा उपसमितिमा कुनै सहमति नभएको उल्लेख गरे । उनले कसैलाई अन्याय नपर्ने गरी निजामती कर्मचारीलाई सेवा दिनुपर्नेमा मात्रै जोड दिएको उल्लेख गरे । पन्तले उपसमितिको प्रतिवेदन पारित नै नभएको अवस्थामा समितिले अन्तिम रूप दिएपछि मात्रै सार्वजनिक गर्नुपर्नेमा जोड दिए । उनले पत्रकारहरूलाई समिति बैठक खुल्ला राख्दा गलत सूचना प्रवाह हुने देखिएकाले अव बिचार गर्नुपर्ने अवस्था आएको धारणा राखे । त्यस्तै कांग्रेस सांसद दीलेन्द्रप्रसाद बडूले दोहोरो सुविधा लिन नपाउने कुरालाई कानुनमा स्पष्ट गर्नुपर्ने भएकाले उपसमितिको प्रतिवेदनमा उल्लेख गरिएको जानकारी दिए । छलफलका लागि उपसमितिको प्रतिवेदनमा समावेश गरेको विषयलाई अपव्याख्या गरेर सांसदहरूमाथि प्रश्न उठाउनु उचित नभएको उनले बताए । त्यस्तै माओवादी प्रमुख सचेतक हितराज पाण्डेले कर्मचारीलाई निवृत्तिभरण नदिने नभइ दोहोरो सुविधा भने रोक्नुपर्नेमा जोड दिएको स्पष्ट पारे । निवृत्तिभरण प्राप्त कर्मचारी राजनीतिक वा अरु नियुक्तिमा गए एउटामात्रै सुविधा रोज्न पाउने व्यवस्था गर्नुपर्ने उनले बताए । बैठकमा संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकका सम्बन्धमा उपसमितिले तयार गरेको प्रतिवेदनमाथि छलफल भएको हो । सरकारले २०८० साल फागुनमा उक्त विधेयक प्रतिनिधिसभामा दर्ता गरेको थियो ।"
स्याङ्जामा पालिका स्तरीय टी१५ क्रिकेट प्रतियोगिता हुने,"स्याङ्जा : स्याङ्जाको चापाकोट नगरपालिकामा पालिका स्तरीय टी१५ पुरुष क्रिकेट प्रतियोगिता हुने भएको छ । यही वैशाख १६ देखि २० गतेसम्म चापाकोटको गंगालाल मावि खेलमैदानमा नकआउट प्रणालीमा १५ ओभरमा टेनिस बल उपयोग गर्दे खेलाईने चापाकोट नगर क्रिकेट संघका अध्यक्ष प्रेमनारायण रेग्मीले जानकारी दिए । उनले भने, प्रतियोगिता आईसीसीको नियमानुसार (एलबीडब्लू बाहेक) हुनेछ । एक पालिकाबाट एकभन्दा बढी समूह पनि आउन सक्ने र दर्ता शुल्क ३ हजार तोकिएको छ । एक समूहमा १५ जना रहनेछन् । प्रतियोगितामा प्रथम हुने समूहले ५० हजार र दोस्रो हुने समूहले ३० हजार नगदसहित कप, मेडल र प्रमाणपत्र पाउने खेल संयोजक प्रकाश माझीले बताए । यसैगरी, उत्कृष्ट बलर, बेष्ट ब्याट्सम्यान र म्यान अफ दी सिरिजको घोषणा गरी जनही ३३ हजार नगदसहित पुरस्कृत गरिने संघले जनाएको छ । क्रिकेट खेलाडीका क्षमता विकास गर्ने उद्देश्यले चापाकोट क्रिकेट संघले देशव्यापी प्रतियोगिता आयोजना गरेको अध्यक्ष रेग्मीको भनाई छ ।"
अमेरिकी उपराष्ट्रपति जेडी भान्स भारत भ्रमणमा,काठमाडौँ : अमेरिकी उपराष्ट्रपति जेडी भान्स भारत भ्रमणमा आएका छन् । अमेरिकी उपराष्ट्रपति भान्स सोमबार आफ्नो परिवारसहित चार दिने भ्रमणमा भारत आइपुगेका हुन् । भारतीय प्रतिनिधिमण्डल करसँग जुध्न द्विपक्षीय व्यापार सम्झौताको मस्यौदा लिएर अमेरिका जानुअघि उपराष्ट्रपति भान्सको यो भ्रमण भएको छ । डोनाल्ड ट्रम्पको दोस्रो कार्यकालको सुरुवातदेखि नै भारतसँग अमेरिकाको सम्बन्ध कस्तो हुनेछ भन्ने बारेमा प्रश्न उठिरहेको छ । राष्ट्रपति ट्रम्पले हालैका दिनहरूमा भारतलाई ट्यारिफ किंग समेत भनेका छन् । सत्तामा आएसँगै अमेरिकी ट्रम्पले भारतीय प्रधानमन्त्री नरेन्द्र मोदीसँगको भेटघाट अगाडि सबै देशहरूमा पारस्परिक भन्सार लगाएका थिए । राष्ट्रपति ट्रम्पसँग प्रधानमन्त्री मोदीको भेटपछि करको सम्बन्धमा कुनै स्थायी समाधान हुन सकेको थिएन । तर दुई देशहरूबीच व्यापार सन्तुलन सिर्जना गर्न द्विपक्षीय व्यापार वार्ता सुरु भएका छ ।
सप्तकोसीमा बाढी आएका कारण बेपत्ता मामा भान्जाको उद्धारमा समस्या,धरान : सप्तकोसीमा आएको बाढीमा परेर बेपत्ता भएका मामा भान्जाको उद्धारमा समस्या भएको छ। सोमबार सप्तकोसीमा नुहाउन पसेका खोटाङको कोपिलासगढी गाउँपालिकास्थित बाक्सिलाका ४८ वर्षीय नवराज बास्तोला र उनका भान्जा खोटाङको दोर्पाचिउरिडाँडा घर भई इटहरीको बालग्राम बस्दै आएका १६ वर्षीय जेनिस आचार्य सोमबार बिहान बेपत्ता भएका थिए। उनीहरूको खोजीमा नेपाल प्रहरी र सशस्त्र प्रहरीको गोतखर सहितको टोली परिचालन गरिएको छ। कोशीको पानी धमिलो भएका कारण उद्धारमा समस्या भएको सुनसरीका प्रहरी प्रमुख एसपी सुमनकुमार तिम्सिनाले बताए। सुनसरीको बराहक्षेत्र मन्दिर नजिकै रहेको कोकाहामा पारिवारिक रूपमा दर्शन गर्न गएका उनीहरू बेपत्ता भएको एसपी तिम्सिनाले बताए। जेनिस एसईइ दिएर बसेका थिए। वैदेशिक रोजगारीमा गएर आएका बास्तोला इटहरीमा ड्राइभिङ सिक्दै थिए। सप्तकोसीमा बेपत्ता भएका बास्तोला पौडी खेल्न जान्ने भए पनि जेनिस पौडी खेल्न जान्दैनथे। जेनिसलाई बाढीले बगाएर कोशीको बीच भागमा पुर्याएपछि बास्तोला भान्जालाई बचाउन पौडिएर गएका थिए। घटनापश्चात सुनसरीका प्रमुख जिल्ला अधिकारी धर्मेन्द्रकुमार मिश्र सहितका सुरक्षा निकायका प्रमुख घटनास्थलमा पुगेका छन्। बराहक्षेत्र मन्दिरमा दर्शन गर्ने र कोकाहामा श्राद्ध गर्न आउने तीर्थालुहरूलाई बराहक्षेत्र मन्दिर व्यवस्थापन समितिले सप्तकोसीमा नुहाउने स्थानको व्यवस्थापन नगरेका कारण यस स्थानमा १५ जनाभन्दा बढी तीर्थालुले ज्यान गुमाएका छन्। प्रमुख जिल्ला अधिकारी मिश्रले बराहक्षेत्र मन्दिर व्यवस्थापन समितिका पदाधिकारीलाई तीर्थालुहरूको सुरक्षाका लागि नुहाउने सुरक्षित स्थल बनाउन निर्देशन दिएका छन्।
हाम्रा हिमालहरूमा जलवायु परिवर्तनको प्रभाव पर्यो : परराष्ट्रमन्त्री राणा,"उनले एशिया तथा प्रशान्त क्षेत्र जलवायुजन्य विपद्को अग्रपंक्तिमा रहेको उल्लेख गर्दै हाम्रा शहर र समुदायहरू विनाशकारी बाढी, खडेरी र चरम मौसमी दुर्घटनाहरूको जोखिममा रहेका स्पष्ट पारिन्। काठमाडौं : परराष्ट्रमन्त्री डा आरजु राणा देउवाले बढ्दो अव्यवस्थित शहरीकरणले विश्वमै समस्या ल्याएको बताएकी छन्। बैंककमा आजदेखि सुरु संयुक्त राष्ट्रसंघीय एशिया तथा प्रशान्त क्षेत्रीय आर्थिक तथा सामाजिक आयोग (युएनस्केप) को ८१ औँ सत्रको अध्यक्षता गर्दै सम्बोधनका क्रममा उनले अव्यवस्थित शहरीकरणले एसिया तथा प्रशान्त क्षेत्र पनि प्रभावित हुनुपरेको बताएकी हुन्। उनले यस क्षेत्रले कैयौँ गम्भीर चुनौतीहरूको सामना गरिरहेको र तीमध्ये अव्यवस्थित शहरीकरण पनि एक रहेको उल्लेख गरिन्। एशिया र प्रशान्त क्षेत्रमा सहनशील र दिगो शहरी विकास मूल विषय रहेको सो सत्रमा उनले भनिन्, शहरी क्षेत्रहरू विकास, नवप्रवर्तन र अवसरका इञ्जिन पनि हुन्। तर योजनाविहीन शहरीकरणले धेरै समस्याहरु निम्त्याइरहेको छ। त्यसैले हामीले राम्रोसँग योजनाबद्ध शहरी विकास गनुपर्छ। उनले सहनशील र दिगो शहरी विकासमा जोड दिँदै यसका लागि समावेशी र हरित शहरहरूमा लगानी गर्नुपर्ने बताइन्। शहरहरुबीचको सञ्जाललाई मजबुत बनाउनुपर्ने, जनसांख्यिक रूपान्तरणका लागि सशक्त योजना बनाउनुपर्ने र विविध स्रोतबाट वित्तीय सहयोगका उपायहरू अपनाउनुपर्नेमा उनले जोड दिइन्। मन्त्री डा राणाले एसिया तथा प्रशान्त क्षेत्रमा वित्तीय जोखिम र सीमा, दिगो पूर्वाधारमा लगानीको अभाव, व्यापारको खण्डीकरण र संरक्षणवादी प्रवृत्ति, डिजिटल डिभाइडजस्ता समस्या देखिएका चर्चा गर्दै डिजिटल डिभाइडका कारण शहरी र ग्रामीण समुदायबीचको सम्बन्धमा ठूलो खाडल पैदा भएकाले यसको सम्बोधन नगर्ने हो भने असमानता बढेर समावेशी वृद्धिलाई नै अवरुद्ध गर्ने बताइन्। त्यसैगरी यस क्षेत्रको सामाजिक सुरक्षा प्रणाली अझै अपूरो र कमजोर अवस्थामा रहेकाले यसमा विश्वका उत्कृष्ट अभ्यासहरूबाट सिकेर लगानी बढाउनुपर्ने उनको भनाई थियो। उनले एशिया तथा प्रशान्त क्षेत्र जलवायुजन्य विपद्को अग्रपंक्तिमा रहेको उल्लेख गर्दै हाम्रा शहर र समुदायहरू विनाशकारी बाढी, खडेरी र चरम मौसमी दुर्घटनाहरूको जोखिममा रहेका स्पष्ट पारिन्। उनले भनिन्, पानीको स्रोत मात्र नभएर जीविकोपार्जन र सभ्यताको आधारका रुपमा रहेका हाम्रा हिमालयहरू जलवायु परिवर्तनको प्रभावबाट अकल्पनीय रुपमा प्रभावित भइरहेका छन्। त्यसैले जलवायु सहनशीलता तथा पूर्व सूचना प्रणालीमा लगानी बढाउनुपर्ने अहिलेको आवश्यकता हो। वर्तमान अवस्थाको समाधान, भोलिको पुस्ताको भविष्य एवं समग्र पृथ्वीकै सुरक्षालाई सुनिश्चित गर्न नेपालले पनि यस क्षेत्रमा कदम चालिरहेको उनले बताइन्। मन्त्री डा राणाले आगामी मे महिनामा नेपालले आयोजना गर्न लागेको सगरमाथा संवादमार्फत् जलवायु परिवर्तनको अवस्था र यसका चुनौतीको समाधानका लागि पहल गर्ने जानकारी दिइन्। उनले समस्याको समाधानका लागि क्षेत्रीय एकता र सामूहिक सहकार्य आवश्यक रहेकोमा जोड दिइन्। उनले भनिन्, अहिलेको युगमा कुनै पनि मुलुकले यस प्रकारका सबै चुनौतीहरू एक्लै समाधान गर्न सक्दैनन्। हाम्रा सामूहिक प्रयासहरुलाई सार्थक बनाउन क्षेत्रीय सहकार्य अपरिहार्य छ। नेपाल समावेशी विकास, क्षेत्रीय सहकार्य र संयुक्त राष्ट्रसंघका मूल्य मान्यताहरूप्रति सदैव प्रतिबद्ध रहेको उनको भनाई थियो।"
"८ अस्पतालमा १५ सेवा विस्तार हुने, कुन अस्पतालमा के थपियो ?","काठमाडौं : स्वास्थ्य तथा जनसंख्या मन्त्रालयले वैशाख महिनाभर आठ अस्पतालमा १५ नयाँ सेवा थप तथा विस्तार गर्ने भएको छ। संघीय अस्पतालहरूमा सेवा थप्ने र विस्तार गर्ने कार्यक्रम वैशाख महिनामा थपिने र विस्तार गरिने सेवा सार्वजनिक गरिएको मन्त्रालयका प्रवक्ता डा प्रकाश बुढाथोकीले बताए। उनका अनुसार वैशाख महिनामा वीर अस्पतालले सर्जिकल आइसीयूको सेवा विस्तार गर्नेछ। वीरको आइसीयुमा नौ शैय्या थप गर्ने कार्यक्रम वैशाख दोस्रो साता राखिएको छ। यसैगरी, भरतपुर अस्पतालले क्याथ ल्याब सेवा सुरु गर्दैछ। यसैगरी, जलन वार्ड, सिमुल्टेशन ल्याब, इनफर्टिलिटी क्लिनिक र ल्याक्टेसन म्यानेजमेन्ट युनिटसँगै भरतपुर अस्पतालले क्याडाभर ल्याब सेवा वैशाख अन्तिमसम्म थप गरिसक्ने विवरण मन्त्रालयमा पठाएको छ। भक्तपुर क्यान्सर अस्पतालले पिआइसीयु तथा पेडियाट्रिक वार्ड वैशाख दोस्रो साता आरम्भ गर्दैछ। भेरी अस्पतालले मृगौला प्रत्यारोपण सेवा वैशाख दोस्रो साताबाट आरम्भ गर्ने कार्यक्रम सार्वजनिक गरेको छ। यसैगरी, पोखरा स्वास्थ्य विज्ञान प्रतिष्ठानले इमर्जेन्सी वार्डमा २० शैय्या वैशाख अन्त्यसम्ममा थप गर्नेछ। यसैगरी नारायणी अस्पताल वीरगञ्जले वैशाख अन्त्यसम्ममा क्याथ ल्याब आरम्भ गर्नेछ भने जीपी कोइराला राष्ट्रिय स्वासप्रस्वास केन्द्र तनहुँले हेमोडायलासिस सेवा वैशाख तेश्रो साता औपचारिक सञ्चालनमा ल्याउनेछ। धनगढीको गेटा अस्पतालले भने वैशाख तेस्रो साताभित्र मोड्युलर ओटी, आकस्मिक वार्ड तथा अक्सिजन प्लान्ट एकै साथ थाल्नेछ। गत चैत्रमा १२ संघीय अस्पतालले केही सेवा थप भएको छ भने वैशाखमा समेत यसलाई निरन्तरता दिइएको छ। मन्त्रालयका प्रवक्ता डा बुढाथोकीले चालु आर्थिक वर्षभित्रै थप संघीय अस्पतालमा सेवा विस्तारका कार्यक्रम कार्यान्वयन क्रममा रहेको जानकारी दिए। केहीमा सेवा थपिएका छन्, केहीमा थपिने क्रममा छन्, उनले भने, स्वास्थ्य सेवा सुधार र विस्तार गर्ने मन्त्रीज्यूको नीतिअनुसार काम भैरहेको छ।"
एसडीजी हासिल गर्न २११ खर्ब आवश्यक,"काठमाडौं : नेपाललाई दिगो विकास लक्ष्य (एसडीजी) कार्यान्वयन गर्न वार्षिक औसत ३० खर्ब २३ अर्ब रुपैयाँ लगानी आवश्यक पर्ने बताइएको छ। राष्ट्रिय योजना आयोगले सार्वजनिक गरेको दिगो विकास लक्ष्यः आवश्यकता पहिचान, लागत अनुमान तथा वित्तीय रणनीति, २०८१ ले वार्षिक ३० खर्बभन्दा बढी लगानी आवश्यक पर्ने औंल्याएको हो। प्रतिवेदनअनुसार नेपालले सन् २०२४३० सम्मका लागि दिगो विकास लक्ष्य कार्यान्वयनका लागि करिब २११ खर्ब ६५ अर्ब रुपैयाँ लगानी आवश्यक पर्ने अनुमान गरिएको छ। यसमा सबैभन्दा धेरै सार्वजनिक क्षेत्रको ५७५४ प्रतिशत, निजी क्षेत्रको ३४३५, सहकारी तथा गैरसहकारी क्षेत्र ४१८ प्रतिशत र घरपरिवार ३९५ प्रतिशत हुने अनुमान छ। दिगो विकास लक्ष्य हासिल गर्न सरकारको मात्र नभई घरपरिवारसम्मको लगानी आवश्यक पर्ने आयोग उपाध्यक्ष प्राडा शिवराज अधिकारीले जानकारी दिए। सार्वजनिक, निजी, सहकारी (गैरसरकारी र समुदायसहित) र घरपरिवार स्तरबाट वित्तीय स्रोत उपलब्ध हुने गरी रणनीति तयार पारिएको छ, भन्दै अधिकारीले सार्वजनिक क्षेत्रलाई संघीय, प्रादेशिक र स्थानीय स्तरमा वर्गीकृत गरिएको उल्लेख गरे। प्रतिवेदनअनुसार सार्वजनिक क्षेत्रअन्तर्गत संघीय ७० प्रतिशत, प्रादेशिक ९ प्रतिशत र स्थानीय सरकारको २१ प्रतिशत लगानीको हिस्सा हुने छ। कुल राजस्वको ७० प्रतिशत हिस्सा दिगो विकास लक्ष्यमा लगानीका लागि उपलब्ध हुने आंकलन गरिएको छ। यस्तै, सबै आन्तरिक ऋण दिगो विकास लक्ष्य क्षेत्रहरूका लागि उपलब्ध हुने र राजस्वको अनुपातमा वितरण गरिने अनुमान प्रतिवेदनले गरेको छ। यो अवधीमा वैदेशिक सहायता १० प्रतिशतले वृद्धि हुने अनुमान गरिएको छ भने कुल लगानीको १८ प्रतिशत वैदेशिक स्रोत परिचालनबाट पूर्ति हुने भनिएको छ। दिगो विकासमा १७ लक्ष्य रहेका छन्, जसमा १गरिबीरहित, २भोकरहित, ३पोषण प्राप्त गर्ने अनि दिगो कृषिलाई प्रबद्र्धन गर्ने, ४असल स्वास्थ्य, ५गुण स्तरीय शिक्षा, ६लंैगिक समानता, ७स्वच्छ पानी र स्वच्छता, ८नवीकरणीय र खरिदयोग्य ऊर्जा, ९असल रोजगारीहरू र आर्थिक वृद्धि, १०उद्योग, नवीन सोच र भौतिक संरचना आधारभूत संरचना, ११असमानतालाई न्यूनीकरण, १२ दिगो सहरहरू र समुदायहरू, १३उत्तरदायी उपभोग र उत्पादन १४जलवायु कार्य, दिगो जल जीवन समुद्रहरू, १५ दिगो भूमि जीवन, १६शान्ति र न्याय र १७मजबुत संस्था र दिगो विकासको लागि साझेदारी लक्ष्य छन्। यीमध्ये लक्ष्य९ मा सबैभन्दा ठूलो लगानी (२४ प्रतिशत) आवश्यक पर्ने छ। त्यसपछि लक्ष्य७ मा १२ प्रतिशत र लक्ष्य१ मा ११ प्रतिशत लगानी आवश्यक छ। प्रतिवेदनका अनुसार प्रतिवर्ष कुल गार्हस्थ्य उत्पादनको ४४९ प्रतिशत लगानी आवश्यक पर्ने छ भने सन् २०२४३० को समयमा औसत ४५४ प्रतिशत चाहिने उल्लेख छ। आयोगले निकालेको यो प्रतिवेदनको कुल गार्हस्थ्यको अनुमान २०१६३० को अघिल्लो अनुमानभन्दा २४ प्रतिशत अंकले कम हो। दिगो विकास लक्ष्य हासिलका लागि आगमी ६ वर्षमा प्रतिव्यक्ति लगानी औसतमा ७ सय ५५ अमेरिकी डलर आवश्यक पर्ने छ। शिक्षा र स्वास्थ्यमा प्रतिव्यक्ति लगानी औसतमा क्रमशः ७४२ र ६५८ अमेरिकी डलरको अनुमान गरिएको छ। नेपालले १४औं त्रिवर्षीय योजनाको पहिलो वर्ष २०१६ मा दिगो विकास लक्ष्यहरू कार्यान्वयन सुरु गरेको थियो। योजना र नीतिहरूको कार्यक्रम र गतिविधिहरूमा अनुवाद मध्यमअवधि खर्च रूपरेखा र वार्षिक बजेटमार्फत गरिएको थियो। त्यसपछिको १५औं योजना र वार्षिक बजेटले स्रोतहरूलाई प्राथमिकता र विनियोजन गर्दा दिगो विकास लक्ष्यहरूलाई उचित ध्यानमा राखेको प्रतिवेदनमा भनिएको छ। दिगो विकास लक्ष्यको लगानी आवश्यकता र यसका लागि उपलब्ध विभिन्न स्रोतहरूको विश्लेषणले २०२४३० को अवधिमा औसतमा ७५५ अर्ब रुपैयाँ (औसतमा कुल गार्हस्थ्य उत्पादनको १११ प्रतिशत) को वित्तीय अन्तर रहने देखिन्छ। यसमध्ये, सार्वजनिक क्षेत्रमा वार्षिक औसत वित्तीय अन्तर ४२६ अर्ब रुपैयाँ हुने र निजी क्षेत्रको लागि वित्तीय अन्तर ३२९ अर्ब रुपैयाँ हुने अनुमान रहेको छ। लक्ष्यअनुसार पूर्वाधार, दिगो सहर, शिक्षा, स्वास्थ्य र खानेपानी र सरसफाइमा सबैभन्दा ठूलो वित्तीय अन्तर देखिएको छ। लक्ष्य कार्यान्वयनका लागि देखिएको वित्तीय अन्तर सम्बोधन गर्न आर्थिक नीतिमा पुनरावलोकन गरिने बताइएको छ। यस्तै, क्षेत्रगत नीतिमा सुधार, दिगो विकास लक्ष्यको प्राथमिकीकरणका साथै राजस्व परिचालनमा सुधार, वैदेशिक सहायता परिचालन, सार्वजनिक खर्चको लागत प्रभावकारीता अभिवृद्धि, रणनीतिक साझेदारी प्रवर्द्धन लगायतका रणनीतिहरू अवलम्बन गरिने प्रतिवेदनमा भनिएको छ। दिगो विकास लक्ष्यमा भएको प्रगति दिगो विकासको मध्यावधि प्रगति मूल्यांकनले २०२२ सम्ममा यसका लक्ष्यहरूमा ४१७ प्रतिशत प्रगति देखाउँछ। २३८ सूचकहरूमध्ये ४१ प्रतिशत (९८ सूचकहरू) ले आफ्नो २०२२ लक्ष्यहरू पार गरेका छन्। ३५ प्रतिशत (८३ सूचकहरू) मा प्रगति भएको छ, २० प्रतिशत सूचकहरू (२३८ मध्ये ४७) ले प्रगति गर्न सकेनन् भने ३ प्रतिशत (७ सूचकहरू) तटस्थ छन्। २०३० को दिगो विकास लक्ष्यको लक्ष्य हासिल र सोह्रौं योजना (२०२४२९) को कार्यान्वयनका लागि द्रुत, समावेशी र दिगो विकास हासिल गर्न सरोकारवालाहरूबीच नीति, कार्य र सहकार्यलाई तीव्रता दिने, पुनर्निर्देशित गर्ने, पुनः प्राथमिकीकरण गर्न वा सुदृढ पार्नु आवश्यक छ। सोह्रौं योजनाले सकेसम्म धेरै दिगो विकास लक्ष्यहरू पूरा गर्न मदत गर्ने अपेक्षा लिइएको छ। नेपाल सन् २०२६ मा अति कम विकसित मुलुकबाट स्तरोन्नति हुँदै छ, जसले देशको व्यापार, सहायता र लगानी वातावरणमा धेरै प्रभाव पार्ने छ। दिगो विकास लक्ष्य कार्यान्वयनको पहिलो सात वर्षमा लक्ष्य १ (गरिबी अन्त्य) मा भएको प्रगति धेरै उत्साहजनक रहेको भनिएको छ। सन् २०१५ मा ३६ प्रतिशतको उच्चतम स्तरबाट २०१९ मा ४१९ भन्दा कम आय भएको जनसंख्या १५ प्रतिशतमा झरेको छ र राष्ट्रिय गरिबी रेखामुनि रहेको जनसंख्याको अनुपात २०१५ मा २१६ प्रतिशतबाट २०२२ मा २०२७ प्रतिशतमा झरेको छ। बहुआयामिक गरिबी २०१५ मा ३०१ प्रतिशतबाट घटेर २०२२ मा १७४ प्रतिशतमा झरेको छ। यस्तै, लक्ष्य २ (शून्य भोकमरी) मा प्रगति सुस्त रहेको देखिन्छ। ५ वर्षमुनिका बालबालिकामा पुड्कोपन, बुढोपन र कम तौलको घटना २०१५ को स्तरभन्दा राम्रो रहेको छ। यद्यपि, सन् २०२२ सम्म प्रजनन् उमेरका महिलाहरू साथै ५ वर्षमुनिका बालबालिकामा रक्तअल्पताको घटाउने सन्दर्भमा न्यूनतम प्रगति हासिल भएको छ। लक्ष्य ३ (स्वस्थ जीवन र कल्याण) मा मातृ मृत्युदर अनुपात २०१५ मा २५८ बाट घटेर २०२२ मा प्रति १००,००० जीवित जन्ममा १५१ पुगेको छ। ५ वर्षमुनिका बाल मृत्युदर २०१५१९ को अवधिमा प्रति १,००० जीवित जन्ममा ३८ बाट घटेर २८ पुगेको छ। तर २०२२ मा बढेर ३३ पुगेको छ। नवजात शिशु मृत्युदर २०१५ र २०२२ को बीचमा प्रति १,००० जीवित जन्ममा २३ बाट घटेर २१ पुगेको छ। लक्ष्य ४ (गुणस्तरीय शिक्षा) मा क्रमिक प्रगति भएको छ। खुद प्राथमिक विद्यालयमा भर्नादर २०१५ मा ९६६ प्रतिशतबाट बढेर २०२२ मा ९७१ प्रतिशत पुगेको छ। माध्यमिक तहमा कुल भर्नादर ५६७ प्रतिशतबाट बढेर ८३४ प्रतिशत पुगेको छ। माध्यमिक र उच्च शिक्षामा लैंगिक समानता र साक्षरतामा सुधार भएको छ। लक्ष्य ५ (लैंगिक समानता) मा, लैंगिक सशक्तीकरणका उपायहरूमा सुधार देखिएको छ। र लैंगिक असमानता सूचकांकमा २०१५ मा ०४९ बाट २०२२ मा ०४५ थोरै सुधार भएको छ। लक्ष्य ६ (पानी र सरसफाइ) मा आधारभूत पानी आपूर्तिको कभरेज २०१५ मा ८७ प्रतिशतबाट २०२२ मा उल्लेखनीय रूपमा बढेर ९६४ प्रतिशत पुगेको छ। जबकि सुरक्षित पानी आपूर्तिको कभरेज सोही अवधिमा १५ प्रतिशतबाट बढेर २५८१ प्रतिशत पुगेको छ। सरसफाइमा उल्लेखनीय सुधार देखिएको छ। २०१५ मा ८२ प्रतिशतको तुलनामा २०२२ मा ९५५ प्रतिशत जनसंख्याले आधारभूत सरसफाइ सुविधाहरू पाएका छन्। दिगो विकास लक्ष्य कार्यान्वयनको पहिलो सात वर्षमा स्वच्छ र किफायती ऊर्जामा पहुँच (लक्ष्य ७) मा सुधार भएको छ। २०१५ मा ७४० प्रतिशत जनसंख्यामा बिजुलीको पहुँच थियो भने २०२२ मा यो कभरेज ९५ प्रतिशत पुगेको छ। प्रतिव्यक्ति ऊर्जा खपत सन् २०१५ मा ८० किलोवाट प्रतिघण्टाबाट सन् २०२२ मा ३८० किलोवाट प्रतिघण्टामा उल्लेखनीय रूपमा बढेको छ। लक्ष्य ९ (उद्योग, नवप्रवर्तन र पूर्वाधार) मा, सडक घनत्व २०२२ मा ०५५ किमीवर्गकिमी बाट ०६३ किमीवर्गकिमी पुगेको छ। तर, औद्योगिक क्षेत्रमा प्रगति नकारात्मक रहेको छ।"
राष्ट्र बैंकका कार्यकारी निर्देशक गुणाकर भट्टविरुद्धको रिटमा आज पनि सुनुवाइ नहुने,"काठमाडौं : नेपाल राष्ट्र बैंकका कार्यकारी निर्देशक डागुणाकर भट्टको योग्यतामाथि प्रश्न उठाउँदै सर्वोच्चमा दायर भएको रिटमाथि आज पनि सुनुवाइ नहुने भएको छ। सुनुवाइका लागि न्यायाधीशहरू महेश शर्मा पौडेल र नृपध्वज निरौलाको इजलासमा पेशी तोकिएको थियो। तर, उक्त रिट 'हेर्न नभ्याइने' सूचीमा परेको छ। आइतबार उक्त रिट पेशीमा चढे पनि 'हेर्न नभ्याइने सूची' मा राखिएको थियो। अधिवक्ता विशाल थापा र प्रतिभा उप्रेतीले गभर्नर नियुक्तिका लागि भट्टको योग्यता नपुगेको दावी गर्दै गत शुक्रबार रिट दायर गरेका थिए। भट्टले कार्यकारी निर्देशक पदबाट राजीनामा दिएको तर स्वीकृत भइनसकेको जनाइएको छ। नेपाल राष्ट्र बैंक ऐन २०५८ को व्यवस्थाको कार्यविधि विपरित डाभट्टलाई कानुनको विधि मिचेर नेताहरूको सहमतिको आधारमा नियुक्ति गर्ने गैरकानुनी प्रपञ्च रचिएको रिट निवेदनमा दावी गरिएको छ। यसअघि वैशाख २ गते उप्रेती र थापाले दायर गरेको अर्को रिटमा सर्वोच्च अदालतले ६५ वर्ष उमेर नाघेका व्यक्तिलाई मात्रै नियुक्ति प्रक्रियामा सहभागी नगराउन सरकारलाई अन्तरिम आदेश दिएको थियो। गत चैत्रमा अर्थ मन्त्रालयले अर्थ अम्बद्ध सार्वजनिक निकायमा पदाधिकारी तथा सदस्य नियुक्ति र मनोनयसम्बन्धी मापदण्ड २०७३ संशोधन गर्दै पदाधिकारी तथा सदस्य नियुक्तिमा रहेको उमेर हद हटाएको थियो। उक्त निर्णयविरुद्ध अधिवक्ता द्वय थापा र उप्रेतीले सर्वोच्चमा रिट दायर गरेका थिए। रिटमा सर्वोच्चले अल्पकालीन अन्तरिम आदेश जारी गर्दै दुवै पक्षलाई छलफलका लागि बोलाएको छ।"
लामिछानेको बन्दीप्रत्यक्षीकरणको निवेदनमा आज सुनुवाइ नहुने,"काठमाडौं : राष्ट्रिय स्वतन्त्र पार्टीका सभापति रवि लामिछानेको तर्फबाट सर्वोच्च अदालतमा दायर भएको बन्दी प्रत्यक्षीकरणको रिटमाथि आज सुनुवाइ नहुने भएको छ। सुनुवाइका लागि निवेदनको पेशी न्यायाधीश हरिप्रसाद फुयालको इजलासमा तोकिएको थियो। तर उक्त रिट 'हेर्न नमिल्ने' सूचीमा परेको छ। आइतबार लामिछानेकी श्रीमती निकिता पौडेलले आफ्ना श्रीमानको रिहाइको माग गर्दै सर्वोच्चमा निवेदन दायर गरेकी हुन्। रिटमा प्रधानमन्त्री तथा मन्त्रिपरिषद सचिवालय , रुपन्देही जिल्ला अदालत रुपन्देही , उच्च अदालत तुलसीपुर बुटवल इजलास,जिल्ला प्रहरी परिसर भद्रकाली,कारागार कार्यालय रुपन्देही सिद्धार्थनगर रुपन्देही र जिल्ला प्रहरी कार्यालय रुपन्देही सिद्धार्थनगर रुपन्देहीलाई विपक्षी बनाइएको छ। यसअघि बुटवलस्थित सुप्रिम सहकारी ठगी मुद्दामा उच्च अदालत तुलसीपुर बुटवल इजलासले लामिछानेलाई पुर्पक्षका लागि कारागार पठाउन आदेश दिएको थियो। सोही आदेशबमोजिम लामिछाने हाल भैरहवा कारागारमा छन्। उच्च अदालतले पुपर्क्षका लागि कारागार पठाएपछि लामिछानेले कारागारबाटै उच्चको आदेश खारेजको माग गर्दै बाहिरबाटै मुद्दा लड्न पाउनुपर्ने मागसहित सर्वोच्चमा रिट दायर गराएका थिए। सो रिटमा सर्वोच्चले कैफियत प्रतिवेदन पेश गर्न आदेश जारी गरेको छ। तत्काल छुट्ने अवस्था नभएपछि लामिछानेले बन्दीप्रत्यक्षीकरणको रिट दायर गरेका हुन्। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर गरेको थियो । सहकारीको रकम अपचलन गरेको कसुरमा कुल ४२ जनाविरुद्ध मुद्दा दर्ता भएको थियो। ती ४२ जनाबाट सहकारी ठगी, संगठित अपराध र सम्पत्ति शुद्धीकरण मुद्दामा कुल १ अर्ब ४३ करोड ८६ लाख २ हजार १ सय ३५ रुपैयाँ बिगो माग दाबी गरिएको थियो। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थिए । फागुन २६ गते लामिछाने पनि जिल्ला अदालतको एक करोड धरौटीको आदेशको खारेजीको माग गर्दै उच्चमा निवेदन दिएका थिए।"
के गर्भावस्थामा हात खुट्टा सुन्निएको छ ? यी घरेलु उपचारले गर्नेछ मद्दत,"काठमाडौँ : सामान्यतया गर्भावस्थामा हात खुट्टा सुन्निने समस्यालाई सामान्य मानिन्छ । तर यसमा ध्यान दिनु महत्त्वपूर्ण छ । यदि तपाईंलाई आफ्नो हात र खुट्टा अत्यधिक सुन्निएको महसुस भयो भने यसबारेमा डाक्टरसँग छलफल गर्नुपर्छ । गर्भावस्था कुनै पनि महिलाको जीवनको विशेष चरण हो । तर यस समयमा महिलाहरूले धेरै समस्याहरूको सामना पनि गर्नुपर्छ । ती मध्ये एक समस्या हात र खुट्टा सुन्निने हो । यो धेरै गर्भवती महिलाहरूले अनुभव गर्ने सामान्य अवस्था हो । यो सुन्निने कारण शरीरमा रक्तसञ्चारमा परिवर्तन र तरल पदार्थको अवधारण बढेको हुन्छ । यस्तै हार्मोनल परिवर्तनहरू र रगतको मात्रा बढेपनि खुट्टा सुन्निने हुन्छ । गर्भावस्थाको अन्तिम महिनाहरूमा हात खुट्टा सुन्निने समस्या बढी देखिन्छ । गर्मी मौसम, लामो समयसम्म उभिने वा लामो समयसम्म एउटै पोजिसनमा बस्दा पनि यो समस्या हुन सक्छ । हामी तपाईंलाई गर्भावस्थामा हात खुट्टा सुन्निने समस्याबाट छुटकारा पाउन केही घरेलु उपचारहरूको बारेमा बताउन गइरहेका छौँ। हाइड्रेटेड रहनुहोस् : गर्भावस्थामा हाइड्रेटेड रहनु धेरै महत्त्वपूर्ण छ । यसले सुन्निने नियन्त्रण गर्न र समग्र स्वास्थ्यलाई समर्थन गर्न मद्दत गर्दछ । हाइड्रेटेड रहनाले रक्तसञ्चार सुधार हुन्छ र शरीरको प्राकृतिक प्रक्रियाहरूमा मद्दत गर्छ । हर्बल चिया : हर्बल चियाले गर्भावस्थामा सुन्निने कम गर्छ र अतिरिक्त हाइड्रेशन प्रदान गर्छ । हर्बल चिया क्याफिन रहित पिउनुपर्छ । आराम गर्नुहोस् : नियमितरूपमा विश्राम लिनुहोस् । तनावले सूजन बढाउन सक्ने भएकाले गहिरो सास लिनुहोस् र आराम गर्नुहोस् । आहार परिवर्तन : नुनिलो खानाको सेवन सीमित गर्नुहोस् । तरल पदार्थ सन्तुलन कायम राख्न मद्दत गर्ने पालुङ्गो, जिंक र पोटासियम युक्त खानेकुराहरू खानुपर्छ । खुट्टामाथि उठाउनुहोस् : बस्दा वा सुत्दा, आफ्नो खुट्टा तकियामा राख्नुहोस् । यसले तपाईंको शरीरको माथिल्लो भागमा तरल पदार्थ फिर्ता तान्दा सुन्निने समस्या कम गर्न मद्दत गर्छ । कम्प्रेसन मोजा : कम्प्रेसन मोजा लगाउनाले रक्तसञ्चारमा सुधार हुने भएकाले खुट्टा र औंलाहरूमा सुन्निने समस्या कम हुन्छ । कोल्ड कम्प्रेस : सुन्निएको क्षेत्रलाई कपडाले बेर्नुहोस् र १५२० मिनेटको लागि राख्नुहोस् । यसले सुन्निने र सुन्निने समस्या कम गर्न मद्दत गर्छ । मालिस : खुट्टा र हातमा बिस्तारै मालिस गर्नाले रक्तसञ्चार बढ्छ र तनाव कम हुन्छ । एजेन्सीबाट"
साढे ६ लाखभन्दा बढी रुपैयाँसहित भारतीय नागरिक पक्राउ,रौतहट : नेपालभारत सीमावर्ती क्षेत्र रौतहटको मौलापुरमा प्रहरीले साढे ६ लाख रुपैयाँभन्दा बढी नगदसहित एक भारतीय नागरिकलाई पक्राउ गरेको छ । इलाका प्रहरी कार्यालय मौलापुरबाट खटिएको टोलीले मौलापुर नगरपालिका६ स्थित पथराबुधराम सडक खण्डमा चेकजाँच गर्दा उक्त रकमसहित एक भारतीय नागरिक पक्राउ परेका हुन । पक्राउ पर्नेमा भारत बिहार राज्य मोतिहारी जिल्लाको कुंडवा चैनपुर ग्राम पंचायत निवासी २३ वर्षीय राज किशोर ठाकुर रहेका छन् । उनले चलाएको बिआर०५ एसी ९४७७ नम्बरको मोटरसाइकलको सिट मुनि लुकाइराखिएको अवस्थामा भारतीय रुपैयाँ ५ सय दरका ६ सय थान र नेपाली रुपैयाँ १ हजार दरका ३५८ थान गरी ६ लाख ५८ हजार नगद बरामद गरिएको जिल्ला प्रहरी कार्यालय रौतहटले जनाएको छ । बरामद नगद रकमको स्रोत र उद्देश्यबारे स्पष्ट विवरण नदिएको भन्दै ठाकुरलाई नियन्त्रणमा लिई थप अनुसन्धान अघि बढाइएको प्रहरीले जनाएको छ । प्रारम्भिक अनुसन्धानबाट रकम अवैध रुपमा नेपाल भित्र्याइएको हुन सक्ने आशंका गरिएको छ ।
बजगाईंको नीलो प्रेम उपन्यास सार्वजनिक,"काठमाडौं : कोलम्बिया विश्वविद्यालयबाट कम्प्युटर साइन्स अध्ययन गरेका युवा साहित्यकार पुरुषोत्तम बजगाईंले पहिलो कृति नीलो प्रेम उपन्यास सार्वजनिक गरेका छन्। काभ्रेमा जन्मिएर कर्मको शिलसिलामा हाल अमेरिकाको न्युयोर्क निवासी बजगाईले पहिलो कृतिको रुपमा उपन्यास नीलो प्रेम बजारमा ल्याएका हुन् । काठमाडौंमा समालोचक प्राडा कृष्णहरि बराल, राजुबाबु श्रेष्ठ, घनेन्द्र ओझा, विश्व कीर्तिमानी संगीतकार सन्तोष श्रेष्ठ, लेखकका बुबा उद्धव बजगाईं, लेखककी जीवनसाथी सुजाता चम्लागाईंलगायतले कृति विमोचन गरेका थिए । इन्डिगो इन्कले प्रकाशन गरेको नीलो प्रेम विशेषगरी किशोरकिशोरीका प्रेममा केन्द्रित जस्तो देखिए पनि यसमा सामाजिक, सांस्कृतिक, आर्थिक पक्षको समेत मिहीन ढंगले उजागर भएको समीक्षक घनेन्द्र ओझाले बताए । उनले नीलो प्रेम आदर्श प्रेमको पक्षमा देखिएको भन्दै यो उपन्यास विषयका हिसाबले सबै उमेर समूहका पाठकका लागि उत्तिकै उपयुक्त रहेको सुनाए । लेखक पुरुषोत्तम बजगाईंले आफूले देखे, सुनेका विषयलाई नै उपन्यासको रूप दिएको सुनाए । साहित्यकार राजुबाबु श्रेष्ठले आफूले कुनै समय अभिभावकत्व लिएका पुरुषोत्तमले यति सुन्दर कृति पढ्ने अवसर दिएकामा खुसी व्यक्त गरे । प्राडा कृष्णहरि बरालले उपन्यास लेखनका विविध सैद्धान्तिक पक्षको चर्चा गर्दै नीलो प्रेमले उपन्यासका सीमा र मान्यतालाई आत्मसात् गरेको बताए । इन्डिगो इन्कका प्रोप्राइटर विष्णुकुमार पौडेलको सभापतित्वमा भएको कार्यक्रमको सहजीकरण स्रष्टा ज्ञानु विद्रोहीले गरेका थिए ।"
"पूर्वविशिष्टको सुविधा, सरकारलाई सेतो हात्ती","के राज्यको ढुकुटीमा रजाइँ गर्ने सोचमात्र राजनीति हो ? आमजनतामाझ यो प्रश्न गम्भीर रूपमा खडा भएको छ। नेपालको आर्थिक अवस्था अहिले अत्यन्त जर्जर अवस्थाबाट गुिज्ररहेको छ। नेपालका कुनै पनि क्षेत्र ठीकसँग परिचालन नभएको कारण नेपालका बैंकहरूले लगानीका क्षेत्रहरू पाउन सकेका छैनन्। जसका कारण नेपालका बैंकहरूमा लगानी योग्य रकम थुप्रिरहेको छ। तरलता बढी भएर राष्ट्र बैंकले अर्बाैं रुपैयाँ खिचिरहेको छ। नेपालका उद्योग कलकारखानाहरूले आफ्नो उत्पादनलाई सीमित गरिरहेका छन्। आफ्नो उत्पादन क्षमताको ३० देखि ४० प्रतिशतमा खुम्चाउनुपर्ने अवस्थाले उद्योगहरूको अवस्था दयनीय बनिरहेको छ। व्यापार व्यवसाय राम्रो गरी सञ्चालन हुन सकेका छैनन्। राजनीतिक अस्थिरताले मुलुकलाई गाँजिरहेको छ। मुलुकबाट युवाहरूको पलायनले नेपालका गाउँहरू खाली बन्दै गइरहेका छन्। राज्य युवाविहीन बन्ने अवस्थाले भोलिको अवस्था कति भयावह होला ! भनेर त्रसित हुनुपर्ने अवस्था देखा परेको छ। युवाहरूको पलायनले अर्थतन्त्रको मेरुदण्डको रूपमा रहेको कृषि व्यवसाय विघटनको अवस्थामा पुगेको छ। आफ्नो मुलुकमा उत्पादन हुन सक्ने कृषिजन्य सामग्रीसमेत आयात गर्नुपर्ने अवस्थाले मुलुक विस्तारै परनिर्भर बन्दै गइरहेको छ। २०७२ सालमा संविधान जारी गरेपछि संविधानमा व्यवस्था गरिएको संघीय व्यवस्था अनुसारका प्रशासनिक एकाइ अर्थात् प्रदेशहरू आत्मनिर्भर हुन सक्ने अवस्था छैन। केवल संघीय अनुदानमा निर्भर रहनुपर्ने अवस्थामा रहेका प्रदेशहरू सरकार बनाउने, सरकार फेर्ने र दर्जनौं मन्त्रीहरूले झण्डा हल्लाउनेमा सीमित बन्दै औचित्यहीन बनिरहेका छन्। त्यसरी नै स्थानीय तहहरू अराजक बन्दै गइरहेका छन्। स्थानीय तहका पदाधिकारीहरूले संघीय सरकारको आदेशलाई ठाडै अस्वीकार गरिरहेका छन्। चेक एन्ड ब्यालेन्सको अवस्था समाप्त भएको छ। स्थानीय तहमा व्यवस्था गरिएको असीमित अधिकारले गर्दा संघीय सरकार र स्थानीय तहबीच द्वन्द्वको अवस्था देखिएको छ। निजामती, संघ, संस्थामात्र होइन, प्राइभेट इन्टरप्राइजेजमा समेत स्थापना गरिएका मजदुर युनियनहरू राज्यको लागि समस्याका रूपमा देखिन थालेका छन्। सरकारी निकायका कर्मचारी युनियनहरू सिधासिधा राजनीतिक पार्टीका अघोषित कार्यकर्ता भएको कारण संघीय सरकारले अहिलेसम्म संघीय कानुन लागू गर्ने निजामती विधेयकसमेत ल्याउन सकेको छैन। जसले गर्दा कर्मचारीहरूको व्यवस्थापन र कर्मचारी समायोजन गर्न राज्य पूर्णरूपमा असमर्थ जस्तै बनिरहेको छ। देशका हरेक क्षेत्र छाडा बन्ने क्रम तीव्र बनेको छ। अपवादबाहेक नेपाल निर्यातजन्य उद्योगहरू नभएको मुलुक हो। राज्यको विदेशी मुद्रा आर्जन गर्ने उद्योगहरू नभएको कारण राष्ट्र केवल विदेशमा गएका नेपालीहरूले पठाएको रेमिट्यान्सबाट मात्र सञ्चालित भइरहेको छ। तर सरकार यस्तो अवस्थाबाट जनतालाई मुक्त गर्न रोजगारी सिर्जना गर्नेतर्फ पहल गर्न अग्रसर छैन। बरु, सत्तामा रहेका र सत्ताबाट बाहिरन साथ कसरी आजीवन सुविधा लिने भन्नेतर्फ अग्रसर देखिएको छ। त्यसैको परिणामस्वरूप अहिले फेरि विगतमा पटकपटक प्रयास गर्दा पनि सफल हुन नसकेको र अदालतले समेत रोकेको पूर्वविशिष्टहरूलाई सुवधा दिने विषयलाई कानुन नै बनाएर लिने जमर्काेमा सरकार देखिएको खबरहरू सार्वजनिक भइरहेका छन्। राष्ट्रको अवस्था हेर्दा कसरी मितव्ययी बन्ने भनेर सोच्नुपर्ने अवस्थामा अहिले आएर पूर्वविशिष्टहरूलाई सुविधा दिने विषय रोम जलिरहेको बेला निरोले बाँसुरी बजाएको सन्दर्भ मिल्ने देखिएको छ। केही दशकदेखिको उदाहरण हेर्ने हो भने राज्य सञ्चालकहरू प्रशासनिक खर्चमात्र बढाउन उद्यत् देखिएका छन्। नयाँ संविधान जारीसँगै यति सानो मुलुकमा प्रदेश सरकार केन्द्रको सरकार गरेर आठवटा सरकार चलिरहेका छन्। न त प्रदेशमा न त केन्द्रमा सरकारहरू आफ्नो कार्यकालभरि सञ्चालन हुने अवस्था छ। बरु, सरकार बनाउने र फेर्ने होडमा सरकार बन्ने र प्रदेशमा समेत भागबन्डाको लागि मन्त्रालय फोर्ने र मन्त्री बनाउने कार्यमा कुनै प्रदेश अछुतो छैनन्। किन प्रदेशको निर्माण गरिएको हो ? के को लागि प्रदेश भन्ने स्पष्ट जबाफ राजनीतिक दलका नेताहरूसँग छैन। अर्काेतिर राज्यसँग पर्याप्त आयस्रोत नभएको कारण राज्य सञ्चालनका लागि स्थापना गरिएका निजामती कर्मचारी, सेना, प्रहरीहरूलाई समेत योगदानमा पेन्सन खाने व्यवस्था राज्यले गरिसकेको छ। त्यसरी नै प्रयोगका रूपमा सञ्चालनमा ल्याएको र देशव्यापी नभइसकेको सामाजिक सुरक्षाको व्यवस्थाको एउटा क्षेत्र स्वस्थ्य बिमा कार्यक्रमसमेत सञ्चालन गर्न नसक्ने अवस्थामा राज्य पुगेको भनेर स्वास्थ्यमन्त्रीले अभिव्यक्ति दिइरहेका छन्। तर, राजनीतिक पार्टी पदासीन नेताहरूले राज्यको ढुकुटीबाट विदेशमा उपचार गर्ने नाउँमा करोडौं रुपैयाँ खर्च गरिरहेका छन्। यस्तो अवस्थामा अझ पूर्वविशिष्टको नाउँमा आफू र आफ्ना कार्यकर्ता पोस्न पूर्वविशिष्टहरूलाई आजीवन सुविधा दिने कानुन बनाउन सरकार लागिपरेको छ। हिजोका दिनमा राजालाई सेतो हात्ती भन्ने राजनीतिक दलका नेताहरू पाँचपाँच वर्षमा नयाँ राजाको अवतारमा उदय हुने राष्ट्रपति र उपराष्ट्रपति, सभामुखमात्र होइनन्, एउटै पाँच वर्षको कार्यकालमा चारपाँचवटा प्रधानमन्त्री बन्ने र तिनलाई समेत आजीवन सुविधा दिने कानुन ल्याउन खोज्ने चाहनाले राजनीतिक पार्टीका नेताहरूको जनताप्रतिको गैरजिम्मेवारपनलाई उदांगो पारेको छ। के राज्यको ढुकुटीमा रजाइँ गर्ने सोचमात्र राजनीति हो ? आमजनतामाझ यो प्रश्न गम्भीररूपमा खडा भएको छ। स्मरण होस्, यो प्रकारको कानुनको व्यवस्था गर्नु हुन्न, यो जनताको लागि आर्थिक भारमात्र हो भन्ने धारणा कुनै पनि पूर्वप्रधानमन्त्रीले राखेका छैनन्। बरु, २०६९ सालमा डा बाबुराम भट्टराईले संविधानसभा भंग गरेपछि अध्यादेशमार्फत यी सुविधाका लागि कानून बनाउने जमर्काे गरेका थिए। उनले उक्त पूर्वविशिष्टको लिस्टमा गृहमन्त्रीलाई समेत समावेश गरेका थिए। उक्त निर्णयलाई अदालतले तत्कालीन समयमा रोक लगाइदिएको थियो। त्यसपछिका प्रत्येक प्रधानमन्त्रीहरू चाहे सुशील कोइराला हुन् या केपी शर्मा ओली या पुष्पकमल दाहाल हरेकले कानुन नै बनाएर सुविधाको व्यवस्था गर्ने जमर्काे गरिरहेका छन्। योभन्दा लाजमर्दाे अवस्था के होला ? अमेरिकाका पूर्वराष्ट्रपति बाराक ओबामा राष्ट्रपतिको दुई कार्यकाल (आठ वर्ष) सम्पन्न गरिसकेपछि छोरीको अध्ययनका लागि खर्च जुटाउन भन्दै न्युयोर्कमा काममा फर्किएको हाम्रा नेताहरूलाई थाहै होला। तर, हाम्रो गरिब मुलुकका धनी नेताहरू सकेसम्म राज्यलाई दोहन गरिरहेका छन्। पूर्वराष्ट्रपति आफ्नो घर काठमाडौंमा भए पनि महिनाको दुई लाख रकम राज्यसँग असुल्दै भाडाको घरमा बसेका छन्। कोही मासिक मर्मत खर्च भन्दै राज्यको दोहन गरिरहेका छन्। अनौठो त के रहेको छ भने कर्मचारी, सेना, प्रहरीहरूलाई पेन्सन होइन, पेन्सन नाउँको योगदानमा जम्मा भएको रकम एकमुष्ठ दिने निर्णय नै गरी लागू गरिसकेका छन्। तर, उछिट्टिएर केही समयका लागि पदासीन बन्न पुगेका कथित पूर्वविशिष्टहरू मासिक वृत्ति र आजीवन कुस्त सुविधा लिन उद्यत् हुनुले जनतामा आक्रोश बढिरहेछ। तसर्थ यस्ता कार्यमा राज्य सञ्चालकहरू अग्रसर नहुन् अन्यथा जनता कोपभाजनको सिकार नहोलान् भन्न सकिन्न। चेतना होस्।"
साहसिक खेलकुदमार्फत खेल पर्यटनको विकास गर्न सकिन्छ : सभामुख घिमिरे,काठमाडौँ : प्रतिनिधि सभाका सभामुख देवराज घिमिरेले साहसिक खेलकुदमार्फत खेल पर्यटनको विकास गर्न सकिने बताएका छन् । सोमबार काठमाडौंमा मदन भण्डारी आमन्त्रित राष्ट्रिय तेक्वान्दो प्रतियोगिता उद्घाटन गर्दै सभामुख घिमिरेले नेपालको भौगोलिक अवस्थामा साहसिक खेलकुदको प्रचुर सम्भावना रहेकाले यसमार्फत खेल पर्यटनको विकास गर्न सकिने र राष्ट्रले आयआर्जन समेत गर्न सकिने बताएका हुन् । उनले खेल क्षेत्रको विकासका लागि सरकारले धेरै प्रयास गरेपनि अझै धेरै काम गर्न बाँकी रहेको धारणा राखे । खेलले राष्ट्रियता बलियो बनाउने र देशको नाम विश्वसामु चिनाउने भएकाले यस क्षेत्रको विकास लागि सबै लाग्नुपर्ने उनले बताए । मदन भण्डारी स्पोट्स् एकेडेमीले विभिन्न १८ खेलको राष्ट्रव्यापी प्रतियोगिता आयोजना गर्ने पूर्वनिर्धारित कार्यक्रम अन्तर्गत राष्ट्रिय तेक्वान्दो प्रतियोगिता आयोजना गरेको हो ।
अमेरिकासँगको व्यापार वार्तामा यस्तो छ दक्षिण कोरियाको अपेक्षा,"काठमाडौँ : दक्षिण कोरियाका कार्यवाहक राष्ट्रपति हान डकसूले अमेरिकासँगको व्यापार वार्ता सजिलो नहुने बताएका छन् । तर उनले दुई देशबीच राम्रो सहयोगको सुरुवात हुने आशा व्यक्त गरेका छन् । दक्षिण कोरियाका अर्थमन्त्री र उद्योगमन्त्रीले अप्रिल २४ मा अमेरिकी कोषाध्यक्ष स्कट बेसान्ट र व्यापार प्रतिनिधि जेमिसन ग्रीरलाई भेट्ने हानले जनाए । दक्षिण कोरियाले अमेरिकासँग शान्तिपूर्ण र गम्भीरतापूर्वक वार्ता गर्ने प्रयास गर्ने उनको भनाइ छ । अर्थतन्त्रको बारेमा दक्षिण कोरियाली सरकारी अधिकारीहरूसँगको भेटमा हानले भने, अमेरिकासँग वार्ताको प्रक्रिया सजिलो हुनेछैन । तर यसको बारेमा मानिसहरूमा अपेक्षा र चिन्ता दुवै छन् । अप्रिलमा अमेरिकाले विश्वभरका धेरै देशहरूमा पारस्परिक भन्सार शुल्कको घोषणा गरेको थियो । त्यसबेलादेखि धेरै देशहरूले व्यापारको मुद्दामा अमेरिकासँग वार्ता गरिरहेका छन् ।"
"देशभरका स्थानीय तहका कर्मचारी आन्दोलित, कार्यकक्षमै कालोपट्टी बाँधेर विरोध (फोटोफिचर)","काठमाडौं : संसदको राज्य व्यवस्था तथा सुशासन समितिमा संघीय निजामती सेवाको विधेयकमाथि छलफल चलिरहेका बेला स्थानीय तहका कर्मचारी आन्दोलित बनेका छन्। स्थानीय सेवा कर्मचारी सञ्जाल नेपालका संयोजक दिपक गौतमका अनुसार स्थानीय तह कर्मचारी संघर्ष समितिसँग गरेको विगतमा गरेको सम्झौतालाई कार्यान्यन गर्न माग गर्दै आज कर्मचारीहरुले कालो पट्टी बाँधेर कार्यकक्षबाटै विरोध गरेका हुन्। स्थानीय तहका कर्मचारीका माग र मुद्दालाई समेटेर संघीय निजामती सेवा ऐन जारी गर्न माग गर्दै उनीहरु आइतबारबाट आन्दोलित बनेका हुन्। गौतमका अनुसार आइतबार ७५३ वटै पालिकाका प्रमुखमार्फत राज्य व्यवस्था तथा सुशासन समितिका सभापति, संघीय मामिला तथा सामान्य प्रशासन मन्त्री, कानुन न्याय तथा संसदीय व्यवस्था मन्त्री र मुख्य सचिवलाई ध्यानाकर्षण गराइएको हो। माग पूरा नभए शुक्रबार काठमाडौं केन्द्रित सडक आन्दोलन तथा सम्पूर्ण ७५३ वटै स्थानीय तहमा पेन डाउनका कार्यक्रमहरू गर्ने विज्ञप्तिमा उल्लेख गरिएको छ। सञ्जालले स्थानीय तह कर्मचारी संघर्ष समितिसँग सरकारले गरेका सम्झौतालाई लत्याउँदै संघीय निजामती सेवा विधेयक राज्य व्यवस्था तथा सुशासन समितिले अगाडि बढाएकोमा आपत्ति जनाएको छ। यस्तै, राज्य व्यवस्था तथा सुशासन समितिले स्थानीय तहका कर्मचारीका मागका विषयमा संशोधन प्रस्ताव दर्ता भएका दफाहरूमा आफूहरूसँग छलफल नगरेको र उपसमितिले पनि स्थानीय तहका कर्मचारीका विषयलाई बेवास्ता गर्दै प्रतिवेदन बुझाएको भन्दै सञ्जालले ध्यानाकर्षण भएको जनाएको छ। यसअघि सरकार र स्थानीय तहका कर्मचारीबीच ऐनमा संघ, प्रदेश र स्थानीय सेवाका कर्मचारीहरूको सेवा र शर्तका विषयमा न्यूनतम मापदण्ड समावेश गर्ने, प्रदेशले कानुन निर्माण गर्दा पालना गर्नुपर्ने मापदण्डमा स्थानीय सेवाका स्थायी कर्मचारीलाई निजामती कर्मचारीका रूपमा परिभाषा भित्र समेटिनुपर्नेलगायतका विषयमा सहमति भएको थियो। हाल शिक्षक र आवासीय चिकित्सकहरू आन्दोलनमा रहेका छन्।"
मित्र निरो नै हुन् त !,"मलाई झोक चल्यो। भनिदिएँ, भो गर्यौ व्यवस्थापन ! देश भड्खालोमा जाकिन लागिसक्यो। तिमी यो मेचमा बसिरह्यौ भने देश जलिरहँदा बाजा बजाइरहने रोमका सम्राट् निरो जस्तै तिमी या त कतै लुकेर खुसी मनाइरहेका हुन्छौ या कतै विदेशमा पलायन भइसकेका हुन्छौ। म आफू पनि अलि ढिँड छु कि जस्तो लाग्छ कहिलेकाहीँ। मेरा मित्र मेरा कुरा पटक्कै मान्दैनन्। सुधार्न खोजेको पनि जान्दैनन्। तैपनि मलाई उनकहाँ नगई चित्तै बुझ्दैन। उनको गल्ती नऔंल्याई मनै मान्दैन। असम्भव भन्ने थाहा हुँदाहुँदै पनि उनलाई सुधार्न खोज्ने मेरो प्रयासले कहिले हरेस खाएको छैन। यसैलाई भन्छन् होला सच्चा मित्रता। बालसखा हुनुको एउटा दोष वा गुण यही होला। त्यसैले यसपाला पनि गएँ उनलाई भेट्न उनको आलिसान सरकारी दरबारमा। म पुगेको थाहा पाउनेबित्तिकै तल झरे मलाई लिएर माथि उक्लन, उनको मुख्य बैठकमा। भने, सुपर्णखा, मेरा मित्र, भन आज के कुरा भन्नु छ तिमीलाई ? आफ्ना लागि त तिमी कहिल्यै केही भन्ने होइनौं। न कसैको सिफारिस गर्न आउँछौ। मेरो के त्रुटि औंल्याउन आयौ ? मैले पनि गम्किएरै भनें, जति भने पनि तिमीले एक कानले सुनेर अर्को कानबाट उडाउने हौ भन्ने थाहा छँदैछ। तैपनि मन मान्दैन। के गर्नु ? उनी मुस्कुराइरहे बोलेनन्। त्यत्नाखेरै कफी आइपुग्यो दुई कप। कफीको सुर्को लिँदै भनें, मित्र, अति भयो, यार ! कमभन्दा कम समाजको ख्याल गर, आफ्ना मित्रहरूको ख्याल गर। जताततै तिम्रा आलोचना सुन्छु, तिम्रै अगाडि तिमीलाई दुत्कारेको देख्छु। असह्य हुन्छ मलाई। पीडा हुन्छ आफ्नो बालसखाको हुर्मत लिएको देखेर। उनले मुख खोले, विरोधीहरूले त सधैं त्यसै गर्छन् नि। तिनका कुरा सुनेर पनि हुञ्छ ? सधैं मेरो महँगो मेचको डाढ गर्छन्। तिनीहरूकै आशीर्वादले मैले यो मेच पाएको जस्तो गर्छन्। अब त्यस्ताको विरोधको के महत्व छ र ! तिम्रो विरोध गर्ने सबै तिम्रा विरोधी नठान। मैले देखेको छु हिजो तिम्रो प्रशंसा गरेर नथाक्नेहरूको थुप्रो जमातले नैं तिम्रो विरोध गरिरहेका छन्। उनीहरूको त्यो विरोध त तिमीलाई बदनाम हुनबाट रोक्नका लागि हो। ती तिम्रा शुभचिन्तक हुन्। मेरो कुरा सिद्धिन नपाउँदै उनले मुख खोले, लछारपाटो लाग्यो ती मेरा शुभचिन्तक भएर। शुभचिन्तक भए यहाँ आएर सुटुक्क मलाई भन्नु पथ्र्यो। सार्वजनिक ठाउँमा मेरो उछित्तो काँड्नेगरी मलाई सराप्नु हुन्थ्यो ? मैले पनि भनें, तिमीकहाँ ती कसरी आउन् ? तिमी चौतर्फी घेरामा बसेका छौ। त्यो घेरा तोडेर तिमीकहाँ पहुँच पुर्याउनु भनेको त चक्रव्यूह छिचोल्नुभन्दा गाह्रो छ। लेखेर सुझाव दिँदा समातेर थुनिहाल्छौ प्रायोजित मुद्दा लगाएर। सार्वजनिक ठाउँबाट भन्दा पो तिमी र तिम्रा हण्डीहरूले भेउ पाउन सक्दैनौ र ती सुरक्षित हुन्छन्। उनले सोधे, ल तिमी नैं भनन त मैले के गर्नु पर्यो ? मैले पनि मजासँग भनें, भ्रष्टाचारकै विरोध गरेर भ्रष्टाचार गर्ने गरेको कुरा, तिम्रा अकर्मण्यता, असक्षमता आदिका कुरा त कति गर्नु। तिमी कानमा तेल हालेर बसी हाल्छौ। सुन्छौ भने भन्छु। हेर, ती ऋषिहरू अहिले केही कुराले सताइएर एक ठाउँमा जम्मा भएका छन्। ती राष्ट्रका ज्ञानका जरा हुन्। १७ दिनसम्म तिनलाई झुलाएर राख्यौ। ज्ञान प्रवाहमा बाधा पार्यौं। त्यतिन्जेल तिमी बेपर्वाह घुमेर बितायौ। १७ दिनपछि पनि तिनलाई तपाईंहरूका ज्ञान प्रवाहमा परेका यी यी बाधा म हटाइदिन्छु भन्ने वाचा गर्दै यी यी कुरामा चैं तपाईंहरू चित्त बुझाउनुस् भनेर मनाउनु त परै जावस् अल्मल्याउने जुक्तितिर पो लाग्यौ त तिमी। अनि तिमी उल्टै प्रशंसा खोज्छौ। उनले उदेकलाग्दा कुरा पो गरे त। भने, हेर, सुपर्णखा, भन्नेबित्तिकै मान्न थाल्यो भने त धेरै समस्या आउँछ। देखेनौ ? तिले मेरो महँगो मेच नैं तान्न कोसिस गरिरहेका। तिनीहरू हार खाएर भाग्लान् भनेर धैर्य धारण गरिराखेको थिएँ। तिनीहरू त ज्याद्रो रहेछन्। टसमस नहुने देखेपछि अल्मल्याउन त पर्यो नैं। जे जे भन्यो त्यै त्यै मान्न त म सक्दै सक्दिनँ। जे होस्, अल्मल्याएर तितरबितर पार्ने हो। त्यति नजानेको भए म कसरी व्यवस्थापन गर्न सक्थें। मलाई झोक चल्यो। भनिदिएँ, भो गर्यौ व्यवस्थापन ! देश भड्खालोमा जाकिन लागिसक्यो। तिमी यो मेचमा बसिरह्यौ भने देश जलिरहँदा बाजा बजाइरहने रोमका सम्राट् निरो जस्तै तिमी या त कतै लुकेर खुसी मनाइरहेका हुन्छौ या कतै विदेशमा पलायन भइसकेका हुन्छौ। कफी सक्किसकेको थियो। उनको कुरा सुन्ने धैर्य ममा नभएकाले म त्यहाँबाट लुसुक्क हिँडें, उनले रोक्न खोज्दाखोज्दै।"
राष्ट्र बैंकका कार्यकारी निर्देशक गुणाकर भट्टविरुद्धको रिटमा सुनुवाइ हुँदै,"काठमाडौं : नेपाल राष्ट्र बैंकका कार्यकारी निर्देशक डागुणाकर भट्टको योग्यतामाथि प्रश्न उठाउँदै सर्वोच्चमा दायर भएको रिटमाथि आज सुनुवाइ हुँदैछ। सुनुवाइका लागि न्यायाधीशहरू महेश शर्मा पौडेल र नृपध्वज निरौलाको इजलासमा पेशी तोकिएको छ। आइतबार पनि उक्त रिट पेशीमा चढेको थियो। तर,सो दिन 'हेर्न नभ्याइने सूची'मा राखिएको थियो। अधिवक्ता विशाल थापा र प्रतिभा उप्रेतीले गभर्नर नियुक्तिका लागि भट्टको योग्यता नपुगेको दावी गर्दै गत शुक्रबार रिट दायर गरेका थिए। भट्टले कार्यकारी निर्देशक पदबाट राजीनामा दिएको तर स्वीकृत भइनसकेको जनाइएको छ। नेपाल राष्ट्र बैंक ऐन २०५८ को व्यवस्थाको कार्यविधि विपरित डाभट्टलाई कानुनको विधि मिचेर नेताहरूको सहमतिको आधारमा नियुक्ति गर्ने गैरकानुनी प्रपञ्च रचिएको रिट निवेदनमा दावी गरिएको छ। यसअघि वैशाख २ गते उप्रेती र थापाले दायर गरेको अर्को रिटमा सर्वोच्च अदालतले ६५ वर्ष उमेर नाघेका व्यक्तिलाई मात्रै नियुक्ति प्रक्रियामा सहभागी नगराउन सरकारलाई अन्तरिम आदेश दिएको थियो। गत चैत्रमा अर्थ मन्त्रालयले अर्थ अम्बद्ध सार्वजनिक निकायमा पदाधिकारी तथा सदस्य नियुक्ति र मनोनयसम्बन्धी मापदण्ड २०७३ संशोधन गर्दै पदाधिकारी तथा सदस्य नियुक्तिमा रहेको उमेर हद हटाएको थियो। उक्त निर्णयविरुद्ध अधिवक्ता द्वय थापा र उप्रेतीले सर्वोच्चमा रिट दायर गरेका थिए। रिटमा सर्वोच्चले अल्पकालीन अन्तरिम आदेश जारी गर्दै आइतबार दुवै पक्षलाई छलफलका लागि बोलाएको छ।"
महिला टिमको प्रशिक्षक लागि एन्फाले माग्यो आवेदन,काठमाडौं : अखिल नेपाल फुटबल संघ(एन्फा)ले सोमबार महिला राष्ट्रिय टिमका लागि प्रशिक्षकको आवेदन खुलाएको छ । एन्फाले सोमबार अन्नपूर्ण पोष्टमा एक आवेदन प्रकाशन गर्दै प्रमुख प्रशिक्षकको आवेदन खुलाएको हो । नेपाली महिला राष्ट्रिय टिमको प्रशिक्षकसँग प्रो लाइसन्ससँगै यसअघि कम्तीमा २ वर्ष सिनियर तथा उमेर समूहको प्रशिक्षण सम्हालेको हुनुपर्ने खुलाइएको छ । एन्फाले एएफसी महिला एसियन कप छनोट २०२६ लाई लक्षित गर्दै प्रशिक्षकको आवेदन खुलाएको हो । एसियाली फुटबल महासंघ (एएफसी)ले सार्वजनिक गरेको खेलतालिका अनुसार नेपालले पहिलो खेलमै लाओस प्रतिद्वन्द्वी पाएको छ । यी दुईबीचको खेल २९ जुनमा हुनेछ । नेपाल र लाओस समूह एफ मा परेका छन् । यो समूहमा उज्बेकिस्तान र श्रीलंका पनि छन् । प्रशिक्षकको आवेदनसँगै एन्फाले एक पर्फमेन्स एनालिष्ट(प्रदर्शन विश्लेषक)को पनि आवेदन खुलाएको छ । एन्फाले यसमा फिटनेस कोर्सको प्रमाणपत्र हुनुपर्ने र लेभल वानको डाटा एनलाइसिस गरेको अनुभव हुनुपर्ने जनाएको छ । यसमा भने कम्तीमा एक वर्षको अनुभव अनिवार्य हुनुपर्ने खुलाएको छ ।
संवैधानिक निकायमा नियुक्ति विवादमा सुनुवाइ जारी,"काठमाडौं : संवैधानिक निकायमा ५२ जनाको नियुक्ति विवादमा आज दोस्रो दिनको सुनुवाइ सुरू भएको छ। वैशाख ३ गते 'हेर्दाहेर्दै'मा राखिएको मुद्दामा संवैधानिक इजलासमा सुनुवाइ जारी छ। प्रधानन्यायाधीश प्रकाशमान सिंह,न्यायाधीशहरू सपना मल्ल प्रधान, डामनोजकुमार शर्मा,डाकुमार चुडाल र नहकुल सुवेदी सम्मिलित संवैधानिक इजलासमा वैशाख ३ गतेदेखि सुनुवाइ सुरू भएको हो। सर्वोच्च अदालतले विभिन्न संवैधानिक निकायमा ५२ जनाको नियुक्ति बदरको माग गर्दै दायर रिट निवेदनमाथिको सुनुवाइ आइतबारदेखि सुरू गरेको हो।२०७७ मंसिर ३० र त्यसपछि तत्कालीन प्रधानमन्त्री केपी शर्मा ओली नेतृत्वको सरकारको सिफारिसमा अध्यादेश जारी गरी पटकपटकगरी विभिन्न संवैधानिक निकायमा ५२ जना पदाधिकारी तथा सदस्य नियुक्त भएका थिए। प्रतिनिधिसभा विघटन भएका बेला संवैधानिक सुनुवाइबिना नै संवैधानिक निकायमा नियुक्ति र सपथ गराउनु गैरसंवैधानिक भन्दै वरिष्ठ अधिवक्ता दिनेश त्रिपाठी,अधिवक्ता ओपप्रकाश अर्याल,सम्रित खरेललगायतले ५२ जना पदाधिकारीहरूको नियुक्ति असंवैधानिक रहेको दावी गर्दै सर्वोच्चमा रिट दायर गरेका थिए । रिटमा राष्ट्रपति कार्यालय,प्रधानमन्त्री तथा मन्त्रिपरिषद कार्यालय र संवैधानिक परिषद्लाई विपक्षी बनाइएको छ । त्यस्तै संवैधानिक परिषद्मा गरिएका नियुक्तिविरुद्ध सभामुख अग्निप्रसाद सापकोटाले पनि रिट दायर गरेका थिए । दुवै रिटलाई एकसाथ राखेर सर्वोच्चले सुनुवाइ सुरू गरेको हो।"
भारततर्फ लैजाँदै गरेका करिब ६ हजार कुखुराका चल्ला बरामद,नवलपरासी : नेपालबाट भारततर्फ अवैधरुपमा लगिरहेको अवस्थामा प्रहरीले झण्डै ६ हजार बोइलर कुखुराका चल्ला बरामद गरेको छ । नवलपरासीको सीमावर्ती क्षेत्र पाल्हीनन्दन गाउँपालिका५ को गेर्मीस्थित चमनटोला नाकाबाट भारततर्फ लैजाँदै गरेको अवस्थामा ५ हजार ४ सय चल्ला बरामद गरेको जिल्ला प्रहरी कार्यालयका सूचना अधिकारी डिएसपी बीरदत्त पन्तले जानकारी दिए । यसअघि भारतबाट नेपालतर्फ अवैधरुपमा कुखुराका चल्ला आउने गरेपनि अहिले भने नेपालबाट भारततर्फ जानेक्रममा पहिलो पटक बरामद भएको प्रहरीले जनाएको छ । सीमा नाकाको दसगजा क्षेत्रबाट बाँसको भारमा बोकेर लैजाँदै गरेको अवस्थामा ९० कार्टुन चल्ला बरामद भएको डिएसपी विष्टले बताए । ओसारपसारमा संलग्न व्यक्तिहरू भने फरार रहेको प्रहरीले जनाएको छ । डिएसपी विष्टका अनुसार बरामद गरिएका चल्ला नष्ट गरिने छ । दुवै देशतर्फ कुखुरा र चल्लाको ओसारपसारमा प्रतिबन्ध रहेकाले भन्सार नहुने महेशपुर भन्सार कार्यालयका प्रमुख विकास उपाध्यायले बताए । चालु आर्थिक वर्षको चैतमसान्तसम्म भारतबाट नवलपरासी भित्रिँदै गरेका १२ लाख १६ हजार बराबरको करिब १२ हजार चल्ला बरामद गरी नष्ट गरिएको महेशपुर पशु क्वारेन्टाइन चेक पोष्टका क्वारेन्टाइन अधिकृत डा मनोज अधिकारीले जानकारी दिए । भारतबाट नेपालतर्फ कुखुरा र चल्ला आउने गरेपनि नेपालबाट भारततर्फ चल्ला गएको आफूले पहिलो पटक पाएको अधिकारीले बताए । पछिल्लो समय नेपालभन्दा भारतमा कुखुरा र चल्लाको मूल्य बढेकाले भारततर्फ नेपाली बोइलर कुखुरा र चल्लाको अवैध ओसार पसार हुन थालेको पोल्ट्री व्यवसायीहरूले बताएका छन् । व्यवसायीहरूका अनुसार अहिले भारतमा एउटा चल्लाको ९० देखि ९५ नेपाली रुपैयाँ रहेको छ । जुन नेपालमा ३० देखि ३५ रुपैयाँमा खरिद बिक्री भइरहेको व्यवसायीहरूले बताएका छन् ।
"लामिछानेको बन्दीप्रत्यक्षीकरणको निवेदन न्यायाधीश फुयालको इजलासमा, छुट्लान त आज ?","काठमाडौं : राष्ट्रिय स्वतन्त्र पार्टीका सभापति रवि लामिछानेको तर्फबाट सर्वोच्च अदालतमा दायर भएको बन्दी प्रत्यक्षीकरणको रिटमाथि आज सुनुवाइ हुने भएको छ। सुनुवाइका लागि निवेदनको पेशी न्यायाधीश हरिप्रसाद फुयालको इजलासमा तोकिएको छ। आइतबार लामिछानेकी श्रीमती निकिता पौडेलले आफ्ना श्रीमानको रिहाइको माग गर्दै सर्वोच्चमा निवेदन दायर गरेकी हुन्। रिटमा प्रधानमन्त्री तथा मन्त्रिपरिषद सचिवालय , रुपन्देही जिल्ला अदालत रुपन्देही , उच्च अदालत तुलसीपुर बुटवल इजलास,जिल्ला प्रहरी परिसर भद्रकाली,कारागार कार्यालय रुपन्देही सिद्धार्थनगर रुपन्देही र जिल्ला प्रहरी कार्यालय रुपन्देही सिद्धार्थनगर रुपन्देहीलाई विपक्षी बनाइएको छ। यसअघि बुटवलस्थित सुप्रिम सहकारी ठगी मुद्दामा उच्च अदालत तुलसीपुर बुटवल इजलासले लामिछानेलाई पुर्पक्षका लागि कारागार पठाउन आदेश दिएको थियो। सोही आदेशबमोजिम लामिछाने हाल भैरहवा कारागारमा छन्। उच्च अदालतले पुपर्क्षका लागि कारागार पठाएपछि लामिछानेले कारागारबाटै उच्चको आदेश खारेजको माग गर्दै बाहिरबाटै मुद्दा लड्न पाउनुपर्ने मागसहित सर्वोच्चमा रिट दायर गराएका थिए। सो रिटमा सर्वोच्चले कैफियत प्रतिवेदन पेश गर्न आदेश जारी गरेको छ। तत्काल छुट्ने अवस्था नभएपछि लामिछानेले बन्दीप्रत्यक्षीकरणको रिट दायर गरेका हुन्। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर गरेको थियो । सहकारीको रकम अपचलन गरेको कसुरमा कुल ४२ जनाविरुद्ध मुद्दा दर्ता भएको थियो। ती ४२ जनाबाट सहकारी ठगी, संगठित अपराध र सम्पत्ति शुद्धीकरण मुद्दामा कुल १ अर्ब ४३ करोड ८६ लाख २ हजार १ सय ३५ रुपैयाँ बिगो माग दाबी गरिएको थियो। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थिए । फागुन २६ गते लामिछाने पनि जिल्ला अदालतको एक करोड धरौटीको आदेशको खारेजीको माग गर्दै उच्चमा निवेदन दिएका थिए"
ऐन जारी हुनुपर्ने माग राख्दै सोमबार पनि शिक्षकको प्रदर्शन (फोटोफिचर),"काठमाडौं : विद्यालय शिक्षा ऐन जारी हुनुपर्ने माग राख्दै नेपाल शिक्षक महासंघले सोमबार पनि काठमाडौंमा प्रदर्शन गरेको छ। आफूहरूको माग पूरा नभएसम्म विद्यालय नफर्कने भन्दै महासंघले आन्दोलन जारी राखेको हो। सरकारले शिक्षकहरूको माग पूरा गर्ने बताएपनि शिक्षकहरू भने निरन्तर आन्दोलनमा छन्। उनीहरूले संघीय संसदबाट ऐन पारित नभएसम्म आन्दोलन नरोकिने स्पष्ट पारेका छन्। शिक्षक आन्दोलनका कारण कक्षा १२ परीक्षा अन्योलमा परेको छ। राष्ट्रिय परीक्षा बोर्डले कक्षा १२ को वार्षिक परीक्षा यही वैशाख ११ गतेदेखि सुरु गर्ने तालिका सार्वजनिक गरिसकेको छ। तर, आन्दोलनरत शिक्षकले कक्षा १२ को परीक्षा सहभागी नहुने बताउँदै आएका छन्। शिक्षक महासंघले नै कक्षा १२ को परीक्षामा संलग्न नहुन पनि प्रधानाध्यापक, शिक्षक तथा कर्मचारीलाई आह्वान गरेको छ। जसले गर्दा कक्षा १२ को परीक्षा प्रभावित हुने देखिएको छ। जसबाट करिब साढे पाँच लाख विद्यार्थीको परीक्षा अनिश्चित भएको छ। काठमाडौंको माइतीघरदेखि नयाँबानेश्वरसम्म नै शिक्षक भरिएका छन्। शान्तिपूर्ण रूपमा उनीहरूले आन्दोलन गरिरहेका छन्। सडकमा गीत गाउँदै नाच्दै प्रदर्शन गरिरहेका छन्। शिक्षक आन्दोलनका दिनदेखि नै काठमाडौंको यातायात पनि प्रभावित छ। दिउँसो माइतीघर बबरमहलदेखि नयाँबानेश्वरसम्मको यातायात ठप्प हुने गरेको छ। सडकमा शिक्षकको भरिभराउ भएका कारण सर्वसाधारण यात्रुहरूले भने सास्ती बेहोर्दै आएका छन्। वैशाख ७ गतेदेखि शिक्षकहरूले बिहान ९ बजेदेखि दिउँसो १२ सम्म आन्दोलन गर्न सुरु गरेका छन्। योभन्दा अघि उनीहरूको आन्दोलन दिउँसो १२ देखि ३ बजेसम्म सञ्चालनमा थियो। उनीहरूले प्रधानमन्त्री केपी शर्मा ओली र सभामुख देवराज घिमिरेसँग पनि संवाद गरेका छन्। गत शुक्रबार राति उनीहरूले आफ्ना माग प्रधानमन्त्री ओलीसँग समक्ष राखेका थिए। तर, प्रधानमन्त्री ओलीको प्रतिबद्धतामा पनि उनीहरू विश्वस्त हुन नसकेर आन्दोलन जारी नै राखेका छन्। विगतका भएका सहमति र सम्झौता कार्यान्वयन नभएका कारणले गर्दा पनि सरकार प्रमुखले प्रतिबद्धता जायर गर्दा पनि उनीहरू विश्वस्त हुन नसकेका हुन्। हेर्नुहोस् अन्नपूर्णकर्मी अभिषेक महर्जनको क्यामरामा कैद भएका आन्दोलनमा सहभागी भएका शिक्षकका तस्बिर। शिक्षक आन्दोलन २० औं दिनसम्म लम्बिनुलाई कसरी लिनुहुन्छ ? संसद् संसदीय समिति जिम्मेवार नहुँदा सरकार जिम्मेवार नबन्नाले शिक्षक स्वयम् वार्तामा नबस्ने अडान राख्नाले"
सुनको भाउ हालसम्मकै उच्च विन्दुमा,काठमाडौं : स्थानीय बजारमा सुनको मूल्य हालसम्मकै उच्च विन्दुमा पुगेको छ। नेपाल सुनचाँदी व्यवसायी महासंघका अनुसार आज एक तोला सुनको मूल्य १ लाख ९१ हजार कायम भएको छ। यो मूल्य हालसम्मकै उच्च हो। यसअघि अघिल्लो बिहीबार प्रतितोला सुनको मूल्य १ लाख ९० हजार ६ सय रुपैयाँ पुगेको थियो। आज सुनको मूल्य बढेपनि चाँदीको भाउ भने स्थिर छ। चाँदी एक तोलाको १९ सय ६० रुपैयाँमा कारोबार भइरहेको महासंघले जनाएको छ।
"पाथीभरा जाँदै गरेको जिपमा आगलागी : ४ जनाको मृत्यु, २ घाइतेको उद्धार","ताप्लेजुङ : पाथीभरा मन्दिर दर्शनका लागि तीर्थयात्री बोकेर जाँदै गरेको जिपमा आगलागी हुँदा ४ जनाको घटनास्थलमै मृत्यु भएको छ। फुङ्लिङ बजारबाट तीर्थयात्री बोकेर पाथीभरा जाँदै गरेको मे १ च ३०११ नम्बरको बोलेरो जिपमा सोमबार बिहान ४:५० बजेतिर करेन्ट लागेर आगलागी भएको जिल्ला प्रहरी कार्यालय ताप्लेजुङका इन्स्पेक्टर विवेक बस्नेतले जानकारी दिए। उनका अनुसार बिजुलीको पोलबाट लत्रिएको तारले जिपमा छोएर आगलागी भएको प्रारम्भिक अनुमान छ। बिजुलीको पोलबाट लत्रिएको तारले आगलागी भएको अनुमान छ। घटनास्थलमा ४ जनाको मृत्यु भएको छ। अरु २ जना घाइतेलाई उद्धार गरेर उपचारका लागि अस्पताल पठाइएको छ। घटनास्थल फुङलिङ नगरपालिका१० तेर्सेको सेवारो चोकमा पर्छ, बस्नेतले भने। उनका अनुसार घटनामा परेर जिप चालक फुङलिङ घर भएका गाडी चालक ४५ वर्षीय दुर्गा भट्टराईसहित ४ जनाको घटनास्थलमै मृत्यु भएको हो। तीर्थयात्रीहरू ललितपुर र झापाबाट पाथीभरा दर्शनका लागि आएको पाइएको छ, बस्नेतले भने। उनका अनुसार आगोले जलेर ललितपुर घर भएकी ४५ वर्षीया सविना आचार्य (सन्ध्या) गम्भीर घाइते र उनका ९ वर्षीय छोरा अभियव आचार्य सामान्य घाइते भएका छन्। आगोले जलेर सविनाकी छोरी १६ वर्षीया आध्या आचार्य, सविनाको माइततर्फका बुवा झापा भद्रपुर१५ का ७० वर्षीय विनोद पौडेल, ममी ६९ वर्षीया सरिता पौडेल र गाडी चालक फुङलिङ नगरपालिका१० फुरुम्बु का ४५ वर्षीय दुर्गा भट्टराईको मृत्यु भएको इन्स्पेक्टर बस्नेतले बताए। गम्भीर घाइते भएकी सविनाको शरीरको धेरै भाग जलेको छ। उनलाई हेलिकोप्टरमार्फत उद्धार गरेर थप उपचारका लागि लैजानुपर्ने अवस्था रहेको प्रहरीले जनाएको छ। घटनाको थप विवरण प्राप्त हुन बाँकी रहेको बस्नेतको भनाइ छ।"
युद्धविरामका बाबजुद रूसी आक्रमण जारी,"किभ (एजेन्सी) : युक्रेनका राष्ट्रपति भोलोदिमर जेलेन्स्कीले आइतबार रूसी राष्ट्रपति भ्लादिमिर पुटिनले आश्चर्यजनक तर छोटो इस्टर युद्धविरामको घोषणा गरे पनि रुसी सेनाले गोलाबारी र आक्रमणहरू जारी राखेको बताएका छन्। आदेश लागू भएको केही घण्टापछि किभ र अन्य धेरै युक्रेनी क्षेत्रमा हवाईआक्रमणका साइरन बजेका थिए। त्यसैले जेलेन्स्कीले रूसले आफूमाथिको आक्रमणहरू कायम राखेको आरोप लगाएका छन्। युक्रेनी सेनाध्यक्ष ओलेक्सान्डर सिरस्कीको बिहान ६ बजेको रिपोर्टलाई उद्धृत गर्दै जेलेन्स्कीले सामाजिक सञ्जालमा भनेका छन्, विभिन्न फ्रन्टलाइन दिशामा रूसी गोलाबारीका ५९ वटा घटना र रूसी युनिटहरूद्वारा पाँच आक्रमण भइसकेका छन्। शनिबार मध्यरातसम्मको ६ घण्टामा रूसी सेनाले गोलाबारी गरेको ३ सय ८७ वटा घटना र १९ वटा आक्रमण भएको र रूसी सेनाले २ सय ९० पटक ड्रोन प्रयोग गरेको उनले बताए। इस्टर सप्ताहन्तमा सबै युद्ध रोक्ने पुटिनको आदेश मस्को र किभलाई युद्धविराममा सहमत गराउन अमेरिकी राष्ट्रपति डोनाल्ड ट्रम्पको महिनौंदेखिको प्रयासपछि आएको हो। शुक्रबार वासिङ्टनले कुनै प्रगति नभए वार्ताबाट फिर्ता हुने धम्कीसमेत दिएको थियो। वार्ता अवरुद्ध हुँदै जाँदा राष्ट्रपति डोनाल्ड ट्रम्पले रूस र युक्रेनबीच शान्ति सम्झौता प्राप्त गर्ने आफ्नो प्रयास त्याग्ने भन्नेमा विचार गरिरहेका जनाइएको छ। ट्रम्पले शान्ति सम्झौता सम्भव नहुने देखेपछि आफ्नो प्रशासनलाई वार्ताबाट बाहिरिन निर्देशन दिन सक्ने जनाइएको हो।"
के मागिरहेछन् शिक्षक ? केमा अल्झिरहेछ वार्ता ?,"काठमाडौं : शिक्षकले काठमाडौं केन्द्रित भएर आन्दोलन गर्दाको मुख्य माग राखेका थिए, जसरी पनि विद्यालय शिक्षा ऐन चाहियो। त्यसका लागि पटकपटक वार्ता गरेर सरकारले वैशाख १२ गतेदेखि संसद् अधिवेशन बोलाइसकेको छ। प्रधानमन्त्री केपी शर्मा ओली र सभामुख देवराज घिमिरेले पनि छिटो ऐन प्रतिबद्धता व्यक्त गरिसकेका छन्। सरकारले पूरा गर्न सक्ने मागको विषयमा पनि मौखिक सहमति आइतबार भइसकेको छ। ऐन ल्याउन दुईवटा बाटा हुन्छन्। एउटा अध्यादेश र अर्को विधेयकमार्फत। अस्थायी बाटो छोडेर विधेयककै भरपर्दो उपायसहित सरकार लचिलो देखिए पनि शिक्षकले आन्दोलन झन् उग्र बनाएका छन्। आखिर उनीहरूको मागमा नपुगेको के छ त ? केके माग पूरा भए आन्दोलन रोकिन्छ त ? यहाँ हामीले विस्तृत खोजबिन गरेका छौं। चैत २० गतेदेखि देशभरबाट विद्यालयमा ताला नै लगाएर शिक्षक कर्मचारी काठमाडौं आएका छन्। २० दिनदेखि शिक्षक सडकमा छन्। उनीहरू चैत २५ देखि शैक्षिक हड्तालमा छन्। काठमाडौंको माइतीघरदेखि नयाँबानेश्वरसम्म नै शिक्षक भरिएको देख्न सकिन्छ। शान्तिपूर्ण रूपमा उनीहरूले आन्दोलन गरिरहेका छन्। सडकमा गीत गाउँदै नाच्दै प्रदर्शन गरिरहेका छन्। शिक्षक आन्दोलनका दिनदेखि नै काठमाडौंको यातायात पनि प्रभावित छ। दिउँसो माइतीघर बबरमहलदेखि नयाँबानेश्वरसम्मको यातायात ठप्प हुने गरेको छ। सडकमा शिक्षकको भरिभराउ भएका कारण सार्वसाधारण यात्रुहरूले भने सास्ती बेहोर्दै आएका छन्। वैशाख ७ गतेदेखि शिक्षकहरूले बिहान ९ बजेदेखि दिउँसो १२ सम्म आन्दोलन गर्न सुरु गरेका छन्। योेभन्दा अघि उनीहरूको आन्दोलन दिउँसो १२ देखि ३ बजेसम्म सञ्चालनमा थियो। उनीहरूले प्रधानमन्त्री केपी शर्मा ओली र सभामुख देवराज घिमिरेसँग पनि संवाद गरेका छन्। गत शुक्रबार राति उनीहरूले आफ्ना माग प्रधानमन्त्री ओलीसँग समक्ष राखेका थिए। तर, प्रधानमन्त्री ओलीको प्रतिबद्धतामा पनि उनीहरू विश्वस्त हुन नसकेर आन्दोलन जारी नै राखेका छन्। विगतका भएका सहमति र सम्झौता कार्यान्वयन नभएका कारणले गर्दा पनि सरकार प्रमुखले प्रतिबद्धता जायर गर्दा पनि उनीहरू विश्वस्त हुन नसकेका हुन्। यसअघि २०७५ मा प्रधानमन्त्री ओली नै प्रधानमन्त्री भएको बेला ३० बुँदे सहमति भएको थियो। त्यसबेला शिक्षामन्त्री थिए गिरिराजमणि पोखरेल। शेरबहादुर देउवा प्रधानमन्त्री र देवेन्द्र पौडेल शिक्षामन्त्री हुँदा २०७८ मा ५१ बुँदे सहमति भएको थियो। २०८० मा पुष्पकमल दाहाल (प्रचण्ड) प्रधानमन्त्री र अशोक राई शिक्षा मन्त्री भएको बेला ६ बुँदे सहमति भएको थियो। तर, यी सहमति र सम्झौता पनि कार्यान्वयन हुन सकेका छैनन्। यो पटक खाली हात नजाने उनीहरूको अडान छ। शिक्षक आन्दोलनका कारण नेपालको विद्यालय शिक्षा नराम्रोसँग प्रभावित भएको छ। यति लामो हड्तालले नेपाली शिक्षा क्षेत्रमा नै प्रश्नचिन्ह खडा हुने अवस्थामा पुगेको छ । देशभरका सबै विद्यालय पूर्णरूपमा बन्द गरी काठमाडौं आउन सबै शिक्षककर्मचारीलाई शिक्षक महासंघले आह्वान गरेको छ। आन्दोलनको यो अवधिमा विद्यालय खोल्ने, प्रवेश परीक्षा र ग्रेड वृद्धि परीक्षा सञ्चालन गर्ने, उत्तरपुस्तिका परीक्षण गर्ने, गोष्ठी, सेमिनार, शैक्षिक भ्रमण लगायतका कुनै पनि क्रियाकलापमा संलग्न नहुन महाससंघले शिक्षकहरूलाई निर्देशन दिएको छ। शिक्षक महासंघका महासचिव तुलाबहादुर थापाले आफ्ना मागको विषयमा प्रधानमन्त्रीदेखि शिक्षा मन्त्रालयसँग छलफल भएको बताए। हाम्रो मागबारे सबै कुरा प्रधानमन्त्रीलाई अवगत गराएका छौं। उनको कुरा पनि सुन्यौं, उनले भने, यसपछि शिक्षा मन्त्रालयले अगाडि बढ्नुपर्ने विषयमा आइतबार बिहानको छलफलमा स्पष्ट पारेका छौं। शिक्षकको आन्दोलनलाई स्थगित गर्ने वातावरण राज्यले नै बनाउनुपर्ने उनको भनाइ छ। हो, हामीले आम हड्ताल गरेका छौं, विद्यार्थी भर्ना रोकेका छौं, १२ कक्षाको परीक्षा नलिने भनेका छौं र एसईईको उत्तरपुस्तिका नजाँच्ने भनेकै छौं। हामीले सिर्जना गरेको यो वातावरणलाई सहज बनाउनका लागि राज्य पनि त अगाडि बढ्नु पर्यो नि !, उनले भने । शिक्षा मन्त्रालयको आफना माग सम्बोधनको मौखिक सहमति मात्रै भएको उनले बताए। उनले भने, तर लिखित त भएको छैन। अब मन्त्रालयले हाम्रा मागलाई समिति र सदनमा लैजानुपर्यो। परिवर्तनका लागि हामी तयार छौं। उनका शिक्षा समितिमा सोमबार बिहानै छलफल सुरु गर्ने भनेका छन्। उनले संघीय शिक्षा ऐन सदनमा कहिले पेस गर्ने टुङ्गो लगाए भने अरू कुरामा परिवर्तन गर्न शिक्षक महासंघ तयार रहेको बताए। शिक्षकहरूले काठमाडौं केन्द्रित भएर आन्दोलन गर्दाको मुख्य माग राखेका थिए, जसरी पनि विद्यालय शिक्षा ऐन चाहियो। त्यसका लागि पटकपटक वार्ता गरेर सरकारले वैशाख १२ गतेदेखि संसद् अधिवेशन बोलाइसकेको छ। प्रधानमन्त्री केपी शर्मा ओली र सभामुख देवराज घिमिरेले पनि छिटो ऐन ल्याउने प्रतिबद्धता व्यक्त गरिसकेका छन्। सरकारले पूरा गर्न सक्ने मागको विषयमा पनि मौखिक सहमति आइतबार भइसकेको छ। ऐन ल्याउन दुईवटा बाटा हुन्छन्। एउटा अध्यादेश र अर्को विधेयकमार्फत। अस्थायी बाटो छोडेर विधेयककै भरपर्दो उपायसहित सरकार लचिलो देखिए पनि शिक्षकले आन्दोलन झन् उग्र बनाएका छन्। आखिर उनीहरूको मागमा नपुगेको के छ त ? केके माग पूरा भए आन्दोलन रोकिन्छ त ? महासंघका महासचिव थापाले संविधानले शिक्षाको सबै अधिकार स्थानीय तहलाई दिएको विषयमा आफूहरूको आपत्ति रहेको बताए। उनले भने, संविधानले शिक्षाका सबै अधिकार स्थानीय तहलाई दिएको छ तर शिक्षक नियुक्ति केन्द्रबाट भएकाले सबै संघबाट हुनुपर्छ भन्ने हो। राज्यले संविधान संशोधन गर्दा यसलाई ध्यान दिएको भए हामी सहमत हुन्थ्यौं। हाम्रा मागबारे मन्त्रालयमा जे राखेका छौं, यसबारे मन्त्रालय तयार छ तर निर्णय कहिले हुन्छ ? हामी नतिजा हेर्न तयार छौं। १२ को परीक्षा अन्योलमा शिक्षक आन्दोलनका कारण कक्षा १२ परीक्षा अन्योलमा परेको छ। राष्ट्रिय परीक्षा बोर्डले कक्षा १२ को वार्षिक परीक्षा यही वैशाख ११ गतेदेखि सुरु गर्ने तालिका सार्वजनिक गरिसकेको छ । तर, आन्दोलनरत शिक्षकले कक्षा १२ को परीक्षा सहभागी नहुने बताउँदै आएका छन्। शिक्षक महासंघले नै कक्षा १२ को परीक्षामा संलग्न नहुन पनि प्रधानाध्यापक, शिक्षक तथा कर्मचारीलाई आह्वान गरेको छ। जसले गर्दा कक्षा १२ को परीक्षा प्रभावित हुने देखिएको छ। जसबाट करिब साढे पाँच लाख विद्यार्थीको परीक्षा अनिश्चित भएको छ। साधारण र परम्परागत एवं प्राविधिक धारतर्फका नियमित र आंशिक परीक्षा वैशाख ११ देखि २४ गतेसम्म सञ्चालन गर्ने तयारी गरिरहेको परीक्षा बोर्डका अध्यक्ष डा महा श्रम शर्माले जानकारी दिए । सोमबारसम्म यो विषय टुगोमा नपुगेका परीक्षा सञ्चालन सहज नहुने देखिएको छ। नयाँ भर्ना प्रभावित वैशाख २ गतेबाट नयाँ भर्ना सुरुवात हुनु प्रणाली रहँदै आएको छ। तर, शिक्षक आन्दोलनका कारण नयाँ भर्ना प्रभावित भएको छ। सार्वजनिक विद्यालय बन्द भएपछि विद्यार्थीहरू अभिभावकहरू निजीमा भर्ना गर्न बाध्य भएका छन्। जसले विद्यार्थीको भविष्य नै प्रभावित हुने अवस्था छ। एसईईको नतिजा प्रकाशनमा ढिलाइको सम्भावना एसईईको उत्तरपुस्तिका जाँच गर्ने शिक्षक जति आन्दोलनमा छन्। जसले गर्दा उत्तरपुस्तिका जाँचमा विलम्ब हुने भएको छ। जसले गर्दा एसईईको नतिजा प्रकाशनमा ढिलाइ हुने सम्भावना बढेर गएको छ। कक्षा १२ को परीक्षा वैशाख ११ गतेदेखि छ। शैक्षिक क्षेत्रलाई कुनै पक्षबाट पनि अन्योल बनाउन भएन। तर, बोर्डले तोकेकै समयमै परीक्षा लिन्छ। यो परिस्थितिमा शिक्षकहरू फर्केर विद्यार्थीको परीक्षा लिनुपर्छ। विद्यार्थीलाई प्रभाव पार्ने काम गरिनुभएन। महाश्रम शर्मा, अध्यक्ष, राष्ट्रिय परीक्षा बोर्ड शिक्षकका मागबारे यसअघि पनि पटकपटक सम्झौता भए तर समाधान भएन। सरकारले समाधानतर्फ लाग्नुपर्यो। शिक्षकसँग गरिएका सम्झौताहरू के सक्छौं र के, किन सक्दैनौं भन्ने स्पष्ट धारणा राखिदिनुपर्छ। संविधान सम्वत नभएर गर्न नसकेको हो वा के भनेर निक्यौल गर्ने नेतृत्व चाहियो। त्यो नेतृत्व भनेको कांग्रेस, एमाले र माओवादी तीनवटै चाहियो। अहिले सरकारले शिक्षकको २४ बुँदे मागलाई ७ बुँदामा लगेर राखेको छ। अब त्यो ७ बुँदाको खास प्राविधिक अप्ठ्यारा के हुन् पहिल्याएर सहमति खोज्न सकिन्छ। प्राडा विद्यानाथ कोइराला, शिक्षाविद् विद्यार्थीहरूको पढ्न पाउने हक बाल अधिकारको रक्षा गर्दै तत्काल आम शिक्षकहरूका समस्याको हल गरेर सामुदायिक विद्यालयहरू सञ्चालनमा आउनसक्ने विद्यार्थीहरूका पठनपाठन हुनसक्ने १२ कक्षाको राष्ट्रिय परीक्षा हुने शान्तिपूर्ण वातावरण मिलाउनुपर्छ। परीक्षा तोकिएको समयमा हुनुपर्यो, पठनपाठनले निरन्तरता पाउनुपर्यो, शिक्षकको माग पनि सम्बोधन गरेर पढ्ने अधिकारलाई रक्षा गर्न अनुरोध गरेका छौं। यसो नहुँदा मानव अधिकार हनन भयो भनेका छौं। विद्यार्थीहरूको पढ्न सिक्न पाउने नैसर्गिक अधिकारको सबै क्षेत्रबाट सम्मान गरिनुपर्छ। शुप्रभात भण्डारी  अध्यक्ष, अभिभावक महासंघ नेपाल हामीले सिर्जना गरेको यो वातावरणलाई सहज बनाउनको लागि राज्य पनि त अगाडि बढ्नुपर्यो नि ! शिक्षा मनत्रालयको आइतबारको छलफलमा मौखिक सहमति भएको छ तर लिखित त भएको छैन। अब मन्त्रालयले हाम्रा मागलाई समिति र सदनमा लैजानुपर्यो। राज्यले संविधान संशोधन गर्दा यसलाई ध्यानदिएको भए हामी सहमति थियौं। हाम्रा मागबारे मन्त्रालयमा जे राखेका छौं, यसबारे मनत्रालय तयार छ तर निर्णय कहिले हुन्छ ? हामी नतिजा हेर्न तयार छौं। तुलाबहादुर थापा  महासचिव, नेपाल शिक्षक महासंघ हामी सडक आन्दोलनमा १९ दिनदेखि होमिएका छौं। हाम्रो मुख्य माग नै संघीय शिक्षा ऐन लागू हुनुपर्छ भन्ने हो। २०२८ सालदेखि लागू भएको शिक्षा ऐन अहिलेसम्म जारी छ। पुरानो ऐनले टालटुल गरेर अहिलेको समयसापेक्ष शिक्षामा सुधार ल्याउन सक्दैन। वास्तवमा हामीले आन्दोलन गर्नुपर्ने कुरा होइन। सरकारले संविधान जारी गरेको ३ वर्षभित्रमै सबै ऐन जारी गरिसक्नु पर्ने भनेकोमा अझै शिक्षा ऐन जारी नगरी हेपियो। शिक्षा ऐन जारी गर्ने हो भने सबै क्षेत्र समेटिन्छ। कतिपयले ऐन शिक्षकका लाभका लागि भनने बुझेका छन्। तर, त्यसो होइन। समयअनुकूल शिक्षामा सुधान गर्नका लागि शिक्षा ऐन जारी हुनुपर्छ। सीताकुमारी श्रेष्ठ  सहायक प्रधानाध्यापक, चतुर्मुखी मावि कालिका९, शक्तिखोर चितवन कस्तो छ ऐन बन्ने प्रक्रिया ? विद्यालय शिक्षा विधेयक लामो समयदेखि अलपत्र छ। स्वार्थका कारण यो विधेयक अगाडि बढ्न सकेको छैन। विद्यालय शिक्षा विधेयक शिक्षा, स्वास्थ्य तथा सूचना प्रविधि समितिमा छलफलमा छ। २०८१ मंसिरमा छलफलका लागि शिक्षा समितिमा यो विधेयक आएको हो। २०८० भदौ २७ मा विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक प्रतिनिधिसभामा दर्ता भएको थियो। समितिका सदस्य छविलाल विश्वकर्माको संयोजकत्वमा ११ सदस्यीय उपसमिति नै बनाएर विधेयकको विषयमा छलफल भइरहेको छ। विधेयकमा १६३ दफा छन्। जसमध्ये १ सयवटा दफामा छलफल भइसकेको समितिका सभापति अम्मरबहादुर थापाले जानकारी दिए। उनले भने, हामीले रफ्तारमा छलफल गरिरहेका छौं, अहिलेसम्म १ सय दफामा छलफल भइसकेको छ। छिटो गर्दा पनि केही समय लिने उनको जिकिर छ। सभापति थापाले ८ घण्टा काम गरिरहेको बताए। उनका अनुसार छिटो गर्दा पनि जेठ पहिलो दोस्रो सातासम्ममा पेस हुनेछ। उपसमितिको समयअवधि २२ वैशाखसम्म छ। उनले वैशाख भरीमा विधेयकमाथिको छलफल सकेर प्रतिनिधिसभामा पठाउन गर्न गाह्रो रहेको बताए। उनले भने, द्रुत गतिमा काम भइरहेको छ, आठ घण्टासम्म छलफल भइरहेको छ। उनले सहमति भएको विषयमा स्पष्ट खुलाउन चाहेनन्। उनले छलफल नै गरी छिटो गर्ने हुँदा सरकारले पेस गरेको विधेयक जस्ताको त्यस्तै पास गरे भैहाल्यो नि भन्ने उत्तर दिए। सरकार भन्छ : प्रशासनिक हिसाबका माग सम्बोधन हुन्छ शिक्षा मन्त्रालयले सरकारको तर्पबाट गर्न सक्ने मागको सम्बोधन कक्षा १२ परीक्षा अघि नै गर्ने तयारी गरिरहेको छ। संसद्ले गर्ने विषयमा समय लाग्ने देखिएपछि प्रशासनीक हिसाबले सम्बोधन गर्न सकिने माग पूरा गर्ने गृहकार्य सरकारले गरिरहेको छ। शिक्षा मन्त्रालय प्रवक्ता सहसचिव शिवकुमार सापकोटाले कक्षा १२ परीक्षाको क्यालेन्डर प्रभावित नहुने गरी शिक्षकका समस्या सम्बोधन गर्ने गृहकार्य भइरहेको जानकारी दिए। सबै कामहरू छिट्टै सक्ने तयारी भइरहेको छ, उनले भने, माग राख्ने त दबावमुलुक हुनै पर्छ नि ! सरकारले ७ बुँदे सहमतिपत्र तयार गरेको छ। बाल शिक्षकको तलब १७ हजार ३ सय बनाउने, सामाजिक सुरक्षा कोषको नयाँ प्याकेज बनाउने, दुर्गम भत्ता उपलब्ध गराउने, ग्रेड समायोजन, शिक्षकको मर्यादा क्रम कायम गर्ने, हाललाई निजामती अस्पतालबाट शिक्षाको उपचारमा छुटको व्यवस्था गर्र्ने लगायतका विषय मन्त्रिपरिषद्मा लगेर सम्बोधन गर्ने तयारी गरेको छ। सम्भव त सोमबारको मन्त्रिपरिषद्को बैठकमा यो प्रस्ताव शिक्षा मन्त्रालयले लाने छ। शिक्षकका यी माग सम्बोधन गरेपछि आन्दोलन भने रोक्नुपर्ने सरकारको भनाइ छ । प्रशासनिक हिसावले संबोधन हुन सक्ने विषयलाई गर्ने भन्ने गृहकार्य भएको छ,मन्त्रालयका प्रवक्ता सापकोटा भने, १२ कक्षाको परीक्षाको क्यालेन्डर प्रभावित नहुने गरी नै गरिन्छ। उनले बढीमा सोमबार मंगलबारभित्र टुंगोमा पुग्ने बताए। तर, आन्दोलनरत शिक्षकहरू सरकारको यो प्रस्तावमा आश्वस्त हुन सकेका छैनन्। शिक्षक महासंघका महासचिव तुलाबहादुर थापाले शिक्षा मन्त्रालयको आइतबारको छलफलमा मौखिक सहमति भएको स्वकार गरे। उनले भने, मौखिक सहमति भएको छ तर लिखित त भएको छैन। अब मन्त्रालयले शिक्षक मागलाई संसदीय समिति र सदनमा लैजानुपर्ने उनको भनाइ छ। सरकारले शिक्षा आन्दोलन छिटो सम्बोधन गरेर शिक्षा क्षेत्र तहसनहस हुने अवस्थाबाट बचाउनुपर्ने विज्ञहरूको सुझाव छ। निजी विद्यालय बन्द गर्न आग्रह शिक्षक महासंघले शैक्षिक हड्ताल भएकाले निजी विद्यालय पनि बन्द गर्न आग्रह गरेको छ । उसले निजी विद्यालय सञ्चालकहरूलाई विद्यालय बन्द गरेर सहयोग गर्न आग्रह गरेको छ । शिक्षक महासंघले विज्ञप्ति नै जारी गरेर शैक्षिक आमहड्तालको यो अभियानलाई सफल तुल्याउन संस्थागत विद्यालयहरू समेत बन्द गरी साथ दिन सम्बन्धित सबै मित्रहरूमा अनुरोध गरेको छ। आन्दोलनको ऊर्जा विद्यालय फर्केर प्रयोग गर्नुस् : अनेरास्ववियु सत्तारुढ एमाले निकट विद्यार्थी संगठन अनेरास्ववियुले शिक्षक आन्दोलनप्रति प्रश्न उठाएको छ। उसले विद्यालय बन्द गरेर विद्यार्थीको भविष्य अन्धकारमा धकेल्न नहुने बताएको छ। अनेरास्ववियुले शिक्षकका न्यायपूर्ण मागप्रति भने ऐक्यबद्धता जनाएको छ। अध्यक्ष समिक बडालले विज्ञप्ति जारी गर्दै विद्यार्थीलाई आन्दोलनको नाउँमा शिक्षण संस्थाको बाउन्सिङ बल बनाउने अधिकार कसैलाई पनि नभएको बताएका छन्। उनले शिक्षा ऐन संसदमा टेबल गरेर पारित हुने सुनिश्चितता प्रदान गरिनुपर्ने बताएको छ। शिक्षक महासंघलाई पनि पेसागत संगठन भएर समाधानमुखी वार्ताको बाटो समात्न आग्रह गरेका छन्। हालको आन्दोलनलाई आड बनाएर केही निजी शिक्षण संस्थाका निकट स्वार्थ समूहहरूले सरकारी विद्यालय कमजोर पार्न र विद्यार्थीलाई निजी संस्थातर्फ लतार्न गम्भीर षड्यन्त्र गरिरहेको आभास भएको उसले जनाएको छ। पछिल्लो ५ वर्ष निजी विद्यालयमा भर्ना हुने विद्यार्थीको संख्या वार्षिक ८ प्रतिशतले बढेको, सार्वजनिक विद्यालयबाट वार्षिक झन्डै ७ लाख विद्यार्थी बाहिरिएको, विद्यालय बन्द हुनेबित्तिकै निजी विद्यालय भर्ना खुला गर्दै आकर्षक अफरको प्रचार गरिरहेको विज्ञप्तिमा उल्लेख छ। शिक्षकहरूलाई पनि केवल तलब खाने कर्मचारी नभई समाजको नेतृत्वकर्ता भन्दै अनेरास्ववियुले विद्यार्थीको भविष्य अन्धकारमा राखेर पाइएको सफलता स्थायी नहुने बताएको छ। विज्ञप्तिमा भनेका छन्, अब आन्दोलनको ऊर्जा विद्यालय फर्केर प्रयोग गर्नुस्। आफ्ना मागका लागि लड्नुहोस्, तर विद्यार्थीलाई घेराबन्दीमा नपारौं। अभिभावक संघले गरायो आयोगको ध्यानाकर्षण अभिभावक संघ नेपालले बालबालिकाको पठनपाठन र कक्षा१२ को परीक्षा सञ्चालनको वातावरण बनाउन राष्ट्रिय मानवअधिकार आयोगको ध्यानाकर्षण गराएको छ। संघले आयोगका अध्यक्षलाई भेटेर ज्ञापनपत्र बुझाउँदै तत्काल यसको समाधानको लागि पहल गरिदिन माग गरेको हो। ज्ञापनपत्रमा विद्यालय शिक्षाको शैक्षिक सत्र सुरु भइसकेको अवस्थामा विगत १९ दिनदेखि शिक्षकबाट विभिन्न माग राखेर गरिएको आन्दोलनका कारण सामुदायिक विद्यालयका करिब ५५ लाख विद्यार्थीको पठनपाठन, परीक्षा, नतिजा प्रकाशन, विद्यालय भर्ना जस्तो कुरा प्रभावित हुँदा विद्यार्थीको पढ्न पाउने अधिकार हनन् भएको उल्लेख छ। यसतर्फ हामी अभिभावकहरूका संस्थाको ध्यानाकर्षण भएको छ। शिक्षाका सरोकारवालाहरूको समस्या राज्यले हल गर्नु जरुरी छ। शिक्षकका जायज माग तत्काल पूरा गर्नुपर्छ भन्ने कुरामा किन्तु परन्तु हुन सक्दैन। शिक्षक खुसी भए भने मात्रै कक्षा कोठा रमाउँछ। तसर्थ शिक्षकलाई सम्मान गर्ने कुरामा राज्य चुक्न हुँदैन। साथसाथै विद्यार्थीहरूको पढ्न सिक्न पाउने नैसर्गिक अधिकारको सबै क्षेत्रबाट सम्मान गरिनुपर्छ भन्ने कुरामा हामी दृढ छौं। यस्तै यावत् विषयका साथ आसन्न कक्षा १२ को परीक्षासमेत प्रभाव हुन सक्नेतर्फ मानव अधिकार आयोगको समेत हामी गम्भीर रूपमा ध्यानाकर्षण गराउन चाहन्छौं, ज्ञापनपत्रमा उल्लेख छ। संघले विद्यार्थीहरूको पढ्न पाउने हक बालअधिकारको रक्षा गर्दै तत्काल आम शिक्षकहरूका समस्याको हल गरेर सामुदायिक विद्यालय सञ्चालन र १२ कक्षाको राष्ट्रिय परीक्षा शान्तिपूर्ण सञ्चालनको वातावरण मिलाउन माग गरेको छ । शिक्षकका माग १ राहत, करार र अस्थायी शिक्षकलाई आन्तरिक प्रतिस्पर्धाबाट स्थायी २ स्थायी हुँदा अस्थायीको सेवा अवधि जोड्ने, नहुनेलाई गोल्डेन हेन्डसेक ३ विद्यालय कर्मचारीको तह तोकेर शिक्षक सेवा आयोगबाट स्थायी गर्ने ४ बाल कोटाका शिक्षकलाई दरबन्दीमा परिणत गरी स्थायी प्रक्रिया थाल्ने ५ स्थायी शिक्षकको १० वर्षमा तहगत बढुवा, निजामती सरह तलब र ग्रेड ६ प्राविबाट निमावि हुँदै मावि शिक्षक बन्न आन्तरिक प्रतिस्पर्धामा कोटा ७ द्वन्द्वपीडित र शिक्षक नेताको टुटेको अवधि गणना गरी उपदान वा पेन्सन ८ निजी स्कुलका शिक्षकको तलब सामुदायिक सरह, सामाजिक सुरक्षा कोष ९ प्रधानाध्यापकको छुट्टै दरबन्दी, स्थायी शिक्षकबीच प्रतिस्पर्धाबाट नियुक्ति १० शिक्षण काउन्सिल स्थापना, राज्यको मर्यादाक्रममा शिक्षकको पनि तोक्ने ११ शिक्षक नियुक्ति, सरुवा, कासमु, कारबाहीको अधिकार स्थानीय तहलाई नदिने १२ सबै तहका सरकारको शैक्षिक प्रशासनका पदहरूमा शिक्षण पेसाबाट लैजाने प्रस्तावित विद्यालय शिक्षा विधेयकमा छुट्न नहुने मूलभूत विषय क) नेपालको संविधान अनुसारको निःशुल्क र समावेशी शिक्षाको सुनिश्चितता, ख) नेपाल सरकारसँग विगतमा पटकपटक गरेका सहमतिहरूको कार्यान्वयनमा सुनिश्चितता, ग) गुणस्तरीय शिक्षाका लागि शिक्षामा पर्याप्त लगानीको सुनिश्चितता, घ) स्थानीय तहमा पेशागत हक, अधिकार र शिक्षकको संरक्षण, ङ) संविधानसम्मत ट्रेड युनियन अधिकारहरूको प्रत्याभूति, च) निजी विद्यालय र सामुदायिक विद्यालयका निजी शिक्षकहरूको सार्वजनिक विद्यालय सरह सेवा सुविधाको सुनिश्चितता, छ) शिक्षा ऐन लागू हुनुभन्दा पहिला नियुक्त शिक्षकहरूको पेन्सन साबिककै नियम अनुसारको व्यवस्था गर्ने, ज) विद्यालय शिक्षालाई तिनै तहको सरकारको साझा दायित्वभित्र राखिनुपर्ने, झ) विद्यालय भित्र कार्यरत सबै प्रकृतिका (राहत अनुदान शिक्षक, बाविके शिक्षक, विद्यालय कर्मचारी, साविक उमावि, प्राविधिक धार शिक्षक, करार शिक्षक, संघीय र प्रदेश अनुदान शिक्षक आदि) पेसाकर्मीहरूको पूर्ण संरक्षण, ञ) नेपाल शिक्षक महासंघलाई शिक्षा ऐनमा नेपालका प्रचलित श्रम कानुनहरूले दिएका ट्रेड युनियन अधिकार उपयोग गर्न पाउने व्यवस्था प्रस्तावित शिक्षा ऐनमा नै व्यवस्था गर्ने।"
"अन्तर्राष्ट्रियकरण गरौं, भुटानी शरणार्थी समस्या","नेपाल फेरि एक गम्भीर मानवीय संकटको सामना गर्दै छ । भुटानबाट विस्थापित भएर दसकौंअघि नेपाल आएका शरणार्थीहरू पुनः समस्याको घेरामा छन् । पछिल्लो घटनाले त्यसलाई झन् पेचिलो बनाएको छ । अमेरिकाले कानुन उल्लंघनको आरोपमा १८ पूर्वशरणार्थीलाई भुटान डिपोर्ट गर्यो । भुटानले त्यहाँ राख्न चाहेन । धम्क्याएर, फकाएर नेपाल पठायो । तीमध्ये चारजनालाई नेपाल प्रहरीले पक्राउ गर्यो । बाँकी १४ जनाको अवस्था अन्योल छ । उनीहरू कहाँ छन् ? कुन हालतमा छन् ? स्पष्ट जानकारी छैन । अध्यागमनले उनीहरूलाई जुन देशका नागरिक हुन्, उतै पठाउन सिफारिस गर्यो । अदालतले भने देश निकाला नगर्न अन्तरिम आदेश दियो । यससँगै प्रश्न उब्जिएको छ, उनीहरू कहाँ जाने ? शरणार्थीको जीवन कसरी भुमरीमा परिरहेको छ भन्ने यसले देखाएको छ । यो घटना चानचुने होइन । यो नेपालका लागि कानुनी, मानवीय र कूटनीतिक रूपमा गम्भीर समस्या हो । कुनै पनि मुलुकले पुनर्वास गरिसकेका शरणार्थीलाई तेस्रो मुलुकमा फर्काउनु अन्तर्राष्ट्रिय मान्यताअनुसार स्वीकार्य छैन । भुटानबाट यस्तो कार्य हुनु निन्दनीय छ । अझ अमेरिकासामु ल्याउन तयार हुनु, ल्याएपछि नेपाल पठाउनु द्वैध चरित्र हो । यो नेपालले कूटनीतिक समुदायमा दह्रो खुट्टा नटेक्दाको परिणाम पनि हो । शरणार्थी बन्नु कसैको पनि रोजाइ होइन । यो त राज्यद्वारा लादिएको यातना थियो । भुटानले सन् १९९० तिर एक भाषा, एक संस्कृति भन्ने नारा ल्यायो । नेपालीभाषीलाई नागरिकताविहीन बनायो । हजारौंलाई जबर्जस्ती देश निकाला गर्यो । तिनीहरू पूर्वजको देश नेपालमा शरण लिन आए । नेपालले मानवताका आधारमा उनीहरूलाई आश्रय दियो । झापा र मोरङका शिविरहरूमा उनीहरूले जीवन बिताए । जीवन कठिन थियो । तर नेपालले धैर्य देखायो । सन् २००७ मा अमेरिका, क्यानडा, अस्ट्रेलिया, नर्वे, युकेजस्ता मुलुकले पुनर्वास सुरु गरे । एक लाखभन्दा बढी शरणार्थी पुनःस्थापित भए । तर अझै करिब ६,५०० जना नेपालमै छन् । उनीहरू न भुटान फर्कन पाएका छन्, न नेपालका नागरिक हुन् । पुनर्वास कार्यक्रम पनि थलिएको छ । तिनको जीवन अन्योलमा छ । अब त पुनर्वास गरिएका केहीलाई फिर्ता गरी पुनः नेपाल पठाउने क्रम पनि सुरु भएको छ । यो चिन्ताको विषय हो । यसको समाधान भनेकै भुटानले आफ्ना नागरिकलाई फिर्ता लिनुपर्छ । मानव अधिकारको सम्मान गर्ने हो भने उसले चुप लागेर बस्न मिल्दैन । देश खुसी छ भन्ने नाराले मात्र पुग्दैन । आफ्ना नागरिकलाई जिम्मेवारीपूर्वक हेर्नुपर्छ । नेपालले पनि अब मौन बस्न हुँदैन । समस्या गहिरिँदै गएको छ । यसलाई अन्तर्राष्ट्रियकरण गर्न जरुरी छ । संयुक्त राष्ट्रसंघलगायत सबै निकायसँग खुला संवाद गर्नुपर्छ । पुनर्वासमा संलग्न मुलुकहरूसँग कूटनीतिक पहल बढाउनुपर्छ । किनकि, शरणार्थी समस्या नेपालले एक्लै बोकिरहन सक्दैन । हाम्रो सहनशीलताको सीमा छ । यो मानवीय समस्या हो । यसमा सहअस्तित्व, करुणा र न्यायको मूल्यमान्यताको पनि ख्याल राखिनुपर्छ । खासमा नेपालले सधैं शरण दिने देशको भूमिका निर्वाह गर्यो । तर अब जिम्मेवारी बाँड्ने समय आएको छ । ढिलो गर्नु मानवतामा घात हुनेछ । भुटानी शरणार्थी समस्या अब भूतकालको पाना होइन । यो आजको जीवित पीडा हो । यसको समाधान तुरुन्त खोज्नैपर्छ । यसमा नेपाल बढी संवेदनशील हुनुपर्छ । भूटानसँग वार्ता गर्नुपर्छ । अन्तर्राष्ट्रिय समुदायलाई गुहार्नुपर्छ । र, भुटानी शरणार्थीलाई आफ्नै मुलुकमा पठाउन सक्नुपर्छ । अनि, मात्र पुनर्वासमा गएकाको पनि संकटमा सहारा निस्कन्छ । यसको सहजीकरण नेपालले गर्नुपर्छ । यसमा ढिला गर्नु हुँदैन । यो पनि पढ्नुहोस अमेरिकाले निष्कासन गरेपछि झापामा फेरि बल्झियो भुटानी शरणार्थी समस्या अमेरिकाले निष्कासन गरेका थप एक भुटानी शरणार्थी पक्राउ अमेरिकाले निष्कासन गर्छ, भुटानले खेद्छ कहाँ जाने भुटानी शरणार्थी ? झन् गम्भीर बन्ने जोखिममा भुटानी शरणार्थी समस्या"
विद्यार्थी भर्ना अभियानमा जुटे पर्साका पालिका प्रमुखहरू,"वीरगन्ज : शिक्षकको काठमाडौं केन्द्रित आन्दोलनबाट विद्यार्थी भर्ना अभियान प्रभावित हुन नदिन पर्साका १४ वटै पालिकाका प्रमुखहरू सक्रिय भएका छन् । सरकारले यही वैशाख २ गतेदेखि सामुदायिक विद्यालयमा विद्यार्थी भर्ना अभियान चलाउने भनेको भए पनि शिक्षक आन्दोलनका कारण प्रभावित हुन पुगेको थियो । त्यसैले अबदेखि प्रभावित हुन नदिन वैशाख ८ गतेदेखि वैशाख १५ गतेसम्म जिल्लाभर भर्ना अभियान सञ्चालन गराउन पर्साका सबै पालिका प्रमुखहरू एकमत भएका हुन् । वीरगन्ज महानगरका मेयर राजेशमान सिंहको कार्यकक्षमा आइतबार बसेको पालिका प्रमुखहरूको बैठकले तत्काल भर्ना अभियान चलाउन सम्बन्धित पालिकाका विद्यालयलाई निर्देशन दिने निर्णय गरेको छ । विद्यार्थीको सिक्न पाउने अधिकारलाई सुनिश्चित गर्नुपर्नेमा शिक्षक विद्यालय नै बन्द गरेर आन्दोलनमा उत्रिँदा विद्यार्थीको पठनपाठन वञ्चित हुने भएकाले भर्ना अभियानलाई यथाशीघ्र अघि बढाउन पालिका प्रमुखहरू नै सक्रिय हुनु परेको हो । पर्सागढी नगरपालिकाका मेयर गोकर्ण पाठकले विद्यालयमा ताला लागेर विद्यार्थी पठनपाठनबाट वञ्चित भएको हेरेर बस्न उचित नभएको भन्दै तत्काल भर्ना अभियानलाई अघि बढाएर पठनपाठन सुरु गराउनु आवश्यक रहेको बताए । उनले शिक्षकहरूले आफ्ना माग राख्न पाउने अधिकार भए पनि विद्यार्थीको पठनपाठन रोक्नु जायज नभएको बताउँदै आन्दोलनलाई उनीहरूले रचनात्मक बनाउनु जरुरी रहेको बताए ।जगरनाथपुर गाउँपालिकाका अध्यक्ष श्रीकान्त यादवले शिक्षकले संविधानविपरीतका केही मागहरू पनि अघि सारेको भन्दै ती मागबाहेक आन्दोलनप्रति आफूहरूको समर्थन रहने पनि स्पष्ट पारे । बैठकमा ठोरी गाउँपालिकाका अध्यक्ष लालबहादुर श्रेष्ठले शिक्षकको आन्दोलनले विद्यार्थी पठनपाठनबाट वञ्चित भए पनि अपजस आफूहरूलाई नै आउने भएकाले अहिले नै सचेत भएर विद्यालय सञ्चालन गर्ने उपाय खोज्न जरुरी रहेको बताए । नेपालको संविधानले समेत आधारभूत र माध्यमिक तहसम्मको अधिकार स्थानीय तहलाई दिएकाले त्यसको प्रभावकारी कार्यान्वयनका लागि विद्यार्थी भर्ना अभियान कार्यक्रम घरघरमा पुग्ने गरी सञ्चालन गराउन सबै पालिका प्रमुखहरू एक भएको वीरगन्ज महानगरपालिकाका मेयर राजेशमान सिंहले बताए । जस्तोसुकै अवस्थामा समेत विद्यार्थीको सिक्न पाउने अधिकारलाई सुनिश्चित गर्न विद्यालयलाई शान्ति क्षेत्रको रूपमा घोषणा गरी कार्यान्वयन हुँदै आएको अवस्था रहेको मेयर सिंहले बताए । उनले भने, विद्यालय शान्ति क्षेत्र घोषणा गरेर त्यही अनुरूप कार्य हुँदै आएकोमा प्रमुख कार्यान्वयनकर्ता नै विद्यालय बन्द गरेर आन्दोलनमा उत्रिनु जायज होइन । आन्दोलनका कार्यक्रम परिमार्जन गरी विद्यालय सञ्चालन हुने वातावरण बनाउन आग्रह गर्दै उनले सामुदायिक विद्यालय विद्यार्थीविहीन हुने अवस्था आउन नदिन ख्याल गर्न सम्बन्धित सबैलाई सचेत गराए । जिल्ला शिक्षा समन्वय इकाइका प्रमुख हरि राउतले शिक्षकहरूको आन्दोलनमा प्रतिनिधिमूलक शिक्षकमात्रै अहिले पनि उपस्थित भइरहेको र ६० प्रतिशतभन्दा बढी शिक्षकहरू गाउँघरमै रहेकाले उनीहरू आफैं जिम्मेवार भएर विद्यालय सञ्चालन गर्नुपर्ने बताए । बैठकमा वीरगन्ज महानगरका उपमेयर इम्तियाज आलम, पर्सागढी नपाका मेयर गोकर्ण पाठक, पोखरिया नपाका मेयर प्रदुमन चौहान, बहुदरमाई नपाका मेयर सिंगासन साह तेली, छिपहरमाई गापाका अध्यक्ष मनोजकुमार गुप्ता, जगरनाथपुर गापाका अध्यक्ष श्रीकान्त यादव, ठोरी गापाका अध्यक्ष लालबहादुर श्रेष्ठ, विन्ध्यवासिनी गापाकी उपाध्यक्ष ज्योतिदेवी चौरसिया, जिल्ला शिक्षा समन्वय इकाइका प्रमुख हरि राउतलगायत पालिकाका शिक्षा प्रमुखहरूको सहभागिता रहेको थियो ।"
रोहित र सूर्यको शतकीय साझेदारीमा मुम्बईको जित,"काठमाडौं : रोहित शर्मा र सूर्य कुमार यादवको शतकीय साझेदारीमा मुम्बई इन्डियन्सले चेन्नाई सुपर किङ्सलाई ९ विकेटले पराजित गरेको छ। इन्डियन प्रिमियर लिग (आइपीएल)२०२५ अन्तर्गत वाङ्खडे स्टेडियममा आइतबार भएको खेलमा टस हारेर ब्याटिङको निम्तो पाएको चेन्नाईले १७६ रन बनाएको थियो। चेन्नाईले दिएको १७७ रनको विजय लक्ष्य मुम्बईले १५४ ओभरमा १ विकेट गुमाउँदै पूरा गर्यो। मुम्बईका लागि रोहित शर्माले सर्वाधिक ७६ रनको अविजित पारी खेले। उनले तेस्रो क्रमका ब्याटर सूर्यकुमार यादवसँग ११४ रनको अविजित शतकीय साझेदारी गर्दै टिमलाई जित दिलाएका थिए। सूर्य कुमार ६८ रनमा अविजित रहे। ओपनर ब्याटर रयान रिकेलटन भने २४ रनमा पेभिलियन फर्किएका थिए। चेन्नाईका लागि एकमात्र विकेट रविन्द्र जडेजाले लिए। त्यसअघि,ब्याटिङ गरेको चेन्नाईले निर्धारित २० ओभरमा ५ विकेट गुमाउँदै १७६ रन बनाएको थियो। चेन्नाईका लागि रविन्द्र जडेजाले सर्वाधिक ५३ रनको अविजित पारी खेलेका थिए। आयुष मात्रेले ३२ रन शिवम दुबेले ५० रन बनाउँदा ओपनर ब्याटर साइक रसिदले १९ रन बनाएका थिए। अन्य कुनै पनि ब्याटरले दोहोरो अंकको रन बनाउन सकेनन्। मुम्बईका लागि जसप्रित बुमराहले सर्वाधिक २ विकेट लिए। दीपक चेहेर, अश्विनी कुमार र मिचेल स्यान्तरले ११ विकेट लिए। यो मुम्बईको चौथो जित हो। आठ खेल खेलेको मुम्बईले चार खेलमा जित र चार खेलमा हार बेहोर्दै ८ अंक जोडेको छ। त्यसै समान आठ खेलमा चेन्नाईले भने जम्मा दुई मात्र जित दर्ता गर्न सकेको छ। आइतबारको पहिलो खेलमा रोयल च्यालेन्जर्स बैङ्गलोर(आरसीबी)ले पन्जाब किङ्सलाई ७ विकेटले हराएको थियो। हाल आरसीबी आठ खेलमा ५ जितसहित १० अंक जोड्दै तेस्रो स्थानमा रहेको छ। त्यस्तै समान आठ खेल खेलेको पन्जाबले पाँच खेलमा जित र तीन खेलमा हारसहित चौथो स्थानमा रहेको छ। आरसीबीले नेट रन रेटमा पन्जाबलाई उछिन्दै तेस्रो स्थानमा उक्लिएको हो। सोमबार आइपीएलमा एकमात्र खेल रहेको छ। जसमा कोलकता नाइट राइडर्स र गुजरात टाइटन्सले एकअर्काको सामना गर्नेछन्।"
"शिक्षक सडकमा, सरकार मन्दकमा","शिक्षकका मागहरू के के हुन् ? मागहरू जायज छन् कि छैनन् ? जायज मागहरू हुन् भने माग सम्बोधन गर्न सरकार किन विलम्ब गर्छ ? विद्यालय शिक्षा ऐनको माग राख्दै देशभरका शिक्षकहरू अहिले सडकमा छन्। चैत २० गतेदेखि देशभरका शिक्षकहरू निरन्तर काठमाडौंका सडकमा छन्। यतिखेर सरकार शिक्षा ऐन निर्माणको व्यवस्थापन गर्दै छ भन्ने कि मन्दक छ भन्ने छुट्ट्याउन हम्मेहम्मे भएको छ। संसद्को हिउँदे अधिवेशन सकिएपछि शिक्षक महासंघले अध्यादेशबाट भए पनि आफ्ना मागसहित शीघ्र विद्यालय शिक्षा ऐन जारी गर्नुपर्ने माग अघि सार्दै आन्दोलनलाई निरन्तरता दिएको छ। निरन्तर माइतीघरदेखि बानेश्वर क्षेत्रमा शिक्षकहरूले सडक प्रदर्शन गरिरहेका छन् । सरकारसँग विगतमा भएका सबै सहमति समावेश गरी गुणस्तरीय विद्यालय शिक्षा, विद्यार्थी र शिक्षककर्मचारीमैत्री अग्रगामी विद्यालय शिक्षा ऐन जारीको माग गर्दै शिक्षक घामपानी केही नभनी निरन्तर सडकमा छन्। २०७५ फागुन ९ गते पनि शिक्षकहरू शिक्षा ऐनका लागि आन्दोलनमा उत्रेर ३४ बुँदे सम्झौता गरेका थिए। २०७८ सालमा पनि फेरि आन्दोलन भयो। त्यतिबेला पनि ३४ बुँदे नै सहमति भयो तर कार्यान्वयन भएन। २०८० असोज ३ गतेबाट फेरि पनि आन्दोलन भयो। असोज ५ गते ६ बुदे सम्झौता भएको थियो, त्यो पनि कार्यान्वयन भएन। मागहरू पुरानै हुन्। उस्तै हुन् फेरि किन वार्ता गर्ने सरकारले पटकपटक झुक्याउने र छल्ने काम गरेकाले अब सडकमा नै सहमति गर्नुपर्छ भन्ने शिक्षक महासंघको अडान छ। वार्ता, छलफल गर्न आवश्यक नभएको, सरकारसँग यस्ता वार्ता र सहमति धेरै गरिसकेको सहमति कार्यान्वयन नभएपछि शिक्षकहरूले फेरि आन्दोलन गरेका हुन्। शिक्षा ऐनका बारेमा सरकारसँग पहिल्यै सहमति भइसकेको छ। सहमतिअनुसार संसद् डाकेर या संसद्को बर्खे अधिवेशन बोलाएर वा अध्यादेशबाट शिक्षा ऐन जारी गर्ने मेसो सरकारले मिलाइदिए आन्दोलन स्थगित गर्ने वातावरण तयार हुने पक्का छ। दुवैतिर मेरो गोरुको बाह्रै टक्का गरेर समस्याको समाधान होला त ? शिक्षकका मागहरू के के हुन् ? मागहरू जायज छन् कि छैनन् ? शिक्षकका मागहरूमा शिक्षा प्रणालीको चिन्ता समावेश छन् ? कि छैनन् ? जायज मागहरू हुन् भने माग सम्बोधन गर्न सरकार किन विलम्ब गर्छ ? विद्यालयका शिक्षकहरू अठार थरी बनाएर अन्योल सिर्जना गर्ने को हो ? यी सबै कुराको लेखाजोखा गरेर मागहरू सम्बोधन गर्न किन अघि बढ्दैन सरकार ? सबै कुरामा प्रस्ट हुँदै तत्काल व्यावहारिक सम्झौता गरिनु आजको आवश्यकता हो। शिक्षकहरूले उठाएका मागहरू धेरै अघिदेखिका एउटै छन्। ईसीडी शिक्षकलाई विद्यालय संरचनामा समेट्ने, विद्यालय कर्मचारीको दरबन्दी कायम गर्ने, अस्थायी शिक्षकलाई प्रक्रिया पुयाएर स्थायी गर्ने, स्थायीको बढुवा गर्ने आदि। विद्यालय शिक्षा संघीय सरकारअन्तर्गत रहनुपर्ने, अस्थायी तथा करारमा रहेका शिक्षकहरूलाई पेसागत स्थायित्वसहितको निकास निकाल्नुपर्ने, शिक्षक सरुवाका आधारहरू व्यवस्थित गरी पारदर्शी ढंगले व्यवस्थित गर्नुपर्ने पनि छन्। संस्थागत शिक्षकहरूको सेवासुविधा र पेसागत स्थायित्व र विभेदको अन्त्य हुनपर्ने, सबै अस्थायी शिक्षकको दरबन्दी कायम गरी आन्तरिक प्रतिस्पर्धाबाट स्थायी, स्थायी हुन नसके गोल्डेन ह्यान्डसेक दिनुपर्ने पनि माग छन्। यिनै विषयवस्तु समावेश भएका ऐनको माग छ, नयाँ कुरा केही छैन। २०२८ सालमा निर्माण भएको शिक्षा ऐन ५३ वर्ष पुरानो ऐनमा टेकेर कसरी प्रविधिमैत्री शिक्षा दिने सरकार यो अत्यन्तै विडम्बना हो। शिक्षकहरूले गरेका आन्दोलन बेथिति अन्त्यको आन्दोलन भनेर स्वीकार गर्नुपर्छ। जायज तत्काल व्यवस्थापन गर्नुपर्ने माग र विस्तारै व्यवस्थापन गर्दै जाने माग सरकार र शिक्षकहरू स्पष्ट हुनुपर्छ। करिब ३५ हजार ईसीडी शिक्षकहरू दशकौंदेखि न्यूनतम पारिश्रमिकमा काम गरिरहेका छन्। करिब ४० हजार राहत अनुदानमा कार्यरत शिक्षकहरूको पेसाको ग्यारेन्टी खोइ ? दरबन्दी किटान नभएका विद्यालय कर्मचारी यी शिक्षकहरू र कर्मचारी आवश्यक छैन भने सरकारले यी मागहरू जायज होइन भन्न सक्नुपयो। होइन भने तिनलाई दरबन्दीमा रूपान्तरण गरी आन्तरिक प्रतिस्पर्धाबाट बेथितिको अन्त्य गर्दै भन्ने माग पक्कै गलत होइन। दक्ष, योग्य, सक्षम र इमान्दार शिक्षकहरूलाई अपमान गरेर गुणस्तरीय शिक्षाको परिकल्पना होला त ? शिक्षकलाई थर्काउने, शिक्षकलाई खाली हात विद्यालय फर्काउने हेपाहा प्रवृत्ति भइरहेको छ, यो बिल्कुल ठीक भएन। शिक्षकहरूको इच्छाशक्ति कमजोर छैन। आन्दोलनलाई निर्णायक गतिमा नपुयाई अनि विद्यालयमैत्री शिक्षा ऐन नल्याई शिक्षक फर्कनेवाला छैनन्। अडान त्यही हो। रहरको आन्दोलन या आवश्यकताको आन्दोलन यसलाई मनन् गरेर बोलेर होइन, गरेर देखाउनु सरकारको दायित्व हुनेछ। आश्वासनको भरमा शिक्षक फर्कने छाँट देखिएन। विद्यालय शिक्षा विधेयक २०८० भदौमा संसद्मा दर्ता भएपछि असोजमा शिक्षकहरूले काठमाडौं केन्द्रित प्रदर्शन गरेका थिए। त्यतिबेला सरकारले माग पूरा गर्ने सहमति गरेसँगै शिक्षकहरू तीनदिने प्रदर्शन स्थगित गरेर विद्यालय फर्केका थिए। १८ महिनासम्म पनि विधेयक अघि नबढेपछिका यो निरन्तर आन्दोलन हो। त्यसैले गर्मी चर्कियोस्, वर्षा र हुरीबतास चलोस्, मौसम बदलियोस् तर शिक्षकको आन्दोलन बदलिँदैन। झन् दृढताका साथ अघि बढ्छ। सरकारले निकास दिनैपर्छ। अन्योल यो अवस्थाको अन्त्य गर्नैपर्छ। शिक्षकहरू शिक्षा ऐनको माग राख्दै काठमाडौंकेन्द्रित आम शैक्षिक हडतालमा छन्। देशभरका ७० लाख विद्यार्थी विद्यालय गएर भर्ना हुने प्रतीक्षामा छन्। कक्षा १२ का विद्यार्थी तोकिएको मितिमा आफ्नो परीक्षा नहुने हो कि भन्ने चिन्तामा छन्। यी सबै परिस्थितिलाई समीक्षा गर्न विलम्ब भएन र ? शिक्षकलाई यथाशीघ्र विद्यालय फर्कने वातावरण बनाउन सरोकारवालाको ध्यानाकर्षण हुन जरुरी छ। वार्ता आवश्यक छैन भनेर अडानमा रहेका शिक्षकहरू अहिले केही लचिलो बनेर केही शिक्षक प्रतिनिधि वार्ताका लागि पनि तयार भएका छन् । यो वार्ता छिटो टुंगोमा पुग्नुपर्छ। वार्ता कार्यान्वयन गरिने खालको हुनुपयो। शिक्षकलाई झुक्याउने र पुनः अर्को आन्दोलन सुरु गर्ने खालको हुनु भएन। केही कुरामा शिक्षकहरू पनि लचिलो बन्नुपर्ने हुन्छ। दुवै पक्षको व्यावहारिक सम्झौता आवश्यक छ। संविधान र संघीयताको मर्मविपरीत हुने गरी राखेका मागहरूबाट लचिलो बन्न शिक्षकहरू तयार हुनैपर्छ। गुणस्तरीय शिक्षा, शिक्षकका पेसागत हकहित र वृत्ति विकासका विषयलाई सम्बोधन गर्न सरकार लचक हुनैपर्छ। अन्य पेसासँगको तुलनामा यथोचित र राज्यले दायित्व बहन गर्न सक्ने माग पनि पूरा गर्न सरकार तयार बन्नुपर्छ। वर्षौंसम्म परिश्रम गरेका शिक्षकहरूलाई निराश बनाउनु हँुदैन। अर्थ मन्त्रालय र शिक्षा मन्त्रालयले यस आन्दोलनमा उठेका मागप्रति गहण छलफल गर्नुपर्छ। मुख्य पार्टीका तीन जना नै नेतृत्वकर्ता रहँदा उठेका यी मागप्रति ठोस धारणा तीनवटै पार्टीका नेतृत्वकर्ताहरूले राख्नु आवश्यक छ। सरकारले चाहँदा गर्न नसक्ने भन्ने केही छैन। विकल्पहरू अनेकौं छन्। त्यसलाई कार्यान्वयन कसरी गर्ने भन्ने विषय ठूलो कुरा हो। शिक्षक अत्यन्तै बौद्धिक जमात् हो। आन्दोलनरत शिक्षकहरू शैक्षिक सत्रको सुरुआतीमा दाँतमा ढुंगा चपाएर रहेका छन्। वैशाख २ गतेदेखि भर्ना अभियान सञ्चालन हुने भनिएको छ। विद्यार्थीलाई किताब वितरण गर्नुपर्ने समय आएको छ। एसईईको उत्तरपुस्तिका परीक्षणमा ढिलाइ भइसकेको छ। कक्षा १२ को परीक्षा वैशाख ११ देखि सुरु हुने टुंगो भएको छ। आन्दोलन रोकिएन भने यी सबै कुरामा असर पर्छ। यसको मार विद्यार्थीलाई नै बढी पर्नेछ भन्ने मनन् सरकार र शिक्षकहरूले गर्नुपर्छ।"
सप्तकोशीमा नुहाउन पसेका इटहरीका मामा भाञ्जा बेपत्ता,धरान : सप्तकोसीमा नुहाउन पसेका मामा भाञ्जा बेपत्ता भएका छन्। सोमबार बिहान सुनसरीको बराहक्षेत्र मन्दिर नजिकै रहेको कोकाहामा दर्शन गर्न गएका मामा भाञ्जा सप्तकोसीमा डुबेर बेपत्ता भएको सुनसरीका प्रहरी प्रमुख एसपी सुमनकुमार तिम्सिनाले बताए । मन्दिर दर्शन गर्नु अगाडि नुहाउन सप्तकोशीमा पसेका इटहरी बालग्रामका ४८ वर्षीय नबराज बास्तोला र उनका भाञ्जा १६ वर्षीय जेनिस आचार्य पानीमा डुबेर बेपत्ता भएको एसपी तिम्सिनाले बताए। उनीहरू पानीमा डुबेर बेपत्ता भएपछि प्रहरी र सशस्त्र प्रहरीको कोताखोरसहितको टोली उनीहरूको खोजीमा परिचालन गरिएको तिम्सिनाले जानकारी दिए ।
"शिक्षक आन्दोलनको २० औं दिन जारी : अनामनगर, थापागाउँ र बानेश्वर सडक अस्तव्यस्त","काठमाडौं : विद्यालय शिक्षा ऐन जारी हुनुपर्ने माग राख्दै नेपाल शिक्षक महासंघले सोमबार पनि काठमाडौंमा प्रदर्शन गरेका छन् । विद्यालय शिक्षा ऐन तत्काल जारी गर्न माग महासंघको नेतृत्वमा शिक्षकहरूले माइतिघरबानेश्वर क्षेत्रमा प्रदर्शनसहित धर्ना दिएका छन्। जसका कारण अनामनगर,थापागाउँ, बानेश्वरलगायत क्षेत्रमा सडक अस्तव्यस्त बनेको छ। सडक अवरुद्ध हुँदा दैनिक कार्यालय जाने कर्मचारीसहित स्कुल,कलेजका विद्यार्थीहरूले सास्ती खेप्नु परेको छ। उनीहरूले संघीय संसदबाट ऐन पारित नभएसम्म आन्दोलन नरोकिने भन्दै नाचगानका साथै रचनात्मक कार्यक्रम गर्दै प्रदर्शन गरेका छन् । महासंघले गरेको लगातारको आन्दोलनका कारण बानेश्वरमाइतिघर सडकखण्ड प्रभावित हुँदै आएको छ भने शैक्षिक गतिविधि पनि ठप्प भएको छ । चैत २० गतेदेखि देशभरबाट विद्यालयमा ताला नै लगाएर शिक्षक कर्मचारी काठमाडौं आएका छन्। २० दिनदेखि शिक्षक सडकमा छन्। उनीहरू चैत २५ देखि शैक्षिक हड्तालमा छन्। शान्तिपूर्ण रूपमा उनीहरूले आन्दोलन गरिरहे पनि आन्दोलनका दिनदेखि नै काठमाडौंको यातायात प्रभावित छ। आन्दोलनको यो अवधिमा विद्यालय खोल्ने,प्रवेश परीक्षा र ग्रेड वृद्धि परीक्षा सञ्चालन गर्ने,उत्तरपुस्तिका परीक्षण गर्ने, गोष्ठी, सेमिनार, शैक्षिक भ्रमणलगायतका कुनै पनि क्रियाकलापमा संलग्न नहुन महाससंघले शिक्षकहरूलाई निर्देशन दिएको छ। शिक्षक आन्दोलनका कारण कक्षा १२ परीक्षा अन्योलमा परेको छ। राष्ट्रिय परीक्षा बोर्डले कक्षा १२ को वार्षिक परीक्षा यही वैशाख ११ गतेदेखि सुरु गर्ने तालिका सार्वजनिक गरिसकेको छ । तर, आन्दोलनरत शिक्षकले कक्षा १२ को परीक्षा सहभागी नहुने बताउँदै आएका छन्। शिक्षक महासंघले नै कक्षा १२ को परीक्षामा संलग्न नहुन पनि प्रधानाध्यापक,शिक्षक तथा कर्मचारीलाई आह्वान गरेको छ। जसले गर्दा कक्षा १२ को परीक्षा प्रभावित हुने देखिएको छ। वैशाख २ गतेबाट नयाँ भर्ना सुरुवात हुनु प्रणाली रहँदै आएको छ। तर,शिक्षक आन्दोलनका कारण नयाँ भर्ना प्रभावित भएको छ। यसैगरी एसईईको नतिजा प्रकाशनमा पनि ढिलाइको सम्भावना देखिएको छ। एसईईको उत्तरपुस्तिका जाँच गर्ने शिक्षक जति आन्दोलनमा छन्। जसले गर्दा एसईईको नतिजा प्रकाशनमा ढिलाइ हुने सम्भावना बढेर गएको छ।"
"कालीकोटमा ट्याक्टर दुर्घटना, ४ जनाको घटनास्थलमै मृत्यु","कालिकोट : कालीकोटको पलाँता गाउँपालिकामा ट्याक्टर दुर्घटना हुँदा चार जनाको घटनास्थलमै मृत्यु भएको छ। पलाता गाउँपालिका ९ थिर्पूदेखि खाद्यान्न बोकेर धौलागोह हुँदै खिन जाँदै गरेको ट्याक्टर गएराति करिब ११:३० बजे दुर्घटना हुँदा चार जनाको घटनास्थलमै मृत्यु भएको जिल्ला प्रहरी कार्यालय कालीकोटका प्रहरी नायब उपरीक्षक टिकबहादुर राउतले जानकारी दिए। उनका अनुसार दुर्घटनामा पलाँता गाउँपालिका५ की ३२ वर्षीया अम्मा शाही, वडा नम्बर ४ की ३८ वर्षीया सदु बुढा, सोही वडाका २३ वर्षीय रविन्द्र विश्वकर्मा र ट्याक्टर चालक मुगु खत्याडका चन्द्रप्रकाश रोकायाको मृत्यु भएको हो। स्थानीय धनकण विश्वकर्माले ट्याक्टर झण्डै २०० मिटर तल खसेको बताए। उनले भने, ट्याक्टर गहिरो खोंचमा खसेकोले ट्याक्टरको नम्बर प्लेट हेर्न सकिएको छैन। दुर्घटना भएको थाहा पाउने बित्तिकै खिनको कहरदेबबाट राति नै प्रहरी घटनास्थल पुगेको थियो। घटनाको थप अनुसन्धान भइरहेको प्रहरीले जनाएको छ ।"
घाइतेलाई उपचारको लागि काठमाडौं लैजाने प्रयास भइरहेको छ : मुख्यमन्त्री,"विराटनगर : ताप्लेजुङमा जिपमा आगलागी भएर ४ जनाको मृत्यु भएको घटनाप्रति कोशी प्रदेश सरकारका मुख्यमन्त्री हिक्मतकुमार कार्कीले दुःख व्यक्त गरेका छन्। घटनामा परेर ज्यान गुमाएकाप्रति श्रद्धाञ्जली व्यक्त गर्दै कार्कीले परिवारजनमा समवेदना व्यक्त गरेका हुन्। उनले घाइतेहरूको शीघ्र स्वास्थ्य लाभको कामनासमेत गरेका छन्। मुख्यमन्त्री कार्कीले घटनामा घाइते भएकाहरूलाई थप उपचारको लागि काठमाडौं लैजाने प्रयत्न भइरहेको जानकारी दिए। घटनाको छानबिन गरी दोषीलाई कारबाही गर्न प्रहरी प्रशासनलाई कार्कीले निर्देशन दिएको प्रेस सल्लाहकार विक्रम लुइँटेलले जानकारी दिए। प्रसिद्ध धार्मिक तीर्थस्थल ताप्लेजुङको पाथीभरा दर्शनका लागि तीर्थयात्री बोकेर जाँदै गरेको जिपमा करेन्ट लागेर आज बिहान आगलागी हुँदा ४ जनाको घटनास्थलमै मृत्यु भएको छ। २ जना घाइते भएका छन्। फुङलिङ बजारबाट तीर्थयात्री बोकेर पाथीभरा जाँदै गरेको मे १ च ३०११ नम्बरको जिपमा बिहान ४:५० बजेतिर आगलागी भएको ताप्लेजुङ प्रहरी प्रमुख डीएसपी रवि रावलले जानकारी दिए। उनका अनुसार बिजुलीको पोलबाट लत्रिएको तारले जिपमा छोएर आगलागी भएको प्रारम्भिक अनुमान छ। रावलले ४ जनाको घटनास्थलमै मृत्यु भएको र २ जनालाई उद्धार गरेर उपचारका लागि पठाइएको बताए। फुङ्लिङ नगरपालिका१० तेर्सेको सेवारो चोकमा घटना भएको हो। आगलागीमा ललितपुर घर भएकी १६ वर्षीया आध्या आचार्य, झापाको भद्रपुर नगरपालिका१५ का ७० वर्षीय विनोद पौडेल,६९ वर्षीया सरिता पौडेल र गाडी चालक फुङलिङ नगरपालिका१० फुरुम्बुका ४२ वर्षीय दुर्गा भट्टराईको मृत्यु भएको प्रहरीले जनाएको छ। ललितपुर घर भएकी ४५ वर्षीया सविना आचार्य (सन्ध्या) गम्भीर घाइते भएको र उनका ९ वर्षीय छोरा अभियव सामान्य घाइते भएको प्रहरीले उल्लेख गरे। मृतकमध्ये आध्या सविनाकी छोरी हुन्। विनोद र सरिता बुवाआमा रहेको प्रहरीले जनाएको छ। तीर्थयात्रीहरु ललितपुर र झापाबाट पाथीभरा दर्शनका लागि आएको पाइएको छ, डीएसपी रावलले भने। गम्भीर अवस्थाकी सविनालाई थप उपचारका लागि काठमाडौं लैजानुपर्ने अवस्था रहेको प्रहरीले जनाएको छ। उनको शरीरको धेरै भाग जलेको छ। यो पनि पढ्नुहोस पाथीभरा जाँदै गरेको जिपमा आगलागी : ४ जनाको मृत्यु, २ घाइतेको उद्धार"
प्रि ओपन सेसनमा नेप्से परिसूचक करिब २ अंकले घट्यो,काठमाडौं : साताको दोस्रो सेयर कारोबार दिन सोमबार प्रि ओपन सेसनमा नेप्से परिसूचक करिब २ अंकले घटेर बन्द भएको छ। नेप्से परिसूचक १८५ अंकले घटेर २७०४१८ विन्दुमा पुगेको छ। यो समयमा ६१ वटा स्क्रिप्सहरूको ३ हजार ३२६ कित्ता सेयर १९ लाख ९६ हजार ३२ रुपैयाँमा खरिदबिक्री भए। कारोबारमा आएकामध्ये २६ स्टक्सको मूल्य बढ्यो भने ३२ वटाको घटयो।
अमेरिकासँग व्यापार सम्झौता गरे परिणाम भोग्नुपर्ने चीनको चेतावनी,काठमाडौँ : चीनले अमेरिकासँग व्यापार सम्झौता गरे परिणाम भोग्नुपर्ने चेतावनी दिएको छ । चीनको वाणिज्य मन्त्रालयले अमेरिकासँग व्यापार सम्झौता गर्ने देशहरूको विरोध गर्ने बताएको छ । मन्त्रालयले अमेरिकासँग व्यापार सम्झौता गर्ने देशहरूमाथि चीन कडा प्रतिशोधात्मक कारबाही गर्न तयार रहेको स्पष्ट पारेको हो । चीन अमेरिकाको एकपक्षीय नीतिहरूको सामना गर्न अरू देशसँग मिल्न पनि तयार रहेको मन्त्रालयले जनाएको छ । अन्य देशहरूलाई ट्यारिफ छुटको बदलामा चीनसँगको व्यापार सीमित गर्न दबाब दिन अमेरिकाले अन्य देशहरूलाई ट्यारिफ छुट दिनसक्ने रिपोर्टहरू आएपछि चीनको यस्तो भनाइ आएको हो । अमेरिकी राष्ट्रपति डोनाल्ड ट्रम्पले कर लगाउने घोषणा गरेपछि चीन र अमेरिकाबीच कर युद्ध सुरु भएको छ ।
