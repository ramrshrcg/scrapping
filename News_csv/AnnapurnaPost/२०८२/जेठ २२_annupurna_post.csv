शीर्षक,विवरण
१५ हजार अम्रिसोका बिरुवा रोपियो,"सिन्धुली : विश्व वातावरण दिवसका अवसरमा सिन्धुलीको गोलन्जोर गाउँपालिकामा १५ हजार अम्रिसोको बिरुवा रोपिएको छ। गोलन्जोर गाउँपालिका४ को गुर्दुम स्थित महाकाली सामुदायिक वन समूहमा अम्रिसोको बिरुवा रोपिएको हो। गोलन्जोर गाउँपालिकाका उपाध्यक्ष ज्वाला प्रसाद न्यौपाने, प्रमुख प्रशासकीय अधिकृत चन्द्रकान्त चौधरी, वडा नम्बर ४ का वडाध्यक्ष भक्त बहादुर भुजेल, सामुदायिक वनका पदाधिकारी, कर्मचारी विद्यार्थी लगायतको उपस्थितिमा बिरुवा रोपिएको हो। विश्व वातावरण दिवस मनाउँदा अम्रिसो खेतीले वातावरणको संरक्षण सँगै आम्दानी समेत हुने गाउँपालिकाका उपाध्यक्ष न्यौपानेले बताए। वृक्षारोपणले भूसंरक्षण, जलाधार संरक्षणसँगै वातावरण संरक्षण गर्ने त निश्चित छ नै। अम्रिसो खेतीबाट हुने आम्दानीले स्थानीय नागरिकको जीविकोपार्जनमा समेत मद्दत पुर्याउने छ, उनले भने।"
"एकीकृत समाजवादीको निष्कर्ष नियतवश मुद्दा चलाइयो, क्लिनचिट लिएर आउँछौं","काठमाडौं : नेकपा एकीकृत समाजवादीले अध्यक्ष माधवकुमार नेपालमाथि परेको भ्रष्टाचार मुद्दाविरुद्ध कानुनी प्रक्रियामा जाने निष्कर्ष निकालेको छ। बिहीबार पार्टी कार्यालयमा बसेको अनौपचारिक बैठकले अध्यक्ष नेपालमाथि राजनीतिक प्रतिशोध साँधेको निष्कर्ष पनि निकालिएको उपाध्यक्ष प्रकाश ज्वालाले बताए। उनले आफ्नो पार्टी र नेताविरुद्ध यसअघि पनि प्रहार हुँदै आएको र तिनै व्यक्तिहरूले अहिले नियतवश मुद्दा चलाएको आरोप लगाए। 'पार्टी र हाम्रा नेताविरुद्ध पहिल्यैदेखि नै प्रहार हुँदै आएको थियो। त्यसको हामीले प्रतिकार पनि गर्दै आयौं। तिनै व्यक्तिहरूले अध्यक्षमाथि भ्रष्टाचार मुद्दा दायर गरेर अर्को षड्यन्त्र गरिएको छ। राजनीतिक पूर्वाग्रह र प्रतिशोध साँधेर नियतवश गरिएको छ। यसको प्रतिवाद र विरोध गर्छौं,' उनले भने। उपाध्यक्ष ज्वालाले आफूहरू मुद्दाबाट नाभाग्ने बरु क्लिनचिट लिएर आउने बताए। 'हामी मुद्दाबाट भाग्दैनौं। सार्वजनिक सम्पत्ति र आर्थिक चलखेल नगरेका कारण पनि हामी अदालती प्रक्रियामा जान्छौं। अदालतबाट क्लिनचिट लिएर आउँछौं,' उनले भने। उनले यस विषयमा कानुन व्यवसायीहरूसँग पनि छलफल गरिएको बताए। अख्तियार दुरुपयोग अनुसन्धान आयोगले पूर्ण विवरण सार्वजनिक गरेपछि अदालती प्रक्रियामा जाने सुझाव आएको उपाध्यक्ष ज्वालाले बताए। उनले यस मुद्दाले अन्य काण्डहरूका लागि पनि नजिर स्थापित हुने बताए। उनले षड्यन्त्र गर्नेहरू पनि एकदिन आफैंले खनेको खाल्डोमा पर्ने दाबी गरे। 'अहिले षड्यन्त्र गर्नेहरूका निम्ति पनि मुद्दा चल्ने नजिर स्थापित भएको छ। ठूला ठूला काण्डहरू छन्। त्यसमा अब कसैले पनि पार पाउनु हुँदैन। हामी यो अग्निपरीक्षामा उभिन्छौं,' उनले भने। अध्यक्ष नेपालले पनि संक्षिप्त प्रक्रिया दिँदै राजनीतिक प्रतिशोध साँधेको बताए। उनले भने, 'नबिराउनु, नडराउनु।'"
हङकङसँग नेपालको बराबरी,"काठमाडौं : नेपालले अन्तर्राष्ट्रिय मैत्रीपूर्ण फुटबल खेलमा हङकङसँग बराबरी खेलेको छ। घरेलु टोली हङकङको नेसनल स्टेडियममा बिहीबार भएको खेलमा नेपालले हङकङलाई गोलरहित बराबरीमा रोकेको हो। हङकङले नेपालको पोस्ट्मा लगातार आक्रमण गरे पनि कप्तान तथा गोलरक्षक किरण चेम्जोङले उत्कृष्ट बचाउ गरेका थिए। जसका कारण हङकङले गोल गर्न सकेन। नेपालले पनि केही राम्रो अवसर बनाए पनि गोल भने गर्न सकेन। नेपालले रक्षात्मक खेल खेल्दै हङकङलाई बराबरीमा रोकेको हो। नेपालका मणि लामाले इन्जुरी समयमा दोस्रो पहेंलो (रातो) कार्डको सामना गर्दै मैदानबाट बाहिरिएका थिए। दोस्रो हाफको ८२औं मिनेटमा मुख्य शिक्षक म्याट रसले सिर्जनराज गौतमलाई अन्तर्राष्ट्रिय फुटबलमा डेब्यु गराएका थिए। उनी अञ्जन विष्टको स्थानमा मैदान प्रवेश गरेका थिए। नेपालले ३७ वर्षपछि हङकङसँग सिनियर स्तरमा फुटबल खेलेको हो। एएफसी एसियन कप छनोटको तयारीका लागि दुई राष्ट्रबीच मैत्रीपूर्ण खेल खेलिएको हो। एसियाली फुटबल महासंघ (एएफसी) एसियन कप छनोटअन्तर्गत लाओससँग जुन १० मा उसैको घरेलु मैदानमा प्रतिस्पर्धा गर्नेछ। किरण चेम्जोङको कप्तानीमा रहेको नेपाली टोलीमा रोहित चन्द, जिलेस्पीजंग कार्की, अनन्त तामाङ, अञ्जन विष्ट, अभिषेक लिम्बू, एरिक विष्ट, आयुष घलान, विमल पाण्डे, दीप कार्की, कृतिशरत्न छुन्जु, कुशल देउवा, मणिकुमार लामा, विशाल सुनार, मनिष डाँगी, लाकेन लिम्बू, रोहन कार्की, सनिश श्रेष्ठ, सिर्जनराज गौतम, सुमन श्रेष्ठ, सुवास बम ठकुरी, योगेश गुरुङ र सुमित श्रेष्ठ छन्।"
सप्तकोसीमा बेपत्ता भएका २ सशस्त्र प्रहरी अझै भेटिएनन्,"धरान : सप्तकोसी नदीमा उद्धार अभ्यास गर्ने क्रममा बेपत्ता भएका दुईजना सशस्त्र प्रहरी अझै भेटिएका छैनन्। बेपत्ता भएकाहरू कोसी ब्यारेजमा रहेको ह्युम पाइपमा फसेको हुनसक्ने आशंका गरिएको छ। सशस्त्र प्रहरी बलको मधेश प्रदेश कार्यालयबाट बिहीबार सप्तकोसी नदीमा उद्धार अभ्यासका लगि गोताखोर सहितको टोली सप्तकोसी नदीमा पुगेका थिए। अभ्यासका क्रममा सशस्त्र प्रहरी जवान हरदेव राजवंशी र सुरज साउद बेपत्ता भएका हुन्। सशस्त्र प्रहरी नायब उपरीक्षकको नेतृत्वमा ५ जना गोताखोर सहितको तालिम प्राप्त टोली सप्तकोसी नदीमा अभ्यास गर्न गएका थिए। अभ्यासका क्रममा दुई जना नदीमा डुबेर बेपत्ता भएको सप्तरीका प्रहरी प्रमुख एसपी ढकेन्द्र खतिवडाले बताए। उनले नदीमा डुबेर बेपत्ता भएका सशस्त्र प्रहरीको खोजीमा सप्तरी र सुनसरीका दुबै युनिटबाट प्रहरी परिचालन गरिएको भएपनि उनीहरूको अवस्था पत्ता लगाउन नसकिएको जानकारी दिए। साउद सशस्त्र प्रहरीको मधेश प्रहरी कार्यालय बर्दिबास र राजवंशी सशस्त्र प्रहरीको बरमझिया गणमा कार्यरत थिए। उद्धार गर्ने तरिका सिकाउने क्रममा सशस्त्र प्रहरी जवान साउद र राजवंशी नदीमा डुबेर बेपत्ता भएको एसपी खतिवडाले बताए। सशस्त्र प्रहरी बल बराह बाहिनीबाट थप गोताखोर सहितको टोली परिचालन गरि बेपत्ता जवानहरूको खोजी भइरहेको सशस्त्र प्रहरीका कोसी प्रदेश प्रमुख डीआईजी कुमार न्यौपानेले बताए। उनले मधेश प्रदेश र कोसी प्रदेशको बीचमा रहेको सप्तकोसी नदीमा बेपत्ता भएका सशस्त्र प्रहरी जवानको खोजीमा पर्याप्त प्रहरी परिचालन गरिएको बताए। सप्तकोसी नदीमा बाढी आएको समयमा अभ्यासको काम भएकाले धमिलो पानीका कारण उद्धार कार्यमा समस्या भएको सुनसरीका प्रहरी प्रमुख एसपी सुमनकुमार तिम्सिनाले बताए। उनले सप्तरी र सुनसरी दुवैतर्फ र भारतीय सुरक्षाकर्मीलाई समेत अनुरोध गरेर बेपत्ता सशस्त्र प्रहरीको खोजी कार्य भइरहेको बताए। सशस्त्र प्रहरीले चितवनको कुरिनटारमा गोताखोर सहितको तालिम दिएर तालिम प्राप्त सशस्त्र प्रहरीलाई नेपालभरीका युनिटहरूमा खटाउँदै आएको छ। कुरिनटारमा तालिम लिएर दक्ष भएका सशस्त्र प्रहरीले अन्य सशस्त्र प्रहरीलाई तालिम दिएर दक्ष बनाउँदै आएका छन्। तर, बिहीबार सशस्त्र प्रहरीको मधेस कार्यालयले पूर्व तयारी नगरी सप्तकोसी नदीमा अभ्यासको तयारी गर्दा सशस्त्र प्रहरी बेपत्ता भएको दाबी गरिएको छ।"
एमालेविरुद्ध चौतर्फी घेराबन्दी छ : महासचिव पोखरेल,"भक्तपुर : नेकपा एमालेका महासचिव शंकर पोखरेलले पार्टी र नेतृत्वका विरुद्धमा चौतर्फी घेराबन्दी भइरहेको भइरहेको बताएका छन्। बिहीबार भक्तपुरमा बागमती प्रदेशस्तरीय प्रचार कार्यशालालाई सम्बोधन गर्दै उनले नेतृत्वविरुद्ध फैलाइएको भ्रमलाई चिरेर अघि बढ्नुपर्ने बताए। उनले भने, अहिले पार्टी र नेतृत्वका विरुद्धमा चौतर्फी घेराबन्दी भइरहेको छ। यसलाई चिर्न अत्यावश्यक छ। हामीले संगठन, विचार र जनसम्पर्कलाई अझ सबल बनाउँदै जनताबीच सत्य सन्देश पुर्याउनुपर्छ । उनले पार्टीविरुद्ध कसले भ्रम फैलाएको पहिचान गर्नुपर्ने धारणा राखे। उनले भने, नेकपा एमाले जनतामाझ गहिरोसँग भिजेको पार्टी हो। एमालेजस्तो देश र राष्ट्रवादी शक्ति रहेको विदेशीलाई पनि मन परेको छैन। उनीहरूसमेत एमालेविरुद्ध भ्रम छर्न एजेन्डा सेटिङ गरिरहेका छन्, भ्रम फैलाइरहेका छन्। हामीले कस्ता व्यक्ति एमाले कमजोर बनाउन लागेका छन् त्यो बुझेर अगाडि बढ्नुपर्छ। महासचिव पोखरेलले एमालेको नीतिलाई राष्ट्रको नीति बनाउन लागिरहेको बताए। उनले एमालेको नेतृत्व रहँदा देशमा तीव्र विकास भइरहेकाले विपक्षीलाई मन नपरेको उल्लेख गरे। राजनीतिक स्थिरता नहुँदा एमालेले सोचेजस्तो विकास हुन नसकेको उनको दाबी छ। पार्टीको सुदृढीकरणका लागि जनतासँग सिधा संवाद र भ्रमको चिरफार अत्यावश्यक रहेको उनको भनाइ छ। प्रचारको काममा नेतृत्व गर्नेहरू धेरैभन्दा धेरै अपडेट हुनुपर्छ। भ्रम चिर्ने जिम्मेवारी नेतृत्व र पार्टी निर्णयको हो। त्यसलाई बुझेर प्रचारको दिशा तय गर्नुपर्छ, पोखरेलले भने। पोखरेलले पार्टीलाई सहयोग पुग्ने गरी गहिरो विश्लेषण र यथार्थमा आधारित कन्टेन्टसहित प्रचार गर्नुपर्ने आवश्यकता औंल्याए। उनले राजावादीहरूको आन्दोलनबाट डराउनुपर्ने अवस्था नभएकाले प्रतिगामी एजेण्डाको विरोध गर्नुपर्ने धारणा राखे। उनले संवैधानिक व्यवस्था र जनताले रोजेको गणतान्त्रिक मूल्यको रक्षा गर्न सबै सचेत कार्यकर्ताहरू एकजुट हुनुपर्ने बताए।"
विश्व वातावरण दिवसमा टाटा कर्भ ईभीको केटुके यात्रा सुरु हुँदै,"नेपालका लागि टाटा मोटर्सको आधिकारिक वितरक सिप्रदी ट्रेडिङले विश्व वातावरण दिवस २०२५ का अवसरमा टाटा कर्भ ईभीमा काठमाडौंदेखि कन्याकुमारीसम्मको ऐतिहासिक विद्युतीय यात्राको घोषणा गरेको छ। ""केटुके ड्राइभ"" नाम दिइएको यो अभियान आजदेखि सुरु हुँदैछ, जसले विद्युतीय गाडीमा लामो दुरीको यात्रालाई प्रोत्साहन गर्नेमा विश्वास राखिएको छ। यस यात्रामा चर्चित अटो उत्साहीहरू अवशिष प्रसाद ओझा र विजय राम कासजू सहभागी हुँदैछन्। जसले करिब ३ हजार बढी किलोमिटर दूरी तय गर्दै काठमाडौँदेखि भारतको दक्षिणी छेउ कन्याकुमारीसम्मको बाटो विद्युतीय रूपमा पार गर्नेछन्। कर्भ ईभीमा भारतको कन्याकुमारीतर्फ लाग्नुअघि अवाशिष ओझाले बाटोका हिसाबले र दक्षिण भारत ठाउँका हिसाबले अनौठो नभए पनि विद्युतीय कारमा पहिलोपटक जान लागेकाले केही फरक अनुभव हुने बताए। ""मेरो दक्षिण भारतको यात्रा नयाँ भने होइन। तर इलेक्ट्रिक कारले यात्रा गर्दा कस्तो अनुभव हुने हो, चार्जिङ सुविधाको उपलब्धताले यात्रालाई रोमाञ्चक र केही चुनौतीपूर्ण बनाउन सक्छ,"" उनले भने, ""हामी यसका लागि धेरै उत्साहित छौं। कर्भ ईभीले हाम्रो यात्रालाई अझ बढी रोमाञ्चक बनाउने छ।"" कर्भ ईभीको १८६ मिलिमिटर ग्राउन्ड क्लियरेन्स भएकाले यात्रामा कुनै ठूलो समस्या आउने देखिँदैन। नेपालमा हालै लन्च भएको टाटा कर्भ ईभी एक अत्याधुनिक इलेक्ट्रिक एसयूभीकुपे हो। यसमा लेभल२ एडीएएस, प्यानोरामिक सनरुफ, भीटुएल टेक्नोलोजी लगायत उच्चस्तरीय सुरक्षा र सुविधा छन्। विश्व वातावारण दिवसको अवसरमा बिहीबार, सिप्रदीले कर्भ ईभीमा कन्याकुमारी जान लागेका ओझा र कसजुलाई थापाथलिमा रहेको टाटा कार शोरुमबाट फ्ल्याग अफ गरी बिदाइ गरेको हो।"
"तुलसी सहकारीका अध्यक्षलाई ६ वर्ष कैद, ६७ करोड ५९ लाख जरिबाना","विराटनगर : जिल्ला अदालत मोरङले विराटनगरमा मुख्य कार्यालय रहेको तुलसी बहुमुखी सहकारी संस्थाको रकम अपचलनसँग सम्बन्धित मुद्दालाई किनारा लगाएको छ। अदालतले सहकारीका अध्यक्ष केदारनाथ शर्मालाई ६ वर्ष कैद र ६७ करोड ५९ लाख रूपैयाँ बढी जरिबाना र त्यही बराबरको बिगो हुने फैसला बिहीबार सुनाएको छ। न्यायाधीश सीता शर्मा अधिकारीको इजलासले सहकारीका अध्यक्ष शर्मासहित सचिव सविना न्यौपाने र छेत्रीय प्रबन्धक सन्दीप खवासलाई गत आइतबार दोषी ठहर गरेको थियो। सजाय निर्धारणका लागि बिहीबारलाई पेसी तोकिएको थियो। सहकारीका अध्यक्ष शर्मालाई ६ वर्ष कैदको फैसला भएको मोरङ अदालतका सूचना अधिकारी हेमबहादुर बुढाथोकीले बताए। उनका अनुसार सचिव न्यौपाने र प्रबन्धक खवासलाई जनही २ वर्ष २ महिना कैद सजायको फैसला भएको छ। अध्यक्ष शर्मालाई ६७ करोड ५९ लाख २१ हजार २ सय ६८ रुपैयाँ बिगो र त्यही बराबर जरिबाना हुने पनि फैसला भएको जानकारी बुढाथोकीले दिए। अदालतको फैसला अनुसार शर्माले थप २ करोड ७० लाख ३६ हजार ८ सय ५० रुपैयाँ पीडित राहत कोषमा जम्मा गर्नुपर्ने भएको छ। त्यस्तै, खवासलाई २७ लाख बिगो र २७ लाख नै जरिबानाको फैसला भएको छ। उनले पीडित राहत कोषमा १ लाख ८ हजार जम्मा गर्नुपर्ने फैसला भएको सूचना अधिकारीले बुढाथोकीले बताए। उनका अनुसार सचिव न्यौपानेको हकमा भने बिगो र जरिबाना तोकिएको छैन। पीडित राहत कोषमा ६ सय रुपैयाँ जम्मा गर्नुपर्ने अदालतको फैसला छ। ३ वर्षभन्दा माथि कैद सजायको माग दाबी गरिएको मुद्दामा कसूर कायम र सजाय निर्धारण अलगअलग समयमा हुन्छ। कसूर कामय भएको १ महिनाभित्रमा सजाय निर्धारण गर्नुपर्ने कानुनी व्यवस्था छ। सोही अनुसार बिहीबार सजाय निर्धारणका लागि पेसी तोकिएको थियो। अदालतले सहकारीकी उपाध्यक्ष अनिता गौतम र सञ्चालक आदित्यनाथ भट्टराईलाई भने सफाइ दिएको थियो। फरार रहेका सञ्चालक छविलाल विश्वकर्मा र बन्टी अधिकारीको मुद्दा भने मुलतबीमा राखिएको छ। उनीहरू अदालत उपस्थित भइसकेपछि मुद्दा जगाएर अदालतले थप प्रक्रिया अघि बढाउने छ। जिल्ला सरकारी वकिल कार्यालय मोरङले सहकारीका अध्यक्ष शर्मासहित ८ जनालाई प्रतिवादी बनाएर २०७९ साल चैत १२ गते सहकारी संस्थाको रकम हिनामिना गरेको कसूरमा जिल्ला अदालत मोरङमा मुद्दा दायर गरेको थियो। अध्यक्ष शर्मा, सचिव न्यौपाने र छेत्रीय प्रबन्धक खवास मुद्दाको पुर्पक्षका लागि थुनामा थिए। न्यौपाने र खवासले तोकिएको सजाय भुक्तान गरिसकेका छन्। अदालतको निर्धारण गरेको सजाय अवधि कारागारमा बसिसकेका कारण अब भने उनीहरू छुट्ने छन्। सहकारीको मुख्य कार्यालय विराटनगर र ३ वटा शाखा कार्यालयबाट २१ हजार १ सय ५४ जना बचतकर्ताको १ अर्ब ४५ करोड ७५ लाख ४५ हजार ९ सय ९१ रुपैयाँ बचत हिनामिना भएको अनुसन्धानबाट खुलेको थियो।"
मधेश सरकारको नीति तथा कार्यक्रम भोलि,ढल्केवर(धनुषा) : मधेश प्रदेश सरकारले शुक्रबार प्रदेशसभामा नीति तथा कार्यक्रम प्रस्तुत गर्ने भएको छ। शुक्रबार बस्ने पाँचौं अधिवेशनको तेस्रो बैठकमा प्रदेश प्रमुख सुमित्रा भण्डारीले आगामी आर्थिक वर्षको नीति तथा कार्यक्रम प्रस्तुत गर्ने कार्यतालिका छ। प्रदेश प्रमुख भण्डारीले नेपालको संविधानको धारा १८४ को उपधारा (२) बमोजिम प्रदेश सरकारको आर्थिक वर्ष २०८२०८३ को वार्षिक नीति तथा कार्यक्रम मार्फत प्रदेश सभालाई सम्बोधन गर्ने कार्यसूची रहेको मधेश प्रदेशसभाका सचिव बासुप्रसाद कोइरालाले जानकारी दिए। यसका लागि शुक्रबार दिउँसो ४ बजे बैठक बोलाइएको उनले बताए।
प्लास्टिकजन्य प्रदूषणविरुद्ध भारतीय दूतावासको वृक्षारोपण,"काठमाडौं : काठमाडौंस्थित भारतीय दूतावासले प्लास्टिक प्रदूषण रोक्नुपर्ने नारासहित कार्यक्रम आयोजना गरेको छ। विश्व वातावरण दिवसको अवसरमा दूतावासले प्लास्टिक प्रदूषण अन्त्य गर्नुपर्ने नारासहित कार्यक्रम आयोजना गरेको हो। कार्यक्रममा वन तथा वातावरण मन्त्री ऐनबहादुर शाही ठकुरी प्रमुख अतिथि रहेका थिए। मन्त्री ठकुरीले कार्यक्रमको अवसरमा नेपालका लागि भारतीय राजदूतसहित केन्द्रीय विद्यालय, काठमाडौंका विद्यार्थीहरूसँग दूतावास परिसरमा वृक्षारोपण गरेका थिए कार्यक्रमको उद्देश्य प्लास्टिकजन्य प्रदूषणविरुद्ध जनचेतना अभिवृद्धि गर्नुका साथै वातावरण संरक्षणको अभियानलाई सशक्त बनाउनु रहेको दूतावासले जनाएको छ।"
अन्नपूर्णको सातौं साप्ताहिक विजेतालाई ओपो मोबाइल प्रदान,"काठमाडौं : अन्नपूर्ण मिडिया नेटवर्कले देशभर सञ्चालन गरिरहेको हात खाली नजाने जसले पढ्छ, अवश्य पर्छ वार्षिक ग्राहक योजनाको सातौं साप्ताहिक विजेता चावहिल निवास चन्द्रप्रकाश मैनाली(सिपी) बनेका छन्। बिहीबार तीनकुनेस्थित अन्नपूर्ण मिडिया नेटवर्कको हेडक्वार्टरमा आयोजित एक समारोहमा वितरण विभागका मेनेजर कृष्णभक्त श्रेष्ठले विजेता मैनालीलाई ओपो मोबाइल (एथ्री एक्स) हस्तान्तरण गरे। साप्ताहिक लक्की ड्रमार्फत अन्नपूर्णको वार्षिक ग्राहक बनेको रसिद न १६७४८१ रहेको चन्द्रप्रकाश मैनाली(सिपी) विजेता बनेका थिए। अन्नपूर्ण पोस्ट् र द अन्नपूर्ण एक्सप्रेसको ग्राहक नवीकरण गर्ने र नयाँ वार्षिक ग्राहक बन्ने पाठकले ग्राहक बन्नासाथ हातहातै उपहारै उपहार पाउनेछन्। वार्षिक ग्राहक शुल्क अन्नपूर्ण पोस्टको तीन हजार चार सय रुपैयाँ र द अन्नपूर्ण एक्सप्रेसको पनि तीन हजार चार सय रुपैयाँ रहेको छ। वार्षिक ग्राहक बन्नेले हातहातै वन्डरल्याण्डको १५ सय रुपैयाँको भौचर(जहाँ रोमाञ्चित खेलको मज्जा लिन सकिनेछ), साथै आईएनआई सिनेमाको मुभी भौचर पाउनेछन्। यो नलिए उनीहरूले छनोट पनि गर्न पाउँछन्। जसमा नगद ५ सयदेखि ३४ सयसम्मको नगद छुटको स्क्रयाच कार्ड साथसाथै आईएनआई सिनेमाको मुभी भौचर र अन्नपूर्ण केबलकारको टिकट पाउनेछ। त्यसैगरी साप्ताहिक पुरस्कारमा हरेक हप्ता लक्की ड्रबाट ओपोको मोबाइल फोन सहित ट्याङकुलिटी स्पाको ५ हजारको भौचर पाउनेछन्। पाक्षिक उपहारमा डिसहोम इन्टरनेटबाट एक वर्षको फुल १ सय एमबिपीएस्को इन्टरनेट प्याकेज, मासिक पुरस्कारमा वासिङ मेसिन सहित ट्याङकुलिटी स्पाको ५ हजारको भौचर पाउनेछन्। यो वार्षिक ग्राहक योजना देशभर लागू भएको छ। ४ महिनासम्म सञ्चालन हुनेछ।"
"घटेर बन्द भयो सेयर बजार, हाइड्रोपावरमा लगानीकर्ताको आकर्षण","काठमाडौं : साताको अन्तिम सेयर कारोबार दिन बिहीबार नेप्से परिसूचक एकल अंकले घटेर बन्द भएको छ। नेप्से परिसूचक ५९९ अंकले घटेर २६४०९६ विन्दुमा अडिएको छ। अघिल्लो दिन बुधबार नेप्से परिसूचक ११ ९७ अंकले घटेर २६४६९५ विन्दुमा पुगेको थियो। नेप्से एकल अंकले घटे पनि कारोबार रकम बुधबारको तुलनामा बढेको छ। यसदिन ३११ स्क्रिप्सको १ करोड ७१ लाख ८ हजार ८०९ कित्ता सेयर ७ अर्ब ९७ करोड ८ लाख ८६ हजार ६६३ रुपैयाँमा खरिदबिक्री भए। बुधबार ५ अर्ब १६ करोड मूल्यको सेयर कारोबार भएको थियो। आज तीन कम्पनीको सेयर सकारात्मक सर्किट लेभलमा कारोबार भयो। रिभर फल्स पावर, बुटवल पावर र पियोर इनर्जीको सेयर सकारात्मक सर्किट लेभलमा कारोबार भएको हो। यसदिन ओम मेघाश्री फरमाक्युटिकल्सका लगानीकर्ताले सर्वाधिक गुमाए। सो कम्पनीको सेयर ९३० प्रतिशतले घटयो। कारोबार रकमका आधारमा राधी विद्युत शीर्षस्थानमा रह्यो। सो कम्पनीको ९१ करोड २३ लाख रुपैयाँ बराबरको सेयर कारोबार भयो। युनिभर्सल पावरको ६४ करोडको सेयर कारोबार हुँदा बुटवल पावरले ४९ करोड,नगदी ग्रुपले ४३ करोड र अरुण कावेलीले २९ करोड मूल्य बराबरको सेयर कारोबार गरे। दुईवटा समूहको उपसूचकबाहेक अन्यको उपसूचक नकारात्मक देखिएका छन्। हाइड्रोपावर र इन्भेस्टमेन्ट समूहको उपसूचक बढ्दा अन्यको घटेको हो। कारोबारमा आएकामध्ये ९४ स्टक्सको मूल्य बढ्दा १५३ वटाको घट्यो। एक स्टकको मूल्य भने यसदिन स्थिर रह्यो।"
विपक्षी दलहरूले गरे संसद अवरुद्ध,"काठमाडौं : विपक्षी दलहरूले प्रतिनिधिसभा बैठक अवरुद्ध पारेका छन्। निर्धारित समयभन्दा निकै ढिला सुरू भएको बैठक सुरु भएलगत्तै विपक्षी दलहरूले अवरुद्ध पारेका हुन्। सभामुख देवराज घिमिरेले नियमित सदन अवरुद्ध हुँदा काम कारबाही प्रभावित भएको र बजेटका विषयमा पनि छलफल हुन नसकेको भन्दै ध्यानाकर्षण गराए। उनले सदन अवरुद्ध हुँदा अगाडि बढाउनुपर्ने विभिन्न विधेयक पनि अगाडि बढ्न नसकेको बताए। 'कतिपय विधेयक आन्दोलनसँग पनि सम्बन्धित छ। शिक्षा विधेयकलाई निर्धारित समयमा पास गर्नुपर्नेछ। त्यसैले नियमित बैठक सञ्चालनमा सहयोग गर्नुस्,' सभामुख घिमिरेले आग्रह गरे। सभामुख घिमिरेले दलीय आधारमा बोल्न दिइने जानकारी गराएका थिए।"
निःशुल्क आँखा शिविरबाट ६ सय जनाले लिए सेवा,"बाजुरा : बुढीगंगा नगरपालिकाको आयोजनामा र गेटा आँखा अस्पताल कैलालीको प्राविधिक सहयोगमा सञ्चालित शिविरबाट ६ सय जनाले सेवा लिएका छन्। शिविरको जेठ २० र १० गते बुढीगंगा नगरपालिकाको बाजुरा स्वास्थ्य चौकी टाँटेमा सुरु भएको थियो। परीक्षणपछि मोतिविन्दु लगायतका समस्या पहिचान भएका १ सय ४२ जनाको सफल शल्यक्रिया (अप्रेसन) गरिएको छ। बाँकी ४ सय ५८ जनाको सामान्य उपचारपछि आँखा सुरक्षित राख्न अपनाउनुपर्ने विधि जानकारी गराएर पठाएको आयोजकले जानकारी दिएको छ। दुई दिनसम्म सञ्चालन भएको शिविरमा बुढीगंगा नगरपालिका, त्रिवेणी नगरपालिका, खप्तड छेडेदह गाउँपालिका लगाएका क्षेत्रहरूबाट पनि सेवा लिएका बाजुरा स्वास्थ्य चौकी टाँटेका प्रमुख छत्र थापाले बताए। विशेष गरी वृद्धवृद्धा र दृष्टि सम्बन्धी समस्याबाट पीडित व्यक्तिलाई राहत पुगेको छ।"
मुक्तिनाथ केवलकार परियोजनाको लगानी स्वीकृत,"काठमाडौँ : लगानी बोर्ड नेपालको ६४ औँ बैठकले मुक्तिनाथ केवलकार परियोजनाको लगानी स्वीकृतिलगायत विभिन्न परियोजना अघि बढाउने निर्णय गरेको छ । प्रधानमन्त्री एवं बोर्डका अध्यक्ष केपी शर्मा ओलीका अध्यक्षतामा आज प्रधानमन्त्री निवास,बालुवाटारमा भएको बैठकले पर्वतको सेराफाँट (वीरेठाँटी) नयाँ पुलदेखि मुस्ताङको मुक्तिनाथसम्म सात स्थानमा स्टेशनसहित ८१ दशमलव ०४१ किलोमिटरको लामो केवलकार निर्माणका लागि लगानी स्वीकृत भएको हो । रु ५७ अर्ब ६४ करोड ३७ लाख लगत रहने उक्त परियोजना निर्माण, स्वामित्वकरण, सञ्चालन र हस्तान्तरण (बुट) ढाँचामा मुक्तिनाथ दर्शन प्रालिले निर्माण गर्न प्रस्ताव गरेको थियो । बैठकले उक्त प्रालिसँग परियोजना विकासको सम्झौताको शर्त आदि विषयमा वार्ता गर्न बोर्डका प्रमुख कार्यकारी निर्देशक सुशील ज्ञवालीको संयोजकत्वमा समिति गठन गरेको छ । उक्त केवरकार सञ्चालनमा आएमा स्थानीयस्तरमा ठूलो मात्रामा पर्यटक र रोजगारी वृद्धि हुने अपेक्षा गरिएको छ । बैठकले सात सय ५० मेगावाट क्षमताको १६० अर्ब लगानी रहने पश्चिम सेती जलाशययुक्त आयोजनाको विस्तृत प्रतिवेदन प्रतिवेदन थप अध्ययन गर्ने, नेपालमा रेलमार्ग क्षेत्रमा सहकार्यका लागि अध्ययन गर्न दक्षिण कोरियाको कोरेल संस्थासँग गरिने सम्झौताको मस्यौदा मन्त्रिपरिषद्बाट स्वीकृति लिने निर्णय पनि गरेको छ । यस्तै ४३ दशमलव २ मेगावाटको छिलुङ खोला जलविद्युत आयोजना, २१६ मोगावाटको बझाङ माथिल्लो सेती जलविद्युुत आयोजना र ४४ मोगावाटको बकान खोला जलविद्युत परियोजनाको लगानी स्वीकृतिको निर्णय बोर्डबाट भएको छ । बैठकले जनकपुरमा रिफाइन इडिबल ओयल (खानेतेल) उद्योग र विभिन्न स्थानमा सूचना प्रविधि उद्यान स्थापनाका लागि प्राप्त प्रस्तावहरू अघि बढाउने निर्णय पनि गरेको छ ।"
जबरजस्ती करणी गरेको आरोपमा दुईजना पक्राउ,रसुवा : १७ वर्षीया बालिकालाई जबरजस्ती करणी गरेको अभियोगमा २ जनालाई गएराति प्रहरीले पक्राउ गरेको छ। पक्राउ पर्नेहरूमा रसुवाको आमाछोदिङमो गाउँपालिका५ तातोपानी बस्ने २४ वर्षीय फुर्पु नाम्घेल तामाङ र २२ वर्षीय दावा नुर्पु तामाङ रहेका छन्। उनीहरूले ती बालिकालाई जबरजस्ती करणी गरेको भन्ने उजुरीका आधारमा प्रहरी चौकी थाम्बुचेबाट खटिएको प्रहरीले उनीहरूलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
टिंकर सडकमा बजेट थप्न माग,"दार्चुला : नेपाली कांग्रेस दार्चुलाका नेताकार्यकर्ताहरूले टिंकर सडकमा न्यून बजेट विनियोजनप्रति आक्रोस पोखेका छन्। टिंकर सडकमा बजेट थप्न माग गर्दै कांग्रेस जिल्ला सभापति ललितसिंह बोहराको नेतृत्वमा बिहीबार जिल्ला प्रशासन कार्यालयमा नारासहित सांकेतिक धर्ना दिइएको छ। दार्चुलाका प्रमुख जिल्ला अधिकारीमार्फत प्रधानमन्त्री, अर्थमन्त्री, भौतिक योजनामन्त्री र जिल्लाबाट निर्वाचित आफ्नै पार्टीका सांसद दिलेन्द्रप्रसाद बडूलाई पनि ज्ञापनपत्र पठाइएको छ। सरकारले जेठ १५ मा प्रस्तुत गरेको नयाँ बजेटमा दार्चुलाटिंकर सडकमा ६ करोड ३१ लाख रुपैयाँ मात्रै बजेट राखेको छ। न्यून बजेट विनियोजनको विरोधमा पार्टी विरोधमा उत्रिएको हो। जिल्ला प्रशासन कार्यालय अगाडि नारा र ब्यानरसहित कांग्रेसका नेताकार्यकर्ताहरूले सरकारको विरोध गरेका छन्। नेपाली सेनाबाट निर्माण भइरहेको महाकाली कोरिडोरको तुसारपानीटिंकर सडक खण्डमा न्यून बजेट विनियोजन भएपछि जिल्लास्तरमा आक्रोस बढिरहेको छ। सर्वाधिक जनसरोकारको विषय भएकोले आफूहरूले यसबारे आवाज उठाएको कांग्रेस दार्चुलाका सभापति बोहराले बताए।"
"अध्यक्षमाथि राजनीतिक प्रतिशोध लिन मुद्दा चलायो, प्रतिवाद गर्छौं : एकीकृत समाजवादी",काठमाडौं : नेकपा एकीकृत समाजवादीका वरिष्ठ नेता बेदुराम भुसालले अध्यक्ष माधवकुमार नेपालविरुद्ध राजनीतिक पूर्वाग्रहका आधारमा मुद्दा दायर भएको प्रतिक्रिया दिएका छन्। बिहीबार पार्टी कार्यालय आलोकनगरमा सञ्चारकर्मीसँग कुरा गर्दै भुसालले अध्यक्ष नेपालमाथि राजनीतिक पूर्वाग्रहका आधारमा भ्रष्टाचार मुद्दा चलाइएको भन्दै यसको राजनीतिक रुपले प्रतिवाद गर्ने बताए । त्यस्तै उनले अदालतमा नै मुद्दा दर्ता भएकाले कानुनी लडाईँ पनि लड्ने उल्लेख गरे । माधव नेपालमाथि पहिलेदेखि नै राजनीतिक आक्रमण भइरहेको र अहिले त्यसैको निरन्तरता भएको उनले बताए। राजनीतिक पूर्वाग्रह कसले साँधेको छ? भन्ने कुरा सबैलाई स्पष्ट रहेको उनको भनाइ छ । पतञ्जली जग्गा प्रकरणमा अख्तियार दुरूपयोग अनुसन्धान आयोगले तत्कालीन प्रधानमन्त्री नेपालसहित ९३ जनाविरुद्ध भ्रष्टाचार मुद्दा दायर भएको छ। उनीसहित ९३ जनाविरुद्ध १८ करोड ५८ लाख ५० हजार विगो माग गरिएको छ। आरोपपत्र दायर भएसँगै नेपालको सांसद पद स्वतः निलम्बन भएको छ।
अख्तियारको मुद्दाले म स्तब्ध भएँ : माधव नेपाल,"सिमरा : नेकपा एकीकृत समाजवादीका अध्यक्ष माधवकुमार नेपालले आफूविरुद्ध दायर भएको मुद्दाको घटनाले स्तब्ध भएको बताएका छन्। सिमराबाट काठमाडौं फर्कने क्रममा सिमरा विमानस्थलमा सञ्चारकर्मीसँग छोटो प्रतिक्रिया दिँदै नेता नेपालले आफूलाई स्तब्ध बनाएको बताए। म स्तब्ध भएँ, मैले कल्पना पनि गरेको थिइन, नेता नेपालले भने, मैले कुनै पनि अनुचित रकम लिएको छैन। भष्ट्राचारजन्य काम पनि गरेको छैन। नेता नेपालले आफूले कुनै मन्त्रीलाई त्यस्तो काम गर्न निर्देशन पनि नदिएको दाबी गरे। उक्त मुद्दामा आफूलाई जोड्न खोज्नु पूर्वाग्रहबाहेक अरु केही नभएको नेता नेपालको भनाइ थियो। संचारकर्मीसँग अत्यन्तै छोटो प्रतिक्रिया दिएका नेता नेपाल काठमाडौं फर्किएका छन्। उनी बिहान काठमाडौंबाट सिमरा हुँदै रौतहट गएका थिए। रौतहट पुगेको केही समयमै नेता नेपालविरुद्ध मुद्दा दायर भएको खबर आएको थियो। अख्तियार दुरुपयोग अनुसन्धान आयोगले पतञ्जली जग्गा प्रकरणमा पूर्वप्रधानमन्त्री नेपालसहित ९३ जनाविरुद्ध मुद्दा दायर गरेको छ।"
विपक्षीको अडानपछि संसद बैठक सरेको सर्यै,काठमाडौं : प्रतिनिधिसभाको बैठक साढे ३ बजेको लागि सरेको छ। सदन सञ्चालनका विषयमा सत्तापक्ष र प्रतिपक्षी दलबीच सहमति नजुटेपछि १ बजेका लागि बोलाइएको बैठक सरेको हो। संघीय संसदका महासचिव पद्मप्रसाद पाण्डेयले प्रतिनिधिसमा नियमावली २०७९ को नियम ६ उपनियम (२) बमोजिम सभामुख देवराज घिमिरेले बैठक सारेका हुन्। यसबीचमा सत्तारुढ दल र प्रतिपक्षी दलहरूले सदन सञ्चालन गर्ने विषयमा छलफलमा जुटेका छन्। भिजिट भिसा प्रकरणमा प्रतिपक्षी दलले गृहमन्त्री रमेश लेखको राजीनामा माग्दै आएको छ। गृहमन्त्रीको राजीनामा नआएसम्म सदन सञ्चालन गर्न नदिने विपक्षीको अडान छ। नेपाली कांग्रेसले भने गृहमन्त्रीमाथि कुनै आरोप दायर नभएको भन्दै राजीनामा दिन नपर्ने बताउँदै आएको छ। यसबीचमा गृहमन्त्री लेखकले संसदमा बोल्न माग गरेका छन्। विपक्षीले त्यसको पनि विरोध गर्दै आएको छ। सदन सञ्चालन हुन नसक्दा बजेटमाथि छलफल हुन सकेको छैन।
वातावरण प्रवर्द्धन पत्रकारिता पुरस्कारबाट अन्नपूर्णकर्मी न्यौपाने पुरस्कृत,"काठमाडौं : अन्नपूर्णकर्मी बिस्नप्रसाद न्यौपाने वातावरण प्रवर्द्धन पत्रकारिता पुरस्कारबाट पुरस्कृत भएका छन्। अन्नपूर्ण पोस्ट दैनिकमा सुर्खेतबाट लामो समयदेखि काम गरिरहेका न्यौपानेलाई वन तथा वातावरण मन्त्रालय, वातावरण विभागले वातावरण प्रवर्द्धन पत्रकारिता पुरस्कार २०८२ प्रदान गरिएको हो। पत्रकारितामार्फत वातावरणको क्षेत्रमा योगदान पुर्याएको भन्दै न्यौपाने पत्रपत्रिका विधाबाट उक्त पुरस्कारका लागि देशैभरीबाट छनोट भएका हुन्। उनीसँगै टेलिभिजन विधाबाट कान्तिपुर टेलिभिजनका सरिता चलाउने, अनलाइन विद्याबाट इकान्तिपुरका नुमा थाम्सुहाङ र रेडियो विधाबाट दाङका ओपेन्द्र बस्नेत पुरस्कृत भएका छन्। चारै जना पत्रकारलाई बिहीबार काठमाडौंमा विश्व वातावरण दिवसका अवसरमा आयोजित समारोहमा संघिय सरकारका वन तथा वातावरण राज्यमन्त्री रुपा विश्वकर्मा र संघीय सरकारका मुख्यसचिव एकनाराण अर्यालले नगद, प्रमाणपत्र सहित पुरस्कृत गरे। पुरस्कार राशी जनही ४० हजार रहेको छ। वातावरण विभागले आर्थिक वर्ष २०७९०८० देखि हरेक वर्ष वातावरण प्रवर्द्धन पत्रकारिता पुरस्कार प्रदान गर्दै आएको छ। यस वर्ष विभागले वातावरण निरीक्षक नविना महर्जन, गोविन्द लामिछाने र प्रकाश केसीलाई पनि सम्मान गरेको छ। कार्यक्रममा राष्ट्रिय योजना आयोगका उपाध्यक्ष शिवराज अधिकारी, पूर्वमन्त्री गणेश शाह, वन तथा वातावरण मन्त्रालयका सचिव राजेन्द्र मिश्र, प्रधानमन्त्री तथा मन्त्रिपरिषद् कार्यालयका सचिव राजकुमार श्रेष्ठ, उद्योग वाणिज्य महासंघका अध्यक्ष चन्द्र ढकाल लगायतका सरोकारवालाहरूको पनि उपस्थिति रहेको थियो।"
"मानव, वातावरण र पारिस्थितिक प्रणाली","जैविक एवं पर्यावरणमैत्री कृषि प्रणालीलाई प्राथमिकता दिइनुपर्दछ। ब्रह्माण्डमा पृथ्वी मानवलगायत सम्पूर्ण जीवजन्तु र प्राणीका लागि एकमात्र उपयुक्त ग्रह हो। आज पृथ्वीको जनसंख्या करिब ८२ अर्ब पुगिसकेको छ, जुन सन् १९७५ मा (४०६ अर्ब) अर्थात् ५० वर्षअघिको तुलनामा दुई गुणाभन्दा बढी र सय वर्षअगाडि (२ अर्ब) को भन्दा चार गुणा बढी हो। सन् १८०० मा पृथ्वीको जनसंख्या जम्मा करिब एक अर्बमात्र थियो। आजको जनसंख्याको आवास र खाद्यलगायत सम्पूर्ण आपूर्ति पूरा गर्न पृथ्वीमा भएका प्राकृतिक सम्पदा र साधनस्रोतले धान्न सक्ने क्षमताभन्दा बढी चाप परिरहेको छ। धेरै प्रक्षेपणअनुसार यो जनसंख्या सन् २१०० मा करिब १०९ अर्ब पुग्ने अनुमान गरिएको छ। वर्तमान अवस्थामै खाद्यान्न संकट, स्वच्छ पिउने पानीको कमी, वनजंगल विनाश, खेतीयोग्य भूमिको ह्रास, हिमशृृंखलाहरूमा ह्रास र विश्वको ९० प्रतिशत जनसंख्या कुनै न कुनै किसिमबाट प्रदूषित हावामा बस्न बाध्य भएको अवस्था छ। अहिलेको यस अवस्थालाई हेरेर यदि विश्वको जनसंख्या १०९ अर्ब पुगेको खण्डमा पृथ्वीको अवस्था कस्तो होला भनेर सहजै अनुमान लगाउन सकिन्छ। विश्वको खेतीयोग्य जमिनको करिब ६६ प्रतिशत भागमा ह्रास आइसकेको तथ्यांकहरू आइसकेका छन्। र विश्वभरबाट करिब २३ अर्ब मानिसहरू खाद्य असुरक्षाको संकटमा पर्दैछन्। पृथ्वीमा भएका जैविक विविधतामा तीव्र गतिमा ह्रास आइरहेको छ। हरितगृह ग्यासहरूको अनियमित उत्सर्जनले गर्दा पृथ्वीमा असामान्य जलवायु ढाँचा परिवर्तन भइरहेको संकेतहरू देखा पर्न थालिसकेका छन्। उदाहरणका लागि गत वर्ष २०२४ को अक्टोबरको अन्तमा स्पेनमा गएको बाढी र जनवरी २०२५ मा क्यालिफोर्नियामा लागेको जंगलको आगलागी जसबाट ठूलो धनजनको क्षतिका साथै वातावरणमा समेत ठूलो असर पर्न सक्ने देखिन्छ। विगतका दशकहरूमा प्रयोग भएका कीटनाशक विभिन्न किसिमका रसायनहरूका कारण माहुरलगायत परिभ्रमणकारी किटकहरूको जनसंख्यामा ठूलो मात्रामा ह्रास आइरहेको देखिन्छ। सन् २०२१ को वातावरण विज्ञानको एक तथ्यांकअनुसार विश्वभरिमा करिब ४२ लाख टन कीटनाशक रसायनको प्रयोग भएको देखिन्छ। यस्ता रसायनहरूको प्रयोगले गर्दा खाद्यान्न उत्पादन त बढाउन सकिन्छ तर स्वस्थ्य खाद्यान्नको स्तरमा ह्रास ल्याएको तथ्यहरू देखिन थालेका छन् र फलस्वरूप मानिसहरूको स्वास्थ्यमा विभिन्न समस्याहरू देखा पर्न सक्छन्। त्यस्ता रसायनहरूको मात्राले खाद्यचक्रमार्फत मानव शरीरमा नोक्सान पुयाउँछन् र साथै वातावरणमा जटिलता ल्याउँछन् र जसको समाधान मानवका लागि ठूलो चुनौती हुन सक्छ। विश्व स्वास्थ्य संगठनको एक तथ्यांकअनुसार विश्वभरमा करिब २ करोड ५० लाख मानिसहरू कीटनाशक विषाक्तताका कारण प्रभावित हुने गर्छन् भने करिब २० हजारको प्रतिवर्ष मृत्यु हुने गर्दछ। आधुनिक समयमा (क्लारोफ्लोरो) कार्बन्र्सको अत्यधिक प्रयोगले गर्दा ओजोन तहमा ह्रास आउने तथ्य सर्वविदितै छ। क्लोरोफ्लोरो कार्बन्सहरूले गर्मी पनि बढाउने गर्दछ । र यसको गर्मी बढाउने क्षमता कार्बनडाई अक्साइडको तुलनामा १५ हजार गुणा बढी हुन्छ। नासा २०२२ को एक तथ्यांकअनुसार अन्टारकटिका माथि करिब २३१ लाख वर्ग किमि अर्थात् झन्डै उत्तर अमेरिकाको साइज जति ओजोन तहमा प्वाल देखिएको थियो। ओजोन तहको प्वालका कारण मानिसहरूमा छालाको क्यान्सर हुने सम्भावना बढाउम्छ, मोतियाबिन्दुलगायत आँखाको रोग बढाउँछ, शरीरको प्रतिरक्षा शक्ति प्रणालीमा कमजोरी ल्याउँछ, समुद्री खाद्य शृंखलामा बाधा पुयाउँछ, खाद्य उत्पादनमा ह्रास ल्याउँछ र प्राकृतिक वनस्पतिको वृद्धि दरमा कमी ल्याउँछ। आज वातावरण दिवसको यस सन्दर्भमा हामी सबैले सम्बन्धित सरोकारवालालाई यी क्लोरोफ्लोरो कार्बन्सको प्रयोग र उत्पादन समाप्त अथवा उन्मूलन गर्नका लागि नेपालको तर्फबाट विश्व समुदायलाई आह्वान गरिनु पर्दछ। विश्वव्यापी उष्णताका कारण असामान्य जलवायु परिवर्तन देखिने छन्। विश्वका हिम नदीहरूमा ह्रास आउनेछ र जसको सीधै असर समाज र अर्थतन्त्रमा पर्नेछ। जैविक विविधतामा ठूलो ह्रास आउनेछ। सामाजिक द्वन्द्व र वातावरणीय ह्रास आउनेछ। अन्त्यमा, यसका असरबाट स्वच्छ पिउने पानी र खाद्यान्नको संकट निम्तिनुका साथै मानव सभ्यतामा ठूलो प्रश्न खडा गर्दै विश्वसामु ठूलो चुनौती थपिनेछ। विश्वव्यापी उष्णताको समाधानका निम्ति विश्वसमुदायबाट हरितगृह ग्यासहरूको उत्सर्जनको मात्रा घटाउन पहल हुनपर्छ। क्लोरोफ्लोरो कार्बन्सको उत्पादन र प्रयोगमा न्यूनीकरण गर्नुपर्दछ। वृक्षरोपण कार्यक्रमका साथै दिगो प्राकृतिक स्रोतको उपयोगमा विशेष जोड दिनुपर्छ। हरियो ऊर्जा प्रणालीलाई ऊर्जाको मुख्य आधार मानिनु पर्दछ। विश्वमा पृथ्वीको करिब ४० प्रतिशत जति भूभाग वनजंगल हुनु पर्दछ जो अहिले करिब २९ प्रतिशतमात्रै छ। यस सन्दर्भमा नेपालले हाम्रो वनको करिब ४६ प्रतिशत भूभाग पुयाउन सके वातावरणमा ठूलो योगदान हुनेछ। वृक्षरोपण कार्यक्रमलाई प्रत्येक वर्ष प्राथमिकता दिइनु पर्दछ। जीवाश्म इन्धन दहनको सट्टामा नवीकरणीय ऊर्जा सुरुआत गर्न ढिलाइ गर्नु हुँदैन। नेपालमा सौर्य र हावाबाट उत्पादन गर्न सकिने ऊर्जाको प्रयोग सबैभन्दा उत्तम हुन सक्छ। मानव स्वास्थ्यका लागि वायु प्रदूषण सबैभन्दा ठूलो वातावरणीय चुनौती देखिएको छ र जसका कारण विश्वभरबाट करिब ७० लाख मानिसको असामयिक मृत्यु हुने तथ्यांक देखिएको छ। विश्व स्वास्थ्य संगठनले निर्धारण गरेको हावाको स्तरभित्र विश्वको जम्मा १० प्रतिशत जनसंख्या मात्र स्वच्छ हावामा श्वास फेर्न पाउँछन् भने ९० प्रतिशत जनसंख्या कुनै न कुनै किसिकमबाट प्रदूषित हावामा सास फेर्न बाध्य छन्। विगत दशकहरूमा डीडीटी (डाइक्लोरो डाइफिनायल ट्राइक्लोरो इथेन) को प्रयोग कीटनाशक औषधिका रूपमा गरिएको थियो खासगरी मलेरिया उन्मूलनका निम्ति र यसको मात्रा अहिले पनि जीवजन्तुहरूमा जस्तै ह्वेलमाछा, बाघ, भालु, हरिण आदिमा भेटिने गरेको छ। र जुन खाद्य चक्रबाट मानिसको शरीरभित्र प्रवेश गरी नराम्ररी असर गर्दछ। यद्यपि यसको प्रयोग धेरै देशहरूले सन् १९७० ताका नै प्रतिबन्ध लगाइसकेका छन् तर कतिपय देशहरू अझै यसको प्रयोग गरिरहेका छन्। आजभोलि प्रशोधित खानाका कारण मानिसहरूमा विभिन्न समस्याहरू जस्तै उच्च रक्तचाप, मधुमेह, हृदयाघात, स्ट्रोक, न्यायिक दर्द, श्वासप्रश्वाससम्बन्धी समस्या र क्यान्सरजस्ता रोगको समस्याहरूबाट पीडित हुनेजस्ता धेरै तथ्यांकहरू देखिएका छन्। जैविक एवं पर्यावरणमैत्री कृषि प्रणालीलाई अँगाल्नुपर्ने आजको प्रमुख आवश्यकता हो। जसको फलस्वरूप मानव स्वास्थ्यमा ठूलो योगदान दिन सकिन्छ। यस किसिमको कृषि प्रणालीमा बिना हर्मोन, बिना एन्टिबायोटिक्स, बिना कीटनाशक औष्धि, बिना कृत्रिम रासायनिक मल तथा बिना आनुवंशिक परिवर्तन (जिन परिवर्तन) मा आधार बनाइनु पर्दछ। विश्वभरमा यस किसिमका प्रणालीको खाद्य आवश्यकताको माग धेरै भए पनि आपूर्ति भने न्यूनतम मात्रै छ। विश्वभरमा प्रतिवर्ष करिब एक लाख वर्ग किमि जति वनविनाश हुने गरेको छ। खासगरी वन विनाशका कारण र जमिनको प्रयोग परिवर्तनले गर्दा झन्डै १७ अर्ब मेट्रिकटन प्रतिवर्ष कार्बन उत्सर्जन हुने गर्दछ र जसले विश्वव्यापी उष्णतामा ठूलो योगदान पुयाउँछ। यसका लागि प्रायः उष्णकटिबन्धीय क्षेत्र बढी जिम्मेवार छन्। विश्व समुदायले वनरोपणमा प्राथमिकता दिई पृथ्वीको भूभागको करिब २९ प्रतिशतबाट ४० प्रतिशत पुयाउन सके विश्वको वातावरणमा ठूलो योगदान दिन सकिन्छ। उत्तरी धु्रवीय (आर्कटिक) समुद्री हिउँ ३० वर्ष अघिको तुलनामा आधा पग्लिसकेको छ र फलस्वरूप धु्रवीय भ्यालुको संख्या घट्दै आइरहेको छ। अन्टार्कटिका हिउँका दु्रत गतिमा पग्लिरहेका छन् र त्यहाँ पाइने पेङगुइनहरू ५० वर्षअघिको तुलनामा आधा कम भइसकेका छन्। हिमालयका हिम नदीहरू द्रुत गतिमा पग्लिरहेका छन् र फलस्वरूप समुद्री सतहको वृद्धि हुने क्रम जारी छ। समुद्रहरूले बढी तापक्रम अवशेषित र भण्डारण गरिरहेका छन् र समुद्रहरूले बढी कार्बनडाई अक्साइड अवशोषित गरिरहेका छन् फलस्वरूप समुद्रमा अम्लीकरण भई चट्टानलाई क्षति पुयाउँदै समुद्रको पारिस्थितिक प्रणाली खल्बलाइरहेका छन्। मानव क्रियाकलापहरूका कारण विश्वको वातावरण बिग्रिनुका साथै विभिन्न पारिस्थितिक प्रणालीहरू खल्बलिसकेका छन्। यसको समाधान लागि ढिलाइ भएको खण्डमा अकल्पनीय वातावरणीय परिस्थिति सिर्जना हुन सक्दछन। अन्तमा, आजको विश्व वातावरण दिवसको सन्दर्भमा विश्वव्यापी उष्णताको समाधानका निम्ति विश्वसमुदायबाट हरितगृह ग्यासहरूको उत्सर्जनको मात्रा घटाउन पहल गरिनु पर्दछ। क्लोरोफ्लोरो कार्बन्सको उत्पादन र प्रयोगमा न्यूनीकरण अथवा उन्मूलन गरिनुपर्दछ। जैविक एवं पर्यावरण मैत्री कृषि प्रणालीलाई प्राथमिकता दिइनुपर्दछ। नेपालको तर्फबाट हामी सबैले वृक्षरोपण कार्यक्रमलाई प्राथमिकता दिनुका साथै दिगो प्राकृतिक स्रोतको उपयोगमा विशेष जोड दिन हुनुपर्छ। वातावरणविद् डा भट्ट, टेक्सास ए ७ एम अन्तर्राष्ट्रिय विश्वविद्यालयका फ्याकल्टी हुन्।"
गाजाबाट दुई बन्धकको शव फेला पारेको इजरायली सेनाको दाबी,काठमाडौं : इजरायली सेनाले गाजाबाट दुई अमेरिकी मूलका इजरायली बन्धकहरूको शव बरामद गरेको बताएको छ। ७ अक्टोबर २०२३ मा दक्षिणी इजरायलमा आक्रमण गर्दा हमासले उनीहरू दुवैलाई बन्धक बनाएको थियो। मुजाहिद्दीन ब्रिगेड समूहका बन्दुकधारीहरूले किबुट्ज निर ओजमा आक्रमण गर्दा ७० वर्षीया क्यानेडियन नागरिक जुडी वाइन्स्टाइन हाग्गाई र उनका पति ७२ वर्षीय गाडी हाग्गाईको मृत्यु भएको एक विज्ञप्तिमा उल्लेख छ। उनीहरूको शव गाजाको दक्षिणी खान युनिस क्षेत्रबाट बरामद गरिएको र फोरेन्सिक पहिचानको लागि इजरायल फिर्ता ल्याइएको थियो। हमासले अझै पनि गाजामा ५६ जनालाई बन्धक बनाएको छ। जसमध्ये कम्तिमा २० जना जीवित रहेको सम्भावना छ।
संसद सचिवालय पुग्यो माधव नेपालविरुद्ध भ्रष्टाचार मुद्दा दायर भएको पत्र,काठमाडौं : नेकपा एकीकृत समाजवादीका अध्यक्ष एवं पूर्वप्रधानमन्त्री माधव नेपालविरुद्ध भ्रष्टाचारको मुद्दा दायर भएको पत्र संसद सचिवालयमा पुगेको छ। बिहीबार अख्तियार दुरुपयोग अनुसन्धान आयोगले पतञ्जजली जग्गा प्रकरणमा तत्कालीन प्रधानमन्त्री नेपालविरुद्ध भ्रष्टाचारको मुद्दा दायर भएको पत्र संसद सचिवालयमा पठाएको हो। नेपालविरुद्ध भ्रष्टाचार मुद्दा दायर भएको अख्तियारको पत्र संसद सचिवालय पुगेको सभामुखको सचिवालयले जानकारी दिएको छ। भ्रष्टाचार मुद्दा दायर भएसँगै नेपालको सांसद पद निलम्बनमा परेको छ। अख्तियारले पूर्वप्रधानमन्त्री नेपालसहित ९३ जनालाई प्रतिवादी बनाउँदै विशेष अदालत काठमाडौंमा १८ करोड ५८ लाख ५० हजार विगो माग गर्दै आरोप पत्र दायर गरेको हो। नेपालले भने अहिलेसम्म भ्रष्टाचारका नाममा आफूले एक पैसा पनि नखाएको दावी गरेका छन्। राजनीतिक प्रतिशोध साँध्न आफूमाथि भ्रष्टाचार मुद्दा आएको उनको भनाइ छ।
उद्धार अभ्यासमा गएका गोताखोरका दुईजना प्रहरी सप्तकोसीमा बेपत्ता,धरान : सप्तकोशी नदीमा डुबेर दुईजना सशस्त्र प्रहरी बेपत्ता भएका छन्। बेपत्ता हुनेमा प्रहरी जवान सुरज साउद र हरदेव राजवंशी रहेका छन्। सशस्त्र प्रहरीको मधेश प्रदेश कार्यालयले बाढीपहिरोबाट विपदमा परेकाहरूलाई उद्धार गर्नका लागि आज अभ्यास गरिरहेको थियो। गोताखोर सहितको टोलीले अभ्यास गर्ने क्रममा उनीहरू डुबेर बेपत्ता भएका हुन्। प्रहरीको बर्दिबासस्थित मधेश प्रदेश कार्यालयबाट आज सुनसरी र सप्तरीको बीचमा पर्ने सप्तकोशी नदीमा विपदमा परेका व्यक्तिहरूलाई कसरी उद्धार गर्ने भन्ने विषयमा अभ्यास भइरहेको थियो। अक्सिजन सहितको प्रहरीको टोलीले अभ्यास गर्ने क्रममा दुई जना नदीमा डुबेर बेपत्ता भएको सप्तरीका प्रहरी प्रमुख ढकेन्द्र खतिवडाले बताए। उनले नदीमा बेपत्ता भएकाहरूलाई उद्धार गर्न सुनसरी र सप्तरीका प्रहरी युनिटबाट थप जनशक्ति परिचालन गरी उद्धारको काम भइरहेको जानकारी दिए। वर्षातको समयमा बाढीपहिरोबाट फसेका सर्वसाधारणलाई उद्धार गर्नका लागि मधेश प्रदेश सशस्त्र प्रहरी कार्यालयबाट सप्तकोशीमा गोताखोर सहितको उद्धार टोलीले अभ्यास गरिरहेको बताइएको छ। घटनास्थलमा सप्तरी र सुनसरीका प्रमुख जिल्ला अधिकारी तथा प्रहरी प्रमुख सहितको टोली पुगेको छ।
प्रहरीमा दर्ता हुने आर्थिक अपराधको ग्राफ उकालो रेखामा,"काठमाडौं : अनलाइन बेटिङ खेलाएको आरोपमा प्रहरीले सोमबार राति १७ जनालाई पक्राउ गरेको छ। पक्राउ पर्नेमा पाँच जना भारतीय नागरिकसहित १७ जना रहेका छन्। उनीहरूले पाँच महिनामा ८१ करोड बढीको कारोबार गरेका छन्। काठमाडौं उपत्यका अपराध अनुसन्धान कार्यालयको टोलीले ललितपुरका दुईवटा ठाउँमा छापा मारेर १७ जनालाई पक्राउ गरेको हो। कार्यालयका प्रवक्ता एसपी काजीकुमार आचार्यका अनुसार उनीहरूले ललितपुरको एक घर र सन्राइज अर्पाटमेन्ट भाडामा लिएर सट्टेबाजीधन्दा चलाउँदै आएका थिए। सट्टेबाजी सञ्चालन गर्ने मुख्य मानिस भारतीय नागरिक रहेको र उनी फरार रहेको प्रहरीले बताएको छ। अपराध अनुसन्धान कार्यालयका प्रवक्ता आचार्यका अनुसार, पक्राउ परेका १७ जना नै केही समयअघि रोजगारीको लागि दुबईमा गएका थिए। उनीहरूले त्यहाँ पनि अनलाइनबाटै सट्टेबाजी धन्दा गर्दै आएका थिए। यही टोलीलाई महिनाको ७५ देखि ८० हजारसम्म पारिश्रमिक दिनेगरी नेपाल बोलाइएको थियो। उनीहरूको साथबाट प्रहरीले १४ वटा ल्यापटप, ६० वटा मोबाइल, विभिन्न बैंकका चेकहरूलगायतका सामग्री बरामद भएको छ।  उपत्यका अपराध अनुसन्धान कार्यालयले २०८१ जेठ १ देखि २०८२ जेठ ७ सम्म स्रोत नखुलेको २७ करोड ८ लाख बढी रकम बरामद गरेको छ। यो उपत्यकाको मात्रै तथ्यांक हो। विदेशी मुद्रा र स्रोत नखुलेको रकमसहित ९ जना पक्राउ परेका थिए।  वैदेशिक रोजगारीमा आकर्षक तलबको प्रलोभनमा पारी अल्बानिया र दक्षिण कोरिया पठाइदिन्छु भन्दै रकम ठगी गरेको अभियोगमा दुई जनालाई सोमबार प्रहरीले पक्राउ गरेको छ। पक्राउ पर्नेहरूमा काठमाडौं महानगरपालिका२८ बस्ने ४६ वर्षीय प्रवीणकुमार शाह र काठमाडौं महानगरपालिका११ बस्ने रोल्पा त्रिवेणी गाउँपालिका४ घर भएकी ३२ वर्षीया प्रतिज्ञा बुढामगर रहेका छन्। पक्राउमध्ये प्रवीणले अल्बानिया पठाइदिन्छु भन्दै ८ लाख १८ हजार ठगी गरेको र प्रतिज्ञाले कोरिया पठाउने भन्दै ५ लाख ठगी गरेको उजुरी परेको छ।  यी त केही उदाहरणमात्रै हुन्। देशैभर हरेक दिन आर्थिक ठगीका अनेकौं उजुरी प्रहरीमा दर्ता हुन्छन्। अदालतमा मुद्दा दायर हुन्छन्। पछिल्लो दशकमा सबैभन्दा बढी मौलाएको अपराध नै आर्थिक अपराध हो। हुण्डी कारोबारको नाममा होस् या वैदेशिक रोजगारको बहानामा होस्, वा विदेशी डलर साटिदिने बहानामा होस् या मुद्दा मिलाइदिने प्रलोभनमा होस् यहाँ हरकोहीले आर्थिक ठगी गरिरहेको छ। जागिर मिलाइदिन्छु भन्दै ठगी गर्ने गिरोह झन् उल्लेख्य छन्। प्रहरी प्रधान कार्यालयले हरेक दिन प्रकाशित गर्ने सूचना तथा समाचारमा पनि आर्थिक अपराधका घटना धेरै देखिने गर्छ। प्रायः अन्य अपराधको कारणमा पनि कहीँ न कहीँ आर्थिक कारोबार वा रकम हिनामिना देखिन्छ।  नेपाल प्रहरीले आव २०८१ साउनदेखि ८२ वैशाखसम्म नेपाल प्रहरीले सम्पत्ति शुद्धीकरणसम्बन्धी ३० वटा कसुरको प्रारम्भिक अनुसन्धान सुरु गरेको छ। जसमा २३ वटा मुद्दामा अनुसन्धान भइरहेको छ भने ७ वटा मुद्दा अदालतमा दर्ता भइसकेको छ। ७ वटा सम्पत्ति शुद्धीकरणको मुद्दामा ३ अर्ब ७८ करोड २० लाख ९८ हजार रुपैयाँ बिगो दाबी गरिएको छ। यस कसुरमा संलग्न भएको आरोपमा ९१ जना व्यक्ति पक्राउ परेको छन्। १ सय १४ जना आरोपी फरार छन्। नेपाल प्रहरीको प्रवक्ता रमेश थापाका अनुसार पछिल्लो समय सबैभन्दा बढी बढेको आर्थिक अपराध हो। यसमा पनि बैंकिङ कसुरका उजुरी दर्ता भएको छन्। देशभर ११ हजार ४८ वटा बंैकिङ कसुरका उजुरी दर्ता भएका छन्। काठमाडौं उपत्यकामा ६ हजार ५ सय ४७ वटा बैंकिङ कसुरका उजुरी दर्ता भए। कोशी प्रदेशमा १ हजार ४ वटा उजुरी दर्ता भए। मधेस प्रदेशमा ८ सय ८७ वटा उजुरी दर्ता भएका छन्। साइबर ब्युरोमा दर्ता भएका १५ हजार ३ सय ७० उजुरीमध्ये ४१५४ प्रतिशत उजुरी आर्थिक रकम ठगीसम्बन्धी रहेको छ। यस्तै देशभर प्रहरी कार्यालयमा दर्ता भएका ठगीसम्बन्धी उजुरीको संख्या १ हजार ७ सय ५० रहेको छ। नेपाल प्रहरीमा धेरै संख्यामा दर्ता भएको उजुरी मध्ये ठगी पनि एक हो। १ हजार ७ सय ५० वटा ठगीका घटना पछिल्लो १० महिनामा दर्ता भएको छ। नेपाल प्रहरीका प्रवक्ता थापा भन्छन्, छिटो धनी हुने र सुखी जीवन बिताउने लोभ र प्रलोभनमा पर्दा विभिन्न प्रकारका आर्थिक अपराध बढेका छन्। सामाजिक सञ्जाल तथा इन्टरनेटको माध्यमबाट होस् कि वैदेशिक रोजगारीमा आकर्षक कमाइ हुने प्रलोभनमा पारेर हुन्छ आर्थिक रूपमा रकम ठगी गर्ने समूह नै सक्रिय छ। हुन्डीको नाममा हुने ठगी पनि उल्लेख्य छ। स्रोत नखुलेका रकम पनि करोडौं रुपैयाँ बरामद हुने गर्छ। पैसाको कारोबार गर्ने बेला अलिकति मात्रै सजग हुने हो भने आर्थिक अपराध कम हुने प्रवक्ता थापा बताउँछन्। थापाका अनुसार, आव २०८१८२ सुरु भए पनि वैशाखसम्म १० महिनामा देशभर ५ करोड ५१ लाख ३ हजार २ सय ४८ रुपैयाँ हुन्डी कारोबार गरिएको रकम बरामद भएको छ। ३१ करोड ३७ लाख बढी स्रोत नखुलेको रकम बरामद भएको छ। यसैगरी यही अवधिमा ६ करोड ६९ लाख बढी अवैध विदेशी मुद्रा बरामद भएको छ। सम्पत्ति शुद्धीकरणको मुद्दा पनि प्रहरीको जिम्मामा नेपाल प्रहरीको केन्द्रीय अनुसन्धान ब्युरो सीआईबी का एसएसपी होविन्द्र बोगटीका अनुसार प्रहरीले ठूलो आर्थिक हिनामिना जोडिएको आर्थिक अपराध पनि अनुसन्धान गरिरहेको छ। सम्पत्ति शुद्धीकरण ऐन २०६४ संशोधन भएर २०८० चैत ३० मा नयाँ ऐन आएको थियो। यो ऐनमा सम्पत्ति शुद्धीकरण सम्बन्धीका कसुरहरू नेपाल प्रहरीले पनि हेर्न सक्ने भन्ने प्रावधान राखिएको छ। यही प्रावधानका आधारमा जुनसुकै घटनाको अनुसन्धान गर्ने क्रममा सम्पत्ति शुद्धीकरण पनि आकर्षित भएको अवस्थामा प्रहरीले नै त्यसको अनुसन्धान अगाडि बढाउने गर्छ। सम्पत्ति शुद्धीकरण विभागमा दर्ता भएका उजुरीको अनुसन्धान गर्ने क्रममा आवश्यक देखेमा विभागले अनुसन्धानको जिम्मा नेपाल प्रहरीलाई दिने गर्छ। प्रहरी प्रवक्ता थापाले सम्पत्ति शुद्धीकरण विभागअन्तर्गतका करिब ६०७० वटा मुद्दाहरू प्रहरीले अनुसन्धान गरिरहेको बताएका छन्। ऐन संशोधन भएर आउनुअघि अन्य कसुरमा अनुसन्धान गरे पनि सम्पत्ति शुद्धीकरण कसुर जोडिने मुद्दा विभागलाई पठाउनुपर्ने बाध्यता थियो। अहिले भने प्रहरीले ठूलाठूला ठगी तथा आर्थिक हिनामिना भएका मुद्दा पनि अनुसन्धान गरिरहेको छ। यस्ता कसुर अख्तियारमा समेत दर्ता हुने गर्छन्।"
लगानी बोर्डको ६४ औँ बैठक : मुक्तिनाथ केबलकार परियोजनाको लगानी स्वीकृत,"काठमाडौं : लगानी बोर्ड नेपालको ६४ औँ बैठकले मुक्तिनाथ केबलकार परियोजनाको लगानी स्वीकृतिलगायत विभिन्न परियोजना अघि बढाउने निर्णय गरेको छ। प्रधानमन्त्री एवं बोर्डका अध्यक्ष केपी शर्मा ओलीका अध्यक्षतामा आज प्रधानमन्त्री निवास, बालुवाटारमा भएको बैठकले पर्वतको सेराफाँट (वीरेठाँटीनयाँ पुल)देखि मुस्ताङको मुक्तिनाथसम्म सात स्थानमा स्टेशनसहित ८१ दशमलव ०४१ किलोमिटरको लामो केबलकार निर्माणका लागि लगानी स्वीकृत भएको हो। ५७ अर्ब ६४ करोड ३७ लाख रुपैयाँ लगत रहने उक्त परियोजना निर्माण, स्वामित्वकरण, सञ्चालन र हस्तान्तरण (बुट) ढाँचामा मुक्तिनाथ दर्शन प्रालिले निर्माण गर्न प्रस्ताव गरेको थियो। बैठकले उक्त प्रालिसँग परियोजना विकासको सम्झौताको शर्त आदि विषयमा वार्ता गर्न बोर्डका प्रमुख कार्यकारी निर्देशक सुशील ज्ञवालीको संयोजकत्वमा समिति गठन गरेको छ। उक्त केबलकार सञ्चालनमा आएमा स्थानीयस्तरमा ठूलो मात्रामा पर्यटक र रोजगारी वृद्धि हुने अपेक्षा गरिएको छ। बैठकले सात सय ५० मेगावाट क्षमताको १६० अर्ब लगानी रहने पश्चिम सेती जलाशययुक्त आयोजनाको विस्तृत प्रतिवेदन प्रतिवेदन थप अध्ययन गर्ने, नेपालमा रेलमार्ग क्षेत्रमा सहकार्यका लागि अध्ययन गर्न दक्षिण कोरियाको कोरेल संस्थासँग गरिने सम्झौताको मस्यौदा मन्त्रिपरिषदबाट स्वीकृति लिने निर्णय पनि गरेको छ। यस्तै ४३ दशमलव २ मेगावाटको छिलुङ खोला जलविद्युत आयोजना, २१६ मोगावाटको बझाङ माथिल्लो सेती जलविद्युत आयोजना र ४४ मोगावाटको बकान खोला जलविद्युत परियोजनाको लगानी स्वीकृतिको निर्णय बोर्डबाट भएको छ। बैठकले जनकपुरमा रिफाइन इडिबल ओयल (खानेतेल) उद्योग र विभिन्न स्थानमा सूचना प्रविधि उद्यान स्थापनाका लागि प्राप्त प्रस्तावहरू अघि बढाउने निर्णय पनि गरेको छ।"
"कसैसँग एक पैसा लिएको पनि छैन, कुनै मन्त्रीलाई दबाब पनि दिएको छैन : माधव नेपाल","रौतहट : नेकपा एकीकृत समाजवादीका अध्यक्ष माधवकुमार नेपालले आफूमाथि लगाइएको भ्रष्टाचारको आरोप बदनियतपूर्ण रहेको आरोप लगाएका छन्। बिहीबार विभिन्न कार्यक्रमका लागि गृह जिल्ला रौतहट आएका नेता नेपालविरुद्ध अख्तियार दुरुपयोग अनुसन्धान आयोगले विशेष अदालतमा मुद्दा दायर गरेपछि पहिलोपटक सार्वजनिक रूपमा प्रतिक्रिया दिँदै उनले आफूले कुनै अनुचित काम नगरेका कारण कानुनी प्रक्रियाको सामना गर्न तयार रहेको बताए। 'भ्रष्टाचारका निम्ति एक पैसा पनि लिएको छैन। अनुचित लाभ उठाएको पनि छैन। म चुनौतीका साथ भन्छु, राष्ट्रलाई नोक्सान हुने काम गरेको छैन। मैले आजसम्म कुनै पनि मन्त्रीलाई अनुचित गर्ने दबाब त के निर्देशन पनि दिएको छैन। स्वामी रामदेवजस्ता व्यक्ति भएको संस्थामा अनुचित काम हुन्छ भनेर कल्पना पनि गरेको छैन। विधि प्रक्रिया कानुनले हेर्ने कुरा हो। मुख्यसचिवले पनि सबै कुरा हेरे हेरेनन् त्यो कुरा हेर्नुपर्छ,' सञ्चारकर्मीसँग कुरा गर्दै उनले भने। अध्यक्ष नेपालले आम नेपाली पतञ्जलीबाट लाभाञ्वित होऊन् भन्ने मनसायले आफूले जग्गा उपलब्ध गराएको बताउँदै आफूविरुद्ध सुरुदेखि नै राजनीतिक जीवन समाप्त पार्ने खेल सुरु गरिएको बताए। उनले सरकारकै निर्देशनमा बदनियत राखेर मुद्दा चलाइएको आरोप लगाए। नेता नेपालले अहिलेसम्म के भयो आफूलाई जानकारी नरहेकाले राजधानी काठमाडौं गएर कानुन व्यवसायीसँग परामर्श गर्ने बताए। अध्यक्ष नेपाल सिमरा विमानस्थलबाट ४:३० को प्लाइटमर्फत काठमाडौं फर्कने उनका स्वकीय सचिव लक्ष्मण रेग्मीले जानकारी दिए।"
विपक्ष दलहरूले अवरुद्ध गरेपछि प्रतिनिधिसभा बैठक स्थगित,"काठमाडौं : विपक्ष दलहरूले अवरुद्ध गरेपछि प्रतिनिधिसभा बैठक स्थगित भएको छ। प्रतिनिधिसभा बैठक सुरु हुनासाथ विपक्ष दलहरूले अवरुद्ध गरेपछि सभामुख देवराज घिमिरेले आजका सबै कार्यक्रम स्थगित गरिएको घोषणा गरेका थिए। बिहीबार निर्धारित समयभन्दा ढिला सुरू भएको बैठकमा विपक्षी दलहरूले पुरानै अडान दोहोर्याएर सदन अरुद्ध पारेका थिए। सभामुख देवराज घिमिरेले सदन सञ्चालनका लागि आग्रह गरे पनि विपक्षी दलहरू टसमस भएनन्। सभामुख घिमिरेले नियमित सदन अवरुद्ध हुँदा काम कारबाही प्रभावित भएको र बजेटका विषयमा पनि छलफल हुन नसकेको भन्दै सांसदहरूको ध्यानाकर्षण गराए। उनले सदन अवरुद्ध हुँदा अगाडि बढाउनुपर्ने विभिन्न विधेयक पनि अगाडि बढ्न नसकेको बताए। 'कतिपय विधेयक आन्दोलनसँग पनि सम्बन्धित छ। शिक्षा विधेयकलाई निर्धारित समयमा पास गर्नुपर्नेछ। त्यसैले नियमित बैठक सञ्चालनमा सहयोग गर्नुस्,' सभामुख घिमिरेले आग्रह गरे। तर, सांसदहरूले होहल्ला कायमै राखेपछि सभामुख घिमिरेले कार्यसूची हटाएको सूचना सुनाउँदै संसद बैठक भोलि (शुक्रबार) १ बजेसम्मका लागि स्थगित भएको जानकारी दिए। विपक्षी दलहरूले भिजिट भिसा प्रकरणमा गृहमन्त्री रमेश लेखको राजीनामा माग्दै आएका छन्। उनीहरूले उक्त प्रकरणको संसदीय छानबिन पनि बनाउनुपर्ने माग गर्दै आएका छन्। सत्तापक्षले भने गृहमन्त्रीले राजीनामा दिन आवश्यक नरहेको बताउँदै आएको छ। गृहमन्त्रीमाथि कुनै आरोप पत्र दायर नभएको भन्दै सत्तापक्षले गृहमन्त्रीले राजीनामा दिन नपर्ने तर्क गर्दै आएको छ।"
यी १० खानेकुराले शरीरसँगै पृथ्वीलाई पनि स्वस्थ राख्छ,"काठमाडौं : हामी रूख रोपेर र प्लास्टिक जस्ता हानिकारक चीजहरूको प्रयोग रोकेर पृथ्वीलाई मद्दत गर्न सक्छौँ। के तपाईंलाई थाहा छ कि केही खानेकुराहरू छन् जसले पृथ्वीलाई पनि मद्दत गर्न सक्छन् ? यदि तपाईंले खानुहुने चीजहरू दिगो छन् भने तिनीहरूले कम पानी प्रयोग, धेरै कम प्रदूषण फैलाउँछन् र पृथ्वीलाई हानि गर्दैनन्। आज विश्व वातावरण दिवसमा यस्ता १० खाने कुराको बारेमा थाहा पाउनुहोस् जुन तपाईंको स्वास्थ्य र वातावरण दुवैको लागि लाभदायक छन्। दाल : दाल छिटो र सजिलै बढ्छन्। तिनीहरूलाई धेरै पानी चाहिँदैन र प्रोटिन र फाइबरले भरिपूर्ण हुन्छन्। सिमी (राजमा, चना आदि) : सिमी धेरै पौष्टिक हुन्छन् र यसलाई उब्जाउन हानिकारक रसायनको आवश्यकता पर्दैन। यो शरीर र माटो दुवैको लागि राम्रो हुन्छ। सिपी कीरा : सिपी कीरा पानी सफा गर्ने समुद्री जीव हो। यी खान सजिलो हुन्छ र ओमेगा३ र प्रोटिनले भरिपूर्ण हुन्छन्। समुद्री शैवाल : यो समुद्रमा उम्रन्छ। यसलाई न त खेती चाहिन्छ न त मल नै। यसले हावाबाट कम कार्बन पनि फैलाउँछ र धेरै स्वस्थकर छ। गोलभेडा : गोलभेडा उब्जाउन सजिलो हुन्छ र धेरै पौष्टिक हुन्छ। तपाईं यसलाई सलाद, तरकारी वा ससमा प्रयोग गर्न सक्नुहुन्छ। ब्रोकाउली : ब्रोकाउली खाँदा शरीरलाई प्रशस्त भिटामिन र फाइबर प्राप्त हुन्छ। यसलाई उब्जाउनु पृथ्वीको लागि हानिकारक पनि छैन। आलु : आलु सस्तो हुन्छ, छिटो बढ्छ र सजिलै पेट भर्न सक्छ। यसलाई उमार्न धेरै पानी चाहिँदैन। गाजर : गाजर स्वास्थ्यको लागि धेरै राम्रो हुन्छ, विशेष गरी आँखाको लागि। यो छिटो बढ्छ र धेरै प्रयासको आवश्यकता पर्दैन। बन्दा : यो उब्जाउन धेरै सजिलो छ। यसले पाचनमा मद्दत गर्छ र भिटामिन सीमा धनी हुन्छ। मौसमी फलफूल : तपाईंको क्षेत्रमा र सही मौसममा फल्ने फलफूलहरू ताजा हुन्छन् र वातावरणलाई हानि गर्दैनन्।"
प्याट्रिक डे वाइल्ड नेपाली महिला फुटबल टिमको प्रशिक्षक,काठमाडौ : नेपाली महिला राष्ट्रिय फुटबल टिमको प्रमुख प्रशिक्षकमा बल्जियन प्रशिक्षक प्याट्रिक डे वाइल्ड नियुक्त भएका छन्। उनलाई महिला टिमको प्रमुख प्रशिक्षकमा नियुक्त गरिएको अखिल नेपाल संघ (एन्फा)ले जानकारी दिएको हो। एन्फाले २०८२ वैशाख ८ गते प्रो लाइसन्स प्राप्त प्रशिक्षकको लागि आवेदन माग गरेको थियो। आवेदनमा २१ वटा निवेदन परेका थिए। जसमा २ जना सटलिष्टमा परेका प्रशिक्षक मध्ये एन्फाले प्याट्रिकलाई महिला टिमको प्रशिक्षकको जिम्मेवारी सुम्पिएको हो। प्याट्रिक यसअघि नेपाल सुपर लिग (एनएसएल)मा काठमाडौं रेजर्सको प्रमुख प्रशिक्षक रहेका थिए। नवनियुक्त मुख्य प्रशिक्षकलाई एन्फाका महासचिव किरण राईले आज एन्फा कम्प्लेक्स सातदोबाटोमा नियुक्तिपत्र हस्तान्तरण गरेका हुन्। उनी प्रमुख प्रशिक्षक रहँदा हालसम्म महिला टिमकाे प्रशिक्षक रहेका राजेन्द्र तामाङ सहायक प्रशिक्षककाे रुपमा टिममा रहनेछन्।
आगामी वर्षको बजेट कार्यान्वयनको गृहकार्य सुरु,"काठमाडौं : अर्थ मन्त्रालयले आगामी वर्षको बजेट कार्यान्वयनको गृहकार्य सुरु गरेको छ। अर्थ मन्त्रालयमा आयोजित बैठकमा नीति तथा कार्यक्रम, बजेट र माइलस्टोनबीच तादम्यता मिलाइ कार्य योजना बनाएर कार्यान्वयन गर्ने गृहकार्य सुरु भएको हो। उपप्रधानमन्त्री एवं अर्थमन्त्री विष्णुप्रसाद पौडेलले बजेट वक्तव्यमा समावेश भएका कार्यक्रम तथा आयोजनाका लागि खरिदसम्बन्धी तयारी कार्य अघि बढाउन निर्देशन दिएका छन्। बजेट स्वीकृत भएलगत्तै सम्झौता गर्न सकिने गरी तयारी गर्दा छिटो काम गर्न सहज हुने उनको भनाइ छ। मुख्य सचिव एकनारायण अर्यालले खरिद प्रक्रिया अघि बढाउन थप ऐन कानुन जरुरी नभएको उल्लेख गर्दै बजेटमा उल्लेख भए अनुसार खरिदका लागि तयारी प्रक्रिया अघि बढाउँदा हुने धारणा व्यक्त गरे। बैठकमा चालू आर्थिक वर्षको पुँजीगत खर्च वृद्धिमा विशेष ध्यान दिनेबारे पनि छलफल भएको थियो। बैठकमा अर्थ सचिव घनश्याम उपाध्यायले स्रोत सुनिश्चितता भएका र आवश्यक कागजात भएका योजना तथा कार्यक्रमको सम्बन्धमा रकमान्तर लगायतका विषयमा अर्थ मन्त्रालयले तत्काल सहजीकरण गर्ने बताए। उनले स्रोत सहमति भएका र कागजात पुरा भएका आयोजना तथा कार्यक्रमको सम्बन्धमा सहजीकरणका लागि आवश्यक परे बिदा र शनिबारको दिन पनि काम गर्ने बताउँदै प्रक्रिया पुगेका र हुन सक्ने काम मात्र अर्थ मन्त्रालयमा पठाउन सम्बन्धित मन्त्रालयका सचिवहरूलाई अनुरोध गरे। बैठकमा भौतिक पूर्वाधार तथा यातायात मन्त्रालय, जल स्रोत तथा सिँचाइ मन्त्रालय, खानेपानी मन्त्रालय लगायतका सचिवहरू उपस्थिति थिए।"
नबिल बैंकको सिइओमा मनोज कुमार ज्ञवाली नियुक्त,"काठमाडौँ : नबिल बैंकको प्रमुख कार्यकारी अधिकृत (सिइओ) मा मनोज कुमार ज्ञवाली नियुक्त भएका छन्। बिहीबार बिहान बसेको सञ्चालक समितिको ६८२ औँ बैठकले ज्ञवालीलाई चार वर्षका लागि प्रमुख कार्यकारी अधिकृत पदमा नियुक्त गरेको हो। यसअघि कायममुकायम सिइओको भूमिका निर्वाह गर्दै आएका ज्ञवाली बैकिङ क्षेत्रमा स्पष्ट वक्ताका रूपमा चिनिन्छन्। उनले नेपाल राष्ट्र बैंक लगायत विभिन्न वाणिज्य बैंकको व्यवस्थापन तहमा नेतृत्वदायी भूमिकामा रही बैंकिङ क्षेत्रको अनुभव बटुलिसकेका छन्। सीएसमेत रहेका ज्ञवालीसँग बैंकहरुको नियमनकारी निकाय नेपाल राष्ट्र बैंक, ग्लोबल आइएमई बैंक, ग्लोबल आइएमई क्यापिटल र ज्योति विकास बैंकसहित पुँजीबजार तथा बैंकिङ क्षेत्रमा २६ वर्ष लामो अनुभव छ। ज्ञवालीको कुशल र सक्षम नेतृत्वमा आगामी दिनमा नबिल बैंक लिमिटेडले विभिन्न वित्तीय सूचकाङ्कहरूमा अग्रणी स्थान हासिल गर्दै थप उचाइ प्राप्त गर्ने आशा गरिएको छ। त्यस्तै सोही समितिले नायब महाप्रबन्धक आदर्श बजगाँइलाई नायब प्रमुख कार्यकारी अधिकृतमा बढुवा गरेको छ भने प्रमुख कानुन विभाग भिष्म न्यौपानेलाई कम्पनी सचिवको जिम्मेवारी दिएको छ।"
पूर्वप्रधानमन्त्री माधव नेपालविरुद्ध भ्रष्टाचार मुद्दा दायर,"काठमाडौं : अख्तियार दुरूपयोग अनुसन्धान आयोगले नेकपा एकीकृत समाजवादी पार्टीका अध्यक्ष माधव कुमार नेपालविरुद्ध भ्रष्टाचार मुद्दा दायर गरेको छ। आयोगले नेपालविरुद्ध विशेष अदालत काठमाडौंमा मुद्दा दायर गरेको हो। पतञ्जली जग्गा हिनामिना प्रकरणमा आयोगले पूर्वप्रधानमन्त्री समेत रहेका नेपालविरुद्ध भ्रष्टाचार मुद्दा दायर गरेको अख्तियार स्रोतले जनाएको छ। पूर्वप्रधानमन्त्रीविरुद्ध विशेष अदालतमा भ्रष्टाचारसम्बन्धी मुद्दा दायर भएको यो पहिलो पटक हो। २०६६ माघ १८ मा नेपाल नेतृत्वको मन्त्रिपरिषद्ले पतञ्जलीलाई आयुर्वेदिक विश्वविद्यालयको नाममा सञ्चालन गर्न काभ्रेमा हदबन्दी छुटमा ८ सय १५ रोपनी जग्गा किन्न स्वीकृति दिएको थियो । त्यसलगत्तै पतञ्जलीले बनेपा नगरपालिकाअन्तर्गत पर्ने साविकको साँगा,नासिकास्थान र महेन्द्र ज्योति गाविस (चलाल गणेशस्थान) मा ५ सय ९३ रोपनीभन्दा बढी जग्गा खरिद गरेकामा पछि मन्त्रिपरिषद्बाटै निर्णय गराएर भूमिसम्बन्धी कानुनविपरीत हदबन्दी छुटको ३ सय ५३ रोपनी १५ आना जग्गा काष्ठमण्डप बिजनेस होम्स प्रालिलाई बिक्री गरेको थियो। भारतीय योगगुरु रामदेवद्वारा सञ्चालित पतञ्जली योगपीठ तथा आयुर्वेद कम्पनी नेपालले उद्योग सञ्चालन गर्न भनेर हदबन्दी छुटमा किनेको जग्गा अपचलन भएको सरकारी छानबिन समितिकै प्रतिवेदनले पनि ठहर गरेको थियो। तर, यस्तो प्रतिवेदन लामो समय गुपचुप पारिएको थियो ।"
"सिरहामा एक वर्षमा २६ हजारभन्दा बढी सवारी कारबाहीमा, दुर्घटनामा ६९ जनाको मृत्यु","सिरहा : सिरहामा चालु आर्थिक वर्षको जेठ २० गतेसम्ममा ट्राफिक नियम उल्लंघन गर्ने २६ हजार २३२ सवारीसाधन कारबाहीमा परेका छन् । जिल्ला ट्राफिक प्रहरी कार्यालय सिरहा लहानले सार्वजनिक गरेका तथ्यांक अनुसार एक वर्षमा ७६९ ठाउँमा सवारी दुर्घटना भएका छन्। जसमा परी ६९ जनाको मृत्यु भएको छ। जसमा मोटरसाइकल चालक ४७ जना रहेका छन् । दुर्घटना न्यूनीकरणका लागि ट्राफिक प्रहरीले ९१३ ठाउँमा गरेको जनचेतनामूलक कार्यक्रममा ७० हजारभन्दा बढीलाई सूचित गरिएको ट्राफिक प्रहरी प्रमुख पोषण थपलियाले जानकारी दिए। हेलमेट नलगाउने, लागुऔषधमादक पदार्थ सेवन, ओभर स्पिड, ओभर टेक, क्षमता भन्दा बढी व्यक्ति बसाई सवारी चलाउनाले दुर्घटना भएको प्रहरीले जनाएको छ।"
सत्ता गठबन्धनमा कुनै समस्या छैन : सभापति देउवा,काठमाडौं : नेपाली कांग्रेसका सभापति शेरबहादुर देउवाले वर्तमान सत्ता गठबन्धनमा कुनै समस्या नरहेको बताएका छन्। बिहीबार जनकपुरमा सञ्चारकर्मीसँग कुरा गर्दै उनले कांग्रेस र एमालेको गठबन्धन राम्रोसँग चलिरहेको र कुनै समस्या नरहेको बताएका हुन्। सभापति देउवाले सत्ता गठबन्धन ८४ सम्म निरन्तर चल्ने उल्लेख गरे। त्यस्तै उनले गृहमन्त्रीले राजीनामा दिनुपर्ने कुनै कारण नभएको भन्दै संसद्को गतिरोध अन्त्यका लागि प्रयास भइरहेको बताए । उनले राजावादीहरूको आन्दोलन तुहिसकेको समेत जिकिर गरे। सभापति देउवाले कांग्रेस र एमालेको संयुक्त सरकारले ल्याएको बजेट राम्रो र सन्तुलित रहेको बताए।
पतञ्जली जग्गा भ्रष्टाचार प्रकरण : दुई पूर्वमन्त्रीविरुद्ध भ्रष्टाचार मुद्दा दायर,"काठमाडौं : अख्तियार दुरुपयोग अनुसन्धान आयोगले पतञ्जली जग्गा हिनामिना प्रकरणमा दुई पूर्वमन्त्रीविरुद्ध भ्रष्टाचार मुद्दा दायर गरेको छ। अख्तियारले आइतबार विशेष अदालतमा नेकपा एकीकृत समाजवादीका अध्यक्ष माधव नेपालसहित दुई पूर्वमन्त्रीविरुद्ध पनि भ्रष्टाचार मुद्दा दायर गरेको हो। अख्तियारले पूर्वकानुन तथा न्यायमन्त्री संयोजक प्रेमबहादुर सिंह र पूर्वभूमिसुधार तथा व्यवस्था मन्त्री स्व डम्बर श्रेष्ठविरुद्ध मुद्दा दायर गरेको छ। यस्तै स्व श्रेष्ठका छोरा सन्तोष श्रेष्ठ, पूर्वमुख्यसचिव स्वमाधव प्रसाद घिमिरे र उनकी श्रीमती कमला घिमिरे, भूमिसुधार तथा व्यवस्था मन्त्रालयका पूर्व सचिव छविराज पन्त, सहसचिवहरू जीतबहादुर थापा र लिलामणि जोशी, कलानिधी पौडेललगायतलाई प्रतिवादी बनाइ आयोगले मुद्दा दायर गरेको छ।"
मुद्दाको पूर्णपाठ आएपछि मात्रै अग्नि सापकोटाबारे माओवादीले आधिकारिक धारणा बनाउने,"काठमाडौं : नेकपा माओवादी केन्द्रले नेता अग्निप्रसाद सापकोटाविरुद्ध मुद्दामा सर्वोच्च अदालतले जारी गरेको आदेशको पूर्णपाठ आएपछि मात्रै आधिकारिक धारणा बनाउने भएको छ। बिहीबार बसेको माओवादी केन्द्रको पदाधिकारी बैठकपछि उपाध्यक्ष समेत रहेका प्रवक्ता सापकोटाले यसबारे पार्टीको आधिकारिक धारणा पूर्णपाठ आएपछि मात्रै बन्ने बताए। उनले भने,'यसबारे धेरै छलफल गर्नुपर्ने अवस्था छैन। जब पूर्णपाठ आउँछ त्यसको अध्ययन गरेर पार्टीको आधिकारिक धारणा बन्छ।' यस विषयमा बाहिर भएका प्रचारमा कुनै सत्यता नरहेको उनले बताए। सर्वोच्च अदालतले सापकोटाविरुद्धको मुद्दामा अनुसन्धान प्रक्रिया अघि बढाउन आदेश दिएको छ। बुधबार प्रधानन्यायाधीश प्रकाशमान सिंह राउत र न्यायाधीशहरू सपना प्रधान मल्ल, कुमार रेग्मी, डा मनोजकुमार शर्मा र डा कुमार चुडालको संवैधानिक इजलासले यसअघि तामेलीमा राख्ने प्रहरीको निर्णयलाई खारेज गरिदिएको हो। काभ्रेका अर्जुन लामाको अपहरणपछि २०६२ वैशाख १६ गते हत्या गरिएको थियो। श्रीमानको हत्यापछि पूर्णिमायाले सापकोटासहित माओवादी नेताकार्यकर्ताविरूद्ध किटानी जाहेरी दिए पनि प्रहरीले लिन मानेन। त्यसविरूद्ध रिट परेपछि २०६४ सालमा जाहेरी दर्ता गर्न सर्वोच्चले आदेश दिएको थियो। सर्वोच्चको आदेशपछि पूर्णिमायाले माओवादी नेता सापकोटा, सूर्यमान दोङसमेत ६ जनाविरूद्ध २०६५ साउन २६ मा जिल्ला प्रहरी कार्यालय काभ्रेमा जाहेरी दिएकी थिइन्। जाहेरी दर्ता भएर अनुसन्धानका लागि पक्राउ पुर्जी जारी भएको थियो। तर, डा बाबुराम भट्टराई नेतृत्वको सरकारले २०६९ साउन १२ गते रिटमा भएको आदेश र जाहेरी नै तामेलीमा राख्ने निर्णय गरेको थियो।"
सुदूरपश्चिममा कोभिड परीक्षण गर्ने किट अभाव,"कञ्चनपुर : सुदूरपश्चिम प्रदेशमा कोभिड परीक्षण गर्ने किट अभाव भएको छ। गौरीफन्टा र गड्डाचौकी नाकामा भारतबाट नेपाल फर्किनेहरुमा कोभिड संक्रमण देखिन थाले पनि परीक्षण गर्ने किट अभाव हुँदा थप परीक्षण हुन सकेको छैन। सुदूरपश्चिम प्रदेश स्वास्थ्य निर्देशनालयका महामारी सम्पर्क व्यक्ति हेमराज जोशीले सुदूरपश्चिममा कोभिड परीक्षण गर्ने किट अभाव हुँदा नाकामा परीक्षण हुन नसकेको जानकारी दिए। बुधबार कैलालीको गौरीफन्टा नाकामा भारतबाट आएका तीन जनामा कोभिड सङ्क्रमण पुष्टि भएको छ, जोशीले भने, थप परीक्षणका लागि किट अभाव छ, हामीले संघ र प्रदेश सरकारसँग माग गरेका छौं। बुधबार गौरीफन्टा नाकामा भारतबाट आएका ३६ जनामा कोभिड परीक्षण गर्दा तीन जनामा संक्रमण पुष्टि भएको थियो। निर्देशनालयका अनुसार कोभिड पुष्टि हुनेमा कञ्चनपुरको पुनर्वासका २० वर्षका युवक, अछामको ढकारीका ३२ वर्षीय युवक र कैलालीको धनगढीकी २४ वर्षीया युवती रहेका छन्। कोभिडको परीक्षणका लागि किट नहुँदा अन्य नाकामा परीक्षण हुन सकेको छैन। कोभिड पुष्टि भएका सबैको पिसीआर परीक्षणका लागि केन्द्रीय जनस्वास्थ्य प्रयोगशाला टेकु काठमाडौं पठाइएको उनले बताए। कोभिड पुष्टि भएका तीनै जनाको स्याम्पल टेकु पठाएका छौं, त्यहाँ पिसीआर परीक्षणपछि कोभिडको कुन भेरियन्ट रहेछ भन्ने पत्ता लाग्छ, जोशीले भने, छिमेकी मुलुक भारतमा सङ्क्रमण बढिरहेको छ, खुला सिमा नाकाका कारण सुदूरपश्चिममा पनि संक्रमणको जोखिम बढेको छ। स्वास्थ्य तथा जनसङ्ख्या मन्त्रालय स्वास्थ्य सेवा विभागले संक्रमणको महामारी निम्तिन सक्ने सम्भाव्यतालाई मध्यनजर गर्दै मातहातका कार्यालय, अस्पताल र प्रयोगशाला तयारी अवस्थामा रहन निर्देशन दिएको छ। तर, नाकामा परीक्षणका लागि किट नहुँदा परीक्षण हुन नसकेको स्वास्थ्य कार्यालयको भनाइ छ। जिल्ला स्वास्थ्य कार्यालय कञ्चनपुरका प्रमुख ओमप्रकाश जोशीले कोभिड परीक्षणका लागि किट अभाव रहेको जानकारी दिए। गड्डाचौकी नाकाबाट नेपाल आउनेको सङ्ख्या बढेको छ, नाकामा रहेको रहेको हेल्थ डेस्कबाट समेत कोभिड परीक्षणको किट माग भएको छ, उनले भने, हामीसँग किट छैन, हामीले माथिल्लो निकायमा माग गरेका छौं। कैलालीको गौरीफन्टा र कञ्चनपुरको गड्डाचौकी भारतसँग जोडिएका प्रमुख नाका हुन्। नाकामा हेल्थ डेस्क रहेको भए पनि कोभिड परीक्षणका लागि किट नहुँदा परिक्षण हुन सकेको छैन। महेन्द्रनगरस्थित महाकाली प्रादेशिक अस्पताल कोभिडको लक्षण देखिएका बिरामी आउने गरे पनि परीक्षण किट अभाव हुँदा परीक्षण हुन नसकेको अस्पतालका सूचना अधिकारी शान्तप्रसाद जोशीले बताए।"
कालिकोटको मुम्रा बालविवाह निषेधित वडा,"कालिकोट : जिल्लाको सान्नी त्रिवेणी गाउँपालिका८ मुम्रालाई बालविवाह निषेधित वडा घोषणा गरिएको छ । 'नगरौं बिहेको कुरा,भएको छैन २० वर्ष पूरा' भन्ने नाराका साथ जिल्लाका सरोकारवाला,अभिभावक, बालबालिका र किशोरकिशोरीको सहभागितामा बालविवाह निषेधित वडा घोषणा गरिएको हो । सान्नीत्रिवेणी गाउँपालिका अध्यक्ष मोहनबहादुर केसीले शिक्षा,स्वास्थ्य,पोषण तथा संरक्षणमा बाल विवाहले प्रतिकूल असर परेकाले सान्नीत्रिवेणी गाउँपालिकालाई दुई वर्षभित्र बालविवाहमुक्त पालिका घोषणा गर्न अभियान सुरू गरेको बताए। 'बालविवाह जस्तो सामाजिक कुप्रथाले बालबालिकाको जीवन नै अन्धकारमा पुर्याएको छ,' उनले भने,'उमेर नपुगी बिहे गरेका किशोरीहरू कुपोषणको मारमा छन् । सामाजिक, सांस्कृतिक,आर्थिकरुपमा कमजोर छन्।' बालअभियान्ता तथा अधिवक्ता खडानन्द चौलागाईले गाउँमा कसैले पनि बालविवाह नगर्ने नगराउने प्रतिबद्धतासहित बाल विवाह निषेधित वडा घोषणा गरिएको बताए। उनले भने,'बालविवाह कानुनी र सामाजिक अपराध हो,'देवीदेवतालाई साक्षी राखेर सबैले प्रतिबद्धता गरेका छौं । अब जिल्लाको सान्नीत्रिवेणी गाउँपालिकाको ८ नम्बर वडामा कसैले पनि २० वर्ष नपुगी विवाह गर्ने छैनन् । ' सामाजिक अभियन्ता बलिराजा शाहीले चार वर्षअघिसम्म ६८ प्रतिशत बाल विवाह रहेको मुम्रामा प्लानसहितका संघसंस्थाको सहयोगमा अभियान सञ्चालन गरेपछि २०८१ को चैतमा १० प्रतिशतभन्दा कम पाइएपछि वडालाई बालविवाह निषेधित घोषणा गरिएको बताए। 'हालसम्म सान्नीत्रिवेणीको ७ र ८ नम्बर वडा बालविवाह निषेधित वडा घोषणा भइसकेका छन् । अब ७ वडा बाँकी रहेपनि निकट भविष्यमा बालविवाह निषेधित वडा घोषणा हुनुपर्छ । ' सान्नीत्रिवेणी गाउँपालिका उपाध्यक्ष पार्वती सञ्ज्यालले बालविवाह निषेधित वडा घोषणापछि पालिकाले किशोरकिशोरीको शिक्षाका लागि लगानी गर्ने बताइन्। सान्नी त्रिवेणी१ का वडाध्यक्ष वैकुण्ठ गिरी,वडा नम्बर ३ का अध्यक्ष रङ्गलाल देवकोटा,वडा नम्बर ८ का अध्यक्ष नौलासिंह बुढालगायतका सरोकारवालाहरूले बालविवाह गर्नेलाई सामाजिक बहिष्कार गर्ने प्रतिवद्धता गरे ।"
"गृहमन्त्रीको निर्देशन : विपद् जुनसुकै अवस्थामा आउन सक्छ, तयारी अवस्थामा रहनुहोस्","काठमाडौं : गृहमन्त्री रमेश लेखक केही दिनयता विपद् प्रतिकार्यको पूर्वतयारीलाई दुरुस्त राख्न र मातहतको सरोकारवाला निकायलाई तयारी अवस्थामा रहन निर्देशन दिएका छन्। मुलुकभर मनसुन भित्रिने क्रमसँगै त्यसबाट जनजीवन प्रभावित हुन सक्ने आँकलन भइरहेका बेला गृहमन्त्री लेखकले विपद् प्रतिकार्यको पूर्वतयारीलाई तिव्रता दिएका हुन्। मनसुन भित्रने क्रमसँगै विपद् प्रतिकार्यका लागि मन्त्री लेखकले सशस्त्र प्रहरी बल नेपाल,नेपाल प्रहरी र काठमाडौंमा रहेको नेपाल प्रहरी विपद् व्यवस्थापन कार्यालय पुगेर निरीक्षणका साथै आवश्यक पूर्वतयारीको बन्दोबस्तीका बारेमा जानकारी लिए। गत वर्षको बाढीले ठूलो जनधनको क्षति व्यहोरोको मुलुकले यस वर्ष भने झनै ठूलो विपद् आउने पूर्वानुमानसँगै गृह प्रशासन त्यसको प्रतिकार्यमा थप सशक्त ढंगले अघि बढेको हो । विगत तीन दिनयता गृहमन्त्री लेखकले पूर्वतयारीका विषयमा सरोकारावाला निकायसित समन्वय बढाउनुका साथै गृह मन्त्रालयले देशभरका प्रमुख जिल्ला अधिकारी,प्रहरी प्रमुख लगायत सुरक्षा संयन्त्रसित भर्चुअल बैठकबाट विपद् प्रतिकार्यको पूर्वतयारीमा चनाखो हुन निर्देश गरेको छ । गृह मन्त्रालयले विगतको विपद्का घटनाहरूलाई सिकाइका रुपमा लिँदै आफूसित भएका प्राविधिक जनशक्ति र उपकरणलाई समेत तयारी हालतमा राख्न र स्थानीय सरकार,प्रदेश सरकारसित समन्वय बढाउन आग्रह गरेको छ । बुधबार विप्द व्यवस्थापन कार्यालयको निरीक्षणका क्रममा गृहमन्त्री लेखकले विपद्को जोखिम न्यूनीकरण तथा व्यवस्थापनमा जुनसुकै बेला जेसुकै हुन्छ भन्ने मानसिकतामा रहन निर्देशन दिए । उनले समिति स्रोत र साधनका बिच प्रहरी संयन्त्र विपद् प्रतिकार्यमा खटिनुपर्ने बाध्यताको अन्त्य गर्न मन्त्रालय अग्रसर रहेको बताए। 'जुनसुकै बेला जेसुकै हुन सक्छ । त्यो मानसिकताका साथ बस्नुपर्छ । मनसुनजन्य विपद्को पूर्वानुमान हुन्छ । तर, भूकम्प र आगलागीको पूर्वानुमान हुँदैन,'उनले भने,'हामी मनसुनको पूर्वसन्ध्यामा छौँ । मनसुन सक्रिय भएपछि बाढी र पहिरो आउँछ । त्यसको पूर्वतयारीमा हामी तयार रहनुपर्छ ।'विपद्को व्यवस्थापन पनि नेपालको जिम्मेवारी दिएको भन्दै चौबिसै घण्टा तयार रहन गृहमन्त्री लेखकले निर्देशन दिए। 'विपद्को जोखिम न्यनीकरण र व्यवस्थापन नेपाल प्रहरीको जिम्मेवारी हो भनेर कानुनमै उल्लेख छ । नेपाल प्रहरीको उपस्थिति नागरिक तहमा विशाल छ । मानिसमा प्रहरीप्रति आशा र भरोसा बढ्दो छ । विपद्मा मानिसले सबैभन्दा पहिलो प्रहरी नै खोज्छ । हामीले जनताको भावनालाई सेवाको भावले सम्बोधन गर्नुपर्छ,'उनले भने। बर्खायाममा बाढीपहिलो र डुवानको बढी जोखिम न्युनीकरण र व्यवस्थापनको तयारी अवस्थामा रहनुपर्नेमा जोड दिए। 'मनसुनजन्य विपद्का लागि आजैदेखि तयार हुनुपर्यो । समयमै पूर्वसूचना गराउन र उद्धारका लागि तयार अवस्थामा बस्न जरुरी छ । जेष्ठ २८ गतेबाट मनसुन सक्रिय हुने अनुमान छ,'मन्त्री लेखकले भने। तीन दिनअति पूर्वतयारीबारे ब्रिफिङ लिनु सशस्त्र प्रहरी बलको मुख्यालय पुगेका गृहमन्त्री लेखकले विपद्को व्यवस्थापन गर्ने जिम्मेवारी सशस्त्र प्रहरीलाई तोकेको भन्दै विपद् व्यवस्थापनको पूर्व तयारीमा लाग्न निर्देशन दिए। विपद् जोखिम देखिएको ठाउँमा परिचालित भएर सम्भावित घटना हुन चनाखो हुनुपर्ने उनको भनाइ छ । यस्तै लेखकले सशस्त्र प्रहरी बल नेपाललाई विपद् जोखिम न्युनीकरण तथा व्यवस्थापन प्राधिकरणको समन्वयमा काम गर्न सुझाए।"
पतञ्जली जग्गा खरिदबिक्री प्रकरणमा माधव नेपालको मन्त्रिपरिषद्ले के निर्णय गरेको थियो ?,"काठमाडौं : तत्कालीन प्रधानमन्त्री माधव कुमार नेपालले मन्त्रिपरिषद्मा ठाडो प्रस्तावमार्फत् कानुनी प्रक्रिया नपुगी पतञ्जलीलाई हदबन्दीभन्दा बढी जग्गा बिक्री र सट्टापट्टाको स्वीकृति दिएको अख्तियारको दाबी छ। यो निर्णय २०६६ साल माघ १८ गतेको विधेयक समितिको निर्णय कार्यान्वयन गर्नुअघि भएको देखिएको अख्तियारको भनाइ छ। मन्त्रिपरिषदको २०६६ साल फागुन ६ गतेको बैठकले पतञ्जलीलाई हदबन्दीभन्दा बढी जग्गा कारोबारमा स्वीकृति प्रदान गरेको अभियोग पत्रमा उल्लेख छ। सोही अनु्सार तत्कालीन मुख्यसचिव माधव प्रसाद घिमिरेले मालपोत कार्यालयलाई पत्राचार गरी निर्णय कार्यान्वयन गराएको अख्तियारको ठहर छ। तत्कालीन प्रधानमन्त्री नेपालको निर्देशानुसार विभागीय मन्त्रालयबाट पेश भएको पतञ्जली योग पीठ तथा आयूर्वेद कम्पनीले गैरकानुनी तवरबाट प्राप्त गरेको हदभन्दा बढी जग्गा भूमिसम्बन्धी ऐन २०२१ को दफा ११ बमोजिम जफत तथा सरकारी सार्वजनिक कायम हुने जग्गा बेचविखन तथा सट्टापट्टा सम्बन्धी प्रस्ताव मन्त्रिपरिषदबाट ठाडो प्रस्तावको रुपमा पेश गरे गराएको देखिएको अख्तियारको ठहर छ। 'पतञ्जली योग पीठ तथा आयूर्वेद कम्पनीलाई हदबन्दी छुट दिने सम्बन्धी मन्त्रिपरिषद्,विधेयक समितिको मिति २०६६।१०।१८ गतेको निर्णय कार्यान्वयनको लागि मालपोत कार्यालय, काभ्रेपलाञ्चोकमा मिति २०६६।१२।२४ गते मात्र पत्राचार भएको देखिएकोमा सो भन्दा अघि नै तत्कालीन प्रधानमन्त्री माधव कुमार नेपालको निर्देशानुसार विभागीय मन्त्रालयबाट पेश भएको पतञ्जली योग पीठ तथा आयूर्वेद कम्पनी नेपालले गैरकानूनी तवरबाट प्राप्त गरेको हदभन्दा बढी जग्गा भूमि सम्बन्धी ऐन, २०२१ को दफा ११ बमोजिम जफत तथा सरकारी सार्वजनिक कायम हुने जग्गा बेचविखन तथा सट्टापट्टा सम्बन्धी प्रस्ताव मन्त्रिपरिषद्मा ठाडो प्रस्तावको रुपमा पेश गरे गराएको देखिन्छ। तत्कालीन प्रधानमन्त्रीले उक्त प्रस्तावको सम्बन्धमा मिति २०६६।१२।०६ गतेको मन्त्रिपरिषद्को बैठकबाट पतञ्जली योग पीठ तथा आयूर्वेद कम्पनी नेपाललाई उक्त कम्पनीले मिति २०६६।१०।१८ गते भन्दा अघि खरिद गरेको चलालगणेशस्थान, साँगा,महेन्द्रज्योति गाविसका हदभन्दा बढी जग्गाहरु विक्री तथा सट्टापट्टाको लागि स्वीकृति दिने निर्णय गरे गराएको देखिन्छ। सोही निर्णय बमोजिम तत्कालीन मुख्यसचिव माधव प्रसाद घिमिरेले निर्णय कार्यान्वयनको लागि पत्राचार गरे गराएको देखिन्छ ,'आरोप पत्रमा उल्लेख। आरोपपत्रमा ५ सय ९४ रोपनी ५ आना १ पैसा खरिद गरेको र जग्गाको मूल्याङ्कन रकम १८ करोड ५८ लाख ५० हजार रहेको उल्लेख छ । त्यस्तै हदबन्दी भन्दा बढि बेचेको जग्गा ३ सय १४ रोपनी १५ आना दुई पैसा १ दाम रहेको देखिएको अख्तियारको भनाइ छ। नेता नेपालविरुद्ध १८ करोड ५८ लाख रुपैयाँ बिगो दाबी गरिएको विशेष अदालतले जनाएको छ । त्यस्तै अख्तियारले गुठी संस्थान शाखा कार्यालय काभ्रेपलाञ्चोकले जग्गाधनी गुठी संस्थान हिटीचोक सदावर्त गुठी र मोही पतञ्जली योग पीठ तथा आयूर्वेद कम्पनी नेपालको नाममा भएको हदभन्दा बढी जग्गाहरुको धितो बन्धक राजीनामा पारित समेत गर्न सहमति प्रदान गरी गलत लिखत तयार गरेको अख्तियारको ठहर छ। भारतीय योगगुरु रामदेवद्वारा सञ्चालित पतञ्जली योगपीठ तथा आयुर्वेद कम्पनी नेपालले उद्योग सञ्चालन गर्न भनेर हदबन्दी छुटमा किनेको जग्गा अपचलन भएको सरकारी छानबिन समितिकै प्रतिवेदनले पनि ठहर गरेको थियो।"
पतञ्जली जग्गा भ्रष्टाचार प्रकरण : पूर्वप्रधानमन्त्री माधव नेपालसहित ९३ जनाविरुद्ध १८ करोड ५८ लाखको मुद्दा,"काठमाडौं : अख्तियार दुरूपयोग अनुसन्धान आयोग नेकपा एकीकृत समाजवादी पार्टीका अध्यक्ष माधव कुमार नेपालसहित ९३ जनाविरुद्ध भ्रष्टाचार मुद्दा दायर गरेको छ। पतञ्जली जग्गा हिनामिना प्रकरणमा पूर्वप्रधानमन्त्री नेपालसहित ९३ जनाविरुद्ध १८ करोड ५८ लाख ५० हजार विगो माग गरिएको छ। आरोपपत्र दायर भएसँगै नेपालको सांसद पद स्वतः निलम्बन भएको छ । सो प्रकरणमा सम्बन्धित निकायका व्यक्ति तथा राष्ट्रसेवकले आफ्नो पदीय ओहोदाको दुरुपयोग गरीगराई आफ्नो जिम्मामा रहेको सरकारी सार्वजनिक सम्पत्तिको सम्बन्धमा निर्णय बदनियत राखी गैरकानुनी निर्णय गरेको देखिएको आयोगले जनाएको छ । नेपालसहित तत्कालीन कानुन तथा न्याय मन्त्री संयोजक प्रेमबहादुर सिंह,तत्कालीन भूमिसुधार तथा व्यवस्था मन्त्री स्व डम्बर श्रेष्ठ र उनका छोरा सन्तोष श्रेष्ठ,तत्कालीन मुख्य सचिव स्वमाधव प्रसाद घिमिरे र निजको श्रीमती कमला घिमिरे,भूमिसुधार तथा व्यवस्था मन्त्रालयका तत्कालीन सचिव छविराज पन्त,सहसचिवहरू जीतबहादुर थापा र लिलामणि जोशी,कलानिधी पौडेललगायतलाई प्रतिवादी बनाइ आयोगले आज विशेष अदालत काठमाडौंमा मुद्दा दायर गरेको हो। २०६६ माघ १८ मा नेपाल नेतृत्वको मन्त्रिपरिषद्ले पतञ्जलीलाई आयुर्वेदिक विश्वविद्यालयको नाममा सञ्चालन गर्न काभ्रेमा हदबन्दी छुटमा ८ सय १५ रोपनी जग्गा किन्न स्वीकृति दिएको थियो । 'पतञ्जली योग पीठ तथा आयूर्वेद कम्पनीलाई हदबन्दी छुट दिने सम्बन्धी मन्त्रिपरिषद्,विधेयक समितिको मिति २०६६।१०।१८ गतेको निर्णय कार्यान्वयनको लागि मालपोत कार्यालय, काभ्रेपलाञ्चोकमा मिति २०६६।१२।२४ गते मात्र पत्राचार भएको देखिएकोमा सो भन्दा अघि नै तत्कालीन प्रधानमन्त्री माधव कुमार नेपालको निर्देशानुसार विभागीय मन्त्रालयबाट पेश भएको पतञ्जली योग पीठ तथा आयूर्वेद कम्पनी नेपालले गैरकानूनी तवरबाट प्राप्त गरेको हदभन्दा बढी जग्गा भूमि सम्बन्धी ऐन, २०२१ को दफा ११ बमोजिम जफत तथा सरकारी सार्वजनिक कायम हुने जग्गा बेचविखन तथा सट्टापट्टा सम्बन्धी प्रस्ताव मन्त्रिपरिषद्मा ठाडो प्रस्तावको रुपमा पेश गरे गराएको देखिन्छ। तत्कालीन प्रधानमन्त्रीले उक्त प्रस्तावको सम्बन्धमा मिति २०६६।१२।०६ गतेको मन्त्रिपरिषद्को बैठकबाट पतञ्जली योग पीठ तथा आयूर्वेद कम्पनी नेपाललाई उक्त कम्पनीले मिति २०६६।१०।१८ गते भन्दा अघि खरिद गरेको चलालगणेशस्थान, साँगा, महेन्द्रज्योति गाविसका हदभन्दा बढी जग्गाहरु विक्री तथा सट्टापट्टाको लागि स्वीकृति दिने निर्णय गरे गराएको देखिन्छ। सोही निर्णय बमोजिम तत्कालीन मुख्यसचिव माधव प्रसाद घिमिरेले निर्णय कार्यान्वयनको लागि पत्राचार गरे गराएको देखिन्छ ,'आरोप पत्रमा उल्लेख छ।"
नेपाली आमाबाट जन्मिएका सन्तानलाई नागरिकता प्रदान गर्न सरलीकृत गर्छौं : गृहमन्त्री लेखक,"काठमाडौं : गृहमन्त्री रमेश लेखकले नेपाली आमाबाट जन्मिएका सन्तानलाई नागरिकता प्रदान गर्न सरलीकृत गर्ने बताएका छन्। बिहीबार सिंहदरबारमा बसेको प्रतिनिधिसभा अन्तर्गतको राज्य व्यवस्था तथा सुशासन समिति बैठकमा नेपाल नागरिकता (दोस्रो संशोधन) विधेयक २०८१ माथिको छलफलका क्रममा मन्त्री लेखकले स्वघोषणा गरेका आधारमा नेपाली आमाबाट जन्मिएका सन्तानलाई नागरिकता प्रदान गर्न सरलीकृत गर्दै लैजाने बताएका हुन्। बुबाको नागरिकता भए तत्काल नागरिकता दिने र आमाको नागरिकतामात्रै भए बाबु खोज्ने परिस्थितिले जटिलता उत्पन्न भएकाले नागरिकता विधेयकको संशोधनले त्यसलाई समाधान गर्ने उनले बताए। गृहमन्त्री लेखकले अङ्गीकृत नागरिकका विषयमा देखिएका जटिलतालाई समेत विधेयकले सम्बोधन गर्ने उल्लेख गरे। देशभरका सबै जिल्ला प्रशासन कार्यालयका साथै इलाका कार्यालयबाट व्यवस्थित रूपमा नागरिकता वितरण भइरहेको उल्लेख गर्दै उनले टोकन प्रणालीमार्फत परामर्शसहित सेवा प्रदान भइरहेको जानकारी दिए। नागरिकता सम्बन्धी समस्या समाधानका लागि विधेयक महत्त्वपूर्ण भएकाले चाँडोभन्दा चाँडो विधेयक अघि बढाउन उनले समिति समक्ष आग्रह गरे। नेपाल नागरिकता ऐन, २०६३ लाई संशोधन गर्न बनेको विधेयक, २०८१ माथि ८० भन्दा बढी विषयमा संशोधन प्रस्ताव दर्ता भएको छ।"
श्रीमतीको उजुरीले प्रहरी हिरासत पुगेका श्रीमानको मृत्यु,बाजुरा : जिल्ला प्रहरी कार्यालय बाजुराको हिरातमा रहेका खप्तड छेडेदह गाउँपालिका ३ धनाल्तका ४२ वर्षीय जंगबहादुर रावतको उपचारको क्रममा मृत्यु भएको छ । बुधबार राति रावतको पेट दुखेपछि उपचारको लागि जिल्ला अस्पताल बाजुरा लगिएको र उपचारकै क्रममा मृत्यु भएको जिल्ला प्रहरी कार्यालयका सूचना अधिकारी जनक बोहोराले बताए । सूचना अधिकारी बोहोराका अनुसार रावतलाई पेटसम्बन्धी समस्य पहिले देखि नै रहेको र २३ दिन पहिला पनि उपचार गरिएको थियो। १५ दिन अगाडि श्रीमती पाउनी देवी रावतले श्रीमान जंगबहादुर रावतविरुद्ध अभद्र व्यवहार कसुरमा उजुरी दिएकी थिइन्। उजुरीपछि जेठ १९ गते मिसिल तयार गरी सरकारी वकील कार्यालयमार्फत् जिल्ला प्रशासन कार्यालय उजुरी दर्ता गरी सकेको सूचना अधिकारी बोहोराले बताए । मृतक रावतको आजै पोष्टमार्टमपछि आफन्तले शव बुझेर लगेको सूचना अधिकारी जनक बोहोराले बताए । खप्तड छेडेदह गाउपालिका ३ का वडा अध्यक्ष बिर्ख रावतको अनुसार श्रीमान श्रीमतीको घर्यासी झगडा भइराख्थ्यो वडा कार्यालय गाउपालिका टाँटे डोगडी प्रहरी चौकीमा समेत धेरै पटक झगडा मिलाएको थियो । फेरि पनि श्रीमतीसँग झगडा गर्न नछोडेपछि जिल्ला प्रहरी कार्यालयमा उजुरी दिएकी थिइन्।
महोत्तरीमा लागूऔषध ब्राउन सुगरसहित एकजना पक्राउ,ढल्केवर(धनुषा) : महोत्तरीमा लागूऔषध ब्राउन सुगरसहित एकजनालाई प्रहरीले पक्राउ गरेको छ। पक्राउ पर्नेमा महोत्तरीको जलेश्वर नगरपालिका२ बस्ने ३२ वर्षीय सिकेन्द्र साह रहेको महोत्तरीका प्रहरी प्रवक्ता एवं प्रहरी नायब उपरीक्षक शैलेन्द्र कुमार भट्टले बताए। उनलाई बुधबार इलाका प्रहरी कार्यालय बर्दिबास र लागूऔषध नियन्त्रण ब्यूरो शाखा कार्यालय बर्दिबासबाट खटिएको संयुक्त प्रहरी टोलीले लागूऔषध ब्राउन सुगरसहित पक्राउ गरेको हो। जलेश्वरबाट बर्दिबासतर्फ आउँदै गरेको लु २ च २१२४ नम्बरको कारलाई जलेश्वर बर्दिबास सडक खण्ड अन्तर्गत बर्दिबास८ रामानन्द चोकमा रोकी चेकजाँच गर्दा चकलेटको बट्टामा सेतो रंगको प्लास्टिकभित्र लुकाई छिपाई राखिएको प्रतिबन्धित लागूऔषध ब्राउन सुगर ५० ग्राम बरामद भएको प्रहरी नायब उपरीक्षक भट्टले बताए। बरामद भएको ब्राउन सुगरसहित कार र त्यसका चालक सिकेन्द्रलाई नियन्त्रणमा लिई इलाका प्रहरी कार्यालय बर्दिबासमा ल्याई थप अनुसन्धान गरिरहेको प्रहरी नायब उपरीक्षक भट्टले जनाए।
"एकीकृत समाजवादीले भन्यो अध्यक्षमाथि राजनीतिक प्रतिशोध साँधियो, नीतिगत निर्णयलाई भ्रष्टाचार मान्दै जाने हो संसदबाट धेरै जना बिदा हुन्छन्","काठमाडौं : एकीकृत समाजवादी पार्टीले आफ्ना अध्यक्षमाथि राजनीतिक प्रतिशोध साँधेको आरोप लगाएको छ। पार्टीका वरिष्ठ उपाध्यक्ष राजेन्द्र पाण्डे सञ्चारकर्मीसँग कुरा गर्दै पार्टी अध्यक्ष माधवकुमार नेपालमाथि राजनीति प्रतिशोध साँधेको आरोप लगाए। उनले सरकारलाई नीतिगत निर्णय गर्ने अधिकार रहेको बताए। त्यस्ता निर्णयलाई भ्रष्टाचार मान्दै गए संसदबाट धेरै जना बिदा हुने उनको दाबी छ। 'सरकारसँग नीतिगत निर्णय गर्ने अधिकार थियो। अहिले त्यो विधेयक राज्य व्यवस्था समितिमा अड्किरहेको छ। मन्त्रिपरिषद्लाई नीतिगत निर्णय गर्ने अधिकार दिने कि नदिने विषयमा टुंगिन पाएको छैन। यसअघिका गिरिबन्धु टी स्टेट पनि नीतिगत निर्णयमै पर्छन्। नीतिगत निर्णयलाई भ्रष्टाचार मान्दै जाने हो भने संसदमा रहेका धेरै मान्छेहरू बिदा हुनुपर्ने हुन्छ,' उनले भने। उनले यस घटनालाई जेठ २८ गते सर्वोच्च अदालतले सुनाउने भनिएको संवैधानिक निकायका पदाधिकारीहरूको फैसलासँग दाँज्नुपर्ने बताए। 'यो घट्ना जन्मिनु र जेठ २८ मा अख्तियारलगायत संवैधानिक निकायको म्याद सकिने फैसला हुनुमा केही न केही पक्कै छ। यही छोटो अवधिमा सबै कुरा भ्याउनका लागि यी सब भइरहेको छ,' उनले भने। पाण्डेले पार्टी अध्यक्ष नेपाल अहिले रौतहटमा रहेको र त्यहाँबाट काठमाडौंका लागि हिंडेको बताए। 'यो व्यक्तिगत भन्दा पनि पार्टीको कुरा हो। अध्यक्षज्यु फर्किएपछि यस विषयमा छलफल हुनेछ,' उनले भने।"
माधव नेपालको सांसद् पद स्वतः निलम्बन,"काठमाडौं : अख्तियार दुरुपयोग अनुसन्धान आयोगले भ्रष्टाचार मुद्दा दायर गरेपछि नेकपा एकीकृत समाजवादीका अध्यक्ष माधव कुमार नेपालको सांसद् पद स्वतः निलम्बन भएको छ। पतञ्जली जग्गा हिनामिना प्रकरणमा आयोगले भ्रष्टाचार मुद्दा दायर गरेपछि पूर्वप्रधानमन्त्री समेत रहेका नेपालको सांसद् पद स्वतः निलम्बन भएको हो। अख्तियार दुरुपयोग अनुसन्धान आयोग ऐन, २०४८ र भ्रष्टाचार निवारण ऐन, २०५९ मा सार्वजनिक पदमा भएको व्यक्तिविरुद्ध मुद्दा दर्ता भए स्वतः निलम्बन हुने प्रावधान रहेको छ। यस्तै सम्पत्ति शुद्धीकरण ऐन (मनी लाउण्डरिङ) निवारण ऐनमा भनिएको छ, प्रचलित कानुन बमोजिम स्थापित संगठित संस्थाको कुनै पदाधिकारी वा कर्मचारी वा कुनै राष्ट्र सेवक यस ऐन बमोजिम थुनामा रहेकोमा त्यसरी थुनामा रहेको अवधिभर र निज उपर दफा २२ बमोजिम मुद्दा दायर भएकोमा सो मुद्दाको किनारा नभएसम्म त्यस्तो कर्मचारी, पदाधिकारी वा राष्ट्र सेवक स्वतः निलम्बन भएको मानिनेछ। प्रतिनिधि सभा सञ्चालन नियमावली २०७९ मा भने मुद्दामा अभियोगपत्र दायर भई निज पुर्पक्षको लागि थुनामा बस्नुपर्ने समयमा मात्र निलम्बनमा रहने र पारिश्रमिक, सेवा र सुविधा समेत स्थगित हुने उल्लेख छ। प्रतिनिधि सभा सञ्चालन नियमावली २०७९ को २४८ को उपनियम ३ मा भनिएको छ,प्रचलित कानुन बमोजिम तीन वर्ष वा सोभन्दा बढी कैदको सजाय हुने वा नैतिक पतन देखिने फौजदारी मुद्दामा अभियोगपत्र दायर भई निज पुर्पक्षको लागि थुनामा रहेकोमा त्यस्तो थुनामा रहेको अवधिभर वा अदालतको आदेश बमोजिम पुर्पक्षको लागि थुनामा बस्नुपर्नेमा त्यस्तो थुनामा नबसी फरार रहेको भएमा निजलाई सदस्यको हैसियतले कुनै कार्य गर्न वा कुनै अधिकार वा उन्मुक्ति प्राप्त हुने छैन र त्यस्तो अवधिभर निज निलम्बनमा रहने र पारिश्रमिक, सेवा र सुविधा समेत स्थगित हुनेछ। उपनियम ४ मा भनिएको छ,कुनै सदस्यलाई फौजदारी मुद्दामा अदालतको फैसलाले कैदको सजाय हुने ठहर भएकोमा त्यस्तो कैदमा बस्नु पर्ने अवधिभर वा कुनै सदस्यले फौजदारी मुद्दामा अदालतको फैसला बमोजिम कैदको सजाय भुक्तान गरिरहेकोमा सो अवधिभर वा कुनै सदस्यले कैद भुक्तान गर्न बाँकी रहेमा वा पक्राउ परि कैद भुक्तान नगरेसम्मको अवधिभर त्यस्तो सदस्य स्वतः निलम्बन भएको मानिनेछ। आयोगले नेपालविरुद्ध विशेष अदालत काठमाडौंमा आज भ्रष्टाचार मुद्दा दायर गरेको छ। पूर्वप्रधानमन्त्रीविरुद्ध विशेष अदालतमा भ्रष्टाचारसम्बन्धी मुद्दा दायर भएको यो पहिलो पटक हो।"
यार्सा संकलन छोडेर योजना तर्जुमामा गाउँले,"मुगु : हुन त यतिबेला मुगुमा यार्सा संकलनको समय हो। गाउँ नै रित्तो बनाएर गाउँलेहरू यार्सा संकलन गर्न जान्छन्। तर, गाउँपालिकाले योजना तर्जुमा तथा विकास निर्माणका छलफलमा सहभागी हुन गाउँलेलाई अनिवार्य गरेको छ। यस्ता छलफलमा सहभागी नहुनेलाई गाउँपालिकाले जरिबाना नै तिराउने निर्णय गरेपछि गाउँलेहरू यार्सा संकलन छोडेर गाउँ फर्कन थालेका छन्। जिल्लाको पूर्वी क्षेत्रमा पर्ने मुगुम कार्मारोङ गाउँपालिकाकाले आफ्ना टोलबस्तीमा हुने योजना तर्जुमाका छलफल र विकास निर्माणमा स्थानीयको सहभागिता अनिवार्य गरेको छ। सहभागी नहुनेलाई जरिबाना तोकेपछि गाउँलेहरू यार्सा संकलनको समय छोट्ट्याएर बस्तीमा आउन थालेका हुन्। मुगुम कार्मारोङ गाउँपालिकाका ९ वडामा १७ वटा बस्ती छन्। ती बस्तीमा क्षेत्री र लामा समुदायको बसोबास छ। जेठको पहिलो सातादेखि असार दोस्रो सातासम्म यहाँका समुदाय यार्सा संकलनका लागि पाटन क्षेत्रमै हुन्छन्। गाउँमा वृद्धवृद्धा र बालबालिकामात्र हुने गर्छन्। यही कारण विकास निर्माणका काम सम्पन्न गर्न टोलबस्तीमा गरिनुपर्ने योजना तर्जुमाका छलफलमा बाधा पुग्ने गर्छ। त्यसैकारण यस्ता कार्यमा प्रत्येक घरधुरीको अनिवार्य सहभागिता हुनुपर्ने र सहभागी नहुनेलाई २० हजारसम्म वडाले जरिबाना तोक्यो। त्यही जरिबानाको डरले यार्सा संकलन गर्न हिँडेकाहरू योजना तर्जुमा र विकास निर्माणकार्यमा सहभागी हुन थालेका हुन्। आउँदो आर्थिक वर्ष २०८२८३ का लागि मुगुम कार्मारोङ गाउँपालिकाले आफ्ना वडाका बस्ती र टोलमा योजना तर्जुमाका छलफल र गोष्ठी सुरु गरिसकेको छ। यस आर्थिक वर्षका लागि तोकिएका विकास निर्माणका कामको ६७ महिनाअघि नै सम्झौता भइसकेका छन्। सम्झौता भइसकेर पनि निमार्णकार्य ढिलाइ हुन थालेपछि असार ३ देखि ५ गतेसम्म सम्भौता भएका काम सम्पन्न गर्न र टोलबस्तीमा हुने योजना तर्जुमा गोष्ठीमा सबैको समान सहभागिताका लागि अनिवार्यता गरेपछि स्थानीयले सबै खाले कार्यमा सहभागिता जनाउन थालेका मुगुम कार्मारोङ गाउँपालिकाका उपाध्यक्ष छिरिङ पुटिक लामाले बताइन्। पहिले योजना छनोट कहाँ कुन ठाउँबाट हुन्थ्यो, कसैलाई थाहा हँुदैनथियो। अहिले हाम्रो पालिकाका सबै वडा बस्तीमा बजेट सभा हुनुपुर्व वडाका बस्तीमै पुगेर योजना तर्जुमा हँुदै आएको छ। उक्त कार्यक्रममा सबैको सहभागिता हुने भएकाले योजना तथा कार्यक्रमसमेत आवश्यकताअुनुसार छनोट हुने र यसले सबै घरधुरी समुदाय लाभान्वित हुन्छन्, मुगुम कार्मारोङ३ का वडाध्यक्ष पासाङ लामाले भने। यार्सा संकलन गरेर आम्दानी हुने भनेकै यही समय हो। जेठ १५ देखि असार १५ सम्म हामीहरू पाटन क्षेत्रमा यार्सालगायत अन्य जडीबुटी संकलनतिरै व्यस्त हुन्छौं। हाम्रो मुख्य आम्दानीको स्रोत पनि यही हो। गाउँका सबै पाटनतिर हिँडेपछि असार मसान्त अगाडि नै सम्पन्न गरिनुपर्ने विकास निर्माणका कार्य सबै रोकिने र बजेट फिर्ता जान्छ। त्यसैले वडाले गाउँमा सञ्चालन गर्ने सबै खाले विकास निमार्णका योजनामा प्रत्येक घरधुरीलाई अनिवार्य सहभागिताका लागि भनियो। आउँदो आर्थिक वर्षका बजेटका लागि समस्या पहिचान गरी योजना छनोट गर्नुपर्ने देखियो, सहभागी नहुनेलाई २० हजार जरिबाना तोकेपछि जरिबाना तिर्नुभन्दा यार्सा संकलनको समय छोट्ट्याएर गाउँमा पुगेका मुगुम कार्मारोङ४ का कार्तिग्याक खानेपानी उपभोक्ता समितिका अध्यक्ष छिटुप लामाले बताए। टोलबस्तीमै योजना छनोट हुँदा हर्षित मुगुमका चार स्थानीय तहमध्ये मुगुम कार्मारोङ गाउँपालिकाले आफ्ना ९ वटै वडाका टोलबस्तीमा पुगेर योजना तर्जुमाका छलफल, गोष्ठीको आयोजना गरेपछि वृद्धवृद्धा र अपांगता भएका व्यक्ति हर्षित भएका छन्। यी गाउँपालिकामा स्थानीय पूर्वाधार सहयोग परियोजना लागू भएपछि हरेक आर्थिक वर्षका लागि ल्याइने बजेटमा टोल समुदायको आवश्यकता पहिचानका लागि टोलबस्तीमै पुगेर योजना तर्जमाका छलफल गर्दा आफ्ना आवश्यकता र मुद्दालाई राख्न पाइने भएकाले सबैभन्दा बढी वृद्धवृद्धा र अपांगता भएका व्यक्तिहरू हर्षित भएका हुन्। टोलबस्तीमै योजना तर्जुमाको छलफल हुँदा सबैको समान सहभागिता हुने र विकास निमार्णका योजना तथा कार्यक्रम प्राथमिकतामा पर्ने भएकाले टोलबस्तीमै छलफललाई प्राथमिकतामा राखिएको गाउँपालिकाले जनाएको छ। मुगुम कार्मारोङ गाउँपालिका४ का ९४ वर्षीय कार्माछिरिङ तामाङ भन्छन्, हामी वृद्धवृद्धाका थुप्रै समस्या छन्। यी समस्या लिएर वडा पालिकादेखि गाउँपालिकासम्म हामी पुग्न सक्दैनांै। पुगे पनि हाम्रो समस्या कसैले सुनिदिँदैनन्। टोलबस्तीमै पुगेर यस्ता छलफल हुँदा वृद्धवृद्धा, बालबालिका, अपांगता भएका व्यक्तिदेखि सबैका समस्यालाई सहजै राख्न सकिने र सबैको सहभागिता हुने हुँदा छलफलमा सही निष्कर्ष आउने उनले बताए। गाउँघरका योजना माग्न पालिका वडादेखि पालिका केन्द्रसम्म धाउनु पथ्र्यो। हाम्रा समस्या कसैले सुन्दैनथिए। आवश्यकता एउटा, योजना अर्को आउँथ्यो। तर अहिले बस्तीका मुख्य समस्या पहिचान गरी योजना छनोट हुने भएकाले सबैभन्दा बढी अपांगता भएका व्यक्तिहरूको मुद्दालाई बस्तीमा हुने यस्ता खाले गतिविधिले केही राहत महसुस भएको छ, सोही गाउँपालिका४ कार्ती गाउँका नोर्बेल तामाङले बताए। पूर्वाधार सहयोग परियोजनाका कर्मचारीहरूको सहजकीरणमा टोलबस्तीमा योजना तर्जुमा हुने गर्दै आएको छ। टोलबस्तीबाट छनोट भई आएका योजना तथा कार्यक्रमलाई वडा पालिकाका जनप्रतिनिधिले प्राथमिकीकरणमा राख्दै गाउँसभाले पारित गर्ने भएकाले बस्तीबाट छनोट भएका योजनाको सुनिश्चित हुने गाउँपालिकाका प्रमुख प्रशासकीय अधिकृत शुभाष रावलले बताए। मुगुम कार्मारोङ गाउँपालिकामा स्थानीय पूर्वाधार कार्यक्रम लागू भएको छ। योजना तर्जुमा दिग्दर्शन २०७५ अनुसार स्थानीय स्तरका टोल, बस्ती वडादेखि गाउँसभासम्म योजनाको कार्यान्वयन गर्न सात चरणका प्रक्रियाहरू पूरा गर्दै सम्बन्धित योजनालाई प्रथामिकीकरण गर्नुपर्ने हुन्छ। स्थानीय निकायलाई यो अधिकार हस्तान्तरण गरिएको पहिलो कार्यकाल सकिएर दोस्रो कार्यकालको मध्यान्तरमा पुगिसक्दासमेत मुगुका चार स्थानीय तहमध्ये मुगुम कार्मारोङ गाउँपालिकाले यो दिग्दर्शन अक्षरशः पालना गर्ने पहिलो गाउँपालिका भएको अध्यक्ष छिरिङ क्याप्ने लामाले बताए।"
पुटिनसँग कुरा गरेपछि ट्रम्पले के भने ?,"काठमाडौं : रुसी राष्ट्रपति भ्लादिमिर पुटिनसँगको वार्तापछि अमेरिकी राष्ट्रपति डोनाल्ड ट्रम्पले युक्रेनलाई चेतावनी दिएका छन्। उनले पुटिनले आफूलाई युक्रेनले रुसी हवाई अड्डाहरूमा गरेको ठुलो ड्रोन आक्रमणको जवाफ दिनुपर्ने बताएको जनाए। पुटिनसँगको फोन वार्तापछि ट्रम्पले भने, राष्ट्रपति पुटिनले विमानस्थलहरूमा हालै भएको (युक्रेन) आक्रमणको जवाफ दिनुपर्ने कुरा धेरै कडा शब्दमा भनेका छन्। रुसले चाँडै नै युक्रेनविरुद्ध बदला लिने कारबाही गर्न सक्ने जनाइएको छ। रुसी अधिकारीहरूले भने यो कुरा पुष्टि गर्न अस्वीकार गरेका छन्। तर रुसले पहिले प्रतिक्रियाको लागि सैन्य विकल्पहरू छलफल भइरहेको बताएको थियो। ट्रम्पले एक घण्टाभन्दा बढी समय चलेको फोन वार्ताले रुस र युक्रेनबीच तत्काल शान्ति ल्याउने पक्षमा नरहेको बताए।"
पतञ्जली जग्गा हिनामिना प्रकरण : यी हुन् अख्तियारले मुद्दा दायर गरेका ९३ जना,"काठमाडौं : अख्तियार दुरूपयोग अनुसन्धान आयोग नेकपा एकीकृत समाजवादी पार्टीका अध्यक्ष माधव कुमार नेपालसहित ९३ जनाविरुद्ध भ्रष्टाचार मुद्दा दायर गरेको छ। पताञ्जली जग्गा हिनामिना प्रकरणमा पूर्वप्रधानमन्त्री नेपालसहित ९३ जनाविरुद्ध १८ करोड ५८ लाख ५० हजार विगो माग गरिएको छ। को कोविरुद्ध हालियो मुद्दा? सूची हेर्नुस् मालपोत कार्यालय, काभ्रेपलाञ्चोकका तत्कालीन मालपोत अधिकृतप्रेम बहादुर देसार, शाखा अधिकृत (विशेष) नवराज बस्नेत, नायब सुब्बाहरु राम कृष्ण खत्री, केदारनाथ भट्टराई, विनोद कोइराला, विष्णु प्रसाद होमागाई, राम काजी श्रेष्ठ, हरि शरण श्रेष्ठ, राम प्रसाद सत्याल, कृष्ण प्रसाद सापकोटा, खरिदारहरु बद्रिप्रसाद हुमागाईँ, पुष्प कुमार पौडेल र रोसकाजी जस्पाउ रहेका छन्। त्यस्तै गुठी संस्थान, शाखा कार्यालय, काभ्रेपलाञ्चोकका कार्यालय प्रमुख बैकुण्ठ प्रसाद रेग्मी, फाँटवाला माधव प्रसाद होमागाई र कार्यालय सहायक राजकुमार सिग्देल, पतञ्जली योग पीठ तथा आयूर्वेद कम्पनी नेपाल र उक्त कम्पनीका मुख्य भई कामकाज गर्ने संस्थापक सदस्य शालीग्राम सिंह रहेका छन्। त्यस्तै मालपोत कार्यालय, काभ्रेपलाञ्चोकका तत्कालीन नायब सुब्बाहरु विनोद कोइराला, राम कृष्ण खत्री, हरि शरण श्रेष्ठ, राम काजी श्रेष्ठ र खरिदार बद्री प्रसाद हुमागाई, गुठी संस्थान, शाखा कार्यालय, काभ्रेपलाञ्चोकका तत्कालीन वरिष्ठ सहायक पवन आचार्य, तत्कालीन सनराईज बैंक लिमिटेडका प्रमुख कार्यकारी अधिकृत किशोर कुमार महर्जन, सहायक महाप्रबन्धक नीता प्रधान, जोखिम विभागका अधिकृत सुजित पोखरेल, शाखा प्रबन्धक राजीब सापकोटा, अधिकृत ममता पराजुली, पतञ्जली योग पीठ तथा आयूर्वेद कम्पनी नेपाल र उक्त कम्पनीका मुख्य भई कामकाज गर्ने संस्थापक सदस्य शालीग्राम सिंह रहेका छन्। त्यस्तै एकीकृत समाजवादी पार्टीका अध्यक्ष एवं प्रतिनिधीसभाका सदस्य तथा तत्कालीन प्रधानमन्त्री माधव कुमार नेपाल, तत्कालीन कानुन तथा न्याय मन्त्री तथा मन्त्रिपरिषद्, विधेयक समितिका तत्कालीन संयोजक प्रेम बहादुर सिंह, तत्कालीन भूमिसुधार तथा व्यवस्था मन्त्री स्व डम्बर श्रेष्ठ र निजको छोरा सन्तोष श्रेष्ठ, तत्कालीन मन्त्रिपरिषद्को सचिव (नेपाल सरकारको मुख्यसचिव) स्व माधव प्रसाद घिमिरे र निजको श्रीमती कमला घिमिरे, भूमिसुधार तथा व्यवस्था मन्त्रालयका तत्कालीन सचिव छविराज पन्त, सहसचिवहरु जीतबहादुर थापा र लालमणि जोशी, भूमिसुधार तथा व्यवस्था मन्त्रालयका तत्कालीन उपसचिव (कानुन) कलानिधी पौडेल, उपसचिवहरु गान्धी प्रसाद सुवेदी र हुपेन्द्रमणि केसी रहेका छन्। त्यस्तै भूमिसुधार तथा व्यवस्थापन विभागका तत्कालीन महानिर्देशक केशर बहादुर बानिँया, भूमिसुधार तथा व्यवस्थापन विभागका तत्कालीन उपसचिव राजाराम थापा, शाखा अधिकृत सिताराम पोखरेल र नायव सुब्बा वुद्धि बहादुर कार्की, मालपोत कार्यालय, काभ्रेपलाञ्चोकका तत्कालीन मालपोत अधिकृत प्रेम बहादुर देसार, मालपोत कार्यालय, काभ्रेपलाञ्चोकका तत्कालीन नायब सुब्बा केदारनाथ भट्टराई र खरिदार मोहनराम शर्मा, मालपोत कार्यालय, काभ्रेपलाञ्चोकका तत्कालीन प्रमुख मालपोत अधिकृत जनार्दन गुरागाईँ, मालपोत अधिकृत वेद प्रसाद अर्याल, शाखा अधिकृत (विशेष) शिवहरी शर्मा सुवेदी, नायब सुब्बाहरु विनोद कोइराला, तुलामणि राजभण्डारी, कृष्ण प्रसाद सापकोटा र खरिदार हरिप्रसाद हुमेगाईँ रहेका छन्। त्यस्तै गुठी संस्थान, शाखा कार्यालय काभ्रेपलाञ्चोकका तत्कालीन कामु कार्यालय प्रमुख कृष्णहरी भट्टराई, वरिष्ठ सहायक पवन आचार्य र फाँटवाला माधव प्रसाद होमागाईँ, तत्कालीन सनराईज बैंक लिमिटेडका जुनियर म्यानेजमेन्ट ट्रेनी एशु मैनाली, उपप्रबन्धक मनोज न्यौपाने, वरिष्ठ सहायक विक्रान्त कोईराला, प्रमुख व्यवस्थापक रविन कुमार नेपाल, सहायक महाप्रबन्धक आशा राणा अधिकारी, जोखिम व्यवस्थापन विभागका प्रमुख संजय कुमार सिद्धी, अनुपालन विभागमा कार्यरत सुनिल रत्न स्थापित र नायब महाप्रबन्धक बलराम विष्ट, पतञ्जली योग पीठ तथा आयूर्वेद कम्पनी नेपाल र उक्त कम्पनीका मुख्य भई कामकाज गर्ने संस्थापक सदस्य शालीग्राम सिंह रहेका छन्। त्यस्तै भोज राज शर्मा वाग्ले, जीवन राज कडेल, ध्रुव राज थापा, मनु घिमिरे, ओम प्रकाश वंशल, भिमदत्त जोशी, विरेन्द्रलाल श्रेष्ठ र लक्ष्मण कार्की रहेका छन्। त्यस्तै मालपोत कार्यालय, काभ्रेपलाञ्चोकका तत्कालीन मालपोत अधिकृत प्रेम बहादुर देसार, शाखा अधिकृत (विशेष) नवराज बस्नेत, नायब सुब्बा राम कृष्ण खत्री, खरिदार बद्रिप्रसाद हुमागाईँ, मालपोत कार्यालय, काभ्रेपलाञ्चोकका तत्कालीन मालपोत अधिकृत वेद प्रसाद अर्याल, शाखा अधिकृत उमेश राज दाहाल र नायब सुब्बाहरु तुलामणि राजभण्डारी, जिव रमण उप्रेती र मोहन प्रसाद पराजुली, चौतारामा प्रालि तथा उक्त कम्पनीका संस्थापक सदस्यहरु विश्वरत्न शाक्य, शेखर कुमार राणा, स्वराधेश्याम सराफ र निजको छोरा अरुण कुमार सराफ, पतञ्जली योग पीठ तथा आयूर्वेद कम्पनी नेपाल र उक्त कम्पनीका मुख्य भई कामकाज गर्ने संस्थापक सदस्य शालीग्राम सिंह रहेका छन्।"
"प्रतिनिधिसभा बैठक बस्दै, विपक्षीको अडान कायमै","काठमाडौं : संघीय संसदअन्तर्गतको प्रतिनिधिसभा बैठक बस्दैछ। दुई दिन बस्दै नबसी स्थगित भएको बैठक आजका लागि बोलाइएको हो। भिजिट भिसा प्रकरणमा गृहमन्त्रीको राजीनामा माग गर्दै आएका विपक्षी दलहरूसँग सहमति नजुटेपछि बैठक आजका लागि सारिएको थियो। विपक्षी दलहरूले गृहमन्त्रीको राजीनामा आउनुपर्ने अडान राखेपछि सोमबार र मंगलबार दुवै दिन बैठक बस्न सकेन। सोही विषयमा छलफल गर्न अहिले पनि माओवादी केन्द्रको बैठक बसिरहेको छ। संसद सचिवालयका अनुसार बैठक बिहीबार दिउँसो १ बजेका लागि बोलाइएको छ। भिजिट भिसा प्रकरणमा गृहमन्त्री रमेश लेखकको राजीनामा माग गर्दै प्रमुख प्रतिपक्षी दल नेकपा माओवादी केन्द्रलगायतले संसद बैठकमा अवरोध गर्दै आएका छन्। राजीनामा नआएसम्म संसद चल्न नदिने उनीहरूको अडान छ। संसदको अवरोध खुलाउन सभामुख देवराज घिमिरेले सत्ता पक्ष र प्रतिपक्षीसँग मंगलबार र बुधबार छुट्टाछुट्टै छलफल गरेका थिए। गृहमन्त्रीको राजीनामाको विषयमा दलहरूले आआफ्नो अडान राखेपछि दुवै दिनको बैठक निष्कर्षविहीन भएका थिए। संसदको गतिरोध हटाउने विषयमा प्रधानमन्त्री केपी शर्मा ओलीले तीन दलका शीर्ष नेताको बैठक बोलाएका थिए। नेकपा माओवादी केन्द्रले भने आफ्नो अडान कायमै राखेपछि छलफल निष्कर्षविहीन भएको थियो। जेठ ७ गतेदेखि गृहमन्त्री लेखकको राजीनामा माग गर्दै प्रतिपक्ष दलहरूले संसद अवरोध गरिरहेका छन्। तर,सत्तापक्ष भने जसरी पनि संसद् सुचारु गर्ने पहल गरिरहेको छ। प्रतिपक्षी दलहरूको अवरोधका कारण बजेटमाथिको छलफल प्रभावित भएको छ। बजेटमा मंगलबारदेखि छलफल हुने कार्यसूची थियो। सो दिन बैठक बस्न नसकेपछि आजको बैठकमा आगामी आर्थिक वर्ष २०८२०८३ का लागि सरकारले प्रस्तुत गरेको बजेटमाथि छलफल हुने कार्यसूची राखिएको छ। बैठकमा उपप्रधानमन्त्री तथा अर्थ मन्त्री विष्णुप्रसाद पौडेलले वक्तव्यसहित 'आव २०८२०८३ को राजश्व र व्ययको वार्षिक अनुमानमाथि सामान्य छलफल प्रारम्भ गरियोस्' भन्ने प्रस्ताव प्रस्तुत गर्ने कार्यसूची छ। अर्थमन्त्री पौडेलले जेठ १५ गते संघीय संसदको संयुक्त बैठकमा आर्थिक वर्षको बजेट प्रस्तुत गरेका थिए। बैठकको प्रारम्भमा सभामुख घिमिरेले प्रधानमन्त्री तथा मन्त्रिपरिषद्को कार्यालयबाट प्राप्त कार्यभारसम्बन्धी पत्रको व्यहोरा पढेर सुनाउने कार्यसूची छ। यसैगरी राज्य व्यवस्था तथा सुशासन समितिका सभापति रामहरि खतिवडाले 'संघीय निजामति सेवा विधेयक सम्बन्धी समितिको प्रतिवेदन,२०८२' पेस गर्ने कार्यसूचीमा उल्लेख छ। सभामुख घिमिरेले प्रतिनिधिसभाअन्तर्गतका विषयगत समितिका सदस्यहरूको नाम हेरफेर गर्नेछन्।"
सङ्खुवासभामा बाढीले पाँचवटा काठेपुल बगायो,"सङ्खुवासभा: जिल्लाको उत्तरी क्षेत्र भोटखोला गाउँपालिकामा बाढीले पाँचवटा काठेपुल बगाएको छ । बुधबारको बाढीले भोटखोला वडा नम्बर १, २ र १, ३ जोड्ने धुङगोपा खोलाका दुईवटा काठेपुल बगाएको जिल्ला प्रहरी कार्यालयका प्रहरी नायब उपरीक्षक दक्षकुमार बस्नेतले जानकारी दिए। बाढीले भोटखोला १ र ३ जोड्ने घङजुङमा खोलाको काठेपुल पनि बगाएको छ । भोटखोला १ र ३ जोड्ने छोकाङ खोला, भोटखोला १ र ३ जोड्ने माप्च्या खोलाको पुल पनि बगेको छ । यसैबीच, केही दिनअघिको बाढीले भोटखोला गाउँपालिका३ मा निर्माण भएका दुईवटा साना जलविद्युत् आयोजना बगाएपछि २५० घर विद्युतविहीन भएका छन् । बाढीले कोशी राजमार्गअन्तर्गत खाँदबारीकिमाथाङ्का सडकखण्डको हटिया र हुङहुङ सडक बगाएको छ । बाढीका कारण खाँदबारीकिमाथाङ्का सडकखण्ड अवरुद्ध हुँदा यातायात सेवा ठप्प छ ।"
प्रि ओपन सेसनमा नेप्से परिसूचक ३ अंक बढीले घट्यो,काठमाडौं : प्रि ओपन सेसनमा नेप्से परिसूचक सामान्य अंकले घटेर बन्द भएको छ। साताको अन्तिम कारोबार दिन बिहीबार प्रि ओपन सेसनमा परिसूचक ३१० अंकले घटेर २६४३८५ विन्दुमा पुगेको छ। यो समयमा ३९ वटा स्क्रिप्सको ७६ हजार २३७ कित्ता सेयर ३ करोड ८७ लाख ६४ हजार ९०८ रुपैयाँमा खरिद बिक्री भए। कारोबारमा आएकामध्ये १६ वटा स्टक्सको मूल्य बढ्दा १८ वटाको घट्यो। बाँकी दुई स्टक्सको मूल्य भने यो समयमा स्थिर रह्यो।
सद्भावको कोर्स रेकर्ड,"काठमाडौं : नेपालका नम्बर एक गल्फर सदभाव आचार्यको कोर्स रेकर्डमा नेपाल ए ले ११औं संस्करणको नेपाल एमेच्योर ओपन गल्फ च्याम्पियनसिपको टिम स्पर्धामा स्वर्ण पदक जितेको छ । नेपालका सदभाव र राहुल विश्वकर्माले ३६ होलको समाप्तीमा २४ अन्डर दुई सय ६४ को स्कोरमा स्वर्ण जितेको हो । गोकर्ण गल्फ क्लबमा सदभावले १२ अन्डर ६० को स्कोरसहित नयाँ कोर्स रेकर्ड बनाए । राहुलले ४ अन्डर ६८ स्कोर गरे । नेपालले १६ अन्डर एक सय २८ को स्कोर गर्दा भुटानलाई २४ स्ट्रोकको फराकिलो अन्तरले हरायो । निम दोर्जी तामाङ र डेचेन लेन्डुपको भुटानी टिम काउन्ट ब्याकमा दोस्रो भयो । भुटान र बंगलादेश इभनपार २८८ मा बराबरी भएपछि काउन्ट ब्याकमा नतिजा निकालिएको थियो । सफिकुल इस्लाम र मोहमद सहाब उद्दिन सम्मिलित बंगलादेशको टिमले कांस्य पदक पायो । च्याम्पियनसिपको दोस्रो दिन व्यक्तिगत स्पर्धामा सदभाव शीर्ष स्थानमा कायमै रहन सफल भए । ३६ होलको समाप्तीमा समग्रमा १८ अन्डर एक सय २६ को स्कोरमा सदभावले भारतका सुमित कोटवाललाई ८ स्ट्रोकले पछि पारेका छन् । सदभावले १२ अन्डर ६० को सानदार स्कोरमा प्रोफेसनल गल्फर शुक्रबहादुर राईको नाममा रहेको ११ अन्डर ६१ को रेकर्ड तोडेका थिए । शुक्रले सन् २०२३ को सूर्य नेपाल सेन्ट्रल ओपनमा सो रेकर्ड बनाएका थिए । कोर्स रेकर्ड बनाउने क्रममा सदभावले १२ बर्डी प्रहार गरे । फ्रन्ट र ब्याक नाइन दुवैमा ६ अन्डर ३० को स्कोर निकाले । सदभावले पहिलो होलमा बर्डी प्रहार गर्दै दोस्रो दिनको सुरूवात गरेका थिए । यसपछि तेस्रोदेखि छैटौं होलमा लगातार चार र नवौं होलमा पनि अर्को बर्डीको सफलता प्राप्त गरे । यसपछि ११औं देखि १५औं होलमा लगातार पाँच बर्डी प्रहार गर्दा शुक्रको रेकर्ड बराबरी गरेका थिए । १६औं र १७औं होलमा पार जोगाए । १८औं होलको बर्डीले कोर्स रेकर्ड बनाउन सफल भए । यो स्कोर उनको करियरको उत्कृष्ट प्रदर्शन हो । उनले गत वर्ष सूर्य नेपाल एनपिजिए टुर च्याम्पियनसिपमा ८ अन्डर ६४ को स्कोर निकालेका थिए । दोस्रो स्थानमा उक्लिएका सुमितले समग्रमा १० अन्डर एक सय ३४ स्कोर गरेका छन् । उनले ८ अन्डर ६४ को स्कोर बनाए । महिलातर्फ भारतकी अनन्थी विवेक समग्रमा ३ अन्डर एक सय ४१ अंकसहित शीर्ष स्थानमा छिन् । उनले भारतकै दिया कुमारलाई १४ स्ट्रोकले पछि पारेकी छन् । अनन्थीले २ अन्डर ७० को स्कोरमा खेल सकाइन् । तीन दिने ५४ होलको प्रतिस्पर्धामा नेपालसहित दक्षिण एसियाका बंगलादेश, भुटान, श्रीलंका र भारत गरी पाँच राष्ट्रका ५७ खेलाडीको सहभागिता रहेको छ ।"
"गण्डकी प्रदेशको नीति तथा कार्यक्रम : कृषि, पर्यटन, रोजगारी सिर्जना र पूर्वाधारमा जोड","पोखरा : गण्डकी प्रदेश सरकारले आर्थिक वर्ष २०८२८३ को नीति तथा कार्यक्रम ल्याएको छ । गण्डकी प्रदेश प्रमुख डिल्लाराज भट्टले बुधबार प्रदेशसभामा नीति तथा कार्यक्रम वाचन गर्ने क्रममा कृषि, पर्यटन, रोजगारी सिर्जना र पूर्वाधारमा जोड दिएका हुन् । यसैगरी, पूर्वाधार विकास र डिजिटल गभर्नेन्सलाई पनि प्राथमिकता दिइएको छ । आर्थिक समृद्धि, सामाजिक न्याय र सुशासन मूलमन्त्रका साथ अघि बढ्ने पनि नीति तथा कार्यक्रममा प्रतिबद्धता जनाइएको छ । उत्पादनभन्दा आर्यातमा निर्भर रहेको समग्र देशको वर्तमान अवस्थामा छ । गण्डकी प्रदेश सरकरको नीति तथा कार्यक्रममा घरेलु उत्पादनमा आत्मनिर्भरता, युवामैत्री उद्यमशीलता, महिला सशक्तीकरण, प्रविधिको प्रयोगमार्फत सेवा प्रवाहमा सुधार, तथा स्वास्थ्य र शिक्षा क्षेत्रमा गुणस्तरात्मक सुधारका योजना ल्याउने उल्लेख छ । यस्तै, गरी भूगोलअनुसारको विकास, साना तथा घरेलु उद्योग प्रवर्धन, जलविद्यत् परियोजना र वैकल्पिक ऊर्जामा लगानी र निजी क्षेत्रसँगको सहकार्यमा रोजगारी सिर्जनाको लक्ष्य राखिएको छ । गण्डकी प्रदेशको राजधानी सहर पोखरा देशकै पर्यटकीय राजधानी हो । नीति तथा कार्यक्रममा पर्यटनलाई आर्थिक समृद्धिको प्रमुख आधार मान्दै पर्यटकीय पूर्वाधार निर्माण, प्रवर्धन र अन्तर्राष्ट्रिय बजारमा ब्रान्डिङ गर्ने योजनासमेत ल्याइएको छ । पर्यटन पूर्वाधारका तुलनामा पर्यटक आगमनमा कमी आउँदा समस्या ग्रस्त अवस्थामा रहेको पोखराको पर्यटन उद्योगलाई बचाउने योजना बजेटमा आउनुपर्ने पोखराका पर्यटन व्यवसायीले बताइरहेका छन् । पोखराको पर्यटन पूर्वाधारमा मात्रै ७ खर्ब रुपैयाँभन्दा बढी रहेको पोखरा पर्यटन परिषद्का पूर्वअध्यक्ष पोमनारायण श्रेष्ठले बताए । होटल, रेस्टुरेन्ट, अल्ट्रालाइट, प्याराग्लाइडिङ, जिप लाइन, बन्जीलगायत पर्यटकीय पूर्वाधारमा गण्डकी प्रदेशभरि करिब ८ अर्ब रुपैयाँको लगानी रहेको पनि उनले बताए । पर्यटकीय पूर्वाधारअनुसार पर्यटकको आगमन कमी हुँदा पर्यटकीय पूर्वाधारमा भएको लगानी जोखिममा रहेको पनि व्यवसायी बताउँछन् । कृषि उत्पादन बढाउन भूमि बैंक स्थापना गरी बाँझो रहेको जमिनको सदुपयोग गर्ने नीति सरकारले लिएको छ । यसैगरी चक्लाबन्दी गह्रा सुधार, सामूहिक खेती प्राणालीलाई प्रोत्साहनको साथै भूमिको समुचित प्रयोगका लागि प्रदेश स्तरीय भू उपयोग रणनीति योजना तजुमा गरिने पनि उल्लेख छ ।"
दोलखामा पहिलो पटक मिर्गौला डायलाइसिस सेवा सुरु,दोलखाको पशुपति चौलागाईं स्मृति प्रादेशिक अस्पतालमा पहिलो पटक मिर्गौलाको डायलाइसिस सेवा सुरु भएको छ। गत शुक्रबारदेखि डायलाइसिस सेवा सुरु गरेको अस्पतालले दैनिक १ जनालाई सेवा दिइरहेको छ। केही दिनभित्र दैनिक ३४ जनालाई सेवा दिइने अस्पतालले जनाएको छ। ६ दिनको अवधिमा भीमेश्वर नगरपालिकाकाका ३ जना र कालिन्चोक गाउँपालिकाका एक गरी ४ जनाको उपचार भएको अस्पतालले जनाएको छ। मिर्गौलाको उपचार जिल्लामा नहुँदा महँगो शुल्कमा काठमाडौं पुगेर उपचार गर्नुपर्ने बाध्यता हटेको छ। परीक्षणको रूपमा सुरुवाती समयमा निःशुल्क ४ जनाको डायलाइसिस गरिएको पनि अस्पतालले जनाएको छ। ५० वेड क्षमता भएको अस्पतालमा मिर्गौला डायलाइसिसका लागि ७ वेड राखिएको छ।
"छहरेटोखा सुरुङमार्गका लागि बजेट, निर्माण भएपछि नेपालचीनको व्यापार बढ्ने विश्वास","नुवाकोट : छहरेटोखा सुरुङमार्गका लागि संघीय सरकारले बजेट विनियोजन गरेको छ। सरकारले आगामी आर्थिक वर्ष २०८२०८३ का लागि बजेट विनियोजन गरेको हो। सुरुङमार्ग निर्माण भएपछि काठमाडौं आवतजावतमा सजिलो हुने स्थानीयहरू बताउँछन्। छहरेटोखा सुरुङमार्गका निर्माण भएपछि नेपालचीनबीचको भौगोलिक दुरीसमेत कम हुने र आयातनिर्यातमा सहजता आउने जनाइएको छ । बागमती प्रदेशका पूर्वममन्त्री तथा एमाले केन्द्रीय सदस्य केशवराज पाण्डेले यसले दुई देशबीचको व्यापार प्रवर्द्धनमा महत्त्वपूर्ण भूमिका खेल्ने बताए । यस्तै छहरेटोखा सुरुङमार्गलाई प्राथमिकतामा राखेर सरकारले निर्माण कार्यको सवै प्रक्रिया पुरा गर्नुपर्ने एमाले नुवाकोटका अध्यक्ष बद्री मैनालीले बताए। शिवपुरी गाउँपालिकाका अध्यक्ष गोविन्द थपलिया सुरुङमार्ग विगतदेखि नै बजेटमा पर्दै आएको भन्दै अव निर्माणका लागि निरन्तरता दिनुपर्ने बताए। २०७६ सालमा चिनियाँ राष्ट्रपतिको नेपाल भ्रमण हुँदा छहरेटोखा सुरुङ मार्ग बनाउने सहमति भएको थियो। तर, चीनले सुरुङमार्गको काम अघि बढाएको छैन। चीनले पनि छहरेटोखा सुरुङमार्गलाई विशेष प्राथमिकतामा राखेको छ। चीनले सो सुरुङमार्ग अनुदानमा बनाउनुपर्ने नेपालको माग छ। छहरेटोखासहित अन्य सुरुङमार्गका बारेमा भौतिक पूर्वाधार तथा यातायात मन्त्रालयले अध्ययन भइरहेको जनाएको छ।"
"फोनपे र एभरेस्ट बैंकबीच सहकार्य, एभरेस्ट फोनपे क्रेडिट कार्ड सुरु","काठमाडौं : फोनपेले एभरेस्ट बैंकसँग सहकार्य गर्दै 'एभरेस्ट फोनपे क्रेडिट कार्ड सुरु गरेको छ। याे अहिले प्रयोगकर्ताहरूका लागि उपलब्ध रहेको जनाइएको छ। फोनपे क्रेडिट कार्ड स्कीम अन्तर्गतको यो नवप्रवर्तनात्मक सेवा पूर्ण रूपमा भर्चुअल र एभरेस्ट बैंकको मोबाइल बैंकङि एप    मार्फत सहज रूपमा पहुँच योग्य रहेको बताइएको छ। यस कार्डले प्रयोगकर्ताहरूलाई अझ सहजता र नियन्त्रण दिने लक्ष्य लिएको फोनपेले जनाएको छ। कार्डधारकहरूले अब देशभर रहेका फोनपे क्यूआर व्यापारीहरूमा सजलै स्क्यान गरी भुक्तानी गर्न सक्नेछन्। यस कार्डले पारम्परिक क्रेडिट सुवधिाहरूजस्तै ब्याजरहित अवधिहरूलाई आधुनिक क्युआरआधारति कारोबारसँग जोडेर प्रयोगकर्तालाई थप सुविधा दिएको छ। एभरेस्ट बैंक पनि अब हाम्रो यात्रामा सहभागी भएपछि हामी निकै उत्साहित छौँ, फोनपेका प्रमुख कार्यकारी अधिकृत दिवस कुमारले भने, यो सहकार्यले घरेलु र सुरक्षित क्रेडिट समाधानको खाँचो पुष्टि गर्छ जसले उपभोक्ता र व्यापारी दुवैलाई फाइदा पुर्याउँछ। हाम्रो दृष्टिकोण भनेकै सबै नेपालीविशेष वर्ग मात्र होइनलाई समेट्ने गरी सहज र समावेशी क्रेडिट अनुभव प्रदान गर्नु हो। सिटिजन्स बैंकसँगको सफल सुरुआतपछिको यो दोस्रो चरण हो। एभरेस्ट बैंकले आफ्नो एभरेस्ट फोनपे क्रेडिट कार्ड सुरु गरेको छ। अझ धेरै बैंकहरूले पनि छट्टै आफ्ना फोनपे क्रेडिट कार्डहरू सुरु गर्ने तयारी गरिरहेका छन्। जसले समावेशी, घरेलु र नवप्रवर्तनशील क्रेडिट पहुँचतर्फको यात्रालाई अझ बलियो बनाउनेछ। यो सहकार्यसँगै, फोनपेले डिजिटल नेपाल निर्माणको दिशामा निरन्तर अग्रसर हुँदै सुरक्षित, सहज र सबैका लागि पहुँचयोग्य वित्तीय उपकरणहरूको विकास गरिरहेको छ।"
"स्याङ्जाका बजारमा अनुगमन, अधिकांश पसलमा म्याद नाघेका खाद्य वस्तु र पेयपदार्थ","स्याङ्जा : गण्डकी प्रदेश सरकार कृषि,भूमि व्यवस्था तथा सहकारी मन्त्रालय पोखराले कृषि ज्ञान केन्द्र स्याङ्जाको समन्वयमा यहाँका पसलहरूको अनुगमन तथा निरीक्षण गरेको छ। पुतलीबजार नगरपालिकामा स्थापित ३२ वटा पसलहरूको अनुगमन तथा निरीक्षण गरिएको हो। यहाँका खाद्य ,किराना पसल,तरकारी, फलफूललगायतका पसलहरूको अनुगमन तथा निरीक्षण गरिएका हुन्। अनुगमनका क्रममा केही पसलमा मूल्य सूची नराखिएको,म्याद गुज्रेका पेय तथा खाद्य पदार्थ राखिएको,पसलमा बोर्ड नराखिएको भेटिएको थियो। अखाद्य वस्तुहरूलाई तत्कालै नष्ट गरिएका छन्। ती खाद्य तथा पेय वस्तु तत्कालै नष्ट गरि पुन: यस्ता कार्य नगर्न सुझाव दिएएको खाद्य अनुसान्धान अधिकृत कुमार भण्डारीले जानकारी दिए। पसल सञ्चालकलाई मुल्यसूची राख्न, म्याद गुज्रेका खाद्य तथा पेय वस्तु छुट्टाएर राख्न,पसलको बोर्ड राख्न र पुनः यस्ता गल्ती नदोहोर्याउन समेत सुझाव दिइएको छ। क्रेता तथा बिक्रेता दुबैले स्वस्थ्य खाद्य बस्तुको उपयोग गरी स्वस्थ्य रहंन भन्ने उद्देश्यले कृषि तथा भूमि व्यवस्था तथा सहकारी मन्त्रालयले यस्ता अभियान सुरू गरेको मन्त्रालयका उपसचिव पुष्पराज बरालले बताए। बढ्दो अखाद्य वस्तु मिसावट तथा म्याद गुज्रेका वस्तुको बिक्री वितरणको नियन्त्रणका लागि संघ,प्रदेश र स्थानीय तहको समन्वय हुनु जरुरी रहेको उनले सुझाए। अनुगमनमा कृषि, भूमि व्यवस्था तथा सहकारी मन्त्रालय, खाद्य पदार्थ गुण नियन्त्रण कार्यालय पोखरा, जिल्ला प्रशासन कार्यालय स्याङ्जा, जिल्ला प्रहरी कार्यालय, पुतलीबजार नगरपालिका, कृषि ज्ञान केन्द्र, पर्यटन तथा उद्योग कार्यालय, स्याङ्जा जिल्ला उद्योग वाणिज्य संघ,उपभोक्ता मञ्चलगायतको सहभागिता थियो।"
संघीय निजामती ऐन जारी प्रक्रिया अघि नबढाए चरणबद्ध आन्दोलन गर्ने चेतावनी,"काठमाडौं : नेपाल निजामती कर्मचारी संगठनले आफ्ना माग बमोजिम संघीय निजामती ऐन जारी नभए चरणबद्ध आन्दोलन गर्ने निर्णय गरेको छ । हालै काठमाडौंमा सम्पन्न दोस्रो केन्द्रीय कार्यसमिति बैठकका निर्णय सार्वजनिक गर्न बिहीबार काठमाडौंमा पत्रकार सम्मेलन गर्दै संगठनले कर्मचारी तथा ट्रेड युनियनमैत्री ऐन जारी हुन नसके चरणबद्ध आन्दोलन गर्ने निर्णय गरेको हो । बैठकले तीनै तहमा कार्यरत कर्मचारीहरूलाई मार्ग निर्देशन गर्ने मूल कानुनको रुपमा रहेको संघीय निजामती सेवा ऐन जारी गर्न सरकारले ढिलासुस्ती गरेको भन्दै ध्यानाकर्षण गराउने निर्णय गरिएको संगठनका महासचिव रामचन्द्र अधिकारीले जानकारी दिए। उनले तीनै तहका कर्मचारीलाई निजामती कर्मचारीको परिभाषामा समावेश गरी कर्मचारी तथा ट्रेड युनियनमैत्री ऐन जारी गर्न विशेष पहल गर्ने बताए। त्यस्तै संगठनले कार्यालय प्रमुख बाहेक शाखा अधिकृत वा आठौं तहसम्मका कर्मचारी सदस्य हुन पाउने गरी सामूहिक सौदावाजीसहितको राष्ट्रियस्तरका ट्रेड युनियन र आधिकारिक ट्रेड युनियनको व्यवस्था हुनुपर्ने माग रहेको महासचिव अधिकारीले बताए। संगठनले संघीय निजामती सेवा ऐन जारी भएपछि संघीय कानुन बमोजिम संघ,प्रदेश र स्थानीय तहमा समायोजन भएका कर्मचारीहरूलाई एक पटकका लागि समयोजनको लागि छनौटको अवसर प्रदान गर्नुपर्ने, योग्यता पुगेका कर्मचारीलाई श्रेणी वृद्धि गरी तह मिलान गर्नु पर्ने,अस्थायी करारमा काम गरेका कर्मचारीलाई एकपटक उमेरको हद नलाग्ने गरी सिमित प्रतियोगिताबाट स्थायी गर्नुपर्ने लगायतका माग समेत अघि सारेको छ ।"
"सुनको मूल्य आज पनि बढ्यो,तोलाको कतिमा हुँदैछ कारोबार ?",काठमाडौं : नेपाली बजारमा सुनको मूल्य आज पनि वृद्धि भएको छ। सुन आज ५ सय रुपैयाँले बढेको हो। नेपाल सुन चाँदी व्यवसायी महासंघका अनुसार बिहीबार ५ सय रुपैयाँले बढेर प्रतितोला सुनको मूल्य १ लाख ९३ हजार ७०० रुपैयाँ कायम भएको छ। मंगलबार एक तोला सुनको मूल्य १ लाख ९३ हजार २०० सय रुपैयाँ पुगेको थियो। आज सुनको मूल्य बढेपनि चाँदीको भाउ भने स्थिर रहेको छ। एक तोला चाँदीको मूल्य २ हजार ७५ रुपैयाँमा कारोबार भइरहेको महासंघले जनाएको छ। बुधबार चाँदी सोही मूल्यमा कारोबार भएको थियो।
"प्रदेशका योजनामा अनियमितता, संसदीय छानबिन समितिको माग गर्दै बैठक अवरुद्ध","जनकपुरधाम : प्रदेशका योजना बाँडफाँटमा संसदीय छानबिन समितिको माग गर्दै विपक्षी दलले मधेस प्रदेशसभाको पाँचौं अधिवेशनको पहिलो बैठक नै अवरुद्ध गरेका छन्। प्रदेशमा योजनाहरू बिक्री गरिएको र विभिन्न मन्त्रालयको बजेट खर्चमा अनियमितता भएको आरोप लगाउँदै विपक्षी दलहरूले संसदीय छानबिन समिति नबनेसम्म बैठक बस्न नदिने अडान राखेका हुन्। विपक्षीको अडानपछि सभामुख रामचन्द्र मण्डलले बुधबार बसेको प्रदेशसभाको बैठक स्थगित गरेका हुन्। बैठकको सुरुमै विपक्षी जनता समाजवादी पार्टी नेपाल (जसपा) का सांसदहरूले विरोध गरे। जसपाका प्रमुख सचेतक रामआशिष यादवले यसअघि सदनमा भएको सहमतिअनुसार सरकारले संसदीय छानबिन समिति गठन नगरेको भन्दै असन्तुष्टि जनाए। चौथो अधिवेशनको अन्तिम अर्थात् २२ औं बैठकमा सरकारले गरेको गडबडी र आर्थिक अनुशासन उल्लंघनका मामिलामा छानबिन गर्न संसदीय छानबिन समिति गठन गर्ने प्रस्ताव पास भएको थियो, जसपाका प्रमुख सचेतक यादवले भने, विपक्षी दलले समितिमा बस्ने सांसदहरूको नामसमेत पठाइसकेका छन्। तर, सत्तापक्षले अहिलेसम्म नाम दिएको छैन। १ महिना २४ दिन बित्दा पनि संसदीय छानबिन समिति गठन हुन सकेको छैन। यसको अर्थ के बुझ्ने ? सरकारले भ्रष्टाचारलाई निरन्तरता दिन खोजेको हो ? जसपाले अवरोध जनाउनेबित्तिकै सभामुख मण्डलले प्रदेशसभाको बैठक सुरु भएको एक मिनेटमै स्थगनको घोषणा गरे। संसदीय छानबिन समिति गठन गर्न प्रदेशसभाको बैठक बस्नुअघि नै सभामुख मण्डलको कार्यकक्षमा तीन घण्टा लामो छलफल भएको थियो। यस विषयमा तीन घण्टा लामो छलफल भएको हो। तर, निष्कर्ष निस्कन सकेन, सभामुख मण्डलले भने, फेरि औपचारिक र अनौपचारिक बैठक बसेर संसदीय छानबिन समिति गठनका मामिलामा सहमति जुटाउने प्रयास हुनेछ। गत चैत २१ गते मधेस प्रदेशसभाको गतिरोध हटाउनेबारे दलहरूबीच तीनबुँदे सहमति भएको थियो। प्रदेशसभा सचिवालयमा बसेको सर्वदलीय बैठकमा सदनमा उठेको योजना बिक्री वितरणका विषयमा सम्बन्धित मन्त्रीहरूले जवाफ दिने, संसदीय छानबिन समिति गठन गर्ने सहमति भएको थियो। यसअघि योजनाको चिठी कमिसन लिएर बेचिएको र अनाधिकृत तवरले वितरण गरिएको भन्दै संसदीय छानबिन समिति गठनको अडान राख्दै प्रमुख प्रतिपक्षी दल जसपा नेपाल र विपक्षी दल नेकपा माओवादी केन्द्रले प्रदेशसभाको बैठक चल्न दिएको थिएन। जसको कारण सदन अनिश्चित बनेको थियो। बेथितिविरुद्ध प्रतिपक्षले नाराबाजी गर्दै संसद् अवरुद्ध गर्ने र त्यसपछि छानबिन समिति गठन हुने तर, कार्यान्वयन नहुने परिपाटी मधेस प्रदेशमा निकै पुरानो छ। यसअघि पनि योजना खरिद बिक्रीको छानबिन गर्नुपर्ने माग उठेपछि सत्ता र प्रतिपक्षीको अडानका बीच मधेस प्रदेशसभामा संसदीय छानबिन समिति गठन भएको थियो। तत्कालीन प्रतिपक्षी एमालेको मागअनुसार सरोजकुमार यादव नेतृत्वको सरकारका तत्कालीन अर्थमन्त्री सञ्जयकुमार यादवले वित्तीय अनुशासनविपरीत काम गरेको भन्दै छानबिन भएको थियो। उनीमाथि २०८० असारको पहिलो र दोस्रो साता विभिन्न कार्यालयमा ठूलो रकम रकमान्तर र कमिसन लेनदेनको आधारमा ससर्त अनुदानको रकम स्थानीय तहलाई पठाएको आरोप लगाइएको थियो। लोसपा संसदीय दलका उपनेता उपेन्द्र महतोको संयोजकत्वमा गठित विशेष संसदीय छानबिन समितिले प्रतिवेदन बुझाएको ६ महिना बितिसके पनि सभामुख मण्डलले सो प्रतिवेदन हालसम्म सदनमा प्रस्तुतसमेत गरेका छैनन्। न त त्यसको कार्यान्वयनका लागि सरकारलाई सिफारिस नै गरेका छन्। मधेसमा प्रदेश सरकार गठन भएको ६ वर्षभित्र पाँच पटक गठन भए पनि उपभोक्ता समितिहरूको भुक्तानीबाहेक संसदीय विशेष छानबिन समितिको कुनै पनि प्रतिवेदन कार्यान्वयन भएको छैन। प्रदेशसभा र सरकार स्थापनाकै समयमा जनकपुर चुरोट कारखाना र शैक्षिक तालिम केन्द्रको मर्मत सम्भारमा अनियमितता र उपभोक्ता समितिले गरेको कामभन्दा बढी भुक्तानीका लागि सिफारिस गर्ने कर्मचारीहरूमाथि कारबाही र वित्तीय अनुशासनविपरीत काम गर्ने मन्त्रीहरूमाथि कारबाहीका लागि विशेष संसदीय छानबिन समितिको प्रतिवेदन कार्यान्वयन भएको छैन।"
"संसद् खुलाउन माओवादी लचक, विपक्षसँग छलफल गरेर अघि बढ्ने निर्णय","काठमाडौं : नेकपा माओवादी केन्द्र संसद्को अवरोध हटाउन लचक देखिएको छ। आज पार्टी अध्यक्ष पुष्पकमल दाहाल निवास खुमलटारमा बसेको पदाधिकारी बैठकले सिर्जनात्मक, रचनात्मक ढंगले संसद्को निकास निकाल्न लाग्ने निर्णय गरेको हो। बैठकपछि बोल्दै माओवादी केन्द्रका प्रवक्ता अग्निप्रसाद सापकोटाले जिम्मेवार प्रतिपक्षको हिसाबले निकास निकाल्नका लागि अधिकतम जोड रहने बताए। उनले भिजिट भिसा प्रकरणमा छानबिन हुनुपर्ने बताए। उनले भने, गम्भीर विषयमा छानबिन गर्न आवश्यक छ। मुख्यतया छानबिन हुनुपर्छ। व्यक्तिगतमा त्यति ध्यान छैन। प्रवक्ता सापकोटाले संसद्को अवरोध हटाउन निरन्तर छलफल भइरहेको पनि बताए। उनले भने,यसलाई सकारात्मक निकास दिनुपर्छ। सरकार पक्ष र विपक्ष पार्टीसँग पनि छलफल गर्नुपर्ने छ। धेरै गम्भीर विषय भएकाले छानबिनका लागि एउटा बाटो बनाउनु पर्छ र सदनमा छलफलको बाटो पनि हुनुपर्छ भन्ने आजको छलफलमा निष्कर्ष निस्केको छ। प्रवक्ता सापकोटाले अन्य विपक्ष दलहरूसँग छलफल गरेर अघि बढ्ने निर्णय भएको बताए।"
व्यंग्य नबनोस् वातावरण दिवस,"प्लास्टिक प्रदूषणको अन्त्य गरौं भन्ने सन्देशको मूल मर्मका साथ हामी हाम्रो बानी बदलौं, ताकि हाम्रो पृथ्वी, हाम्रो भविष्य र हाम्रो अस्तित्व सुरक्षित रहोस्। हरेक वर्ष जुन ५ लाई हामी विश्व वातावरण दिवसको रूपमा मनाउँछांै। यो दिवस सन् १९७२ मा स्विडेनको स्टकहोममा आयोजित संयुक्त राष्ट्रसंघको पहिलो वातावरण सम्मेलनपश्चात् सुरु भएको हो। सन् १९७३ देखि मनाउन थालिएको वातावरण दिवसको मुख्य उद्देश्य भनेको पर्यावरणीय संकटप्रति जनचेतना अभिवृद्धि गर्नु र व्यवहार परिवर्तनका लागि प्रेरित गर्नु अनि विश्वव्यापी समस्यामा विश्वव्यापी ऐक्यबद्धता जाहेर गर्नु हो। हरेक वर्ष पर्यावरणीय हिसाबले महŒवपूर्ण सवालमध्ये कुनै एक जल्दोबल्दो सवालमा केन्द्रित रहेर नारा तय गर्ने गरिन्छ। सन् १९७३ मा पहिलो वातावरण दिवस एकमात्र पृथ्वी नाराबाट सुरु गरिएको थियो भने सन् १९८४ मा मरुभूमीकरण अनि सन् १९९१ मा जलवायु परिवर्तन; विश्वव्यापी सहकार्यको आवश्यकता नारा निर्धारण गरिएको थियो। सन् २००० को नारा वातावरणीय सहस्राब्दीः अब केही गरौं भन्ने थियो भने २०१५ को नारा सात अर्ब सपना, एउटै ग्रह जिम्मेवारीपूर्वक उपभोग गरौं रहेको थियो। यस वर्ष अर्थात् २०२५ को नारा चाहिँ प्लास्टिक प्रदूषणको अन्त्य गरौं रहेको छ। यसरी हेर्दा प्रत्येक वर्ष विश्व वातावरण दिवसमा समसामयिक वातावरणीय सवालमा जनचेतना जगाउने खालका नारा तय हुन्छन्। तर, आजसम्म आइपुग्दा वातावरण दिवस आफैंले बोकेको सन्देश, प्रयोजन र मर्ममाथि नै प्रश्न उठ्न थालेको छ। हरेक वर्ष नारा फेरिन्छन्, कार्यक्रमहरू दोहोरिन्छन्, तर वातावरणीय संकट गहिरिँदै जान्छ। हाम्रा भनाइ र गराइमा के कति तादम्यता भेटिन्छन् ? यो सोचनीय विषय छ। व्यवहारमा परिवर्तनको कमीले गर्दा वातावरण दिवस आफैंमा व्यंग्य बन्न थालेको आभास हुन्छ। प्लास्टिक प्रदूषणको स्थिति र यस वर्षको नारा : आजको विश्वमा प्लास्टिक हाम्रो दैनिक जीवनको एक अभिन्न अंगजस्तै भएको छ। प्लास्टिकको प्रयोगले एकातिर जीवन सजिलो त भएको छ तर अर्कातिर एकपटक प्रयोग हुने प्लास्टिक आजको विश्वकै सबैभन्दा खतरनाक प्रदूषण स्रोतमध्ये एक बनेको छ। बजारमा सस्तो र सजिलो भनेर प्रचलनमा आएको प्लास्टिक अहिले पृथ्वीका कुनाकाप्चासम्म पुगेर जैविक विविधता, स्वास्थ्य र वातावरणका लागि खतरा बनेको छ। प्लास्टिक प्रदूषणले विश्वले अहिले झेलिरहेको तीन मुख्य पर्यावरणीय संकटहरूलाई झन् घातक बनाउन योगदान गरिरहेको तथ्यहरू भेटिन्छन्। जलवायु परिवर्तनको संकट, प्रकृति, भूमि र जैविक विविधता नष्ट हुने संकट र प्रदूषण तथा फोहोर व्यवस्थापनको संकट। विश्वभर हरेक वर्ष करिब ११ मिलियन टन प्लास्टिक फोहोर जलाशय र जल प्रणालीमा मिसिन्छ। कृषि उत्पादनहरूमा प्लास्टिकको प्रयोगका कारण ढल र फोहोरमैला हुने ठाउँहरूबाट माटोमा सूक्ष्म प्लास्टिक जम्मा भइरहेको छ। प्लास्टिक प्रदूषणबाट हुने सामाजिक र वातावरणीय क्षतिको वार्षिक मूल्य लगभग ३ सय अर्बदेखि ६ सय अर्ब अमेरिकी डलरसम्म रहेको अनुमान गरिएको छ। प्लास्टिकजन्य फोहोर अन्य जैविक फोहोरजस्तो सजिलै नष्ट गर्न सकिँदैन। यो त सूक्ष्म कण (माइक्रो प्लास्टिक) को रूपमा परिणत भई माटो, पानी र मानव शरीरमा पस्ने खतरा हुन्छ। मानव शरीरमा माइक्रोप्लास्टिक फेला परेको अनुसन्धानहरूले प्लास्टिक प्रदूषण अब केवल वातावरणीय समस्या नभएर सार्वजनिक स्वास्थ्य संकट पनि हो भन्ने देखाउँछ। समुद्री जीवहरूमा प्लास्टिक खाने, फस्ने र मर्ने घटना बढ्दो छ, जसले समुद्री जैविक विविधता र खाद्य शृंखलामा असर पुयाएको छ। बढ्दो प्लास्टिक प्रदूषणको जोखिमलाई मध्यनजर गरी यो वर्षको विश्व वातावरण दिवसको आधिकारिक नारा प्लास्टिक प्रदूषणको अन्त्य गरौं तय गरिएको छ। प्लास्टिक प्रदूषणको अन्त्य गरौं भन्ने नारा सन् २०१८ मा पहिलो पटक प्रयोग गरिएको थियो। अहिले दोस्रो पटक पुनः यही नारा चयन गरिनुको अर्थ यो समस्या झन्झन् गम्भीर बन्दै आएको छ र अहिलेको समाधानको प्रयास पर्याप्त छैन। तर, समाधान सम्भव छ। अब यसलाई विश्वव्यापी अभियानकै रूपमा लागेर निर्णायक टुंगोमा पुयाउनुपर्छ भन्ने हो। नेपालको सन्दर्भमा हेर्दा पनि प्लास्टिक प्रदूषणले विकराल रूप लिँदैछ। सहरी फोहोरको प्रमुख हिस्सा प्लास्टिकमै आधारित छ। नेपालमा प्रत्येक वर्ष ठूलो परिमाणमा प्लास्टिकजन्य सामग्री आयात हुन्छ, जसको मुख्यत एकपटक प्रयोग हुने प्लास्टिक हो। यस्ता एक पटकमात्र प्रयोग भएका प्लास्टिकजन्य फोहोरको व्यवस्थापन ठुलो समस्याको रूपमा रहिआएको छ। अधिकांश नगरपालिकामा प्लास्टिकको छुट्टाछुट्टै संकलन, पुनर्प्रयोग गर्ने संरचना छैन। प्लास्टिक फोहोर खुला ठाउँमा जलाउने, नदीनालामा फ्याल्ने वा डम्पिङ गर्ने प्रचलनले माटो, पानी र हावामा विषाक्तता बढाइरहेको छ। काठमाडौं, पोखरा, धरानजस्ता ठूला सहरका सडकछेउ फ्यालिएका प्लास्टिकका झोला, बोतल र प्याकेटहरू हाम्रो चेतनालाई नै चुनौती दिइरहेका छन्। बागमती, विष्णुमती, नक्खु, हनुमन्तेजस्ता सहर केन्द्रित नदीहरू प्लास्टिक फोहोरले थिचिएका छन्। ग्रामीण भेगमा समेत प्लास्टिक पोका र बोतल मानवबस्ती वरपरका चौर र वन क्षेत्रमा छरपस्ट देखिनु अब सामान्य दृश्यजस्तै बनेको छ। विश्व वातावरण दिवस मनाउने तरिकामा पछिल्लो समय याटोरिक अर्थात् भाषिक चालबाजीको चलन व्यापक देखिन्छ। हाम्रा चलनचल्तीका यी शैली यस्तो हुन्छन् जुन सुन्नमा आकर्षक लाग्छन्, तामझामपूर्ण देखिन्छन्, तर व्यवहारमा स्थायी असर कममात्र हुन्छन्। नारा बनाउने शैली, फोटोजेनिक वृक्षरोपण कार्यक्रम वा वातावरणमैत्री जस्तो देखिने अल्पकालीन गतिविधियी सबै चीजहरू प्रचारमुखी बन्न थालेका छन्। पर्यावरणीय चेतना फैलाउने नाममा फोटो सेसनका लागि रूख रोप्ने तर पछि त्यसको हेरचाह नगर्ने प्रवृत्तिले वातावरणको भन्दा पनि इमेज बनाउने प्रयासलाई प्राथमिकता दिएको देखिन्छ। वातावरण दिवस आउनासाथ सामाजिक सञ्जालमा हरियो ब्यानरहरू, वृक्षरोपणका तस्बिरहरू, सफाइ कार्यक्रमका प्रचारहरू एकाएक देखिन थाल्छन्। सरकारी निकाय, गैरसरकारी संस्था, विद्यालय, विश्वविद्यालय सबैले प्राकृतिक संरक्षण हाम्रो कर्तव्य भन्ने सन्देश बोकेर देखावटी अभियान गर्छन्। गन्यमान्य पदासीनहरूद्वारा गमलामा बिरुवा रोपेर तामझाम देखाउने, वर्षभरिलाई पुग्ने अर्ती उपदेश एकैदिन थोपर्ने र बाँकी ३ सय ६४ दिन वातावरणका कुरा बिर्सने गरिन्छ। तर जब यी कार्यक्रमहरू सम्पन्न भएपछि त्यहीं फ्यालिएका प्लास्टिकका बोतल र डिस्पोजेबल कप देखिन्छन्, त्यो स्वयं वातावरण दिवसको अपमानजस्तो लाग्छ। प्लास्टिकजन्य प्रदूषणको अन्त्य गरौं भन्ने नारा लगाउँदै एक पटकमात्रै प्रयोग गरी फाल्ने प्लास्टिकका सामग्री प्रयोग गरी उल्टै प्रदूषण बढाएको देखिनु विडम्बनापूर्ण हुन्छ। हरेक वर्ष वृक्षरोपण गरिन्छ तर हेरचाह नगर्दा ती बोटहरू केही हप्तामै सुक्छन्। विद्यालयका विद्यार्थीले प्लास्टिक झोलामा ब्यानर बोकेर प्लास्टिक हटाऔं भन्ने नारामा मार्चपास गर्छन्। अनि यो आफैंमा व्यंग्य हुन्छ। सरकार स्वयंले प्लास्टिक प्रतिबन्ध घोषणा गरिरहेको हुन्छ। तर कार्यान्वयन कहाँ कसरी भइराखेको छ ? प्लास्टिक उद्योगहरूको अनुगमन, विकल्पको प्रवद्र्धन, जनस्तरमा सचेतना यी त अझै खुट्टा टेक्न नसकेको अवस्थामा कहाँ हो कहाँ छन्। स्थानीय समस्यासँग जोडिएको चेतना : नेपालको जैविक र भौगोलिक विविधता अत्यन्त संवेदनशील छ। हिमालदेखि तराईसम्म फैलिएको भूभाग, थुप्रै जलस्रोतहरू, घना वनजंगल, र जातीयसांस्कृतिक विविधता रहेको हाम्रो मुलुकमा वातावरणीय संकट पनि बहुआयामिक छन्। काठमाडौं उपत्यकाको वायु प्रदूषण, चुरे क्षेत्रको दोहन, डढेलो नियन्त्रणको कमजोरी, अव्यवस्थित सहरीकरण, अनि अब प्लास्टिक प्रदूषण यी सबै चुनौतीहरू केवल अन्तर्राष्ट्रिय नाराबाट मात्र समाधान हुन सक्दैनन्। जुनसुकै नारा भए पनि, त्यो हाम्रो स्थानीय आवश्यकता, समस्या र क्षमतासँग मेल खाएको हुनुपर्छ। वातावरण संरक्षणको प्रयास देशभित्रकै विविध भूगोल, समुदाय, संस्कृति, जनजीविकासँग जोडिएर अघि बढ्नुपर्छ। रैथाने ज्ञान र स्थानीय स्रोतको प्रयोग र संवर्द्धन गर्न जरुरी हुन्छ। व्यावहारिक विकल्प के ? सन् २०२५ को नारालाई व्यवहारमा उतार्न केही यथार्थपरक र दीर्घकालीन उपायहरू अवलम्बन गर्नुपर्ने देखिन्छः नीतिगत प्रतिबद्धता र कार्यान्वयन : सरकारद्वारा घोषण गरिएका प्लास्टिक प्रतिबन्धहरू सुन्नमा सुन्दर छन् तर ती प्रतिबन्धहरूलाई कानुनी दायरा, सशक्त अनुगमन र दण्डको व्यवस्थासहित कार्यान्वयन गर्नुपर्छ। वैकल्पिक सामग्रीको प्रोत्साहन : प्लास्टिकको प्रयोग घटाउन सकिने व्यावहारिक विकल्पहरू (जैविक झोला, कपडा झोला, धातुका भाँडा) सर्वसुलभ बनाउन राज्यले पहल लिनुपर्छ। शिक्षा र सचेतना : विद्यालयदेखि विश्वविद्यालयसम्म वातावरणीय शिक्षा केवल किताबी होइन, व्यावहारिक हुनुपर्छ। प्लास्टिकको असरबारे कार्यशाला, अनुभवमूलक शिक्षा र पुनप्र्रयोगका अभ्यासहरू आवश्यक छन्। सामुदायिक संलग्नता : स्थानीय तह, उपभोक्ता समिति, महिला समूह र युवाहरूलाई सक्रिय संलग्न गराई सामुदायिक सफाइ, पुनप्र्रयोग र रिसायक्लिङ कार्यक्रमहरू सञ्चालन गर्न सकिन्छ। सहरी फोहोर व्यवस्थापनमा सुधार : नगरपालिकाहरूले स्रोतमै फोहोर छुट्ट्याउने नीति अपनाउनु आवश्यक छ। रिसायक्लेबल र नन्रिसायक्लेबल फोहोर छुट्ट्याउने व्यवस्था अनिवार्य गरिनुपर्छ। विश्व वातावरण दिवस उत्सव होइन, हाम्रो सामूहिक उत्तरदायित्व सम्झने दिन हो। भाषामा मात्र हरियाली देखाएर हुने होइन, जीवनशैलीमा नै वातावरणमैत्री अभ्यासलाई समावेश गर्ने संकल्पको दिन हो। बोलीमा मात्र होइन, अब व्यवहारमै परिवर्तन ल्याउने बेला आएको छ। एउटा दिवसमा होइन, हरेक दिन वातावरणप्रति उत्तरदायी बन्ने समय आएको छ। हामीले केवल पोस्टरमा होइन, आफ्नै जीवनशैलीमा उतार्न सक्नुपर्छ हामी बजार जाँदा कपडाको झोला बोक्न सक्नुपर्छ। हामी जन्मदिनको पार्टीमा डिस्पोजेबल प्लेटको सट्टा धातुको भाँडा अथवा जैविक रूपमा कुहिने वस्तुको प्रयोग गर्न सक्नुपर्छ हामी हाम्रा कार्यालय, विद्यालय, होटेल, सार्वजनिक स्थलमा प्लास्टिक निषेध गर्न सक्नुपर्छ। त्यस्तै नीतिनिर्माण तहमा पनि जनताले आवाज उठाउन जरुरी छ। सस्तो प्लास्टिकको आयात रोक्न र प्लास्टिक उत्पादनमा कर लगाउन अनि पर्यावरणमैत्री उत्पादनलाई अनुदान दिन सरकार तयार हुने गरी नीतिगत व्यवस्था हुन जरुरी छ। आवश्यक परे जनदबाब सिर्जना गर्नुपर्छ। झ्यालबाट फ्यालिएको प्लास्टिकको बोतलको साक्षी बनिरहनुभन्दा दृढ इच्छा शक्ति र दीर्घकालीन दृष्टिकोणका साथ सच्चा प्रतिबद्धताको आवश्यकता छ। त्यसैले आजैदेखि संकल्प गरौं प्लास्टिक प्रदूषणको अन्त्य गरौं भन्ने सन्देशको मूल मर्मका साथ हामी हाम्रो बानी बदलौं, ताकि हाम्रो पृथ्वी, हाम्रो भविष्य र हाम्रो अस्तित्व सुरक्षित रहोस्।"
ग्लोबल आईएमई बैंकले सञ्चालनमा ल्यायो इभि चार्जिङ स्टेशन,"काठमाडौं : ग्लोबल आईएमई बैंक लिमिटेडले विश्व वातावरण दिवसको अवसरमा विद्युतीय सवारी साधन (इभी) चार्ज गर्न चार्जिङ स्टेशन सञ्चालनमा ल्याएको छ। बैंकको आफ्नो कर्पोरेट कार्यालय कमलादीमा उक्त चार्जिङ स्टेशन स्थापना गरेको हो । बिहीबार आयोजित कार्यक्रमकाबिच बैंकका सञ्चालक कृष्णप्रसाद शर्मा,बैंकका नायब प्रमुख कार्यकारी अधिकृत सुमन पोखरेल र गाडी चार्ज प्रालिका प्रमुख कार्यकारी अधिकृत प्रेशा श्रेष्ठले संयुक्तरुपम चार्जिङ स्टेशनको उद्घाटन गरेका हुन्। गाडी चार्ज प्रालिसँगको सहकार्यमा बैंकले स्थापना गरेको सीसीटू सिगंल गनको ४० किलोवाट क्षमता रहेको छ । चार्जिङ स्टेशनमा बैंकमा सेवा लिन आउने ग्राहक र बैंकका कर्मचारीहरूलाई गाडी चार्ज गर्न व्यवस्था गरिएको छ । पछिल्लो समय विद्युतीय सवारी साधनको प्रयोगकर्ता बढेसँगै बैंकमा आउने ग्राहकहरूको सवारी साधनलाई लक्षित गरी बैंकले चार्जिङ स्टेशन सञ्चालनमा ल्याएको हो । उक्त कार्यक्रममा बैंकका सञ्चालक शर्माले बैंकले आफ्नो ग्राहकहरूको सुविधालाई मध्यनजर गरी वातावरण अनुकूल इभी सवारी साधनको प्रर्वद्धनका लागि एक पहलको रुपमा चार्जिङ स्टेशनको स्थापना गरेको बताए। साथै,बैंकले आफ्नो व्यवसाय विस्तारसँगै वातावरणमैत्री उपायहरु अवलम्बन गरिरहेको समेत उल्लेख गरेको छ। साथै, बैंकका नायब प्रमुख कार्यकारी अधिकृत पोखरेलले ग्लोबल आइएमई बैंक वातावरण संरक्षण र उत्तरदायी बैंकप्रति प्रतिबद्ध रहेको बताए। उनले ग्लोबल आइएमई बैंकले आफ्नो १८औं वार्षिकोत्सव तथा विश्व वातावरण दिवसको अवसरमा १८ हजार विरुवा रोपण गरिरहेको बताउँदै बैंकले वातावरण मैत्री प्रोडक्टहरू ल्याएर वातावरण संरक्षण र जलवायु परिवर्तनको असर न्यूनीकरणमा काम गरिरहेको बताए । उनले ग्लोबल आईएमई बैंकले सञ्चालन गरेको इभि चार्जिङ स्टेशन अन्य बैंक तथा वित्तीय संस्थाहरूले समेत अवलम्बन गर्ने विश्वास व्यक्त गरे। उक्त कार्यक्रममा बैंकका उच्च पदस्थ कर्मचारी र गाडी चार्ज प्रालिका प्रतिनिधिहरूको उपस्थिति रहेको थियो । ग्लोबल आईएमई बैंक ग्लोबल फाइनान्सको बेष्ट बैंक अवार्ड २०२४ तथा युरो मनी अवार्ड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रुपमा सम्मानित बैंक हो । साथै ग्लोबल आईएमई बैंक विभिन्न राष्ट्रिय तथा अन्तर्राष्ट्रिय संघसंस्थाहरुबाट फरकफरक विधामा सम्मानित भएको छ । ग्लोबल आईएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो । बैंकको ३५४ शाखा कार्यालय, ३८५ एटिएम, २०२ शाखा रहित बैंकिङ्ग सेवा, ६८ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय समेत गरी १,००० भन्दा बढि सेवा केन्द्रबाट आफ्ना ग्राहकलाई उत्कृष्ट सेवा प्रदान गर्दै आइरहेको छ । बैंकले नेपाली नागरिकहरूलाई बैंकिङ सेवाहरू प्रदान गर्नुका अतिरिक्त विश्वका विभिन्न देशहरूबाट रेमिट्यान्स सेवा पनि दिंदै आएको छ । बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेशिया, दक्षिण कोरिया, जापान, साउदी अरब, कतार, यूएई, बहराइन, कुवेत, भारत, जोर्डनलगायत अन्य देशहरूबाट रेमिट्यान्स भित्र्याउने काम गर्दै आएको छ ।"
"अग्नि सापकोटाविरुद्ध अनुसन्धान गर्न सर्वोच्चको आदेशपश्चात माओवादीमा तरंग, खुमलटारमा बैठक जारी","काठमाडौं : संवैधानिक इजलासले उपाध्यक्ष अग्नि सापकोटाविरुद्धको रिटमा अनुसन्धान प्रक्रिया अघि बढाउन आदेश जारी गरेपछि माओवादी केन्द्रमा तरंग उत्पन्न भएको छ। २०६२ वैशाख १६ गते काभ्रेका अर्जुन लामालाई तत्कालीन विद्रोही नेकपा माओवादीले हत्या गरेको दाबीसहित पूर्णिमायाले दिएको रिटमाथि बुधबार सुनुवाई गर्दै अनुसन्धान अघि बढाउन सर्वोच्चले आदेश दिएको थियो। प्रधानन्यायाधीश प्रकाशमान सिंह राउत र न्यायाधीशहरू सपना प्रधान मल्ल, कुमार रेग्मी, डा मनोजकुमार शर्मा र डा कुमार चुडालको संवैधानिक इजलासले यसअघि तामेलीमा राख्ने प्रहरीको निर्णयलाई खारेज गर्दै अनुसन्धानको बाटो खुलाएपछि नेकपा माओवादी केन्द्र आन्तरिक छलफलमा जुटेको छ। आज बिहान अध्यक्ष प्रचण्डको निवास खुमलटारमा माओवादी पदाधिकारी बसिरहेको छ। बैठकमा संसद्को काम कारबाही, भिजिट भिसा प्रकरण, टीआरसी र अग्नि सापकोटाविरुद्ध सर्वोच्चको आदेश लगायतका विषयमा छलफल हुनेछ। के थियो घटना ? श्रीमान्को हत्यारामाथि अनुसन्धान गर्न माग गर्दै पूर्णिमाया जिल्ला प्रहरी कार्यालय धाइन् । प्रहरीले उजुरी दर्ता गर्नै आनाकानी गरेपछि न्याय खोज्दै सर्वोच्च अदालतको दैलोमा पुगिन् । सर्वोच्चले उजुरी दर्ता गर्न आदेश त दियो तर, प्रहरी अनुसन्धान अघि बढेन । हत्या अभियोगमा किटानी जाहेरी परेका र प्रहरी अभिलेखमा फरार देखिएका अग्नि सापकोटा विरुद्धको मुद्दालाई तत्कालीन प्रधानमन्त्री डा बाबुराम भट्टराईको सरकारले २०६९ साउन ११ गते तामेलीमा राख्ने निर्णय गर्यो । मन्त्रिपरिषद्को निर्णयविरुद्ध पूर्णिमायाले २०६९ मंसिर ७ गते सर्वोच्च अदालतमा रिट निवेदन दायर गरिन् । यही मुद्दामा अन्ततः सर्वोच्च अदालतले लामाको हत्या अनुसन्धान अघि बढाउने बाटो बुधबार खोलिदिएको छ । अर्जुन काभ्रे छत्रेबाँझमा रहेको श्रीकृष्ण माविको व्यवस्थापन समितिको अध्यक्ष थिए । समितिको अध्यक्षमा निर्वाचित भएकै दिन विद्यालयबाट अपहरण गरिएको थियो । अपहरण भएको दुई महिनापछि लामाको शव काभ्रेकै साविक बुढाखानी गाविसको चारकिल्ला भन्ने ठाउँमा गाडेको अवस्थामा फेला परेको थियो । श्रीमान्को हत्यापछि पूर्णिमायाले २०६५ साउन २६ गते माओवादीका उपाध्यक्ष सापकोटा, माओवादीका सांसद सूर्यमान दोङलगायत ६ जनाविरुद्ध काभ्रे जिल्ला प्रहरी कार्यालयमा किटानी जाहेरी दर्ता गरेकी थिइन् । सुुरुमा जाहेरी दर्ता नगरेको प्रहरीले सर्वोच्चको आदेशपछि मात्र दर्ता गरेको थियो । त्यसपछि सापकोटा लगायतका आरोपीविरुद्ध पक्राउ पुर्जीसमेत जारी भएको थियो । यो घटनाका बेला सापकोटा नेपाल कम्युनिस्ट पार्टी (माओवादी) को पोलिटब्युरो सदस्य थिए । २०६९ साउन १२ गते तत्कालीन प्रधानमन्त्री बाबुराम भट्टराई नेतृत्वको सरकारले सापकोटाविरुद्धको जाहेरी दरखास्त तामेलीमा राख्ने निर्णय गरेको थियो । मन्त्रिपरिषद्ले गरेको तामेलीमा राख्ने निर्णयविरुद्ध पूर्णिमायाले सर्वोच्चमा २०६९ मंसिर ७ मा रिट निवेदन दायर गरेकी थिइन् । तत्कालीन न्यायाधीश वैद्यनाथ उपाध्यायको एकल इजलासले सरकारसँग जाहेरी तामेलीमा राख्नुको कारण माग्दै अन्तरिम आदेश जारी गरेको थियो । त्यसपछि न्यायाधीशद्वय सुशीला कार्की र तर्कराज भट्टको संयुक्त इजलासले मिसिल झिकाउने आदेश गरेको थियो । २०६८ जेठ २१ मा प्रधानमन्त्री झलनाथ खनाल नेतृत्वको सरकारमा सापकोटा सूचना तथा सञ्चारमन्त्रीमा नियुक्त भएका थिए । तत्कालीन प्रधानमन्त्री केपी शर्मा ओलीको नेतृत्वमा सापकोटा वन तथा भू संरक्षणमन्त्री भएका थिए । मुद्दा विचाराधीन रहेकै अवस्थामा सापकोटामन्त्री भएपछि वरिष्ठ मानव अधिकारकर्मी सुशील प्याकुरेलले २०७२ चैत २६ मा सर्वोच्चमा रिट निवेदन दर्ता गरेका थिए । प्याकुरेलले ज्यान मुद्दाका अभियुक्त सापकोटालाई मन्त्री बनाएकोमा आपत्ति जनाउँदै मुद्दा चलाउनु पर्ने माग प्याकुरेलले गरेका थिए । सर्वोच्चले प्याकुरेलले दायर गरेको रिट निवेदन भने खारेज गरेको छ । यो पनि पढ्नुहोस अग्निप्रसाद सापकोटाविरुद्धको मुद्दामा सुनुवाइ सकियो अग्नि सापकोटाविरुद्धको मुद्दामा अनुसन्धान प्रक्रिया अघि बढाउन सर्वोच्चको आदेश पूर्वसभामुख सापकोटा र सांसद दोङमाथि अनुसन्धान गर्ने बाटो खुल्यो"
तीनकुने घटना प्रकरण : दुर्गा प्रसाईंसहित ३९ जना प्रतिवादीविरुद्ध दोस्रो दिनको थुनछेक बहस जारी,"काठमाडौं : चैत्र १५ गते तीनकुनेमा भएको राजावादीको हिंसात्मक आन्दोलनमा संलग्न दुर्गा प्रसाईंसहित ३९ जना प्रतिवादीविरुद्ध थुनछेक बहस जारी छ। जिल्ला अदालत काठमाडौंमा बुधबारदेखि थुनछेक बहस सुरू भएको हो। न्यायाधीश ध्रुवराज कार्कीको इजलासमा प्रसाईंसहित ३९ जना प्रतिवादीको थुनछेक बहस भइरहेको हो। थुनछेक बहस सकिएपछि प्रसाईंसहितका प्रतिवादीहरूलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछ। राज्यविरुद्धको कसूरका ५० जना प्रतिवादीमध्ये ३९ जना प्रहरी हिरासतमा छन्। उनीहरूविरुद्ध राजद्रोह,अपराधिक उपद्रव,कर्तव्य ज्यान,ज्यान मार्ने उद्योग र संगठित अपराधमा मुद्दा दायर भएको हो। ५० जना प्रतिवादीमध्ये ११ जना धरौटीमा छुटिसकेका छन्। जिल्ला प्रहरी परिसर काठमाडौंले तीनकुने घटनाको अनुसन्धान प्रतिवेदन जेठ ९ गते जिल्ला सरकारी वकिल कार्यालयमा प्रतिवेदन बुझाएको थियो। त्यसपछि सरकारी वकिलको कार्यालयले अदालतमा मुद्दा दर्ता गरेको हो। प्रसाईं राजावादीले गरेको हिंसात्मक प्रदर्शनका मुख्य कमाण्डर थिए। १५ चैत्रको प्रदर्शनका नाममा हिंसा भड्काएर उनी फरार भएका थिए। पछि प्रहरीले प्रसाईं र उनका अंगरक्षक दिपक खड्कालाई झापाको भद्रपुरबाट पक्राउ गरी काठमाडौं ल्याएको थियो। राजावादीको हिंसात्मक प्रदर्शनमा प्रसाईले प्रहरीलाई कुल्चने गरी गाडी कुदाएका थिए। उनका समर्थकहरूले विभिन्न सार्वजनिक तथा निजी भवन,सञ्चारगृह र व्यापारिक केन्द्रमा ढुंगामुढा,आगजनी,तोडफोड र लुटपाट गरेका थिए। हिंसात्मक घटनामा परी एकजना पत्रकारसहित दुईजनाको ज्यान गएको थियो।"
अवैधरूपमा जडीबुटी संकलन गरेको आरोपमा तीन जना पक्राउ,"स्याङ्जा : अवैधरूपमा जडीबुटी संकलन गरेको आरोपमा तीन जनालाई प्रहरीले पक्राउ गरेको छ। चुत्रो जातको जडीबुटी अवैधरूपमा संकलन गरेको आरोपमा प्रहरीले तीन जनालाई पक्राउ गरेको हो। पुनम गुरुङ, देवेन्द्र गुरुङ र जितबहादुर विक (अमृत)लाई नियन्त्रणमा लिएको प्रहरी नायब उपरीक्षक प्रसन्नराज चौधरीले जानकारी दिए। उनीहरूमाथि थप अनुसन्धान भइरहेको प्रहरीले जनाएको छ।"
एकैपटक १४ सिँचाइ योजनाको निर्माण,"नुवाकोट : नुवाकोटको तारकेश्वरमा एकैपटक १४ वटा सिँचाइ योजनाको निर्माण गरिएको छ । यससँगै विभिन्न फाँटमा सिँचाइ सुविधा पुगेको छ । तारकेश्वर गाउँपालिका ४ र ५ मा १४ वटा सिँचाइ योजनाहरूको निर्माण सम्पन्न भएको हो । बुधसिंह फाँट, कालीमाटी फाँट र हल्ले फाँटको कृषि उत्पादनका लागि आवश्यक १४ सिँचाइ योजनाहरूको निर्माणसँगै जनप्रतिनिधि, प्राविधिक तथा सर्वसाधारणले निरीक्षण गरेका छन् । अध्यक्ष अधिकारीले उक्त योजनाहरूबाट तारकेश्वरको कृषि उत्पादनमा महŒवपूर्ण उपलब्धि हासिल भएकोे विश्वास व्यक्त गरे । उनले तारकेश्वरमा अब अन्न तथा तरकारी उत्पादनसमेत बढ्ने बताए । गत वर्षात्मा आएको भीषण बाढीपहिरोले खोला किनाराका फाँटहरूमा सिँचाइ प्रणाली क्षत्विक्षत हुँदा कृषि उत्पादनमा गम्भीर असर परेको थियो । सिँचाइ प्रणालीको पुनर्निर्माण गरिएसँगै उक्त क्षेत्रका कृषकहरू उत्साहित भएका छन् । किसानको मागबमोजिम अध्यक्ष शिव अधिकारी (अविरल) सहित जनप्रतिनिधि र प्राविधिकहरूको टोलीले यसअघि नै आयोजनाहरूको प्रारम्भिक प्रविधिक सर्वेक्षण गरेर सिँचाइ आवश्यक रहेको ठहर गरेको थियो । सर्भेक्षणपछि अध्यक्ष अधिकारीले काम सुरु गरी छिटो काम सम्पन्न गर्न निर्देशन दिएका थिए ।"
"नबिल बैंकलाई द बैंकर्स टेक्नोलोजी अवार्ड, २०२५ एसियाप्रशान्त क्षेत्र प्रदान","काठमाडौँ : नेपालको अग्रणी बैंक नबिल बैंकलाई एसियाप्रशान्त क्षेत्रका लागि द बैंकर्स टेक्नोलोजी अवार्ड २०२५ प्रदान गरिएको छ। बैंकिङ क्षेत्रमा नवप्रवर्तन, डिजिटल चुस्तता र नेतृत्व क्षमताका आधारमा दिइने यो पुरस्कार अन्तर्राष्ट्रिय बैंकिङ क्षेत्रमा प्रतिष्ठित मानिन्छ। विश्वप्रसिद्ध फाइनान्सियल टाइम्स समूहअन्तर्गतको द बैंकर्सले प्रदान गर्ने यो अवार्ड नबिल बैंकले अपनाएको प्रविधिमैत्री सोच, दृष्टिकोण र ग्राहकको अनुभवमा ल्याएको डिजिटल क्रान्तिमा गरेको कामको मूल्यांकनका आधारमा प्रदान गरिएको नबिल बैंकका कामु प्रमुख कार्यकारी अधिकृत मनोजकुमार ज्ञवालीले बताए। यो अवार्डले बैंकको सेवालाई अझ प्रविधिमैत्री तथा ग्राहकमैत्री बनाउन प्रोत्साहन मिलेको छ,' उनले भने । नबिल बैंकले आफ्नो स्थापनाकाल देखि नै प्रविधिलाई प्राथमिकतामा राखेको बताउँदै उनले भने,नबिलले बैंकिङ क्षेत्रमा प्रविधिको प्रयोग गर्दै नयाँ आयाम थप्दै सेवाग्राहीलाई सुविधा सम्पन्न सेवा दिँदै आएको छ।' बैंकले पछिल्लो समय डिजिटल सेवालाई प्राथमिकतामा राख्दै दिगोपनामा पनि जोड दिएको छ। कागजी प्रक्रियालाई हटाउँदै, डिजिटल माध्यममार्फत सहज, छरितो र पारदर्शी सेवा दिने बैंकको प्रयासलाई उक्त अवार्ड प्रदान गरिएको हो। प्रविधिलाई नवप्रवर्तनको शक्ति मानेर हामीले रूपान्तरणमा केन्द्रित रणनीति अपनाएका छौं, आर्टिफिसियल इन्टेलिजेन्स, डाटा एनालिटिक्स र एनबैंक एपमार्फत ग्राहकअनुकूल सेवा प्रवाहमा सुधार गरिरहेका छौं,' ज्ञवालीले भने । यस अवार्डले बैंकलाई अझ चुस्त र प्रविधि केन्द्रित सेवा प्रदान गर्न प्रेरित गरेको उनको भनाइ छ। सन् १९८४ मा स्थापना भएदेखि नै नबिल बैंकले नेपालमा बैंकिङ क्षेत्रमा प्रविधिको प्रयोगको थालनी गरेको हो। नेपालको बैंकिङ क्षेत्रमा पहिलो पटक कम्प्युटराइज्ड बैंकिङ प्रणाली ल्याएर नबिलले बैंकिङ क्षेत्रमा डिजिटलाइजेसनको बीउ रोपेको थियो। त्यसयता, नेपालकै पहिलो ओपन बैंकिङ इनिसिएटिभदेखि लिएर आजसम्म नबिल बैंकले प्रविधि र नवप्रवर्तनलाई आफ्नो परिचय बनाउँदै आएको छ।"
दक्षिण कोरियाका नयाँ राष्ट्रपति ली जेम्युङद्वारा देशलाई एकताबद्ध गर्ने वाचा,"दक्षिण कोरिया (एजेन्सी) : दक्षिण कोरियाली राष्ट्रपति पदमा विजयी भएको केही घन्टापछि ली जेम्युङले बुधबार आफ्नो उद्घाटन भाषणमा जनतालाई एकताबद्ध गर्ने वाचा गरेका छन्। राष्ट्रपति निर्वाचनमा उदारवादी विपक्षी नेता म्युङले जित हासिल गरेका हुन्। ६१ वर्षीय नेताले ४९४ प्रतिशतले चुनाव जिते। उनका प्रतिद्वन्द्वी किम मुनसूले आफ्नो हार स्विकार गरिसकेका थिए। उनी महाभियोग लगाइएका राष्ट्रपति युन सुक येओलको पार्टीबाट उम्मेदवार भएका थिए। येओलले अचानक मार्सल ल लगाउने प्रयास गरेपछि महिनौंसम्म राजनीतिक अराजकता निम्तियो, जसको परिणाम स्वरूप उनमाथि महाभियोग लाग्यो। यही घटनाले देशमा ठूलो उलटपुलट भएपछि निर्वाचन भएको हो। उनलाई पछि पदबाट हटाइएको थियो। राष्ट्रपति लीले अब अमेरिकी राष्ट्रपति ट्रम्पको अप्रत्याशित कूटनीतिअन्तर्गत देशलाई एकताबद्ध गर्ने मात्र नभई यसको सबैभन्दा महत्वपूर्ण सहयोगी अमेरिकासँगको सम्बन्ध सन्तुलन गर्ने चुनौतीपूर्ण कामको सामना गर्नुपरेको छ।"
सेती राजमार्गमा रूख कटानका लागि सम्झौता,"अछाम : सेती राजमार्गको दक्षिणी खण्डमा पर्ने रुख कटानका लागि बुधबार सम्झौता भएको छ। रुख कटानका लागि वन तथा वातावरण र भौतिक पूर्वाधार तथा यातायात मन्त्रालयबीच सम्झौता भएको हो। सेती राजमार्ग आयोजनाका निमित्त प्रमुख विरेन्द्रबहादुर चन्द र वन तथा भूसंरक्षण विभागका उपमहानिर्देशक अजितकुमार कर्णले सम्झौतामा हस्ताक्षर गरेका छन्। सम्झौता भएसँगै लामो समयदेखि रोकिएको काम अब सुचारु हुनेछ। डोटीको ठूलीगाडसेतीबूढीगंगा दोभानमा ४० किलोमिटर सडक निर्माणका लागि राष्ट्रिय वनको ८० हेक्टर जग्गामा रहेको २ हजार ७८५ रुख कटानका लागि सम्झौता भएको सूचना अधिकारी केशवदत्त मिश्रले जानकारी दिए। वन विकास कोषमा ४० करोड जम्मा गर्न नपर्ने गरी रुख कटानको सम्झौता भएको मिश्रले बताए। उनले भने, प्रक्रिया अघि बढाउन बाटो खुल्यो। अब वन डिभिजन कार्यालय डोटीले कटानको आदेश दिन्छ अनि कटान सुरु हुन्छ। वनले एकपटक फेरि स्थलगत निरीक्षण गर्छ। कटान हुने रुखमा टाँचा लगाउँछ त्यसपछि कटानको काम सुरु हुन्छ। वन ऐन २०७६ को दफा ४२ को उपदफा (१) बमोजिम डोटीको बडिकेदार गाउँपालिका १, २, ३, ७ र बोगटान गाउँपालिकाको वडा नं ३ मा रहेको राष्ट्रिय वनको ८० हेक्टर वन क्षेत्रको रुख कटान हुनेछ। कैलाली क्षेत्र २ का पूर्वसांसद झपट रावलले धेरै सकसपछि रुख कटानको कानुनी झन्झट सकिएको बताए। वनसम्बन्धी अव्यवहारिक कानुनका कारण सुदूरपश्चिमको गौरवको आयोजना प्रभावित हुँदै आएको रावलले बताए। उनले भने, सेती राजमार्ग बीआरआईमा समेटिनुपर्ने हो तर विडम्बना यस्तो हुन सकेन। मन्त्रिपरिषद्को निर्णय कार्यान्वयन गराउन यतिका समय लाग्यो। सेती राजमार्ग गेम चेन्जर प्रोजेक्टको रूपमा अगाडि बढाउनु पर्छ। सुदूरपश्चिमको समृद्धिसँग जोडिएको त्रिदेशीय सडक सेती राजमार्गलाई केही तत्वहरूले गलत ढंगले प्रचार गरेको कारण कामले गति लिन नसकेको रावलले बताए। रुख कटानका लागि मन्त्रिपरिषद्को बैठकले दुईपटक गरेको निर्णय कार्यान्वयन नहुँदा रुख कटानको काम हुन सकेको थिएन। सेती राजमार्ग सडक खण्डअन्तर्गत सबैभन्दा धेरै डोटीको ठूलीगाड क्षेत्रमा ट्याक खुल्न सकेको थिएन। सेती राजमार्गअन्तर्गत दक्षिणी खण्डमा हालसम्म १२६ किलोमिटर ट्याक मात्र खोलिएको छ। दक्षिणीखण्ड २०४ किलोमिटर रहेको छ। ७८ किलोमिटर ट्याक खोल्न बाँकी रहेको छ। सेती राजमार्गअन्तर्गत दक्षिणी खण्डको कैलाली क्षेत्रमा ७२ किलोमिटर, अछाममा ८०, डोटी ४० र बाजुरा क्षेत्रमा १२ किलोमिटर सडक पर्दछ। हालसम्म कैलालीको २ किलोमिटर ट्याक खुल्न बाँकी छ भने डोटीको ४०, अछामको २४ र बाजुराको १२ किलोमिटर ट्र्याक खोल्न बाँकी रहेको छ। कैलालीको टीकापुर भारतसँग जोडिएको तिकुने नाका हुँदै बौनियाबाट डोटी, अछाम, बाजुरा, बझाङको चैनपुर हुँदै यो सडक तिब्बतको ताक्लाकोटसम्म जोडिने लक्ष्य छ। ३ सय ५२ कुल लम्बाइ रहेको सेती राजमार्गको दुई खण्ड बनाएर निर्माण कार्य भइरहेको छ। राजमार्गको दक्षिणी खण्डअन्तर्गत साँफेबगरमा र उत्तरी खण्डतर्फ बझाङको चैनपुरमा कार्यालय रहेको छ। उत्तरी खण्ड १४८ किलोमिटर रहेको छ भने ७२ किलोमिटर मात्र ट्र्याक खुलेको छ।"
प्लास्टिक प्रदूषणको चपेटा,"आजको वातावरण दिवस त एउटा छेको मात्रै हो, वातावरण जोगाउने र प्लास्टिक प्रदूषण कम गर्ने काम हामीले दिनदिनै गर्न जरुरी छ । आज विश्व वातावरण दिवस । यस वर्षको नारा प्लास्टिक प्रदूषणलाई जितौं छ । वातावरणको प्रसंगमा अनेकथरी सन्दर्भहरू सतहमा देखिन्छन्, बेवास्ता गरिएको र लापरवाहीपूर्ण तरिकाले प्रयोग आएको प्लास्टिकले वातावरणमा पुयाएको क्षतिचाहिँ अत्यधिक छ । विश्वमा प्रत्येक वर्ष ४६ करोड टन प्लास्टिक उत्पादन हुन्छ । र आर्थिक सहकार्य तथा विकास संगठनले प्लास्टिक उत्पादन अचेल आएर अर्ब टनमा पुगेको अनुमान लगाएको छ । त्यसमध्ये केवल ९ प्रतिशत पुनप्र्रयोग हुन्छ । २२ प्रतिशतको गलत व्यवस्थापन भई वातावरण विनाशका लागि गलत योगदान गर्छ । १२ प्रतिशतभन्दा बढी प्लास्टिक जलाइन्छ र थप प्रदूषण उत्पन्न हुन्छ । प्लास्टिकको प्रदूषण चपेटाले नछोएको धर्तीको कुनै भाग छैन । समुद्रको पिँधदेखि हिमालको चुचुरासम्म प्लास्टिक प्रदूषण व्याप्त छ । पानीमात्रै होइन हावा पनि प्लास्टिकको अदृश्य कणले प्रदूषित छ । समुद्रका माछामात्रै होइन, समुद्री पन्छीहरू पनि प्लास्टिक प्रदूषणको चपेटामा छन् । समुद्रका माछाको पेटमा मात्रै होइन हावाका माध्यमबाट मानिसको शरीरभित्रै पुग्ने गरेको राष्ट्रसंघीय वातावरण कार्यक्रमले जनाएको छ । यो भनेको निकै भयावह अवस्था हो । त्यही भएर हुनुपर्छ सन् २०१८ कै वातावरण दिवसको नारामा समेटिएको प्लास्टिक प्रदूषणको चिन्ता यसपालि पनि दोहोरियो । हामीले प्रयोग गर्ने हरेकजसो वस्तु प्लास्टिकले बनेका वा उपभोग्य वस्तुको झोला वा खोलसम्म प्लास्टिककै हुन्छ । यो यति सर्वसुलभ भइदियो कि प्लास्टिकबिनाको दिनचर्या असम्भवप्रायः देखिन्छ । तर यसले वातावरण विनाशमा ठूलो क्षति पुयाइरहेको छ । एक त प्लास्टिक उत्पादनकै कारण पनि जलवायु परिवर्तनमा असर गरिरहेको हुन्छ । एक अध्ययनका अनुसार सन् २०१९ मा प्लास्टिक उत्पादनकै कारण १ दशमलव ८ अर्ब टन कार्बन उत्सर्जन भएको थियो । यो क्रम बर्सेनि बढेकै छ । प्लास्टिकले मानिसलाई क्यान्सरलगायत रोगको जोखिममा पारेकै छ, वातावरण विनाशका कारण जलवायु परिवर्तनलाई बढावा दिएर पृथ्वीको पारिस्थितिकीय प्रणालीलाई धक्का पुर्याएको छ । खाद्य सन्तुलन खल्बल्याइरहेको छ । यसले निम्त्याउने संकट अनेक छन् । निश्चित मोटाइभन्दा पातलो खालको प्लास्टिक पुनर्प्रयोग पनि हुँदैन र खालि प्रदूषणको कारक बन्छ । तसर्थ मापदण्ड बनाएर त्यस्तो प्लास्टिकमा प्रतिबन्धै लगाउनुपर्छ । यसपालि सरकारले बजेटमार्फत त्यस्तो घोषणा पनि गरेको छ । तर व्यवहारमा उसले के गर्छ ? यसै भन्न सकिन्न । नेपाल सरकारको कथनी र करणीमा शंकै गर्नुपर्छ, आजसम्मका व्यवहारका आधारमा । भनेअनुसार उसले कार्यान्वयन गर्ने हो भने पक्कै पनि प्रदूषण कम हुन्छ । र, नागरिकले पनि प्रदूषण हुने खाले प्लास्टिकको प्रयोगलाई घटाएर वातावरण जोगाउन योगदान गर्नुपर्छ । विश्वमै अभियानका रूपमा चलाउनुपर्ने प्लास्टिक प्रदूषण विरुद्धको जागरणलाई नेपालले नमुनाकै रूपमा कार्यान्वयन गर्न सक्दा उत्तम हुन्छ । यसै पनि नेपाल जलवायु परिवर्तनको जोखिमको देश हो । यस्तो राष्ट्रले कार्बन उत्सर्जन र वातावरण प्रदूषणमा भूमिका नखेलेको उदाहरण आफैंंबाट दिएर विश्वमा सन्देश छर्न सक्नुपर्छ । आजको वातावरण दिवस त एउटा छेको मात्रै हो, वातावरण जोगाउने र प्लास्टिक प्रदूषण कम गर्ने काम हामीले दिनदिनै गर्न जरुरी छ ।"
"घरजग्गा खरिद बिक्रीको कारोबारमा कडाई, सरकारको निर्देशन कार्यान्वयनमा चुनौती","काठमाडौं : कोभिडपछि थलिएको घरजग्गा कारोबार विस्तारै लयमा फर्किँदै छ। तर, सरकारले कालोधन रोक्न भन्दै यो व्यवसायलाई बैंकिङ प्रणालीमा कस्ने नीति सार्वजनिक गरेको छ। भूमि व्यवस्था तथा अभिलेख विभागले सम्पत्ति शुद्धीकरण तथा आतंकवाद क्रियाकलापमा वित्तीय लगानी निवारण सम्बन्धमा जारी गरेको निर्देशनमा घरजग्गा किन्ने र बेच्ने दुबैको बैंक स्टेटमेन्ट अनिवार्य हुनुपर्ने नयाँ व्यवस्था गरेको छ। यसले घर जग्गा कारोबारलाई शुद्धीकरण गर्न खोजेको सरकारको दाबी छ। तर, औपचारिकअनौपचारिक दुवै रूपमा कारोबार भइरहेको यो व्यवसायमा गम्भीर असर पुर्याउने र त्यसले मुलुककै अर्थतन्त्रमा नकारात्मक असर पुर्याइने त होइन भन्नेमा सरोकारवालाहरूको चिन्ता र चासो छ। सरकारले सम्पत्ति शुद्धीकरण (मनी लाउन्डरिङ) तथा आतंकवादी क्रियाकलापमा वित्तीय लगानी निवारण सम्बन्धमा निर्देशन जारी गर्दै घरजग्गा कारोबारमा कडाइ गरेको हो। सरकारले कस्दा यो व्यवसाय प्रणालीमा आए पनि यसले अर्थतन्त्रमा के असर पार्छ भन्ने विषयमा बहस सुरु भएको छ। यो प्रणाली लागू गर्न गाह्रो हुने भन्दै कतिपय लागू नहुँदै पुनर्विचार गर्न दबाबसमेत दिन थालेका छन्। घरजग्गा खरिद गर्दा जतिमा खरिद गरेको हो त्यति नै कारोबारमा देखाउने र बिक्री गर्दा बेचेको मूल्यभन्दा अत्याधिक बढी देखाई आर्जेको देखाउने एक हिसावले कारोबार भइरहेको छ।भूमि व्यवस्था तथा अभिलेख विभागले जारी निर्देशनमा १० लाखदेखि माथि ५० लाख रुपैयाँसम्मको कारोबार बैंकिङ प्रणाली वा विद्युतीय भुक्तानी प्रणालीमार्फत गर्नुपर्ने व्यवस्था गरिएको छ। तर, ५० लाख रुपैयाँभन्दा बढी रकमको कारोबार विद्युतीय भुक्तानी प्रणालीमार्फत सोझै र चेकमार्फत गर्दा बिक्रीकर्ताको नाममा तयार गरिएको गुड फर पेमेन्ट चेकमार्फत गर्नुपर्ने नयाँ व्यवस्था गरिएको छ। घरजग्गा खरिद बिक्रीको कारोबार गर्दा सूचक संस्थाले खरिदकर्ताको बैंक खाताबाट बिक्रीकर्ताको बैंक खातामा कारोबार बराबरको रकम जम्मा भएको प्रमाण बैंक विवरण लिखत साथ संलग्न गर्नुपर्ने प्रावधान गरिएको छ। राजस्व खातामा जम्मा गर्नुपर्ने बैंकमार्फत राजस्व दाखिला गर्ने व्यवस्था भएका कार्यालयको हकमा १० लाखभन्दा बढीको घर जग्गा खरिद बिक्रीको कारोबार गर्दा लाग्ने रजिष्ट्रेसन बापतको शुल्क र दस्तुर खरिदकर्ताको खाताबाट जम्मा गर्नुपर्ने निर्देशनमा उल्लेख छ। लाभकर बापतको राजस्व बिक्रीकर्ताको खाताबाट सम्बन्धित कार्यालयले तोकिदिएको राजस्व खातामा जम्मा गर्नुपर्ने व्यवस्था गरिएको छ। बैनाबट्टामा कडाइ बैनाबट्टाको कागजमा तोकिएको कुरा स्पष्ट खुलाउने पर्ने व्यवस्था गरिएको छ। घरजग्गा खरिद बिक्रीको कारोबार गर्दा स्थानीय तहले प्रमाणित गरेको बैनाबट्टाकोे कागज पेस गरेमा १० लाख रुपैयाँभन्दा बढीको बैनाबट्टा भएको भए त्यस्तो रकम खरिदकर्ताको बैंक खाताबाट बिक्रीकर्ताको बैंक खातामा बैंकिङ वा विद्युतीय कारोबार प्रणालीमार्फत लेनदेन भएको विवरण कागजसाथ पेस गर्नुपर्ने व्यवस्था गरिएको छ। तीन करोडभन्दा बढी कारोबारको विवरण वित्तीय जानकारी राष्ट्र बैंकमा पठाउनुपर्ने घर जग्गाको खरिद बिक्री गर्ने खरिदकर्ता वा बिक्रीकर्ताले १ दिनमा १ पटक वा पटकपटक गरी तीन करोड वा सोभन्दा बढी रकमको घरजग्गा खरिद वा बिक्री गर्दा कार्यालयले त्यो विवरण नेपाल राष्ट्र बैंकको वित्तीय जानकारी एकाइमा पठाउनुपर्ने व्यवस्था गरिएको छ। शंकास्पद कारोबारको विवरण राष्ट्र बैंक पठाउनुपर्ने : घर जग्गा खरिद वा बिक्रीको कारोबार शंकास्पद देखिएमा कार्यालय र सूचक संस्थाले सोको जानकारी नेपाल राष्ट्र बैंक वित्तीय जानकारी इकाइमा पठाउनुपर्ने व्यवस्था गरिएको छ। निर्देशनको पालना गर्ने दायित्व यस निर्देशनको पालना गर्ने दायित्व घर जग्गा खरिद र बिक्रीकर्ता, सूचक संस्था र कार्यालयको हुनेछ। भूमि व्यवस्थापन तथा अभिलेख विभागले यस निर्देशनको पालना भए नभएको अनुगमन गर्ने छ। अनुगमन गर्दा निर्देशनविपरीत भएको पाइएमा ऐन र नियमावलीबमोजिम कारबाहीको प्रक्रिया अगाडि बढाउने पनि नयाँ व्यवस्थामा उल्लेख छ। यसको निर्देशनको व्याख्या र संशोधन गर्ने अधिकार भूमि व्यवस्थापन तथा अभिलेख विभागलाई हुने निर्देशनमा उल्लेख छ। यो नयाँ निर्देशन खारेजी र बचाउ भूमि व्यवस्थापन तथा अभिलेख विभागबाट २०८१ जेठ १७ मा जारी भएको निर्देशन खारेज गरिएको छ। उक्त निर्देशनबमोजिम भए गरेका काम यसै निर्देशनबमोजिम भए गरेको मानिनेछ। विभाग महानिर्देशक शिवप्रसाद रेग्मीले सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण सम्बन्धमा जारी गरिएको निर्देशन आवश्यक कार्यान्वयनका पठाइएको सकिएको निर्देशनमा भनेका छन्। यो व्यवस्थामा विषयमा विभागबाट २०८२ जेठ १३ मा स्वीकृत गरी जारी गरिएको छ। विभागलाई सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण र सोसँग सम्बन्धित अन्तर्राष्ट्रिय मापदण्ड बमोजिम कार्य गर्न वा गराउन सूचक संस्थालाई आदेश वा निर्देशन जारी गर्न वा मापदण्ड बनाइ लागू गर्न सक्ने अधिकार सम्पत्ति शुद्धीकरण (मनी लाउन्डरिङ निवारण ऐन) ले दिएको छ। यही अधिकारको प्रयोग गरी विभागले यो निर्देशन जारी गरेको हो। जग्गा कारोबारमा केवाइसी फाराम अनिवार्य सूचक संस्थाले घरजग्गा खरिद बिक्रीको कारोबार गर्दा क्रेता तथा विक्रेता दुवैको केवाइसी फाराम भर्न लगाई लिखतसाथ सिष्टममा अपलोड गर्नुपर्ने प्रावधान पनि छ। केवाइसी फाराम भूसेवा केन्द्र लागू भएका कार्यालयमा भूसेवा केन्द्रले र लागू नभएका कार्यालयमा कार्यालयको सर्भिस डेक्सले भर्न लगाई लिखतसाथ सिष्टममा अपलोड गर्नुपर्ने निर्देशनमा उल्लेख छ। भूसेवा केन्द्रले केवाइसी फाराम भरी पेस गर्नुपर्ने छ। नयाँ भूसेवा केन्द्र दर्ता गर्न चाहने व्यक्ति वा संस्था र पुराना भूसेवा केन्द्रको नवीकरण गर्न संचालकले केवाइसी फाराम भर्न लगाई कार्यालयले सुरक्षित राख्नुपर्ने व्यवस्था गरिएको छ। यो निर्देशन जारी गरेको छ। कतिपय मालपोत कार्यालय यो व्यवस्था जेठ २२ गतेबाटै लागू गर्ने बताएका छन्। मालपोत कार्यालय कलंकीले सूचना नै प्रकाशित गरेर विभागले निर्देशन बमोजिमको प्रक्रिया पूरा गरेर मात्र लिखत पेस गर्न सूचना जारी गरेको छ। कार्यान्वयनमा चुनौती यो व्यवस्था लागू गर्न चुनौती छ। सम्पत्ति शुद्धीकरण नियम पालना नगरेको कारण फाइनान्सियल एक्सन टास्क फोर्स (एफएटीएफ) को एसिया प्रशान्त समूह (एपिजी) ले नेपाललाई दुई वर्षका लागि दोस्रो पटक ग्रे लिस्टमा राखेको छ। यदी अब २० महिनामा तोकेको सर्त पूरा नगरेमा कालोसूचीमा गर्नेछ। तर, सरकारले ग्रे लिस्टबाट हटाउनको यो नीति अख्तियार गरेको छ। सम्पत्ति शुद्धीकरणमा ग्रे लिस्टमा परेका कारणले सरकारले घर जग्गा कारोबारमा कसेको हो। तर, यो व्यवस्था सर्वसाधारण वा निम्न वर्गलाई मारमा नै पार्ने छ। भूमि व्यवस्था, सहकारी तथा गरिबी निवारण मन्त्रालय स्रोत पनि यो १० लाख वा सोभन्दा माथिको कारोबार बैंकबाट देखाउने पर्ने व्यवस्था कार्यान्वयनमा चुनौती रहेको बताउँछ। अझै पनि धेरैजसो निम्न तथा तल्लो वर्गका जनताको बैंक खाता छैन। स्रोत भन्छ, सम्पत्ति शुद्धीकरणको केसमा यो व्यवस्था राम्रो हो, तर निम्न तथा तल्लो वर्गका जनताको बैंक खाता नै छैन, जसले गर्दा कार्यान्वयनमा भने चुनौती छ। यो व्यवस्थाले तल्लो वर्गमा अप्ठ्यारो अवस्था सिर्जना हुने भन्दै प्रधानमन्त्रीसमक्ष गुनासो पनि पुगिसकेको छ। तर, मुलुकलाई सम्पत्ति शुद्धीकरणको ग्रेट लिस्टबाट हटाउने एउटा सर्तको नै जग्गा कारोबारलाई व्यवस्थित गर्नु हो। यो व्यवस्थाबाट सरकार पुनः पछि हट्न सक्ने सम्भावना पनि त्यतिकै छ प्रधानमन्त्री तथा मन्त्रिपरिषद्को कार्यालयकाल कानुन सचिव फणीन्द्र गौतम र जग्गा कारोबारमा सम्पत्ति शुद्धीकरण तथा आतंकबादी क्रियाकलापमा वित्तीय लगानी निवारण सम्बन्धमा निर्देशक जारी गर्न भनेका बताए। उनका अनुसार तर उक्त निर्देशनमा केवाइसी भर्नुपर्ने, बैंक स्टेटमेन्ट बुझाउनु पर्ने यी दुई विषय त्रुटि भएको छ। परापूर्व कालदेखी नै भूमि प्रशासनमा ३ पुस्ते ठेगााना, फोटो, ल्याप्चे अनिवार्य हुँदै आएकाले निर्देशनमा भनिएको केवाइसी भर्नुपर्ने विषय आवश्यक नपर्ने भएकाले यसलाई हटाउन भनिएको छ। उनले भने, ३ पुस्ते भर्न परेपछि फेरि सर्वसाधारणलाई किन अनावश्यक झन्झट दिनुपर्यो भनेर हटाउन भनेका छौं। यस्तै, घरजग्गा खरिद बिक्री गर्नेको बैंक स्टेटमेन्ट पेस गर्ने उल्लेख गरेको रहेछ। बैंक स्टेटमेन्ट आफैंमा नितान्त व्यक्तिगत भएकाले गोप्य कुरा हो। यसैले किनबेच गर्ने दुवैको देखाउन अनिवार्य गर्नु हुँदैन। उनले केही सार्वजनिक गर्न नहुने कुरा परेको पनि उनले बताए । उनले भने, यो आवश्यक नपर्ने कुरा परेछ यसबारे सच्याउन भनेका छौं। प्राविधिक समूहले फेरि हेर्दै छ। केही कुरा परिमार्जन गरेर आवश्यक मात्रै गर्न भनिएको छ। सम्भवत शुक्रबार सच्चिएर अर्को परिपत्र जारी हुन्छ। हामीले चाँडो गर्न भनेका थियौं। तर, हामीसँग परामर्श नगरी गर्दा अन्योल भयो। यसैले सच्याउन भनेका छौं। उनले आर्थिक ऐनले घरजग्गा कारोबार १० लाखमाथिको रकम बैंकमार्फत गर्ने भन्ने व्यवस्था पहिलेदेखि नै रहेको दाबी पनि गरे। उनले भने, अहिले पनि घर जग्गा कारोबार गुड फर पेमेन्ट चेकमार्फत नै गरिन्छ। खासगरी मालपोत नियमावलीमा संशोधन गरेर जग्गा कारोबार गर्ने कम्पनीहरूलाई निर्देशक जारी गर्नुपर्ने हो। तर, अहिले भूमि व्यवस्थापन तथा अभिलेख विभागबाट निर्देशन जारी भयो। पूर्वगभर्नरका डाचिरञ्जिवी नेपालले फाइनान्सियल टास्क फोर्स (एफटीएफ)को खैरो सूची (ग्रे लिस्ट)बाट नेपाललाई बाहिर निकाल्न यत्तिको काम गर्नै पर्ने बताए। अनुगमन प्रभावकारी हुन जरुरी जगत देउजा, भूमि अधिकारकर्मी अवाञ्चित धन्दा गरेर जम्मा गरेको धन घर जग्गा खरिद बिक्री गर्दा आर्जेको भनेर देखाउने गरेको बारे सुनिँदै आएको विषय हो। खरिद गर्दा जतिमा खरिद गरेको हो त्यति नै कारोबारमा देखाउने र बिक्री गर्दा बेचेको मूल्यभन्दा अत्याधिक बढी देखाइ आर्जेको देखाउने एक हिसावले सजिलो अवैध कार्य रोक्न भूमि व्यवस्थापन तथा अभिलेख विभागबाट निर्देशन जारी गर्नु महत्वपूर्ण छ। घरजग्गा खरिद बिक्रीको कारोबार गर्दा १० लाख रुपैयाँदेखि माथि ५० लाखसम्मको कारोबार बैंकिङ प्रणाली वा विद्युतीय भुक्तानी र ५० लाखभन्दा माथीको घरजग्गा खरिदमा बिक्रीकर्ताको नाममा गुड फर पेमेन्ट चेकमार्फत गर्ने भन्ने विषयको अनिवार्य कार्यान्वयनले घर जग्गा खरिदमा कालोधनलाई नियन्त्रण गर्न मद्दत नै पुग्नेछ। त्यस्तै खरिद कर्ताबाट बिक्रीकर्ताको बैंक खातामा रकम जम्मा भएको बैंक स्टेटमेन्ट पेस गर्नुपर्ने प्रावधानले पनि अवैध कारोबारलाई नियन्त्रण गर्न सघाउनेछ। यी र यस्तै अन्य प्रावधानहरू १० लाखभन्दा बढी राजस्व खातामा बैंकमार्फत जम्मा गर्नुपर्ने, बैनाबट्टा गर्दा पनि १० लाखभन्दा बढीको भए बैंकमार्फत नै गर्नुपर्ने, शंकास्पद कारोवारको विवरण पठाउनुपर्ने, विशिष्ट व्यक्ति हो होइन भन्ने खुलाउनु पर्ने आदि विषय पनि महत्वपूर्ण छन्। तर, यसको प्रभावकारिताका लागि निर्देशन मात्र पर्याप्त हुँदैन। नियमित अनुगमन र कारोबारहरूको सुष्म निगरानी र अध्ययन भई रहनुपर्दछ। त्यस्ता कारोबारीहरू कारोबार निश्चित अवधीसम्म ट्याकिङ गर्न विभाग वा राष्ट्र बैंकले एकाइ नै खडा गरी कडा अनुगमन गर्न आवश्यक हुन्छ। अर्का विषय घर जग्गाको कारोबारमा र कर भुक्तानीमा जतिसुकैको कारोबार भए पनि बैंकमार्फत नै गराउनेतर्फ जानुपर्छ। अव त्यो असम्भव पनि छैन। साथै कृषि कार्य नगर्नेले कृषियोग्य जग्गा खरिद र बिक्री गर्न रोक लगाउनु पर्दछ। एक व्यक्तिले घर जग्गा खरिद गर्न पाउने फिक्विन्सी पनि लिमिट गर्न जरुरी छ। फणीन्द्र गौत्तम सचिव (कानुन), प्रधानमन्त्री तथा मन्त्रिपरिषद्को कार्यालय हामीले घरजग्गा कारोबारमा सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण सम्बन्धमा निर्देशक जारी गर्न भनेका थियौं। तर, उक्त निर्देशनमा केवाइसी भर्नुपर्ने, बैंक स्टेटमेन्ट बुझाउनु पर्ने यी दुई विषय त्रुटि भएको छ। परापूर्व कालदेखि नै भूमि प्रशासनमा ३ पुस्ते ठेगााना, फोटो, ल्याप्चे अनिवार्य हुँदै आएकाले निर्देशनमा भनिएको केवाइसी भर्नुपर्ने विषय आवश्यक नपर्ने भएकाले यसलाई हटाउन भनिएको छ। ३ पुस्ते भर्न परेपछि फेरि सर्वसाधारणलाई किन अनावश्यक झन्झट दिनुपर्यो भनेर हटाउन भनेका छौं। यस्तै, घरजग्गा खरिद बिक्री गर्नेको बैंक स्टेटमेन्ट पेस गर्ने उल्लेख गरेको रहेछ। बैंक स्टेटमेन्ट आफैंमा नितान्त व्यक्तिगत भएकाले गोप्य कुरा हो। यसैले किनबेच गर्ने दुवैको देखाउन अनिवार्य गर्नु हुँदैन। यो आवश्यक नपर्ने कुरा परेछ यसबारे सच्याउन भनेका छौं। प्राविधिक समूहले फेरि हेर्दै छ। केही कुरा परिमार्जन गरेर आवश्यक मात्रै गर्न भनिएको छ। सम्भवत शुक्रबार सच्चिएर अर्को परिपत्र जारी हुन्छ। हामीले चाँडो गर्न भनेका थियौं। तर, हामीसँग परामर्श नगरी गर्दा अन्योल भयो। यसैले सच्याउन भनेका छौं। पहिलेदेखि नै आर्थिक ऐनले घरजग्गा कारोबार १० लाखमाथीको रकम बैंकमार्फत गर्ने भन्ने व्यवस्था छ। अहिले पनि घर जग्गा कारोबार गुड फर पेमेन्ट चेकमार्फत नै गरिन्छ। खासगरी मालपोत नियमावलीमा संशोधन गरेर जग्गा कारोबार गर्ने कम्पनीहरूलाई निर्देशक जारी गर्नुपर्ने हो। तर, अहिले भूमि व्यवस्थापन तथा अभिलेख विभागबाट निर्देशन जारी भयो। डाचिरञ्जीवी नेपाल, पूर्वगभर्नर, नेपाल राष्ट्र बैंक फाइनान्सियल टास्क फोर्स (एफटीएफ)को खैरो सूची (ग्रे लिस्ट)बाट नेपाललाई बाहिर निकाल्न यत्तिको काम गर्नै पर्छ। नेपाललाई दिएको समयमा अब २० महिना मात्रै बाँकी छ। घरजग्गा कारोबारमा पनि अनिवार्य रूपमा सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण सम्बन्धमा जारी गरिएको निर्देशक, २०८२ एउटा भाग मात्रै हो। यो क्षेत्रबाहेक क्यासिनो लगायतको क्षेत्रमा पनि नीतिगत कडाइ गर्नुपर्छ। अझ यसअघि सन् २०२० मै नेपाल राष्ट्र बैंकले हुन्डी कारोबारीहरूलाई समात्नुपर्ने भन्दै विभिन्न क्षेत्रमा नियमन बढाउन भनेर लेखेको थियो। सोही आधारअनुसार घरजग्गा कारोबारमा पनि कडाई गरी अघि बढाउन लागेको हो। यसकारण यसलाई अन्यथा लिनुभएन। घरजग्गा कारोबार सुस्ताइराखेको बेला यो कहाँबाट आयो भन्ने समस्या छ तर मुलुकलाई जसरी पनि ग्रे लिस्टबाट निस्कनुपर्ने भएकाले अरु उपाय छैन। किरण पण्डित प्रवक्ता, नेपाल राष्ट्र बैंक हाम्रो तर्फबाट बैंक तथा वित्तीय संस्थालाई थप निर्देशन दिनुपर्ने अवस्था छैन। तर, कारोबार पारदर्शी हुँदै जान्छ र मुलुक खैरो सूचीबाट बाहिर निस्कन सहज हुन्छ। घरजग्गा कारोबारमा भएको यस्तोखाले नीतिगत व्यवस्थाले कारोबार पारदर्शी बनाउँछ। बैंकिङ कारोबारलाई झन् प्रगाढ बनाउँछ। यसले बैंकिङ प्रणालीमा विश्वास जगाउँछ। बैंक तथा वित्तिय संस्थाहरूले गुड फर पेमेन्ट चेक बनाउनमा गाह्रो भएमा वा बैंकिङ ट्रान्सफर गर्नेमा सहज गर्छौं। अहिले पनि सहजै छ। हिजो नगद बोकेर कारोबार गरिन्थ्यो भने अब बोक्नु परेन। बैंकिङ च्यानलबाट सहज हुन्छ। सकभर सबै कारोबार वित्तीय माध्यममा भए मुलुक छिट्टै खैरो सूचीबाट निक्लिन सहयोग पुग्छ। सन्तोष कोइराला अध्यक्ष, नेपाल बैंकर्स संघ, सीईओ, माछापुच्छ्रे बैंक वित्तीय कारोबार पारदर्शी बनाउन यस्ताखाले नियम लागू हुनुपर्छ। मुलुक खैरो सूचीमा परेकाले यसबाट हट्ने क्रममा सरकारले अघि सारेका नीतिगत व्यवस्थाहरू उपयुक्त छन्। तर, कार्यान्वयन कत्तिको हुन्छ भन्नेमा भर पर्छ। अब लागू गर्न सक्दा एकदम राम्रो हुन्छ। घरजग्गा नामसारीका लागि खरिदकर्ता र बिक्रीकर्ताको बैंक स्टेटमेन्ट मालपोत कार्यालयमा बुझाउनुपर्छ भन्ने निर्देशनमा उल्लेख भएकाले यस्ता कुरा कार्यान्वयन पाटो अत्यन्तै जटिल छ। यद्यपि लागू गरेको खण्डमा पारदर्शी होला तर बैंक स्टेटमेन्ट पेस गर्नुपर्ने पक्ष कत्तिको व्यवहारीक छ भनेर हेर्न पनि आवश्यक छ। नीति ल्याएर मात्रै हुँदैन कार्यान्वयनको पाटो पनि हेर्नुपर्छ। हामीलाई पनि बैंकको तर्फबाट कत्ति समस्या पर्छ। कर्जा दिने बैंकर हो, पास गर्ने मालपोत हो। कसैले २ करोडको घर किन्दै छ भने यसमा बैंकले १ करोडको कर्जा दिन्छ भने बाँकी १ करोड पहिला बैंकमा जम्मा गर अनि मात्रै घर किनभन्दा सक्नेस्थिति नहुन सक्छ। कर्जाबाट आएको रकम दिएर बाँकी रकमपछि दिने शर्तमा पनि पास हुने गरेको छ। यसैले व्यवहारीक पाटो हेरेर व्यवस्था गर्दा उपयुक्त होला। यो पनि पढ्नुहोस कालोधन रोक्ने सरकारको प्रयास, घर जग्गा खरिद बिक्री गर्दा बैंक स्टेटमेन्ट लिखतसँगै पेश गर्नुपर्ने"
पूर्वसभामुख सापकोटा र सांसद दोङमाथि अनुसन्धान गर्ने बाटो खुल्यो,"२०६२ वैशाख १६ गते काभ्रेका अर्जुन लामालाई तत्कालीन विद्रोही नेकपा माओवादीको समूहले अपहरण गरेको थियो । काठमाडौं : छत्रेबाँझ गाविस५, दाप्चा, काभ्रेका अर्जुन लामाको अपहरण गरी हत्या भएको दुई दशक नाघ्यो । श्रीमान्को हत्यारामाथि अनुसन्धान गर्न माग गर्दै पूर्णिमाया जिल्ला प्रहरी कार्यालय धाइन् । प्रहरीले उजुरी दर्ता गर्नै आनाकानी गरेपछि न्याय खोज्दै सर्वोच्च अदालतको दैलोमा पुगिन् । सर्वोच्चले उजुरी दर्ता गर्न आदेश त दियो तर, प्रहरी अनुसन्धान अघि बढेन । हत्या अभियोगमा किटानी जाहेरी परेका र प्रहरी अभिलेखमा फरार देखिएका अग्नि सापकोटा विरुद्धको मुद्दालाई तत्कालीन प्रधानमन्त्री डा बाबुराम भट्टराईको सरकारले २०६९ साउन ११ गते तामेलीमा राख्ने निर्णय गयो । मन्त्रिपरिषद्को निर्णयविरुद्ध पूर्णिमायाले २०६९ मंसिर ७ गते सर्वोच्च अदालतमा रिट निवेदन दायर गरिन् । यही मुद्दामा अन्ततः सर्वोच्च अदालतले लामाको हत्या अनुसन्धान अघि बढाउने बाटो बुधबार खोलिदिएको छ । प्रधानन्यायाधीश प्रकाशमान सिंह राउतसहित न्यायाधीशहरू सपना प्रधान मल्ल, कुमार रेग्मी, डामनोजकुमार शर्मा र डा कुमार चुडालको संवैधानिक इजलासले पूर्वसभामुख एवं नेकपा माओवादी केन्द्रका उपाध्यक्ष अग्नि सापकोटाविरुद्धको रिटमा उत्प्रेषणको आदेश जारी गरेको छ । २०६९ मंसिर ७ गते दायर रिट निवेदन दिएको झन्डै १२ वर्षपछि न्यायको अनुभूति गरेको पीडित पूर्णिमायाले बताइन् । अपहरण पछिको हत्या २०६२ वैशाख १६ गते काभ्रेका अर्जुन लामालाई तत्कालीन विद्रोही नेकपा माओवादीको समूहले अपहरण गरेको थियो । लामा अर्जुन काभ्रे छत्रेबाँझमा रहेको श्रीकृष्ण माविको व्यवस्थापन समितिको अध्यक्ष थिए । समितिको अध्यक्षमा निर्वाचित भएकै दिन विद्यालयबाट अपहरण गरिएको थियो । अपहरण भएको दुई महिनापछि लामाको शव काभ्रेकै साविक बुढाखानी गाविसको चारकिल्ला भन्ने ठाउँमा गाडेको अवस्थामा फेला परेको थियो । श्रीमान्को हत्यापछि पूर्णिमायाले २०६५ साउन २६ गते माओवादीका उपाध्यक्ष सापकोटा, माओवादीका सांसद सूर्यमान दोङलगायत ६ जनाविरुद्ध काभ्रे जिल्ला प्रहरी कार्यालयमा किटानी जाहेरी दर्ता गरेकी थिइन् । सुुरुमा जाहेरी दर्ता नगरेको प्रहरीले सर्वोच्चको आदेशपछि मात्र दर्ता गरेको थियो । त्यसपछि सापकोटा लगायतका आरोपीविरुद्ध पक्राउ पुर्जीसमेत जारी भएको थियो । यो घटनाका बेला सापकोटा नेपाल कम्युनिस्ट पार्टी (माओवादी) को पोलिटब्युरो सदस्य थिए । २०६९ साउन १२ गते तत्कालीन प्रधानमन्त्री बाबुराम भट्टराई नेतृत्वको सरकारले सापकोटाविरुद्धको जाहेरी दरखास्त तामेलीमा राख्ने निर्णय गरेको थियो । मन्त्रिपरिषद्ले गरेको तामेलीमा राख्ने निर्णयविरुद्ध पूर्णिमायाले सर्वोच्चमा २०६९ मंसिर ७ मा रिट निवेदन दायर गरेकी थिइन् । तत्कालीन न्यायाधीश वैद्यनाथ उपाध्यायको एकल इजलासले सरकारसँग जाहेरी तामेलीमा राख्नुको कारण माग्दै अन्तरिम आदेश जारी गरेको थियो । त्यसपछि न्यायाधीशद्वय सुशीला कार्की र तर्कराज भट्टको संयुक्त इजलासले मिसिल झिकाउने आदेश गरेको थियो । २०६८ जेठ २१ मा प्रधानमन्त्री झलनाथ खनाल नेतृत्वको सरकारमा सापकोटा सूचना तथा सञ्चारमन्त्रीमा नियुक्त भएका थिए । तत्कालीन प्रधानमन्त्री केपी शर्मा ओलीको नेतृत्वमा सापकोटा वन तथा भू संरक्षणमन्त्री भएका थिए । मुद्दा विचाराधीन रहेकै अवस्थामा सापकोटामन्त्री भएपछि वरिष्ठ मानव अधिकारकर्मी सुशील प्याकुरेलले २०७२ चैत २६ मा सर्वोच्चमा रिट निवेदन दर्ता गरेका थिए । प्याकुरेलले ज्यान मुद्दाका अभियुक्त सापकोटालाई मन्त्री बनाएकोमा आपत्ति जनाउँदै मुद्दा चलाउनु पर्ने माग प्याकुरेलले गरेका थिए । सर्वोच्चले प्याकुरेलले दायर गरेको रिट निवेदन भने खारेज गरेको छ । यो पनि पढ्नुहोस अग्नि सापकोटाविरुद्धको मुद्दामा अनुसन्धान प्रक्रिया अघि बढाउन सर्वोच्चको आदेश"
लन्डनमा मनाइयो माउन्ट एभरेस्ट डे,"लन्डन : विश्वको सर्वोच्च शिखर सगरमाथामा पहिलोपटक मानव पाइला परेको इतिहासलाई सम्झिँदै लन्डनमा माउन्ट एभरेस्ट डे मनाइएको छ।लन्डनको ब्ल्याकहिथस्थित रेस्टुरेन्ट एभरेस्ट इन्मा नेपालप्रेमी बेलायती र नेपाली समुदायका विशिष्ट व्यक्तित्वसमेतको उपस्थिति रहेको कार्यक्रममा प्रमुख आकर्षण थिए, कीर्तिमानी पर्वतारोही पूर्वगोर्खा सैनिक हरि बुढामगर। बेलायती सेनामा सेवाका क्रममा सन् २०१० मा अफगानिस्तानमा एम्बुसमा परी दुवै खुट्टा गुमाएका हरिले सन् २०२३ मा सगरमाथाको सफल आरोहण गरे। दुवै खुट्टाबिना सगरमाथा सफल आरोहण गर्ने दुर्लभ विश्व कीर्तिमान उनले बनाए। हरिले आफ्नो अदम्य साहस र हिम्मतका कथाहरू सुनाइरहँदा उनको सम्मान कार्यक्रममा सहभागीहरूले बजाइरहेका ताली रोकिएनन्। जीवनमा आरोह, अवरोहरू भइरहन्छन्। बाधा र चुनौतीहरू पनि आउँछन्। अब त सबै सिद्धियो कि भन्ने मोडहरूसम्म पनि आउन सक्छन्। तर जति नै कठिन समयमा पनि अगाडि बढ्ने बाटो पूर्ण बन्द हुँदैन। आफूभित्र विश्वास, हिम्मत र सकारात्मक ऊर्जा राख्न सकियो भने अवश्य पनि चाहेको ठाउँसम्म पुग्न र देखेको सपना पूरा गर्न सकिन्छ, हरिले आफ्नो जीवन भोगाइको महŒवपूर्ण सिकाइलाई सारांशमा सुनाए। विगतमा अचानक दुवै खुट्टा गुमाउँदा स्वीकार गर्नै नसकेकोदेखि तनाव र चिन्ता भगाउन अल्कोहोलिक बनेको र निराशाको उत्कर्षमा जीवन नै त्याग्ने सोचसम्म पुगेको क्षणहरू बुढामगरले सम्झिएका थिए। कठिन समयमा पनि आफूलाई सम्हालेर अगाडि बढ्दा असम्भव कार्यसमेत सम्भव पार्न सकिने अनुभव उनले सुनाए। आफ्नो सबै कर्मलाई अपांगताको क्षेत्रमा जागरण ल्याउनमा समर्पित गरेका हरिले विभिन्न पाँच महादेशका सर्वोच्च हिमालहरूको आरोहण पूरा गरिसकेका छन् र अब बाँकी दुई महादेशका सर्वोच्च हिमाल पनि आरोहणको तयारीमा छन्। कार्यक्रममा स्थानीय लुइसम बरोकी मेयर ब्रेन्डा डेक्रेसले हरि बुढामगरको जीवनकथाले जस्तोसुकै चुनौतीहरू आए पनि त्यसलाई सामना गर्न सम्भव छ भन्ने प्रेरणा दिएको बताइन्। लुइसम बरोकी स्पिकर अफ ज्याक पासकडले सामन्यतः हरेक क्षेत्रमा फरक क्षमता हुनेहरूलाई थप चुनौतीहरू आइपर्ने बताउँदै पूर्व गोर्खा बुढामगरले तीनै चुनौतीहरू सामना गर्दै सगरमाथाको सफल आरोहण गर्न सकेकोमा खुसी व्यक्त गरिन्। बेलायती राजा चाल्र्स तृतीयका लागि किङ्स गार्ड पूर्वगोर्खा लेफ्टिनेन्ट कर्णेल टोलबहादुर खाम्चाले हरि बुढामगरलाई सम्पूर्ण गोर्खा तथा नेपालीहरूको गौरवका रूपमा प्रशंसा गरे। एभरेस्ट इन्का निर्देशक यादव भण्डारीले कार्यक्रममा सहभागिताका लागि हरि बुढामगरसहित सबै विशिष्ट अतिथिलाई धन्यवाद दिए। खाना, संस्कृति र सामुदायिक कार्यहरूमार्फत बेलायतमा नेपाललाई प्रवद्र्धन गर्ने कोसिसमा एभरेस्ट इन् ग्रुपले दीपावली, एभरेस्ट डे, नेपाली नयाँ वर्षसहितका थुप्रै अवसरलाई बेलायती समुदायको सहभागितामा मनाउँदै आएको उनले सुनाए। बेलायत तथा नेपाल दुवैतिर स्थानीय समुदायहरूको सहयोगमा विभिन्न परोपकारी कार्यहरूसमेत सञ्चालन गरिँदै आएको भण्डारीले बताए। सन् १९५३ को मे २९ तारिखमा संसारको सर्वोच्च शिखर सगरमाथामा पहिलोपटक मानव पाइला पुग्यो। नेपालका तेन्जिङ शेर्पा र न्युजिल्यान्डका सर एडमन्ड हिलारीले संयुक्त रूपमा रचेको सोही इतिहासलाई सम्झिँदै हरेक वर्ष मे २९ लाई माउन्ट एभरेस्ट डेका रूपमा मनाइने गरिन्छ। बेलायतमा एभरेस्ट इन् ग्रुपले पनि विगत डेढ दशकदेखि आफ्ना सबै शाखामा माउन्ट एभरेस्ट डे विशेष कार्यक्रम गरेर नेपालको पर्यटन प्रवद्र्धन गर्दै आएको छ। एभरेस्ट इन्कै पहलमा हालसम्म झन्डै पाँच सय बेलायतीहरूले नेपाल भ्रमण गरिसकेको निर्देशक यादव भण्डारी सम्झिन्छन्। उनीहरूमध्ये कतिले हिमाल आरोहण नै गरेका छन् भने धेरै विभिन्न मनोरम क्षेत्रहरू घुम्ने र पदयात्रामा रमाउने गरेका छन्। बेलायतीहरूलाई आकर्षित गर्ने मनशायले रेस्टुरेन्ट परिसरमा पनि नेपालको प्राकृतिक सुन्दरता झल्काउने तस्बिर, पेन्टिङ र काष्ठकलाहरू सजाइएको छ।"
गोरखामा जिसस सदस्यद्वारा महिलामाथि कुटपिट,"गोरखा : गोरखाकी एक जिल्ला समन्वय समिति गोरखाकी सदस्यका दम्पतीले ज्याला मजदुरी गरी खाने महिलामाथि कुटपिट गरेकी छन् । अजिरकोट गाउँपालिका ५ बाट जिसस सदस्यमा निर्वाचित इन्दिरा देवकोटा र उनका श्रीमान् निवृत्त शिक्षक रामचन्द्र देवकोटाले सोही ठाउँकी ३५ वर्षीया कल्पना धिताललाई लछारपछार पार्दै कुटपिट गरेका हुन् । पीडित धितालको भच्चेक स्वास्थ्य चौकीमा सामान्य उपचार र गोरखा अस्पतालमा थप उपचार गरी बुधबार घर फर्किएकी छिन् । काम गरेको ज्याला माग्न जाँदा देवकोटा दम्पतीले आफूमाथि कुटपिट र लछारपछार गरेको पीडित महिलाको दुखेसो छ । उनीहरू नाताले मेरो जेठाजु जेठानी हुन् । केही दिनअघि घरपछाडिको करेसा सफा गर्न लगाएका थिए, धितालले भनिन्, काम गरेकोे ज्याला माग्न जाँदा कपालमा समातेर लछारपछार पारे । कुटपिट पनि गरे । देवकोटा दम्पतीले यसअघि पनि बारम्बार आफूमाथि यस्तो दुव्र्यवहार गर्ने गरेको उनले बताइन् । इन्दिरा देवकोटा नेकपा माओवादीको तर्फबाट निर्वाचित जिसस सदस्य हुन् । उनका श्रीमान् रामचन्द्र देवकोटा अजिरकोट २ स्थित स्यार्तान आधारभूत विद्यालयबाट निवृत्त भएका शिक्षक हुन् । देवकोटाले जनप्रतिनिधि भएकै हैसियतले आफूहरूलाई धम्क्याउने र तर्साउने गरेको पीडित कल्पनाकी १३ वर्षकी छोरी आयुषा धितालले बताइन् । प्रदेश अस्पताल गोरखामा उपचाररत कल्पना धिताल । तस्बिर : शिव उप्रेती आमासँग प्रदेश अस्पताल गोरखामा आएकी आयुषा अजिरकोट५ मुच्चोकस्थित चर्तुमाला माविको कक्षा आठमा अध्ययनरत छिन् । इन्दिरा देवकोटाले पाँच सय रुपैयाँका लागि आफ्नो आमालाई पिट्ने, जबरजस्ती कपालमा समाएर लछारपछार पार्ने र पानीमा मुख डुबाउने जस्ता क्रियाकलापहरू गरेको आयुषा बताउँछिन् । उनीहरूको र हाम्रो घर नजिकै छ । आइतबार बिहान आमा काम गरेको पैसा माग्न जानुभएको थियो । त्यहीबेला उनीहरूले पैसा दिनुको साँटो नराम्रो व्यवहार गरेर कुटपिट गरे, १३ वर्षकी उनले भनिन्, आमा रोएको, कराएको सुनेर म पनि पुगेँ । इन्दिरा देवकोटाको बुढाबुढीले आमालाई लछारपछार पारेको, पानीमा मुख डुबाएको भिडियो पनि खिचेको छु । अहिले त्यो भिडियो डिलिट गर भनेर धम्क्याएका छन् । तर, भिडियोहरू सुरक्षित छन् । उनले लिएको भिडियोमा इन्दिरा देवकोटा र उनको श्रीमान् रामचन्द्र देवकोटाले कल्पना धितालको कपालमा समाएर लछारपछार पर्दै पानीमा मुख डुबाएको देखिन्छ । स्थानीय युवाहरूले सो भिडियो सामाजिक सञ्जालमा पोस्ट र सेयर गरेर भाइरल बनाएका छन् । आयुषा घरको तनाव र देवकोटा दम्पतीको धाकधम्कीका कारण हाल पढाइ छोडेको बताउँछिन् । आमालाई यसअघि पनि यसरी पिट्ने, ठूलबाबा (रामचन्द्र देवकोटा) रक्सी खाएर हातपात गर्न खोज्नुहुन्थ्यो । यो पटक भने सारै गर्नुभयो, उनले भने, यही तनावहरूले गर्दा पढ्न पनि गाको छैन । अब घरको अवस्था शान्त भएपछि मात्र पढ्ने होला । पीडित कल्पना धितालको श्रीमान् तुलसीप्रसाद धिताल अजिरकोट५ मुच्चोककै जनप्रभात प्राविमा कार्यालय सहयोगी छन् । यस विषयमा जानकारी लिन जिसस सदस्य देवकोटालाई टेलिफोनमा सम्पर्क गर्दा उनले प्रतिक्रिया दिन आलटाल गरिन् ।"
"१२ देशका नागरिकलाई अमेरिका यात्रामा पूर्ण प्रतिबन्ध, राष्ट्रलाई हानी पुर्याउनेलाई प्रवेश गर्न नदिने ट्रम्पको दाबी","ट्रम्पले बुधबार हार्वर्डमा अध्ययन गर्न वा कार्यक्रमहरूमा भाग लिन चाहने विदेशी नागरिकहरूको प्रवेश निलम्बन गर्ने कार्यकारी आदेशमा हस्ताक्षर पनि गरेका छन्। काठमाडौं : संयुक्त राज्य अमेरिकाका राष्ट्रपति डोनाल्ड ट्रम्पले १२ देशका नागरिकलाई अमेरिका यात्रामा पूर्ण प्रतिबन्ध लगाउने निर्णयगरेका छन् । सुरक्षा जोखिमलाई कारण देखाउँदै उनले १२ देशका नागरिकलाई पूर्ण प्रतिबन्द र अन्य ७ देशका नागरिकहरूलाई प्रतिबन्ध लगाउने ह्वाइट हाउसले जनाएको छ। अलजजिराका अनुसार ट्रम्पले अफगानिस्तान, चाड, गणतन्त्र कंगो, इक्वेटोरियल गिनी, इरिट्रिया, हैटी, इरान, लिबिया, म्यानमार, सोमालिया, सुडान र यमनका नागरिकहरुलाई अमेरिका यात्रामा पूर्ण प्रतिबन्ध लगाउने निर्णयमा हस्ताक्षर गरेका हुन् । हामीले कुनै पनि देशबाट खुला आप्रवासन गर्न सक्दैनौं जहाँ हामी सुरक्षित र भरपर्दो रूपमा जाँच र स्क्रिनिङ गर्न सक्दैनौं। भिडियो सन्देशमार्फत ट्रपले भने, त्यसैले आज म यमन, सोमालिया, हैटी, लिबिया र अन्य धेरै देशहरूमा यात्रा प्रतिबन्ध लगाउने नयाँ कार्यकारी आदेशमा हस्ताक्षर गर्दैछु। यसैगरी सोमबारदेखि लागू हुने प्रतिबन्धको अतिरिक्त, बुरुन्डी, क्युबा, लाओस, सियरा लियोन, टोगो, तुर्कमेनिस्तान र भेनेजुएलाका मानिसहरूमाथि कडा प्रतिबन्ध लगाइने बताइएको छ। देशलाई हानि पुर्याउने मानिसहरूलाई अमेरिकामा प्रवेश गर्न नदिने उनको भनाई छ। संयुक्त राज्य अमेरिका र यसका जनताको राष्ट्रिय सुरक्षा र राष्ट्रिय हितको रक्षा गर्न काम गर्नुपर्छ। उनले भने, हामीलाई हानि पुर्याउन चाहने मानिसहरूलाई हाम्रो देशमा प्रवेश गर्न दिने छैनौं। ट्रम्पले कोलोराडोको बोल्डरमा इजरायल समर्थक र्यालीमा भएको आक्रमणतर्फ लक्षित गर्दै राम्रोसँग सुरक्षा जाँच नगरि विदेशी नागरिक प्रवेशले चरम खतरा निम्तिएको बताए। राष्ट्रिय सुरक्षाको आधारमा यात्रा प्रतिबन्ध लगाइएको बताउँदै उनले मुस्लिम विरोधी नभएको दाबी गरे। ट्रम्पले बुधबार हार्वर्डमा अध्ययन गर्न वा कार्यक्रमहरूमा भाग लिन चाहने विदेशी नागरिकहरूको प्रवेश निलम्बन गर्ने कार्यकारी आदेशमा हस्ताक्षर पनि गरे। हार्वर्डले अमेरिकी प्रशासनलाई स्कूलको शासन, पाठ्यक्रम र यसका संकाय र विद्यार्थीहरूको विचारधारा नियन्त्रण गर्ने ट्रम्पको मागलाई स्वीकार गर्न अस्वीकार गरेकोमा बदला लिइरहेको आरोप लगाएको छ।"
