शीर्षक,विवरण
रवि लामिछानेलाई थुनामुक्त गर्न सर्वोच्चद्वारा अस्वीकार,काठमाडौं : सर्वोच्च अदालतले राष्ट्रिय स्वतन्त्र पार्टी (रास्वपा)का सभापति रवि लामिछानेलाई थुनामुक्त गर्न अस्वीकार गरेको छ। उच्च अदालत तुलसीपुर बुटवल इजलासले थुनामा राखेर अनुसन्धान गर्न दिएको आदेशविरुद्ध लामिछानेले दिएको बन्दीप्रत्यक्षीकरणको रिटमाथि सुनुवाइ गर्दै न्यायाधीश डा नहकुल सुवेदी र बालकृष्ण ढकालको इजलासले उनलाई थुनामै राखेर अनुसन्धान गर्न आदेश दिएको हो। लामिछानेको तर्फबाट उनकी श्रीमती निकिता पौडेलले गैरकानुनी रुपमा आफ्ना श्रीमानलाई थुनामा राखेको भन्दै सर्वोच्च अदालतमा बन्दी प्रत्यक्षीकरणको रिट दायर गरेकी थिइन्। सहकारी ठगी मुद्दामा लामिछाने हाल भैरहवा कारागारमा छन्। उच्च अदालत तुलसीपुर बुटवल इजलासले जिल्लाको आदेश उल्टाउँदै लामिछानेलाई पुर्पक्षका लागि कारागार पठाउन आदेश दिएको थियो। उच्च अदालतले पुर्पक्षका लागि कारागार पठाएपछि लामिछानेले कारागारबाटै उच्चको आदेश खारेजको माग गर्दै बाहिरबाटै मुद्दा लड्न पाउनुपर्ने मागसहित सर्वोच्चमा रिट दायर गराएका थिए। सो रिटमा सर्वोच्चले कैफियत प्रतिवेदन पेश गर्न आदेश जारी गरेको छ। तत्काल छुट्ने अवस्था नभएपछि लामिछानेले बन्दीप्रत्यक्षीकरणको रिट दायर गरेका थिए। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर भएको थियो। सहकारीको रकम अपचलन गरेको कसुरमा ४२ जनाविरुद्ध मुद्दा दर्ता भएको थियो। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थियो। पछि उच्चले लामिछानेलाई थुनामै पठाउन आदेश दिएको थियो।
"सिंहदरबार गाउँ पुग्यो, अधिकार अझै व्यवहारिक हुन सकेन","भक्तपुर : मुलुकमा संघीयता लागू भएसँगै गाउँगाउँमा सिंहदरबार पुगेको पनि ९ वर्ष बित्यो। संविधानले ३ तहको सरकारको अधिकार सुनिश्चित गरेको छ। तर वडाका प्रतिनिधिहरू भने गाउँगाउँमा सिंहदरबार पुगेको जस्तो अधिकार प्रयोगमा अझै व्यवहारिक हुन नसकेको गुनासो गर्छन्। शुक्रबार मध्यपुर थिमी नगरपालिका३, कौशलटारको सहकार्यमा राष्ट्रिय सञ्चार केन्द्र नेपालले आयोजना गरेको गाउँगाउँमा सिंहदरबार कति कानुनी, कति व्यवहारिक ? विषयक एक दिवसीय अन्तरक्रिया कार्यक्रममा वडाध्यक्ष कृष्णहरी आचार्यले गुनासो गरे। मध्यपुर थिमी नगरपालिका३का वडाध्यक्ष आचार्य जनतासँग प्रत्यक्ष सम्पर्कमा रहेर १८ घण्टासम्म काममा खटिए पनि ५ रुपैयाँको कलम किनेर खर्च गर्ने अधिकार पनि नभएको गुनासो गर्छन्। यस अवस्थाको चित्रण गर्दै उनले भने, वडा जनप्रतिनिधिसँग सिप हुँदा हुँदै पनि प्रयोग गर्न पाएका छैनौं। पक्कै पनि गाउँमा सिंहदरबार आएको छ, वडामा घर बनेको छ, कर्मचारी छन तर आर्थिक अधिकार छैन। जबसम्म स्थानीय सरकारलाई अधिकार दिईदैन तबसम्म सेवा प्रवाह सर्वसुलभ हुन सक्दैन। अर्थ मन्त्रालयका सहसचिव तथा प्रमुख अतिथि चिरञ्जीवी तिम्सिनाले देशभरका धेरै स्थानीय तहले राम्रो काम गरेका छन् तर त्यसको प्रचार कम भएको अनुभव सुनाए। उनले मथिनपा३ वडाले उदाहरणीय काम गरिरहेको पनि बताए । यस्तै, वरिष्ठ राजनीतिक विश्लेषक तथा पत्रकार सुदर्शन आचार्यले कतिपय वडामा राम्रो काम भए पनि कतिपयमा फर्जी कार्य र अनियमितता बढिरहेको तर्फ ध्यानाकर्षण गरे। कार्यक्रम संयोजक पुष्करराज बुढाथोकीले वडाको कानुनी अधिकार, त्यसको प्रयोग र सुधारका सम्भावनाहरूमा केन्द्रित बहस आवश्यक रहेको बताए। संस्थाका अध्यक्ष पेशल आचार्यले यस्ता बहसले नीति निर्माणमा मार्गदर्शन गर्ने विश्वास व्यक्त गरे।"
सवारी चालक अनुमति पत्र सुरक्षण मुद्रण केन्द्रले छाप्ने,काठमाडौं : सवारी चालक अनुमति पत्रको छपाइ सुरक्षण मुद्रण केन्द्रले गर्ने भएको छ। यस सम्बन्धमा यातायात व्यवस्था विभाग र केन्द्र बीच समझदारी पत्रमा हस्ताक्षर भएको छ। भौतिक पूर्वाधार तथा यातायात मन्त्रालय अन्तर्गतको यातायात व्यवस्था विभागले सञ्चार तथा सूचना प्रविधि मन्त्रालय अन्तर्गतको मुद्रण केन्द्रमार्फत चालक अनुमति पत्र छपाई गर्ने भएको हो। समझदारी पत्रमा सुरक्षण मुद्रण केन्द्रका कार्यकारी निर्देशक देवराज ढुंगाना तथा यातायात व्यवस्था विभागका महानिर्देशक राजीव पोखरेलले हस्ताक्षर गरेका छन्। अब सुरक्षण मुद्रण केन्द्रले क्युआर सहितका विभिन्न सुरक्षा विशेषता सहितको सवारी चालक अनुमति पत्र छपाई गर्ने छ। समझदारी अनुसार सुरक्षण मुद्रण केन्द्रले आगामी असार मसान्त भित्रमा प्रथम चरणको छपाई गरि विभागलाई हस्तान्तरण गर्ने छ। सवारी चालक अनुमति पत्र छपाइको विकल्प खोजी गर्ने क्रममा केही दिन अघि दुवै मन्त्रालयका सचिव सहित भौतिक पूर्वाधार तथा यातायात मन्त्री देवेन्द्र दाहाल र सञ्चार तथा सूचना प्रविधि मन्त्री पृथ्वी सुब्बा गुरुङ बीच छलफल समेत भएको थियो। दुई सरकारी निकाय बीचको सहकार्यले सवारी चालक छपाई कार्य चुस्त र पारदर्शी हुने अपेक्षा गरिएको छ। तत्काल अनुमति पत्र नपाउँदा राजश्व तिरेको रसिद बोकेर हिँड्नुपर्ने वाध्यताको अन्त्यका लागि नागरिक एपमा चालक अनुमति पत्र समावेश समेत गरिएको छ। हाल सोही एप मार्फत ट्राफिक प्रहरीले नियमन गर्ने तथा जरिवाना भुक्तानी गराउने कार्य समेत गर्दै आएको छ।
"साङ्ग्रिला मोटर्सको उत्तरढोका, काठमाडौंमा सिट्रोएन, लिपमोटर र प्यूजो सहितको प्रिमियम शोरूम सञ्चालनमा","काठमाडौं : दक्षिण एसियामा आफ्नो उपस्थिति मजबुत बनाउने रणनीतिक योजनाअन्तर्गत स्टेलान्टिसले नेपालमा दोश्रो डिलरशिपको उद्घाटन गरेको छ। यो डिलरशिप गोल्छा अर्गनाइजेशनअन्तर्गतको सहायक कम्पनी साङ्ग्रिला मोटर्सद्वारा सञ्चालन हुनेछ। काठमाडौंको उत्तरढोकामा अवस्थित यो नयाँ प्रमुख शोरूममा विश्व प्रसिद्ध तीन ब्राण्डहरूसिट्रोएन, लिप मोटर र प्यूजोलाई एउटै छानामुनि प्रस्तुत गरेको छ, जसले ग्राहकहरूलाई उत्कृष्ट र सहज अनुभव प्रदान गर्नेछ। नयाँ डिलरशिपको औपचारिक उद्घाटन कार्यक्रममा स्टेलान्टिस इन्डियाका प्रमुख कार्यकारी अधिकृत तथा प्रबन्धक निर्देशक शैलेश हजे़ला र साङ्ग्रिला मोटर्सका प्रबन्धक निर्देशक हेमन्त गोल्छाको उपस्थितिमा नेपालस्थित फ्रान्सकी राजदूत भर्जिनी कोर्तेवालले गरे। उद्घाटन समारोहमा शैलेश हजे़लाले भने, नेपाल हाम्रो अपरेशनको रणनीतिक बजार हो। हामी साङ्ग्रिला मोटर्ससँगको सहकार्यमार्फत नेपाली ग्राहकहरूलाई विश्वस्तरीय मोबिलिटी समाधान उपलब्ध गराउन पाउँदा निकै उत्साहित छौं। यो नयाँ शोरूममार्फत स्टेलान्टिसले अगामी युगका विद्युतीय सवारीसाधनसहित विश्वप्रसिद्ध प्रविधि र ब्राण्डहरू नेपाली बजारमा प्रस्तुत गर्ने आफ्नो प्रतिबद्धता दोहोर्याएको छ।"" हेमन्त गोल्छाले भने, यो नयाँ शोरूम हामीले उत्कृष्ट ग्राहक अनुभवमा केन्द्रित गर्दै गरेको लगनशील प्रयासको निरन्तरता हो। सिट्रोएन, लिपमोटर र प्यूजो एकै स्थानमा उपलब्ध गराएर हामी नेपाली ग्राहकहरूका लागि प्रिमियम मोबिलिटी समाधानको एकमात्र गन्तव्य बन्नेछौं भन्ने विश्वास लिएका छौं। यस विस्तारले ग्राहकको विश्वास र ब्राण्डप्रतिको प्राथमिकता झनै मजबुत बनाउनेछ।े"
किसान समूहलाई आयकर मिनाहा गर्न माग,"काठमाडौं : किसान समूहहरूलाई लगाइएको आयकर मिनाहा गर्न माग गरिएको छ। राष्ट्रिय किसान समूह महासंघ, नेपाल किसानद्वारा, किसानहरूका लागि, किसानहरू कै आवाज बोक्ने किसान अधिकार प्रति समर्पित गैर राजनीतिक साझा छाता संगठन भएको भन्दै यसका किसान समूहलाई आयकर नलगाउन माग गरेका हुन्। यसका लागि देशभरका स्थानीय तहमार्फत अर्थ मन्त्रालयमा जेठ ७ गते ज्ञापनपत्र पेश गरेको छ। साथै स्थानीय सरकारको बजेट योजनाका लागि स्थानीय तहमा किसानी मागपत्र समेत पेश गरेको छ। जनताको खाद्य सुरक्षा एवं सम्प्रभुतामा प्रत्यक्ष योगदान गर्ने एवं आयात प्रतिस्थापनमा पूर्ण सहयोगी क्षेत्र कृषिलाई अति संवेदनशील क्षेत्र कायम गरी किसान समूह, पशु सेवा समूहलाई सामाजिक लेखापरीक्षणसमूहको वार्षिक भेलाको निर्णयलाई मान्यता दिई स्थायी लेखा नम्बर उपलब्ध गराउने एवं वार्षिक नवीकरणको व्यवस्थाका साथै आयकर मिनाहाको नीतिका लागि अर्थ मन्त्रालयसमक्ष मागपत्र पेश गरेको हो। महासंघका अनुसार राज्यको कर नीतिले किसान समूहहरूलाई निकायका रूपमा आयकर ऐन २०५८, संशोधन आर्थिक ऐन, २०७९ को संशोधनमा व्यवस्था गरी वार्षिक रूपमा मान्यता प्राप्त लेखा परीक्षकबाट लेखा परीक्षण गराउनुपर्ने बाध्यकारी व्यवस्था एवं २० प्रतिशत आयकर तिनुपर्ने प्रावधानले गर्दा संघीयता पश्चात् किसान समूहहरू राज्यको सेवा सुविधाबाट वञ्चित बन्न पुगेका छन्। देशका तहगत सरकारहरू आव २०८२८३ को नीति तथा कार्यक्रम र बजेट बनाउने तयारीमा रहेका सन्दर्भमा कृषि प्रधान देश नेपालको खाद्य प्रणालीमा योगदान गर्ने सीमान्त साना किसानहरूको समस्या एवं किसान समूहहरूले झेलेका झमेलालाई सम्बोधन गरी उत्पादन, उत्पादकत्वलाई सुदृढीकरण गर्ने समय यही भएकोले महासंघले नीति तथा कार्यक्रम निर्माणमा जोड दिन महासंघले माग समेत गरेको छ। त्यसैगरी आव २०८२८३ को स्थानीय सरकारको योजना तर्जुमा प्रक्रियामा स्थानीय किसानका बजेट व्यवस्थाका लागि स्थानीय महासंघले अडान पत्र समेत पेश गरेको छ।"
लुम्बिनीमा नीति तथा कार्यक्रममाथि छलफल सुरु,"दाङ : लुम्बिनी प्रदेश सरकारले जेठ ५ गते सार्वजनिक गरेको नीति तथा कार्यक्रममाथि सैद्धान्तिक छलफल सुरु भएको छ। सरकारले आगामी आर्थिक वर्षका लागि प्रदेश सभामा प्रस्तुत गरेको नीति तथा कार्यक्रममाथि शुक्रबारदेखि छलफल प्रारम्भ भएको हो। मुख्यमन्त्री चेतनारायण आचार्यले बैठकमा नीति तथा कार्यक्रममाथि छलफल गरियोस् भन्ने प्रस्ताव पेस गरेका थिए। सरकारले यस वर्ष नीति तथा कार्यक्रममा कृषि, उद्योग, पर्यटन र पूर्वाधारलगायतका क्षेत्रलाई प्राथमिकता राखेको छ। प्रदेशसभाले नीति तथा कार्यक्रम प्रस्तुत गरेकोमा प्रदेश प्रमुखलाई धन्यवाद ज्ञापनको प्रस्ताव सर्वसम्मतिले पारित गरेको छ।"
सिन्धुलीको मुर्की र थाँक्रेगाउँका घर घरमा धारा,"सिन्धुली : सिन्धुलीको गोलन्जोर गाउँपालिका३ थाँक्रे र मुर्कीमा घर घरमा धारा निर्माण गरिएको छ। थाँक्रेका २१ र मुर्कीका १९ घरमा धारा निर्माण गरिएको छ। यसअघि त्यस बस्तीमा खानेपानीका लागि तीन घण्टा टाढाको दूरीबाट बोकेर दैनिक जोहो गर्नु पर्ने बाध्यता रहेको थाँक्रेका भेषबहादुर बयलकोटिले बताए। खानेपानीको जोहो गर्दा प्रायः गरेर गाउँका छोरीहरू नियमित विद्यालयसम्म जान नपाउने अवस्था थियो, विगतलाई सम्झँदै उनले भने, अब भने हाम्रा छोरीहरूले नियमित विद्यालय जान पाउने भए। कुल ६३ लाख रुपैयाँको लागतमा निर्माण गरिएको दुईवटा खानेपानी आयोजनाको उद्घाटन शुक्रबार एक कार्यक्रमका बीच गोलन्जोर गाउँपालिकाका अध्यक्ष शंकरराज बरालले उद्घाटन गरेका हुन्। खानेपानीको उद्घाटन गर्दै अध्यक्ष बरालले स्थानीयको सँगै गाउँपालिकाको पनि सपना पुरा भएको बताए। उनले भने, हामीले गाउँगाउँमा खानेपानी पुर्याउने जुन सपना देखेका थियौं, आज त्यो सपना यथार्थमा परिणत भएको छ। यस आयोजनाले समुदायको स्वास्थ्य, समयको बचत, शिक्षामा पहुँच र श्रमको उचित प्रयोगमा महत्वपूर्ण सुधार ल्याउनेछ। यो केवल एउटा योजना होइन, जीवनशैलीको रूपान्तरण हो।मुर्की र थाँक्रे गाउँका बासिन्दाहरू वर्षौंदेखि खानेपानीका लागि लामो दूरी हिँड्न बाध्य थिए। विशेषगरी महिलाहरूले दिनको दुईदेखि तीन घण्टा पानीको जोहो गर्नमा खर्चिन्थे। अब घर आँगनमै धाराबाट निरन्तर स्वच्छ पानीको पहुँच पुगेको छ। गोलन्जोर गाउँपालिकाका उपाध्यक्ष ज्वालाप्रसाद न्यौपानेले सफा पानी पाउनु नागरिकको अधिकार भएको बताए।"
१०८ जनालाई प्रतिवादी बनाउँदै प्रहरीले बुझायो तीनकुने घटनाको प्रतिवेदन,"काठमाडौँ : गत चैत १५ गते काठमाडौँको तीनकुनेमा राजावादीको आन्दोलनका क्रममा भएको हिंसात्मक घटनाको अनुसन्धान सकिएको छ। जिल्ला प्रहरी परिसर काठमाडौँले गरेको उक्त अनुसन्धान प्रतिवेदन जिल्ला सरकारी वकिल कार्यालयमा प्रतिवेदन बुझाएको हो। आरोपीहरूविरुद्ध प्रहरीले राज्य विरुद्धको कसुर, आपराधिक उपद्रव, ज्यान सम्बन्धी कसुर, ज्यान मार्ने उद्योग र सङ्गठित अपराधसम्बन्धी कसुरमा अनुसन्धान गरेर प्रतिवेदन बुझाएको छ। जिल्ला सरकारी वकिल कार्यालयका सहन्यायाधिवक्ता रामहरि शर्मा काफ्लेले अनुसन्धान गरेर प्रतिवेदन दर्ता भएको बताए। उनी भन्छन्,'प्रहरीले बुझाएको रायसहितको प्रतिवेदनमा जिल्ला सरकारी वकिल कार्यालयले फाइल अध्ययन गरिरहेको छ।' आइतबार साँझसम्म प्रतिवेदन अध्ययन गरी मुद्दा दर्ता गरिने उनले जानकारी दिए। जिल्ला प्रहरी परिसर काठमाडौँका प्रवक्ता अपिलराज बाेहोराका अनुसार, तीनकुने घटनाको अनुसन्धान प्रतिवेदनमा प्रहरीले १०८ जनालाई अनुसन्धान गरेको थियो। जसमा ९० जना पक्राउ परेका छन्। ७४ जनाविरुद्ध मुद्दा चलाउने राय दिइएको छ। हाल ५३ जना प्रहरी हिरासतमा छन्।"
पाँचौं रारा ट्रेल रनको उपाधि युवकराज र सुनमायालाई,"मुगु : रारा तालमा सुरु भएको पाँचौ रारा ट्रेल रनको उपाधि जुम्लाका युवक राज बुढा र सुनमाया बुढाले हात पारेका छन्। पुरुषतर्फ कनकासुन्दरी गाउँपालिका३ लुम गाउँका युवक राज बुढा र महिलातर्फ पातरासी गाउँपालिका२ कि सुनमाया बुढाले रारा ट्रेलरनको उपाधि चुमेका हुन। युवक राज बुढाले १६ किलोमिटरको दूरी एक घण्टा १२ मिनेट १८ सेकेन्डमा पार गरे। कनकासुन्दरी गाउँपालिका१ का सोम बहादुर रावत १ घण्टा १४ मिनेट १९ सेकेन्ड दोस्रो र कनकासुन्दरी २ जुम्लाकै चन्द्र रावतले १ घण्टा १४ मिनेट ४४ सेकेन्ड लगाएर तृतीय स्थान हासिल गरेका थिए। यसैगरी महिला तर्फ सुन माया बुढाले निर्धारित दूरी १ घण्टा २४ मिनेट १८ सेकेन्डमा पार गरी प्रथम भइन्। पातारासी गाउँपालिका२ कि कल्पना बुढाले १ घण्टा २५ मिनेट ३५ सेकेन्ड लगाएर द्वितीय र जुम्लाकै गुठिचौर गाउँपालिका३ कि राज्यलक्ष्मी रावलले १ घण्टा २५ मिनेट ४६ सेकेन्ड लगाएर तेस्रो स्थान पक्का गरिन्। ट्रेल रनमा प्रथम, द्वितीय र तृतीय स्थान प्राप्त गर्ने महिला तथा पुरुषतर्फका विजेता खेलाडीहरूलाई जनही क्रमशः ५० हजार, ३० हजार, २० हजार रुपैयाँ नगदसहित प्रमाणपत्र प्रमाणपत्र प्रदान गरिएको छ। रारा तालको सौन्दर्यताको प्रचारप्रसारका लागि नेपाली सेनाले पाँच वर्षदेखि मुगुको रारामा रारा ट्रेल रनको आयोजना गर्दै आइरहेको छ। यो वर्ष नेपाली सेनाको हनुमानध्वज गुल्मको आयोजनामा शुक्रबार भएको ट्रेल रनमा संस्करणमा महिला तर्फ ३८ र पुरुष १ सय ७५ जना गरेर २ सय २३ जनाले सहभागिता जनाएका थिए।"
अमेरिका बाहिर बनेका आइफोनमा २५ प्रतिशत कर लगाउने ट्रम्पको चेतावनी,"काठमाडौं : अमेरिकी राष्ट्रपति डोनाल्ड ट्रम्पले अमेरिका बाहिर निर्माण गरिएका एपलका आइफोनहरूमा २५ प्रतिशत आयात शुल्क (ट्यारिफ) लगाउने चेतावनी दिएका छन्। त्यस्तै २०२५ को जुन महिनाबाट युरोपेली संघबाट आउने सामानहरूमा पनि ५० प्रतिशतसम्मको ट्यारिफ लगाउने बताएका हुन्। शुक्रबार ट्रम्पले आफ्नो सामाजिक सञ्जालमा भनेका छन्, 'मैले एपलका टिम कुकलाई पहिल्यै स्पष्ट गरिसकेको छु, अमेरिकामा बिक्री हुने सबै आइफोनहरू अमेरिकामै उत्पादन हुनुपर्छ। भारत वा अन्य देशहरूमा होइन।' त्यस्तो भएन भने एपलले अमेरिकामा कम्तीमा पनि २५ प्रतिशत ट्यारिफ तिर्नुपर्ने उनले चेतावनी दिएका हुन्। उनले अर्को पोस्टमा युरोपेली संघमाथि ट्यारिफ लगाउने विषयमा भनेका छन्, 'अमेरिकासँग व्यापारमा फाइदा लिनका लागि बनेको युरोपेली संघसँग सम्झौता गर्नु अत्यन्त कठिन भएको छ।'"
प्लानिङ ब्वाइज युनाइटेड र श्री भगवती क्लब टोखा ए डिभिजनमा बढुवा,"काठमाडौं : शहीद स्मारक बी डिभिजन लिग २०२५ बाट प्लानिङ ब्याइज युनाइटेड र श्री भगवती क्लब टोखा ए डिभिजनमा बढुवा भएका छन्। लिगको अन्तिम खेलमा श्री भगवती क्लबलाई पराजित गर्दै सरस्वतीले सान्त्वना जित निकालेको छ। शुक्रबार भएको लिग चरणको अन्तिम खेलमा सरस्वतीले श्री भगवती क्लबविरुद्ध ३२ को पुनरागमन जित दर्ता गरेको छ। हार बेहोरे पनि भगवती एक खेल अगावै ए डिभिजन क्लबमा बढुवा भइसकेको छ। भगवतीले काठमाडौंस्थित दशरथ रंगशालामा सम्पन्न खेलमा दुई पटक अग्रता लिए पनि जोगाउन सकेन। खेलको पहिलो हाफमा भगवतीले विक्रान्त नरसिंह लामाको गोलमा १० को अग्रता बनायो। विक्रान्त नरसिंहले पहिलो हाफको इन्जुरी समयमा टोलीलाई अग्रता दिलाए। तर भगवतीले यो दोस्रो हाफको मध्यान्नमा गुमायो। ७३औँ मिनेटमा सरस्वतीका नोर्बु तामाङले टोलीको निम्ति बराबरी गोल फर्काए। भगवतीले ७९ औँ मिनेटमा विक्रान्तकै दोस्रो गोलबाट पुन अग्रता बनायो। विक्रान्तले पेनाल्टी अवसरलाई गोलमा परिणत गर्दै टोलीलाई २१ को अवस्थामा ल्याए। खेलको इन्जुरी समयमा सबिन कुमार लुंगेली मगरले पेनाल्टी अवसरलाई गोलमा परिणत गर्दै टोलीलाई फर्काए। यसको केही मिनेटमा नरेश कुमार खत्रीले गोल गर्दै टोलीको जित सुनिश्चित गरे। सरस्वतीले इन्जुरी टाइममा दुई गोल हुँदा जित निकालेको हो। जितसँगै सरस्वतीले पुनारागमन जित निकाल्दै १८ अंकका साथ लिग अन्त्य गरेको छ। सरस्वतीले १३ खेलमा ६ जित र सात हारबाट १८ अंक जोडेको हो। पराजित भगवतीले भने पहिलो हार बेहोर्दै लिगको अन्त्य गरेको छ। भगवतीले अन्तिम खेलबाट तीन अंक जोड्दै २६ अंकका साथ लिगको अन्त्य गरेको हो। अन्तिम खेलमा हार बेहोरे पनि भगवती एक खेल अगावै ए डिभिजन लिगमा बढुवा भएको थियो। उसले १३ खेलमा सात जित, एक हार र पाँच बराबरीबाट २६ अंक जोडेको हो।"
रवि लामिछानेको मुद्दामा सर्वोच्चले भन्यो प्रतिवादीको जिकिर विश्वासपद देखिएन (पूर्ण पाठसहित),"काठमाडौं : सर्वोच्च अदालतले राष्ट्रिय स्वतन्त्र पार्टी (रास्वपा)का सभापति रवि लामिछानेलाई थुनामुक्त गर्न अस्वीकार गरेको छ। उच्च अदालत तुलसीपुर बुटवल इजलासले थुनामा राखेर अनुसन्धान गर्न दिएको आदेशविरुद्ध लामिछानेले दिएको बन्दीप्रत्यक्षीकरणको रिटमाथि सुनुवाइ गर्दै न्यायाधीश डा नहकुल सुवेदी र बालकृष्ण ढकालको इजलासले उनलाई थुनामै राखेर अनुसन्धान गर्न आदेश दिएको हो। 'निवेदक प्रतिवादीको नाममा मिति २०७७ १०२८ मा सुप्रिम सहकारी संस्थाबाट    ००१००११०५००००२११ बाट दुई करोड पचास लाख कर्जा प्रवाह भएको देखिन्छ। निज प्रतिवादीले उक्त कर्जा प्रवाहमा आफ्नो कुनै संलग्नता नभएको र सम्पूर्ण आर्थिक कारोबार प्रतिवादी जिवि राई र रवि लामिछानेले गर्ने गरेको भनी बयानमा जिकिर लिएको भए तापनि मिति २०७७०७०२ को सञ्चालक समितिको बैठकमा यी प्रतिवादी छविलाल जोशी संस्थापक सञ्चालकको हैसियतले उपस्थित भई     कालोपुल शाखामा खाता सञ्चालन गर्ने र सो खातामा गितेन्द्र बाबु राई, छविलाल जोशी वा रवि लामिछाने मध्ये कुनै एकको हस्ताक्षरबाट खाता सञ्चालन गर्ने गरी निर्णय गरेको र सो निर्णय बमोजिम खोलिएको उल्लेखित खातामा नै सुप्रिम बचत तथा ऋण सहकारी संस्था लिबाट यी निवेदक समेतका नाममा पटक पटक रकम आएको देखिएको स्थितिमा सहकारी संस्थाबाट कम्पनीमा रकम आएको बारेमा आफूलाई केही थाहा जानकारी नभएको भन्ने प्रतिवादीको जिकिर विश्वासपद देखिएन। तसर्थ, तहाँ अदालतबाट निवेदक प्रतिवादीहरु रवि लामिछाने र छविलाल जोशीलाई पछि प्रमाण बुझ्दै जाँदा ठहरे बमोजिम हुने गरी पुर्पक्षका लागि थुनामा राखी मुद्दाको कारबाही र किनारा गर्ने गरी भएको मिति २०८११२२२ को आदेश बेरितको नदेखिँदा बदर गरिरहनु परेन। कानून बमोजिम गर्नू,' आदेमा भनिएको छ। लामिछानेको तर्फबाट उनकी श्रीमती निकिता पौडेलले गैरकानुनी रूपमा आफ्ना श्रीमानलाई थुनामा राखेको भन्दै सर्वोच्च अदालतमा बन्दी प्रत्यक्षीकरणको रिट दायर गरेकी थिइन्। सहकारी ठगी मुद्दामा लामिछाने हाल भैरहवा कारागारमा छन्।"
लक्ष्मी र प्रतापको नौली हदेलीसार्वजनिक,"काठमाडौं : सुदुरपश्चिकी गायिका लक्ष्मी आचार्यले नयाँ गीत नौली हदेली ल्याएकी छन्। नौली हदेली गीतमा माया प्रेममा रहेका साली भिनाको कथा समेटिएको छ। विवाह गर्छु भनेर बचन दिएर अर्कोसँग सम्बन्ध बनाउने भिनालाई केही वर्षपछि भेट हुँदा सालीले गर्ने प्रश्न र भिनाले दिने जवाफ गीतमा छ। गीतको शब्द तथा संगीत गायिका आचार्यकै हो भने एरेन्ज देवेश राईले गरेका हुन्। गीतको भिडियोमा अभिषेक खड्का र मिस पविको अभिनय छ। भिडियोको निर्देशन मौसम हिमालीले गरेका हुन्। गीत गायिका आचार्यले आफ्नै अफिसियल युट्युब च्यानल लक्ष्मी आचार्यबाट ल्याएकी हुन्। उनको यो यो गीत देउडा फ्युजनमै रहेको छ। यसअघि उनले ल्याएको देउडा फ्युजन गीत भन साली दर्शकले अत्याधिक रुचाएका थिए। यसको अलवा उनले ल्याएको ओ मेरी भाउजु, लाई हेल कालो टिको, जोई प्यारी जारीकी, रतन चढी इजु लगायत गीत पनि सुपरहिट भएको थियो। टिपिकल गीतबाट राष्ट्रिय परिचय समेत बन्न गाह्रो भएको समयमा अन्तराष्ट्रिय चर्चाका लागि आफूले देउडा फ्युजनमा बनाएको ने गायिका आचार्य बताउँछिन्। हिजोको दिनमा देउडा नसुन्ने पूर्वमा पनि फ्युजनमा कारणले सुन्न थालेका छन्, गायिका आचार्य भन्छिन् देउडा गीत, लय सबैमाझ पुर्याउने हिसाबले फ्युजन थालेकी हुँ। विदेशमा समेत चर्चा कमाउन सफल उनी टिपिकल गीतबाट अन्तराष्ट्रिय पहुँच बनाउन कठिन हुने धारणा राख्छिन्। विगत १४ बर्षदेखि गायनमा सक्रिय उनले नौली हदेली गीत नेपाल आइडलबाट चिनिएका गायक प्रदाप दाससँगको सहकार्यमा गाएकी छन्। गायक प्रतापको देउडा गीत यो नै पहिलो हो। देउडा सुदुरपश्चिमको निकै मिठो र राम्रो कल्चर भएको कारण गाउन पाएकोमा दास एकदमै खुसी छन्। पहिलो पटक देउडा गाए पनि प्रतापले गीतलाई भने न्याय गरेका छन्। म सुदुरपश्चिममा कार्यक्रम गइरहन्थेँ र देउडा गीत अहिलेसम्म गाएको थिइन, दाशले भने यो गीतले मलाई सुदुरपश्चिमसँग झन् नजिक गराएको छ।"
अन्नपूर्णकर्मी महतको स्मृतिमा ५ लाखको अक्षयकोषको स्थापना गरिने,"महोत्तरी : प्रेस चौतारी नेपालले अन्नपूर्णकर्मी स्वर्गीय पत्रकार फणि महतको स्मृतिमा अक्षयकोषको स्थापना गर्ने भएको छ । बिहीबार महोत्तरीको बर्दिबासमा प्रेस चौतारी नेपाल मधेश प्रदेशको पहिलो बैठकले सो निर्णय गरेको हो। अन्नपूर्णकर्मी महतको स्मृतिमा तत्कालका लागि ५ लाख रकम बराबरको अक्षयकोष स्थापित हुने प्रेस चौतारी नेपाल मधेश प्रदेशका महासचिव दिवाकर भण्डारीले बताए। जसमा ४ लाख प्रेस चौतारीका केन्द्रीय समिति र बाँकी १ लाख रुपैयाँ मधेश प्रदेश समितिले रकमको बन्दोबस्त गर्ने महासचिव भण्डारीले बताए। प्रेस चौतारी नेपाल, मधेश प्रदेशका संस्थापक अध्यक्ष तथा रौतहटका सक्रिय पत्रकार महतको २०८२ वैशाख ३० गते ४६ वर्षको उमेरमा निधन भएको थियो । उनी केही वर्षदेखि ब्रेन ट्युमर ग्रसित थिए । उनको उपचारको क्रममा निधन भएको हो । दुई दशकभन्दा बढी समयदेखि नेपाली पत्रकारिता क्षेत्रलाई कलम, खोज र तथ्यमा आधारित समाचारमार्फत योगदान दिँदै आएका पत्रकार महतको निधनले संगठन र सम्पूर्ण सञ्चार जगतलाई अपूरणीय क्षति पुगेको सो क्रममा वक्ताहरूले बताएका थिए।"
रामेछापका भुजेलको शव सिन्धुलीमा फेला,सिन्धुली: रामेछाप नगरपालिका९ का ५१ वर्षीय प्रेम बहादुर भुजेलको शव सिन्धुलीमा भेटिएको छ। सुनकोशी नदीमा माछा मार्न गएका बेला बेपत्ता भएको पाँच दिनपछि उनको शव फेला परेको हो। जिल्ला प्रहरी कार्यालय सिन्धुलीका अनुसार गत जेठ ४ गते दिउँसो करिब सभा २ बजे माछा मार्न सुनकोसी नदी तर्फ गएका भुजेल बेपत्ता भएको थिए। गत आइतबारबाट बेपत्ता भएका भुजेलको शव ६ दिनमा सिन्धुलीको गोलन्जोर गाउँपालिका६ स्थित बलेनी घाट नजिकै सुनकोसी नदी किनारमा भेटिएको सिन्धुलीका प्रहरी प्रमुख लालध्वज सुवेदीले जानकारी दिए। सुनकोशी नदी किनारमा एक जना अज्ञात व्यक्तिको शव फेला परेको स्थानीयवासीले प्रहरीलाई जानकारी दिए पछि इलाका प्रहरी कार्यालय खुर्कोटका प्रहरी निरीक्षक वसन्त बहादुर भुजेलको कमान्डमा गएको टोलीले उक्त शव नदी किनाराबाट निकालेको थियो। जिल्ला प्रहरी कार्यालय रामेछापसँगको समन्वयमा उक्त शव रामेछापका भुजेलको भएको पुष्टि भएको हो। उक्त शव भुजेलकै भएको उनका परिवारले समेत पुष्टि गरेका छन्। घटनासम्बन्धी विस्तृत अनुसन्धान भइरहेको प्रहरीले जनाएको छ।
इन्डोनेसियाको सुमात्रामा भूकम्प जाँदा सयौं घरमा क्षति,"जकार्ता : इन्डोनेसियाको सुमात्रा टापु नजिकै शुक्रबार ५७ म्याग्निच्युडको भूकम्प गएको अमेरिकी भूगर्भीय सर्वेक्षण (युएसजिएस) ले जनाएको छ। भूकम्पका कारण १०० भन्दा बढी घरमा क्षति पुगेको छ, यद्यपि हालसम्म कुनै मानवीय क्षतिको खबर भने आएको छैन। युएसजिएसका अनुसार भूकम्प शुक्रबार स्थानीय समय अनुसार बिहान २:५२ बजे बेङ्कुलु प्रान्त नजिकै समुद्रमा, करिब ६८ किलोमिटरको गहिराइमा गएको थियो। इन्डोनेसियाको मौसम विज्ञान, जलवायु र भूगर्भीय एजेन्सी (बीएमकेजी) ले भूकम्पको केन्द्रविन्दु ८४ किलोमिटर गहिराइमा रहेको र यसको परिमाण ६० म्याग्निच्युड रहेको बताएको छ। एजेन्सीले यो भूकम्पबाट सुनामीको कुनै खतरा नरहेको स्पष्ट पारेको छ। राष्ट्रिय विपद् न्यूनीकरण एजेन्सी (बीएनपीबी) का प्रवक्ता अब्दुल मुहारीका अनुसार भूकम्पले बेङ्कुलु सहरमा मात्र १४० घर प्रभावित पारेका छन्, जसमा कम्तीमा आठवटा घर पूर्ण रूपमा ध्वस्त भएका छन्। ती घरहरूको पुनर्निर्माण सम्भव छैन, मुहारीले एक पत्रकार सम्मेलनमा बताए। साथै सेन्ट्रल बेङ्कुलु जिल्लामा दुईवटा घरमा सामान्य क्षति भएको उल्लेख गरिएको छ। अहिलेसम्म भूकम्पका कारण कुनै हताहतको खबर आएको छैन। इन्डोनेसिया प्रशान्त महासागरको 'रिङ अफ फायर' मा अवस्थित भएकाले बारम्बार भूकम्पीय गतिविधिको सामना गर्दै आएको छ। यो क्षेत्रमा टेक्टोनिक प्लेटहरूका घर्षणले तीव्र भूकम्प उत्पन्न हुने गर्दछ। यसअघि सन् २०२१ जनवरीमा सुलावेसी द्वीपमा ६२ म्याग्निच्युडको भूकम्प जाँदा १०० भन्दा बढीको मृत्यु भएको थियो। त्यस्तै, सन् २०१८ मा पालूमा गएको ७५ म्याग्निच्युडको भूकम्प र त्यसपछिको सुनामीले २,२०० भन्दा बढीको ज्यान लिएको थियो। सन् २००४ मा आचे प्रान्तमा गएको ९१ म्याग्निच्युडको विनाशकारी भूकम्प र त्यसपछिको विशाल सुनामीले १ लाख ७० हजारभन्दा बढीको ज्यान गएको थियो।"
लिखु पूर्ण खोप सुनिश्चित गाउँपालिका घोषणा,नुवाकोट : नुवाकोटको सदरमुकाम विदुरसँगै जोडिएको लिखु पूर्ण खोप सुनिश्चित गाउँपालिका घोषणा भएको छ। लिखु गाउँपालिकालाई विशेष कार्यक्रमसहित पूर्ण खोप सुनिश्चितता गाउँपालिका घोषणा गरिएको हो। एक कार्यक्रमका बीच उपाध्यक्ष सुभद्रा अधिकारी उप्रेतीले लिखु गाउँपालिकालाई पूर्ण खोप सुनिश्चितता र दिगोपना तथा प्रमाणीकरणको घोषणा गरेकी हुन्। ६ वडा रहेको लिखु गाउँपालिकाको सबै वडा पूर्ण खोप सुनिश्चित भएको छ। आव २०८०८१ मा लिखु गाउँपालिका भित्रका १६ देखि २३ महिना भित्रका सबै एक सय ७४ जना बालबालिकाले सम्पूर्ण खोपको मात्रा लगाएको कारण राष्ट्रिय खोप तालिका अनुसार ती बाल बालिकाहरूले पाउने सम्पूर्ण खोपहरू लगाएको र पूर्ण खोप सुनिश्चित भएको उपाध्यक्ष अधिकारी उप्रेतीले बताइन्।
"ब्रेकफास्टमा यी खानेकुरा खानुपर्छ, शरीरमा दिनभरि ऊर्जा रहनेछ","काठमाडौं : गर्मीमा थकान महसुस हुनु, चक्कर लाग्नु, अल्छी लाग्नु र ऊर्जाको कमी हुनु सामान्य कुरा हो। गर्मीमा तापक्रम बढी हुँदा शरीरबाट धेरै पसिना आउँछ, जसले गर्दा शरीरमा पानीको कमी हुन्छ। त्यसैले, सबैभन्दा पहिले यो मौसममा प्रशस्त पानी पिउनुपर्छ। ब्रेकफास्टमा शरीरलाई स्वस्थ राख्नुका साथै दिनभर ऊर्जावान दिने खाने कुरा खानुपर्छ। अण्डा ब्रेकफास्टको लागि उत्कृष्ट विकल्प अण्डा हो। अमेरिकी वेबसाइट हेल्थलाइनको रिपोर्ट अनुसार एउटा अण्डामा लगभग ७५ क्यालोरी, लगभग ६ ग्राम प्रोटिन र लगभग ५ ग्राम स्वस्थ बोसो हुन्छ। अण्डा एकदमै स्वस्थकर ब्रेकफास्टको लागि एक उत्तम विकल्प हो। अण्डा धेरै पोषक तत्त्वहरूले भरिपूर्ण हुन्छ। त्यसैले यसलाई सादा उमालेर खान सक्नुहुन्छ। यसबाहेक यसलाई तरकारीमा मिसाएर आमलेट बनाउन पनि सकिन्छ। ओटमिल ओट प्रोटिन र कार्बोहाइड्रेटको राम्रो स्रोत हो। यसले शरीरलाई शक्ति दिन्छ। ओटमिलले फाइबर पनि प्रदान गर्दछ। यसले लामो समयसम्म पेट भरिपूर्ण राख्छ र दिनभरि ऊर्जा प्रदान गर्दछ। फलफूल बिहानको ब्रेकफास्टमा फलफूल अवश्य समावेश गर्नुपर्छ। तर, खाली पेटमा फलफूल खानु हुँदैन। स्वस्थकर केही खाएपछिफलफूल ब्रेकफास्टमा खान सक्नुहुन्छ। यसको सेवनले शरीरलाई पर्याप्त र तुरुन्तै ऊर्जा प्राप्त हुन्छ। केरा, स्याउ, सुन्तला, किवी, जामुन र एभोकाडो जस्ता सबै फलफूलले शरीरलाई ऊर्जावान राख्न मद्दत गर्नेछ र तौल पनि नियन्त्रणमा राख्नेछ।"
तिलौराकोटलाई युनेस्कोको सम्भावित सूचीमा समावेश गराउन सरकारले पहल गरिरहेको छ : पर्यटनमन्त्री,"काठमाडौं : संस्कृति,पर्यटन तथा नागरिक उड्डयन मन्त्री बद्री प्रसाद पाण्डेले नेपाललाई बौद्ध,आध्यात्म र शान्ति पर्यटनको विश्व केन्द्रको रूपमा स्थापित गर्ने उद्देश्यसहित बुद्धिस्ट इन्टरनेसनल ट्राभल मार्ट (बीआईटीएम) २०२५ को भव्य उद्घाटन गरेका हुन्। काठमाडौंमा शुक्रबार बीआईटीएम २०२५ को उद्घाटन गर्दै मन्त्री पाण्डेले नेपाललाई बौद्ध सांस्कृतिक सम्पदाको केन्द्र बनाउँदै आध्यात्मिक पर्यटकलाई आकर्षित गर्न सरकार प्रतिबद्ध रहेको बताएका हुन्। 'बुद्धको जन्मभूमि लुम्बिनीबाट सुरू भएको शान्तिको सन्देश आज पुनः नेपालबाटै विश्वभर फैलाउने समय आएको छ,'मन्त्री पाण्डेले भने। त्यसैगरी मन्त्री पाण्डेले लुम्बिनीलाई अन्तर्राष्ट्रिय शान्ति सहरका रुपमा विकास गर्ने समेत बताए । उनले भने,'बुद्धको जन्मस्थल लुम्बिनीलाई अन्तर्राष्ट्रिय शान्ति सहरको रुपमा विकास गर्न सरकार प्रतिबद्ध छ । त्यसैगरी लुम्बिनीमा कपिलवस्तु,रामग्राम,देवदह र तिलौराकोटलगायतका प्रमुख सर्किटमा केन्द्रित हुँदै बौद्ध पर्यटनलाई प्राथमिकता दिइएको छ ।' मन्त्री पाण्डेले बौद्ध पर्यटन प्रवद्र्धनका लागि गौतमबुद्ध अन्तर्राष्ट्रिय विमानस्थलमा नियमित उडान र सडक सञ्जालको प्रभावकारी पहुँच स्थापित गर्ने काम भइरहेको समेत बताए। मन्त्री पाण्डेले थपे,'युनेस्को प्रतिनिधिसँगको पछिल्लो संवादलाई उल्लेख गर्दै लुम्बिनीलाई जोखिमयुक्त सूचीमा नराख्न आग्रह गरेका छौं । साथै तिलौराकोटलाई युनेस्कोको सम्भावित सूचीमा समावेश गराउन सरकारले पहल गरिरहेको छ ।' मन्त्री पाण्डेले मुलुक शान्ति र समृद्धिको नयाँ युगतर्फको यात्राको रहेकाले विश्व शान्तिको चाहना राख्नेलाई नेपाल भ्रमण गर्न समेत आग्रह गरे।"
रवि लामिछानेको बन्दी प्रत्यक्षीकरणको रिटमाथि सुनुवाइ सकियो,"काठमाडौं : राष्ट्रिय स्वतन्त्र पार्टीका सभापति रवि लामिछानेले दायर गरेको बन्दी प्रत्यक्षीकरणको रिटमाथि सुनु्वाइ सकिएको छ। न्यायाधीश डानहकुल सुवेदी र बालकृष्ण ढकालको इजलासमा सुनुवाइ सकिएको हो। रिटमाथि सुनुवाइ सकिएकाले सम्भवत: आजै लामिछानेलाई थुनामै राखिराख्ने किन थुनामुक्त गर्ने भन्ने विषयमा आदेश आउनेछ। लामिछानेको रिटसँगै पूर्वडीआईजी छविलाल जोशीविरुद्धको रिटमाथि पनि सुनुवाइ सकिएको हो। लामिछानेको तर्फबाट उनकी श्रीमति निकिता पौडेलले गैरकानुनी रुपमा आफ्ना श्रीमानलाई थुनामा राखेको भन्दै सर्वोच्च अदालतमा बन्दी प्रत्यक्षीकरणको रिट दायर गरेकी हुन्। सहकारी ठगी प्रकरणमा लामिछानेसँगै पूर्वडीआईजी जोशीविरुद्ध नारायणबहादुर राई समेत ४४ जनाको जाहेरीको आधारमा सरकारका तर्फबाट मुद्दा दायर भएको थियो। दुवै मुद्दा एकैसाथ राखेर सुनुवाइ भएको हो। सहकारी ठगी मुद्दामा लामिछाने हाल भैरहवा कारागारमा छन्। उच्च अदालत तुलसीपुर बुटवल इजलासले जिल्लाको आदेश उल्टाउँदै लामिछानेलाई पुर्पक्षका लागि कारागार पठाउन आदेश दिएको थियो। उच्च अदालतले पुर्पक्षका लागि कारागार पठाएपछि लामिछानेले कारागारबाटै उच्चको आदेश खारेजको माग गर्दै बाहिरबाटै मुद्दा लड्न पाउनुपर्ने मागसहित सर्वोच्चमा रिट दायर गराएका थिए। सो रिटमा सर्वोच्चले कैफियत प्रतिवेदन पेश गर्न आदेश जारी गरेको छ। तत्काल छुट्ने अवस्था नभएपछि लामिछानेले बन्दीप्रत्यक्षीकरणको रिट दायर गरेका हुन्। यसैगरी सहकारी ठगी प्रकरणमा पूर्वडीआइजी जोशीविरुद्ध बचतकर्ता नारायणबहादुर पहराईसहितले रिट दायर गरेका थिए। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर गरेको थियो। सहकारीको रकम अपचलन गरेको कसुरमा कूल ४२ जनाविरुद्ध मुद्दा दर्ता भएको थियो। ती ४२ जनाबाट सहकारी ठगी,संगठित अपराध र सम्पत्ति शुद्धीकरण मुद्दामा कुल १ अर्ब ४३ करोड ८६ लाख २ हजार १ सय ३५ रुपैयाँ बिगो माग दाबी गरिएको थियो। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थिए। फागुन २६ गते लामिछाने पनि जिल्ला अदालतको एक करोड धरौटीको आदेशको खारेजीको माग गर्दै उच्चमा निवेदन दिएका थिए।"
पानीसँगै यसपटक डेंगु संक्रमणको जोखिम पनि बढ्ने,"काठमाडौं : यसपटक सरदरभन्दा बढी बर्खा हुने भएपछि डेंगु संक्रमणसमेत बढ्ने प्रक्षेपण गरिएको छ। जल तथा मौसम विज्ञान विभागले यसपटक मनसुनमा सरदरभन्दा बढी पानी पर्ने भनेपछि डेंगु संक्रमणको जोखिम पनि बढ्ने इपिडिमियोलोजी तथा सरुवा रोग नियन्त्रण महाशाखाले जनाएको छ। महाशाखाका कीटजन्य रोग शाखा प्रमुख डा गोकर्णप्रसाद दाहालले भने, गत वर्षको तुलनामा हाल कम संक्रमण देखिएको छ तर यस वर्ष मौसम विभागले धेरै नै पानी पर्ने भनेको छ। त्यसले संक्रमणको जोखिम बढाउने छ। पानी धेरै पर्दा जम्मा हुने पानीमा डेंगु सार्ने लामखुट्टे फस्टाउने भन्दै उनले सतर्कता अपनाउन सबैलाई आग्रह गरे। दाहालले पानी संकलन हुने टायर, गमला जस्ता ठाउँ हालैदेखि व्यवस्थापन गर्नुपर्नेमा जोड दिए। उनका अनुसार पानी जम्ने सफा ठाउँमा एडिज एजिप्टी र एडिस एल्बोपिक्टस प्रजातिको लामखुट्टेले फुल पार्छ र ती फुल निस्किने लार्भा वयस्क भएपछि त्यसले टोकेमा डेंगु रोग लाग्ने गरेको छ। शाखा प्रमुख डा दाहालले पुस १७ देखि हालसम्म ७१ जिल्लामा एक हजार ८१ जनामा संक्रमण देखिएको र पाँच जनाभन्दा बढी संक्रमण भएका ३० स्थानीय तहमा संक्रमण रोकथाम र नियन्त्रण गर्न पत्राचार गरिएको बताए। सन् २०२४ मा डेंगु संक्रमण ७६ जिल्लामा फैलिएको थियो भने १५ जनाको मृत्यु र ४१ हजार ८६५ जना संक्रमित भएका थिए।"
चामल महँगिएपछि जापानका कृषिमन्त्रीले दिए राजीनामा,"टोकियो : जापानमा चामलको मूल्य अघिल्लो वर्षको तुलनामा झण्डै दोब्बर भएको छ। मुद्रास्फीतिमा निरन्तर बढोत्तरीसँगै दैनिक उपभोग्य वस्तुहरूमा समेत व्यापक मूल्यवृद्धि भएको छ। शुक्रबार सार्वजनिक गरिएको सरकारी तथ्याङ्कअनुसार अप्रिल महिनाको वार्षिक मुद्रास्फीति दर ३५ प्रतिशत पुगेको छ, जुन अघिल्लो महिनाको ३२ प्रतिशतको तुलनामा वृद्धि हो। यो दर बजार विश्लेषकहरूको पूर्वानुमानभन्दा पनि माथि हो। आन्तरिक मामिला मन्त्रालयका अनुसार ताजा खाद्य वस्तुहरू बाहेकका उपभोक्ता मूल्यहरू अप्रिलमा ३० प्रतिशतले बढेका छन्, जबकि मार्चमा यो दर २९ प्रतिशत थियो। समग्र मुद्रास्फीति दर भने मार्च र अप्रिल दुवै महिनामा ३६ प्रतिशतकै स्तरमा यथावत् रहेको बताइएको छ। सरकारले देखाएको तथ्याङ्क अनुसार चामलको मूल्य अप्रिल २०२४ मा अघिल्लो वर्षको तुलनामा ९८४ प्रतिशतले बढेको छ। मूल्यवृद्धिको नियन्त्रणका लागि सरकारले आफ्नो आपतकालीन खाद्य भण्डारको केही अंश बजारमा पठाएको छ। विशेषज्ञहरूले सन् २०२३ मा आएको अत्यधिक गर्मी, कम वर्षा, खडेरी र महाभूकम्पको चेतावनीका कारण भएको आत्तिएको किनमेललाई उत्पादन कमीका प्रमुख कारणका रूपमा देखेका छन्। पर्यटकको उच्च आगमन र केही व्यापारीहरूद्वारा गरिएको अत्यधिक भण्डारण पनि उपभोक्ता बजारमा चाप सिर्जना भएको कारणका रूपमा उठाइएको छ। चामलको मूल्य वृद्धिले जापान सरकारलाई राजनीतिक रूपमा पनि दबाबमा पारेको छ। यही साता कृषिमन्त्री ताकु इटोले सार्वजनिक आक्रोशपछि राजीनामा दिएका छन्। उनले एक सभामा भनेका थिए, मैले आफैंले कहिल्यै चामल किनेको थिइनँ, किनभने मेरा शुभेच्छुकहरूले मलाई यति धेरै चामल दिन्छन् कि म व्यावहारिक रूपमा यसलाई बेच्न सक्छु। उनको उक्त टिप्पणीले जनताको आक्रोश थप बढेको थियो। त्यसपछि प्रधानमन्त्री शिगेरु इशिबाले सार्वजनिक रूपमा माफी माग्दै भने, चामलको मूल्यवृद्धि एकपटकको घटना होइन, यो संरचनात्मक समस्या हो। हामीले यसबारे गहन छलफल गर्नुपर्छ र समाधान निकाल्नुपर्छ। क्यापिटल इकोनोमिक्सका विश्लेषक मार्सेल थिलियान्टका अनुसार साप्ताहिक धानको मूल्यमा केही स्थिरता देखिन थालेको छ, जसले चामलको मुद्रास्फीति आउँदा केही समयमै कम हुन सक्ने सङ्केत दिन्छ। उनले केन्द्रीय बैंकले नीतिगत ब्याजदरमा कडाइ गर्ने अपेक्षा पनि व्यक्त गरेका छन्। जापानको केन्द्रीय बैंकले मे महिनाको सुरुमा भएको अन्तिम बैठकमा मुख्य ब्याजदर यथावत् राखेको थियो। तर बैंकले भनेको छ कि कर वृद्धिले वैश्विक आर्थिक अनिश्चितता बढाएकाले जापानको आर्थिक वृद्धिको पूर्वानुमानमा परिमार्जन गरिएको छ। सन् २०२२ मा युक्रेनमा भएको रुसी आक्रमणपछि जापानमा देखिएको मुद्रास्फीति अझै पनि देशको केन्द्रीय बैंकको २ प्रतिशतको लक्ष्यभन्दा माथि कायम छ।"
आईपीएलमा अम्पायर र चियरलीडरले कति कमाउँछन् ?,"काठमाडौं : इन्डियन प्रिमियर लिग (आईपीएल) केवल एउटा प्रतियोगिता मात्र नभई व्यापारिक मोडेल पनि हो। आईपीएलमा टोली मालिकसँगै खेलाडीहरूले पनि करोडौं रुपैयाँ कमाउँछन्। चियरलीडर र अम्पायरहरूले पनि धेरै पैसा पाउँछन्। टोलीका खेलाडीहरूको लिलामी गरिने भएकाले उनीहरूले पाउने रकम सबैलाई थाहा हुन्छ। तर चियरलीडर र अम्पायरले एक खेलको लागि कति पैसा पाउँछन् भन्ने थाहा हुँदैन। चियरलीडरहरूको तलब आईपीएल खेलहरूमा चौका र छक्का प्रहार गरिन्छ वा कुनै टोलीले विकेट गुमाउँछ चियरलीडरहरू आआफ्नो टोलीलाई समर्थन गरिरहेको देखिन्छ। सबै टोलीका चियरलिडरहरूको तलब फरकफरक हुन्छ। सबै फ्रान्चाइजीहरूले आफ्नो सुविधा अनुसार तलब निर्धारण गर्छन्। चियरलीडरहरूले एक आईपीएल सिजनबाट २ देखि ४ लाख रुपैयाँ कमाउन सक्छन्। आईपीएलमा एउटा टोलीले आफ्ना चियरलीडरलाई एक खेलको लागि करिब १४ हजार रुपैयाँ दिन्छ। केही टोलीले २४ हजार रुपैयाँसम्म पनि दिन्छन्। यसरी, चियरलीडरले टोली अनुसार फरकफरक रकम पाउँछन्। अम्पायरले कति पाउँछन् पैसा ? अम्पायरको काम खेललाई राम्रोसँग सञ्चालन गर्नु हो र उनीहरूले खेलमा निर्णायक भूमिका खेल्छन्। चियरलिडरहरूको तुलनामा अम्पायरहरूको काम धेरै हुन्छ र त्यसैले उनीहरूको तलब पनि बढी हुन्छ। आईपीएल २०१९ का सबैभन्दा प्रख्यात अम्पायर जवागल श्रीनाथले ५२४५ लाख रुपैयाँ प्राप्त गरेका थिए। मनु नायरले आईपीएलमा अम्पायरिङ गरेबापत ४१९६ लाख रुपैयाँ पहिले नै पाइसकेका छन्। आईपीएल खेलमा पहिलो अम्पायरको निर्णय परिवर्तन गर्न समीक्षा पनि लिन सकिन्छ, जसलाई डीआरएस भनिन्छ। तेस्रो अम्पायरले फिल्ड अम्पायरको निर्णय सुनाउँछन्।"
"राजतन्त्रबारे प्रधानमन्त्रीको टिप्पणी : पूर्वराजाको कुण्डली मात्रै हेरेर हुँदैन, ज्योतिषीहरूले मेरो कुण्डली हेरे हुन्छ","पोखरा : प्रधानमन्त्री एवं नेकपा एमालेका अध्यक्ष केपी शर्मा ओलीले जनताको हक अधिकार र मुलुकको स्वाधिताको रक्षा गर्दै सबै प्रकारको प्रतिगमनका कुचेष्टा रोक्ने अभियानको अग्रभागमा एमाले पार्टी रहेको बताएका छन्। राष्ट्रिय युवा संघ नेपालको १० औँ राष्ट्रिय महाधिवेशनको आज उद्घाटन गर्दै प्रधानमन्त्री ओलीले जनताको कुण्डलीमा राजतन्त्र फर्कने कुनै भविष्यवाणी नभएकाले त्यस्तो गलत सपना नदेख्न आग्रह गरे । नेपाल प्रज्ञा प्रतिष्ठानका पूर्वउपकुलपति जगमान गुरुङले पूर्वराजा ज्ञानेन्द्र शाहको कुण्डली हेरेर चाँडै राजतन्त्र फर्कने जस्ता हल्ला फिँजाएको उल्ल्लेख गर्दै उनले भने,'पूर्वराजाको कुण्डली मात्रै हेरेर हुँदैन । जनताको कुण्डली हेर्नुपर्छ । ज्योतिषीहरूले मेरो कुण्डली पनि हेरे हुन्छ । राजसिंहासनको कल्पना अब हुन्न । नेपाली जनताले फालिसकेको राजतन्त्र अब फर्कन्न । राजतन्त्रविरुद्ध लडेका हामी यस देशमा छँदैछौँ, प्रतिगमनका त्यस्ता सपना नदेख्न म आग्रह गर्छु ।' 'प्रधानमन्त्रीलाई भाग्न हेलिकोप्टरको सुविधा दिने जस्ता उत्ताउलो कुरा पनि गरेका छन् । म भन्न चाहान्छु, कुनै पनि प्रतिगमनको कुचेष्ठालाई धूलो पिठो बनाइन्छ । त्यस्ता प्रयास रोग्ने अग्रभागमा युवा संघ आउनुपर्छ । कुनै पनि समय हामी त्यस्ता प्रयासलाई नियन्त्रण गर्न अगाडि बढ्नुपर्ने हुन्छ । तयारी अवस्थामा रहन म सबैलाई आग्रह गर्छु,'अध्यक्ष ओलीले भने,'एमालेमाथि आन्तरिक र बाह्य पक्षहरु तथा विरोधीहरुको केन्द्रीकृत र चौतर्फी आक्रमण गरेका छन् । एमालेले गल्ती गरेको भए अहिले हामी जुन ठाउँमा छौं, त्यस ठाउँमा आउन दिने थिएनन् । हामी सही नीति, सुशासन र विकासका निम्ति काम गर्ने पार्टी हो । एमालेको पक्षमा बोल्दा झोले भनेर हहतोत्साहित गर्नेहरुको भ्रम र अन्योलमा नपरी आफ्ना कर्तव्य पूरा गर्न म आग्रह गर्दछु ।' अध्यक्ष ओलीले एमालेका योगदानलाई बिर्साउने प्रयास गरिएको टिप्पणी गर्दै एमालेको नेतृत्वमाथि केन्द्रीकृत गरेर अनुचित झुठा लाञ्छना र आरोप लगाउने काम भइरहेकाले त्यस्ता भ्रम फिजाउन खोज्ने प्रयासहरुलाई तोड्न सबै देशभक्त र एमालेहरु एकजुट हुनुपर्नेमा जोड दिए। प्रधानमन्त्री ओलीले राजनीति कहिल्यै नगरेको र राजनीतिक थाहै नपाएका व्यक्तिको हातमा राजनीति जाँदा मुलुकमा अस्थिरता आएकाले स्थिरता र सुशासनका लागि एमाले र काँग्रेसको सरकार बनेको बताउँदै सरकार ढल्यो भनेर कराइरहेकाहरूलाई अबको १४ महिनापछि आफूले राजीनामा गरेर काँग्रेसका सभापति शेरबहादुर देउवालाई हस्तान्तरण गरी आफूहरू सरकारमा रहेर निर्वाचन गराउने स्पष्ट गरे। आफूहरू भ्रष्टाचारविरुद्ध कसैको अनुहार नहेरी शून्य सहनशीलताका साथ काम गरिरहेको पनि उनले बताए। युवा संघको महाधिवेशनबाट सर्वसम्मत नेतृत्व गर्न आग्रह गर्दै अध्यक्ष ओलीले नेतृत्वमा नअटेका हरेको व्यवस्थापन हुने भएकाले लुँछाचुँडी नगर्न र सहमति नभएमा स्वच्छ प्रतिस्पर्धा गर्न आग्रह गरे। कार्यक्रममा एमालेका महासचिव शंकर पोखरेल, उपमहासचिव एवं सञ्चार तथा सूचना प्रविधिमन्त्री पृथ्वीसुब्बा गुरुङ, सचिव पद्मा अर्याल, जनसंगठन संयन्त्रका संयोजक भानुभक्त ढकाल, नेताहरु महेश बस्नेत, राजीब पहारी, निरुदेवी पाल, किरण पौडेललगायत उपस्थित थिए।"
नेपाल एसबिआई बैंकद्वारा शैक्षिक सामाग्री प्रदान,"काठमाडौं : नेपाल एसबिआई बैंकले पोखरामा रहेको बालकल्याण अधारभूत विद्यालयमा अध्ययनरत विद्यार्थीलाई शैक्षिक सामाग्री प्रदान गरेको छ। सामाजिक उत्तरदायित्व कार्यक्रमअन्तर्गत पोखरा महानगरपालिका२५ स्थित उक्त विद्यालयमा अध्ययनरत सम्पूर्ण विद्यार्थीलाई स्कुल ब्याग तथा शैक्षिक सामाग्री प्रदान गरेको हो। बैंकका प्रबन्ध सञ्चालक तथा प्रमुख कार्यकारी अधिकृत राम कुमार तिवारीले विद्यालय व्यवस्थापन समितिका अध्यक्ष र प्रधानाध्यापकलाई एक कार्यक्रमका बीच उक्त सामाग्रीहरू हस्तान्तरण गरेका थिए। सो कार्यक्रममा बैंकका नायब प्रमुख कार्यकारी अधिकृत तथा प्रमुख वित्तीय अधिकृत राजेश कुमार पंडा, प्रमुख सञ्चालन अधिकृत विकास आनन्द, प्रमुख जोखिम तथा अनुपालन अधिकृत विष्णुदेव यादव, सहायक महाप्रबन्धक, अर्जुन नेपाल, प्रमुख कर्जा अधिकृत रोशन कोइराला र बैंक तथा स्कुल समितिका अन्य उच्च पदाधिकारी र शिक्षकहरू समेतको उपस्थिति रहेको थियो। बैंकले शिक्षा क्षेत्रमा यस किसिमको कार्यक्रम समय समयमा गर्दै आइरहेको छ। बैंकले विगत ३१ वर्षदेखि बैकिङ सेवा प्रदान गर्दै आइरहेको छ। हाल बैंकका १०० शाखा, २२ एक्स्टेन्सन काउन्टर, १८ शाखारहित बैंकिङ, ७ प्रादेशिक कार्यालय, १२५ एटिएम र १ कर्पोरेट कार्यालय सञ्चालनमा छन्।"
बागलुङ पुगेर प्रचण्डले भने  जिल्लाको विकासका लागि गम्भीर छौं,"बागलुङ : जनतासँग माओवादी मध्यपहाडी लोकमार्ग जनजागरण अभियानअन्तर्गत नेपाल कम्युनिस्ट पार्टी माओवादी केन्द्रका अध्यक्ष तथा गणतन्त्र नेपालका प्रथम प्रधानमन्त्री पुष्पकमल दाहाल प्रचण्ड नेतृत्वको टोलीलाई बागलुङ नगरपालिकाले स्वागत तथा सम्मान गरेको छ। सो अवसरमा नगर प्रमुख बसन्त कुमार श्रेष्ठले अभियानको सफलताको शुभकामना दिँदै नगरपालिकाका आवश्यकताबारे उल्लेख गरिएको ज्ञापनपत्र अध्यक्ष प्रचण्डलाई हस्तान्तरण गरेका थिए। त्यसैगरी, जिल्ला समन्वय समितिका प्रमुख अमर बहादुर थापाले जिल्लाका समस्या र सम्भावनाबारे धारणा राख्दै पूर्वप्रधानमन्त्रीबाट आवश्यक सहयोगको अपेक्षा व्यक्त गरेका थिए। कार्यक्रममा अध्यक्ष प्रचण्डले पातीहाल्नी हुँदै बागलुङ प्रवेश गरेपछि विभिन्न स्वागत तथा जनभेटघाट कार्यक्रमहरूमा प्राप्त जनसहभागिता उत्साहजनक रहेको बताए। उनले आफूले प्रस्तावित गरी निर्माण थालिएको मध्यपहाडी लोकमार्ग बागलुङ जिल्लामा सबैभन्दा बढी दुरी रहेको उल्लेख गर्दै,माओवादी केन्द्र सरकारमा हुँदा पहाड क्षेत्रमा पूर्वपश्चिम चुरे करिडोरमार्फत राष्ट्रलाई एकताबद्ध गर्ने प्रयास गरिएको स्पष्ट गरे। अध्यक्ष प्रचण्डले बागलुङको विकास आवश्यकता अनुसार नगरपालिका र जिल्लाले अघि सारेका योजनाहरूमा पार्टी र नेतृत्वको तर्फबाट आवश्यक सहयोग पुर्याउने प्रतिाबद्धता व्यक्त गरे।"
युगकवि सिद्विचरण श्रेष्ठको ११४ औं जन्मजयन्ती मनाइयो,"काठमाडौं : युगकवि सिद्विचरण श्रेष्ठको ११४ औं जन्मजयन्ती,उनको स्मरणमा विभिन्न कार्यक्रम गरि मनाइएको छ । जन्मजयन्तीका अवसरमा शुक्रबार नेपाल प्रज्ञाप्रतिष्ठान र युगकवि सिद्धिचरण प्रतिष्ठानले काठमाडौंमा आयोजना गरेको कार्यक्रममा उनको योगदानको स्मरण गरिएको छ । सो क्रममा प्रज्ञा प्रतिष्ठान परिसरमा रहेको युगकवि श्रेष्ठको प्रतिमामा माल्यार्पणसहित उनले नेपाली साहित्यमा पुराएको सिर्जनात्मक र क्रान्तिकारी योगदानबारे परिचर्चा गरिएको थियो । कार्यक्रममा प्रज्ञाप्रतिष्ठानका कुलपति भूपाल राईले युगकवि सिद्धिचरण श्रेष्ठलाई निरङ्कुश राणाशासनविरुद्ध नेपाली साहित्यमा क्रान्ति, सङ्घर्ष र बहुभाषिक सिर्जनालाई अघि बढाउन सफल व्यक्तित्वको रूपमा चित्रण गरे। विसं १९६९ जेठ ९ गते ओखलढुङ्गामा जन्मिएका श्रेष्ठ नेपाली साहित्य क्षेत्रमा युगकविका नामले परिचित छन् । श्रेष्ठले आफ्नो जन्मभूमिको सम्झनामा लेखेको मेरो प्यारो ओखलढुङ्गा कविता निकै चर्चित छ । उनका निर्झर, भीमसेन थापा, शबरी, जूनकीरी लगायतका मर्मस्पर्शी रचनाहरु पनि उत्तिकै चर्चामा छन् । उनका कविता संग्रह मेरो प्रतिबिम्ब, कोपीला, कुहिरो र घाम लगायत खण्डकाव्यहरु उर्वशी, ज्यानमारा शैल, आँसु लगायतका कृति छन् । विसं १९९७ सालमा क्रान्तिबिना शान्ति हुँदैन भन्ने कविता लेखेवापत तत्कालीन सरकारले उहाँलाई १८ वर्षको जेल सजाय तोकेको थियो । श्रेष्ठको २०४९ जेठ २२ गते काठमाडौंको धर्मपथस्थित आफ्नै निवासमा निधन भएको थियो ।"
"आत्मानुशासन, करुणा, सहिष्णुता र अहिंसालाई व्यवहारमा उतार्नुपर्छ : राष्ट्रपति पौडेल","काठमाडौं : राष्ट्रपति रामचन्द्र पौडेलले आत्मानुशासन, करुणा, सहिष्णुता र अहिंसालाई व्यवहारमा उतार्नुपर्ने बताएका छन्। ४७ औं लामा देशदर्शन भ्रमण सम्पन्न गरी फर्किएका लामा आनी सहभागी कार्यक्रमलाई शुक्रबार शीतल निवासमा सम्बोधन गर्दै उनले बौद्ध धर्मले अमूल्य शिक्षा प्रदान गर्दै आएकाले यसलाई सबैले व्यवहारमा उतार्न सक्नुपर्ने बताएका हुन्। राष्ट्रपति पौडेलले मूर्त र अर्मूत बौद्ध सम्पदाको जगेर्ना गर्दै बौद्ध दर्शनको जीवनोपयोगी पक्षलाई व्यवहारमा उतार्न सके मुलुकको हितार्थ उपयोगी मार्ग प्रशस्त हुँदै जाने बताए। यस किसिमको भ्रमणले बौद्ध धर्म, दर्शनको संरक्षण विकास र प्रवर्द्धनमा टेवा पुर्याउँदै धार्मिक पर्यटन अभिवृद्धि गर्न सकारात्मक भूमिका निर्वाह गर्ने उनको भनाई थियो। उनले बौद्ध दर्शन प्रवर्द्धन तथा गुम्बा विकास समितिले नेपाली समाजमा बौद्ध शिक्षा, साधना र सांस्कृतिक जागरणका क्षेत्रमा पुर्याउँदै आएको योगदान सराहनीय रहेको धारणा पनि राखे।"
अर्थ मन्त्रालय प्रवेशमा कडाइ,"काठमाडौं : अर्थ मन्त्रालयले मन्त्रालय प्रवेशमा कडाइ गरेको छ। बजेट निर्माणलाई ध्यान दिएर अर्थले मन्त्रालय प्रवेशमा कडाइ गरेको हो। बजेट निर्माणसम्बन्धी सबैपक्षसँग परामर्श तथा छलफल गर्ने र सुझाव लिने कार्य सम्पन्न भइसकेका छन्। अहिले तयारीका कार्यहरू जारी छन्, अर्थ मन्त्रालय प्रशासन महाशाखा प्रमुख थानप्रसाद पंगेनीले भने,बजेट तयारीलाई व्यवस्थित र योजनाबद्ध रूपमा अघि बढाउन मन्त्रालय प्रवेशमा कडाइ गरेका हौं। आर्थिक वर्ष २०८२८३ को बजेट निर्माणसम्बन्धी परामर्श, छलफल र सुझावका लागि अर्थ मन्त्रालयले गत वैशाख महिनामा सबैलाई सहज पहुँचको व्यवस्था गरेको थियो। यही जेठ १५ गते संघीय संसदको बैठकमा उपप्रधानमन्त्री एवं अर्थमन्त्री विष्णुप्रसाद पौडेलले आर्थिक वर्ष २०८२८३ को बजेट वक्तव्य प्रस्तुत गर्नेछन्।"
बैंकिङ कसूर मुद्दाका फरार प्रतिवादी पक्राउ,काठमाडौं : बैंकिङ कसूर मुद्दाका फरार प्रतिवादी नवलपरासी पूर्वको कावासोती नगरपालिका४ का ३८ वर्षीय प्रदिप भुसाललाई प्रहरीले पक्राउ गरेको छ। जिल्ला अदालत कैलालीबाट उक्त मुद्दामा पक्राउ पुर्जी जारी भई फरार रहेका उनलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले काठमाडौं महानगरपालिका२२ सुन्धाराबाट पक्राउ गरेको हो। उनलाई आवश्यक अनुसन्धान तथा कारबाहीका लागि इलाका प्रहरी कार्यालय सुखड कैलाली पठाइएको छ।
परराष्ट्रमन्त्री राणा र जाइकाका अध्यक्षबीच भेटवार्ता,"काठमाडौं : परराष्ट्रमन्त्री डा आरजु राणा देउवा र जापान इन्टरनेसनल कोअपरेसन एजेन्सी (जाइका) का अध्यक्ष डा तानाका अकिहिकोबीच भेटवार्ता भएको छ । टोकियोस्थित जाइकाको मुख्यालयमा आज भएको भेटमा नेपालजापान द्विपक्षीय सम्बन्ध र आपसी हितका विविध विषयमा कुराकानी भएको उनको सचिवालयले जनाएको छ । भेटका क्रममा मन्त्री डा राणाले नेपालको आर्थिक, सामाजिकलगायत विविध क्षेत्रमा विगत लामो समयदेखि जाइकामार्फत जापान सरकारले पुर्याउँदै आएको सहयोगका लागि नेपालका तर्फबाट धन्यवाद ज्ञापन गरेकी छन्। उनले जाइकाले नेपालका लागि आधारभूत सहयोग नीतिमार्फत आर्थिक वृद्धि र गरिबी निवारण, विपद् जोखिम न्यूनीकरण र जलवायु परिवर्तन तथा सुशासन एवं प्रजातन्त्रको सुदृढीकरण जस्ता क्षेत्रमा गरेको सहयोगको सराहना गरेकी छन्। मन्त्री डा राणाले पछिल्लो समयमा नागढुङ्गा सुरुङमार्गको निर्माण, सिन्धुली बर्दिबास सडकको पुनःनिर्माण एवं मर्मतसम्भारलगायत नेपालका कैयौँ क्षेत्रहरूमा जाइकामार्फत जापान सरकारले पुर्याउँदै आएको सहयोगको प्रशंसा गरेकी थिइन्। भेटमा उनीहरूबीच नेपाल जापान सम्बन्ध, जाइकाले नेपाललाई गरिरहेको सहयोग, जलवायु परिवर्तन र यसको असर, विपद् व्यवस्थापन, सुशासन र ज्येष्ठ नागरिकसम्बन्धी विषयमा पनि कुराकानी भएको डा राणको सचिवालयले जनाएको छ ।"
नगरपालिकाको मध्यावधि कार्य प्रगति प्रतिवेदन सार्वजनिक,"काठमाडौं : उदयपुर जिल्लाका आठ पालिकामध्ये पहिलो पटक चौदण्डीगढी नगरपालिकाले आफ्नो मध्यावधि कार्य प्रगति प्रतिवेदन सार्वजनिक गरेको छ। शुक्रबार नगरपालिकाले आफ्नै सभाहलमा पत्रकार सम्मेलनको आयोजना गर्दै मध्यावधि कार्य प्रगति प्रतिवेदन सार्वजनिक गरेको हो। प्रतिवेदन सार्वजनिक गर्दै नगर प्रमुख कालुमान लामाले आफ्नो नेतृत्वमा बनेको स्थानीय सरकारले नगर भित्र विशेष गरि शिक्षा र स्वास्थ्यमा महत्वपूर्ण उपलब्धि हासिल गरेको बताए। नगर प्रमुख लामाले शिक्षा क्षेत्रमा रहेको बेथितिको अन्त्य गर्दै दरबन्दी मिलानदेखी केही विद्यालयका तह घटुवा र केही विद्यालयलाई मर्ज समेत गरेर शिक्षामा परिवर्तनको प्रयास गरेको बताए। भूमिहीन, दलित र अव्यवस्थित बसोबासीहरूको समस्या समाधान गर्न सम्पूर्ण ऐलानी जग्गा नापिको कार्य तीव्र रूपमा बढाउनुका साथै यस समस्याको दीर्घकालीन समाधानका लागि स्थानीय भूमि सम्बन्धी समिति गरेर भूमि भोगाधिकार प्रमाणपत्र वितरणको तयारी गरिएको उनले बताए। नगरपालिकाले २०७९ को स्थानीय तहको निर्वाचनपश्चात १५ किलोमिटर सडक कालोपत्रे सम्पन्न गरेको छ भने ३ किलोमिटर निर्माणाधीन रहेको जनाएको छ। १० वटा वडा रहेको नगरपालिकाभित्र २५ किलोमिटर नयाँ सडकको ट्रयाक खोल्ने काम सम्पन्न भएको र आफ्नो कार्यकालको मध्यावधिसम्म आइपुग्दा ८० किलोमिटर सडक ग्राभेल सम्पन्न गरेको नगर प्रमुख लामाको भनाइ छ। नगर प्रमुख लामाले आफू निर्वाचित भएर आउँदा झन्डै ६ करोड घाटा बजेट रहेकोमा उक्त घाटा बजेट समेत मिलान गरिएको बताए।"
सुडानले रासायनिक हतियार प्रयोग गरेको अमेरिकाको आरोप,वासिङटन डिसी : अमेरिकी विदेश मन्त्रालयले सुडानी सेनाले आफ्नो प्रतिद्वन्द्वी र्यापिड सपोर्ट फोर्सेस (आरएसएफ) विरुद्ध रासायनिक हतियार प्रयोग गरेको बताएको छ। सुडानको गृहयुद्धमा रासायनिक हतियार प्रयोग भएको रिपोर्ट आएपछि अमेरिकाले सुडानमाथि नयाँ प्रतिबन्धको घोषणा गरेको छ। अमेरिकी विदेश मन्त्रालयका प्रवक्ता ट्यामी ब्रुसले जुन ६ देखि सुडानमा कुनै पनि सामान निर्यात नहुने बताएका छन्। यसबाहेक अमेरिकाले सुडानलाई दिइएको ऋण सीमित गर्ने घोषणा पनि गरेको छ। सुडानको गृहयुद्धका दुवै पक्षलाई पहिले पनि युद्ध अपराधको आरोप लगाइएको छ। लगभग दुई वर्षदेखि सुडानी सेना र आरएसएफ बीच देशमा भीषण शक्ति संघर्ष चलिरहेको छ। यस द्वन्द्वमा अहिलेसम्म डेढ लाखभन्दा बढी मानिस मारिएका छन्।
भारतले भन्यो खराब मौसममा पनि पाकिस्तानले हवाई क्षेत्र प्रयोग गर्न दिएन,काठमाडौं : भारतको नागरिक उड्डयन महानिर्देशनालय (डीजीसीए)ले इन्डिगो एयरलाइन्सको विमान एयर टर्ब्युलेन्समा फसेको बारेमा जानकारी दिएको छ। शुक्रबार डीजीसीएले एक विज्ञप्ति जारी गर्दै मौसमका कारण इन्डिगो एयरलाइन्सको विमान एयर टर्ब्युलेन्समा फसेको जनाएको हो। समाचार एजेन्सी पीटीआईका अनुसार डीजीसीएले मे २१ मा पठानकोट नजिकै विमान उडिरहेको बेला अचानक मौसम खराब भएको उल्लेख गरेको छ। मौसमको अवस्थाका कारण उडान नम्बर ६ई२१४२ का चालक दलले लाहोरलाई सम्पर्क गरेर हवाई क्षेत्र प्रयोग गर्न अनुरोध गरेपनि पाकिस्तानले अस्वीकार गरेको जनाएको छ। दिल्लीबाट श्रीनगर उडान गरिरहेको इन्डिगो एयरलाइन्सको चालक दलले अनुमति नपाएपछि सबै प्रोटोकल पालना गर्दै खराब मौसमको बीचमा विमानलाई श्रीनगरमा सुरक्षित अवतरण गराएको डीजीसीएले उल्लेख गरेको छ। डीजीसीएले आफ्नो विज्ञप्तिमा विमानमा सवार कुनै पनि यात्रु घाइते नभएको पनि उल्लेख गरेको छ। तर विमानको अगाडिको भागमा क्षति पुगेको छ। विमानमा २२७ जना यात्रु सवार थिए।
"होटल व्यवसायीलाई राहत,अब राति ११ बजेसम्म सञ्चालन अनुमति","काठमाडौं : काठमाडौं जिल्लामा सञ्चालित होटल तथा रेस्टुरेन्टले अब राति ११ बजेसम्म सेवा सञ्चालन गर्न पाउने भएका छन्। होटल व्यवसायीहरूको निरन्तर माग, संवाद र दबाबपछि जिल्ला प्रशासन कार्यालय, काठमाडौंले सेवा समय एक घण्टाले लम्ब्याउने निर्णय गरेको हो। काठमाडौंका प्रमुख जिल्ला अधिकारी ऋषिराम तिवारीले होटल व्यवसायीहरूको आग्रहलाई सम्बोधन गर्दै राति ११ बजेसम्म सञ्चालनको अनुमति दिने निर्णय गरिएको जानकारी दिए। उनका अनुसार सुरक्षा, पर्यटकीय सहजता र व्यवसायमैत्री वातावरण कायम राख्न उक्त निर्णय गरिएको हो। प्रशासनको सकारात्मक कदम होटल व्यवसायी संघ काठमाडौंका अध्यक्ष सुरेश बरालका अनुसार लामो समयदेखि व्यवसायीहरू प्रहरीको सिटी फुकाइका कारण समयअगावै व्यवसाय बन्द गर्न बाध्य थिए। यसले ग्राहक सन्तुष्टि घटाउनुका साथै व्यवसायमा प्रतिकूल असर परेको भन्दै संघले बारम्बार प्रशासनसँग संवाद गर्दै आएको थियो। हामीले होटलहरूलाई रातभर सञ्चालन गर्न दिने व्यवस्था मिलाउन अनुरोध गरेका थियौं। त्यो सम्भव नभए कम्तीमा राति १२ बजेसम्म सञ्चालनको माग राखेका थियौं, अध्यक्ष सुरेश बरालले भने, हालका लागि राति ११ बजेसम्मको अनुमति पाउनु व्यवसायीका लागि तत्कालको सन्दर्भमा राहत भएको छ। अर्थतन्त्र र पर्यटनप्रति सकारात्मक सन्देश संघका पदाधिकारीका अनुसार होटल व्यवसायले देशको पर्यटन र स्थानीय रोजगारीमा उल्लेखनीय योगदान दिँदै आएको छ। सेवा समय लचिलो बनाउन प्रशासनले चालेको कदमले व्यवसायमा स्थायित्व आउने विश्वास संघले व्यक्त गरेको छ। देशको आर्थिक पुनरुत्थानमा निजी क्षेत्रको भूमिका महत्वपूर्ण हुन्छ। होटल व्यवसाय जस्तै सेवामूलक क्षेत्रलाई प्रबद्र्धन गर्ने नीति आवश्यक छ, संघले जनाएको छ। व्यवसायीहरूका अनुसार राति ११ बजेसम्मको अनुमति नातेदार, पर्यटक र स्थानीय ग्राहकहरूको सुविधाका दृष्टिले उपयोगी हुनेछ। यो निर्णयले ग्राहक सन्तुष्टि बढाउनुका साथै आम्दानीमा वृद्धि हुने आशा गरिएको छ। संघले आगामी दिनमा समेत व्यवसायमैत्री वातावरण निर्माणका लागि प्रशासन तथा सरोकारवाला निकायसँग सहकार्य गर्दै जाने प्रतिबद्धता जनाएको छ।"
संसदमा विचाराधीन महत्त्वपूर्ण विधेयकलाई अघि बढाउन कांग्रेस दृढ छ : सभापति देउवा,काठमाडौं : नेपाली कांग्रेसका सभापति शेरबहादुर देउवाले संसदमा विचाराधीन महत्त्वपूर्ण विधेयकहरूलाई अघि बढाउन कांग्रेस दृढ रहेको बताएका छन्। कांग्रेसको श्रमिक तथा ट्रेड युनियन विभागले शुक्रबार पार्टी कार्यालय सानेपामा आयोजना गरेको एक कार्यक्रममा उनले यसअघि कांग्रेस नेतृत्वको सरकारले महत्त्वपूर्ण कानुन ल्याएको बताए। सभापति देउवाले सदनले पारित गरेका कानुनहरूलाई व्यवहारमा नै कार्यान्वयन गर्नु आवश्यक रहेको धारणा राखे। नेपालको वर्तमान संविधान कांग्रेस नेतृत्वकै सरकारले जारी गरेको भन्दै उनले संविधानले योगदानमा आधारित सुरक्षाको प्रत्याभूत गरेको जिकिर गरे। श्रमसम्बन्धी विभिन्न कानुनहरू पनि आफूहरू प्रधानमन्त्री भएकै समयमा जारी गरिएको उनले बताए। सभापति देउवाले श्रम क्षेत्रको कानुन कार्यान्वयनमा केही समस्या रहेको गुनासो आएको भन्दै श्रम ऐनको पूर्ण कार्यान्वयनमा कांग्रेसले आवश्यक पहल गर्ने प्रतिबद्धता जनाए।
एयरपोर्टबाट ५०औं लाखको भ्रष्टाचार सरकारको हातमा गइराखेको छ : प्रचण्ड (भिडियो),"काठमाडौं : नेकपा माओवादी केन्द्रका अध्यक्ष पुष्पकमल दाहालले मानव तस्करीबाट ५०औं लाखको भ्रष्टाचार सरकारबाट भइरहेको बताएका छन्। बागलुङमा बजारमा आयोजित सभामा सम्बोधन गर्दै अध्यक्ष प्रचण्डले विमानस्थल र भन्सार भ्रष्टाचारको अखडा भएको बताए। त्रिभुवन अन्तर्राष्ट्रिय विमानस्थलस्थित अध्यागमन कार्यालयका प्रमुख नै मानव तस्करी घटनामा मुछिएपछि अध्यक्ष प्रचण्डले उक्त कुरा बताएका हुन्। 'एयरपोर्टमा, भन्सारमा कति दिन लाखौं र करोडौंको घोटला हुने गरेको छ। म प्रधानमन्त्री र नारायणकाजी श्रेष्ठ गृहमन्त्री भएको बेलामा एकपछि अर्को नीतिगत निर्णय गरेर टाइट गरेका थियौं। अहिले एकैदिन एउटै रुटबाट ५०औं लाख सरकारको हातमा गइराखेको छ, भ्रष्टाचारको रूपमा,' उनले भने। सरकार नै भ्रष्टाचारमा मुछिनु चिन्ताको विषय भएको उनको भनाइ छ। 'यो स्थिति भएपछि कसरी आर्थिक गतिविधिमा सुधार हुन्छ? निकै चिन्ताको विषय भएको छ,' उनले भने। माओवादी अध्यक्ष प्रचण्डले सरकारले यसखालका घटनाबाट शिक्षा नलिए आन्दोलन गर्ने चेतावनी पनि दिए। उनले माओवादीको अभियान नै सरकारको गलतका कामविरुद्ध भण्डाफोर गर्नु रहेको बताए। 'हामीले सुशासन, सामाजिक न्याय र आर्थिक समृद्धिका पक्षमा लगातार जोड दिएका छौं। अहिले हामी देशव्यापी अभियानमा जानुको पछाडि पनि सरकारको गलत कामको भण्डाफोर गर्नु, सरकारलाई खबरदारी गर्नु हो। यति हुँदा पनि सरकारले शिक्षा लिँदैनन् भने आन्दोलनको तयारी गर्ने उद्देश्य पनि हाम्रो छ,' उनले भने। हालै अख्तियार दुरुपयोग अनुसन्धान आयोगले विमानस्थलका अध्यागमन प्रमुख तीर्थराज भट्टराई नियन्त्रणमा लिएर सोधपुछ गरेको थियो। भिजिट भिसामा जानेहरूसँग अनधिकृतरूपमा पैसा असुली गरेको सूचनापछि आयोगले भट्टराईलाई नियन्त्रणमा लिई सोधपुछ गरेको थियो।"
आईपीएलमा आज उत्साहित आरसीबी र उपाधि होडबाट बाहिरिएको हैदराबाद भिड्दै,"काठमाडौं : आईपीएलको लिग चरण अब अन्तिम चरणमा छ। प्लेअफका चार टोलीको टुंगो लागेको छ। गुजरात टाइटन्स, रोयल च्यालेन्जर्स बैंगलोर, पञ्जाब किंग्स र मुम्बई इन्डियन्स प्लेअफमा छनोट भइसकेका छन्। अब शीर्ष दुई स्थानको लागि लडाइँ छ। शुक्रबार, बेंगलुरुले अटल बिहारी वाजपेयी अन्तर्राष्ट्रिय एकाना रंगशालामा सनराइजर्स हैदराबादको सामना गर्दैछ। यो खेल एसआरएचको लागि महत्त्वपूर्ण नहुन सक्छ, तर आरसीबीको लागि क्वालिफायर१ मा पुग्नु धेरै महत्त्वपूर्ण छ। बैंगलोरले यो खेल जुनसुकै हालतमा जित्न चाहन्छ। उसले मे २७ मा लखनउविरुद्धको आफ्नो जितको सिलसिलालाई निरन्तरता दिन र लिग चरणको अन्त्य गर्न आजको खेलमा जित चाहेको छ। अबका दुई खेल जित्न सकेमा आरसीबी अंक तालिकाको शीर्ष दुईमा पुग्न सक्छ। जसले गर्दा प्लेअफको लागि पहिलो क्वालिफायर हारे पनि एलिमिनेटरमा टोलीलाई फाइदा पुग्नेछ। आरसीबी १७ वर्षदेखि आफ्नो पहिलो आईपीएल उपाधिको पर्खाइमा छ। आरसीबी २०१६ सिजनमा उपविजेता बनेको थियो तर त्यसयता शीर्ष दुईमा पुग्न सकेको छैन। गुजरात जस्तै, आरसीबीले पनि आफ्ना अन्तिम दुई खेल कमजोर टोलीहरूविरुद्ध खेल्नु पर्नेछ।आरसीबीले हाल १२ खेलमा आठ जितसहित १७ अंक बनाएको छ। नयाँ कप्तान रजत पाटीदारको नेतृत्वमा बेंगलुरुले उत्कृष्ट प्रदर्शन गरेको छ। टोलीको नेट रन रेट पनि राम्रो छ। यदि आरसीबीले दुवै खेल जित्यो भने शीर्ष दुईमा उसको स्थान लगभग पक्का हुनेछ। यद्यपि, आरसीबीले पञ्जाब किंग्ससँग प्रतिस्पर्धाको सामना गर्न सक्छन्। यदि पञ्जाबले पनि आफ्ना दुवै खेल जित्यो भने यो नेट रनरेटको कुरा हुनेछ र यस्तो अवस्थामा राम्रो रनरेट भएको टोली अन्तिम दुई स्थानमा रहनेछन्। विदेशी खेलाडीहरू प्रभावित बेंगलुरुमा विदेशी खेलाडीहरूले पनि प्रभावित पारेका छन् र टोलीलाई प्लेअफमा पुर्याउन महत्वपूर्ण भूमिका खेलेका छन्। हेजलवुडको अनुपस्थितिमा आरसीबीले अनुभवी भुवनेश्वर कुमार (१० खेलमा १२ विकेट) र यश दयाल (११ खेलमा १० विकेट) साथै स्पिनर कृणाल पाण्ड्या (११ खेलमा १४ विकेट)बाट राम्रो बलिङ प्रदर्शनको आशा गरेको छ। ब्याटिङमा विराट कोहलीको ब्याटले ठूलो स्वरमा गर्जन गरेको छ। अहिलेसम्म उनले ११ खेलमा ६३१२ को औसतमा ५०५ रन बनाएका छन्। कोहलीलाई कप्तान रजत पाटीदार (११ खेलमा २३९ रन) र फिल साल्ट (नौ खेलमा २३९ रन) बाट पनि राम्रो साथ मिलेको छ। टिम डेभिडको थपले ब्याटिङ अर्डरलाई पनि बलियो बनाउनेछ। हैदराबादबाट कडा प्रतिस्पर्धा हैदराबाद प्लेअफ दौडबाट बाहिरिएको छ। तर लखनउविरुद्धको खेलमा टोलीले गरेको प्रदर्शनलाई हेर्दा आरसीबीको बाटो त्यति सजिलो हुने छैन। विस्फोटक ओपनर अभिषेक शर्मा, ट्राभिस हेड र क्लासेनले एसआरएचमा केही राम्रो पारी खेलेका छन्। तर निरन्तर प्रदर्शन गर्न नसकेपछि टोली तालिकाको आठौं स्थानमा पुगेको छ। यस सिजनमा अभिषेकले एक शतक र दुई अर्धशतक बनाएका छन्। एकाना पिचमा यी युवा ब्याट्सम्यानले केवल १८ बलमा अर्धशतक प्रहार गरेर खेलको रंग बदले। यद्यपि, कप्तान प्याट कमिन्स र मोहम्मद शमी जस्ता खेलाडीहरूको उपस्थितिको बावजुद हैदराबादको बलिङ युनिट संघर्षरत छ। हालसम्म हैदराबाद र बेंगलुरुबीच २५ खेल खेलिएका छन्। जसमा हैदराबादले १३ र बेंगलुरुले ११ खेल जितेको छ। यस्तो अवस्थामा दर्शकहरूले दुई टोलीबीचको रोमाञ्चक खेल हेर्न पाउनेछन्।"
यी ५ करोडपति खेलाडी भए २०२५ को आईपीएलमा असफल,"काठमाडौं : इन्डियन प्रिमियर लिग (आईपीएल) २०२५ मा प्लेअफ खेलहरूको समय नजिकिँदैछ। गुजरात टाइटन्स, रोयल च्यालेन्जर्स बैंगलोर, पञ्जाब किंग्स र मुम्बई इन्डियन्स प्लेअफमा प्रवेश गरेका छन्। बाँकी छ टोलीहरू पहिले नै प्याक अप भइसकेका छन्। आईपीएल २०२५ को फाइनल जुन ३ मा अहमदाबादको नरेन्द्र मोदी रंगशालामा हुनेछ। आईपीएल २०२५ केही टोलीका लागि नराम्रो सपना साबित भयो। केही भारतीय खेलाडीका लागि पनि यो सिजन उनीहरूको अपेक्षा विपरीत रह्यो। केही स्टार खेलाडीले आफ्नो ठुलो मूल्य औचित्य प्रमाणित गर्न असफल भए र उनीहरूका टोली प्लेअफबाट पनि बाहिरिएका छन्। आउनुहोस् हेरौँ ५ त्यस्ता खेलाडी ऋषभ पन्त (२७ करोड) : आइपीएल २०२५ मा सबैको नजर लखनउ सुपर जायन्ट्स (एलएसजी) का कप्तान ऋषभ पन्तमाथि थियो। तर उनको ब्याटिङले फ्यानहरूलाई निराश बनायो। ऋषभले १३ खेलमा १३७२ को औसतमा मात्र १५१ रन बनाएका छन्। यस अवधिमा उनको स्ट्राइक रेट १०७०९ रहेको छ। ऋषभको कप्तानी पनि कमजोर रह्यो र राम्रो सुरुवातका बाबजुद पनि उनको टोली प्लेअफमा पुग्न सकेन।ऋषभलाई २७ करोड रुपैयाँमा लखनऊ सुपर जायन्ट्समा समावेश गरिएको थियो। वेंकटेश अय्यर (२३७५ करोड) : मध्यक्रमका ब्याट्सम्यान वेंकटेश अय्यरलाई कोलकाता नाइट राइडर्स (केकेआर)ले २३७५ करोड रुपैयाँमा पुनः अनुबन्ध गरेको छ। तर यस सिजनमा वेंकटेश अय्यरको ब्याट पूर्ण रूपमा मौन रह्यो। वेंकटेशले ७ इनिङ्समा २०२८ को औसत र १३९२१ को स्ट्राइक रेटमा १४२ रन बनाए। उनको स्कोर ६, ३, ६०, ४५, ७, १४ र ७ थियो। इशान किशन (११२५ करोड) : विकेटकिपरब्याट्सम्यान इशान किशनले सनराइजर्स हैदराबादका लागि आफ्नो डेब्यू खेलमा अविजित १०६ रन बनाए। त्यसपछि यस्तो लाग्थ्यो कि यो सिजन इशान किशनको नाममा हुनेछ। तर त्यो शतकीय इनिङ्स पछि उनको फर्म ट्र्याक बाहिर गयो। इशानले यस सिजनमा १२ खेलमा २३१ रन मात्र बनाउन सकेका छन्। यस अवधिमा उनको औसत २५६६ र स्ट्राइक रेट १४०८५ रहेको छ। इशान ११२५ करोड रुपैयाँमा सनराइजर्स हैदराबादमा सामेल भए। तर उनी टोलीको अपेक्षा अनुसार चल्न सकेनन्। मोहम्मद शमी (१० करोड) : सनराइजर्स हैदराबादका फास्ट बलर मोहम्मद शमीको आईपीएल २०२५ मा राम्रो प्रदर्शन भएको छैन। आगामी इङ्गल्याण्ड भ्रमणलाई ध्यानमा राख्दै भारतीय टोलीको लागि यो चिन्ताको विषय पनि हो। शमीले हालको आईपीएल सिजनमा ९ खेलमा ५६१६ को औसत र ११२३ को कमजोर इकोनोमी रेटमा केवल ६ विकेट मात्र लिएका छन्। खराब प्रदर्शनका कारण शमी पछिल्ला केही खेलहरूमा प्लेइङ११ बाट बाहिर बस्नुपरेको थियो। आईपीएल २०२५ को मेगा अक्सनमा शमीलाई हैदराबादले १० करोड रुपैयाँमा किनेको थियो। रविचन्द्रन आश्विन (९७५ करोड) : अनुभवी स्पिनर रविचन्द्रन आश्विन १० वर्षपछि चेन्नई सुपर किंग्समा फर्किएका छन्। चेन्नई सुपर किंग्सका फ्यानहरूले उनले आईपीएल २०२५ मा उत्कृष्ट प्रदर्शन गर्ने आशा गरिरहेका थिए। तर यस सिजनमा उनी खराब लयमा देखिए। आश्विनले ९ खेलमा केवल ७ विकेट मात्र लिन सकेका छन्। यस अवधिमा अश्विनको इकोनोमी रेट ९१२ र औसत ४०४२ थियो। आश्विन ९७५ करोडमा चेन्नई सुपर किंग्समा सामेल भएका थिए।"
चोरीको आरोपमा दुई जना भारतीय नागरिक पक्राउ,झापा : चोरीको आरोपमा दुई जना भारतीय नागरिकलाई प्रहरीले पक्राउ गरेको छ। तामाको तार चोरी गरेको आरोपमा प्रहरीले २७ वर्षीय तापस बर्मण र २२ वर्षीय अमित सरकारलाई पक्राउ गरेको हो। मेचीनगर नगरपालिका ७ र ५ नम्बर पोस्टस्थित चिया बगानबाट उनीहरूलाई पक्राउ गरिएको प्रहरीले जनाएको छ। उनीहरूको साथबाट करिब एक सय केजी बराबरको चार मुठा तामाको तारा बरामद गरिएको प्रहरीले जनाएको छ। तारको बजार मूल्य करिब ८० हजार रुपैयाँ रहेको प्रहरीले बताएको छ । उनीहरूमाथि पाँच दिनको म्याद थप गरी इलाका प्रहरी कार्यालय काँकडभिट्टाले अनुसन्धान गरिरहेको जनाइएको छ।
बेलायतले गर्यो मौरिससलाई चागोस टापुहरू हस्तान्तरण,"काठमाडौं : बेलायतले हिन्द महासागरमा अवस्थित चागोस टापुहरू मौरिससलाई हस्तान्तरण गरेको छ। यससम्बन्धी सम्झौतामा बिहीबार दुई देशबीच हस्ताक्षर भएको छ। चागोस द्वीपसमूहको सबैभन्दा ठुलो टापु डिएगो गार्सिया, ब्रिटिश र अमेरिकी सेनाको लागि रणनीतिक रूपमा महत्त्वपूर्ण नौसेना र बमवर्षक आधार हो। बेलायतले यो कदमले सुरक्षाको लागि महत्त्वपूर्ण अमेरिकीब्रिटिश सैन्य अड्डाहरूको भविष्य सुनिश्चित गर्ने बताएको छ। डिएगो गार्सिया अझै पनि बेलायत र अमेरिकाको नियन्त्रणमा रहनेछ। यो टापु धेरै वर्षसम्म बेलायती कब्जामा थियो। यस विषयमा दुई देशबीच लामो समयदेखि वार्ता भइरहेको थियो।"
आयोजना : गौरवका कि गोलमालका ?,"आर्थिक विकास र सामाजिक उन्नति हरेक देशको चाहना हो। गुणस्तरीय जीवन त सबै देशका नागरिकको चाहना र आवश्यकता नै हो। ग्लोबलाइजेसनको यो समयमा त यी विषय नागरिकका आवश्यकता भइसकेका छन्। ठूला पूर्वाधार परियोजनाहरू यसका लागि अत्यन्त महत्वपूर्ण हुन्छन्। यस्ता परियोजनाहरू निर्धारित समयमा सकिनु औचित्यपूर्ण हुन्छ। तर, सरकारका मुख्य प्राथमिकतामा परेका र देश विकासका लाइफलाइन मानिएका यस्ता राष्ट्रिय गौरवका आयोजनामा ढिलासुस्ती भइरहेको पाइन्छ। जुन समस्या विश्वव्यापी रूपमा छन्। यसका पछाडि अनेक कारण छन्। जसले लागतमा वृद्धि हुन्छ भने जनगुनासो दिन प्रतिदिन बढ्छ। व्यवस्थापन, बजेट र प्राविधिक पक्ष कहिलेकाहीँ परियोजना असफलताका कारणसमेत बन्न सक्छन्। अन्तर्राष्ट्रिय रूपमै शिर झुकाउने राष्ट्रिय गौरवका आयोजना ! : सरकारले २०६८६९ मा घोषणा गरेका राष्ट्रिय गौरवका आयोजनाको संख्या २७ छन्। १३ वर्ष बित्दा सबै आयोजना सम्पन्न भए होलान् भनेर अनुमान गर्नु असामान्य होइन। यथार्थ अनुमानविपरीत छ। कारणवश सबै सकिएनन् होला तर आधा त सकिनुपर्छ भन्नेको संख्या ठुलै हुन्छ। तर अचम्म नै मान्नुपर्ने अवस्था छ, केवल तीनवटा यस्ता आयोजना मात्र सम्पन्न भएका छन्। अर्को अचम्म, राष्ट्रिय गौरवका मानिएका ती ८ वटा आयोजनाको त प्रगति विवरणसमेत छैन। राष्ट्रिय गौरवका आयोजना भने पनि ती राष्ट्रिय गोलमालका आयोजना भएका छन्। राष्ट्रिय गौरवका भनिएपछि त ती आयोजनाको कार्यप्रगति उत्साहजनक हुनुपथ्र्यो। समयमै सकिनुपथ्र्यो, गुणस्तरीय हुनुपथ्र्यो। दुर्भाग्य, सन्तोषजनक होइन, निराशाजनक अवस्था छ आयोजनाहरूको। राष्ट्रिय गौरव होइन, अन्तर्राष्ट्रिय लज्जाको विषयचाहिँ बनेको छ। जसको पुष्टि सरकारकै जिम्मेवार निकाय महालेखा परीक्षकको कार्यालयले दिएको छ। जसको ६२औं वार्षिक प्रतिवेदनमा छ, राष्ट्रिय गौरव भनिएका ठूला पूर्वाधार आयोजना कार्यान्वयन कमजोर मात्रै होइन, अलपत्र र अव्यवस्थित छ। हिलोमा माछा मार्नेहरू सङ्लो पानी रुचाउन्नन् सायद। नत्र, भारतसँग गरिएको पञ्चेश्वर जलविद्युत् आयोजना पनि आकाशको तारा हुन्थेन। दुई दशकदेखि अलपत्र गौरवका भनिने आयोजना : २०३५ सालदेखि चर्चा कमाएको बूढीगण्डकी जलविद्युत् आयोजना ४५ वर्ष बित्दासम्म कार्यान्वयनमा जान सकेको छैन। यहाँभन्दा बिडम्वना नेपालका लागि अर्को के होला ? जुन आयोजना राष्ट्रिय गौरवको हो र बर्सेनि प्राथमिकतामा राखिँदै आएको छ। राष्ट्रिय गौरवका आयोजना त देशको मुहार हुन्, ऐना हुन् जसबाट छर्लंग देश देखिन्छ। यही एउटा आयोजनाका आधारमा स्पष्ट अनुमान के गर्न सकिन्छ भने राजनीतिक दलका नेताहरूलाई सरकारमा पुग्नु छ, परिणाम देखाउनु छैन। अनि, छैन, देश बनाउनु, देशको विकास गर्नु। लाग्छ, २०४६ सालमा बहुदलीय प्रजातन्त्रिक व्यवस्था ल्याउनु भनेकै नयाँ ढाँचा, स्वरूप र शैलीमा देशलाई लुट्नु हो। आफू र आफ्ना मोटाउनु हो, खुसी हुनु हो। महालेखाले हालै सार्वजनिक गरेको प्रतिवेदनले भन्छ, ३६४ वटा ठूला आयोजना समयमै सम्पन्न हुन सकेका छैनन्। जहाँ १९ वर्षदेखि आयोजनाहरू लम्बिएका छन्। दर्जनौं आयोजना अनेक कारणले ठेक्का सम्झौता हुन सकेका छैनन्। जुन आयोजना सम्झौता गरिए, तिनको काम पनि अघि बढेको छैन। नयाँ दल आउनु र सरकार बन्नु एउटा प्रक्रिया मात्र हो। यसले नेतालाई सत्ता र कुर्सी मात्र चाहिएको रहेछ भनेर पुष्टि गरेको छ। यी प्रमाणले छर्लंग हुन्छ, जुन सरकार आए पनि कानमा तेल हालेर बस्छन्। अनुगमन र कारबाही गर्दा तिनलाई घाटा छ। थिति बसाउने त सोचसमेत देखिँदैन कुनै दलको। २० वर्षभन्दा पुराना १२ वटा ठूला पूर्वाधार आयोजनाको वृद्धि भएको लागतमात्रै ३ खर्ब रुपैयाँ पुग्नु भनेको सरोकारवाला मन्त्री, विभागीय प्रमुख र उच्च पदस्थ कर्मचारी कति गैरजिम्मेवाार छन् भन्ने प्रमाण हो। सरकारको काम गर्ने शैली : ६ वटा भिन्न आयोजनाको ठेक्कामा ४९१ देखि १०८१ दिनसम्म म्यााद थप गर्छ सरकार। सडक र पुल निर्माणजस्ता योजना दुहुनो गाई बनेका छन्। जनप्रतिनिधि र कर्मचारी मिलेर ठेकेदार पोस्ने र ठेकेदारले जनप्रतिनिधि र कर्मचारीलाई पोस्ने काम रहुन्जेल आयोजनाहरू राष्ट्रिय गौरवकै भए पनि म्याद थप्ने काम भइरहन्छन्। सडक र पुलमा यो वर्ष मात्र २९ वटा कार्यालयले २१४ ठेक्कामा ५० प्रतिशत, ३१ कार्यालयले १४७ ठेक्कामा ५१ प्रतिशत र ३० कार्यालयले ३९५ ठेक्कामा शतप्रतिशतभन्दा बढी अवधि म्याद थपेको महालेखाको प्रतिवेदनमा छ। तर, पनि ती योजना अलपत्र छन्। यसले के स्पष्ट पार्छ भने आयोजनाहरूको छनोट नै राजनीतिक हिसाबले भएको छ। खासमा हुनुपर्ने चाहिँ जनआवश्यकता र सम्भाव्यताले हो। कतिपय आयोजनाको त अनुगमन गर्ने क्रममा बनिसकेका संरचना बिग्रेछ भनेर भत्काइनेसम्मका हर्कत गरिएका छन्। सरकारको काम गर्ने शैलीलाई उदाङ्गो पार्न यी उदाहरण काफी छन्। यी त प्रतिनिधि घटना मात्र हुन्। दूषित मनसायका कारण ठूला आयोजनाको सुरुआती लागतको तुलनामा सम्पन्न हुँदासम्म तेब्बर भइसक्छन्। लागत वृद्धि गर्ने नीतिमा पुनरावलोकन आवश्यक छ। नीतिनिर्मातादेखि कानुन पालना गराउने र अनुगमन गर्ने अधिकारीहरूसम्मले पाइला पाइलामा भ्रष्टाचार गरिरहेका दृश्य नागरिकले कहिलेसम्म हेरिरहने ? राज्यकोषलाई लुछ्नेहरूले आजसम्म जवाफदेही हुनुनपर्ने अवस्थाले पनि देश विकास दसकौं पछि धकेलिएको स्पष्ट छ। हाकाहाकी भ्रष्टाचार भइरहेको छ र त नेपालमा ठूला आयोजनाहरू समयमै र गुणस्तरीय बन्न सकेका छैनन्। यिनै ढिलासुस्तीका कारण नेपाल अल्प विकसित मुलुककै श्रेणीमा छ। परियोजनामा ढिलाइ हुने प्रमुख कारणहरू : परियोजनाको जटिलता एउटा कारण हो। धेरै पक्षसँग समन्वय गर्नुपर्ने र प्रविधिगत चुनौतीहरूका कारण परियोजना ढिला हुने गरेको पाइन्छ। लागत अनुमानमा त्रुटि अर्को कारण हो। प्रारम्भिक बजेटभन्दा बढी खर्च हुँदा काम रोकिन वा लथालिंग हुनसक्छ। जनशक्तिको अभाव वा विवादले पनि समस्या देखिएका छन्। दक्ष जनशक्तिको अभाव वा मजदुर विवादले पनि काम प्रभावित भएका छन्। डिजाइन परिवर्तनले म्याद र बजेट थप हुनेगरेको पाइन्छ। यसमा नेपालको सन्दर्भमा जानजाननियतवश पनि भएका उदाहरण छन्। निर्माणको क्रममा बारम्बार डिजाइन परिवर्तन हुँदा समय खेर जान्छ। बिजुलीबजार र तीनकुनेमा बनाइने पुलमा यही भएको थियो। त्यसका बाबजुद बिजुलीबजारको पुल बन्यो तर तीनकुनेस्थित बागमती नदीमा अझै बनेकै छैन। तीनकुनेस्थित खाली जग्गाका लागि संरचना निर्माण गर्ने भनेर दुईपटक डिजाइन बनाइयो र लाखौंको भ्रष्टाचार गरियो। अनुमतिका प्रक्रियाहरू ढिला हुँदा पनि परियोजना रोक्किन सक्छ। नेपालमा यो अभ्यास धेरै छ। स्थल र वातावरणीय चुनौती अर्को मुख्य कारण हो। अनपेक्षित भूगर्भीय वा वातावरणीय अवस्था पनि प्राविधिक बाधा बन्छ। असफल परियोजनाका उदाहरण : इस्ट साइड एक्सेस, न्युयोर्क यस्तै एउटा असफल राष्ट्रिय गौरवको आयोजना हो। सपनाको देश भनिएको अमेरिकामा पनि आयोजना अलपत्र हुन्छन् भन्ने यो एउटा उदाहरण हो। सुरुमा सन् २००९ मा सक्ने भनिएको यो परियोजना २०२३ मा मात्र पूरा भएको पाइन्छ। लागत ४४३ अर्ब अमेरिकी डलरबाट बढेर ४१११ अर्ब पुग्यो। प्राविधिक कठिनाइ र व्यवस्थापनको कमजोरी ढिलाइको प्रमुख कारण देखिएको थियो। विश्वमा विकसित देशको मुख्य सूचीमा छ अस्टेलिया। मेलबर्न त्यो देशको बढी नाम लिइने सहर। जहाँ वेस्ट गेट टनेल नामक परियोजनाको लागत ४५५ अर्बबाट बढेर करिब ४१२ अर्ब डलर पुगेको थियो। उक्त परियोजनामा विषालु माटो व्यवस्थापन, अनुमतिमा ढिलाइ आदि कारण देखियो। जुन काम लक्ष्यभन्दा तीन वर्ष ढिलो हुने निश्चित भएको छ। सफल परियोजनाका उदाहरण : आयोजनापरियोजना असफल मात्र हुँदैनन्। असफलताबाट सफलताको पाठ सिक्नु नै उपयुक्त बाटो हो। सफल आयोजना वा परियोजनापछि त अझ नयाँ खोज र अनुसन्धान चाहिन्छ ताकि त्यसले ती आयोजनामा सुनमा सुगन्ध भरोस्। लन्डनमा सिल्भर टाउन टनेल छ। उक्त टनेल निर्माणमा अनेकौं इन्जिनियरिङ चुनौती देखिएका थिए। सावधानी र विवेकपूर्ण निर्णयका साथ प्रविधिहरूको प्रयोग गर्दै सरोकारवालाले उक्त परियोजनालाई समयमै समाधान गरी सम्पन्न गरेको थियो। माटो जमाउने प्रविधि र प्रभावकारी समन्वयकै कारण परियोजनालाई टुंग्याइएको थियो। छिमेकी भारतले पनि बेलाबखत यस्ता ठुला आयोजनालाई समस्याका बाबजुत सम्पन्न गरेको पाइन्छ। हैदराबाद मेट्रो रेलको सन्दर्भमा भारत सरकारले निजीसार्वजनिक साझेदारी (पीपीए) मोडेल अपनाएर निर्माण गरेको थियो। उक्त मेट्रो परियोजना धेरै चुनौतीका बाबजुद समयमै सम्पन्न भयो र सफलताको नमूना बन्यो। समाधानका उपायहरू : सम्भावित जोखिमलाई पूर्व अध्ययन र अनुसन्धानमार्फत पहिचान गरी समयमै समाधान र व्यवस्थापन पर्छ। व्यवस्थित योजना भएमात्र समयमै सम्पन्न गर्न र गुणस्तरीय परिणाम सम्भव छ। सोका लागि सम्भावित जोखिमको पूर्वानुमानसहित योजना बनाउनुपर्छ। सबै सरोकारवालासँग समयमै संवाद र सहकार्य हुनु जरुरी छ। खासगरि नेपालको सन्दर्भमा आयोजनाहरूमा सरोकारवालाई उपेक्षा गर्ने चलन छ। अर्कोतर्फ, छरितो खरिद प्रक्रिया अपनाउनुपर्ने हुन्छ। झन्झटिलो खरिद प्रणाली हटाएर समय बचत गर्न सकिन्छ। प्रविधिको प्रयोगले महिनौं लाग्ने काम केही सातामै सम्भव छ। परियोजना व्यवस्थापन सफ्टवेयरको प्रयोग अर्को विकल्प हो। यस्ता प्रविधिको प्रयोगले निगरानी र कार्यसम्पादनमा सुधार ल्याउँछ। निष्कर्ष : ठूला पूर्वाधार परियोजनामा ढिलाइ हुनु विश्वव्यापी समस्या हो। यस्ता ढिलाइ प्राविधिक, व्यवस्थापकीय तथा नियामकीय जटिलताबाट उत्पन्न हुन्छन्। सफल तथा असफल परियोजनाबाट पाठ सिक्दै अगाडि बढे मात्र योजना, प्रविधि र समन्वयको सही प्रयोग हुन्छ। जसमार्फत समयमै परियोजना सम्पन्न गर्न सकिन्छ। यसले आर्थिक र सामाजिक विकासमा उल्लेखनीय योगदान पुर्याउँछ।"
"अमेरिकामा आवासीय क्षेत्रमा यात्रुवाहक विमान दुर्घटना, १५ घरमा आगलागी",वासिङटन डिसी : अमेरिकाको सान डिएगोमा बिहीबार बिहान कुहिरोका कारण एउटा सानो विमान दुर्घटनाग्रस्त भएको छ। यस दुर्घटनाका कारण करिब १५ घरमा आगलागी भएको छ। दुर्घटना स्थल खाली गराइएको छ सञ्चारमाध्यमहरुमा उल्लेख छ। दुर्घटनापछि जेट इन्धन चारैतिर फैलिएको अग्नि नियन्त्रण विभागका एक अधिकारीले सञ्चारमाध्यमलाई बताए। हाम्रो पहिलो लक्ष्य यहाँ उपस्थित सबै घरहरूको खोजी गर्नु र सबै मानिसहरूलाई सुरक्षित रूपमा बाहिर निकाल्नु रहेको उनको भनाइ छ। विमान दुर्घटनामा कति जनाको मृत्यु भयो भन्ने कुरा अझै थाहा हुन सकेको छैन। संघीय उड्डयन प्रशासन (एफएए) ले सेस्ना ५५० विमान मोन्टगोमेरीगिब्स कार्यकारी विमानस्थल नजिकै दुर्घटनाग्रस्त भएको बताएको छ। एफएएले विमानमा कति जना सवार थिए भन्ने कुरा अझै थाहा नभएको बताएको छ। यो विमानको छ देखि आठ जनासम्म यात्रु बोक्ने क्षमता रहेको छ। दुर्घटना सैन्य निवास क्षेत्र नजिकै भएको थियो। यो घटना स्थानीय समय अनुसार बिहान ३:४७ बजेतिर सैन्य आवास क्षेत्र टियरासान्ता नजिकै रहेको साल्मन स्ट्रिटको ३१०० ब्लकमा भएको थियो। सान डिएगो अग्निउद्धार डिभिजन प्रमुख डान एडीका अनुसार घटनास्थलबाट अहिलेसम्म कसैलाई पनि अस्पताल लगिएको छैन। आगलागीमा धेरै घर र सवारी साधनहरू जलेका छन्। यहाँ बस्ने धेरै परिवारहरूले नजिकैको पार्किङ स्थलमा आश्रय लिएका छन् र घर फर्कने प्रतीक्षामा छन्।
"किन चाहिन्छ, भिटामिन ए ?","भिटामिन ए चिल्लो पदार्थमा घुल्ने भिटामिन हो। यो आँखाका लागि नभई नहुने भिटामिन हो। लामो समयसम्म उपयुक्त मात्रामा यसको आपूर्ति नभएमा आँखामा नराम्रो असर पर्नुका साथै रतन्धोसमेत हुनसक्छ। भिटामिन ए का स्रोतहरू कलेजो, माछाको तेल, अण्डाको पहेँलो भाग नौनी, दूध र दूधबाट बनेका परिकारहरू हरिया सागपातहरू जस्तै : कर्कलो, पालुंगो, सिस्नो, धनियाँ, मुलाको साग, रायोको साग पहेँला जातका तरकारी र फलफूलहरू जस्तै : गाँजर, पाकेको फर्सी,मेवा । भिटामिन ए का कार्यहरू आँखाको दृष्टि क्षमतामा वृद्धि गर्छ। नाक, कान, मुख, श्वासप्रश्वास प्रणाली तथा प्रजनन प्रणालीका तन्तुहरूलाई स्वस्थ राख्न सहयोग गर्छ। आँखालाई स्वस्थ राख्छ। शरीरलाई सूक्ष्म जीवाणुहरूको सङ्क्रमणबाट जोगाउँछ। हाडको वृद्धिमा पनि सहयोग गर्छ। छालालाई स्वस्थ र नरम राख्न सहयोग गर्छ।"
लागुऔषध लिएर बुटवलबाट पोखरा आउँदै गरेका युवक पक्राउ,"स्याङ्जा : लागुऔषधसहित पोखराका २६ वर्षीय अजित परियार पक्राउ परेका छन्। उनको साथबाट प्रहरीले डाईजेपाम ७, फेनारेगन ७, आईपिल ७ गरि २१ एम्पुल बरामद गरेको प्रहरी नायव उपरीक्षक प्रशन्नराज चौधरीले जानकारी दिए। बुटवलबाट पोखरातर्फ आउँदै गरेको बा २ ख १५९२ नम्बरको हाइसमा सवार उनी कास्कीको पोखरा महानगरपालिका २७ लेखनाथका रहेको प्रहरीले जनाएको छ। बिहीबार पक्राउ परेका उनीमाथि आवश्यक अनुसन्धान गरिरहेको प्रहरीले जनाएको छ।"
"आजको मौसम : कतै मेघगर्जनसहितको वर्षा, कतै सफा","काठमाडौं : हाल देशमा पश्चिमी तथा स्थानीय वायुको प्रभाव रहेको छ । बङ्गालको खाडी र अरब सागरबाट आएको जलवाष्पयुक्त हावाको समेत आंशिक प्रभाव रहेको जल तथा मौसम पूर्वानुमान महाशाखाले जनाएको छ । आज दिउँसो कोशी, मधेस, बागमती, गण्डकी र लुम्बिनी प्रदेशलगायत देशका पहाडी भागमा आंशिकदेखि साधारणतया बदली रही बाँकी भागमा मौसम सफा रहनेछ । कोशी, मधेस, बागमती, गण्डकी र लुम्बिनी प्रदेशका केही र बाँकी प्रदेशका पहाडी भागका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । देशका उच्च पहाडी तथा हिमाली भागका एकदुई स्थानमा हल्का वर्षा र हिमपात हुनसक्ने छ । महाशाखाका अनुसार आज राति कोशी, मधेस, बागमती, गण्डकी र सुदूरपश्चिम प्रदेशलगायत देशका पहाडी भागमा आंशिकदेखि साधारणतया बदली रही बाँकी भागमा मौसम सफा रहनेछ । कोशी, मधेस, बागमती, गण्डकी र सुदूरपश्चिम प्रदेशलगायत पहाडी भागका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना रहेको छ । साथै उच्च पहाडी तथा हिमाली भागका एकदुई स्थानमा हल्का वर्षा र हिमपात हुनसक्ने छ ।"
युवाको राजनीतिक सशक्तीकरण : नयाँ बिहानी,"नेपालको मुटुमा, युवा नेताहरूले राजनीतिक क्षेत्रमा पाइला टेक्दा एउटा जीवन्त र महत्वपूर्ण परिवर्तन देखा परिरहेको छ। यो आन्दोलन सार्वजनिक पदमा बस्ने मात्र होइन, देशको शासन व्यवस्थालाई रूपान्तरण गर्ने पनि हो। आर्थिक बाधा र राजनीतिक स्थायित्वको खोजीलगायत आफ्नो राष्ट्रका अनौठो चुनौतिहरूको स्पष्ट बुझाइसँगै नेपालका युवा निर्णायक खेलाडी बनिरहेका छन्। उनीहरूले आशाको किरणको प्रतिनिधित्व गर्छन्, परिवर्तनको वकालत गर्छन् र युवाको बसाइँसराइ अनि भ्रष्टाचार जस्ता मुद्दाहरू समाधान गर्न प्रयासरत छन्। जसले नेपालको राजनीतिक परिदृश्यका लागि नयाँ दिशा तय गर्नेछ। नेपालको राजनीतिक परिदृश्यलाई आकार दिन युवाको भूमिका : नेपालको राजनीतिक परिदृश्यमा महत्वपूर्ण परिवर्तन भइरहेका छन् र यो परिवर्तनको केन्द्रविन्दु देशका युवा नेताहरू छन्। युवा जनसंख्या भएको राष्ट्रमा राजनीतिमा युवा व्यक्तिहरूको संलग्नता वान्छनीय मात्र होइन, नवीन र प्रगतिशील नीतिहरूको विकास र कार्यान्वयनका लागि महत्वपूर्ण छ। नेपालको राजनीतिक क्षेत्रमा युवाहरूको सहभागिताले सुशासन, आर्थिक विकास र सामाजिक न्यायका लामो समयदेखि रहेका समस्याहरूलाई सम्बोधन गर्न नयाँ दृष्टिकोण र ऊर्जा ल्याउँछ। परिवर्तनका एजेन्टहरूको रूपमा नेपालमा युवा नेताहरूले आफ्नो देशको राजनीतिक र सामाजिक कथनहरूको दिशालाई आकार दिन, विश्वव्यापी प्रवृत्ति र स्थानीय आवश्यकताहरूको उनीहरूको बुझाइलाई सदुपयोग गर्न महत्वपूर्ण भूमिका खेलिरहेका छन्। नेपाली युवाको राजनीतिक संलग्नता बुझ्दै : नेपाली युवाको राजनीतिक संलग्नता विभिन्न प्रकारका हुन्छन्, राजनीतिक दलहरू र चुनावी अभियानहरूमा प्रत्यक्ष सहभागितादेखि प्रणालीगत परिवर्तनको वकालत गर्ने नागरिक समाज आन्दोलनहरूमा सक्रिय संलग्नतासम्म। बेरोजगारी, भ्रष्टाचार, गुणस्तरीय शिक्षा र स्वास्थ्य सेवामा अपर्याप्त पहुँचलगायतको भविष्यलाई असर गर्ने सामाजिकआर्थिक चुनौतीहरूलाई सम्बोधन गर्ने इच्छाले यो संलग्नतालाई उत्प्रेरित गरेको हो। थप रूपमा, डिजिटल प्लेटफर्महरू युवा नेपालीका लागि महत्वपूर्ण औजार बनेका छन्। जसले उनीहरूलाई सूचना प्रवाह गर्न, समर्थन जुटाउन र नेताहरूलाई जवाफदेही बनाउन सक्षम पारेको छ। अवरोधका बाबजुद पनि युवा व्यक्तिहरूको देशको राजनीतिमा सक्रिय भूमिका खेल्ने प्रतिबद्धताले नेपालमा थप लोकतान्त्रिक र समावेशी शासनतर्फको आशाजनक परिवर्तनलाई जनाउँछ। नेपालका युवा राजनीतिज्ञहरूले सामना गरेका चुनौतीहरू : नेपालका युवा राजनीतिज्ञहरूले परम्परागत राजनीतिक संस्कृतिबाट उत्पन्न हुने धेरै चुनौतीहरूको सामना गर्छन्, जसले प्राय: योग्यता र नवीन सोचभन्दा वरिष्ठता र दीर्घकालीन पार्टी बफादारीलाई महत्व दिन्छ। कहिलेकाहीँ परिवर्तनको प्रतिरोधी राजनीतिक परिदृश्यलाई नकारात्मक बनाउन ठूलो लगनशीलता चाहिन्छ। यसबाहेक, युवा नेताहरूले आफ्ना विचार व्यक्त गर्न प्लेटफर्महरूको सीमित उपलब्धता र अग्रगामी पहलहरूले उनीहरूको दृश्यता तथा प्रभावलाई प्रतिबन्धित गर्छ। आर्थिक बाधाहरू अर्कोे महत्वपूर्ण बाधा हो, किनकि राजनीति महँगो प्रयास हुनसक्छ। सबै युवा व्यक्तिसँग राजनीतिक करियर टिकाउन स्रोतहरू हुँदैनन्। थप रूपमा, नातावाद र पक्षपातको व्यापक मुद्दाले अर्थपूर्ण राजनीतिक सहभागिता र नेतृत्वतर्फको यात्रालाई थप जटिल बनाउँछ। राजनीतिमा युवा नेतृत्वका प्रेरणादायी कथाहरू : बाधाहरूको बाबजुद, नेपालमा युवा नेताहरूको प्रेरणादायी कथाहरू छन्, जसले महत्वपूर्ण प्रभाव पारिरहेका छन्। यी व्यक्तिहरूले यथास्थितिलाई चुनौती दिँदै र युवा पुस्ता र सीमान्तकृत समुदायहरूको आवश्यकतालाई सम्बोधन गर्ने नीतिहरूको वकालत गर्दै क्रमश: माथि उठ्न सफल भएका छन्। तिनीहरूको यात्राले लचिलोपन, रचनात्मकता र सार्वजनिक सेवामा गहिरो प्रतिबद्धताको उदाहरण दिन्छ। सामाजिक सञ्जालको सदुपयोग गरेर, तल्लो तहमा आन्दोलनहरू बनाएर वा स्थापित राजनीतिक दलहरूमा काम गरेर, यी युवा नेताले नेपालमा थप समावेशी, पारदर्शी र प्रगतिशील राजनीतिक परिदृश्यका लागि जग बसाइरहेका छन्। तिनको सफलताले अन्य युवालाई राजनीतिमा संलग्न हुन प्रेरित मात्र गर्दैन, देशको लोकतान्त्रिक प्रक्रिया र शासनका लागि आशादायी भविष्यको संकेत पनि दिन्छ। नेपाली युवामा विश्वव्यापी पहलहरूको प्रभाव : विश्वव्यापी पहलहरूले नेपाली युवामाझ राजनीतिक परिदृश्यलाई ढाल्न, उनीहरूलाई आफ्नो आवाज व्यक्त गर्न र लोकतान्त्रिक प्रक्रियामा सक्रिय रूपमा सहभागी हुन प्लेटफर्महरू उपलब्ध गराउन महत्वपूर्ण भूमिका खेलेको छ। शैक्षिकदेखि आर्थिक सहयोगसम्मका यी कार्यक्रमले नेपालका युवा नेतालाई उनीहरूको समुदायभित्र र बाहिर सकारात्मक परिवर्तनलाई प्रभाव पार्न आवश्यक पर्ने उपकरण प्रदान गर्छन्। युवा प्रजातन्त्र कोहोर्ट र ग्लोबल पार्टनरसिप : युवा प्रजातन्त्र कोहोर्ट, उदाहरणका लागि, एक प्लेटफर्म हो। जसले विभिन्न पृष्ठभूमिका युवा नेतालाई आफ्ना अनुभव साझा गर्न र आआफ्नो क्षेत्रमा प्रजातन्त्र सुधार गर्नेबारे एकअर्काबाट सिक्न ल्याउँछ। यो पहलले राजनीतिमा युवा नेतृत्वको महत्वलाई जोड दिन्छ, कसरी युवा व्यक्तिहरूले राजनीतिक परिवर्तनका लागि उत्प्रेरकको रूपमा काम गर्न सक्छन् भनेर जोड दिन्छ। यसैगरी, विश्व बैंक समूह र शिक्षाका लागि ग्लोबल पार्टनरसिप जस्ता विश्वव्यापी संस्थाहरूसँगको साझेदारीले युवा नेताहरूको क्षमतालाई अन्तर्राष्ट्रिय समुदायले मान्यता दिएको मात्र होइन, उनीहरूको राजनीतिक र शैक्षिक विकासमा सहयोग गर्ने अवसरहरू सिर्जना गर्ने प्रतिबद्धतालाई पनि जोड दिन्छ। राजनीतिक संलग्नताका लागि शैक्षिक र आर्थिक अवसरहरू : शैक्षिक अवसरहरू, विश्वव्यापी साझेदारीको नेतृत्वमा, नेपालका युवामाझ जानकार र दक्ष राजनीतिक नेताहरूको पालनपोषणका लागि महत्वपूर्ण छन्। समावेशी शिक्षा र लैंगिक समानतालाई जोड दिने कार्यक्रमहरूले युवालाई फराकिलो, समावेशी परिप्रेक्ष्यका साथ जटिल राजनीतिक मुद्दाहरू समाधान गर्न तयार पार्छ। यसबीच, आर्थिक अवसरहरू उत्तिकै महत्वपूर्ण छन्। गरिबी घटाउने र साझा समृद्धिको प्रवद्र्धन गर्ने उद्देश्यले विकास कार्यक्रमहरूले युवालाई राजनीतिमा संलग्न हुन आवश्यक आर्थिक स्थायित्व सुनिश्चित गर्न, उनीहरूलाई आफ्नो समाजमा परिवर्तनको अभिकर्ता बन्न सशक्त बनाउँछ। आर्थिक चुनौतीहरू सम्बोधन र राजनीतिक स्थिरताको प्रवर्द्धन : नेपालमा युवा पलायन र भ्रष्टाचारलगायतका आर्थिक चुनौतीले राजनीतिक स्थायित्व र राजनीतिमा युवाको सक्रिय सहभागितामा महत्वपूर्ण अवरोध खडा गरेको छ। रोजगारीका अवसरहरू सिर्जना गर्ने र आर्थिक वृद्धिलाई प्रोत्साहन गर्ने उद्देश्यले गरिएका पहलहरू यी समस्यालाई सम्बोधन गर्न महत्वपूर्ण छन्। राजनीतिक स्थायित्व प्रवर्धन गर्दै यस्ता प्रयासले युवालाई राजनीतिक क्षेत्रमा सक्रिय रूपमा संलग्न हुन, अर्थपूर्ण परिवर्तनको वकालत गर्ने र लोकतान्त्रिक प्रक्रियामा योगदान पुर्याउन सम्भव बनाउँछ। यो दृष्टिकोणले नेपाली युवालाई मात्रै सशक्त बनाउँदैन बरु राजनीति अझ समावेशी, जवाफदेही र देशभित्रका विविध आवाजको प्रतिनिधित्व गर्नेछ। नेपालको राजनीतिमा युवाको भविष्य : नेपालको राजनीतिमा युवाको भविष्य आशादायी देखिन्छ। युवा नेताहरूलाई सशक्तीकरणमा केन्द्रित पहलहरूको बढ्दो संख्या र शासनमा युवाको महत्वलाई मान्यता दिने विश्वव्यापी परिवर्तनका साथ, युवा नेपाली राजनीतिक विकासमा केन्द्रीय भूमिका खेल्न तयार छन्। उनीहरूको ऊर्जा, सिर्जनशीलता र परिवर्तनको जोशलाई सदुपयोग गरेर उनीहरूले नेपाललाई आर्थिक स्थायित्व, सामाजिक न्याय र दिगो विकासतर्फ डोहोर्याउन सक्छन्। युवाको आवाज मात्र सुनिने होइन, देशको भविष्य निर्माणमा प्रभावकारी हुने कुरा पनि यसले सुनिश्चित गर्छ। निष्कर्ष : नेपालको राजनीतिक परिदृश्यमा युवाहरूको भूमिका विगतका वर्षहरूमा उल्लेखनीय रूपमा विकसित भएको छ। देशलाई थप समावेशी र प्रगतिशील सुधारतर्फ धकेल्दै युवा नेताहरू परिवर्तनका लागि उत्प्रेरक बनिरहेका छन्। युवा प्रजातन्त्र कोहोर्ट जस्ता पहलमार्फत् युवा नेपाली दर्शक मात्र होइनन्, राजनीतिक बहसलाई आकार दिन सक्रिय सहभागी हुन्। आर्थिक चुनौती र स्थिर शासनको आवश्यकतासँग जुधिरहेको देशमा यो संलग्नता महत्वपूर्ण छ। यसका साथै प्रवासी र भ्रष्टाचार जस्ता समस्यालाई सम्बोधन गर्न नेपाली युवाको समर्पणले प्रतिकूलताका बाबजुद पनि नेपाललाई समृद्धि र स्थायित्वको नयाँ युगमा लैजाने क्षमतालाई जोड दिन्छ।"
गाउँको उज्यालो फर्काउन गएका खिमबहादुर आफैं अस्ताए,"रूकुमपूर्व : सबैका लागि उज्यालो फर्काउने जिम्मा बोकेर निस्किएका खिमबहादुर खड्का अब कहिल्यै फर्किने छैनन् । रुकुम पूर्वको सिस्ने गाउँपालिका३ का २९ वर्षीय खिमबहादुर खड्का बिहीबार राति रुकुम पश्चिमको मुसिकोट नगरपालिका३ बोहोरागाउँमा विद्युत् मर्मत गर्न गएका थिए। सोही मर्मतको क्रममा एकाएक करेन्ट लाग्यो र उनले जीवनको अन्तिम सास त्यही विद्युतको पोलमै लिए। विद्युत् अवरुद्ध भएपछि खड्का आफ्नो टोलीसहित मर्मतका लागि रूकुम पश्चिम गएका थिए । उज्यालो फर्काउने काममा गएका उनी आफैँ अन्धकारमा हराए । सोलाबाङको लघुजलविद्युत्बाट आएको करेन्ट लागेको हुन सक्ने जिल्ला प्रहरी कार्यालय रुकुम पश्चिमका डिएसपी प्रमेश विष्टले बताएका छन् । 'घटना थाहा पाउनेबित्तिकै प्रहरी र स्थानीयको सहयोगमा उनलाई पोलबाट झारिएको थियो। त्यतिबेलासम्म धेरै ढिलो भइसकेको थियो।', उनले भने । आफ्नो घर र गाउँका लागि रातको अँध्यारो चिर्न हिँडेका खड्का अब सधैंका लागि अस्थाएका छन्। उनी फर्कने छैनन्। उनी बोल्ने छैनन्। अब उनको याद मात्र बाँकी छ। अधुरो काम, असल नियत र एक इमानदार श्रमिकको मौन विदाइ भएको छ । सिङ्गो रुकुम यतिबेला ठुलो शोकमा डुबेको छ । उनको शव अहिले घटनास्थलमै छ । कानुनी प्रक्रिया पूरा गरी पोष्टमार्टमका लागि जिल्ला अस्पताल सल्ले लगिँदैछ । उनका आफन्तका आँखाबाट आँसु थामिएको छैन । उज्यालो फर्काउने क्रममा अन्धकारमा हराएका खिमबहादुर अब आफन्तका मनमा एक अमिट पीडा बनेर बाँचिरहने छन् ।"
तिलिचो पदमार्गमा बने पर्यटक बासस्थान,"जोमसोम : विश्वकै अग्लो उचाइमध्येको तिलिचो ताल जाने पदमार्गमा पर्यटक बासस्थान निर्माण गरिएको छ। मुस्ताङको घरपझोङ५ ठिनीबाट कैसाङ क्याम्प हुँदै तिलिचो ताल जाने सबैभन्दा छोटो दूरीको पर्यटकीय पदमार्गमा पर्यटक बासस्थान निर्माण गरिएको हो। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना, इलाका संरक्षण कार्यालय (एक्याप) जोमसोमका आर्थिक सहयोग तथा संरक्षण क्षेत्र व्यवस्थापन समिति जोमसोमको समन्वयमा सैनिक उच्च शिखर शिक्षालय कैशाङको जन श्रमदानबाट समुद्री सतहको ४ हजार ५४५ मिटरको अग्लो उचाइमा रहेको ड्रम्प क्याम्पनजिक पर्यटक बासस्थान निर्माण भएको एक्याप जोमसोमका कार्यालय प्रमुख राजेश गुप्ताले जानकारी दिए। एक्याप कार्यालयबाट इकुमेन्ट खरिदका लागि २ लाख ५० हजार, समितिको समन्वय र शिक्षालयको भौतिक श्रमदानबाट पर्यटक बासस्थान निर्माण भयो, कार्यालय प्रमुख गुप्ताले भने, इक्युपमेन्ट जडानदेखि जमिन सम्याउने र फिटिङको काम सबै शिक्षालयबाट पूरा भएको छ। समुद्री सतहको ४ हजार ८१९ मिटर अग्लो उचाइमा अवस्थित तिलिचो ताल जोड्ने पर्यटकीय पदमार्गमा शैनिक उच्चशिखर शिक्षालयका सैनिक टोलीले फलामे ट्रस जडान गरेर जस्तापाताले पर्यटक बासस्थान निर्माण भएको संरक्षण क्षेत्र व्यवस्थापन समिति सचिव पवन गुरुङले जानकारी दिए। बासस्थान पूर्वाधारले तिलिचो पदमार्गमा आउजाउ गर्ने आन्तरिक तथा बाह्य पर्यटकलाई कुनै समस्या परेमा वा साँझमा बस्ने सुविधा प्राप्त भएको संरक्षण व्यवस्थापन समिति सचिव गुरुङले उल्लेख गरे। मुस्ताङबाट सबैभन्दा छोटो दूरीको तिलिचो पदमार्गमा यात्रा गर्ने पर्यटकलाई मौसम प्रतिकूल हुँदा, हिमपात र हावाहुरी हुँदा र बासस्थानका लागि नवनिर्मित पर्यटक बासस्थानले निकै ठूलो सहयोग पुर्याउने बताइएको छ। मुस्ताङको सैनिक उच्च शिखर शिक्षालय कैसाङका सुरक्षाकर्मीले पूर्वाधार निर्माणका लागि निर्माण सामग्री जोमसोमबाट उक्त स्थानसम्म ढुवानी गरेको एक्यापले जनाएको छ। शिक्षालयले एक महिना खर्चिएर त्यहाँ पर्यटक बासस्थान निर्माण सम्पन्न गरी एक्याप कार्यालयलाई हस्तान्तरण गरेको हो। मुस्ताङको घरपझोङ५ ठिनी गाउँ हुँदै तिलिचो जाने दुई पर्यटकीय पदमार्ग रहेका छन्। जोमबाट ठिनी, नमखुलेक हुँदै मेसोकोन्दो पास कटेपछि तिलिचो ताल जाने पर्यटकीय पदमार्ग छ। अर्को ठिनीबाट सैनिक उच्चशिखर शिक्षालयको तालिम केन्द्र कैसाङ हुँदै छमाताल, ड्रम्प क्याम्प हुँदै मेसोकोन्दो पास छेउमा निस्किएर केही घण्टाको पैदल यात्रापछि तिलिचो ताल पुग्न सकिन्छ। ठिनी हुँदै नमखुसम्म प्रदेश सरकारले कच्ची सडक विस्तार गरेकाले त्यहाँबाट तिलिचो ताल ६ घण्टाको पैदलयात्रा तय गरेपछि तिलिचो ताल पुग्न सकिने ठिनीका स्थानीय नरेन्द्र थकालीले जानकारी दिए। यसैगरी, ठिनी गाउँबाट सैनिक उच्चशिखर शिक्षालय कैसाङसम्म सवारीसाधन जाने सडक बाटो निर्माण भइसकेको छ। यहाँबाट पनि करिब ५६ घण्टाको पैदल दूरीमा तिलिचो ताल पुग्न सकिने स्थानीय थकालीको भनाइ छ। गतवर्ष एक्याप जोमसोम र घरपझोङ गाउँपालिकाले मुस्ताङबाट तिलिचो पदमार्गको मर्मत तथा स्तरोन्नति गरेको थियो।"
रवि लामिछानेको बन्दी प्रत्यक्षीकरणको रिटमाथि आज पनि सुनुवाइ,"काठमाडौं : राष्ट्रिय स्वतन्त्र पार्टीका सभापति रवि लामिछानेले दायर गरेको बन्दी प्रत्यक्षीकरणको रिटमाथि आज पनि सुनु्वाइ हुनेछ। न्यायाधीश डानहकुल सुवेदी र बालकृष्ण ढकालको इजलासमा सुनुवाइ जारी छ। बिहीबार हेर्दाहेर्दैमा रहेको उक्त रिटमाथि आज सुनुवाइ हुन लागेको हो। उक्त रिटसँगै पूर्वडीआईजी छविलाल जोशीविरुद्धको रिटमाथि पनि सुनुवाइ भइरहेको हो। दुवै पक्षको बहस सकिए आजै आदेश आउने सम्भावना छ। लामिछानेको तर्फबाट उनकी श्रीमति निकिता पौडेलले गैरकानुनी रुपमा आफ्ना श्रीमानलाई थुनामा राखेको भन्दै सर्वोच्च अदालतमा बन्दी प्रत्यक्षीकरणको रिट दायर गरेकी हुन्। सहकारी ठगी प्रकरणमा लामिछानेसँगै पूर्वडीआईजी जोशीविरुद्ध नारायणबहादुर राई समेत ४४ जनाको जाहेरीको आधारमा सरकारका तर्फबाट मुद्दा दायर भएको हो। दुवै मुद्दा एकैसाथ राखेर सुनुवाइ भइरहेको हो। सहकारी ठगी मुद्दामा लामिछाने हाल भैरहवा कारागारमा छन्। उच्च अदालत तुलसीपुर बुटवल इजलासले जिल्लाको आदेश उल्टाउँदै लामिछानेलाई पुर्पक्षका लागि कारागार पठाउन आदेश दिएको थियो। उच्च अदालतले पुर्पक्षका लागि कारागार पठाएपछि लामिछानेले कारागारबाटै उच्चको आदेश खारेजको माग गर्दै बाहिरबाटै मुद्दा लड्न पाउनुपर्ने मागसहित सर्वोच्चमा रिट दायर गराएका थिए। सो रिटमा सर्वोच्चले कैफियत प्रतिवेदन पेश गर्न आदेश जारी गरेको छ। तत्काल छुट्ने अवस्था नभएपछि लामिछानेले बन्दीप्रत्यक्षीकरणको रिट दायर गरेका हुन्। यसैगरी सहकारी ठगी प्रकरणमा पूर्वडीआइजी जोशीविरुद्ध बचतकर्ता नारायणबहादुर पहराईसहितले रिट दायर गरेका थिए। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर गरेको थियो। सहकारीको रकम अपचलन गरेको कसुरमा कूल ४२ जनाविरुद्ध मुद्दा दर्ता भएको थियो। ती ४२ जनाबाट सहकारी ठगी,संगठित अपराध र सम्पत्ति शुद्धीकरण मुद्दामा कुल १ अर्ब ४३ करोड ८६ लाख २ हजार १ सय ३५ रुपैयाँ बिगो माग दाबी गरिएको थियो। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थिए। फागुन २६ गते लामिछाने पनि जिल्ला अदालतको एक करोड धरौटीको आदेशको खारेजीको माग गर्दै उच्चमा निवेदन दिएका थिए।"
"सुनचाँदीको मूल्य घट्यो,के छ बजार भाउ ?",काठमाडौं : स्थानीय बजारमा सुन चाँदीको मूल्य ओरालो लागेको छ। शुक्रबार सुनको मूल्य तोलामा ११ सय र चाँदी २० रुपैयाँले घटेको हो। नेपाल सुन चाँदी व्यवसायी महासंघका अनुसार आज ११ सय रुपैयाँ घटेर प्रतितोला सुनको मूल्य १ लाख ९० हजार ४०० रुपैयाँ कायम भएको छ। बिहीबार एक तोला सुनको मूल्य १ लाख ९१ हजार ५०० रुपैयाँ तोकिएको थियो। यसैगरी बिहीबार चाँदी प्रतितोला २ हजार २५ रुपैयाँमा खरिदबिक्री भएकोमा आज २ हजार ५ रुपैयाँ पुगेको महासंघले जनाएको छ।
बंगलादेशको अन्तरिम सरकारका प्रमुख सल्लाहकार मोहम्मद युनुस राजीनामा दिने सोचमा,"काठमाडौं : बंगलादेशको अन्तरिम सरकारका प्रमुख सल्लाहकार मोहम्मद युनुसले राजीनामा दिने सोच बनाएका छन्। विद्यार्थी नेता तथा राष्ट्रिय नागरिक पार्टीका संयोजक नाहिद इस्लामले मोहम्मद युनुससँग यस विषयका बारेमा छलफल गरेका छन्। नाहिद इस्लामले बीबीसी बंगलालाई भने,देशको वर्तमान परिस्थितिका कारण हामीले सरको राजीनामाको खबर सुनिरहेका थियौं। त्यसैले म उहाँलाई भेट्न गएँ। यस भेटघाटको क्रममा प्रमुख सल्लाहकारले देशको वर्तमान अवस्थामा काम गर्न नसक्ने चिन्ता व्यक्त गर्नुभयो। यसअघि मोहम्मद युनुसले ढाकामा भएको सल्लाहकार परिषद्को बैठकमा देशको अवस्थाप्रति असन्तुष्टि व्यक्त गरेका थिए। राजनीतिक दलहरूले पनि अन्तरिम सरकारमाथि दबाब दिइरहेका छन्। पूर्वप्रधानमन्त्री खालिदा जियाको बीएनपी पार्टीले बिहीबार अन्तरिम सरकारका केही सल्लाहकारलाई हटाउन माग गरेको छ।"
"के हो मेनोपज ?, के के जाँच गर्ने ?","नेपालमा सामान्यतया ४० वर्ष देखि ५५ वर्ष (औसतमा ५० वर्ष) सम्ममा नेपाली महिलाहरूको महिनावारी सुक्ने गरेको छ। महिलाको उमेर घर्केपछि डिम्बासयमा डिम्ब निख्रिनाले तथा टाउको भित्रको हाइपोथालामस, पिट्युटरी ग्रन्थीदेखि पाठेघरको भित्री तहको आआफ्नो काममा शिथिलता आउनाले महिनावारी सुक्दछ। डिम्बासयका क्रियाकलापमा कमी आएर प्रजनन उमेरको अन्त्यका स्थायी रूपमा महिनावारी बन्द हुने परिस्थितिलाई रजनोवृत्ति भनिन्छ। रजनोवृत्ति भन्नलाई लगातार कम्तीमा १२ महिनासम्म महिनावारी बन्द भइसकेको हुनुपर्छ। मेडिकल भाषामा महिनावारी सुक्न लागेको अवस्थालाई पेरिमेनोपज, महिनावारी बन्द भएकालाई मेनोपज र सुकेपश्चात्को अवस्थालाई पोस्टमेनोपज भनिन्छ। गर्भको संख्या, स्तनपानको अवधि, पिल्स चक्कीको सेवन, सामाजिक तथा आर्थिक अवस्था, जाति, उचाइ, तौलसँग पनि यसको सम्बन्ध छैन। तर, पातलो ज्यान भएकी, कडा खालको कुपोषण भएकी तथा धुम्रपान गर्ने महिलामा चाँडै रजनोवृत्ति हुनसक्छ। ४० वर्षमुनिको महिनावारी सुक्नुलाई चाँडै रजनोवृत्ति, ५५ वर्षपछि महिनावारी सुक्नुलाई ढिलो रजनोवृत्ति भनिन्छ। पाठेघरमा मासु पलाएमा, मधुमेह, कतिपय डिम्बासयको ट्युमरमा ढिलो रजनोवृत्ति हुन्छ भने पाठेघर निकाल्ने वा अन्य शल्यक्रियाका क्रममा दुवै डिम्बासय निकालेमा वा विकीरणका कारणले कृत्तिम रूपमा रजनोवृत्ति निम्तिन्छ। विश्वमा अन्यत्र जस्तै नेपाली महिलाहरूको औसत आयुको वृद्धिसँगै रजनोवृत्तिपछि पनि एक तिहाई जीवन बाँकी हुने हुँदा यस अवधिमा लामो समयसम्म इस्ट्रोजेन हर्मोनको अभावमा विभिन्न स्वास्थ्य समस्या उत्पन्न हुन्छ। इस्ट्रोजेन हर्मोनको अभावमा पाठेघरलाई भर दिने मांसपेसी तथा बाक्लो तन्तु पनि खुकुलो हुन गई आङ खस्नेलगायत पिसाब थैली झोलिने, पिसाब राम्ररी ननिख्रने समस्या उत्पन्न हुन बेर लाग्दैन। लक्षण चिह्न रजनोवृत्ति हुनै लाग्दा वा रजनोवृत्तिपछि डिम्बासय सुक्छ, चाउरिन्छ। पाठेघर, डिम्बवाहिनी नली, योनीद्वार साँगुरिन्छ। यी अंगका लचकपना घट्छन्। यिनीहरूका बाह्य सतह पातलिन्छन्। डोडेरलेन नामक व्याक्टेरियाको अभावमा योनीद्वारको क्षारियपना बढ्न गई स्त्री जननेन्द्रियको संक्रमणको खतरा बढ्छ। स्तनमा बोसोको मात्रा घट्न गई आकार सानो हुन्छ। यसकारण स्तन झोलिने हुन्छ। रजनोवृत्ति भएकी महिलाको छाला चाउरिने, चाँडै असर पुग्ने, संक्रमण हुनसक्छ। रजनोवृत्तिपछि हड्डी कमजोर हुने, हड्डी त्यत्तिकै भाँचिने, हृदयाघात हुने, मुटुका रक्तनलीको समस्या हुने, मस्तिष्कघात हुने सम्भावना बढ्छ। सामान्यतया हड्डीको निर्माण तथा क्षय महिलाको उमेर, इन्डोक्राइन क्रियाकलाप, पोषण तथा वंशाणुगतमा भर पर्ने भए पनि रजनोवृत्तिपछिको प्रतिवर्ष ३ देखि ५ प्रतिशत हड्डीको मात्रा घट्छ। इस्ट्रोजेनको अभावमा रजनोवृत्तिपछि कोलेस्टेरोलको मात्रा तथा हानिकारक लिपोप्रोटिन बढ्ने, फाइदाजनक लिपोप्रोटिन घट्ने, रक्तनलीको भित्ताको बाक्लोपना बढ्ने, कडा हुने, रक्तनलीभित्रै रगत जम्ने समग्रमा मुटुसम्बन्धी समस्या बढ्न सक्छ। रजनोवृत्ति अगाडि महिनावारी गडबडी हुने वा महिनावारी एक्कासि बन्द हुनसक्छ। यस क्रममा बग्ने रगतको मात्रा कम हँुदै जाने वा अधिक मात्रामा रगत बग्ने वा धेरै समयको फरकमा महिनावारी (अनियमित) हुनसक्छ। रजनोवृत्तिलगत्तै कतिपय महिलालाई बेलुकी गर्मी महसुस हुने, पसिना आउने, निन्द्रा लाग्न गाह्रो हुने, मुटुको ढुकढुकी बढ्ने, नाडी छिटो चल्ने हुनसक्छ भने यौनसम्पर्कका क्रममा बढ्ता पीडा हुने हुनसक्छ। यस्तो महिलामा हाँस्दा, खोक्दा वा गह्रुँगो भारी उठाउँदा पिसाब छुट्ने तथा पिसाब पोल्ने, पटकपटक पिसाब लाग्ने हुनसक्छ। यसका साथै चिन्ता हुने, टाउको दुख्ने, निद्रा नलाग्ने, चिडचिडाहट हुने, उदास हुने हुनसक्छ। बढी उमेर, एसियन तथा गोरा जाति, इस्ट्रोजेनको अभाव, कम शारीरिक तौल, चाँडै रजनोवृत्ति, खानामा क्याल्सियम भिटामिन डीको कमी, क्याफिन तथा धूम्रपान बढी सेवन गर्ने रजनोवृत्ति भएकी महिलामा मुटु तथा रक्तसञ्चारसम्बन्धी समस्याको जोखिम बढी हुन्छ भने हेपारिन वा कोर्टिकोस्टेरोइड सेवन, थाइरोइड समस्या, पाचन गडबडी भएकामा हड्डी कमजोर हुन्छ। ल्याब परीक्षण कतिपय महिलामा रजनोवृत्तिका लक्षण चिन्हहरू क्यान्सरलगायत अन्य गम्भीर स्वास्थ्य समस्यासँग झुक्किन सक्छ। र, थाइरोइड हर्मोनको कमी हुने हाइपोथाईरोईडिज्म यस्तै अर्को गतिलो उदाहरण हुनसक्छ। यसरी रगत जाँचपछि रजनोवृत्ति चरण पुग्न लागेको निर्धक्क भएपछि अन्य अप्रत्याशित स्वास्थ्य समस्या नभएको ढुक्क पनि भइन्छ। महिलामा इस्ट्रोजन, प्रोजेस्टेरोन, टेस्टोस्टेरोनलगायत डीएचईए ( ), थाईरोइड हर्मोनको परीक्षणपश्चात् तपाईको चिकित्सकलाई पनि तपाई रजनोवृत्तिको कुन बिन्दुमा हुनुहुन्छ भन्ने थाहा हुन्छ र तपाईलाई कस्तो खालको उपचारको जरुरत पर्दछ, निर्धारण गर्न सहज हुन्छ। तर, हर्मोन परीक्षण सम्बन्धमा एउटा सजकता के छ भने शरीरमा हर्मोनको लेभल अनुसारको रजनोवृत्तिका लक्षणहरू देखापर्नुपर्छ भन्ने बाध्यता भने हुँदैन। ल्याब परीक्षणको क्रममा एफएसएच, एलएच (,), इस्ट्रोजन, प्रोजेस्टेरोन र टेस्टोस्टेरोनको मात्रा, सुगरको लेभल, लिपिड प्रोफाइल (समग्रमा विभिन्न थरिका कोलेस्टेरोलको जाँच), मिर्गौला एवं कलेकजोको काम गराईको जाँच (     ), मुटुको प्रारम्भिक परीक्षणको लागि ईसीजी, स्तनको क्यान्सरको स्क्रिनिङका लागि म्यामोग्राफी, यसैगरी डिम्बासय एवं पाठेघरको क्यान्सरको स्क्रिनिङका लागि अल्ट्रासाउन्ड र पाठेघरको मुखको क्यान्सरको स्क्रिनिङका लागि प्याप स्मियर, कल्पोस्कोपी, भीआईए, एचपीभी टेस्ट, योनी श्रावको जाँच गरिन्छ। उपचारमा संलग्न चिकित्सकलाई सहज लाग्ने ल्याब परीक्षण नै स्विकार्नुस् किनकि तपाईको उपचार ल्याबको रिपोर्ट मात्रले नभई तपाईको समग्र परिस्थिति विचार गरेर चिकित्सकले नै गर्ने हुन्। यदि तपाई रजनोवृत्तिबाट प्रताडित हुनुहुन्छ र लक्षणहरू नै छन् भने उपचार सुरु गर्नुपूर्व र पछि हर्मोनको लेभल चेक गर्नु राम्रो हुन्छ। वास्तवमा उपचार थाल्नु अगाडि त्यति साह्रो हर्मोनको चेक गराउने गरिँदैन तर हर्मोनको लेभल प्रत्येक दिन (दिनमै पनि धेरै पटक) वा महिनामा तल माथि भैराख्छ भन्ने हेक्का भने हुनुपर्छ। त्यसो भएर नमुना संकलन गर्ने (विशेषतः टेस्टोस्टेरोनको लागि) उपयुक्त समय भनेको बिहानी सखारैको समय हो। महिनाको कुन दिनमा भन्ने कुरा गर्नुहन्छ भने मासिक चक्रको बीसौंदेखि तेइसौं दिनमा, जुन बखत प्रोजेस्टेरोन यसको उचाइमा हुन्छ। जीवनशैलीमा ल्याएको परिवर्तनसँगै हर्मोन लेभलमा उल्लेख्य परिवर्तन आउन सक्ने हुनाले फलोअपको बेला पनि हर्मोन जाँच गराउन मनासिब नै हुन्छ। यसै परिप्रेक्ष्यमा पेरिमोनपज, मेनोपज एवं पोस्टमेनोपज अवस्थाका महिलाहरूको समग्रमा स्वास्थ्य जाँच एवं ल्याब परीक्षण तथा त्यसपछि आवश्यक उपचारका लागि हालै युएनएफपीएको सहकार्यमा धुलिखेल अस्पतालमा मेनोपज क्लिनिकको सुरुवात गरिएको छ। (डा ताम्राकार धुलिखेल अस्पतालमा कार्यरत छन्।)"
हुम्ला साक्षर जिल्ला घोषणा,"हुम्ला : हुम्लालाई साक्षर जिल्ला घोषणा गरिएको छ। साक्षरता हाम्रो गौरव, साक्षर जिल्ला हाम्रो उपलब्धि नाराका साथ हुम्लालाई नेपालको ६७ औँ र कर्णाली प्रदेशको ८ औँ साक्षर जिल्ला घोषणा गरिएको हो। १५ देखि ६० उमेरका नागरिकको साक्षरता ९७ ०४ प्रतिशत मापदण्ड पूरा भएपछि २०७६ को राष्ट्रिय मापदण्डअनुसार हुम्लालाई साक्षर जिल्ला घोषणा गरिएको शिक्षा विकास तथा समन्वय इकाई हुम्लाका प्रमुख योगेश आलेमगले जानकारी दिए। जिल्लाका सात वटै गाउँपालिका साक्षर गाउँपालिका घोषणा भएसँगै हुम्ला पनि साक्षर जिल्ला घोषणा भएको उनले बताए। १५ वर्षमाथिका ३५ हजार ३५४ मध्ये ३३ हजार ९५४ जनसङ्ख्या साक्षर भएको आलेमगरको भनाइ छ। उनका अनुसार जिल्लामा १४ सय नागरिक निरक्षर रहेका छन्। योसँगै अब कर्णालीका कालिकोट र डोल्पा साक्षर जिल्ला घोषणा हुन बाँकी छन्।"
२ पछि सौन्दर्य तथा वेलनेस थेरापी,"अहिले ब्युटी एण्ड वेलनेस द्रुत गतिमा विस्तार भइरहेको उद्योगको रूपमा स्थापित भएको छ। २ तहको शिक्षा सम्पन्न गरी आफ्नो व्यावसायिक एवं वृत्तिगत दिशा निर्धारण गर्न लागेका युवाहरूका लागि यस क्षेत्रले आकर्षक सम्भावनाहरू प्रस्तुत गरेको छ। यस लेखमा सौन्दर्य तथा कल्याण थेरापी किन एक उत्तम र भविष्यमुखी वृत्तिगत विकल्प हो भन्ने विषयमा विस्तृत विश्लेषण गरिएको छ। सुदृढ बजार माग एवं व्यावसायिक आवश्यकता नेपालको आर्थिक तथा सामाजिक विकाससँगै सौन्दर्य तथा कल्याण सेवाहरूको मागमा उल्लेखनीय वृद्धि भएको छ। सहरीकरण, परिवर्तित जीवनशैली र स्वास्थ्य तथा सौन्दर्यप्रतिको बढ्दो सचेतनाले यस क्षेत्रमा व्यावसायिक सेवाप्रदायकहरूको आवश्यकतालाई तीव्र बनाएको छ। ब्युटी सलुन, स्पा, वेलनेस सेन्टरहरू र व्यक्तिगतकृत होम सर्भिस जस्ता सेवाहरूको बढ्दो लोकप्रियताले दक्ष जनशक्तिका लागि पर्याप्त अवसरहरू सिर्जना गरेको छ। अल्पकालीन तथा व्यावहारिक सीपमूलक प्रशिक्षण अन्य कतिपय प्राविधिक तथा व्यावसायिक कोर्सहरूको तुलनामा, सौन्दर्य तथा कल्याण थेरापीसम्बन्धी तालिम सामान्यतया अल्पकालीन (३ महिनादेखि १ वर्ष) र व्यावहारिक सीप केन्द्रित हुन्छ। यसले विद्यार्थीहरूलाई छिट्टै आवश्यक ज्ञान र सीप आर्जन गरी व्यावसायिक बजारमा प्रवेश गर्न सक्षम बनाउँछ। पाठ्यक्रमहरूमा अनुहारको हेरचाह (फेस केयर) केशविन्यास ( हेयर स्टाइलिङ), मसाज थेरापी, एरोमाथेरापी, नेल आर्ट जस्ता विषयहरू समावेश हुन्छन्। जसले तत्काल रोजगारी वा स्वरोजगारीका लागि मार्ग प्रशस्त गर्दछ। उद्यमशीलता एवं आर्थिक आत्मनिर्भरताको सम्भावना यो क्षेत्रले उद्यमशीलताका लागि प्रचुर अवसरहरू प्रदान गर्दछ। न्यूनतम लगानीमा व्यक्तिगत व्यवसाय (ब्युटी सलुन, स्पा, होम सर्भिस) सञ्चालन गरी आर्थिक आत्मनिर्भरता हासिल गर्न सकिन्छ। सामाजिक सञ्जाल (इन्स्टाग्राम, फेसबुक आदि) को प्रभावकारी प्रयोगबाट सेवाको बजारीकरण गर्न र लक्षित ग्राहकसम्म पुग्न सहज भएको छ। जसले गर्दा नवप्रवेशी उद्यमीहरूलाई आफ्नो व्यवसाय स्थापित गर्न बल मिलेको छ। स्थिर आय तथा वृत्ति विकासका अवसरहरू सौन्दर्य तथा कल्याण क्षेत्रमा कार्यरत पेसेवरहरूको आय सामान्यतया स्थिर र आकर्षक हुन्छ। प्रारम्भिक चरणमा सम्मानजनक आम्दानी गर्न सकिन्छ, जुन अनुभव, दक्षता र विशेषज्ञता वृद्धिसँगै क्रमशः बढ्दै जान्छ। यसका अतिरिक्त, उन्नत फेसियल ट्रिटमेन्ट, विशिष्ट मसाज प्रविधि, ब्राइडल मेकअप वा स्थायी मेकअपजस्ता विशेष क्षेत्रमा विशेषज्ञता हासिल गरी वृत्ति विकासको मार्गलाई अझ फराकिलो बनाउन सकिन्छ। सामाजिक प्रतिष्ठा एवं व्यावसायिक सन्तुष्टि सौन्दर्य तथा कल्याण थेरापी एक सेवामूलक र सम्मानजनक पेसा हो। यसले व्यक्तिहरूको शारीरिक सौन्दर्य अभिवृद्धि गर्नुका साथै उनीहरूको मानसिक स्वास्थ्य र आत्मविश्वासमा सकारात्मक प्रभाव पार्दछ। ग्राहकहरूको सन्तुष्टि र सकारात्मक प्रतिक्रियाले कार्यक्षेत्रमा प्रेरणा र व्यावसायिक सन्तुष्टि प्रदान गर्दछ। साथै, यस पेसाले सञ्चार कौशल, ग्राहक व्यवस्थापन, र व्यावसायिक नैतिकता जस्ता महत्वपूर्ण व्यक्तित्वका पक्षहरूको विकासमा समेत योगदान पुर्याउँछ। समग्र स्वास्थ्य र कल्याणतर्फ बढ्दो झुकाव आधुनिक समाजमा शारीरिक सौन्दर्यका साथै समग्र स्वास्थ्य र मानसिक कल्याणको महत्व बढ्दै गएको छ। तनाव न्यूनीकरणका लागि मसाज, एरोमाथेरापी, र ध्यानजस्ता वेलनेस सेवाहरूको मागमा भएको वृद्धिले यस क्षेत्रको दायरालाई थप फराकिलो बनाएको छ। परम्परागत उपचार पद्धति र आधुनिक कल्याण प्रविधिहरूको संयोजनले नयाँ व्यावसायिक अवसरहरू सिर्जना गरेको छ। अन्तर्राष्ट्रिय स्तरमा रोजगारीका अवसरहरू सौन्दर्य तथा कल्याण थेरापीमा हासिल गरिएको दक्षता र अनुभवले राष्ट्रिय मात्र नभई अन्तर्राष्ट्रिय बजारमा समेत रोजगारीका अवसरहरू सिर्जना गर्दछ। मध्यपूर्वी राष्ट्रहरू, युरोपेली मुलुकहरू, तथा अन्य विकसित देशहरूमा दक्ष थेरापिस्टहरूको माग उच्च रहेको पाइन्छ। अन्तर्राष्ट्रिय स्तरको प्रमाणीकरणले विदेशी बजारमा प्रवेशलाई थप सहज बनाउँछ। भविष्यको सम्भावना र प्राविधिक अनुकूलन प्रविधिको निरन्तर विकासले सौन्दर्य तथा कल्याण क्षेत्रमा नयाँ उपकरण, प्रविधि (जस्तै लेजर उपचार, उन्नत स्किनकेयर मेसिन) र सेवा प्रवाहका माध्यमहरू (डिजिटल कन्सल्टेसन, अनलाइन बुकिङ) भिœयाएको छ। यी नवीनताहरूले सेवाको गुणस्तर वृद्धि गर्नुका साथै कार्यकुशलता बढाएका छन्, जसले गर्दा यो क्षेत्र भविष्यमा अझ प्रतिस्पर्धी र आकर्षक बन्ने निश्चित छ। उपर्युक्त तथ्यहरूका आधारमा, २ तह उत्तीर्ण गरेका र एक सुनिश्चित, रचनात्मक तथा सेवामुखी वृत्ति मार्गको खोजीमा रहेका विद्यार्थीहरूका लागि सौन्दर्य तथा कल्याण थेरापी एक उत्तम र भविष्यमुखी विकल्प हो। यसले अल्पकालीन प्रशिक्षणबाटै व्यावसायिक दक्षता, आर्थिक उपार्जन, उद्यमशीलताको अवसर र व्यक्तिगत सन्तुष्टि प्रदान गर्दछ। बजारको निरन्तर माग, प्राविधिक विकास, र विश्वव्यापी अवसरहरूले यस क्षेत्रको महत्वलाई थप उजागर गरेको छ। रचनात्मकता, उत्कृष्ट सञ्चार कौशल र सेवाभाव भएका व्यक्तिहरूका लागि यो क्षेत्र एक सफल र सम्मानित पेशा मात्र नभई सन्तुष्ट जीवनशैलीको आधार बन्न सक्छ।"
शान्तिसुरक्षामा कुनै सम्झौता नगर्न सुरक्षा निकायलाई गृहमन्त्रीको निर्देशन,"काठमाडौं : गृहमन्त्री रमेश लेखकले शान्तिसुरक्षा मुलुकको पहिलो सर्त भएकाले यसमा कुनै सम्झौता नगर्न सुरक्षा निकायलाई निर्देशन दिएका छन्। शुक्रबार जनकपुरमा मधेश प्रदेशस्तरीय सुरक्षा गोष्ठि उद्घाटन गर्दै मन्त्री लेखकले शान्तिसुरक्षा नभए मुलुकमा सुशासन कायम हुन नसक्ने भएकाले सबै सुरक्षा निकायहरूलाई जिम्मेवारीपूर्वक र अनुशासित रूपमा कार्य गर्न निर्देशन दिए। उनले विकास र समृद्धिका साथै आर्थिक गतिविधि चलायमान बनाउन मुलुकमा शान्ति सुरक्षा कायम हुनुपर्ने बताए । १० वर्षको सशस्त्र द्वन्द्वका समयमा शान्ति सुरक्षाको स्थीति कमजोर भएकाले विकासका काम अवरुद्ध भएको उनले बताए। सीमानाकाबाट हुने चोरीपैठारीले राजस्व घटिरहेको,आन्तरिक व्यापार कमजोर भएको र सीमामा अपराध बढिरहेको भन्दै मन्त्री लेखकले यसलाई नियन्त्रणका लागि मेहनतका साथ लाग्न आग्रह गरे। उनले नेपाल प्राकृतिक प्रकोपको जोखिममा रहेकाले बिपद् प्रतिकार्यको तयारीलाई पूर्ण बनाउनुपर्ने जोड दिए । बिपद् प्रतिकार्यमा सुरक्षा निकायको भूमिका महत्वपूर्ण रहेको उनले बताए।"
पाचन प्रक्रिया कसरी हुन्छ ?,"पाचन प्रक्रिया मुखदेखि सुरु हुन्छ। सबै प्रकारका खाने कुरालाई दाँतले टुक्रा पारेर मसिनो बनाउँछ। र्यालले खानालाई चिप्लो र नरम बनाउँछ। जिब्रोले खानालाई चलाउने, स्वाद लिने र निल्ने कार्यमा मद्दत गर्दछ। हामीले खाएका खानेकुराहरू मुखबाट नरम भएर खानानली हुँदै आमाशयमा जम्मा हुन्छ। आमाशयका ग्रन्थीहरूले विभिन्न रसहरू मिसाई स्वचालित रूपमा खानालाई मुछेर मसिनो बनाउँछन्। जसले गर्दा खाना सोस्न योग्य हुन्छ। आमाशयमा भएको अर्धझोल खाना डुडेनममा जान्छ। डुडेनममा कलेजो र पित्तथैलीबाट उत्पन्न रस मिसिन्छ। यसले पनि खानालाई सोस्न योग्य बनाउँछ। त्यसपछि उक्त खाना सानो आन्द्राको बीच भागमा पुग्छ। सानो आन्द्राको भित्ताहरूमा रहेको भिलाइले पौष्टिक तत्वहरू सोस्ने कार्य गर्दछ। त्यसपछि पौष्टिक तत्व रगतसँग मिसिन्छ । रक्तसञ्चारको माध्यमबाट शरीरको सबै भागमा पुग्छ। त्यसबाट शरीरले शक्ति प्राप्त गर्दछ।"
शीर्षस्थानमा रहेको गुजरात लखनउसँग पराजित,"काठमाडौं : इन्डियन प्रिमियर लिग (आइपीएल)मा शीर्ष स्थानमा रहेको गुजरात टाइटन्सलाई लखनउ सुपर जाइन्ट्सले हराएको छ। गुजरात, प्लेअफ होडबाट बाहिरिसकेको लखनउसँग ३३ रनले पराजित भएको हो। अमदाबादस्थित नरेन्द्र मोदी स्टेडियममा टस हारेर ब्याटिङको निम्तो पाएको लखनउले निर्धारित २० ओभरमा २ विकेट मात्रै गुमाउँदै २३५ रन बनाएको थियो। लखनउले दिएको २३६ रनको विजयी लक्ष्य पछाएको गुजरातले निर्धारित २० ओभरमा ९ विकेट गुमाउँदा २०२ रन मात्रै बनायो। गुजरातका लागि शाहरूख खानले सर्वाधिक ५७ रनको अर्धशतकीय पारी खेले उनले २९ बलमा ५ चौका र ३ छक्का प्रहार गरे।ओपनरद्वय साइ सुदर्शन र कप्तान सुमन गिलले क्रमश: २१ र ३५ रन बनाए। जोश बटलरले ३३ सेर्फन राउत्फोडले ३८ रन बनाउँदा अन्य कुनै पनि ब्याटरले दोहोरो अंकको रन बनाउन सकेनन्। लखनउको लागि बलिङतर्फ विल ओ' रोउकेले सर्वाधिक ३ विकेट लिए । आवेश खान र आयुष बढोनीले २२ विकेट लिए। सहबाज अहमद र आकाश सिंहले ११ विकेट लिए। त्यसअघि, ब्याटिङ गरेको लखनउका लागि ओपनर ब्याटर मिचेल मार्सले ११७ रनको शतकीय पारी खेले। उनले ६४ बलमा १० चौका र आठ छक्का प्रहार गरे। अर्का ओपनरबाट आइडन मक्रमले ३६ रन बनाए। निक्लोज पुरण र कप्तान ऋषभ पन्त क्रमश: ५६ र १६ रनमा अविजित रहे। गुजरातका लागि बलिङतर्फ शाही किशोर र अर्षद खानले ११ विकेट लिए। अङ्कतालिकाको शीर्ष स्थानमा रहेको गुजरात हारका बाबजुद पनि शीर्ष स्थानमा नै रहेको छ। यो गुजरातको प्रतियोगितामा चौथो हार हो। गुजरातले १३ खेल खेल्दा ९ जित र ४ हार सहित १८ अङ्क जोड्दै शीर्ष स्थानमा नै रहेको छ। लखनउ भने प्लेअफ दौडबाट बाहिरिसकेको छ। १३ खेल खेलेको ६ जित र ७ हार सहित १२ अङ्क जोड्दै छैटौं स्थानमा रहेको छ। अब लखनउले आरसीबीसँग खेल्न बाँकी रहेको छ भने गुजरातले लिग चरणमा अब चेन्नाईसँग खेल्न बाँकी रहेको छ।"
"ट्रम्प प्रभाव, विश्वमाथि दबाब","अमेरिका : अमेरिकी राष्ट्रपति डोनाल्ड जे ट्रम्पको सक्रियता विश्व राजनीतिमा बढेको छ। अमेरिका पहिलो नीति अवलम्बन गर्दै अघि बढेका राष्ट्रपति ट्रम्पले विश्व राजनीतिमा पनि दख्खल दिइरहेका छन्। अमेरिकाले विभिन्न देशहरूमा गर्दै आएको आर्थिक सहयोगप्रति कठोर नीति अवलम्बन गरेका राष्ट्रपति ट्रम्पले विश्व राजनीतिमा फरक ढंगबाट आफ्नो सक्रियता बढाएका हुन्। पहिलो राष्ट्रपति कार्यकालमै अमेरिकाले विभिन्न देशहरूमा अनावश्यक सहयोग गरिरहेको बताउँदै आएका ट्रम्प पहिलो कार्यकाल सकिएपछि लगत्तै भएको निर्वाचनमा जोसेफ बाइडेनसँग पराजित भएका थिए। उनी पराजित भएको कार्यकालमा उनी अमेरिकाले अवलम्बन गरेको नीतिको कटु आलोचकका रूपमा उभिएका थिए। तर, पुनः राष्ट्रपति निर्वाचन उम्मेदवार बन्दै ट्रम्प दोस्रो कार्यकालका लागि राष्ट्रपति निर्वाचित भएका थिए। उनको दोस्रो कार्यकाल जनवरी २०, २०२५ वाट सुरु भएको थियो। ट्रम्पको पहिलो कार्यकाल, उनी पराजित भएको बाइडेन कार्यकालमा ट्रम्पका धारणा र तेस्रोपटक राष्ट्रपतिको उम्मेदवार बन्दै गर्दा भएको चुनावी कार्यक्रमहरूमा उनको सम्बोधन र लिएका नीति अनि दोस्रो कार्यकालको सुरुवातमै ट्रम्पले घोषणा गरेका कार्यकारी आदेशहरूले अब अमेरिकाको विश्व राजनीतिमा उपस्थितिलाई लिएर अनेकन अड्कल बाजी हुने गरेका थिए। खासगरी ट्रम्पले अमेरिका पहिलो नीति भन्दै विभिन्न देशहरूसँगको भन्सार र कर नीतिमा व्यापक परिवर्तनको घोषणा गरे, छिमेकी देशहरू क्यानडा र मेक्सिकोसँगको दूरी बढ्ने गरी धारणा र योजनाहरू ल्याए। विश्व अर्थतन्त्रमा प्रभावकारी उपस्थिति जनाइरहेको चिनसँग व्यापार युद्ध निम्तिने गरी कर प्रणाली परिवर्तनको घोषणा गरे, युरोपसँगको दूरी बढ्ने गरी युक्रेनरूस युद्धलाई लिएर धारणा मात्र दिएनन्, युरोपको आलोचना गर्दै युक्रेनलाई दिने अमेरिकी सहयोग बन्द गर्ने घोषणा गरे। अमेरिकासँग नजिक मानिएका जापान, भारत, दक्षिण कोरिया जस्ता देशहरूलाई पनि छाडेनन्, म्यानमार, थाइल्यान्ड, मलेसिया, सिंगापुर, दक्षिण अफ्रिका लगायतका देशसँग पनि सफल कूटनीति अवलम्बन नगरेको भनेर टीकाटिप्पणी हुने गरी ट्रम्प प्रशासन अघि बढ्यो। विश्व राजनीति र विश्व अर्थतन्त्रमा नै असर पर्ने गरी आफ्ना नीति अघि बढाउँदै राष्ट्रपति ट्रम्प नीतिले अमेरिका भित्र पनि असर पार्ने काम भइरह्यो। खासगरी आप्रवासीप्रति कठोर देखिने ट्रम्प प्रशासनको नीतिले अमेरिकाको आन्तरिक स्थिति र अमेरिकी अर्थतन्त्रमा पनि प्रभाव पर्यो। अमेरिकामा कानुनी रूपमा बसोबास गर्ने र काम गर्ने कागजात नभएका अदालतबाट अमेरिका छोड्नुपर्ने अन्तिम आदेश पाइसकेकाहरूलाई अमेरिकावाट निर्वासन गर्न ट्रम्प प्रशासनको सक्रियता बढ्यो। मेक्सिकोलाई गलाए राष्ट्रपति ट्रम्पले मेक्सिकोसँग दबाब बढाए, अमेरिकासँगको सीमा कडाइमा सक्रियता बढाउन र पर्खाल लगाउने कामलाई अन्तिमरूप दिन मेक्सिकोलाई सहमत गराए। सेन्ट्रल र दक्षिण अमेरिकी मुलुकहरूलाई दबाब दिँदै अमेरिकाबाट निष्कासन भएकाहरूलाई आश्रय दिन बाध्य पारे, ट्रम्प प्रशासनको यो कडाइबाट कानुनी आधार बिना अमेरिकामा बसोबास गरिरहेका सबै देशका नागरिक परे र सबै देशले दबाब अनि प्रभावमा परेर यसलाई स्वीकार्ने स्थिति बन्यो। अवैध भनिएका आप्रवासीहरूलाई अमेरिकाबाट निष्कासन गर्ने क्रम बढिरहँदा अमेरिकाको अर्थतन्त्रमा पनि त्यसले असर गर्यो, कर प्रणालीमा भएको व्यापक परिवर्तनको असर पनि अमेरिकाको अर्थतन्त्रमा देखियो। विश्व अर्थतन्त्र र विश्व राजनीतिमा बलियो उपस्थिति रहेको अमेरिकालाई केन्द्रमा राख्न ट्रम्पले विगतका राष्ट्रपतिहरूभन्दा फरक नीति अवलम्बन गरे। सबैको सहयोगी बन्दै अघि बढ्ने गरेको अमेरिकालाई उनले अमेरिकाको स्ट्रेन्थलाई लिएर विश्व राजनीतिमा अधिकार स्थापित गर्न लागे। भविष्यमा यसको असर के पर्ला भन्न नसकिए पनि जुन ढंगबाट ट्रम्प आफ्नो दोस्रो कार्यकालको सुरुवात देखिनै जसरी प्रस्तुत भइरहे त्यसको प्रभाव भने देखिन थालेको छ। आन्तरिक र बाह्य दुवैतर्फ समान रुपमा सक्रियता बढाइरहेको ट्रम्प प्रशासनले अरूलाई गलाउने र पछि केही कदम पछाडि सर्दै सहमति खोज्ने गरी आफ्नो नीति अघि बढाइरहेको देखिन्छ। अहिले मात्र होइन कोभिड१९ ले विश्व प्रभावित भइरहेको समयमा पनि विश्व स्वास्थ्य संगठनबाट अमेरिका अलग हुनुपर्ने धारणा सहितको ट्रम्प नीतिलाई विश्वका अन्य देशहरूले असन्तुष्टि जनाएका थिए, अमेरिका भित्र पनि त्यसलाई लिएर विरोधका स्वरहरू पनि सुनिने गरेका थिए। र पनि उनी आफूले लिएको नीति सही नै भएको तर्क गरिरहेका हुन्छन्। राष्ट्रपति ट्रम्पले आफ्नो चुनावी अभियानहरूमा विश्वमा भइरहेको युद्ध रोकिनुपर्ने र यदि नरोकिए त्यसमा अमेरिका संलग्न हुन नहुने अनि त्यसलाई रोक्न अमेरिकाको भूमिका अहम् हुने बताउँदै आएका थिए। कतिपय सन्दर्भमा उनले विश्वमा भइरहेका युद्व आफू राष्ट्रपति भए भने रोक्ने उद्घोष समेत गरेका थिए। रूसयुक्रेन युद्ध रोक्न अग्रसरता आफ्नो उद्घोषअनुरूप राष्ट्रपति ट्रम्पले रूसयुक्रेन युद्ध रोक्न अग्रसरता देखाए, निरन्तर अमेरिकी र युरोपेली युनियन सहयोगको जगमा रूससँग युद्धमा रहेको युक्रेनलाई ट्रम्पले दबाब बढाए। रूसका राष्ट्रपति भ्याल्दिमुर पुटिनसँग समदूरीमा रहेका उनले रूस युद्ध अन्त्य गर्न तयार रहेको भन्दै त्यसका लागि युक्रेनमाथि दबाब बढाए। नमान्ने हकमा अमेरिकी सहयोग पूर्णतः बन्द गरिदिए, साथमा युक्रेनमा खनिज पदार्थमा अमेरिकी पहुँच सुनिश्चित गरे। दबाब बढाएर किन नहोस् रूसयुक्रेन युद्ध अन्त्यका लागि पहलकदमी लिए, अहिले युद्ध बिराम गर्ने अवस्था बनेको छ। युक्रेनले रूसले भूमि कब्जा गरेको र त्यो भूमि फिर्ता हुनुपर्ने माग छाडेको छैन भने रूसले पनि युक्रेनले कब्जा गरेको आफ्नो भूमि छाड्नुपर्ने शर्त कायम राखेको छ। तर अमेरिकी दबाब र उपस्थिति युद्ध नगर्नका लागि भएसँगै दुवै देश चुप बस्ने स्थिति बनेको छ। युरोपमाथि पनि खनिएका राष्ट्रपति ट्रम्पको सक्रियतालाई पछिल्ला दिनमा युरोपेली मुलुकहरूले पनि खुलेरविरोध गर्न सकिरहेका छैनन्। इजरायलप्यालेस्टाइन युद्ध मत्थर अशान्त मध्यपूर्वमा पनि ट्रम्प नीतिले काम गरिरहेको छ। लामो समयदेखि युद्ध ग्रस्त क्षेत्र गाजालाई लिएर ट्रम्पले इजरायल र प्यालेस्टाइनमाथि दबाब बढाएका छन्। अमेरिकाको सहयोग रहँदै आएका अवस्थाबीच उनको हात झिक्ने धम्की अनि बन्धक बनाइएका अमेरिकी नागरिकहरूलाई नछाडे ध्वस्त बनाइदिने चेतावनीपछि अहिले मध्य पूर्वको युद्ध मत्थर भइरहेको छ। गाजालाई अमेरिकी क्षेत्राधिकारभित्र राख्ने उनको प्रस्तावलाई लिएर आलोचना भइरहे पनि अमेरिकाको शक्तिलाई आफ्नो हतियार बनाएर ट्रम्प अघि बढिरहेका छन्। इरानलाई पनि बेला बेलामा सचेत बनाउन ट्रम्प चुकिरहेका छैनन्। चीनसँग कर नीतिमा लचिलो सुरुमा चीनसँगको कर नीतिमा निकै कडा देखिएका ट्रम्प फेरि लचिलो बनेर चीनसँगको सम्बन्ध सुधारमा पनि एकहदसम्म सफल देखिएका छन। चीनमा उत्पादन भएका वस्तुको आयातमा झन्डै ४ सय प्रतिशतसम्मको कर लगाउने घोषणा गरेर व्यापार युद्ध निम्तने होकी भन्ने खतरा बीच सहमति गरी त्यसलाई पनि सल्टाउन ट्रम्प सफल भएका छन्। आन्तरिक र बाह्य नीतिमा बिगतको भन्दा फरक दबाब पूर्ण नीतिमा जोड दिँदै आएका ट्रम्पको यो कदमले तत्काललाई भने परिणाम दिइरहेको छ। अलि बढी र कठोर कदम घोषणा गर्ने सहमतिमा आउँदा अमेरिकालाई फाइदा नै पुग्ने गरी अघि बढ्ने नीति ट्रम्पले लिएको देखिन्छ। अमेरिका भित्र पनि निकै आलोचना खेप्दै आफ्नो नीतिलाई कार्यान्वयन गरिरहेका ट्रम्प विश्व राजनीतिमा पनि फरक शैलीमा आफ्नो उपस्थितिलाई सिद्द गरिरहेका छन्। ग्रिनल्याण्डमाथि अमेरिकी उपस्थिति सम्मको विषयलाई निकै सरल रूपमा दाबा गरिरहेका उनी क्यानडामाथि पनि धावा बोलिरहेका छन्। मध्यपूर्वदेखि अफ्रिका, एसियादेखि युरोप अनि सेन्ट्रल र दक्षिण अमेरिका जहाँको विषयमा पनि ट्रम्पले आफ्नो उपस्थिति खोजिरहेका देखिन्छन्। परम्परागत अमेरिकी स्वभावभन्दा भिन्न, उनी अमेरिकी प्रभाव र अमेरिकाको वर्तमानको अवस्थालाई हतियार बनाउँदै दबाबका साथ अमेरिकाको भूमिका बढाइरहेका छन्। सबै युद्ध रोकिनेछन् राष्ट्रपति ट्रम्पले जनवरी २०,२०२५ मा उद्घाटन भाषणमा विश्वले देखेको सबभन्दा बलियो अमेरिकी सेना निर्माण गर्ने वाचा गरेका थिए। उनले भनेका थिए, हाम्रो शक्तिले सबै युद्धहरू रोक्नेछ र क्रोधित, हिंसात्मक र पूर्णरूपमा अप्रत्याशित संसारमा एकताको नया भावना ल्याउनेछ। हामीले जितेका लडाइँहरूबाट मात्र होइन, हामीले अन्त्य गर्ने युद्धहरूबाट पनि हाम्रो सफलता मापन गर्ने छौं, र सायद सबैभन्दा महत्वपूर्ण कुरा, हामी कहिल्यै नफर्कने युद्धहरूबाट पनि पार पाउन सक्नेछौं। ट्रम्पको थप भनाइ थियो, आज मैले हस्ताक्षर गरेको आदेशअन्तर्गत, हामी कार्टेलहरूलाई विदेशी आतंकवादी संगठनको रूपमा पनि तोक्ने छौं। १७९८ को विदेशी शत्रु ऐनलाई लागू गरेर, म हाम्रो सरकारलाई संघीय र राज्य कानुन प्रवर्तनको पूर्ण र विशाल शक्ति प्रयोग गरेर सबै विदेशी गिरोह आपराधिक सञ्जालहरूको उपस्थितिलाई हटाउन निर्देशन दिनेछु, जसले हाम्रा सहरहरू र भित्री सहरहरूसहित अमेरिकी माटोमा विनाशकारी अपराध ल्याउँछ। सीमा क्षेत्रहरूमा लागुऔषध नियन्त्रणका लागि कठोर कदम चाल्ने पनि बताएका थिए। त्यसका लागि जुनसुकै मूल्य पनि चुकाउन अमेरिका तयार रहने उनको अभिव्यक्ति थियो। उनले मेक्सिको भित्र विशेष बल वा किल टोलीहरू पठाउने कि नपठाउने भनेर उल्लेख नगरेपनि लागुऔषध नियन्त्रणका लागि युद्ध गर्न पनि अमेरिका नचुक्ने चेतावनी दिएका थिए। कमान्डर इन चिफको रूपमा मेरो देशलाई धम्की र आक्रमणहरूबाट बचाउनुभन्दा ठूलो जिम्मेवारी छैन, र त्यो नै म गर्न गइरहेको छु। हामी यो पहिले कहिल्यै नदेखेको स्तरमा गर्नेछौं, उनले थपेका थिए। पानामा नहर फिर्ता गर्ने ट्रम्पले पानामा नहर फिर्ता लिने आफ्नो मनसाय दोहोर्याएका थिए, यद्यपि उनले यो कसरी गरिनेछ भन्ने खुलाएनन्। जुन उनले राष्ट्रपति कार्यकालको सुरुवाती चरणमै दवाव पूर्णरूपमा अघि बढाएका छन्। सेप्टेम्बर ७, १९७७ मा हस्ताक्षर गरिएको पानामा र संयुक्त राज्य अमेरिका बीचको तटस्थता सन्धिले पानामा नहरको स्थायी तटस्थता, अन्तर्राष्ट्रिय ट्रान्जिट जलमार्गको रूपमा सबै राष्ट्रहरूको लागि नहरमा निष्पक्ष पहुचको सुनिश्चितता दिन्छ र पानामाली क्षेत्रमा विदेशी सैन्य उपस्थितिलाई निषेध गर्दछ, जसमा पानामाले एकल सञ्चालन र प्रशासनिक नियन्त्रण राख्छ। यद्यपि, संयुक्त राज्य अमेरिकाले नहरको तटस्थताको रक्षा गर्न सैन्य बल प्रयोग गर्ने अधिकार सुरक्षित राखेको छ। ट्रम्पले कुनै न कुनै रूपमा १९७७ को सम्झौता भंग भएको दाबी गरेका थिए। त्यो सम्झौता अमेरिकाका लागि मुर्ख उपहार भएको टिप्पणी गर्दै राष्ट्रपति ट्रम्पले यो मुर्ख उपहारबाट हामीसग धेरै नराम्रो व्यवहार गरिएको छ जुन कहिल्यै गरिनु हुँदैनथ्यो। र, पानामाले हामीलाई गरेको वाचा तोडिएको छ। हाम्रो सम्झौताको उद्देश्य र हाम्रो सन्धिको भावना पूर्ण रूपमा उल्लंघन गरिएको छ। अमेरिकी जहाजहरूलाई गम्भीर रूपमा बढी शुल्क लगाइएको छ र कुनै पनि तरिका, आकार वा रूपमा निष्पक्ष व्यवहार गरिएको छैन। र, त्यसमा संयुक्त राज्य अमेरिकाको नौसेना पनि समावेश छ। र, सबैभन्दा माथि, चीनले पानामा नहर सञ्चालन गरिरहेको छ, र हामीले यसलाई चीनलाई दिएनौं, हामीले यसलाई पानामालाई दियौं। हामी यसलाई फिर्ता लिइरहेका छौं। ट्रम्पले भाषणमा भनेका थिए। जसपछि अहिले राष्ट्रपति ट्रम्पले अमेरिकी सेनाको संरक्षणभित्र पानामा नहरमा राख्ने कार्यलाई अगाडि बढाएका छन्। उनले ग्रिनल्याण्डमा समेत अमेरिकी अधिकार स्थापित गर्नु अमेरिकाका लागि रणनीतिक रूपमा आवश्यक रहेको भनी दिएको अभिव्यक्तिलाई सिद्ध गर्न लागिरहेका छन्। राष्ट्रपतिका रूपमा दोस्रो कार्यकालको सुरुवातमै आफूले राष्ट्रपति कार्यकालमा गर्न खोजेको कार्य र अमेरिकी योजनालाई प्रष्ट ढंगले राखेका ट्रम्पले आफ्ना उद्घाटनका अभिव्यक्ति अनुरूपमै कामहरू अघि बढाइरहेका छन्। ट्रम्पले शपथ ग्रहण लगत्तै दिएको यो अभिव्यक्तिप्रति विश्वका नेताहरूले आश्चर्य मान्दै अमेरिकाले अवलम्बन गर्ने नीतिमा सबै कुरा निर्भर रहने प्रतिक्रिया दिएका थिए। कतिपयले अमेरिका युद्धबाट टाढा जान नसक्ने र युद्धमा अमेरिकाको निहित स्वार्थ छिपेको धारणासमेत राखेका थिए। तर समय क्रमसगै राष्ट्रपति ट्रम्पले अमेरिकी भूमिका र उपस्थिति मात्र बढाइरहेका छैनन् आग्रह नगरी निर्देशन वा दबाब दिएर आफूले बुनेका योजनाहरू फत्तै पारिरहेका छन्। अमेरिका विश्वबाट अलग बन्ने अवस्था रहे पनि आफूले लिएको नीतिबाट पछि नपर्ने गरी उनले खासगरी युद्ध ग्रस्त क्षेत्रहरूमा अमेरिकी पहुचलाई स्थापित गर्दै अमेरिकी चाहना सम्बोधन गराउन कतिपय अवस्थामा बाध्य पार्दै युद्ध अन्त्यका लागि भूमिका निभाइरहेका छन्। ताइवान अलग देश राष्ट्रपति ट्रम्पले अमेरिकाका लागि ईन्डो प्यासिफिक क्षेत्रमा ताइवानको आवश्यकता बुझेर ताइवान नीतिमा अमेरिकी धारणा प्रष्ट पारिरहेका छन्। उनले ताइवान अलग देश रहेको अमेरिकी विश्वासलाई बेला बेला दोहोर्याइरहेका हुन्छन्। राष्ट्रपति ट्रम्पको मुख्य ध्यान ग्रिनल्याण्ड, पानामा केनल र ताइवान अलग देश रहेकातर्फ केन्द्रित रहेको देखिन्छ। राष्ट्रपति ट्रम्प मध्यपूर्वमा जारी युद्ध अन्त्यका लागि गाजादेखि रियादसम्म सम्झौताहरू गरिरहेका छन्। अमेरिकी राष्ट्रपति डोनाल्ड ट्रम्पले गरेको मध्यपूर्वको भ्रमणका क्रममा साउदी अरेबिया, कतार र यूएईमा रहेर उनले मध्यपूर्वमा भइरहेको युद्ध अन्त्यका लागि पहलकदमी लिए। कहिले आफू नै गएर वार्तामा बसे त कहिले विदेशमन्त्री मार्को रुबियोलाई जिम्मेवारी दिए। ट्रम्पले यमनलाई इजरायली लक्ष्यहरूमा आक्रमणहरू रोक्न आवश्यक नपर्ने गरी हुथीहरूसँग युद्धविरामको वार्ता गरे, र अमेरिकीइजरायली बन्दीको रिहाइको बदलामा गाजामा मानवीय सहायता प्रस्ताव गर्ने हमाससँग प्रत्यक्ष वार्तालाई अधिकार दिए। अमेरिकासँग नजिक मानिएको इजरायललाई पनि दबाब बढाउन राष्ट्रपति ट्रम्प चुकेनन्। वासिङटन र तेलअभिभ बीचको शक्ति सन्तुलन बिग्रने डरका बीच पनि इजरायललाई समेत युद्ध बिरामका लागि दबाब दिए। राष्ट्रपति ट्रम्पको पछिल्लो सक्रियताले दुई दशकभन्दा बढी समयदेखि तथाकथित विश्वव्यापी आतंकवाद विरुद्धको युद्ध र मध्यपूर्वमा शासन परिवर्तनमा अमेरिकाको स्वार्थ र भूराजनीतिक अर्थलाई पनि बल पुर्याइरहेको छ। मध्यपूर्वमा जारी युद्ध अन्त्यका लागि अमेरिका लचक बनेको सन्देशसमेत राष्ट्रपति ट्रम्पले प्रवाह गरे। ट्रम्पले गत मंगलबार अमेरिकाले यमनमा हुथीहरूमाथि बमबारी रोक्ने घोषणा गरे, इरानसमर्थित समूहले मध्यपूर्वमा महत्वपूर्ण ढुवानी लेनहरूमा अवरोध रोक्न सहमत भएको पनि बताए। ट्रम्पको यो घोषणा पछि, ओमानले युद्धविराम सम्झौतामा मध्यस्थता गरेको बताएको छ, जुन अक्टोबर २०२३ मा गाजामा इजरायलको युद्ध सुरु भएदेखि नै हुथी नीतिमा ठूलो परिवर्तन हो। विश्वमा विभिन्न ठाउहरूमा भइरहेको युद्धका क्रममा सहयोगका लागि अमेरिकाको ठूलो धनराशी खर्च हुदै आएको छ। विश्वमा आतंकवाद अन्त्य गर्ने अमेरिकी नीति अनुरूप अमेरिकाको बजेटको ठूलो हिस्सा रक्षा क्षेत्रमा खर्च भइरहेको छ, यसलाई कम गर्न पनि युद्ध अन्त्यका लागि अमेरिकाको चाहना आवश्यक रहेको राष्ट्रपति ट्रम्पले बताउँदै आएका छन्। अमेरिकामा अहिले संसद्मा समेत उनी निकटको दलको स्पष्ट बहुमत रहेकाले पनि कतिपय उनका योजनाहरू कार्यान्वयनमा सहजता भइरहेको छ। आन्तरिक रूपमा पनि कतिपय नीति नियम परिवर्तन गर्दै अघि बढिरहेका राष्ट्रपति ट्रम्प विश्वलाई नै प्रभाव पार्ने नीति परिवर्तनमा पनि उत्तिकै रूपमा होमिएका छन्। भारतपाकिस्तान तनावमा मध्यस्थता दक्षिण एसियाली मुलुक भारत र पाकिस्तानबीच वैशाख २४ देखि तनावपूर्ण अवस्था सिर्जना भयो। दुवै पक्षले भारत र पाकिस्तानबीचको सीमामा निरन्तर ड्रोन आक्रमण, गोलाबारी गरे। तनावपूर्ण अवस्था सिर्जना भयो। जसका कारण क्षेत्रीय राजनीति र विश्वव्यापी रूपमै चिन्ता बढायो। तर, वैशाख २७ गते अमेरिकी राष्ट्रपति ट्रम्पले सामाजिक सञ्जाल प्लाटफर्म ट्रुथ सोसल मा पोस्ट गरे रातभरिको निरन्तर कुराकानी र अमेरिकाको मध्यस्थताका कारण भारत र पाकिस्तानबीच पूर्णरूपमा र तुरुन्तै युद्धविराम गर्ने सहमति भएको घोषणा गर्न पाउँदा म खुसी छु। विवेक र सही विचार सहितको यस कदमका लागि म दुवै देशलाई बधाई र धन्यवाद दिन चाहन्छु। ट्रम्पको यो पोस्ट लगत्तै भारत र पाकिस्तानका अधिकारीहरूले पनि युद्धविराम भएको स्वीकार गरे। दक्षिण एसिया मात्र होइन, विश्व राजनीतिमा यसले सकारात्मक सन्देश फैलायो। भारत र पाकिस्तानको युद्धविरामका लागि ट्रम्प नीतिले महत्वपूर्ण भूमिका निर्वाह गरेको कतैबाट छिपेको छैन।"
प्रदेशहरूमा मौलाएको बेथिति,"२० लाख रुपैयाँभन्दा बढी लागत अनुमान भएका निर्माण कार्य, मालसामान वा जुनसुकै खरिद गर्नुपर्दा खुला बोलपत्रको माध्यमबाट गर्नुपर्ने व्यवस्था सार्वजनिक खरिद नियमावली २०६४ को नियम ३१ मा छ । तर, कोशी प्रदेशका मन्त्रालय र मातहतका ४५ वटा कार्यालयले ६९ करोड ६५ लाख ८२ हजारको निर्माण, मर्मत सम्भार, फर्निचर तथा औषधी उपकरण र कार्यालय सामानहरूबिना प्रतिस्पर्धा खरिद गरेको तथ्य महालेखा परीक्षकको कार्यालयको प्रतिवेदनबाट खुलेको छ । ऐन, कानुन नै मिचेर त्यसो गर्दा उक्त रकम बेरुजु देखिएको छ । प्रदेशहरूमा नियम कानुनविपरीत भइरहेका गतिविधिको एउटा मात्रै उदाहरण हो, कोशी । लुम्बिनी प्रादेशिक अस्पतालको १२ तले भवन निर्माणको ठेक्का ७ अर्ब १५ करोडमा सम्झौता भएको छ, जहाँ खुला प्रतिस्पर्धा निषेध जस्तै हुँदा शून्य दशमलव ०२ प्रतिशत घटीघटाउमा ठेक्का लागेको थियो । यस्ता उदाहरण प्रदेशैपिच्छे छन् । त्यसैले त हरेक प्रदेशमा बेरुजुको चाङ लागेको छ । बेरुजुको चाङ आजको मात्र समस्या भने होइन, विगतमा अर्थात् संघीयता लागू नहुँदा पनि गाउँ विकास समिति, नगरपालिका र अन्य सरकारी कार्यालयमा यस्तै र यसरी नै भेटिथ्यो । एकात्मक राज्य व्यवस्थाको रोग प्रदेशहरूमा पनि सर्दा संघीयताको गरिमा र ओज गिरेको छ । यो व्यवस्थाप्रति नकारात्मक भाष्य मौलाउन यस्ता बेथितिले मलजल गरेका छन् । संघीयता कार्यान्वयनको दशक नपुग्दै प्रादेशिक संरचनाको औचित्यमाथि त्यसै प्रश्न उठेको होइन भन्ने यस्तै दृष्टान्तले देखाउँछन् । मलेपले गरेको १ हजार २ सय ९० प्रदेशस्तरीय सरकारी कार्यालयको लेखापरीक्षणमा ५० अर्ब २१ करोड ९९ लाख रुपैयाँ बेरुजु देखिएको छ । यो प्रदेशहरूमा मौलाएको आर्थिक अनुशासनहीनता र बेथितिको चर्काे रूप हो । दुःख त कहाँ लाग्छ भने यति हुँदा पनि सरोकारवाला निकाय मौन नै हुने हो । दुई, चार दिन बहसको विषय बने पनि यो विषय यसपछि गुमनाम बनिदिन्छ । जसका कारण समस्या ज्युँका त्युँ नै रहिरहन्छ । सरकारले यसको समाधानका लागि न कुनै नयाँ योजना ल्याउँछ वा यसलाई टुंगोमा पुर्याउन समिति बनाएर काम नै अघि बढाउँछ । हिसाब नमिलेको, प्रक्रिया पूरा नभएको, अनियमित र सिद्धान्तविपरीत तथा औचित्यहीन खर्चहरूलाई मलेपले औंल्याउँछ । मलेपले कुनै प्रदेश पनि बेरुजु शून्य भेटेन । सबैभन्दा बढी मधेस प्रदेशमा बेरुजु भेट्यो । जनताको नजिकको सरकार पुर्याउने र सेवा प्रवाह सजिलो बनाउने संघीयताको मर्म हो । तर, प्रदेश सरकारहरू भने राजस्व संकलनमा कमजोर खर्चमा उदार अनि फुर्मासी जस्तो बनेका छन् । प्रशासनिक खर्च कटौतीमा प्रदेशहरूको ध्यान छैन । केवल सस्तो लोकप्रियताका लागि टुक्रे योजनाहरूमा बजेटको कनिका छराइ गरेका छन् । महत्वपूर्ण आयोजना छनोटमा चुकेका छन् । छनोट भएका आयोजनाको कुनै बैंक बनाइएका छैनन् । जथाभावी बजेट खर्चकै कारण बेरुजुको चाङ लागेको छ । यस्ता बेथितिको अन्त्य नभई न प्रदेश सरकारले विश्वास जित्छन् न समृद्धि हासिल हुन्छ । बरु, संघीयताको बदनामी झन् बढ्छ । यही कुरालाई ख्याल गर्दै प्रदेशहरूले खर्चलाई पारदर्शी, औचित्यपूर्ण र आर्थिक अनुशासनको दायरामा राख्न जरुरी छ ।"
राम्रो काम नहेरी नकारात्मकता मात्र देख्ने सोचले देश बन्दैन : आरजु राणा,"काठमाडौं : परराष्ट्रमन्त्री डा आरजु राणा देउवाले समाजमा अहिले व्याप्त रहेको नकारात्मक सोच र विचारले समाज र देश नबन्ने बताएकी छन् । नेपाली जनसम्पर्क समिति जापानद्वारा टोकियोमा आयोजित स्वागत समारोहमा उनले केही पनि हुँदैन र सम्भव पनि छैन भन्नेजस्ता नकारात्मक धारणा बनाउने र त्यसैलाई प्रचार गर्ने गरिएको प्रसङ्ग उल्लेख गर्दै यस्तो सोचले न समाज र न त देशकै विकास हुन्छ बताइन्। उनले यस्तो सोच देशभित्रका राजनीतिक पार्टी, नेपाली समाज र विदेशमा बस्ने नेपालीहरूमा समेत रहेकाले यस्तो प्रवृत्ति त्यागेर देश निर्माणका लागि सकारात्मक वातावरण निर्माण गर्नुपर्नेमा जोड दिएकी छन्। उनले भनिन्, 'कुनै कुराको पनि राम्रो प्रस्तुति या अभिव्यक्ति देख्दिनँ । समाजमा, देशमा राम्रा काम पनि त भएका छन् नि तर तिनलाई राम्रो भनेको कतै सुनिँदैन । सबैलाई मिडियामा भाइरल नै हुनुपर्ने जस्तो छ, नराम्रो प्रचार गरेपछि चर्चामा आइन्छ भन्नेमात्र सबैको सोच देख्छु, यसरी देश बन्दैन ।' मन्त्री डा राणाले गैरआवासीय नेपालीहरूलाई पनि एकताबद्ध भएर सकारात्मक सोचका साथ लाग्न आग्रह गरिन् । उनले भनिन्, 'संसारमा रहेका नेपाली डायस्पोरासँग धेरै ठूलो शक्ति छ । तपाईँहरू एकताबद्ध हुनुभयो भने आफ्ना अधिकारका लागि लड्न ठूलो तागत मिल्ने छ । त्यसैले मेरो आग्रह छ, सानातिना कुरामा नअल्झिनुहोस्, एउटै एनआरएनए बनाउन लाग्नुहोस् ।' मन्त्री डा राणाले सर्वोच्च अदालतको परमादेशको पालना गरेर नै सरकारले हालैमात्र एनआरएनएको महाधिवेशन सम्पन्न गर्न सहजीकरण गरेको र त्यसमा सहमतिबाट नै नयाँ कार्यसमिति बनेको पनि स्पष्ट गरिन्। मन्त्री डा राणाले विदेशमा आर्जन गरेको सीप, ज्ञान र पुँजीलाई नेपालको विकासमा लगाउन संसारमा रहेका नेपालीहरूलाई आग्रह पनि गरिन्। आफू परराष्ट्रमन्त्री भएपछि विश्वमा रहेका नेपाली डायस्पोरालाई कन्सुलर तथा परराष्ट्रसँग सम्बन्धित अन्य आवश्यक सेवा पुगोस् भनेर नै मन्त्रालयमा यससम्बन्धी अलग्गै महाशाखा स्थापना गरी काम अघि बढाएको जानकारी दिँदै उनले यसका लागि सबै नेपालीको सहयोग आवश्यक रहेको पनि बताइन्। उनले भनिन्, 'हामीले नेपाली डायस्पोराका साथै आर्थिक कूटनीतिसम्बन्धी पनि अलग्गै महाशाखा स्थापना गरेर काम अघि बढाएका छौँ । यसका लागि संसारमा रहेका सबै नेपालीको महत्त्वपूर्ण भूमिका रहन्छ र नेपाल सरकारले पनि सोही प्रकारको सहयोगको अपेक्षा गरेको छ ।'"
फेवातालको आकाशमाथि पुनः प्याराग्लाइडिङ,"पोखरा : पोखराको आकाशमा हुँदै आएको साहसिक खेल प्याराग्लाइडिङ पहिलेकै ठाउँमा फर्केको छ । पोखरा अन्तर्राष्ट्रिय विमानस्थल सञ्चालनमा आउनु अघिदेखि उडान र अवतरणको स्थान पहिले भइरहेको ठाउँभन्दा करिब ५ किलोमिटर पर मान्दे्रढुंगा र पामेमा सारिएको थियो । अब फेवाताल माथिको आकाशमा कावा खाँदै ताल किनार चंखपुर र खपौदीमा अवतरण गर्न पाइने भएको छ । प्याराग्लाइडिङका कम्पनीहरूको छाता संगठन नेपाल हवाई खेलकुद संस्थाले सुरुदेखि नै अन्तर्राष्ट्रिय अभ्यास र सुरक्षाका दृष्टिले पुरानै ठाउँबाट उडान र अवतरण गर्दा कुनै फरक नपर्ने बताउँदै आएका थिए । बिभिन्न देशमै पुगेर यस विषयमा अध्ययनसमेत गरेर टोलीले बारम्बार नेपाल नागरिक उड्डयन प्राधिकरण (क्यान) लाई सुझाएको थियो । उडानको स्थान भने तोरीपानी र मान्द्रढुंगाबाटै हुने क्यानका अधिकारीले बताएका छन् । त्यसैकारण, प्राधिकरणले पुरानै ठाउँबाट उडान भर्न र अवतरण गर्न अनुमति दिएको हो । क्यानले पोखरामा प्याराग्लाइडिङ गर्ने उडानको तालिकामा समेत समय थपेको छ । यसअघि दिउँसो ३ बजेसम्म मात्र उडान भर्न पाइनेमा समय थपेर ४ः३० सम्म उडान भर्न पाइने गरी अनुमति दिइएको नेपाल हवाई खेलकुद संस्थाका अध्यक्ष अनिल केसीले बताए । पुरानै ठाउँबाट अवतरण गर्ने अनुमति र समय थप भएसँगै प्याराग्लाइडिङ व्यवसायीहरूको संस्था नेपाल हवाई खेलकुद संस्था र पाइलट क्लबले संयुक्त रूपमा प्यारापाइलटहरूलाई बुधबार नयाँ एयरस्पेस र सुरक्षाका बारेमा अभिमुखीकरण कार्यक्रम पनि गरेका छन् । प्याराग्लाइडिङ उडान र अवतरण पहिलेको भन्दा करिब ५ किलोमिटर पर सर्दा व्यवसायमा पनि असर गरेको व्यवसायीले बताउँदै आएका थिए । फेवातालको आकाशमा प्यारा उडेको देखेर नै पोखरामा आउने पर्यटकले प्याराग्लाइडिङ उडानका बारेमा थाहा पाउने र उडानका लागि बुकिङ गर्थे । पुन पहिलेकै ठाउँमा सरेपछि व्यवसाय पहिलेकै लयमा फर्कने विश्वास नेपाल हवाई खेलकुद संस्थाका पूर्वअध्यक्ष योगेशबहादुर भट्टराईले गरे । पोखरा महानगरपालिकाका मेयर धनराज आचार्यले प्याराग्लाईडिङ पुरानै ठाउँमा सार्दा पोखराको शाहासिक खेल पुनः लयमा फर्कने भन्दै खुसी व्यक्त गरे । पोखरा अन्तर्राष्ट्रिय विमानस्थलका एटीसी प्रमुख योगेन्द्र कुँवरले क्यानसँगको छलफल र धेरै अध्ययनपश्चात् ताल किनार खापौदीमा प्याराग्लाइडिङ अवतरणको अनुमति प्राप्त भएको बताए । प्याराग्लाइडिङ उडानका क्रममा सुरक्षाको विषयमा कुनै सम्झौता नहुने भन्दै सुरक्षालाई पहिलो प्राथमिकतामा राख्नुपर्ने उनले बताए । प्याराग्लाइडिङको एकल उडान रोकीएको विषयमा पनि अध्ययन भइरहेको र अध्ययनपश्चात पुनर्निणर्यमा पुगिने एटीसी प्रमुख कुँवरले जनाए । पोखरा भ्रमण वर्ष २०२५ का संयोजक तथा पोखरा पर्यटन परिषदका पूर्वअध्यक्ष गोपीबहादुर भट्टराईले प्याराग्लाईडिङ पोखराको पर्यटन उद्योगमा महत्वपूर्ण पक्ष रहेकोले यसलाई प्रबद्र्धन गर्नुपर्नेमा जोड दिए । पोखरा पर्यटन परिषदका अध्यक्ष तारानाथ पहारीले एकल उडान नहुँदा पोखरामा एक्लै उडान भर्न आउने सयौं पर्यटक आउन रोकीएको भन्दै पुनः एकल उडानको अनुमति दिन अनुरोध गरे । पोखरामा हाल ५७ वटा प्याराग्लाइडिङ कम्पनी सञ्चालनमा छन् । पोखराको प्याराग्लाईडिङ व्यवसायमा करिब एक अर्व लागेको नेपाल हवाई खेलकुद संस्थाका पूर्व अध्यक्ष योगश भट्टराईले बताए । प्याराग्लाईडिङ व्यवसायमा २७० जना प्यारापाइलटले रोजगारी पाएको पनि उनले बताए । यति धेरै लगानी र रोजगार दिएको प्याराग्लाइडिङ व्यवसायलाई राज्यले प्रबद्र्धन र विकासमा सहयोग गर्नुपर्ने व्यवसायीको भनाइ छ ।"
बजेटअघि धमाधम भित्रिए ईभी,"काठमाडौं : चालु आर्थिक वर्षको १० महिनामा विद्युतीय सवारी साधनको आयात ४५९० प्रतिशतले वृद्धि भएको छ । साउनदेखि वैशाखसम्म ४२ हजार १ सय २ वटा विद्युतीय सवारी साधन आयात भएको भन्सार विभागको तथ्यांकले देखाउँछ । जबकि गत आवको सोही अवधिमा २८ हजार ८ सय ५६ वटा विद्युतीय सवारी आयात भएका थिए । भन्सार विभागका अनुसार गत वर्षको तुलनामा यो वर्ष १३ हजार २ सय ४६ वटा थप विद्युतीय सवारी भित्रिएका छन् । यस वर्ष ईभी सवारी साधन आयातमा ३३ अर्ब ३२ करोड २१ लाख ६६ हजार रुपैयाँ बाहिरिएको छ । जुन, गत वर्षको तुलनामा २७९२ प्रतिशतले बढी हो । गत आवको वैशाखसम्म २६ अर्ब ४ करोड ९५ लाख ९८ हजार रुपैयाँ हाराहारीका ईभी खरिद गरिएका थिए । ईभी आयातकर्ताहरूले चालु आवमा १७ अर्ब ४७ करोड २० लाख रुपैयाँबराबर भन्सार राजस्व तिरेका छन् । गत वर्ष सोही अवधिमा १० अर्ब ९२ करोड ७० लाख ७६ हजार रुपैयाँ ईभीको भन्सारबाट सरकारलाई राजस्व आम्दानी भएको थियो । यसपटक सरकारलाई विद्युतीय सवारीबाटको राजस्व पनि गत आवको भन्दा ५९९० प्रतिशत अर्थात् ६ अर्ब ५४ करोड ४९ लाख ९७ हजार रुपैयाँले वृद्धि भएको छ । सरकारले ईभीलाई वातावरणमैत्री भन्दै आयातमा प्रोत्साहन गर्दै आएको छ । प्रोत्साहन गरेकै कारण अन्य सवारीलाई जस्तो ईभीको भन्सारमा सरकारले धेरै कसेको छैन । तर, अब सरकार आगामी आवको बजेट तयारीमा लागिरहेकाले अब ईभीको भन्सार दर बढाउने हो कि भन्नेमा व्यवसायीहरू सशंकित छन् । यसैले पनि गत आवको भन्दा अहिले ईभीको आयात बढेको होकी भन्ने अनुमान गरिएको छ । सामान्यतया बजेट आउनुअघि धूमपान, मध्यपान र विलासिताका वस्तुहरूमा सरकारले बर्सेनि करका दर बढाउने गरेको छ । सोही प्रवृत्तिले गर्दा यस्ता वस्तुहरू बजेटआउनु अघि नै आयात बढी हुने गरेको देखिन्छ । व्यवसायीहरू पनि सरकारले कर बढाउने डरले अगाडि नै बढी सामान मगाउने र जेठ १५ मा बजेटसँगै आर्थिक ऐनले कर बढाएपछि ग्राहकलाई भने बढेको करको भाउमा बिक्री गर्ने गरेको नयाँ विषय भने होइन । १० मुलुकबाट ईभी, चीनबाट मात्रै ८२ प्रतिशत चालु आवको वैशाखसम्म विभिन्न १० मुलुकबाट ईभी गाडी भित्रिएका छन् । भन्सारविभागको तथ्यांकअनुसार भारत, चीन, जापान, सेनेगल, इन्डोनेसिया, अमेरिका, दक्षिण कोरिया, थाइल्यान्ड, जर्मन, मलेसिया, कतार सिंगापुर, ताइवान र हङकङबाट मुलुकमा विद्युतीय सवारी भित्रिएका छन् । उक्त मुलुकबाट ईभीका दुई पाङ्गे्र स्कुटरदेखि ४ पाङ्ग्रे (जिप, कार, भ्यान) र बसहरू आयात भएका छन् । सबैभन्दा धेरै चीनबाट आयात भएको देखिन्छ । १० मुलुकबाट ४२ हजार हाराहारीमा विद्युतीय गाडि भित्रिएका छन् । चीनबाट मात्रै ३४ हजार ७ सय ५५ संख्यामा विद्युतीय सवारी भित्रिएका छन् । कुल आयातमा चीनबाट भित्रिएका ईभीको हिस्सा ८२५५ प्रतिशत रहेको छ । यस्तै, भारतबाट मात्रै ७ हजार १ सय ५० ओटा ईभी भित्रिएका छन् । यो कुल आयातको १६९८ प्रतिशत हिस्सा हो । ००० निर्यातमा सुधार, व्यापार घाटा भने साढे १२ खर्ब भन्सार विभागले सार्वजनिक गरेको वैदेशिक व्यापारको तथ्यांकअनुसार चालु आवको वैशाख मसान्तसम्म व्यापारघाटा १२ खर्ब ५६ अर्ब २७ करोड ७२ लाख रुपैयाँ रहेको छ । गत आवको सोही अवधिमा ११ खर्ब ७७ अर्ब १८ करोड ३४ लाख रुपैयाँ रहेको थियो । गत आवको तुलनामा ६७२ प्रतिशतले व्यापारघाटा बढेको छ । तर, नेपालको अर्थतन्त्र लामो समयदेखी आयातित बस्तुमै निर्भर रहयो । जसले गर्दा निर्यातको हिस्सा कुल आयातको करिब १० प्रतिशत हाराहारीमा मात्रै हुने गरेको छ । १ लाख रुपैयाँको आयात गर्दा १० हजार रुपैयाँ मात्रै निर्यात गर्न सकेको देखिन्छ । यसैकारणले नेपालले सधंै व्यापार घाटा व्यहोर्नु परेको हो ।गत आवको वैशाखमा १३ खर्ब ३ अर्ब ३५ करोड ७० लाख आयात भैरहँदा चालु आवमा भने झन् बढेर कुल आयात १४ खर्ब ७४ अर्ब १८ करोड रुपैयाँ बराबरको भएको छ । आयात वार्षिक १३११ प्रतिशतले बढेको छ । यद्यपि पछिल्लो समय निर्यातमा भने झिनो सुधार भएको देखिन्छ । गत आवको तुलनामा चालु आवको वैशाखसम्ममा निर्यात ७२७१ प्रतिशतले बढेको छ । गत वर्षको १० महिनामा कुल १ खर्ब २६ अर्ब १७ करोड ३५ लाख ४८ हजार रुपैयाँ बराबरको निर्यात भएको थियो । यसपटक २ खर्ब १७ अर्ब ९१ करोड १० लाख ५९ हजार रुपैयाँको निर्यात भएको छ । यसअनुसार गत वर्षको तुलनामा ९१ अर्ब ७३ करोड ७५ लाख ११ हजार रुपैयाँले निर्यात बढेको छ ।"
बैतडीमा बिहानै २ पटक भूकम्पको धक्का,"बैतडी : बैतडीमा आज बिहानै २ पटक भूकम्पको धक्का महसुस गरिएको छ। बैतडी सदरमुकाम केन्द्रविन्दु भएर भूकम्प आएको हो । सुर्खेतिस्थित भूकम्प मापन केन्द्रका अनुसार सदरमुकाम खलङ्गा केन्द्रबिन्दु भएर आज बिहान १:४८ मा ५१ र २:०० बजे ३७ रेक्टर स्केलको भूकम्प आएको हो । लगातार दुईपटक कम्पन भएपछि यहाँका स्थानीय घर बाहिर निस्केका थिए । भूकम्पको धक्का दार्चुला, बझाङ, डडेल्धुरामा महसुस गरिएको थियो । भूकम्पबाट भएको क्षतिको विवरण आइसकेको छैन।"
हार्वर्ड विश्वविद्यालयमा विदेशी विद्यार्थी भर्ना रोक्ने ट्रम्प प्रशासनको निर्णय,"वासिङटन डिसी : अमेरिकामा डोनाल्ड ट्रम्प प्रशासनले हार्वर्ड विश्वविद्यालयको विदेशी विद्यार्थीलाई भर्ना गर्ने योग्यता रद्द गरेको छ। अमेरिकी गृह सुरक्षा सचिव क्रिस्टी नोएमले गृह सुरक्षा विभागलाई हार्वर्डको विद्यार्थी तथा विनिमय आगन्तुक कार्यक्रमको प्रमाणीकरण तत्काल रद्द गर्न आदेश दिएकी हुन्। अन्तर्राष्ट्रिय विद्यार्थीहरूलाई भर्ना गर्ने योग्यता पुन: प्राप्त गर्न हार्वर्डले ७२ घण्टा भित्र अवस्थित अन्तर्राष्ट्रिय विद्यार्थीहरूको बारेमा जानकारी प्रदान गर्नुपर्छ। हाल विश्वविद्यालयमा अध्ययनरत सबै विदेशी विद्यार्थीहरूलाई अन्य संस्थाहरूमा स्थानान्तरण गर्न भनिएको छ। अन्यथा उनीहरूले देश छोड्नु पर्ने हुन सक्छ। विगत केही दिनदेखि हार्वर्ड र सरकारबीच विदेशी विद्यार्थीसँग सम्बन्धित विषयमा विवाद भइरहेको छ। गृह सुरक्षा विभागले यदि हार्वर्डले अप्रिल ३० सम्ममा विदेशी विद्यार्थीहरू संलग्न गैरकानूनी र हिंसात्मक घटनाहरूको पूर्ण रेकर्ड उपलब्ध नगराए यसको  प्रमाणपत्र रद्द गरिने जनाएको छ। विश्वविद्यालयले उपलब्ध गराएको रेकर्डसँग प्रशासन सन्तुष्ट छैन। हार्वर्ड विश्वविद्यालयमा लगभग २७ बाह्य विद्यार्थीहरू छन्। हाल त्यहाँ लगभग ६,८०० विदेशी विद्यार्थी अध्ययनरत छन्। विश्वविद्यालयले यहूदी विरोधी सोचलाई बढावा दिइरहेको ट्रम्पको आरोप ट्रम्प प्रशासनकी होमल्याण्ड सेक्युरिटी सेक्रेटरी क्रिस्टी नोएमले हार्वर्डलाई एक्समा लेखिएको पत्र सेयर गरेकी छिन्। उनले क्याप्सनमा लेखेकी छिन्, 'ट्रम्प प्रशासनले हार्वर्डलाई आफ्नो क्याम्पसमा हिंसा, यहूदी विरोधी भावना र चिनियाँ कम्युनिष्ट पार्टीसँग समन्वय गरेको आरोप लगाउँछ।' 'विश्वविद्यालयहरूले विदेशी विद्यार्थीहरूलाई भर्ना गर्नु र उनीहरूबाट आफ्नो अरबौं डलरको ढुकुटी भर्न चर्को शुल्क लिनु विशेषाधिकार हो, अधिकार होइन। हार्वर्डलाई धेरै मौका दिइएको थियो, तर यो कानूनको पालना गर्न असफल भयो। यो कार्य देशभरका सबै विश्वविद्यालय र शैक्षिक संस्थाहरूका लागि चेतावनी बनोस्।', उनले थप लेखेकी छन्। गृह सुरक्षा विभाग () ले आफ्नो विज्ञप्तिमा हार्वर्डको नेतृत्व गर्नेहरूले अमेरिका विरोधी, आतंकवाद समर्थक आन्दोलनकारीहरूलाई धेरै यहूदी विद्यार्थीहरूलाई दुर्व्यवहार गर्न र शारीरिक रूपमा आक्रमण गर्न अनुमति दिएका जनाएको छ। हिंसालाई प्रवर्द्धन गरेर क्याम्पसमा असुरक्षित वातावरण सिर्जना गरिएको र यी प्रदर्शनकारीहरूमध्ये धेरै विदेशी विद्यार्थी भएको विज्ञप्तिमा उल्लेख छ। विदेशी विद्यार्थीहरूको प्रवेश रोक्नु गैरकानूनी भएको हार्वडको भनाइ हार्वर्डले ट्रम्प प्रशासनको कार्यलाई गैरकानूनी भनेको छ। विश्वविद्यालयले एक विज्ञप्तिमा भन्यो, 'हार्वर्डमा १४० भन्दा बढी देशका विद्यार्थीहरू छन्। हामी अन्तर्राष्ट्रिय विद्यार्थी र विद्वानहरूलाई भर्ना गर्ने हाम्रो क्षमता कायम राख्न पूर्ण रूपमा प्रतिबद्ध छौं।' विश्वविद्यालयले आफ्ना विद्यार्थीहरूलाई सहयोग गर्ने दिशामा काम गरिरहेका जनाएको छ। प्रतिशोधात्मक कारबाहीले हार्वर्ड समुदाय र देशलाई गम्भीर हानि पुर्याउने जनाउँदै यसले हार्वर्डको शैक्षिक र अनुसन्धान अभियानलाई कमजोर पार्न खोजेको आरोप लगाएको छ। ट्रम्प प्रशासनले विश्वविद्यालयलाई अक्टोबर २०२३ पछि क्याम्पसमा भएका यहूदीविरोधी घटनाहरूको बारेमा सबै प्रतिवेदन र मस्यौदा सरकारलाई बुझाउन माग गरेको थियो। प्रशासनले यी प्रतिवेदनहरू तयार पार्ने सबै व्यक्तिहरूको नाम खुलासा गर्न र संघीय अधिकारीहरूलाई अन्तर्वार्ताको लागि उपलब्ध गराउन पनि भनेको थियो। यस आदेशविरुद्ध विश्वविद्यालयले अदालतमा मुद्दा पनि दायर गरेको छ। विश्वविद्यालयले ट्रम्प प्रशासनले राजनीतिक दबाब सिर्जना गरेर शैक्षिक कार्यलाई नियन्त्रण गर्न चाहेको आरोप लगाएको छ। हार्वर्डले यसले विश्वविद्यालयको संवैधानिक अधिकारको उल्लंघन गरेको आरोप लगाएको छ। प्राध्यापकहरूको दुई समूहद्वारा मुद्दा दायर हार्वर्ड विश्वविद्यालयका प्राध्यापकहरूले पनि अप्रिल १२ मा म्यासाचुसेट्स संघीय जिल्ला अदालतमा राष्ट्रपति डोनाल्ड ट्रम्प प्रशासन विरुद्ध मुद्दा दायर गरेका थिए। विश्वविद्यालयको कोष रोक्ने धम्की विरुद्ध प्राध्यापकहरूको दुई समूहले यो मुद्दा दायर गरेका थिए। त्यतिबेला ट्रम्प प्रशासनले हार्वर्ड विश्वविद्यालयलाई दिइएको ९ अर्ब डलरको कोषको समीक्षा गरिरहेको थियो। हार्वर्डका प्राध्यापकहरूले ट्रम्पको निर्णयले अमेरिकी संविधानको पहिलो संशोधनको उल्लङ्घन गरेको बताएका छन्। प्राध्यापकहरूले विश्वविद्यालयको कोष कटौती गर्नु अभिव्यक्ति स्वतन्त्रताको उल्लङ्घन भएको आरोप लगाएका छन्। अदालतमा दायर गरिएको निवेदनमा ट्रम्प प्रशासनको निर्णयमाथि रोक लगाउन पनि माग गरिएको छ। ट्रम्प प्रशासनको यो निर्णयले हार्वर्ड विश्वविद्यालयमा अध्ययनरत हजारौं अन्तर्राष्ट्रिय विद्यार्थीहरूलाई असर गर्न सक्छ। हार्वर्ड विश्वविद्यालयको तथ्याङ्क अनुसार गत शैक्षिक वर्षमा ६,७०० भन्दा बढी अन्तर्राष्ट्रिय विद्यार्थीहरूले भर्ना भएका थिए। यो कुल विद्यार्थी संख्याको २७ प्रतिशत हो।"
