शीर्षक,विवरण
"भोजपुरमा श्रीमतीसहित चार जनाको सामूहिक हत्या, हत्यारा पनि गम्भीर घाइते","भोजपुर : भोजपुरमा एक युवकले आफ्नै श्रीमतीसहित चार जनाको धारिलो हतियार प्रयोग गरेर हत्या गरेका छन् । रामप्रसादराई गाउँपालिका २, धोद्लेखानीस्थित ससुराली गएका २७ वर्षीय राजेन्द्र राईले श्रीमतीसहित चार जनाको हत्या गरेको प्रहरीले जनाएको छ । प्रहरीका अनुसार राजेन्द्रकी १६ वर्षीया पत्नी मनिषा गिरी, उनका ससुरा बेलबहादुर गिरी, सासू मञ्जु गिरी र सालो ९ वर्षीय सपन गिरीको हत्या भएको हो। आरोपित राजेन्द्र आफैँ गम्भीर घाइते छन् । राजेन्द्रको पेटमा गहिरो चोट लागेको र भोजपुर अस्पतालमा प्राथमिक उपचारपछि थप उपचारका लागि विराटनगर रिफर गरिएको जिल्ला प्रहरी कार्यालय भोजपुरका ईन्सपेक्टर दिपक श्रेष्ठले जानकारी दिए । सासूले नै पहिला छुरीले आक्रमण गरेको आरोपितको बयान हातमा छुरी देखेपछि त्यहि छुरी खोसेर चारै जनामाथि प्रहार गरेको बयानका क्रममा प्राप्त भएको प्रहरी जनाएको छ । घटनापछि राजेन्द्र आफैँले प्रहरीलाई फोन गरेर हत्या स्वीकार गर्दै मैले चार जनालाई छुरी हानेको छु, सायद मरिसके होलान् प्रहरीमा खबर गरेको ईन्सपेक्टर श्रेष्ठले बताए । तनाव उत्पन्नका कारण : प्रेम सम्बन्ध र दोस्रो विवाह प्रहरीका अनुसार राजेन्द्रको मनिषासँग दोस्रो विवाह गरेको खुलेको छ । पहिलो पत्नीले छाडेपछि केही महिनाअघि मात्रै उनले १६ वर्षीया मनिषालाई भगाएर ल्याएका थिए । तर उमेर नपुगेको भन्दै मनिषाका परिवारले उनीहरूलाई स्वीकार नगरेको प्रहरीको भनाई छ । मनिषा एक महिनादेखि माइतमै बस्दै आएकी थिइन् । राजेन्द्र ४५ दिनअघि मात्र उनलाई लिन ससुराली गएका थिए । तर सासू ससुराले छोरी दिन नमानेपछि तनाव बढेको प्रहरीको भनाइ छ । प्रहरी अनुसन्धान जारीइन्स्पेक्टर श्रेष्ठका अनुसार घटनास्थलमा प्रहरी टोली परिचालन गरिएको छ । पोस्टमार्टमको लागि मृतक सबैको शव जिल्ला अस्पताल भोजपुर ल्याउने तयारी भइरहेको उनले बताए । प्रहरीले घटनाबारे थप अनुसन्धान गरिरहेको छ भने घाइते आरोपित राजेन्द्रको स्वास्थ्य अवस्था पनि गम्भीर रहेको जनाएको छ ।"
"३५ दिनमै बन्यो बेलिब्रिज, उद्घाटन गर्न प्रधानमन्त्री ओली आज हुम्ला आउँदै","वीरेन्द्रनगर : प्रधानमन्त्री केपी शर्मा ओलीले हुम्लाको चुवाखोलामा निर्माण भएको बेलिब्रिजको आज औपचारिक उद्घाटन गर्ने भएका छन्। कर्णाली करिडोर निर्माण थालनी भएको २६ वर्षको प्रतीक्षापछि हुम्ला जिल्लाको सदरमुकाम सिमकोट राष्ट्रिय सडक सञ्जालमा जोडिएको छ । खार्पुनाथ गाउँपालिका वडा नं ५ स्थित चुवाखोलामा कर्णाली नदीमाथि निर्माण गरिएको बेलीब्रिज पुल बनेसँगै हुम्लाको सिमकोट अब राष्ट्रिय सडक सञ्जालमा जोडिएको हो । नेकपा एमालेका स्थायी कमिटी सदस्य गोरख बोगटीले हुम्लाको खापुनार्थमा बनेको बेलिब्रिज उद्घाटन गर्न प्रधानमन्त्री ओली आज बिहान काठमाडौंबाट ८ बजे हुम्लाका लागि प्रस्थान गर्ने र १० बजे हुम्लामा पुल उद्घाटन हुने जानकारी दिए । निर्माण व्यवसायीको ढिलासुस्तीका कारण उक्त पुल निर्माणको जिम्मा नेपाली सेनालाई दिइएको थियो । उक्त पुल सेनाले ३५ दिनमा निर्माण सम्पन्न गरेको हो । उक्त पुल नेपाली सेनाले झन्डै ४ करोड रुपैयाँको बजेटमा निर्माण गरेको हो । यससँगै हुम्ली जनताको दशकौँ पुरानो सडक सपना साकार भएको छ । बोगटीका अनुसार अब पुल बनेसँगै हुम्लाबाट भारतीय सहर रुपैडिहा हुँदै चीनको सीमा नाका हिल्सासम्म एउटै सवारी साधनबाट यात्रा गर्न सकिने भएको छ । हुम्लाको सिमकोट राष्ट्रिय सडक संजालमा जोडिएको उत्सवमा कर्णालीवासीहरुले सामाजिक संजालमार्फत खुसी व्यक्त गरिरहेका छन् ।यता प्रधानमन्त्री ओलीले पनि चुवाखोला बेलिब्रिज सञ्चालनका आएपछि भारत र चीनलाई सडक मार्गले जोड्ने उल्लेख गरे। उत्तर र दक्षिण अन्तरदेशीय सडक सञ्जालमा जोड्छ र हाम्रो वैदेशिक व्यापारलाई सहयोग पुग्ने उनले बताए। हुम्ला जाने कुरा बताइरहनु पर्ने त होइन, तर आज विशेष उत्साह लिएर खार्पुनाथ हुम्ला जाँदै छु। किनभने आजबाट सञ्चालनमा आउने कर्णाली करिडोर सडकको चुवाखोला बेलिब्रिजले हाम्रो दक्षिणी छिमेकी मित्रराष्ट्र भारत र उत्तरी छिमेकी मित्रराष्ट्र चीनलाई सडक मार्गले जोड्ने छ। सामाजिक सञ्जालमार्फत ओलीले भनेका छन्, यो राजमार्ग बाँकेस्थित सीमावर्ती क्षेत्र जमुनिया नाकाबाट प्रारम्भ हुन्छ र हुम्लास्थित चीनको सीमावर्ती क्षेत्र हिल्सामा टुंगिन्छ । ४१० किलोमीटर यस सडकले कर्णालीलाई उत्तर र दक्षिण अन्तरदेशीय सडक सञ्जालमा जोड्छ र हाम्रो वैदेशिक व्यापारलाई सहयोग पुग्छ। अनि यसले सडक सञ्जालमा जोडिन बाँकी एक मात्र जिल्ला हुम्लालाई राष्ट्रिय राजमार्गमा पनि जोड्ने छ।"
ट्रम्पलाई टक्कर दिन एलन मस्कले खोले नयाँ पार्टी,"अमेरिका : अमेरिकी राष्ट्रपति डोनाल्ड ट्रम्पसँगको सम्बन्ध बिग्रिएको केही हप्तापछि अर्बपति एलन मस्कले नयाँ राजनीतिक दल खोलेको घोषणा गरेका छन्। सामाजिक सञ्जाल प्लेटफर्म एक्समा उनले 'अमेरिका पार्टी' स्थापना गरेको घोषणा गरेका हुन्। यसले अमेरिकाको द्विदलीय राजनीतिक दल रिपब्लिकन र डेमोक्रेटिकलाई चुनौती दिनेछ। यद्यपि,यो पार्टी औपचारिकरूपमा अमेरिकी निर्वाचन प्राधिकरणमा दर्ता भएको छ कि छैन भन्ने कुरा अझै स्पष्ट छैन। मस्कले पार्टीको रूप कस्तो हुनेछ र पार्टीको नेतृत्व कसले गर्नेछ भन्ने बारेमा पनि कुनै जानकारी दिएका छैनन्। ट्रम्पसँगको सार्वजनिक विवादपछि मस्कले पार्टी खोल्ने मनस्थिति बनाएका थिए। शनिबारसम्म,संघीय निर्वाचन आयोगले कुनै पनि दल औपचारिक रूपमा दर्ता भएको संकेत गर्ने कुनै पनि जानकारी प्रकाशित गरेको छैन। २०२४ को चुनावमा एलोन मस्क ट्रम्पका प्रमुख समर्थक थिए र उनको जित सुनिश्चित गर्न २५ करोड डलर दान गरेका थिए। ट्रम्पले मस्कलाई सरकारी दक्षता विभाग ९म्इन्भ्० अर्थात् खर्च न्यूनीकरण विभागको प्रमुखको रूपमा नियुक्त गरेका थिए। यसको काम बजेटमा कटौती पहिचान गर्नु थियो। ट्रम्प प्रशासन छोडेपछि उनीहरूबीच विवाद सुरू भएको थियो। मस्कले ट्रम्पको कर र खर्च योजनाको सार्वजनिक रूपमा आलोचना गरेका थिए।"
ताजियाको सुरक्षामा खटिएका सुरक्षाकर्मीलाई नै किच्ने गरी गाडी चलाउनेलाई कारबाही हुन्छ : एसपी मिश्र,"वीरगन्ज : मुस्लिम धर्मावलम्बीहरूको पर्व मोहरमका अवसरमा वीरगन्जमा आइतबार निकालिएको ताजिया अर्थात दाहाको र्यालीमा सुरक्षाकर्मीहरुलाई नै किच्न खोज्ने गरी जबरजस्ती गाडी चलाएको पाइएको छ। १५ चैतमा काठमाडौंको तीनकुनेमा भएको राजावादीको आन्दोलनमा दुर्गा प्रसाईले बीच सडकमा उभिएका सुरक्षाकर्मीमाथि नै पेलेर गाडी चलाएका थिए। ठिक त्यस्तै दृश्य आइतबार वीरगन्जमा पनि देखिएको हो। तर आइतबारको दाहा र्याली त्यसको विपरीत आदर्शनगर रंगशालामा जानका लागि जबरजस्ती अगाडि बढ्न खोज्यो। दाहामा सहभागी डिजेसहितको ना ४ च ८८३४ नम्बरको पिकअप गाडीलाई कैलाश होटल चोकमा तैनाथ सशस्त्र प्रहरीले रोक्न खोजे। तर उक्त गाडीका चालकले अगाडिबाट गाडीको बाटो छेकिरहेका दर्जनौ सशस्त्र प्रहरीहरुमाथि नै गाडी चढाउने हिसाबले गाडी चलाउन थाले। जसका कारण सशस्त्र प्रहरीहरू ज्यान जोगाउन गाडीको बाटो छोडिदिए। त्यहाँबाट जबरजस्ती हिँडेको गाडीसहितको दाहाको र्याली आदर्शनगर रंगशाला छिर्ने गेट अगाडिको सडकमा पुग्यो। रंगशालामा जबरजस्ती गाडी छिराउन खोजिएपछि त्यहाँ तैनाथ सशस्त्र प्रहरी र नेपाल प्रहरीले लाठी चार्ज गरे। लाठी चार्जपछि डिजेसहितको गाडी छाडेर दाहाको र्यालीमा सहभागीहरु त्यहाँबाट तितरबितर भए। त्यसपछि उक्त गाडी प्रहरीले नियन्त्रणमा लियो। पर्साका प्रहरी उपरीक्षक (एसपी) गौतम मिश्रले ड्युटिमा तैनाथ सुरक्षाकर्मीले रोक्दा रोक्दै पनि जबरजस्ती गाडी चलाउनेमाथि कारबाही हुने बताए। उनले भने, तोकिएको रुट छाडेर अर्को रुटमा जान खोजेपछि प्रहरीले गाडी रोकेको थियो। तर प्रहरीलाई नै पेलेर जबरजस्ती गाडी चलाएको रहेछ। यो घटनाका बारेमा हामीले अनुसन्धान गरिरहेका छौं। दोषीलाई कारबाही हुन्छ । आदर्शनगर रंगशालामा जबरजस्ती गाडी छिराउन खोजिएपछि प्रहरी दौडेर जाँदा गाडी छाडेर त्यसमा रहेकाहरु भागेको उनले बताए। उक्त गाडी साँझपख सम्बन्धित गाडी धनीले लिएर गएको उनले बताए। जिल्ला प्रहरी कार्यालय पर्साका प्रवक्ता तथा प्रहरी नायब उपरीक्षक किशोर लम्सालका अनुसार, आइतबार वीरगन्जमा निकालिएको मोहरमको ताजिया अर्थात दाहाको र्यालीलाई मध्यनजर गरेर वीरगन्जमा ७ सय ५० भन्दा बढी नेपाल प्रहरी र उत्तिक्कै संख्यामा सशस्त्र प्रहरी परिचालन गरिएको थियो । दाहाको र्यालीमा हुनसक्ने सम्भावित झडपलाई मध्यनजर गरेर वीरगन्जको चोकचोकमा सशस्त्र प्रहरी र नेपाल प्रहरी आइतबार बिहानैदेखि परिचालन गरिएको थियो।"
डिभिजन बन प्रमुखमाथि भ्रष्टाचार गरेको भन्दै कार्यकक्षमै कुटपिट,"जाजरकोट : जाजरकोटस्थित डिभिजन वन कार्यालयका प्रमुख अमरप्रसाद साहमाथि कार्यकक्षमै कुटपिट गरिएको छ। आइतबार कार्यालय समयमै कार्यालयभित्र पसी अपरिचित समूहले साहलाई कुटपिट गरेको हो। कार्यकक्षभित्र काम गरिरहेका बेला केही व्यक्तिहरूले अचानक प्रवेश गरेर भ्रष्टाचारी भन्दै दुर्व्यवहार गर्दै हातपात गरेको साहले बताए। म सामान्य फाइल हेर्दै थिएँ, एक्कासि ३४ जना मानिसहरू पसेर आक्रोशित ढंगले कराउन थाले, अनि मलाई थिचथाच पार्दै कुटे, प्रमुख साहले भने। घटनापछि शाहले सामान्य चोटपटक लागेको बताए। केही दिनअघि डिभिजन वन कार्यालयको तालिम हलमा मदिरा सेवन गरेको भन्दै सार्वजनिक भिडियोका कारण चर्को आलोचना खेपिरहेका प्रमुख साहमाथि आज कार्यकक्षमै कुटपिट भएको हो। उनले उक्त भिडियो आफ्नो चरित्र हत्या गर्न नियोजित रूपमा फैलाइएको दाबी गर्दै आएका छन्। मैले कुनै गल्ती गरेको छैन, त्यो भिडियो कार्यालय समयभन्दा बाहिरको थियो, तर त्यसलाई लिएर धेरैले दुष्प्रचार गरे, शाहले भने, तर यस्तो कुटपिट गर्ने अधिकार कसैलाई छैन, यो नियोजित देखिन्छ। जिल्ला प्रहरी कार्यालय जाजरकोटका अनुसार आक्रमणकारीको पहिचान भइसकेको छैन। सीसीटीभी फुटेजको सहायताले छानबिन अघि बढाइएको छ। हामीले कार्यालय परिसरका सीसीटीभी फुटेज संकलन गरेका छौं, त्यसको आधारमा दोषी पहिचान गरी कारबाही अघि बढाइन्छ, जिल्ला प्रहरी प्रमुख वसन्त कुमार शर्माले भने।"
सोमबार देशका यी स्थानमा हुने छ वर्षा,"काठमाडौं : देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार सुदुरपश्चिम प्रदेशको धेरै स्थानहरूमा तथा कोशी प्रदेश, बागमती प्रदेश, गण्डकी प्रदेश, लुम्बिनी प्रदेश र कर्णाली प्रदेशका केही स्थानहरूमा तथा मधेश प्रदेशको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कर्णाली प्रदेश र सुदुरपश्चिम प्रदेशका थोरै तथा गण्डकी प्रदेशको एकदुई स्थानमा भारीदेखि धेरै भारी वर्षाको पनि सम्भावना रहेको महाशाखाले जनाएको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको छ।"
चक्रव्यूहमा फसेको राजर्षि जनक विश्वविद्यालय,"मिथिलाका पौराणिक राजा जनक केवल राजाका नाममा सम्बोधित हुँदैनथे । उनलाई राजर्षि जनक भनिन्थ्यो । कारण के भने उनी ज्ञान, दर्शन र सुशासनका प्रतीक थिए । उनकै नामबाट मधेसमा ज्ञानको अर्काे केन्द्र स्थापना गरिएको छ राजर्षि जनक विश्वविद्यालय । तर, यो विश्वविद्यालय अहिले चक्रव्यूहमा फसेको छ, चक्रव्यूहमा पारेका छन्अभाव, दबाब र प्रभावले । न संघले हेर्छ न प्रदेशले । आफ्नै जग्गासमेत छैन, भवन अभाव छ र बर्सेनि ६० लाख रुपैयाँ त भाडामा मात्रै सकिन्छ । भौतिक अभावभन्दा ज्यादा ठूलो रोग राजनीतिक हस्तक्षेप र नातावादकृपावाद भएको छ । जसरी मुलुकका पुराना संस्थाहरू राजनीतिक भर्ती केन्द्र भएर भताभुंग भए त्यही बाटोमा छ, यो विश्वविद्यालय पनि । कर्मचारी नियुक्तिमा खुला प्रतिस्पर्धा छैन, दक्षता र योग्यताभन्दा नातावाद लागु भएको छ । विद्यार्थी भर्ना र छात्रवृत्तिमा समेत राजनीतिक दबाब र भनसुनकै प्रभाव ज्यादा छ । शैक्षिक संस्थामा योग्यताको अपमान र राजनीतिक शक्तिको पूजा हुन थाल्छ, तब त्यहाँबाट गुणस्तरीय जनशक्ति उत्पादन हुने अपेक्षा गर्नु मूर्खता मात्र हो । मधेसको शैक्षिक, सामाजिक र सांस्कृतिक विकासका लागि राजर्षि जनक विश्वविद्यालयको स्थापना ऐतिहासिक कदम थियो । तर, उद्देश्य अनुरूपको बाटोमा छैन विश्वविद्यालय । १५ सय विद्यार्थीलाई पढाउनु र हालै दीक्षान्त समारोह पनि गर्न सक्नु सकारात्मक पाटो हुँदाहुँदै अन्योलको बादल भने फाट्न सकेको छैन । सम्बन्धन वितरणमा लापरबाही छ, जस्तो कि मुलुकका अरू थुप्रै विश्वविद्यालयले सम्बन्धनको विकृति फैलाए, त्यही पथ राजर्षि जनक विश्वविद्यालयले नसमात्नु पर्ने थियो । खासमा विश्वविद्यालयले धेरैभन्दा धेरै सम्बन्धन दिनेभन्दा पनि आफ्नै कलेजहरू स्थापना गरेर गुणस्तरीय शिक्षा दिने हो । त्रिभुवन विश्वविद्यालयको महारोग अनि पूर्वाञ्चल विश्वविद्यालयसम्मले सम्बन्धनको रोग भ्रष्टाचारको माध्यम हुने दृष्टान्त दिइसकेका छन् । त्यसमाथि नेपाल कानुन व्यवसायी परिषद्को स्वीकृतिबिना १५ वटा कलेजलाई बीएएलएलबीको सम्बन्धन दिएर राजर्षि जनकले गल्ती गरेको छ । यसले विद्यार्थीको शैक्षिक भविष्य जोखिममा परेको छ । मधेस धेरै हिसाबले पछाडि पारिएको भूगोल हो । यहाँ विश्वविद्यालय स्थापना हुँदा शिक्षामा फड्को मार्न पक्कै मद्दत पुग्ने थियो । तर, शैक्षिक केन्द्र नै भद्रगोल र भताभुंग हुने हो भने त्यस्तो अपेक्षा गर्न सकिन्न । स्थापनाको सात वर्ष बितिसक्दा राजर्षि जनक विश्वविद्यालयले गति लिनुको साटो मति बिगारेको अवस्था बनेको छ, त्यसले ठूलो निराशा पैदा भएको छ । संघ र प्रदेश दुवै सरकारले नजर अन्दाज गरिदिँदा विश्वविद्यालय टुहुरो भएको छ । संघीय सरकारले स्थापना गरेर अलपत्र छाडेको यो विश्वविद्यालयको चिन्ता र चासो प्रदेशलाई हुनुपर्ने हो । तर, कुन अहम्ले हो प्रदेश पनि राजनीतिक स्वार्थपूर्तिमा मात्रै अल्झिएको छ । एउटा प्राज्ञिक थलो यसरी अलपत्र र भताभुंग हुनु मुलुककै लागि लज्जाको विषय हो ।"
प्रतिकूलताबीच सुधारतर्फ नेपाल वायुसेवा,"काठमाडौं : विगतका कानुनी, प्रशासनिक र व्यवस्थापकीय अवरोधहरूको छायामा रहेको नेपाल वायुसेवा निगम पछिल्लो तीन वर्षमा क्रमिक सुधार र पुनरुत्थानको चरणमा पुगेको छ। वाइडबडी विवाददेखि थन्किएका चिनियाँ विमान, महँगो ब्याजदरको ऋणदेखि सार्वजनिक खरिद ऐनको झन्झटसम्मका बाधा यसले झेल्ने गर्छ। पुराना कानुनको जटिलता निगम अझै पनि नेपाल वायुसेवा निगम ऐन, २०१९ अन्तर्गत सञ्चालित छ। बदलिँदो वायुसेवा उद्योगको आवश्यकताअनुसार न यो ऐन अद्यावधिक भएको छ, नयाँ विधेयक नै पारित भएको छ। सार्वजनिक खरिद ऐनअन्तर्गतको खण्ड ६७ (१)(ग) र (च) अनुसार निजी क्षेत्रसँग प्रतिस्पर्धा गर्न सक्ने सार्वजनिक निकायले विमान खरिद गर्दा विशेष कार्यविधि प्रयोग गर्न सक्ने व्यवस्था छ। तर, निगमको वायुयान, इन्जिन र उपकरण खरिद कार्यविधि २०७६ लाई अनुमोदन दिन सार्वजनिक खरिद अनुगमन कार्यालयले हालसम्म सहमति दिएको छैन। यसले नयाँ विमान खरिद प्रक्रियालाई अपारदर्शी र ढिलो बनाइरहेको निगमको गुनासो छ। महँगो ऋणको गतिलो बोझ निगमले १०५० प्रतिशत ब्याजदरमा लिएको ऋणबाट दुई वाइडबडी र दुई न्यारोबडी विमान खरिद गरेको थियो। प्रवक्ता सुवास डाँगीका अनुसार इन्टरनेसनल एयर ट्रान्सपोर्ट एसोसिएसन (आईटा) का अनुसार सन् २०२४ मा विश्वका वायुसेवा कम्पनीहरूले औसत २७ प्रतिशत खुद नाफा आर्जन गर्ने अनुमान गरिएको छ। जब कि निगमले तिर्नुपर्ने ब्याजदर बढी छ। यसलाई प्रतिस्थापन गर्न सस्तो ब्याजदरको ऋण लिने प्रस्तावमा अन्तर्राष्ट्रिय आशयपत्र आह्वान भई मूल्यांकनको चरणमा छ। ग्राउन्डेड चिनियाँ विमानः अर्बौंको घाटा पर्याप्त सम्भाव्यता अध्ययन नगरी खरिद गरिएका चिनियाँ विमानहरू सञ्चालन नहुँदा निगमलाई हालसम्म करिब २ अर्ब ५० करोड रुपैयाँ घाटा भएको अनुमान छ। हाल ती विमानहरू ग्राउन्डेड छन् र तिनको बिमा तथा न्यूनतम सञ्चालन योग्य स्थितिमा राख्न वार्षिक ३५ देखि ४० करोड रुपैयाँ खर्च हुने गर्छ। प्रवक्ता डाँगी भन्छन्, यदि ती विमान सञ्चालनमै राख्न सकिएको भए, यस्तो आर्थिक क्षति टार्न सकिन्थ्यो। तर, सञ्चालन गर्ने अवस्थामा छैनन्। तीन वर्षमा आम्दानी दोब्बर विगतमा घाटा व्यहोर्दै आएको निगमको आम्दानी पछिल्ला तीन वर्षमा दोब्बरभन्दा बढीले बढेको छ। महालेखापरीक्षकको प्रतिवेदनअनुसार, २०७७७८ मा निगमको कुल आम्दानी ९ अर्ब ४६ करोड रुपैयाँ थियो। २०७८७९ मा बढेर १७ अर्ब ३ करोड रुपैयाँ पुग्यो। त्यसको अर्को वर्ष, २०७९८० मा आम्दानी झन्डै ४२ प्रतिशतले वृद्धि भई २४ अर्ब २१ करोड रुपैयाँ पुगेको छ। निगमले स्थायित्वका लागि आन्तरिक कोष व्यवस्थापन प्रणाली स्थापना गरेको छ। यसैमार्फत सञ्चयकोष र नागरिक लगानी कोषसँग लिइएको ऋण नियमित रूपमा भुक्तानी गरिँदै आएको प्रवक्ता डाँगी बताउँछन्। वर्तमान व्यवस्थापन आएयता निगमले ७ अर्ब ३९ करोड ५ लाख ८ हजार ९५ रुपैयाँ ऋण चुकता गरिसकेको छ, उनले बताए। विदेशी मुद्रा भित्र्याउने प्रमुख संस्था नेपाल वायुसेवा निगम विदेशी मुद्रा भित्र्याउने संस्थाहरूको अग्रपंक्तिमा उभिएको छ। संस्कृति, पर्यटन तथा नागरिक उड्डयन मन्त्रालयले दुई पटकसम्म निगमलाई औपचारिक रूपमा यसमा सम्मान गरिसकेको छ। १ अगस्ट २०२३ देखि ३१ अगस्ट २०२४ सम्म निगमले १० अर्ब ८० करोड ४० हजार ८७६ अमेरिकी डलर भित्र्यायायो। विदेशी मुद्रा आम्दानीमा निरन्तर अग्रणी रहेकाले सरकारले हरेक वर्ष राष्ट्रिय पर्यटन दिवसको अवसरमा विशेष सम्मान गर्दै आएको छ। प्रवक्ता डाँगीका अनुसार, निगमको अन्तर्राष्ट्रिय उपस्थिति मात्र हैन, नेपालको विदेशी मुद्रा सञ्चितिमा प्रत्यक्ष योगदान हुने सेवा हो यो। गन्तव्य विस्तार सेवा विस्तारको रणनीतिअन्तर्गत निगमले अन्तर्राष्ट्रिय तथा आन्तरिक गन्तव्यहरूमा विस्तारको नीति अघि बढाएको छ। निगमले अस्ट्रेलियाको सिड्नी र चीनको गोन्जाओमा उडान सुरु गर्न तयारी पूरा गरिसकेको छ। निकट भविष्यमा यी गन्तव्यमा नियमित सेवा सुरु गर्ने निगमले जनाएको छ। नयाँ अन्तर्राष्ट्रिय गन्तव्यहरूमा कोरियाको इन्चोन, चीनको सांघाई, श्रीलंकाको कोलम्बो, भारतको अहमदाबाद, इन्डोनेसियाको जकार्ता, सिंगापुर, जर्मनीको फ्यांकफर्ट जस्ता स्थान छन्, डाँगी भन्छन्। त्यसो त यसले सन् २०२३ मा नेपालबाट अन्तर्राष्ट्रिय उडानका यात्रु बोक्नेमा नेपाल एयरलाइन्स सबैभन्दा अघि आइरहेको छ। निगमले नेपालबाट भएको अवतरणमा ६ लाख ४५ हजार १ सय ६६ यात्रुलाई सेवा दिएर प्रथम स्थान प्राप्त गरेको छ। सुरक्षा प्रणालीमा सुधार नेपाल नागरिक उड्डयन प्राधिकरणद्वारा गरिएको सुरक्षा अडिटमा निगमको सेफ्टी म्यानेजमेन्ट सिस्टम कार्यान्वयन दर ६९१९ प्रतिशतबाट बढेर ७७०५ प्रतिशत पुगेको छ। त्यसैगरी, खतराजन्य वस्तु ओसारपसार गर्न प्रमाणपत्र प्राप्त गरेको निगमले दोहा, दुबई, हङकङ, दिल्ली, नारिता जस्ता गन्तव्यबाट यस्ता वस्तुमार्फत आय आर्जन विस्तार गरेको छ। निगमले देशभरि रहेका सम्पत्तिहरूको उपयोग लगानी बोर्डसँग सहकार्य गरी संरचना विकास तथा आय आर्जनको खाका बनाएको छ। सामाजिक उत्तरदायित्व निगमले सामाजिक उत्तरदायित्वअन्तर्गत हवाई सेवा केवल व्यवसाय होइन, जीवनरक्षा र राष्ट्रिय कर्तव्यको माध्यम पनि हो भन्ने देखाएको छ। निगमका अनुसार सन् २०२४ मा १ हजार ४ सय ६५ क्यान्सर पीडित तथा कुरुवालाई टिकट छुट दिइयो। ज्येष्ठ नागरिकहरूलाई आन्तरिक उडानमा ५० प्रतिशत छुट दिने गरेको छ। इजरायलहमास युद्धबाट प्रभावित २ सय ५४ नेपालीको उद्धार गरेको छ। जाजरकोट भूकम्प, हुम्ला दुर्घटना, म्याग्दी दुर्घटना, जुम्ला, ताल्चा र अन्य ठाउँहरूबाट आकस्मिक उद्धार उडान गरेको छ। जहाज थप्ने योजना निगमले ३ वटा जहाज खरिद गर्ने र २ जहाज लिजमा लिने प्रक्रिया अघि बढाएको छ। आन्तरिक तथा बाह्य उडानलाई बढाउन जहाज खरिद प्रक्रिया अघि बढाउन लागिएको निगमले जनाएको छ। निगमले स्टल रुट (पहाडी तथा हिमाली जिल्लामा उड्ने) मा ३ वटा नयाँ जहाज खरिद गर्ने र अन्तर्राष्ट्रिय उडान भर्नका लागि २ न्यारोबडी लिजमा लिने प्रक्रिया अघि बढाएको जनाएको छ। अन्तर्राष्ट्रिय उडानका लागि २ न्यारोबडी विमान वेट लिजमा लिनका लागि अन्तर्राष्ट्रिय बोलपत्र आह्वान गरी प्रस्ताव प्राप्त भइसकेको छ। यसको मूल्यांकन समितिमा प्रस्तावहरू मूल्यांकनको प्रक्रियामा रहेको छ। निगमसँग अहिले अन्तर्राष्ट्रिय उडानका लागि ४ वटा (२ न्यारोबडी र २ वाइडबडी) जहाज छन् भने आन्तरिक उडानका लागि १ वटा ट्वीनअटरले उडान भर्दै आएको छ। साथै, आन्तरिकतर्फ ट्रंक रुट (तराई तथा सुगम स्थानमा उड्ने) को २ विमान लिजमा लिने कार्यको लागि अध्ययन गर्न उपसमिति गठन गरिएको निगमले जनाएको छ। संसारमा चलेको प्रतिस्पर्धी दररेटमा प्रतिस्पर्धाबाट हाललाई कम्तीमा २ न्यारोबडी र २ नेपालमा चल्ने ट्रंकरुटका लागि ७०८० सिट क्षमताको जहाजहरू छिटोछरितो गरी लिजमा लिएर सञ्चालन गर्ने निगमको योजना छ। ग्राउन्डेड चिनियाँ विमान सञ्चालनमै राख्न सकिएको भए, निगमको आर्थिक क्षति टार्न सकिन्थ्यो। तर, सञ्चालन गर्ने अवस्थामा छैनन्। सुवास डाँगी, प्रवक्ता  नेपाल वायुसेवा निगम स्टल रुटमा चल्ने ट्विन अटर जहाज खरिदका लागि प्रदेश र स्थानीय निकायबाट लगानी अनुदानमा जुटाउने योजना बनाएको छ। निगमकै सञ्चालक र स्वामित्वरहने उक्त जहाजमा विमानको नामाकरण समबन्धित प्रदेशको नाम वा प्रदेशलाई चिनाउने कुनै संकेत वा चित्र कोर्न वा लेख्न सकिने भनिएको छ। प्रतिविमान ७४ अमेरिकी डलरको मूल्य अनुमान गरिएको छ। यसका लागि निगमले कोशी र गण्डकी प्रदेशका मुख्य मन्त्रीसँग छलफल गरेको र कार्यदल बनाउने तयारी रहेको छ। व्यावसायिक योजना संशोधन निगमको सञ्चालक समितिबाट व्यावसायिक योजना २०२१२०३० लाई संशोधन गरी व्यावसायिक योजना २०२२२०३१ पनि कार्यान्वयनमा ल्याउने जनाएको छ। उक्त व्यावसायकि योजना अनुरूप निगमले पहिलो वर्षमा आन्तरिकतर्फ ३ स्टल, २ ट्रंक जहाज, दोस्रो वर्षमा आन्तरिकतर्फ २ स्टल, २ ट्रंक जहाज र अन्तर्राष्ट्रियतर्फ २ न्यारोबडी जहाज खरिद गर्ने, तेस्रो वर्षमा अन्तर्राष्ट्रियतर्फ १ वाइडबडी र २ न्यारोबडी जहाज खरिद गर्ने र चौथो वर्षमा अन्तर्राष्ट्रियतर्फ १ वाइडबडी जहाज खरिद गर्ने भनेको छ। यस योजनाअनुरूप चौथो वर्षको अन्त्यसम्ममा निगमसँग आन्तरिकतर्फ कुल ९ जहाज (५ थान स्टल र ४ थान ट्रंकतर्फका जहाज) र अन्तर्राष्ट्रियतर्फ कुल ६ जहाज (२ थान वाइडबडी र ४ थान न्यारोबडी) गरी जम्मा १५ नयाँ विमान थप्ने योजना छ। उक्त योजनाअनुसार आन्तरिकतर्फको स्टल जहाज खरिद गर्न अनुमानित ८६ करोड प्रतिविमान, ट्रंक जहाज खरिद गर्न अनुमानित २ अर्ब प्रतिविमान र अन्तर्राष्ट्रियतर्फको न्याराबडी जहाज खरिद गर्न अनुमानित ६ अर्ब प्रतिविमान तथा वाइडबडी जहाज खरिद गर्न १३ अर्ब प्रतिविमान अनुमानित खरिद लागत लाग्ने देखिन्छ। उक्त व्यावसायिक योजनाले गरेको सम्भाव्यता अध्ययनको आधारमा दिल्ली सेक्टरमा दिनको तीनवटा उडान सञ्चालन गरिने छ। त्यसैगरी, मुम्बई, दोहा, दुबई, क्वालालाम्पुर जस्ता गन्तव्यहरूमा साताको सातै दिन उडान सञ्चालन गरिनेछ र नयाँ गन्तव्यहरू कोरियाको इन्च्योन, चीनको सांघाई, श्रीलंकाको कोलम्बो, भारतको अहमदाबाद, इन्डोनेसिया जकार्ता, सिंगापुर, अस्ट्रेलियाको सिड्नी र जर्मनीको फ्रयांकफर्ट (ईयूको सेफ्टी लिस्टबाट हटेपछि) मा उडान सुरु गरिने योजना छ। यस्तै लामो समयदेखि उडानको प्रतिक्षामा रहेको सिड्नी उडान स्वीकृतिको अन्तिम चरणमा रहेको जनाएको छ। आन्तरिकतर्फ पर्यटकीय गन्तव्यहरू लुक्ला, पोखरा, जोमसोम, भैरहवा जस्ता गन्तव्यहरूमा नियमित उडान सञ्चालन गरी आयवृद्धि गरिने योजना छ। विकट क्षेत्रहरूलाई प्राथमिकता दिँदै हाल प्रदान गरिरहेको सेवामा थप सेवा विस्तार गर्दै ट्रंक रुटहरूमा व्यावसायिक उडान गरिनेछ।"
स्वास्थ्य सेवामा भयावह,"कानुनी शिक्षाको तालिम, मेडिकल इथिक्स र सहमति प्रक्रियामा चिकित्सकलाई सशक्त बनाओस् । स्वास्थ्य सेवा केवल सेवा होइन । नेपालको चिकित्सा क्षेत्र अहिले एउटा गम्भीर, विधिक र नैतिक द्वन्द्वको घेरामा छ । चिकित्सक समुदाय, नेपाल मेडिकल काउन्सिल, नेपाल चिकित्सक संघ र उपभोक्ता अदालतबीचको एक किसिमको द्वन्द्व छ । र, यो द्वन्द्वले प्रभावित हुँदैछ । हुनत यो द्वन्द्वमा केवल ऐनकानुनको विषय मात्रै होइन । यसले हाम्रो समाजले स्वास्थ्य सेवा, कानुनी चेतना र पेसागत प्रतिष्ठा कसरी बुझ्छ ? भन्ने प्रश्नसँग समेत गाँसिएको छ । सन् २०१८ मा लागू भएको उपभोक्ता संरक्षण ऐन २०७५ ले स्वास्थ्य सेवालाई पनि उपभोक्ताले लिने सेवा भनेर परिभाषित गर्यो । त्यसपछि गठित उपभोक्ता अदालतहरूमा स्वास्थ्य सेवासम्बन्धी उजुरीहरू दर्ता हुन थाले । पछिल्ला महिनाहरूमा ती अदालतहरूले केही अस्पतालहरू र चिकित्सकहरूलाई करोडौं क्षतिपूर्तिको आदेश दिए । जुन निर्णय चिकित्सकहरूले अन्यायपूर्ण र एकपक्षीय ठाने । चिकित्सकहरूको भनाइः हामी सेवा दाताहरू हौं, सामान बेच्ने व्यापारी होइनौं । रोग र औषधिको प्रभाव र प्रतिक्रिया नै हरेक व्यक्तिमा फरकफरक हुन्छ । असफलता नै लापरबाही होइन । र, अदालतको तर्कचाहिँ सेवा दिने पक्षले उपभोक्तालाई हानी पुग्ने गरी कार्य गर्यो भने उपभोक्तालाई क्षतिपूर्ति दिने अधिकार छ । यसैबीच चिकित्सक संघले आन्दोलनको घोषणा गर्यो । कालोपट्टी लगाएर सेवा दिएर ध्यानाकर्षण गर्न खोजियो । ज्ञापनपत्र बुझायो । र, अन्ततः सेवा नै अबरुद्ध गर्ने, प्रमाणपत्र फिर्ता गर्ने र आकस्मिक स्वास्थ्य सेवा नै ठप्प गर्नेसम्मको कार्यक्रम बनेको छ । तर, चिकित्सकहरूले चिकित्सकहरूलाई लापरबाही गर्न छुट दिनुपर्छ भनेका होइन । तर, फैसलाहरू विज्ञता र वैज्ञानिक आधारमा बनुन् भनेका हुन् । हो, स्वास्थ्य सेवासम्बन्धी उजुरी र लापरबाहीका मुद्दा संसारभरि आउँछन् । तर, ती मुद्दाहरूको प्रकृति, निर्णय प्रक्रिया र दण्डप्रणाली हरेक देशमा फरकफरक हुन्छन् । अमेरिका, बेलायत, भारत जस्ता देशहरूमा पनि चिकित्सकमाथि मुद्दा लाग्न सक्छ । अमेरिकामा मेडिकल म्यालप्राक्टिस सुटहरू सिभिल कोर्ट वा विशेष नियामक निकायहरूमा हेर्ने गरिन्छ । अमेरिकामा अदालतमा चिकित्सकको बचाउ गर्न विशेषज्ञ चिकित्सकको शपथपत्र सहितको राय अनिवार्य हुन्छ । बेलायतमा नेशनल हेल्थ सर्भिसअन्तर्गत सेवा दिने चिकित्सकमाथि उजुरी आएमा जनेरल मेडिकल काउन्सिलमा अनुसन्धान हुन्छ । अदालत जानुअघि नियामक निकायमा उजुरी अनिवार्य हुन्छ । भारतमा पनि कन्सुमर प्रोटेक्सन एक्ट अर्थात् उपभोक्ता संरक्षण ऐन लागू छ । यसअन्तर्गत सेवा दिने अस्पताल वा चिकित्सकमाथि उजुरी गर्न सकिन्छ । तर, भारतको सर्वोच्च अदालतले बारम्बार भनेको छः अदालतले चिकित्सकीय लापरबाहीको मुद्दामा विशेषज्ञ राय नलिइकन फैसला गर्नु न्यायिक गल्ती हो । अन्तर्राष्ट्रिय अभ्यासले पनि चिकित्सकको लापरबाही सावित गर्न विशेषज्ञ राय अनिवार्य हुन्छ भनेर स्पष्ट देखाउँछ । नेपालमा भने यसको बेवास्था गरेको देखिन्छ । नेपालमा पनि मेडिकल काउन्सिल छ, तर मौन बस्यो । त्यसैले द्वन्द्वको सिर्जना भयो । नेपालको संविधान र कानुनी शासनअन्तर्गत अदालतको फैसला नै अन्तिम हुन्छ । उपभोक्ता अदालतले गरेको फैसला गल्त नै भए पनि उल्टाउन सक्ने भनेको सोभन्दा माथिल्लो तहको अदालतले मात्रै हो । कुनै पनि फैसला आन्दोलन, विरोध वा प्रधानमन्त्रीको निर्देशनले बदर गर्न सकिँदैन । नेपालको न्यायिक स्वतन्त्रताअनुसार अदालतलाई फैसला यसरी गर भनेर सरकार, प्रधानमन्त्री, मन्त्री वा कुनै संघसंस्थाले निर्देशन दिन पनि पाउँदैन । त्यसको औपचारिक कानुनी उपाय भनेको उच्च अदालत वा सर्वोच्च अदालतमा रिट हाल्ने हो । त्यसैले आन्दोलन केवल दबाब सिर्जना गर्ने माध्यम हो, न्याय प्राप्तिको औपचारिक विधि होइन । उपभोक्ता अदालतले जुन ऐनमा टेकेर स्वास्थ्य सेवासम्बन्धी निर्णय दिइरहेछ, त्यो हो उपभोक्ता संरक्षण ऐन, २०७५ । यस ऐनको धारा २(प) अनुसार सेवा भन्नाले व्यक्ति वा संस्था वा कम्पनीले व्यावसायिक रूपमा दिने कुनै पनि सेवा भन्ने बुझिन्छ । जसमा स्वास्थ्य सेवा, शिक्षा, यातायात, बिमा आदि समावेश छन् । तर, स्वास्थ्य सेवा सामान्य व्यापारिक सेवा होइन । यो अनिश्चितता र जोखिमपूर्ण निर्णयहरू सँग जोडिएको सेवा हो । एउटै रोगमा एउटै उपचार विधि सबैमा सफल हुँदैनन् । चिकित्सकले जानीजानी बिरामीलाई हानी पुर्याउने उद्देश्य पक्कै राख्दैनन् । बिमारीमा आएको जटिलता वा मृत्यु दुर्भाग्य हो कि लापरवाही भन्ने छुट्ट्याउन चिकित्सकीय विशेषज्ञता आवश्यक पर्छ । यदि यही ऐन रहिरह्यो भने, यस्ता फैसला निरन्तर आउनेछन् । त्यसैले ऐनमा संशोधन अपरिहार्य छ । स्वास्थ्य सेवा जस्तो मानवीय, संवेदनशील विषयलाई विशेष व्यवस्थासहित अलग अध्यायमा राखिनुपर्छ । यसका लागि संसद्मा विधेयक ल्याउनुपर्छ, वा सरकारको तत्परतामा अध्यादेशमार्फत संशोधन सम्भव छ । तर, यो सजिलो वा छिटो प्रक्रिया पक्कै होइन । यो अवस्थाको सिर्जना हुनुमा स्वास्थ्यका नियामक संस्थाहरूको कमजोरी पनि छ । बिरामीले उजुरी गरेपछि लापरवाही थियो कि थिएन भन्ने छानबिन गर्ने काम नेपाल मेडिकल काउन्सिलको हो । तर, काउन्सिलले समयमा निर्णय नगर्ने र चिकित्सकलाई दण्डजरिवाना गरे पनि अर्को पक्षलाई सम्बोधन नगर्ने भएकाले पीडित उपभोक्ता अदालतमा पुगेका हुन् । चिकित्सक र बिरामीबीचको विवादलाई काउन्सिल कतै न कतै चुकेभन्दा फरक नपर्ला । जब २०७५ मा उपभोक्ता संरक्षण ऐन बनाइँदै थियो, त्यसबेला नेपाल चिकित्सक संघ पनि मौन बसेको देखियो । संघले त्यहि समयमा ऐनमा मानव स्वास्थ्य सेवा भनेर छुट्टै व्यवस्था गर्न दबाब दिनुपथ्र्यो । त्यो गरिएन । मुद्दा अदालतमा जाँदा पनि, संघले संविधानअनुसारको दबाब, राय, वा परामर्श यथासमयमा दिएको देखिँदैन । अब यी कमीकमजोरीले ठूलो र उग्ररूप लिइसकेको छ । नेपालमा उत्पन्न चिकित्सा क्षेत्रसम्बन्धी संकट गम्भीर मोडमा पुगेको छ । चिकित्सक संघको आक्रोश, उपभोक्ता अदालतको एकपक्षीय निर्णय, र सरकारको ढिलासुस्तीबीच अब स्वास्थ्य सेवा नै ठप्प हुने खतरामा छ । नेपाल चिकित्सक संघले आइतबार धर्ना, सोमबार आकस्मिक सेवाबाहेक सबै सेवा बन्दको घोषण गरेका छन् । अझ गम्भीर कुरा सोमबार नै काउन्सिलमा दर्ता प्रमाणपत्र बुझाउने तयारी गरेका छन् । अर्थात् मेडिकल काउन्सिलको प्रमाणपत्र नभए पछि चिकित्सले कुनै किसिमको चिकित्सकिय सेवा दिन नपाउने अवस्था हो । अर्थात् देश डाक्टरविहीन हुँदैछ । आकस्मिक सेवा पनि प्रभावित हुने निश्चत छ । सेवा बन्द हुनुको मार बिरामी, गरिब, सुत्केरी, दीर्घरोगी, र आकस्मिक सेवाका लागि भर पर्ने जनतामा पर्छ । यस्तो परिस्थितिमा सेवा अवरुद्ध हुन नदिन सरकारले तुरुन्त उठाउन सक्ने कदमहरू यथार्थ र व्यावहारिक हुनुपर्छ, जसले चिकित्सक समुदायको चासोको इज्जत पनि गरोस् र जनताको स्वास्थ्य पहुँच पनि सुनिश्चित होस् । यस अवस्थामा के गर्ने ? स्पष्ट छैन । तर, यो अन्यौल नचिरि हुँदैन । मन्त्रिपरिषद्को आकस्मिक बैठकले समाधान गर्न सक्छन् कि ? आशाचाहिँ छ । यो विषय सामान्य मन्त्रालय स्तरीय हैन, स्वास्थ्य र कानुन दुवै क्षेत्र समेटिने गम्भीर नीतिगत मुद्दा बनाउनुपर्छ । प्रधानमन्त्री स्वयंको अध्यक्षतामा स्वास्थ्य तथा जनसंख्या मन्त्रालय, कानुन, न्याय तथा संसदीय मामिला मन्त्रालय, नेपाल चिकित्सक संघ, मेडिकल काउन्सिल, कानुन आयोगका पदाधिकारी, र संसद्को स्वास्थ्य तथा कानुन समितिका संयोजकहरूको उपस्थितिमा गोलमेच संवाद आवश्यक छ । यही संवादमा दुवै पक्षको असन्तुष्टि सुन्ने हैन, समाधान दिने उद्देश्य राखिनुपर्छ । त्यस बैठकबाट उपभोक्ता अदालतका पछिल्ला फैसलाहरूमा चिकित्सा विशेषज्ञता र न्यायिक प्रक्रियाको तालमेल नमिलेकाले सरकारले चिकित्सा क्षेत्रसम्बन्धी मुद्दालाई हेर्न विशेष मेडिकल ट्राइब्युनल वा स्वतन्त्र स्वास्थ्य सेवा न्यायिक बोर्ड गठन गर्नुपर्छ । यसैको आधारमा ऐन संशोधनको तयारी गर्नुपर्ने र तत्काल गर्ने सन्देश दिनुपर्छ । यो आश्वासन केवल मौखिक नभएर मन्त्रिपरिषद्को निर्णयमा स्पष्ट रूपमा अंकित हुनु आवश्यक छ । नेपाल चिकित्सक संघसँग सशर्त संवादका आधारमा तुरुन्त सेवा सुचारु गराउने सहमति बनाउन सकिन्छ । संघले सार्वजनिक रूपमा सेवा बन्दलाई स्थगित गर्ने तर समयसीमा नतोकेसम्म आन्दोलनको चरण नरोकिने सन्देश दिन सक्ने वातावरण बनाउँदा जनहितमा हुन्छ । यसका लागि मन्त्रिपरिषद्ले १५ दिनभित्र समाधान ल्याउने प्रतिबद्धता सार्वजनिक रूपमा घोषणा गर्न सक्छ । चिकित्सक संघले त्यसैका आधारमा शर्तसहित सेवा सुचारु गर्ने निर्णय लिई आम जनतालाई राहत दिने आधार तयार पार्न सकिन्छ । आक्रोश स्वाभाविक छ । तर, चिकित्सक समुदायले समाजप्रतिको जिम्मेवारी र संवेदनशीलता पनि देखाउनुपर्छ । आन्दोलन जनहितमै होस्, बिरामीलाई नरोक्ने, सेवा नरोक्ने, संवाद खोल्ने खालको बनोस् । हरेक अस्पतालसंस्थाले मेडिकोलिगल सेल निर्माण गरियोस । कानुनी शिक्षाको तालिम, मेडिकल इथिक्स र सहमति प्रक्रियामा चिकित्सकलाई सशक्त बनाओस् । स्वास्थ्य सेवा केवल सेवा होइन । मानवता, वैज्ञानिकता र संवेदनशीलताको त्रिवेणी हो भन्ने सन्देश प्रवाह गर्नुपर्छ । चिकित्सक, बिरामी, र न्यायपालिका; तीनवटै एकअर्कामा शंका होइन, विश्वासका सेतुहरू निर्माण गर्ने बेला हो । अदालतको सम्मान, ऐनको संशोधन, र चिकित्सकको सेवा भावना, यी सबै मिलेर मात्रै यो द्वन्द्व अन्त्य हुनेछ । संविधान, न्याय, र संवेदना, यी तीन स्तम्भमा टेकेर अगाडि बढ्दा मात्रै चिकित्सा पेसाको सम्मान र बिरामीको अधिकार दुवै जोगिन सक्छन् । नेपालमा उत्पन्न चिकित्सा क्षेत्रसम्बन्धी संकट गम्भीर मोडमा पुगेको छ। चिकित्सक संघको आक्रोश, उपभोक्ता अदालतको एकपक्षीय निर्णय, र सरकारको ढिलासुस्तीबीच अब स्वास्थ्य सेवा नै ठप्प हुने खतरामा छ । नेपाल चिकित्सक संघले आइतबार धर्ना, सोमबार आकस्मिक सेवाबाहेक सबै सेवा बन्दको घोषण गरेका छन्।"
झापामा करेन्ट लागेर एकजनाको मृत्यु,झापा : झापाको बुद्धशान्तिमा करेन्ट लागेर एकजनाको मृत्यु भएको छ। मृत्यु हुनेमा बुद्धशान्ति गाउँपालिका३ सयपत्री टोलका ३९ वर्षीय रोशन जिमी रहेको प्रहरीले जनाएको छ। आज साँझ ७ बजे आफ्नै खेतमा रोपाइँ गर्नको लागि घरनजिकै रहेको पैनीबाट मोटर सेट गरी पानी तान्ने क्रममा जिमीलाई करेन्ट लागेको थियो। घाइतेलाई बीएण्डसी अस्पताल बिर्तामोड लगिएकोमा उपचारका क्रममा मृत्यु भएको प्रहरीले जनाएको छ। घटनाबारे इलाका प्रहरी कार्यालय धुलाबारीको टोलीले थप अनुसन्धान गरिरहेको जिल्ला प्रहरी कार्यालय झापाले जनाएको छ।
बिजुलीको करेन्ट लाग्दा डोटीको बडीकेदारमा ७ बाख्रा मरे,डोटी : डोटीको बडीकेदार गाउँपालिका३ जैसीबाजमा बिजुलीको पोल नजिक ग्राउन्डमा चरिरहेको अवस्थामा एक्कासि करेन्ट प्रवाह हुँदा सातवटा बाख्रा मरेका छन्। गाउँ नजिकैको जङ्गलमा बाख्रा चरिरहेको अवस्थामा एक्कासि जमिनमा करेन्ट प्रवाह भई स्थानीय भीम बहादुर साउद र भगिराम साउदका सातवटा बाख्राको मरेका हुन्। वर्षाको समयमा बिद्युत् चुहावट र करेन्ट प्रवाह अवस्थाको बारेमा विस्तृत रूपमा चेकजाँच गर्न आवश्यक रहेको बडीकेदार गाउँपालिकाका अध्यक्ष भैरव बहादुर साउदले बताए। उनले भने केही समयअघि वडा नम्बर ४ मान्नाकापडीमा गोरुको मरेको थियो। आज बाख्रा मरेका छन् भोलिका दिनमा मानवीय क्षति नहोस् भन्ने हेतुले करेन्ट प्रवाह र चुहावटको अवस्थाको परीक्षण गर्न आवश्यक छ। यसमा बिजुली बिस्तार तथा निर्माण कम्पनी र विद्युत् कार्यालयले समयमै विशेष ध्यान दिन आवश्यक रहको समेत बताए। केही महिनाअघि बडीकेदार गाउँपालिका४ मा पनि पोल नजिक एक गोरुलाई करेन्ट लागेर मृत्यु भएको थियो।
तुलसी रोपेर मनाइयो हरिशयनी एकादशी,काठमाडौं : आषाढ शुक्ल एकादशीका दिन आज घरघरमा तुलसीको बिरुवा सारिएको छ । प्रत्येक वर्ष आषाढ शुक्ल एकादशीका दिन मठमा तुलसीको बिरुवा सारिने परम्परा छ। एक महिनाअघि ज्येष्ठ शुक्ल एकादशीका दिन घरघरको तुलसी मठमा राखिएको दलका बिरुवा आज मठमा सारिएको हो। सनातन वैदिक परम्पराअनुसार तुलसीलाई विष्णुको प्रतीकका रूपमा मानिन्छ । आषाढ शुक्ल एकादशीदेखि कार्तिक शुक्ल एकादशीसम्म चार महिना भगवान् विष्णु क्षीरसागरमा शयन गर्ने भएकाले यस दिनलाई हरिशयनी एकादशी भनिएको संस्कृतिविद्हरूको भनाइ छ । भगवान् विष्णु शयन गर्नुहुने चार महिनालाई चतुर्मासा पनि भनिन्छ । वैज्ञानिक रूपमा पनि बढी अक्सिजन पाइने प्रमाणित भएको तुलसी विभिन्न रोगका लागि औषधिका रूपमा समेत प्रयोग गरिन्छ । तुलसीको मठ भएका स्थानमा रोग सार्ने विषालु प्रकारका कीटाणु नआउने विश्वाससमेत गरिन्छ। वास्तु दोष भएका स्थानमा तुलसीको मठ राख्नाले सकारात्मक फल प्राप्त हुने मान्यता छ । चार महिनासम्म विधिपूर्वक पूजा आराधना गरिएको तुलसीलाई कार्तिक शुक्ल एकादशी अर्थात् हरिबोधिनी एकादशीका दिन दामोदरसँग विवाह गरिदिने वैदिक विधि छ ।
कूटनीतिज्ञसँगै तिब्बती शरणार्थीले मनाए दलाई लामाको ९० औं जन्मदिन (फोटो फिचर),"काठमाडौं : नेपालमा बसोबास गर्दै आएका तिब्बती समुदाय (शरणार्थी)ले आफ्ना धार्मिक नेता दलाई लामा (तेन्जिन ग्यात्सो)को ९० औं जन्मदिन आइतबार मनाएका छन्। तिब्बतबाट निर्वासित धार्मिक नेता लामा आजदेखि ९० वर्ष पुगेका छन्। तेन्जिन ग्यात्सो १४ औं दलाई लामा हुन्। जन्मोत्सव कार्यक्रमको संयोजन लाजिम्पाटस्थित तिब्बती शरणार्थी कार्यालय (टिबेटिएन रेफ्युजी वेलफेयर अफिस)ले गरेको हो। तिब्बती समुदायले ललितपुरको जाउलाखेलमा एक कार्यक्रमको आयोजना गरी धार्मिक नेता दलाई लामाको जन्मदिन मनाएका हुन्। तिब्बती समुदायले तिब्बती परम्पराअनुसार दलाई लामाको तस्बिरमा पूजाअर्चना गरी दीर्घायुको कामना गरेका थिए। समारोहमा नेपालका लागि युरोपेली युनियनका राजदूत, नेपाल स्थित अमेरिकी, बेलायती, अस्ट्रेलियाली राजदूताबासका प्रतिनिधि, संयुक्त राष्ट्रसंघीय उच्चायुक्तको कार्यालय (यूएनएचसीआर) का प्रतिनिधि लगायत सहभागी थिए। कार्यक्रममा दलाई लामाको सन्देश पढेर सुनाइएको थियो। विश्वभर छरिएका तिब्बतीले जुलाई ६ मा धार्मिक एवम् निर्वासित नेता लामाको जन्मदिन मनाउँदै आएका छन्। उनले आफ्नो मृत्युपश्चात् पनि तिब्बतमा धर्मगुरु चुनिने परम्परा जारी रहने दाबी गरेका छन्। को हुन् दलाई लामा ? १४ औं दलाई लामाको जन्म १९३५ मा ल्हामो धोन्डुपको रूपमा तिब्बतको एक किसान परिवारमा भएको थियो। दुई वर्षको उमेरमा उनलाई तिब्बती बौद्ध धर्मका सर्वोच्च नेता १३ औं दलाई लामाको पुनर्जन्मको रूपमा चिन्हित गरिएको थियो। दलाई लामाले तिब्बती बौद्ध धर्मको शिक्षामा गहिरो अध्ययन गरेका छन्। सन् १९५९ मा चीनले तिब्बतमाथि कब्जा जमाएपछि उनी भारतमा निर्वासित भएका थिए। 'तिब्बती पहिचानको रक्षा गर्न अहिंसात्मक संघर्ष' गरेको भन्दै उनलाई सन् १९८९ मा नोबेल शान्ति पुरस्कार प्रदान गरिएको थियो। तिब्बती बौद्ध धर्मका अनुयायीहरू उनलाई अवलोकितेश्वर (चेन्रेजिग)को अवतारको रूपमा मान्छन्। दलाई लामाको भूमिका केवल आध्यात्मिक नेताका रूपमा नभएर तिब्बती जनताको राजनीतिक र सांस्कृतिक अस्तित्वको प्रतीकको रूपमा पनि रहँदै आएको छ। तस्बिरमा हेर्नुहोस्"
"ब्राउन सुगर कारोबारीलाई नियन्त्रणमा लिन हवाई फायर, ४२५ ग्राम बरामद","विराटनगर : मोरङको रंगेलीबाट हवाई फायर गरेर प्रहरीले आइतबार दिउँसो ठूलो परिणाममा लागुऔषध ब्राउन सुगरसहित ३ जनालाई पक्राउ गरेको छ। लागुऔषध नियन्त्रण ब्युरो काठमाडौंसहितको टोलीले १ राउण्ड हवाई फायर गरेर रंगेली नगरपालिका८ मा स्थित डिल्लीराम श्रेष्ठको घरबाट ३ जनालाई पक्राउ गरेको हो। पक्राउ पर्नेमा १ जना भारतीय महिला पनि छन्। मोरङ प्रहरी प्रवक्ता डीएसपी कोपिला चुँडालका अनुसार रंगेली८ घर भएर सोही वडाका डिल्लीराम श्रेष्ठको घरमा भाडामा बस्ने ५४ वर्षीय कृत्यानन्द ठाकुर, ३० वर्षीय सुशील बुढाथोकी र भारत अररिया जिल्लाको कुर्शाकट्टा घर भएकी ५० वर्षीय हसिना भन्ने बिजली खातुनलाई पक्राउ गरिएको छ। पक्राउ गर्ने क्रममा प्रहरीले १ राउण्ड हवाइ फायर पनि गरेको छ। ठाकुरको डेराबाट ४ सय २५ ग्राम ब्राउन सुगरजस्तो देखिने वस्तु, नगद १ लाख २१ हजार र ४ वटा आइफोन बरामद भएको डीएसपी चुँडालले बताइन्। लागुऔषध कारोबार भइरहेको सूचनाका आधारमा नेपाल प्रहरीको लागुऔषध अनुसन्धान ब्युरो काठमाडौं, लागुऔषध अनुसन्धान ब्युरो विराटनगर र इलाका प्रहरी कार्यालय रंगेलीबाट टोली खटिएको थियो।"
जगदम्बाको भट्टीविरुद्ध राजनीतिक दलले उपमहानगरलाई बुझाए ज्ञापनपत्र,"सिमरा : जगदम्बा स्टिल्सको जोखिमपूर्ण भट्टी सञ्चालनमा रोक लगाउन माग गर्दै विभिन्न दलका स्थानीय नेताले जितपुरसिमरा उपमहानगरपालिकालाई ज्ञापनपत्र बुझाएका छन्। मानव स्वास्थ्य र वातावरणलाई जोखिम हुने गरी उद्योगले भट्टी सञ्चालन गरेको भन्दै सात दलका स्थानीय नेताले उपमहानगरपालिकालाई ज्ञापनपत्र बुझाएका हुन्। स्थानीय सरकार प्रमुख राजन पौडेललाई ज्ञापनपत्र बुझाउँदै राजनीतिक दलले जगदम्बाको कच्चा पदार्थ पखाल्ने जोखिमपूर्ण भट्टी सञ्चालनमा रोक लगाउन माग गरेका छन्। नगरवासीको स्वास्थ्यका लागि उद्योगले गर्दै आएको ज्यादती तत्काल नियन्त्रणका लागि स्थानीय सरकारको प्रस्ट भूमिका देखाउन राजनीतिक दलको माग छ। नेपाली कांग्रेस, नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, नेकपा एकीकृत समाजवादी, लोकतान्त्रिक समाजवादी पार्टी नेपाल, जनमत पार्टीले ज्ञापनपत्र बुझाएको हो। ज्ञापनपत्रमा कांग्रेस सभापति छविलाल शर्मा, एमाले अध्यक्ष त्रिलोकविक्रम शाह, माओवादी अध्यक्ष प्रेम बराल, रास्वपा सभापति सुरेशराज केसी, समाजवादीका अध्यक्ष सञ्जय पटेल, लोसपाका अध्यक्ष सरोज पटेल र जनमत पार्टीका मनोहर साहले हस्ताक्षर गरेका छन्। ज्ञापनपत्रमार्फत उनीहरूले असार १८ मा उद्योगको सिसिएम प्लान्टमा भएको विस्फोट घटनाले बढाएको त्रासदीपूर्ण वातावरणलाई गम्भीरताका साथ लिन स्थानीय सरकारलाई आग्रह गरेका छन्। लगातार भइरहेको विस्फोटका घटनाले उद्योगमा काम गर्ने श्रमिक ज्यानको जोखिमका साथै उद्योगवरपर बस्ने स्थानीयसमेत मानसिक रूपमा पीडित हुनुपरेको ज्ञापनपत्रमा उल्लेख छ। भट्टी सञ्चालनसँगै उद्योगबाट हुने प्रदूषण नियन्त्रणका लागि जितपुरसिमरा उपमहानगरपालिका र वातावरण शाखाले चासो देखाएको पाइँदैन। उद्योगबाट हुने प्रदूषणका कारण स्थानीयवासी लामो समयदेखि प्रताडित छन्। प्रदूषणका कारण पीडित भइरहेका स्थानीय पछिल्लोपटक भएको भट्टी विस्फोटको घटनाबाट भने निकै त्रसित देखिएका छन्। भट्टी विस्फोट हुँदा बस्ती वरपरका घरमा कम्पन भएको थियो। भूकम्पको महसुस हुने गरी घर हल्लिन थालेपछि साना बालबालिकादेखि वृद्धवृद्धासम्म घर छोडेर भागेका थिए। उद्योगका कारण उत्पन्न यस्तो परिस्थितिलाई दीर्घकालीनमा समाधान गर्न उक्त जोखिमपूर्ण भट्टी स्थानान्तरण गर्न आवश्यक रहेको राजनीतिक दलको ठहर छ। बुँदागत रूपमा ध्यानाकर्षण र माग राखेर उनीहरूले भट्टी स्थानान्तरणलाई पहिलो सर्त बनाएका छन्। राजनीतिक दलले जिल्ला प्रशासन कार्यालयमार्फत नेपाल सरकार, मधेस सरकार र सम्बन्धित निकायको समेत ध्यानाकर्षण गराउने तयारी गरिरहेका छन्। यसअघि बारा४ का सांसद एवं पूर्वमन्त्री कृष्णकुमार श्रेष्ठ (किसान) र बारा क्षेत्र नं ४(१) का सांसद देवनारायण चौधरीले पनि भट्टी स्थानान्तरणको माग गरेका थिए।"
सुनको चोरीको आरोपमा वालिङमा २ युवा पक्राउ,स्याङ्जा : सुन चोरीको आरोपमा वालिङ नगरपालिकाबाट २ जना युवा पक्राउ परेका छन्। पक्राउ पर्नेमा वालिङ नगरपालिका ९ बस्ने ३२ वर्षीय दुर्गा बिक र चापाकोट नगरपालिका घर भई हाल वालिङ नगरपालिका बस्ने ३४ वर्षीया दीपा क्षेत्री रहेका छन्। आरोपितका साथबाट प्रहरीले सुनले जडान गरिएको पञ्चरत्ने बाला २ थान बरामद गरेको प्रहरी निरीक्षक प्रवेश तिवारीले बताए। वालिङ नगरपालिका६ स्थित थानकुमारी पाण्डेको घरबाट असार १७ गते चोरी गरेको प्रहरीको भनाई छ। पाण्डेको घरबाट अन्दाजी आधा तोला बराबरको सुनले जडान गरिएको पञ्चरत्ने बाला २ थान चोरी भएको सूचनाको आधारमा दुई जनालाई बिहीबार पक्राउ गरेको हो। उनीहरूलाई शुक्रबार स्याङ्जा जिल्ला अदालतबाट १० दिनको म्याद थप अनुमति लिई अनुसन्धान भइरहेको प्रहरीले जनाएको छ।
"आज हरिशयनी एकादशी, घर घरमा तुलसीको बिरुवा रोपिँदै","काठमाडौं : प्रत्येक वर्ष आषाढ शुक्ल एकादशीका दिन घर घरमा तुलसीको बिरुवा रोपिँदै छ। एक महिनाअघि ज्येष्ठ शुक्ल हरिशयनी एकादशीका दिनमा घरघरको तुलसी मोठमा राखिएको दलको बिरुवा आज मोठमा सारिन्छ। सनातन वैदिक परम्पराअनुसार तुलसीलाई विष्णुको प्रतीकका रूपमा मानिन्छ। आजदेखि कार्तिक शुक्ल एकादशीका दिनसम्म तुलसीको विशेष पूजा हुन्छ। आषाढ शुक्ल एकादशीदेखि कार्तिक शुक्ल एकादशीसम्म चार महिना भगवान् विष्णु क्षीरसागरमा शयन गर्ने भएकाले आजको दिनलाई हरिशयनी एकादशी भनिएको धर्मशास्त्रविद् बताउँछन्। भगवान् विष्णु शयन गर्ने चार महिनालाई चर्तुमासा पनि भनिन्छ। एक वर्षमा २४ एकादशी पर्छन्। सक्नेले सबै एकादशीमा फलाहार मात्र गरेर व्रत बस्छन्। नसक्नेले चतुमासका चार महिनामा पर्ने आठ एकादशीमा व्रत गर्छन्। कामकाजमा सक्रिय हुनुपर्ने र चार महिनासम्म पनि फलाहार गर्न नसक्नेले भने हरिशयनी एकादशी र हरिबोधिनी एकादशीका दिन फलाहार गरी व्रत बस्ने गर्छन्। हरिशयनी एकादशीका अवसरमा आज बिहानैदेखि राजधानीको बूढानीलकण्ठ, उपत्यकाका चारनारायणलगायत देशभरका नारायण एवं विष्णु मन्दिरमा भक्तजनको भीड लाग्ने गर्छ। एकादशीका दिन विशेषगरी चामलबाट बनेका परिकार नखाने रोटी, ढिँडोलगायत फलाहार गर्ने गरिन्छ। वैज्ञानिक रुपमा पनि बढी अक्सिजन पाइने प्रमाणित भएको तुलसी विभिन्न रोगका लागि औषधिका रूपमा प्रयोग गरिन्छ। तुलसीको मोठ भएका स्थानमा रोग सार्ने विषालु प्रकारका कीटाणु नआउने विश्वाससमेत छ। वास्तु दोष भएका स्थानमा तुलसीको मोठ राख्नाले सकारात्मक फल प्राप्त हुने मान्यता छ भने तुलसी भएका स्थानमा शुद्ध हावा बहने तथ्य वैज्ञानिक रूपमा पुष्टि भएको छ।"
हिमाली भेगमा दलाई लामाको ९०औं जन्मोत्सव मनाइयो,"गोरखा : बुद्धमार्गीका धर्मगुरु १४औं दलाई लामाको जन्मोत्सव हिमाली भेगमा धुमधामले मनाइएको छ। गोरखा, मनाङलगायत हिमाली भेगका बुद्धमार्गीको मात्र बसोबास रहेका गाउँहरूमा लामाको ९० औं जन्मोत्सव मनाइएको हो। गोरखाको तिब्बती सिमानामा रहेको चुमनुब्री गाउँपालिकाका विभिन्न गाउँबस्तीमा दलाई लामाको पूजाआजा गरी तस्बिरमा खादा र माला लगाएर धूप बाली दीर्घायुको कामना गरेर जन्मोत्सव मनाइएको छ। बुद्धमार्गीका प्रमुख धर्मगुरु दलाई लामाको जन्मोत्सवको अवसरमा आइतबार चुमनुब्री७, छेकम्पारमा भक्तजनहरूले प्रार्थना गर्दै राजेन गुम्बा परिक्रमा गरेका छन्। राजेन गुम्बामा पढ्ने भिक्षुहरू, लामागुरुहरू तथा गाउँका स्थानीयवासीहरूले झन्डा बोक्दै, जयजयकार गर्दै गाउँ परिक्रमा गरेका थिए। साथै गुम्बामा आयोजित समारोहमा प्रत्येकले पूजाआजा गरी लामाको तस्बिरमा खादा ओढाउँदै सुस्वास्थ्य र दीर्घायुको शुभकामना व्यक्त गरेका थिए। त्यस्तै, चुमनुब्री गाउँपालिका१, साम्दोमा पनि धुमधामले दलाई लामाको जन्मोत्सव मनाइएको छ। स्थानीय तेगा गुम्बामा आइतबार दिउँसो गाउँलेहरू भेला भई उनको तस्बिरमा खादा र माला लगाई धूप बालेर शुभकामना व्यक्त गरेका थिए। साथै केक काटेर नाचगान गरेर जन्मोत्सव मनाइएको थियो। तिब्बतको सिमानामा अवस्थित मनाङको फू गाउँमा पनि दलाई लामाको जन्मोत्सव धुमधामले मनाइएको छ। स्थानीय टासी लखाङ गुम्बामा पूजापाठ गरी, बत्ती बालेर दलाई लामाको जन्मोत्सव मनाइएको हो। बुद्ध धर्मावलम्बीहरूको मात्र बसोबास रहेका गोरखा, मनाङलगायत अन्य जिल्लाका गाउँबस्तीहरूमा पनि उनको जन्मोत्सव मनाउने गरिन्छ।"
बेरुजु नबनाउने गरी काम गरौं : सभामुख घिमिरे,"काठमाडौं : प्रतिनिधिसभाका सभामुख देवराज घिमिरेले ऐन कामको पूर्ण पालन गरी बेरुजु नबनाउने गरी काम गर्नेतर्फ जोड दिन जरुरी रहेको बताएका छन्। प्रतिनिधिसभा अन्तर्गतका सार्वजनिक लेखा समितिले आइतबार सिंहदरबारमा आयोजना गरेको बेरुजु सम्बन्धी राष्ट्रिय कार्यशाला गोष्ठी उद्घाटन गर्दै सभामुख घिमिरेले बेरुजूका कारण मुलुक आर्थिक रुपमा समस्यामा पर्ने देखिएकाले ऐन कामको पूर्ण पालन गर्नुपर्ने बताएका हुन्। वित्तीय सुशासन, आर्थिक अनुशासन र समग्र अर्थतन्त्रमा बेरुजुको प्रभाव र बेरुजु न्यूनीकरणका उपायहरुमाथि छलफल गरेर आवश्यक निष्कर्ष निकाल्नुपर्ने उनले बताए। सुशासन,सुख, समृद्धि र समानताको बिषय मुलुकको आर्थिक अवस्थाले तय गर्ने भन्दै सभामुख घिमिरेले अर्थतन्त्रलाई बलियो बनाउनु कुरामा ध्यान दिनुपर्ने धारणा राखे।सभामुख घिमिरले हेरक वर्ष देखिने बेरुजुलाई अन्त्य गर्न तीनै तहका सरकार गम्भीर भएर लाग्नुपर्ने समेत बताए। कार्यक्रममा उपसभामुख इन्दिरा राना मगरले सार्वजनिक लेखा समितिले सुशासनसँग जोडिएको विषयमा छलफल गरेर बेरुजुसम्बन्धी समस्या हल गर्नका लागि निकास निकाल्नुपर्नेमा जोड दिइन्।"
बाघको छालासहित तीनजना पक्राउ,"दाङ : दाङमा बाघको छालासहित तीनजना पक्राउ परेका छन्। जिल्ला प्रहरी कार्यालय दाङले दाङमा बाघको छालासहित तीनजना पक्राउ परेको सार्वजनिक गरेको हो। दाङको गढवा गाउँपालिका६ खवरी गाउँबाट वन्यजन्तु बाघको छाला (ओखेटोपहार)सहित तीनजना व्यक्ति पक्राउ परेका हुन् । गोप्य सूचनाका आधारमा इलाका प्रहरी कार्यालय लमहीको टोलीले विशेष अपरेशन सञ्चालन गर्दै उनीहरूलाई नियन्त्रणमा लिएको दाङ प्रहरीले जनाएको छ। सूचनाको आधारमा प्रहरी निरीक्षक रोशनराज पाण्डेको कमाण्डमा खटिएको टोलीले असार २२ गते बिहान २ बजे विक्रम बुढामगरको घरमा छापा मार्दा शंकास्पद गतिविधि देखिएको र सो क्रममा शिरदेखि पुच्छरसम्म ९ फिट २ इञ्च लम्बाइ र ३ फिट २ इञ्च चौडाइ भएको पाटे बाघको छाला लुकाइ राखिएको अवस्थामा फेला परेको प्रहरीको भनाइ छ। बरामद गरिएको बाघको छाला रातो रंगको प्लास्टिकको झोलामा हालेर घरको माथिल्लो तलामा लुकाइएको थियो। यस क्रममा बिक्रम बुढामगरसँगै संलग्न रहेका दुई अन्य व्यक्तिहरू पनि पक्राउ परेका छन्। पक्राउ पर्नेहरूमा केशव राज सेन ,बिक्रम बुढामगर र अनिल थारु रहेका छन् । यी तीनैजनामाथि वन्यजन्तु संरक्षण ऐनअन्तर्गत आवश्यक अनुसन्धान भइरहेको इलाका प्रहरी कार्यालय गढवाले जनाएको छ। बाघजस्तो संरक्षित वन्यजन्तुको अंगको अवैध कारोबार नेपालको कानुन अनुसार गम्भीर अपराध मानिन्छ र दोषी ठहर भएमा कडा सजायको व्यवस्था छ।"
७७ औं जिल्ला पनि जोडियो सडकले,"हुम्लाको खार्पुनाथ५ स्थित चुवाखोला कर्णाली नदीमा बेलिब्रिज निर्माण भएपछि सिमकोट राष्ट्रिय सडक सञ्जालमा जोडियो । उक्त पुलको प्रधानमन्त्री केपी शर्मा ओलीले आइतबार औपचारिक उद्घाटन गर्दैछन् । नेपाली सेनाले झन्डै ४ करोड बजेटमा उक्त बेलिब्रिज ३५ दिनमा निर्माण गरेको हो । वीरेन्द्रनगर : रेलको बाटो पुग्दैछ रे, तिमी बस्ने सहरैमा । हुम्ला कहिले मोटर आउला, बस्याको छु रहरैमा ।। चार वर्षअघि मात्रै यो गीत सार्वजनिक हुँदा हुम्लावासीका लागि मोटर चढ्ने रहरै थियो । घरआँगनबाटै मोटर चढेर सरर यात्रा गर्ने कुरा केवल सपना झैँ लाग्थ्यो । विश्वले विज्ञान र प्रविधिको क्षेत्रमा चमत्कार गरिसक्दा हुम्लावासीका लागि गाडी चढ्ने कुरा नै ठूलो थियो । त्यसैकारण लेखराज गिरीले हुम्लाको कठिन जनजीवन र विकटतालाई शब्दमा उतारे, सुरज पण्डितले मनै छुने लय र स्वर दिए अनि हुम्लामा गाडी नपुगेको कथा र व्यथा गीतसंगीतमार्फत पनि प्रस्फुटित भयो । अब भने, स्थिति फेरिएको छ, गाडी चढ्ने हुम्लावासीको सपना पनि यथार्थमा परिणत हुँदैछ । ७७ वटै जिल्ला सदरमुकाम राष्ट्रिय सडक सञ्जालमा जोडिएको खुसियालीमा देश रम्दैछ । नेपाली सेनाले दु्रत गतिमा सडक निर्माण गर्यो, हुम्ला सदरमुकाम सिमकोट राष्ट्रिय सडक सञ्जालमा जोडियो । मुलुकमा लोकतन्त्र आएको दुई दशकपछि हुम्ला सदरमुकाममा पनि गाडी पुग्यो । हुम्लावासीका लागि राजधानी काठमाडौं पनि अब टाढा रहेन । घरआँगन नै गाडी चढेर स्वदेशी माटो चुम्दै काठमाडौं आवतजावत गर्ने अवस्था सिर्जना भयो । हुम्ला सदरमुकाम पनि सडक सञ्जालमा जोडिएपछि भारत, नेपाल र चीन गरी तीनवटै देशको यात्रा सहज रूपमा गर्न पाइने अवस्था पनि सिर्जना भएको छ । बेलिब्रिजले जोडियो, त्रिदेशीय यात्रा सहज बन्यो हुम्लाको खार्पुनाथ५ स्थित चुवाखोला कर्णाली नदीमा बेलिब्रिज निर्माण भएपछि सिमकोट राष्ट्रिय सडक सञ्जालमा जोडियो । उक्त पुलको प्रधानमन्त्री केपी शर्मा ओलीले आइतबार औपचारिक उद्घाटन गर्दैछन् । नेपाली सेनाले झन्डै ४ करोड बजेटमा उक्त बेलिब्रिज ३५ दिनमा निर्माण गरेको हो ।कर्णाली करिडोरको हुम्ला खण्डमा सडकको स्तरोन्नति हुँदै । खार्पुमा पुल बनेसँगै भारतीय सहर रूपेडिहाबाट चीनको सीमास्थित हिल्सासम्म एउटै गाडीमा यात्रा गर्न सकिने भएको छ । कर्णाली करिडोर दक्षिण खण्डका आयोजना प्रमुख इन्जिनियर तुलाराम शर्माले भने,अब भारतको रूपेडियाबाट कर्णाली करिडोर हुँदै चीनको सिमाना हिल्सासम्म एउटै गाडीमा सहज यात्रा गर्न सकिने भएको छ । जसबाट कैलाश मानसरोवर जाने भारतीय तीर्थयात्रुका साथै अन्य यात्रुलाई समेत राहत हुने भएको छ । भारतीय सहर रूपेडियाबाट चीनको सीमा हिल्सासम्मको दूरी करिब ५ सय १८ किलोमिटर छ । कालीकोटको खुलालुबाट सुरु हुने कर्णाली करिडोरले बाजुरा र हुम्लालाई समेत जोडेको छ । जुन खण्ड २ सय ७१ किलोमिटर छ । ठेकेदारको लापरबाहीपछि सेनालाई जिम्मा ०५४ सालमा हुम्लामा खाद्यान्न अभावको स्थायी समाधानका लागि तत्कालीन जिल्ला विकास समितिले चीनसँग सडक जोड्ने योजना बनाएको थियो । ०५७ सालमा जिविसको आन्तरिक स्रोतको प्रयोग गरी सिमकोटहिल्सा सडक खन्न सुरु गरियो । त्यसपछि कालीकोटदेखि बाजुराहुम्ला खण्डमा विभिन्न समयमा करोडौं बजेट खर्च गरियो । ठेकेदारमार्फत निर्माण थालिएको उक्त सडकमा करौडौं बजेट खर्च भयो । तर, सडक निर्माणको गति भने सुस्त भयो । निर्माण व्यवसायीको ढिलासुस्तीकै कारण ०७१ चैत ५ गते तत्कालीन प्रधानमन्त्री सुशील कोइरालाको नेतृत्वमा रहेको सरकारले कर्णाली करिडोरको निर्माणको जिम्मा नेपाली सेनालाई दियो । ०७१ साल चैत ९ गतेबाट नेपाली सेनाले निर्माणको काम सुरु गरेपछि ०७४ सालमै कालीकोटबाट बाजुरासम्म सडकको ट्याक खोलेर गाडी गुडे । त्यसपछि क्रमशः बाजुरा र हुम्लासम्म गाडी पुग्यो । हुम्लाको ६ किलोमिटर चट्टानी भाग छारे भीरमा सडक निर्माण गर्न बढी समय लाग्यो । कर्णाली करिडोर सडक आयोजनाका अनुसार कर्णाली करिडोरमा ०८१ सालबाट उत्तर र दक्षिण गरेर दुईवटा आयोजना कार्यालय छन् । जसको उत्तर आयोजनामा १ सय ४८ किलोमिटर सडक छ । दक्षिणतर्फ १ सय २३ किलोमिटर सडक पर्छ । दक्षिणतर्फको खण्डमा १४ अर्ब बजेट छ । जसको १० प्रतिशत खर्च भएको छ । जहाँ बेलिब्रिज ६ वटा, ७ वटा पक्की पुलका साथै ५० किलोमिटर सडक कालोपत्रेको काम भइरहेको छ । कर्णाली करिडोरको उत्तर खण्डमा जम्मा २१ अर्ब बजेट छ । जसको १० प्रतिशत खर्च भएको छ । जहाँ बेलिब्रिज एउटा, पक्की पुल २ वटाका साथै अरू सडक स्तोरोन्नतिको काम भइरहेको छ । कर्णालीको भाग्यरेखा करिडोर कर्णाली करिडोर कर्णाली प्रदेशको समृद्धिको आधार हो । यो करिडोर भारतको सीमाबाट सुरु भई तिब्बतको सीमासम्म जोडिन्छ । जसले त्रिदेशीय (नेपाल, भारत र चीन) व्यापार र यातायातलाई सहज बनाउने सम्भावना बोकेको छ । हुम्लामा पहिलोपटक गाडी पुग्नु कर्णाली करिडोरको विकासमा एक ऐतिहासिक उपलब्धि हो । नेपाल सरकारले राष्ट्रिय गौरवको आयोजनाका रूपमा लिइएको नर्थ साउथ ग्रोथ एक्सिस कर्णाली करिडोरकोमा गाडी गुड्न थालेपछि अब यसले कर्णालीवासीको जीवन स्तरमा परिवर्तन ल्याउने अपेक्षा गरिएको छ । हुम्लाका पर्यटन व्यवसायी विजय लामाले कर्णाली करिडोरलाई हुम्लावासीका साथै समग्र कर्णालीको आर्थिक करिडोरका रूपमा लिन सकिने बताए । उनले भने, यो सडकले कर्णाली प्रदेशका विकट क्षेत्रहरूमा यातायातको पहुँच विस्तार गर्नुका साथै आर्थिक, सामाजिक र पर्यटकीय विकासलाई प्रोत्साहन दिने लक्ष्य राखेको छ । अब भारतको रुपेडियाबाट कर्णाली प्रदेश हुँदै कर्णाली करिडोरबाट कैलाश मानसरोवर जाने आन्तरिक तथा बाह्य पर्यटकको घुइँचो लाग्नेछ । जसले कर्णालीमा आर्थिक गतिविधि बढ्नुका साथै आर्थिक समृद्धि हुनेछ । विकासको हरेक पक्षबाट पछाडि परेको कर्णाली क्षेत्रको उन्नतिका लागि निर्माण सुरु गरिएको कर्णाली करिडोरलाई यहाँका बासिन्दाले आफ्नो भाग्य र भविष्यसँग जोड्ने गरेका छन् । साउथ एन्ड नर्थ एक्सिस गोर्थका रूपमा लिइएको कर्णाली करिडोरले नेपाल, चीन र भारत जोड्ने छ । कर्णाली प्रदेश सरकारका पूर्वसामाजिक विकासमन्त्री दल रावलले भने, कर्णाली करिडोर कर्णालीका साथै देशकै आर्थिक समृद्धिको आधार हो । यसले हुम्ला जिल्लालाई राष्ट्रिय सडक सञ्जालसँग मात्र जोडेन् । नेपालभारतचीनसँगको व्यापार विस्तार पनि गरेको छ । यसबाट देशले नै आर्थिक लाभ लिनेछ । उनका अनुसार यो सडकले कालीकोट, बाजुरा र हुम्लावासीलाई यातायातको पहुँच पुर्याउनुका साथै बजार, शिक्षा, स्वास्थ्य र अन्य सुविधाको पहुँच सहज भएको छ । यसअघि सामान ढुवानीका लागि हवाइमार्ग वा पैदलयात्रामा निर्भर हुनुपथ्र्यो । स्तरोन्नति बाँकी नै कर्णाली करिडोरको पूर्ण निर्माण र स्तरोन्नति अझै बाँकी छ । करिडोरको पूर्ण विकासका लागि संघीय र प्रदेश सरकारको थप लगानी, प्रभावकारी योजना र नियमित मर्मत आवश्यक छ । यसले कर्णाली क्षेत्रको समग्र विकासमा ठूलो योगदान पुर्याउनेछ । मुलुकमा केही पनि भएको छैन भन्ने गलत भाष्यलाई पनि करिडोरले बदेलेको छ । २६ वर्षदेखि हुम्लाबाट गाडी चढ्ने हुम्लीको सपना पूरा भएको छ । कर्णाली करिडोरमा पूर्णरूपमा यातायात सञ्चालनसँगै समग्र कर्णाली प्रदेशको विकासले गति लिने निर्माण व्यवसायी महासंघ कर्णाली प्रदेशका महासचिव मानव बमले बताए । उनका अनुसार सडक बनेसँगै चीनको हिल्सादेखि कर्णालीका अधिकांश जिल्लाको सम्बन्ध भारतको रुपेडियासम्म जोडिएको छ । अब चीन र भारतसँग सम्बन्ध स्थापित गरी व्यावसायिक फाइदा लिन सकिन्छ । यसले कर्णालीमा अन्य विकासका पूर्वाधार निर्माणमा पनि सहज हुन्छ । यहाँ स्थानीय रोजगारीका साथै अन्य आर्थिक कारोबार बढ्ने अवस्था छ । कर्णाली करिडोरको कालीकोट खण्डमा गाडी गुड्दै । तस्बिर : बिस्नप्रसाद न्यौपाने कर्णालीको पर्यटन, पूर्वाधार निर्माण, रोजगारी र आर्थिक विकासका हिसाबले यो सडकको महत्व रहेको कर्णाली प्रदेश योजना आयोगका पूर्वसदस्य डादीपेन्द्र रोकायाले बताए । उनका अनुसार सरकारले कूटनीतिक रूपमा पहल गरेर यो सडकलाई व्यापारिक मार्गको रूपमा विकास गर्न जरुरी छ । कर्णाली करिडोरले कर्णालीको स्थानीय उत्पादनको बजारीकरणका साथै बेरागारीको समस्या समाधान गर्न ठूलो सहयोग पुग्नेछ । कडा चट्टान, स्तरोन्नतिमा तीव्रता कर्णाली करिडोरअन्तर्गत अहिले दुई योजना कार्यालयमार्फत सडक स्तरोन्नतिको काम भइरहेको छ । दक्षिण खण्ड (खुलालुसलीसल्ला) मा १ सय २३ र उत्तर खण्डअन्तर्गत सलीसल्लाहिल्सा सडक योजनामा १ सय ४८ किलोमिटरमा स्तरोन्नतिको काम भइरहेको हो । आयोजना कार्यालयका अनुसार पिलिचौरतुम्च, तुम्कोटहिल्सा, एलबाङछ्याछडा, छ्याछडाहेक्पाखोला, कुवाडीतुम्च गरी ५ खण्डमा सडक चौडा बनाउने, टेवा पर्खाल लगाउने, ग्राभेल र कालोपत्रेसम्मका काम भइरहेका छन् । तुम्कोटहिल्सा खण्डको ३५ मिटर सडकमा नालासहित साढे सात मिटर चौडाइको सडक निर्माणका लागि गजुरमुखीशिवशक्ति जेभीले आर्थिक वर्ष २०७९८० मा ठेक्का लिएको थियो । कम्पनीले २ पल्ट म्याद थप गरेकोमा अन्तिम पल्टका लागि साउनसम्म म्याद कायम रहेको छ । आयोजना कार्यालयका अनुसार एलबाङछ्याछडा खण्डअन्तर्गत १७ किलोमिटरमा सडक स्तरोन्नति गर्न आशिष कन्स्ट्रक्सनले २ वर्षअघि ठेक्का लिएको थियो । उसको म्याद चैत मसान्तसम्म छ । त्यस्तै, छ्याछडाहेक्पाखोला खण्डको १० किलोमिटरमा सडक स्तरोन्नतिको काम भइरहेको छ । आर्थिक वर्ष २०७९८० मा ठेक्का दिइएको उक्त सडकमा साउनसम्म काम सक्ने गरी एक वर्षका लागि म्याद थपिएको थियो । यी दुई खण्डमा झन्डै १० करोड रुपैयाँको बजेटबाट स्तरोन्नतिको काम भइरहेको हो । उत्तरी खण्डमा सडक स्तरोन्नतिका लागि यो वर्ष ३३ करोड रुपैयाँको बजेट छुट्याइएकामा आगामी वर्षका लागि ४० करोड बजेट विनियोजन भएको छ । यो खण्डमा ४ वटा पुल निर्माणको काम सकिएको छ । दक्षिण खण्डको खुलालुसल्लीसल्ला सडकअन्तर्गत ११ किलोमिटरमा ट्याक निर्माणको काम भइरहेको छ । अहिले वैकल्पिक सडकमार्फत यातायातका साधन सञ्चालन भइरहेकाले नेपाली सेनाले उक्त खण्डमा ट्याक निर्माणको काम गरिरहेको हो । नेपाली सेनाको सडक निर्माण कार्यदलका अनुसार ११ किलोमिटर खण्डमध्ये यो वर्ष साढे ७ किलोमिटर सडकमा ट्याक खोल्ने काम भइरहेको छ । जसका लागि सरकारले १० करोड रुपैयाँ छुट्याएको छ । सेनाले बोक्चेगौडा, भीइगौडा र याङ्चु भीरमा सडक स्तरोन्नतिको कामसमेत गरिरहेको छ । कडा चट्टान भएका भीरहरू फोडेर सडक चौडा बनाउने र ग्रेड मिलाउने काम भइरहेको छ । कडा चट्टान भएकाले विस्फोटक पदार्थ प्रयोग गरी सडक स्तरोन्नतिको काम भइरहेको सेनाले जनाएको छ । खुलालुसल्लीसल्ला खण्डको ५० किलोमिटरमा अहिले कालोपत्रेसहित सडक स्तरोन्नतिको काम भइरहेको सडक निर्माण आयोजनाका इन्जिनियर तुलाराम शर्माले बताए । उनका अनुसार पिलिचौरतुम्च खण्डको झन्डै २३ किलोमिटर सडकमा कालोपत्रका लागि पीएस कन्स्ट्रक्सनले १ अर्ब १० करोड रुपैयाँमा ठेक्का लिएको छ । उसले ३ वर्षभित्र साढे सात मिटर चौडाइको सडकसहित नाला निर्माण, ग्रेड र लेभल मिलानसहित कालोपत्रे गर्न असार १५ गते सम्झौता गरिसकेको छ । योजना कार्यालयका अनुसार यो वर्ष ३५ करोड बजेट रहेको यो खण्डका लागि आगामी वर्ष एक अर्ब रुपैयाँ विनियोजन भएको छ । त्यस्तै, कुवाडीतुम्च खण्डको २७ किलोमिटर सडकमा पनि स्तरोन्नतिसहित कालोपत्रे गर्न कन्टेक सिंह एन्ड ब्रदर्श जेभीले १ अर्ब १८ करोड रुपैयाँमा ठेक्का लिएको छ । उसले पनि ३ वर्षभित्र निर्माणको काम सक्ने गरी स्तरोन्नतिको जिम्मा लिएको योजना प्रमुख शर्माले बताए । यी दुई खण्डको कालोपत्रे सकिएपछि कर्णाली करिडोरको पहिलो खण्ड कालोपत्रे हुन्छ । कालीकोट खण्डमा पनि कालोपत्रे गर्ने गरी फाइल अगाडि बढाइएको छ । आगामी आर्थिक वर्षदेखि आवश्यक प्रक्रिया सुरु हुन्छ । कर्णाली करिडोर कर्णालीका साथै देशकै आर्थिक समृद्धिको आधार हो । कर्णाली करिडोरबाट कैलाश मानसरोवर जाने आन्तरिक तथा बाह्य पर्यटकको घुंइचो लाग्नेछ । दल रावल,पूर्वसामाजिक विकासमन्त्री कर्णाली प्रदेश कर्णालीमा अन्य विकासका पूर्वाधार बनाउन पनि अब सहज हुनेछ । स्थानीय रोजगारीका साथै अन्य आर्थिक कारोबार बढ्ने विश्वास गरेका छौं । मानव बम, निर्माण व्यवसायी महासंघ, कर्णाली अब कर्णाली प्रदेशका विकट क्षेत्रहरूमा यातायातको पहुँच विस्तार भई आर्थिक, सामाजिक र पर्यटकीय विकासलाई प्रोत्साहन पुग्नेछ । विजय लामा, पर्यटन व्यवसायी भारतको रूपेडियाबाट कर्णाली करिडोर हुँदै चीनको सिमाना हिल्सासम्म एउटै गाडीमा सहज यात्रा गर्न सकिने भएको छ । तुलाराम शर्मा, इञ्जिनियर ८ वटा पुल बन्दै कर्णाली करिडोरअन्तर्गत दक्षिण खण्डमा ६ र उत्तर खण्डमा ४ गरी १० खोला तथा कर्णाली नदीमा बेलिब्रिज निर्माण भएका छन् । ८ वटा पुल निर्माणको काम बाँकी छ । दक्षिण खण्डमा खुलालु, सान्नीगाड, जिट्टीखोला, बड्डीगाड, कुवाडी र सल्लीसल्लामा बेलिब्रिज निर्माणको काम सकिएको छ । ती खोलाहरूमा बेलिब्रिज विस्थापन गरी पक्की पुल निर्माण गर्न प्रक्रिया अघि बढिसकेको र ठेक्का प्रक्रियामा रहेको योजना प्रमुख शर्माले बताए । त्यस्तै, उत्तर खण्डमा चुवाखोला, सल्लीखोला, ताग्रुखोला र हेक्पाखोलामा पुल निर्माणको काम सकिए पनि सर्केगाड, न्यासीखोला र स्याम्नेखोलामा पुल निर्माण गर्न बाँकी रहेको छ । सडकको स्तरोन्नति सकेसँगै सबै ठाउँमा पुल निर्माणको काम पनि सकिएपछि बाह्रै महिना यातायातका साधन हिल्सासम्मै सञ्चालन हुनेछन् । कर्णाली करिडोर नामकरण गरी ट्याक खोल्न थालेको २१ वर्ष भएको छ । कर्णाली करिडोरको बाँकेको जमुनाहदेखि सुर्खेत, दैलेख, कालीकोट, बाजुरा हुँदै हुम्लाको सिमकोटदेखि चीनको सीमा क्षेत्र हिल्सासम्मको दूरी ६५ सय १८ किलोमिटर छ । कर्णाली प्रदेशको राजधानी वीरेन्द्रनगरदेखि हुम्लाको हिल्सासम्म ४ सय १० किलोमिटर मात्रै रहेको छ । कर्णालीवासीको आशाको केन्द्रका रूपमा रहेको कर्णाली करिडोर कालीकोटको नरहरिनाथ गाउँपालिका वडा नं ८ खुलालुदेखि हुम्लाको सलिसल्लासम्मको नेपाली सेना जिम्मा १ सय ९६ किलोमिटर सडकको ट्याक खोल्ने जिम्मा पाएको नेपाली सेनाले खोलिसकेको छ । चीनको सिमाना हुम्लाको हिल्सादेखि सलिसल्लासम्मको १ सय ४८ किलोमिटर हिल्साहुम्ला सडक आयोजनाले कामको जिम्मा लिएको छ । त्यो सडकखण्डको काम पनि तीव्र रूपमा भइरहेको छ । करिडोरमा आर्थिक चहलपहल कर्णाली करिडोरमा सवारीसाधन चल्न थालेपछि आर्थिक चहलपहल बढ्न थालेको छ । करिडोर क्षेत्रका आसपासमा बजार हुन सक्ने ठाउँमा जग्गाको कारोबारदेखि व्यापारको सम्भाव्यताले गर्दा आर्थिक गतिविधि बढेको हो । कालीकोटको खुलालुदेखि हुम्लाको सलिसल्लासम्म दर्जनौं ठाउँहरू नयाँ बजारका रूपमा विस्तार भएका छन् । कर्णाली प्रदेशसभा सदस्य दक्षिणा शाहीले भनिन्, कर्णाली करिडोरसँगै गाउँहरू पनि बजारीकरण भएका छन् । जसबाट कालीकोट, बाजुरा र हुम्लाका स्थानीय नागरिकहरू आर्थिक गतिविधिसँग जोडिएका छन् । यसले स्थानीयको आर्थिक अवस्थामा पनि परिवर्तन ल्याउन थालेको छ । कर्णाली करिडोरको खुलालुदेखि हुम्लाको सलिसल्लासम्म सवारीसाधन चल्दै आएका थिए । अब सिमकोटसम्मै सवारीसाधन चल्ने भएका छन् । अहिले यो सडकखण्डका दर्जनौं ठाउँ बजारका रूपमा विकास भएका छन् । कालीकोटको खुलालु, लालिघाट, रेगिल, शान्तिघाट, भुराबगर, भात्तडी, जारकोट, घाटपारीचौर, बाजुराको कोल्टी पिलिचौर, हिमाली गाउँपालिकाको धुलाचौरलगायत क्षेत्र अहिले बजारका रूपमा विकसित भएका छन् । यी बजारमा अहिले व्यापारी केन्द्रका रूपमा स्थापित हुन थालेका छन् । कालीकोटको पचालझरना गाउँपालिका अध्यक्ष देवराज शाही अग्निले भने, विगतमा यहाँ कर्णाली किनारमा रहेका फाँटहरूमा बालुवा मात्र देखिन्थ्यो । अहिले बजार झल्किरहेको छ । मानिसहरूको आउजाउका साथै व्यपारीक केन्द्रका रूपमा विकास भएका छन् । करिडोरकै कारण पहिलेका गाउँबस्तीहरू अहिले बजार बन्दै गएका छन् । तरकारी खेती विस्तार कर्णाली करिडोरमा सवारीसाधन चल्न थालेपछि आसपासका मानिस तरकारी खेतीतर्फ आकर्षित भएका छन् । विगतमा रोजगारको केही उपाय नहुँदा भारतमा रोजगारी गर्न जानेहरू अहिले तरकारी खेती गर्न थालेका छन् । गाउँगाउँमा नै बजार बनेका कारणले बारीमा लगाएको तरकारी कता लगेर बेच्ने भन्ने समस्या नभएको रास्कोट नगरपालिका६ भात्तडीका किसान नरप्रसाद बरालले बताए । विगतमा बारीमा तरकारी लगायो भने कसरी कहाँ बेच्ने भन्ने चिन्ता हुन्थ्यो उनले भने, बारी छेउमा नै बजार बनेको छ । बजारको बीचबाट कर्णाली करिडोरमा गाडी चलिरहेका छन् । आफूले उत्पादन गरेको तरकारी कता बिक्री गर्ने भन्ने चिन्ता छैन । त्यसैले मैले पनि विगत ४५ वर्ष अगाडिदेखि व्यावसायिक तरकारी खेती गरिरहेको छ । जसबाट वार्षिक रूपमा ३ लाखभन्दा बढी कमाइरहेको छु । कर्णाली करिडोर क्षेत्रमा उत्पादन भएको वस्तुहरू हिमाली जिल्ला र तराईका जिल्लामा पठाउन सजिलो भएकाले अहिले धेरैजसो मानिस कृषि पेसामा संग्लन रहेको रास्कोट नगरपालिकाका प्रमुख धर्मराज शाहीले बताए । उनका अनुसार हामीले कृषि क्षेत्रमा लगानी गर्नेलाई प्रोत्साहन दिने गरेका छौं । अहिले कर्णाली करिडोर सञ्चालनमा आएपछि यहाँ उत्पादन गरिएका कृषिउपजका वस्तुहरूको बजारीकरण गर्न सजिलो भएको छ । जसका कारण सडक आसपासका मानिसले कृषि पेसामा व्यावसायिक रूपमा लागिरहेका छन् । यसले एक प्रकारको सकारात्मक प्रभाव पारिरहेको छ । बाजुरा जिल्लाको स्वामीकार्तिकखापर गाउँपालिकामा उत्पादन हुने गरेको स्याउ विगतमा बिक्री नहुँदा गाई भैंसीलाई खुवाउनुपर्ने अवस्था थियो । अहिले सडक सञ्चालनमा आएपछि बजारीकरण गर्न कुनै समस्या नभएको गाउँपालिका अध्यक्ष भरतबहादुर रोकायाले बताए । उनका अनुसार यहाँका किसानले उत्पादन गरेको स्याउ सुर्खेतकोहलपुर हुँदै स्याउ धनगढी पुगेको छ । बजार विस्तार हुँदा स्याउले राम्रो मूल्य पनि पाएको स्वामीकार्तिकखापर गाउँपालिका स्वाफ्युचर स्याउ कृषक समूह अध्यक्ष धनबहादुर रावलको भनाइ छ । अहिले यहाँ उत्पादन गरिएको स्याउ बजारीकरणमा समस्या छैन । विगतमा परिवार पाल्न खेती किसानमा मात्र सीमित रहेका करिडोर क्षेत्रका स्थानीयवासीले अहिले विभिन्न पेसा व्यवसायमार्फत आम्दानी लिन थालेका छन् । विगतमा कुनै आयस्रोत नभएका मानिसले पनि अहिले बजार क्षेत्रमा होटेल व्यवसाय सुरु गरेका छन् । अहिले करिडोर क्षेत्रमा होटेललगायत अन्य व्यापार व्यवसायको वृद्धि भएको छ । मानिसले अहिले राम्रो आम्दानी लिन थालेका छन् ।"
५३ वर्षको उमेरमा नागरिकता हातमा पर्दा पुनियादेवीले भनिन् अब म पनि नेपाली भए,"वीरगन्ज : प्रमुख जिल्ला अधिकारी गणेश अर्यालले नागरिकताको प्रमाणपत्र हातमा थमाइँ दिँदा पुनिया देवीको अनुहार खुसीले एकाएक उजालियो। उमेरले पाँच दशक पुरा भइसक्दा पनि पुनिया देवीसँग आफू नेपाली नागरिक भएको कुनै प्रमाण थिएन। नागरिकता बनाइदिन पटकपटक श्रीमानलाई भन्दा टेरेका थिएनन्। माइती भारत भएका कारण नागरिकताका लागि चाहिने कागजातहरू जुटाउन सकेकी थिइनन्। तर शनिबार दैलोमै आएर प्रमुख जिल्ला अधिकारी अर्यालले नागरिकताको प्रमाणपत्र थमाई दिएपछि खुशी हुँदै पुनिया देवीले भनिन्, आज म धेरै खुशी छु। किनकी अब म पनि नेपाली भए। पर्साको सबैभन्दा दुर्गम ठाउँ भनेर चिनिने ठोरी गाउँपालिका३ शिकारीवासमा शनिबार पुगेर प्रमुख जिल्ला अधिकारी अर्यालले पुनिया देवीसहित ८ जनालाई नेपाली नागरिकताको प्रमाणपत्र प्रदान गरे। शनिबार शिकारीवासमा जिल्ला प्रशासन कार्यालय पर्साले आयोजना गरेको एकीकृत सेवा कार्यक्रममा विविध कारणले नागरिकताबाट बञ्चित उनिहरूलाई पुनियादेवीसँगै सोना देवी, सीता देवी, फूलमती कुमारी थारू, गुञ्जा थारू, राहुल चौधरी, विशाल चौधरी र सोनिया चौधरी नेपाली नागरिकताको प्रमाणपत्र प्रदान गरियो। लामो समयदेखि नागरिकताबाट वञ्चित रहेका उनीहरूलाई शनिबार उनीहरूको दैलोमै पुगेर नागरिकताको प्रमाणपत्र वितरण गरिएको प्रमुख जिल्ला अधिकारी अर्यालले बताए। केही दिन पहिले जिल्ला प्रशासन कार्यालयबाट खटिएका कर्मचारीले नागरिकताका लागि आवश्यक कागजपत्रहरू संकलन गरेर ल्याएपछि आवश्यक प्रक्रिया पूरा गरेर शनिबार नागरिकताको प्रमाणपत्र वितरण गरिएको उनले बताए। चितवन राष्ट्रिय निकुञ्जको बीच जंगलमा रहेको झण्डै १ सय ५० वर्ष पुरानो बस्ती शिकारीवासमा सडक, बिजुली, खानेपानी जस्ता आधारभूत सेवाहरू सरकारले अझैसम्म पनि पुर्याउन सकेको छैन। विशेषगरी आदिवासी थारू जातिका ७० घरधुरी रहेको शिकारीवासमा पुग्न वीरगन्जठोरी हुलाकी सडकखण्डबाट जंगलको करिब पाँच किलोमिटर कच्ची बाटो पार गरेर पुग्नुपर्छ। वर्षाका बेला भने खोलामा बाढी आएका बेला सडकसम्पर्क नै विच्छेद हुन्छ।"
"मोरङको रंगेलीमा एक राउन्ड हवाई फायर, ३ जना पक्राउ","विराटनगर : मोरङको रंगेलीमा लागूऔषध कारोबारी पक्राउ गर्न प्रहरीले गोली चलाएको छ। लागूऔषध कारोबारीलाई नियन्त्रणमा लिने क्रममा प्रहरीले एक राउन्ड हवाई फायर गरेको हो। गोली चलाएको प्रहरीले लागूऔषध ब्राउन सुगरसहित ३ जना पक्राउ पनि गरेको छ। लागूऔषध नियन्त्रण ब्यूरो कोटेश्वरका इन्स्पेक्टर राकेश यादव र वरिष्ठ सई बालकृष्ण सन्जेल सहितको टोली खटिएको थियो। पक्राउ पर्नेमा मोरङको रंगेली नगरपालिका८ का ५५ वर्षीय किर्तानन्द ठाकुर, सोही स्थानका ३८ वर्षीय सुशील बुढाथोकी र एक भारतीय महिलालाई पक्राउ गरेको हो। भारतीय महिलाको पहिचान खुलेको छैन।"
रुपन्देहीको कञ्चन गाउँपालिकाका ५ सय परिवारलाई लालपुर्जा,"काठमाडौं : रुपन्देहीको कञ्चन गाउँपालिकाका करिब ५ सय परिवारले एकसाथ लालपुर्जा प्राप्त गरेका छन्। आइतबार रुपन्देहीमा उपप्रधान एवं अर्थमन्त्री विष्णुप्रसाद पौडेलले कञ्चन५, गरगरेका बासिन्दालाई भूमि समस्या समाधान आयोगका केन्द्र र जिल्ला नेतृत्व एवम् मालपोतका सम्बन्धित अधिकारीहरुको रोहबरमा लालपुर्जा वितरण गरेका हुन्। लालपुर्जा वितरण गर्दै मन्त्री पौडेलले भूमिहीन दलित, भूमिहीन सुकुम्वासी र अव्यवस्थित बसोवासीको समस्या समाधानमा कन्चन गाउँपालिका रुपन्देहीमै पहिलो बनेको बताए। काँग्रेसएमाले गठबन्धनको सरकार आगामी २०८४ सम्मै रहने भन्दै उनले त्यतिबेलासम्म मुलुकभरिका भूमिहीन दलित, भूमिहीन सुकुम्वासी र अव्यवस्थित जग्गाधनीलाई प्रमाण पुर्जा दिने कार्य सम्पन्न गरिने धारणा राखे। पौडेलले देशलाई समृद्ध बनाउँदै नागरिकलाई सुखी बनाउने लक्ष्यका साथ सरकार अघि बढेकाले यसमा सबैले साथ दिनुपर्ने बताए। उनले समाजमा एकथरी मान्छेहरू नकारात्मक बिचार छर्न क्रियाशील रहेको भन्दै त्यस्ता सोचको पछि नलाग्न आग्रह समेत गरे।"
झापामा सर्पले डस्दा बालकको मृत्यु,झापा : झापामा विषालु सर्पले डस्दा एक बालकको मृत्यु भएको छ। सर्पले डस्दा कमल गाउँपालिका ४ का अन्दाजी १० वर्षीय नवीन विकको मृत्यु भएको हो। गएराति हजुरबुवासँगै भुइँमा सुतेका नवीनलाई कालो गोमन सर्पले खुट्टामा टोकेको थियो। उनको घटनास्थलमै मृत्यु भएको कमल ४ का वडाध्यक्ष चन्द्रप्रसाद भट्टराईले बताए। बालकको मृत्युपछि घर आँगनमा खोजेर दुईवटा सर्प मारेका थिए। ज्योति आधारभूत विद्यालयमा अध्ययनरत नवीन हजुरबुवा र हजुरआमासँगै बस्दै आएका थिए। उनका बुवा वैदेशिक रोजगारीमा गएका छन्।
चिकित्सक र बिरामी राख्ने शय्या बिनै जिल्ला अस्पताल खोटाङमा ५० शय्याको सेवा सुरु,"धरान : कोशी प्रदेशको स्वास्थ्य मन्त्रालयले जिल्ला अस्पताल खोटाङमा अर्गनाइजेसन एन्ड म्यानेजमेन्ट सर्भे अनुसार चिकित्सक र नर्सको दरबन्दी सिर्जना नगरिकनै तथा आवश्यक औषधि उपकरण खरिद नगरि ५० शय्याको स्वास्थ्य सेवाको शुभारम्भ गरेको छ। आइतबार पन्चेबाजा बजाएर कोशीका स्वास्थ्य मन्त्री भूपेन्द्र राईले स्वास्थ्य सचिव राधिका थपलियाको उपस्थितिमा ५० शय्याको स्वास्थ्य सेवाको शुभारम्भ गरेका हुन्। दरबन्दी अनुसारको दक्ष जनशक्ति र शय्या नथपी जिल्ला अस्पताल खोटाङको ५० शय्याको सेवा शुभारम्भ गरिएपछि स्वास्थ्य मन्त्री राईको राजनीति स्टनबाजी भएको भन्दै खोटाङका अन्य राजनीतिक दलहरूले विरोध जनाएका छन्। कोशी प्रदेश सरकारले ३० जना जनशक्ति र १५ शय्याको जिल्ला अस्पताल खोटाङलाई स्तरोन्नति गरी ५० शय्या र ५९ जना चिकित्सक सहित स्वास्थ्यकर्मीहरूको दरबन्दी थप्ने निर्णय गरेको थियो। तर मन्त्री राई र सचिव थपलियाले हचुवाको भरमा खोटाङवासीलाई भ्रममा पारी चिकित्सक बिना स्वास्थ्य सेवा स्तरोन्नतिको गलत प्रचार गरी भ्रमको खेती गरेको राष्ट्रिय स्वतन्त्र पार्टी खोटाङका अध्यक्ष मुकुन्द थापाले बताए। मन्त्री राईले हचुवाको भरमा कर्मचारीलाई दबाब दिएर सेवा बिस्तारको शुभारम्भ गरी विवादास्पद काम गरेको एमाले खोटाङका उपाध्यक्ष कुमार आचार्यले बताए। उनले जिल्ला अस्पतालमा तोकिएको शय्या व्यवस्थापन, दरबन्दी अनुसारको दक्ष चिकित्सक नपठाई अस्पतालको नयाँ भवन निर्माण सम्पन्न नगरी सेवा स्तरोन्नतिको शुभारम्भ गर्नु मन्त्री राईको राजनीति स्टनबाजी मात्र भएको आरोप लगाए। कोशी प्रदेशकै विकट मानिने खोटाङ जिल्ला अस्पतालमा हाल १५ शय्या र आठौं तहको डाक्टरसहित ३० जनाको दरबन्दी छ। कोशी प्रदेश सरकारले जिल्ला अस्पताललाई ११ औं तहको विशेषज्ञ डाक्टर सहित ५९ जनाको दरबन्दी र ५० बेड बनाउने घोषणा गरे पनि स्वास्थ्य मन्त्रालयले बिरामी राख्ने शय्याको व्यवस्थापन र दरबन्दी अनुसारको जनशक्ति पठाउन सकेको छैन। जिल्ला अस्पताल खोटाङका निमित्त प्रमुख रुपेश सग्रौलाले अस्पताललाई ५० बेडको सेवा शुभारम्भ गरिए पनि तत्काल उक्त सेवा दिन नसकिने बताए। मन्त्री राईले जिल्ला अस्पतालमा छिट्टै दरबन्दी अनुसारको चिकित्सक सहितका स्वास्थ्यकर्मी खटाएर स्वास्थ्य सेवाको स्तरोन्नति गर्ने बताए। उनले खोटाङवासीहरू उपचार गर्न काठमाडौं लगायतका स्थानमा जानुपर्ने बाध्यताको अन्त्य गरी आवश्यक औषधि उपकरण खरिदका लागि आवश्यक बजेट विनियोजन गरिएको बताए। चिकित्सक र शय्या व्यवस्थापन नगरि स्वास्थ्य सेवा स्तरोन्नति गरिएको विषयमा सचिव थपलियाले पहिलो चरणमा युएसजी मिसिन खरिद गरिएको सेवा सञ्चालन गरिएको बताइन्। उनले दरबन्दी अनुसारको चिकित्सक र अन्य स्वास्थकर्मीको विज्ञापन गरी भर्ना प्रक्रिया अगाडि बढाउने बताइन्। कांग्रेसको तर्फबाट भौतिक पूर्वाधार विकास र स्वास्थ्य मन्त्री रहेका राई खोटाङको प्रदेश सभा (ख) बाट निर्वाचित प्रदेश सभा सदस्य हुन्। कांग्रेसले केही दिन भित्र नै स्वास्थ्यमन्त्रीमा अर्को मन्त्री नियुक्त गर्ने भएपछि मन्त्री राईले हतारमा जिल्ला अस्पतालको ६० शय्याको स्तरोन्नति सेवाको शुभारम्भ गरेको बुझिएको छ। ५० शय्याको अस्पतालको लागि जिल्ला अस्पताल खोटाङमा २२ करोडको लगानीमा नयाँ भवन निर्माण गरिए पनि ठेकेदारले भवनको निर्माण समयमा नसक्दा स्वास्थ्य सेवा विस्तारमा गम्भीर समस्या भएको डा सग्रौलाले बताएका छन्।"
सेफ्टी ट्यांकीमा खसेर महिलाको मृत्यु,चितवन : सेफ्टी ट्यांकीमा खसेर एक महिलाको मृत्यु भएको छ । भरतपुर महानगरपालिका९ शरदपुरकी ६४ वर्षीया राधिका विकको मृत्यु भएको जिल्ला प्रहरी कार्यालयले जनाएको छ । प्रहरीका अनुसार घर नजिकै रहेको रिङले बनाएको सेफ्टी ट्याङ्कीमा शनिबार खसेर घाइते उनको भरतपुर अस्पतालमा उपचार क्रममा गएराति मृत्यु भएको हो। सेफ्टी ट्यांकीमा खसेर घाइते विकको भरतपुर अस्पतालमा उपचारका क्रममा मृत्यु भएको हो ।
कुनकुन प्रदेशमा हुँदैछ भारी वर्षा ?,"काठमाडौं : नेपालमा मनसुनी वायुको प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाका अनुसार आज कोशी प्रदेश र बागमती प्रदेशका पहाडी भूभागका एकदुई स्थानमा भारी वर्षाको पनि सम्भावना रहेको छ। आज बिहान जारी बुलेटिनमा कोशी प्रदेश, बागमती प्रदेश, गण्डकी प्रदेश र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङसहित मध्यम वर्षाको सम्भावना रहेको उल्लेख छ। देशको उच्चपहाडी तथा हिमाली भूभागका एकदुई स्थानमा हल्कादेखि मध्यम वर्षा हिमपातको सम्भावना रहेको छ। आज राती पनि बागमती प्रदेश, गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका धेरै स्थानमा मध्यम वर्षाको सम्भावना रहेको छ। गण्डकी प्रदेश, कर्णाली प्रदेश र सुदूरपश्चिम प्रदेशका थोरै स्थानहरूमा तथा कोशी प्रदेश, बागमती प्रदेश र लुम्बिनी प्रदेशका एकदुई स्थानमा भारी देखि धेरै भारी वर्षाको पनि सम्भावना रहेको महाशाखाले जारी गरेको बुलेटिनमा उल्लेख छ। देशको उच्चपहाडी तथा हिमाली भूभागका थोरै स्थानहरूमा हल्का देखि मध्यम वर्षा हिमपातको सम्भावना रहेको छ। सोमबार पनि कोशी प्रदेश र बागमती प्रदेशका पहाडी भूभागका एकदुई स्थानमा भारी वर्षाको पनि सम्भावना रहेको छ।"
