शीर्षक,विवरण
सुनसरी सीमाको सुरक्षामा कडाइ,"धरान : भारत र पाकिस्तानबीच तनाव बढेपछि सुनसरीस्थित सीमानाको सुरक्षामा कडाइ गरिएको छ। बुधबारदेखि सप्तकोशीको कोसी ब्यारेजदेखि अमडुवासम्म र सुनसरीबाट भारतको विरपुर राज्यको सुपौल र अररिया जिल्ला प्रवेश गर्ने नाकामा दुबैतर्फका सुरक्षाकर्मीहरू हतियारसहित तैनाथ भएका छन्। प्रमुख जिल्ला अधिकारी मिश्रले सीमा क्षेत्रको सुरक्षा मजबुत बनाइएको बताए। उनले सीमा क्षेत्रमा जो कसैले सुरक्षाकर्मीमाथि जबरजस्ती गरे गोली हान्नेसमेतको अधिकार दिएको बताए। त्यस्तै सशस्त्र प्रहरी बल बराह बाहिनीका डीआइजी कुमार न्यौपानेले सीमा क्षेत्रको स्थलगत निरीक्षण गरेका छन्। उनले भारत पक्षका सुरक्षा फौजसँगको समन्वयमा सीमा क्षेत्रमा आवश्यकता अनुसारका सुरक्षा फौज परिचालन गरिएको बताए। सुनसरीको सीमा क्षेत्रमा प्रमुख जिल्ला अधिकारी धर्मेन्द्रकुमार मिश्र, सुनसरीका प्रहरी प्रमुख सुमनकुमार तिम्सिना, सशस्त्र प्रहरी प्रमुख निर्मल थापासहितको टोलीले सीमा क्षेत्रको स्थलगत अनुगमन गरी शंकास्पद् स्थानमा थप प्रहरी परिचालन गरिएको छ।"
स्रोत नखुलेको करिब १५ लाख भारतीय रुपैयाँसहित एक जना पक्राउ,"झापा : सशस्त्र प्रहरीले झापामा स्रोत नखुलेको करिब १५ लाख भारतीय रुपैयाँसहित एक जनालाई पक्राउ गरेको छ। सशस्त्र प्रहरी बल नेपाल, प्रस्तावित सुरक्षा गुल्म काँकडभिट्टाबाट खटिएको टोलीले मेचीनगर७, जोरसिमलमा बुधबार बिहान चेकजाँचका क्रममा स्रोत नखुलेको १४ लाख ९९ हजार ७ सय भारतीय रुपैयाँसहित मोरङ उर्लाबारीका एक व्यक्तिलाई पक्राउ गरेको छ। काँकडभिट्टाबाट विराटनगरतर्फ जाँदै गरेको बसबाट उक्त रकम फेला परेको थियो। भारतीय रुपैयाँको नेपाली मूल्य करिब २३ लाख ९९ हजार ५२० हुन्छ। बरामद नगदसहित उनलाई आवश्यक कारबाहीका लागि आन्तरिक राजस्व कार्यालय इटहरी बुझाइएको जनाइएको छ।"
पौडी खेल्दा डुबेर एक बालकको मृत्यु,सिन्धुली : सिन्धुलीमा पौडी खेल्न गएका एक बालकको डुबेर मृत्यु भएको छ। कमलामाई नगरपालिकाका १६ वर्षीय बालकको खड्कुले दहको पानीमा डुबेर मृत्यु भएको हो। कक्षा ९ मा अध्ययनरत प्रतिक देवकोटाको बुधबार दिउँसो पानीमा डुबेर मृत्यु भएको प्रहरीले जनाएको छ। घटनालगतै जिल्ला प्रहरी कार्यालय सिन्धुलीका प्रहरी निरीक्षक बाबुराम कार्कीको टोलीले उद्धार गरी बालकलाई अस्पताल पुयाएको भएपनि बचाउन नसकिएको सिन्धुलीका प्रहरी प्रवक्ता सूर्य प्रकाश सुवेदीले जानकारी दिए ।
भाषिक कारणले बागमतीका जनताले समस्या खेप्नु पर्दैन : मुख्यमन्त्री लामा,हेटौंडा : बागमती प्रदेशका मुख्यमन्त्री बहादुर सिंह लामाले प्रदेशभरिका जनताले पहिले जस्तो आफ्नो जातीय भाषिक कारणले समस्या खेप्नु नपर्ने बताएका छन्। बुधबार हेटौंडामा प्रदेशको संस्कृति तथा पर्यटन मन्त्रालयको आयोजनामा भएको प्रदेश भाषा दिवस२०८२ कार्यक्रमलाई सम्बोधन गर्दै मुख्यमन्त्री लामाले यसअघि आफ्नो जातीय भाषाका कारण सरकारी तथा अन्य क्षेत्रहरूमा खेप्नु परेको समस्याको अन्त्य भएको बताएका हुन्। प्रदेश सरकारले नेपाली भाषाका अतिरिक्त तामाङ र नेपाल भाषालाई प्रदेशको सरकारी कामकाजको भाषाको रूपमा लागू गरेको स्मरण गराउँदै उनले प्रदेशका विभिन्न निकायमा भाषा अनुवादको व्यवस्था समेत गरेको बताए । कार्यक्रममा नेपाल तामाङ घेदुङ समाजका केन्द्रीय अध्यक्ष मोहन गोले तामाङले नेपालमा पहिलो पटक बागमती प्रदेश सरकारले तामाङ र नेपाल भाषालाई प्रदेशको सरकारी कामकाजको भाषाको रूपमा घोषणा गरेर पक्रिया अगाडि बढाएकोमा खुसी व्यक्त गरे । प्रदेश सरकारले २०८१ साल वैशाख १२ गतेको बसेको मन्त्रिपरिषद् बैठकले नेपाली भाषाको अतिरिक्त तामाङ भाषा र नेपाल भाषालाई बागमती प्रदेशको प्रदेश सरकारी कामकाजको भाषाको रूपमा लागु गरेको थियो। वैशाख २४ गते भाषा दिवस मनाउन सार्वजनिक बिदा दिने गरेको छ ।
रोहित शर्माले टेस्ट क्रिकेटबाट लिए सन्न्यास,"काठमाडौं : भारतीय पूर्व कप्तान रोहित शर्माले टेस्ट क्रिकेटबाट सन्न्यास लिएका छन्। उनले सामाजिक सञ्जाल इन्स्टाग्रामबाट टेस्ट क्रिकेटबाट सन्न्यास लिने घोषणा गरेका हुन्। 'मैले मेरो देशलाई सेतो जर्सी लगाएर प्रतिनिधित्व गर्ने अवसर पाएँ। यो मेरो लागि गर्वको विषय थियो। यस अवधिमा मलाई साथ र हौसला दिने सम्पूर्ण शुभेच्छुकप्रति आभार प्रकट गर्न चाहन्छु,' उनले भनेका छन्। उनले टेस्टबाट सन्न्यास लिए पनि एक दिवसीय क्रिकेट भने खेल्ने बताएका छन्। उनले टी२० फर्म्याटबाट यसअघि नै सन्न्यास लिइसकेका छन्। गत जुनमा टी२० विश्वकपको उपाधि जितेसँगै उनले टी२० अन्तर्राष्ट्रिय क्रिकेटबाट सन्न्यास लिएका थिए।"
भारतीय सेनाले भन्यो सीमापार गोलीबारीमा मृत्यु हुनेको संख्या १५ पुग्यो,काठमाडौं : मंगलबार रातिदेखि पाकिस्तानले गरेको गोलाबारीबाट १५ जना भारतीयको मृत्यु भएको र ४३ जना घाइते भएका छन्। भारतीय सेनाले जम्मू कश्मीरको पुंछ र तंगधारका नागरिक क्षेत्रहरू गोलाबारीबाट प्रभावित भएको बताएको छ। मंगलबार राति भारतले पाकिस्तान र पाकिस्तान प्रशासित कश्मीरका धेरै स्थानमा हवाई आक्रमण गरेको थियो। जसमा २६ जना पाकिस्तानीको मृत्यु भएको छ। यस्तै ४६ जना घाइते भएको पाकिस्तानी सैन्य प्रवक्ताले बताएका छन्।
'वायु प्रदूषण रोक्न साइकलको प्रयोग उपयुक्त हुन्छ',"काठमाडौं : नेपाल साइकल सोसाइटीद्वारा आयोजित ""स्वच्छ हावाका लागि साइकल"" कार्यक्रम सम्पन्न भएको छ। बुधबार त्रिपुरेश्वरस्थित मार्टिन चौतारीमा एक कार्यक्रममा वायु प्रदूषण रोक्न साइकलको प्रयोग उपयुक्त हुने जनाइएको छ। कार्यक्रममा सहरी योजनाकार रिजा जोशीले काठमाडौँ उपत्यकामा साइकलको प्रयोगको सम्भावनाबारे चर्चा गरेकी थिइन्। काठमाडौँ उपत्यकामा भएको वायु प्रदूषण रोक्न साइकल लेन तथा यातायात सम्बन्धी ऐन तथा नियममा पनि साइकललाई यातायातको साधनको रुपमा विस्तार गरी निश्चित नियम बनाउनुपर्ने उनले बताइन्। उनले भनिन्,""हाम्रो देशको यातायातसम्बन्धी कानुन नै साइकलको लागि बनेको छैन। काठमाडौँ उपत्यकामा साइकलको प्रयोग बढाउने हो भने साइकल लेनको विस्तार गर्नुपर्दछ। यससँग सम्बन्धित यातायात ऐन पनि ल्याउनु जरुरी छ।"" कार्यक्रममा जनस्वास्थ्यविद डा शरद वन्त पनि सहभागी थिए। उनले साइकलको प्रयोगले वायु प्रदूषणलाई रोक्न सहयोग गर्ने बताए। उनले भने,""साइकलको प्रयोग पूर्णरूपमा वायु प्रदूषणको नियन्त्रण होइन। तर यसले यातायातको साधनबाट हुने वायु प्रदूषण रोक्न भने काम गर्छ।"" कार्यक्रममा फ्रान्सको पेरिसमा गत १० वर्ष यता साइकल लेनको प्रयोग गरी साइकललाई यातायातको साधनको रुपमा विस्तार गर्दा ४० प्रतिशतसम्म वायु प्रदूषण घटेको तथ्याङ्कहरू प्रस्तुत गरिएको थियो। कार्यक्रममा नेपाल साइकल सोसाइटीमा आबद्ध रही नेपालमा साइकलको सम्भावना र यसको विस्तारका स्थानीय तहको भूमिकाको बारेमा पनि चर्चा गरिएको थियो। नेपाल साइकल सोसाइटीले साइकल प्रयोग र यसको प्रवर्धनका लागि शनिबार काठमाडौँको टुँडिखेलमा कार्यक्रम गर्ने भएको छ।"
भारतीय रक्षामन्त्रीले भने हामीले हाम्रा निर्दोष मानिस मार्नेलाई मार्यौँ,"काठमाडौं : रक्षामन्त्री राजनाथ सिंहले भारतीय सेनाले सटीकता, सतर्कता र संवेदनशीलताका साथ पाकिस्तानविरुद्ध कारबाही गरेको बताएका छन्। सीमा सडक संगठन बीआरओको स्थापना दिवसको कार्यक्रममा बोल्दै उनले यस्तो बताएका हुन्। उनले भने,प्रधानमन्त्री नरेन्द्र मोदीको मार्गदर्शनमा भारतीय सेनाले सबै भारतीयहरूलाई गौरवान्वित बनाएको छ। उनले भारतीय सेनाले नयाँ इतिहास रचेको बताए। राजनाथ सिंहले भने,भारतीय सेनाले सटीकता, सतर्कता र संवेदनशीलताका साथ कार्य गर्यो। निर्धारित लक्ष्यहरूलाई सटीकताका साथ र योजनाबद्ध योजना अनुसार नष्ट गरियो। कुनै पनि नागरिक स्थान वा नागरिक जनसंख्या प्रभावित नहोस् भनेर पनि संवेदनशीलता देखाइएको थियो। राजनाथ सिंहले रामायणको अशोक वाटिका प्रकरणको उल्लेख गर्दै भारतीय सेना हनुमान जीको आदर्शलाई पछ्याउने गरेको बताए। उनले भने,हामीले हाम्रा निर्दोष मानिसहरूलाई मार्नेलाई मात्र मार्यौँ।"
लोकतान्त्रिक गणतन्त्रलाई संस्थागत गर्न सबै एक भएर अगाडि बढ्नुपर्छ : मन्त्री सुडी,"कपिलवस्तु : महिला, बालबालिका तथा ज्येष्ठ नागरिकमन्त्री नवल किशोर साह सुडीले लोकतान्त्रिक गणतन्त्रलाई संस्थागत गर्न सबै राजनैतिक दल तथा नागरिक समाजहरू एक भएर अगाडि बढ्नुपर्ने बताए। जनता समाजवादी पार्टी कपिलवस्तुको आयोजनामा तौलिहवामा आयोजित कार्यकर्ता भेटघाट कार्यक्रममा बोल्दै उनले वर्तमान संविधानलाई बचाउन सरकार र नागरिक सबैको जिम्मेवारी रहेको बताए। मन्त्री सुडीले पार्टीका नेता कार्यकर्ताहरूलाई संगठन विस्तारमा लाग्न आग्रह समेत गरे।"
दुई लाख घुससहित नवलपरासी अदालतका कर्मचारी पक्राउ,भैरहवा : अख्तियार दुरुपयोग अनुसन्धान आयोगको बुटवल कार्यालयले जिल्ला अदालत पश्चिम नवलपरासीको कर्मचारीलाई घुससहित पक्राउ गरेको छ। मुद्दा मिलाईदिने भन्दै सेवाग्राहीसँग दुई लाख रुपैयाँ घुस लिएको अवस्थामा अदालतका सहायक कम्पुयटर अपरेटर रामलखन बनियाँलाई अख्तियारले घुस सहित पक्राउ गरेको स्रोतले बतायो। अख्तियार दुरुपयोग अनुसन्धान आयोगको बुटवल कार्यालयको प्रमुख विनिता भट्टराईले अदालतको कर्मचारीलाई घुस सहित पक्राउ गरिएको पुष्टि गर्दै थप विवरण आउन बाँकी रहेको बताइन्। अख्तियारले बनियाँलाई पाल्हीनन्दन गाउँपालिका३ बेलासपुरबाट घुससहित नियन्त्रणमा लिइएको हो।
भारत र पाकिस्तानमा करिब ५५० उडान रद्द,काठमाडौं : हवाई आक्रमणपछि भारत र पाकिस्तानमा करिब ५५० उडान रद्द गरिएका छन्। रियलटाइम उडान ट्र्याकिङ सेवा फ्लाइटराडार२४को तथ्याङ्क अनुसार हवाई हमलापछि पाकिस्तानमा १६ प्रतिशत र भारतमा ३ प्रतिशत निर्धारित व्यावसायिक उडान रद्द गरिएका छन्। फ्लाइटराडार२४ का अनुसार पाकिस्तानमा १३५ उडान रद्द गरिएका छन् भने भारतमा ४१७ निर्धारित उडान रद्द गरिएका छन्। बुधबार सबै आन्तरिक र अन्तर्राष्ट्रिय उडान रद्द भएपछि कराँचीको जिन्नाह अन्तर्राष्ट्रिय विमानस्थलमा यात्रुहरू पर्खिरहेका देखिन्थे।
नेपाल धितोपत्र बोर्डमा अख्तियारको छापा,"काठमाडौं : अख्तियार दुरुपयोग अनुसन्धान आयोगले नेपाल धितोपत्र बोर्ड (सेवोन)मा बुधबार दिउँसो छापा हानेको छ । विभिन्न कम्पनीको प्रारम्भिक सार्वजनिक प्रस्ताव (आईपीओ) निष्कासनका लागि घूस मागेको समाचार प्रकाशितप्रसारित भएपछि अख्तियारले सेबोनमा छापा हानेको हो । अख्तियारले आईपीओ निष्कासनका लागि अनुमति मागेका विभिन्न कम्पनीका फाइल नियन्त्रणमा लिएको स्रोतले बतायो । अख्तियारको टोली बुधबार दिउँसो ललितपुरको खुमलटारस्थित बोर्डको कार्यालयमा एक्कासि आइपुगेको सेबोन स्रोतले जनायो । निजी ऊर्जा उत्पादकहरूले आईपीओ निष्कासन स्वीकृति गर्नु अगाडि धितोपत्र बोर्डले घूस मागेको आरोप लगाउँदै आएका थिए । सोही आधारमा अख्तियारले छापा मारेको स्रोतले बतायो । सेबोन स्रोतकाअनुसार अख्तियारका प्रतिनिधिहरूले सम्बन्धित विभागका कर्मचारीहरूसँग पाइपलाइनमा रहेका आईपीओ, यसको प्रक्रिया र स्वीकृतिमा ढिलाइबारे सोधपुछ गरी विस्तृत विवरण खोजेका थिए । सम्बन्धित विभाग, महाशाखासँग उनीहरूले आईपीओ स्वीकृतिबारे पछिल्लो स्थिति, स्वीकृतिको प्रक्रिया, पाइपलाइनमा रहेका कम्पनी र ढिलाइ किन भयो ? भनेर सोधेका थिए, स्रोतले भन्यो । सोही आधारमा आईपीओ पाइपलाइनमा रहेको ८९ कम्पनीबारे जानकारी दिइएको सेवोनले जनाएको छ । केही दिनदेखि निजी ऊर्जा उत्पादकहरूले लामो समयदेखि स्वीकृतिको पर्खाइमा रहेका जलविद्युत् कम्पनीको आईपीओ निष्कासन स्वीकृति गर्न कमिसन मागेको आरोप लगाउँदै आएका थिए । आईपीओ स्वीकृतिमा साह्रै कठिन भयो । कमिसन बिना काम गर्न गाह्रो भयो । पैसा नबुझाए काम अगाडि नबढ्ने भनेर केही ऊर्जा उत्पादकहरूले गुनासो गरेका थिए, स्रोतले भन्यो । आईपीओको अनुमति पर्खाइ, तर स्वीकृतिमा ढिलाइ नेपाल धितोपत्र बोर्ड (सेबोन)मा विभिन्न कम्पनीहरूको आईपीओ (प्रारम्भिक सार्वजनिक प्रस्ताव) निष्कासनको अनुमतिको पर्खाइमा ८९ वटा कम्पनी छन् । यो संख्या असोज १२ गतेदेखि वैशाख २१ गतेसम्म आईपीओका लागि आवेदन दिएका कम्पनीको हो । यद्यपि यसबीचमा नगन्य कम्पनीले मात्रै आईपीओ निष्कासनको स्वीकृति पाए । स्वीकृत कम्पनीको आईपीओमा पनि नियामक निकायका केही प्रतिनिधिलाई मोटो रकम बुझाउनु परेको आरोप लागेको थियो । कार्यभार सम्हाल्ने बेला सेबोन अध्यक्ष सन्तोषनारायण श्रेष्ठले रोकिएका आईपीओ निष्कासन चाँडै सुरु हुने आश्वासन दिएका थिए । तर, उनले कार्यभार सम्हालेको लामो समयसम्म पनि पाइपलाइनमा रहेका कम्पनीहरूको संख्या बढ्दै गयो । आईपीओको अनुमति पर्खाइमा सबैभन्दा बढी हाइड्रोपावर क्षेत्रका कम्पनीहरू छन् । जलविद्युत् कम्पनीका मात्रै ४३ वटा कम्पनी आईपीओ निष्कासनको पर्खाइमा छन् । होटल तथा पर्यटन क्षेत्रमा ९ कम्पनीहरूले आईपीओको स्वीकृति मागेका छन् । यस्तै, लगानी क्षेत्रका ३ कम्पनी, म्यानुफ्याक्चरिङ तथा प्रोसेसिङ क्षेत्रमा १८ ओटा कम्पनी, लघुवित्त वित्तीय संस्थाअन्तर्गत एउटा कम्पनी, लघुवित्तमा अर्थात् माइक्रोइन्स्योरेन्स ३ वटा कम्पनी र अन्य क्षेत्रका १२ वटा कम्पनीहरूले आईपीओ निष्कासनको अनुमतिको पर्खाइमा छन् ।"
भीरबाट लडेर युवकको मृत्यु,नुवाकोट : नुवाकोटमा ककनीको भीरबाट लडेर एक युवकको मृत्यु भएको छ। ककनी गाउँपालिका६ झाग्रे खोल्सामा ३२ वर्षीय एचवि लामाको शव फेला परेको जिल्ला प्रहरी कार्यालय नुवाकोटले जनाएको छ। घटनाबारे अनुसन्धान भइरहेको प्रहरी नायव उपरीक्षक विक्रम लामाले जानकारी दिए। लामाको शव पोष्टमार्टमका लागि त्रिवि शिक्षण अस्पताल महाराजगन्ज काठमाडौँ लगिएको छ।
"बाल मन्दिर प्रकरणमा रीता सिंहसहित १७ जनाविरुद्ध मुद्दा दायर, ६० करोड ३९ लाख बिगो माग","काठमाडौं : नक्सालस्थित नेपाल बाल मन्दिरको जग्गा लिज प्रकरणमा १७ जनाविरुद्ध मुद्दा दर्ता भएको छ। जिल्ला सरकारी वकिलको कार्यालयले स्वर्गीय गणेशमान सिंहकी छोरीसमेत रहेकी ७१ वर्षीय रीता सिंहसहित १७ जनाविरुद्ध बुधबार काठमाडौं जिल्ला अदालतमा मुद्दा दर्ता गरेको हो। त्यस्तै तत्कालीन उपाध्यक्ष तुलसी नारायण श्रेष्ठ, तत्कालीन महासचिव गणेशभक्त श्रेष्ठ, तत्कालीन स्रोत तथा परिचालन उपसमितिका संयोजक कृष्णशंकर साह, तत्कालीन महासचिव श्यामकुमार आले, तत्कालीन महासचिव सुवास कुमार पोखरेल, तत्कालीन महासचिव प्रचण्डराज प्रधान, तत्कालीन महासचिव रामकाजी गुरुङ, तत्कालीन उपाध्यक्ष योगेन्द्रबहादुर शाही, तत्कालीन उपकोषाध्यक्ष दिपकदास श्रेष्ठ, बृहस्पति विद्यालय व्यवस्थापन प्रालिका सञ्चालक प्रविणराज जोशी, मुरारी निधि तिवारी, पुरुषतोत्तम राज जोशी, श्रद्धा संघाई, अभिनव सिंघानिया, सिद्धार्थ केडिया र कीर्तिप्रसाद पाण्डेयविरुद्ध मुद्दा दायर गरिएको हो। उनीहरूमध्ये अभिनव, सिद्धार्थ र कीर्ति भारतीय नागरिक हुन्। प्रहरीको केन्द्रीय अनुसन्धान व्युरोले तयार पारेको अनुसन्धान प्रतिवेदनको आधारमा सरकारी वकिलको कार्यालयले उनीहरूविरुद्ध मुद्दा दायर गरेको हो। अभियुक्तहरूसँग ६० करोड ३९ लाख, ७७ हजार २३१ रुपैयाँ माग दाबी गरिएको छ। उनीहरूलाई मुलुकी ऐन, ठगी महलको १ र ४ नं बमोजिम तथा हाल प्रचलित मुलुकी अपराध संहिता २०७४ को दफा २४९ को उपदफा (१) र उपदफा (२) बमोजिम ठगीको कसुरमा कारबाही गर्न माग गरिएको छ। 'नेपाल बाल संगठनलाई ठगी गरी हानी नोक्सानी पुऱ्याएको बिगो ६०,३९,७७,२३१।०५ र साविक मुलुकी ऐन ठगीको महलको ४ नं तथा हाल प्रचलित मुलुकी अपराध संहिता, २०७४ को दफा २५४ बमोजिम निज प्रतिवादीहरू रीता सिंह, तुलसी नारायण श्रेष्ठ, गणेश भक्त श्रेष्ठ, कृष्णशंकर साह, श्याम कुमार आले, सुवास कुमार पोखरेल, प्रचण्ड राज प्रधान, राम काजी गुरुङ (कोने), योगेन्द्र बहादुर शाही, दिपकदास श्रेष्ठ, प्रविण राज जोशी, मुरारी निधि तिवारी, पुरुषोत्तम राज जोशी, श्रद्धा संघाई, अभिनव सिंघानिया, सिद्धार्थ केडिया, किर्ति प्रसाद पाण्डेबाट पीडित नेपाल बाल संगठनलाई दिलाई भराई पाउन माग दाबी लिइएको छ,' प्रतिवेदनमा भनिएको छ।"
वित्तीय पहुँचमा छलाङ,"हिजो घरघरमा सिरानीखुत्रुकेमा राख्ने पैसा अहिले ब्याज पाउने सुविधासहित सुरक्षित रूपमा बैंकिङ कारोबार गर्न सक्ने स्थिति बनेको छ। हिजो साहुमहाजनबाट चर्को ब्याज, अझ मिटरब्याजमा ऋण लिनुपथ्र्यो, अहिले निश्चित सीमाभित्र रहेर बैंक तथा वित्तीय संस्थाबाट कर्जा लिने सुविधा छ। बैंकिङ कारोबार गर्न पनि बैंकमै भौतिक रूपमा धाउन नपर्ने मोबाइल बैंकिङमार्फत डिजिटल कारोबारको युग सुरु भएको छ। बैंकिङ इतिहासको सुरुवाती चरणमा तत्कालीन प्रधानमन्त्री जुद्धशमशेर जबराको अग्रसरतामा १९९४ कात्तिक ३० गते नेपालकै जेठो बैंकका रूपमा नेपाल बैंक लिमिटेड स्थापना भयो। पहिलो बैंक भएकैले बैंकिङ पद्धतिको सुरुआत गर्यो। नेपाल राष्ट्र बैंक आउनुभन्दा पनि अगाडि स्थापना भएकाले तत्कालीन समयमा केन्द्रीय बैंकको भूमिका पनि निर्वाह गर्यो। देशमा बैंकिङ पद्धतिको सुरुआत र विकासमा नेपाल बैंकको भूमिका अहम् रह्यो। मुुलुकमा उद्योग, व्यवसाय विस्तारका लागि पनि योगदान रह्यो। किनभने यो बैंक आउनुअघि धेरै ब्याजमा साहु, महाजनबाट ऋण दिने गरिन्थ्यो तर यसले ऋणको प्रणालीलाई संस्थागतमा परिणत भयो। सौ बैंकले विसं १९९४ पुसतिर पहिलो ऋण दिएको थियो। पहिलो ऋण जुत्ता, चप्पल व्यापारी मियाँ जहरूद्दिनलाई बैंकले तीन हजार रुपैयाँ कर्जा दिएको थियो। सोही समयमा भाजुरत्न ज्योतिले नेपाल सरकारलाई घिउ सप्लाई गर्न बैंकबाट १५ सय रुपैयाँ कर्जा लिएका थिए। उनी ज्योति ग्रुप इन्डस्ट्रिजका पद्म ज्योति र रूप ज्योतिका हजुरबुवा थिए। उनीहरूले सो बैंकबाट कारोबार सुरु गरेर अहिले स्थापित कम्पनी बनेको छ। अधिकांश नाम चलेका उद्योगी तथा व्यवसायीहरूले यो बैंकबाट ऋण लिएर आफ्नो हैसियत बनाएका छन्। विराटनगर जुट मिललाई पनि तत्कालीन समयमा एक लाख रुपैयाँ कर्जा दिएको थियो। देशको औद्योगीकरण, व्यावसायीकरण लगायतमा आर्थिक पक्ष सबल बनाउन बैंकले योगदान पुर्याएको छ। नेपाल बैंक सञ्चालनमा आएको १९ वर्षपछि विसं २०१३ मा बैंक तथा वित्तीय संस्थालाई नियमन गर्ने नियमनकारी निकाय नेपाल राष्ट्र बैंक स्थापना भयो। राष्ट्र बैंक स्थापनाको करिब ९१० वर्षपछि विसं २०२२ मा राष्ट्रिय वाणिज्य बैंक सञ्चालनमा आयो। यसपछि क्रमशः बैंकहरू विस्तार हुँदै गए। यससँगै, मुलुक संघीयतामा गएपछि विसं २०७२ मा नयाँ संविधान जारी भयो। यसपछि नेपाल राष्ट्र बैंकले पनि संघीय संरचनालाई सघाउन र मुलुकभर वित्तीय सेवा विस्तार गर्न सबै स्थानीय तहमा वाणिज्य बैंकको कम्तीमा एक शाखा पुर्याउने नीति ल्यायो। तर, सबै भूभागमा भौतिक पूर्वाधार, सञ्चार तथा सूचना प्रविधि र आवश्यक सुरक्षा प्रबन्धका कारण शाखा खोल्न सम्भव थिएन। त्यसैले राष्ट्र बैंकले वाणिज्य बैंकहरूलाई सबै स्थानीय तहमा बैंक शाखा समानुपातिक ढंगले स्थापना गर्ने योजना पेस गर्न लगायो। सबै बैंकलाई भाग लगाएर भए पनि ७ सय ५३ स्थानीय तहमा वाणिज्य बैंक शाखा पुर्याउने नीति लिइएको थियो। विसं २०७४ असार मसान्तमा मुलुकका ७ स ५३ स्थानीय तहमध्ये २ सय ९६ स्थानीय तहमा मात्र वाणिज्य बैंकका शाखा पुगेका थिए। तर, ४ सय ५७ स्थानीय तह कवर्गका वाणिज्य बैंकविहीन थिए। यसपछि क्रमशः बैंकका शाखा विस्तार हुँदै गए। तर मुलुकमा संघीयता आएपछि हरेक नेपालीलाई वित्तीय पहुँच पुर्याउन ७ सय ५३ वटै स्थानीय तहमा वाणिज्य बैंकको शाखा खोल्ने नीति आठ वर्षमा बल्ल पुरा भएको छ। नेपाल राष्ट्र बैंकले विसं २०७४ मा देशभरका सबै स्थानीय तहमा वाणिज्य बैंकको एक शाखा खोल्ने नीति लिए पनि विगत एक वर्षदेखि एउटा गाउँपालिकामा बैंक शाखा पुगेको थिएन। त्यो हो, सुदूरपश्चिममा अवस्थित बझाङको साइपाल गाउँपालिका। सो शाखा पनि केही महिनाअघिदेखि सञ्चालनमा आइसकेको छ। यसअघि मुलुकभर गत आर्थिक वर्ष २०७८०७९ जेठसम्ममा तीन वटा स्थानीय तहमा वाणिज्य बैंकको शाखा पुगेको थिएन। दुर्गम भनिएका धादिङको रुवीभ्याली गाउँपालिका र जाजरकोटको जुनीचाँदे गाउँपालिकामा समेत थिएन। तर २०७९ असारसम्म आइपुग्दा उक्त गाउँपालिकासहित ७ सय ५२ तहमा वाणिज्य बैंकहरूका शाखा विस्तार भए। यसको करिब दुई वर्षपछि बझाङको साइपाल गाउँपालिकामा पनि वाणिज्य बैंक पुगेपछि बल्ल सबै तहमा बैंकिङ पहुँच पूर्ण भएको राष्ट्र बैंकका प्रवक्ता रामु पौडेल बताउँछन्। हाल नेपालभर बैंक तथा वित्तीय संस्थाहरूको संख्या (लघुवित्त वित्तीय संस्था समेत) २०८१ फागुन मसान्तसम्ममा १ सय ७ पुगेको छ। यसमध्ये २० वाणिज्य बैंक, १७ विकास बैंक, १७ वित्त कम्पनी, ५२ लघुवित्त वित्तीय संस्था र १ पूर्वाधार विकास बैंक सञ्चालनमा छन्। बैंक तथा वित्तीय संस्थाहरू (लघुवित्त वित्तीय संस्था समेत) को शाखा संख्या विसं २०८१ फागुन मसान्तमा ११ हजार ५ सय ४३ पुगेको छ। सबै स्थानीय तहमा कम्तीमा एक बैंक शाखानीति अन्ततः सफल भएको बताउँछन् नेपाल राष्ट्र बैंकका बैंक तथा वित्तीय संस्था विभागका कार्यकारी निर्देशक गुरुप्रसाद पौडेल। उनका अनुसार अब संघ, प्रदेश र सबै स्थानीय तहमा गरी मुलुकका ७ सय ६१ वटै सरकारहरूले सरकारी कारोबार वाणिज्य बैंकमार्फत गर्न सक्ने भएका छन्। जसले गर्दा संघ, प्रदेश र स्थानीय तहबीचको राजस्व तथा खर्चको सन्तुलन, वित्तीय अनुशासन, अभिलेख व्यवस्थापनमा उल्लेख्य सुधार गर्न सघाउनेछ। नेपालको बैंकिङ इतिहासमा यो अत्यन्त महत्त्वपूर्ण उपलब्धि हो, उनी भन्छन्, यस उपलब्धिले देशका सबै स्थानीय तहमा वित्तीय पहुँच सुनिश्चित गरेको छ। यो कार्यले ग्रामीण तथा दुर्गम क्षेत्रका नागरिकलाई बैंकिङ सेवामा सहभागी मात्र गराउने छैन कि यसले नेपालले अवलम्बन गरेको शासन प्रणालीअन्तर्गत आर्थिक संघीयता बलियो बनाउन सघाउनेछ। यसका साथै बैंक शाखाको सहयोगले स्थानीय तहको कर संकलनलाई सहज बनाउने, संघबाट हस्तान्तरण हुने वित्तको सही परिचालनमा सघाउने कार्यकारी निर्देशक पौडेल बताउछन्। बैंक खाता संख्या ५ करोड ८४ लाख बैंक तथा वित्तीय संस्था विस्तार हुँदै गएपछि क्रमशः आम नेपालीको वित्तीय पहुँच बढ्न थालेको छ। पछिल्लो जनगणनाअनुसार नेपालको कुल जनसंख्या २ करोड ९० लाख ७२ हजाार ३ सय ९ छ। यता बैंकहरूको कुल निक्षेप रजिस्टर्ड खाता भने ५ करोड ८३ लाख ९९ हजार ७ सय ८४ हाराहारीमा पुगेको छ। यो वाणिज्य बैंक, विकास बैंक र वित्तीय संस्थाको मात्रै हो। यसबाहेक लघुवित्त वित्तीय संस्था र सहकारी संस्थाहरूमा भएको वित्तीय पहुँचलाई भने यसमा जोडिएको छैन। रजिस्टर्ड निक्षेप खाता संख्या ५ करोडमाथि भए पनि सबै नियमित सञ्चालनमा भने छैनन्। अझ बैंकमा एउटै व्यक्तिको ५७ ओटा खाता खोल्ने प्रवृत्तिले जनसंख्याभन्दा धेरै देखिएको हो। तर राष्ट्र बैंकको गत असारसम्मको तथ्यांकअनुसार कुल खातामध्ये ३ करोड ५३ लाख ७९ हजार खाता सक्रिय रूपमा सञ्चालित छन्। यसमध्ये, पुरुषको सक्रिय खाता संख्या १ करोड ९७ लाख १६ हजार र महिलाको सक्रिय खाता संख्या १ करोड ५६ लाख ६२ हजार रहेको केन्द्रीय बैंकको तथ्यांकमा उल्लेख छ। नेपाल राष्ट्र बैंकले गरेको एक अध्ययनले तीनपुस्ते विवरणको आधारमा प्राकृतिक व्यक्तिको एक मात्र निक्षेप खाता गणना गर्दा औसतमा ६७ दशमलव ३४ प्रतिशत रहेको देखाएको थियो। यस्तै चालु आर्थिक वर्षको ८ महिनासम्ममा वित्तीय संस्थामा कर्जा खाता संख्या १९ लाख ३७ हजार ४ सय ८० रहेको छ। साथै, निक्षेप खाता संख्या ५ करोडमाथि भए पनि सबै नियमित सञ्चालनमा भने छैनन्। यसमध्ये नेपाली प्राकृतिक व्यक्तिको २ करोड ९९ लाख २८ हजार ४ सय ३६ निक्षेप खाता रहेका छन्। प्रतिवेदनअनुसार तीनपुस्ते विवरणको आधारमा प्राकृतिक व्यक्तिको एक मात्र निक्षेप खाता गणना गर्दा ६७ दशमलव ३४ प्रतिशत रहेकोे छ। यसअघि २०७६ असार मसान्तमा कम्तीमा एक निक्षेप खाता भएका नेपालीको संख्या ६० दशमलव ९ प्रतिशत रहेको थियो। पछिल्लो समय वित्तीय पहुँच बढ्दै जानुको कारण वृद्धा, एकल भत्ताजस्ता सामाजिक सुरक्षाका लागि खाता खोल्नु पर्ने अनिवार्य व्यवस्थाले पनि बढेको हो। यस्तै, सरकारले एक व्यक्ति एक खाता अभियान पनि सुरु गरेको थियो। साथै सेयरमा प्रवेश गर्नेहरूले पनि अनिवार्य रूपमा खाता खोल्नुपर्ने व्यवस्थालगायतले पनि समग्रमा खाता संख्या बढेको हुन सक्छ। बिमाको दायरामा ४४१७ जनसंख्या नेपाल बिमा प्राधिकरणको पछिल्लो तथ्यांकअनुसार कुल जनसंख्याको ४४१७ प्रतिशत बिमाको दायरामा आएका छन्। अझै आधाभन्दा बढीलाई बिमामा समावेश गरी बिमा व्यवसाय बढाउन सकिने अवसर बिमा कम्पनीलाई छ। गत आव २०८१८२ फागुनसम्ममा म्यादी, लघुम्यादी र वैदेशिक रोजगार जीवन बिमासहित ४४ दशमलव १७ प्रतिशत सर्वसाधारण बिमाको पहुँचमा पुगेका हुन्। यो अघिल्लो आवको भन्दा थोरैले बढेको छ। आव २०८०८१ फागुनको तुलनामा १०१ प्रतिशतले बढेको छ। किनभने अघिल्लो आवमा ४३१६ प्रतिशत जनसंख्या बिमाको दायरामा आएका थिए। म्यादी जीवन बिमा (तोकिएको अवधिमा जोखिमबापत हुने तर परिपक्व भएपछि शुल्क फिर्ता गर्नु नपर्ने), लघु जीवन बिमा र वैदेशिक रोजगार जीवन बिमाको तथ्यांक जोड्दा सो प्रतिशतबराबरको पहुँच पुगेको बिमा प्राधिकरणको तथ्यांकमा उल्लेख छ। विकसित मुलुकमा झैं नेपालमा बिमाको महत्त्वबारे अझै पहुँच चाहेअनुसार बढाउन सकिएको छैन। अनिवार्य भनिएका बाहेकको बिमामा आम सर्वसाधारणहरूको प्राथमिकता कमै पर्ने गर्छ। सरकारले निर्जीवन बिमाअन्तर्गत कुनै दुर्घटना, चोरी, ठक्कर वा अन्य घटनाबाट मोटर गाडी वा तेस्रो पक्षलाई हुने नोक्सानीको क्षतिपूर्तिका लागि मोटर बिमा गर्न भनेको छ। नेपालमा मोटर बिमाअन्तर्गतको तेस्रो पक्ष दायित्व बिमा अनिवार्य गरिएकोले यसबाहेकका ऐच्छिक बिमा गर्नेहरू द्रुत गतिमा बढेको छैन। यद्यपि समग्रमा बिमाको पहुँच बढाउन अझै जनचेतनाको खाँचो भएको सरोकारवालाहरू औंल्याउँछन्। अझै पछिल्लो समय अर्थतन्त्रमा मन्दी छाएकाले बिमाको पहुँच अपेक्षाअनुसार बढ्न नसकेको बिमा कम्पनीहरूको भनाइ छ। समग्रमा चालु आवको फागुनसम्ममा बिमा सेवाप्रदायक कम्पनीहरूको सक्रिय बिमालेख संख्या १ करोड ४२ लाख ३८ हजार ६ सय ४८ रहेको छ। जसअन्तर्गत जीवन बिमालेख संख्या ३८ लाख ३४ हजार र निर्जीवन बिमालेख संख्या २० लाख ७३ हजार हाराहारीमा पुगेको छ। पुँजी बजारमा ६७ लाख बढी डिम्याट खाता कारोबारी कोरोना महामारीमा अन्य व्यवसायहरू प्रभावित हुँदा यो बेलादेखि पुँजी बजारमा भने लगानीकर्ताहरू बढी सक्रिय भएको देखिन्छ। विशेषगरी नेपाल धितोपत्र बोर्डले हरेक सेयर निष्कासनमा १० कित्ते सेयर नीति लिए पनि आम सर्वसाधारणले डिम्याट खोलेर पुँजी बजारमा प्रवेश गर्नेको संख्या ह्वात्तै बढेको छ। दिनप्रतिदिन खाता खोल्नेहरू बढेका छन्। सीडीएस एन्ड क्लियरिङका अनुसार वैशाख १२ गतेसम्ममा डिम्याट खाता खोलेर कारोबार गर्नेको संख्या करिब ६७ लाख २७ हजार २ सय २७ पुगेको छ। अझ यसमा पनि कतिपयले दुई खाता खोलेको पनि हुन सक्छ। यस्तो खाता दुईभन्दा बढी खोल्न भने पाइँदैन। दुईभन्दा बढी खाता खोलेमा रद्द हुने प्रावधानसमेत छ। यस्तै, सीडीएस एन्ड क्लियरिङको तथ्यांकअनुसार सेयर कारोबारका लागि रजिस्टर्ड मेरो सेयर प्रयोगकर्ता ५७ लाख ९० हजार २ सय ६१ छ भने यसमा सक्रिय संख्या ३९ लाख ८७ हजार ८ सय ३ रहेको छ। पछिल्ला वर्षमा नयाँ सेयर बजारमा लगानीकर्ताको संख्या पनि उल्लेख्य रूपमा बढेको छ। यसले पुँजी बजारमा आकर्षणसँगै आम सर्वसाधारणको पहुँच पुगेको पुष्टि हुन्छ। यता नेपाल स्टक एक्सचेन्ज (नेप्से)मा कुल रु १४ अर्ब २८ करोड ६ लाख १९ हजार ६ सय ६ बराबरको सूचीकृत सेयर रहेका छन्। तथ्यांकअनुसार २०८० फागुन मसान्तसम्ममा नेपाल स्टक एक्सचेन्ज लिमिटेडमा सूचीकृत कम्पनीहरूको संख्या २ सय ६८ पुगेको छ।"
गौतम गम्भीर भन्छन् भारतले पाकिस्तानसँग खेल्नु हुँदैन,"काठमाडौं : भारतीय राष्ट्रिय क्रिकेट टिमका प्रशिक्षक गौतम गम्भीरले पाकिस्तानको आतकंवादी हमलापश्चात भारतीय टिमले पाकिस्तानसँग खेल्न नहुने प्रतिक्रिया दिएका हुन्। दिल्लीस्थित मंगलबार एक कार्यक्रममा बोल्दै उनले पाकिस्तानसँग न्युट्रल भेन्युमा पनि खेल्न नहुने प्रतिक्रिया दिए। जबसम्म आतंककारी हमला रोकिँदैन तबसम्म भारत र पाकिस्तानबिच केही पनि कार्यक्रम गर्न नहुने उनले बताए। आतंकवादी हमलाको काम बन्द नहुँदासम्म भारत र पाकिस्तानबिच खेलसहित कुनैपनि दिपक्षीय काम गर्न हुँदैन। अप्रिल २२ मा काश्मिरमा भारतमा २६ जनाको हत्यापश्चात भारत र पाकिस्तानको द्वन्द्व पिकमा पुगेको हो। मंगलबार राती पुनः भारतले पनि पाकिस्तान पक्षको काश्मीर क्षेत्रमा हमला गरेपश्चात यो द्वन्द्व अझ भड्किने देखिन्छ। भारतले २०१३ यता पाकिस्तानसँग कुनैपनि खालको द्विपक्षीय खेल खेलेको छैन। भारत र पाकिस्तानले एसिया कप र आइसीसीको प्रतियोगिताहरूमा मात्रै एकअर्काको सामना गर्ने गरेका छन्। हालसम्म भारत र पाकिस्तानबिचको खेल न्युट्रल भेन्युमा मात्रै हुने गरेको छ। यी दुवै टोलीले महिला र पुरुष दुवैतर्फको एसिया कपमा खेल्ने तालिका रहेको थियो। त्यस्तै पुरुष टिमले २०२६ को टी२० विश्वकपमा आमनेसामने हुने तालिका रहेको छ। यसो त यो सरकारले गर्ने निर्णय हो। हामीले उनीहरुसँग खेल्ने कि नखेल्ने भन्ने। कुनै पनि खेल वा बलिउड अथवा कुनैपनि काम भारतीय सेना र नागरिकभन्दा माथि हुँदैन, प्रमुख प्रशिक्षक गम्भीरले भने। भारतीय क्रिकेट बोर्ड र सरकारको निर्णय हुनेछ। म कोही पनि होइन। निर्णय जे भए पनि हामी त्यसको लागि तयार छौं, उनले भने।"
सामाजिक सञ्जाल छैन त केही छैन,"सामाजिक सञ्जाल भनेको इन्टरनेटमा आधारित एक डिजिटल सञ्जाल हो जसले प्रयोगकर्ताहरूलाई सामग्री (टेक्स्ट, फोटो, भिडियो, लिंक आदि) साट्न, सिर्जना गर्न र आदानप्रदान गर्न अनुमति दिन्छ। यसमा फेसबुक, ट्विटर, इन्स्टाग्राम, युट्युब, लिंकडइन, टिकटकजस्ता प्लेटफर्महरू समावेश छन्। सामाजिक सञ्जाल आजको डिजिटल युगमा सञ्चार, मनोरञ्जन र व्यवसायका लागि एक अत्यन्त प्रभावकारी माध्यम बनेको छ। यसको मुख्य विशेषता प्रयोगकर्ताद्वारा सिर्जित सामग्री हो जसमा प्रयोगकर्ताहरूले आफैं सामग्री सिर्जना, सम्पादन र आदानप्रदान गर्न सक्छन्। यसले रियलटाइम इन्टरएक्सनको सुविधा दिन्छ जहाँ लाइक, कमेन्ट, सेयर, च्याट आदि मार्फत तुरुन्त प्रतिक्रिया सम्भव हुन्छ। सामाजिक सञ्जाल मल्टिमिडिया सपोर्टमा आधारित छ जसले टेक्स्ट, इमेज, भिडियो, अडियो र लाइभ स्ट्रिमिंगजस्ता फम्र्याटहरूलाई समर्थन गर्दछ। यसले प्रयोगकर्ताहरूलाई प्रोफाइल बनाएर अरूसँग जडान गर्न दिने सामाजिक नेटवर्किङको सुविधा दिन्छ जसले विश्वव्यापी रूपमा सस्तोमा सञ्चार सम्भव बनाउँछ। एल्गोरिदमको प्रयोगमार्फत यो प्लेटफर्मले प्रयोगकर्ताको रुचिअनुसार टार्गेटेड कन्टेन्ट देखाउने गर्दछ। यस्तै समान सोच भएका व्यक्तिहरूलाई भर्चुअल कम्युनिटीमार्फत एकत्रित गराउँछ। व्यवसायहरूको लागि यो एक प्रभावकारी मार्केटिङ तथा विज्ञापनको माध्यम पनि बनेको छ जसले ग्राहकहरूसँग सिधा सम्पर्क राख्न मद्दत गर्छ। अधिकांश सेवा निःशुल्क उपलब्ध भए तापनि केही प्रिमियम सेवाहरूका लागि शुल्क लाग्ने व्यवस्था रहेको छ। साथै, डाटा एनालिटिक्सको माध्यमबाट प्रयोगकर्ताको व्यवहार, सामग्रीको पहुँच तथा प्रभावको विश्लेषण पनि सम्भव हुन्छ। सामाजिक सञ्जालको बढ्दो प्रयोग सन् २०२५ अप्रिलसम्म विश्वभर सामाजिक सञ्जाल प्रयोगकर्ताहरूको संख्या उल्लेखनीय रूपमा वृद्धि भई ५ अर्ब ३४ करोड पुगेको छ जुन विश्व जनसंख्याको करिब ६३९ प्रतिशत हो। प्रत्येक प्रयोगकर्ताले मासिक रूपमा औसत ६८३ सामाजिक सञ्जाल प्लेटफर्महरू प्रयोग गर्ने गरेका छन् भने दैनिक रूपमा औसत २ घण्टा २१ मिनेट समय सामाजिक सञ्जालमा खर्च हुने गरेको छ। विशेषगरी १६ देखि २४ वर्ष उमेरसमूहका प्रयोगकर्ताहरूले औसत ७७१ प्लेटफर्महरू प्रयोग गर्ने देखिएको छ जुन अन्य उमेरसमूहभन्दा बढी हो। सन् २०२५ मा सबैभन्दा लोकप्रिय सामाजिक सञ्जाल प्लेटफर्महरूमध्ये फेसबुक ३ अर्ब ४ करोड, युट्युब २ अर्ब ५० करोड, ह्वाट्सएप र इन्स्टाग्राम दुवै २ अर्ब, टिकटक १ अर्ब ५० करोड, बिच्याट १ अर्ब ३० करोड, फेसबुक मेसेन्जर ९ करोड ५९ लाख, टेलिग्राम ८ करोड, डोउयिन ७ करोड ५२ लाख र स्न्यापच्याट ७ करोड ५० लाख मासिक सक्रिय प्रयोगकर्तासहित अगाडि छन्। स्मार्टफोन र इन्टरनेट पहुँचको विस्तारले विकासशील देशहरूमा सामाजिक सञ्जाल प्रयोग तीव्र गतिमा वृद्धि भइरहेको छ जसले आगामी वर्षहरूमा अझ व्यापक डिजिटल जडानको संकेत गर्दछ। नेपालमा सामाजिक सञ्जालको विकास इन्टरनेट र मोबाइल प्रविधिको विस्तारसँगै तीव्र रूपमा भएको छ। सन् २००४२००८ मा फेसबुक र युट्युबको सुरुवातसँगै नेपाली युवाहरू सामाजिक सञ्जालतर्फ आकर्षित भए। २००९२०१४ मा थ्रीजी सेवाको आगमनले मोबाइल इन्टरनेट सुलभ बनायो र ट्विटर, इन्स्टाग्राम, वाइबरजस्ता प्लेटफर्महरू लोकप्रिय भए। २०१५२०१९ मा फोरजी सेवासँगै भिडियो सामग्री र डिजिटल मार्केटिङ फस्टायो, टिकटक भाइरल भयो। २०२०२०२५ मा नयाँ प्रवृत्तिहरू जस्तै मेटाभर्स, एआईआधारित सामग्री, टेलिग्राम, क्लबहाउसको प्रयोग बढ्यो र सरकारले सामाजिक सञ्जाल नियमन गर्न कानुनी कडाइ गरिरहेको छ।फाइभ जी, स्थानीय प्लेटफर्मको उदय र डिजिटल भुक्तानी एकीकरणले सामाजिक सञ्जाल प्रयोग अझ व्यापक हुने अनुमान छ। २०२५ जनवरीसम्म नेपालमा कुल १ करोड ४३ लाख सामाजिक सञ्जाल प्रयोगकर्ता थिए जुन कुल जनसंख्याको ४८१ प्रतिशत हो र यो संख्या २०२४ को तुलनामा ७ लाख ५० हजारले (५६ प्रतिशत) वृद्धि भएको हो। २०२५ मार्चको तथ्यांकअनुसार फेसबुक प्रयोगकर्ताको संख्या १ करोड ६४ लाख ६९ हजार ५ सय पुगेको छ जुन जनसंख्याको ५१७ प्रतिशत हो। इन्स्टाग्राम प्रयोगकर्ता संख्या ४१ लाख ४३ हजार रहेको छ (१३ प्रतिशत), जबकि मेसेन्जर प्रयोगकर्ता संख्या १ करोड ४८ लाख ४९ हजार ९ सय (४६६ प्रतिशत) र लिंक्डइन प्रयोगकर्ता संख्या २० लाख ६५ हजार (६५ प्रतिशत) रहेको छ। फेसबुक प्रयोगकर्ताहरूमा लिंगअनुसार ५५९ प्रतिशत पुरुष र ४४१ प्रतिशत महिला छन्। उमेरसमूहअनुसार १८२४ वर्षका प्रयोगकर्ता ३६४ प्रतिशत, २५३४ वर्ष ३२८ प्रतिशत, ३५४४ वर्ष १७६ प्रतिशत र बाँकी ४५ वर्ष माथिका छन्। इन्टरनेट प्रयोगको हिसाबले, २०२५ जनवरीमा नेपालमा कुल १ करोड ६५ लाख इन्टरनेट प्रयोगकर्ता थिए जुन जनसंख्याको ५५८ प्रतिशत हो। तीमध्ये ८६२ प्रतिशत इन्टरनेट प्रयोगकर्ताहरूले कम्तीमा एउटा सामाजिक सञ्जाल अवश्य प्रयोग गर्ने गरेका छन् जसले नेपालमा डिजिटल पहुँच र सामाजिक सञ्जालको प्रभावशाली उपस्थिति देखाउँछ। नेपालमा सामाजिक मिडिया सञ्चालन र व्यवस्थापनको लागि संवैधानिक, नीतिगत, कानुनी, संस्थागत र अन्य व्यवस्थाहरू रहेका छन्। संविधानले अभिव्यक्ति स्वतन्त्रता र सूचनाको पहुँचको अधिकारको संरक्षण गर्दै सामाजिक मिडियाको दुरुपयोग र अफवाह फैलाउने नियन्त्रणका लागि कानुनी उपायहरूको परिकल्पना गरेको छ। साइबर अपराध ऐनजस्ता कानुनी प्रावधानहरूले अनलाइन अपराध र दुरुपयोग नियन्त्रण गर्न मद्दत पुर्याउँछन्। नेपाल दूरसञ्चार प्राधिकरण र सूचना तथा सञ्चार मन्त्रालयजस्ता संस्थाहरूले सामाजिक मिडियाको निगरानी र नियमन गर्छन्। नेपाल फ्याक्टचेकजस्ता संस्थाहरूले मिथ्या सूचनाको तथ्य जाँच गर्ने प्रयास गर्दैछन्। यस्ता व्यवस्थाहरूले डिजिटल मिडिया प्रयोगलाई सुरक्षित र जिम्मेवार बनाउन काम गर्दैछन् यद्यपि यी व्यवस्थाहरूलाई अझ प्रभावकारी बनाउन सुधार आवश्यक छ। नेपाल सरकारले सामाजिक सञ्जाललाई नियमन गर्ने उद्देश्यले प्रस्तुत गरेको सामाजिक सञ्जालको सञ्चालन, प्रयोग र नियमन गर्नेसम्बन्धी विधेयक, २०८१ मा विभिन्न किसिमका कसुर र सजायहरूको व्यवस्था गरिएको छ। यसले नेपालमा अनुमति नगरी सञ्चालन गर्ने सामाजिक सञ्जाल प्लेटफर्मका लागि २५ लाख रुपैयाँसम्मको जरिवाना तोकेको छ। राष्ट्रहित, राष्ट्रिय सुरक्षा वा अन्य संवेदनशील मामिलामा गलत सूचना फैलाउनेलाई पाँच वर्षसम्म कैद वा पाँच लाख रुपैयाँसम्मको जरिवाना, र साइबर बुलिङ, स्टकिङ, ह्याकिङ, फिसिङ र अश्लील सामग्री प्रसार गर्नेहरूलाई क्रमशः दुईदेखि तीन वर्षसम्म कैद वा जरिवाना, वा दुवै सजाय तोकिएको छ। साथै, सामाजिक सञ्जालमा बेनामी वा छद्मभेषी पहिचान प्रयोग गरेर गलत सूचना फैलाउनेलाई पनि सजाय दिइनेछ। विधेयकले पुनरावृत्ति हुने अपराधको लागि सजायलाई दोब्बर गर्ने प्रावधान राखेको छ र सार्वजनिक पदधारी व्यक्तिहरूलाई थप सजाय दिने व्यवस्था पनि छ। यसले सामाजिक मिडिया प्लेटफर्म र प्रयोगकर्ताहरूको दुरुपयोग नियन्त्रण गर्ने उद्देश्य राख्छ तर यसको कार्यान्वयनमा चुनौतीहरू आउन सक्छन्। सामाजिक सञ्जालबाट राजस्वमा योगदान विद्युतीय सेवा कर एक प्रकारको कर हो जुन डिजिटल प्लेटफर्म वा अनलाइन सेवाहरू मार्फत प्रदान गरिने सेवाहरूमा लागू गरिन्छ। यो कर सामान्यतया इन्टरनेटआधारित कम्पनीहरू जस्तै सामाजिक सञ्जाल, अनलाइन बजार, स्ट्रिमिङ सेवाहरू र अन्य डिजिटल सेवा प्रदायकहरूले उत्पन्न गर्ने आम्दानीमा लगाइन्छ। यसको मुख्य उद्देश्य डिजिटल अर्थतन्त्रबाट राजस्व संकलन गर्नु र परम्परागत कर प्रणालीमा डिजिटल व्यवसायहरूको उचित प्रतिनिधित्व सुनिश्चित गर्नु हो। विद्युतीय सेवा करसम्बन्धी कार्यविधि, २०७९ जारी भएपछि यसको कार्यान्वयन सुरु भयो र पछिल्लो कार्यविधि, २०८१ ले कर प्रक्रिया अझ स्पष्ट पार्यो। वार्षिक ३० लाखसम्मको कारोबारमा कर छुट छ, सोभन्दा बढीमा सम्पूर्ण रकममा कर लाग्छ। ३० दिनभित्र स्थायी लेखा नम्बर दर्ता र तीन महिनाभित्र भुक्तानी अनिवार्य छ अन्यथा १५ प्रतिशत वार्षिक ब्याज लाग्छ। मूल्य अभिवृद्धि कर ऐन, २०५२ संशोधन गरी गैरबासिन्दा सेवा प्रदायकलाई मूल्य अभिवृद्धि करमा दर्ता गराउने व्यवस्था गरिएको छ। कार्यविधिहरूले कर प्रशासन, सेवा वर्गीकरण र जरिवाना प्रक्रिया स्पष्ट पारेका छन्। यसको कार्यान्वयन आन्तरिक राजस्व विभागले गर्छ र ठूला करदाता कार्यालयले अनलाइन पोर्टलमार्फत दर्ता र कर दाखिलाको सुविधा प्रदान गरिरहेको छ। नेपालमा विद्युतीय सेवा करमा हालसम्म १९ वटा अन्तर्राष्ट्रिय डिजिटल सेवा प्रदायकहरू दर्ता भएका छन् जसमा गुगल एसिया पसिफिक प्रालि, मेटा प्लेटफम्र्स आयरल्यान्ड लिमिटेड, गुगल आयरल्यान्ड लिमिटेड, टिकटोक प्रालि, नेटफ्लिक्स प्रालि, माइक्रोसफ्ट क्षेत्रीय बिक्री प्रालि, अमेजन वेब सेवा इन्क, अमेजन डट कम सेवा एलएलसी, एडोबी सिस्टम्स सफ्टवेयर आयरल्यान्ड लिमिटेड र जोहो कर्पोरेसन प्रालिलगायतका ठूला टेक कम्पनीहरू समावेश छन्। साथै, प्रोमेट्रिक जापान कम्पनी लिमिटेड, ईबीएससीओ इन्टरनेसनल इन्क, एसोसिएसन अफ चार्टर्ड सर्टिफाइड एकाउन्टेन्ट्स, पिअरसन एजुकेसन लिमिटेड, एप्पल डिस्ट्रिब्युसन इन्टरनेसनल लिमिटेड र एप्पल सर्भिसेस प्रालिजस्ता शैक्षिक तथा व्यावसायिक सेवाहरू प्रदान गर्ने कम्पनीहरू पनि दर्ता भएका छन्। आव२०७९८० मा पहिलो पटक विद्युतीय सेवा कर लागू गरिएको वर्षमा जम्मा ९१ लाख ७० हजार ५ सय १४ रुपैयाँ ८० पैसा मात्र संकलन भयो। यो प्रारम्भिक चरण भएकाले प्रणाली स्थापनामा समय लागेको, करदाताको पहुँच, सचेतना र कानुनी स्पष्टताको अभावजस्ता कारणले राजस्व कम उठेको देखिन्छ। आव २०८०८१ मा प्रणाली र प्रक्रियामा सुधार भएपछि कर संकलन उल्लेखनीय रूपमा वृद्धि भई ३७ करोड ४ लाख ६२ हजार ७० रुपैयाँ पुग्यो जुन अघिल्लो वर्षको तुलनामा करिब ४०० प्रतिशतको वृद्धि हो। यसले देखाउँछ कि सरकारको कानुनी स्पष्टता, सूचना प्रवाह, करदातासँगको समन्वय र प्रविधि सुधारले सकारात्मक प्रभाव पारेको छ। आव२०८१८२ मा पहिलो ९ महिनामै ३८ करोड २१ लाख ७३ हजार २ सय ४६ रुपैयाँ संकलन भइसकेको छ जसअनुसार सम्पूर्ण आर्थिक वर्षमा यो संख्या अझै बढ्ने प्रक्षेपण गर्न सकिन्छ। यसले देखाउँछ कि कर प्रणाली थप परिपक्व हुँदै गएको करदाताहरूले कर तिर्न थालेको र सरकारी संयन्त्रले कार्यान्वयनलाई थप प्रभावकारी बनाएको संकेत गर्छ। नेपालमा दर्ता रहेका सामाजिक सञ्जालहरूबाट मात्रै कति राजस्व संकलन भएको हो भन्ने तथ्यांक सार्वजनिक भएको छैन। सामाजिक सञ्जालको योगदान सामाजिक सञ्जालले नेपालमा विभिन्न क्षेत्रमा महत्त्वपूर्ण योगदान पुर्याएको छ। पहिलो, सञ्चार र जानकारीको पहुँच मा यसले तत्काल समाचार फैलाउने माध्यमको रूपमा काम गर्यो विशेषगरी २०१५ को भूकम्पजस्ता आपत्कालीन अवस्थामा फेसबुक, ट्विटर र युट्युबबाट ताजा जानकारी छरिएको थियो र परम्परागत मिडियाभन्दा छिटो सूचना जनतासम्म पुग्न थाल्यो। दोस्रो, शिक्षा र जागरूकता को क्षेत्रमा युट्युब, फेसबुक लाइभ र टिकटकले निःशुल्क शिक्षा, स्वास्थ्य सूचना र टीकाकरण अभियानलाई बढावा दियो। तेस्रो, आर्थिक अवसर मा सामाजिक सञ्जालमार्फत साना व्यवसायहरूले डिजिटल मार्केटिङ, फ्रिलान्सिङ तथा युट्युबटिकटकबाट आम्दानी गर्न थाले जसमा थोक्लो, दाराजजस्ता ब्रान्डहरू र मोनिका श्रेष्ठ, सुजन तामाङजस्ता क्रिएटर्सले राम्रो सफलता पाएका छन्। चौथो, सामाजिक परिवर्तन र अभियानअन्तर्गत इनफइजइनफ आन्दोलन, जनआन्दोलनको समर्थन र पर्यटन प्रवद्र्धनमा उल्लेखनीय भूमिका खेलेको छ। पाँचौं, संस्कृति र कलामा युट्युबबाट नेपाली संगीत विश्वभर फैलिएको छ, स्थानीय भाषा प्रवद्र्धन भएको छ र नेपाली मिम्सजस्ता पेजले मेमे संस्कृतिको विकास गरेका छन्। अन्ततः, चुनौतीहरू र नकारात्मक प्रभाव मा अफवाह, फेक न्युज, मानसिक स्वास्थ्यमा नकारात्मक असर र साइबर अपराधका घटना पनि बढेका छन् जसले सामाजिक सञ्जाल प्रयोगमा सावधानी आवश्यक भएको देखाउँछ। नेपालमा सामाजिक सञ्जालका विसंगति र विकृतिहरू नेपालमा सामाजिक सञ्जालको प्रयोग तीव्र रूपमा बढ्दै जाँदा यसको सकारात्मक पक्षसँगै विभिन्न विसंगति र विकृतिहरू पनि चुनौतीपूर्ण रूपमा देखा परेका छन्। पहिलो, मिथ्या सूचनाको प्रसार एक प्रमुख समस्या हो जसअनुसार ९२ प्रतिशत नेपाली प्रयोगकर्ताले गलत सूचना भोगेका छन् जसले राजनीतिक अस्थिरता, सामाजिक भ्रम र विभाजन निम्त्याउँछ। फेसबुक, युट्युब र ट्विटरजस्ता प्लेटफर्महरू यसका प्रमुख स्रोत मानिन्छन्। दोस्रो, फेक आईडी र अज्ञात खाताको दुरुपयोग मार्फत झुटा समाचार र द्वेष फैलाउने कार्य बढेको छ जसका विरुद्ध सरकारको नयाँ प्रस्तावित सामाजिक सञ्जाल विधेयकले पाँच वर्षसम्म कैद र पन्ध्र लाखसम्म जरिवानाको व्यवस्था गरेको छ तर यसले गोपनीयता र अभिव्यक्ति स्वतन्त्रतामा प्रश्न उठाएको छ। तेस्रो, घृणास्पद र विभेदकारी सामग्री को फैलावट पनि गम्भीर समस्या बनेको छ, जसले सामाजिक सद्भावमा खलल पुर्याइरहेको छ तर यस्तो सामग्रीको स्पष्ट परिभाषा नहुनुले विधेयकको कार्यान्वयनलाई अन्योल बनाएको छ। अन्ततः, तथ्यांकको अभाव र मिडियाको कमजोर भूमिका का कारण नेपाल फ्याक्टचेकजस्ता प्रयास सीमित छन् र पत्रकारहरूले सामाजिक सञ्जालको जिम्मेवार उपयोग गर्न नसक्दा गलत सूचना झनै फैलिरहेको छ। यी सबै समस्याहरूले नेपालमा सामाजिक सञ्जालको सन्तुलित र सुरक्षित प्रयोगका लागि सचेत नीति र सक्रिय नागरिक सहभागिताको खाँचो देखाउँछन्। नेपालमा सामाजिक सञ्जालका विसंगति र विकृति नियन्त्रणका उपायहरू नेपालमा सामाजिक सञ्जालसँग सम्बन्धित विकृतिहरू जस्तै मिथ्या सूचना, फेक आईडी, घृणास्पद सामग्री र सरकारी हस्तक्षेपका समस्याहरूलाई समाधान गर्न विभिन्न उपायहरू आवश्यक छन्। पहिलो, डिजिटल साक्षरता कार्यक्रमहरूको प्रवद्र्धन गरेर प्रयोगकर्ताहरूलाई सोशल मिडियामा देखिएका सामग्रीहरूको मूल्यांकन गर्न सिकाउनु महत्त्वपूर्ण छ। दोस्रो, प्रभावकारी कानुनी व्यवस्था लागू गर्नुपर्छ जसले फेक आईडी, साइबर अपराध र घृणास्पद भाषामा कडाइ गर्ने तर अभिव्यक्ति स्वतन्त्रतालाई सम्मान गर्ने सुनिश्चितता दिन्छ। तेस्रो, स्वतन्त्र तथ्यजाँच संस्थाहरू जस्तै नेपाल फ्याक्टचेकलाई सशक्त बनाउने र मिडियाको भूमिकामा सुधार ल्याउने आवश्यकता छ। चौथो, सरकार र सामाजिक सञ्जाल प्लेटफर्महरूको बीचमा सहकार्य गरेर गलत सूचना नियन्त्रणका लागि साझा नीति र रिपोर्टिङ प्रणाली बनाउनुपर्छ। पाँचौं, सकारात्मक सामग्रीको प्रवद्र्धन गरेर नकारात्मक सामग्रीको प्रभाव घटाउन सकिन्छ। अन्ततः, नागरिकलाई सचेतना दिनु र थिंक बिफोर यु सेयर जस्ता अभियानहरूले सामाजिक सञ्जालको जिम्मेवार प्रयोगमा सहयोग पुर्याउँछ। यी सबै उपायहरूको संयोजनले नेपालको सामाजिक सञ्जालको विकृतिलाई नियन्त्रण गर्न मद्दत पुर्याउँछ र डिजिटल क्षेत्रमा सुरक्षित र समावेशी वातावरण सिर्जना गर्न सक्छ। अन्त्यमा, सामाजिक सञ्जालले नेपाललाई ग्लोबल डिजिटल समुदायसँग जोडेको छ। यसले रोजगारी, शिक्षा, र सामाजिक चेतना बढाउँदै गरेको छ, तर यसको दुरुपयोग र नियमन चुनौती पनि बनिरहेको छ। भविष्यमा डिजिटल साक्षरता बढाउनु नै समाधान हो। (यादव, आन्तरिक राजस्व विभाग लाजिम्पाटका शाखा अधिकृत हुन्।)"
बागलुङमा घरको झ्यालबाट खसेर वृद्धको मृत्यु,बागलुङ : बागलुङमा घरको झ्यालबाट खसेर एक वृद्धाको मृत्यु भएको छ। बागलुङ नगरपालिका ४ श्रीनगरटोलमा बुधबार बिहान घरको झ्यालबाट खसेर ९१ वर्षीया ज्ञानमाया खड्काको मृत्यु भएको जिल्ला प्रहरी कार्यालय बागलुङका प्रमुख प्रहरी उपरीक्षक तिलक भारतीले जानकारी दिए। उनको पक्की घरको तेस्रो तलाबाट खसेर खड्काको मृत्यु भएको हो। खड्का सुतिरहेको कोठाको झ्यालबाट सडकमा खसेर मृत्यु भएको प्रहरीले जनाएको छ । खड्काको शव क्षतविक्षत अवस्थामा प्रहरीले अस्पताल लगेको थियो । आल्मुनियमको झ्यालमा ग्रील नभएकाले झ्यालबाट खसेको प्रहरीको भनाई छ । शवको पोष्टमार्टमका लागि धौलागिरी प्रादेशिक अस्पताल बगालुङमा राखिएको एसएसपी भारतीले बताए ।
चलायमान चलचित्र,"दशक अगाडिसम्म परम्परागत लयमा हिँडेको नेपाली चलचित्र उद्योग अहिले भने प्रविधि र टेक्नोलोजीको लयमा दौडिरहेको छ। मानवीय संवेदना, अर्गानिक कथा, जीवन भोगाइ र जीवन्त अभिनयमा नयाँ प्रविधिलाई मिसाउँदा चलचित्रका दृश्यहरू वाह भन्न सकिने बन्न थालेका छन्। अब्बल सिनेम्याटोग्राफी, उत्कृष्ट क्यामरा सिस्टम र कुशल निर्देशकको हातमा परेका अर्गानिक कथाहरूले नेपालमा मात्रै हैन, विदेशमा समेत तहल्का पिटेका छन्। सबैतिर वाहवाह कमाएका छन्। २०८१ मा प्रदर्शनमा आएको पूर्णबहादुरको सारंगी चलचित्रले नेपाली चलचित्र उद्योगकौ सबै रेकर्ड तोड्यो। ५० करोड बढीको व्यापार गर्दै उत्कृष्ट सिनेमाको उपाधि पनि जित्यो। हुन त चलचित्र उद्योगमा के बिक्छ भन्ने खासै टुंगो हुदैन। कस्ता कथाहरू पर्दामा उतारेपछि दर्शकको मन जित्ने हुन् कुनै निश्चित तर्क छैन। कहिले आधुनिक कथाले चर्चा पाउँछ त कहिले गाउँठाउँका अर्गानिक कथाले दर्शकको मन जित्छन्। जे होस् नेपाली चलचित्रको ६० वर्षे यात्रा सुखद नै देखिन्छ। १९६४ सालमा नेपाल सरकारले बनाएको पहिलो नेपाली भाषाको चलचित्र आमादेखि अहिलेका विविध चलचित्रसम्म आइपुग्दा नेपाली चलचित्र उद्योगले धेरै आरोह अवरोह भोगेको छ। साँघुरा अप्ठ्यारा घुम्तीहरू पार गरेको छ। नेपाली चलचित्र क्षेत्रको चर्चित तथा वरिष्ठ अभिनेता राजेश हमालले एक अन्तर्वार्तामा चलचित्र उद्योग अत्यन्तै सकारात्मक बाटोमा अगाडि बढेको बताएका छन्। उनले नेपाली चलचित्र एउटा गतिमा भएकाले यहाँ संलग्न व्यक्तिहरू सक्रिय हिसाबले लागिरहकाले पनि सकारात्मक नतिजा आइरहेको स्वीकार गरेका छन्। उनी भन्छन्, नेपाली चलचित्रको आफ्ना दायराहरू छन्। तपाईंले अन्तर्राष्ट्रिय क्षेत्रमा जतिसुकै गरे पनि, प्रविधि जतिसुकै परिवर्तन भए पनि आजको समयमा उपलब्ध सबै प्रविधि र सीप भित्त्याउने क्षमता त हामीसँग छैन। टेक्नोलोजी उपलब्ध भए पनि त्यसको सीमित दायरामा बसेर हामीले बनाउँछौं। हामी अपार बजेटमा पनि जान सक्दैनौं। हमालले अहिलेको परिस्थितिमा प्रदर्शनमा आएका नेपाली चलचित्रहरू सन्तोषजनक नै भएको बताउँदै गति हुन्जेलसम्म एउटा मोडमा परिवर्तन हुन्छ भन्ने आशा हुनेमा जोड दिए। उनी भन्छन्, कलाकार आफूले गरेका काम र पाएका कामसँग सन्तुष्ट हुनुहुन्छ, नयाँनयाँ व्यक्तिहरू आएर सफलता हासिल गर्नुभएको छ। यसबाट धेरै कुरा पनि प्राप्त गर्नुभएको छ। चलायमान अवस्था हेर्दा सन्तोषजनक छ। चलचित्र विज्ञ तथा समीक्षक सचिन घिमिरेका अनुसार नेपाली चलचित्रको प्रडक्सन क्वालिटी बढेर गएको छ। संख्यात्मकसँगै गुणात्मक चलचित्र आउने क्रम बढ्दो छ। व्यापारिक रूपमा सफल होलान् भन्ने चलचित्रहरू फ्लप हुने र खासै आशा नगरिएका चलचित्र निकै चर्चामा आउने गरेको देखिएको छ। नेपाली चलचित्रप्रति दर्शकको बुझाइ बदलिएको छ। ट्रेन्ड र शैली पनि बदलिएको छ। २०८१ मा आएका केही चलचित्र व्यापारको आधारमा निकै सफल रहे। यसपछि नेपाली चलचित्र निर्माताहरू हौसिएको देखिन्छ। संख्यात्मक रूपमा चलचित्र बन्ने क्रम बढ्दो छ। निम्नवर्गीय पात्रको कथा भन्ने चलचित्रलाई दर्शकले रुचाएका छन्। लुकेका कथाहरू बाहिर ल्याउन मान्छेलाई उत्प्रेरणा मिलेको छ। साहित्यिक र सिर्जनात्मक व्यक्तित्वहरू पनि मेनस्ट्रिममा आउने प्रवृत्ति बढ्दो छ। हलमा स्लट पाउनको लागि निर्माताहरूले निकै पापड बेल्नुपर्ने अवस्था छ। विदेशी चलचित्र लागेको समयमा नेपाली चलचित्रले प्रायः हलको शो नै नपाउने अवस्था थियो। तर अहिले यो अवस्था बदलिएको छ। राम्रा नेपाली चलचित्रहरूले विदेशी चलचित्रलाई पनि ओभरटेक गर्न थालेका छन्। यो सुखद पक्ष हो। धेरै चलचित्रले लगानी जोगाउने प्रक्रियामा छन्। पछिल्लो समय नयाँ बनेका हलहरू भव्य बनेका छन्। आधुनिक र सुविधासम्पन्न हलहरूले दर्शकको ध्यान तान्न सफल पनि भएका छन्। हल निर्माणमा सरकारको शुन्य लगानीका बाबजुत पनि यसको विकासक्रमलाई सकारात्मक पक्षका रूपमा लिन सकिन्छ। चलचित्र निर्माता तथा समीक्षक क्रषि लामिछानेका अनुसार नेपाली सिनेमा छायांकन गर्ने क्रममा प्रयोग हुने टेक्नोलोजी संसारमा जे जे प्रयोग हुन्छ ती सबै प्रयोग गरिरहेको अवस्थामा छन्। यसका लागि सक्षम व्यक्ति पनि छन्। तर सेकेन्डह्यान्ड टाइपको छ। प्रविधिको विषयमा हामी माथि जान खोजिरहेका छौ तर गइसकेका छैनौं। आवश्यक सामग्री पर्याप्त छैनन्। प्रविधिको भव्यता अझै प्रयोग हुन सकेको छैन। प्रविधिलाई प्रयोग गर्ने मस्तिष्कहरूको विकास हुँदैछ। तर कथानकलाई विकास गर्ने मनहरू खुम्चिन थालेका छन्। कथा सिर्जना गर्ने मन, स्क्रिप्ट लेख्ने लेखकले परिकल्पना पनि साँघुरिन थाले। हिजो बन्ने चलचित्रमा कथाको परिकल्पना धेरै व्यापक हुन्थ्यो, तर आज कथाको परिकल्पना अलि कमजोर छ। मुख्यतः चलचित्र दुई वटा तरिकाले निर्माण हुने गर्छ। एउटा मनले र अर्को मस्तिष्कले। मन भनेको विषय हो भने मस्तिष्क भनेको टेक्नोलोजी हो। मनको अगाडि मस्तिष्क हाबी भएको छ। यो भनेको कथावाचन गर्ने शैलीहरू, मन छुने कथाहरू कम बन्ने तर प्रविधिको अत्यधिक प्रयोग भएका चलचित्र बन्ने टेन्ड हो, उनले भने। नेपाली चलचित्रमा आशालाग्दो भविष्य छ। अभिनय गरेरै नै व्यावसायिक सफलता प्राप्त गर्न सकिने अवस्था छ। चलचित्र विकास बोर्डजस्ता संघसंस्थाले सक्रियतापूर्वक काम गर्नु जरुरी छ। नेपाली चलचित्र निर्माताहरूले आधुनिक सिनेम्याटोग्राफी तथा स्टान्डड प्रोटोकल फलो गर्नु जरुरी छ। ध्वनिको गुणात्मकतामा पनि अन्तर्राष्ट्रिय क्वालिटीको गर्न सकेका छैनौं। बलिउड र हलिउडका वेस्ट प्राक्टिसहरू फलो गर्न जरुरी छ। सेन्सरको विषयमा पनि नेपालमा आतंकजस्तो छ। चलचित्रलाई सेन्सर गर्नेभन्दा पनि वर्गीकरण गरेर मात्रै हलमा चलाउन पाउने प्राक्टिस छ संसारभरि। नेपालले पनि यो गर्न जरुरी छ, उनले थपे। चलचित्र क्षेत्रको मुख्य हो, जनरा बदलिनुपर्ने। चलचित्र समीक्षक तथा विज्ञ सचिन घिमिरे भन्छन्, नेपाली समाजमा जसरी भेराइटी संस्कार, संस्कृति र प्रचलनहरू छन्, यस्तै चलचित्रका टेस्टहरू पनि बदलिनुपर्छ। प्रायः एउटै जनराका चलचित्र बनिरहेका छन्। यसले गर्दा दर्शकको मन जित्न सकिँदैन। चलचित्र फेस्टिभलमा सहभागी हुने डकुमेन्ट्रीमा पनि धेरै विविधता देख्न सकिँदैन। नेपाली चलचित्रको यात्रा विदेशतिर पनि दौडिँदै छ। यो सकारात्मक पक्ष हो। व्यक्तिगत तथा संस्थागत सम्बन्धहरू पनि चलचित्र चलाउने राम्रो उपाय बनिरहेको छ। राष्ट्रिय अन्तर्राष्ट्रिय प्लेटफर्ममा नेपाली चलचित्र किन्ने र बिक्री हुने ट्रेन्ड बढ्दो छ। अघिल्लो वर्ष बलिउड सिने सर्कलमासमेत नेपाली चलचित्रले बजार लिएको थियो।"
जेसीआई नेपाल क्रिएटिभ युवा उद्यमी बने प्रशोधन,"काठमाडौं : युवा उद्यमी प्रशोधन निरौला २०२५ जेसीआई नेपाल क्रिएटिभ युवा उद्यमी बनेका छन् । नेपाल जेसीजले आयोजना गरेको क्रियटिभी युवा उद्यमी प्रतिस्पर्धाबाट निरौला विजेता बनेका हुन् । जेसीआई सुरुङ्गाबाट प्रतिनिधित्व गरेका उनी एपेक्स बायोटेक एण्ड एग्रोफोरेस्ट्री रिसर्च सेन्टर प्रा लिका सिईओ हुन् । यो एक प्रतिष्ठित विश्वव्यापी प्लेटफर्म हो जसले युवा उद्यमीहरूलाई एक्सपोजर, नेटवर्किङ र सम्भावित कोषमा पहुँच प्रदान गरेर सशक्त बनाउँछ, नेपाल जेसीजको राष्ट्रिय अध्यक्ष रजनी थापाले भनिन् । त्यसैगरी दोस्रो स्थान सौरभ रिजालले हासिल गरेका थिए । रिजालले जेसीआई रत्ननगरबाट प्रतिस्पर्धामा सहभागिता जनाएका थिए । उनी श्रीराज एग्रो फूड इन्डस्ट्रिज प्रा लिका संस्थापक हुन् । उनीहरूले नेपालको प्रतिनिधित्व गदै एसियाप्रशान्त सम्मेलन सहभागिता जनाउनेछन् । त्यहाँ विजेता बनेमा ५ हजार अमेरिकी डलर नगद पुरस्कार पाउनेछन् । त्यसैगरी सार्वजनिक भाषण च्याम्पियनसिपमा ऋषभ सिंह चाहर, जेसीआई सुरुङ्गा विजेता बने । उनिषा महर्जन, जेसीआई कीर्तिपुर दोस्रो स्थान र प्रजिता थापा, जेसीआई थिमी तेस्रो स्थान हासिल गरे ।"
एसएसपी रमेश थापालाई प्रहरी प्रवक्ताको जिम्मेवारी,काठमाडौं : प्रहरी वरिष्ठ उपरीक्षक (एसएसपी) रमेश थापालाई नेपाल प्रहरीको प्रवक्ताको जिम्मेवारी दिइएको छ। नेपाल प्रहरी प्रधान कार्यालय प्रहरी महानिरीक्षकको सचिवालयमा रहेका एसएसपी थापालाई केन्द्रीय प्रवक्ताको जिम्मेवारी दिइएको हो। नेपाल प्रहरीद्वारा सम्पादित जनसरोकारका काम कारबाहीलाई यथार्थ तथा तथ्यगत रूपमा सञ्चारमाध्यमहरूमा सम्प्रेषण गर्नका लागि प्रहरी वरिष्ठ उपरीक्षक रमेश थापालाई प्रवक्ता तोकिएको प्रहरी महानिरीक्षकको सचिवालयले जानकारी दिइएको छ। प्रहरी वरिष्ठ उपरीक्षक थापालाई ९८५१२९२१११ र इमेल ठेगाना  मा सम्पर्क गर्न सकिने सचिवालयले जनाएको छ।
भारत र पाकिस्तानबीच तनाव बढेपछि पञ्जाबका मानिसले खाली गर्न थाले घर,"काठमाडौं : भारतले पाकिस्तान र पाकिस्तान प्रशासित कश्मीरका धेरै क्षेत्रमा आक्रमण गरेपछि पञ्जाबका केही गाउँका मानिसहरूले आफ्नो घर खाली गर्न थालेका छन्। मानिसहरू आफ्ना सामान ट्रयाक्टरट्रलीमा लोड गर्दै सीमाबाट टाढाका गाउँ वा आफन्तको घरतिर जान लागेका हुन्। बीबीसीले सीमाबाट टाढा सरिरहेका धेरै परिवारहरूसँग कुरा गरेको छ। ती परिवारले आफूहरू सुरक्षित स्थानतिर सरिरहेको बताएका छन्। तर, प्रत्येक परिवारबाट एक वा दुई जना आफ्नो घर, सम्पत्ति र जग्गाको सुरक्षा गर्न त्यहाँ बस्नेछन्। फिरोजपुर जिल्लाको हुसैनीवाला सीमा नजिकै करिब १२ देखि १४ गाउँहरू छन्। ती गाउँ भारतपाकिस्तान सीमासँग सिधै जोडिएका छन्। यहाँ डरको वातावरण छ। मानिसहरू आफ्ना आफन्तको घरमा गइरहेका छन्, झुगे हजारा सिंह गाउँका जीत सिंहले भने। एक वृद्धा महिला पञ्जो बाईले भनिन्,हामी हाम्रो अन्न लिएर सुरक्षाको लागि मोगा जिल्ला जाँदैछौं। यहाँ युद्धको सम्भावना छ र पाकिस्तानले रातमा आक्रमण गर्न सक्छ।"
कूटनीतिक पहलबाट संकटकाे समाधान खोज्न भारत र पाकिस्तानलाई कतारको अपील,"काठमाडौं : कतारले भारत र पाकिस्तानबीच बढ्दो तनावप्रति गहिरो चिन्ता व्यक्त गरेको छ। कतारको विदेश मन्त्रालयले एक विज्ञप्ति जारी गर्दै संकटको समाधानका लागि कूटनीतिक पहल गर्न अपील गरेको छ। विज्ञप्तिमा भनिएको छ, कतार भारत र पाकिस्तानबीच निरन्तर बढ्दो तनावप्रति चिन्तित छ। दुवै देशलाई कूटनीतिक माध्यमबाट यो संकटको समाधान खोज्न आग्रह गर्छौं। कतारले भारत र पाकिस्तानले तनाव कम गर्न वार्ताको माध्यम खोल्न जोड दिएको छ। उनले दुवै देशले समाधान नभएका समस्यालाई सकारात्मक संवादबाट समाधान गर्नुपर्ने बताए। बुधबार बिहान भारतीय सेनाकी कर्णेल सोफिया कुरेशीले पत्रकार सम्मेलनमा भारतीय सशस्त्र बलले ६७ मे २०२५ को राति १ः०५ देखि १ः३० बजेको बीचमा अपरेशन सिन्दूरसुरु गरेको बताइन्। उनले भनिन्,यो अपरेशन अप्रिल २२ मा पहलगाममा भएको भयानक आतंकवादी हमलाको शिकार भएका निर्दोष नागरिक र उनीहरूका परिवारलाई न्याय प्रदान गर्न सुरु गरिएको हो। यस अपरेशनमा नौ आतंकवादी शिविरहरूलाई लक्षित गरी पूर्ण रूपमा ध्वस्त पारिएको छ। पाकिस्तानले भारतीय हवाई आक्रमणमा २६ जना सर्वसाधारण मारिएको र ४६ जना घाइते भएको बताएको छ। भारतले नियन्त्रण रेखामा सीमापार गोलाबारी हुँदा १० जना भारतीय सर्वसाधारण मारिएको र ३२ जना घाइते भएको बताएको छ।"
सुरक्षा परिषद् बैठक : भारतपाकिस्तानको तनावले उत्पन्न गर्नसक्ने सम्भावित चुनौतीबारे छलफल,"काठमाडौं : प्रधानमन्त्री केपी शर्मा ओलीले भारतपाक तनावका कारण विकसित घटनाक्रमका विषयमा छलफल गरेका छन्। सुरक्षा परिषद्को बैठक बोलाएर प्रधानमन्त्री ओलीले बुधबार सो विषयमा छलफल गरेका हुन्। स्रोतका अनुसार बैठकमा भारतपाकिस्तानबीच बढिरहेको तनाव र त्यसले नेपालमा सिर्जना गर्ने सम्भावित चुनौतीका विषयमा छलफल भएको थियो। बैठकमा नेपालले अपनाउनुपर्ने संयमता र सुरक्षा रणनीतिका विषयमासमेत छलफल भएको स्रोतको भनाइ छ। नेपालभारत सीमा क्षेत्रको सुरक्षाका बारेमा समेत छलफल भएको छ। प्रधानसेनापति अशोकराज सिग्देलले मुलुकको पछिल्लो सुरक्षा अवस्था र भारतपाकिस्तान तनावपछि नेपालले अपनाउनुपर्ने संयमताका बारेमा ब्रिफिङ गरेको स्रोतले बताएको छ। प्रधानमन्त्री ओलीले अर्थमन्त्री विष्णु पौडेल, गृहमन्त्री रमेश लेखक, मुख्यसचिव एकनारायण अर्याल र प्रधानसेनापति अशोकराज सिग्देलसँग विकसित घटनाक्रमका विषयमा छलफल गरेका हुन्। यसअघि गृहमन्त्री रमेश लेखकको अध्यक्षतामा बसेको केन्द्रीय सुरक्षा समितिको बैठकमा यस विषयमा छलफल भएको थियो। गृहमन्त्री लेखकले बुधबार तीनवटै सुरक्षा निकायका प्रमुखलाई बोलाएर सीमा क्षेत्रको सुरक्षाका विषयमा छलफल गरेका थिए। भारतपाक तनावले नेपालमा पार्नसक्ने असर कम गर्न गृहमन्त्री लेखकले सीमा क्षेत्रमा उच्च सतर्कता अपनाउन निर्देशन दिएका थिए। भारतले पाकिस्तानमाथि गरेको आक्रमणमा २६ जनाको मृत्यु भएको छ भने ४६ जना घाइते भएका छन्। भारतले आतंकवाद लक्षित पाकिस्तानका विभिन्न ९ क्षेत्रमा क्षेप्यास्त्र प्रहार गरेको थियो। भारतले सिन्दुर अप्रेसनअन्तर्गत उक्त आक्रमण गरेको थियो। भारतले आतंकवादविरुद्ध विश्वले शून्य सहनशीलता देखाउनुपर्ने बताएको छ।"
नेपालभारत सीमा क्षेत्रमा उच्च सुरक्षा सतर्कता,"काठमाडौं : नेपालभारत सीमा क्षेत्रमा उच्च सुरक्षा सतर्कता अपनाइएको छ। भारतपाकिस्तानबीच तनाव बढेपछि नेपालले सीमा क्षेत्रमा उच्च सुरक्षा सतर्कता अपनाएको हो। सिंहदवारमा बुधबार गृहमन्त्री रमेश लेखको अध्यक्षतामा बसेको केन्द्रीय सुरक्षा समितिको बैठकमा यस विषयमा छलफल भएको थियो। गृहमन्त्री लेखकले बुधबार तीनवटै सुरक्षा निकायका प्रमुखलाई बोलाएर सीमा क्षेत्रको सुरक्षाका विषयमा छलफल गरेका थिए। भारतपाक तनावले नेपालमा पार्नसक्ने असर कम गर्न गृहमन्त्री लेखकले सीमा क्षेत्रमा उच्च सतर्कता अपनाउन निर्देशन दिएका हुन्। गृह मन्त्रालयका प्रवक्ता रामचन्द्र तिवारीले पनि सीमा क्षेत्रमा सुरक्षा सतर्कता अपनाउने विषयमा छलफल भएको बताए। 'सीमा क्षेत्रमा सुरक्षा सतर्कता अपनाउन मन्त्रीज्युले निर्देशन दिनुभएको छ,' उनले भने। भारतले पाकिस्तानमाथि आक्रमण गर्दा कम्तीमा २६ जनाको मृत्यु भएको छ। आक्रमणमा परी कम्तीमा ४६ जना घाइते भएको विभिन्न एजेन्सीहरूले उल्लेख गरेका छन्। प्रधानमन्त्री केपी शर्मा ओलीले पनि सुरक्षा परिषद्को बैठक बोलाएका छन्। नेपालको सुरक्षा रणनीतिका विषयमा छलफल गर्न उनले सुरक्षा परिषद्को बैठक बोलाएको प्रधानमन्त्री सचिवालयले जानकारी दिएको छ। बैठक सिंहदरवारमा बसिरहेको छ।"
"कफी : खान मीठो, जागिर छिटो","तपाईंले कोही कसैलाई भेट्नु पर्यो। भेटेर मनका कुरा सुनाउनु पर्यो। झ्याप्प मानसपटलमा आउने तपाईंको ठाउँ कुन हो ? कुनै सार्वजनिक पार्क ? सहरमा खाली जग्गा खासै भेटिन्नन्। रेस्टुरेन्टमा पनि भनेजस्तो खान पाइँदैन। उसो भए तपाईंको मनले सोच्ने ठाउँ हो सहरबजारको कुनै कुनामा खुलेको कफी हाउस। कफीको मगमग बास्नासँगै शान्त ठाउँमा, कफीको सिंगल सट र डबल सट चुस्की लिँदै कोहीसँग बात मार्नुको मजा अरु के मा भेटिएला ? काम गर्दागर्दै थाकियो ? वा दिक्क लाग्यो, निराशाले छायो। एक कप कफी पिइदिनुस्, तपाईंको शरीरमा ताजगी देखा पर्छ। जे होस् कफी आजको युवाको आदत बनेको छ। कामकाजी व्यक्तिहरूको उत्प्रेरणा बनेको छ। सहर होस् या बजार। कफी कल्चर निकै मौलाएको छ। कफीको चुस्कीमा झुल्ने युवाहरू कफी स्टेसन, कफी हाउस तथा क्याफेमा कफी बेचिरहेका छन्। आर्थिक रूपमा बलियो बन्दैछन्। कफी पिउने आदतले धेरै युवालाई कफी बिक्रेता पनि बनाएको छ। केही समय अघिसम्म विकसित देशका नागरिकको आदत बनेको कफी अहिले हरेक देश र सहरहरूको दैनिकी बनिरहेको छ। संसारभर बढ्दै गएको कफी कल्चरले धेरैलाई रोजगारी पनि दिलाएको छ। पेसागत रूपमा सफल पनि बनाएको छ। नेपालमा उत्पादन हुने कफी विदेशमा समेत निर्यात गरिन्छ। नेपालमा कफी खेतीमा लाग्ने किसानहरू पनि व्यावसायिक खेतीमा रमाइरहेका छन्। किसानका अन्य उत्पादन बिक्री गर्न असहज भइरहेको अवस्थामा नेपाली कफी व्यापार राम्रो लयमा बढिरहेको छ। उन्नत जात र प्रशस्त फल दिने कफी नेपाली किसानको बारीमा उत्पादन भैरहेको छ। कफी खेतीमा प्रशस्त सम्भावना बोकेको देशको रूपमा नेपाल विश्वसामु चिनिएको छ। कफी खेतीको सुरुवात नेपालमा कफी खेतीको सुरुवात १९९५ सालतिर हीरा गिरी भन्ने साधुले बर्माको सिन्धु प्रान्तबाट कफीका बिउ ल्याई गुल्मी जिल्लाको आँपचौरमा रोपण गरेको पाइन्छ। त्यसपछि २०३२३३ मा तत्कालीन श्री ५ को सरकारको सहयोगमा गुल्मीको आँपचौर क्षेत्रमा कफी खेती विस्तार भएको थियो। २०३५३६ सालदेखि आंशिक रूपमा र २०४० सालपछि व्यावसायिक स्तरमा पाल्पा जिल्लाबाट कफी खेती विस्तार एवं उत्पादन सुरु भएको पाइन्छ। २०४६ सालदेखि कफी खेतीमा जैविक (अर्गानिक) अभियान सुरु भएको थियो। हाल कफी खेती देशका ४४ भन्दा बढी जिल्लामा विस्तारित छ, जसमध्ये गण्डकी, लुम्बिनी, बागमती र कोशी प्रदेशका जिल्लाहरूमा यो व्यावसायिक रूपमा स्थापित भइसकेको छ भने पूर्वी केही उच्च पहाडी जिल्ला तथा सुदूरपश्चिमका केही जिल्लाहरूमा यसको खेती सुरुवात चरणमा नै रहेको छ। नेपालमा कफीको विकास र विस्तारमा कृषि मन्त्रालय मातहतका कार्यालयहरू, राष्ट्रिय चिया तथा कफी विकास बोर्ड, नेपाल कफी व्यवसायी महासंघ र महासंघ मातहतका जिल्ला कफी व्यवसायी संघहरू कफी उत्पादक सहकारी संघ, सरकारी तथा गैरसरकारी संस्थाहरू र कफी कृषकहरूको महत्त्वपूर्ण योगदान रहेको छ। नेपाली कफीको समग्र मूल्य शृंखलालाई व्यवस्थित गरी नेपालको कफीको व्यवसायलाई राष्ट्रिय एवं अन्तर्राष्ट्रिय स्तरमा पुर्याउने उद्देश्यले २०६१ सालमा नेपाल कफी व्यवसायी महासंघको स्थापना भएको हो। यस संघले विगत २१ वर्षदेखि संस्थागत रूपमा नेपालका कफी उत्पादक संघ, सहकारी संस्था, उद्यमीहरू, कफी खेती, उत्पादन, प्रशोधन, राष्ट्रिय तथा अन्तर्राष्ट्रिय बजार व्यवस्थापन, जैविक खेतीलाई प्रवद्र्धन गर्दै नीति निर्माणमा सहयोग पुर्याइरहेको छ। यसले नेपाली कफीलाई राष्ट्रिय तथा अन्तर्राष्ट्रिय स्तरमा गौरवसाथ प्रस्तुत गर्न महत्त्वपूर्ण भूमिका खेलेको छ। हाल यस महासंघमा १७ जिल्ला कफी व्यवसायी संघ, १२ जिल्ला कफी उत्पादक सहकारी संघ, १२५ प्रारम्भिक कफी सहकारी संस्था, १,४७० कफी उत्पादक समूह मातहत २६,१०० जना किसान तथा ४,००० भन्दा बढी मूल्य शृंखला अनुरूपका उद्योग, आयातनिर्यात कम्पनीहरू र क्याफे संलग्न छन्। प्रांगारिक पद्धतिबाट उत्पादित अराविका प्रजातिको कफी नेपालको समुद्री सतहबाट ६०० १८०० मिटरको अवस्थिति उत्पादन हुने गर्छ। मध्य तथा उच्च पहाडी भू भागमा स्थानीय रूपमा विशेषगरी साना किसान, समूह सहकारी एव व्यावसायिक फर्मको संलग्नता र सक्रियतामा कफी खेती विस्तार हुँदै हाल कुल देशको ४२ जिल्लामा विस्तार भएको र करिब २० जिल्लामा कफीको व्यावसायिक रूपमा उत्पादन भइरहेको छ। उत्पादित कफीलाई नेपालमै प्रशोधन गरी उक्त कफी स्वदेश तथा विदेशमा बिक्री व्यवसाय हुँदै आएको छ। जुन कफी हिमालयन अराविका स्पेसयालिटी नेपाल कफीको नाममा संसारभर नाम र साख कमाएको छ। अन्य देशको तुलनामा हाम्रो नेपालमा उत्पादित कफी प्रांगारिक पद्धतिको एवं प्रमाणीकरण भएको, सिंगल ओरिजिन, वन तथा चरा मैत्री, पर्यावरणमैत्री, स्वच्छ व्यापार रणनीति प्रमाणीकरणजस्ता प्रमाणका साथ उत्पादित भएको छ। जुन कफीमा विशिष्ट स्वाद र गुण एवं यसको अरोमा बासना, जैविक एव औषधीय गुण भएको, कफीमा क्याफिनको मात्रा सन्तुलित भएको हँुदा नेपाली कफीको माग राष्ट्रिय तथा अन्तर्राष्ट्रिय बजारमा दिनानुदिन ठूलो मात्रामा वृद्धि भइरहेको छ। नेपालमा कफीको अवस्था र अवसर (आव २०८०८१) नेपालमा कफी रोपण गर्न उपयुक्त करिब १२ लाख हेक्टर जमिनको सम्भाव्यता रहेको र उच्च विशिष्ट गुणस्तरयुक्त कफी उत्पादनको लागि करिब ६८ हजार हेक्टर जमिन उपयुक्त छ। मध्य तथा पहाडी जिल्लाहरू समुद्री सतहदेखि ८०० १६०० मिटरको उचाइ भए पनि, हालसम्म जम्मा ३,७६० हेक्टरमा मात्र यसको खेती गरिएको छ। गत वर्ष नेपालको कफीको कुल उत्पादन ५८६ मेट्रिकटन कफी उत्पादन भएको थियो। देशभर कफी खेतीमा संलग्न कृषकको संख्या लगभग २६ हजार रहेको छ। अन्तर्राष्ट्रिय बजारमा नेपाली कफीको माग बढ्दो क्रममा छ। गत वर्ष कफीको अन्तर्राष्ट्रिय माग ८ हजार मेट्रिकटन रहेकोमा निर्यात मात्र ९० देखि ११० मेट्रिकटन भएको थियो। कफीको निर्यात मात्रा थोरै हुँदा यता आयात परिमाण (कच्चा कफी र कफीजन्य पदार्थ) नेपाली बजारमा नै कफीको खपत ज्यादा भएको र उक्त परिमाणलाई आपूर्ति गर्न नेपालमा कानुनतः एवं खुल्ला सीमाका कारण अवैध रूपमा भारत लागायत तेस्रो मुलुकबाट वार्षिक २३ सय मेट्रिकटन कफी आयात भएको छ। यस वर्ष नेपाली बजारमा करिब २६ सय मेट्रिकटन कफीको माग हुने सम्भावना देखिएको छ। कफीमा रोजगारी र आर्थिक अवसर कफी नेपालमा रोजगारी सिर्जना गर्ने प्रमुख कृषि उत्पादन हो। काठमाडौंलगायतका प्रमुख सहरहरूमा पछिल्ला पाँच वर्षमा कफी सेवन गर्ने उपभोक्ताको संख्या उल्लेखनीय रूपले बढेको छ। यसले गर्दा कफी क्याफे र कफी सपको संख्यामा वृद्धि भएको छ भने युवा तथा महिलाको रोजगारीमा पनि सकारात्मक प्रभाव पारेको छ। कफीको मूल्य शृंखला (क्याफे, बारिस्ता तालिम, उद्यमी, व्यवसायी) मा लगभग २० हजार जनशक्तिले प्रत्यक्ष रोजगारी पाएका छन्। नेपालको कफी क्षेत्रमा हालसम्म १० अर्ब रुपैयाँभन्दा बढी लगानी भइसकेको अनुमान छ। बजार अध्ययन अनुसार २०८१८२ सालमा किसानहरूले उत्पादन गरेको कच्चा कफीको मूल्यमा प्रतिकिलो ५० देखि १५० रुपैयाँसम्म किसान स्तरमा मूल्य बढेको छ जुन सकारात्मक छ। आगामी दिनमा कफी सप तथा क्याफेहरूमा प्रति कप कफीको मूल्य १० देखि १५ प्रतिशतले वृद्धि हुने सम्भावना छ। (पोखरेल, नेपाल कफी व्यवसायी महासंघका महासचिव हुन्।)"
भारतको अपरेशन सिन्दूरबारे जानकारी दिने महिला अधिकारी को हुन् ?,"काठमाडौं : भारतीय सेनाले मंगलबार र बुधबारको मध्यरातमा पाकिस्तान र पाकिस्तान प्रशासित कश्मीरका नौ स्थानहरूलाई निशाना बनाएको बताएको छ। भारतीय सेनाका अनुसार आतंकवादी लुकेका ठाउँहरूलाई लक्षित गरिएको थियो। पहलगाममा भएको आक्रमणपछि भारत र पाकिस्तानबीच तनाव निरन्तर बढ्दै गएको छ। अप्रिल २२ मा कश्मीरको पहलगाममा भएको आक्रमणमा २६ जनाको मृत्यु भएको थियो। त्यसपछि भारतीय प्रधानमन्त्री नरेन्द्र मोदी र रक्षामन्त्री राजनाथ सिंहले कडा कारबाही गर्ने बताएका थिए। भारतीय सेनाले आफ्नो आक्रमणलाई अपरेशन सिन्दूर नाम दिएको छ। यसबारे जानकारी दिन बुधबार बिहान सेनाका दुई महिला अधिकारी पत्रकारसामु उपस्थित भए। को हुन् ती अधिकारी ? कर्नल सोफिया कुरेशी कर्नल सोफिया कुरेशी भारतीय सेनाकी एक अधिकारी हुन्। २०१६ मा बहुराष्ट्रिय क्षेत्र प्रशिक्षण अभ्यास भारतको पुणे शहरमा भएको थियो। एफटीएक्सको फोर्स १८ मा एसियन प्लस देशहरू समावेश थिए। यो भारतीय भूमिमा अहिलेसम्मकै सबैभन्दा ठुलो स्थल सेना अभ्यास थियो। यसमा ४० सैनिकको भारतीय सेनाको टोलीको नेतृत्व सिग्नल कोर्प्सकी महिला अधिकारी लेफ्टिनेन्ट कर्नल सोफिया कुरेशीले गरेकी थिइन्। त्यतिबेला, उनले यति ठुलो बहुराष्ट्रिय अभ्यासमा भारतीय सेनाको प्रशिक्षण टोलीको नेतृत्व गर्ने पहिलो महिला अधिकारी बन्ने दुर्लभ गौरव प्राप्त गरेकी थिइन्। रक्षा मन्त्रालयले पनि आफ्नो अघिल्लो पोस्टमा यो जानकारी दिएको थियो र सोफिला कुरेशीको तस्बिर पनि सार्वजनिक गरेको थियो। कुरेशी गुजरातकी हुन्। उनले बायोकेमिस्ट्रीमा स्नातकोत्तर गरेकी छन्। कुरेशी एक सैन्य परिवारबाट आएकी हुन्। उनका हजुरबुबा भारतीय सेनामा थिए। उनको विवाह मेकानाइज्ड इन्फन्ट्रीका एक अधिकारीसँग भएको छ। सोफिया कुरेशी १९९९ मा १७ वर्षको उमेरमा सर्ट सर्भिस कमिसन मार्फत भारतीय सेनामा भर्ना भइन्। उनले ६ वर्षदेखि संयुक्त राष्ट्र शान्ति सेनामा पनि काम गरिसकेकी छन्। यसमा २००६ मा कंगोमा एक उल्लेखनीय कार्यकाल समावेश थियो।त्यतिबेला उनको मुख्य भूमिका शान्ति कार्यहरूमा प्रशिक्षण सम्बन्धित योगदान प्रदान गर्नु थियो। व्योमिका सिंह सेनाको अपरेशन सिन्दूरको बारेमा मिडियालाई जानकारी दिने दोस्रो अधिकारी विंग कमाण्डर व्योमिका सिंह थिइन्। व्योमिका सिंह भारतीय वायुसेनामा हेलिकप्टर पाइलट हुन्। रिपोर्टका अनुसार उनी सधैं पाइलट बन्न चाहन्थिन्। उनको नामको अर्थ नै आकाशसँग जोड्ने हो र यही नामले उनको महत्वाकांक्षालाई आकार दियो। व्योमिका सिंह राष्ट्रिय क्याडेट कोर अर्थात् एनसीसीमा थिइन् र इन्जिनियरिङ गरेकी छन्। उनले २०१९ मा भारतीय वायुसेनाको उडान शाखामा पाइलटको रूपमा स्थायी आयोग प्राप्त गरे। व्योमिका सिंहले २५०० घण्टाभन्दा बढी उडान भरेकी छन्। उनले जम्मू कश्मीर र उत्तरपूर्वी भारतमा कठिन परिस्थितिमा चेतक र चिता जस्ता हेलिकप्टर उडाएकी छन्। उनले धेरै उद्धार कार्यहरूमा पनि महत्त्वपूर्ण भूमिका खेलेकी छन्। यीमध्ये एउटा अपरेशन नोभेम्बर २०२० मा अरुणाचल प्रदेशमा भएको थियो।"
नेता प्रदीप नेपालको निधनप्रति संसदबाट शोक प्रस्ताव पारित,"काठमाडौं : प्रतिनिधिसभाको आजको बैठकले पूर्वमन्त्री प्रदीप नेपालको निधनप्रति शोक प्रस्ताव पारित गरेको छ। सभामुख देवराज घिमिरेले प्रस्तुत गरेको शोक प्रस्तावलाई बैठकको सर्वसम्मतले पारित गरेको हो। बैठकले स्वर्गीय नेपालको निधनप्रति शोक व्यक्त गर्दै श्रद्धाञ्जली अर्पण गर्नुका साथै परिवारजनमा गहिरो समवेदना प्रकट गरेको छ। प्रतिनिधिसभा सदस्यहरुले शोक व्यक्त गर्दै एक मिनेट मौन धारणा गरेका थिए। पूर्वमन्त्री नेपाल नेपाली राजनीतिको एक महत्त्वपूर्ण व्यक्तित्व, नेपालको लोकतान्त्रिक आन्दोलनका अथक योद्धा तथा साहित्यकार थिए। उनको ७१ वर्षको उमेरमा काठमाडौंको नर्भिक अस्पतालमा उपचारका क्रममा मंगलबार निधन भएको थियो। उनी पहिलोपटक एमालेबाट २०५० सालमा राष्ट्रियसभामा निर्वाचित भएका थिए। विसं २०५६ मा काठमाडौं जिल्ला क्षेत्र नं १ बाट प्रतिनिधिसभा सदस्यमा निर्वाचित भएका थिए।"
मोदीले भने अपरेशन सिन्दूर देशको लागि गर्वको क्षण,काठमाडौं : पहलगाम आतंकवादी हमलाको उचित जवाफ दिन पाकिस्तानमा हवाई आक्रमण गरेको भारतले जनाएको छ। प्रधानमन्त्री नरेन्द्र मोदीले मन्त्रीहरूलाई अपरेशन सिन्दूरको बारेमा जानकारी दिँदै सेनाको प्रशंसा गरेका छन्। भारतीय सञ्चार माध्यमका अनुसार अपरेशन सिन्दूरको बारेमा जानकारी दिँदै प्रधानमन्त्री मोदीले यो देशको लागि गर्वको क्षण भएको बताए। अपरेशनका लागि मन्त्रीहरूले प्रधानमन्त्री मोदीलाई बधाई दिए।
भारतीय आक्रमणमा जैशएमोहम्मदका प्रमुख मसूद परिवारका १४ जना मारिए,"काठमाडौं : भारतले पाकिस्तानमाथि गरेको आक्रमणमा अतिवादी संगठन जैशएमोहम्मद संगठनका प्रमुख मसूद अजहरको परिवारका १० सदस्य र चार नजिकका सहयोगी मारिएका छन्। जैशएमोहम्मद (जेईएम)ले बुधबार एक विज्ञप्ति जारी गर्दै मसूद अजहरकी दिदी र भिनाजु, भतिजा, भतिजाकी श्रीमती, भतिजी र परिवारका पाँच छोराछोरीको मृत्यु भएको जनाएको छ। जैशएमोहम्मदले मसूद अजहरका तीन नजिकका सहयोगी र ती सहयोगीमध्ये एककी आमा आक्रमणमा मारिएको उल्लेख गरेको छ। विज्ञप्ति अनुसार पाकिस्तानको बहावलपुरमा रहेको सुभान अल्लाह मस्जिदमा भएको आक्रमणमा मसूद अजहरका आफन्तहरूको मृत्यु भएको छ। फेब्रुअरी २०१९ मा जैशएमोहम्मदले जम्मूकश्मीरमा आत्मघाती बम विस्फोट गराएको थियो। जसमा ४० सैनिक मारिएको बीबीसीले जनाएको छ। भारतीय सेनाकी कर्णेल सोफिया कुरेशीले भारतीय सशस्त्र बलले राति १ः०५ देखि १ः३० बजेको बीचमा अपरेशन सिन्दूर सुरु गरेको बताइन्। उनले भनिन्,यो अपरेशन अप्रिल २२ मा पहलगाममा भएको भयानक आतंकवादी हमलाको शिकार भएका निर्दोष नागरिक र उनीहरूका परिवारलाई न्याय प्रदान गर्न सुरु गरिएको हो। यस अपरेशनमा नौ आतंकवादी शिविरहरूलाई लक्षित गरी पूर्ण रूपमा ध्वस्त पारिएको छ। पाकिस्तानले भारतीय हवाई आक्रमणमा २६ जना सर्वसाधारण मारिएको र ४६ जना घाइते भएको बताएको छ। भारतले नियन्त्रण रेखामा सीमापार गोलाबारी हुँदा १० जना भारतीय सर्वसाधारण मारिएको र ३२ जना घाइते भएको बताएको छ।"
मिथ्या सूचनाले जनतालाई दिग्भ्रमित पार्नसक्ने खतरा छ : राष्ट्रपति पौडेल,"काठमाडौं : राष्ट्रपति रामचन्द्र पौडेलले समाचार लेखेकै आधारमा पत्रकार असुरक्षित हुनुपर्ने अवस्थाको अन्त्य हुनुपर्ने बताएका छन्। राष्ट्रिय पत्रकारिता दिवसका अवसरमा सूचना तथा सञ्चार प्रविधि मन्त्रालयले बुधबार शीतल निवासमा आयोजित कार्यक्रममा राष्ट्रपति पौडेलले नेपालका हरेक परिवर्तनहरूमा नेपाली पत्रकारिता जगतले खेलेको भूमिका उल्लेखनीय रहेको बताए। सुरक्षित र जोखिममुक्त वातावरणमा समाचार संकलन र सम्प्रेषण गर्ने अवस्थाको सुनिश्चितातर्फ सबैको ध्यान जान आवश्यक रहेको उनले बताए। राष्ट्रपति पौडेलले स्वतन्त्र, निष्पक्ष र तटस्थ पत्रकारिताका लागि लोकतन्त्र अनिवार्य शर्त भएको भन्दै स्वतन्त्र र निष्पक्ष पत्रकारिता बिना लोकतन्त्रको कल्पना गर्न नसकिने बताए। उनले सूचना प्रविधिको विकाससँगै बढ्दो सामाजिक सञ्जाल र नागरिक पत्रकारिताको प्रयोगले आधारहीन र मिथ्या सूचना सम्प्रेषणबाट जनतालाई दिग्भ्रमित पार्नसक्ने खतराको सामना गर्न नेपाली प्रेस सक्षम हुनुपर्ने बताए। राष्ट्रपति पौडेलले राजनीतिक परिवर्तनपछि नेपाली जनताले अपेक्षा गरेको सुशासन, विकास, प्रगति र आर्थिक समृद्धिको युगानुकुल चाहनालाई पूरा गर्ने अभियानमा नेपाली प्रेसले अझै प्रभावकारी ढंगले काम गर्नेमा आफू विश्वस्त रहेको बताए।"
भारत र पाकिस्तानबीच विकसित पछिल्लो तनाव र नेपाललाई पर्ने प्रभावबारे सचेत बनौं,"काठमाडौं : नेपाली कांग्रेसका सांसद सञ्जयकुमार गौतमले भारत र पाकिस्तानबीच विकसित पछिल्लो तनाव र नेपाललाई पार्नसक्ने प्रभावबारे सचेत रहनुपर्ने बताएका छन्। बुधबार प्रतिनिधिसभाको बैठकमा गौतमले भारत र पाकिस्तानबीचक तनावले नेपाललाई पार्ने अल्पकालीन र दीर्घकालीन प्रभावहरूका बारेमा नेपाल सरकारले समयमै सचेत भएर छलफल अघि बढाउनुपर्ने बताएका हुन् । उनले अहिलको अवस्थामा दलहरुबीच विभेद नभइ एकताबद्ध भएर अघि बढ्नुपर्नेमा जोड दिए । नेताहरुको अभिव्यक्ति सुन्दा राजनेताको भूमिका नै निर्वाह नगरेको जस्तो महसुस भएको उनको भनाई छ । गौतमले संविधान संशोधन, सङ्घीयताको सवलीकरण, संस्कृतिको संरक्षण र प्रवद्र्धनलगायत विषयमा सबै दलहरूबीच न्यूनतम सहमति गरि अघि बढ्नुपर्नेमा जोड दिए । उनले राष्ट्रिय निकुञ्ज क्षेत्रमा जङ्गली जनावरको त्रास बढिरहेको अवस्थामा नागरिकलाई सुरक्षित गर्ने गरी वातावरण बनाउन सरकारको ध्यानाकर्षण गराए।"
क्रिस्टियानो रोनाल्डोका छोरा पोर्चुगलको यू१५ टिममा समावेश,"काठमाडौं : पोर्चुगेली स्टार खेलाडी क्रिस्टियानो रोनाल्डोका छोरा जुनियर क्रिस्टियानो रोनाल्डोलाई पहिलो पटक पोर्चुगलको यू१५ टिममा समावेश गरिएको छ। १४ वर्षीय रोनाल्डो जुनियर हाल आफ्नो बुबासँग अरबको अल नासरमा रहेका छन्। २०२२ मा प्रो लिग क्लबका लागि अरब प्रस्थान गरेका थिए। पोर्चुगलका ४० वर्षीय स्टार खेलाडी रोनाल्डोले आफ्नो छोराको नाम पोर्चुगलको टिममा परेपश्चात सामाजिक सञ्जाल छोरासँगको फोटो सार्वजनिक गर्दै तीमीप्रति गर्व छ छोरा भन्ने क्याप्सन लेखेका थिए। पाँच पटक वालोन डीओर उपाधि जितेका रोनाल्डोका छोराले आफ्नो बुबाको पथ पछ्याउन लागेका हुन्। रानाल्डो जुनियरको फुटबल करिअर आफ्नो बुबाको फुटबल करिअरसँगै उनको करिअर पनि त्यसैको सेरोफेरो नाचीरह्यो। उनले रियल म्याड्रिड, युभेन्टस, म्यानचेस्टर युनाइटेड र हाल अल नासरको एकेडेमीमा फुटबलको प्रशिक्षण लिइरहेका छन्। उनले बुबाको फुटबल यात्रासँगै आफ्नो करिअरलाई अगाडि बढाइरहे। उनले युवा टिममा रहेर खेलहरु खेलेका थिए। उनले अल नासरको लागि खेल्दा आफ्नो बुबा सिनियर रोनाल्डोको सिउवाला सेलिब्रेसन गर्दा उनी निकै चर्चामा आएका थिए। हाल पहिलो पटक पोचुगेली टिमका लागि बोलाइए पनि उनले आफू जन्मिएको राष्ट्र संयुक्त राज्य अमेरिका र स्पेनमा पनि रहेर फुटबल खेल्न पाउनेछन्। उनको जन्मको समय रोनाल्डो रियल म्याड्रिडमा रहेर फुटबल खेलिरहेका थिए।"
सिंहदरवारमा सुरक्षा परिषद्को बैठक जारी,"काठमाडौं : प्रधानमन्त्री केपी शर्मा ओलीले सुरक्षा परिषद्को बैठक बोलाएका छन्। सिंहदरवारमा सुरक्षा परिषद्को बैठक जारी रहेको प्रधानमन्त्री सचिवालयले जानकारी दिएको छ। बैठकमा उपप्रधान तथा अर्थमन्त्री विष्णु पौडेल, गृहमन्त्री रमेश लेखक, मुख्य सचिव एकनारायण अर्याल, प्रधानसेनापति अशोकराज सिग्देललगायत सहभागी छन्। भारत र पाकिस्तानबीच तनाव बढिरहेका बेला नेपालले लिनुपर्ने आगामी रणनीतिका विषयमा छलफल केन्द्रित रहेको बताइएको छ।"
प्रचण्डले धोका दिएकै कारण वर्तमान सरकार बनेको हो : सिटौला,रामेछाप : पूर्वगृहमन्त्री नेपाली कांग्रेसका नेता एवं राष्ट्रियसभाका सांसद कृष्णप्रसाद सिटौलाले प्रचण्डले धोका दिएकै कारण वर्तमान सरकार निर्माण भएको बताएका छन् । बुधबार नेपाली काँग्रेस रामेछाप नगरपालिकाको नगर सम्मेलनलाई सम्बोधन गर्न आएका सिटौलाले मन्थलीमा कार्यकर्ता भेटघाट कार्यक्रमलाई सम्बोधन गर्दै प्रचण्डले कांग्रेसलाई धोका दिएको बताएका हुन्। नेपाली काँग्रेससँग गठबन्धन गरेर सरकारको नेतृत्व गरेका प्रचण्डले काँग्रेसलाई नै धोका दिएपछि सरकार परिवर्तनको वातावरण निर्माण भएको उनले बताए । संविधान संशोधन प्रक्रिया अगाडि बढिरहेको र सबै दलको सहमति जुटाएर गरिने पनि सिटौलाले जानकारी दिए । नेपाली काँग्रेसले पूर्णरुपमा समर्थन गरेर वर्तमान सरकार निर्माण भएकोले काँग्रेसबाट विश्वासघात नहुने सिटौलाले स्पष्ट पारे । आगामी निर्वाचनसम्म नेपाली काँग्रेस र एमालेबीच भएको सहमतिअनुसार नै गठबन्धन कायम रहने उनले बताए । प्रतिपक्षी दलहरूले हल्ला गरे जस्तो गठबन्धनमा समस्या नभएको सिटौलाको भनाइ छ। आगामी निर्वाचनमा संगठन मजबुत बनाएर नेपाली कांग्रेसलाई पहिलो पार्टी बनाउनसमेत कार्यकर्तालाई सिटौलाले निर्देशन दिए।
"जम्मू कश्मीरको सीमावर्ती क्षेत्रमा बमबारी, अवस्था तनावपूर्ण","कश्मीर : पाकिस्तान र पाकिस्तान प्रशासित कश्मीरमा भारतको हवाई आक्रमणपछि जम्मू कश्मीरको सीमावर्ती क्षेत्र पुंछ, राजौरी, मेन्धर र उरी सेक्टरहरूमा बमबारी भएको छ। गोलीबारीका कारण यी क्षेत्रहरूमा तनावपूर्ण अवस्था सिर्जना भएको छ। पुंछका स्थानीय बासिन्दा जमरोद मुगलले जम्मूको पुंछ सेक्टरमा विस्फोटको आवाज सुनिएको बताएको बीबीसी समाचारमा उल्लेख छ। उनले मानिसहरू अस्पताल र अन्य सुरक्षित स्थानहरूमा गइरहेको जनाएका छन्। पुंछको मुख्य बजारमा रहेको वन विभागको कार्यालय नजिकै एउटा बम खसेको थियो। त्यहाँको अवस्था अझै पनि तनावपूर्ण छ। बुधबार बिहान कश्मीरकै उरी सेक्टरमा गोलाबारी भएको एक प्रहरी अधिकारीले जनाएका थिए। भारत र पाकिस्तानबीचको वर्तमान अवस्थालाई ध्यानमा राख्दै केही क्षेत्रहरूमा स्कूल र कलेजहरू बन्द गरिएका छन्। त्यस्तै कश्मीरका धेरै भागहरूमा स्कूल र कलेजहरू बन्द गरिएका छन्। अधिकारीहरूले आज कश्मीरको जम्मू, साम्बा, कठुआ, राजौरी र पुंछ क्षेत्रका सबै स्कूल, कलेज र शैक्षिक संस्थाहरू बन्द रहने घोषणा गरेका छन्।"
पाकिस्तानी सेनाले भन्यो भारतीय हवाई आक्रमणमा २६ जनाको मृत्यु भयो,"काठमाडौं : भारतले पाकिस्तान र पाकिस्तान प्रशासित कश्मीरमा हवाई आक्रमण गरेको छ। भारतीय रक्षा मन्त्रालयले एक विज्ञप्ति जारी गर्दै यो आक्रमणलाई अपरेशन सिन्दूर नाम दिइएको जनाएको छ। विज्ञप्तिमा भनिएको छ,यो अपरेशनले पाकिस्तान र पाकिस्तान प्रशासित कश्मीरमा रहेको आतंकवादी पूर्वाधारलाई लक्षित गरेको थियो। जहाँबाट भारतमा आतंकवादी आक्रमणको योजना बनाइएको र कार्यान्वयन गरिएको हो। पाकिस्तानले भारतका पाँच लडाकु विमान खसालेको दाबी गरेको छ। भारतले यस दाबीमा अहिलेसम्म कुनै टिप्पणी गरेको छैन भने बीबीसीले पनि स्वतन्त्र रूपमा यसको पुष्टि गरेको छैन। यसैबीच, पाकिस्तानी सेनाका प्रवक्ता लेफ्टिनेन्ट जनरल अहमद शरीफ चौधरीले भारतको हवाई आक्रमण र गोलीबारीमा २६ जनाको मृत्यु भएको बताए। उनले ४६ जना घाइते भएको बताए।"
अपरेशन सिन्दूरपछि प्रधानमन्त्री मोदीले गरे तीन देशको भ्रमण रद्द,"काठमाडौं : भारतीय सेनाले पाकिस्तानका ९ वटा आतंकवादी अड्डाहरूमा आक्रमण गरेको छ। यो कारबाहीपछि प्रधानमन्त्री नरेन्द्र मोदीले आफ्नो विदेश भ्रमण रद्द गरेका छन्। प्रधानमन्त्री मोदीले तीन देशको भ्रमण रद्द गरेका छन्। उनी ३ युरोपेली देशमा धेरै महत्त्वपूर्ण द्विपक्षीय वार्ता र बैठकमा भाग लिन जाँदै थिए। अब प्रधानमन्त्री मोदीको नर्वे, क्रोएसिया र नेदरल्याण्ड्सको भ्रमण हाललाई रद्द गरिएको छ। मोदीले मे १३ देखि १७ सम्म क्रोएसिया, नर्वे र नेदरल्याण्ड्सको भ्रमण गर्ने कार्यक्रम थियो। प्रधानमन्त्री नर्डिक शिखर सम्मेलनमा भाग लिन नर्वे जाने कार्यक्रम थियो।"
४ लाख बढी माछाका भुरा,"पोखरा : फेवा ताल मानवीय व्यवहार र प्राकृतिक कारणले बर्सेनि साँघुरिँदै गएको छ । मुहान क्षेत्रको घोल, सिमसार पुरिँदा माछाको प्रजनन क्षेत्र नासिएको र तालमा प्राकृतिक रूपमा भुरा उत्पादन घटेको स्थानीय जलारी समुदाय बताउँछन् । धार्मिक आस्थाको कारण तालमा माछाको भुरा छाड्दा माछा उत्पादनमा सहयोग पुगेको स्थानीय जलारी समूदायले बताए । परेवा, माछालगायतलाई स्वतन्त्र रूपमा प्रकृतिमा छाड्दा पित्री उद्धार हुने, यो जन्म र भविष्यमा पनि राम्रो होस् भन्ने कामना गर्दै प्राण दान गर्ने गरेको बौद्ध धर्मगुरु मणि गुरुङले बताए । आफ्नो अनुकूल भए अनुसार माछा, परेवा, भोटतिर भेडा, चौंरी गाईलाई स्वतन्त्र छाड्ने चलन रहेको पनि उनले सुनाए । माछासँगै धर्मावलम्बीले माछालाई दाना पनि तालमा फ्याँकेका थिए । यसरी तालमा माछा छाड्दा माछा मात्र होइन तालमा रहेका अरू जीवलाई पनि फाइदा हुने भएकोले पनि तालमा माछा छाडिएको माछा छाड्न ताल किनारमा आएका तेजमान गुरुङले बताए । सबै प्राणीलाई राम्रो होस् भन्ने उद्देश्यले बौद्ध पूर्णिमाका अवसरमा हरेक वर्ष तालमा माछा छाड्दै आएको उनले सुनाए । तालमा प्राकृतिक रूपमा माछाको भुरा उत्पादन कम भइरहेको अवस्थामा पछिल्लो समयमा धार्मिक अवस्थाका कारण माछाको भुरा छाड्ने क्रम बढ्दा माछाको उत्पादनमा सहयोग पुगेको स्थानीय जलारी समुदायले बताए । फेवातालमा वार्षिक धार्मिक आस्थाको कारण मात्रै ४ लाख बढी माछाको भुरा छाडिँदै आएको हर्पन फेवा मत्स्य सहकारीका पूर्वध्यक्ष रामचन्द्र जलारी बताउँछन् । बुद्धपूर्णिमालगायत विभिन्न अवसरमा बौद्धमार्गीले फेवातालमा माछाका भुरा छाड्ने गरेको पनि उनले सुनाए । बुद्धपूर्णिमा मनाउने क्रममा बुद्ध मार्गीहरूले एक महिना अघिदेखि फेवातालको खपौदी क्षेत्रमा माछाको भुरा छाड्ने गरेको पनि उनले बताए । फेवातालमा २३ प्रजातिका माछा पाइन्छन् । सहर, कत्ले, फगेटा, काँडेलगायतका स्थानीय जातका माछाको प्रजनन घटेको हर्पन फेवा मत्स्य सहकारीका अध्यक्ष ज्ञानबहादुर जलारीले बताए । जलारी समुदायले पनि वार्षिक सहरलगायत विभिन्न प्रजातिका डेढदेखि दुई लाख माछाको भुरा छाड्ने गरेको पनि उनले बताए । यसरी बाहिर उत्पादन भएका माछाका भुरा तालमा छाडिए पनि वर्षायाममा तालमा पानीको सतह बढ्दा एक्कासि बाँध खोल्ने गरिन्छ । यसरी बाँध खोल्दा बाँध क्षेत्रमा माछा छेक्ने जाली नहुँदा बाँधबाट बर्सेनि तालमा भएका दुईतिहाइ माछा बगेर तालबाट बाहिरिने समस्या रहेको पनि ज्ञानबहादुर बताउँछन् । फेवा बाँध नजिकैको क्षेत्रमा माछा छेक्ने जाली राख्न सके तालबाट वर्षा याममा ठूलो संख्यामा बाहिरिने माछा जोगाउन सकिने पनि उनले बताए । यसका लागि तीन तहकै सरकारले सहयोग नगरेको उनले सुनाए । फेवाताल किनारमा करिव १ सय घरधुरी जलारी परिवार छन् । फेवामा बर्सेनि थपिन्छन् ।"
"मकवानपुरको राक्सिराङमा बोलेरो दुर्घटना : ९ जना घाइते, ६ जनाको अवस्था गम्भीर","हेटौंडा : मकवानपुरको राक्सिराङ गाउँपालिका९ अठारे स्थित भित्रि सडक खण्डमा बोलेरो दुर्घटना हुँदा ९ जना घाइते भएका छन्। बुधवार बिहान करिब ८:१५ बजे खैराङबाट मनहरीतर्फ आउँदै गरेको बा १५ च १३३३ नम्बरको बलोरो सडकदेखि अन्दाजी ५० मिटर तल खसेर दुर्घटना भएको जिल्ला प्रहरी कार्यालय मकवानपुरले जनाएको छ । प्रहरीका अनुसार बलेरोमा चालकसहित ९ जना सवार रहेका थिए। जसमध्ये ६ जना अवस्था गम्भीर र ३ जना मध्यम घाइते भएका छन्। दुर्घटनामा गम्भीर घाइते हुनेहरूमा राक्सिराङ गाउँपालिका९ बस्ने १६ वर्षीय हिमाल बस्नेत, सोही स्थानका ३५ वर्षीय बुद्धिमान् घलान, ७५ वर्षीय डिल बहादुर घलान र उनको श्रीमती फुलमाया घलान , ३८ वर्षीय रुपबहादुर राउत,४८ वर्षीय दिपक खड्का रहेका छन् । यस्तै दुर्घटना सोही स्थान बस्ने ५० वर्षीय सुर्य अधिकारी, १४ वर्षीय कुमार तामाङ र २८ वर्षीय सुजन तामाङ सामान्य घाइते भएका जिल्ला प्रहरी कार्यालय मकवानपुरले जनाएको छ । घाइतेहरूलाई उद्धार गरी उपचारको लागि मनहरी अस्पताल लगिएको बताइएको छ ।"
ट्रम्पलाई १२ हजार शरणार्थी स्वीकार गर्न न्यायाधीशको आदेश,"वासिङटन (एजेन्सी) : सोमबार एक न्यायाधीशले राष्ट्रपति डोनाल्ड ट्रम्पको प्रशासनलाई संयुक्त राज्य अमेरिकामा लगभग १२ हजार शरणार्थीलाई प्रवेश गराउन आदेश दिएका छन् । यो अमेरिकाको आप्रवासन नीतिलाई पुनः आकार दिने सरकारको प्रयासमा एउटा धक्का हो । यो आदेशले अपिल अदालतको फैसलाले लगाएको सीमाहरू स्पष्ट पारेको छ । उक्त फैसलाले ट्रम्प प्रशासनलाई शरणार्थी प्रवेश प्रणाली निलम्बन गर्न अनुमति दिएको थियो तर यसले संयुक्त राज्य अमेरिकाको यात्रा योजनाका साथ पहिले नै शरणार्थीको दर्जा प्राप्त गरेका मानिसहरूलाई स्वीकार गर्नुपर्ने बताएको छ । ट्रम्प प्रशासनले गत हप्ताको सुनुवाइमा जनवरीमा प्रणाली रोक्ने कार्यकारी आदेशको दुई साताभित्र यात्रा गर्न तालिका बनाइएका एक सय ६० जना शरणार्थीलाई मात्र प्रवेश गराउनुपर्ने तर्क गरेको थियो । तर, अमेरिकी जिल्ला न्यायाधीश जमाल ह्वाइटहेडले सोमबार उक्त दाबीलाई खारेज गर्दै भने, सरकारको व्याख्या, यसलाई नम्रतापूर्वक भन्नुपर्दा, उच्च स्तरको व्याख्यात्मक जिगरपोकरी (बेइमान व्यवहार) हो । यसले केवल अपिल निर्णयको रेखाहरू बीच पढ्नुपर्ने आवश्यकता मात्र होइन, तर साँच्चै त्यहाँ नभएको नयाँ पाठ देख्नुपर्ने आवश्यकता छ, ह्वाइटहेडले आफ्नो आदेशमा लेखेका छन् । ह्वाइटहेडले सुरुमा शरणार्थी प्रवेश रोक्ने ट्रम्पको कार्यकारी आदेशलाई अवरुद्ध गरेका थिए । फेब्रुअरीमा उनले सम्भवतः १९८० को शरणार्थी ऐन उल्लंघन गरेको फैसला गरेका थिए । तर, उनको निर्णय एक महिनापछि नवौं सर्किट कोर्ट अफ अपील्सद्वारा खारेज गरिएको थियो । यदि नवौं सर्किटले दुई साताको सीमा लगाउने उद्देश्य राखेको भएजसले संरक्षित जनसंख्यालाई लगभग १२ हजारबाट १ सय ६० व्यक्तिमा घटाउने थियोयसले स्पष्ट रूपमा त्यसो गर्ने थियो, ह्वाइटहेडले लेखेका छन् ।"
गति लिँदै वैदेशिक व्यापार,"वैदेशिक व्यापारले मुलुकको समग्र आर्थिक स्वास्थ्यको मापन गर्छ। व्यापार सन्तुलन आफ्नो मुलुकको पक्षमा रहँदा यसले मुलुकको समग्र सकारात्मक छवि प्रतिविम्बित हुन्छ भने व्यापारघाटाले अर्थतन्त्रमा केही कमजोरीहरू छन् जसलाई सुधार गर्नुपर्ने भन्ने संकेत गर्छ। वैदेशिक व्यापारको विश्लेषण गर्दा कुन कुन वस्तु र सेवाहरू आयात भयो र कुन कुन वस्तु र सेवाहरूको निर्यात भयो भन्ने विवेचनाको खासै गहिरो अर्थ हुँदैन। कुन वस्तु र सेवा कुन प्रयोजनका लागि आयात र निर्यात भए भन्ने विषय अर्थतन्त्रको समग्रता मापन गर्न बढी उपयोगी हुन्छन्। सामान्यतया वस्तु व्यापारमा कच्चापदार्थ, पुँजी निर्माणमा सहायक हुने क्यापिटल गुड्स र इन्धनको आयातले मुलुकको दीर्घकालमा अर्थतन्त्रमा सकारात्मक योगदान दिने गर्छन्। यस्तै स्वदेशभित्र उत्पादन गर्दा बढी वातावरणीय क्षति हुने खालका पर्यावरणमैत्री, जनस्वास्थ्यमा गम्भीर असर गर्ने खालका तयारी मालवस्तुको आयातलाई पनि सकारात्मक नै मानिन्छ। तसर्थ सबैखालका तयारी मालवस्तु आयातलाई नकारात्मक दृष्टिबाट हेुर्न पनि उचित हुँदैन। त्यस्तै सबै प्रकारका निर्यातलाई सकारात्मक निर्यात भनेर निष्कर्ष निकाल्न पनि उचित हुँदैन। जनस्वास्थ्य, पर्यावरण र भावी पुस्तालाई अनदेखा गरी अहिले नै सबै स्रोतहरू सकिने खालका निर्यातहरूलाई कुनै पनि दृष्टिकोणले सकारात्मक मान्न सकिँदैन। नेपाल जस्तो संवेदनशीलन पर्वत शृंखला भएको मुलुकमा खानीमा आधारित निर्यातहरूले पृष्ठभागमा पार्ने जनस्वास्थ्य, पर्यावरण र भावी पुस्तामा पर्ने गम्भीर असरका कारण यस्ता निर्यातहरू बढे भनेर प्रफुल्ल हुनुपर्ने र निर्यात भएन भनेर विस्मित हुनुपर्ने कुनै कारण देखिँदैन। सारमा भन्नुपर्दा नेपालको जस्तो भौगोलिक संरचना भएको मुलुकमा खानीजन्य उत्पादनको आयात सकारात्मक र यस्ता वस्तुहरूको निर्यातलाई नकारात्मक रूपमा हेर्नुपर्छ। सिमन्ट, ढुंगा, गिटी बालुवालगायत खानीजन्य जस्ता वस्तुहरू यस वर्गमा पर्छन्। यस्ता निर्यातहरूलाई पर्यावरण र भावी पुस्ताको अधिकारको कसौटीमा जाँच गरेर मात्रै मूल्यांकन गरिनु आवश्यक हुन्छ। यस्तै प्रशोधन गर्न ठूलो परिमाणमा हानिकारक रासायनहरू प्रयोग गर्नुपर्ने छाला, कपडाजस्ता उत्पादनहरू आयात हुँदा पनि त्यत्ति चिन्तित हुनुपर्ने अवस्था छैन। विगत १० वर्षमा नेपालको वैदेशिक व्यापारतर्फ वस्तु निर्यातमा १७५ गुणाले वृद्धि भएको छ भने आयातमा २०५ गुणाले वृद्धि भएको छ। आर्थिक वर्ष २०८०८१ को नेपालको आयातलाई आयातको प्रयोजनका दृष्टिकोणबाट हेर्दा बृहत् आर्थिक वर्गीकरणअनुसार आर्थिक वर्ष २०८०८१ मा भएको कुल निर्यातमा मध्यवर्ती र अन्तिम उपभोग्य वस्तुको अनुपात क्रमशः ५६४ प्रतिशत र ४२९ प्रतिशत रहेको छ भने पुँजीगत वस्तुको अनुपात ०७ प्रतिशत रहेको छ। नेपालको निर्यात व्यापारतर्फको यस संरचनाले मुलुकबाट कच्चापदार्थ र अर्धप्रशोधित कच्चा पदार्थको हिस्सा उल्लेख्य रहेको र तयारी मालवस्तुको निर्यातमा वृद्धि गर्नुपर्ने चुनौती रहेको छ। यस अवधिमा कुल आयातमा मध्यवर्ती वस्तुको अनुपात ४८८ प्रतिशत, पुँजीगत वस्तुको ९७ प्रतिशत तथा अन्तिम उपभोग्य वस्तुको अनुपात ४१५ प्रतिशत रहेको छ। यी तथ्यांकबाट नेपालको आयातको करिब ४८८ प्रतिशत कच्चापदार्थ आयातमा र ९७ प्रतिशत पुँजी निर्माणका वस्तुमा केन्द्रित हुँदा ५८५ प्रतिशत आयात आन्तरिक उत्पादन गतिविधिमा उपयोग भएको देखिन्छ। यस प्रकारको आयात संरचनाले वैदेशिक व्यापारको अधिकांश हिस्सा आन्तरिक रूपमा औद्योगिक गतिविधि र रोजगार सिर्जनामा उपयोग भइरहेको पुष्टि हुन्छ। नेपालको भौगोलिक संरचना, जलवायु र जनसंख्याको आकार भएको मुलुकमा विशाल भूगोल र जनसंख्या भएका मुलुकको जस्तो औद्योगिक संरचनामा आधारित निर्यात व्यावहारिक छैन। स्वदेशभित्र कृषि प्रशोधन उद्योग र म्यानुफ्याक्चरिङ उद्योगका लागि कच्चा पदार्थका विशाल भण्डार पनि मुलुकमा उपलब्ध छैन। यस परिस्थितिमा विदेशबाट कच्चापदार्थ आयात गरी मूल्ययोगसहित विदेश निर्यात गर्ने मोडेल नेपाल सुहाउँदो मोडलका रूपमा रहेको छ। अलैंची अदुवालगायतका मसलाजन्य नगदेबाली, चिया, अम्रिसो, रुद्राक्ष, जडीबुटी खोटो, नेपाली हातेकागज कत्था, तरकारी दुग्ध पदार्थलगायत अधिकांश उत्पादनहरू विदेशी कच्चापदार्थमा आधारित रही निर्यात भइरहेका छन्। नेपालमै तामा खानी सञ्चालन गरेर तामा प्रशोधन गरी त्यही तामाबाट तामाका मूर्ति निकासी गर्ने ढाँचामा जाने मोडालिटी हाम्रा लागि उपयुक्त हुँदैनन्। हाम्रा निकासीउन्मुख उद्योगहरूको प्राथमिकता आयातित कच्चापदार्थमा बढी भन्दा बढी मूल्ययोग कसरी गर्ने, ती वस्तुहरूको ब्रान्ड छवि नेपालका नाममा कसरी स्थापित गर्ने भन्ने नै हुनुपर्छ। अफ्रिकी महादेशबाट जसरी कोका आयात गरेर स्विट्जरल्यान्डले आफ्नै ब्रान्ड छविमा चकलेटहरू विश्वभरि निकासी गर्ने गर्छ नेपाली उद्यमीहरूको प्राथमिकता पनि त्यही दिशातर्फ उन्मुख रहनुपर्छ। नेपाल सरकारको सक्रियतापनि यही मोडललाई स्थापित गर्नेतर्फ केन्द्रित हुनुपर्छ। सेवा व्यापारतर्फ आर्थिक वर्ष २०८०।८१ मा नेपालको कुल निर्यात रु २५२ अर्ब ७७ करोड रहेको छ भने आयात रु ३०८ अर्ब ६३ करोड रही सेवा क्षेत्रको व्यापारघाटा रु ५५ अर्ब ८६ करोड रहेको छ। सेवा व्यापारतर्फ शिक्षा सेवातर्फको करिब रु १ खर्ब १९ अर्बको व्यापारघाटाका कारण मात्र सेवा व्यापारमा व्यापारघाटाको अवस्था सिर्जना भए पनि यो व्यापारघाटा शिक्षा आर्जन गर्न गएका विद्यार्थीको कालान्तरमा स्वदेशमा पठाउने रेमिट्यान्सले सम्बोधन गर्ने अवस्था छ भने भारततर्फ शिक्षा सेवाका लागि भएको खर्च कालान्तरमा नेपालमा दक्ष जनशक्ति उत्पादनमा परोक्ष योगदान दिइरहेका सन्दर्भमा शिक्षा सेवाको आयातलाई त्यत्ति नकारात्मक रूपमा लिई रहनुपर्ने देखिन्न। वस्तु तथा सेवा व्यापारमा आयातको आकार विशाल हुनुले स्वदेशमा बजार प्रशस्त मात्रा छ सो बजारको मागअनुसारको उत्पादनको वातावरण छ भन्ने स्पष्ट संकेत गरेको छ। वार्षिक करोडौं रकममा आयात भइरहेका वस्तुहरू स्वदेशमा सानो आकारको पुँजी र सामान्य प्रकारको मेसनरीबाट पनि उत्पादन गर्न सकिन्छ भन्ने धेरै उदाहरणहरू वस्तु आयातको तथ्यांकमा अन्तरनिहित रहेका छन्। उदाहरण तयारी पोसाकलाई नै लिन सकिन्छ। आर्थिक वर्ष २०८०८१ मा नेपालमा रु ३५ अर्बबराबरको तयारी पोसाक आयात भएको छ। सामान्य नीतिगत सुधार हुँदा साथ रु ३५ अर्ब बराबरको आयातलाई छोटो अवधिमै प्रतिस्थापन गर्न सक्ने क्षमता यस क्षेत्रमा उद्यमीहरूमा विद्यमान छ। सेवा व्यापारतर्फको व्यापारघाटाको प्रमुख कारक तत्त्वका रूपमा रहेको शिक्षातर्फ स्वदेशमा शिक्षा क्षेत्रमा व्याप्त नियोजित र प्रयोजित बन्द हडताल बन्द गरी समयमै परीक्षा र समयमै परीक्षाफल प्रकाशित गर्ने अभ्यास लागू गर्ने हो भारततर्फ शिक्षाका लागि बाहिरिने ठूलो धनराशि जोगिने र सेवा व्यापारमा सन्तुलन नेपालको पक्षमा हुने देखिन्छ। उपरोक्त सकारात्मक पक्षलाई व्यवहारमा उतार्न देशभित्र केही आधारभूत सुधारको आवश्यकता भने सर्वत्र महसुस गरिएको छ। व्यवसायजन्य लागत न्यूनीकरण, करका दरहरूमा अनुभवजन्य कटौती, कच्चापदार्थ आयात र तयारी मालवस्तुको भन्सारदरहरूको निर्धारणमा नेपाली उद्योगहरूको मागको सम्बोधन, व्यापार प्रवद्र्धक निकायलगायत निर्यात सम्बद्ध निकायहरूको प्रभावकारिता अभिवृद्धि र प्रक्रियागत सरलता र सहजताको व्यवस्था गरी कुल पाँचवटा क्षेत्रमा सुधार गर्न सक्ने हो भने नेपाल आत्मनिर्भर र वैदेशिक व्यापार सन्तुलन कायम गर्न सक्ने सबल सक्षम र गतिशील अर्थतन्त्रका रूपमा हिमालयन टाइगरको उपाधिसहित भारत र चीन जस्ता विशाल मुलुकका बीच आर्थिक शक्तिका रूपमा उदाउन सक्ने देखिन्छ। (व्यापार तथा निकासी प्रवर्द्धन केन्द्रका वरिष्ठ अधिकृत बजगाईंसँग कुराकानीमा आधारित)"
लागुऔषधसहित दुई कारोबारी पक्राउ,"धरान : प्रतिबन्धित लागुऔषधसहित धरानबाट प्रहरीले दुई कारोबारीलाइ पक्राउ गरेको छ । मंगलबार राति धरान उपमहानगरपालिका३स्थित क्वालिटी फुड कर्नर होटल एण्ड लजको कोठा नम्बर ३ बाट धनगढी घर भएका ३१ वर्षीय निखिल भन्ने वसन्त राजवंशी लाई लागुऔषधसहित पक्राउ गरिएको वडा प्रहरी कार्यालय धरानका प्रमुख रुद्र खडकाले बताए । उनले राजवंशीको साथबाट लागूऔषध स्पास्मो प्रोक्सिभन ३७० क्याप्सुल बरामद गरेको छ । त्यस्तै धरान उपमहानगरपालिका८ स्थित सभागृह छेउ बस्ने ३८ वर्षीय मनोज विश्वकर्मा पनि लागू औषधसहित पक्राउ परेका छन् । उनको साथबाट स्पास्मो प्रोक्सिभन ८९२ क्याप्सुल, नाइट्रोसन ७० चक्की र एस्कुफ ४० बोतल बरामद गरिएको खडकाले बताए । पक्राउ परेका दुबै जनालाई इलाकाप्रहरी कार्यालय धरानको हिरासतमा राखेर थप अनुसन्धान गर्ने कार्य भइरहेको प्रहरीले जनाएको छ ।"
आपत् पर्यो भन्दै ठग्ने गिरोहको बिगबिगी,"काठमाडौं : यार्सागुम्बा व्यापार भनेर ३६ लाख झ्वाम जाजरकोट नलगाड ७ घर भई हाल काठमाडौं ठमेल बस्ने ४१ वर्षीय दीपेन्द्र जीसी हाल प्रहरी हिरासतमा छन् । उनीविरुद्ध कोहलपुर बाँके र सुर्खेतमा समेत ठगी मुद्दा दर्ता भएको छ । विभिन्न बहानामा ३६ लाख ठगी गरेको भन्दै उनीविरुद्ध उजुरी परेपछि उनी काठमाडौंमा पक्राउ परेका हुन् । उपत्यका अपराध अनुसन्धान कार्यालयका सूचना अधिकारी अंगुर जीसीका अनुसार उनले सामाजिक सञ्जालमार्फत भेटेका व्यक्तिलाई विभिन्न प्रलोभन दिएर ३६ लाख बढी ठगी गरेका हुन् । उनले आफू पूर्वप्रहरी कर्मचारी भएको बताउँदै अहिले अमेरिका बस्ने गरेको भन्दै प्रलोभनमा पारेका थिए । मोबाइल स्विचअफ भयो भन्दै लिएर फरार बाटोमा हिँड्दाहिँड्दैनजिकै आएर कसैले तपाइको फोन माग्यो ? घरमा फोन छुटेछ, एउटा जरूरी खबर सुनाउनु छ भन्दै तपाईंको मोबाइल माग्यो ? अथवा कुनै पनि बहानामा तपाईंको मोबाइल लिन खोज्यो बिचार गर्नुहोस् है । मोबाइल चोरको निसानामा पर्न सक्नुहुन्छ । सहरभरि अहिले जरूरी फोन गर्न छ भन्दै मोबाइल मागेर चोरी गर्ने गिरोह सक्रिय भएको हो । प्रहरी परिसर काठमाडौंका प्रवक्ता अपीलराज बोहराका अनुसार, पछिल्लो समय ट्याक्सी चालकहरूको मोबाइल चोरी भएको भन्दै उजुरी आउने क्रम बढ्दो छ । गत वैशाख ५ गते बिहान पौने ४ बजेतिर काठमाडौंंको बसुन्धारामा नाटकीय रूपमा मोबाइल लुटपाट भयो । ३४५८ नम्बरको ट्याक्सी चलाउने चितवनका प्रेम तामाङ ५ गते बिहानै यस्तै गिरोहको निसानामा परे । मोटरसाइकलमा आएका दुई जनाले उनको ट्याक्सीलाई रोकेर ठमेलमा सामान लिन जाने भनेर साथीलाई फोन गर्नका लागि प्रेमसँग मोवाइल मागे । एकाबिहानै कसैलाई अप्ठ्यारो परेको होला भन्दै उनले मोबाइल निकालेर दिए । जव मोबाइल हातमा पयो ४८५२ नम्बरको मोटरसाइकलमा आएका उनीहरू फोन लिएर भागे । ट्याक्सी चालकले घटनाका विषयमा प्रहरीमा उजुरी गरे । प्रहरी अनुसन्धानका क्रममा उनीहरू काठमाडौंबाट पक्राउ परेका छन् । पक्राउ पर्नेमा सिन्धुली सुनकोशी गाउँपालिका१ घर भई जडिबुटी बस्ने १८ वर्षीय शिखरजंग थापा भन्ने नवराज सुनुवार, धनुषा घर भई बूढानीलकण्ठ बस्ने १८ वर्षीय राज निष्ट यादव र रौतहट घर भई कपन बस्ने २७ वर्षीय सुरेश ठाकुर हजाम छन् । उनीहरूबाट प्रहरीले बा प्र ०२०४६ प ४८५२ नम्बरको मोटरसाइकल र तीन वटा मोबाइल बरामद गरेको छ । प्रबक्ता बोहराका अनुसार अनुसन्धानका क्रममा प्रहरीले यो गिरोह काठमाडौंंमा मोबाइल चोरीमा लामो समयदेखि सक्रिय रहेको बताएका छन् । यही समूहले गत चैत १७ गते धुम्बाराहीमा बा २ ज ९६७१ नम्बरको ट्याक्सी चालकको मोवाइल पनि झुक्काएर लुटेका थिए । चालक कुलबहादुर राउत धुम्वाराहीमा ट्याक्सीभित्रै बसिरहेको अवस्थामा मोटरसाइकलमा गएका यही समूहले झुक्याइ मोबाइल लुटेर भागेका थिए । सोही ठाउँमा अर्का चालक राजकुमार तामाङको पनि मोबाइल फोन लुटेका थिए । चैत १९ गते धुम्बाराहीबाटै बा २ ज ६३८० नम्बरका ट्याक्सी चालक राजकुमार तामाङको मोबाइल लुटिएको हो । सोही दिन राति साढे नौ बजेतिर सोही एरियाको साप्रेढुंगाबाट बा २ ज ४३०३ को ट्याक्सी चालक राजेशबहादुर बिसीको मोबाइल पनि लुटिएको छ । उक्त लुटपाटमा यही समूहको संलग्नता भएको हुनसक्ने प्रहरीले बताएको छ । उनीहरूले यही चैत २३ गते चाबहिलस्थित ओम अस्पताल नजिकै दुर्गा शाक्यको मोबाइल लुटेको आरोप छ । अमेरिकी चक्करमा कन्सल्टेन्सी सञ्चालक नै ठगिए अमेरिका जान पैसा अपुग भएको भन्दै एक दिनका लागि ६१ लाख मागेर फरार भएका दुई युवा पक्राउ परेका छन् । ठगी गर्नेमा काभ्रेका विशाल घिमिरे र रौतहतका प्रिन्स कुमार रहेका छन् । उनीहरूले बागबजारस्थित एक कन्सल्टेन्सीमा पुगेर आफूहरू अमेरिका जान तयारी गरिरहेकाले एक दिनका लागि बैंक ब्यालेन्स रकम आवश्यक रहेको बताएका थिए । उपत्यका अपराध अनुसनधान कार्यालयका सूचना अधिकारी अंगुर जिसीका अनुसार, उनीहरूले कन्सलटेन्सी सञ्चालकलाई विश्वासमा लिनका लागि नक्कली कागजात देखाएका थिए । एक दिनका लागि आफ्नो खातामा ६१ लाख रुपैयाँ बैंक ब्यालेन्स देखाउन जरूरी बताउँदै यसबापत लाग्ने शुल्क तिर्ने बताएका थिए । उनीहरूले सोही बमोजिमको बैंकको खाली चेकसमेत दिएका थिए । कन्सल्टेन्सी सञ्चालकले जब उनीहरूको खातामा पैसा बुझाए । तब सुरु भयो उनीहरूको ठगी धन्दा । आफ्नो खातामा आएको पैसा उनीहरूले अन्य विभिन्न व्यक्तिका नाममा खोलिएको खातामा पठाए । अनि फरार भएका थिए ।  जिल्ला प्रहरी परिसर काठमाडौंंमा मात्रै आव ८१८२ को चैत मसान्तसम्म ७२१ वटा अनलाइनमार्फत भएका ठगीको उजुरी दर्ता भएको छ । जिल्ला प्रहरी परिसर काठमाडौंका प्रवक्ता अपीलराज बोहराका अनुसार, पछिल्लो समय ठगीको घटनामा वृद्धि भएको छ । ससाना बहानामा लाखौंं रुपैयाँ ठगी गर्ने गिरोह नै सक्रिय छ । ७२१ उजुरीमध्ये २८७ वटा उजुरी फिसिङसम्बन्धी रहेको थियो । जसमा विभिन्न छलकपट गरेर आर्थिक हिनामिना गरिएको उल्लेख छ । यस्तै १८९ वटा इन्टरनेट स्क्याम तथा फ्रड गरिएका विषयमा प्रहरीमा उजुरी परेको थियो । मोवाइल एप तथा डिजिटल भुक्तानी एप ह्याकीङ १५४ वटा उजुरी परेका थिए । यस्तै, अनलाइनबाट यौनशोषण सेक्सटोर्सन गरिएको भन्दै ३४ वटा उजुरी पयो । ११ वटा उजुरी बाल यौन दुराचारको थियो भने २२ वटा उजुरीमा यौन आसयले म्यासेज पठाएको विषयमा थियो ।"
आइपीओको अनुमतिका लागि धितोपत्र बोर्डले कमिसन मागेको विषयमा छानबिन गर्न सांसदको माग,काठमाडौं : सांसदहरूले आइपीओको अनुमतिका लागि धितोपत्र बोर्डले कमिसन माग्ने गरेको विषयमा छानविन गर्न माग गरेका छन्। बुधबार प्रतिनिधिसभा बैठकको आकस्मिक समयमा सांसदहरूले आईपीओको अनुमतिका लागि बोर्डले साना जलविद्युत परियोजनासँग ५ प्रतिशत र ठूला आयोजनासँग ७ प्रतिशतसम्म कमिसन माग्ने गरेको भन्दै यस विषयमा छानबिन गर्न माग गरेका हुन्। सांसद माधव सापकोटाले भरपर्दो संयन्त्र बनाएर बोर्डमाथि छानबिनका लागि रुलिङ गर्न माग गरे। कमिसनका कारण बोर्डमा ४३ जलविद्युत आयोजनाको आइपीओको अनुमति रोकिएको भन्दै उनले यो निकै गम्भीर विषय भएको उल्लेख गरे। त्यस्तै राप्रपा सांसद रोशन कार्कीले आइपीओको अनुमतिका लागि कमिशन माग्नेलाई कारबाही गर्न माग गरिन्। बोर्डले राम्रोसँग काम गर्न नसक्दा पुँजीबजारमा हजारौं नागरिकको पैसा फसेको र उनीहरुमाथि अन्याय भएको उनको भनाई छ। उनले प्रधानमन्त्रीको अध्यक्षतामा गठन भएको सुशासन आयोगले तत्कालै कारवाही अगाडि बढाउन माग गरिन्। यसअघि जलविद्युत् कम्पनीहरूको प्राथमिक सेयर निष्कासन स्वीकृतिका लागि कमिसन मागेको विषय सार्वजनिक भएको थियो।
"महाकाली बस्ती जोखिममा, विपद् संकटग्रस्त क्षेत्र घोषणा गर्न सिफारिस","महेन्द्रनगर : दोधारा चाँदनीमा बन्ने सुक्खा बन्दरगाहका लागि महाकाली नदीमा चार लेनको पक्की पुल र पहुँचमार्ग बनिसकेको छ । पूर्वपश्चिम राजमार्गको अन्तिम बिन्दु गड्डाचौकीदेखि दोधाराचाँदनी१ (सुक्खा बन्दरगाह स्थल) मलेरिया नालासम्म ६ लेनको आठ किलोमिटर लामो सडक निर्माण भएर सञ्चालनमा छ । त्यस क्षेत्रमा पुल, सडकसहित पोखरी बनाउने सम्झौता भएको थियो । पुल क्षेत्रलाई पर्यटकीय गन्तव्य बनाउन पुलको दुवैतर्फ २६ सय मिटर लम्बाइका दुईवटा पोखरी बनाउने तयारी छ । तर, पोखरी निर्माणका लागि महाकाली नदीमा बाँध बन्न सकेको छैन । जसका कारण महाकालीको बाढीले पुलका संरचना र तटीय क्षेत्रका बस्ती जोखिममा छन् । उक्त बाँध निर्माण नहुँदा ०७८ सालमा महाकाली नदीमा आएको बाढीले पहुँच मार्ग (भाइरल रोड) भत्काएको थियो । सुरुमा २ सय ५० किलोग्रामभन्दा बढी तौलका ढुंगाको प्रयोग गरेर पुलको दुवैतर्फ पोखरीको गाइडबन्ड (बाँध) बनाउने डिजाइन थियो । तर, ठूलो ढुंगा नपाइएपछि ग्याबिन जाली र प्लम्ब कंक्रिटको प्रयोग गरी बाँध निर्माण गरियो । उक्त बाँध गत वर्ष भदौको बाढीले भत्काएपछि महाकाली पुल योजना कार्यालयले दुई पटक बाँधको डिजाइन परिवर्तन गरिसकेको छ । गत वर्ष भदौमा आएको बाढीले २ सय मिटर बाँध भत्काएपछि उक्त बाँधको पुनः निर्माण हुन सकेको छैन । बाढीले बाँध भत्काएर महाकाली नदी बस्तीतर्फ सोझिएको छ । जसका कारण भीमदत्त नगरपालिकाका ११, १२ र १३ नम्बर वडा र महाकाली नदीमा निर्माण भएको पुल उच्च जोखिममा छ । उक्त क्षेत्रमा बाढीको जोखिम बढेपछि जिल्ला विपद् व्यवस्थापन समितिले महाकाली पुल क्षेत्रलाई विपद् संकटग्रस्त क्षेत्र घोषणाका लागि गृहमा मन्त्रालयलाई सिफारिस गरेकोे छ । गत १६ गते बसेको जिल्ला विपद् व्यवस्थापन समितिले वर्षातको समय नजिकिँदै गएकाले महाकाली नदीको बाढीबाट भीमदत्त नगरपालिकाका ११, १२ र १३ का बस्ती र महाकाली नदीमा निर्माण भएको पुल लगायतका संरचना जोगाउन वर्षाद अगावै तटबन्ध निमार्ण गर्नुपर्ने निर्णय गरेको छ । कञ्चनपुरका सहायक प्रमुख जिल्ला अधिकारी पर्शुराम पोखरेलले जोखिमका दृष्टिकोणले उक्त क्षेत्र निकै संवेदनशील रहेकाले निर्माणाधीन महाकाली पुलको क्षेत्र विपद् जोखिम न्यूनीकरण तथा व्यवस्थापन ऐन, २०७४ को दफा ३२(१) बमोजिम विपद् संकटग्रस्त क्षेत्रको घोषणा हुन आवश्यक रहेकाले संकटग्रस्त क्षेत्र घोषणाका लागि गृह मन्त्रालयलाई सिफारिस गरेको बताए । बैठकले वर्षात अगावै बाँध निर्माणका काम नगरे त्यसले महाकाली पुल, पुलको पहुँच मार्ग र आसपासका बस्तीमा समेत जोखिम निम्तिन सक्ने आँकलन गरी नदीको बीच भागमा थुप्रिएको नदीजन्य पदार्थ हटाउन र भत्किएको बाँध तत्काल पुनः निर्माण गर्नुपर्ने निर्णय गरेको छ । गत वर्ष भदौमा महाकाली नदीमा आएको बाढीले निर्माणाधीन पक्की पुलको गाइड बन्ड (बाँध) भत्किएको थियो । उक्त बाँध निर्माणका लागि गृहमन्त्री, भौतिक पूर्वाधारमन्त्री, सचिव तथा विभागीय प्रमुखसहितको टोलीले यसअघि नै स्थलगत अनुगमन गरिसकेका छन् । तर हालसम्म पुनर्निर्माणको काम अगाडि नबढेपछि जिल्ला विपद् व्यवस्थापन समितिले सो क्षेत्रलाई विपद् संकटग्रस्त क्षेत्र घोषणाका लागि गृह मन्त्रालयमा सिफारिस गरेको हो । २ किलोमिटर चौडाइ रहेको महाकाली नदीमा ८ सय मिटर पुल निर्माण गरिएको छ । पुलको दुवैतर्फ २६ सय मिटर लम्बाइ र ६ सय मिटर चौडाइका पोखरी निर्माणाधीन छन् । पुलको उत्तरतर्फ रहेको भीमदत्त नगरपालिकातिरको बाँध बाढीले भत्काएको हो । महाकालीमा पानीको बहाव ४ लाख ६१ हजार क्युसेक पुग्दा बाढीले करिब २ सय मिटर बाँध भत्काएको थियो । तीन वर्षअघि महाकालीमा ५ लाख ४७ हजार क्युसेक पानीको बहाव थियो । त्यतिबेला पनि बाढीले पहुँच मार्ग (भाइरल रोड) भत्काएर बाढी गाउँ पसेको थियो । बर्खा नजिकिएपछि महाकाली नदीको बाढी गाँउ पस्ने जोखिम रहेको भन्दै यहाँका स्थानीय त्रसित बनेका छन् । स्थानीयले समयमै बाध निर्माणका लागि पटकपटक पुल योजना कार्यालय र जिल्ला प्रशासन कार्यालयलाई ध्यानाकर्षण पत्र बुझाएका छन् । बर्खाको समय आइसक्यो । अहिले पनि बाँध निर्माण गर्ने कुनै सुरसार छैन, भीमदत्त नगरपालिका१२ का स्थानीय कृष्णसिंह देउवाले भने, समयमा बाँध बनेन भने यहाँका पाँचवटा बस्तीका करिब पाँच हजार मान्छे विस्थापित हुन्छन् । उनले बस्ती मात्रै नभई महाकाली पुल जोड्ने पहुँच मार्गसमेत बाढीको जोखिममा रहेको बताए । दोधारा चाँदनीलाई जोड्ने गरी निर्माण भएको चार लेनको पक्की पुल सँगैको बाँधको डिजाइन स्वीकृतिमा ढिलाइ हुँदा निमार्णको काम ठप्प रहेको महाकाली पुल निर्माण कम्पनीले जनाएको छ । पक्की पुल छेउमा निर्माणाधीन पोखरीको गाइड बन्ड (बाँध) निमार्णका लागि सुरुमा २ सय ५० किलोग्रामभन्दा बढी तौलका ढुंगाको प्रयोग गरेर पुलको दुवैतर्फका पोखरीको बाँध बनाउने डिजाइन थियो । तर ठूलो ढुंगा नपाइएपछि ग्याबिन जाली र प्लम्ब कंक्रिटको प्रयोग गरी बाँध निर्माण गरिएको थियो । पुल निर्माण कम्पनी कुमार श्रेष्ठ सिएफईसी जेभीका इन्जिनियर किशोर पाण्डयेले गत भदौमा आएको बाढीले २ सय ६० मिटर बाँध बाढीले भत्काएको बताए । बाढीले बाँध भत्काएपछि महाकाली पुल योजना कार्यालय र विभागबाट गाइडबन्डको डिजाइन संशोधन गर्नुपर्ने भन्दै डिजाइन संशोधनको प्रक्रिया अघि बढेको थियो, उनले भने, हालसम्म उक्त डिजाइन स्वीकृत नहुँदा काम गर्न सकिएको हैन । उनले काम छिटो सम्पन्न गर्न कार्यालयलाई पटकपटक ताकेता गरे पनि काम गर्न नपाएको गुनासो गरे । महाकाली नदीमा निर्माण भएको ८ सय मिटर पुलको दुवैतर्फ २७ सय मिटर लम्बाई र ६ सय मिटर चौडाइका पोखरी निर्माणाधीन छन् । पक्की पुल, पहुँच मार्ग र गाइडबन्डलगायतको गरी ९५ प्रतिशत काम भइसकेको छ । अब दुई सय मिटर पहुँचमार्ग कालोपत्रेसँगै गाइडबन्डको काम मात्रै बाँकी छ । महाकाली पुल योजना कार्यालय महेन्द्रनगरका अनुसार गत कात्तिक २२ मा आयोजनाको म्याद सकिएको छ । पाँचांैपटक थपिएको समयमा पनि काम सम्पन्न हुन नसकेपछि निर्माण कार्य ठप्प छ । महाकाली पुल योजना कार्यालय महेन्द्रनगरका प्रमुख विवशवाबु शदादेवले तत्काल बाँध निर्माण गर्न नसकिए पुललगायतका संरचना जोखिममा रहेको बताए । पुलको ठेक्का सम्झौताको समय सकिएको र म्याद थप नहुँदासम्म भेरियसन स्वीकृत हुन नसकेका कारण भत्किएको बाँध पुनःनिर्माण गर्न नसकिएको हो, उनले भने, वर्षात् नजिकिएको छ । काम गर्ने समय कम छ । यो बाँध वर्षात् अगावै बनेन भने पुलका संरचना र नदी किनारका बस्ती बाढीको उच्च जोखिममा पर्छन् । उनले पुलका संरचना र नदी आसपासका बस्ती जोगाउन जिल्ला विपद व्यवस्थापन समितिले संकटग्रस्त क्षेत्र घोषणाका लागि सिफारिस गरेको बताए । महाकाली पुल योजना कार्यालय महेन्द्रनगरका अनुसार अहिलेको १४ औँ संशोधनले म्याद थप हुनेछ । २०७४ सालमा ३ वर्षभित्र निर्माण सक्ने गरी ३ अर्ब २७ करोडमा कुमार श्रेष्ठ सीएफईसी जेभीसँग सम्झौता भएको थियो । सम्झौताअनुसार आठ सय मिटर लामो चार लेनको पुल, आठ किलोमिटर पहुँच मार्ग र पुलको वारिपारि चारवटा पोखरी निर्माणको काम २० भदौ ०७७ मा सकिनुपर्ने थियो । तर, पाँच पटक म्याद थप हुँदासमेत सबै संरचना निर्माण हुन सकेका छैनन् । छैटौं पटक म्याद थपको प्रक्रियामा छ । सम्झौता हुँदा पुल र पहुँचमार्गसहितका संरचना निर्माणको लागत ३ अर्ब २७ करोड रुपैयाँ थियो । पछिल्लो पटक डिजाइन परिवर्तन हुँदा लागत बढेर ३ अर्ब ७६ करोड पुगेको छ । डिजाइन परिवर्तनका कारण अझै लागत बढ्ने अनुमान गरिएको छ ।"
"खर्बपति बिल गेट्ससँग अर्बपति विनोद चौधरीको भेट, स्वास्थ्य र रोजगारी चुनौतीबारे छलफल","काठमाडौंं : चौधरी ग्रुपका अध्यक्ष एवं सांसद विनोद चौधरी र विश्वविख्यात परोपकारी व्यक्तित्व तथा माइक्रोसफ्टका सहसंस्थापक बिल गेट्सबीच भेटवार्ता भएको छ । एसियामा दिगो विकास र सामाजिक न्याय प्रबद्र्धनका लागि परोपकारी संस्थाहरूबीच सहकार्यको नयाँ ढोका खोल्ने उद्देश्यले सिंगापुरमा आयोजित फिलान्थ्रपी एसिया एलायन्स२०२५ (पीएए२०२५) सम्मेलनमा उनीहरूको भेटवार्ता भएको हो । चौधरी ग्रुपका कर्पोरेट कम्युनिकेसन विभागका प्रमुख मधुसूदन पौडेलले चौधरी फाउन्डेसनको अध्यक्षका रूपमा कार्यक्रममा आमन्त्रित गरिएको बताए । उहाँलाई धेरै अन्तर्राष्ट्रिय प्रतिष्ठित कार्यक्रममा सहभागिताका लागि निम्तो आउने गरेको र यसपटक नेपालमा उत्कृष्ट योगदान गरेबापत सो सम्मेलनमा बोलाइएको हो । यसपटक विल गेट्ससँग भेटवार्ता भएको हो । चौधरी फाउन्डेसनले बलियो नेपाल अभियान चलाउँदै आएको छ । यसमा गेट्स फाउन्डेसन जोडिएको छ । भेटमा विनोद चौधरीले सन् २०७२ को विनाशकारी भूकम्पदेखि कोभिड१९ महामारीसम्म र बालपोषणको क्षेत्रमा बलियो नेपाल अभियानमार्फत गरिएको साझेदारीका लागि गेट्स फाउन्डेसनप्रति आभार प्रकट गरे । अझ विशेष गरेर नेपालको सामाजिक क्षेत्रमा बिल एण्ड मेलिन्डा गेट्स फाउन्डेसनको दशकौंदेखिको सहकार्यलाई थप विस्तार गर्ने विषयमा छलफल भएको जानकारी दिए । सांसदसमेत रहेका चौधरीले बिल गेट्ससँग नेपालको स्वास्थ्य सेवा र रोजगारी क्षेत्रका प्रमुख चुनौतीहरूबारे गम्भीर छलफलसमेत गरेका छन् । सांसद चौधरीले सोसियल मिडियामार्फत बिल गेट्ससँगको साइडलाइन मिटिङको तस्बिर पोस्ट गर्दै उक्त जानकारी दिएका हुन् । छलफलमा गेट्स फाउन्डेसनले विश्वका अन्य मुलुकहरूमा सफलतापूर्वक सञ्चालन गरेका स्वास्थ्य र रोजगारीसम्बन्धी कार्यक्रमहरू नेपालमा पनि सञ्चालन गर्न र त्यसलाई सन्दर्भअनुसार विस्तार गर्ने विषयमासमेत छलफल भएको थियो । २०७२ को भूकम्पपछि चौधरी ग्रुपको सामाजिक संस्था चौधरी फाउन्डेसनले तत्कालीन उद्धार तथा राहतका लागि सरकारको राहत कार्यक्रमलाई थप प्रभावकारी बनाउन सहयोग गर्नुका साथै भूकम्प प्रभावित जिल्लाहरूमा स्रोतसाधन प्रयोग गरेर करिब तीन हजार भूकम्प प्रतिरोधी अस्थायी आवास निर्माण गरेको थियो । साथै विद्यालय पुनर्निर्माण, खाद्यान्न र पिउने पानी वितरणमार्फत प्रभावित समुदायलाई राहत पुयाएको थियो । कोभिड१९ महामारीको समयमा पनि चौधरी फाउन्डेसनले नेपाल सरकारलाई स्वास्थ्य पूर्वाधार सुदृढ गर्न सहयोग पुयाउँदै वीर अस्पतालमा अति सघन उपचार कक्ष (आईसीयू) र अक्सिजन प्लान्ट तथा धनगढी र सुर्खेतमा अक्सिजन प्लान्ट स्थापना गरेको थियो । सातवटै प्रदेशमा अक्सिजन कन्सन्ट्रेटर, व्यक्तिगत सुरक्षा उपकरण (पीपीई), पीसीआर परीक्षण किट र एन९५ मास्क वितरण गरिएको थियो । बिल गेट्स, जसले विश्वकै ठूलो परोपकारी संस्था बिल एन्ड मेलिन्डा गेट्स फाउन्डेसनमार्फत स्वास्थ्य, शिक्षा र प्रविधिका क्षेत्रमा थुप्रै विकासशील राष्ट्रहरूलाई सहयोग गर्दै आएका छन् । सिंगापुरमा भएको फिलान्थ्रपी एशिया एलायन्स२०२५ सम्मेलनका प्रमुख आकर्षणमध्ये उनी एक हुन् । सिंगापुरमा सम्पन्न फिलान्थ्रपी एशिया एलायन्स २०८२ सम्मेलनमा विश्वका प्रतिष्ठित नेताहरू, परोपकारी संस्था प्रमुखहरू र नीति निर्माताहरूको उल्लेखनीय सहभागिता रहेको थियो । सम्मेलनमा सिंगापुरका राष्ट्रपति थरमन शनमुगरत्नम्, विश्व स्वास्थ्य संगठन (डब्लुएचओ) का महानिर्देशक डा टेड्रोस अधानोम गेब्रेयसस, गेट्स फाउन्डेसनका अध्यक्ष बिल गेट्स, इन्डोनेसियाका मानव विकास तथा संस्कृतिक मामिलाका समन्वय मन्त्री प्रतिक्नो, डब्लुएचओका प्रमुख वैज्ञानिक सर जेरेमी फरार, र संयुक्त राष्ट्र विकास कार्यक्रम (यूएनडीपी)का सहायक महासचिव सुसान ब्राउनलगायतका विशिष्ट व्यक्तित्वहरूले सम्बोधन गरेका थिए ।"
लोभलाग्दो ललितकला,"मानव चेतना, समृद्धि, संस्कृति, सभ्य समाज निर्माणमा ललितकलाको भूमिका विशिष्ट रहन्छ। आदियुगदेखि मानवजातिलाई सभ्य, सुसंस्कृत, चेतनशील र गतिशील बनाउन कलाले प्रत्यक्ष परोक्ष रूपमा भूमिका खेल्दै आएको छ। सभ्यता, ऐतिहासिक वैभव, युगबोध, संस्कृति निर्माण, सिर्जनशील नागरिक निर्माणमा समेत ललितकलाले काम गर्दै आएको छ। युगअनुसारको संस्कृतिको विकास र त्यसको स्थायित्वमा समेत ललितकला अग्रपंक्तिमा रहेको छ। विश्वका विभिन्न सभ्यताको जग नै ललितकला रहेको पाइन्छ। चाहे त्यो चित्रकला होस् या मूर्तिकला वा वास्तुकला। यी विविध विधामार्फत ललितकलाले मानव, समाज, देश र विश्वलाई आफ्नो पहिचान दिलाउन सकेको छ। नेपालमा पनि ललितकलाको विकास र यसको प्रभावलाई हेर्दा बुद्धभन्दा दुई सय वर्षअघिको ऐतिहासिक वैभव फेला परेको छ। करिब तीन हजार वर्ष पुरानो नेपालको सभ्यता पनि कलाकै माध्यमबाट उजागर भएको छ। त्यसयता विकास भएका कलाले नेपालको पहिचानलाई स्थापित मात्रै गरेको छैन यसको महत्त्व र विकासलाई समेत कलाक्रमअनुसार परिचित गराउँदै ल्याएको छ। किरात, लिच्छवि, मल्ल, शाह, प्रजातान्त्रिकबहुदलीय युग तथा संघीय लोकतान्त्रिक गणतान्त्रिक युगमा विकास भएका कलाले नेपालको समयसापेक्ष युगबोधलाई चिनाएको पाइन्छ। नेपालमा संघीय लोकतान्त्रिक गणतन्त्र स्थापनापछि कलाकारले यसको मर्मलाई बिस्तारै अनुसरण गरिरहेको पाइन्छ। चिन्तन, दर्शन र सौन्दर्यका दृष्टिले गति लिन नसके पनि बिस्तारै लोकतन्त्र तथा गणतन्त्रको भावमा कलाकारले आफूलाई अभिव्यक्त गर्दै लगिरहेका छन्। यसै गरी नेपालमा पछिल्लो समय ललितकला क्षेत्रमा उत्साहजनक उपस्थिति र कार्य भइरहेको छ। ललितकलाले विकेन्द्रित हुँदै समाजको तल्लो तहसम्म विस्तारित हुने क्रम बढिरहेको छ। संसारमा कलाको विकास शासकको संरक्षण, जनताको पहल र धार्मिक रूपमा भएको पाइन्छ। शासकको पहलमा विकास भएको कलाले सत्ताले चाहेको पक्षलाई उजागर गर्दछ भने जनस्तरबाट बन्ने कलाले लोकजीवनको भावनालाई प्रतिनिधित्व गरेको हुन्छ। यस्तै, धर्मको पैरवी गर्ने गरी बन्ने कलाले धार्मिक भावनालाई अगाडि बढाउने गरी आएको हुन्छ। नेपालमा यी तीनै पक्षबाट कलाको विकास भएको छ। गणतान्त्रिक कालमा कलामा यी पक्षको समानान्तर ढंगले विकास भएको छ। ललितकला विचार निर्माणको शक्तिशाली माध्यम हो। दृश्यभाषाका रूपमा कलाले मानिसको चेतना, सभ्यता र संस्कृति निर्माणमा अहम् भूमिका खेलेको हुन्छ। यस्तै ललितकलाको अर्को पक्ष भने मानिसको उपयोगितासँग जोडिएर आएको हुन्छ। मानिसको दैनिक जीवनमा प्रयोग हुने सामग्रीमा समेत कलापक्ष जोडिन्छ। ती हस्तकला, प्रडक्ट डिजाइन, ज्वेलरी डिजाइन, टेक्स्टायल डिजाइन, मेकानिकल डिजाइन, इन्टेरियरएक्सटेरिअर डिजाइन, फर्निचर डिजाइन, फेसन डिजाइन, ग्राफिक डिजाइन आदिमार्फत प्रस्तुत भएको पाइन्छ। नेपालमा पछिल्लो समय ललित कलाकर्मीको सक्रियता बढ्दो छ। देशभित्र र बाहिर कला सिर्जना, प्रदर्शनी, गोष्ठी, अन्तक्र्रिया, कार्यशाला, आवासीय कला कार्यक्रम, प्रशिक्षण, तालिमलगायतका सशक्तीकरणका कार्य भइरहेका छन्। सरकारी तह, गैरसरकारी तह, कलाकारको व्यक्तिगत पहल तथा अन्तर्राष्ट्रिय विभिन्न निकाय तथा सघंसंस्थाबाट कलाका विविध गतिविधि औपचारिक तथा अनौपचारिक रूपमा भइरहेका छन्। स्थानीय, प्रदेश तथा संघीय सरकारको चासो बढ्दै छ। गणतन्त्रपछि केही स्थानीय तह र प्रदेश सरकारले निकै चासोका साथ कलाका गतिविधिलाई ध्यान दिन थालेका छन्। यो क्रम बढ्दो छ। नेपाल ललितकला प्रज्ञाप्रतिष्ठानले प्रादेशिक स्तरको ललितकला प्रदर्शनीको थालनी गरेको छ। साथै स्थानीय र प्रदेश सरकारसँग मिलेर मौलिक कलाको विकास, प्रवर्धन, संरक्षणमा काम गरेको छ। नेपालमा विकास भएका रैथाने शिल्पज्ञानलाई मूलधारमा जोड्ने अभियानमा प्रतिष्ठानले काम गरिरहेको छ। नेपाली कलाको पहिचान र तिनको अनुसन्धान कार्यलाई अगाडि बढाइरहेको छ। जागरणमूलक कार्यमा कलाको प्रयोग बढ्दो छ। उत्पीडनमा परेका समुदायलाई जगाउने र तिनका विषयलाई कलामार्फत अगाडि बढाउने काममा कलाकारले काम गरिरहेका छन्। सामाजिक जागरणमा कलाको भूमिका विशिष्ट रहने भएकाले कलाकारले सुविधाबाट वञ्चितमा पारिएका एवं भएका अन्यायमा परेका समुदायका विषय र पक्षलाई रङ, रेखा र आकृतिका माध्यमबाट अभिव्यक्त गरेका छन्। गणतन्त्रको सुन्दर पक्ष भनेको वञ्चितीकरणमा परेको समुदायका विषयलाई सिर्जनात्मक ढंगले अभिव्यक्त गर्ने स्वतन्त्रता हो। ललितकला सौन्दर्यीकरणको शक्तिशाली माध्यम हो। आममानिसमा आहा कति राम्रो भन्ने भावबाट ललितकला प्रकट भइरहेको हुन्छ। ती चित्रकला, मूर्तिकला, वास्तुकला, प्रायोगिक कला आदि मार्फत प्रस्तुत भएका हुन्छन्। पछिल्लो समय मूर्तिकला निर्माण तथा चित्रकला बनाउने काममा जनचासो बढिरहेको छ। विशेष गरी सहरको सौन्दर्यीकरणमा चासो बढिरहेको छ। भित्तेचित्र (म्युरल आर्ट्स), मूर्तिकला, सिर्जनात्मक वास्तुकला निर्माण गरी सुन्दरताको परख गराउन र आफ्नो पहिचान दिलाउन स्थानीय, प्रदेश तथा संघीय सरकारले काम गरिरहेका छन् भने व्यक्ति, गैरसरकारी संघसंस्था तथा निजी क्षेत्र आदिले धेरथोर पहल लिइरहेका छन्। संग्रहालय बनाउने क्रम बढ्दो छ। इतिहास, संस्कृति, मौलिकता, जनजीवन, राजनीतिक परिदृश्य आदिलाई जीवन्त र चिरस्थायी बनाउने काममा संग्रहालयको महत्त्व विशेष रहन्छ। यस कार्यमा गणतन्त्रकालपछि बिस्तारै भए पनि काम भइरहेका छन्। कला तथा संस्कृतिसम्बन्धी संस्थाको बढ्दो उपस्थिति छ। कतिपय स्थानीय र प्रदेश सरकारले संस्कृतिसम्बन्धी संरचना स्थापना गरेर संस्कृतिका क्षेत्रमा धेरथोर कामको थालनी गरेका छन्। यी संरचनाले भौतिक तथा अभौतिक सांस्कृतिक सम्पदाको संरक्षण तथा विकास र प्रवद्र्धनमा काम गरिरहेका छन्। यस्तै निजी, सामुदायिक तथा व्यक्तिगत पहलमा समेत कलासम्बन्धी संरचनाहरू विकास भएका छन्। तिनले सक्दो काम गरिरहेका छन्। खुला मूर्ति उद्यानको स्थापनाको क्रम बढ्दै छ। हरेक युगमा मानिसले आफ्नो युगबोधी चेतनासिर्जना छोडेर जान्छ। यस कार्यमा ललितकलाको भूमिका विशेष रहने भएकाले मूर्तिउद्यान स्थापना समयसापेक्ष र महत्त्वपूर्ण छ। यस युगको युगचेतना र संस्कृतिको विरासतलाई यसले चिरस्थायी बनाउन सहयोग पुर्याउँछ। हुन त यस कार्यमा नेपाल ललितकला प्रज्ञा प्रतिष्ठानले करिब १५ स्थानमा विभिन्न संघसंस्था र स्थानीय तथा प्रदेश सरकारको सहकार्य र पहलमा काम गरेको छ। यस्तै, सिर्जनशील नागरिक जन्माउने गरी कलासम्बन्धी पाठ्यक्रम विद्यालय तहमा बनेका छन्। सिर्जनशील कला भनेर बनाइएका पाठ्यक्रमले सिर्जनशील चेतना निर्माण गर्न मद्दत पुर्याउँछ। साथै स्थानीय सरकारले समेत आफ्नो मौलिकता र संस्कृतिलाई चिनाउने किसिमका पाठ्यक्रम बनाएका छन्। यो क्रम बढ्दो छ। कलाको विषय विद्यालय तहबाटै प्रारम्भ हुनु र कला शैक्षिक संस्थाको संख्या बढ्दै जानु गणतन्त्रको सुन्दर पक्ष हो। नेपाल ललितकला प्रज्ञाप्रतिष्ठानले मौलिकताको जगेर्ना, रोजगारीको सिर्जना र अर्थतन्त्रमा योगदान दिने गरी कार्यक्रम गरिरहेको छ। ललितकला क्षेत्र पर्याप्त बजेटको अभाव, नीतिगत समस्या, कच्चापदार्थसम्बन्धी समस्या, कलादीर्घाको कमी, नियमनको अभाव, सामाजिकीकरणमा ध्यान नजानु, राजनीतिक दलको व्यवस्थित दृष्टिकोण नबन्नुजस्ता विविध समस्या र चुनौतीसँग जुधिरहेको छ। सामाजिक जागरणमा ललित कलालाई लैजानुपर्ने पहिलो दायित्व छ। यही भावलाई दृष्टिगत गरी नेपाल ललितकला प्रज्ञाप्रतिष्ठानले सामाजिक जागरण : ललितकलाको अभियानलाई अगाडि बढाएको छ। प्रादेशिक ललितकला प्रदर्शनी तथा राष्ट्रिय ललितकला प्रदर्शनीको मूल भाव नै यही रहेको छ। साथै स्थानीय, प्रादेशिक तथा केन्द्रीय स्तरका कार्यक्रममा समेत यही नारालाई केन्द्रमा राखेको छ। ललित कलालाई उत्पादनसँग जोडेर अगाडि बढाउन सके मात्र यसको प्रभावकारिता अझ सुदृढ बन्छ। त्यस्तै नेपालका मौलिक पहिचान झल्किने कलालाई पर्यटन र अर्थतन्त्रसँग जोडेर अगाडि बढाउन सकिए मात्रै त्यसले दिगोपन लिन्छ। यसबाट मौलिकताको जर्गेना हुने र रोजगारीको सिर्जना पनि हुन्छ। यस्तै कम्तीमा सातै प्रदेशमा रहेको विश्वविद्यालयमा ललितकला विषयको विभाग खोल्नुपर्दछ। यसले नेपालका मौलिक कलालाई संरक्षण गर्न र तिनको दिगोपनको बचावटका लागि महत्त्वपूर्ण भूमिका खेल्दछ। साथै कलालाई सिर्जनात्मक उद्योगसँग जोड्न मद्दत गर्दछ। नेपाल ललितकला प्रज्ञाप्रतिष्ठानले पहिलो चरणमा लिएको रणनीतिमा कम्तीमा सातै प्रदेशमा कला हबको स्थापना हो। यसलाई बिस्तारै स्थानीय तहसम्म पुर्याउनु पर्दछ। यसले मौलिकतासँगै स्थानीय हस्तकला, लोककला, परम्परागत कला तथा समुदायमा रहेको शिल्पज्ञानलाई जगेर्नासँगै आयआर्जनमा समेत टेवा पुर्याउँछ। तसर्थ हबको अवधारणालाई संघ, प्रदेश तथा स्थानीय तहसम्म लैजान सकेमा नेपालको अर्थतन्त्रमा महत्त्वपूर्ण योगदान पुग्न सक्दछ भने रोजगारीमा समेत उल्लेख्य वृद्धि हुन्छ। नेपालमा व्यवस्था परिवर्तनपछि ललितकला क्षेत्रमा आएको जागरणले यो युगको संस्कृति र चेतनालाई समृद्ध बनाउन मद्दत गरिरहेको छ। नेपालको मौलिकतासँगै विश्वसँग प्रतिस्पर्धी गर्न सक्ने ल्याकत नेपाली कलाकारले विकास गरेका छन्। मानवअधिकार, स्वतन्त्रता, मौलिक हक आदिको प्रत्याभूतिसँगै संघीय लोकतान्त्रिक गणतन्त्रमा नेपाली ललितकलाले जनस्तरबाटै फक्रने अवस्थाको सिर्जना भएको छ। सीमान्तमा परेका समुदायका कलाले पनि बिस्तारै अगाडि बढ्ने र आफ्नो पहिचानलाई प्रदेश, केन्द्र हुँदै विश्वमा पुर्याउने अवसर पाएका छन्। गणतन्त्र प्राप्तिपश्चात् प्रादेशिक तथा स्थानीय तहमा ललितकला, भाषा, साहित्य, वाङ्मय आदि हेर्ने र तत्सम्बन्धी गतिविधि गर्ने सांस्कृतिक संरचनाजस्ता निकायहरूको स्थापना हुनु र कतिपय प्रदेश र स्थानीय तहले नै ललितकलाका नाममा बजेट छुट्ट्याउनु सकारात्मक पाटो हो। यसलाई सांस्कृतिक क्षेत्रमा गणतन्त्रले दिएको सुन्दर पक्ष मान्न सकिन्छ। विपद् व्यवस्थापनमा सचेतना, सामाजिक सांस्कृतिक जागरण, सीमान्तकृत र किनारीकृत समुदायका विषयको उठान, राजनीतिक, शैक्षिक, आर्थिक, सांस्कृतिक विकृति, विसंगतिप्रति व्यंग्यचित्रबाट सजगता, सौन्दर्यकरण र मूर्ति उद्यानमा इतिहास, संस्कृति, जनजीवन, स्वतन्त्रता एवं लोकतन्त्रगणतन्त्र प्राप्तिका लागि भएका आन्दोलनको चित्रण, कलाशिक्षामा जागरण, ललितकलासम्बन्धी विभिन्न गोष्ठी, कार्यशाला, प्रदर्शनी, अध्ययनअनुसन्धान, कलासमीक्षा, कलालाई सीप, सिर्जना र रोजगारसँग जोड्नका लागि नीतिगत तहबाटै विस्तारै कार्यहरू हुने चरणमा छन्। यो लोकतान्त्रिक गणतन्त्रपश्चात्को ललितकलाका लागि सुन्दर उपलब्धि हो।"
"पोप फ्रान्सिसको उत्तराधिकारी छनौट गर्ने प्रक्रिया आजबाट सुरु, यसरी चयन गरिन्छ पोप?","भ्याटिकन सिटी : स्वर्गीय पोप फ्रान्सिसको उत्तराधिकारी छनौट गर्ने प्रक्रिया आज भ्याटिकन सिटीको सिस्टिन चैपलमा सुरु हुनेछ। क्याथोलिक चर्चको सर्वोच्च धार्मिक नेता चयन गर्न गोप्य मतदान हुन्छ जसलाई कन्क्लेभ भनिन्छ। सम्मेलनमा भाग लिन विश्वभरबाट १३३ कार्डिनलहरू आइपुगेका छन्। मिडिया रिपोर्टका अनुसार आज मतदान सुरु हुनुभन्दा करिब ९० मिनेट अगाडि सबै सिग्नलहरू बन्द गरिनेछ। कार्डिनलहरूले हिजो आफ्नो फोन र इलेक्ट्रोनिक उपकरणहरू बुझाए। उनीहरुका फोन नयाँ पोप निर्वाचित नभएसम्म फिर्ता गरिने छैन। सूचना लिक हुनबाट रोक्न कन्क्लेभ क्षेत्रमा कडा तालाबन्दी गरिने जनाइएको छ। भ्याटिकनमा दैनिक काम गर्ने कर्मचारीहरूले पनि मौनताको प्रतिज्ञा लिएका छन्। पोप फ्रान्सिसको यही अप्रिल २१ मा मृत्यु भएको थियो। हाल उनकै उत्तराधिकारीको रुपमा रोमन क्याथोलिक चर्चको २६७ औं पोप चयन गरिँदैछ। पोप चयनको यो प्रक्रिया १३ औं शताब्दीदेखि चल्दै आएको छ। भ्याटिकनको संविधान अनुसार पोपको मृत्यु भएको १५ देखि २० दिन भित्र सम्मेलन सुरु हुनुपर्छ। नयाँ पोपको चुनावको गोपनीयता कायम राख्न सम्मेलन सुरु हुनुभन्दा २ दिन अगाडि, भ्याटिकनका कर्मचारीहरू जस्तै पुजारी, सुरक्षा गार्ड, डाक्टर, प्राविधिक, आदिले गोपनीयताको शपथ लिन्छन्। मतदान गर्नुअघि सिस्टिन चैपललाई बाहिरी संसारबाट पूर्ण रूपमा सम्पर्कविच्छेद गरिन्छ। सम्पूर्ण क्षेत्रको निरीक्षण गरिन्छ। कार्डिनलहरुलाई मोबाइल फोन, इन्टरनेट र पत्रपत्रिकाको पहुँच बाहिर राखिन्छ। नयाँ पोप चयन गर्ने प्रक्रिया पोपको मृत्युपछि अर्को पोपको दावेदारको बारेमा कुनै आधिकारिक घोषणा हुँदैन। नयाँ पोप चयन गर्ने प्रक्रियालाई 'पापल कन्क्लेभ' भनिन्छ। जब पोपको मृत्यु हुन्छ वा राजीनामा दिन्छ, क्याथोलिक चर्चका कार्डिनलहरूले नयाँ पोप चयन गर्छन्। कार्डिनलहरू उच्च पुजारीहरूको समूह हुन्। उनीहरूको काम पोपलाई सल्लाह दिनु हो। हरेक पटक यी कार्डिनलहरू मध्येबाट पोप निर्वाचित हुन्छन्। पोप बन्न कार्डिनल हुनु आवश्यक नभए पनि अहिलेसम्मका प्रत्येक पोप निर्वाचित हुनुअघि कार्डिनल भइसकेका छन्। नयाँ पोपको निर्वाचन गर्ने अधिकांश कार्डिनलहरू पोप फ्रान्सिसद्वारा छानिएका थिए। त्यसैले नयाँ पोप पनि फ्रान्सिस जस्तै उदार र परिवर्तन स्वीकार गर्ने व्यक्ति हुने विश्वास गरिएको छ। कार्डिनलले गोपनीयताको शपथ लिन्छन् सम्मेलनको पहिलो दिन विशेष प्रार्थना सभाबाट सुरु हुन्छ। प्रार्थनाको समयमा सबै कार्डिनलहरू एउटै कोठामा भेला हुन्छन्। यसमा प्रत्येक कार्डिनलले सुसमाचार अर्थात् पवित्र पुस्तकमा हात राखेर शपथ लिन्छन्। शपथमा उनीहरुले चुनावसँग सम्बन्धित कुनै पनि जानकारी अरू कसैलाई कहिल्यै प्रकट नगर्ने प्रण गर्छन्। यसपछि कोठा बन्द गरिन्छ र गोप्य रूपमा मतदान प्रक्रिया सुरु हुन्छ। मतदान सुरु हुँदा प्रत्येक कार्डिनललाई मतपत्र दिइन्छ। उनीहरुले त्यसमा पोप बनाउन चाहेको व्यक्तिको नाम लेख्छ। यसपछि मतपत्रलाई एउटा प्लेटमा राखिन्छ। यसपछि तीन जना अधिकारीहरूले गणना गर्छन्। यदि कुनै व्यक्तिले दुई तिहाइ बहुमत प्राप्त गर्छ भने उसलाई नयाँ पोप घोषित गरिन्छ। यस पटक पोप बन्न ८९ मत प्राप्त गर्नुपर्नेछ। कालो र सेतो धुवाँले पोप निर्वाचित भए नभएको देखाउने यदि कसैले पनि ८९ मत प्राप्त गरेन भने सबै मतपत्रहरू जलाइनेछन्। यस समयमा मतपत्रमा एक विशेष रसायन मिसाइनेछ जसले कालो धुवाँ उत्पादन गर्नेछ। कालो धुवाँको अर्थ: नयाँ पोपको बारेमा अहिलेसम्म कुनै निर्णय भएको छैन। नयाँ पोप निर्वाचित हुँदा सेतो धुवाँ निस्कन्छ। सम्मेलनको समयमा हरेक दिन चार पटक मतदान हुन्छ। बिहान दुई र दिउँसो दुई। यदि कुनै पनि उम्मेदवारले दुई तिहाइ बहुमत प्राप्त गर्न सकेन भने मतदान प्रक्रिया दोहोरिन्छ। यदि कुनै उम्मेदवारले ८९ मत प्राप्त गरेमा उसलाई के तपाईं पोपको रूपमा निर्वाचित हुन स्वीकार गर्नुहुन्छ? भन्ने प्रश्न सोधिन्छ। उनको अनुमोदन प्राप्त भएपछि भ्याटिकनस्थित सेन्ट पिटर बासिलिकाको बाल्कोनीबाट नयाँ पोपको आगमनको घोषणा गरिन्छ। यसपछि नयाँ पोपले औपचारिक रूपमा पदभार ग्रहण गर्छन्। पोप बन्न किन दुई तिहाइ मत आवश्यक पर्छ? ११५९ को चुनावमा दुई पोप एकैसाथ निर्वाचित भए। अधिकांश कार्डिनलहरूले कार्डिनल रोलान्डोलाई पोप अलेक्ज्याण्डर तृतीयको रूपमा निर्वाचित गरे। त्यही समयमा कार्डिनलहरूको सानो समूहले मोन्टिसेलीलाई पोप भिक्टर४ को रूपमा निर्वाचित गर्यो। सानो गुटका पोपलाई राजा फ्रेडरिक बारबोसाको समर्थन थियो। यस्तो अवस्थामा पोप अलेक्ज्याण्डर३ ले आफ्नो धेरैजसो समय रोम बाहिर बिताउनु पर्यो। यसैबीच कम समर्थन भएका पोप रोममै रहे। यो विवाद ११६४ मा पोप भिक्टर चतुर्थको मृत्युपछि मात्र समाप्त भयो। त्यसबेलादेखि पोपको निर्वाचन प्रक्रियामा परिवर्तनह गरियो। सबै कार्डिनलहरू बीच ठूलो सहमति सुनिश्चित गर्न पोपको निर्वाचनको लागि दुई तिहाइ बहुमत आवश्यक पर्दछ। एउटा उम्मेदवारले दुई तिहाइ मत प्राप्त नगरेसम्म मतदान प्रक्रिया धेरै पटक दोहोरिन्छ। तीन दिनको मतदान पछि यदि कुनै पोप निर्वाचित भएन भने मतदान एक दिनको लागि रोकिन्छ। यदि ३३ राउन्ड पछि पनि कोही छनोट भएन भने नयाँ नियम अन्तर्गत शीर्ष२ दावेदारहरूबीच प्रतिस्पर्धा हुन्छ। नयाँ पोपका लागि दुई सबैभन्दा लामो चुनाव सबैभन्दा लामो पोप चुनाव १३ औं शताब्दीमा चलेको भएको थियो। सो समयमा पोपको लागि मतदान नोभेम्बर १२६८ देखि सेप्टेम्बर १२७१ सम्म भयो। चुनाव यति लामो समय लाग्नुको वास्तविक कारण आन्तरिक कलह र बाह्य हस्तक्षेप भएको भनिएको थियो। यसपछि बन्द कोठामा मतदान सुरु भयो। अहिलेसम्मकै सबैभन्दा छोटो सम्मेलन १५०३ मा भएको थियो। कार्डिनलहरूले पोप पियस तृतीयलाई नयाँ पोपको रूपमा निर्वाचित गर्न केवल १० घण्टा लगाएका थिए। अहिलेसम्मकै सबैभन्दा लामो सम्मेलन लगभग तीन वर्ष लाग्यो। १२६८ मा पोप क्लेमेन्ट चतुर्थको उत्तराधिकारी चयन गर्न भएको सम्मेलन १२७१ सम्म चल्यो। सो सम्मेलनमा पोप ग्रेगरी दशम निर्वाचित भए। १७४० मा पोपको निर्वाचन ७ महिना लाग्यो। २१ औं शताब्दीमा हालसम्म पोपको निर्वाचनका लागि २ वटा सम्मेलन भइसकेका छन्। २००५ मा पोप बेनेडिक्ट तीन दिनमा चार चरणको मतदान पछि निर्वाचित भएका थिए। २०१३ मा पोप फ्रान्सिस दुई दिनमा पाँच चरणको मतदानपछि निर्वाचित भएका थिए। सम्भावित उत्तराधिकारीको रूपमा धेरै नामहरू छलफल भइरहेको छ। जसमा फिलिपिन्सका कार्डिनल लुइस एन्टोनियो ट्यागल, अफ्रिकाका कार्डिनल पिटर टर्क्सन र इटालीका कार्डिनल माटेओ जुप्पी समावेश छन्।"
"लोकतन्त्रविरुद्ध प्रदर्शन, भद्दा मजाक","लोकतन्त्रविरुद्ध हुने सबै प्रदर्शन भद्दा मजाक र दिल्लगी मात्र हुन् । आन्दोलन एउटा व्यापक अर्थ, क्षेत्र, महत्व र दायरा बोकेको दार्शनिक राजनीतिकशास्त्रीय तथा सार्वजनिकसामाजिक सरोकार भएको विषय हो । त्यसमा पनि जनक्रान्ति (पिपुल्स रिभुलुसन), नागरिक क्रान्ति (सिभिल रिभुलुसन) हरूको अलग्गै विशिष्ट प्रकारको महत्व रहेको हुन्छ । मान्छेको भिड मात्र क्रान्ति र आन्दोलन होइन । सबै राजनीतिक र सडक प्रदर्शन आफैंमा आन्दोलन होइनन् । आन्दोलनमा नागरिकका मुद्दा, नागरिक सहभागिता, निश्चित दर्शन, उद्देश्य, विधिसम्मत्त नेतृत्व, औपचारिक र सार्वजनिक कार्यक्रम, जिम्मेवारी, व्यवस्थापन, राजनीतिक, सामाजिक र सार्वजनिक मागहरू, पूर्वसूचना, नागरिक जागरण तथा सचेतना, प्रक्रिया (सानोबाटो ठूलो), विधि, कुन माग कसले कसरी पूरा गर्ने हो तथा आधिकारिक नेतृत्वसमेत भएको हुन आवश्यक हुन्छ । सडकमा हुने अराजक प्रदर्शन, लुटपाट, हिँसा, चोरी, तोडफोड, दिशाहिनता, लक्ष्यहिनता, अराजक भीड, जिम्मेवारी लिन नसक्ने अघोषित नेतृत्व र नागरिकको सरोकार नजोडिएका तथा विषय आन्दोलनको व्याख्यामा पर्दैनन् । त्यस्ता कार्य केही व्यक्ति वा समूहका क्षणिक आक्रोस र अराजकता मात्र हुन् । आन्दोलनमा नागरिकको संवेदनशील मुद्दा छ भने सानो समूह वा कुनै एक्लो अभियन्ताको अभियानमा पनि शक्ति र तागत हुन्छ । जस्तो भारतमा बिट्रिस भारत छोडो आन्दोलनमा सन् १९४२ देखि सन् १९४७ को अवधिमा महात्मा गान्धी सानो समूहका साथ शान्तिपूर्ण हडताल (अनसन) गरे । जसले भारतीय नागरिकको सरोकार बोक्यो । देशव्यापी असयोग आन्दोलन र अभियानको आकार ग्रहण गर्यो । त्यस्तो हुनुमा नेता गान्धीको विचार, दृष्टिकोण, मुद्दा, अभियान, सादगी जीवन, चरित्र, निष्ठा, त्याग र शान्तिपूर्वक गरिएको निरन्तरताले कार्य गरेको प्रस्ट हुन्छ । नेपालमा २०८१ साल चैत १५ गते काठमाडौंको तीनकुनेमा राजावादीको नाममा भएको अराजकता, हिंसा, उत्तेजना र लुटपाटका घटनालाई कुनै पनि मूल्यमा आन्दोलनको न्यूनतम परिभाषाभित्र राख्नै मिल्दैन । कुनै ठग र अराजकतावादीले सडकमा अराजक प्रदर्शन गर्दैमा त्यो जनताको आन्दोलन हुने होइन । जनताका निर्वाचित प्रतिनिधिद्वारा निर्मित लोकतान्त्रिक गणतान्त्रिक संविधानको विरुद्ध अराजक र गैरसंवैधानिक हर्कत गर्ने अधिकार कसैलाई छैन । आन्दोलनको नाममा लुटपाट र आजगनी गर्न छुट दिने हो भने मुलुक अराजक तथा असफल राज्यमा परिणत हुन्छ । अर्काेतर्फ सडकमा आन्दोलनका नाममा प्रदर्शन गरेपछि जस्तो पनि माग पूरा हुन सक्दछ भन्ने सङ्कीर्ण चिन्तन बढेको छ । लोकतान्त्रिक नेपालमा संविधानले सबैका अधिकार सुनिश्चित गरेको अवस्था छ । नागरिक र जनताका आधारभूत राजनीतिक, सामाजिक अधिकार सुरक्षित छन् । सरकार र राज्यद्वारा नागरिक अधिकार सीमित गरिएका र खोसिएका छैनन् । संविधानप्रदत्त मौलिक हकमाथि प्रतिबन्ध लगाएको अवस्था छैन । त्यस्तो अवस्थामा संविधानविरोधी प्रदर्शन गर्नु आवश्यक छैन । शिक्षक आन्दोलनको सन्दर्भमा पनि मिसकन्सेप्सनहरू थिए । आन्दोलनबाट जे पनि माग पूरा हुन्छ भन्ने सोचियो । तथापि वार्ता र संवादबाट समस्या समाधानमा भयो । जेलाई पनि आन्दोलन भन्ने र सोच्ने प्रवृत्ति लोकतन्त्रका लागि लाजमर्दाे र मजाक हो । आन्दोलन असम्भव र अस्पस्ट माग राखेर गरिँदैन । त्यस्ता माग र मुद्दामा सम्बन्धित निकायसँग पटकपटक वार्ता र छलफल भइसकेको हुनुपर्दछ । शान्तिपूर्ण बाटोबाट अर्काे व्यक्ति वा संस्थाको हितमा न्यूनतम असर पर्ने गरी आफ्ना माग अघि बढाइएको हुनुपर्छ । राजाको आन्दोलन विश्वमा कतै भएको छैन । कसैलाई फेरि राजा हुने चाहना हुँदैमा अराजक भीड आन्दोलन हुन सक्दैन । कसैलाई लागेर नेपाल बंगलादेश र श्रीलंकका बन्ने होइन । वस्तुगत, ऐतिहासिक, वैज्ञानिक, सामाजिक, राजनीतिक, भौतिक, प्राविधिक, सांस्कृतिक एवं सबै अवस्थाले लोकतान्त्रिक गणतन्त्रको पक्षमा नेपाली जनता अभ्यस्त भइरहेका छन् । लोकतन्त्र र संविधानको कार्यान्वयनबाट मुलुक अघि बढ्दछ । राजा को आन्दोलन दिल्लगी हो । राजाका अत्याचारविरूद्ध विश्वमा निरन्तर राजनीतिक, संवैधानिक, सामाजिक र सांस्कृतिक द्वन्द्व हुुँदै आयो । बेलायतमा राजतन्त्र, राजा र संसदबीचको द्वन्द्व इतिहासदेखि नै रह्यो । सन् १२१५ मा राजा जोन (११६६१२१६) को निरंकुश शासनविरुद्ध नागरिक विद्रोह भएपछि उनले म्याग्नाकार्टा नामको कानुन ल्याउनुपर्यो । जसले रोयल पेरोगेटी (राजकीय हस्तक्षेप) लाई पहिलोपटक नियन्त्रण गर्यो । इतिहासमा भएका यिनै द्वन्द्वका कारण बेलायतमा पार्लियामेन्ट सर्वशक्तिमान भयो । अस्ट्रेलिया, न्युजिल्यान्ड, नर्वे, थाइल्यान्ड, जापान तथा युरोपका कतिपय मुलुकहरूमा राजा छन् । उल्लिखितमध्ये थाइल्यान्डबाहेकमा राजालाई कार्यकारी अधिकार संविधानले दिएको छैन । नर्वे तथा स्विडेनमा रहेका राजालाई पनि कार्यकारी भूमिका संविधानले दिएन । त्यस्तोमा समेत नर्वेमा राजा अब किन राख्ने भनेर राजनीतिक वृत्तमा आलोचना भएको छ । थाइल्यान्डमा रहेका राजालाई भएको संवैधानिक भूमिकाको विरुद्ध दर्जनौंपटक हिंसात्मक आन्दोलन गरिए । चीनमा सन् १९४९ पछि जनवादी गणतन्त्र लागू हुँदै आयो । भारतमा अनेकौं राजाहरू रहे । १९४७ पछि बनेको गणतन्त्र भारतको संविधानले राजाको कुनै पनि अस्तित्व स्वीकार गरेन । फ्रान्समा सन् १७९३ जनवरी २१ मा राजा लुई सोह्रौं जनताद्वारा काटिए । सडकमा हुने अराजक प्रदर्शन, लुटपाट, हिँसा, चोरी, तोडफोड, दिशाहिनता, लक्ष्यहिनता, अराजक भीड, जिम्मेवारी लिन नसक्ने अघोषित नेतृत्व र नागरिकको सरोकार नजोडिएका विषय आन्दोलनको व्याख्यामा पर्दैनन्। त्यस्ता कार्य केही व्यक्ति वा समूहका क्षणिक आक्रोस र अराजकता मात्र हुन्। नेपालमा पूर्वराजालाई सम्मानपूर्वक सुरक्षासहित राखिएको छ । २०६२६३ सालको १९ दिने लोकतान्त्रिक आन्दोलनले मात्र नेपालबाट राजतन्त्र फालिएको होइन । राजाको शासनको २४० वर्षको इतिहासमा विभिन्न खालका राजनीतिक, कानुनी, सामाजिक र सांस्कृतिक संघर्ष, दमन, हत्या, द्वन्द्व र प्रतिरोध भए । राजतन्त्र कालमा नागरिक अधिकार खोसियो । स्वतन्त्र सञ्चारमाध्यमहरूमाथि पटकपटक नियन्त्रण गरियो । इतिहासका शृंखलाबद्ध घटनाक्रमलाई जोडेर बुझ्नु पर्दछ । २०५२ सालदेखि २०६२ सालसम्म भीषण सशस्त्र संघर्ष भयो । राजनीतिक, सामाजिक र सांस्कृतिक क्रान्तिबाट इतिहासमा सातवटा संविधानहरू बने । २०४७ सालको संविधानले राजालाई संवैधानिक भूमिकामा सीमित गर्यो । २०६५ सालबाट नेपालमा राजतन्त्रको अन्त्य गरियो । इतिहासमा भएका विभिन्न संवैधानिक, राजनीतिक, सामाजिक तथा सांस्कृतिक द्वन्द्वको क्लाइमेक्स थियो२०६२६३ सालको लोकतान्त्रिक आन्दोलन । २०६२६३ सालमा आएको जुलुसले मात्र नेपालबाट राजतन्त्रको अन्त्य भएको होइन । कसैलाई स्वाद लागेर अब कुनै पनि रूपको राजा फर्कन सक्दैन । राजावादीहरूसँग त्यो खालको जनमत तथा वैधानिकता छैन । निर्वाचनहरूमा लोकतन्त्रवादी दलहरूले जनसमर्थन प्राप्त गरे । गतवर्ष इलाम, बझाङसहित विभिन्न पालिकामा भएका निर्वाचनमा राजावादीले एक सिट पनि जितेनन् । स्वतन्त्र विद्यार्थी युनियनको निर्वाचन र नेपाल बार एसोसिएसनको चुनावमा राजावादी समर्थितलाई मतदाताले अस्वीकार गरे । सडक प्रदर्शनले संविधानको बेसिक स्टक्चर भत्काउन सक्दैन । गणतन्त्र, संघीयता, लोकतन्त्र, मानव अधिकार, मौलिक हक, स्वतन्त्र न्यायालय, लोकतान्त्रिक राजनीतिक दलहरू तथा स्वतन्त्र प्रेस आदि संविधानका आधारभूत संरचना हुन् । चीनमा १९४९ अघि चिनियाँ कम्युनिस्ट पार्टीका नेता माओको नेतृत्वमा क्रान्ति सन्पन्न भएपश्चात् जनवादी गणतन्त्र ल्याइयो । सन् १९६५१९७५ सम्म भएको सांस्कृतिक क्रान्तिले चीनमा फेरि व्यापक सामाजिक, राजनीतिक, सांस्कृतिक र आर्थिक परिवर्तन गर्यो । सन् १९८९ मा चीनको बेइजिङमा कम्युनिस्ट सत्ताविरुद्ध प्रजातन्त्रवादीको नाममा क्रान्ति गर्ने भन्दै भएको अराजक भीडलाई नियन्त्रणमा लिइयो । दक्षिण अफ्रिकामा सन् १९९० अघिको रंगभेद विरुद्धको संघर्षले विभेदको पूर्णरूपमा अन्त्य गरायो । अमेरिकी स्वतन्त्रता संग्राम सन् १७७६ बाट अमेरिका बेलायती शासनबाट मुक्त भयो । नेता मार्टिन लुथर किङ जुनियर भारतीय नेता महात्मा गान्धीबाट प्रभावित थिए । यस्ता विश्वव्यापी महत्व भएका राजनीतिक क्रान्तिको प्रभाव भूराजनीतिमा परेको देखिन्छ । तिनको प्रभाव समेतबाट नेपालमा लोकतान्त्रिक गणतान्त्रिक संविधान निर्माण भई लागू भइरहेको छ । मुलुकमा २००७ साल फागुन ७ गते प्रजातन्त्र आयो । २०१७ साल पुस १ गते निर्दलीय पञ्चायती व्यवस्था लादियो । ३० वर्षसम्म पञ्चायत चल्यो । पञ्चायती दमन, बहुदलवादीहरूको हत्या, नियन्त्रण, जेल र दमन चर्काे थियो । राजनीतिक अधिकार र प्रजातन्त्रका कुरा बोल्ने, लेख्ने र विरोध गर्ने अधिकार पञ्चायतमा थिएन । २०४६ साल चैत २६ गते राति १२ बजे दलमाथिको प्रतिबन्ध हट्यो । आन्दोलनको विशिष्ट प्रक्रियाबाट नेपालमा लोकतान्त्रिक गणतान्त्रिक प्रणाली स्थापना भएको हो । लोकतन्त्र भनेको नागरिकले प्रश्न गर्ने, आवाज उठाउने र आफ्ना मागहरूलाई शान्तिपूर्वक राख्न पाउने प्रणाली हो । लोकतन्त्रविरुद्ध हुने सबै प्रदर्शन भद्दा मजाक र दिल्लगी मात्र हुन् । आन्दोलनका नाममा हुने हिंसा, लुटपाट र अराजकतालाई नियन्त्रण गर्नु आवश्यक छ ।  सिलवाल अधिवक्ता हुन् ।"
पाकिस्तानमा आक्रमणबारे भारतले के भन्यो ?,"काठमाडौं : पाकिस्तान आक्रमणपछि भारतले पत्रकार सम्मेलनको आयोजना गरेको छ। आज आयोजित पत्रकार सम्मेलनमा भारतले सीमापार आक्रमणको जवाफ दिने र प्रतिकार गर्ने आफ्नो अधिकार प्रयोग गरेको उल्लेख गरेको छ। भारतले पाकिस्तान प्रशासित कश्मीर र पाकिस्तानमा आतंकवादी पूर्वाधारमा आक्रमण गरेको जनाएको छ। भारतका विदेश सचिव विक्रम मिश्रीले भने,भारतको कारबाही केन्द्रित, मापन गरिएको र गैरउत्तेजक रहेको छ। उनले पहलगाम आक्रमण अत्यन्तै बर्बर भएको पनि बताए। उनले आक्रमणको उद्देश्य जम्मू कश्मीरको सामान्य अवस्थालाई बिगार्नु रहेको बताए। मिश्रीले पहलगाम आक्रमण केन्द्र शासित प्रदेशको विकासलाई हानि पुर्याएर पछाडि राख्नु रहेको बताए। उनले देशमा साम्प्रदायिक दंगा भड्काउने प्रयास पनि गरिएको बताए। उनले भने,पहलगाम आक्रमणको अनुसन्धानले आतंककारीहरूको पाकिस्तानसँगको सम्बन्ध उजागर गरेको छ। पाकिस्तानको आतंकवादी पूर्वाधारलाई समाप्त गर्न कुनै कदम नचालेको उनले बताए। पहलगाम आक्रमणपछि संयुक्त राष्ट्र संघले एक विज्ञप्ति जारी गरेको भन्दै मिश्रीले आज राति भारतको कारबाही यसै सन्दर्भमा हेर्नुपर्ने बताए।"
लहानबाट लागूऔषधसहित दुई जना पक्राउ,"सिरहा : सिरहाको लहान नगरपालिका१७ बलान खोलाको बगरबाट प्रहरीले दुई जनालाई लागूऔषधसहित पक्राउ गरेको छ। लहान नगरपालिका१५ का २१ वर्षीय सन्तोष यादव र वडा१६ का २२ वर्षीय जितेन्द्र यादव पक्राउ परेको प्रहरीले जनाएको छ। प्रहरीका अनुसार उनीहरुको साथबाट १०० एमएलको ४४३ बोतल ओनरेक्स नामक लागूऔषध बरामद गरेका छन् । उनीहरु भारतीय बजारबाट लागूऔषध खरिद गरि लहान बजार आइरहेको जानकारी प्रहरीले पाएपछि चेकजाँच सुरु गरेका थिए । टाउको र पिठ्युँमा बोराको पोका बनाएर बोकेकै अवस्थामा उनीहरु पक्राउ परेका छन् । सन्तोषको साथबाट १२० बोतल, जितेन्द्रबाट १२० बोतल, लुकाएर राखेको एउटा बोराको पोकाबाट ११३ र अर्कोबाट ९० बोतल गरि ४४३ बोतल लागूऔषध बरामद भएको हो । सोही स्थानबाट प्रहरीले मप्र०१००४प ५९८५ र स ३ प १७२ नम्बर भएको दुई थान मोटरसाइकल पनि नियन्त्रणमा लिएका छन् । मोटरसाइकल, बरामद लागूऔषध र पक्राउ परेका दुवै जनालाई ईलाका प्रहरी कार्यालय लहानमा राखि थप अनुसन्धान भइरहेको प्रहरीले जनाएको छ।"
भारतसँग द्वन्द्व चलिरहेको समयमा पाकिस्तानी सेनाको नेपाल भ्रमण गराउनु हुँदैनथ्यो : एनपी साउद,"काठमाडौं : पूर्वपरराष्ट्रमन्त्री एनपी साउदले भारत र पाकिस्तानको द्वन्द्वले छिमेकी देश नेपाललाई गम्भीर प्रभाव पार्ने बताएका छन्। भारतको जम्मुकस्मिरको पहलगाममा भएको आतंकवादी आक्रमणमा एक नेपालीसहितको २६ जनामृत्यु भएको घटनालाई लिएर दुई देशबीच द्वन्द्व चलिरहेको समयमा पाकिस्तानी सेनाको नेपाल भ्रमण गराउनु उचित नभएको साउदले बताएका हुन्। विश्वव्यापी आंतकवादी हमलाबाट नेपाली अछुतो रहन नसकेको उनको भनाई छ। पहलगामको घटनाले दुई हाम्रो छिमेकी भारत र पाकिस्तानबीच गम्भीर तनाव गराएको उनले बताए। कांग्रेस सांसद साउदले भने, विश्वव्यापी आतंकवादीहरूबाट भइरहेका आक्रमणहरूको सिकार हुनबाट नेपालीहरू पनि अछुतो रहन सकेका छैनन्। पहलगाम आतंककारी घटनाले हाम्रो छिमेकी मित्रराष्ट्र भारत र पाकिस्तानबीच गम्भीर तनावको स्थिति उत्पन्न भएको छ। नेता साउदले भने छिमेकमा भएको जघन्य आंतककारी घटना र विशेष परिस्थितिमा छिमेकी पाकिस्तानी उच्चस्तरीय प्रतिनिधि मण्डलले भ्रमण गरेको देखियो। भ्रमण पूर्वनिर्धारित नै भएपनि वर्तमान स्थितिका बारे संवेदनशील भएर कूटनीतिक कौशलताका साथ तत्कालका लागि भ्रमण स्थगन गर्दै उपयुक्त समयको प्रतिक्षा गर्नुपर्ने आवश्यकता थियो। अहिले पूर्वनिर्धारित तालिकाअनुसार पाकिस्तानी सेनाको एक टोली काठमाडौंमा संयुक्त तालिमका लागि आएको छ। उनले छिमेकमा युद्धको आगो सल्किरहेको बेला नेपाल सरकारले कूटनीतिक जिम्मेवारी बोध गर्नुपर्ने धारणा राखे। साउदले भने,आफ्नै नागरिक आस्थाका आधारमा आतंकको शिकार भएको र छिमेकमा युद्धको आगो सल्किरहेको बेला नेपाल सरकारले कूटनीतिक जिम्मेवारी बोध गरी राष्ट्रिय र अन्तर्राष्ट्रिय दायित्व निर्वाह गर्न सुझाव दिन चाहन्छु। भारतले आज पाकिस्तान र पाकिस्तान प्रशासित कश्मीरका ९ स्थानमा हवाइ हमला गरेको छ। बुधबार राति करिब १:३० बजे बहावलपुर, मुरिदके, बाग, कोटली र मुजफ्फराबादमा 'अपरेशन सिन्दूर' अन्तर्गत आक्रमण गरिएको भारतले जनाएको छ। पाकिस्तानी सेनाले भारतीय आक्रमणमा दुई बालबालिकासहित सात जनाको मृत्यु भएको जनाएको छ।"
मुक्तिनाथको शीरमा तीन धार्मिक सम्पदा फेला,"जोमसोम : प्रसिद्ध धार्मिक स्थल मुक्तिनाथ मन्दिर माथिको शीर मुक्तिक्षेत्र पर्वतीय स्थानमा विष्णु भगवान्का तीनवटा धार्मिक सम्पदा फेला परेका छन्। समुद्री सतहको ४ हजार एक सय मिटरको उचाइदेखि करिब ४ हजार ७ सय मिटरको अग्लो पर्वतीय मुक्तिनाथ क्षेत्रको विशाल पर्वतमा भगवान् विष्णुसँग सम्वन्धित तीनवटा धार्मिक सम्पदा पत्ता लागेका हुन्। मुक्तिनाथ मन्दिरदेखि माथि अग्लो पर्वतीय स्थानमा विष्णु भगवान्सँग जोडिएका तीनवटा धार्मिक सम्पदा पत्ता लागेको मुस्ताङका प्रमुख जिल्ला अधिकारी विष्णुप्रसाद भुसालले जानकारी दिए। उनले मुक्तिनाथ मन्दिर माथिको पर्वतीय स्थानमा विष्णु चुल्हो, नागराज पर्वत र गरुड पर्वत आकृति देख्न सकिने बताए। मुस्ताङका प्रजिअ भुसालसहित प्रशासन कार्यालयका खरदार प्रकाश पौडेल, पूर्वाधार विकास कार्यालय मुस्ताङका इन्जिनियर जगदीशचन्द्र जोशी र मुक्तिनाथ विकास समितिका कर्मचारी रविन सुवेदीलगायत ११ जनाको टोली शनिबार सो स्थानमा पुगेको थियो। मुक्तिनाथ क्षेत्रको थप धार्मिक पर्यटन विकास गर्ने उद्देश्य लिएर प्रजिअ भुसालसहितको टोली त्यहाँ पुगेको थियो। टोलीले वैकल्पिक धार्मिक सम्पदालाई पर्यटनसँग जोड्ने लक्ष्यका साथ त्यहाँको प्रारम्भिक सम्भाव्यता अध्ययन गरेको मुस्ताङका प्रमुख जिल्ला अधिकारी भुसालले बताए। भगवान् विष्णुको बासस्थान रहेको मुस्ताङको वारागुङ मुक्तिक्षेत्र१ मुक्तिनाथ मन्दिर रहेको स्थानदेखि दक्षिण केही माथि विष्णु चुल्हो अवस्थित रहेको प्रजिअ भुसालले जानकारी दिए। समुद्री सतहको झन्डै ४ हजार एक सय मिटरको मुक्तिक्षेत्र पर्वतमा विष्णु चुल्हो फेला परेको प्रजिअ भुसालको भनाइ छ। थोरङ्पास क्षेत्रतर्फको पर्वतमालामा अवस्थित विष्णु चुल्हो धार्मिक महत्वको पर्यटकीय गन्तब्यको रूपमा विकास गर्न सकिने सम्भावना रहेको प्रजिअ भुसालले सुनाए। पौराणिक कालमा मुक्तिनाथ मन्दिर माथिको अग्लो पर्वतीय स्थानमा विष्णु चुल्होमा आगो फुकेको आकृतिको ठूलो ढुंगा अवस्थित छ। यसका अलावा त्यस स्थानमा अरू दर्जनौं ससाना पत्थररूपी विष्णु चुल्हो आकृतिका प्रसस्तै ढुंगाहरू देख्न सकिने प्रजिअ भुसालले जनाए। विष्णु चुल्हो भएको स्थानमा पकाउने भाँडाकुडा, पकाउने ठाउँलगायतको ढुंगाको आकृतिहरू देख्न सकिन्छ। त्यहाँ अवस्थित विष्णु चुल्होलाई मन्दिर निर्माण गरी त्यहाँ भित्र राखिएको छ। त्यहाँ अवस्थित विष्णु चुल्हो मन्दिरमा एक जना साधु बस्ने गरेको प्रजिअ भुसालले बताए। उनका अनुसार त्यहाँ बस्ने साँधु बाबाले निरन्तर विष्णु चुल्होमा पूजाअर्चना गर्ने गरेको प्रजिअ भुसालले उल्लेख गरे। पौराणिक कालमा मुक्तिनाथ क्षेत्रको पर्वतीय स्थानमा अवस्थित विष्णु चुल्हो रहेको ठाउँमा भगवान विष्णुले तपस्या गर्ने गर्थे भन्ने भनाइ छ। विष्णु भगवान् तपस्या गर्दा ब्रम्हाजीले खिर पकाएर विष्णु भगवान् र अरू देवताहरूलाई खुवाएको धार्मिक जनविश्वास छ। ब्रम्हाजीले विष्णुलाई खिर खुवाएर भोजन गराएको स्थान विष्णु चुल्होभन्दा तल मुक्तिनाथ परिसरको ज्वालामाई भएको स्थानमा रहेको बताइन्छ। ब्रम्हाजीले विष्णु भगवान र अरू देवताले खिर भोजन गराउँदा खीर भुइँमा पोखिन पुगेकाले ज्वालामाई रहेको स्थानको माटो सुग्दा त्यसको वासना खीर जस्तै आउने गरेको जनाइएको छ। मुक्तिनाथ मन्दिरदेखि आधा घण्टाको पैदलयात्रामा विष्णु चुल्हो भएको स्थानमा पुग्न सकिन्छ। यसैगरी मुक्तिनाथ माथिको अग्लो पर्वतीय स्थानमा अवस्थित विष्णु चुल्होबाट केही माथि नागराज पर्वत छ। पर्वतलाई गौण रूपमा नियालेर अवलोकन गर्दा भगवान् विष्णुको शीरमाथि अष्ठनागले ढाकेको जस्तै पर्वत आकृति देख्न सकिन्छ। ठीक मुक्तिनाथ मन्दिर रहेको स्थानदेखि सीधामाथि समुद्री सतहको करिब ४ हजार ५ सय मिटरको उचाइमा यस प्रकारको आकृति अवलोकन गर्न सकिने पूर्वाधार विकास कार्यालय मुस्ताङका इन्जिनियर जगदीशचन्द्र जोशीले जानकारी दिए। भगवान् विष्णुलाई पापको सागरबाट दुनियालाई मूक्त गर्न सक्ने प्रतिकको रूपमा लिन सकिन्छ। शेषनाग पनि भगवान विष्णुको प्रतिक अवतारसँग जोडिएको छ। यही कारण मुक्तिनाथ पर्वतमालामा भगवान विष्णुको शीरलाई नागले छाता ओढाएको जस्तै आकृति त्यहाँ हेर्दा देखिने इन्जिनियर जोशीले उल्लेख गरे। विशाल सर्पको एउटै शेषनागमा विष्णु भगवान्ले बिराजमान गरेको जस्तो पर्वत पर्यटकका लागि आकषर्णको केन्द्र बन्न सक्ने उनले जनाए। मुक्तिनाथ क्षेत्रको अग्लो पर्वतमा धार्मिक पर्यटकीय गन्तव्यको खोजी गर्ने क्रममा नागराज पर्वतमा विष्णुको पोस्टर र घण्टी लगेर झुन्ड्याइएको छ। त्यहाँको घण्टी हावा चल्दा आफैं बज्न थाल्छ । मुक्तिनाथ मन्दिर माथिकै अग्लो पर्वतमा भगवान् विष्णुको वाहन गरुड आकृतिको पहाड देख्न सकिन्छ। जहाँबाट मेसोकोन्दो पहाडका साथै मुस्ताङको कागबेनीलगायतका डाँडाकाँडा निकै आकर्षक देखिन्छन् । मुक्तिनाथ मन्दिर धार्मिक पर्यटनका हिसाबले प्रसिद्ध रहे पनि त्यस क्षेत्रको थप धार्मिक पर्यटन विकास गर्न मुक्तिनाथ विकास समितिले समेत पहल गर्ने प्रजिअ विष्णुप्रसाद भुसालले जानकारी दिए। भगवान् विष्णुसँग सम्बन्धित तीन धार्मिक सम्पदालाई जोड्ने गरी करिब ४ किलोमिटर दूरीमा पदमार्ग निर्माण गर्नुपर्ने प्रजिअ भुसालको भनाइ छ।"
यी अन्तर्राष्ट्रिय एयरलाइन्सहरूले पाकिस्तानको उडान रोके,"पाकिस्तानी हवाई क्षेत्र बन्द भएपछि कतार एयरवेजले पाकिस्तानका लागि उडानहरू अस्थायी रूपमा स्थगित गरेको छ। कतार एयरवेजले सामाजिक सञ्जालमा लेख्दै चालक र यात्रुको सुरक्षालाई ध्यानमा राखेर उक्त कदम चालिएको जनाएको छ। एक्समा लेखेको छ, 'एयरलाइनले परिस्थितिलाई नजिकबाट निगरानी गरिरहेको छ र आफ्ना यात्रु र चालक दलको सुरक्षालाई प्राथमिकतामा राख्न जारी राख्नेछ।' एयरलाइन्सले यात्रुहरूलाई प्रभावित उडानहरूको पछिल्लो जानकारीको लागि कतार एयरवेजको आधिकारिक वेबसाइट हेर्न सल्लाह दिएको छ। पाकिस्तानी अधिकारीहरूले लाहोर र कराँचीका प्रमुख शहरहरूलाई समेट्ने हवाई क्षेत्र बन्द गर्ने घोषणा गरेका छन्। त्यस्तै एयर फ्रान्स एयरलाइन्सले अर्को सूचना नभएसम्मका लागि पाकिस्तानमाथि उडानहरू स्थगित गरेको छ। केही गन्तव्यको लागि भने आफ्नो उडान योजना परिवर्तन गरिरहेको जनाएको छ। जर्मन एयरलाइन्स लुफ्थान्साले पनि अर्को सूचना नभएसम्म पाकिस्तानी हवाई क्षेत्र नजाने बताएको छ।"
मेडिसिटीमा उपचारपश्चात घर फर्किए प्रचण्ड,काठमाडौं : नेपाल कम्युनिष्ट पार्टी (माओवादी केन्द्र)का अध्यक्ष पुष्पकमल दाहाल प्रचण्ड अस्पतालमा उपचारपश्चात घर फर्किएका छन्। खुमलटारस्थित आफ्नै निवासमा गएराति बाथरुममा लडेर घाइते भएका प्रचण्ड मेडिसिटी अस्पतालमा सामान्य चेकजाँचपश्चात घर फर्किएको उनकी छोरी गंगा दाहालले जानकारी दिएकी छन्। उनकाअनुसार प्रचण्डको निधारमा बाहिरी चोट लागेको हो।गएराती बाथरुममा चिप्लिएर बुवाको निधारमा सामान्य बाहिरी चोट लागेकोले नजिकैको मेडिसिटी अस्पतालमा सामान्य चेकजाँचपछि घर फर्केर नियमित काममा संलग्न हुनुभएको जानकारी गराउँदछु। बुवाको स्वास्थ्यबारे चासो र चिन्ता राख्नुहुने सबैमा धन्यवाद उनले भनिन्। अस्पताल स्रोतका अनुसार उनको टाउको र निधारमा चोट लागेकाले टाँका लगाइएको छ।
परराष्ट्र नीतिमा ऐक्यबद्धता,"नेपाली जनताको सर्वोत्तम हित नै परराष्ट्र नीतिको उद्देश्य हो । सरकारका सबै सम्बन्धित निकायले आपसी समन्वय गरेर परराष्ट्र नीतिको सञ्चालन, कार्यान्वयन परराष्ट्र मन्त्रालयले गरिरहेको छ । परराष्ट्र नीति राष्ट्रको अनुहार हो । ऐना हो । यसैमार्फत कुनै पनि देशको अवस्था प्रतिविम्बित हुने गर्छ । अनुहार जति सफा हुन्छ उसैमा त्यतिकै सभ्य र चमक देखिने हो । परराष्ट्र नीतिलाई घरेलु नीतिको विस्तारित रूप मानिन्छ । घरभित्र एकता, मेलमिलाप, राष्ट्रिय स्वार्थमा ऐक्यबद्धता हुन सके राष्ट्रको स्वाभिमान, प्रतिष्ठा र विश्वसनीयता कायम भई बल पुग्छ । घर बलियो भएन भने राष्ट्रिय स्वार्थका विषयमा एकमत हुन नसके अन्तर्राष्ट्रिय जगत्मा नेपाल र नेपालीको प्रतिष्ठा, विश्वसनीयता घटेर जान्छ । दोहोरो चरित्र, बोली, शैली र मापदण्डले मुलुकको विश्वसनियतालाई नोक्सान पुग्छ । विश्वास आर्जन गई गाह्रो हुन्छ । तर गुमाउन बेर लाग्दैन । एक पटक विश्वास गुमेपछि यसलाई पुनर्स्थापित गर्न धेरै गाह्रो हुन्छ । त्यसैले विश्वासलाई राष्ट्रहरूको बीचको सम्बन्ध सधार्ने र सुदृढ गर्ने महत्त्वपूर्ण पूर्वाधार मानिन्छ । आपसी सदभाव सम्मान, समझदारी र सद्भावको पूर्वाधारको रूपमा विश्वासको वातावरण निर्माण गर्नुपर्छ । परराष्ट्र नीति राष्ट्रको नीति हो । नेपाली जनताको सर्वोत्तम हित नै परराष्ट्र नीतिको उद्देश्य हो । परराष्ट्र नीतिलाई समग्रतामा हेरिनु पर्छ । नेपाल सरकारका सबै सम्बन्धित निकायहरू आपसी सरसल्लाह र समन्वय गरेर परराष्ट्र नीतिको सञ्चालन, कार्यान्वयन परराष्ट्र मन्त्रालयले गरेको हुन्छ । परराष्ट्र नीतिसम्बन्धी जुनसुकै कुरा विषय पनि परराष्ट्र मन्त्रालयमार्पत जानु पर्छ । यदि त्यसो भयो भने मात्र परराष्ट्र नीतिको विश्वसनियता कायम गर्न सजिलो हुन्छ । परराष्ट्र नीति निर्माणमा सञ्चालनमा विभिन्न कारकतत्त्व निर्णायक भएर रहेका हुन्छन् । समय सन्दर्भ परिस्थितिले र परिवेश महत्त्वपूर्ण रहेका हुन्छन् । अन्तर्राष्ट्रिय परिवेश परिस्थितिको पनि उत्तिकै ख्याल गरिनुपर्छ देशको अर्थतन्त्र, संस्कृति, भूगोल, औद्योगिक क्षमता प्राविधिक अवस्था, शैक्षिक अवस्था आदि महत्त्वपूर्ण निर्णायक हुन्छन् । त्यसमध्ये भूगोल स्थायी र निर्णायक रहेको हुन्छ । दुई शताब्दी अगाडि फ्रान्सका सम्राट् नेपोलियनले भनेका थिए । कुनै देशको परराष्ट्र नीति बुझ्नु छ भने त्यस देशको भूगोल अध्ययन गर । त्यसैले भौगोलिक अवस्थिति र यथार्थतालाई केन्द्रबिन्दुमा राखेर काम गर्नुपर्छ । यही यथार्थलाई कुल्चेर नेपाल एकीकरण गर्ने राजा पृथ्वीनारायण शाहले, नेपाल दुई ढुंगाबीचको तरुल भनेका थिए । दुई विशाल र शक्तिशाली राष्ट्रहरू भारत र चीन नेपालका छिमेकी हुन् । छिमेकी राष्ट्रहरूको स्वार्थ र पदचिह्न विश्वव्यापी रूपमा देखिएका छन् । विश्वकै शक्तिशाली बन्ने होडबाजीमा छन् । चीनले संयुक्त राज्य अमेरिकालाई नै चुनौती दिँदै अमेरिकाको स्थान आपूले लिने कसरत गरिरहेको छ । यसले विश्वव्यापीरूपमा प्रतिस्पर्धा, तनाव, बढाउनुको साथै विद्यमान विश्व व्यवस्था जुन दोस्रो विश्वयुद्घ पछि सुरु भएको थियोमा प्रश्न खडा गरेको छ । विश्वको सर्वशक्तिमान मुलुक अमेरिकाले गर्ने कुनै पनि निर्णयले विश्व व्यवस्थामा नै असर पुगेको छ । सन् २०१६ मा वर्तमान अमेरिकी राष्ट्रपति डोनाल्ड ट्रम्पको निर्वाचनपछि विद्यमान विश्व व्यवस्था हलचल र अस्तव्यस्तता सुरु भएको थियो । त्यसलाई कोभिड १९ ले विश्वभर सबै क्षेत्रमा नकारात्मक प्रभाव पार्;यो । भूराजनीतिको घटनाक्रममा तीव्रता देखियो । चुनौती परराष्ट्र नीति निर्माण र सञ्चालनमा आन्तरिक र बाह्य चुनौती दुवै हुन्छन् । आन्तरिक चुनौतीमा घर ठीक राख्नु यसलाई बलियो गर्ने गरी काम गर्नुपर्छ । आन्तरिक अवस्था ठीक नभएसम्म परराष्ट्रनीति बलियो विश्वासिलो बन्न सक्दैनन् । चीनको अर्थतन्त्र मजबुत भएकै कारण चीनको कूटनीतिक पदचिह्नहरू विस्तारै भइरहेछन् । अमेरिकालाई चुनौती दिने अवस्थामा आपूलाई उभ्याएको छ । भारत विश्वको पाँचौं अर्थतन्त्र भई तीव्ररूपमा बढ्दो आर्थिक दर छ । छिमेकीहरूको बढ्दो प्रभाव, शक्ति र कूटनीतिक पदचिन्ह्ले विश्व शक्तिराष्ट्रहरूको ध्यान छिमेकीहरू माथि बढ्दो छ । नेपालको भौगोलिक अवस्थितिका कारण नेपालमाथि पनि सबैको चासो र निगरानी बढ्दो छ । बढ्दो चासो र निगरानीका कारण पनि नेपालको भूराजनीतिक चुनौतीहरू जटिल, नाजुक र अझ पेचिलो बन्दै गइरहेको छ यी चुनौतीको सामना गर्न घरलाई चुस्त र दुरुस्त राख्नुपर्छ । राज्यका संयन्त्रलाई बलियो बनाउने र विधिसम्मत काम गर्न दिनुपर्छ । परराष्ट्र मन्त्रालय र यससँग सम्बन्धित संस्थाहरू कूटनैतिक नियोगहरूलाई भरपर्दो, विश्वासिलो, प्रभावकारी बनाउन अत्यन्त जरुरी हुन्छ र साधन सम्पर्क राख्न सकेमात्र २१औं शताब्दीका विविध चुनौतीहरूको सामना गर्न सकिन्छ । परराष्ट्र नीतिको कार्यान्वयन देशवासीको हितमा सकारात्मक नतिजा दिने गरी हुनुपर्दछ । असल, सफल र प्रभावकारी पराष्ट्र नीतिले देश विकासमा सघाउँछ । छिमेकी मित्रराष्ट्रको सद्भाव, समर्थन सहयोग लिएर जनताको जीवनस्तर उकास्ने गरी परराष्ट्र नीतिको सञ्चालन हुनुपर्छ । नेपाल सैनिक शक्ति होइन । आर्थिक शक्ति भएको राष्ट्र होइन । हामीले छिमेकी र मित्रहरूको सद्भाव, समर्थन र सहयोगबाटै विकास गर्ने हो । विश्वशान्ति र सुरक्षामा योगदान पुर्याउने हो । आपसी सद्भाव, सम्मान र विश्वास बढाउन हामीले मित्रहरू छिमेकीहरूलार्र्ई आफ्नो कुरा भन्नुपर्छ । बुझाउन सक्नुपर्छ । नेपालको कुरा नेपालीले नै बुझाउने हो । कसैले हाम्रो कुरा गरिदेला भन्ने भ्रम हामीले त्याग्नुपर्छ । सबैले आफ्नो हित हेर्छन् । हाम्रो हित हामीले नै हेर्नुपर्छ । सन् १९४५ अर्थात् दोस्रो विश्वयुद्धपछिको विश्वव्यवस्था अस्तव्यस्त भएको छ । लथालिंग अवस्थामा छ । राष्ट्रपति ट्रम्पको पहिलो कार्यकालमा नै शृंखलाबद्ध कमी, कमजोरी हुन थालेका थिए । संयुक्त राष्ट्रसंघ र अन्तर्राष्ट्रिय संस्थाबाट अमेरिकी संलग्नता घट्दो देखिन्छ । सुरक्षा रणनीतिले ठूला शक्तिराष्ट्रहरूबीचको प्रतिस्पर्धा सुरु भएको उल्लेख गरेको थियो । राष्ट्रपति ट्रम्पको अमेरिकालाई फेरि महान् बनाउने नीतिले राष्ट्रहरू अन्तर्मुखी भएका छन् । आर्थिक संरक्षणबाट बढ्दो छ । घरेलु नीति नै परराष्ट्रनीति जस्तो देखिएको छ । उनको दोस्रो कार्यकाल पनि यस्तै अस्तव्यस्ततामा जानेछन् । नयाँ विश्व व्यवस्था जन्मने प्रसव वेदना लम्बिने जस्तो देखिँदैछ । २४ फेब्रुअरी २०२२ मा रुसका राष्ट्रपति भ्लादिमर पुटिनले गरेको युक्रेन माथिको आक्रमणले पनि विश्व व्यवस्थामा धक्का पुर्याएको छ । संयुक्त राष्ट्रसंघको वडापत्रको ठाडो उल्लंघन भएको छ । युक्रेनको सार्वभौमिकता माथि आक्रमण भएको छ । युक्रेन कसको प्रभाव क्षेत्र हो । छुट्टै स्वतन्त्र राष्ट्र होइन भन्ने सन्देश रुसले दिन खोजेको छ । पुटिनले सोभियत संघको विघटनलाई बीसौं शताब्दीको भूराजनितिक विपत्ति भनेबाट पनि उनी सोभियत संघको गुमेको गौरव स्थापित गर्ने तिर अग्रसर हो कि भन्ने भान पर्छ । विश्वमा धेरै परिवर्तन भएका छन् । नसोचेका घटनाक्रमले हामी सबैलाई चकित पारिरहेको छ । शक्ति सन्तुलनमा परिवर्तन आएको छ । एसियाले आफ्नो पुरानो कारण पुनर्स्थापित गर्दैछ । चुनौतीहरू बढ्दो छन् । जसको सामना एक्लै गर्न सकिँदैन । जस्तो जलवायु परिवर्तन, महामारी रोगहरू, आतंकवाद जारी छन् । विश्व अहिले अन्तरसम्बन्धित भएको छ । एक अर्कासँग जोडिएका राष्ट्रहरू बाँचेका छन् । एक देशको भाग्य नियति अर्को जोडिएको राष्ट्रसँग छ । भन्सार दरमा अमेरिकाले गरेको परिवर्तनले आर्थिक व्यवस्थामात्र नभएर राजनैतिक सुरक्षा र आन्तरिक सम्बन्धमा समेत प्रभाव पारेको छ । त्यसैले कुटनीतिक, राजनैतिक र विकासका विषयलाई अलगअलग नहेरेर संयुक्तमा हेरिनु आवश्यक छ । (भट्टराई, पूर्वराजदूत हुन् ।)"
"६० मा राजनीतिबाट अवकाश, ७१ मा संसारबाटै बिदा","काठमाडौं : मेरो शवमा झण्डा नओढाउनू, श्रद्धाञ्जलिका लागि नराख्नू भन्ने इच्छापत्र लेखेर पूर्वमन्त्री एवं एमाले नेता प्रदीप नेपाल अस्ताएका छन् । स्वर्गीय नेपालको हिन्दू परम्पराअनुसार पशुपतिको आर्यघाटमा मंगलबार अन्तिम संस्कार गरिएको छ । नेपालको इच्छाअनुसार श्रद्धाञ्जलि कार्यक्रम राखिएन । बहुदल पछिका एमालेमा प्रभावशाली नेता नेपालको ७१ वर्षको उमेरमा मंगलबार दिउँसो नर्भिक अस्पतालमा निधन भएको हो । पार्किन्सन रोगबाट पीडित उनलाई केही दिनअघि नर्भिकमा भर्ना गरिएको थियो । २०१० पुस २८ गते भोजपुरको गोगने गाउँमा जन्मिएका थिए । नेपाल कम्युनिस्ट घटक कोअर्डिनेसन केन्द्र हुँदै नेकपा (माले) स्थापनाका एक महत्वपूर्ण नेताका रूपमा परिचित छन् । नेपालले २०२६ सालमा सगरमाथा स्वतन्त्र विद्यार्थी युनियनको सदस्य भएर राजनीतिक जीवन प्रारम्भ गरेका थिए । माले स्थापनापछि कठोर भूमिगत जीवन बिताएका छन् । उनले मालेको लुम्बिनी, बाँके बर्दिया, मेची, भारत प्रवास र उपत्यकाको पार्टी कामको नेतृत्व गरेका थिए । २०३३ सालमा प्रदीप नेपालले नख्खु जेल ब्रेक गरेका थिए । पञ्चायतकालको यो ठूलो घटना थियो । २०४९ सालको स्थानीय चुनावपछि उनी राष्ट्रियसभा सांसदमा निर्वाचित भए । २०५१ सालमा गठित मनमोहन अधिकारी नेतृत्वको सरकारमा उनले सञ्चारमन्त्रीको जिम्मेवारी सम्हालेका थिए । उनले त्यो बेला नै रेडियो नेपालमा संस्कृत भाषाको समाचार प्रशारणको सुरुवात गरेका थिए । २०५५ सालमा गिरिजाप्रसाद कोइरालाको सरकारमा जलस्रोतमन्त्री भएका थिए । नेपालमा पहिलो पटक सरकारी लगानीमा कालीगण्डकी जलविद्युत् परियोजनाको थालनी उनको कार्यकालमा भएको हो । २०५६ सालमा पहिलो पटक प्रतिनिधिसभा सदस्यमा निर्वाचित भएका थिए । ०६३ मा गिरिजाप्रसाद कोइराला नेतृत्वको अन्तरिम सरकारमा शिक्षा तथा खेलकुदमन्त्री बनेका थिए । एमालेको आठौं महाधिवेशनमा वर्तमान एमाले अध्यक्ष केपी शर्मा ओलीको समूहबाट महासचिवमा लडेका थिए । तर, उनी ईश्वर पोखरेलसँग पराजित भए । ०७० को नवौं महाधिवेशनमा उपाध्यक्ष उठेका थिए तर जित्न सकेनन् । उनले ६० वर्षकै उमेरबाट सक्रिय राजनीतिबाट अलग हुने घोषणा गरेर बाहिरिए । राजनीतिबाट विश्राम पनि लिएका थिए । खरो र अडान भएका नेताका रूपमा उनी परिचित छन् । अन्तर्वार्ता दिँदा पनि पैसा लिने नेताका रूपमा उनी चिनिन्थे । एमालेको १५ वर्ष माधव नेपालले नेतृत्व गरेको समय पनि मन नपरेको कुरा खुला रूपमा नै राखेर आलोचना गर्थे । लोकतन्त्रपछि केपी शर्मा ओलीसँग निकट भएर ओलीकै प्यानलबाट महासचिव र उपाध्यक्षमा लडे पनि पछिल्लो समय आएपछि उनीसँग पनि नेपाल असन्तुष्ट थिए । उनले मोबाइल बोकेर विषयमा पनि पार्टी आलोचनामात्र होइन स्पष्टीकरणको विषय पनि बनेको थियो । पार्टी कामकै सिलसिलामा इलाममा जिम्मेवारी रहँदा नै झुमा देवानसँग उनको विवाह भएको थियो । नेपालकी पत्नी झुमा देवान र एक छोरी छन् । साहित्यमा सञ्जय थापा उनी साहित्यिक क्षेत्रमा पनि उत्तिकै क्रियाशील थिए । उनको साहित्यिक नाम सञ्जय थापा हो । उनले सञ्जय थापाको नामबाट धेरै पुस्तक लेखेका छन् । साहित्यतर्फ उपन्यास, कथा, नियात्रा र गीत लेखन, गायन उनका मुख्य विधा थिए । देउमाईको किनारमा, नओइलाउने फूल, पूर्वतिर, आकाश गंगाको तीरैतीर, बन्दीगृहको सिर्जना लगायतका ५० भन्दा बढी कृति लेखेका छन् । एमाले तत्कालीन महासचिव मदन भण्डारीबारे नेपालले बर्बरिक उपन्यास लेखेका छन् । माले स्थापनाकालका सहयोद्धा रत्नकुमार वान्तवाको जीवनीमा आधारित उनको उपन्यास देउमाईको किनार पछि भिडियो चलचित्रका रूपमा आएको थियो । यसबाहेक उनका अनगिन्ती साहित्य सामाग्री बजारमा उपलब्ध छन् । कवि मन्जुल (मेघराज नेपाल) उनका सहोदर दाजु हुन् । मन्जुलकै प्रेरणाबाट उनी साहित्य क्षेत्रमा प्रवेश गरेका थिए । उनी माक्सवादी अध्ययन केन्द्रका संस्थापक सदस्य हुन् । एमाले मुखपत्र नवयुग को संस्थापक प्रधान सम्पादक हुन नेपाल । उनले दृष्टि र छलफल साप्ताहिकको सम्पादकको जिम्मेवारी पनि बहन गरे । पत्रकारिता, साहित्य र राजनीतिमा उनको अहम भूमिका रहेको छ ।"
मजदुरका बाध्यता सधैं सीमान्तकृत,"पुँजीवादको प्रभावमा परेका मुलुकभित्र अत्यावश्यक वस्तुको मूल्य र मजदुरको कमाइबीचमा सन्तुलन कायम हुँदैन। मनोवैज्ञानिक कथाकार विश्वेश्वरप्रसाद कोइरालाद्वारा लिखित दोषी चस्मा कथाका पात्र केशवराजको भोगाइ र मनोविकारले श्रमिकका पीडालाई उजागर गर्छ। समय र शैली फरक भए पनि चाकडी चाप्लुसीमा रमेको वर्तमान शक्तिमुखी केन्द्रियतामा समाज विभाजित छ। सीमान्त वर्गको अवचेतन मनमा कुण्ठाभावगत बाध्यता कायमै रहँदा चाकडीप्रथा उस्तै देखिन्छ। कथामा केशवराजले जर्साबको गाडीको नम्बर ठम्याउन नसक्दा स्वस्ति गर्नबाट चुकेको सन्दर्भ छ। आफ्ना अन्नदाता जर्साब यदि देखेर पनि आफूलाई स्वस्ति नगरको भनी रिसानी भएमा उसको चुलो नबल्ने मानसिकताले केशवराजमा पीडाको अग्निज्वाला दन्किन पुग्छ। नेपाली परिवेशमा पनि श्रमिक सीमान्तकृत वर्ग पनि शक्तिमा पुगेका वर्ग वा सम्भ्रान्त वर्गको चाकडी नगरेमा अवसरबाट वञ्चित हुनुपर्ने भयमा हुन्छन्। अर्को प्रसङ्गमा प्रगतिवादी कथाकार रमेश विकलद्वारा लिखित लाहुरी भैंसी कथाको मर्मले वर्गीय खाडल निर्माणको भाष्यलाई खोतल्छ। गाउँको एउटा सामान्य श्रमिक पात्र लुखुरेले जीवनभरिको कमाइ बटुलेर उन्नत जातको हिराजस्तो भैंसी जोडेकाले शोषक पात्र द्वारेमा ईष्र्या भाव उम्लिन पुग्छ। यस कथामा उसको त्यो भैंसी हत्याउने षड्यन्त्रमा गाउँका अन्य सीमान्त पात्रलाई नै प्रयोग गरिएको छ। अधीनस्थ पात्र लुखुरेलाई अभै सीमान्तकृत तुल्याउनमा द्वारे सफल बनेको छ। आफ्नो भैंसीले दिनभरि हिँडेर थाकेकाले साँझमा दूध दिन नसकेको कुरा लुखुरेलाई थाहा हुँदैन। कथाकार विकलले द्वारेले यही कमजोरीलाई समातेर उसको भैंसीमा धम्की छ भनी आपूले उक्त भैंसी किनिदिएर लुखुरेकै कल्याण गरेको शोषकीय शैलीलाई देखाइदिएका छन्। वास्तवमा सीमान्त मजदुर पात्रमा वास्तविकता थाहा नभएकै कारण सम्भ्रान्त वर्गले तिनबाट फाइदा लिन्छन्। आखिर लुखुरे जस्ता सीमान्तकृत परिवारको सपनामा प्रहार गर्ने द्वारे जस्ता पात्रका कारण हाम्रो नेपाली समाजमा अद्यापि वर्गीय विभेदको खाडल गहिरै छ। नेपालमा विशेषतः ठूला राजनीतिक दलभित्र चाकडीबाज लगभग स्थापित हुनु नै यसको दृष्टान्त हो। यो समस्याले स्थानीय तहलाई झनै नराम्ररी गाँजेको देखिन्छ। अनुत्पादक वस्तुको मूल्य र वर्ग विभाजन मार्क्सवादी मान्यतामा मानिसलाई काम र काम अनुसारको दाम दिनुपर्छ। अल्पसंख्यक हुनेखानेहरूले बहुसङ्ख्यक हुँदाखानेलाई पञ्जामा राख्छन्। पुँजीवादको प्रभावमा परेका मुलुकभित्र अत्यावश्यक वस्तुको मूल्य र मजदुरको कमाइबीचमा सन्तुलन कायम हुँदैन। उत्पादनमा लगाउनुपर्ने जमिनलाई अनुत्पादक घरघडेरीमा परिणत गर्नु नेपालमा विकसित वर्गीय खाडलको मुख्य कारण हो। सहरी जमिनको अकासिएको मूल्यले नेपाली समाजको आर्थिक असन्तुलनमा मुख्य भूमिका खेलेको छ। सुनचाँदी, गरगहना जस्ता अनुपयोगी भौतिक चीजलाई सबैभन्दा बढी मूल्य दिएर समाजलाई विभाजित गरिदिनुचाहिँ पुँजीवादी मुलुकहरूको स्थापित षड्यन्त्र हो। यसमा नेपालजस्ता विकासोन्मुख देश भास्सिएका हुन्। मध्यमस्तरका मजदुरहरूले आफ्नो कमाइबाट सन्तानलाई शिक्षासम्म दिन सके पनि सहरको छेउछाउमा यसो कतै घरघडेरी जोडौं न त भन्ने कुरा सम्भव छैन। यसर्थ साम्यवादी समतामूलक समाज निर्माणका सिद्धान्तलाई व्यवहृत तुल्याउने हो भने श्रमिकको मूल्य र उपभोग्य वस्तुको मूल्यबिचमा मूल्य सन्तुलन आवश्यक हुन्छ। धान फल्ने ऊर्वर जमिनबाट भन्दा सहरको घडेरीबाट कैयौं गुणा बढी नाफा हुने भएपछि विपन्न श्रमिकहरूको जीवन सुविधा र आवश्यकताको खोजीमा कमजोर बन्छ। श्रमबजारको अर्थ जीवन धान्ने मात्रै नभएर युगिन समाजमा प्रतिस्पर्धा गर्न सक्नु हो। नेपाली समाजमा चाहिँ सहरका घरघडेरीकै कारण असमानता चुलिएको देखिन्छ। यसले वास्तविक श्रमिकलाई सधैं सीमान्तकृत तुल्याइदिएको हुन्छ। श्रमिकका वेदना र सीमान्त हुनुको अन्तर्य नेपालमा कमैया, हलियालगायतका कतिपय प्रथाहरूले श्रमिकहरूको पसिनामा खेलबाड गरेको इतिहास पुरानो होइन। विकास र श्रमबीचको सम्बन्धले रोजगारको अवसरसँग सम्बन्ध गाँस्छ। १९ औं शताब्दीमा युरोपका उद्योगपतिहरूले न्यून पारिश्रमिकमा श्रमिक वर्गमाथि गरेको श्रमशोषणले मानवतावादको धज्जी उडाएपछि श्रमिक अधिकारको आवाज बुलन्द हुन पुगेको बुझिन्छ। सन् १८८६ को सिकागो सहरमा मजदुरले राखेको ८ घण्टा काम, ८ घण्टा आराम र ८ घण्टा मनोरञ्जनको अङ्कगणितीय सार्थक आवाजसँग नागरिक सम्मानको विषय जोडिन्छ। मानव अधिकारका सवालमा आजको परिवर्तित समाजले समेत श्रमको सम्मान गर्न सिकिसकेको छैन। लगभग चार वर्ष चर्किएको मजदुर अधिकारको मानवीय मागलाई सन् १८९० बाट औपचारिकता दिएपश्चात् मे १ का दिन विश्वभर ८० भन्दा बढी देशमा मजदुर दिवस मनाइएको पाइन्छ। नेपालमा चाहिँ २००३ फागुन २१ गतेको विराटनगर जुटमिलको आन्दोलनदेखि २०५७ साउन २ मा कमैया प्रथा अन्त्यजस्ता इतिहास स्मरणीय छन्। श्रमिक ऐनले नो वर्क नो पे को श्रम विरोधी एकपक्षीय सामन्तवादलाई चिरेर श्रमिकको हित चाहँदै गर्दा हामी आज पनि श्रमको अवसर र श्रमको सन्तुलित मूल्यको अभावमा छौँ। घरेलुश्रम, बालश्रम, प्रथागत श्रमशोषणको शैलीले मजदुरलाई वस्तुको रूपमा हेर्ने भाष्यले बढावा पाएको छ। आश्रित परिवार, भूमिहीन परिवार वा श्रमजीवीका बाध्यतालाई मुलुकी ऐनदेखि राज्यका निर्देशक सिद्धान्तसम्म समेट्ने प्रयास गरेको भए पनि मोटो रकम तिरेर विदेश पलायन हुन बाध्य युवाको मनोदशा बोध हुन सकेको छैन। अभै पनि ओढारमा बस्ने नेपालीका दर्दलाई मुलुकले स्पष्ट सम्बोधन गरिसकेको छैन। मुलुकबाट श्रम बेचिएको, पराइ मुलुकमा हेपिएको, दबिएको यथार्थलाई राज्यले बोध गरेर श्रमशक्तिलाई देशभित्रै टिकाउने र देश बनाउने योजना भाषणमा सीमित देखिन्छ। नेपालले पनि सन् १९६३ देखि अन्तर्राष्ट्रिय श्रमिक दिवस मनाउँदै आइरहेको छ। आज पनि हामी मजदुरका सवालमा बहस गरिरहेका छौं तर कुनै मजदुरले कुनै कार्यक्रम वा कुनै भवन उद्घाटन गर्न सक्छ ? अनि, यो समाजले मजदुरलाई सम्मान गर्ने हिम्मत गरेको छ ? कुनै मजदुरलाई कार्यक्रममा डाकेर प्रमुख अतिथि बनाइन्छ ? सायद कतिपय यस्ता सवाल बेतुकका पनि लाग्लान् तर समाजमनोविज्ञानभित्रको यो यथार्थभित्र सीमान्त आवाजको अन्तर्य खुलस्त हुन्छ। किनभने, हरेक मजदुरको मजदुरीबिना मुलुक निर्माणको महायज्ञ सम्भव छैन। श्रम रोजगार तथा सामाजिक सुरक्षाका सन्दर्भमा प्रगतिवादी भनिए पनि तथाकथिक कुलीन सोचकै बोलवाला छ। हरेक दिन विमानस्थलबाट बाहिरिनेहरू सधैंजसो ठगिएको कुरामा लगभग राज्य जानकार नै छ। त्यहाँ नेपाली श्रमिकका लागि समानता, उपयुक्त श्रमज्याला, उचित बिदाको सुविधा, श्रम वातावरण आदिको मागका सवाल अद्यापि देखिन्छन्। लाखौं नेपाली श्रमिकका समस्याका सवालमा राज्यले अभिभावकत्व निर्वाह गरेर लगानी फसेका, एउटा काम भनेर अर्कै काममा लगाइदिएका, भनिए जसरी तलब नपाएका जस्ता समस्यालाई सम्बोधन गर्नुपर्छ। शक्तिको दुरुपयोग भएका कारणले सीमान्त मजदुरकिसान वर्ग अधीनस्थ बन्न पुग्छन्। सीमान्त श्रमिक वर्गका आवाज दबिएका हुन्छन्। यसर्थ त्यो लुकेको आवाजलाई कसैले बोलिदिनुपर्छ। दार्शनिक फुकोले भने जसरी सारा इतिहास त्यसबेलाको शक्तिको पक्षपोषणमा लेखिएको हो र यसको पुनर्लेखन हुनुपर्छ। वास्तवमा हरेक इतिहासमा श्रमिकको श्रम लुप्त छ, दबिएको छ। सीमान्त वर्गको इतिहासलाई पर्दाअघि राखिएको हुँदैन। दबिएको इतिहास खोतलेर तिनको योगदानलाई कदर गर्नुपर्छ भन्ने चिन्तनमा दार्शनिक ग्राम्सीको सीमान्तीयताको सिद्धान्त बढी आकर्षित हुन्छ। रञ्जित गुहाले भने जसरी सम्भ्रान्त वर्गले देशभित्र र बाहिरसम्म साँठगाँठ गरेर शक्तिकेन्द्रमा हैसियत बनाउँछ। सहरले गाउँलाई, धनीले गरिबलाई, बुझ्नेले नबुझ्नेलाई, पुरुषले महिलालाई दबाए जसरी नै पराधीन आर्थिकराजनीतिक दृष्टिकोणले कतिपय शक्तिराष्ट्रको दमनमा हामी नेपालीहरू पनि सीमान्तकृत छौं। यसकारण रेमिट्यान्सलाई मात्र हेरेर हुँदैन, हाम्रो मुलुक तल्लो दर्जाको श्रम आयात गर्ने उपयुक्त कारखना जस्तै बन्न पुगेको कुराले मन चसक्क हुनुपर्छ। किसानका पीडा मार्क्सवादका पनि गुरु मानिने फ्रेडरिख एङ्गेल्स भन्छन्, किसान युद्ध प्रकृतिमै स्थानीय एवं एक्लो हुन्छ र यो कदापि पनि सङ्घर्षको सामान्य रूपचाहिँ बन्न सक्दैन। यस प्रसङ्गमा फर्नाड ब्राउडेल भन्छन्, किसान विद्रोह अन्तहीन संरचनागत युद्ध हो। हाम्रो कृषि प्रधान देशका भित्री सवाललाई हेर्दा रूसमा सन् १९१७ मा किसानहरूले विद्रोह गरे। चीनमा पनि सन् १९४९ मा किसान क्रान्ति भयो। भारतका विभिन्न स्थानमा कोल विद्रोह (सन् १८३०), सन्थाल विद्रोह (सन् १८५५), डेकन विद्रोह (सन् १८७३) आदि भए। यसलाई सचेतन क्रान्ति माने पनि हामीले श्रमिकको श्रममुखी दृष्टिकोणलाई नै सुधार गर्नु आवश्यक छ। नेपालमा किसानले दुःख गरेर फलाउँछ तर बजार पाउँदैन। पाए पनि किसानले भन्दा विचौलियाले बढी फाइदा लिन्छ। किसानले नै मुलुकको आर्थिक, राजनीतिक र ऐतिहासिक क्षेत्रमा योगदान पुयाइरहेकाले नेपाल यो विषयमा गम्भीर बन्नु आवश्यक छ। वास्तविक किसानले वर्षैभरि खेतबारीमा पसिना पोख्छ। वास्तविक श्रमिकलाई राजनीति, चुक्जीबाज, आन्दोलन गर्नुपर्ने जस्ता विषयमा खासै हेक्का हुँदैन। अतः सक्कली श्रमिकका लागि तिनको श्रमसँग प्रविधि र नवीन तौरतरिकाको ज्ञानलाई जोड्ने व्यावहारिक योजना हुनु अत्यावश्यक देखिन्छ। विशेषतः नागरिक हकलाई स्थापित गरी सामाजिक सुरक्षा र श्रमिकको जीवन बिमाका सन्दर्भमा सरकारको नीतिमै स्पष्ट आधार तय हुनुपर्छ। मुलुक निर्माणमा दक्ष, अर्धदक्ष, अदक्ष सबैखाले जनशक्ति अनि बौद्धिक सल्लाहकारको उत्तिकै समन्वय आवश्यक छ। श्रमिक जीवनको सम्मानले श्रम बजारको न्यायिक वितरण हुँदै गर्दा मुलुकले आत्मनिर्भरताको बाटो खन्न सक्छ। तब श्रमिकले म बनाउँछु देश भन्ने अभियान चलाए नवजागरणवादी परिवर्तन सम्भव हुँदैन र ! यसका लागि समाज रूपान्तरण र श्रमबजारको वैज्ञानिक संयोजन आवश्यक छ। योजनाबद्ध आधुनिक खेती प्रणाली र उत्पादित सामग्रीको बजार मूल्यबिचको समन्वय र ढुक्क हुने परिवेश तय हुनुपर्छ। अनि, राज्यले अभिभावकत्व दिँदा स्वार्थसम्बन्धको बाँध पनि भत्किनु उत्तिकै जरुरी देखिन्छ।"
भारतद्वारा पाकिस्तान र पाकिस्तान प्रशासित कश्मीरका ९ ठाउँमा हवाइ हमला,"नयाँ दिल्ली : भारतले पाकिस्तान र पाकिस्तान प्रशासित कश्मीरका ९ स्थानमा हवाइ हमला गरेको छ। पहलगाम आक्रमणको १५ दिन पछि उक्त हवाई हमला गरेको हो। बुधबार राति करिब १३० बजे बहावलपुर, मुरिदके, बाग, कोटली र मुजफ्फराबादमा 'अपरेशन सिन्दूर' अन्तर्गत आक्रमण गरिएको भारतले जनाएको छ। भारत सरकारले केही समयअघि एक विज्ञप्ति जारी गर्दै सेनाले ""अपरेशन सिन्दूर"" सुरु गरेको बताएको छ। भारत सरकारले आफ्नो विज्ञप्तिमा भनेको छ, 'यो कारबाहीले पाकिस्तान र पाकिस्तान प्रशासित कश्मीरमा रहेको आतंकवादी पूर्वाधारलाई लक्षित गरेको छ, जहाँबाट भारतमा आतंकवादी हमलाहरूको योजना बनाइएको र कार्यान्वयन गरिएको थियो।' विज्ञप्तिमा कुल नौ स्थानहरूलाई लक्षित गरिएको पनि उल्लेख छ। पाकिस्तानको सरकारी टेलिभिजनले भने सेनाका प्रवक्तालाई उद्धृत गर्दै भारतीय सेनाले पाकिस्तानमा तीन स्थानमा मिसाइल आक्रमण गरेको बताएको छ। आक्रमणमा दुई बालबालिकासहित सात जनाको मृत्यु भएको पाकिस्तानको दाबी पाकिस्तानी सेनाले भारतीय आक्रमणमा दुई बालबालिकासहित सात जनाको मृत्यु भएको जनाएको छ। पाकिस्तानका प्रधानमन्त्री शाहबाज शरीफले भारतीय हवाई आक्रमणमा मस्जिदसहित धेरै ठाउँहरूलाई निशाना बनाइएको बताएका छन्। शाहबाज शरीफले भने, 'पाकिस्तानलाई यो बिना उक्साहटको भारतीय आक्रमणको निर्णायक जवाफ दिने पूर्ण अधिकार छ। सम्पूर्ण राष्ट्र आफ्नो सेनाको समर्थनमा छ। हाम्रो मनोबल र संकल्प अटल छ। हाम्रो प्रार्थना र शुभकामना पाकिस्तानका बहादुर अधिकारी र सैनिकहरूसँग छ।' शाहबाज शरीफले पाकिस्तानका जनता र यहाँका सेना कुनै पनि खतराको सामना गर्न पूर्ण रूपमा तयार भएको पनि जनाएका छन्।"
"मुम्बइमाथि गुजरातको रोमाञ्चक जित, ३ विकेटले हराउँदै शीर्षमा","काठमाडौं : इन्डियन प्रिमियर लिग (आइपीएल)मा मुम्बई इन्डियन्सलाई ३ विकेटले हराउँदै गुजरात टाइटन्स शीर्षमा उक्लिएको छ। मुम्बईस्थित, बाङ्खडे स्टेडियममा टस हारेर ब्याटिङको निम्तो पाएको मुम्बईले १५५ रन बनाएको थियो। मुम्बईले दिएको १५६ रनको विजय लक्ष्य पछाएको गुजरातले १९ ओभरमा ७ विकेट गुमाउँदै १४७ रन बनाएको। १७ ओभर सकिँदा वर्षाका कारण खेल रोकिएको थियो। त्यसपछि पुन: खेल सञ्चालन भई १९ ओभरसम्म घटाउँदा डकवर्थ लुइस स्ट्रेन (डिएलएस) प्रणालीमा गुजरात अगाडि रहँदै विजयी भएको हो। १७ ओभर सकिँदा वर्षाका कारण रोकिएको खेल पुन: एक ओभर थपिएको थियो, जसमा गुजरातले ६ बलमा १५ रन बनाउनुपर्ने थियो। यसमा मुम्बई इन्डियन्सले ओभर रेट पेनाल्टी पायो। नाटकीय रूपमा जित निकालेको गुजरातका लागि कप्तान शुभमन गिलले सर्वाधिक ४३ रन बनाए । उनले ४७ बलमा तीन चौका र एक छक्का प्रहार गरे। जोश बटलरले ३० रन बनाए । साफ्रिन रोतरफोर्डले २८ रन बनाए। जेराल्ड कोइटेजले १२ रन बनाए। राहुल तेवातियाले टिमका लागि विजयी पारी खेले। उनले आठ बलमा ११ रन बनाउँदै अविजित रहे। मुम्बईका लागि बलिङतर्फ जस्ट प्रीत बुम्रा, अश्विनी कुमार र ट्रेन्ट बोल्डले समान २२ विकेट लिए। दीपक चाहरले १ विकेट लिए। त्यसअघि ब्याटिङ गरेको मुम्बईले निर्धारित २० ओभरमा आठ विकेट गुमाउँदै १५५ रन बनाएको थियो। मुम्बईका लागि विल ज्याक्सले सर्वाधिक ५३ रनको अर्धशतकीय पारी खेले। उनले ३५ बलमा पाँच चौका र तीन छक्का प्रहार गरे। ओपनरद्वय रयान रिकेल्टोन र रोहित शर्मा दोहोरो अङ्क बनाउन नसक्दै पेबेलियन फर्किदा बेलजाकले पारी सम्हालेका थिए। सूर्यकुमार यादवले ३५ रन बनाए। त्यसपछि कप्तान हार्दिक पाण्ड्यासहितका तीन ब्याटर दोहोरो अङ्क नबनाई पेबिलियन फर्किए। कोब्रिन बोस्चले २७ रन बनाए। गुजरातका लागि बलिङतर्फ शाही किशोरले सर्वाधिक दुई विकेट लिए। मोहम्मद सिराज, अर्षद खान, प्रसिद्ध कृष्ण, रसिद खान र जेराल्ड कोटेजले समान ११ विकेट लिए। मुम्बइमाथिको रोमाञ्चक जितसँगै गुजरात अंक तालिकाको शीर्षमा उक्लिएको छ। गुजरातले ११ खेलमा आठ जित र ३ हारसहित १६ अंक जोड्दै शीर्षमा उक्लेको हो। हार बेहोरेको मुम्बई हाल चौथो स्थानमा ओर्लिएको छ। मुम्बईले १२ खेलमा सात जित र पाँच हारसहित १४ अङ्क जोड्दै चौथो स्थानमा छ।"
"इन्डियन एयरलाइन्सले जारी गर्यो 'एडवाइजरी', धेरै उडान रद्द","नयाँ दिल्ली : भारतले ""अपरेसन सिन्दूर"" सुरु गरेपछि, धेरै एयरलाइन्सहरूले यात्रा एडवाइजरी जारी गरेका छन्। एयर इन्डिया, स्पाइसजेट र इन्डिगोले एडवाइजरी जारी गर्दै धेरै क्षेत्रहरूमा उडान प्रभावित हुने जानकारी दिएका छन्। 'वर्तमान अवस्थालाई ध्यानमा राख्दै, एयर इन्डियाले मे ७ मा दिउँसो १२ बजेसम्म जम्मू, श्रीनगर, लेह, जोधपुर, अमृतसर, भुज, जामनगर, चण्डीगढ र राजकोट जाने सबै उडानहरू रद्द गरेको छ,' एयर इन्डियाले एक्समा पोस्ट गरेको छ। एयरलाइन्सले अमृतसर जाने दुई अन्तर्राष्ट्रिय उडानहरूलाई दिल्ली डाइभर्ट गरिएको जनाएको छ। स्पाइसजेटले वर्तमान अवस्थाका कारण, धर्मशाला, लेह, जम्मू, श्रीनगर र अमृतसर लगायत उत्तर भारतका केही भागहरूमा विमानस्थलहरू अर्को सूचना नभएसम्म बन्द गरिएका जनाएको छ। त्यस्तै भारतको अर्को इयरलाइन्स इन्डिगोले बदलिँदो हवाई क्षेत्रको अवस्थाका कारण, श्रीनगर, जम्मू, अमृतसर, लेह, चण्डीगढ र धर्मशाला जाने उडानहरू प्रभावित भएको सामाजिक सञ्जालमा पोस्ट गरेको छ। तीनै एयरलाइन्सले यात्रुहरूलाई आफ्नो उडानको स्थिति जाँच गरेर मात्र विमानस्थल पुग्न सल्लाह दिएका छन्।"
"माओवादी केन्द्रका अध्यक्ष प्रचण्ड शौचालयमा लडेर घाइते, टाउकोमा चोट",काठमाडौं : नेपाल कम्युनिष्ट पार्टी (माओवादी केन्द्र)का अध्यक्ष पुष्पकमल दाहाल प्रचण्ड शौचालयमा लडेर घाइते भएका छन्। खुमलटारस्थित निवासमा गएराति शौचालयमा लडेर उनी घाइते भएका हुन्। प्रचण्ड घाइते भएपछि उपचारका लागि मेडिसिटी अस्पतालमा लगिएको थियो। अस्पताल स्रोतका अनुसार उनको टाउको र निधारमा चोट लागेकाले टाँका लगाइएको छ। उनको अवस्था सामान्य रहेको स्रोतको भनाई छ।
फजुल खर्च कटौती फगत गफ होइन,"अर्थशास्त्री डिल्लीराज खनालको अध्यक्षतामा २०७५ सालमा सरकारले सार्वजनिक खर्च पुनरावलोकन आयोग गठन गरेको थियो । दुर्भाग्य के भने आयोगको प्रतिवेदन नै सार्वजनिक भएन । तर, खनाल स्वयंले मिडियामा बताएअनुसार उनको सुझाव कार्यान्वयन गरेको भए सरकारको वार्षिक ३ खर्ब रुपैयाँ बच्न सक्थ्यो । समिति, संस्थानहरूमात्रै होइन मन्त्रालय र विभागहरूलगायत घटाउनेलगायत महत्वपूर्ण सुझाव खनाल आयोगले दिएको थियो । यस्ता आयोग बनाउने तर सुझाव नलिने काम सरकारहरूले गर्दै आएका छन् । पोहोरपरार मात्रै विद्याधर मल्लिक संयोजकत्वको वित्तीय सुधारसम्बन्धी सुझाव समितिको राय सरकारले ग्रहण गरेको भनेर सकारात्मक चर्चा पनि हुने गर्छ । यसै सन्दर्भमा हालै अर्थशास्त्री रामेश्वर खनाल संयोजकत्वको उच्चस्तरीय समितिले दिएको सुझाव कार्यान्वयन होला भन्ने आशा गरिएको छ । त्यसो त उनै संयोजकत्वको सार्वजनिक खर्च पुनरावलोकन आयोगको सुझाव तत्कालीन अर्थतन्त्री डा रामशरण महतले कार्यान्वयन गरेका थिए । सरकारले चालु आर्थिक वर्षका लागि प्रस्तुत गरेको नीति तथा कार्यक्रममा पनि फजुट खर्च कटौटी गर्ने कुरा छ । अनावश्यक संरचना खारेज, गाभ्ने र हस्तान्तरण गर्ने प्रतिबद्धता सरकारले गरेको छ । त्यसको आधार भनेको खनाल संयोजकत्वको उच्चस्तरीय समितिले दिएको सुझाव हो । त्यसमाथि प्रधानमन्त्री कार्यालयका सचिव चूडामणि पौडेलको संयोजकत्वमा दुई छुट्टाछुट्टै समितिले खर्च कटौती कार्यान्वयन कार्ययोजनामा अध्ययन गरिरहेका छन् । यस सन्दर्भमा पनि सरकारले फेरि पनि आयोग बनाउने, समिति बनाउने र सुझाव कार्यान्वयन नहुने हो भने त्यो पनि एउटा अर्को फजुल काममै सीमित हुनेछ । फजुल खर्च कटौती गर्ने विषय सरकारको फगत राजनीतिक भर्ती केन्द्र बनिरहेका समिति, बोर्ड र संस्थानहरूको खारेजी, मन्त्रालयको संख्या कटौतीसम्म जाँदा खनाल आयोगले भनेजस्तै खर्बको खर्च कटौती हुन्थ्यो भने सरकारले त्यसै गर्नुपथ्यो । खनाल समितिका सुझावले पनि त्यस्ता फजुल खर्चलाई कटौतीकै सुझाव दिएको हो । राजस्व आम्दानी वृद्धि गर्न नसकेको र सरकारका अनिवार्य दायित्व बहन गर्ने खर्च नै नपुग्ने अवस्थामा फजुल खर्च कटौतीको अर्काे विकल्प छैन ।"
"मार्क कार्नी र ट्रम्पबीच भेट : क्यानडालाई फेरि अमेरिकी राज्य बन्न ट्रम्पको प्रस्ताव, आफ्नो देश बिक्रीको लागि नभएको कार्नीको जवाफ","वासिङटन डिसी : क्यानडाका प्रधानमन्त्री मार्क कार्नी अमेरिकी राष्ट्रपति डोनाल्ड ट्रम्पलाई भेट्न ह्वाइट हाउस पुगेका छन्। ह्वाइट हाउसमा दुवै नेताले भेट गरेर धेरै विषयमा कुराकानी गरेका छन्। ट्रम्पले उनले क्यानडासँग मित्रता चाहेको बताएका छन्। उनले मिडियालाई अमरिकाले जस्तो अवस्था आए पनि क्यानडासँग मित्रता कायम राख्ने बताएका छन्। ट्रम्पले क्यानेडियाली जनताप्रति आफ्नो ठूलो सम्मान रहेको पनि उल्लेख गरे। क्यानडालाई संयुक्त राज्य अमेरिकाको ५१ औं राज्य बनाउने आफ्नो भनाइमा उनी यसपटक पनि अडिग देखिन्थे। कार्नीले ट्रम्पको जवाफ दिंदै केही स्थानहरू बिक्रीका लागि नहुने बताएका थिए। क्यानडाका प्रधानमन्त्री कार्नीले भने, 'तपाईंलाई रियलस्टेटको बारेमा थाहा छ। केही ठाउँहरू कहिल्यै बिक्रीको लागि हुँदैनन्। जसरी ह्वाइट हाउस र बकिङ्घम प्यालेस बिक्रीमा छैन त्यसरी नै क्यानडा पनि बिक्रीमा छैन र कहिल्यै हुनेछैन।' यसको जवाफमा ट्रम्पले जिस्किंदै भने, 'कहिल्यै पनि हुनेछैन नभन्नुहोस् न।' यसपछि कार्नीले मुस्कुराउँदै भने, 'कहिल्यै पनि हुँदैन।'"
भारत र पाकिस्तानलाई सैन्य संयमता अपनाउन संयुक्त राष्ट्रसंघको अपील,"भारत सरकारले पाकिस्तान र पाकिस्तान प्रशासित कश्मीरमा भएको क्षेप्यास्त्र आक्रमणको बारेमा जानकारी दिँदै एक विज्ञप्ति जारी गरेको छ। संयुक्त राष्ट्र संघले उक्त विज्ञप्तिको जवाफ दिएको छ। संयुक्त राष्ट्रसंघका महासचिव एन्टोनियो गुटेरेसका प्रवक्ताले गुटेरेस नियन्त्रण रेखा र अन्तर्राष्ट्रिय सीमापारि भएको भारतीय सैन्य कारबाहीप्रति चिन्तित रहेको बताएका छन्। एन्टोनियो गुटेरेसका प्रवक्ता स्टेफेन डुजारिकले भने, ' एन्टोनियो गुटेरेसले दुवै देशलाई अधिकतम सैन्य संयम अपनाउन अपील गरेका छन्। विश्वले भारत र पाकिस्तान बीचको सैन्य टकराव सहन सक्दैन।' यसअघि मे ५ मा, गुटेरेसले सामाजिक सञ्जाल एक्समा पोस्ट गर्दै भारत र पाकिस्तानबीचको तनाव धेरै वर्षयताकै उच्चतम बिन्दुमा रहेको बताएका थिए। उनले अप्रिल २२ मा पहलगाममा भएको आतंकवादी हमलाको निन्दा गरेका थिए।"
कोशीमा ४४ प्रतिशत र मधेसमा १२ प्रतिशत मात्रै कार्यान्वयन,"सातवटै प्रदेशका छुट्टाछुट्टै बजेट। विकास निर्माणमा केन्द्र सरकारभन्दा राम्रो काम गर्ने वाचा गरे। तर, कुनैले पनि ४५ प्रतिशत बजेट कार्यान्वयन गर्न सकेनन्। आर्थिक वर्ष सकिन अब २ महिना मात्रै बाँकी छ। त्यसैकारण असारे विकास भन्दै प्रदेश सरकारले हतपतमा लतपत गर्ने आशंका उब्जिएका छन। तर, समयमा काम नगर्ने, समय घर्किन लाग्दा हतारमा काम गर्ने परम्पराले बजेटको मात्रै दुरुपयोग हुँदै आएको छ। कोशीमा ४४३० प्रतिशत बजेट कार्यान्वयन कोशी प्रदेशमा बजेट खर्च सन्तोषजनक पाइएको छ। कोशी प्रदेश लेखा नियन्त्रक कार्यालयको वैशाख २० गतेसम्मको तथ्यांकअनुसार ४४३० प्रतिशत बजेट कार्यान्वयन भएको छ। खर्चको अनुपात अन्य प्रदेश र संघको तुलनामा सन्तोषजनक रहेको प्रदेश लेखा नियन्त्रक दामोदर खत्रीले बताए। चालु आर्थिक वर्षमा कुल विनियोजित बजेटमध्ये ८० प्रतिशतभन्दा बढी खर्च गर्ने लक्ष्य लिएका छौं, उनले भने, जेठ र असारमा ३५ देखि ४० प्रतिशत बजेट खर्च हुन्छ। कोशी प्रदेशमा खर्चको अनुपात पुँजीगतभन्दा चालुतर्फ बढी छ। कुल खर्च रकममध्ये चालुतर्फ ५१७५ प्रतिशत खर्च हुँदा पुँजीगततर्फ ३६६१ प्रतिशत मात्रै खर्च भएको छ। चालु र पुँजीगत गरी कोशी सरकारको चालु आर्थिक वर्षमा बजेट ३५ अर्ब २७ करोड ९३ लाख विनियोजन भएकोमा पछिल्लो वैशाख २० गतेसम्म १५ अर्ब ६३ करोड २२ लाख ११ हजार ४ सय ४५ रुपैयाँ खर्च भएको छ। कुल खर्च रकममध्ये चालुतर्फ ९ अर्ब ३० करोड ६१ लाख ४१ हजार ६ सय ६२ रुपैयाँ खर्च भएको छ। यो चालु खर्चतर्फको कुल बजेटको ५१७५ प्रतिशत हो। चालुतर्फ १७ अर्ब ९८ करोड १५ हजार ४ सय रुपैयाँ बजेट विनियोजन भएको थियो। त्यस्तै पुँजीगततर्फ ६ अर्ब ३२ करोड ६० लाख ६९ हजार ७ सय ८३ रुपैयाँ खर्च भएको प्रदेश लेखा नियन्त्रक कार्यालयको तथ्यांकमा उल्लेख छ। यो पुँजीगततर्फ विनियोजित कुल रकममध्ये ३६६१ प्रतिशत हो। १७ अर्ब २७ करोड ९२ लाख ८४ हजार ६ सय रुपैयाँ पुँजीगततर्फ बजेट विनियोजन भएको थियो। प्रदेश लेखा नियन्त्रक खत्रीले रकम अभावको कारण ठूला आयोजनालाई भुक्तानी दिन नसकिएको बताए। भुक्तानी दिनका लागि रकम थपको प्रक्रियामा रहेको उनले बताए। विकास मन्त्रालयको ५० प्रतिशतभन्दा बढी रकम बहुवर्षे योजनामा रहेको उनको भनाइ छ। मधेसमा १२९ प्रतिशत मात्रै मधेस प्रदेशमा बजेट कार्यान्वयनको अवस्था निकै निराशाजनक छ। विकास तथा पुँजी निर्माणका लागि परिचालन गरिने खर्च कार्यान्वयनको अवस्था झन् निराशाजनक देखिएको छ। चालु आर्थिक वर्ष सकिन करिब अढाई महिना मात्र बाँकी रहँदा पुँजीगत खर्च ७ प्रतिशत समेत कट्न सकेको छैन। मधेस सरकारले चालु आवका लागि पुँजीगततर्फ २७ अर्ब ९४ करोड ४४ लाख ६९ हजार रुपैयाँ विनियोजन गरेकोमा हालसम्म त्यसको ६३४ प्रतिशत अर्थात् १ अर्ब ७७ करोड ७ लाख ८९ हजार ५०५ रुपैयाँ मात्र खर्च गर्न सकेको छ। मधेस सरकारले अबको करिब अढाई महिनामा २६ अर्ब १७ करोड ३६ लाख ७९ हजार ४९५ रुपैयाँ खर्च गर्न बाँकी रहेको प्रदेश लेखा नियन्त्रक कार्यालय, जनकपुरधामले जनाएको छ। लेखा नियन्त्रक कार्यालयका सूचना अधिकारी निरेन्द्रलाल कर्णका अनुसार मधेस प्रदेश सरकारले चालु र पुँजीगत गरी ४३ अर्ब ९ करोड २१ लख ७० हजार रुपैयाँ विनियोजन गरेकोमा त्यसको १२९ प्रतिशत अर्थात् ५ अर्ब ६९ करोड ७१ लख ६७ हजार ९५३ रुपैयाँ खर्च गरेको छ। अबको करिब अढाई महिनामा ३८ अर्ब १९ करोड ५० लाख २ हजार ४७ रुपैयाँ खर्च गर्नुपर्ने रहेको छ। मधेस प्रदेशका अर्थमन्त्री सुनीलकुमार यादवले बजेट निर्माणको समयमा आफ्नो पार्टी सरकारमा नरहेको र बजेट निर्माण भइसकेपछि आफूले मन्त्रालयको जिम्मेवारी पाएको हुनाले खर्चमा समस्या देखिएको बताए। उनले १३ अर्ब जति घाटा बजेट आएको कारणले गर्दासमेत कार्यान्वयनमा थुप्रै चुनौतीहरू देखा परेको बताए। बजेट खर्च नबढ्नुमा सरकारको अदूरदर्शी र योजनाविहीनता प्रमुख कारण रहेको विपक्षी दल नेकपा माओवादीका संसदीय दलका नेता भरतप्रसाद साहको आरोप छ। यो सरकार योजनाविहीन र दिशाविहीन छ। यहाँ योजनाहरूको चिट्ठी बाँडफाँट हुन्छ, कमिसन लिएर योजना बिक्री गरिन्छ अनि जनतामुखी नभई कार्यकर्ता र नेतामुखी कामहरूलाई प्राथमिकतामा दिइन्छ अनि कसरी खर्च हुन्छ ? साह भन्छन्, यस्तै अवस्था रह्यो भने यस वर्ष पनि मधेश प्रदेश सरकारको विकासका कार्यहरूको गति सुस्त रह्ने निश्चित छ। बागमतीमा ३२ प्रतिशत मात्रै खर्च बागमती प्रदेश सरकारले चालु आर्थिक वर्षको ९ महिनाको अवधिमा साढे ३२ प्रतिशत मात्रै बजेट खर्च गरेको पाइएको छ। प्रदेश सरकारले चालु आर्थिक वर्ष २०८१८२ को चैत मसान्तसम्म ९ महिनाको अवधिमा साढे ३२ प्रतिशत मात्रै बजेट खर्च गरेको छ। ६४ अर्ब ५४ करोड ४ लाख ३१ हजार बजेट कार्यान्वयन गरिरहेको सरकारले यो अवधिमा २० अर्ब ९८ करोड १४ लाख ६६ हजार खर्च गरेको प्रदेशको आर्थिक मामिला तथा योजना मन्त्रालयले जनाएको छ। आर्थिक वर्ष सकिन २ महिना मात्रै बाँकी रहँदा प्रदेश सरकारले ६७ प्रतिशत बजेट खर्च गर्नुपर्ने चुनौती देखिएको छ। बितेको ९ महिनामा प्रदेश सरकारले ३२ दशमलव ५१ प्रतिशत बजेट मात्र खर्च गर्न सकेको हो। यस अवधिमा ३७ अर्ब १४ करोड बजेट रहेको पुँजीगततर्फ २८ दशमलव २४ प्रतिशत अर्थात् १० अर्ब ४९ करोड ७ लाख ११ हजार खर्च गरेको छ। २५ अर्ब ८९ करोड बजेट रहेको चालुतर्फ ४० दशमलव ५१ प्रतिशत बजेट अर्थात् १० अर्ब ४९ करोड ७ लाख ५५ हजार खर्च गरेको आन्तरिक मामिला तथा योजना मन्त्रालयका प्रवक्ता उपसचिव श्रीकृष्ण आचार्यले बताए। उनका अनुसार कतिपय ठूला तथा साना योजनाहरूको काम भइरहेका तर भुक्तानी हुन बाँकी रहेको अवस्थाले समेत खर्च कम देखिएको र चालू आर्थिक वर्षको अन्त्यसम्म बढ्ने बताए। चालु आर्थिक वर्षको बजेट खर्च गत वर्षको भन्दा २ प्रतिशतले कम हो। गत आर्थिक वर्ष २०८०८१ को चैत मसान्तसम्म सरकारले ३४ दशमलव ४२ प्रतिशत अर्थात् २१ अर्ब ५८ करोड ३४ लाख ६४ हजार ७४ रुपैयाँ मात्रै खर्च गर्न सकेको थियो। गण्डकीमा ३४ प्रतिशत बजेट कार्यान्वयन गण्डकी प्रदेशमा आर्थिक वर्ष २०८१०८२ को चैत मसान्तसम्म चालु र पुँजीगत गरेर ३४४९ प्रतिशत बजेट खर्च भएको छ। वित्तीयतर्फ भने खर्च शून्य छ। गण्डकी प्रदेशको कर राजस्व वार्षिक लक्ष्य ११,९,६८,७६९ रहेकोमा चैतसम्म प्राप्ती ७,३१८,६६० रहेको आर्थिक मामिला मन्त्रालयले जनाएको छ। प्राप्ति प्रतिशत ६१ प्रतिशत रहेको पनि मन्त्रालयले जनाएको छ। यसैगरी गैरकर राजस्व वार्षिक लक्ष्य २,८९४,५८८ रहेकोमा चैतसम्म १,२४८,४८३ रहेको छ। यस अनुसार प्राप्ति प्रतिशत ४३ रहेको आर्थिक मामिला मन्त्रालयकी वरिष्ठ राजश्व अधिकृत कल्पनादेवी सापकोटाले जानकारी दिइन्। अनुदानतर्फ वार्षिक लक्ष्य १,३०,८३,६०० रहेकोमा चैतसम्म ७,६४८,०५५ प्राप्ति रहेको छ। यसतर्फ प्राप्ति ५८ प्रतिशत रहेको छ। अन्य राजस्व वार्षिक लक्ष्य १६१८००० रहेकोमा चैतसम्म १,३१,४२,७५० प्राप्ति रहेको छ। आन्तरिक ऋणतर्फ भने वार्षिक प्राप्ति लक्ष्य १७,००००० रहेको र चैतसम्म प्राप्ति शून्य रहेको छ। यसरी वार्षिक प्राप्ती लक्ष्य ३२,९७८,५७५००० रहेकोमा चैतसम्म प्राप्ति १७,५२९,४७३,००० रहेको छ भने प्राप्ती प्रतिशत ५३ रहेको छ। आर्थिक वर्ष २०८१०८२ को विनियोजन र खर्च तर्फ चालु विनियोजन १३,१६०,५८२,००० रहेकोमा खर्च ४,९०४,८६१०० रहेको छ। यस अनुसार खर्च प्रतिशत ३७२६९३३२ रहेको आर्थिक मामिला मन्त्रालयले जनाएको छ। यसै गरी पुँजीगत विनियोजन १९,५१७,९९३ रहेको छ भने खर्चतर्फ ६,८०१,५२००० रहेको छ। पुँजीगत खर्च ३४ प्रतिशत रहेको छ। वित्तीयतर्फ विनियोजन ३००००० रहेकोमा खर्च शून्य छ। जम्मा विनियोजन रकम ३२,९७,८५,७५,००० रहेको छ भने खर्चतर्फ ११७०,६३,८१,००० रहेको छ। यसरी चैत मसान्तसम्मको कुल खर्च प्रतिशत ३५४९ प्रतिशत रहेको छ। पुँजीगत खर्च वैशाख, जेठ र असारमा बढी हुने भएकाले पनि यस वर्ष गत वर्षभन्दा बढी प्रतिशत हुने बताइएको छ। आर्थिक वर्ष २०८००८१ मा कुल खर्च ६६४३ प्रतिशत रहेको थियो। त्यस वर्ष चालुतर्फ ५९६१ प्रतिशत र पुँजीगततर्फ ७२३६ प्रतिशत खर्च भएको थियो। ठेक्का लगाउने प्रक्रिया लामो रहेकोले कार्यान्वयनमा मुख्य समस्या हुँदै आएको गण्डकी प्रदेशको भौतिक पूर्वाधार विकास तथा यातायात व्यवस्था मन्त्रालयको प्रवक्ता प्रदीपकुमार रेग्मीले बताए। ३५ दिने सूचना त्यसपछि बल्ल मूल्यांकन गर्नुपर्यो। त्यसपछि सम्झौता लगायतका प्रक्रिया पूरा गर्न समय लाग्छ, उनले भने। लुम्बिनीको विकास खर्च ३८ प्रतिशत मात्रै लुम्बिनी प्रदेश सरकारले चालु आर्थिक वर्ष सकिन दुई महिना मात्रै हुँदा साढे ३८ प्रतिशत मात्र पुँजीगत खर्च गरेको छ। पुँजीगत बजेट नै विकास बजेट हुने भएकाले यसवर्ष लुम्बिनीले चाहेअनुसार खर्च गर्न नसक्ने देखिन्छ। चालुतर्फको बजेट १४ अर्ब ३८ करोड ४१ लाख रहेकोमा ६ अर्ब ७२ लाख १६ हजार २७९ खर्च भएको छ। जुन ४१७६ प्रतिशत रहेको छ। प्रदेश लेखा नियन्त्रण कार्यालय लुम्विनी प्रदेशका अनुसार चालु आर्थिक वर्षको चैत मसान्तसम्म कुल ३८ दशमलव ५६ प्रतिशत मात्र पुँजीगत खर्च भएको छ। लुम्बिनीको चालु र पुँजीगत गरी कुल बजेटको आकार ४० अर्ब हो। त्यसमध्ये विनियोजित पुँजीगत बजेट २४ अर्ब ५८ करोड ५९ लाख रुपैयाँ छ। त्यसमध्ये चैत मसान्तसम्म ९ अर्ब ४७ करोड ९७ लाख १४ हजार ४ सय ८६ रुपैयाँ खर्च भएको प्रदेश लेखा नियन्त्रक दीपक ज्ञवालीले जानकारी दिए। विकास निर्माणका आयोजनाहरूमा निर्माण कम्पनीहरूले काम गर्ने तर सरकारले भुक्तानी दिन नसक्ने अवस्था बर्सेनि हुँदै आएपछि प्रदेश सरकारले गर्दा विशेष निगरानी गर्ने गरेको समेत ज्ञवालीले बताए। लुम्बिनी प्रदेश सरकारले करोडौं रुपैयाँ काम गरेर पनि ठेकेदारलाई भुक्तानी दिन सकिरहेको थिएन। बर्सेनि दायित्व सर्दै आएको करोडौंको भुक्तानीलाई घटाएर लाखमा झारिएको आर्थिक मामिला तथा योजना मन्त्रालय लुम्बिनी प्रदेशका प्रवक्ता अमित पौडेलले जानकारी दिए। भुक्तानीलाई नियन्त्रण नगर्ने हो भने अहिले पनि दायित्व सर्न सक्छ, पौडेलले भने, प्रदेश सरकारको आफ्नै स्रोत छैन। केन्द्रबाट आउने बजेटको भर पर्नुपर्ने अवस्था छ। त्यसैले खर्च व्यवस्थापनमा विशेष ध्यान दिनुपर्छ। तथ्यांकअनुसार लुम्बिनीमा सवैभन्दा धेरै पुँजीगत खर्च स्वास्थ्य मन्त्रालयले ७९ दशमलव ३४ प्रतिशत गरेको छ। २ अर्ब ५७ करोड ४९ लाख रुपैयाँ बजेट विनियोजन भएकोमा २ अर्ब ४ करोड २८ लाख २१ हजार ३ सय ७ रुपैयाँ स्वास्थ्य मन्त्रालयले खर्च गरेको छ। महिला, बालबालिका तथा ज्येष्ठ नागरिक मन्त्रालयले ५ दशमलव ४१ प्रतिशत मात्र खर्च गरेको छ। विकास निर्माणका हिसावले महत्वपूर्ण मन्त्रालय मानिने भौतिक पूर्वाधार विकास मन्त्रालयले ३७ दशमलव २४ प्रतिशत पुँजीगत खर्च गरेको छ। कर्णालीमा विकास खर्च २० प्रतिशत मात्रै कर्णालीमा विकासतर्फको बजेट कार्यान्वयन अपेक्षाकृत हुन सकेको छैन। प्रदेश सरकारले चालु आर्थिक वर्षमा विकास बजेटको खर्चलाई बढाएर ८० प्रतिशत पुर्याउने लक्ष्य लिएको छ। तर ९ महिनाको अवधिमा जम्मा २० प्रतिशत मात्र विकास बजेट खर्च भएको छ। बाँकी रहेको २ महिनाभित्र कर्णाली सरकार लक्ष्यअनुसार विकासतर्फको बजेट खर्चमा चुुक्ने देखिन्छ। कर्णालीमा विगतदेखि नै विकास बजेटको खर्चमा सुधार हुन सकिरहेको छैन। अघिल्लो आर्थिक वर्षको चैत मसान्तसम्म विकासतर्फ १९ प्रतिशत मात्र बजेट खर्च गरेको प्रदेश सरकारले यो आर्थिक वर्षको चैत मसान्तसम्म पनि सोही हाराहारीमा मात्र बजेट खर्च गरेको छ। अर्थात् चालु आर्थिक वर्षको चैत मसान्तसम्म पनि २० प्रतिशत मात्र विकास बजेट खर्च भएको हो। नां महिनाको खर्चको अवस्थालाई विश्लेषण गर्दा प्रदेश सरकारको विकास खर्च यो आर्थिक वर्षमा पनि सुधार हुने अवस्था छैन। चालु आर्थिक वर्षमा कर्णाली सरकारले कुल ३१ अर्ब ४१ करोड ४१ हजार रुपैयाँ बराबरको बजेट ल्याएको छ। त्यसमा विकासतर्फको बजेट १८ अर्ब ७५ करोड ५१ लाख ६८ हजार रुपैयाँ छ। तर, चैत मसान्तसम्ममा प्रदेश सरकारले विकास बजेटतर्फ जम्मा ३ अर्ब ९३ करोड २४ लाख रुपैयाँ मात्र खर्च गरेको छ। यो भनेको २० दशमलव ९४ प्रतिशत मात्र हो। अब बाँकी करिब ८० प्रतिशत खर्च गर्न निकै कठिन हुने देखिन्छ। प्रदेश लेखा नियन्त्रक कार्यालयका अनुसार यो अवधिमा चालुतर्फ भने ३८ दशमलव ४३ प्रतिशत बजेट खर्च भएको छ। अर्थात् चालुतर्फ हालसम्म जम्मा ४ अर्ब ७५ करोड ६० लाख बजेट खर्च भइसकेको छ। चालुतर्फ र विकासतर्फको गरी हालसम्म जम्मा २७ दशमलव ६६ प्रतिशत बजेट खर्च भएको प्रदेश लेखा नियन्त्रक कार्यालयले जनाएको छ। कार्यालयको तथ्यांकअनुसार विकास खर्चको तुलनामा चालुतर्फको खर्च बढी देखिन्छ। यो तथ्यले पनि प्रदेश सरकारको विकास बजेटको खर्च अपेक्षाकृत छैन। चालु आर्थिक बर्षको नौ महिना वित्दा कुल बजेटको ८ अर्ब ६८ करोड ८५ लाख बजेट खर्च भएको हो। बाँकी २२ अर्ब ७२ करोड १५ लाख रुपैयाँ खर्च हुन नसकी प्रदेश सरकारको सञ्चित कोषमा थन्किएको छ। कुल विकास बजेटमध्ये हालसम्म खर्च भएको रकम कटाउने हो भने अबको २ महिनामा प्रदेश सरकारले १४ अर्ब विकास बजेट खर्च गर्नुपर्नेछ। तर, विगतको तुलनामा यो आर्थिक बर्षमा विकास बजेटको खर्चको दायरा बढ्ने प्रदेश सरकारको दाबी छ। बहुवर्षीय आयोजनामा रकम सुनिश्चित भई कार्यान्वयनको चरणमा गएकाले विकास खर्च बढ्ने दाबी सरकारको छ। बहुवर्षीय स्रोत सुनिश्चितता प्रदान गरिएका आयोजना र चालु आर्थिक वर्षमा सञ्चालित १० करोड बजेटभन्दा माथिका आयोजनाको काम भइरहेकाले विकासतर्फको बजेट कार्यान्वयनमा सुधार आउने मुख्यमन्त्री यामलाल कँडेलले बताउँदै आएका छन्। यसपाली विकासतर्फ ८० प्रतिशत बजेट कार्यान्वयनमा जाने प्रक्षेपण गरिएको प्रदेश लेखा नियन्त्रक रत्नप्रसाद सुवेदीले बताए। प्रदेश सरकारले वार्षिक नीति तथा कार्यक्रममा समेटिएका ठूला आयोजनाहरू अब सम्पन्न हुने चरणमा रहेकाले असार मसान्तसम्ममा विकास बजेटको खर्च पनि बढ्ने उनको भनाइ छ। सुदूरमा ३१ प्रतिशत मात्रै खर्च सुदूरपश्चिम प्रदेशमा वैशाखको २२ गतेसम्म ३१ प्रतिशत खर्च भएको छ। प्रदेश कोष तथा लेखा नियन्त्रकको कार्यालयले दिएको जानकारीअनुसार प्रदेशको कुल बजेट ३१ अर्ब ५३ करोड ६६ लाख २१ हजारमध्ये ९ अर्ब ८७ करोड १९ लाख ८५ हजार ८४९ रकम मात्रै खर्च भएको हो। यो भनेको कुल बजेटको ३१ दसमलव ८ प्रतिशत हो। सुदूरपश्चिम प्रदेशमा कुल पुँजीगत खर्च २४ दसमलव ०९ प्रतिशत मात्रै खर्च भएको छ। पुँजीगततर्फको कुल १८ अर्व ७५ करोड ५९ लाख ७३ हजारमध्ये ४ अर्ब ५१ करोड मात्रै खर्च भएको छ। यस्तै चालुतर्फको १२ अर्ब ७७ करोडमध्ये ५ अर्ब २८ करोड मात्रै खर्च भएको छ। यो भनेको ४१ दसमलव ३७ प्रतिशत हो। आर्थिक वर्ष सकिन अढाई महिना मात्रै बाँकी रहँदा पनि प्रदेशका मन्त्रालयहरूको पूजीगत बजेट कार्यान्वयनको अवस्था चिन्ताजनक रहेको छ। प्रदेश लेखा नियन्त्रकको कार्यालय सुदूरपश्चिमले दिएको वैशाख २२ गतेसम्मको तथ्यांकअनुसार आन्तरिक मामिला तथा कानुन मन्त्रालयको २ दशमलव ८२ प्रतिशत, सामाजिक विकास मन्त्रालयको १९ प्रतिशत, भूमि व्यवस्था कृषि तथा सहकारी मन्त्रालयको ९ दसमलव २४ प्रतिशत र उद्योग पर्यटन वन तथा वातावरण मन्त्रालयको २३ प्रतिशत पुँजीगत बजेट खर्च भएको छ। सबैभन्दा बढी पुँजीगत खर्च आर्थिक मामिला मन्त्रालय र मुख्यमन्त्री तथा मन्त्रिपरिषद्को कार्यालयले गरेको छ। दुबै मन्त्रालयको पुँजीगत खर्च ५०५० प्रतिशत भएको छ। मुख्यमन्त्री तथा मन्त्रिपरिषद्को कार्यालयका लागि विनियोजन भएको ३ करोड ३२ लाख पुँजीगत बजेट मध्ये २०८१ को चैत मसान्तसम्ममा १ करोड ६७ लाख खर्च भइसकेको छ भने आर्थिक मामिला मन्त्रालयको २ करोड ९० लाख पुँजीगत बजेट मध्ये १ करोड २७ लाख बजेट खर्च भइसकेको छ। तर बढी पुँजीगत बजेट भएका आन्तरिक मामिला तथा कानुन मन्त्रालय, सामाजिक विकास मन्त्रालय, भूमि व्यवस्था कृषि तथा सहकारी मन्त्रालय र उद्योग पर्यटन वन तथा वातावरण मन्त्रालयको पुँजीगत बजेटको अवस्था भने चिन्ताजनक रहको छ। भौतिक पूर्वाधार मन्त्रालयको पुँजीगत बजेट १४ अर्ब १० करोड हो। तर, उसले पनि वैशाख २२ गतेसम्म साढे तीन अर्ब मात्रै पुँजीगत खर्च गरेको छ। सुदूरपश्चिमका मुख्यमन्त्री कमलबहादुर शाहले ढिलो गरी बजेट आएकाले यस्तो भएको बताए। उनले अरू प्रदेशको तुलनामा ३ महिना ढिलो बजेट आएपनि बजेट कार्यान्वयनमा अरू प्रदेशकै हाराहारीमा रहेको दाबी गरे। ढिलो गरी बजेट आएपनि हामी अरू प्रदेशकै हाराहारीमा छौं, अब पुँजीगत बजेट खर्च कम हुने रोग देशैभरि छ, उनले भने। हरिबहादुर लम्जेलधनकुटा मनिका झाजनकपुरधाम सरोज पौडेलहेटौंडा कृष्णमणि बरालपोखरा केशरराज क्षेत्रीबुटवल ललित बुढासुर्खेत शिवराज भट्टधनगढी"
