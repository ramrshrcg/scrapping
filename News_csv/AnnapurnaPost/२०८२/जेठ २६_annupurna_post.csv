शीर्षक,विवरण
संसद बैठक बुधबारसम्मका लागि स्थगित,"काठमाडौं : प्रतिनिधिसभा बैठक स्थगित भएको छ। सोमबार बसेको बैठक प्रतिपक्षी दलको अवरोधपछि आधा घन्टाको लागि स्थगित भएको थियो। यसबीचमा सभामुख देवराज घिमिरेले सत्ता पक्ष र प्रतिपक्षी दलका प्रमुख सचेतकहरूसँग बसेर सहमति प्रयास गरेका थिए। सहमति टुंगोमा पुग्न नसकेपछि बैठक बुधबार १ बजेका लागि स्थगित गरिएको संसद सचिवालयले जानकारी दिएको छ। भिजिट भिसा प्रकरणले संसद बैठक निरन्तर स्थगित हुँदै आएको छ। प्रतिपक्षी दलले गृहमन्त्रीको राजीनामासहित छानबिन समिति बनाउनुपर्ने माग राख्दै आएको छ। तर, गृहमन्त्री रमेश लेखकले राजीनामा दिन नपर्ने सत्तापक्षले अडान लिँदै आएको छ। अख्तियार दुरुपयोग अनुसन्धान आयोगले अनुसन्धान गरिरहेकाले छानबिन समिति आवश्यक नरहेको सत्तापक्षको भनाइ छ।"
रुकुमपूर्वको जंगलमा भरुवा बन्दुक फेला,रुकुमपूर्व : रुकुमपूर्वको सिस्ने गाउँपालिका६ रानीकोटस्थित जंगलमा दुई नाल भरुवा बन्दुक फेला परेको छ। सोमबार बिहान सवा ६ बजेतिर जिल्ला प्रहरी कार्यालय रुकुमपूर्वबाट खटिएको टोलीले उक्त बन्दुक फेला पारेको हो। जंगलमा कसैले लुकाईछिपाई राखेको बन्दुक रहेको गोप्य सूचनाका आधारमा खोजी गर्दा बेवारिसे अवस्थामा बन्दुक भेटिएको प्रहरीले जनाएको छ। जिल्ला प्रहरी कार्यालयका प्रवक्ता एवं प्रहरी निरीक्षक लालबहादुर विकका अनुसार बन्दुक कसले राखेको हो भन्ने खुलेको छैन। प्रहरीका अनुसार जंगलमा अवैध रूपमा हतियार राख्नु आपराधिक हो र त्यसमा संलग्न व्यक्तिको खोजी भइरहेको छ।
पानीमा डुबेर युवकको मृत्यु,जाजरकोट : पानीमा डुबेर जाजरकोटमा आइतबार युवकको मृत्यु भएको छ। पौडी खेल्ने क्रममा नलगाड नगरपालिका६ का २१ वर्षीय विकास बुढाको ज्यान गएको प्रहरीले जनाएको छ। नलगाड ३ कट्के स्थित माइती घरबाट फर्कने क्रममा स्थानीय पिउली खोलामा पौडी खेल्ने क्रममा तालमा डुबेर बुढाको ज्यान गएको जिल्ला प्रहरी प्रमुख एवं प्रहरी नायब उपरीक्षक वसन्त कुमार शर्माले बताए।
मोटरसाइकल दुर्घटनामा घाइते भएका पुरुषको मृत्यु,विराटनगर : कोशी राजमार्गअन्तर्गत विराटनगर महानगरपालिका३ स्थित तिरुपति पेट्रोल पम्प अगाडि दुर्घटनामा परेर घाइते भएका एक जना पुरुषको उपचारका क्रममा मृत्यु भएको छ। प्रहरीका अनुसार दूध फारमबाट कञ्चनबारीतर्फ आउँदै गरेको को ३४ प २४३४ नम्बरको मोटरसाइकल र कञ्चनबारीतर्फ नै आउँदै गरेको प्रदेश १०२०४४ प ९५७२ नम्बरको मोटरसाइकल एकआपसमा ठक्कर खाएर आइतबार राति ८:४० बजेतिर दुर्घटना भएको थियो। दुर्घटनामा परेर विराटनगर५ का ४२ वर्षीय नवीन खनालको मृत्यु भएको हो। उनी ९५७२ नम्बरको मोटरसाइकल चालक रहेको प्रहरीले जनाएको छ। दुर्घटनामा गम्भीर घाइते भएका खनाललाई उपचारका लागि विराटनगरको नोबेल शिक्षण अस्पतालमा भर्ना गरिएको थियो। उपचारका क्रममा सोमबार दिउँसो ४ बजेतिर मृत्यु भएको जानकारी प्रहरीले दिएको छ। लाइन्स क्लब अफ विराटनगर गुराँसका सदस्य रहेका खनालको विराटनगरमा मुनलाइट फोटो स्टुडियोसमेत थियो। दुर्घटनामा परेर अर्को मोटरसाइकलको पछाडि सवार भारत झारखण्ड घर भइ विराटनगर६ रामपुरस्थित माइतीमा बस्दै आएकी २९ वर्षीया सपना दास घाइते भएकी थिइन्। उनको नोबेलमा उपचार भइरहेको छ। अवस्था सामान्य रहेको प्रहरीले जनाएको छ। दुर्घटना लगत्तै प्रहरीले २४३४ नम्बरको मोटरसाइकलका चालक भारतको झारखण्डका ३४ वर्षीय राकेश रन्जनलाललाई नियन्त्रणमा लिएर घटनाको अनुसन्धान अघि बढाएको छ। मोटरसाइकलको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
"ट्रम्पको यात्रा प्रतिबन्ध आजदेखि लागू, १२ देशका नागरिक अमेरिका प्रवेश गर्न नपाउने","काठमाडौं : अमेरिकी राष्ट्रपति डोनाल्ड ट्रम्पले १२ देशका नागरिकमाथि लगाएको यात्रा प्रतिबन्ध सोमबारदेखि लागू भएको छ। ट्रम्पले गत हप्ता यो आदेशमा हस्ताक्षर गरेका थिए। जसमा १२ देशका नागरिकहरूलाई अमेरिका प्रवेशमा पूर्ण रूपमा प्रतिबन्ध लगाइएको छ। यी देशका नागरिकले अमेरिका यात्रा गर्न नपाउने ट्रम्पको यात्रा प्रतिबन्ध अफगानिस्तान, म्यानमार, चाड, कंगो गणराज्य, इक्वेटोरियल गिनी, इरिट्रिया, हैटी, इरान, लिबिया, सोमालिया, सुडान र यमनका लागि हो। यस्तै सात देशका मानिसलाई अमेरिकामा प्रवेशमा आंशिक रूपमा प्रतिबन्ध लगाइएको छ। बुरुन्डी, क्युबा, लाओस, सियरा लियोन, टोगो, तुर्कमेनिस्तान र भेनेजुएला मा आंशिक रूपमा प्रतिबन्ध लगाइएको छ।"
संघीय अस्पतालहरूमा दुई हजार बढी स्वास्थ्य जनशक्ति थप्ने तयारी,"काठमाडौंः स्वास्थ्य तथा जनसंख्या मन्त्री प्रदीप पौडेलले संघीय अस्पतालहरूमा दुई हजारभन्दा बढी स्वास्थ्य जनशक्ति थप्ने तयारी अघि बढाएका छन्। बिरामीको चापअनुसार लामो समयदेखि थप हुन नसकेको स्वास्थ्य जनशक्तिका थप गर्ने गरी मन्त्री पौडेलले अर्थ मन्त्रालयसँगको सहमतिमा प्रक्रिया अघि बढाएका थिए। यसका लागि उनले प्रशासन सहसचिव ऋषि आचार्यको नेतृत्वमा गठन गरेको आन्तरिक कार्यदलले दुई हजार एक सय दुई जनशक्ति थप गर्न सकिने गरी संगठन तथा व्यवस्थापन सर्वेक्षण प्रतिवेदन दिएको छ। यसमा अस्पताल तहमा थप गर्न सकिने प्राविधिक जनशक्तिको संख्या अधिक छ। पाँच वर्षसम्म हरेक वर्ष गर्ने गरी तयार पारिएको यस पटकको संगठन संरचनामा देशको सबैभन्दा ठूलो वीर अस्पतालमा सात सय ७७ जनशक्ति थपिने छ। यसले देशको सबैभन्दा बढी बिरामीको चाप खेपिरहेको अस्पतालमा अब वीर अन्तर्गतकै ट्रमा सेन्टरमा ९० जनशक्ति थप्न सकिनेछ। संघीय राजधानी काठमाडौंकै कान्ति बाल अस्पतालमा ७८ जनशक्ति थप्ने गरी प्रतिवेदन तयार पारिएको छ। देशको संघीय परोपकार प्रसूति अस्पतालमा एक सय ७३ जनशक्ति थप हुनेछन्। यसैगरी शुक्रराज ट्रपिकल तथा सरुवा रोग अस्पतालमा तीन सय १७ स्वास्थ्य जनशक्ति थपिनेछन्। कोशी अस्पतालमा एक सय ७२, नारायणी अस्पतालमा तीन सय १८ तथा भेरी अस्पतालमा एक सय ७९ जनशक्ति थप हुनेछन्। गजेन्द्रनारायण स्मृति अस्पताल राजविराजमा एक सय ४४ जनशक्ति थपिँदा चितवनको भरतपुर अस्पतालले चार सय ६५ जनशक्ति पाउनेछ। डडेलधुरा अस्पतालमा ५२ तथा औषधि व्यवस्था विभाग र प्रयोगशालामा गरी ४० जनशक्ति थप गर्ने गरी संगठन संरचना गरिएको छ। प्रतिवेदन ग्रहण गर्दै मन्त्री पौडेलले सरकारी स्वास्थ्य संस्थाहरूमा चाप अत्यधिक भए पनि जनशक्ति लामो समयसम्म थप नहुँदा सेवा दिन भइरहेको कठिनाइ केही हदसम्म हल हुने विश्वास व्यक्त गरे। सरकारी अस्पतालमा जनशक्ति व्यवस्थापनका लागि यो प्रतिवेदनले महत्वपूर्ण योगदान दिने अपेक्षा गरेको छु, उनले भने, सम्बद्ध मन्त्रालयहरूसँग आवश्यक समन्वय गरेर यसको कार्यान्वयन गरिनेछ। मन्त्री पौडेलले यो वर्ष मात्र नभएर हरेक वर्ष सर्वेक्षण गरिने भएकाले दूरगामी रूपमा जनशक्ति अभावको समस्या सम्बोधन हुने विश्वास व्यक्त गरे। यसले विभिन्न अस्पतालहरूमा रहँदै आएका अस्थायी र करारको दरबन्दी घटेर स्थायित्व प्राप्त गर्न मद्दत पुग्ने ठानिएको छ। २०६६ मा केही जनशक्ति थप भए पनि त्यसयता विस्तृत रूपमा संगठन तथा व्यवस्थापन सर्वेक्षण हुन सकेको थिएन। यस प्रतिवेदनको कार्यान्वयनले बढ्दो चाप सामना गर्दै रिक्त जनशक्ति पूर्ति तथा रोजगारी सिर्जनामा समेत मद्दत पुग्ने अपेक्षा गरिएको छ।"
कोशीमा ४ हजार बढी परिवार विपदको जोखिममा,"विराटनगर : कोशी प्रदेशमा ४ हजारभन्दा बढी परिवार मनसुनजन्य विपदको जोखिममा रहेको तथ्यांक सार्वजनिक गरिएको छ। १४ जिल्ला रहेको प्रदेशमा बाढीपहिरोजस्ता प्राकृतिक विपद् र खोला छेउका बस्तीका घरहरु जोखिममा रहेका हुन्। जोखिममा रहेका करिब ४ हजार १ सय ५१ परिवारलाई तत्काल स्थानान्तरण गर्नुपर्ने अवस्था रहेको आन्तरिक मामिला तथा कानुन मन्त्रालयका उपसचिव कमल थापाले जानकारी दिए। उनका अनुसार प्रदेश सरकारले विपद् जोखिम क्षेत्रको नक्सांकन गरेको थियो। उक्त नक्सांकनबाट ४ हजार १ सय ५१ परिवार मनसुनजन्य जोखिममा रहेको तथ्यांक प्राप्त भएको थापाले बताए। प्रदेश सरकारले विपदको क्षति न्यूनीकरण गर्नका लागि विपद् बिमा र बस्ती स्थानान्तरणको तयारी सुरु गरेको छ। संघीय सरकार र स्थानीय तहसँग समन्वय गरेर काम गर्दै जाने योजना रहेको उनले सुनाए। उनका अनुसार प्रदेश विपद् परिषद्को सोमबार बसेको बैठकले कोशी प्रदेशमा क्षति न्यूनीकरणका लागि विपद् बिमा र बस्ती स्थानान्तरण गर्ने निर्णय गरेको छ। सरकारको निर्णयले प्रदेशमा विपद् व्यवस्थापनमा सहयोग पुग्ने अपेक्षा गरिएको छ। विगतको तुलनामा यसवर्ष मनसुन छिट्टै सुरु भएको र ढिलो समयसम्म रहने भएकाले आवश्यक तयारी गर्न भनेर परिषद्को बैठक बसेको थियो। मुख्यमन्त्री हिक्मतकुमार कार्कीको अध्यक्षतामा बसेको परिषद् बैठकले विपदको क्षति कम गर्नका लागि भनेर विभिन्न ७ निर्णय गरेको छ। बैठकले चालु आर्थिक वर्षमा राहत सामग्री र रकम गरेर वितरण गरिएको ७५ लाख ८० हजार बराबरको खर्च समेत अनुमोदन गरेको छ। बैठकले प्रदेश विपद् व्यवस्थापन रणनीतिक कार्य योजना २०८२०८७ र मनसुन पूर्व तयारी प्रतिकार्य प्रदेश कार्ययोजना २०८२ लाई पारित गरेको छ। बैठकलाई सम्बोधन गर्दै मुख्यमन्त्री कार्कीले विपद् बिमा र स्थानान्तरणको विषयलाई प्राथमिकताका साथ काम गर्न निर्देशन दिए। उनले विभिन्न संघसंस्थाको सहकार्यमा जोखिममा परेका घरहरू निर्माण गर्न आन्तरिक मामिला तथा कानुन मन्त्रालयलाई निर्देशनसमेत दिएका छन्। बजेट र कार्यक्षमता हेरेर विपदको काममा तत्कालै जुट्न उनको निर्देशन छ। मन्त्रालयका अनुसार गत वर्ष आगलागी, बाढीपहिरो चट्याङ र विस्फोटमा परेर मृत्यु भएका ३४ जनाको परिवारलाई राहत रकम वितरण गरिएको छ। त्यस्तै, निजी आवास बनाउन ८६ लाख ४० हजार सहयोग गरिएको मन्त्रालयका उपसचिव थापाले जानकारी दिए।"
देशका सबै क्षेत्रमा विकास हुने गरी योजना बनाउनुपर्छ : देउवा,काठमाडौं : नेपाली कांग्रेसका सभापति शेरबहादुर देउवाले देशका सबै क्षेत्रमा विकास हुने गरी योजना बनाउनुपर्ने बताएका छन्। सोमबार कांग्रेस पार्टी कार्यालय सानेपमा आयोजित बजेटमा समेटिएका आर्थिक नीति तथा योजनाको समीक्षा विषयक कार्यक्रममा सभापति देउवाले तुलनात्मक रूपमा पहाडमा विकास हुन नसकेका कारण बसाइसराइ गर्नुपर्ने अवस्था देखिएको भन्दै देशका सबै भूभागमा विकास हुने गरी योजना बनाउनुपर्ने बताए। सभापति देउवाले जलवायु परिवर्तनको असर सबैभन्दा बढी नेपालमा पर्ने देखिएकाले न्युनीकरण गर्न नेपालले सशक्त आवाज उठाउन सक्नुपर्ने बताए। देशको विकासमा ध्यान दिएर आर्थिक अवस्था सुधार गर्दै अघि बढ्नुपर्ने अहिलेको आवश्यकता रहेको उनको भनाइ छ। सभापति देउवाले युवाहरू विदेश पलाएन हुने अवस्थालाई रोक्नका लागि स्वदेशमा नै अवसरको सिर्जना गर्नुपर्नेमा जोड दिए।
एक करोडसम्म तिरेर अवैध बाटोबाट अमेरिका पुगेकाहरू बोरा बोकेर फर्किए स्वदेश,"काठमाडौं : आइतबार रातिदेखि नै सामाजिक सञ्जालमा एउटा फोटो खुबै भाइरल भयो। झ्याप्प हेर्दा फोटो अनौठो देखिए पनि फोटोले भने बेग्लै कथा भनेको थियो। अवैध बाटो हुँदै अमेरिका पुगेका ३५ जना नेपाली र अन्य २ जना नेपालीले काँधमा सेतो बोरा बोकेर विमान अगाडि लस्करै उभिएको फोटोले डीपोर्ट (निष्कासन) भएर आउनेहरूका नियति बोलिरहेको थियो। बोरा बोकेर विमानस्थल परिसरमा हिँड्दै गरेको दृश्यले उनीहरूको अवस्था, दुःख र छटपटी भल्काइरहेको थियो। हुन त अमेरिकाले एकैपटक ठूलो संख्यामा नेपालीहरू डीपोर्ट गर्देछ भन्ने सूचना केही दिन अघिबाट नै बाहिरिएको थियो। आइतबार साढे ४ बजे नै उनीहरूलाई लिएर आएको जहाज काठमाडौं ल्यान्ड हुने भनिए पनि रातको ९ बजेपछि मात्रै विमान आएको थियो। विमानसँगै फिर्ता भएको थियो अमेरिका पुगेका ३७ जनाको खुसी, सपना र सुन्दर भविष्यको परिकल्पना। नेपाल प्रहरीको मानव बेचबिखन अनुसन्धान ब्युरोका प्रवक्ता नरेन्द्र कुँवरका अनुसार, पछिल्लो पाँच महिनामा मात्रै विभिन्न तवरले अमेरिका पुगेका १ सय ६३ जनालाई अमेरिकी सरकारले फिर्ता गरेको छ। जसमध्ये आइतबार आएका ३७ जना सबैभन्दा ठूलो संख्या हो। ३७ जनामध्ये ५ जना महिला र ३२ जना पुरुष रहेका छन्। यीमध्ये एकजना काठमाडौंका व्यक्ति डीभी परेर अमेरिका पुगेका थिए। अर्का व्यक्ति भने विद्यार्थी भिसामा अमेरिका गएका थिए। डीभी परेर अमेरिका गएका कारण कानुनी झमेलामा परेको बेलामै अमेरिकी सरकारले डीपोर्ट गर्ने निर्णय गरेको थियो। अन्य ३५ जना भने तल्लो बाटो हुँदै जंगलैजंगल हिँडेर ३ देखि ६ महिना लगाएर अमेरिका पुगेका थिए। अवैध बाटो हुँदै अमेरिका छिर्दै गर्दा उनीहरूलाई प्रहरीले पक्राउ गरेको थियो। उनीहरूलाई अमेरिकी अदालतले नै नेपाल फर्काउने निर्णय गरेको थियो। मानव बेचबिखन अनुसन्धान ब्युरोका प्रवक्ता नरेन्द्र कुँवर भन्छन्, अवैध बाटो हुँदै अमेरिका पुगेका सबै जना नै मानव तस्करको प्रलोभनमा परेर गएका हुन्। तर जुन अवस्थामा नेपाल फर्काइए पनि उनीहरू आफूलाई लैजाने गिरोहको विषयमा बोल्न र उजुरी गर्नसमेत चाहदैनन्। आइतबार फर्किनेमध्येमा अधिकांश व्यक्तिले ५० लाखभन्दा बढी रकम बुझाएर अमेरिका पुगेको बताएका थिए। एक जना युवाले १ करोड ४० लाख खर्च भएको बताएका छन्। ३७ जनामध्ये ५० लाखदेखि डेढ करोडसम्म खर्च गरेर अमेरिका पुगेको प्रहरी अनुमान छ। अध्यागमन विभागले नेपाल प्रहरीको मानव बेचबिखन तथा अनुसन्धान ब्युरोलाई जिम्मा लगाएको थियो। आफन्तको रोहवरमा प्रहरीले उनीहरूलाई छाडेको छ। ब्युरो प्रवक्ता कुँवर भन्छन्, पछिल्लो पाँच महिनामा १ सय ६३ जना अमेरिकाबाट नेपाल फर्काइएको छ। उहाँहरूमध्ये एक जनाले पनि प्रहरीमा उजुरी दिन आउनु भएको छैन। विभिन्न प्रलोभनमा डंकी रोड हुँदै अमेरिका पुर्याउने गिरोह र तस्करको खोजीमा प्रहरी रहेको बताउँदै, उनीहरूबाट प्रलोभनमा पारिएको भए प्रहरीलाई सूचना दिन प्रवक्ता कुँवरले आग्रह गरे। अमेरिकामा अवैधरूपमा बसिरहेका आप्रवासी र अवैध प्रवेश गर्न खोज्ने व्यक्तिहरूविरुद्ध अमेरिकी सरकारले कडाइ गरेको छ। गत जनवरीमा अमेरिकी राष्ट्रपतिमा डोनाल्ड ट्रम्प निर्वाचित भए पछाडि आप्रवासीहरू माथि निगरानी, धरपकड र कडाइ अझ बढाइएको छ। मात्रै अमेरिकी राष्ट्रपति डोनाल्ड ट्रम्पले १२ देशका नागरिकमाथि लगाइएको यात्रा प्रतिबन्ध सोमबारबाट लागू भएको छ। ट्रम्पले गत हप्ता यो आदेशमा हस्ताक्षर गरेका थिए। जसमा १२ देशका नागरिकलाई अमेरिका प्रवेशमा पूर्णतया प्रतिबन्ध लगाइएको छ। ट्रम्पको यात्रा प्रतिबन्ध अफगानिस्तान, म्यानमार, चाड, कंगो गणराज्य, इक्वेटोरियल गिनी, इरिट्रिया, हैटी, इरान, लिबिया, सोमालिया, सुडान र यमनका लागि हो। यस्तै सात देशका मानिसलाई अमेरिकामा प्रवेशमा आंशिक रूपमा प्रतिबन्ध लगाइएको छ। बुरुन्डी, क्युबा, लाओस, सियरा लियोन, टोगो, तुर्कमेनिस्तान र भेनेजुएलाका नागरिकलाई आंशिक रूपमा प्रतिबन्ध लगाइएको छ।"
सिन्धुलीमा अक्टोपिक गर्भावस्थाको शल्यक्रिया,"सिन्धुली : सिन्धुली जिल्लामा पहिलो पटक दूरबिनको सहायताले पाठेघरभन्दा बाहिर बच्चा (अक्टोपिक गर्भावस्था) बसेको महिलाको शल्यक्रिया गरी सफल उपचार गरिएको छ। सिन्धुलीमाढीस्थित सिन्धुली अस्पतालले अत्यधिक रक्तस्राव भई उपचारका लागि आएकी कमलामाई नगरपालिकाकी मन्दिरा अधिकारीको उक्त प्रविधि प्रयोग गरी आइतबार सफल उपचार गरेको हो। पाठेघरभन्दा बाहिर ट्युब मा बसेको ६ हप्ताको अक्टोपिक गर्भावस्थाको दूरबिनको सहायताले सफल शल्यक्रिया गरिएको शल्यक्रियामा संलग्न चिकित्सक (गाइनोलोजिस्ट) सरोज यादवले बताए। भर्खरै विवाह भएकी ती महिला पेट दुःखेर अत्यधिक रक्तस्राव भई उपचारका लागि अस्पताल आउनु भएको रहेछ, चिकित्सक यादवले भने, ट्युब फुटेर पेटभरि रगत जमेको अवस्था थियो। उहाँको तत्कालै शल्यक्रिया नगर्ने हो भने अवस्था जटिल हुने भएपछि उक्त प्रविधिबाट फुटेको साइडको ट्युब काट्यौं। त्यहाँ डरेन हालेर उपचार गर्यौं। सिन्धुली अस्पतालमा यो प्रविधिको प्रयोग गरेर गरिएको शल्यक्रिया पहिलो पटक हो। सिन्धुली अस्पतालमा कार्यरत विशेषज्ञ चिकित्सकहरू डा शशिशेखर अधिकारी, डा दिन्जुल कटुवाल, डा प्रेरित देवकोटा लगायतको टिमले उक्त शल्यक्रिया सफल पारेको चिकित्सक यादवले जानकारी दिए। यो ज्यानै जाने समस्या हो, उनले थपे, ट्युबमा बसेको बच्चा (गर्भ) बढीमा १० हप्ता भन्दा बढी जान सक्दैन। यस्तो अवस्थामा समयमा उपचार नपाए गर्भवती महिलाको ज्यान नै जान सक्ने अवस्था आउँछ। डा यादवका अनुसार शल्यक्रिया गरिएको महिलाको अहिले स्वास्थ्यमा सुधार हुँदै गएको छ। यो प्रविधिले उपचार गर्दा बिरामी धेरै दिन अस्पताल बस्नु नपर्ने, दुःखाइ कम हुने, थोरै खर्चमा उपचार गर्न सकिने हुन्छ। सिन्धुली अस्पतालमा यसअघि ल्याप्रोस्कोपी (शरीर चिरेर) सेवाबाट उपचार हुँदै आएकोमा जिल्लाको लागि नयाँ प्रविधि दूरबिनको प्रयोग गरी उपचार सुरु भएको हो। जिल्लाकै एकमात्र ठूलो सरकारी स्वास्थ्य संस्था सिन्धुली अस्पताललाई एक वर्षअघि ५० शय्याबाट विस्तार गरी एक सय शय्यामा स्तरोन्नति गरी प्रादेशिक अस्पताल बनाइएको छ। प्रादेशिक अस्पताल बनाइएपछि अस्पतालमा विशेषज्ञ चिकित्सकसहित आईसीयू, सिटीस्क्यान लगायतका नयाँ सुविधा र प्रविधि थपिँदै गएको अस्पताल विकास समितिका अध्यक्ष सतिश ढकालको भनाइ छ।"
बाबु र छिमेकीको हत्या प्रकरण: अभियुक्त बोल्दै नबोलेपछि प्रहरीलाई बयान गराउन समस्या,"परासी : हत्याका अभियुक्त बोल्दै नबोलेपछि प्रहरीलाई बयान गराउन समस्या भएको छ। गत शुक्रबार आफ्नै बाबु र छिमेकीको हत्या गरेर पक्राउ गरेका नवलपरासी सुनवल नगरपालिका२ औरहियाका २७ वर्षिय हेमराज थारूले ५० वर्षीय बुबा दयाराम थारु र छिमेकी ७० वर्षीय नाथु धरिकारको हत्या गरेका थिए। दुवै जनालाई कोदालोले टाउको र गर्दनमा प्रहार गरी उनले हत्या गरेका हुन्। हेमराजले बुबालाई प्रहार गरेको देखेपछि सोधि खोजी गर्दै आएका छिमेकी धरिकारको समेत उनले हत्या गरेका थिए। हत्या लगत्तै घरबाटै पक्राउ परेका हेमराजलाई चार दिनदेखि बयान गराउन खोज्दा समेत बोल्दै नबोलेकाले उनले के कति कारणले दुई जनाको हत्या गरे भन्ने बारे खुल्न नसकेको जिल्ला प्रहरी कार्यालयका सूचना अधिकारी डीएसपी वीरदत्त पन्तले जानकारी दिए। बयान गर्न जाँदा मोरे बोल्दैन, नबोलेपछि हत्याको कारण खुल्न सकेको छैन, डीएसपी पन्तले भने। अभियुक्त हेमराज लागूपदार्थ दुर्व्यसनी रहेको बताइएको छ। उनीमाथि कर्तव्य ज्यानमा मुद्दा चलाइएको प्रहरीले जनाएको छ।"
बीएमडब्लु आईएक्स२ विद्युतीय एसएभी नेपालमा सार्वजनिक,"काठमाडौं : लक्ष्मी प्रिमियम मोटर्सले बीएमडब्लुको विद्युतीय बीएमडब्लु आईएक्स२ विद्युतीय एसएभी नेपालमा सार्वजनिक गरेको छ। मोटर्सले बीएमडब्लु आईएक्स२ विद्युतीय (स्पोट्र्स एक्टिभिटी भेहिकल) एसएभी सार्वजनिक गरेको हो। कम्पनीका अनुसार आधुनिक डिजाइन र उत्कृष्ट प्रदर्शनको संयोजन भएको आईएक्स२ दिगो यातायात र उत्साहजनक ड्राइभिङ अनुभव खोज्ने प्रयोगकर्ताका लागि बीएमडब्लुको नयाँ उपहार रहेको छ। बीएमडब्लु आइएक्स२ इड्राइभ२०मा १५० किलोवाट (२०४ हर्सपावर) क्षमताको मोटर छ। जसले गाडीलाई ४३० देखि ४७५ किलोमिटरको दूरीसम्म यात्राको सुविधा दिने छ। बीएमडब्लुको पाँचौँ पुस्ताको इड्राइभ प्रविधिबाट चल्ने यो गाडीले ० देखि १०० किलोमिटर प्रतिघण्टा गति ८६ सेकेन्डमै पार गर्न सक्ने कम्पनीले जनाएको छ। गाडीको गति अधिकतम १७० किलोमिटर प्रतिघण्टासम्म सीमित गरिएको छ। ६६५ किलोवाटघण्टाको उच्च भोल्टेज ब्याट्री रहेको छ। आईएक्स२ मा रहेको कम्बाइन्ड चार्जिङ युनिटले ११ किलोवाटसम्मको एसी चार्जिङ तथा १३० किलोवाटसम्मको डीसी चार्जिङ सपोर्ट गर्छ। यसमा लक्जरी इन्टेरियर फिचरहरू समावेश छन्, जस्तै मोका रङको  लेदर सिट, प्यानोरामिक ग्लास रूफ, २जोन अटोमेटिक एसी, र १२  स्पिकरको   साउन्ड सिस्टम। यसको सुरक्षा र सहायक प्रणालीहरू पनि अत्याधुनिक छन् । सुरक्षित यात्राको लागि यसमा सवारी चालक र यात्रुका लागि एयरब्याग, डाइनामिक ब्रेक कन्ट्रोल, अटो होल्ड फड्सनसहितको इलेक्ट्रोमेकानिकल पार्किङ ब्रेक र इन्टेग्रेटेड ब्रेकिङ सिस्टम राखिएको छ। साथै ड्राइभअफ असिस्टेन्ट र अटेन्टिभनेस असिस्टेन्टले सहरको ट्राफिक र लामो यात्रा दुवैलाई सुरक्षित, सहज र तनाव रहित बनाउँछ।"
"लक्ष्मी सनराइजको कार्बन उत्सर्जन रिपोर्ट सार्वजनिक, १० हजार बिरुवा वृक्षारोपण गरिँदै","लक्ष्मी सनराइज बैंकले आर्थिक वर्ष २०८०८१ को कार्बन उत्सर्जन प्रतिवेदन सार्वजनिक गरेको छ। यसले वातावरण संरक्षण र जलवायु पारदर्शिताप्रति बैंकको प्रतिबद्धतालाई पुन: पुष्टि गरेको छ। जिम्मेवार बैंकिङको विश्वव्यापी अभ्यासहरू अपनाउने पहल अन्तर्गत यो प्रतिवेदन बैंकको दिगोपन सम्बन्धी वृहत कार्यदिशाको एक पाटो हो। कार्बन अकाउन्टिङ फाइनान्सियल पद्धतिको अनुसार तयार पारिएको प्रतिवेदनले बैंकको ऋण पोर्टफोलियोका प्रमुख क्षेत्रहरूसँग सम्बन्धित कार्बन फुटप्रिन्टको परिमाण निर्धारण गर्दछ। मूल्याङ्कन गरिएका पोर्टफोलियोहरूबाट सो आर्थिक वर्षमा कुल उत्सर्जन २०२,०१३४२ टन ₂ बराबर(₂) रहेको थियो। पोर्टफोलियो अनुसार उत्सर्जन निम्न अनुसार रहेका छन्: व्यापार कर्जा ( ): १९०,२९३४२ ₂ परियोजना वित्त ( )  (जलविद्युत बाहेक): ७०५ ५६ ₂ गाडी कर्जा (  ): १,५२८९८ ₂ घर कर्जा ( ): ९,४८५४६ ₂ त्यस्तै बैंकको जलविद्युत परियोजनाहरूमा लगानीहरुले अनुमानित २०,३४७११ ₂ बराबरको कार्बन उत्सर्जन रोक्न योगदान पुर्याउँदै बैंकको स्वच्छ र नवीकरणीय ऊर्जा समाधानहरूको प्रतिको प्रतिबद्धतालाइ थप जोड दिएको छ। सन् २०४५ सम्ममा नेपालको नेट शून्य उत्सर्जन लक्ष्य अनुरूप, बैंकले ग्रीन फाइनान्स, ऊर्जासदुपयोगी कर्जाहरु तथा वातावरणीय जोखिम व्यवस्थापनजस्ता प्रयासहरु विस्तार गर्दै आइरहेको छ। साथै बैंकले आफ्ना कार्यसञ्चालन र ग्राहक सेवासम्बन्धी प्रणाली तथा अभ्यासहरूमा थ्रीआर दृष्टिकोण (  , , ) लाई प्रोत्साहन गर्दै आएको छ। यही योजना अन्तर्गत बैंकले चालु आर्थिक वर्षमा १० हजार रूख रोप्ने साहसी पहल ""मिसन १०००० ( )"" पनि सञ्चालन गरेको छ। यस अन्तर्गत हालसम्म लगभग ७,५०० रूखहरू रोपि सकिएको छ। यसले जलवायु प्रति बैंकको प्रतिबद्धतालाई वास्तविक, मापनयोग्य कार्यमा बदल्नु पर्ने बैंकको विश्वासलाई थप सुदृढ पारेको छ। यसलाइ निरन्तरता दिँदै भविष्यमा बैंकले आफ्नो कार्बन उत्सर्जनको मापनमा थप पारदर्शिता र जवाफदेहिता सुनिश्चित गर्न थप कर्जाका वर्गहरू पनि समावेश गर्ने लक्ष्य राखेको छ। यी कार्यहरू लक्ष्मी सनराइज बैंकको दिगोपन रणनीतिको अभिन्न अंग बन्न गएको छ।"
बाख्रा चराउन गएकी बालिकालाई जबरजस्ती करणी गर्ने वृद्ध पक्राउ,गुलरिया : बर्दियामा ११ वर्षीया बालिकालाई जबरजस्ती करणी गरेको आरोपमा ६६ वर्षीय पुरुष पक्राउ परेका छन्। बारबर्दिया नगरपालिका१० बैदी स्थित बनखेतवा नालामा बाख्रा चराउन गएको अवस्थामा वृद्धले बालिकालाई जबरजस्ती करणी गरेका थिए। पीडित बालिकाकी आमाले प्रहरीलाई जानकारी दिएपश्चात तत्काल प्रहरी चौधी कर्तनियाबाट खटिएको टोलीले जबरजस्ती करणी गर्ने जमिल अहमद जागालाई पक्राउ गरेको जिल्ला प्रहरी कार्यालय बर्दियाका प्रहरी नायब उपरीक्षक चक्रबहादुर डमरपालले बताए। प्रहरी नियन्त्रणमा रहेका जागालाई आवश्यक कारबाहीका लागि बर्दिया जिल्ला अदालतबाट ५ दिनको म्याद लिई थप अनुसन्धान भइरहेको डीएसपी डमरपालले बताए।
भिजिट भिसा प्रकरणमा सहमतिका लागि रास्वपाले बुझायो ५ बुँदे प्रस्ताव,"काठमाडौं : राष्ट्रिय स्वतन्त्र पार्टी (रास्वपा)ले भिजिट भिसा प्रकरणमा सहमतिका लागि ५ बुँदे प्रस्ताव प्रस्तुत गरेको छ। अख्तियार दुरुपयोग अनुसन्धान आयोगले भिजिट भिसासँग सम्बन्धित भ्रष्टाचारको आयाममा अनुसन्धान गरिरहे पनि मानव तस्करी, संगठित अपराध र नीतिगत एवं प्रशासनिक कमजोरीहरूको फराकिलो अनुसन्धान गर्दै यस्ता कुकृत्य पुनः दोहोरिन नदिने उपायहरू अवलम्बन गर्न रास्वपाले ५ बुँदै प्रस्ताव प्रस्तुत गरेको हो। 'अख्तियार दुरुपयोग अनुसन्धान आयोगले त्रिभुवन अन्तर्राष्ट्रिय विमानस्थल अध्यागमन कार्यालयमा भइरहेको भ्रष्टाचारजन्य कार्यहरूमा गरिरहेको अनुसन्धानमा हस्तक्षेप नगरी नेपाल सरकारले पूर्ण सहयोग र सहजीकरण गर्ने, अख्तियार दुरुपयोग अनुसन्धान आयोगको प्रत्यक्ष संवैधानिक क्षेत्राधिकारमाथि अतिक्रमण नगरी विगत केही वर्षहरूमा भिजिट भिसाको नाममा भएको मानव तस्करी र सांगठनिक अपराधमा सरकारी संयन्त्र, ट्राभल एजेन्सी, म्यानपावर कम्पनी, एयरलाइन्स र नेपाली तथा विदेशी नियोगहरूको संलग्नता भएको आशंका हुँदा यसको व्यापक र बहुआयामिक अनुसन्धान गर्न पाँच दिनभित्र उच्चस्तरीय छानबिन समिति गठन गर्ने जसले तालिकासहित सम्माननीय प्रधानमन्त्रीमार्फत आएको सरकारी प्रतिबद्धताको अनुगमन गर्न सर्वपक्षीय सांसदहरू सम्मिलित    को रूपमा पनि काम गर्ने,' प्रस्तावमा भनिएको छ। त्यस्तै छानबिन समितिको कार्यक्षेत्र, संरचना, व्यवस्थापन र अधिकार निर्धारण गर्न कार्यसम्पादन समिति एक दिनभित्र गठन गर्ने र कार्यसम्पादन समितिले छानबिन समितिको कार्यविधि ५ (पाँच) दिन भित्र तय गरी समिति गठन गर्ने पनि प्रस्तावमा उल्लेख छ । त्यस्तै छानबिन प्रक्रियामा गृह मन्त्रालय मातहतका अध्यागमन विभाग, नेपाल प्रहरी, परराष्ट्र मन्त्रालय, नागरिक उड्डयन प्राधिकरण र अन्य सरोकारवाला निकायहरूसँग प्रभावकारी समन्वय गर्दै छानबिन पारदर्शी, तथ्यमा आधारित र समयसीमाभित्र निम्न कार्यहरूमा समिति केन्द्रित हुनका लागि नीतिगत एवं प्रणालीगत कमजोरीहरूको पहिचान र विश्लेषण, मानव तस्करी र संगठित अपराधसँग सम्बन्धित व्यक्ति र संस्थाहरुको अवैध संजालमाथि अध्ययन र अनुसन्धान, पीडितको संरक्षण र पीडितमैत्री पुनःस्थापनाका लागि प्रशासनिक एवं न्याय प्रणालीबारे सुझाव, अन्तरनिकाय समन्वय र सहकार्यबारे सुधार सिफारिस र राजनीतिकप्रशासनिक जवाफदेहिता र कर्तव्यवोध खोज्दै गृहमन्त्रीको राजीनामाबारे निर्णय आउनुपर्ने रास्वपाले प्रस्ताव गरेको छ। त्यस्तै छानबिन समिति गठन, अनुसन्धान प्रक्रिया र अध्ययन प्रतिवेदन सार्वजनिक गर्दा पारदर्शीताको उच्च मापदण्ड अपनाइने र यस सहमति पत्रको उद्देश्य, देशमा सुशासन, उत्तरदायित्व र न्यायिक प्रक्रिया सुदृढ गर्दै नागरिकको विश्वास पुनःस्थापना गर्नु हुँदा यस्ता संवेदनशील विषयहरूमा राज्यका सबै अंगहरू मिलेर काम गर्ने प्रतिबद्धता जनाउनुपर्ने प्रस्तावमा उल्लेख छ।"
प्रधानमन्त्रीलाई भेटेर खोकनाबासीले भने फास्ट ट्र्याकको सुरू बिन्दु डुकुछाप कायम गरौं,"काठमाडौं : प्रधानमन्त्री केपी शर्मा ओलीले काठमाडौतराईमधेस द्रूतमार्ग सडक आयोजनाको सुरु बिन्दु विवाद र समाधनका उपायबारे आज ललितपुरको खोकना र बुङमतिका स्थानीयबासीका प्रतिनिधिसँग छलफल गरेका छन्। बालुवाटारमा प्रधानमन्त्री ओलीलाई तत्कालीन खोकना गाविसका पूर्व अध्यक्ष मदनकृष्ण डङ्गोल, नेकपा (एमाले) ललितपुर महानगर कमिटीका अध्यक्ष ज्ञानेन्द्र शाक्य, स्थानीय जनसरोकार समितिका संयोजक नेपाल डङ्गोल, एमाले ललितपुर महानगर, वडा नं २१ कमिटीका अध्यक्ष ज्ञानभक्त महर्जनसहितले भेटेर समस्या र समाधानको विकल्पबारे सुझाव दिए। सरोकार समितिले खोकनामा सुरु बिन्दु कायम गर्दा परम्परागत सभ्यता र संस्कृति मासिने भएकाले सो स्थलभन्दा साढे पाँच किलोमिटर तल डुकुछापमा कायम गर्न विकल्प दिएको छ। रक्षा मन्त्रालयका सचिव रामेश्वर दङ्गाल, प्रधानमन्त्री तथा मन्त्रिपरिषद् कार्यालयका अधिकारी र नेपाली सेनाका प्रतिनिधिसमेत सहभागी छलफलमा प्रधानमन्त्री ओलीले स्थानीय जनतालाई मर्का पर्ने गरी विकास गर्ने सरकारको ध्येय नभएको स्पष्ट गर्दै समस्याको समाधानका लागि निर्णयमा पुग्नुपूर्व आफू एक पटक स्थलगत अवलोकनमा आउने जानकारी गराए। यसअघि प्रधानमन्त्री ओलीले गत माघ २३ गते प्रधानमन्त्री तथा मन्त्रिपरिषद्को कार्यालयमा अर्थमन्त्री विष्णुप्रसाद पौडेल, भौतिक यातायात तथा पूर्वाधारमन्त्री देवेन्द्र दाहाल, रक्षामन्त्री मानवीर राई, प्रधानमन्त्रीका आर्थिक मामिला सल्लाहकार युवराज खतिवडा, नेपाली सेनाका प्रधानसेनापति अशोकराज सिग्देल र उच्चाधिकारीको सहभागितमा आयोजनाको प्रगति र देखिएका समस्या समाधानका लागि छलफल गरेका थिए। कूल ७० दशमलव ९७ किलोमिटर दूरीको दुई खर्ब ११ अर्ब ९३ करोड लागतको सो सडक आयोजना विसं २०७४ मा सुरु भएको हो। आयोजनाको संशोधित अवधि २०८३ चैतमा सम्पन्न गर्ने लक्ष्य रहेको छ।"
सिप मेला २०८२ का लागि काठमाडौं महानगरपालिका र एनसेल फाउन्डेसनबीच सम्झौता पत्रमा हस्ताक्षर,"काठमाडौं : एनसेल फाउन्डेसनले सिप मेला २०८२ का लागि काठमाडौं महानगरपालिकासँग साझेदारी गरेको छ। सिप विकास अन्तर्गत काठमाडौं महानगरपालिकाले आयोजना गरेको यो सबैभन्दा ठूलो सिप विकास कार्यक्रम हो। यस कार्यक्रम अन्तर्गत, व्यवहारिक र रोजगारमुखी सीपमा तालिम दिइने लक्ष्य लिइएको छ, जसले सहभागीहरुको रोजगारी सम्भावना वृद्धि गर्दै दिगो जीविकोपार्जनमा सहयोग पुऱ्याउने छ। काठमाडौं महानगरपालिकाद्वारा जेठ २१ गते काठमाडौंको टुंडिखेलमा सम्झौता पत्र हस्ताक्षर कार्यक्रममाझ काठमाडौं महानगरपालिका र एनसेल बीच सम्झौता पत्रमा हस्ताक्षर तथा आदानप्रदान गरिएको हो। काठमाडौं महानगरपालिकातर्फबाट सिप मेला २०८२ कार्यान्वयन समितिका संयोजक शैलेन्द्र झा र गतिशील अभियान नेपालका तर्फबाट अध्यक्ष रामजी प्रसाद पौडेलले सम्झौता पत्रमा हस्ताक्षर गरेका छन् भने एनसेलकोतर्फबाट एनसेल फाउन्डेसन एन्ड स्पेशल प्रोजेक्ट डाईरेक्टर, विशाखा लक्ष्मी खड्का र कर्पोरेट एन्ड रेगुलेटरी अफेयर्स डाईरेक्टर डिल्लीराम श्रेष्ठले सम्झौतामा हस्ताक्षर गरेका छन्। एनसेल फाउन्डेसनमा हामी सिप अभिवृद्धि नै रोजगारीको सम्भावना बढाउने र दिगो जीविकोपार्जनको आधार निर्माण गर्ने प्रमुख उपाय हो भन्ने विश्वास गर्छौं। सिप मेलामा काठमाडौं महानगरपालिकासँगको सहकार्यबाट युवाहरुलाई व्यवहारिक सिपहरू प्रदान गरी आजको परिवर्तनशील रोजगारी बजारमा सफल हुन सघाउने विश्वास लिएका छौं, एनसेल फाउन्डेसन एन्ड स्पेशल प्रोजेक्ट डाईरेक्टर, विशाखा लक्ष्मी खड्काले भनिन्। जेठ ७ गतेदेखि सुरु भएको सिप मेलामा हाल १० क्षेत्रमा आधारित ३७ पेसामा २,४२४ जनालाई सीप तालिम प्रदान गरिरहेको छ। यसमा आइसिटी क्षेत्रमा साइबर सेक्युरिटी, मल्टिमिडिया, डट नेट, जाभा, पीएचपी र ग्राफिक्स, डिजिटल मार्केटिङ्, ड्रोन, रोवोटिक्स, फाइबर अब्टिक्स टेक्निसियन, कृतिम बौद्धिकता (एआइ) र यसको प्रयोग (एआइ एन्ड इट्स एप्लिकेसन) गरी १२ पेशा छन्। ब्युटिसियन (सौन्दर्य) क्षेत्रमा विक्स (कृतिम कपाल बनाउने) सौन्दर्यकर्मी, मेकअप एण्ड हेयर, नेल टेक्निसियन, कपाल काट्ने (बार्बर) पेशा छन्। विशेष क्षमता सहयोगी तालिम (स्पेशल एविलिटी सपोर्ट स्किल) यस वर्ष थपिएको क्षेत्र हो। यसअन्तर्गत हाउस किपिङ् र केयर सर्भिस गरी २ वटा पेशाका तालिम चलिरहेका छन्। हाउस किपिङ् बहिरा अपाङ्गता भएका बालबालिकाका सहजकर्ताका लागि हो भने केयर सर्भिस डाउन सिन्ड्रोम, अटिजम भएका बालबालिकाहरुको सहजकर्ताका लागि हो। इलेक्ट्रिक्समा ल्यापटप रिपेयर टेक्निसियन, एसी एण्ड रेफ्रिजेरेटर, सिसिटिभी रिपेयरिङ्, मोबाइल रिपेयरिङ् गरी ४ वटा पेशाका तालिम सञ्चालित छन्। गार्मेन्ट्समा गार्मेन्ट फेब्रिकेटर र बेसिक फेसन डिजाइनिङ् गरी २ वटा पेशाका तालिम छन्। कन्स्ट्रक्सनमा इलेक्ट्रिसियन, प्लम्बिङ्, मेसन, वेल्डिङ् र कार्पेन्ट्री गरी ५ पेशाका तालिम छन्। हस्पिटालिटीमा बारिस्ता, वेटर, फास्ट फुड र वेकरी गरी ४ पेशाका तालिम छन्। अटोमोवाइल्समा इलेक्ट्रिक भेहिकल (इभी) मेन्टिनेन्स, हलुका सवारी साधन उपकरण मर्मत (लाइट भेहिकल मेसिन), विद्युतीय र इन्धनबाट चल्ने मोटरसाइकल र स्कुटर मर्मत गरी ३ वटा पेशाका तालिम सञ्चालित छन्। आर्ट एण्ड स्कप्चरमा थाङ्का, सेरामिक्स (टेराकोटा) गरी २ वटा पेशाका तालिम चलिरहेका छन्। यसै विधामा ज्योतिष र पुरोहितको पनि तालिम चलिरहेका छन्। कृषिमा फूलको सजावट (फ्लावर डेकोरेसन) सम्बन्धी तालिम चलेका छन्। यस्तै स्टक मार्केट सम्बन्धी तालिम चलिरहेको छ। एनसेल फाउन्डेसन र काठमाडौं महानगरपालिकाबीचको यो सहकार्यले युवाहरूक लागि समावेशी अवसरहरू सिर्जना गर्ने तथा रोजगारीयोग्य सिप विकासमार्फत दिगो विकासमा योगदान दिने फाउन्डेसनको प्रतिबद्धता प्रतिबिम्बित गर्दछ।"
"प्रभु महालक्ष्मी लाइफ इन्स्योरेन्सको ८ औं वार्षिक साधारण सभा सम्पन्न, ८४२१ लाभांश पारित",काठमाडौं : प्रभु महालक्ष्मी लाइफ इन्स्योरेन्स लिमिटेडको ८ औं वार्षिक साधारण सभा सम्पन्न भएको छ। कम्पनीको उक्त सभा जेठ २६ गते सोमबार कम्पनीकी अध्यक्ष शिक्षा भट्टचनको अध्यक्षतामा सम्पन्न भएको छ। काठमाडौंमा सम्पन्न सभाले लेखापरीक्षकको प्रतिवेदनसहित आर्थिक वर्ष २०८०८१ को वार्षिक प्रतिवेदन पारित गरेको छ। सभाले सेयरधनीहरुलाई आर्थिक वर्ष २०८०८१ का लागि ८ प्रतिशत बोनस सेयर र ०४२१ प्रतिशत नगद लाभांश (बोनस सेयरमा लाग्ने कर समेत) वितरण गर्ने प्रस्ताव पारित गरेको छ। बोनस सेयर वितरणसँगै नियमकारी निकाय नेपाल बीमा प्राधिकरणको निर्देशन बमोजिम तोकिएको न्यूनतम चुक्तापूँजी पुग्नेछ। सभाले आर्थिक वर्ष २०८०८१ को वार्षिक तथा लेखापरीक्षकको प्रतिवेदन स्वीकृत गरेको छ।
अखिलको २४ औं महाधिवेशन : ३२ वर्षे उमेरहदले प्रतिस्पर्धा रोचक बन्दै,"काठमाडौं : अखिल नेपाल राष्ट्रिय स्वतन्त्र विद्यार्थी युनियनको (अनेरास्ववियु) को नयाँ चयनका लागि काठमाडौंको कीर्तिपुरमा जारी रहेको छ। जारी २४ औं महाधिवेशनले केन्द्रीय समितिमा ९ पदाधिकारीसहित १५१ सदस्यीय केन्द्रीय कमिटी गठन हुनेछ। एमालेको सचिवालय बैठकले अखिलको नेतृत्वमा ३२ वर्षको उमेरहदको सीमा लगाएपछि अहिलेका अध्यक्ष, उपाध्यक्ष र महासचिवहरू प्रतिस्पर्धाबाट रिङ आउट भएका छन्। महाधिवेशनबाट सर्वसम्मत नयाँ नेतृत्व चयन गर्न एमालेको नेतृत्व लागि परेको छ। एमालेले स्थायी कमिटी सदस्य तथा जनसंगठन समन्वय संयन्त्र प्रमुख भानुभक्त ढकालको संयोजकत्वमा अनेरास्ववियुका पूर्व अध्यक्षहरू माधव ढुंगेल, नविना लामा, किशोरविक्रम मल्ल, ऐन महर, सुनिता बराल र समिक बडाल सदस्य रहेको हाई कमान्ड गठन भएको छ। उमेरहदकै कारण रोचक बनेको अखिलको महाधिवेशनबाट नयाँ नेतृत्व लिनका लागि आकांक्षीमध्ये वर्तमान कार्यसमितिका सचिवहरू दीपक धामी, डा सुजन कडरिया र प्रकाश पौडेलबीच तीब्र प्रतिस्पर्धा रहने देखिएको छ। सचिवद्वय आरती भट्टराई, अञ्जना शिवाकोटीले पनि नेतृत्व दाबी गरेका छन् तर निर्वाचन भएको खण्डमा उनीहरु पछि हट्ने स्रोतको भनाई छ। स्रोतका अनुसार हाइकमाण्डले नै ३ जनालाई बोकेर हिँडिरहेका छन्। उनीहरुमध्ये एकलाई अध्यक्ष र अर्कोलाई महासचिवमा सर्वसम्मत बनाउने प्रयासमा नेताहरु जुटेका छन्। तर, धामी र कडेरिया आआफ्नो क्षेत्रमा लबिङ अगाडि बढाइरहेका छन्। धामी अनेरास्ववियुको २२ औँ महाधिवेशनबाट केन्द्रीय सदस्य, २०७८ मा कमिटी पुनर्गठन हुँदा स्थायी कमिटी सदस्य, २३ औँ महाधिवेशनबाट केन्द्रीय सचिव निर्वाचित भएका हुन्। स्कुलमा पढ्दै गर्दा अनेरास्ववियुको गतिविधि र विद्यार्थीहरुको हक, हित र अधिकारको लागि काम गरेको देखेर नै अनेरास्ववियुमा आवद्ध भएको हुँ। धामी भन्छन्, जुन दिनदेखि अनेरास्ववियुमा आवद्ध भए, सोहि दिन देखिको निरन्तर क्रियाशिलताले गर्दा नै आज यहाँसम्म आइपुगेको छु। साथीहरुको सरसहयोग र साथ पाए भने, संगठनको नेतृत्व गरेर विद्यार्थीहरुको समस्या समाधान गर्न दिलोज्यान दिएर लाग्नेछु। त्यस्तै, डा कडरिया महाधिवेशन प्रतिनिधि बनेकै समयमा केन्द्रीय सचिव बनेका थिए। कडरिया मेडिकल क्षेत्रका व्यक्ति हुन्। उनी आफूलाई फरक क्षेत्रबाट प्रतिनिधित्व गरेर विद्यार्थी आन्दोलनमा सहभागी भएकाले नेतृत्व पाउँदा विद्यार्थीमा बेग्लै उभार ल्याउने दाबी गर्छन्। कडेरिया भने, प्राय: यस क्षेत्रका विद्यार्थीहरु नेपालमा बस्दैनन्,एमबिबिएस ब्याचका विद्यार्थीहरूको संख्या हेर्ने हो भने अधिकांश नेपाल छोडेर गइसकेका छन्। एमबीबीएस मैले जीविकोपार्जनको निम्ति गरेको हो। मैले समाजको लागि केही गरिरहेको छु। म एमबीबीएस पढेको मान्छे विद्यार्थी आन्दोलनमा छु। म त्रिभुवन विश्वविद्यालयमा क्लिनिकल साइकोलोजीमा अझै मास्टर्स गरिरहेको छु, विद्यार्थी राजनीति सचेत युवाको रूपमा गरिरहेको छु। नयाँ पुस्ताको नेतृत्व गर्नसक्ने र प्रतिनिधित्व गर्नसक्ने उम्मेदवारमध्ये म पनि हो। संगठनमा विविधता हुनुपर्छ। देशप्रतिको योगदान स्वास्थ्य सेवामा मात्र सिमित गर्नुपर्छ भन्ने नलागेर नै आफू राजनीतिमा आएको दाबी गरे। आफूले जिम्मेवारी पाए विद्यार्थी आन्दोलन र शिक्षा क्षेत्रमा नयाँ शिराबाट परिवर्तन गर्ने दाबी गरे। पौडेलले २०६७ सालको जनकपुर महाधिवेशनबाट प्रतिनिधिका रूपमा अनेरास्ववियु यात्रा सुरु गरेका थिए। उनी म्याग्दी जिल्ला अध्यक्षदेखि गण्डकी प्रदेश अध्यक्ष बनेका उनी हाल केन्द्रीय सचिव छन्। स्रोतका अनुसार निर्वाचन भएको अवस्थामा धामी वा पौडेल एक जनाको मात्र उम्मेदवारी पर्नेछ। सर्वसम्मत गरेको खण्डमा अध्यक्षमा कडेरिया, उपाध्यक्षमा पौडेल र महासचिवमा धामीको नाम आउने गरी छलफल अघि बढेको छ। ३२ वर्ष उमेर हदका कारण वर्तमान अध्यक्ष समिक बडाल, उपाध्यक्षहरू नारायण घर्ती, गोविन्द गिरी, मर्यादा विष्ट र धर्म गिरी, महासचिव नरेश रोकाय र सचिवहरु सञ्जीव धिताल, दीपेश प्रसाईँ, आशीर्वाद सुवेदी, विनिता काफ्ले, मनोज ताम्ली र कोषाध्यक्ष संगम अर्याल प्रतिस्पर्धाबाट रिङ आउट भएका हुन्। महासचिवमा आरके रोमस, मदन भण्डारी, विसका श्रेष्ठ, कमल जोशी र सुनील कँडेल लगायतले आकांक्षा राखेका छन्। उपत्यकाका क्याम्पसका कमिटीका अध्यक्षहरुले पनि पदाधिकारीमा दाबी गरेका छन्। उनीहरुले सर्वसम्मत नभए लोकतान्त्रिक विकल्पबाट आफूहरु नेतृत्वमा पुग्ने दाबी गरेका छन्। यस अगाडि एमालेको भातृसंगठन युवा संघ नेपालको पोखरामा निर्वाचनमार्फत र प्रेस चौतारी नेपालको विराटनगरमा सर्वसम्मत कमिटी चयन भएका थिए। पार्टी अध्यक्ष केपी शर्मा ओलीले आइतबार महाधिवेशनको उद्घाटन गर्दै सर्वसम्मत नेतृत्व चयनका लागि निर्देशन दिएका छन्।"
यी खानेकुराले गठियाको समस्या कम गर्न सक्छ,"काठमाडौं : उमेर बढ्दै जाँदा हाम्रो शरीरलाई बढी हेरचाह र पोषणको आवश्यकता पर्दछ। बढ्दो उमेरसँगै हुने सबैभन्दा सामान्य समस्याहरू मध्ये एक गठियाको दुखाइ हो। यो अवस्थामा एकभन्दा बढी जोर्नीहरू सुन्निने र कोमलता हुन्छ। यसको मुख्य लक्षणहरू जोर्नी दुखाइ र कडापन हुन्। यो प्रायः उमेरसँगै बढ्दै जान्छ। आजकल वयस्कहरूले पनि जोर्नी दुखाइको समस्याको सामना गरिरहेका छन्। जसको मुख्य कारण तनाव, अस्वस्थ जीवनशैली, खाना र निद्राको कमी हो। गठियाको दुखाइ केही चीजहरू खाएर निको हुन सक्छ। बदाम चियासँग बिस्कुटको सट्टा बदाम वा ओखर जस्ता खान सुरु गर्नुहोस्। यसमा प्रशस्त मात्रामा खनिज र स्वस्थ बोसो हुन्छ। जसले तपाईंको जोर्नीहरूलाई स्वस्थ र चिल्लो राख्छ। चटनी नरिवल र लसुन, अलसी वा धनियाको चटनी आवश्यक फ्याटी एसिडले भरिपूर्ण हुन्छन्। जसले भोक शान्त पार्छ। यसले धेरै खानबाट रोक्छ र घुँडा पनि स्वस्थ रहन्छ। एन्टीइन्फ्लेमेटरी खानेकुरा बोसोयुक्त माछा (साल्मन, सार्डिन), पातदार तरकारी, बदाम र बेसार जस्ता खानेकुराहरू बढी खानु उचित हुन्छ। तिनीहरूमा प्राकृतिक एन्टीइन्फ्लेमेटरी गुणहरू हुन्छन्। जसले जोर्नी दुखाइ कम गर्न मद्दत गर्दछ।"
'नेपाली नागरिकसरह अधिकार पाउनेगरी गैरआवासीय नेपालीलाई नागरिकता दिनुपर्छ',"काठमाडौं : गैरआवासीय नेपालीहरूले राज्यका निकायले चिन्ने नेपाली नागरिकता दिन माग गरेका छन् । सिंहदरबारमा सोमबार बसेको प्रतिनिधिसभा अन्तर्गतको राज्य व्यवस्था तथा सुशासन समिति बैठकमा नेपाल नागरिकता ऐन,२०६३ लाई संशोधन गर्न बनेको विधेयकमाथिको छलफलका क्रममा उनीहरूले गैरआवासीय नेपालीलाई राज्यले प्रदान गरेको नागरिकतालाई नेपालकै निकायहरूले मान्यता नदिएकाले राज्यका निकायले चिन्ने नेपाली नागरिकता दिन माग गरेका हुन् । गैरआवासीय नेपालीहरूलाई अहिले गैर आवासीय नागरिकता प्रदान हुँदै आएको छ । तर अंशबण्डा लगायतमा गैर आवासीय नागरिकतालाई मान्यता नदिएको उनीहरूको गुनासो छ । छलफलका क्रममा गैर आवासीय नेपाली संघका संस्थापक अध्यक्ष डा उपेन्द्र महतोले नेपाली नागरिकसरहको अधिकार हुनेगरी नागरिकता प्रदान गर्नुपर्नेमा जोड दिए। उनले सांसद हुन चाहने व्यक्ति नेपालको नागरिकमात्रै हुनुपर्नेमा आफूहरू स्पष्ट रहेको भन्दै अन्य अधिकार प्रयोग गर्न पाउने गरी नागरिकता दिने व्यवस्था कानुनमा गर्नुपर्ने उल्लेख गरे। त्यस्तै गैरआवासीय नेपाली संघका पूर्वअध्यक्ष रविना थापाले मालपोतले समेत नचिन्ने गैर आवासीय नागरिकताले समस्या उत्पन्न भएकाले वंशको आधारमा नागरिकता लिएका नेपाली नागरिकतालाई निरन्तरता दिनुपर्ने सुझाव दिए। त्यस्तै ब्रिटिस गोर्खा सैनिकहरूले पनि नागरिकतामा विभेद भएकाले अब कानुन बनाउँदा त्यसमा ध्यान दिनुपर्ने उल्लेख गरेका थिए । समिति सभापति रामहरि खतिवडाले गैरआवासीय नेपालीका लागि प्रदान गरिने नागरिकताका सम्बन्धमा सरकारले स्पष्ट धारणा ल्याउने र त्यसलाई विधेयकमा समावेश गरिने प्रतिवद्धता जनाए।"
"नेप्से परिसूचक २३१९ अंकले बढ्यो, हाइड्रोपावरमा लगानीकर्ताको आकर्षण","काठमाडौं : साताको दोस्रो सेयर कारोबार दिन सोमबार नेप्से परिसूचक उच्च अंकले बढेर बन्द भएको छ। आइतबार ११०६ अंकले घटेको नेप्से यसदिन २३१९ अंकले बढेर २६५३०९ विन्दुमा अडिएको छ। नेप्से बढेपनि कारोबार रकम भने आइतबारको तुलनामा घटेको छ। यसदिन ३२४ स्क्रिप्सको १ करोड ७५ लाख १ हजार ८०२ कित्ता सेयर ८ अर्ब ६८ करोड ९३ लाख ५० हजार ३१९ रुपैयाँमा खरिदबिक्री भए। साताको पहिलो कारोबार दिन आइतबार ९ अर्ब माथिको कारोबार भएको थियो। नेप्से परिसूचक दोहोरो अंकले बढ्दा चार कम्पनीको सेयर सकारात्मक सर्किट लेभलमा कारोबार भयो। मकर जितुमाया सूर्य हाइड्रोपावर,पियोर इनर्जी,दोल्टी पावर,बिन्ध्याबासिनी हाइड्रोपावर डेभलपमेन्टको सेयर सकारात्मक सर्किट लेभलमा कारोबार भयो। बुटवल पावरको सेयर ९८३ प्रतिशतले बढ्यो। कारोबार रकमका आधारमा यसदिन राधी विद्युत शीर्षस्थानमा रह्यो। सो कम्पनीको सेयर ६२ करोड २८ लाख मूल्य बराबरको सेयर कारोबार भयो। युनिभर्सल पावरको ५४ लाखको सेयर कारोबार हुँदा बुटवल पावरको ५१ करोड,एनआरएन इन्फ्रास्टक्चर एण्ड डेभलपमेन्टको ३९ करोड र सीईडीबी होल्डिंग्सको ३७ करोडको सेयर कारोबार भयो। कारोबारमा आएकामध्ये १९१ स्टक्सको मूल्य बढ्दा ५६ वटाको घट्यो। एक स्टकको मूल्य भने १ स्थिर रह्यो। यसदिन १० समूहको उपसूचक बढ्दा तीनवटाको घट्यो। हाइड्रोपावर र अदर्श समूहको उपसूचक २ प्रतिशत बढीले बढ्यो।"
व्यापार वृद्धिमा कमजोर पहुँच,"नेपालमै प्रशस्त कच्चा पदार्थमा आधारित उत्पादनमूलक उद्योग स्थापना गर्नेतर्फ सरकारको ध्यान गएको छैन। नेपालको संविधान २०७२ को भाग ४ को राज्यका निर्देशक सिद्धान्तको धारा ५०(३) मा अर्थतन्त्रको मोडेलका बारेमा स्पष्ट उल्लेख छ। जहाँ सार्वजनिक, निजी र सहकारी क्षेत्रका सहभागिता तथा विकासमार्फत उपलब्ध साधन र स्रोतको अधिकतम परिचालनद्वारा असमानताको अन्त्य गर्न भनिएको छ। शोषणरहित समाजको निर्माण गर्न राष्ट्रिय अर्थतन्त्रलाई आत्मनिर्भर, स्वतन्त्र तथा उन्नतशील बनाउने छ। र, समाजवादउन्मुख स्वतन्त्र र समृद्ध अर्थतन्त्रको विकास गर्ने राज्यका उद्देश्य पनि छन्। विगत चार दशकभन्दा बढी समयमा अर्थतन्त्रको वार्षिक औसत वृद्धिदर ४ प्रतिशतको न्यून दरले हुन पुगेको देखिन्छ। आव २०३६३७ मा २३ प्रतिशतका ऋणात्मक वृद्धिदरदेखि आर्थिक २०४०४१ को १० प्रतिशतको दुई विन्दुको आर्थिक वृद्धिदर हासिल हुनाले अर्थतन्त्रको उच्च उतारचढावलाई पुष्टि गर्छ। सरकारले २०७४७५, २०७५७६ र २०७६७७ भित्र सवा २४ खर्ब रुपैयाँ खर्च गरेर औसत आर्थिक वृद्धिदर ७ प्रतिशतभन्दा पुर्याउने महत्वाकांक्षी लक्ष्यका साथ चौधौं योजना २०७३७४ देखि २०७५७६ सम्म रहेको थियो। पन्ध्रौं योजना २०७६७७ देखि २०८०८१ सम्म कायम थियो। २०८१८२ सोह्रौं योजनाको पहिलो हो। २०७८७९ मा व्यापार घाटा, आयात र वैदेशिक व्यापार क्रमशः १५ खर्ब, १६ खर्ब र १७ खर्ब भएको छ। २०७९८० मा व्यापार घाटा, आयात र वैदेशिक व्यापार क्रमश १४ खर्ब, १६ खर्ब र १७ खर्ब भएको छ। तर २०८०८१ मा व्यापार घाटा, आयात र वैदेशिक व्यापार क्रमश १४ खर्ब, १५ खर्ब र १६ खर्ब भएको छ। २०८१८२ को १० महिनामा नेपालको वैदेशिक व्यापार बढ्नका साथै व्यापार घाटा १२ खर्ब बढी पुगेको छ भने निकासी २ खर्ब १७ अर्ब भएको छ। यस अवधिमा आयात १४ खर्ब र वैदेशिक व्यापार १६ खर्ब छ। निकासी ७३ प्रतिशतले बढेको छ। पहिलो र दोस्रो वरीयतामा भटमासको तेल ७३ अर्ब रुपैयाँ छ भने सूर्यमुखी तेलको १० अर्ब छ। पहिलो आयातमा वस्तुमा इन्धन पदार्थ छ। वस्तुका निर्यात बढाउन वाणिज्य नीति २०८०, निर्यातमा अनुदान प्रदान गर्नेसम्बन्धी कायविधि २०८० निर्माण गरेको छ। तर यसको कार्यान्वयन कमजोर रहँदा वैदेशिक व्यापारमा आयात र निर्यातबीच पैसला उच्च छ। वाणिज्य नीति २०७२ विस्तार गरी २०८० को व्यापार नीति आएको छ। नीतिगत रणनीति एनटीआईएस २०८१ पनि आएकोे छ। नेपालमा भन्सारमा प्रयोग हुने उपभोग्य वस्तुदेखि महँगा सवारी साधन, इन्धन पदार्थलयायत अधिकांश वस्तुका आयात गर्न पर्ने अव्यवस्थाका कारण देशको व्यापार जहिले पनि घाटामा छ। सरकारले सहजकर्ता, प्रेरणादायक र नियामकको भूमिका निभाउँदै निजी क्षेत्रको सहभागिताको अपेक्षा गरेको छ। नेपालको वैदेशिक व्यापारलाई विचार गर्दा भान्सामा प्रयोग हुने सामानदेखि औषधि, सवारी सामान, इन्धन पदार्थ, वस्तुहरू आयात भएका छन्। यसैले सधैं व्यापार घाटा हुने गरेको छ। सरकारले सहजकर्ता उत्पे्ररक र नियामकको भूमिका बहन गर्दै निजी क्षेत्रको ठोस सहभागिता बढाउने र विश्वबजारमा मागअनुरूपका तुलनात्मक लाभ र योग्य क्षमतायुक्त वस्तुका पहिचान, छनोट, विकास, प्रवद्र्धन र निर्यातका लागि निजी क्षेत्रसँग समन्वय गरिनेलगायत रणनीति लिइएको छ। यसरी व्यापार घाटा कम गर्ने ध्येयले सरकारले अँगाले पनि कार्यान्वयन भएको देखिँदैन। व्यवसायी र उद्योगीमा शरण पर्ने समस्याले निकासीमा समस्या पर्न गएको छ। सरकारले आव २०७४७५ मा देशको अर्थिक वृद्धिदर ६५ प्रतिशत हुने अनुमान गरेको थियो। सरकारले देशको आर्थिक वृद्धिदर दुई आव २०७५७६ र २०७६७७ मा औसतमा ४५ प्रतिशतले वृद्धि हुने प्रक्षेपण गरेको थियो। आव २०७३७४ मा आर्थिक वृद्धिदर ६९ प्रतिशतले वृद्धि भएको थियो। तर विश्व बैंकले २०७३७४ मा नेपालको वास्तविक आर्थिक वृद्धिदर ३८ प्रतिशत रहेको भनिएको थियो। २०७३७४ मा अनुकूल मौसम, बिउबिजनको उपलब्धता, विद्युत् आपूर्तिमा सुधार, सहज आपूर्तिलगायत कारणले समग्र आर्थिक स्थिति बलियो भएको हो। आव २०७७७८ मा १५ प्रतिशतको आर्थिक वृद्धि गरिए पनि त्योभन्दा निकै कम रहने आकलन गरिएको छ। सन् २०८०८१ मा आर्थिक वृद्धि २१ प्रतिशत हुने अनुमान छ। आव २०७२७३ मा आर्थिक वृद्धि ०७७ अनुमान भए पनि ००१ प्रतिशतले भएको बताइन्छ। विश्व बैंकले सन् २०१८ मा नेपालको वृद्धि ५ प्रतिशतका दरले र सन् २०१९ मा ४५ प्रतिशतले वृद्धि हुने प्रक्षेपण गरेको थियो। आव २०६०६१ देखि २०७३७४ सम्म १४ वर्षको अवधिमा नेपालको आर्थिक वृद्धिदर क्रमशः ४४, ३२, ३७, २७५, ५८, ३९, ४२६, ३८५, ४६१, ३७६, ५७२, २९७, ००१ र ६९४ प्रतिशत थियो। आव २०७३७४ को आर्थिक वृद्धिदर ६९ प्रतिशत आव २०५०५१ यताकै उच्च थियो। २०५०५१ मा नेपालको आर्थिक वृद्धि ७६ प्रतिशत थियो। निष्कर्ष, समस्या तथा सुझाव : हरेक वर्ष उत्पादन बढ्न नसक्नु, माग र आपूर्तिबीच बढ्दो असन्तुलन, उत्पादन र वितरणबीचको अन्तरविरोधले आर्थिक क्रियाकलाप सन्तोषजनक हुन सकेको छैन। साथै राजनीतिक अस्थिरता, परम्परागत उत्पादन प्रणाली, भूकम्पका असर, कोराना भाइरसका कारण र संविधान, २०७२ आएपछि पनि आपूर्ति व्यवस्थामा भएका अवरोधलगायतले आर्थिक विकासका गति द्रुत गतिमा जान सकेको छैन। राष्ट्रिय रेमिट्यान्स नीति तर्जुमा गरी कार्यान्वयन गर्न आवश्यक छ। दिगो विकास लक्ष्य एसडीजी प्राप्तिमा निजी क्षेत्रलाई सहभागी गराउन आवश्यक छ। २०७३७४ मा कुल गार्हस्थ्य उत्पादनमा निजी क्षेत्रको योगदान ५ प्रतिशतमा झरेको थियोे। तर निजी क्षेत्रको योगदान जीडीपीको १४ प्रतिशतसम्म पुगेको थियो। २०८१८२ को पहिलोे तीन महिनामा रेमिट्यान्स अहिलेसम्मको उच्च भनिएको छ। नेपालमा जलविद्युत्, कृषि, पर्यटन, पूर्वाधारलगायतका क्षेत्रमा लगानीको सम्भावना उल्लेखनीय छ। ती क्षेत्रमा भारतलगायतका लगानीकर्तालाई आकर्षित गर्न पर्ने बताइन्छ। भारत नोपलको ठूलो व्यापारिक र विकासे साझेदार भएकाले नेपालको जलविद्युत्, कृषि, पूर्वाधार आदि क्षेत्रमा लगानी गर्न निजी क्षेत्रको साथ लिन आवश्यक छ। नेपालमै प्रशस्त स्वदेशी कच्चा पदार्थमा आधारित उत्पादनमूलक उद्योग स्थापना गर्न सकिने भए पनि सरकारले त्यतातिर ध्यान जान सकेको छैन। स्वदेशी उत्पादनलाई अनुदान दिएर आयात प्रतिस्थापन गर्न पर्ने आवश्यक देखिन्छ। जीर्ण उद्योगको संरक्षण र पुनस्र्थापन गर्दै स्वदेशी पहिचान बढाउने उद्योगलाई विशेष अनुदान दिन नीति बनाउन आवश्यक छ। निर्यातजन्य वस्तु उत्पादनतर्फ जोड दिई निर्यातमा आधारित वृद्धिमार्फत विकास गर्ने रणनीति अनुसरण गरिएको छ। तर पनि व्यापार घाटाको उच्च वृद्धिदर तथा निर्यातको सानो आधार र न्यून वृद्धिदरका कारण निर्यातमा आधारित आर्थिक वृद्धि सम्भाव्यता तत्कालका लागि कमजोर नै देखिन्छ। सरकारी तहमा पँुजी निर्माणको कमजोर स्तरका कारण औद्योगिक क्षेत्रमा ठूलो निजी पुँजी आकर्षित गर्नुपर्छ। यसरी, निर्यात बढाउन सकिने सम्भावना पनि कम रहेकाले आन्तरिक मागमा आधारित आर्थिक वृद्धि मोडेलमार्फत उच्च आर्थिक वृद्धि गर्न सकिने सम्भावना आकलन गर्न सकिन्छ। रेग्मी, व्यापार तथा निकासी प्रवद्र्धन केन्द्रका पूर्वनायब कार्यकारी निर्देशक हुन्।"
नेपाल एसबिआई बैंक एनपीएसनेसनल कार्ड स्विच तथा नेपालपे कार्डमा आवद्ध,"काठमाडौं : नेपाल एसबिआई बैंक लिमिटेडले एनपीएसनेसनल कार्ड स्विच तथा नेपालपे कार्ड नेपालपे कार्डको प्रिन्सिपल मेम्बरसिपका लागि नेपाल क्लियरिङ हाउस लिमिटेड (एनसीएचएल)सँग सम्झौता गरेको छ। सम्झौता पत्र बैंकका प्रबन्ध सञ्चालक तथा प्रमुख कार्यकारी अधिकृत राम कुमार तिवारीको उपस्थितिमा बैंकका तर्फबाट नायब प्रमुख कार्यकारी अधिकृत तथा प्रमुख संचालन अधिकृत, विकास आनन्द र एनसीएचएलका तर्फबाट प्रमुख कार्यकारी अधिकृत नीलेश मान सिंह प्रधानले हस्ताक्षर गरेका छन्। कार्यक्रममा बैंकका प्रमुख वित्तिय अधिकृत राजेश कुमार पंडा, सल्लाहकार छपिराज पन्त, प्रमुख प्रविधि अधिकृत सुनन्द मल्होत्रा, प्रमुख व्यवसाय प्रवर्द्धन अधिकृत रितेश अर्याल लगायत अन्य वरिष्ठ अधिकारीहरूको उपस्थिति रहेको थियो। सम्झौतासँगै बैंकले डोमेस्टिक कार्ड योजना नेपालपे कार्ड जारी गर्ने र प्राप्त गर्ने प्रयोजनका लागि स्विच एकीकृत गर्न सक्ने जनाइएको छ।"
"लस एन्जलसमा हिंसा र आगजनी, राष्ट्रिय गार्ड तैनाथ गरेर ट्रम्पले के सन्देश दिए ?","काठमाडौं : गत वर्ष आफ्नो चुनावी अभियानको क्रममा डोनाल्ड ट्रम्पले अमेरिकी सडकमा वामपन्थी कार्यकर्ताहरूले सिर्जना गरेको अराजकतालाई आफूले सहन नसक्ने बताएका थिए। उनले यसको विरुद्धमा राष्ट्रपतिको पूर्ण अधिकार प्रयोग गर्ने पनि बताएका हुन्। शनिबार क्यालिफोर्नियामा मानिसहरू अध्यागमन र भन्सार प्रवर्तनको कारबाहीको विरोधमा सडकमा उत्रिएपछि उनले आफ्नो चेतावनीलाई व्यवहारमा उतार्ने मौका पाए। तर लस एन्जलस प्रहरीले प्रदर्शन धेरै हदसम्म शान्तिपूर्ण रहेको बताएको छ। स्थानीय अधिकारीहरूले हिंसात्मक बनेको झडप नियन्त्रण गर्न सफल भएको बताएका छन्। होमल्याण्ड सेक्युरिटी सेक्रेटरी क्रिस्टी नोएमले आइतबार बिहान सीबीएस न्यूजलाई भनिन्, हामीले लस एन्जलस प्रहरीको लागि घण्टौं कुर्नु पर्यो। कुनै अधिकारी खतरामा परेमा मात्र उनीहरू हाम्रो सहयोगमा आउनेछन्। हिंसात्मक विरोध हुँदा यो दृष्टिकोण प्रभावकारी हुँदैन। लस एन्जलस प्रहरीले भने,परिस्थिति अनुसार, सकेसम्म चाँडो कारबाही गरिएको थियो। प्रहरीले जानकारी पाएको ५५ मिनेट भित्रै भीडलाई तितरबितर पार्ने काम सुरु गरिएको थियो। ट्रम्पले कुन परम्परा तोड्दैछन्? गभर्नर गेभिन न्यूसमको आपत्तिका बाबजुद पनि ट्रम्पले शान्ति पुनर्स्थापना गर्न २०० क्यालिफोर्निया नेशनल गार्ड सेना तैनाथ गरे। रक्षा सचिव पिट हेगसेथले अमेरिकी नौसैनिकलाई पनि तैनाथीको लागि उच्च सतर्कतामा राखिएको बताए। अमेरिकी भूमिमा ड्युटीमा रहेका नौसैनिकको प्रयोग दुर्लभ उदाहरण हुने उनले बताए। आइतबार बिहानसम्ममा ट्रम्पले आफ्नो विजयको घोषणा गर्न र शान्ति पुनर्स्थापनाको लागि राष्ट्रिय गार्डलाई धन्यवाद दिन थालेका थिए। तर राष्ट्रिय गार्ड सुरक्षाकर्मी अझै पूर्ण रूपमा आइपुगेका थिएनन्। ट्रम्पले विरोधलाई नियन्त्रण गर्न जुन गतिमा कदम चालेका थिए प्रशासन पनि पूर्ण रूपमा तयार रहेको देखाउँछ। यदि यस्तो अवस्था सिर्जना भयो भने पूर्ण रूपमा तयार हुनेछ भन्ने पहिले नै सोचेको थियो। ह्वाइट हाउसले आफ्नो विजयलाई कानुन व्यवस्थामा फर्कनु र नियमहरूको आक्रामक कार्यान्वयनको रूपमा हेरेको छ। यस्ता मुद्दालाई फरक तरिकाले सम्बोधन गरिनेछ ट्रम्पले गरेको यो कदमले उनका समर्थकलाई उत्साहित बनाएको छ। यसले स्वतन्त्र राजनीतिक सोच भएका र जनताको सुरक्षाको बारेमा चिन्तित रहेका मानिसलाई पनि आकर्षित गर्न सक्ने उल्लेख गरिएको छ। नोएमले आफ्नो अन्तर्वार्तामा २०२० मा मिनेसोटा ब्ल्याक लाइभ्स म्याटर आन्दोलनको क्रममा भएको विरोध प्रदर्शनलाई कुनै पनि प्रतिबन्ध बिना फैलिन अनुमति दिइएको बताइन्। तर नयाँ ट्रम्प प्रशासनले त्यस्ता मामिलालाई फरक तरिकाले व्यवहार गर्ने उनको भनाइ छ। उनले भनिन्, हामी २०२० को दोहोरिने अनुमति दिनेछैनौं। डेमोक्र्याटहरूले रेस्टुरेन्ट र पसलहरूमा नकाबधारी र सैन्य पोशाक लगाएका सुरक्षाकर्मीहरू पठाएर नागरिकलाई पक्राउ गर्ने प्रशासनको कदम उत्तेजक रहेको बताए। राष्ट्रपतिले प्रशिक्षित सैनिकहरू तैनाथ गर्न देखाएको उत्साहको कुनै आवश्यक नभएको उनीहरूको भनाइ छ। न्यु जर्सीका सिनेटर कोरी बुकरले भने,जब यस्तो तैनाथीको माग गरिएको थिएन। त्यसो गर्दा पुस्तादेखि चल्दै आएको परम्परा मात्र तोड्दैन। तर यसले वातावरणलाई अझ प्रज्वलित बनाउँछ र यसलाई झनै खराब बनाउँछ। अमेरिकामा ग्रीष्मकालीन विरोध प्रदर्शनको लामो परम्परा छ। यो सुरुवात मात्र हो। ट्रम्पको दोस्रो कार्यकालको पाँच महिनापछि क्यालिफोर्नियामा भएको विरोध प्रदर्शन एउटा पृथक घटना वा सम्भावित रूपमा ठुला नागरिक आन्दोलनको सुरुवात भएको बताइएको छ।"
संसद बैठक आधा घन्टाका लागि स्थगित,"काठमाडौं : प्रतिनिधिसभा बैठक आधा घन्टाको लागि स्थगित भएको छ। विपक्षी दलहरूको अवरोधपछि सभामुख देवराज घिमिरेले संसद बैठक आधा घन्टाका लागि स्थगित गरेका हुन्। उनले गत जेठ १३ गतेदेखि अध्यागमनको विषयमा संसदमा निरन्तर आवाज उठिरहेको र त्यस विषयमा सहमतिको प्रयास पनि भइरहेको बताए। उनले सहमति टुंगोमा पुर्याउनका निम्ति आधा घन्टाका लागि बैठक स्थगित गरेको बताए। 'अध्यागमनको विषयमा भइरहेको छलफल टुंगोमा नपुगे पनि सहमतिको प्रयत्न भइरहेको र संसदको कार्यसूचीलाई लैजानुपर्ने गम्भीर्यतालाई हेरेर आधा घन्टाका लागि बैठक स्थगित भएको जानकारी गराउन चाहन्छु,' उनले भने।"
"काठमाडौं महानगरका तत्कालीन इन्जिनियरविरुद्ध भ्रष्टाचार मुद्दा, श्रीमतीको नाममा रहेको सम्पत्ति जफतको माग","काठमाडौं :अख्तियार दुरूपयोग अनुसन्धान आयोगले काठमाडौं महानगरपालिकाका तत्कालीन इन्जिनियर (उपनिर्देशक) रामबाबु महतो कोइरीविरुद्ध भ्रष्टाचार मुद्दा दायर गरेको छ। पदीय मर्यादा विपरीतका कार्यहरू गरी गैरकानुनीरुपमा सम्पत्ति आर्जन गरी भ्रष्टाचार गरेको भन्दै अख्तियारले उनीविरुद्ध विशेष अदालत काठमाडौंमा भ्रष्टाचार मुद्दा दायर भएको हो। कोईरीविरुद्ध ४ करोड ५८ लाख ९७ हजार ४०३ रुपैयाँ विगो, सजाय र जरिवाना माग दावी गरेको छ। अनुसन्धानका क्रममा महानगरमा सार्वजनिक पद धारण गरेको मिति २०४६०१९ देखि २०७८११३० गतेसम्मको जाँच अवधिमा उनको सम्पत्ति छानबिन गरेको थियो। छानबिनका क्रममा आयको तुलनामा व्यय अमिल्दो देखिएको,मनासिब कारणबिना अमिल्लो र अस्वभाविक उच्च जीवनस्तर यापन गरेको पुष्टि हुन आएको अख्तियारको दावी छ। आयोगका अनुसार पदमा रहँदा बखतमा आर्जन गरेको ४ करोड ५८ लाख ९७ हजार ४०३ रुपैयाँको स्रोत पुष्टि गर्न सकेनन्। आफूले आर्जन गरेको सम्पत्तिको स्रोत पनि खुलाउन नसकेपछि कसूरजन्य कार्य गरेको ठहर गर्दै उनीविरुद्ध आरोप पत्र दायर गरेको अख्तियारले जनाएको छ। गैरकानुनी रुपमा सम्पत्ति आर्जन गरेको स्रोत नखुल्ने सम्पत्तिबाट उनको श्रीमती माला कुमारी महतोको नाममा रहेको जग्गा खरिद,सेयर खरिद,घर निर्माण । बैंक मौज्दात समेतको सम्पत्ति भ्रष्टाचार निवारण ऐन २०५९ को दफा ४७ बमोजिम जफत गर्न समेत माग गरिएको छ।"
प्राचीन सहरी योजनामा अष्टमातृका,"काठमाडौं उपत्यकाको मुटुमा अवस्थित पाटन, जसलाई ललितपुर वा कला नगरी भनिन्छ, प्राचीन सहरी योजनाको उत्कृष्ट नमुना हो। नेवार समुदायको यो ऐतिहासिक सहर, काठमाडौं र भक्तपुरसँगै तीन सहरमध्ये एक, आफ्नो सांस्कृतिक समृद्धि र वास्तुकलाको वैभवले प्रख्यात छ। पाटनको सहरी योजनाको केन्द्रमा यसको पवित्र भूगोल छ, जसलाई अष्टमातृका मन्दिरहरू र सहरका २२ ढोकाहरूले परिभाषित गर्छ। यी तत्वले सहरको सुरक्षात्मक र आध्यात्मिक ढाँचा निर्माण गर्छन्। नेवार समुदायको तान्त्रिक परम्परा र ऐतिहासिक नगर व्यवस्थापनमा अष्टमातृका मन्दिर र २२ ढोकाहरूको स्थान र महत्व अन्वेषकका लागि रुचिको विषय हुन सक्छ। पाटनको सहरी योजनाका सिद्धान्तहरू : पाटनको सहरी योजनाले कार्यक्षमता, आध्यात्मिकता र सांस्कृतिक पहिचानको सुन्दर संयोजनलाई प्रतिविम्बित गर्छ। नेवार समुदायको सनातनबौद्ध सहअस्तित्वमा जरा गाडिएको यो योजना तान्त्रिकश्री यन्त्रसँग तुलनायोग्य छ। सहरका पवित्र स्थलहरूले ज्यामितीय ढाँचा बनाउँछन्, जसले नगरलाई दिव्य ऊर्जासँग जोड्छ। यो योजना केवल भौतिक संरचनामात्र नभएर यसले सहरको सुरक्षा र समृद्धिलाई सुनिश्चित गर्छ। अजिमा पनि भनिने अष्टमातृका र सहर ढोकाहरू यो पवित्र ढाँचाका अभिन्न अंग हुन्। नकारात्मक शक्तिहरूबाट जोगाउन अष्टमातृकाका मन्दिरहरूले सहरलाई घेरेर तान्त्रिक मण्डलको आकार दिएको छ। यी मन्दिर दिशागत रूपमा राखिएका छन्, प्रत्येकले विश्व व्यवस्थामा विशिष्ट भूमिका खेल्छ। २२ सहर ढोकाले प्रवेश र निकास बिन्दुको रूपमा कार्य गर्छन्, व्यापारलाई सहज बनाउँछन् र सहरको संगठनलाई बलियो बनाउँछन्। यी तत्वहरूले पाटनको आध्यात्मिक र नागरिक आवश्यकतालाई एकीकृत गर्ने योजनालाई प्रदर्शन गर्छ। अष्टमातृका पाटनका संरक्षक देवीहरू : अष्टमातृका पाटनको आध्यात्मिक सुरक्षाको केन्द्रमा छन्। नेवारीमा अजिमा भनेर चिनिने यी आठ मातृदेवी क्रमशः ब्रह्मायणी, महेश्वरी, कुमारी, वैष्णवी, वराही, इन्द्रायणी, चामुण्डा, र महालक्ष्मी सहरको परिधिमा पीठ (पवित्र स्थल) मा स्थापित छन्। यी मन्दिरले सुरक्षात्मक वृत्त बनाउँछन्, तान्त्रिक सिद्धान्तअनुसार पाटनलाई पवित्र बनाउँछन्। नेवार परम्परामा आधारित अष्ट मातृकाका स्थान र विवरण निम्नानुसार छः १ ब्रह्मायणी (ब्रह्मायणी अजिमा) उत्तरी भाग, नखु खोलानजिक नखु बहालमा अवस्थित छ। ब्रह्मासँग सम्बन्धित यी देवीलाई सृष्टि र बुद्धिको प्रतीक मानिन्छ। उनको ढुंगाको मन्दिरले उत्तरी सीमालाई जोगाउँछ, बौद्धिक र आध्यात्मिक वृद्धिलाई प्रोत्साहन गर्छ। २ महेश्वरी (महेश्वरी अजिमा) ग्वार्कोनजिक अवस्थित छ। शिवसँग जोडिएकी महेश्वरीले शक्तिको प्रतीक हो। उनको खुला पीठले उत्तरपश्चिमबाट नकारात्मक शक्तिहरूलाई रोक्छ। ३ कुमारी (कुमारी अजिमा) लगनखेल नजिक अवस्थित छ। पवित्रताको प्रतीक कन्या देवी, कुमारीले बालबालिका र सहरको भविष्यलाई पश्चिमबाट जोगाउँछिन्। ४ वैष्णवी (वैष्णवी अजिमा) पुल्चोकनजिक अवस्थित छ। विष्णुसँग सम्बन्धित, वैष्णवीले संरक्षण र जीविकाको आशीर्वाद दिन्छिन्, दक्षिण पश्चिमलाई स्थिर राख्छिन्। ५ वराही (वराही अजिमा) जावलाखेलनजिक अवस्थित छ। वराहसँग जोडिएकी, वराहीले उर्वरताको प्रतीक हो। दक्षिणी सीमालाई जोगाउँछ र कृषि समृद्धि सुनिश्चित गर्छ। ६ इन्द्रायणी (मैते अजिमा वा लुती अजिमा) शंखमूलमा अवस्थित छ। इन्द्रसँग सम्बन्धित, इन्द्रायणीले वर्षामार्फत समृद्धि ल्याउँछिन्। उनको मन्दिर लुती अजिमा जात्राको प्रमुख स्थल हो। ७ चामुण्डा (चामुण्डा अजिमा) ठैंनानजिक अवस्थित छ। कालीसँग जोडिएकी, चामुण्डाले दुष्ट शक्तिहरूलाई नष्ट गर्छिन्, पूर्वी सीमालाई आध्यात्मिक खतराबाट जोगाउँछिन्। ८ महालक्ष्मी (महालक्ष्मी अजिमा) इमाडोल नजिक अवस्थित छ। विष्णुसँग सम्बन्धित, महालक्ष्मीले धन सम्पत्तिको आशीर्वाद दिन्छिन्, उत्तरपूर्वलाई समृद्ध बनाउँछिन्। यी मन्दिरहरू, प्रायः साधारण ढुंगाका संरचना, पूजाको जीवन्त केन्द्र हुन्। यँया पुन्हीजस्ता पर्वमा गं प्याखं (अष्टमातृका नृत्य) ले यी देवीहरूलाई सम्मान गर्छ। यी मन्दिरहरूको स्थानले पाटनलाई दिव्य शक्तिहरूसँग जोड्ने योजनालाई देखाउँछ। २२ सहर ढोकाहरू (ध्वाखाहरू) पाटनको भौतिक सीमा : पाटनका २२ सहर ढोका (ध्वाखा) सहरी योजनाका महŒवपूर्ण अंग थिए। यी ध्वाखाले प्रवेश र निकास बिन्दुको रूपमा काम गर्थे, व्यापारलाई सहज बनाउँथे र सहरको सुरक्षा सुनिश्चित गर्थे। सहरीकरणले धेरै ध्वाखा हराए वा परिवर्तन भए। ध्वाखाहरूले पाटनको सीमा र आन्तरिक टोलहरूलाई जोड्ने काम गर्थे। तल परम्परागत विवरणमा आधारित प्रमुख ढोकाहरूको सूची छ : १ नखु ध्वाखा (नखु बहाल, उत्तर) : ब्रह्मायणी मन्दिरनजिक, नखु खोलाबाट प्रवेश नियन्त्रण गथ्र्यो। २ ग्वार्को ध्वाखा (उत्तरपश्चिम) : महेश्वरीको पीठ नजिक, पश्चिमी प्रवेशद्वार। ३ लगनखेल ध्वाखा (पश्चिम) : कुमारीको मन्दिरनजिक, व्यापारको केन्द्र। ४ पुल्चोक द्वा ध्वाखा (दक्षिणपश्चिम) : वैष्णवीको मन्दिरनजिक, दक्षिणी मार्ग जोड्ने। ५ जावलाखेल ध्वाखा (दक्षिण) : वाराहीको पीठ नजिक, कृषि क्षेत्रसँग सम्बन्धित। ६ शंखमूल ध्वाखा (दक्षिणपूर्व) : इन्द्रायणीको मन्दिरनजिक, बागमती खोलामा। ७ ठैंना ध्वाखा (पूर्व) : चामुण्डाको पीठ नजिक, पूर्वी प्रवेश जोगाउने। ८ इमाडोल ध्वाखा (उत्तरपूर्व) : महालक्ष्मीको मन्दिरनजिक, उत्तरी प्रवेशद्वार। ९ २२ अन्य ढोका मंगल बजार, च्यासल, भोल ढोका, र टोलहरू (जस्तै हौगल, कुम्भेश्वर) का ध्वाखाहरू। भीमसेन ध्वाखा, क्वाल्खु ध्वाखा र न्याख चुक ध्वाखाजस्ता परम्परागत नाम छन्। तर सहरी विस्तारले यी ध्वाखाहरूका स्थानहरू अस्पष्ट छन्। यी ढोकाहरू अष्टमातृका मन्दिर परिसरहरूसँग जोडिएकाले पाटनको आध्यात्मिकता र नागरिक आस्थालाई बलियो बनायो। उदाहरणका लागि शंखमूल ध्वाखा र इन्द्रायणी मन्दिरको निकटताले योजनाको एकीकरण देखाउँछ। पर्वहरू र तान्त्रिक अभ्यासहरू : पाटनका पर्वहरूले यसको पवित्र भूगोललाई सक्रिय बनाउँछन्। यँया पुन्हीमा गं प्याखं नृत्यले अष्टमातृकालाई सम्मान गर्छ, जुन शंखमूल ध्वाखा हुँदै इन्द्रायणी मन्दिरनजिक पुग्छ। रातो मच्छिन्द्रनाथ जात्रा, पाटनको सबैभन्दा लामो पर्व, पुल्चोक ध्वाखाबाट सुरु हुन्छ, वैष्णवी मन्दिरनजिक, र जावलाखेल ध्वाखा हुँदै बुङमती पुग्छ। मतःया पर्वमा भक्तहरू चामुण्डाको मन्दिरमा चामल र बत्ती चढाउँछन्। तिहार र योमरी पुन्हीमा महालक्ष्मी मन्दिरमा भेटी चढाइन्छ। तान्त्रिक अभ्यासहरूमा, अष्टमातृका मन्दिरहरूमा वज्राचार्य र राजोपाध्याय पुजारीहरूले दैनिक पूजा गर्छन्। यी मन्दिरहरूको मण्डलिक व्यवस्थाले पाटनलाई दिव्य शक्तिहरूसँग जोड्छ। मल्ल राजाहरूले यी अभ्यासहरूलाई सत्ताको आधार बनाए। नेवारहरूको सनातन र बौद्ध धर्मले पाटनलाई तान्त्रिक केन्द्र बनाउँछ। आध्यात्म र नागरिक दैनिकीको एकीकरण : पाटनको योजनाले अष्टमातृका र ढोकाहरूलाई एकीकृत गर्छ। मन्दिरहरूले आध्यात्मिक ढाँचा बनाउँछन्, जबकि ढोकाहरूले भौतिक आवश्यकताहरू पूरा गर्छन्। दरबार चोक, हिटी र बाहालहरूले नागरिक जीवनलाई संगठित गर्छन्। पर्वहरूले यो एकतलाई बलियो बनाउँछन्, जसले पाटनको पवित्र भूगोललाई जीवन्त राख्छ। सहरीकरण र २०१५ को भूकम्पले पाटनको धरोहरलाई चुनौती दिएको छ। धेरै ढोका हराए। धेरै मन्दिरको मर्मत हुन बाँकी छ। युनेस्को र समुदाय पाटनको सम्पदा जोगाउन प्रयासरत छन्। पाटन प्राचीन सहरी योजनाको एक अद्वितीय र उत्कृष्ट उदाहरण हो, जहाँ सांस्कृतिक, धार्मिक र वास्तुकलाको समिश्रण पाइन्छ। यस ऐतिहासिक सहरमा रहेका अष्टमातृका मन्दिरहरूले पवित्र मण्डल निर्माण गर्छन्, जुन धार्मिक तŒवहरूसँगै सहरको आत्मा प्रतिबिम्बित गर्छ। यिनले मात्र धार्मिक सन्तुलन कायम राख्दैनन्, बरु सामाजिक संरचनामा पनि गहिरो प्रभाव पार्छन्। पाटनको चारैतिर फैलिएका २२ वटा ऐतिहासिक ढोकाले सहरको भौतिक सीमा तोक्ने कार्य गर्छन्, जुन प्राचीन योजनाको प्रमाण हुन्। विविध सांस्कृतिक पर्वहरू, जात्रा तथा तान्त्रिक अभ्यासहरूले पाटनलाई केवल भौगोलिक रूपमा मात्र नभई आध्यात्मिक रूपमा पनि सक्रिय राख्छन्। यिनै परम्परागत अभ्यासहरू आजसम्म जीवित छन् र पाटनको पहिचान जोगाइरहेका छन्।"
लम्पी स्किन र अफ्रिकन स्वाईन फ्लुको अवस्था बुझ्न टोली परिचालन,"काठमाडौं : कृषि तथा पशुपन्छी विकास मन्त्रालयले पशु चौपायहरूमा देखा परेको लम्पी स्किन र अफ्रिकन स्वाईन फ्लुको देखा परेसँगै अवस्था बुझ्न टोली परिचालन गरेको छर रोगको वस्तुगत अवस्था अध्ययन गरी तत्काल नियन्त्रणका लागि प्रभावकारी उपाय पहिचान गर्न मातहतका निकायहरूलाई परिचालन गरिएको मन्त्रालयले जनाएको छ। कृषि तथा पशुपन्छी विकासमन्त्री रामनाथ अधिकारीको अध्यक्षतामा आज बसेको सम्बन्धित अधिकारीहरूको बैठकले पशु सेवा विभाग अन्तर्गतका वरिष्ठ पशु चिकित्सकको नेतृत्वमा पशुपन्छी रोग अन्वेषण प्रयोगशाला, प्रदेश मन्त्रालय अन्तर्गतका सम्बन्धी अधिकृत र स्थानीय तह समेतको सहभागितामा टोली गठन गरी तत्काल रोग देखा परेका क्षेत्रमा परिचालन गर्ने निर्णय भएको मन्त्री अधिकारीको सचिवालयले जनाएको छ। रोगको वस्तुस्थितिको दैनिकआवधिक रिपोर्टिङ पशु सेवा विभागले मन्त्रालयका पशु स्वास्थ्य महाशाखाका वरिष्ठ पशु चिकित्सक डातपेन्द्र प्रसाद बोहोरालाई गराउने गरी फोकल पोइन्ट तोकिएको पनि मन्त्रालयले जनाएको छ। बैठकले वर्षायामको सुरुवात हुने क्रमसँगै देखा पर्न सक्ने लामखुट्टे लगायतका किराहरूबाट सर्ने पशुको रोगहरूको जोखिमलाई आकलन गरी रोग नियन्त्रण र खोप कार्यका लागि आवश्यक पर्ने खोपसहितका आवश्यक वस्तु र पारिश्रमिकको लागत तयार गरिने निर्णय गरेको छ। रोग नियन्त्रण कार्य तीनवटै तहका सरकारको सहभागितामा हुने गरी परिचालनका लागि स्रोत व्यवस्थापनसमेतको आकलन गर्न पशु सेवा विभागलाई निर्देशन दिएको छ।"
सामसङ इन्स्टा फाइनान्स अब अझ सजिलो,"सामसङ नेपालले आफ्ना ग्राहकहरूका लागि अप्लाएन्स फाइनान्स सेवालाई अझ सहज र पहुँचयोग्य बनाएको छ। अब यो सेवा लिनका लागि ग्राहकको नागरिकता प्रमाणपत्र मात्र पर्याप्त हुने गरी नयाँ सुविधा घोषणा गरिएको छ। पहिले टिभिको लागि मात्र एक कागजातमा फाइनान्स प्रक्रिया सम्भव थियो भने होम अप्लायन्सहरूका लागि थप कागजात आवश्यक पर्ने अवस्था थियो। तर अबदेखि यो सुविधा सबै सामसङ होम अप्लाएन्सहरूमा पनि लागू गरिएको छ। अब ग्राहकहरूले नयाँ टीभी वा होम अप्लाएन्स मात्र आफ्नो र ग्यारेन्टरको नागरिकता प्रमाणपत्र र २२ वटा पासपोट साइजको फोटो लिएर, फारम बुझाएको एक घण्टा भित्रै घर लैजान सक्नेछन्। यो सेवा २०८२ जेठ १९ गते बाट लागू भएको हो र ३० डाउनपेमेन्ट गरेपछि, १२ महिनाको किस्तामा ० ब्याजदरमा उपलब्ध हुनेछ। सेवा ३० हजार वा त्योभन्दा बढी मूल्य भएका सामसङ टिभि र होम अप्लाएन्सहरूमा मात्र लागू हुनेछ। सामसङको नवीनतम प्रविधि अब नेपाली ग्राहकहरूको पहुँचमा ल्याउने उद्देश्यले सुरु गरिएको यो योजना हुलास फिन सर्भ हायर पर्चेज लिमिटेडको सहकार्यमा सञ्चालन गरिएको हो। सामसङ इनस्टा फाइनान्स हिम इलेक्ट्रोनिक्स र त्रिवेणी व्यापारले वितरित गरिरहेका देशभर रहेका २०० अधिकृत सामसङ स्टोरहरूमा उपलब्ध छ ।"
प्रतिक्रियावादी र प्रतिगमनकारीविरुद्ध खरोरुपमा उत्रिन वाईसीएललाई प्रचण्डको निर्देशन,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले प्रतिक्रियावादी र प्रतिगमनकारी शक्तिविरुद्ध खरो र दरोरुपमा उभिन वाईसीएललाई निर्देशन दिएका छन्। सोमबार माओवादी केन्द्रको सहायक संगठन योङ कम्युनिष्ट लिग () को तेस्रो राष्ट्रिय सम्मेलनबाट निर्वाचित पदाधिकारीहरूलाई बधाई तथा शुभकामना दिँदै अध्यक्ष प्रचण्डले यस्तो निर्देशन दिएका हुन्। जनयुद्ध र जनआन्दोलनबाट उपलब्धीहरू उल्ट्याउने प्रयास भइरहेको भन्दै उनले त्यसका विरुद्ध सशक्तरुपमा उत्रिन भनेका हुन्। 'प्रतिक्रियावादी र प्रतिगमनकारीहरूले हामीले जनयुद्ध र जनआन्दोलनका उपलब्धीहरूलाई उल्ट्याउन सकिन्छ कि भनेर लागिपरेका छन्। कहिनकहि जनयुद्धको, माओवादी आन्दोलनको, जनमुक्ति सेनाको भूमिकालाई अपमानित गर्ने कोशिस पनि भइरहेका छन्,'उनले भने,'यो टिमले पार्टीको लिडरसीपमा, पार्टीको आदेशमा सबैखाले प्रतिक्रियावादी र प्रतिगमनका विरुद्ध आफूलाई खरो र दरो सावित गर्नेछ भन्ने मलाई लागेको छ।' संगठनलाई गतिशीत बनाउन वाईसीएलले महत्वपूर्ण भूमिका खेल्ने उनले विश्वास व्यक्त गरे। अध्यक्ष प्रचण्डले समाजवादी क्रान्तिको आधार तयार पार्ने काममा पार्टी रहेको र यसमा युवा र वाईसीएलको महत्वपूर्ण भूमिका रहने बताए। नयाँ क्रान्तिको माध्यमबाट मुलुकमा राजनीतिक स्थायीत्व र भ्रष्टाचारको अन्त्य गर्दै आर्थिक समृद्धि कायम गर्ने मुख्य जिम्मेवारी माओवादीको भएको जिकिर गरे।"
भारतीय राजदूतावासद्वारा नेपाली युवाहरुका लागि राजदूत क्रिकेट फेलोसिपको घोषणा,"काठमाडौं : काठमाडौंस्थित भारतीय राजदूतावासले नेपाली युवा क्रिकेट खेलाडीलाई प्रोत्साहन स्वरुप फेलोसिप प्रदान गर्ने भएको छ। पहिलो संस्करणको भारतीय राजदूत क्रिकेट प्रतियोगिताको समापनपछि राजदूतावासले नेपाली युवाहरुका लागि राजदूत क्रिकेट फेलोसिपको घोषणा गरेको हो। नेपालका दुई जना युवा क्रिकेटरलाई भारतका प्रतिष्ठित कोचिङ एकेडेमीमा कोचिङ प्रदान गर्न फेलोसिप दिइने राजदूतावासले जनाएको छ। नेपालका लागि भारतीय राजदूत नवीन श्रीवास्तवले यो फेलोसिपले युवा विकासलाई सहयोग गर्ने बताए। उनले जनताजनताबीचको बलियो सम्बन्धलाई प्रवर्द्धन गर्ने भारतको निरन्तर प्रतिबद्धताको अंश रहेको उल्लेख गरे। यस्तै राजदूत श्रीवास्तवले खेलकुदको क्षेत्रमा भारतनेपाल सहकार्यलाई प्रगाढ बनाउन तीन जना यू१९ नेपाली क्रिकेटरलाई क्रिकेट किट हस्तान्तरण गरे। राजदूतावासले त्रिभुवन विश्वविद्यालय क्रिकेट मैदानमा भारतीय राजदूत क्रिकेट प्रतियोगिताको पहिलो संस्करणको आयोजना गरेको थियो। प्रतियोगितामा भारतीय दूतावास, नेपालको परराष्ट्र मन्त्रालय, बेलायती दूतावास, नेपाल पत्रकार महासंघ, कर्पोरेटहरु र नेपालमा रहेका भारतीय डायस्पोराको प्रतिनिधित्व गर्ने ६ टोलीको सहभागिता रहेको थियो। फाइनलपछि ट्रफी वितरण समारोहमा खेलमा उत्कृष्ट प्रदर्शन गर्नेलाई सम्मान गरिएको थियो। कार्यक्रममा युवा तथा खेलकुद मन्त्री तेजु लाल चौधरी, राजदूत श्रीवास्तव, क्यानका अध्यक्ष चतुर बहादुर चन्द र नेपालको महिला राष्ट्रिय क्रिकेट टोलीका सदस्यको उपस्थिति रहेको राजदूतावासले जनाएको छ।"
अघिल्लो सरकारका महत्त्वपूर्ण कार्यक्रम वर्तमान सरकारले हटायो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आर्थिक समृद्धिका लागि अघिल्लो सरकारले अघि सारेका महत्त्वपूर्ण कार्यक्रम वर्तमान सरकारले हटाएको बताएका छन्। सोमबार काठमाडौंमा आयोजित रिटर्नी सेन्टर नेपालको दोस्रो स्थापना दिवसमा प्रचण्डले अघिल्लो सरकारले सुरु गरेको रणनीतिक महत्वका कार्यक्रमलाई वर्तमान सरकारले हटाएको बताएका हुन्। समग्र आर्थिक विकास र समृद्धिका साथै पिछडिएका वर्ग लक्षित कार्यक्रम अहिलेको बजेटमा हटाइएको उनले बताए। प्रचण्डले अहिले देशको राजनीतिमा उतारचढाव देखिएको बताए। संघीय लोकतान्त्रिक गणतन्त्रको संविधान, समानुपातिकता र समावेशिताको संविधानमार्फत समाजवादउन्मुख हुने परिकल्पना गरिएकाले समाजवादको आधार निर्माण गर्ने कुरामा लागिरहेको उनले बताए। अध्यक्ष प्रचण्डले रिटर्नीहरुको तर्फबाट प्रतिनिधित्व हुने गरी केन्द्रीय समितिमा समावेश गरिने प्रतिबद्धता जनाए।"
कर्तव्य ज्यान मुद्दाका फरार अभियुक्त पक्राउ,तानसेन : कर्तव्य ज्यान मुद्दाका फरार अभियुक्त १४ वर्षपछि पक्राउ परेका छन्। माथाँगढी गाउँपालिका१ चिदिपानी दमारका ५७ वर्षीय सन्तबहादुर सार्कीलाई पक्राउ गरिएको जिल्ला प्रहरी कार्यालय पाल्पाले जनाएको छ। सार्कीले १४ वर्ष अगाडि भतिज नाता पर्ने नर बहादुर नेपालीको हत्या गरी फरार भएको जिल्ला प्रहरी कार्यालय पाल्पाका प्रमुख प्रहरी उपरीक्षक पवन भट्टराईले बताए। सार्कीलाई रुपन्देहीको सिद्धार्थनगर नगरपालिका१ बेलहिया बसपार्कबाट पक्राउ गरिएको प्रहरीले जनाएको छ। उनले घर झगडाका कारण छुरा प्रहार गरी भतिजको हत्या गरेको प्रहरीले जनाएको छ। उनीमाथि थप अनुसन्धान भइरहेको प्रहरीले जनाएको छ।
७२ जिल्लामा फैलियो डेंगु,"काठमाडौं : मनसुन लागेसँगै डेंगु संक्रमण देखिन थालेको छ। जुनदेखि अगस्टसम्म (असारभदौ) सम्मलाई डेंगु संक्रमणको जोखिम कायम रहने समयका रुपमा लिइन्छ। इपिडिमियोलोजी तथा रोग नियन्त्रण महाशाखा (ईडिसिडी) को तथ्यांकअनुसार जनवरी १ देखि जुन ८ सम्म एक हजार दुई सय ५५ संक्रमित भेटिएका छन् भने ७२ वटा जिल्लामा डेंगु संक्रमण पुष्टि भइसकेको छ। सबैभन्दा धेरै संक्रमितको सङ्ख्या काठमाडौंमा देखिएको छ। काठमाडौंमा १३२, कास्कीमा ९०, सुनसरीमा ८७, चितवनमा ६१, पाल्पामा ५१, रुपन्देहीमा ४७, कञ्चनपुरमा ३७, दाङमा ३२ र भक्तपुरमा ३० वटा संक्रमित भेटिएका छन्। ईडीसीडीका कीटजन्य रोग नियन्त्रण शाखाका प्रमुख डा गोकर्ण दाहालले डेंगुलाई शून्यमा नै ल्याउने र डेंगु गराउने लामखुट्टे सखाप नै पार्न भन्ने अवस्था सिर्जना गर्न नसकिए पनि नियन्त्रण भने गर्न सकिने बताए। उनले भने, डेंगुको संक्रमण र मृत्युदर घटाउन सकिन्छ। यसका लागि सबै जनाको समन्वय आवश्यक हुन्छ। नागरिक, समुदाय, सरकारीगैरसरकारी संस्था सबैले हातेमालो गर्नुपर्छ। डा दाहालले यो वर्ष मनसुन छिट्टै सुरु भएको र मौसमविद्ले पानी धेरै पर्न सक्ने आकलन गरेकाले संक्रमण बढ्न सक्ने सम्भावना रहने सक्ने बताए।"
"अध्यागमनमा दरबन्दीभन्दा बढी कर्मचारी, तत्काल व्यवस्थापन नगरे सुशासनको कारबाही गर्ने प्रधानमन्त्री कार्यालयको चेतावनी","काठमाडौं : त्रिभुवन अन्तर्राष्ट्रिय विमानस्थलस्थित अध्यागमन कार्यालयमा दरबन्दीभन्दा बढी कर्मचारी राखेको विषयमा प्रधानमन्त्री कार्यालयले चासो देखाएको छ। गृह मन्त्रालयले अध्यागमनसँगै मातहतका कार्यालयमा दरबन्दीभन्दा बढी कर्मचारी राखेको विषयमा अख्तियार दुरुपयोग अनुसन्धान आयोगमा उजुरी परेपछि प्रधानमन्त्री कार्यालयले चासो देखाएको हो। केही ठाउँमा दरबन्दी रिक्त राख्ने र केही ठाउँमा दरबन्दीभन्दा धेरै कर्मचारी राख्ने कार्यले सेवा प्रवाहमा खलल पुर्याएको भन्दै छानबिन गरी दोषीमाथि कडा कारबाही गर्न अख्तियारमा उजुरी परेको प्रधानमन्त्री कार्यालय स्रोतले जानकारी दियो। त्यस्ता कर्मचारीमाथि विभागीय कारबाही गर्नेदेखि चेतावनी दिन सकिने र भ्रष्टाचारसम्बन्धी मुद्दामा सजाय पनि हुनसक्ने प्रधानमन्त्री कार्यालयले चेतावनी दिएको स्रोतको भनाइ छ। 'निजामती सेवा ऐन, २०४९ को दफा १८ क मा काज खटाउने सम्बन्धी व्यवस्था रहेको र सोही दफाको उपदफा ३ मा अघिल्ला दफाहरूमा उल्लेखित प्रावधानको विपरीत कुनै निजामती कर्मचारीलाई काजमा खटाइएमा त्यसरी काजमा खटिएको निजामती कर्मचारीले सो अवधिमा खाइपाई आएको तलब भत्ता र अन्य सुविधा वापतको रकम काज खटाउने पदाधिकारीबाट सरकारी बाँकी सरह असुलउपर गरी विभागीय कारबाही गरिने व्यवस्था एवं सुशासन (व्यवस्थापन तथा सञ्चालन) ऐन, २०६५ को दफा १५ मा निश्चित समयावधि भित्र निर्णय गर्नुपर्ने व्यवस्था रहनुका साथै सोही दफाको उपदफा ४ मा उक्त दफा बमोजिम निर्णय नगर्ने वा आफूले निर्णय गर्नुपर्ने विषय निर्णय नगरी पन्छाउने पदाधिकारीलाई चेतावनी दिनसक्ने व्यवस्था तथा भ्रष्टाचार निवारण ऐन, २०५९ को दफा १७क मा निर्णय नगरी हानी नोक्सानी पुर्याउनेलाई सजाय हुने व्यवस्था रहेको व्यहोरा समेत स्मरण गराउँदछु,' प्रधानमन्त्री कार्यालयले गृहलाई लेखेको पत्रमा भनिएक छ। कर्मचारी व्यवस्थापन गर्ने सम्बन्धमा सचिव स्तरीय बैठकबाट निर्णय भएको बताउँदै प्रधानमन्त्री कार्यालयले सो विषय कार्यान्वयन ननरे प्रचलित कानुन विपरीत हुने गरी कर्मचारी खटनपटन निरन्तर भइराखेको व्यहोरा स्मरण गराएको छ। प्रधानमन्त्री कार्यालयले दरबन्दीभन्दा बढी खटाइएका कर्मचारीहरूको सूची उपलब्ध गराउन अल्टिमेटम पनि दिएको छ। त्यस्तै ७ दिनभित्र दरबन्दीअनुसार कर्मचारी खटाउन पनि गृह मन्त्रालयलाई निर्देशन दिएको छ। 'दरबन्दीभन्दा बढी कर्मचारी कार्यरत निकाय र कार्यरत कर्मचारीको नाम नामेसीसहितको विवरण यथासिघ्र उपलब्ध गराउन र ७ दिनभित्र अनिवार्य रूपमा दरबन्दी बमोजिम कर्मचारी व्यवस्थापन गरी गराई सोको जानकारी यस कार्यालयमा समेत उपलब्ध गराउन अनुरोध गर्दछु,' पत्रमा भनिएको छ। सुशासन व्यवस्थापन तथा सञ्चालन ऐन बमोजिम कारबाही प्रक्रिया अगाडि बढाउने प्रधानमन्त्री कार्यालयले चेतावनी दिएको ।"
कृषि अनुदानको साढे ३२ प्रतिशत मात्रै खर्च,"अनुदान वितरणको एकीकृत अभिलेख नहुँदा कसैको पहुँच नपुग्ने, कसैलाई दोहोरिने सम्भावना काठमाडौं : सरकारले कृषि क्षेत्रलाई प्रोत्साहनस्वरूप बर्सेनि अनुदान दिने गरेकोमा चालु आर्थिक वर्षमा अहिलेसम्म ३५५३ प्रतिशतमात्रै खर्च गरेको छ। सरकारले चालु आर्थिक वर्ष २०८१०८२ मा संघीय सरकारको कार्यक्रममा ३६ अर्ब १५ करोड रुपैयाँ कृषि अनुदानबापत विनियोजन गरेको थियो। उक्त विनियोजन रकममध्ये २०८१ फागुनसम्ममा ११ अर्ब ७६ करोड रुपैयाँ मात्रै खर्च गरेको छ। यो अनुदान रासायनिक मल खरिदमा, बाली तथा पशुधन बिमा प्रिमियममा, उखु कृषकका लागि र अन्य बिउ, बिरुवा, मेसिनरी, कृषि औजारलगायतका शीर्षकमा दिँदै आएको रकम हो। यसपटक मलको अभाव हुन नदिन मल खरिद तथा आपूर्तिका लागि बजेट वक्तव्यमार्फत नै आवश्यक बजेट व्यवस्थापन गरी बालीको उत्पादन तथा उत्पादकत्व वृद्धिका लागि बाली लगाउने समयमा रासायनिक मलको उपलब्धता सुनिश्चित गरिएको थियो। तर चालु आवमा पर्याप्त मल नभएको भन्दै किसानहरूले गुनासो गरिरहेको समाचार पनि बाहिरिएको छ। यद्यपि चालु आर्थिक वर्ष २०८१८२ चैतसम्ममा कुल रु २ लाख ७१ हजार ६ सय ९२ मेट्रिकटन मल आयात भएको बताइएको छ। जबकि चालु आर्थिक वर्षको वार्षिक कार्ययोजनाअनुसार रासायनिक मलको कुल माग ५ लाख ५० हजार मेट्रिकटन बराबरको खरिद गर्ने लक्ष्य रहेको थियो। जसमध्ये यूरिया रु ३ लाख १० हजार, डीएपी रु २ लाख २५ हजार र पोटास १५ हजार मेट्रिकटन रहेको थियो। चालु आर्थिक वर्ष २०८१८२ मा मल खरिद तथा आयातका लागि रु २७ अर्ब ९५ करोड १० लाख बजेट विनियोजन भएको थियो। चालु आर्थिक वर्ष २०८१८२ को चैतसम्ममा मागअनुसारको रु ३ लाख ६ हजार २ सय ९ मेट्रिकटन मल बिक्री वितरण भई कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेडमा कुल ६१ हजार २ सय ५९ मेट्रिकटन मल मौज्दात रहेको बताइएको छ। अनुदानमा वितरण हुने रासायनिक मलको वितरण प्रक्रियालाई पारदर्शी र प्रभावकारी बनाउन मल वितरक कम्पनीहरूमार्फत् फर्टिलाइजर म्यानेजमेन्ट डिस्ट्रिब्युुुुसन सिस्टम सफ्टवेयर कार्यान्वयनमा रहेको समेत कृषि मन्त्रालयले जनाएको छ। यसअघिको कृषिमा अनुदान र उपयोगको स्थिति महालेखा परीक्षक कार्यालयले सार्वजनिक गरेको ६२औं वार्षिक प्रतिवेदनअनुसार सरकारले आर्थिक वर्ष २०८०८१ मा कृषि क्षेत्रमा रु२९ अर्ब ३१ करोड ३१ लाख ९६ हजार रुपैयाँ बराबरको रकम अनुदानबापत खर्च गयो। सरकारले यो वर्ष रासायनिक मल खरिदमा २४ अर्ब ३४ करोड ५३ लाख ७० हजार, बाली तथा पशुधन बिमा प्रिमियममा रु१ अर्ब ५८ करोड २२ लाख ५ हजार, उखु कृषकका लागि रु१ अर्ब ३२ करोड ८० लाख ४९ हजार र अन्य बिउ, बिरुवा, मेसिनरी, कृषि औजारलगायतमा रु२ अर्ब ५ करोड ७५ लाख ७२ हजारसमेत अनुदान वितरण गरेको थियो। मन्त्रालयबाट प्रदान गरिएका अनुदानमध्ये रासायनिक मल खरिद अनुदानको हिस्सा ८३०५ प्रतिशत रहेको छ। संघीयताको कार्यान्वयनसँगै संघ, प्रदेश र स्थानीय तह गरी सरकारका तीनवटै तहबाट कृषि क्षेत्रमा विभिन्न अनुदान कार्यक्रम सञ्चालनमा रहे तापनि अनुदान वितरणको एकीकृत अभिलेख मन्त्रालयले तयार नगरेको भन्दै महालेखाले टिप्पणी गरेको छ। जसले गर्दा अनुदान वितरणमा दोहोरोपना हुने, अनुदानमा सीमान्तकृत किसानको पहुँच नहुने, फरकफरक निर्देशिकाका आधारमा अनुदान दिँदा सोमा एकरूपता नहुने, तीनै तहबीच समन्वयको अभावमा अनुदान उपयोगको अनुगमन तथा मूल्यांकन प्रभावकारी हुन नसकी कृषि क्षेत्रको उत्पादन र उत्पादकत्वमा अपेक्षाकृत अभिवृद्धि हुन नसकेको निचोड महालेखा परीक्षकको प्रतिवेदनले निकालेको छ। यसैले महालेखाले सुझाउँदै भनेको छ, अनुदान वितरणको राष्ट्रिय नीति एवं व्यवस्थापन सूचना प्रणाली तयार गरी एकीकृत अभिलेख अध्यावधिक गर्नुपर्दछ । अनुदान दर एवं वितरणमा एकरूपता कायम गरी दोहोरोपना नहुने गरी अनुदान वितरणको व्यवस्था मिलाउनुका साथै अनुगमनलाई प्रभावकारी बनाउनुपर्दछ। यसैक्रममा सरकारले रासायनिक मलमा अनुदान दिए पनि वितरणमा समस्या भइरहेकाले यसबारे महालेखाले थप सुझाव पनि दिएको छ। जसअन्तर्गत मल खरिद कार्य व्यवस्थित गर्न समयमै स्रोत सुनिश्चित गर्ने, भारतलगायतका देशको असल अभ्यासको अनुसरण गर्दै मल खरिदको वार्षिक क्यालेन्डर स्वीकृत गरी नियमित रूपमा खरिद प्रक्रिया अवलम्बन गर्ने, अन्तर्राष्ट्रिय बजारमा रासायनिक मलको मूल्यमा घटबढ भएको अवस्थामा मूल्य समायोजन गरी भुक्तानी दिने व्यवस्था मिलाउने, मल ढुवानी चापलाई कम गर्ने व्यवस्था मिलाउने, मल बिक्री वितरण अवस्थाको नियमित अनुगमन एवं निरीक्षण गरी प्रतिवेदन गर्ने लगायतका कार्य गरी रासायनिक मल खरिद र विक्री वितरणमा प्रभावकारिता ल्याउनुपर्ने बेहोरा गत विगतका प्रतिवेदनमा उल्लेख गरिए तापनि स्थिति यथावत् रहेकाले ध्यानाकर्षण गरेको छ। यसअघि महालेखाले सार्वजनिक गरेको ६१औं वार्षिक प्रतिवेदनले पनि रासायनिक मल खरिदका लागि प्रदान भएको अनुदानबमोजिम समयमै खरिद कार्य नभएको एवं खरिद भएको मलसमेत कृषकले बाली लगाउने समयमा प्राप्त गर्न नसकेको, बाली तथा पशुधन बिमा गराउनेको विवरण अध्यावधिक गरी समयमै प्रिमियम र दाबी भुक्तानी नभएकोबारे सुझाव दिएको थियो।"
"प्रतिनिधिसभा बैठक बस्दै,के छ कार्यसूची ?",काठमाडौं : संघीय संसदअन्तरगत प्रतिनिधिसभा बैठक बस्दैछ। सोमबार दिउँसो २ बजेका लागि बैठक बोलाइएको संघीय संसद सचिवालयले जनाएको छ। बैठकमा सभामुखले प्रधानमन्त्री तथा मन्त्रिपरिषदको कार्यालयबाट प्राप्त कार्यभारसम्बन्धी पत्रहरुको बेहोरा पढेर सुनाउने कार्यसूची छ। यसैगरी राज्य व्यवस्था तथा सुशासन समितिको सभापति रामहरि खतिवडाले संघीय निजामती सेवा विधेयकसम्बन्धी समितिको प्रतिवेदन २०८२ पेश गर्ने कार्यसूचीमा उल्लेख छ। उपप्रधानमन्त्री एवं अर्थमन्त्री विष्णुप्रसाद पौडेलले आर्थिक वर्ष २०८२०८३ को राजश्व र व्ययको अनुमानमाथि सामान्य छलफल प्रारम्भ गरियोस् भन्ने प्रस्ताव प्रस्तुत गर्ने कार्यसूची छ। त्यसपछि बजेटमाथि सामान्य छलफल प्रारम्भ हुने कार्यसूचीमा उल्लेख छ।
बढ्दो युवा पलायनमा राज्यको दोष,"संयुक्त राष्ट्रसंघले १५ देखि २४ वर्ष उमेरसमूहलाई युवा भनी परिभाषित गरेको छ । तर धेरै देशमा यो दायरा फराकिलो बनाइएको छ । १५ देखि ३५ वर्ष उमेरसमूहलाई युवाको परिभाषाभित्र समेटेको पाइन्छ । युवा समूह नवीन विचारका हुन्छन्, जसले कुनै पनि क्षेत्रमा तीव्र गति ल्याउन सक्छ । परिवर्तनकारी सोच बोकेका युवा देशको विकासका मेरुदण्ड हुन् । आव २०८१८२ को तथ्यांक हेर्ने हो भने पहिलो आठ महिनामै पाँच लाखभन्दा बढी नेपालीले वैदेशिक रोजगारका लागि श्रम अनुमति प्राप्त गरेका थिए । जसमा एक लाखभन्दा बढी विद्यार्थीले विदेशमा अध्ययन गर्न अनुमति प्राप्त गरेका थिए । यस अवधिमा, मासिक औसत ६६ हजारभन्दा बढी विदेश गएका छन् । दैनिक दुई हजारभन्दा बढी जाने गरेका छन् । तीमध्ये पनि अत्यन्त उत्पादक उमेरसमुहका युवा पिँढीको पलायन डरलाग्दो छ । अझै जाने क्रम बढ्दो छ । युवा पलायनका प्रमुख कारण : युवा विभिन्न कारण र अवसरको खोजीमा देश छोड्ने गर्छन् । कोही सुरक्षित भविष्यको सपना बोक्दै स्वेच्छाले बाहिरिन्छन्, त कोही बाध्यता र अभावले थिचिएर । युवा मुख्यतः श्रम, रोजगारी, उच्च शिक्षा अध्ययन, अवसर र जीवनस्तर सुधार्न पलायन हुने गरेका छन् । रोजगारीका लागि पलायन हुने कुरा त लामो समयदेखि चल्दै आएको छ नै, पछिल्लो समय अध्ययनको बहानामा विदेशमै सेटल हुने प्रवृत्ति पनि बढ्दो छ । पलायन भएका युवाले केही सीप, ज्ञान, आर्थिकस्तर सृदृढ गरी स्वदेशमै फर्किए त सकारात्मक रूपमा नै लिनुपर्छ । तर, पलायनमुखी युवा देशमा फर्कने पक्षमा नै नभै उतै सेटल हुने गरेका पाइन्छन् । मुलुकमा शिक्षित र सीपयुक्त जनशक्तिका लागि उपयुक्त रोजगारीको अवसर सीमित छ । पढेलेखेका र नपढेकाहरूको स्तरमा खासै फरक देखिँदैन । कामको अभावमा बेरोजगार हुनु सामान्य जस्तै भइसकेको छ । धेरैजसो रोजगारीका क्षेत्रमा पनि पारिश्रमिक निकै कम पाइन्छ । न्यूनतम मासिक पारिश्रमिक १७ हजार ३ सय तोकिएको छ । सामान्य जीवनस्तर जिउन पनि यो रकम निकै कम हो । अझ, त्यो पनि भन्दा कम धेरै कम पारिश्रमिकमा काम गर्नेको संख्या पनि धेरै छ । विशेषगरी असंगठित क्षेत्र (कानुनी दर्ता नभएका वा कमजोर निगरानी भएका) जस्तैः निर्माण मजदुर, घरेलु श्रमिक आदिमा यसको प्रभाव देखिने गर्छ । साथै, कानुन व्यवसायजस्तो मर्यादित पेसामा नवप्रवेशीले समेत न्यूनतम पारिश्रमिकमा चित्त बुझाउनु परिरहेको छ । कामको सुरक्षा, बिमा, सुविधा वा प्रगतिको सम्भावना न्यून छ । विदेशमा उच्च तलब, आधुनिक कामको वातावरण र सुरक्षित भविष्य देखेर नै युवा आकर्षित हुने गरेका हुन् । त्यसैले सायद बिदेसिनु एक हदसम्म युवाको स्वतन्त्र निर्णयजस्तो देखिन्छ । यसको मूल कारण राज्यको संरचनागत कमजोरी हो । केही युवा होलान् जो नयाँ अवसर, अनुभव र उन्नत जीवनस्तरको खोजीमा स्वेच्छाले विदेश जान्छन् । अधिकांश युवा देशभित्र रोजगारीको अभाव, सीपअनुसार अवसर नपाएर, कमजोर शिक्षा नीति, राजनीतिक अस्थिरता र सामाजिक सुरक्षाको अभावले पलायन हुन बाध्य छन् । विदेश जानु स्वतन्त्र रोजाइ नभएर राज्यले सिर्जना गर्न नसकेको विश्वासिलो भविष्यको आधार हो । त्यसैले युवा पलायन राज्यको असफलता र कमजोर संरचनाको परिणाम हो । राज्यको नीतिगत र संरचनात्मक कमजोरी : युवा जनशक्ति पलायन हुनु राष्ट्रका लागि गम्भीर समस्या हो । देश हाँक्ने, विकास र समृद्धितर्फ डोर्याउन सक्ने जनशक्ति नै विदेश जानुपर्ने बाध्यता विकास उन्मुख देशका लागि ठूलो क्षति हो । मुलुकमा राजनीतिक अस्थिरताले लगातार सरकार परिवर्तन भइरहँदा नीतिगत अस्थिरता र प्रशासनिक अराजकता निम्त्याएको छ । यसले रोजगारी सिर्जना र विकास परियोजनाहरूमा ढिलाइ गराइरहेको छ । जसले युवालाई दीर्घकालीन भविष्यबारे अनिश्चित बनाउँछ । साथै नेपालमा नीतिगत भ्रष्टाचार मौलाएको छ । काम गर्ने मानिसको योग्यताको कदर हुँदैन र रोजगारीमा पारदर्शिता देखिँदैन । नातावाद, कृपावाद र घुसको जालोभित्र धेरै युवा योग्यताले होइन, पहुँचले अबसर पाउने प्रणालीको सामना गरिरहेका छन् । दीर्घकालीन रोजगारीका योजना नहुनु : मुलुकमा धेरै पटक सरकार फेरबदल भए । रोजगारी सिर्जनासम्बन्धी योजना अल्पकालीन, अस्थायी र प्रभावहीन छन् । दीर्घकालीन योजना भन्नाले स्थायी रूपमा स्वदेशमै स्थानीय उद्योग, कृषि, पर्यटन, सूचना प्रविधि, निर्माण आदि क्षेत्रमार्फत लाखौं युवालाई स्थायी रोजगारी दिन सक्ने व्यवस्था हो । तर, यस्तो दिगो नीति निर्माण र कार्यान्वयनमा सरकार विफल देखिन्छ । सरकारले हरेक वर्ष बजेटमा रोजगारी सिर्जना भनेर घोषणा गर्छ, तर कार्यान्वयनको स्पष्ट योजना, अनुगमन, मूल्यांकन हुँदैन । कृषि, पर्यटन, साना उद्योगजस्ता क्षेत्रले लाखौंलाई रोजगारी दिन सक्ने क्षमता भए पनि त्यहाँ संरचना, पुँजी, प्रविधि र नीति समर्थन नहुँदा रोजगारी सिर्जना हुन सकिरहेको छैन । दीर्घकालीन रोजगारी योजना निर्माण गर्न नसक्नु भनेको सरकारको दृष्टिकोणको कमजोरी, कार्यान्वयनको असक्षमता र राजनीतिक प्राथमिकतामा रोजगारलाई मूल मुद्दा नबनाउनु हो । शिक्षा प्रणाली र रोजगारबीचको असन्तुलन : मुलुकको शिक्षा प्रणालीले बजारको मागअनुसारको दक्ष जनशक्ति उत्पादन गर्न सकेको छैन । कक्षा कोठामा अध्ययन गरेका कुरा व्यावहारिकतामा प्रयोगको अन्योलता छ । उच्च शिक्षा हासिल गर्ने कुरा न्युन वर्गका व्यक्तिका लागि फलामको चिउरा चपाउनु जस्तै छ । उच्च शिक्षा हासिल गर्दा व्यावहारिक सीप काम र पढाइसँगै लैजान सक्ने शिक्षा प्रणालीको विकास हुन सकेको छैन । न्यून स्तरका व्यक्तिको आर्थिक अवस्था केन्द्रित शिक्षा नीति निर्माण अपरिहार्य छ । प्राविधिक शिक्षा तथा सीपमा लगानी कम हुँदा युवा विदेशमा सस्तो श्रमको काम गर्न बाध्य छन् । यस्तै, राजनीतिक हस्तक्षेपले योग्य तर दलबाहिरका युवालाई अवसरबाट वञ्चित बन्ने गरेका छन् । नियुक्ति, छात्रवृत्ति, अनुदान, सरकारी जागिर सबैमा दलको सिफारिस प्रणाली हाबी छ । मुलुकमा नयाँ स्टार्टअप गर्न उद्यमशीलता र स्टार्टअप क्षेत्रमा सम्भावना भए पनि नीतिगत अस्थिरता, कानुनी सुरक्षा अभाव, वित्तीय र प्राविधिक पूर्वाधारको कमिले लगानी गर्न नयाँ पुस्तालाई कठिनाइ छ । राजनीतिक हस्तक्षेप र भ्रष्टाचारले व्यवसाय सञ्चालनमा चुनौती थपेको छ । सामाजिक सुरक्षाको अभाव : राज्यले नागरिकलाई संकटमा साथ दिँदैन भने युवाले भविष्य सुरक्षित देख्दैनन् । मुलुकमा सामाजिक सुरक्षा प्रणाली कमजोर छ । बेरोजगारी भत्ता, स्वास्थ्य बिमा, पेन्सन, आपत्कालीन राहतजस्ता आधारभूत सुरक्षाको व्यवस्था युवाका लागि प्रभावकारी छैनन् । सामाजिक सुरक्षाको ग्यारेन्टी नभएसम्म युवा विदेशमै भविष्य सुरक्षित गर्न बाध्य हुन्छन् ।"
अमेरिकाको लस एन्जलसमा तनाव,"काठमाडौं : अमेरिकी अध्यागमन एजेन्सीले अवैध आप्रवासीहरूमाथि गरेको छापा मार्ने विरोधमा क्यालिफोर्नियाको लस एन्जलस सहरमा लगातार तीन दिनदेखि विरोध प्रदर्शन भइरहेको छ। आइतबार अमेरिकी राष्ट्रपति डोनाल्ड ट्रम्पले विरोध प्रदर्शनलाई रोक्न लस एन्जलसमा २,००० राष्ट्रिय गार्ड सेना तैनाथ गर्ने आदेश दिए। पूर्वअमेरिकी उपराष्ट्रपति कमला ह्यारिसले ट्रम्प प्रशासनको यो कार्यको आलोचना गरेकी छन्। यसैबीच लस एन्जलसका मेयर करेन बासले ट्रम्प प्रशासनलाई अराजकता फैलाएको आरोप लगाएकी छन्। क्यालिफोर्नियाका गभर्नर गेभिन न्यूसमले यो कार्यलाई क्रूर भनेका छन्। लस एन्जलसमा भएको विरोध प्रदर्शनमा धेरै प्रदर्शनकारीहरूले मेक्सिकन झण्डा बोकेका थिए। लस एन्जलसमा विरोध प्रदर्शनका क्रममा धेरै प्रदर्शनकारीलाई पक्राउ गरिएको छ।"
प्रि ओपन सेसनमा घट्यो नेप्से परिसूचक,काठमाडौं : साताको दोस्रो कारोबार दिन सोमबार प्रि ओपन सेसनमा नेप्से परिसूचक सामान्य अंकले घटेर बन्द भएको छ। नेप्से परिसूचक ०६७ अंकले घटेर २६२९२२ विन्दुमा अडिएको छ। यो समयमा ५४ स्क्रिप्सको ५१ हजार १०२ कित्ता सेयर १ करोड ५९ लाख ५३ हजार ९७९ रुपैयाँमा खरिदबिक्री भए। कारोबारमा आएकामध्ये २६ वटा स्टक्सको मूल्य बढ्दा २६ वटाको घट्यो। यो समयमा सानिमा रिलाइन्स लाइफ इन्स्योरेन्सले ८१ लाख १७ हजार २०० रुपैयाँको सेयर कारोबार गर्यो।
"विषादी प्रयोग रोक, उपभोक्ता स्वास्थ्यमा ध्यान देऊ","कर्णाली प्रदेशलाई अर्गानिक (प्रांगारिक) बनाउने सपना दशकअघि देखिएको थियो । तर, आजसम्म पनि यो सपना व्यवहारमा आउन सकेको छैन । विषादी परीक्षण प्रयोगशालाका भवनहरू लाखौं रुपैयाँ खर्चेर निर्माण गरिए । तर पनि ती प्रयोगशाला सञ्चालनमा आउन सकेका छैनन् । सुर्खेतको हर्रे र सल्यानको कपुरकोटमा स्थापना गरिएका प्रयोगशालामा आवश्यक जनशक्ति, उपकरण तथा बजेटको अभावले परीक्षण कार्य सुरु हुनै सकेको छैन । यसको प्रत्यक्ष असर विषादीयुक्त तरकारी तथा फलफूल कर्णाली लगायतका भेगमा निर्वाध रूपमा भित्रिनुमा देखिएको छ । कर्णालीमात्रै होइन, कृषि उपज विशेषगरी हरियो तरकारीमा भइरहेको अत्याधिक विषादी प्रयोग नियन्त्रण जरुरी छ । विषादी प्रयोगलाई निरुत्साहित गर्न प्रयोगशालामा कडाइका साथ परीक्षण हुनुपर्छ । अहिलेको समस्या स्वदेशमा उत्पादन हुने कृषि उपजमा मात्रै होइन, भन्सार हुँदै भित्रिने कृषि उपजहरू निर्वाध प्रवेश भइरहेका छन् । सामान्य परीक्षण समेत हुन सकेको छैन । यसरी विषादी परीक्षणको संयन्त्र कमजोर हुँदा नागरिकको स्वास्थ्यमा प्रत्यक्ष असर पर्न थालेको छ । आज नेपालमा क्यान्सरजस्ता जटिल रोगहरू तीव्ररूपमा बढ्दो छन् । जसको एक प्रमुख कारण अत्यधिक र अन्धाधुन्ध रूपमा प्रयोग गरिने रासायनिक विषादी र मल हो भन्देै चिकित्सकहरूले चेतावनी दिइरहेका छन् । बजारमा उपभोग भइरहेका धेरै खाद्यपदार्थमा सुरक्षित प्रयोगको न्यूनतम मापदण्डसमेत पूरा नभएको तथ्य पटकपटक सार्वजनिक भइसकेको छ । उपभोक्ताको स्वास्थ्य अधिकार सुरक्षित गर्न पनि प्रयोगशाला परीक्षण प्रणालीलाई सशक्त बनाउनु अत्यन्तै आवश्यक छ । वास्तवमा, अर्गानिक प्रदेश घोषणाको निर्णय स्वागतयोग्य भए पनि त्यसको कार्यान्वयन पूर्व तयारीबिनै गरिँदा अहिलेको जस्तो अपूर्ण र अलपत्र अवस्था सिर्जना भएको हो । रासायनिक विषादीको विकल्प, किसानको क्षमता अभिवृद्धि, अर्गानिक उत्पादनमा आधारित बजार प्रवद्र्धन र नीतिनियमको प्रभावकारी कार्यान्वयनबिना अर्गानिक प्रदेशको सपना केवल नारामै सीमित हुनेछ । वर्तमान अवस्थामा तीनै तहका सरकारको भूमिकालाई सजग र सक्रिय बनाउन जरुरी छ । संघीय सरकारले विषादी परीक्षणका मापदण्डलाई एकरूप बनाउँदै देशभर अनिवार्य परीक्षणको कानुनी व्यवस्था मिलाउनु पर्छ । अब ढिला गर्नु भनेको स्वास्थ्यसँग खेलवाड गर्नु हो । अर्गानिक उत्पादन मात्र विकल्प होइन, नागरिकको जीवन र स्वास्थ्य सुरक्षाको ग्यारेन्टी पनि हो । विषादीको जोखिम न्यूनीकरण गरेर, प्रयोगशाला परीक्षण प्रणालीलाई बलियो बनाउँदै, अर्गानिक उत्पादनको पूर्वाधार तयार पार्न राज्यका सबै तहले दिगो संकल्पका साथ अघि बढ्नैपर्छ । जनताको जीवनसँग सम्बन्धित यस्तो संवेदनशील विषयमा लापरबाही अब क्षम्य हुन सक्दैन ।"
"जलवायु परिवर्तनको प्रभाव, हिमालदेखि तराईसम्म निम्तिँदै संकट","हिमाली क्षेत्रमा बर्सेनि हिमरेखा (हिउँको स्थायी रेखा) माथि माथि सर्दै गरेका छन् । अर्कोतिर, जलवायु परिवर्तनका कारण हिमाल नाङ्गा हुने क्रम बढेको छ । यसले देशकै पारिस्थितिक प्रणालीमा असन्तुलन सिर्जना गरिरहेको छ । जसबाट हिमाल, पहाड र तराई क्षेत्रमा गम्भीर पर्यावरणीय, सामाजिक र आर्थिक प्रभाव पार्दै आएको छ । हिमनदी पग्लने, हिमरेखा माथि सर्ने, जलस्रोत सुक्ने, प्राकृतिक प्रकोप बढ्ने र जैविक विविधतामा परिवर्तनलगायतका समस्याले मुलुककै जनजीवनलाई समेत चुनौती दिएको छ । यसबाट जोगिन समयमै अनुकूलनका काम जरुरी भएको वातावरणविद्हरू बताउँछन् । ओखलढुंगा : मुलुकका हिमनदी तीव्र गतिमा पग्लिँदा यसले हिमाली क्षेत्रको पारिस्थितिकी मात्र नभएर तराईको जलस्रोत र खाद्य सुरक्षालाई पनि जोखिममा पर्ने खतरा बढेको छ । अन्तर्राष्ट्रिय एकीकृत पर्वतीय विकास केन्द्र (इसिमोड), जलवायु वैज्ञानिक र स्थानीय समुदायका अनुभवले यसको गम्भीरतालाई पुष्टि गरेका छन् । अर्कोतिर, मुलुकको हिमालय क्षेत्रमा हिमरेखा (हिउँको स्थायी रेखा) उल्लेखनीय रूपमा माथि सरेका छन् । इसिमोडको स्टेटस अफ ग्लेसियर्स इन द हिन्दु कुश हिमालयन रिजन (२०२१) प्रतिवेदनअनुसार, खुम्बु हिमाल (सगरमाथा क्षेत्र)मा हिमरेखा औसतमा १ सय ८० मिटर माथि सरेको छ । इमजा हिमताल र खुम्बु हिमनदीको पग्लिने दर ३० प्रतिशतले बढेको छ । यस्तै, अन्नपूर्ण शृंखलामा हिमरेखा वार्षिक ८ देखि १२ मिटर माथि सरेको छ र तिलिचो हिमतालको आकार २० वर्षमा ३५ प्रतिशतले विस्तार भएको छ । लाङटाङ क्षेत्रमा हिमरेखा प्रतिवर्ष ७५ मिटर माथि सर्दा लाङटाङ हिमनदीको क्षेत्रफल २२ प्रतिशतले घटेको छ । कञ्चनजंघा क्षेत्रमा हिमरेखा वार्षिक ६५ मिटर माथि सरेको छ र हिमतालहरूको संख्या १५ वर्षमा २७ बाट ४९ पुगेका छन । यी तथ्यांकहरूले हिमालय क्षेत्रमा जलवायु परिवर्तनको प्रभाव कति छ भनेर बुझ्न काफी छ । काठमाडौं विश्वविद्यालय, स्कुल अफ साइन्सका डिन वातावरणविज्ञ प्राडा वेदमणि दाहालको बुझाइमा नेपालका हिमनदीहरू विश्वको औसत तापक्रम वृद्धिको तुलनामा तीव्र गतिमा पग्लिरहेका छन् । यो प्रक्रियाले हिमाली क्षेत्रको पर्यावरणीय सन्तुलनमात्र नभएर तराईको जलस्रोत र खाद्य सुरक्षालाई पनि जोखिममा पार्ने स्थिति सिर्जना भएको छ । इसिमोडको हिमालयन वाटर सिक्युरिटी (२०२२) प्रतिवेदनले नेपालमा औसत तापक्रम प्रतिदशक ०३ देखि ०५ डिग्री सेल्सियसले बढेको देखाएको छ । साथै, हिमरेखा माथि सर्ने प्रक्रियालाई अझ तीव्र बनाएको पुष्टि गरेको छ । हिमरेखामात्र माथि सरेको छैन, हिमालहरू काला पहाडजस्ता देखिन थालेका छन् । १५२० वर्षपहिले सदाबहार सेताम्य हिउँ देखिने डाँडाहरू अहिले काला पहाड बनेका छन् । पहिले हिउँमात्र जम्ने ठाउँमा अहिले बिरुवा उम्रिएको युवा हिमाल आरोही बाबु शेर्पाको स्थलगत अध्ययनले देखाएको छ । सगरमाथा संवाद र संकट आकलन जलवायु परिवर्तनको असर संसारलाई जानकारी दिन सरकारले हालै सगरमाथा संवादको आयोजना गर्यो । काठमाडौंमा भएको संवादमा जलवायु परिवर्तन, हिमाली क्षेत्र र मानवताको भविष्यलाई मुख्य विषय बनाइएको थियो । सहभागी विज्ञहरूले हिमालय क्षेत्रको जलवायु परिवर्तन, ग्लेसियर पग्लने, पर्वतीय पारिस्थितिकी संरक्षण, दिगो पर्वतारोहण र स्थानीय समुदायको जीविकोपार्जनमा केन्द्रित भएर बहस गरेका थिए । उनीहरूले आसन्न संकट र समाधानका विकल्पको खोजी पनि गरेका थिए । संवादमा प्रधानमन्त्री केपी शर्मा ओलीले जलवायु परिवर्तनमा नेपालको भूमिका नगण्य भए पनि हिमाली देशहरूले असमान प्रभाव भोगिरहेको बताएका थिए । उनले हिमाल संरक्षणका लागि विश्व समुदायको एकजुट आवश्यक रहेको उल्लेख गरे । यूएनडीपीका उपाध्यक्ष अचिम स्टेनरले संवादमा कार्यक्रममा हिन्दुकुशहिमालय क्षेत्रमा जलवायु परिवर्तनको असर विश्वको औसतभन्दा तीन गुणाले बढी रहेको उल्लेख गर्दै यो क्षेत्र दक्षिण एसियाका दुई अर्ब जनसंख्याको लाइफ लाइन भएको बताएका थिए । संवादमा वन तथा वातावरण मन्त्रालयका सहसचिव डा महेश्वर ढकालले हिमाल पग्लनु अरूको गल्तीको सजाय नेपालले भोगिरहेको बताएका थिए । उनले जलवायु परिवर्तनले पर्वतीय क्षेत्रमा बाढी, पहिरो र हिमताल विस्फोटनको जोखिम बढेको बताए । अहिलेकै गतिमा हिमनदी पग्लने क्रम जारी रहे, हिन्दुकुशहिमालय क्षेत्रले यो शताब्दीको अन्त्यसम्म ८० प्रतिशत हिमनदी गुमाउन सक्ने विज्ञहरूको अनुसन्धानले देखाएको छ । आदिवासी जनजाति महिला युवा सञ्जालकी अध्यक्ष रिसा श्रेष्ठले आदिवासी समुदायको जलवायु नीति र संरक्षणमा भूमिका स्वीकार गर्नुपर्ने र पर्यावरणीय सेवाहरूको भुक्तानीमा संयन्त्र विकास गर्नुपर्नेमा जोड दिएकी थिइन् । जलवायु परिवर्तनले जैविक विविधतामा असर पारेको छ भने उच्च हिमाली क्षेत्रमा तापक्रम वृद्धिले रोगवाहक किराहरूको प्रकोप बढाएको र पारिस्थितिक असन्तुलनको जोखिम बढेको उनले संवाद कार्यक्रममा बताइन् । कीर्तिमानी पर्वतारोही कामिरिता शेर्पाले संवादमा सगरमाथा क्षेत्रमा फोहोरमैला र प्रदूषण बढेकोमा चिन्ता व्यक्त गर्दै दिगो पर्वतारोहणका लागि कडा नीति र व्यवस्थापन आवश्यक रहेको बताएका थिए । स्थानीय पर्वतारोही आङबाबु शेर्पाको भनाइ पनि उस्तै थियो । हिमाली क्षेत्रमा बाढी, पहिरो र हिमनदी पग्लनाले स्थानीयको जीविकोपार्जनमा चुनौती थपिएको र सरकारले तत्कालीन अनि दीर्घकालीन योजना बनाउनुपर्नेमा जोड दिए । विषयगत विज्ञदेखि विश्वका सरोकारवालाहरूको यस्तो भनाइले नेपालमा जलवायु परिवर्तनको गम्भीर बहुआयमिक असरसँगै चिन्ता पनि रहेको प्रष्ट हुन्छ । हिमालमा हिउँ पग्लेर कालापत्थर बन्ने, हिमरेखा माथि सर्ने, अनावृष्टि र अतिवृष्टि हुने, हिमाली क्षेत्रमा कालाजार फैलिने, गर्मी मौसममा हुने धान हिमाल नजिक उत्पादन हुन थालेपछि जलवायु परिवर्तनको असरले जनजीवन प्रभावित हुँदै गएको प्रस्ट देखिन थालेको छ । हिमाली र पहाडी क्षेत्रमा प्रभाव सोलुखुम्बुस्थित बागबानी केन्द्रमा झन्डै दुई दशक बिताएकी हीरा श्रेष्ठ आफूले भोगेको बाल्यकालको जाडो सम्झिँदा अहिले अचम्मित हुन्छिन् । उनले आफ्नो जागिरे जीवनको १८ वर्षे अनुभव सुनाउँदै भनिन्, चिसोले बिरुवा उम्रिनै एकाध महिना लाग्थ्यो, अहिले त चाँडै उम्रिने र पालुवा हाल्ने हुन्छ । बच्चामा हामीले नदेखेको धान अहिले हिमाल क्षेत्रमा फल्न थाल्यो, बाली चाँडै पाक्छ । चैतवैशाखमा फुल्ने गुराँस फागुन नलागी फुलिसक्छ । यो सबै प्रभाव जलवायुमा देखिएको असर र परिवर्तन नै हो, उनले अनुभव सुनाइन् । नयाँ प्रजातिका बाली फल्नेमात्रै होइन, परम्परागत बाली हिमाली क्षेत्रबाट मासिन थालेका छन् । अत्यधिक फल्ने स्याउ र किवी अहिले कम फल्न थालेका छन, फलेका फलहरूमा किरा लागेर जोगाउन मुस्किल भएको स्थानीय किसानको अनुभव छ । हिमाली क्षेत्रमा हिउँ नपर्दा बाली नालीमा निकै असर परेको छ । हिउँको चिसोले फल्ने बाली अब निकै कम फल्न थालेको छ । बागबानीकी कर्मचारी श्रेष्ठ भन्छिन्, हामी बच्चा हुँदा ४५ फिट हिउँ जमेको हुन्थ्यो, हिजोआज त हिउँ पर्नुलाई दुर्लभ मान्न थालियोे, जम्नेको कुरै नगरौं । हिमरेखा माथि सर्दा जलस्रोतमा कमी आएको छ । इसिमोड२०२२ को प्रतिवेदनअनुसार पहाडी क्षेत्रका ६५ प्रतिशत पानीका मूलहरू सुकेका छन् । मेची, कोशी र कर्णाली जलाधार क्षेत्रमा खानेपानीको उपलब्धता ४० प्रतिशतले घटेको छ । हिउँदमा पानीको अभावले कृषि उत्पादन २५ देखि ३० प्रतिशतले घटेको छ । सोलुखुम्बु नाम्चेका ङिमा शेर्पा भन्छन्, हाम्रो पुरानो बस्तीतिर, गाउँमा पानीका मूल सुकेका छन् । कोदो, फापर र जौको उत्पादन घटेको छ । स्थानीय बासिन्दाहरूको जीविकोपार्जन कठिन भएको छ । हिमाली र दुर्गम क्षेत्रमा हुने कृषि उत्पादनको कमीले खाद्य सुरक्षालाई जोखिममा पारेको छ । कार्वन उत्सर्नबाट सिर्जित उच्च तापक्रमले हिमताल विस्फोट र पहिरोको जोखिम बढ्दो छ । इसिमोडको हिन्दु कुश हिमालय असेसमेन्ट (२०१९) प्रतिवेदनअनुसार पछिल्लो ३० वर्षमा नेपालमा २४ वटा हिमताल विस्फोटका घटना भएका छन् । पूर्वी पहाडमा पहिरो ३५ र मध्य पहाडमा ४२ प्रतिशतले बढेको छ । अचानक बाढीका घटनाहरू सन् १९९० को तुलनामा तेब्बर भएका छन् । सन् २०१४ को जुरे पहिरोले सिन्धुपाल्चोकमा पुर्याएको जनधनको क्षति गणितीय हिसाबमा मध्यम मानिए पनि वातावरणीय जोखिमको हिसाबले उच्च तहको भएको विज्ञहरूको भनाइ छ । तापक्रम वृद्धिले हिमनदीहरू पग्लँदा हिमतालहरूको आकार र संख्या बढिरहेको छ, जसले प्राकृतिक प्रकोपको जोखिम बढाएको छ । हिमालय क्षेत्रमा अस्वाभाविक तापक्रम वृद्धि हुने मुख्य कारण हरित गृह ग्यास उत्सर्जन, वन विनाश र औद्योगीकरण हो । अब जैविक विविधता संरक्षण, सामुदायिक सशक्तीकरण, ग्रिन डेभलपमेन्टको अवधारणा कार्यान्वयनमा लानु जरुरी छ । प्राडा वेदमणि दाहाल  डिन एवं वातावरणविज्ञ, काठमाडौं विश्वविद्यालय, स्कुल अफ साइन्स जलवायु परिर्वतनले पहाडमा जनसांख्यिकीय स्वरूपमा फेरबदल आएको छ । यस्तो फेरबदल र बसाइँ सर्ने प्रवृत्तिले असमानता, विस्थापन, मौलिक परम्परा र संस्कृतिमाथि संकट सिर्जना गरिरहेको छ । चोपलाल धमला, सहायक प्राध्यापक, ओखलढुंगा क्याम्पस प्रदेश सरकारले मन्त्रालयमार्फत १४ वटै जिल्लामा जलवायु अनुकूलन योजनासम्बन्धी काम थालेको छ । वन क्षेत्रमा रिचार्ज पोखरी, सिँचाइ पोखरी आकाशे पानी संकलन, प्लास्टिक पोखरी, घाँस तथा फलफूल रोप्ने काम निरन्तर चलिरहेका छन् । अखिलेश गुप्ता, उपसचिव  पर्यटन, वन तथा वातावरण मन्त्रालय, कोशी प्रदेश हिमालय क्षेत्रमा अस्वाभाविक तापक्रम वृद्धि हुने मुख्य कारण हरित गृह ग्याँस उत्सर्जन, वन विनाश र औद्योगीकरण भएको काठमाडौं विश्वविद्यालयका, स्कुल अफ साइन्सका डिन एवं वातावरणविज्ञ प्राडा दाहालको बुझाइ छ । नेपालमा समेत हरित गृहग्याँस उत्सर्जन ३२ वर्षको अन्तरालमा उल्लेखनीय मात्रामा बढेको दाहालको प्रतिक्रिया छ । सन् १९९० मा ३१६० मेट्रिकटन उत्पादन भएकोमा २०२२ मा आइपग्दा वार्षिक ५६७४ मेट्रिकटन पुगेको छ । आवर वल्र्ड इन् डेटा२०१८ नामक एक अन्तर्राष्ट्रिय रिपोर्टका अनुसार १० हजार वर्षपहिले पृथ्वीको ५७ प्रतिशत भूभाग जंगलले ढाकेको थियो । सन् २०१८ मा आइपुग्दा ३८ प्रतिशतमा सीमित छ । नेपालको पनि कार्वन सञ्चय क्षमता घटेको विज्ञहरूको प्रतिवेदनले उल्लेख गरेका छन् । जलवायु परिवर्तनले जैविक विविधतामा ठूलो परिवर्तन ल्याएको छ । इसिमोडको बायोडाइभर्सिटी चेन्जेज इन् हिमालयन रिजन (२०२१) प्रतिवेदन अनुसार २५ सय मिटरभन्दा माथि ४७ नयाँ वनस्पति प्रजातिहरू (जस्तै रोडोडेन्ड्रन र हिमालयन थाइम) फेला परेका छन् । जुन पहिले दुई हजार मिटरभन्दा तलमात्र पाइन्थे । तर १८ सयदेखि दुई हजार मिटर उचाइमा १८ स्थानीय प्रजातिहरू (जस्तै अर्किड, नेपाली सर्पगन्धा, पाँचऔंले) लोप हुने अवस्थामा छन् । नयाँ किराहरू र रोगहरूको प्रकोप पनि बढेको छ । सन् २०१५ पछिमध्ये पहाडमा सुन्तलामा ग्रिनिङ रोग फैलिएको छ भने सन् २०१८ देखि फौजी किराले मकै बालीमा क्षति पुर्याएको छ । जैविक विविधता विज्ञहरूका अनुसार तापक्रम वृद्धिले नयाँ प्रजातिहरू माथिल्लो उचाइमा सर्दै गएपछि स्थानीय रैथाने प्रजातिहरू लोप हुने जोखिम बढेको छ । हिमरेखा माथि सर्ने प्रक्रियाले सामाजिक संरचनामा गहिरो प्रभाव पारेको छ । सोसियोइकोनोमिक इम्प्याक्ट अफ क्लाइमेट चेन्ज (२०२२) प्रतिवेदन अनुसार पानीको अभाव र कृषि उत्पादनमा कमीले उच्च पहाडी क्षेत्रबाट २८ प्रतिशत घरपरिवार तल्लो भेगमा सरेका छन् भने युवाको पलायन ४५ प्रतिशतले बढेको छ । रोजगारीका लागि युवाहरू बिदेसिँदा गाउँघरमा बुढापाका र बालबालिका मात्रै देखिन्छन् । यसले सामाजिक संरचना र सांस्कृतिक पहिचानमा संकट ल्याएको ओखलढुंगा क्याम्पसका सहायक प्राध्यापक चोपलाल धमलाको अध्ययन छ । जलवायु परिर्वतनले पहाडमा जनसांख्यिकीय स्वरूपमा फेरबदल आएको छ । यस्तो फेरबदल र बसाइ सर्ने प्रवृत्तिले असमानता, विस्थापन, मौलिक परम्परा र संस्कृतिमाथि संकट सिर्जना गरिरहेको सहायक प्राध्यापक धमलाले बताए । बाहिरी सचेतनाबाट मात्र अनुकूलनका काम गर्न नसकिने भएकाले विद्यालय र विश्वविद्यालयका पाठ्यक्रमहरू परिर्माजन गरेर अब विद्यार्थीलाई जलवायु परिर्वतनको कारण, असर र अनुकूलनका विधि पढाउनु पर्नेमा उनले जोड दिए । तराईसम्मै प्रभाव हिमरेखा माथि सर्ने प्रक्रियाको प्रभाव हिमाली र पहाडी क्षेत्रमा मात्र सीमित छैन । तराईका मैदानी क्षेत्रमा पनि गम्भीर असर देखिएको छ । विज्ञहरूका अनुसार हिमनदीहरू सुकेर तराईका नदीहरूमा पानीको बहाव घट्दा उत्पादन घट्ने र मुलुककै खाद्य सुरक्षा जोखिममा पर्ने निश्चित छ । अर्कोतिर हिमाली क्षेत्रमा हिमताल विस्फोट र पहिरोले तराईमा अचानक बाढीको जोखिम बढाएको छ । इसिमोडको प्रतिवेदनले सन् १९९० को तुलनामा बाढीका घटनाहरू तेब्बर भएको जनाएको छ । २०७४ को कोशी बाढीले तराईका लाखौं बासिन्दालाई विस्थापित गरेको थियो । नेपालको जलवायु तथा मौसम विज्ञान विभागले सन् २०२४, सेप्टेम्बरमा औसतभन्दा १७००१ प्रतिशत बढी वर्षा भएको रेकर्ड गरेको छ जसले बाढी र डुबानको जोखिम अति उच्च रहेको प्रस्ट हुन्छ । पहाडमा उत्पादन ३३ प्रतिशतले घटेको छ । कतै सिँचाइको अभाव त कतै डुबानले अन्न भण्डार मानिएको तराईमा समेत उत्पादन ह्वात्तै घट्न थालेको छ । नयाँ रोगहरू र किराहरू (जस्तै फौजी किरा र अमेरिकन पात खाने किरा) तराईमा फैलिँदा मकै, धान र अन्य बालीमा क्षति पुर्याउन थालेका छन् । तराईमा जमिनमुनिको पानीको सतह पनि निकै घटेको पाइएको छ । दमक नगरपालिका९ गरामुनि, झापाका व्यवसायी यमनाथ विमली एकै ठाउँको पानीको सतह २० वर्षअघि भन्दा अहिले निकै घटेको बताउँछन् । विमली परिवारले त्यही ठाउँमा दुई दशकपहिले चापाकल गाड्दा २२ फिटमा पानीको सतह भेटिएको थियो । अहिले उनले अर्को कल राख्न ३२ फिट गहिरो खनेपछि मात्र पानीको सतह भेटियो । यही तथ्यलाई हेर्दा दुई दशकमा एकै ठाउँमा पानीको सतह १० फिट घटेको पाइयो, उनले भने । पानीको सतह घट्दै गएर भूसतहभित्र खाली बन्ने र जमिने भासिने डर हुने विज्ञहरू बताउँछन् । निकट भविष्यमा तराईमा पानीको सतह घट्दा पानीको अभाव हुने र जमिन भासिने समस्या आउने सक्ने विमलीको चिन्ता छ । अनुकूलनका काम जरुरी जलवायु परिवर्तन र पृथ्वीको तामक्रम वृद्धिको असर अन्य देशभन्दा हिमालय क्षेत्र रहेकाले नेपालमा बढी परेको निष्कर्षसहित नै सरकारले सगरमाथा संवाद गरेको हो । यद्यपि यस्ता संवादहरू धेरै त छलफल र नीतिमै सीमित रहने गरेका छन् । स्थानीय तहसम्मै जलवायु परिर्वतनको कारण, असर, न्यूनीकरण र अनुकूलनका काम जरुरी भएको वातावरणविज्ञ प्राडा दाहालको सुझाव छ । अहिले संघ र प्रदेश सरकारले केही यस्ता काम सुरु गरे पनि स्थानीय तहको प्राथमिकतामा भने परेको छैन । जलवायु अनुकूलन योजना स्थानीय तहले निर्माण गरेका छैनन् । स्थानीय सरकारले अनुकूलनका लागि वन क्षेत्रमा रिचार्ज पोखरी बनाएर पानी जम्मा गर्ने जसरले हरियाली बढ्ने र पानीका मुहानहरू संरक्षण गर्न सहयोग पुग्ने सहायक प्राध्यापक धमलाको सुझाव छ । प्रदेश सरकारले नीतिगत तहमा व्यापक काम गर्नुपर्ने उनले बताए । हाल प्रदेश तहमा केही काम चाहिँ सुरु भएको देखिन्छ । कोशी प्रदेशको पर्यटन, वन तथा वातावरण मन्त्रालयका उपसचिव अखिलेश गुप्ताका अनुसार प्रदेश सरकारले मन्त्रालयमार्फत १४ वटै जिल्लामा जलवायु अनुकूलन योजनासम्बन्धी काम थालेको छ । उनका अनुसार नमुना गाउँ कार्यक्रम सञ्चालन गरेर अनुकूलनका काम भरहेका छन् । वन क्षेत्रमा रिचार्ज पोखरी, सिँचाइ पोखरी आकाशेपानी संकलन, प्लास्टिक पोखरी, घाँस तथा फलफूल रोप्ने काम भइरहेको गुप्ताले बताए । सरकारले अनुकूलनका खुद्रा काममा स्थानीय तहलाई जिम्मेवार बनाएर दीर्घकालीन योजनामा काम गर्नुपर्नेमा सरोकारवालाको जोड छ । जलस्रोत व्यवस्थापनका लागि वर्षा, जल संकलन र कृत्रिम नदी निर्माणजस्ता प्रविधिहरूले पानीको अभाव कम गर्न सक्छ । प्राकृतिक प्रकोपको पूर्वतयारीका लागि हिमताल विस्फोट र बाढीको जोखिम न्यूनीकरण गर्न प्रारम्भिक चेतावनी प्रणाली र पूर्वाधार विकासमा लगानी बढाउनुपर्ने विज्ञहरूको सुझाव छ । जलवायु अनुकूलन कृषि बालीहरू (जस्तै सुक्खा सहन सक्ने धान र गहुँ) को प्रवर्द्धन र जैविक खेतीलाई प्रोत्साहन, स्थानीय किसानहरूलाई प्रशिक्षण र प्रविधिको पहुँचले खाद्य संकट कम गर्न सकिन्छ । जैविक विविधता संरक्षण, सामुदायिक सशक्तीकरण, ग्रिन डेभलपमेन्टको अवधारणा कार्यान्वयनमा लानु जरुरी भइसकेको वातावरणविज्ञ प्राडा दाहालको भनाइ छ । पर्यटन र जैविक खेतीमा आधारित उद्यमहरूको विकासले युवा पलायन रोक्न सकिने बताउँदै दाहाल जलवायु परिवर्तनविरुद्धको अन्तर्राष्ट्रिय मञ्चहरूमा नेपालले आफ्नो आवाज बलियो बनाउनुपर्नेमा जोड दिन्छन् । दीर्घकालीन समाधानका लागि जलवायु अनुकूलन प्रविधिहरू, नीति निर्माण र अन्तर्राष्ट्रिय सहयोग आवश्यक रहेको उनले बताए । यस विषयमा समयमै ध्यान दिन नसकिए हिमालदेखि तराईसम्मको पारिस्थितिकीय र सामाजिक सन्तुलन थप जोखिममा पर्ने निश्चित रहेको विषयगत विज्ञहरूको बुझाइ छ ।"
ग्लोबल आइएमई बैंकद्वारा प्लास्टिक फोहोर संकलनसहित हाइकिङ कार्यक्रमको आयोजना,"काठमाडौं : ग्लोबल आइएमई बैंक लिमिटेडले विश्व वातावरण दिवसको अवसरमा प्लास्टिक फोहोर संकलन गर्ने उद्देश्यले कीर्तिपुरको मच्छेगाउँदेखि चम्पादेवी मन्दिर परिसरसम्मको एक दिने हाइकिङ कार्यक्रम आयोजना गरेको छ। कीर्तिपुर नगरपालिका र नेपाल रेडक्रस सोसाइटी, कीर्तिपुर शाखासँगको सहकार्यमा आयोजित कार्यक्रममा करिब १५० केजी प्लास्टिक फोहोर संकलन गरिएको हो। यस्तै हाइकिङ रुटअन्तर्गतका विभिन्न स्थानमा फोहोर संकलनका लागि स्थानीय समुदायले उत्पादन गरेका बाँसको डोका (डस्टबिन) समेत राखिएको छ। जसले दीर्घकालीन फोहोर व्यवस्थापनमा योगदान पुर्याउने विश्वास लिइएको छ। फोहोर संकलनपश्चात् उक्त फोहोर नगरपालिकाको फोहोर व्यवस्थापन केन्द्रमा हस्तान्तरण गरिएको थियो। कार्यक्रममा बैंकका प्रमुख कार्यकारी अधिकृत सुरेन्द्रराज रेग्मी, नायव प्रमुख कार्यकारी अधिकृत सुमन पोखरेल, कीर्तिपुर नगरपालिका प्रतिनिधिहरू, नेपाल रेडक्रस सोसाइटी, कीर्तिपुर शाखाका पदाधिकारी, बैंकका कर्मचारी तथा स्थानीय स्वयम् सेवकहरूको उल्लेखनीय उपस्थिति रहेको थियो। ग्लोबल आइएमई बैंकले बैंकिङ सेवाका अतिरिक्त स्वदेशी उत्पादनको प्रवर्द्धन, जलवायु परिवर्तन असर न्यूनीकरण, वातावरण संरक्षण तथा दिगो विकासमा विशेष योगदान दिँदै आएको छ। विश्व वातावरण दिवसकै सन्दर्भमा बैंकले देशभर वृहत् वृक्षारोपण कार्यक्रम पनि सम्पन्न गरेको छ। आफ्नो १८औँ वार्षिकोत्सवको अवसरमा बैंकले मुलुकभर १८ हजार वृक्षारोपण गर्ने लक्ष्यसहित विभिन्न स्थानमा वृक्षारोपण कार्यक्रम सञ्चालन गरेको हो। वृक्षारोपणले वातावरण संरक्षणका साथै जलवायु परिवर्तन न्यूनीकरण तथा स्थानीय समुदायको आयआर्जनमा समेत सकारात्मक प्रभाव पार्ने विश्वास बैंकले लिएको छ।"
"ट्रम्पमस्क सम्बन्ध कहिले महामित्र, कहिले दुस्मनीको पराकाष्ठा","अमेरिका : अमेरिकी राष्ट्रपति डोनाल्ड जे ट्रम्प र विश्वकै धनी व्यक्ति एलोन रिभ मस्कबीचको सम्बन्धमा दरार उत्पन्न भएको छ । सन् २०२४ को जुलाईमा पेन्सेलभेनियाको बटलरमा चुनावी र्यालीपछि मस्कले ट्रम्पलाई समर्थन गर्ने घोषणा गरेका थिए । उनले ट्रम्पको चुनावी अभियानमा महत्वपूर्ण आर्थिक सहयोग पनि गरे । त्यस बेलादेखि ट्रम्प र मस्कबीच गाला चाटाचाटको सम्बन्ध बन्यो । तर, फेरि दुवै जना एकअर्काको दुस्मनजस्तै अभिव्यक्ति दिइरहेका छन् । हुन त सन् २०२४ को जुलाई अघिसम्म मस्क ट्रम्पको पक्षमा नदेखिएका मात्र होइनन्, ट्रम्प पहिलो कार्यकालमा राष्ट्रपतिको उम्मेदवार बन्दा मस्कले त्यसको खरो विरोध गरे । तर, समयसँगै राष्ट्रपति ट्रम्प र मस्कबीचको सम्बन्ध नजिकिएको थियो । करिब १० वर्षदेखि चिनजानमा रहेका उनीहरूबीचको सम्बन्ध गत वर्षदेखि नजिकको सहकार्यमा परिणत पनि भएको थियो । त्यसअघि मस्कले ट्रम्प राष्ट्रपति बन्न योग्य छैनन् भन्ने आरोप लगाएका थिए । मंगल ग्रहमा रकेट लाने कुरा पागलको परिकल्पना भन्ने ट्रम्पको खिसीट्युरीको खुलेरै विरोध जनाए । तर, पछिल्लो समय अमेरिकाका लागि चाहिने व्यक्ति ट्रम्प हुन् र म उनलाई इन्ड्रोस गर्दछु भन्ने मस्कको भनाइ सार्वजनिक भयो । त्यति मात्र होइन, ट्रम्पको प्रशंसा गर्दै मस्कले, अरू कसैले गर्न नसक्ने काम उनले गर्न सक्छन्, उनी जिनियस छन् भन्ने खालको अभिव्यक्ति पनि दिए । दोस्रो राष्ट्रपतीय निर्वाचनमा ट्रम्प र मस्कबीच सम्बन्ध निकै नजिकको बन्न पुगेको थियो । यसैबीच, ट्रम्पको एक्समा भएको अकाउन्ट पुनस्र्थापित पनि भएको थियो, जुन एक्स सामाजिक सञ्जाल मस्कको हो । ट्रम्पलाई राष्ट्रपति बनाउन मस्कले सकेको जोड बल गरे । राष्ट्रपति ट्रम्पले मस्कको परियोजनामा साथ मात्रै दिएनन्, विश्व चर्चित विद्युतीय कार टेस्लाको प्रबद्र्धनमा पनि योगदान दिए । ट्रम्पले यसबीच टेस्लासमेत किनेका थिए । राष्ट्रपति निर्वाचित भएपछि ट्रम्पले आफ्नो वरिष्ठ सल्लाहकारकै रूपमा भूमिका खेल्न सक्ने गरी डिपार्टमेन्ट अफ गभर्मेन्ट इफिसेन्सी विभाग गठन गरी त्यसको प्रमुख मस्कलाई बनाएका थिए । संघीय सरकारको अनावश्यक खर्च कटौती गर्दै डिजिटल टेक्नोलोजीमार्फत काम गर्दै खर्च मितव्ययी बनाउन भूमिका निभाउने जिम्मेवारीसहितको सो विभागले सक्रियता बढाउँदै काम पनि गर्यो । ट्रम्प प्रशासनको सहयोगी बन्दै सुझावसमेत दियो । मस्कको सक्रियता र भूमिका आलोचनामुक्त भने रहन सकेन । संघीय सरकारका मन्त्री र विभिन्न विभागीय प्रमुखहरू, कर्मचारीहरूले पनि उनको भूमिकाप्रति सन्तोष नमानेका खबरहरू आइरहे । तर, ट्रम्पका प्रिय बन्दै मस्कले काम गरे । यसबीच मस्कको परिवार किन ह्वाइट हाउसमा ? मस्कका छोरा किन राष्ट्रपति कार्यालयमा ? जस्ता प्रश्न पनि उठे । आलोचना भइरहे पनि ट्रम्पमस्क आफूहरूको सहकार्य दरिलो भएको प्रस्तुति दिइरहे । मस्कको डिपार्टमेन्ट अफ गभर्मेन्ट इफिसेन्सीमा सक्रियता बढिरहँदा यता उनको एकल स्वामित्व रहेको टेस्लालगायत उनको स्वामित्व रहेको सामाजिक सञ्जाल र वस्तुहरूको सेयर मूल्यमा गिरावट आउन थाल्यो । ट्रम्प प्रशासनमा विभिन्न मन्त्रालय सम्हालिरहेका मन्त्रीहरूसँग पनि मस्कको सम्बन्ध राम्रो नभएका खबरहरू आउन थाले । अन्ततः मस्कले आफूले अब डिपार्टमेन्ट अफ गभर्मेन्ट इफिसेन्सीमा समय कम दिने र टेस्ला तथा आफ्ना परियोजनामा ध्यान लगाउने उद्घोषसहित आफ्नो स्वामित्वको एक्समा पोस्ट गरे । त्यसको केही दिनमै ट्रम्पले कार्यकारी आदेशमार्फत बनाएको इफिसेन्सीबाट राजीनामा दिए । जुन १ देखि टेस्लामै पूर्णतः ध्यान दिने गरी राजीनामा दिएका उनले १ सय ३० दिनमा आफूले अमेरिकी सरकारका लागि उल्लेखनीय योगदान दिएको दाबी गरे । तर, एकाएक जुन ५, बिहीबार दिनभर अमेरिकी राष्ट्रपति डोनाल्ड जे ट्रम्प र विश्वका धनी व्यक्ति एलोन रिभ मस्कबीच सामाजिक सञ्जालमा आरोपप्रत्यारोप सुरु भयो । मस्कले आफ्नो स्वामित्वको एक्समा राष्ट्रपति ट्रम्प, उनको प्रशासन, उनको नीति र बन्दै गरेका बिलहरूमाथि कडा टिप्पणी गरे । अर्कोतर्फ राष्ट्रपति ट्रम्प सामाजिक सञ्जाल टुथमा मस्कको शैली र उनको व्यवहार ठीक नभएको जस्ता सन्देश सहितका पोस्टहरू पोस्टिङ गर्न थाले । करिब दिनभरजसो सामाजिक सञ्जालमा राष्ट्रपति ट्रम्प र मस्कबीच आरोप प्रत्यारोपको दोहोरी चल्यो । सामाजिक सञ्जालमा दोहोरी भइरहँदा राष्ट्रपति ट्रम्प सोही दिन जर्मनका चान्सलर फ्राइड्रिज मर्जसँगको भेटघाटमा थिए । सामाजिक सञ्जालमा आरोप प्रत्यारोपको शृखंला चलिरहँदा पछिल्ला केही दिनमा राष्ट्रपति ट्रम्प र मस्कले सञ्चारमाध्यममा समेत प्रतिक्रिया दिँदै एकअर्काविरुद्ध कडा प्रहार गर्न थालेका छन् । ट्रम्पले मस्कसँगको सहकार्य सकिएको बताइरहँदा मस्कले अहिले आइरहेको कर कटौती र खर्च वृद्धिसम्बन्धी आर्थिक बिल रोक्न कंग्रेससँग आग्रह गरेका छन् । सम्बन्ध राम्रो हुँदा किनेको टेस्लासमेत ट्रम्पले बेच्न सक्ने चर्चा सुरु भएको छ । ट्रम्पले मस्कसँग वार्ता गर्ने कुनै सोच नभएको र टेस्लामा राम्रो गरून् भन्ने चाहना आफ्नो रहेको सञ्चारमाध्यममा प्रतिक्रिया दिएका छन् । उनले मस्क रहेको समयमा भएका सम्झौताहरू भने पुनरावलोकन हुने उल्लेख गरेका छन् । यता, मस्कले अब ८० प्रतिशत मिडलम्यानको सहभागिता रहने दलको आवश्यकता देखिरहेका छन् भने आउँदो मिडटर्म चुनावमा कंग्रेसलाई सहयोग गर्ने हुन् कि भन्ने अनुमान पनि गर्न थालिएको छ । हुनतः ट्रम्प र मस्कको सम्बन्धमा उतारचढावहरू समय समयमा आउने गरेका देखिन्छन् । टेस्लाका सीईओले मस्कले २०१६ को चुनावअघि सीएनएन र बीबीसीसँगको अन्तर्वार्तामा डेमोक्रेटिक राष्ट्रपति पदका उम्मेदवार हिलारी क्लिन्टनको आर्थिक र वातावरणीय नीतिहरूको प्रशंसा गरेका थिए । मलाई लाग्छ कि उनी सही मान्छे होइनन्, मस्कले त्यतिबेला ट्रम्पको बारेमा भनेका थिए र थपेका थिए मलाई लाग्दैन कि यो हाम्रो लोकतन्त्रको सबैभन्दा राम्रो क्षण हो । तर, ट्रम्पको पहिलो कार्यकालमा मस्कले केही समय उनीसँग नजिक रहेर काम भने गरेका थिए । मस्क, ट्रम्पको निर्माण रोजगार परिषद्मा रहेर काम गरे । तर, मस्कले पेरिस जलवायु सम्झौताबाट फिर्ता हुने ट्रम्पको घोषणाको समर्थन नगरी आफूलाई दिइएको भूमिकाबाट बाहिरिए । उनले त्यतिखेर २०१७ मा टिट गर्दै भनेका थिए, जलवायु परिवर्तन निकै महत्वपूर्ण विषय हो, पेरिस सम्झौता छोड्नु अमेरिका वा संसारका लागि राम्रो होइन । तत्कालीन समयमा जिम्मेवारी छाडे पनि मस्कले संघीय सरकारसँग घनिष्ठ सम्बन्ध कायम राख्दै आफ्नो रकेट कम्पनी स्पेस एक्सको नासा र अन्य एजेन्सीहरूसँग सम्झौता गरेका थिए । ट्रम्पले फ्लोरिडामा २०२० स्पेसएक्स प्रक्षेपणमा मस्कको प्रशंसा गर्दै उनलाई महान मान्छेको संज्ञा दिएका थिए । एक पछि अर्को घटना परिघटनाले नजिकिएका ट्रम्प र मस्क राजनीतिक रूपमा पनि नजिक भएका थिए । ट्रम्पको पहिलो कार्यकाल अघि पार्टी लाइनको समेत कटु आलोचक मस्क २०२२ पछि भने ट्रम्पको पार्टी लाइनप्रति पनि नरम भएका थिए । मस्कले मे, २०२२ मा आफूले अब डेमोक्रेटलाई सहयोग र समर्थन नगर्ने उद्घोष गरेका थिए । तिनीहरू विभाजन र घृणाको पार्टी बनाउन लागेका छन् । मस्कले डेमोक्रेटलाई प्रहार गर्दै टिटमा भनेका थिए, त्यसैले म अब तिनीहरूलाई समर्थन गर्न सक्दिनँ र रिपब्लिकनलाई भोट दिनेछु । तर राष्ट्रपति दौडमा पुनः ट्रम्प आएपछि मस्कले सहयोग नगर्ने र अन्य पूर्वराष्ट्रपतिहरूलाई पनि सहयोग नगर्न आग्रह गरेका थिए । जसको जवाफमा ट्रम्पले २०२२ को जुलाईमा भएको एक र्यालीमा मस्कलाई कलाकारको संज्ञा दिँदै संघीय सरकारको सहयोगबिना मस्कले उनका कम्पनीहरू चलाउन पनि नसक्ने टिप्पणी गरेका थिए । त्यसबीचमा ट्रम्पको तत्कालीन टिटर हाल एक्समा रहेको एकाउन्ट बन्द अवस्थामा रहेको थियो । त्यो टिटर मस्कले २०२२ मा किनेर एक्स बनाएका थिए र ट्रम्पको एकाउन्ट सुचारु भएको थियो । मस्कले सुरुमा रिपब्लिकन राष्ट्रपतिको प्राथमिकमा फ्लोरिडाका गभर्नर रोन डेसेन्टिसलाई समर्थन गरेका थिए । उनी रोनसँगै एक कार्यक्रममा मे २०२३ मा सँगै देखिएका थिए । तर रिपब्लिकनबाट ट्रम्प नै आउने भएपछि मस्क आफ्नो पहिला गरेका टिप्पणी विपरीत ट्रम्पको समर्थनमा देखा परेका थिए । टेक अर्बपति मस्कले जुलाई १३, २०२४ मा ट्रम्पलाई औपचारिक रूपमा समर्थन गरेका थिए । म राष्ट्रपति ट्रम्पलाई पूर्ण रूपमा समर्थन गर्छु र उनको शीघ्र स्वास्थ्यलाभको आशा गर्छु, चुनावी अभियानका क्रममा पेन्सेलभेनियामा ट्रम्पमाथि भएको आक्रमण पछि मस्कले भनेका थिए । मस्कले ट्रम्पलाई खुलेर सहयोग गरेका थिए । मस्कले अभियान नै सञ्चालन गरी ट्रम्प र अन्य रिपब्लिकन उम्मेदवारहरूलाई निर्वाचित गर्न मद्दत गर्न लगभग ४,२७७ मिलियन खर्च गरेको अमेरिका पीएसी भनिने संस्थाले जनाएको छ । चुनावमा विजयपछि ट्रम्पले विजयी सभामा मस्कको नाम लिँदै उनलाई अद्भुत र चम्किलो ताराको संज्ञा दिएका थिए । पछि कार्यकारी आदेशमार्फत विभाग नै गठन गरी, मस्कलाई त्यसको नेतृत्वको जिम्मेवारी राष्ट्रपति ट्रम्पले दिएका थिए, दुईबीच घनिष्ठ सम्बन्ध बनेको थियो । मस्कको कामको आलोचना हुँदा राष्ट्रपति ट्रम्प त्यसको बचावमा उत्रिने गरेका थिए । पत्रकार सम्मेलनहरूमा पनि सँगै देखिएका थिए भने मस्कले कर नीतिको आलोचना गर्दा पनि ट्रम्प प्रशासन त्यसलाई महत्व दिएर बढावा दिने स्थितिमा देखिएको थिएन । बरु ट्रम्पले टेस्ला किनेर सन्देश प्रवाह गर्न चाहेका थिए । तर विवाद बढ्दै जाँदा मेको अन्त्यसँगै मस्कको ह्वाइट हाउस बसाइ टुंगियो । राष्ट्रपति ट्रम्पले अब उनी आफ्नो घर टेस्ला फर्कन सक्नेछन् भन्ने अभिव्यक्ति दिए । त्यसको केही दिनमा नै मस्कले जिम्मेवारी छाडेको घोषणासँगै राजीनामा दिए । राजीनामा दिनुअघि नै मस्कले ट्रम्पको दोस्रो कार्यकालको एजेन्डालाई अगाडि बढाउने उद्देश्यले बनाइएको कानुनको आलोचना गर्न थाले । मस्कले सो कानुनलाई घृणित घृणित भनी टिप्पणी गरे । जुन ५ मा ट्रम्पले मस्कको आकर्षक सरकारी सम्झौताहरू रद्द गर्ने धम्की दिए र मस्कले पनि आफूबिना ट्रम्पले राष्ट्रपति पद जित्न नसक्ने दाबी गरे । बजेट बिलमा विद्युतीय सवारी साधनहरूको लागि कर क्रेडिट समाप्त गर्ने प्रावधानले मस्क निराश भएको अन्तर्राष्ट्रिय सञ्चारमाध्यमहरूले उल्लेख गरेका छन् । ट्रम्पसँग राष्ट्रपतिको रूपमा ३५ वर्ष बाँकी छ, तर म ४० भन्दा बढी वर्षसम्म रहनेछु, मस्कले भनेका छन् । राष्ट्रपति ट्रम्पले कानुनबारे मस्क जानकार थिए भनिरहँदा मस्कले आफू यसको पक्षमा कहिल्यै नहुने र आफूलाई कुनै जानकारी नभएको बताएका छन् । राष्ट्रपति ट्रम्पले मस्कलाई पागलको संज्ञा दिन पछि परिरहेका छैनन् भने मस्क अब राष्ट्रपति ट्रम्पबाट अमेरिकाले हित नहुने बताइरहेका छन् । यसले के देखिन्छ भने ट्रम्प र मस्कबीच सम्बन्ध निकै नै चिसिएको छ । तर विगतलाई हेर्दा चिसिएको सम्बन्ध फेरि सुमधुर नहोला भन्न सकिन्न ।"
मधेस सरकारको २० प्रतिशतमात्रै बजेट खर्च,"जनकपुरधाम : चालु आर्थिक वर्ष बित्न एक महिनामात्रै बाँकी छ। तर, मधेस प्रदेश सरकारले कुल बजेटको मात्र २० प्रतिशत मात्रै खर्च गरेको छ। त्यसमा पनि चालु खर्च ३२ छ भने पुँजीगत खर्च १३ प्रतिशत मात्रै छ। प्रदेश सरकारले आर्थिक वर्ष २०८१८२ मा ४३ अर्ब ८९ करोड २१ लाख ७० हजार बजेट ल्याएको थियो। प्रदेश लेखा नियन्त्रक कार्यालय जनकपुरका अनुसार, जेठ २५ गतेसम्म ८ अर्ब ८९ करोड ५२ लाख मात्रै खर्च भएको छ। जसमा पुँजीगत खर्च ३ अर्ब ८२ करोड ६६ लाख ३८ हजार ४ सय ८९ छ। चालु खर्च ५ अर्ब ७२ करोड ८८ लाख ६ हजार २ सय ७८ मात्रै छ। मन्त्रालयगत रूपमा प्रदेशको वन तथा वातावरण मन्त्रालयले सबैभन्दा बढी ४० प्रतिशत बजेट खर्चेको छ भने सबैभन्दा कम खेलकुद तथा समाज कल्याण मन्त्रालयले ६ प्रतिशतमात्रै बजेट खर्च गरेको छ। जबकी प्रदेश सरकारले आगामी आर्थिक वर्ष २०८२०८३ का लागि निकै आकर्षक नारा र कार्यक्रमले भरेर नीति तथा कार्यक्रम ल्याएको छ। जुन, प्रदेशसभाबाट आइतबार पारित भएको छ। मधेस प्रदेश सरकारका अर्थमन्त्री सुनीलकुमार यादवले आइतबार मधेस प्रदेशसभामा विनियोजन विधेयक २०८२ समेत प्रस्तुत गरेका छन्। जसमा प्रदेशको समृद्धि र विकासका निकै गहकिला नाराहरू समावेश गरिएका छन्। तर, चालु आर्थिक वर्षमा विकास बजेट अति नै न्यून खर्चेको सरकारसँग आगामी वर्षमा विकास योजनाहरू प्रभावकारी रूपमा सञ्चालन गर्न सकिने आस नरहेको अर्थविद् तथा मधेस प्रदेश नीति तथा योजना आयोगका पूर्वउपाध्यक्ष भोगेन्द्र झा बताउँछन्। प्रदेश सरकारले ल्याएका योजनाहरूनै दीर्घकालीन छैनन्। वित्तीय अनुशासन कायम गर्नका लागि बजेटको सही सदुपयोग आवश्यक हुन्छ तर, मधेस प्रदेशमा त्यस्तो देखिएको छैन, झा भन्छन्, आर्थिक वर्षको अन्त्यमा आएर काम गर्ने र जेनतेन बजेट खर्च प्रतिशत बढाउने परिपाटी सरकारको पुरानै हो। यस वर्ष पनि सोहीअनुसारले काम हुन्छ होला। प्रदेशमा योजना तर्जुमा राम्रो तरिकाले नहुँदा बजेट खर्चमा कमी आएको मधेस प्रदेश अर्थ मन्त्रालयका सचिव रामकुमार महतो बताउँछन्। यसपालि योजना तर्जुमामै कमी, कमजोरी देखिएको छ। जुन योजना कार्यान्वयन गर्न सक्ने खालका हुन्छन्, त्यसमा न्यून बजेट सुनिश्चित गरिन्छ तर, जुन कार्यान्वयनमा कठिनाइ हुने खालका छन् त्यसमा बढी बजेट राखिन्छ र त्यो खर्चनै हँुदैन, अर्थसचिव महतो भन्छन्, यस वर्ष मधेस प्रदेशमा योजना कार्यान्वयन पनि ढिला सुरु भएको हो। त्यसले गर्दा पनि बजेट खर्चमा कमि आएको देखिन्छ। तर, ठेक्का प्रक्रियाबाट हुने कामहरू भइरहेका छन्। त्यसैगरी उपभोक्ता समितिहरूबाट पनि काम भएका छन्। उनीहरू फाइनल भुक्तानीका लागि आर्थिक मसान्तको अन्त्यमै आउने हुनाले असारमा खर्च बढी भएको देखिन्छ। खर्च प्रतिशत नदेखिनु भनेको कामै भएको छैन भन्ने होइन। भौतिक प्रगति भएको छ तर, खर्च भने मसान्तको अन्त्यमै देखिन्छ। यस वर्ष मधेस प्रदेशमा प्रदेश सरकारले ल्याएको चालु आवको खर्च मार्गदर्शनमा परिवर्तन गरिएको कारणले योजनाहरूको कार्यान्वयन ढिला सुरु भएको थियो। प्रदेश सरकारले आव २०८१।०८२ को नीति तथा कार्यक्रममा प्रदेश सरकारका आयोजनाहरूको कार्यान्वयन खुल्ला एवं प्रतिस्पर्धात्मक खरिद विधिको अवलम्बन हुने गरी व्यवस्था मिलाइने र लाभग्राही एवं नागरिकको आयोजनाप्रति स्वामित्व र अपनत्व सिर्जना गर्न पारदर्शी कार्यान्वयन प्रक्रियासहित नागरिक नेतृत्व सहजीकरण संयन्त्र परिचालन गर्ने उल्लेख गरिएको थियो। चालु आर्थिक वर्षको बजेट वक्तव्यको १४७ नम्बर बुँदामा खुल्ला प्रतिस्पर्धाबाट प्रदेशमा काम गराउने उल्लेख थियो। तर, सो विषयमा सदनमा प्रतिपक्षले विरोध जनाउँदा ६ महिनासम्म सरकारको काम नै ठप्प भएको थियो। मधेस प्रदेशमा उपभोक्ता समितिबाट काम गराउने संकल्प प्रस्ताव माघ ६ गते प्रदेश सभाबाट पारित भएपछि मात्रै काम गर्ने बाटो खुलेको थियो। मधेस प्रदेश सरकारको मुख्यमन्त्री तथा मन्त्रिपरिषद्को कार्यालयबाट हालसम्म जम्मा २२ प्रतिशत, अर्थ मन्त्रालयबाट ४० प्रतिशत, उद्योग वाणिज्य तथा पर्यटन मन्त्रालयबाट ११ प्रतिशत, भूमि व्यवस्था, कृषि तथा सहकारी मन्त्रालय १६ प्रतिशत, ऊर्जा सिँचाइ तथा खानेपानी मन्त्रालय १९ प्रतिशत, गृह सञ्चार तथा कानुन मन्त्रालयबाट १८ प्रतिशत, वन तथा वातावरण मन्त्रालयबाट ४२ प्रतिशत, भौतिक पूर्वाधार विकास मन्त्रालयबाट १६ प्रतिशत, खेलकुद तथा समाज कल्याण मन्त्रालयबाट ६ प्रतिशत, शिक्षा तथा समाज कल्याण मन्त्रालयबाट १८ प्रतिशत, स्वास्थ्य तथा जनसंख्या मन्त्रालयबाट २७ प्रतिशत र श्रम तथा यातायात मन्त्रालयबाट २० प्रतिशत मात्रै बजेट खर्च भएको अवस्था छ।"
यू१४ विद्यालय खेलकुद सुरु,"काठमाडौं : राष्ट्रिय खेलकुद परिषद् (राखेप) को आयोजनामा यू१४ राष्ट्रिय विद्यालय खेलकुद आइतदेखि सुरु भएको छ । त्रिपुरेश्वरस्थित दशरथ रंगशालामा भएको कार्यक्रममा राखेपका अध्यक्ष युवा तथा खेलकुदमन्त्री तेजुलाल चौधरीले १९औं एसियाली खेलकुदकी ऐतिहासिक रजत विजेता करातेकी एरिका गुरुङलाई ओलम्पिक टर्च हस्तान्तरण गरी प्रतियोगिताको औपचारिक उद्घाटन गरेका थिए । ट्रयाकमा दौड्दै एरिकाले टर्च एसियाली खेलकुदकै महिला कबड्डी टोलीकी कांस्य विजेता मानमति विष्टलाई दिइन् । मानमतिले १३औं दक्षिण एसियाली खेलकुदका स्वर्ण विजेता उसुका विजय सिन्जालीलाई प्रदान गरिन् । विजयले यूडब्लुडब्लु एसियन बेल्ट कुस्ती एलिस च्याम्पियनसिपका कांस्य पदक विजेता सुरेश चुनारालाई दिए । सुरेशले टर्चलाई ट्रयाकमा परिक्रममा गराउनुअघि बाँकी खेलाडी पनि सुरेशसँगै मिसिएका थिए । त्यसपछि सुरेशले तीन खेलाडीसँग मिलेर टर्च परिक्रमा गराएका थिए । त्यसअघि सहभागी सातै प्रदेशका टोलीको मार्चपास भएको थियो । कार्यक्रमलाई सम्बोधन गर्दै मन्त्री चौधरीले विद्यालय खेलकुद युवा खेलाडी उत्पादनको महत्वपूर्ण प्रतिस्पर्धा रहेकाले यसले निरन्तरता पाउनुपर्ने बताए । राखेप सदस्यसचिव टंकलाल घिसिङले विद्यालय तहबाट खेलकुदको जगलाई बलियो बनाउन जुनियर प्रतियोगिताको सुरुवात गरिएको बताउँदै यस्ता प्रतियोगिताले राष्ट्रिय टोलीलाईसमेत योगदान दिने बताए । उनले ६ खेललाई आगामी वर्षमा बढाउनु पर्नेमा जोड दिँदै जिल्ला र प्रदेश तहबाट नै छनोट हुँदै आएकाले यो प्रतियोगिताबाट उत्कृष्ट प्रतिभा निस्कने विश्वास व्यक्त गरे । नेपालय इन्टरनेसनल इभेन्ट म्यानेजमेन्ट प्रालिको सहआयोजना भएको प्रतियोगितामा सात प्रदेशका चार सय ७६ खेलाडी सहभागी छन् । २५ स्वर्ण, २५ रजत र ३३ कांस्य गरी ८३ पदकका लागि प्रतिस्पर्धा भइरहेको छ । प्रतियोगितामा ६ खेल समावेश छन् । एथलेटिक्स र रग्बी त्रिपुरेश्वरस्थित दशरथ रंगशाला, टेबुल टेनिस लैनचौरस्थित राष्ट्रिय टेबुल टेनिस प्रशिक्षण केन्द्र, बास्केटबल राखेप हाता, ब्याडमिन्टन बुढानीलकण्ठस्थित ब्याडमिन्टन एकेडेमी तथा क्रिकेट मूलपानी क्रिकेट मैदानमा भइरहेको छ । क्रिकेट जेठ २५ देखि २९ गतेसम्म सञ्चालन हुनेछ । बाँकी पाँच खेल सोमबार सम्पन्न हुनेछ । अदित्य र प्रकृतिलाई स्वर्ण मधेस प्रदेशका अदित्य यादव र कोशी प्रदेशकी प्रकृति काफ्लेले यू१४ राष्ट्रिय विद्यालय खेलकुदअन्तर्गत एथलेटिक्सको एक सय मिटर दौडमा आइतबार स्वर्ण जितेका छन् । अदित्य छात्र तथा गौरी छात्रामा पहिलो भएका हुन् । त्रिपुरेश्वरस्थित दशरथ रंगशालामा अदित्यले निर्धारित दूरी ११६ सेकेन्डमा पूरा गरे । कर्णाली प्रदेशका सुरेन्द्र परियारले रजत तथा कोशी प्रदेशका अंकित ताजपुरियाले कांस्य पदक जिते । राष्ट्रिय खेलकुद परिषद्को आयोजनामा भइरहेको प्रतियोगितामा प्रकृतिले निर्धारित दूरी तय गर्न १४६ सेकेन्ड समय खर्चिन् । कर्णालीकी गोमा शाहीले रजत तथा सुदूरपश्चिम प्रदेशकी गौरीकुमारी साउदले कांस्य हात पारे । यो पनि हेर्नुहोस् यसैगरी छात्र चार सय मिटर दौडमा गण्डकी प्रदेशका आयन राना पहिलो भए । उनले ५५६ सेकेन्डमा दौड सकाए । सुदूरपश्चिमका रोहित धामी दोस्रो तथा कोशीका प्रियान्शु शाह तेस्रो भए । सोही स्पर्धाको छात्रामा कर्णालीकी सुष्मा बुढा ६०३ सेकेन्ड समयका साथ शीर्ष स्थानमा रहिन् । गण्डकीकी आराध्या चालिसे दोस्रो तथा बागमती प्रदेशीकी शिल्भी नागा तेस्रो बने । छात्र लङजम्पमा कर्णालीका सुरेन्द्र सुनार पहिलो भए । उनले ५९८ मिटर जम्प गरे । कोशीका नितेश गच्छदार दोस्रो तथा सुदूरपश्चिमका मोहन परियार तेस्रो भए । उक्त स्पर्धाको छात्रामा ४१७ मिटर जम्प गरेकी लुम्बिनीकी अनुजा थारु चौधरी पहिलो बनिन् । कर्णालीकी करुणा चन्द दोस्रो तथा कोशीकी प्रकृति काफ्ले तेस्रो भए । जम्मा १२ स्पर्धा समावेश एथलेटिक्सको पहिलो दिन ६ स्वर्णका लागि प्रतिस्पर्धा भएकोमा कर्णालीले दुई स्वर्ण जितेको छ । कोशी, गण्डकी, मधेश र लुम्बिनीले एकएक स्वर्ण जितेका छन् । टेबलटेनिसको छात्र डबल्समा बागमतीका आर्यन शाही र अर्नव श्रेष्ठ तथा कोशी प्रदेशका गौतम तामाङ र सक्षम बस्नेतको जोडी फाइनलमा प्रवेश गरेका छन् । छात्रा डबल्समा बागमतीका अर्सना महर्जन र श्रेया शाक्य तथा कोशीकी स्वस्तिका चौधरी र श्रेया सुवेदीको जोडीले फाइनलमा स्थान सुरक्षित गरे । छात्रछात्रा सिंगल्समा क्वार्टरफाइनल समीकरण पूरा भएको छ । यसैगरी दशरथ रंगशालामा भएको रग्बीको पहिलो दिन लिग चरणका १२ खेल सम्पन्न भएका छन् । अन्तिम दिन सोमबार लिगसहित १४ खेल हुनेछ । मूलपानीमा भएको छात्र क्रिकेटमा कोशीले सुदूरपश्चिम प्रदेशलाई आठ विकेट, लुम्बिनीले बागमतीलाई तीन रन र मधेसले कर्णालीलाई नौ विकेटले पराजित गर्दै विजयी सुरुवात गरेका छन् ।"
पाल्पाको रिमिघा जंगलमा भेटिएको बस्तु यार्सागुम्बा भएको प्रमाणित,तानसेन : पाल्पाको रम्भा गाउँपालिकाको जंगलमा भेटिएको वस्तु यार्सागुम्बा रहेको प्रमाणित भएको छ। रम्भा गाउँपालिका २ र ३ को रिमिघा जंगलमा भेटिएको बस्तु यार्सागुम्बा रहेको राष्ट्रिय विधि विज्ञान प्रयोगशालाले प्रमाणित गरेको हो। जेठ १५ र १६ गते सुन्तलाका बिरुवा लगाउने क्रममा खाडल खन्दा स्थानीयवासीले यार्सागुम्बा जस्तो देखिने जडीबुटी फेला पारेका थिए। जंगलमा भेटिएको वस्तु यार्सागुम्बा हो कि होइन भनेर प्रमाणित गर्न राष्ट्रिय विधि विज्ञान प्रयोगशालामा पठाइएका थियो। आइतबार साँझ यार्सागुम्बा नै भएकोप्रमाणित कागजात आएको पालिका अध्यक्ष विष्णु प्रसाद भण्डारीले बताए। पाल्पाको रिमिघा लेक १ हजार ७ सय ९४ उचाइमा रहेको छ । गाउँपालिकाले जेठ १७ गतेदेखि रिमिघा बन क्षेत्र शील गरी नेपाल प्रहरी र नगर प्रहरीले निगरानी गर्दै आएका छन्। प्रयोगशालाले रिमिघा लेकमा भेटिएको वस्तु यार्सागुम्बा भएको प्रमाणित गरेपनि यसको गुणस्तर र ग्रेडिङबारे थप अनुसन्धान भइरहेको गाउँपालिकाले जनाएको छ।
