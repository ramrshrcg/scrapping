शीर्षक,विवरण
आइपीएल विजेता आरसिबीको विजय उत्सवमा भागदौड हुँदा मृत्यु हुनेको संख्या ११ पुग्यो,"बैंग्लोर : भारतको बैंग्लोरस्थित एम चिन्नास्वामी क्रिकेट रंगशाला बाहिर भएको भागदौडमा परेर कम्तीमा ११ जनाको मृत्यु भएको छ। आइपीएल विजेता आरसीबीले विजय उत्सव मनाउने क्रममा भएको भागदौडमा ३३ जना घाइते भएका छन्। कर्नाटक राज्यका मुख्यमन्त्री सिद्धारमैयाले आयोजित पत्रकार सम्मेलन गरेर घटनाका विषयमा छानबिन हुने बताए। 'चिन्नास्वामी रंगशालाको मुख्य गेट अझै खुल्न बाँकी थियो, तर मानिसहरूको ठूलो भीडले सानो गेटलाई धक्का दिँदै भित्र पस्न खोज्दा भागदौड मच्चियो,' प्रहरी अधिकारीलाई उद्धृत गर्दै बीबीसले जनाएको छ। विजय उत्सव मनाउन करिब दुई लाखभन्दा बढी समर्थक पुगेको बताइएको छ। प्रधानमन्त्री नरेन्द्र मोदीले पनि घटनाप्रति दुःख व्यक्त गरेका छन्। उनले मृतकप्रति श्रदाञ्जली अर्पण गरेका छन्। प्रहरीले अहिले स्थिति सामान्य रहेको बताएको छ। भीड व्यवस्थापनमा चुक भएको भन्दै घटनाको आलोचना भइरहेको छ।"
नेपाललाई नेदरल्यान्ड्सले दियो २२६ रनको लक्ष्य,"काठमाडौं : आइसीसी लिग २ अन्तर्गत आज भएको खेलमा नेदरल्यान्ड्सले नेपाललाई २२६ रनको लक्ष्य दिएको छ। आइसीसी क्रिकेट विश्वकप लिग २ अन्तर्गत चौथो श्रृंखलाको दोस्रो खेलमा ४९१ ओभरमा सबै विकेट गुमाउँदै नेदरल्यान्ड्सले नेपाललाई २२६ रनको लक्ष्य दिएको हो। नेदरल्यान्ड्सका लागि नोह क्रोइजले सर्वाधिक ४८ रन बनाए। त्यस्तै स्कट इडवार्डले ४६, विक्रमजित सिंहले ३८, जाच लायन क्याचेटले २७ र रिलोफ भानले २१ रन बनाएर। अन्य खेलाडीले दोहोरो अंकको रन जोड्न सकेनन्। नेपालका लागि सोमपाल कामीले ३ विकेट लिए। त्यस्तै करण केसी, सन्दीप लामिछाने र ललित राजबंशीले २२ विकेट लिए।"
"युवाहरू जागिर खोज्नेतिर होइन, सिर्जना गर्नेतिर लाग्नुपर्छ : प्रधानमन्त्री","काठमाडौं : प्रधानमन्त्री केपी शर्मा ओलीले स्वदेशमै उद्यमशीलता र रोजगारी सिर्जना गर्ने युवाहरूका साथमा सरकार रहने भएकाले उच्च मनोबल र आत्मविश्वास लिएर काम गर्न आग्रह गरेका छन्। बागबजारस्थित आइडिया स्टुडियोमा आयोजित नवप्रवर्तक युवाहरूसँग प्रधानमन्त्री कार्यक्रममा प्रधानमन्त्री ओलीले आफू पहिलो पटक प्रधानमन्त्री हुँदा शिक्षामा जनशक्ति प्रक्षेपणको नीति तर्जुमाका लागि अध्ययन गराएको स्मरण गर्दै आगामी आर्थिक वर्षको बजेटमा जेन्जी पुस्ता र स्टार्टअपका कार्यक्रमलाई उच्च महत्त्व दिइएको बताए। 'युवाहरूले हाल जे जस्तो छ, त्यसैमा सन्तोष मान्नु हुन्न। परिवर्तनका लागि र राम्रोका लागि लाग्ने स्वभाव बोक्नुपर्छ। असन्तोष मान्नुपर्छ भन्नुको अर्थ सामाजिक सञ्जालमा मुख छाड्ने प्रवृत्तिहरू पनि ठीक होइन, त्यस्तो गर्नेहरू उल्टै पारिवारिक तनावमा परेका हुन्छन्। अब युवाहरूले जब खोज्नेतिर होइन, जब सिर्जना गर्नेतिर लाग्नुपर्छ। उद्यमशीलता, रोजगारी, बजारीकरण र नयाँपनका माध्यमबाट स्वदेशमै अवसर छ भन्ने देखाएर कामकै लागि युवाहरू विदेश जाने क्रम रोक्नुपर्छ,' उनले भने। प्रधानमन्त्री ओलीले युवाहरूले रचनात्मकतामा निरन्तरता दिनुपर्नेमा जोड दिँदै सुरङमार्ग, जलमार्गजस्ता पूर्वाधार विकासमा भइरहेकाले सरकार र सबै क्षेत्रको सत्प्रयासबाट मुलुकको समृद्धि हासिल हुने बताए। प्रधानमन्त्री ओलीले आइडिया स्टुडियो को सम्वर्द्धनमा स्वदेशमै उत्पादित सामान तथा आविष्कारहरूको प्रदर्शनी अवलोकन गरेका थिए।"
पूर्वाधार निर्माणमा हुँदै आएको स्रोत चाप वैकल्पिक वित्त कोषबाट परिपूर्ति गरिने,"काठमाडौं : उपप्रधान तथा अर्थमन्त्री विष्णुप्रसाद पौडेलले पूर्वाधार विकासमा मुलुकले खेप्दै आएको स्रोतको अपुग पूर्ति गर्न सरकारले अघि सारेको वैकल्पिक वित्त कोषले सघाउने बताएका छन्। राज्यले संकलन गर्ने राजस्वमध्ये अधिकांश साधारण खर्चमा जाने हुँदा पूर्वाधार निर्माणमा पर्याप्त बजेट छुट्याउन नपाएको भन्दै उनले अन्य स्रोतको जोहो गर्न वैकल्पिक वित्त कोष अघि सारेको उनले बताएका हुन्। नेपाल पूर्वाधार पत्रकार समाज र नेपाल निर्माण व्यवसायी महासंघले बुधबार आयोजना गरेको आगामी आर्थिक वर्षको बजेटमा पूर्वाधार क्षेत्र र कार्यान्वयन विषयक कार्यक्रममा उनले बजेटमा पनि कोषको व्यवस्था गरिएको र वैकल्पिक वित्त कोष विधेयक संसद्ले छिट्टै पास गर्ने पनि जानकारी गराए। लागत र प्रतिफलको सन्तुलन मिलाएर निजी क्षेत्रलाई लगानी गर्न यो बजेटले ढोका खोलेको उनले बताए। ट्रेजरीबाट मात्रै पूर्वाधारका काम सम्पन्न गर्न त्यति सक्षम छैनौं भने स्रोतको अभाव हुने विषय नयाँ भएन, पौडेलले भने, यो बजेटबाट नयाँ प्रबन्ध गरेका छौं। वैकल्पिक विकास वित्त कोष खडा गर्ने तयारीमा छौं। स्वदेश र विदेशको निजी क्षेत्रलाई पूर्वाधार विकासमा आकार्षित गर्नेछौं। उनले आगामी आर्थिक वर्ष २०८२८३ को बजेटमा पनि केही कमीकमजोरी रहेको भए पनि केही सुधारात्मक प्रयास गरेको बताए। आगामी आर्थिक वर्षको बजेट यथार्थपरक र कार्यान्वयनयोग्य बजेट बनाएको उनको दाबी छ। स्रोतको व्यवस्थापन गर्दै यसको दुरुपयोग नहोस् भन्ने मनसायले यो बजेट निर्माण गरिएको छ। ठूला राजमार्गमा बजेट पर्याप्त नभएको आफूले पनि स्वीकार गर्दै अर्थमन्त्री पौडेलले ३ करोडभन्दा कम लागतका आयोजनाहरू नराख्ने अभ्यासको सुरुवात गरिएको बताए। त्यसले आगामी वर्षहरूमा आउने बजेटमा असल अभ्यास बसाल्न सहज हुने उनले बताए। साना आयोजना कटौतीका आयोजनाहरूमा सिर्जित दायित्वको पनि व्यवस्थापन यसले गरेको छ, उनले भने। दिगो पूर्वाधार निर्माणको लागि कंक्रिट, सिमेन्ट, रोडा बनाउने विषय अगाडि बढाएको उनले बताए। रुग्ण अवस्थाका आयोजनाहरूका बारेमा देखिएका कानुनी समस्याहरूका विषयमा पनि छलफल गरेर एउटा निचोडमा पुग्ने उनले बताए। आयोजनाहरूमा खानीजन्य र निर्माण सामग्रीको अभावले आयोजनाको काममा ढिला भएको कुरामा सरकार जानकार छ। बजेटमा यो कुराका लागि समाधान कसरी गर्ने भनेर व्यवस्था पनि राखिएका छन्। खानीजन्य कुरामा सबै प्रकार समस्या समाधान गरेर आयोजना निर्माण सामग्रीको अभाव हुन नदिने हाम्रो पर्याप्त रहनेछ, उनले भने। ठेक्का लाग्छ, समयावधि तोकिन्छ तर निर्माण सामग्रीको अभावले काम ढिला हुने गरेको उनको भनाइ छ। तर, आगामी दिनमा त्यस्तो अवस्था हुन नदिने उनको दाबी छ। ५ करोडभन्दा माथिका योजना मात्र राख्ने अभ्यासतर्फ जानुपर्छ : मन्त्री दाहाल आगामी आर्थिक वर्षको बजेटमा ३ करोडभन्दा कम लागतका योजना नराखिएको भन्दै भौतिक पूर्वाधार तथा यातायात मन्त्री देबेन्द्र दाहालले आउँदा बजेटमा अब ५ करोडभन्दा माथिका योजना मात्र राख्ने अभ्यासतर्फ जानुपर्ने बताए। 'यसले ठूला र प्रभावकारी आयोजनामा बजेट छुट्याउन सहज बनाउँछ,' उनले स्पष्ट पारे । बजेट निर्माण प्रक्रियामा पर्याप्त छलफल भए पनि पुरानै अभ्यास दोहोरिनुका कारण विकास आयोजनाको कार्यान्वयन अझै पनि प्रभावकारी बन्न नसकेको उनको भनाइ छ। उनले आयोजना छनोट र पूर्वतयारीदेखि कार्यान्वयनसम्मको प्रणालीमा सुधार आवश्यक रहेको बताएका हुन्। छलफलमा उनले राष्ट्रिय गौरवका आयोजनामा समेत बजेट छुट्याइसकेपछि मात्रै पूर्वतयारी थालिने हुँदा समयमै काम सम्पन्न गर्न असम्भव बनाइरहेको बताए। मन्त्री दाहालका अनुसार सरकारले आफैं आयोजनाका बाधा हटाउन ढिलाइ गर्ने र अर्कोतर्फ निर्माण व्यवसायीहरूले ठेक्का लिएपछि काम सुरु नगर्ने र राजनीतिक पहुँचको भरमा म्याद थप्ने प्रवृत्तिले आयोजनाहरू अधुरो रहेको उल्लेख गरे। 'पुल निर्माणजस्ता आयोजनामा पनि स्रोत नभइकन ठेक्का दिने प्रवृत्तिले अहिले स्रोत अभावको अवस्था सिर्जना भएको छ,' उनले बताए। उनले हालः धेरै नियामक निकायहरू भए पनि दिगो विकाससँग मेल खानेगरी समन्वयपूर्ण कार्य नभएको बताए। साथै, सार्वजनिक खरिद नियमावलीमा देखिएको अप्ठ्यारो विषयमा पनि सरकार गम्भीर रहेको जनाउँदै उनले भने, म्याद थप गर्दा निर्माण व्यवसायीलाई सबै अतिरिक्त लागत व्यहोर्नुपर्ने नीतिमा संशोधन ल्याइनेछ। सबै पक्षलाई हेरेर मात्रै अघि बढ्छौं। मन्त्री दाहालले भौतिक पूर्वाधार मन्त्रालयअन्तर्गत धेरै आयोजना अझै ठेक्काको प्रक्रियामा रहेकाले कार्यान्वयन अघि नबढेको उल्लेख गरे। 'अब योजना आयोगको सक्रियता पनि आवश्यक छ, योजनाहरू शीघ्र कार्यान्वयनमा जानु पर्छ,' उनले भने। उनको भनाइले सरकार अब योजनाको पूर्वतयारी, स्रोत सुनिश्चितता र कार्यान्वयन क्षमतामा ध्यान दिएर दिगो र परिणाममुखी विकासतर्फ उन्मुख हुने संकेत दिएको छ। बजेट कार्यान्वयनमा निर्मम तरिकाले मनिटरिङ र सुपरिवेक्षण गर्छौं : योजना आयोगका उपाध्यक्ष अधिकारी राष्ट्रिय योजना आयोगका उपाध्यक्ष प्राडा शिवराज अधिकारीले बजेटपछिको योजना आयोगको भूमिकाबारे स्पष्ट पार्दै कार्यान्वयनमा निर्मम अनुगमन र सुपरिवेक्षण दुवै आवश्यक रहेको बताए। अधिकारीले आयोगको भूमिका नियमन, सुपरिवेक्षण र सहजीकरणमा केन्द्रीत हुने स्पष्ट पारेका छन्। योजना आयोगले मनेटरिङ र सुपरभिजन निर्मम तरिकाले गर्छ, उनले भने, कसैले बदमासी गर्छ भने त्यसलाई निर्ममतापूर्वक कारबाही गरिन्छ, तर सबैलाई बदमास ठानेर कानुन बनाउने प्रवृत्ति गलत हो। अधिकारीले बजेटपछिको अवस्थामा योजना आयोग के गर्छ? भन्ने प्रश्न उठ्न सक्ने जनाउँदै, आयोगले क्याटलिस्ट (सहजकर्ता) को भूमिका खेल्ने र कार्यान्वयनमा सहजीकरण गर्ने जिम्मेवारी लिने बताए। पूर्वाधार क्षेत्रलाई विकास र आर्थिक वृद्धिदुवैका लागि प्रमुख चालकको रूपमा उल्लेख गर्दै उनले भने, पूर्वाधार निर्माणको मौजुदा ढाँचा समयमै सम्पन्न नहुने खालको छ। हालका सबै विकास मन्त्रालयको पूँजिगत खर्च गर्ने शैली सन्तोषजनक छैन । अधिकारीले विगतबाट पाठ सिक्ने भनिए पनि व्यवहारमा पुरानै अभ्यास दोहोरिएको टिप्पणी गरे। हामीले माग मात्रै गर्दै आइरहेका छौं, नयाँ काम गर्ने अभ्यास गरिएन। अब त्यसमा अल्झेर हुन्न, नयाँ ढाँचामा काम गर्नुपर्छ, उनले जोड दिए। त्यस्तै नेपाल निर्माण व्यवसायी महासंघका अध्यक्ष रवि सिंहले निर्माण क्षेत्रसँग सम्बन्धित गम्भीर समस्याहरूबारे प्रकाश पार्दै सरकारको नीति र बजेटबीचको असन्तुलनप्रति चिन्ता व्यक्त गरे। अध्यक्ष सिंहले निर्माण क्षेत्रमा कार्टेलिङ र कम कबोल गरेर ठेक्का लिने प्रवृत्तिका कारण परियोजनाहरू समयमा सम्पन्न नहुने अवस्था सिर्जना भएको बताए। 'कम कबोलमा प्राप्त आयोजना समयमा नसकिने र त्यसले लागत बढाउने अवस्था बनिरहेको छ,' उनले भने। सिंहका अनुसार चालु आर्थिक वर्षको बजेटले २५ प्रतिशत पूँजिगत खर्च वृद्धि गर्ने अपेक्षा गरिएको भए पनि त्यो लक्ष्य पूरा हुन सकेन। यद्यपि सरकारले चालु खर्चमा केही नियन्त्रण गरेको उल्लेख गर्दै उनले पुँजीगत खर्चको कार्यान्वयनमा थप व्यवस्थापन आवश्यक रहेको बताए। निर्माण व्यवसायीहरू नीति तथा कार्यक्रमबाट आशावादी भए पनि बजेटमा ती आशाहरू प्रतिबिम्बित नभएको सिंहको भनाइ छ। 'हामीले दिएका सुझावहरू बजेटमा नसमेटिएको उनको गुनासो छ। सिंहले पुँजीगत खर्च गर्ने क्षमता अभिवृद्धि नगर्दासम्म राजस्व संकलनको लक्ष्य पूरा गर्न कठिन हुने बताए। त्यस्तै उनले वर्तमान बजेटले ६ खर्बका आयोजना व्यवस्थापन गर्न नसक्ने उल्लेख गर्दै ४ हजार ६ सय आयोजनालाई बजेटबाट हटाइएपछि त्यसको समुचित समायोजन गरिनुपर्ने माग राखे। नेपाल उद्योग परिसंघका वरिष्ठ उपाध्यक्ष विरेन्द्रराज पाण्डेले निजी क्षेत्रको लगानी अन्य क्षेत्रमा बढे पनि पूर्वाधार सडकमा भने हुन नसकेको बताए। उनले निजी लगानी आकर्षित गर्नका लागि सरकारले सहयोगी नीति ल्याउने पर्ने र त्यसलाई कार्यान्वयनमा लैजानुपर्नेमा जोड दिए। छलफलमा सहभागी अन्य वक्ताहरूले पनि पूर्वाधार क्षेत्रको बजेट कार्यान्वयनमा देखिएको कमजोरी र नीति व्यवस्थापनबीचको दूरीलाई मुख्य चुनौतीको रूपमा औंल्याएका थिए। त्यस्तै स्वतन्त्र ऊजा उत्पादकहरूको संस्था (इप्पान)का अध्यक्ष गणेश कार्कीले सरकारले बजेटमार्फत लिएको हालको ऊर्जा नीतिले निजी क्षेत्रलाई हाइड्रोपावरबाट पन्छ्याउन खोजेको गुनासो राखेका छन्। कार्यक्रममा उनले सरकारले उत्पादन र खपतको सन्तुलनमा मात्र आधारित भएर टेक एन्ड पे विधिमार्फत विद्युत् खरिद सम्झौता (पीपीए) गर्ने नीतिले दीर्घकालीन ऊर्जा विकासमा गम्भीर असर पार्ने दाबी गरे। हामी २८ हजार ५०० मेगावाट विद्युत् उत्पादन गर्ने लक्ष्यसहित अघि बढिरहेका छौं, उनले भने, यसमा स्वदेशी र विदेशी निजी लगानी जोडिएको छ। सरकाले अहिले नै उत्पादन पुगेको ठान्दै हाइड्रोपावर आवश्यक छैन भन्ने सोचका साथ नीतिगत परिवर्तन गरिरहेको छ। उनका अनुसार बजेटमा विद्युत् उत्पादन र खपतको सन्तुलन मिलाएर मात्र पिपिए गरिने भनिए पनि यो अवधारणा व्यावहारिक छैन। यसको अर्थ अहिलेको उत्पादन नै पुग्छ भन्ने हो भने यो नीति निजी क्षेत्रलाई पन्छ्याउने संकेत हो, उनले भने।"
वैदेशिक रोजगारीमा पठाइदिन्छु भन्दै ठगी गर्ने दुई जना पक्राउ,काठमाडौं : वैदेशिक रोजगारीमा पठाइदिन्छु भन्दै ठगी गर्ने दुई जनालाई प्रहरीले पक्राउ गरेको छ। बेरोजगार युवायुवतीहरूलाई आकर्षक तलबको प्रलोभनमा पारी रोजगारीका लागि विभिन्न देशहरू लैजाने भन्दै ठगी गर्ने ५५ वर्षीय वीरबहादुर घिसिङ र ३९ वर्षीय दिनेश खड्कालाई प्रहरीले पक्राउ गरेको हो। उनीहरूलाई थप अनुसन्धान तथा कारबाहीका लागि वैदेशिक रोजगार विभाग ताहाचल पठाइएको प्रहरीले जनाएको छ।
"'आतंकवादको जोखिममा नेपाल, राष्ट्रिय सुरक्षामा रणनीतिक रूपान्तरण आवश्यक'","काठमाडौं : दक्षिण एसियामा आतंकवादको बढ्दो चुनौती र नेपालमा त्यसको प्रत्यक्ष असर पारेको भन्दै राष्ट्रिय सुरक्षामा रणनीतिक रूपान्तरणको आवश्यकता रहेको औंल्याइएको छ। सामाजिक नवप्रवर्तन तथा विदेश नीति केन्द्रले आयोजना गरेको सेमिनारमा सहभागी वक्ताहरूले नेपालको सुरक्षा रणनीति, आप्रवासन नीति, कूटनीतिक अभिव्यक्ति र गुप्तचर संयन्त्रमा देखिएको कमजोरीप्रति चिन्ता व्यक्त गरे। केन्द्रका कार्यकारी अध्यक्ष विजयकान्त कर्णले उद्घाटन मन्तव्यमा नेपाल आतंकवादी समूहहरूको सम्भावित 'ट्रान्जिट पोइन्ट' बन्ने जोखिममा रहेको बताए। उनले नेपालमा भएको विमान अपहरण र कश्मीरमा नेपालीमाथि भभएको आक्रमण त्यसको उदाहरण भएको बताए। त्यस्तै पूर्व परराष्ट्रमन्त्री तथा सांसद एनपी साउदले आतंकवादको खतरा नेपालमै प्रवेश गरिसकेकाले आप्रवासन व्यवस्थापनको कमजोरी र सुरक्षा नीति सुधार्न जोड दिए। सांसद राजकिशोर यादवले पहलगाम आतंकवादी आक्रमणमा नेपालले सार्वजनिक रूपमा प्रतिक्रिया नजनाउनु कूटनीतिक चुक भएको बताए। त्यस्तै पूर्व राष्ट्रिय सुरक्षा सल्लाहकार शंकर दास बैरागीले अन्तर्राष्ट्रिय प्रतिबद्धता र व्यवहारबीचको खाडलले नेपालको विश्वसनीयता कमजोर बनाएको स्वीकार गरे। गुप्तचर संयन्त्र सुधार र डेटा साझेदारी सुदृढ गर्नुपर्ने आवश्यकता रहेको उनको भनाइ थियो त्यस्तै सेवानिवृत्त मेजर जनरल बिनोज बस्न्यातले दक्षिण एसियाली युद्धको स्वरूप बदलिँदै गएको बताउँदै नेपालको आतंकवादविरोधी नीति अझै पनि नरम कूटनीतिमा निर्भर रहेको टिप्पणी गरे। उनले रणनीतिक सुरक्षा समीक्षाको माग गर्दै भने, 'हामीले हाम्रो सुरक्षा कसरी कायम गरिएको छ, फेरि विचार गर्नुपर्छ।' राजदूत मधु रमण आचार्यले नेपालले पहलगाम आक्रमणबारे स्पष्टरूपमा भारतको पक्ष लिनुपर्नेमा जोड दिँदै यस्ता अवसरहरूले विश्वास निर्माणमा सहयोग पुग्ने उल्लेख गरे। लेखक अमिश मुल्मीले आतंकवाद सिधै नेपालबाट नउत्पन्न भए पनि आप्रवासी जनसंख्या र खुला सीमानाका कारण नेपाल पनि प्रत्यक्ष असरमा पर्ने बताए। नेपालले अब प्रतीकात्मक अभिव्यक्तिबाट अगाडि बढेर आतंकवादलाई राष्ट्रिय सुरक्षाको मुख्य प्राथमिकता बनाउनुपर्ने सहभागीहरूले जोड दिएका थिए।"
पौडी खेल्ने क्रममा एक बालिकाको मृत्यु,खाँदबारी : सङ्खुवासभाको मादी नगरपालिका९ स्थित पिलुवा खोला पौडी खेल्ने क्रममा डुबेर एक बालिकाको मृत्यु भएको छ। पाँचखपन नगरपालिका९ घर भई चैनपुर नगरपालिका२ नुनढाकी बस्दै आएकी अन्दाजी १३ वर्षिया समीक्षा लिम्बूको मृत्यु भएको जिल्ला प्रहरी कार्यालयका प्रहरी निरीक्षक अभिषेक श्रेष्ठले जानकारी दिए। पौडी खेल्ने क्रममा गम्भीर घाइतेकी भएकी दिक्षा राईको जिल्ला अस्पताल सङ्खुवासभामा उपचार भइरहेको छ।
"काभ्रेमा बस दुर्घटना हुँदा एक जनाको मृत्यु, तीन घाइते",काभ्रे : काभ्रेमा बस दुर्घटना हुँदा एक जनाको मृत्यु भएको छ। आज पनौतीबाट बेथानचोक गाउँपालिका६ भुग्देउ जाँदै गरेको यात्रुबस भुग्देउस्थित दर्केखोलामा दुर्घटना हुँदा तीन जना घाइते भएका छन्। ६० वर्षीया कृष्णकुमारी तिमल्सिनाको घटनास्थलमै मृत्यु भएको स्थानीय अनिल तामाङले जानकारी दिए। घाइतेको स्थानीय पाँगु भुग्देउ स्वास्थ्य चौकीमा उपचार भइरहेको प्रहरीले जनाएको छ।
"नेपालको दोस्रो विकेट पतन, भुर्तेल पनि आउट",काठमाडौं : नेपालको दोस्रो विकेट पतन भएको छ। कुशल भुर्तेल २५ रन बनाएर आउट भएका छन्। नेदरल्यान्ड्सका माइकल लेभिटले भुर्तेलको विकेट लिएका हुन्। यसअघि अर्का ओपनर आसिफ शेख १९ रन बनाएर पेभेलियन फर्किएका थिए। २२ बलमा उनले ३ चौका प्रहार गरेका थिए। पावरप्लेमा सुस्त सुरुवात गरेको नेपालले १३४ ओभरको समाप्तिमा २ विकेट गुमाउँदै ६३ रन बनाएर खेलिरहेको छ। नेदरल्यान्ड्सले नेपाललाई २२६ रनको लक्ष्य प्रस्तुत गरेको छ।
यस्ता छन् मन्त्रिपरिषद् बैठकका निर्णयहरू,"काठमाडौं : सरकारले पछिल्लो पटक आगामी आर्थिक वर्षको बजेट र सोसँग सम्बन्धित विभिन्न ऐन एवं अन्य कानुन पारित गरेको छ। गत जेठ १५ र १९ गते बसेको मन्त्रिपरिषद्को निर्णय सार्वजनिक गर्दै सरकारका प्रवक्ता पृथ्वी सुब्बा गुरुङले बजेटसँग सम्बन्धित कानुनहरू एवं विभिन्न मन्त्रालयका प्रस्तावपछि भएका निर्णय जानकारी दिए। उनका अनुसार सरकारको आर्थिक वर्ष २०८२र८३ को बजेट वक्तव्यसहितको राजस्व र व्ययको अनुमान सङ्घीय संसद् समक्ष पेश गर्न स्वीकृति प्रदान गर्ने जेठ १५ गते बसेको मन्त्रिपरिषद्को बैठकको निर्णय रहेको थियो। सरकारका प्रवक्ता एवं सञ्चार तथा सूचना प्रविधिमन्त्री पृथ्वी सुब्बा गुरुङका अनुसार आर्थिक वर्ष २०८२८३ को सेवा र कार्यको लागि संघीय सञ्चित कोषबाट केही रकम विनियोजन र खर्च गर्ने सम्बन्धमा व्यवस्था गर्न बनेको विधेयक, राष्ट्र ऋण उठाउने अधिकारको व्यवस्था गर्न बनेको विधेयक, आर्थिक वर्ष २०८२र८३ को लागि नेपाल सरकारको अर्थसम्बन्धी प्रस्तावलाई कार्यान्वयन गर्न बनेको विधेयक सङ्घीय संसद्समक्ष पेश गर्न स्वीकृति प्रदान गर्ने निर्णय भएको थियो। त्यस्तै सामयिक कर असुल ऐन, २०१२ को दफा ३ बमोजिमको सूचित आदेश जारी गर्ने र सोको सूचना नेपाल राजपत्रमा अतिरिक्ताङ्क गरी प्रकाशन गर्ने, भन्सार महसुल ऐन, २०८१ को दफा १३ को उपदफा ९३० बमोजिमको सूचना जारी गर्ने र सोको सूचना नेपाल राजपत्रमा अतिरिक्ताङ्क गरी प्रकाशन गर्ने पनि मन्त्री परिषद्को बैठकले निर्णय गरेको मन्त्री गुरुङले बताए। त्यस्तै मूल्य अभिवृद्धि कर (सत्ताइसौँ संशोधन) नियमावली, २०८२, अन्तः शुल्क (सत्ताइसौँ संशोधन) नियमावली, २०८२, आयकर (सोह्रौँ संशोधन) नियमावली, २०८२, भन्सार (सोह्रौँ संशोधन) नियमावली, २०८२, भन्सार महसुल (पहिलो संशोधन) नियमावली २०८२ र मदिरा (चौथो संशोधन) नियमहरू २०८२ स्वीकृत गर्ने र सोको सूचना नेपाल राजपत्रमा अतिरिक्ताङ्क गरी प्रकाशन गर्ने, नेपाल प्रहरीको रिक्त प्रहरी अतिरिक्त महानिरीक्षक पदमा प्रहरी नायव महानिरीक्षक सिद्धि बिक्रम शाहलाई बढुवा गर्ने, सडक सुरक्षा सम्बन्धमा व्यवस्था गर्न बनेको विधेयक तर्जुमाको लागि सिद्धान्त स्वीकृत गर्ने, हुलाक सेवासम्बन्धी विधेयक तर्जुमाको लागि सिद्धान्त स्वीकृत गर्ने, गोरखापत्र संस्थानसम्बन्धी विधेयक तर्जुमाको लागि सिद्धान्त स्वीकृत गर्ने र राष्ट्रिय समाचार समिति (रासस)सम्बन्धी विधेयक तर्जुमाको लागि सिद्धान्त स्वीकृत गर्ने मन्त्रिपरिषद्को निर्णय छ। त्यस्तै मन्त्री गुरुङका अनुसार १९ गते बसेको मन्त्रिपरिषद् बैठकबाट आगामी असार ३ गते अष्ट्रियाको भियनामा आयोजना हुने ओपेक विकास कोष फोरममा अर्थ मन्त्रालयका सचिवलाई सहभागी हुन स्वीकृति दिइएको छ। त्यसैगरी थाइल्याण्डको राजधानी बैंककमा आगामी असार ४ गतेदेखि ६ गतेसम्म आयोजना हुने हेन्ड इन हेन्ड इन्भेस्टमेन्ट डाइलग फर एसिया एन्ड द पेसिफिक विषयक कार्यक्रममा कृषि तथा पशुपन्छी विकासमन्त्री रामनाथ अधिकारीलाई सहभागी हुन स्वीकृति दिने, नेपाली सेनातर्फ एकजना प्रमुख सेनानीको महासेनानी दर्जामा बढुवा गर्ने, दशजना महासेनानीहरूको सरुवा गर्ने र एकजना महासेनानीको राजीनामा स्वीकृत गर्ने, आगामी असार २ गतेदेखि ९ गतेसम्म जर्मनीमा आयोजना हुने युनाईटेड नेशन्स क्लाइमेट चेन्ज कन्फ्रेन्स, एसबी ६२ मा सहभागी हुन वन तथा वातावरण मन्त्रालयका सचिवलाई स्वीकृति प्रदान गर्ने निर्णय गरेको थियो। त्यसैगरी यही जेठ २८ गतेदेखि ३० गतेसम्म जनवादी गणतन्त्र चीनको बेइजिङमा आयोजना हुने बेजिङ्ग सिबीडी मल्टिनेश्नल इन्टरप्राइजेज कन्फ्रेन्स एन्ड एसियन मेयर्स फोरममा सहभागी हुन ललितपुर महानगरपालिकाका प्रमुख चिरीबाबु महर्जनलाई स्वीकृति प्रदान गर्ने सरकारको निर्णय रहेको मन्त्री गुरुङले जानकारी दिए।"
"नेपालको लगातार दोस्रो जित, नेदरल्यान्ड्स ५ विकेटले पराजित","काठमाडौं : आइसीसी क्रिकेट विश्वकप लिग २ अन्तर्गतको खेलमा नेपालले लगातार दोस्रो जित दर्ता गरेको छ। नेपालले नेदरल्यान्ड्सलाई ५ विकेटले पराजित गर्दै शृंखलामा दोस्रो जित दर्ता गरेको हो। डुन्डेमा टस जितेर ब्याटिङ गरेको नेदरल्यान्ड्सले अलआउट हुँदै २२५ रन बनाएको थियो। जवाफी ब्याटिङ गरेको नेपालले ४७१ ओभरमा ५ विकेट गुमाउँदै लक्ष्य पूरा गरेको हो। नेपालकाका लागि आरिफ शेखले सर्वाधिक ७८ रन बनाए। उनले ९८ बलमा ७ चौका र २ छक्का प्रहार गर्दै नेपालको मिडल अर्डर सम्हालेका थिए। नेपालका लागि दिपेन्द्र सिंह ऐरी र आरिफ शेखले पाँचौं विकेटका लागि ८९ रनको साझेदारी गर्दै नेपाललाई जित नजिक पुर्याएका थिए। यसलाई दीपेन्द्रले गुल्सन झासँग मिल्दै खेल नेपालको पोल्टामा पारेका हुन्। पहिलो पावरप्लेमा नेपालले १० ओभरको खेल सकिँदा १ विकेट गुमाउँदै ४१ रन बनायो। पहिलो विकेटका रुपमा ६२ ओभरमा ओपनर आसिफ शेख भान मिकरेनको बलमा बोल्ड आउट भए । उनले २२ बलमा ३ चौकासहित १९ रन बनाउँदै पेभेलियन फकिर्एका हुन्। ११२ ओभरमा नेपालले १ विकेटको क्षतिमा ५० रन बनायो। १३४ ओभरसम्म ओपनर कुशल भुर्तेलको रुपमा नेपालले दोस्रो विकेट गुमायो। उनले २५ रन बनाउँदै पेभेलियन फर्किए। १५४ ओभरमा तेस्रो विकेटको रूपमा भीम सार्कीको विकेट गयो। नेपालका तीन ब्याटरले पेभेलियनको बाटो निस्कदाँ नेपालले ६८ रन बनाएको थियो। २६१ ओभरमा नेपालले ३ विकेट गुमाउँदै १०० रन पूरा गर्यो। ३०२ ओभरमा नेपालका कप्तान रोहित पौडेललाई रन आउटको रुपमा गुमायो। उनले आरिफ शेखसँग ५५ रनको अर्धशतकीय साझेदारी गर्र्दै इनिङ्स सम्हालेका थिए। रोहितले २३ रन बनाउँदै निराशाका साथ मैदानबाट बाहिरिए। ४५५ ओभरमा २१२ रन बनाउँदा नेपालले पाँचौं विकेटको रूपमा आरिफ शेखलाई गुमायो। दीपेन्द्र ३८ र गुल्सन झा ११ रनमा अविजित रहे। नेदरल्यान्ड्सका लागि बलिङतर्फ मिचेल लेभिटले २ विकेट र पल भान मिकरेन, भिभियन किङ्माले समान ११ विकेट लिए। त्यसअघि डुन्डेमा टस जितेर ब्याटिङ गरेको नेदरल्यान्ड्सले अलआउट हुँदै २२५ रन बनायो। नेदरल्यान्ड्सको लागि नोच क्रोसले सर्वाधिक ४८ रन बनायो। उनले ५५ बलमा ५ चौका प्रहार गरे। ओपनरद्वय मिचेल लेभिट र म्याक्स ओ डुडले दोहोरो अंकमा रन बनाउन सकेनन्। २ विकेट निकै छिटो गुमाएको नेदरल्यान्ड्का लागि तेस्रो विकेटका लागि कप्तान स्कट इड्वार्डले ४६ रन बनाए। विक्रमजित सिंहले ७२ रनको साझेदारी गर्दै नेदरल्यान्डको पारी सम्हालेका थिए। विक्रमजितले ३८, जाक लियनले २७, तेजा निडामानुरुले १३, भान मेरवेले २१ रन बनाउँदा अन्य कुनै पनि ब्याटरले दोहोरो अंकमा रन बनाउन सकेनन्। नेपालका लागि बलिङतर्फ सोमपाल कामीले सर्वाधिक ३ विकेट लिए। करण केसी, सन्दीप लामिछाने र ललित राजवंशीले २२ विकेट लिए। नेपालले यही शृंखलाको पहिलो खेलमा स्कटल्यान्डलाई १ विकेटले पराजित गर्दै विजयी सुरुवात गरेको थियो।"
केन्याका राजदूत मून्यीरीले गरे कार्यालयको उद्घाटन,काठमाडौं : केन्याका राजदूत उच्च्युक्त पिटर मैना मून्यीरीले नेपालका लागि गणतन्त्र केन्याका अवैतनिक वाणिज्यदूत चन्द्र टण्डनको उपस्थितिमा गत सोमबार राष्ट्रपति कार्यालय शीतल निवासमा राष्ट्रपति राम चन्द्र पौडेललाई आफ्नो ओहोदाको प्रमाण पत्र प्रस्तुत गरेका छन्। सोही दिन राजदूत उच्च्युक्त पिटर मैना मून्यीरीले कमलादीस्थित सिटी एक्सप्रेस कम्प्लेक्सको चौथो तल्लामा अवस्थित गणतन्त्र केन्याको अवैतनिक दूतावास कार्यालयको उद्घाटन पनि गरे। नेपालका लागि गणतन्त्र केन्याका अवैतनिक वाणिज्यदूत चन्द्र टण्डनद्वारा आयोजित विशेष समारोहमा राजदूत पिटरको अध्यक्षतामा दुवै देशबीचको व्यापार प्रवर्द्धनका साथै संस्कृतिक तथा अन्य विविध छेत्रमा सहकार्य विस्तारमा काम गर्ने प्रतिबद्धता जनाइएको थियो। नेपालका लागि गणतन्त्र केन्याका अवैतनिक वाणिज्यदूत चन्द्र टण्डन सिटी एक्सप्रेस मनि ट्रान्सफरका संस्थापक पनि हुन्।
विदेशी मुद्रा सटहीको नाममा ठगी गर्ने दुई जना पक्राउ,"काठमाडौं : प्रहरीले काठमाडौंका विभिन्न स्थानहरूमा सर्वसाधारण नागरिकलाई विदेशी मुद्रा सटही गर्न सहयोग गरेबापत रकम दिने भन्दै झुक्यानमा पारी सुनका गहना तथा नगद लिई ठगी गर्ने गरेको अभियोगमा दुई जनालाई पक्राउ गरी सार्वजनिक गरेको छ। पक्राउ पर्नेमा सिन्धुलीको दुधौली नगरपालिका११ बस्ने ३८ वर्षीय दानबहादुर तामाङ तथा सोही ठाउँको वडा नं १२ बस्ने २६ वर्षीय दानबहादुर तामाङ रहेका जिल्ला प्रहरी परिसर काठमाडौंका प्रवक्ता एवं प्रहरी उपरीक्षक अपिलराज बोहराले जानकारी दिए। 'पक्राउ परेकाले सोमबार काठमाडौंका विभिन्न स्थानमा सर्वसाधारण नागरिकलाई विदेशी मुद्रा सटही गर्न सहयोग गरी दिए सो बापत रकम दिउँला भनी झुक्यानमा पारी साथमा रहेका सुनका गहना तथा नगद लिई ठगी गर्ने गरेको सूचनाका आधारमा प्रहरी वृत्त बौद्धबाट खटिएको प्रहरी टोलीले पक्राउ गरेको हो,' उनले भने। उनीहरूको साथबाट प्रहरीले १० को नेपाली रुपैयाँ एक सय थान तथा दुई मोबाइल सेट बरामद गरेको जनाइएको छ। पक्राउ परेकाहरुलाई आज काठमाडौं जिल्ला अदालतबाट पाँच दिनको म्याद थपको अनुमति लिई सो सम्बन्धमा अनुसन्धान भइरहेको र हालसम्म निजहरूका विरुद्ध १० वटा जाहेरीसमेत पर्न आएको प्रवक्ता बोहराले जानकारी दिए।"
"प्रतिनिधिसभा बैठक स्थगित, भोलि १ बजे बस्ने","काठमाडौं : प्रतिनिधिसभा बैठक भोलि १ बजेसम्मका लागि स्थगित भएको छ। विपक्षी दलले संसद अवरोध गर्ने अडान कायमै राखेपछि बैठक बस्नै नबसी बिहीबार लागि सारिएको संसद सचिवालयले जानकारी दिएको छ। यसअघि बुधबार १ बजे प्रतिनिधिसभा बैठक बस्ने तालिका थियो। तर, विपक्षी दलहरूले भिजिट भिसा प्रकरणमा गृहमन्त्रीको राजीनामा नआएसम्म अवरोध कायमै राख्ने अडान लिएपछि बैठक बस्न नसकेको हो। संसद खुल्न नसक्दा बजेटका विषयमा हुने भनिएको छलफल हुन सकेको छैन।"
"नेदरल्यान्ड्सलाई पहिलो झट्का, सोमपालले लिए माइकलको विकेट",काठमाडौं : नेपालले नेदरल्यान्ड्सको पहिलो विकेट झारेको छ। आइसीसी क्रिकेट विश्वकप लिग २ अन्तर्गत चौथो शृंखलाको दोस्रो खेलमा सोमपाल कामीले पहिलो विकेट लिएका छन्। सोमपालले दोस्रो ओभरको पहिलो बलमा ओपनर माइकल लेभिटलाई कप्तान रोहित पौडेलको हातमा क्याच गराएका हुन्। लेभिटले ४ बलमा १ रन मात्रै बनाउँदै पेभेलियन फर्किए। हालः २ ओभर सकिँदा नेदरल्यान्ड्स १ विकेटको क्षतिमा ६ रन बनाएर खेलिरहेको छ। म्याक ओ डुड र विक्रमजित सिंह क्रमशः ४ र १ रन बनाएर खेलिरहेका छन्। नेपालले पहिलो खेलमा स्कट्ल्यान्डलाई १ विकेटले हराएको थियो।
सबै खालका विभेद अन्त्य गर्न सरकार प्रयत्नशील छ : सभापति देउवा,"काठमाडौं : नेपाली कांग्रेसका सभापति शेरबहादुर देउवाले विभेदका अवशेषहरू पूर्णरूपले अन्त्य गर्न कांग्रेस प्रयत्नशील रहेको बताएका छन्। कांग्रेस दलित समुदाय समन्वय र सशक्तिकरण विभागले बुधबार सानेपामा आयोजना गरेको कार्यक्रममा सभापति देउवाले सबै किसिमका विद्यमान भेदभाव र छुवाछूत अन्त्य गरि समतामूलक समाज निर्माण गर्ने प्रतिवद्धता व्यक्त गर्दै वर्तमान संयुक्त सरकारका माध्यमबाट विभेदका अवशेषहरू पूर्णरूपले अन्त्य गर्ने तर्फ प्रयत्नशील रहेको बताएका हुन्। दलित समुदायका अधिकार प्राप्तिका लागि स्थापना भएका विभिन्न संघ संगठनले समेत जुझारू ढंगले विभेद विरूद्ध आवाज बुलन्द गर्ने, राज्य र समाजको ध्यानाकर्षण गराउनुपर्ने उनले बताए। त्यस्तै सभापति देउवाले देशका सबै समस्याहरूको सहि पहिचान गर्दै समाधान गर्न कांग्रेस पार्टी नै सक्षम रहेको धारणा राखे । जातीय भेदभाव गर्ने व्यक्ति पार्टीको सदस्य नरहने व्यवस्था विधानमै गरेको भन्दै उनले यसको कार्यान्वयन गर्न सबै तहका समितिहरूलाई निर्देशन दिए। दलित विभेद अन्त्यका लागि कांग्रेसको नेतृत्वमा विभिन्न ऐन कानुन बनेपनि दलित समुदायका व्यक्तिहरूले ज्यानै गुमाउनु पर्ने किसिमका विभेदका घटनाहरू भोग्नु परेको देख्दा सुन्दा अत्यन्तै पिडाबोध हुने गरेको उनले बताए। सभापति देउवाले दक्षिण एशिया र विशेष गरेर नेपालमा हजारौं वर्षदेखि धर्म,प्रथा र परम्पराका रूपमा कायम हुँदै आएको जातीय भेदभाव र छुवाछूतको व्यवहारले समाजलाई विकृत बनाएको समेत उल्लेख गरे।"
रेडक्रसले भन्यो गाजाको अवस्था नर्कभन्दा पनि खराब छ,"काठमाडौं : रेडक्रसको अन्तर्राष्ट्रिय समिति (आईसीआरसी) का प्रमुख मिर्जाना स्पोलजारिकले गाजा पृथ्वीमा नर्कभन्दा पनि खराब भएको बताएकी छन्। जेनेभाको मुख्यालयमा बीबीसीसँगको अन्तर्वार्तामा स्पोलजारिकले गाजामा मानवता पूर्ण रूपमा हराएको बताएकी हुन्। उनले भनिन्,देशहरूले यो युद्ध अन्त्य गर्न, प्यालेस्टिनीहरूको पीडा अन्त्य गर्न र इजरायली बन्धकहरूलाई रिहा गर्न पर्याप्त काम गरिरहेका छैनन्। स्पोलजारिकले प्यालेस्टिनीलाई मानवीय मर्यादाबाट वञ्चित गरिएको र अन्तर्राष्ट्रिय मानवीय कानुनको अवमूल्यन भइरहेको बताइन्। गाजामा भइरहेको गतिविधि कानुनी, नैतिक र मानवीय मापदण्डले स्वीकार गर्न नसकिने उनले बताइन्। आईसीआरसी युद्ध क्षेत्रहरूमा काम गर्ने एक अन्तर्राष्ट्रिय संस्था हो। गाजामा यसका करिब १३० कर्मचारी छन्। जसमध्ये धेरैजसो प्यालेस्टिनी छन्। सोमबार गाजामा रहेको राहत केन्द्र नजिकै इजरायली गोलीबारीमा कम्तीमा २७ प्यालेस्टिनीको मृत्यु भएको छ। यो जानकारी गाजाका स्थानीय अधिकारीहरूले दिएका हुन्।"
"राजावादीको बैठकमा नाराबाजी,मन्तव्य नराखी फर्किए कमल थापा","काठमाडौं : राजसंस्था र हिन्दू राज्य पुनस्र्थापनाको माग गर्दै आन्दोलनरत संयुक्त जनआन्दोलन परिचालन समितिको समीक्षा बैठक भाँडिएको छ । बुधबार काठमाडौंको एक पार्टी प्यालेसमा बोलाइएको समीक्षा तथा आन्दोलनको नयाँ रुपरेखाका तय गर्ने भनिएको बैठकमा युवाहरूले होहल्ला गरेपछि भाँडिएको हो । बैठकमा संयुक्त जनआन्दोलन परिचालन समितिका संयोजक नवराज सुवेदी,राप्रपा नेपालका अध्यक्ष कमल थापालगायत उपस्थित थिए । तर राप्रपाका अध्यक्ष राजेन्द्र लिङदेन अनुपस्थित रहेपछि बैठकमा सहभागी भएका केहिले आपत्ति जनाउँदै नाराबाजी गरेका थिए । बैठककै बीच राप्रपा नेपालका अध्यक्ष थापाले मन्तव्य राख्न खोज्दा निरन्तर नाराबाजी तथा होहल्ला भएपछि थापा मन्तव्य नराखि फर्किएका थिए। त्यसपछि संयोजक सुवेदीले पहिलो चरणको आन्दोलनबाट आफू उत्साहित भएको भन्दै छिटै दोस्रो चरणको आन्दोलन ल्याउने प्रतिवद्धता जनाए। सुवेदीले सभा बिसर्जन गरेपछि सोहि स्थानमा नै युवाहरूले छुट्टै भेला गरेका थिए ।"
"सेयर बजारमा आज पनि गिरावट, कारोबार रकम निरन्तर घट्दै","काठमाडौं : नेप्से परिसूचक आजपनि दोहोरो अंकले घटेर बन्द भएको छ। अघिल्लो कारोबार दिन मंगलबार नेप्से परिसूचक ३५७३ अंकले घटेकोमा आज ११ ९७ अंकले घटेर २६४६९५ विन्दुमा पुगेको छ। नेप्से घटेसँगै कारोबार रकम पनि मंगलबारको तुलनामा घटेको छ। आज ३१३ स्क्रिप्सको १ करोड ३७ लाख ८२ हजार ४६८ कित्ता सेयर ५ अर्ब १६ करोड ३३ लाख ३४ हजार ५२२ रुपैयाँमा खरिदबिक्री भए। मंगलबार ६ अर्ब ६७ करोड मूल्य बराबरको सेयर कारोबार भएको थियो। त्यसअघि सोमबार ९ अर्ब बढी मूल्यको सेयर कारोबार भएको थियो। सेयर बजार दोहोरो अंकले घटेपनि दुईवटा कम्पनीको सेयर सकारात्मक सर्किट लेभलमा कारोबार भयो। ओम मेघाश्री फर्माक्युटिकल्स र पियोर इनर्जीको सेयर १० प्रतिशतले बढेको हो। यसैगरी सुपर माइ हाइड्रोपावरको सेयर ७३४ प्रतिशतले बढ्दा सनराइज फोकस्ड इक्वीटी फण्डको ४५२ प्रतिशत बढ्यो। ३६ करोड बढिको सेयर कारोबार गरी अरुण कावेली पावर शीर्षस्थानमा रह्यो। राधी विद्युत कम्पनीको २९ करोडको सेयर कारोबार हुँदा नगदी ग्रुपले २२ करोड,युनिभर्सल पावर र बरुण हाइड्रोपावरले २० २० करोड बढी सेयर कारोबार गरे। दुई समूहबाहेक अन्य समूहको उपसूचक नकारात्मक देखिएका छन्। म्युचुअल फण्ड र ट्रेडिङ समूहको उपसूचकबाहेक अन्यको उपसूचक घटेको हो।"
विभेदका अवशेषहरू पूर्ण रूपले अन्त्य गर्न कांग्रेस प्रयत्नशील छ : सभापति देउवा,"काठमाडौं : नेपाली कांग्रेसका सभापति शेरबहादुर देउवाले विभेदका अवशेषहरू पूर्ण रूपले अन्त्य गर्न कांग्रेस प्रयत्नशील रहेको बताएका छन्। कांग्रेस दलित समुदाय समन्वय र सशक्तीकरण विभागले बुधबार सानेपामा आयोजना गरेको कार्यक्रममा सभापति देउवाले सबै किसिमका विद्यमान भेदभाव र छुवाछुत अन्त्य गरी समतामूलक समाज निर्माण गर्ने प्रतिबद्धता व्यक्त गरे। दलित समुदायका अधिकार प्राप्तिका लागि स्थापना भएका विभिन्न संघ संगठनले समेत जुझारु ढंगले विभेदविरुद्ध आवाज बुलन्द गर्ने, राज्य र समाजको ध्यानाकर्षण गराउनुपर्ने उनले बताए। त्यस्तै सभापति देउवाले देशका सबै समस्याहरूको सही पहिचान गर्दै समाधान गर्न कांग्रेस पार्टी सक्षम रहेको धारणा राखे। जातीय भेदभाव गर्ने व्यक्ति पार्टीको सदस्य नरहने व्यवस्था विधानमै गरेको भन्दै उनले यसको कार्यान्वयन गर्न सबै तहका समितिहरूलाई निर्देशन दिए।"
भिजिट भिसा प्रकरणमा प्रतिपक्षीले राखेका माग पुरा गर्न असम्भव : महेश बर्तौल,काठमाडौं : नेकपा एमालेका प्रमुख सचेतक महेश बर्तौलाले भिजिट भिसा प्रकरणमा प्रतिपक्षी दलले राखेका माग पुरा गर्न असम्भव रहेको बताएका छन्। बुधबारको संसद् बैठक अवरुद्ध भएपछि संसद् भवन नयाँ बानेश्वरमा सञ्चारकर्मीसँग कुरा गर्दै बर्तौलाले भिजिट भिसा प्रकरणमा गृहमन्त्रीको राजीनामा नआउने र प्रतिपक्षीले भनेजस्तो छानबिन समिति पनि गठन हुन नसक्ने स्पष्ट पारेका हुन्। उनले गृहमन्त्रीलाई संसदबाट जवाफ दिनुपर्ने वातावरण बनाउनुपर्ने र विपक्षीले पहिले गृहमन्त्रीको कुरा सुन्नुपर्ने धारणा राखे। संसद्को गतिरोध कायम राख्ने नियतका साथ प्रतिपक्षीले हल्का रूपमा अपरिपक्व तरिकाले राखेको विषयलाई पुनर्विचार गर्नुपर्ने उनले बताए। बर्तौलाले सरकारलाई रोकेर प्रतिपक्षीले संसद्लाई बन्धन बनाउन नमिल्ने धारणा राखे।
भिजिट भिसा प्रकरणमा छानबिन समिति गठन गर्ने प्रतिबद्धता आए सदन सुचारु हुन्छ : हितराज पाण्डे,"काठमाडौं : नेकपा माओवादी केन्द्रका प्रमुख सचेतक हितराज पाण्डेले भिजिट भिसा प्रकरणमा सरकारका तर्फबाट छानबिन समिति गठन गर्ने प्रतिबद्धता आए सदन सुचारु हुने बताएका छन्। बुधबार संसद् भवन बानेश्वरमा सञ्चारकर्मीसँग कुरा गर्दै पाण्डेले प्रधानमन्त्री, कानूनमन्त्री वा सरकारका तर्फबाट कोही पनि मन्त्रीले छानबिन समिति गठन गर्ने प्रतिबद्धता मात्र जनाए सदन सुचारु हुने बताएका हुन्। प्रतिपक्षी लचक भएर छानबिन समिति गठनको प्रतिबद्धता मात्र माग गर्दा पनि सत्तापक्ष तयार नभएको उनले बताए। पाण्डेले भिजिट भिसा प्रकरणमा गृहमन्त्रीलाई नै किटान गरेर आरोप नलगाएको तर गृह मार्फत रहने निकायको जिम्मेवारी गृहमन्त्रीले लिनुपर्ने धारणा राखे। उनले सदन चले आफ्ना कुराहरू सदनमा नै राख्ने बताए। संसदमा १३ गतेदेखि उठाएका विषयमा प्रतिपक्षी दल कायमै रहेको उनको भनाइ छ।"
विद्युतको पोलले लागेर ललितपुरमा एकको मृत्यु,"पाटन : ललितपुरको ठैवमा विद्युत्को पोल सार्ने क्रममा पोलले लागेर एक जनाको मृत्यु भएको छ। गोदावरी नगरपालिका१४ स्थित सरस्वतीटार टोलमा बाटो निर्माणको सिलसिलामा जेसिबीले पोल अड्याउन नसक्दा उक्त पोलले थिचिएर स्थानीय ५५ वर्षीय रमेश शाहीको मृत्यु भएको प्रहरी वृत्त बाँडेगाउँका प्रहरी निरीक्षक विक्रम केसीले जानकारी दिए। उक्त घटनापछि आक्रोशित स्थानीयले जेसिबीको दायाँपट्टीको सिसा फुटाइदिएका छन्। 'घटनास्थलमा ८०९० जना स्थानीय जम्मा भएका थिए, प्रहरी टोलीले घटनालाई शान्त बनाउने प्रयास गरेको छ। मृतकको शवलाई परीक्षणका लागि पाटन हस्पिटल पठाएका छौं,' उनले भने।"
अग्निप्रसाद सापकोटाविरुद्धको मुद्दामा सुनुवाइ सकियो,"काठमाडौं : नेकपा माओवादी केन्द्रका उपाध्यक्ष एवं पूर्वसभामुख अग्निप्रसाद सापकोटाविरुद्धको अपहरण तथा हत्यासम्बन्धी मुद्दामा सुनुवाइ सकिएको छ। सुनुवाइ सकिएकाले आजै आदेश आउने सम्भावना छ। प्रधानन्यायाधीश प्रकाशमान सिंह राउत, सपना प्रधान मल्ल, कुमार रेग्मी, डामनोजकुमार शर्मा र डा कुमार चुडालको संवैधानिक इजलासमा सापकोटाविरुद्ध मुद्दाको सुनुवाइ सकिएको हो।काभ्रेका अर्जुन लामालाई अपहरण गरी हत्या गरेको आरोप सापकोटामाथि छ। संवैधानिक इजलासमा सापकोटाविरुद्ध तीनवटा मुद्दा छन्। अर्जुनकी पत्नी पूर्णमाया लामा, कनकमणि दिक्षित र सुशील प्याकुरेलसहित ८ जनाले सापकोटाविरुद्ध मुद्दा दायर गरेका थिए। विसं २०६२ वैशाख १६ गते तत्कालीन माओवादीको अपहरणमा परेका लामाको दुई महिनापछि शव फेला परेको थियो। लामाकी पत्नी पूर्णमायाले आफ्ना श्रीमानको हत्यामा नेता सापकोटा संलग्न रहेको उल्लेख गर्दै विसं २०६९ मंसिर ७ गते जिल्ला अदालत काभ्रेमा मुद्दा दायर गरेकी थिइन्। सोही मुद्दाको पुनरावेदन सर्वोच्चमा आएको हो।"
अग्नि सापकोटाविरुद्धको मुद्दामा अनुसन्धान प्रक्रिया अघि बढाउन सर्वोच्चको आदेश,"काठमाडौं : सर्वोच्च अदालतले माओवादी उपाध्यक्ष अग्नि सापकोटाविरुद्धको मुद्दामा अनुसन्धान प्रक्रिया अघि बढाउन आदेश दिएको छ। प्रधानन्यायाधीश प्रकाशमान सिंह राउत र न्यायाधीशहरू सपना प्रधान मल्ल, कुमार रेग्मी, डा मनोजकुमार शर्मा र डा कुमार चुडालको संवैधानिक इजलासले यसअघि तामेलीमा राख्ने प्रहरीको निर्णयलाई खारेज गरेको हो। काभ्रेका अर्जुन लामाको अपहरणपछि २०६२ वैशाख १६ गते हत्या गरिएको थियो। श्रीमानको हत्यापछि पूर्णिमायाले सापकोटासहित माओवादी नेताकार्यकर्ताविरूद्ध किटानी जाहेरी दिए पनि प्रहरीले लिन मानेन। त्यसविरूद्ध रिट परेपछि २०६४ सालमा जाहेरी दर्ता गर्न सर्वोच्चले आदेश दिएको थियो। सर्वोच्चको आदेशपछि पूर्णिमायाले माओवादी नेता सापकोटा, सूर्यमान दोङसमेत ६ जनाविरूद्ध २०६५ साउन २६ मा जिल्ला प्रहरी कार्यालय काभ्रेमा जाहेरी दिएकी थिइन्। जाहेरी दर्ता भएर अनुसन्धानका लागि पक्राउ पुर्जी जारी भएको थियो। तर, डा बाबुराम भट्टराई नेतृत्वको सरकारले २०६९ साउन १२ गते रिटमा भएको आदेश र जाहेरी नै तामेलीमा राख्ने निर्णय गरेको थियो।"
मोरङमा लागुऔषधसहित दुई जना पक्राउ,विराटनगर : मोरङको ग्रामथानमा ह्युम पाइपमा लुकाएर राखिएको अवस्थामा बुधबार ठुलो परिमाणमा लागुऔषध गाँजा बरामद गरिएको छ। ग्रामथान गाउँपालिका७ कलाबन्जार चोकबाट ३ सय ४७ किलोग्राम १ सय १० ग्राम गाँजा बरामद गरिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार ओसारपसार गर्ने र ह्युम पाइपमा गाँजा लुकाएर राख्ने २ जना पक्राउ परेका छन्। भारतीय नागरिक ३२ वर्षीय विकासकुमार साहु र मोरङको जहदा गाउँपालिका५ का ३० वर्षीय राजेशकुमार कामतलाई पक्राउ गरिएको जोशीले जनाए। बरामद भएको गाँजा र नियन्त्रणमा लिइएको मोटरसाइकलसहित दुवै जनालाई इलाका प्रहरी कार्यालय बेलबारीमा राखेर थप अनुसन्धान अघि बढाइएको प्रहरीले जनाएको छ।
नेदरल्यान्ड्सको सातौं विकेट पतन,"काठमाडौं : नेपालले नेदरल्यान्ड्सको सातौं विकेट झारेको छ। आइसीसी लिग २ अन्तर्गत स्कटल्यान्डमा जारी खेलमा नेपालले नेदरल्यान्ड्सको सातौं विकेट झारेको हो। नेपालका लागि करण केसी, सन्दीप लामिछाने र ललित राजबंशीले समान २२ विकेट लिए भने सोमपाल कामीले १ विकेट लिए। नेदरल्यान्ड्सले ३९ ओभरको समाप्तिमा १६८ रन बनाएर खेलिरहेको छ। नेपालले पहिलो खेलमा आयोजक स्कटल्यान्डलाई १ विकेटले पराजित गरेको थियो।"
"नेदरल्यान्डलाई दोस्रो झट्का, करणले लिए नेपालका लागि विकेट",आइसीसी क्रिकेट विश्वकप लिग २ अन्तर्गत चौथो श्रृंखलाको दोस्रो खेलमा करण केसीले नेपालका लागि दोस्रो विकेट लिएका छन्। करणले ४५ ओभरमा म्याक्स ओ डुडलाई बोल्ड आउट गरेका हुन्। ५ ओभर सकिँदा नेदरल्यान्ड्सले २ विकेट गुमाउँदै १७ रन बनाएको छ।
दोधारा चाँदनी सुक्खा बन्दरगाह चाँडै निर्माण हुने,"काठमाडौं : राष्ट्रिय प्राथमिकता प्राप्त आयोजनाको रुपमा रहेको दोधारा चाँदनी एकीकृत जाँच चौकी र सुक्खा बन्दरगाह निर्माण कार्य चाँडै सुरु हुने भएको छ। आयोजनाको निर्माण पूर्वको रुखविरुवा र पोलहरु हटाउने कार्य अन्तिम चरणमा पुगेको जनाइएको छ। आयोजनाको लागि कञ्चनपुरको दोधाराचाँदनी नगरपालिका अन्तर्गत वडा नं १ मा रहेको शुक्लाफाँटा राष्ट्रिय निकुञ्जको मध्यवर्ती क्षेत्रमा रहेको राष्ट्रिय वनक्षेत्रको ४२३६ हेक्टर जग्गा प्रयोग गर्न र सो जग्गामा रहेका रुख र पोलहरु हटाउन स्वीकृति दिने सम्बन्धमा मन्त्रिपरिषद्को २०८१ असोज २ गते निर्णय गरेको थियो। उक्त निर्णय कार्यान्वयन गर्ने सम्बन्धमा राष्ट्रिय निकुञ्ज तथा वन्यजन्तु संरक्षण विभाग र नेपाल इन्टरमोडल यातायात विकास समितिबीच २०८१ पुस २३ गते द्विपक्षीय सम्झौता भएको थियो। एकीकृत जाँच चौकी निर्माणको लागि संरक्षित क्षेत्र भित्रको राष्ट्रिय वनको ४२३६ हेक्टर जग्गामा १५९३ गोटा रुखहरू कटानका लागि गणना भएको थियो। उक्त रुख कटानका लागि शुक्लाफाँटा राष्ट्रिय निकुञ्ज कार्यालयबाट २०८१ माघ २४ मा अनुमति प्राप्त भएको थियो। उक्त अनुमतिपछि २०८१ फागुन १ गते रुख कटानको लागि टेण्डर प्रकाशित गरी छनौट भई यही वैशाख ८ गतेबाट रुख कटान सुरु भएको हो। हालसम्म निर्माण स्थलमा भएका १५९३ रुखहरू मध्ये ९४० वटा रुखहरू कटानको कार्य सम्पन्न भइसकेको छ। बाँकी रुखहरू कटानको कार्य आगामी १५ दिन (असार दोस्रो हप्ता) भित्र सम्पन्न हुने अपेक्षा गरिएको छ । भारत सरकारको आर्थिक तथा प्राविधिक सहयोगमा निर्माण हुने यस परियोजनाका लागि नेपाल सरकार र भारत सरकारबीच जुन १, २०२३ मा समझदारी पत्रमा हस्ताक्षर भएको थियो। आयोजनाको कुल लागत करिब ३ अर्ब ८० करोड रुपैयाँ रहेको छ। हाल भारतीय पक्षबाट निर्माण कम्पनी छनौट भइसकेको र चाँडै उक्त निर्माण कम्पनीसँग सम्झौतामा हस्ताक्षर हुने जनाइएको छ। विगत १५ वर्षदेखि अड्किएर रहेको यस परियोजनालाई अघि बढाउन माननीय उद्योग, वाणिज्य तथा आपूर्ति मन्त्री दामोदर भण्डारीज्यूको सक्रियता एवं समन्वयात्मक भूमिकाले परियोजनाको वातावरणीय प्रभाव मूल्याङ्कन स्वीकृति लगायत रुख कटानको आदेशको निर्णय भएकोले यो परियोजना यस स्थितिमा आएको छ, नेपाल इन्टरमोडल यातायात विकास समितिका कार्यकारी निर्देशक आशिष गजुरेलले बताए । साथै, ठेक्का प्रक्रिया पनि सकिएको र रुख व्यवस्थापनको काम समेत १५ दिन भित्रमा सकिने हुँदा अबको १ देखि २ महिनाभित्र निर्माणको काम सुरु गर्ने गरी समितिबाट कार्य अघि बढाइएको समेत उनले जानकारी दिए। अत्याधुनिक सुविधा सम्पन्न व्यापार पूर्वाधार (सडक, पार्किङ क्षेत्र, प्लेटफर्म, गोदामघर, तौलपुल, कन्टेनर यार्ड, यात्रु टर्मिनल, भन्सार, बैंक, पशुपन्छीखाद्य प्रयोगशालाक्वारेन्टाइन, प्रशासनिक भवन लगायतका संरचनाहरु) सहित निर्माण हुन लागेको यस सुक्खा बन्दरगाहको निर्माण सम्पन्न भई सञ्चालनमा आए पश्चात मुलुकको व्यापार सहजीकरणमा थप टेवा पुग्नुको साथै सुदुरपश्चिमको वृहत्तर पक्षको विकासमा कोशेढुंगा सावित हुने विश्वास लिइएको छ। त्यसैगरी सुक्खा बन्दरगाहको निर्माणले आयात मात्र नभएर सुदूरपश्चिमबाट हुने निर्यातलाई पनि प्रवर्द्धन गर्ने यस आयोजनाको उद्देश्य रहेको छ। दोस्रो चरणमा यस बन्दरगाहलाई भारतसँग जोड्ने योजना समेत रहेको जानकारी कार्यकारी निर्देशकले दिए।"
रौतहटमा तीन घरमा चोरी,"रौतहट : रौतहटको सदरमुकाम गौरमा गएराती तीन घरमा चोरी भएको प्रहरीले बताएको छ। प्रहरीका अनुसार गौर नगरपालिका६ सबगढामा एक समूहले घरको भित्ता फुटाएर नगद, गरगहनालगायत चोरी गरेको प्रहरीले जनाएको हो। स्थानीय मेथुर साह, भगिरथ साह र सुरेन्द्र साहको घरबाट झण्डै २० लाख बराबरको धनमाल चोरी भएको जिल्ला प्रहरी कार्यालयका प्रवक्ता तथा प्रहरी निरीक्षक उमाशंकर प्रसादले बताए। घटनाबारे अनुसन्धान भइरहेको उनले बताए।"
कूटनीतिका माध्यमबाट विदेशी लगानी भित्र्याउन पहल गरिरहेकी छु : परराष्ट्रमन्त्री,"काठमाडौं : परराष्ट्रमन्त्री आरजु राणा देउवाले वर्तमान सरकारको प्राथमिकता राजनीतिक स्थायित्व रहेको बताएकी छन्। सुदूरपश्चिम प्रदेश लगानी तथा विकास तयारी सम्मेलनलाई बुधबार धनगढीमा सम्बोधन गर्दै मन्त्री राणाले भनिन्, 'मुलुक राजनीति अस्थिरताको बन्दी बनेपछि स्थायित्व प्रदान गर्न दुई प्रमुख दल कांग्रेस र एमालेको सरकार बनेको हो। त्यसैले यो सरकारको प्राथमिकता स्थायित्व, आर्थिक विकास र शान्ति हो।' उनले कुनै पनि देशमा स्वदेशी तथा वैदेशिक लगानीका लागि सबैभन्दा पहिला राजनीतिक स्थायित्व र शान्तिको वातावरण आवश्यक पर्ने भएकाले यसैका लागि वर्तमान सरकार कार्यरत रहेको बताइन्। कानुनमा सुधार गरेर हुन्छ या नयाँ नीति नियमहरू बनाएर लगानीमैत्री वातावरण निर्माण गरी स्वदेशी तथा विदेशी लगानी प्रवर्द्धनमा वर्तमान सरकार लागेको उनको भनाइ छ। मन्त्री राणाले सरकारको आर्थिक विकासको एजेण्डालाई थप प्रवर्द्धन गर्न आफूले परराष्ट्र मन्त्रालयमा अलग्गै आर्थिक कूटनीति महाशाखाको स्थापना गरेर कूटनीतिका माध्यमबाट विदेशी लगानी भित्र्याउने कामका लागि सहजीकरण गरिरहेको जानकारी दिइन्। कुनै पनि देशको आर्थिक विकासको इञ्जिन भनेको निजी क्षेत्र हो भन्ने मान्यतामा वर्तमान सरकार र आफ्नो पार्टी नेपाली कांग्रेस रहेको स्पष्ट गर्दै लगानीमैत्री नीति तथा कानुनहरू निर्माण गरेर बढीभन्दा बढी लगानीका लागि निजी क्षेत्रलाई प्रोत्साहित गर्ने नीति सरकारले लिएको उनले बताइन्। 'जुनसुकै लगानीका लागि पनि राजनीतिक स्थायित्व र शान्तिको वातावरण आवश्यक पर्छ, यो स्वाभाविक हो। त्यस्तै कुनै पनि देशमा विदेशी लगानीकर्ताहरूलाई आकर्षित गर्न स्वदेशी लगानीकर्ताहरूलाई पनि उचित वातावरण आवश्यक पर्छ। यो वास्तविकता बुझेर वर्तमान सरकारले काम गरिरहेको छ,' उनले भनिन्।"
"आरसीबीको उत्सव शोकमा परिणत, विजय जुलुसमा भागदौड हुँदा ७ जनाको मृत्यु",काठमाडौं : आईपीएलमा पहिलो पटक च्याम्पियन बनेको रोयल च्यालेन्जर्स बैंगलोर (आरसीबी)को उत्सव शोकमा परिणत भएको छ। चिन्नास्वामी स्टेडियम बाहिर फ्यानहरूको ठुलो भीड जम्मा भएको थियो। उत्सवको क्रममा रंगशाला भित्र र बाहिर अचानक भीड अनियन्त्रित भएपछि अराजकता मच्चियो। यसमा धेरै मानिस कुल्चिएर घाइते भएका छन्। घाइतेहरूमध्ये धेरैको अवस्था गम्भीर रहेको बताइएको छ। समाचार एजेन्सी रोयटर्सले टिभी च्यानलहरूलाई उद्धृत गर्दै भागदौडमा ७ जनाको मृत्यु भएको बताएको छ। साथै २५ जनाभन्दा बढी घाइते भएको बताइएको छ। फ्यानहरू ठुलो संख्यामा रंगशालामा पुगेका छन्। आरसीबीले १८ वर्षमा पहिलो पटक आईपीएलको उपाधि जितेको छ। अहमदाबादको नरेन्द्र मोदी स्टेडियममा खेलिएको फाइनल खेलमा आरसीबीले पञ्जाब किंग्सलाई ६ रनले पराजित गर्यो। रजत पाटीदारको कप्तानीमा आरसीबीले इतिहास रचेको हो। मृतक र घाइतेको संख्या बढ्ने भारतीय प्रहरीले अनुमान गरेको छ।
मूर्तिसहित साढे ३० लाखको सामान बरामद,"परासी : प्रहरीले मूर्तिसहित साढे ३० लाख बराबरको अवैध सामान बरामद गरेको छ । नवलपरासीको बर्दघाटतर्फ लैजान राखिएको अवस्थामा उक्त सामान बर्दघाट नगरपालिका६ बेतहानीबाट बरामद गरिएको जिल्ला प्रहरी कार्यालयका सूचना अधिकारी डीएसपी वीरदत्त पन्तले जानकारी दिए । बरामद सामानमा सबैभन्दा बढी मोबाइलमा प्रयोग हुने सामान छन् । जसमा १५ लाख बराबरको मोबाइल ग्लास,८ लाख बराबरको एयर फोन र ६ लाख बराबरको मोबाइलको एयर पोड्स र कभर रहेका छन् । त्यसैगरी एक लाख ६३ हजार बराबरका ३७५ थान पित्तलका मूर्ति रहेका छन् । विभिन्न भगवानको प्रतिक रहेको उक्त मूर्ति पसलहरूमा बिक्रीका लागि लैजान लागिएको बताइएको छ । उक्त सामानलाई प्रहरीले बेबारिसे देखाउँदै सडक किनारमा प्लाष्टिकमा राखेको अवस्थामा बरामद भएको जनाएको छ । मंगलबार राति बरामद भएका सबै सामानलाई आवश्यक कारबाहीका लागि महेशपुर भन्सार कार्यालयमा पठाइएको प्रहरीले जनाएको छ । भारतबाट भन्सार छलेर ल्याइएको उक्त सामान भूजहवा र बसैया नाकाबाट ल्याइएको बताइएको छ । त्यस क्षेत्रबाट अहिले चिनी, चामल र अन्य सामानको अवैध कारोबार हुँदै आएको स्थानीयले बताएका छन् ।"
बजेटले उब्जाएका आकांक्षा,"हरेक वर्ष ठूला योजना बन्छन् तर खर्च हुँदैन। यी समस्याहरू समाधान खोजिएन भने यो बजेटले पनि विगतकै नियति भोग्नुपर्ने हुन्छ। नेपाल सरकारले १५ जेठ २०८२ मा आगामी आर्थिक वर्ष (२०८२८३) का लागि महत्वाकांक्षी बजेट प्रस्तुत गरेको छ । संघीय संसद्को संयुक्त बैठकमा अर्थमन्त्री विष्णु पौडेलले १९ खर्ब ११ अर्ब ६४ करोडको बजेट प्रस्तुत गरेका हुन् । जसमा चालु खर्च ११ खर्ब ८० अर्ब ५८ करोड, पुँजीगत खर्च ४ खर्ब ७ अर्ब ६९ करोड र वित्त व्यवस्थापनमा ३ खर्ब ७५ अर्ब २४ करोड रुपैयाँ विनियोजन गरिएको छ । बजेटका लागि स्रोतका रूपमा राजस्वबाट १३ खर्ब १५ अर्ब, वैदेशिक अनुदानबाट ५३ अर्ब ४५ करोड, वैदेशिक ऋणबाट २ खर्ब ३३ अर्ब तथा आन्तरिक ऋणबाट ३ खर्ब ६२ अर्ब आन्तरिक ऋणबाट व्यहोरिने उल्लेख छ । बजेट आकार गत वर्षभन्दा ५६ प्रतिशतले बढी हो । तर कार्यान्वयन पक्षमा पुरानै ढर्रा लिएको यो बजेटको विनियोजन हेर्दा कुल विनियोजनको ६० प्रतिशत रकम कर्मचारीका तलब, प्रशासन र दैनिक खर्चमा, ऋण व्यवस्थापनमा १९ प्रतिशत र विकास परियोजनाका लागि २१ प्रतिशत विनियोजन गरिएको छ । विकास परियोजनाका लागि विनियोजित रकम सडक, विद्यालय, अस्पताल निर्माणका लागि खर्च हुने र गत वर्ष विकास बजेटको ६३ प्रतिशतमात्र खर्च भएको यथार्थले सरकारको खर्च गर्न नसक्ने क्षमता विगतका प्रगतिले स्पष्ट भइसकेको सन्दर्भमा यो बजेटबाट पुँजीगत खर्च वृद्धि गर्न ठूलै कसरत गर्नुपर्ने हुन्छ । वर्तमान बजेटका राम्रा पक्षमा डिजिटल अर्थतन्त्र प्रवद्र्धन गरिएको छ । यसअन्तर्गत डिजिटल भुक्तानीमा १३ प्रतिशत कर हटाइएको छ । यसबाट मोबाइल बैंकिङजस्ता सेवा सञ्चालन र प्रयोगमा सकारात्मक नतिजाको अपेक्षा गर्न सकिन्छ । यसैगरी, स्टार्टअपलाई सहयोगअन्तर्गत युवा उद्यमीहरूलाई ३ प्रतिशत ब्याजदरमा ७३ करोड विनियोजन गरेको छ । यसबाट केही हदसम्म रोजगारी बढाउन सहयोग पुग्नेछ भने आईटी र हरित ऊर्जालाई प्रवद्र्वन गर्न कर छुटको व्यवस्था गरिएको छ, आईटी निर्यातकर्ताले ५ प्रतिशत मात्र कर तिर्ने, हरित हाइड्रोजन परियोजनालाई ५ वर्ष करमुक्त व्यवस्था गरिएको छ । साथै, स्वास्थ्य सेवाको स्तरोन्नति गरी प्रदेशमा बर्न उपचार केन्द्र, टेलिमेडिसिन र अस्पतालमा एआई प्रविधि प्रयोग गर्ने लक्ष्य राखिएको छ । बजेटका नकारात्मक पक्षको विश्लेषण गर्दा विशेष गरेर विकासतर्फको बजेट खर्च हुन नसक्ने र त्यसका लागि ठोस उपाय अवलम्बन नगरिएकाले यस पटक पनि बजेट पूरै खर्च हुन सक्दैन । विनियोजित पुँजीगत रकममा हरेक वर्ष ३५ प्रतिशत बजेट खर्च हुन नसकी बाँकी रहने गरेको छ । यसो हुनुमा कर्मचारी तन्त्र, योजना परियोजनामा हुने जग्गा विवाद, माथिबाट लादिएका खराब योजना, अस्थिर सरकार र केही अधिकार सम्पन्न आयोग तथा अनुसन्धान केन्द्रहरूको रवैयामा सरकार परिवर्तन भएपश्चात् लिइने दोहोरो नीति जिम्मेवार छन् । वर्तमान बजेटले सहरलाई धेरै, गाउँ वा कृषिलाई थोरै विनियोजन भएको छ । सहरी विकासलाई ११८ अर्ब, तर कृषिमा ५७ अर्बमात्र विनियोजन गर्नुले बजेट आयात प्रवर्द्धक हुन पुगेको छ । यसैगरी, सुरक्षामा धेरै, रोजगारीमा थोरै विनियोजन गरेबाट नयाँ रोजगारी सिर्जना हुन नसकी विदेश पलायन हुने क्रम बढ्ने देखिन्छ । साथै, वर्तमान बजेट घोषणा गर्दै गर्दा संसद् भ्रष्टाचार विवादले अवरुद्ध छ । आफैंले अगाडि सारेका राष्ट्रहितका योजनाहरूमा समेत केही स्वार्थ समूहले हल्ला फैलाएपश्चात् सरकार रक्षात्मक हुने भए गरेबाट निर्णयकर्तामा ठूलो त्रास छ । यसर्थ पनि बजेट कार्यान्वयन गर्न सजिलो छैन र यो कटु सत्य हो । बजेटको सफलता विनियोजनमा नखोजी कार्यान्वयन तहमा रहेका समस्या हटाएर खोज्नुपर्ने देखिन्छ । बजेटमा डिजिटल अर्थतन्त्र, स्टार्टअप, हरित ऊर्जाजस्ता राम्रा विचार समेटिएका छन् । हरेक वर्ष ठूला योजना बन्छन् तर खर्च हुँदैन । यी समस्याहरू समाधान खोजिएन भने यो बजेटले पनि विगतकै नियति भोग्नुपर्ने हुन्छ । तर यदि राम्रोसँग कार्यान्वयन भयो भने डिजिटल पहल, स्टार्टअप सहयोग र कर छुटले रोजगारी र प्रविधिमा विकास गर्न सक्छ । वास्तविक रूपमा बजेट खर्च हुन सरकारको शासन गर्ने तथा खर्च गर्ने शैलीमा सुधार हुनुपर्यो र कार्यान्वयनमा आक्रामक हुनुपर्यो । हालका दिनमा सरकारकै अंगहरूबाट भइरहेका समानान्तर सरकारका अभ्यासलाई तुरुन्तै सुधार गरिनुपर्छ । विगतबाट पाठ सिकी अझै नसुध्रिने हो भने भने यस पटक पनि बजेट ठूला हुने परिणाम सानो रहने नियति दोहोरिरहने छ ।"
च्याम्पियन आरसीबी र हारेको पञ्जाब किंग्सले कति रुपैयाँ पाए ?,"काठमाडौं : आईपीएल २०२५ को फाइनल जितेर रोयल च्यालेन्जर्स बैंगलोरले १८ वर्षको खडेरी समाप्त गरेको छ। पञ्जाब किंग्सले ट्रफीको लागि अझै लामो समय कुर्नुपर्ने छ। तर जित वा हार, दुवै टोलीले धेरै पुरस्कार रकम पाएका छन्। आरसीबीले पुरस्कार रकमको रूपमा २० करोड भारु रुपैयाँ पायो भने फाइनलमा पराजित पञ्जाब किंग्सले १२५ भारु करोड रुपैयाँ पाएको छ। यस्तै आईपीएल २०२५ मा सबैभन्दा धेरै रन बनाउने गुजरात टाइटन्सका साई सुदर्शनले ओरेन्ज क्याप पाएका छन्। उनले १५ खेलको १५ इनिङमा ७५९ रन बनाएका छन्। जसमा एक शतक र छ अर्धशतक समावेश छ। ब्याट जस्तै गुजरात टाइटन्सले बलमा पनि आफ्नो शक्ति देखायो। यस टोलीका प्रसिद्ध कृष्णले सबैभन्दा धेरै विकेट अर्थात् २५ विकेट लिएर पर्पल क्याप पाएका छन्। आईपीएलको सबैभन्दा सफल टोली मध्ये एक मुम्बई इन्डियन्सका सूर्यकुमार यादव सबैभन्दा मूल्यवान खेलाडी बनेका छन्। राजस्थान रोयल्सका वैभव सूर्यवंशीलाई सिजनको सुपर स्ट्राइकर घोषित गरियो। सात खेलका सात इनिङमा वैभवले २०६५५ को स्ट्राइक रेटमा २५२ रन बनाए। चेन्नई सुपर किंग्सले आईपीएल २०२५ को फेयर प्ले अवार्ड प्राप्त गरेको छ।"
निर्यात व्यवसायी महासंघले सात बुँदे सुझाव दिएपछि के भने प्रधानमन्त्रीले ?,"काठमाडौं : प्रधानमन्त्री केपी शर्मा ओलीसमक्ष निर्यात व्यवसायी महासंघ नेपालले निर्यात वृद्धि गरी राष्ट्रिय पुँजीको निर्माण, रोजगारवृद्धि र आयात प्रतिस्थापनका विषयमा विभिन्न सुझावहरू बुझाएको छ । महासंघका नवनिर्वाचित अध्यक्ष गोविन्दप्रसाद घिमिरे नेतृत्वको टोलीले बालुवाटारमा आज प्रधानमन्त्री ओलीलाई सात बुँदे सुझावपत्र बुझाएको हो । महासंघले अर्थतन्त्र ओरालो लागेका बेला आगामी आर्थिक वर्षको नेपाल सरकारको बजेटमा आर्थिक वृद्धि र निर्यात व्यवसायलाई प्राथमिकता दिने रणनीतिहरु कार्यान्वयनका लागि आग्रह गर्दै सम्बोधन हुन छुट भएका विषयमा ध्यानाकर्षण गराएको छ । महासंघका अध्यक्ष घिमिरेलेले अन्तर्राष्ट्रिय प्रदर्शनी केन्द्रको निर्माणलाई छिटो सम्पन्न गरी विदेशी क्रेताहरुलाई नेपाल ल्याउन माग गरिएको छ । यस्तै लगानी वृद्धि र पर्यटन आकर्षणका लागि सन् २०२६ देखि २०३० सम्मलाई निर्यात वर्ष घोषणा गरी सरकार र निजी क्षेत्रको सहकार्य बढाउन आग्रह गरिएको छ । सुझावहरू ग्रहण गरेपछि प्रधानमन्त्री ओलीले महासंघको नयाँ नेतृत्वलाई बधाई दिँदै आर्थिक वृद्धि, रोजगारी र पर्यटक वृद्धिजस्ता विषयलाई सरकारले उच्च महत्व दिएकाले निर्यात व्यवसायीहरुका उचित सुझावलाई सम्बोधनको पहल गरिने विश्वास दिलाए । उनले विद्यमान स्थितिमा निर्यात व्यवसायीलाई धेरै प्रोत्साहन दिन नसके पनि सम्भव र व्यवहारिक विकल्पमा साझा प्रयास गर्न गरिने आग्रह गरे ।"
नेपाललाई नेदरल्यान्डले दियो बलिङको निम्तो,"काठमाडौं : आइसीसी क्रिकेट विश्वकप लिग २ को चौथो श्रृंखलामा नेपालले दोस्रो खेलमा आज नेदरल्यान्डसँग टस हारेर बलिङको निम्तो पाएको छ। डुन्डिमा नेदरल्यान्डका कप्तान स्कट इड्वार्डले टस जितेर ब्याटिङ गर्ने निर्णय लिएका हुन्। नेपालले यही श्रृंखलाको पहिलो खेलमा स्कटल्यानडमाथि १ विकेटको रोमाञ्चक जित हात पारेको थियो। तालिकामा हेर्ने हो भने ८ देश सम्मिलित यस लिग २ को तालिकामा नेदरल्यान्डले २० खेलमा १२ जित ६ हार र २ खेलमा अंक बाँड्दै २६ अंक बटुल्दै तालिकाको दोस्रो स्थानमा रहेको छ। नेपाल भने यही श्रृंखलाको १ जितले तालिकामा १ स्थान बढुवा हुँदै सातौं स्थानमा रहेको छ। नेपालले लिग २ मा १३ खेल खेल्दा ३ जित ८ हार र २ खेलमा अंक बाँड्दा ८ अंक जोडेको छ। आजको खेलमा नेपाली टिममा एक जना परिवर्तन गरिएको छ। रिजन ढकालको स्थानमा ललित राजवंशी प्लेइङ११ मा अटाएका छन्। नेपालको प्लेइङ११ः रोहित पौडेल(कप्तान), कुशल भुर्तेल, आसिफ शेख, भिम सार्की, आरिफ शेख, दिपेन्द्र सिंह ऐरी(उपकप्तान), गुल्सन झा, सोमपाल कामी, करण केसी, सन्दीप लामिछाने र ललित राजवंशी।"
एनआरएनए यूएईको बैठकमा दूतावासको आलोचनै आलोचना,"दुबई : गैरआवासीय नेपाली संघ (एनआरएनए) यूएईको कार्यसमिति बैठकमा अबुधावी दूतावासको सेवा प्रवाह ठीक नभएको भन्दै व्यापक आलोचना भएको छ । जुन १ तारिख आकतबार सम्पन्न एनआरएनए यूएईको बैठकमा दूतावासले श्रमिकको काम नगरेको, श्रमिकलाई दुर्व्यवहार गर्ने गरेको र स्थानीय प्रहरी लगाई पक्राउने भन्दै हप्काई दप्काई गर्ने गरेको भन्दै कार्यसमितिका पदाधिकारी र सल्लाहकारहरूले दूतावासमा सामूहिक डेलिगेसन जाने निर्णय गरेका छन् । सल्लाहकार तथा जनसम्पर्क समितिका सभापति भुवानीप्रसाद तिमल्सिनाले यूएईमा मृत्यु भएका श्रमिकका परिवारले क्षतिपूर्ति बापतको ब्लडमनीको रकम नपाएको भन्दै दूतावासको कामकारबाही सन्तोषजनक नभएको बताए । नेतृत्व मात्र असल भएर पनि नहुने रहेछ कर्मचारीले काम नगरे पछि, तिमिल्सिनाले भने । उपाध्यक्ष विष्णुलाल श्रेष्ठले दूतावासका कर्मचारीले सेवाग्राहीलाई स्थानीय प्रहरी लगाइदिने धम्की दिने गरेको गुनासो आफूले सुनेको बताए । सल्लाहकार तथा नेपाली जनप्रगतिशील मञ्च यूएईका अध्यक्ष लक्ष्मण खनालले दूतावासका कर्मचारी शासक बन्न खोजेको भन्दै सेवक बन्न सुझाव दिनुपर्ने औंल्याए । मन परेका व्यवसायीलाई दूतावासकै गाडीमा सयर गराउने तर मन नपरेकालाई दूतावास छिर्नै प्रतिबन्ध लगाउनेसम्मको हर्कत दूतावासले गरेको प्रति उनले आपत्ति जनाए । जुनसुकै कारणले नेपाली नागरिकलाई दूतावास छिर्न प्रतिबन्ध लगाउने दूतावासको हर्कत निन्दनीय छ, खनालले भने । गत महिना नियोग उपप्रमुख रञ्जिता दाहालले स्थानीय दुईजना नेपाली व्यवसायीलाई केही दिन दूतावास छिर्न बन्देज लगाएकी थिइन् । चितवनका राजन सुवेदी आफ्नो कम्पनीले भनेअनुसारको सेवा, सुविधा नदिएको गुनासो पोख्न दूतावास पुगेका थिए । दूतावासका श्रम सहचारीलाई भेट्न अनेक प्रयास गर्दा पनि भेट नपाएपछि निराश भएर फर्केको सुवेदीले बताए । दूतावासका श्रम सरचारी पंकज शाह सहचारी भएर दूतावास आएको ६ महिनासम्म पनि गुमनाम रहेको सेवाग्राहीको आरोप छ । अघिल्ला श्रम सहचारीहरू श्रमिकहरूसँग प्रत्यक्ष संवाद गर्ने र श्रमिकहरूलाई कुनै समस्यामा परे आफैं फिल्डमा खटिने गरे पनि अहिलेका श्रम सहचारी शाह आईडल (भूमिगत) बसेको मञ्चका अध्यक्ष खनालले बताए । अर्का सल्लाकार तथा प्रवासी नेपाली मञ्चका अध्यक्ष बाबुराम सापकोटाले दूतावासले कार्यशैली परिवबर्तन गर्नुपर्ने भन्दै श्रमिकमुखी दूतावास बनाउन आवश्यक रहेको बताए । यसैगरी नेपाल पत्रकार महासंघ यूएईका अध्यक्ष मेघराज सापकोटाले दूतावासले श्रमिकहरूको गुनासो सुन्ने नगरेको बताए । उल्टै पत्रकारको नम्बर कसले दियो ? भनेर कर्मचारी तिलबहादुर सुनारले श्रमिकहरूलाई केरकार गर्ने गरेको सापकोटाले बताए । दूतावासमा पासपोर्ट नवीकरण गर्न दैनिक सयौं सेवाग्राहीहरूको भिड लाग्ने गरेको छ । समस्यामा परेर सहयोगको याचनासहित दूतावास पुग्ने श्रमिकको संख्या पनि उत्तिकै हुन्छ । जुनसुकै समस्या बोकेर दूतावास पुग्ने श्रमिकहरूलाई स्थानीय कर्मचारी (पीआरओ) लाई देखाएर श्रमसँग सम्बन्धित कर्मचारी पन्छिने गरेको नाम उल्लेख नगर्ने सर्तमा एकजना एनआरएनए पधादिकारीले बताए । बैठकमा कार्यसमिति सदस्य सबैले दूतावासको कामकारबाहीबारे खुलेरै आलोचना गरेका थिए । महासचिव भुवन वाग्लेले नेपालीहरूको संख्या धेरै भए पनि सीमित स्रोत र साधनबीच कर्मचारीहरूले सेवा प्रवाह गरिरहेको हुनाले भने जस्तो सेवा प्रदान गर्न नसकेको हुनसक्ने बताए । एनआरएनए, यूएईका अध्यक्ष विकास शाहीले बैठकमा दूतावासको पछिल्लो भूमिकाबारे प्रश्न उठेको र दूतावाससँग छलफल गरी त्यसलाई सम्बोधन गर्ने प्रयास गर्ने बताए । शाहीले दुबईमा कन्सुलेट अफिस खोल्ने प्रक्रिया अन्तिम चरणमा पुगेकाले श्रमिकहरूले छिट्टै नै सहज सेवा पाउने विश्वास पनि व्यक्त गरे ।"
"सवारी दुर्घटनामा दुई जनाको मृत्यु, दुई घाइते",रौतहट : रौतहटको चन्द्रपुर१ मङ्गलपुरमा दुई सवारी साधन आपसमा ठोक्किँदा दुई जनाको मृत्यु भएको छ भने दुई जना घाइते भएका छन्। बुधबार पूर्वपश्चिम राजमार्गमा सर्लाहीको बरहथवादेखि चन्द्रनिगाहपुरतर्फ आइरहेको बागमती प्रदेश ०३००१ ज ०४५२ नम्बरको ईभी हाईस र विपरीत दिशाबाट आउँदै गरेको मप्र०३००१ ख ६०० नम्बरको ट्रक एकआपसमा ठोक्किएका थिए। दुर्घटनामा ईभी हाईसमा सवार सर्लाही रामनगर गाउँपालिका१ खैरवाकी ३६ वर्षीया भगिया देवी र ३० वर्षीय धिरेन्द्र ठाकुरको उपचारको क्रममा मृत्यु भएको इलाका प्रहरी कार्यालय चन्द्रनिगाहपुरले जनाएको छ। त्यस्तै सोही हाईसमा रहेका रामनगरकी १ वर्षीया रानी कुमारी यादव र दुर्गाभगवती गाउँपालिका ५ बडेर्वाका १९ वर्षीय सरोज ठाकुर घाइते भएको इलाका प्रहरी कार्यालय चन्द्रनिगाहपुरका प्रमुख प्रहरी नायब उपरीक्षक राजकुमार राईले जानकारी दिए। उनीहरूको स्थानीय अस्पतालमा उपचार भइरहेको प्रहरीले जनाएको छ । ट्रक चालक मकवानपुर हेटौंडा उपमहानगरपालिका१३ का ३२ वर्षीय ग्यालसेन थोकर र ईभी हाईस चालक सर्लाही रामनगर३ का २१ वर्षीय आकाश सिंहलाई नियन्त्रणमा लिएको राईले बताए।
"तीनकुने घटना प्रकरण : दुर्गा प्रसाईंसहित ३९ जना प्रतिवादीको बयान सकियो, आजबाट थुनछेक","काठमाडौं : चैत्र १५ गते तीनकुनेमा भएको राजावादीको हिंसात्मक आन्दोलनमा संलग्न दुर्गा प्रसाईंसहित ३९ जना प्रतिवादीहरूको बयान सकिएको छ। बयान सकिएसँगै जिल्ला अदालत काठमाडौंमा आजदेखि थुनछेक बहस हुँदैछ। अदालतका सूचना अधिकारी दिपक कुमार श्रेष्ठले प्रसाईसहित अन्य प्रतिवादीहरूको बयान सकिएसँगै आजदेखि थुनछेक बहस सुरू हुने जानकारी दिए। न्यायाधीश ध्रुवराज कार्कीको इजलासमा प्रसाईंसहित ३९ जना प्रतिवादीको थुनछेक बहस हुनेछ। थुनछेक बहस सकिएपछि प्रसाईंसहितका प्रतिवादीहरूलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछ। राज्यविरुद्धको कसूरका ५० जना प्रतिवादीमध्ये ३९ जना प्रहरी हिरासतमा छन्। उनीहरूविरुद्ध राजद्रोह,अपराधिक उपद्रव,कर्तव्य ज्यान,ज्यान मार्ने उद्योग र संगठित अपराधमा मुद्दा दायर भएको हो। ५० जना प्रतिवादीमध्ये ११ जना धरौटीमा छुटिसकेका छन्। जिल्ला प्रहरी परिसर काठमाडौंले तीनकुने घटनाको अनुसन्धान प्रतिवेदन जेठ ९ गते जिल्ला सरकारी वकिल कार्यालयमा प्रतिवेदन बुझाएको थियो। त्यसपछि सरकारी वकिलको कार्यालयले अदालतमा मुद्दा दर्ता गरेको हो। प्रसाईं राजावादीले गरेको हिंसात्मक प्रदर्शनका मुख्य कमाण्डर थिए। १५ चैत्रको प्रदर्शनका नाममा हिंसा भड्काएर उनी फरार भएका थिए। पछि प्रहरीले प्रसाईं र उनका अंगरक्षक दिपक खड्कालाई झापाको भद्रपुरबाट पक्राउ गरी काठमाडौं ल्याएको थियो। राजावादीको हिंसात्मक प्रदर्शनमा प्रसाईले प्रहरीलाई कुल्चने गरी गाडी कुदाएका थिए। उनका समर्थकहरूले विभिन्न सार्वजनिक तथा निजी भवन,सञ्चारगृह र व्यापारिक केन्द्रमा ढुंगामुढा,आगजनी,तोडफोड र लुटपाट गरेका थिए। हिंसात्मक घटनामा परी एकजना पत्रकारसहित दुईजनाको ज्यान गएको थियो।"
अब अढाई करोड किमी सडक !,"वातावरणमैत्री सडकले मात्र प्रकृतिसँग सामञ्जस्य राख्दै दिगो र समावेशी परिणाम दिन्छ । समग्र आर्थिक विकासका लागि सडक सञ्जाल मुख्य आधार हो । सडक छ र त विकास छ । कुनै सुविधा नभएका दुर्गम ठाउँमा पनि सडक पुगेपछि क्रमशः विकासका अनेक आयाम पुग्छन्, पुगेका छन् । यस अर्थमा विकास भन्नु सडक बन्नु हो । त्यसो भए विश्वभर सडक के कति बनेको होला ? कल्पना गर्न सक्नुहुन्छ ? विश्वव्यापी कुल सडक सञ्जाल लगभग झन्डै ७ करोड किलोमिटर छ । अन्तर्राष्ट्रिय सडक महासंघले आफ्नो विश्व सडक तथ्यांक २०२३ मा उल्लेख भएको तथ्यांकअनुसार ६ करोड ८६ लाख किलोमिटर सडक भएको अनुमान गरेको छ । सीआईए वल्र्ड फ्याक्टबुकका अनुसार विश्वमा पक्की सडक ४ करोड ६१ लाख ७८ हजार ५ सय ७८ किलोमिटर छ । विश्वव्यापी सञ्जालको लगभग ६०७० प्रतिशत पक्की छ, जुन क्षेत्र र आय स्तरअनुसार फरक छ । विश्व घुमाउने १० करोड किमी सडक : २१औं शताब्दीमा आइपुग्दा जताततै सडकै सडक देख्न पाइएको छ । सडक पूर्वाधारको अभूतपूर्व विस्तार भइरहेको छ भन्दा अत्युक्ति नहोला । अ ग्लोबल स्ट्राटेजी फर रोड विल्डिङ नामक शीर्षकमा नेचर जर्नलमा ट्रोपिकल इकोलोजिस्ट एवं कन्जर्भेसन बायोलोजिस्ट विलियम एफ लउरेन्स र अन्यले सन् २०५० सम्ममा कम्तीमा २५ मिलियन (२ करोड ५० लाख) किलोमिटर नयाँ सडकहरू बन्ने अपेक्षा गरिएको उल्लेख गरेका छन् । यी सडकहरूमा ९० प्रतिशत चाहिँ नेपालजस्ता विकासशील देशहरूमा निर्माण गरिनेछ । जसमा जैविक रूपमा पृथ्वीका सबैभन्दा धनी र वातावरणीय रूपमा महŒवपूर्ण पारिस्थितिकी तन्त्रहरू पाइन्छन् (लउरेन्स र अन्य, २०१५) । तीन वर्षअघिको तथ्यांकपछि बनेका सडक र अब झन्डै २५ वर्षभित्र बन्ने सडकको सरदर अवस्था अनुमान गर्दा विश्वभर झन्डै १० करोड किमि सडक हुने देखिन्छ । सबैभन्दा बढी सडक भएका शीर्ष तीन देशको तथ्यांक हेरौं । सीआईए वल्र्ड फ्याक्टबुकमा आधारित छ । जसअनुसार सन् २०२१ मा संयुक्त राज्य अमेरिकाको कुल सडक ६८ लाख ३ हजार ४ सय ७९ किलोमिटर थियो । सन् २०२४ सम्ममा भारतको ६६ लाख ७० हजार ९ सय ६२ किलोमिटर थियो भने सन् २०२२ सम्ममा चीनमा ५२ लाख ८० हजार किमि सडक छ । गिनिज विश्व रेकड्र्सका अनुसार, विश्वमा सबैभन्दा लामो सडक पानअमेरिकन हाइवे हो । जसले आलास्कादेखि अर्जेन्टिनासम्म लगभग १८ हजार ६ सय ४० माइल दूरी समेट्छ । उक्त सडकले दुई महादेश र १४ देशहरूमा यात्रा गर्छ । नेपालको सन्दर्भमा हालसम्म करिब एक लाख किलोमिटर सडक रहेको तथ्यांक पाइन्छ भने निर्माणाधीन पूर्वपश्चिम जोड्ने मध्यपहाडी लोकमार्ग नेपालको सबैभन्दा राजमार्ग हो । जसको कुल लम्बाई एक हजार आठ सय ७९ किलोमिटर छ । दोस्रोमा, १७९२४२ किलोमिटर लामो हुलाकी राजमार्ग छ, यो पनि निर्माणाधीन छ । सन् २०१८ को वल्र्ड इकोनोमिक्स फोरमका अनुसार, विश्वको सर्वोत्कृष्ट पिच सडक सिंगापुरको हो भने स्विट्जरल्यान्ड र नेदरल्यान्ड क्रमशः दोस्रो र तेस्रो उत्कृष्टमा पर्छन् । नेपालमा एक लाख किमी सडक : भौतिक पूर्वाधार तथा यातायात मन्त्रालयको तथ्यांकअनुसार नेपालभर हालसम्म करिब एक लाख किलोमिटर सडक निर्माण भएको छ । संघीय सरकारअन्तर्गत सडक विभाग, प्रदेश सरकारहरू, स्थानीय सरकारहरू र संघीयता लागू हुनुअघिका साविकका जिल्ला विकास समिति (जिसस) लगायतका निकायले बनाएको कुल सडकको लम्बाइ हो यो । नेपाल सरकारले २०७६ सालमा ८० वटा राजमार्गलाई राष्ट्रिय राजमार्गको रूपमा पहिचान दिने र नामकरण गर्ने काम गरेको पाइन्छ । ती सबै राजमार्गलाई सडक विभाग मातहत राखिएको छ । तथ्यांकअनुसार, विभागले आजसम्म देशभर रणनीतिक सडक सञ्जाल र राष्ट्रिय राजमार्ग गरी १९ हजार १ सय ६३ किलोमिटर कालोपत्र, ८ हजार २ सय ४ किलोमिटर खण्डस्मित र ८ हजार ७ सय ६५ किलोमिटर कच्ची सडक निर्माण सम्पन्न गरेको छ । यसरी ३६ हजार १ सय ३२ किलोमिटर कुल सडक विभागले निर्माण गरेको पाइन्छ । यद्यपि काठमाडौं उपत्यकामा पहिलोपटक १९८० कै दशकमा सडक निर्माण भएको इतिहास छ । विकासविनाशमा सडकहरूको भूमिका : सडकहरू आधुनिक विकास र अर्थतन्त्रका जीवनरेखाहरू हुन् । विशेषगरी विकासशील देशहरूमा सडक सञ्जालले व्यापारलाई सजिलो बनाउँछ, आवश्यक सेवाहरूमा पहुँच सुधार गर्छ र दुर्गम समुदायहरूलाई राष्ट्रिय एवं अन्तर्राष्ट्रिय बजारसम्म जोड्छ । ल्याटिन अमेरिकामा ग्रामीण सडक परियोजनाहरूले महिलाहरूको आम्दानी १४ प्रतिशतले बढाएको, केटीहरूको प्राथमिक विद्यालयको उपस्थिति ७ प्रतिशतले बढाएको र स्वास्थ्य केन्द्रमा जाने क्रम ५५ प्रतिशतले बढाएको देखिएको छ (इन्टरअमेरिकन डेभलपमेन्ट बैंक, सन् २०१४) । यो तथ्यांकले यातायात पूर्वाधारको परिवर्तनकारी शक्तिलाई स्पष्ट पार्छ । खासमा सडकले गरिबी घटाउन र सामाजिकआर्थिक पहुँच बढाउन र समावेशितालाई प्रवद्र्धन गर्न अहम् भूमिका खेल्छ । सडक विकासको मात्र आधार होइन, विनासको कारक पनि हो । निर्माणको क्रममा हुने वातावरणीय लगायतका क्षति पनि तीव्र गतिमा देखिएका छन् । उदाहरणका लागि पाराग्वेको ट्रान्सचाको राजमार्गलाई लिन सकिन्छ । जसले वन विनाश गर्ने दरमा चार गुणासम्म काम गर्यो । सन् २०१२ मा एर्गोट र उनका साथीहरूले गरेको अनुसन्धानमा उक्त सडकले ५० किमि बफर क्षेत्रभित्र ६ लाख ५० हजार हेक्टर वन गुमाएको पाइएको थियो । यस्तो कार्यले पूर्वाधार विकास र वातावरणीय संरक्षणको सन्तुलनबीच विरोधाभास ल्याउँछ । यस्तो समस्या नेपालका सडकमा पनि देखिएको छ । सडक विस्तारका प्रत्यक्ष एवं अप्रत्यक्ष वातावरणीय प्रभावहरू : सडक निर्माणले आवास विनाश, प्रदूषण र जीवजन्तुको मृत्युजस्ता पारिस्थितिकी तन्त्रहरूमा प्रत्यक्ष प्रभाव पार्छ । सेइलर र फोल्कसनले सन् २००६ मा गरेको अध्ययनले पनि सडकहरूको भौतिक पदचिह्नले आवासहरू खण्डित गर्ने, प्रजातिहरूलाई समस्यामा पार्ने र बसाइसराइका ढाँचाहरूमा अवरोध गर्न सक्ने जनाएका थिए । वनजंगल क्षेत्रका राजमार्गहरूले स्थलीय जनावरहरूका लागि बाधा पुर्याएको उल्लेख गर्दै बायोडाइभर्सिटी इन्क्लुसिभ इम्प्याक्ट एसेसमेन्टका विशेषज्ञ आशा राजवंशीले सन् २००१ मा रोडस्, सेन्सेटिभ ह्याबिटेटस् एन्ड वाइल्डलाइफ ः इन्भारोन्मेन्टल गाइडलाइन्स फर इन्डिया एन्ड साउथ एसियामा लेख्छन्, खराब डिजाइन गरिएका कल्भर्टहरूले जलीय प्रजातिहरूको चालचलनमा अवरोध पुर्याउँछन् । कार्नेगी मेलोन युनिभर्सिटीका प्राध्यापक लिन्डा अर्गोटले सन् २०१२ मा गरेको अनुसन्धानले भन्छ, सडकहरूले स्वच्छ क्षेत्रहरूमा अप्रत्यक्ष रूपमा मानव घुसपैठलाई सजिलो बनाउँछन्, जसले गैरकानुनी काठ काट्ने, सिकारी र भूमिको उपयोगलाई परिवर्तनको कारण बनाउँछन् । समुदाय र नीति एकीकरण : स्थानीय समुदायहरूलाई सडक योजनामा संलग्न गराउन सके परियोजनाहरू सामाजिक र वातावरणीय दृष्टिले समस्यामुक्त हुने देखिन्छ । विश्व बैंकको सन् २००८ को एउटा प्रतिवेदनले भन्छ, पेरु र कोलम्बियामा सडक मर्मत गर्दा थुप्रै रोजगारी सिर्जना भएको थियो जसले विकास र वातावरणमा दिगोपन प्रदान गरेको पाइएको थियो । वातावरणीय सुशासनका अनुसन्धानकर्ता ओरन आर योङले सन् २००५ मा गरेको अनुसन्धानमा छ, नीतिनिर्माताहरूले कडा वातावरणीय नियमहरू लागू गर्नु अनिवार्य छ, जस्तै ब्राजिलमा विकासकर्ताहरूले परियोजनाको लागतको ०५ प्रतिशत संरक्षणमा लगानी गर्नुपर्छ । यसतर्फ नेपाल सरकार र विकास एवं वातावरणका विज्ञहरूले पनि विशेष ध्यान दिनुपर्ने देखिन्छ । त्यसो त सडक निर्माण गर्दा पेरु र कोलम्बियामा जस्तै जनसमुदाय जोडिन आवश्यक छ जसबाट सरोकारवाला सबैलाई बढीभन्दा बढी फाइदा पुगोस् तर कसैलाई क्षति र हानि नपुगोस् । निष्कर्ष : विकासशील देशहरूमा सडक सञ्जालको विस्तारले विरोधाभास जन्माउने गरेको तथ्य पाइन्छ । सडक निर्माण विकासका लागि अनिवार्य भए पनि यसले जीवनहरूलाई बचाउँदै तिनको अस्तित्व जोगाइराख्छ । तर सँगै केही जीवन जो जंगलमा आ श्रय लिएर बाचेका हुन्छन्, तिनलाई भने घातक हुन सक्छ । त्यसैले सडक निर्माण गर्दा हामीले विकसित देशको जस्तो नवप्रवर्तनकारी प्रविधिहरूको प्रयोग गर्नु, समुदाय र नीतिहरूलाई एकीकृत गर्नु अनि आर्थिक वृद्धिसँग वातावरणीय संरक्षणलाई जोड्नुपर्छ । सिटिजन साइन्समा आधारित सिटिजन सेन्ट्रिक सडकसम्बन्धी राम्रो अभ्यास गर्न सके विश्वका सबै नागरिकले आआफ्नो क्षेत्रमा बनेका सडकको भरपूर सदुपयोग गर्नेछन् । किनकि वातावरणमैत्री सडकले मात्र प्रकृतिसँग सामञ्जस्य राख्दै दिगो र समावेशी परिणाम दिन्छ ।"
राजावादीको आन्दोलन रोकिएपछि राप्रपाका नेताहरूका लागि सुरक्षाकर्मी पठाउँछौं : गृहमन्त्री,"काठमाडौं : गृहमन्त्री रमेश लेखकले भिजिट भिसा प्रकरणमा आफूले संसदमा नै जवाफ दिन पाउनुपर्ने बताएका छन्। सिंहदरबारमा बुधबार बसेको प्रतिनिधिसभा अन्तर्गतको राज्य व्यवस्था तथा सुशासन समिति बैठकमा सांसदहरुले भिजिट भिसा प्रकरणका विषयमा प्रश्न उठाएपछि मन्त्री लेखकले उक्त विषयमा सदनमा नै बोल्ने र उठेका सबै प्रश्नको जवाफ दिने बताएका हुन्। अहिले बिमानस्थल अध्यागमनका कर्मचारीहरूमाथि अख्तियारले छानविन गरिरहेको उनले जानकारी दिए। त्यस्तै मन्त्री लखेकले राजावादीको आन्दोलन रोकिएपछि राजतन्त्र समर्थक नेताहरूलाई यसअघि दिइएको सुरक्षाकर्मी पुन खटाइने बताए । सुरक्षाकर्मीहरू आन्दोलनमा खटिनुपर्ने भएकाले उनीहरूलाई फिर्ता बोलाइएको उनको भनाइ छ । मन्त्री लेखकले संविधान विरोधी काममा नलाग्न आग्रह गर्दै अराजक गतिविधि भए राज्यले आवश्यक कारवाही गर्ने स्पष्ट पारे । गणतन्त्र, संघीयता, लोकतन्त्र, समावेशीताबाट पछि फर्कने कुराले मुलुक अन्धकारतर्फ लैजाने उनले बताए। बैठकमा माओवादी केन्द्रका प्रमुख सचेतक हितराज पाण्डेले भिजिट भिसाका विषयमा विपक्षीको विरोध भइरहदा अख्तियारमा प्रहरीहरूको अदलबदलले थप आशंका पैदा भएको बताए । उनले भिजिट भिसा प्रकरण गम्भीर विषय भएकाले छानबिन समिति बनाउनुपर्ने स्पष्ट पारे। त्यस्तै रास्वपा संसद चन्दा कार्कीले भिजिट भिसा प्रकरणमा गृहमन्त्रीले नैतिकतामा आधारमा राजीनामा दिन सुझाव दिइन्। त्यस्तै राप्रपा सांसद बुद्धिमान तामाङले आफूहरूको आन्दोलनलाई दमन गर्ने काम भएको भन्दै आपत्ति जनाए । उनले आफ्ना नेताहरुलाई दिएको सुरक्षा सुविधा नियमविपरित फिर्ता गरिएको गुनासो गरे। तामाङले आफूहरुको आन्दोलनका क्रममा राज्यले दमन गर्दा घाइते भएकाहरुको सरकारले उपचार गर्नुपर्ने माग राखे । बैठकमा नेपाल नागरिकता ऐन,२०६३ लाई संशोधन गर्न बनेको विधेयक, २०८१ माथि सैद्धान्तिक छलफल भएको थियो । समिति सभापति रामहरि खतिवडाले विधेयकमाथि आगामी बैठकमा दफावार छलफल हुने जानकारी दिए।"
सिद्धार्थ बैंकका ग्राहकलाई विराटनगरको गोल्डेन हस्पिटलमा छुट,"काठमाडौं : सिद्धार्थ बैंक र गोल्डेन हस्पिटल प्रालिबीच बैंकका ग्राहकहरूलाई विभिन्न सेवामा छुट प्रदान गर्ने सम्बन्धी सम्झौता भएको छ। विराटनगरमा सम्पन्न एक विशेष समारोहमा गोल्डेन हस्पिटल प्राइभेट लिमिटेड (दर्ता कार्यालय जनपथ टोल११, विराटनगर)का प्रमुख कार्यकारी अधिकृत मो जियाउल हक र सिद्धार्थ बैंक लिमिटेड (केन्द्रीय कार्यालय नक्साल, काठमाडौं) का विराटनगर शाखा प्रबन्धक सूर्य प्रसाद शर्माबीच सम्झौतापत्रमा हस्ताक्षर गरिएको हो। सम्झौता अनुसार बैंकका ग्राहकले विराटनगरस्थित गोल्डेन हस्पिटलमा बैंकको कार्ड तथा मोबाइल बैंकिङ्ग सेवाबाट भुक्तानी गर्दा १० सम्म छुट प्राप्त गर्न सक्नेछन् । यस सम्झौताले ग्राहकहरूलाई छुटको सुविधा उपलब्ध गराउनुका साथै नगद कारोबारबाट डिजिटल कारोबारमा जान पनि उत्प्रेरित गर्ने विश्वास बैंकले लिएको छ।"
बौद्धिक सम्पत्ति संरक्षणको चुनौती,"बौद्धिक सम्पत्तिका अधिकारहरूले प्रविधि स्थानान्तरण र अन्य देशसँग सहकार्य गर्न, आर्थिक वृद्धि र विकासलाई अझ बढावा दिन सक्छ । विश्व समाज यतिबेला औद्योगिकीकरण र विश्वव्यापीकरणको कब्जामा छ । बौद्धिक सम्पत्तिको विश्व इतिहास नियाल्ने हो भने बौद्धिक सम्पत्तिको अवधारणा शताब्दीयौं पुरानो मानिन्छ । प्रारम्भिक रूपमा सबैभन्दा पहिले पेटेन्ट कानुन भेनिसमा सन् १४७४ मा लागू गरिएको थियो । तर अहिले आधुनिक आईपी शासनको रूपमा पहिचान गर्ने आधार तयार भएसँगै सन् १९६७ मा विश्व बौद्धिक सम्पत्ति संगठन (डब्ल्यूआईपीओ) को स्थापनाले थप बल दिएको छ । भौतिक सम्पत्ति विभिन्न तरिकामा सुरक्षित गर्न सकिन्छ तर अमूर्त प्रकृति भएकाले बौद्धिक सम्पत्तिलाई प्रतिकृति वा चोरीबाट सजिलै सुरक्षित गर्न सकिँदैन । त्यसैले बौद्धिक सम्पत्तिलाई अनधिकृत प्रयोगबाट जोगाउन कानुनी संयन्त्र आवश्यक पर्ने गर्छ । नेपाल सन् १९९७ मै संगठनको सदस्य भइसकेको छ भने औद्योगिक सम्पत्तिका लागि पेरिस सम्झौता, व्यापार सम्बद्ध बौद्धिक सम्पत्तिको अधिकार र अन्य सम्बन्धित अधिकारसम्बन्धी वर्न सम्झौतामा समेत आबद्ध छ । नेपालमा बौद्धिक सम्पत्ति संरक्षणका लागि १९९३ सालमा नेपाल पेटेन्ट, डिजाइन र ट्रेडमार्क ऐन आएको देखिन्छ । हाल नयाँ ऐन छ । विश्व बौद्धिक सम्पत्ति संगठन (डब्ल्यूआईपीओ) को ग्लोबल इनोभेसन इन्डेक्स २०२४ को प्रतिवेदनअनुसार नेपाल सर्वेक्षण गरिएका १ सय ३३ देशमध्ये १ सय ९औं स्थानमा छ । अर्थात्, नेपालको स्थिति निराशाजनक छ । नेपालको संविधान, २०७२ ले बौद्धिक सम्पत्तिको हकलाई मौलिक हकको रूपमा प्रत्याभूत गरेको छ ।बौद्धिक सम्पत्ति राष्ट्रको आर्थिक विकासलाई डोहोर्याउने महŒवपूर्ण आधार हो । विश्व समाज यतिबेला प्रविधिलाई टेको बनाएर समृद्धिको बाटोमा लम्किरहेको छ । नयाँ आविष्कार, निर्माणलाई यदि प्रोत्साहन र संरक्षण गर्ने हो भने देशमा बाहिरी लगानी बढ्ने निश्चित छ । विडम्बना के छ भने स्वदेशी कम्पनीले विदेशी ब्रान्डको ट्रेडमार्क चोरेर दुरुपयोग गर्ने घटना बढ्दै गएको पाइन्छ, जसले विदेशी लगानीकर्तालाई निरुत्साहित बनाएको छ । सरकार बौद्धिक सम्पत्ति अधिकारको संरक्षण गर्न चाहिँ असफल भएको छ । अर्को चुनौती भनेको अन्तर्राष्ट्रिय सन्धि, अभिसन्धिका प्रावधानलाई नीति कानुनमा समायोजित गर्न नसक्नु हो । कतिपय अवस्थामा सर्जकहरू कानुनी प्रावधानबारे अनविज्ञ भएका कारण पनि चुनौती थपिएको पाइन्छ । न्यायिक असक्षमता र विशेषज्ञताको अभाव अर्को चुनौती हो । नेपालको कानुन प्रणालीमा बौद्धिक सम्पत्तिसम्बन्धी मुद्दाहरूको चाङ रहेका कारण वर्षौंसम्म पनि मुद्दा नटुंगिने भएकाले यसको मुद्दामा अल्झिएका व्यक्ति तथा व्यवसायी कानुनी सहारा खोज्न निरुत्साहित छन् । जसले बौद्धिक सम्पत्ति चोरीलाई उत्साहित गर्ने निश्चित देखिन्छ । बदलिँदो बिश्वमा दैनिक रूपमा नयाँ प्रकृतिको बौद्धिक चोरीका मुद्दा आउने गर्छन् । जसलाई सामना गर्न सम्बन्धित निकायको अभ्यास गराउन आवश्यक देखिन्छ । बौद्धिक सम्पत्तिको विचलन र दुरुपयोग आदिको प्रभावकारी नियन्त्रण गरी दोषीलाई उचित सजाय दिनु बौद्धिक सम्पत्ति व्यवस्थाको महŒवपूर्ण पक्ष हो । हालको ऐननियम र जनशक्तिबाट यस क्षेत्रमा प्रभावकारिता आउन सकेको देखिँदैन । बौद्धिक सम्पत्ति संरक्षण सचेतना आमनागरिक र सम्बन्धित समुदायको पहुँचमा पुगेको छैन । सरकारले हरेक स्थानीय तहमा बौद्धिक सम्पत्ति सम्बन्धित कानुन, संरक्षणको बाटोलगायत विभिन्न पाइला चाल्नु आवश्यक छ । यसो गर्न सके आमनागरिक यसको चपेटामा पर्ने छैनन् । आम सर्जकलाई आफ्ना सिर्जना, कलाकृति आदिलाई कसरी दर्ता गर्न सकिन्छ भन्ने अभ्यासको पहुँचमा पुर्याउन सके हकदाबी गर्न पछि हट्ने छैनन् । बौद्धिक सम्पत्तिहरूको दर्ता गर्ने, छानबिन गर्ने, परीक्षण गर्ने कार्य जटिल एवं प्राविधिक काम हो । यसका लागि पर्याप्त सूचना, तथ्यांक र जानकारीहरूको संकलन र प्रयोग हुनुपर्छ । साथै अनुभवी र तालिम प्राप्त जनशक्ति पनि त्यति नै आवश्यक हुन्छ । अन्तर्राष्ट्रिय जगत्मा कम्प्युटर प्रविधिको निकै विकास भइसकेको छ । समग्र बौद्धिक सम्पत्तिको प्रशासन सञ्चालन गर्ने दक्ष जनशक्ति, उपयुक्त साधन स्रोत र प्रविधि, समयानुकूल ऐन, नियम आदिले सम्पन्न एक छुट्टै प्रशासकीय संगठन संरचनाको व्यवस्था गर्न जरुरी देखिन्छ । बौद्धिक सम्पत्तिको मुद्दाहरूलाई प्रभावकारी रूपमा सम्हाल्न न्यायपालिका र कानुन प्रवर्तन एजेन्सीहरूको क्षमतालाई बलियो बनाउन आवश्यक छ । यसमा न्यायाधीशहरू, अभियोजनकर्ताहरू र प्रहरी अधिकारीहरूलाई बौद्धिक सम्पत्ति कानुन, अनुसन्धान प्रविधिहरू र प्रमाण संकलनसम्बन्धी विशेष तालिम प्रदान गर्नुपर्ने देखिन्छ । यसबाहेक, सरकारले विवादहरूको द्रुत समाधान गर्न छुट्टै विशेष बौद्धिक सम्पत्ति अदालत वा न्यायाधिकरणहरू स्थापना गर्न सक्छ । स्रष्टा, आविष्कारक तथा लेखकको बौद्धिक सम्पत्तिमाथिको अधिकार प्रत्याभूत गर्न, उद्योग व्यवसायमैत्री वातावरण बनाउन, पेटेन्ट अधिकार सुरक्षित गर्न, विदेशी लगानी बढाउन, रोजगारीका अवसरहरू सिर्जना गर्न, विदेशी प्रविधिको आयात गर्न र प्रविधि हस्तान्तरणमा सघाउन तथा उपभोक्ताको हित संरक्षण गर्नसमेत बौद्धिक सम्पत्ति संरक्षणको व्यवस्था गर्न आवश्यक देखिन्छ । अन्तर्राष्ट्रिय अभ्यास छिचोल्ने हो भने छिमेकी मुलुक चीनमा विशेष बौद्धिक सम्पत्तिसम्बन्धी मुद्दा हेर्न विशेष अदालतको व्यवस्था गरिएको छ । जसले विदेशी लगानी आकर्षित गर्न मद्दत पुगिरहेको छ । त्यस्तै, अमेरिकामा एफबीआई र अन्य एजेन्सी छन् । जसले ठूलो मात्रामा बौद्धिक सम्पत्ति चोरीको अनुसन्धान गर्छ । जसमा प्रायः संगठित अपराध र अन्तर्राष्ट्रिय अपरेसनहरू समावेश हुन्छन् । अन्तमा, बौद्धिक सम्पत्तिका सर्जकहरू समाज र आर्थिक विकासका लागि योगदानकर्ता हुन् । बौद्धिक सम्पत्तिले विश्व बजारमा राष्ट्रको प्रतिस्पर्धात्मकतामा योगदान पुर्याउँछ । घरेलु आविष्कारहरूको संरक्षण गरेर, देशले प्रविधि, औषधि र मनोरञ्जनजस्ता विभिन्न उद्योगमा प्रतिस्पर्धात्मक लाभ प्राप्त गर्न सक्छ । जसले निर्यात वृद्धि, उच्च राजस्व र व्यापार सन्तुलनमा सुधार ल्याउन सक्छ ।"
एमालेका नेता र कार्यकर्ताको झोलामा के छ ? भन्नेका लागि महासचिवले दिए ७ बुँदे प्रष्टीकरण,"उनले समृद्ध नेपाल सुखी नेपाली'को राष्ट्रिय आकांक्षा पूरा गर्नका लागि नेकपा(एमाले)को गौरवपूर्ण झोलालाई गौरवका साथ बोक्न आग्रह गरे। काठमाडौं : नेकपा एमालेले सामाजिक सञ्जालमा म झोलेहो ट्रेन्ड चलाएपछि पछिल्लो समयमा झोले बहस चलिरहेको छ। एमाले अध्यक्ष केपी शर्मा ओलीले झोले पोस्टर सार्वजनिक गरेपछि सामाजिक सञ्जालमा ओलीको पोस्टर शेयर गर्ने र अन्य नेताको समेत पोस्टर बनाउनेक्रम जारी रहेको छ। राजावादीहरु राजसंस्था र हिन्दुराष्ट्र बनाउने भन्दै आन्दोलन गर्दै सत्तारूढ दलका कार्यकर्तालाई झोले भन्दै गाली गर्न थालेपश्चात एमालेका शीर्ष नेता र कार्यकर्ताले सामाजिक सञ्जालमा झोले ट्रेन्ड चलाउन थालेका हुन्। म झोले हो।ओलीको पोस्टमा भनिएको छ,एउटा सामन्ती परिवारको दास बन्नु भन्दा देशमा परिवर्तन र विकासको झोला बोकेर हिँड्नु कयौं गुणा उत्तम चरित्र हो। तर, कतिपयले यसलाई नकारात्मक टिप्पणी गर्न थालेका छन्। यसैबीच नेकपा(एमाले)को नेता र कार्यकर्ताको झोलामा के छ ? भन्नेहरुका लागि महासचिव शंकर पोखरेल ले सात बुँदामा जवाफ दिएका छन्। उनले समृद्ध नेपाल सुखी नेपाली'को राष्ट्रिय आकांक्षा पूरा गर्नका लागि नेकपा(एमाले)को गौरवपूर्ण झोलालाई गौरवका साथ बोक्न आग्रह गरे। उनले एमालेको विरुद्धमा प्रतिकृयावादी, प्रतिगामी, अराजकतावादी र कम्युनिष्ट विरोधीहरुले सिर्जना गरेका भ्रमहरूबाट नेपाली समाजलाई मुक्त गर्ने अभियानमा जुट्न आह्वान गरे। उनले भने,आउनुहोस् 'समृद्ध नेपाल सुखी नेपाली'को राष्ट्रिय आकांक्षा पुरागर्नका लागि नेकपा(एमाले)को गौरवपूर्ण झोलालाई गौरवका साथ बोकौं । नेकपा(एमाले)का विरुद्धमा प्रतिकृयावादी, प्रतिगामी, अराजकतावादी र कम्युनिष्ट विरोधीहरुले सिर्जना गरेका सबै प्रकारका भ्रमहरुवाट नेपाली समाजलाई मुक्तगर्ने अभियानमा जुटौं । यस्तो छ महासचिव पोखरेलको जवाफ : नेकपा(एमाले)को नेता र कार्यकर्ताको झोलामा के छ ? भन्नेहरुका लागिः १ मार्क्सवादी दर्शनः द्वन्द्वात्मक भौतिकवाद र ऐतिहासिक भौतिकवाद २ मार्क्सवादको सिर्जनात्मक विकासका क्रममा विकसित जनताको बहुदलीय जनवादको मौलिक कार्यक्रम र सिद्धान्त ३ जबजको प्रयोग र विकासका क्रममा विकसित परिपूर्ण लोकतन्त्रको नविन मान्यता ४ असंलग्नता र पंचशिलको सिद्धान्तमा आधारित नेपालको हित केन्द्रीत सन्तुलित परराष्ट्र नीति ५ जबजको सिद्धान्तमा आधारित पार्टी जीवनको लोकतान्त्रिकरणको नयाँ मान्यता ६ जनतासंगको घनिष्ठ सम्वन्धमा आधारित जीवनशैली र आचरणको गौरवपूर्ण परम्परा ७ प्रतिस्पर्धा, पहलकदमी र श्रेष्ठताको मान्यतामा आधारित समाजवाद निर्माणको नेपाली मार्गचित्र आउनुहोस् 'समृद्ध नेपाल सुखी नेपाली'को राष्ट्रिय आकांक्षा पुरागर्नका लागि नेकपा(एमाले)को गौरवपूर्ण झोलालाई गौरवका साथ बोकौं । नेकपा(एमाले)का विरुद्धमा प्रतिकृयावादी, प्रतिगामी, अराजकतावादी र कम्युनिष्ट विरोधीहरुले सिर्जना गरेका सबै प्रकारका भ्रमहरुवाट नेपाली समाजलाई मुक्तगर्ने अभियानमा जुटौं ।"
गृहमन्त्रीको राजीनामा आवश्यक छैन : सरकारका प्रवक्ता,काठमाडौं : सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले भिजिट भिसा प्रकरणमा गृहमन्त्रीले राजीनामा दिन आवश्यक नरहेको बताएका छन्। बुधबार सिंहदरबारमा मन्त्रिपरिषद्का निर्णय सार्वजनिक गर्दै गुरुङले गृहमन्त्रीविरुद्ध ठोस प्रमाण नरहेको र छानविनको प्रक्रिया समेत अघि नबढेकाले राजीनामा दिन आवश्यक नरहेको बताएका हुन्। उनले प्रतिपक्षीले उठाएका विषयमा सदनमा गृहमन्त्रीले जवाफ दिन पाउनुपर्ने धारणा राखे। दलहरुबीच निरन्तर छलफल भइरहेकाले छिटै समस्या समाधान हुने उनको भनाइ छ। भिजिट भिसा प्रकरणलाई लिएर विपक्षी दलहरूले अवरोध गरेपछि संसद बैठक प्रभावित भएको छ। मंगलबारदेखि बजेटमाथि छलफल हुने कार्यसूची भएपनि आजसम्म बैठक बस्न सकेको छैन। भिजिट भिसा प्रकरणमा गृहमन्त्रीमाथि छानबिन गर्न उच्चस्तरीय समिति गठन हुनुपर्ने विपक्षी दलको अडानका कारण बैठक निर्धारित समयमा बस्न नसकेको हो। संसदको अवरोध हटाउन सभामुख देवराज घिमिरे प्रतिनिधिसभामा प्रतिनिधित्व गर्ने राजनीतिक दलहरूका सचेतकहरूसँग छलफलमा जारी राखेका छन्। समिति गठन गर्ने विषयमा सत्ता पक्ष र विपक्षी दलहरूबीच सहमति हुन सकेको छैन।
अमेरिकाले स्टिल र आल्मुनियममा ५० प्रतिशतसम्म कर बढायो,"वासिङटन : अमेरिकी राष्ट्रपति डोनाल्ड ट्रम्पले स्टिल र आल्मुनियमको आयातमा ५० प्रतिशतसम्म कर वृद्धि गरेको छ। उनले स्टिल र आल्मुनियम आयातमा २५ प्रतिशतबाट बढाएर २५ प्रतिशत पुर्याउने आदेशमा हस्ताक्षर गरेका छन्। मार्च यता स्टिल र आल्मुनियमा यो दोस्रो पटक कर बढाएका हुन्। ट्रम्पले बुधबारदेखि लागू हुनेगरी अमेरिकी स्टिल उद्योगको भविष्य सुरक्षित गर्ने उद्देश्यले कर बढाएको बीबीसीले जनाएको छ। यद्दपि, आलोचकहरूले ट्रप्प प्रशासको यो निर्णयले अमेरिका बाहिरका स्टिल निर्माताहरूलाई ठूलो घाटा पुर्याउन सक्ने बताएका छन्। आफ्नो पहिलो कार्यकालमा ट्रम्पले राष्ट्रिय सुरक्षाका लागि महत्वपूर्ण मानिने उद्योगहरूको सुरक्षा गर्ने भन्दै स्टिलमा २५ प्रतिशत र आल्मुनियममा १० प्रतिश कर लगाउने घोषणा गरेका थिए।"
एनएफआरएस तत्काल लागू नगर्न अडानको माग,"काठमाडौं : आगामी साउनदेखि साना तथा मझौला उद्यमी (एसएमई)हरूले नेपाल वित्तीय प्रतिवेदन मान (एनएफआरएस)लाई अनिवार्य रूपमा लागू हुने भएको छ । तर, यस सन्दर्भमा बजारमा पर्याप्त जनशक्ति तयार नभएको भन्दै नेपाल अडिटर्स एसोसिएस (अडान)ले २०८०८१ मा रहेको व्यवस्थालाई निरन्तरता दिन माग गरेको छ । यससँगै जेठ १६ देखि १८ सम्म ३ दिन सञ्चालित सातौं राष्ट्रिय महाधिवेशनले सरकारसमक्ष समय अनुकूल मागहरू अघि सारेका हुन् । लेखा पेसालाई मजबुत, सम्मानित र समसामयिक बनाउने उद्देश्यसहित राष्ट्रिय तथा अन्तर्राष्ट्रिय परिवेश, पेसागत चुनौती तथा अवसरमा छलफल गर्दै अडानले विभिन्न १६बुँदे माग प्रस्तावहरू पारित गरेको हो । महाधिवेशनले प्रविधि नियन्त्रण र साइबर सुरक्षासम्बन्धी चुनौतीहरूले अन्तर्राष्ट्रिय व्यापार प्रणालीलाई थप जटिल बनाएको अवस्थामा, यसलाई मध्यनजर गर्दै नेपाल सरकारले उपयुक्त रणनीति अपनाउन यो महाधिवेशन जोडदार माग गरेको छ । यस्तै, आयकर ऐन, २०५८ को दफा ५७ अनुसार एकाघर सगोलभित्रै स्वामित्व परिवर्तन (सेयर ट्रान्सफर) हुँदा सम्पत्तिको मूल्यांकनले गर्दा कर दायित्व सिर्जना हुने भएकाले यो अन्यायपूर्ण व्यवस्थामा संशोधनका लागि सरकारसमक्ष जोडदार माग गरेको छ । लेखापरीक्षकहरूको गरिमा, समानता र पेसागत संरचनालाई सुनिश्चित गर्न नेपाल चार्टर्ड एकाउन्टेन्ट्स ऐन, २०५३ को संशोधन आवश्यक भएको बारे ध्यानाकर्षण गरेको छ । यस्तै, गैरलेखापरीक्षक व्यक्तिहरूबाट हुँदै आएका अवैध लेखापरीक्षण क्रियाकलाप नियन्त्रण गर्ने र पेसालाई विधिवत् ढंगले सुरक्षित बनाउने आवश्यकताप्रति महाधिवेशनले गम्भीर चिन्ता व्यक्त गर्दै सरकार तथा सम्बन्धित निकायहरूलाई तत्काल हस्तक्षेप गर्न अनुरोध गरेको छ । देशमा बढ्दो भ्रष्टाचार, वित्तीय अपारदर्शिता र नीतिगत विचलनलाई अन्त्य गर्न लेखा पेसाको प्रभावकारी प्रयोग अपरिहार्य बनेको सन्दर्भमा उद्योग, व्यापार, सहकारी तथा गैरसरकारी निकायमा पारदर्शिता ल्याउन लेखापरीक्षकको भूमिका निर्णायक रहेकाले यससँग सम्बन्धित नीतिगत तथा कार्यान्वयन तहमा लेखापरीक्षकहरूको समेत अनिवार्य प्रतिनिधित्व गराउन सम्बन्धित निकायलाई महाधिवेशनले ध्यानाकर्षण गराएको छ । नेपाल सरकारले जारी गरेका र गरिने केवाईसी फर्म, राष्ट्रिय परिचयपत्रल गायतमा रजिस्टर्ड अडिरहरूको पेसा खुल्ने व्यवस्था गरिदिन जोडदार माग गरेको वरिष्ठ उपाध्यक्ष संयोजक, प्रचारप्रसार विभागका डा डोलप्रसाद दाहालले बताए । विदेशिने बाध्यता हटाई स्वदेशमै समृद्धिको बाटो खोल्न लेखा पेसाले ठूलो सम्भावना बोकेको हुँदा डिजिटल लेखांकन, रिपोर्टिङ, वित्तीय सेवा आउट सोर्सिङ सेवाहरूमा नेपाली युवाहरूको संलग्नता बढाउन आवश्यक रहेको सन्दर्भमा सीपमुखी, रोजगारमुखी शिक्षा प्रणाली विकास गर्दै युवाहरूलाई स्वदेशमा नै रोजगारीका अवसरहरू निर्माण गर्न आकर्षित गर्नु आजको आवश्यकता भएकाले यसका लागि सम्बन्धित निकायहरूलाई महाधिवेशनले ध्यानाकर्षण गराएको छ । बिदेसिन बाध्य भएका युवालाई स्वदेशमै रोजगारी सिर्जना हुने खालका सीपमूलक र रोजगारमूलक शैक्षिक प्रणाली लागू गरी युवाशक्तिलाई स्वदेशमै रहेर राष्ट्रको आर्थिक तथा सामाजिक विकासमा योगदान पुर्याउने अनुकूल वातावरण सिर्जना गर्न नेपाल सरकारसमक्ष जोडदार माग गरेको छ । आरए र सिएका बीचमा रहेका सबैखाले विभेदहरू अन्त्यका लागि गरिएका प्रयासहरूका बाबजुद परिणाम हासिल हुन नसकेकाले आगामी दिनमा परिणाममुखी पहलका लागि अनुरोध गरिएको छ । अडानमा भट्टराईको अध्यक्षतामा नयाँ कार्यसमिति अडानको सातौं राष्ट्रिय महाधिवेशनले बद्रीप्रसाद भट्टराईको अध्यक्षतामा ८४ सदस्यीय नयाँ कार्यसमिति चयन गरेको छ । करिब ६५० प्रतिनिधिहरूको सहभागिता रहेको महाधिवेशनले आगामी ३ वर्षको कार्यकालका लागि नयाँ नेतृत्व चयन गरेको हो । साथै विधानतः हुने ९५ सदस्यीय कार्यसमितिमा थप ११ सदस्यहरू केन्द्रीय सचिवालयले मनोनयन गर्ने भएको छ । महाधिवेशनको उद्घाटन सत्रमा महालेखापरीक्षक तोयम रायाले लेखाको एकरूपता, पारदर्शिता र वित्तीय अनुशासनमा अडान, आइक्यान र महालेखापरीक्षकको कार्यालय सबैको भूमिका महत्वपूर्ण छ । लेखापरीक्षणमा प्रश्न उठ्न नदिने जिम्मेवारी भएको बताए । यस्तै, अडानका निवर्तमान अध्यक्ष केदारनाथ पौडेलले चार्टर्ड एकाउन्टेन्ट्स ऐनमा विद्यमान विभेदपूर्ण प्रावधानहरूको अन्त्य गरिनुपर्ने माग अडानका अधिकांश जिल्ला कार्यसमितिले उठाएका तथा ऐन संशोधनमार्फत रजिस्टर्ड अडिटरहरूप्रति भएको विभेद हटाइनुपर्ने आवश्यकतामा जोड दिए । यससँगै, आइक्यान अध्यक्ष प्रवीनकुमार झाले अडानले सदस्यहरूको हकहित र क्षमता अभिवृद्धिका लागि गरेको कार्यको प्रशंसा गर्दै लेखा व्यवसायको हित संरक्षणमा समेत सक्रिय रहँदै आइक्यानसँग सहकार्यको निरन्तरता रहने प्रतिबद्धता व्यक्त गरे । एक्यान अध्यक्ष अरुण राउतले लेखाको विज्ञ जनशक्ति बिदेसिने क्रम नरोकिएकाले समयमै सचेत हुनुपर्नेमा जोड दिए । यता नेपाल उद्योग वाणिज्य महासंघ (एफएनसीसीआई)का अध्यक्ष चन्द्रप्रसाद ढकालले उद्योगी व्यवसायी र लेखापरीक्षकहरू एकअर्काका परिपूरक रहेका बताउँदै देशमा निजी क्षेत्रको महत्वपूर्ण भूमिका रहेको बताए । अडानका पूर्वअध्यक्ष मोहनराज रेग्मीले आइक्यान ऐन संशोधन गर्नुपर्ने बताए ।"
पर्यटकीय नयाँ गन्तव्यमा रुकुमपूर्व,"रुकुमपूर्व : कायाकल्प हुँदै गरेको प्राकृतिक सौन्दर्य, संस्कृतिमा रङ भर्दै गरेका मगर बस्तीहरू, ऐतिहासिक स्मृतिहरू बोकेका स्थलहरू र साहसिक यात्राका गन्तव्यहरू, यी सबै विशेषता समेट्दै रुकुमपूर्व अहिले पर्यटकीय गन्तव्यको नयाँ नक्सामा दरिँदै गएको छ । हिमाली र पहाडी भूगोल, धार्मिक र सांस्कृतिक विविधता, जनयुद्धको इतिहास, साहसिक खेल तथा समुदायमा आधारित आतिथ्य संस्कृतिले रुकुमपूर्व पछिल्ला केही वर्षयता आन्तरिक र विदेशी पर्यटकहरूको आकर्षण बढाउँदै गएको छ । सिस्नेपुथा पदयात्राको उदाउँदो गन्तव्य सिस्ने र पुथा हिमाल पदयात्राका पारखीका लागि एक आकर्षक नयाँ गन्तव्यका रूपमा अघि बढेका छन् । विशेषगरी प्राकृतिक दृश्यावलोकन, हिमाली जीवनशैली र मगर संस्कृतिको गहिरो अनुभव खोज्ने पर्यटकका लागि यो क्षेत्र कमलको फूलझैं फक्रँदै गएको पदमार्ग हो । पुथा उत्तरगंगा गाउँपालिकाका पर्यटन व्यवसायी तथा वरिष्ठ पत्रकार मैत्या घर्ती भन्छन्, सिस्ने, पुथा, उत्तरगंगा र भूमे गाउँपालिकाको आसपास ट्रेक गर्दा हिमाली दृश्य, गाउँले जीवनशैली र परम्परागत संस्कृति एकैसाथ अनुभव गर्न पाइन्छ । यसले यहाँको पर्यटनमा नयाँ सम्भावना देखाएको छ । सांस्कृतिक पर्यटनको बहुरंगी सम्भावना रुकुमपूर्वका तकसेरा, काँक्री, लुकुम, दादिङ, महतलगायतका मगर बस्तीहरूले सांस्कृतिक पर्यटनको बहुरंगी सम्भावना बोकेका छन् । यहाँ मगर समुदायको भूमे, ढंगे, झाँक्री नाच, मेलापर्व र जीवनशैली पर्यटकलाई मौलिक अनुभव प्रदान गर्छन् । काठमाडौंकी पर्यटक रेनु यादवले भनिन्, यहाँको भाषा, संस्कार, संस्कृति र मान्छेले गर्ने आतिथ्य सत्कारले मलाई यसरी छोयो कि मैले कल्पनै नगरेको अनुभूति पाएँ । उनी पहिलो पटक रुकुमपूर्व भ्रमणमा आएकी थिइन् । ऐतिहासिक र धार्मिक गन्तव्यहरूको पुनरुत्थान पुथा उत्तरगंगा गाउँपालिकामा रहेको जीवित संग्रहालय, कोल बस्ती, पुपाल र मौकोट बस्ती, सिस्ने गाउँपालिकाको रुकुमकोटस्थित कमलदह, शिवालय मन्दिर, भट्टे चौर, ठाँटी डाँडा, भूमे गाउँपालिकाको मारिङ, चौरी लेक, खाबाङ बगरको अर्गानिक सहकारी बजार, महतको युद्ध स्मारिका तथा जनयुद्धकालीन इतिहास बोकेका चुन्वाङको भेरी डाँडा अहिले पर्यटकको चाप बढ्दै गएका स्थल हुन् । यी स्थानहरूले धार्मिक पर्यटनसँगै जनयुद्ध पर्यटन को नयाँ धार समेत विकास गर्न थालेका छन्, जहाँ ऐतिहासिक स्मृतिसँगै सामुदायिक पुनर्निर्माणका कथा जोडिएका छन् । सानीभेरीमा साहसिक जलयात्रा सानीभेरी नदीमा सम्भावित साहसिक जलयात्राले रोमाञ्चक पर्यटनका पक्षलाई समेत समेट्न थालेको छ । जलयात्रा, ट्रेकिङ र गाउँस्तरीय जीवनशैलीको संगमले रुकुमपूर्वलाई बहुआयामिक गन्तव्य बनाउँदै लगेको छ ।०० संरचना विस्तार र स्थानीय सरकारको अग्रसरता स्थानीय सरकारहरू सिस्ने, भूमे र पुथा उत्तरगंगा गाउँपालिकाले आआफ्नो क्षेत्र अनुसार पर्यटकीय पूर्वाधार विस्तार, गाइड तालिम, होमस्टे व्यवस्थापन, पर्यटन प्रवर्द्धनसम्बन्धी योजना अघि सारेका छन् । तीनवटै पालिकाका अध्यक्षहरू कृष्ण रेग्मी, होम प्रकाश श्रेष्ठ र पुनीराज घर्तीमगरका अनुसार, हाम्रा सम्भावनालाई पहिचान गरी योजनाबद्ध ढंगले संरचना विकास, प्रचारप्रसार, निजी क्षेत्रको साझेदारी र समुदायको भूमिकालाई सशक्त बनाउँदै गएका छन् । विकासोन्मुख संरचना, मौलिक संस्कृति, जनताद्वारा सञ्चालित होमस्टे, जनयुद्धसँग जोडिएको ऐतिहासिक चेतना र प्राकृतिक आकर्षणले रुकुमपूर्वलाई पर्यटनको वैकल्पिक नक्सामा स्थापित गर्दै लगेको छ । अब इतिहासमात्रै होइन, पर्यटनको नयाँ पाना रुकुमपूर्व अब केवल जनयुद्धको ऐतिहासिक सन्दर्भमा मात्र सीमित रहँदैन । यदि योजनाबद्ध पूर्वाधार विस्तार, पर्यटकीय सम्पदाको संरक्षण र प्रभावकारी प्रवर्द्धनलाई सन्तुलित रूपमा अघि बढाउन सकियो भने रुकुमपूर्वले नेपालको पर्यटन क्षेत्रमा एक नयाँ आयाम थप्न सक्ने प्रस्ट संकेत देखा परेको छ ।"
विराट कोहली : २० लाखबाट सुरु भएको यात्राको १८ वर्षमा सपना पूरा,"१८ वर्ष लामो पर्खाइ। नम्बर एक खेलाडी च्याम्पियन बन्ने प्रतीक्षामा। २००८ मा इन्डियन प्रिमियर लिग (आईपीएल)को सुरुवातसँगै सुरु भएको यो पर्खाइ मंगलबार (जुन ३, २०२५) मा समाप्त भयो। आईपीएल २०२५ को फाइनल खेलमा जब पञ्जाब किंग्सका ब्याट्सम्यान शशांक सिंहले अन्तिम ओभरको दोस्रो बलमा चौका हान्न चुके तब आरसीबीको जित करिब निश्चित भयो। अनि विराट कोहलीका ओसिलो आँखाले अधुरो सपना पूरा भएको कथा भन्न थाले। यसपछि, प्रत्येक पासिङ बलसँगै आरसीबीको जित निश्चित भयो र विराट कोहलीको भावना चरम सीमामा पुग्यो। कतिबेला उनी आफ्ना भिजेका आँखा लुकाइरहेका थिए भने कतिबेला आकाशतिर हेरिरहेका थिए। आरसीबीले पञ्जाब किंग्सलाई छ रनले पराजित गर्ने बित्तिकै विराट कोहलीको खुशीको सीमा रहेन। त्यसपछि कोहली भुईँमा घुँडा टेकेर बसे र आफ्नो अनुहार हातले छोपे। जितसँगै विराट भावुक हुँदै यो दिन कहिल्यै आउला भनेर नसोचेको बताए। २००८ मा आरसीबीले विराटमाथि मारेको थियो बाजी आरसीबीले विराट कोहलीमाथि बाजी लगाएको समयमा उनले टिम इन्डियाको लागि डेब्यू पनि गरेका थिएनन्। आरसीबी पहिलो पटक च्याम्पियन बनेको बारेमा विराट कोहलीले यो जित टिमको लागि जति महत्त्वपूर्ण छ त्यति नै फ्यानहरूको लागि पनि रहेको बताए। विराट कोहलीले भने,१८ वर्षको लामो प्रतीक्षा थियो। मैले मेरो युवावस्था, मेरो श्रेष्ठता, मेरो अनुभव दिएँ। मैले सबैथोक दिएँ। मैले कहिल्यै सोचेको थिइनँ कि यो दिन कहिल्यै आउला। अन्तिम बल फ्याँक्ने बित्तिकै म भावुक भएँ। उनले थप भने, जे भए पनि, म यो टोलीसँग जोडिएर बसें। केही क्षणहरू थिए जब मैले फरक तरिकाले सोचें, तर पनि म यो टोलीसँग जोडिएर बसें। मेरो मन बैंगलोरसँग छ, मेरो आत्मा बैंगलोर र यो टोलीसँग छ। यो टोली हो जुन म आईपीएल खेलुञ्जेलसम्म रहनेछु। विराट कोहलीले यो जित आफ्नो करियरको उत्कृष्ट क्षणहरूमध्ये एक भएको बताए। विराटले भने, आज म बच्चा जस्तै सुत्नेछु। लिलामी पछि धेरै मानिसहरूले हामीलाई प्रश्न गरे। तर हामीसँग जे थियो त्यसमा हामी खुसी थियौँ। मेरो बारेमा पहिले नै धेरै कुरा भनिएको छ। यो जित बैंगलोरको लागि हो। पहिलो सिजनमा विराटले पाएका थिए २० लाख २००८ मा उनको नेतृत्वमा टिम इन्डियाले अन्डर१९ विश्वकप जित्दा विराट कोहली चर्चामा आए। विराट कोहलीसँग अन्तर्राष्ट्रिय क्रिकेट खेल्ने अनुभव नभएकाले उनलाई पहिलो सिजनमा आरसीबीले २० लाख रुपैयाँमा किनेको थियो। इन्डियन एक्सप्रेसलाई दिएको एक अन्तर्वार्तामा विराट कोहलीले पहिलो सिजनको लिलामीको बारेमा उल्लेख गरेका थिए। उनले भनेका थिए , लिलामी हुँदा हामी मलेसियामा थियौँ। हामीलाई प्रथम श्रेणीका क्रिकेटरको रूपमा किनिएको थियो जसलाई २० लाख रुपैयाँ दिइएको थियो। हाम्रो खुशीको सीमा थिएन। हामीले २० लाख रुपैयाँ पायौं। यसको पछाडि भावनाहरू थिए। यसपछि विराट कोहलीले आईपीएल र अन्तर्राष्ट्रिय क्रिकेटमा कहिल्यै पछाडि फर्केर हेरेनन्। पहिलो सिजनमा विराट कोहलीले धेरै रन बनाएनन् र १३ खेलमा उनले केवल १६५ रन बनाए। तर २०१० सम्ममा उनको प्रदर्शनमा सुधार आयो र पहिलो पटक उनले एक सिजनमा ३०० भन्दा बढी रन बनाउन सफल भए। २०११ मा कप्तान २०११ मा विराट कोहलीलाई रोयल च्यालेन्जर्सको कप्तान नियुक्त गरिएको थियो। विराट कोहलीले ब्याटिङबाट उत्कृष्ट प्रदर्शन गर्दै १६ खेलमा ५५७ रन बनाए र आरसीबी दोस्रो पटक आईपीएलको फाइनलमा पुग्न सफल भयो। तर धोनीको चेन्नई सुपर किंग्सले आरसीबीलाई उपाधि जित्नबाट रोक्यो। वर्षौंको निराशा पछि विराट कोहली २०१६ मा फरक दृढ संकल्पका साथ मैदानमा प्रवेश गरे। विराट कोहलीले एउटै सिजनमा धेरै नयाँ रेकर्ड बनाए। विराट कोहलीले १६ खेलमा कीर्तिमानी ९७३ रन बनाए। उनले चार शतक र सात अर्धशतक बनाए। आरसीबी तेस्रो पटक फाइनलमा पुगेको थियो। तर सनराइजर्स हैदराबादले फाइनलमा रोयल च्यालेन्जर्स बैंगलोरलाई मात्र आठ रनले पराजित गर्यो र विराट कोहलीको सपना फेरि एक पटक अधुरो रह्यो। पूरा भएको सपना प्रत्येक वर्ष बित्दै जाँदा विराट कोहलीको ब्याटबाट रनहरू निस्किरहे। तर उपाधि जित्नु टोलीको लागि सपना मात्र रह्यो। च्याम्पियन बन्न नसकेको निराशाका बीचमा विराट कोहलीले २०२३ सिजन सुरु हुनुभन्दा अगाडि नै आरसीबीको कप्तानी छोडे। तर उनले आरसीबीलाई च्याम्पियन बनाउन ब्याटिङमा उत्कृष्ट प्रदर्शन गरिरहे। २०२३ मा विराट कोहलीले ६३९ रन बनाएका थिए भने २०२४ मा उनले ७४१ रन बनाउन सफल भए। यसैबीच विराट कोहली आईपीएलमा आठ हजार रन बनाउने पहिलो खेलाडी बने। यस वर्ष पनि विराट कोहलीले आरसीबीलाई च्याम्पियन बनाउन आफ्नो सम्पूर्ण प्रयास गरे। विराट कोहलीले १५ खेलमा ६५७ रन बनाए र अन्ततः आफ्नो १८ वर्ष पुरानो सपना साकार भएको देखे।"
जेठ १९ गते बसेको मन्त्रिपरिषद् बैठकले केके निर्णय गर्यो ?,काठमाडौं : सरकारले जेठ १५ र १९ गते बसेको मन्त्रिपरिषद् बैठकका निर्णयहरू सार्वजनिक गरेको छ। सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले बुधबार मन्त्रिपरिषद्का निर्णय सार्वजनिक गरेका हुन्। सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले भिजिट भिसा प्रकरणमा गृहमन्त्रीले राजीनामा दिन आवश्यक नरहेको बताएका छन्। प्रवक्ता गुरुङले सेनातर्फ एक जना प्रमुख सेनानीको महासेनानी दर्जामा बढुवा गर्ने र दस जना महासेनानीहरुको सरुवा गर्ने निर्णय भएको जानकारी दिए । त्यस्तै एकजना महासेनानीको राजीनामा स्वीकृत गर्ने निर्णय बैठकले गरेको उनले बताए जेठ २८ देखि ३० सम्म चीनमा हुने एक सम्मेलनमा सहभागी हुन ललितपुर महानगरका प्रमुख चिरिबाबु महर्जनलाई स्वीकृति प्रदान गरिएको उनले बताए। त्यस्तै असार ३ गते अष्ट्रियाको भियनामा आयोजना हुने ओपेक विकास कोष फोरममा अर्थ मन्त्रालयका सचिवलाई सहभागी हुन स्वीकृति प्रदान गर्नेलगायत १४ वटा निर्णय मन्त्रिपरिषद्ले गरेको छ । प्रवक्ता गुरुङले गृहमन्त्रीविरुद्ध ठोस प्रमाण नरहेको र छानविनको प्रक्रिया समेत अघि नबढेकाले राजीनामा दिन आवश्यक नरहेको बताए । उनले प्रतिपक्षीले उठाएका विषयमा सदनमा गृहमन्त्रीले जवाफ दिन पाउनुपर्ने धारणा राखे । दलहरुबीच निरन्तर छलफल भइरहेकाले छिटै समस्या समाधान हुने उनको भनाइ छ।
ट्रम्पको कर विधेयकलाई एलोन मस्कले भने घृणित,"काठमाडौं : अर्बपति एलोन मस्कले अमेरिकी राष्ट्रपति डोनाल्ड ट्रम्पको कर तथा खर्च विधेयकको कडा आलोचना गरेका छन्। उनले यो विधेयकलाई घृणित भनेका छन्। यो विधेयक मे महिनामा अमेरिकी संसदको तल्लो सदन हाउस अफ रिप्रेजेन्टेटिभ्स (प्रतिनिधि सभा)मा पारित भएको थियो। यस विधेयकमा धेरै ट्रिलियन डलर बराबरको कर छुट, रक्षा खर्चमा वृद्धि र अमेरिकी सरकारलाई थप ऋण लिन अनुमति समावेश छ। यसका लागि मतदान गर्ने मानिसहरूलाई लाज लाग्नु पर्छ, मस्कले मंगलबार आफ्नो सामाजिक सञ्जाल एक्समा लेखे। सरकारी दक्षता विभागमा १२९ दिन काम गरेपछि टेक अर्बपति मस्कले गत हप्ता अचानक प्रशासन छाडेका थिए। यी टिप्पणीले सरकार छाडेपछि ट्रम्पसँग एलोन मस्कको पहिलो सार्वजनिक असहमतिलाई प्रतिनिधित्व गर्छ। यसअघि उनले योजनालाई निराशाजनक भनेका थिए। एलोन मस्कले भने,यसले पहिले नै ठुलो अमेरिकी बजेट घाटा अमेरिकी डलर २५ ट्रिलियनमा थप्नेछ र अमेरिकी नागरिकमा दिगो ऋणको बोझ थप्नेछ।"
बर्दियामा आतंक मच्चाउने चितुवालाई लिइयो नियन्त्रणमा,"गुलरिया : बर्दियाको गुलरिया नगरपालिका ५ स्थित बालापुर क्षेत्रमा आतंक फैलाउने चितुवा पासोमा परेको छ । एक साताअघि सोही क्षेत्रमा ७ वर्षीया बालिका सायरा चौधरीको चितुवाको आक्रमणमा परी मृत्यु भएको छ । घटना भएको दिनदेखि बर्दिया राष्ट्रिय निकुञ्ज,राष्ट्रिय प्रकृति संरक्षण कोष (एनटीएनसी) र डिभिजन वन कार्यालय बर्दियाको टोली अहोरात्र चितुवा नियन्त्रणमा लिन खटिएका थिए । एक सातादेखि हिंस्रक चितुवा भेटाउन नसक्दा स्थानियमा त्रास फैलिएको थियो । मंगलबार राति चितुवा पासोमा परेको डिभिजन वन कार्यालय बर्दियाले जनाएको छ । जेठ १५ गतेदेखि चितुवालाई डार्ट गरी नियन्त्रणमा लिन बर्दिया राष्ट्रिय निकुञ्ज र एनटीएनसीले एकएक गरी दुईवटा हात्ती परिचालन गर्दै चितुवाको खोजी भइरहेको थियो । चितुवा बर्दिया राष्ट्रिय निकुञ्जमा पठाइने भएकाले डिभिजन वन कार्यालय बर्दिया परिसरमा राखिएको एनटीएनसी बर्दियाका संरक्षण अधिकृत अजित तुम्बाहाङ्फेले जानकारी दिए । बालिकालाई आक्रमण गरेको क्षेत्र वरपर राखिएको केजमा चितुवा परेकाले सोही चितुवा हुनसक्ने अनुमान उनको छ ।"
मंगोलियाका प्रधानमन्त्रीले किन दिए राजीनामा ?,उलनबाटर (एजेन्सी) : मंगोलियाका प्रधानमन्त्री लुभ्सान्नामस्राइन ओयुनएर्डेनले राजीनामा दिएका छन् । सांसदहरूबीच विश्वास मत गुमाएपछि उनले मंगलबार राजीनामा दिएको संसदीय विज्ञप्तिमा बताइएको छ । राजधानी उलानबटारमा कथित भ्रष्टाचारविरुद्ध केही दिनको विरोध प्रदर्शनपछि गोप्य मतदान भएको हो । ओयुनएर्डेन ३० दिनभित्र आफ्नो उत्तराधिकारी नियुक्त नभएसम्म कार्यवाहक प्रधानमन्त्रीका रूपमा रहने विज्ञप्तिमा भनिएको छ । उत्तरी एसियाको भूपरिवेष्टित लोकतन्त्र मंगोलियाले दशकौंदेखि गहिरो भ्रष्टाचारसँग लड्दै आएको छ । देशका धनी अभिजात वर्गले सामान्य जनसंख्याको खर्चमा वर्षौं लामो कोइला खानीको लाभ जम्मा गरिरहेको मुलुकका धेरै जना विश्वास गर्छन् । सन् २०२१ मा ओयुनएर्डेनले सत्ता सम्हालेपछि ट्रान्सपरेन्सी इन्टरनेसनलको भ्रष्टाचार धारणा सूचकांकमा मंगोलिया तल झरेको छ । देशले बारम्बार प्रदर्शन र अशान्ति देखेको छ र सयौं युवा गत साता उलानबटारमा उहाँको राजीनामाको माग गर्दै निस्केका थिए ।
"प्रतिनिधिसभा बैठक बस्दै, अवरुद्ध संसद चल्ला त ?","काठमाडौं : संघीय संसदअन्तर्गतको प्रतिनिधिसभा बैठक बस्दैछ। मंगलबार बिहान ११ बजेका लागि बोलाइएको बैठक बस्दै नबसी स्थगित भएपछि आजका लागि बोलाइएको हो। भिजिट भिसा प्रकरणमा गृहमन्त्रीको राजीनामा माग गर्दै आएका विपक्षी दलहरूसँग सहमति नजुटेपछि बैठक आजका लागि सारिएको थियो। संसद सचिवालयका अनुसार बैठक बुधबार दिउँसो १ बजेका लागि बोलाइएको छ। भिजिट भिसा प्रकरणमा गृहमन्त्री रमेश लेखकको राजीनामा माग गर्दै प्रमुख प्रतिपक्षी दल नेकपा माओवादी केन्द्रलगायतले संसद बैठकमा अवरोध गर्दै आएका छन्। राजीनामा नआएसम्म संसद चल्न नदिने उनीहरूको अडान छ। संसदको अवरोध खुलाउन सभामुख देवराज घिमिरेले सत्ता पक्ष र प्रतिपक्षीसँग मंगलबार छुट्टाछुट्टै छलफल गरेका थिए। गृहमन्त्रीको राजीनामाको विषयमा दलहरूले आआफ्नो अडान राखेपछि बैठक निष्कर्षविहीन भएको थियो। संसदको गतिरोध हटाउने विषयमा प्रधानमन्त्री केपी शर्मा ओलीले सोमबार बेलुका तीन दलका शीर्ष नेताको बैठक बोलाएका थिए। नेकपा माओवादी केन्द्रले भने आफ्नो अडान कायमै राखेपछि छलफल निष्कर्षविहीन भएको थियो। जेठ ७ गतेदेखि गृहमन्त्री लेखकको राजीनामा माग गर्दै प्रतिपक्ष दलहरूले संसद अवरोध गरिरहेका छन्। तर,सत्तापक्ष भने जसरी पनि संसद् सुचारु गर्ने पहल गरिरहेको छ। प्रतिपक्षी दलहरूको अवरोधका कारण बजेटमाथिको छलफल प्रभावित भएको छ। बजेटमा मंगलबारदेखि छलफल हुने कार्यसूची थियो। सो दिन बैठक बस्न नसकेपछि आजको बैठकमा आगामी आर्थिक वर्ष २०८२०८३ का लागि सरकारले प्रस्तुत गरेको बजेटमाथि छलफल हुने कार्यसूची राखिएको छ। बैठकमा उपप्रधानमन्त्री तथा अर्थ मन्त्री विष्णुप्रसाद पौडेलले वक्तव्यसहित 'आव २०८२०८३ को राजश्व र व्ययको वार्षिक अनुमानमाथि सामान्य छलफल प्रारम्भ गरियोस्' भन्ने प्रस्ताव प्रस्तुत गर्ने कार्यसूची छ। अर्थमन्त्री पौडेलले जेठ १५ गते संघीय संसदको संयुक्त बैठकमा आर्थिक वर्षको बजेट प्रस्तुत गरेका थिए। बैठकको प्रारम्भमा सभामुख घिमिरेले प्रधानमन्त्री तथा मन्त्रिपरिषद्को कार्यालयबाट प्राप्त कार्यभारसम्बन्धी पत्रको व्यहोरा पढेर सुनाउने कार्यसूची छ। यसैगरी राज्य व्यवस्था तथा सुशासन समितिका सभापति रामहरि खतिवडाले 'संघीय निजामति सेवा विधेयक सम्बन्धी समितिको प्रतिवेदन,२०८२' पेस गर्ने कार्यसूचीमा उल्लेख छ। सभामुख घिमिरेले प्रतिनिधिसभाअन्तर्गतका विषयगत समितिका सदस्यहरूको नाम हेरफेर गर्नेछन्।"
पेरिस संग्रहालयबाट म्याक्रोनको मैनको मूर्ति चोरी,"एजेन्सी (पेरिस) : ग्रीनपिस नामक एक विश्वव्यापी अभियानका कार्यकर्ताहरूले फ्रान्सेली राष्ट्रपति इमानुएल म्याक्रोनको मैनको मूर्ति संग्रहालयबाट चोरेर पेरिसस्थित रूसी दूतावास बाहिर राखेका छन् । रूस र फ्रान्सबीचको निरन्तर व्यापारिक सम्बन्ध र म्याक्रोनको जलवायु नीतिहरूको विरोध गर्दै उनीहरूले यसो गरेका हुन् । ग्रीनपिसले जारी गरेको एक विज्ञप्तिअनुसार कार्यकर्ताहरूले सोमबार स्थानीय समयअनुसार बिहान १०:३० बजे मध्य पेरिसको ग्रिभिन संग्रहालयबाट म्याक्रोनको मैनको मूर्ति निकालेर लगेका हुन् । उनले रूससँगको फ्रान्सेली सम्झौताहरू समाप्त नगरेसम्म र युरोपभरि महत्वाकांक्षी र दिगो पारिस्थितिक संक्रमण सुरु नगरेसम्म उनी यस विश्वप्रसिद्ध सांस्कृतिक संस्थामा प्रदर्शन गर्न योग्य छैनन्, विज्ञप्तिमा भनिएको छ । कार्यकर्ताहरूले मूर्तिलाई फ्रान्सेली राजधानीको पश्चिममा रहेको रूसी दूतावासमा लगे । त्यहाँ उनीहरूले ग्यास, आणविक ऊर्जा र रासायनिक मल जस्ता क्षेत्रमा मस्कोसँग निरन्तर व्यापारको निन्दा गर्ने ब्यानरहरू प्रदर्शन गरे ।"
खोलाको बगरमा बालुवाले छोपेर राखेको ११२० केजी गाँजा बरामद,धरान : सुनसरीको कटान खोलाको बगरमा बालुवाले पुरेर लुकाइराखेको गाँजा बरामद भएको छ । मंगलबार राति तस्करहरूले भारततर्फ लैजानलाई खोलाको बगरमा बालुवाले छोपेर राखेको जानकारी पाएलगत्तै प्रहरी परिचालन गरी गाँजा बरामद गरिएको जिल्ला प्रहरी कार्यालय सुनसरीका निमित्त प्रमुख डिएसपी योगराज खतिवडाले जानकारी दिए । तस्करहरुले हरिनगर गाउँपालिका वडा नम्बर ५ र ६ को सिमानामा रहेको खोला किनारमा गाँजा राखेको सूचना पाउना साथ नेपाल प्रहरी र सशस्त्र प्रहरीको ४० जनाको टोलीले खोजतलास गरि एक हजार १२० केजी गाँजा बरामद गरेको डीएसपी खतिवडाले बताए। उक्त गाँजा प्रहरी चौकी घुस्कीमा राखिएको छ । गाँजा राख्ने समूहको पहिचान गरि पक्राउ गर्न प्रहरी परिचालन गरिएको उनले बताए।
"राइड सेयरिङ नियमावली स्थगन, यातायात व्यवसायीको आन्दोलन फिर्ता","पोखरा : गण्डकी प्रदेश सरकारले राइड सेयरिङ (नियमन र व्यवस्थापन) नियमावली २०८२ को कार्यान्वयन प्रक्रिया स्थगित गरेको छ । संघ सरकारको हस्तक्षेपछि गण्डकी प्रदेश सरकार पछि हटेको हो । गण्डकी प्रदेश सरकारको निर्णयपछि यातायात व्यवसायीले पनि आन्दोलन फिर्ता लिएका छन् । व्यवसायीले प्रेस विज्ञप्ति जारी गरी आन्दोलन फिर्ता लिएको जानकारी दिएका छन् । उक्त नियमावलीको विरोधमा यातायात व्यवसायीले सार्वजनिक यातायात ठप्प पारेका थिए । संघ सरकार र यातायात व्यवसायीबीच सोमबार मध्यराति भएको वार्तामा गण्डकी प्रदेश सरकारको नियमावली स्थगन गर्ने सहमति भएको थियो । उक्त सहमतिअनुसार केन्द्र सरकारले प्रदेशलाई दबाब दिएको थियो । प्रधानमन्त्री तथा मन्त्रिपरिषद्को कार्यालयबाट जेठ २० गते गण्डकी प्रदेश सरकारलाई पठाइएको औपचारिक पत्रका आधारमा अस्थायी रूपमा एक महिनाका लागि नियमावली कार्यान्वयन स्थगित गरिएको गण्डकी प्रदेश सरकारका सचिव ई कमलकुमार अधिकारीले बताए । पत्रमा जनजीवनलाई सहज बनाउने उद्देश्यले नियमावली अन्तर्गतको कार्यान्वयन तत्काल रोक्न आग्रह गरिएको थियो । संघीय सरकारको आग्रह र सार्वजनिक यातायात बन्दका कारण उत्पन्न परिरिस्थतिलाई ध्यानमा राख्दै प्रदेश सरकारले सरोकारवाला पक्षहरूसँग वार्ता प्रक्रिया अघि बढाउने निर्णयसमेत गरेको छ । गण्डकी प्रदेश सरकारले राइड सेयरिङ सेवा नियमन गर्न जारी गरेको नियमावली कुनै आकस्मिक निर्णय नभई विधिको शासन, संवैधानिक आदेश र संघीय सहमतिका आधारमा बनेको जनाएको छ । सर्वोच्च अदालतबाट २०७८ भदौ ३ गते पे वाइक सेवालाई नरोक्नका लागि अर्को आदेश जारी भएको तथा तथा सर्वोच्च अदालतबाट २०८१ असार १३ मा पठाओ वा राइड सेयरिङलाई बन्द नगर्ने, तत्काल कानुन प्रबन्ध गर्नका लागि निर्देशात्मक आदेश जारी भएको थियो । संघीय सरकारको भौतिक पूर्वाधार तथा यातायात मन्त्रीको अध्यक्षतामा बसेको बैठकबाट २०८१ मा नै प्रदेश सरकारहरूले राइड सेयरिङ सेवा नियमन गर्न कानुन बनाउन सक्ने सहमति भएको आधारमा गण्डकी प्रदेश सवारी तथा यातायात व्यवस्था ऐन, २०७६ को दफा १३(४) अनुसार नियमावली जारी गरिएको थियो । संघ सरकार आफैंले सर्वोच्च अदालतको आदेश कार्यान्वयन गर्नुपर्नेमा प्रदेश सरकारलाई समेत ब्याक गराएको हो ।"
"सुनचाँदीको मूल्य निरन्तर वृद्धि,कति पुग्यो तोलाको ?",काठमाडौं : नेपाली बजारमा सुनको मूल्य आज पनि बढेको छ। अघिल्लो दिन मंगलबार २ हजार ९०० रुपैयाँले बढेको सुन आज ५ सय रुपैयाँले बढेको हो। नेपाल सुनचाँदी व्यवसायी महासंघका अनुसार बुधबार ५ सय रुपैयाँले बढेर प्रतितोला सुनको मूल्य १ लाख ९३ हजार २०० रुपैयाँ पुगेको छ। सोमबार प्रतितोला सुनको मूल्य १ लाख ८९ हजार ८०० रुपैयाँ कायम भएको थियो। सुनको मूल्य बढेसँगै चाँदीको भाउ पनि बढेको छ। आज चाँदी प्रतितोला ३० रुपैयाँले बढेको हो। महासंघका अनुसार चाँदी प्रतितोला २ हजार ७५ रुपैयाँमा कारोबार भइरहेको छ। मंगलबार चाँदी एक तोलाको २ हजार ४५ रुपैयाँ कायम भएको थियो।
मानवताभन्दा माथि कुनै जात हुँदैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले मानवताभन्दा माथि कुनै जात नहुने बताएका छन्। जातीय छुवाछूत उन्मूलन दिवसको अवसरमा आज शुभकामना दिँदै उनले समभाव र समानताको विकास गर्नुपर्नेमा जोड दिएका छन्। एमाले अध्यक्षसमेत रहेका ओलीले जात, थर, वा जन्मले नभई कर्म, विचार र योगदानले मूल्याङ्कन गरिने समाज बनाउनुपर्ने उल्लेख गरे। आमाले जात जन्माउँदिनन्, नवजात मानव जन्माउँछिन्। नवजात शिशु हिँड्न थालेपछि समाजले जात र थर सोध्न थाल्यो। मानवता भन्दा माथि कुनै जात छैन । ओलीले सामाजिक सञ्जालमार्फत शुभकामना दिँदै भनेका छन्, रगत सबैको एउटै रङको हुन्छ, आँसु सबैको उस्तै वेदनाले बग्छ। हामीले जात, थर, वा जन्मले होइन, कर्म, विचार र योगदानले मूल्याङ्कन गरिने समाज बनाउनु छ। समभाव र समानताको विकास गरौं, जातीय छुवाछूत उन्मूलन दिवसको सबैलाई शुभकामना।"
"ठेकेदारबीच लेनदेन विवाद, ३३ करोडको योजना अलपत्र","अछाम : सघन सहरी विकास तथा भवन निर्माण कार्यालय राजपुर डोटीअन्तर्गत साँफेबगर नगरपालिकामा १२ वटा योजना कार्यान्वयनमा छन् । तर, ९ महिनादेखि सबै आयोजनाको काम अलपत्र छ । गत असोज महिनायता भवनदेखि सडक निर्माणको काम ठप्प छ । सघन सहरी विकास कार्यक्रमअन्तर्गत एयरर्पोट बजार सडक कालोपत्रे, छिपेखोला सडक कालोपत्रे, नगर प्रमुख तथा उपप्रमुख आवास निर्माण, सरमखेल्ने पार्क निर्माण, बयालपाटा पार्क निर्माण, वैद्यनाथ धाम सडक मर्मत, ठाँटी बजार भित्री सडक निर्माण, तारेकुना कम्प्लेक्स भवन, घुघुरकोट वडा कार्यालयदेखि दरबार जाने सडक निर्माण योजना छन् । यस्तै, हाटबजार खोला व्यवस्थापन, पुलबजार सडक कालोपत्रे, लामाखेत डोप्का नाली निर्माण गरी विभिन्न शीर्षकमा निर्माण योजनाहरू छुट्याइएका छन् । सघन सहरी कार्यक्रमको एउटै प्याकेजमा दर्जनौं कामको जिम्मा पाएकोे निर्माण कम्पनी सिनर्जीध्रुवतारा जेभी र पेटी ठेकेदार कम्पनी लाङटाङ कन्स्ट्रक्सन प्रालिबीच आर्थिक लेनदेनमा किचलो हुँदा निर्माणको काम ठप्प भएको हो । ८ वटा योजना निर्माणको काम सुस्त गतिमा अघि बढेको भए पनि वैद्यनाथ धाम सडक, ठाँटी बजार भित्री सडक, लामाखेत डोप्का नाली र हाटबजार खोला व्यवस्थापन निर्माणको काम विभिन्न कारण भने हालसम्म सुरु हुन सकेको छैन । साँफेबगर क्षेत्रको मुख्य ठाउँहरूमा निर्माणाधीन सडकका कारण स्थानीयले सास्ती भोग्नु परेको साँफेबगर नगरपालिका ४ का वडाध्यक्ष नवराज बुढाले बताए । एयरर्पोट बजारमा निमार्णाधीन सडकका कारण स्थानीयले धान रोप्ने समयमा सास्ती भोग्नु परेको गुनासो सुनाउन दिनहँु जस्तो वडा कार्यालय पुग्ने गरेको वडाध्यक्ष बुढाले बताए । उनले भने, अहिले धमाधम रोपाइँ सुरु भएको छ । सडकमा हालिएका रोडाहरू वर्षाको पानीले बगाएर सबै खेतमा लग्ने गरेको छ यसको क्षतिपूर्ति चाहियो भन्दै स्थानीय वडा कार्यालय पुग्छन् । ठेकेदारहरू फोन उठाउँदैनन् । बनाउने नाममा बिगार्ने काम भइरहेको छ । सहरी विकास तथा भवन निर्माण कार्यालय राजपुर डोटीसँग २०८१ कार्तिक १५ मा ६ महिनाभित्र निर्माण कार्य सम्पन्न गर्ने गरी भ्याटसहित ३३ करोड ६१ लाख २१ हजारमा ठेक्का सम्झौता गरेको सिनर्जीधु्रवतारा जेभी निर्माण कम्पनीले काम गर्न लाङटाङ कन्स्ट्रक्सन प्रालिलाई जिम्मा दिएको थियो । पेटीमा काम गरिरहेका लाङटाङ कन्स्ट्रक्सन प्रालि का प्रतिनिधि सन्तोष गुरुङले आफूले काम गरेअनुसारको भुक्तानी नपाउँदा मर्कामा परेको बताए । उनले भने, आपूले पाउनुपर्ने बाँकी एक करोड ७४ लाख हालसम्म पाएको छैन, पैसा नपाएपछि कसरी काम गर्ने, कामदारलाई पैसा दिनसकेको छैन । पैसा नदिएपछि अनि कसरी काम अगाडि बढ्छ । सिनर्जीधु्रवतारा जेभी निर्माण कम्पनीले सो योजनाको बिल उठाएर करिब १४ करोड ६४ लाख बराबरको भुक्तानी लिएर अन्य योजनाको काममा प्रयोग गरेको आरोप उनको छ । लाङटाङ कन्स्ट्रक्सन प्रालिका अर्का प्रतिनिधि प्रदीप खड्काका अनुसार ५१ प्रतिशत काम सम्पन्न भएको तर अहिलेसम्म ४ करोड १० लाख मात्र रकम पाएको बताए । बाँकी एक करोड ७४ लाख जति रहेको उनले बताए । मुख्य ठेकेदारका कारणले निर्माण कार्यमा समस्या भइरहेको खड्काको भनाइ छ । नगर प्रमुख तथा उपप्रमुख आवास र तारेकुना कम्प्लेक्स भवनको काम भने निरन्तर जारी रहेको बाँकी सडकको काम ठप्प रहेको खड्काले बताए । सहरी विकास तथा भवन कार्यालय डोटीले पनि ठेकेदारको चरम लापरबाही भएको बताएको छ । निर्माण कम्पनीलाई काममा ढिलासुस्ती किन भइरहेको छ भन्दा विभिन्न बहाना देखाई एक वर्ष म्याद थपका लागि चिठी पठाएको सहरी विकास तथा भवन निर्माण कार्यालय डोटीका आयोजना प्रमुख राम आशिष दासले बताए । उनले भने, हामीले चिठ्ठी स्वीकृतका लागि विभागमा पठाइएको छौं, स्वीकृत हुन्छ या हँुदैन त्यो विभागले गर्ने कुरा हो । विभागबाट एक वर्ष हुँदैन, ६ महिना मात्र म्याद थपको कुरा भइरहेको छ । मुख्य ठेकेदार र पेटी ठेकेदार एक ठाउँमा बसेर कुराकानी नगर्दा समस्या भइरहेको छ । कार्यालयबाट काम अनुसारको दसैंअगावै रकम भुक्तानी भइसकेको आयोजना प्रमुख दासले बताए । दासका अनुसार पेटी ठेकेदारले पैसा नपाएको गुनासो छ र मुख्य ठेकेदारले काम गरे भन्दा बढी पैसा दिएको दाबी गर्छन् । वर्षायाम सुरु भएको र त्यसपछि दसैंतिहार काम नै नहुने भएकाले कारबाहीभन्दा अर्काे विकल्प नरहेको दासले बताए । ठेक्का स्वीकृत भएको निर्माण कम्पनी सिनर्जीधु्रवतारा जेभीका प्रतिनिधि धुव्र कुँवरले लाङटाङ कन्स्ट्रक्सन प्रालिलाई भुक्तानी दिएको दाबी गरे । उनले भने, सघन सहरीबाट १४ करोड ६४ लाख भुक्तानी लिएको हो । लाङटाङ कन्स्ट्रक्सनलाई पनि भुक्तानी दिएका छौं । अहिले ठेकेदार आफैं सम्पर्कमा छैन । भागेर हिँडेको छ । बजेट अभाव र अन्य थुपै्र कारणहरूले गर्दा काम रोकिएकाले अब काम सुरु हुने उनले बताए । सघन सहरीअन्तर्गत ग्रामीण बस्तीमा आधुनिक सहरी सुविधा विस्तार गरी सघन र सुविधा सम्पन्न बस्तीमा रूपान्तरणसँंगै आर्थिक तथा सामाजिक सम्बन्ध स्थापित गर्ने, बढ्दो जनसंख्या र बसाइँसराइका कारणले नेपालमा बढ्दै गएको अव्यवस्थित सहरीकरणलाई व्यवस्थित बनाई स्वच्छ, हराभरा र बस्न लायक सहर निर्माण गर्ने उद्देश्यले सरकारले ल्याएको नीति तथा कार्यक्रमको काम अलपत्र छन् ।"
"कालोधन रोक्ने सरकारको प्रयास, घर जग्गा खरिद बिक्री गर्दा बैंक स्टेटमेन्ट लिखतसँगै पेश गर्नुपर्ने","घर जग्गा खरिद बिक्रीको कारोबार गर्दा १० लाख रुपैयाँदेखि माथि ५० लाख रुपैयाँसम्मको कारोबार बैंकिङ प्रणाली वा विद्युतीय भूक्तानी प्रणालीमार्फत गर्नुपर्नेछ। तर पचास लाख रुपैयाँभन्दा बढी रकमको कारोवार विद्युतीय भूक्तानी प्रणालीमार्फत सोझै र चेकमार्फत गर्दा बिक्रीकर्ताको नाममा तयार गरिएको गुड फर पेमेन्ट चेक मार्फत गर्नुपर्नेछ निर्देशनमा भनिएको छ। काठमाडौं : सरकारले सम्पत्ति शुद्धीकरण (मनी लाउन्डरिङ) र आतङ्कवादी क्रियाकलाप रोक्न घर जग्गा खरिदबिक्रीसम्बन्धि कारोबारलाई थप कडाई गर्ने भएको छ। घर जग्गा कारोबारमा कालोधन अधिक प्रयोग भएको हुनसक्ने आशंकाले सरकारले कडा व्यवस्था ल्याएको हो। भूमि व्यवस्थापन तथा अभिलेख विभागले २०८२ जेठ १३ मा जारी गरेको निर्देशनअनुसार सम्पत्ति शुद्धीकरण (मनी लाउन्डरिङ) र आतंकवादी क्रियाकलापमा हुने वित्तीय लगानी रोक्न किन्ने र बेच्ने दुवैको बैंक स्टेटमेन्टसहित केवाइसी फारम भरी पेस गरेपछि मात्र लिखत पारित हुने व्यवस्था राखेको हो। यसैगरी खरिदकर्ताको बैंक खाताबाट बिक्रीकर्ताको बैंक खातामा रकम जम्मा भएको बैंक स्टेटमेन्ट लिखतसँगै अनिवार्य पेश गर्नुपर्ने, खरिद वा बिक्री कर्ताले एक दिनमा एक पटक वा पटक पटक गरी तिन करोडभन्दा बढी कारोबार गरेमा राष्ट्रबैंकलाई जानकारी दिनुपर्ने व्यवस्था छ। घर जग्गा खरिद बिक्रीको कारोबार गर्दा स्थानीय तहले प्रमाणित गरेको बैनाबट्टाको कागज पेश गरेमा १० लाख रुपैंयाभन्दा बढीको बैना बट्टा भएको भए त्यस्तो रकम खरिदकर्ताको बैंक खाताबाट बिक्रीकर्ताको बैंक खातामा बैंकिङ्ग वा विद्युतीय कारोबार प्रणालीमार्फत लेनदेन भएको विवरण बैनाबट्टाको कागजसाथ पेश गर्नुपर्ने उल्लेख छ। १० लाखभन्दा माथि कारोबार गर्दा बैंकिङ प्रणाली वा विद्युतीय भूक्तानी प्रणालीमार्फत गर्नुपर्ने व्यवस्था गरिएको छ। घर जग्गा खरिद बिक्रीको कारोबार गर्दा १० लाख रुपैयाँदेखि माथि ५० लाख रुपैयाँसम्मको कारोबार बैंकिङ प्रणाली वा विद्युतीय भूक्तानी प्रणालीमार्फत गर्नुपर्नेछ। तर पचास लाख रुपैयाँभन्दा बढी रकमको कारोवार विद्युतीय भूक्तानी प्रणालीमार्फत सोझै र चेकमार्फत गर्दा बिक्रीकर्ताको नाममा तयार गरिएको गुड फर पेमेन्ट चेक मार्फत गर्नुपर्नेछ निर्देशनमा भनिएको छ। त्यसैगरी, १० लाख रुपैयाँभन्दा बढीको कारोबारमा लाग्ने रजिष्ट्रेशन दस्तुर खरिदकर्ताको खाताबाट र लाभकर विक्रेताको खाताबाट तोकिएको राजस्व खातामा सिधै बैंकिङ प्रणालीमार्फत जम्मा गर्नुपर्ने प्रावधान गरिएको छ। यसैगरी बैंकमार्फत राजश्व दाखिला गर्ने व्यवस्था भएका कार्यालयको हकमा १० लाखभन्दा बढीको घर जग्गा खरिद बिक्रीको कारोबार गर्दा लाग्ने रजिष्ट्रेशन बापतको शुल्क र दस्तुर खरिदकर्ताको खाताबाट र लाभकर बापतको राजश्च बिक्रीकर्ताको खाताबाट सम्बन्धित कार्यालयले तोकिदिएको राजश्व खातामा जम्मा गर्नुपर्ने उल्लेख छ । निर्देशनमा भूमि व्यवस्थापन तथा अभिलेख विभागबाट २०८१ साल जेठ १७ गते जारी भएको निर्देशन खारेज गरिएको उल्लेख छ। भूमि व्यवस्थापन तथा अभिलेख विभागले निर्देशनको पालना भए नभएको अनुगमन गरी निर्देशन विपरीत भएको पाइएमा ऐन र नियमावली बमोजिम कारबाहीको प्रक्रिया अगाडि बढाउने उल्लेख छ। यता घरजग्गा किनबेचका लागि ऐन ल्याएर इजाजत पत्र नलिई सरकारले तोकेको क्षेत्रमा घरजग्गा सम्बन्धी कारोबार गर्न नपाइने व्यवस्था अघि बढेको छ।"
अर्थमन्त्रीले कसेको मुठी,"अर्थमन्त्री विष्णु पौडेलले आउँदो वर्षका लागि ल्याएको बजेटका विशेषता अनेक केलाउन सकिन्छ, तर झट्ट देखिने विशेषता भनेको यसले लोकप्रियताको बाटो छाडेर व्यावहारिकताको गन्तव्य ताक्नु हो । यसै पनि हरेक वर्ष सामाजिक सुरक्षा भत्ता वृद्धि, कर्मचारीको तलब वृद्धि र अनुदान तथा राहतका अनेक प्याकेज अनि कर्णप्रिय नाराले भरिन्थ्यो बजेट । यसपालि त्यस्तो भएन । सामाजिक सुरक्षा भत्ता वृद्धिको नारा हरेक चुनावमा चल्थ्यो र पार्टीहरू कसले धेरै पैसा बाँड्ने भनेर होडबाजी गर्थे । अर्थमन्त्रीले यसमा मुठी कसेका छन् । ७० वर्षको उमेर हद बनाएका छन् । भत्ताबापतको पैसा पनि बढाएनन् । यसबाट मात्रै वर्षको १० अर्ब रुपैयाँ बचत हुने र त्यसबाट अरू थुप्रै काम सरकारले गर्न सक्ने भएको छ । राजस्व आम्दानी वृद्धिको कुनै छेकछन्द नभएका बेला अर्थमन्त्रीले सामाजिक सुरक्षा भत्तामा मुठी कसेर स्रोतको चापलाई बुझेको देखिन्छ । अर्काे कुरा सस्तो लोकप्रियताको बाटो छोडेर उनले व्यावहारिकताको गन्तव्य समातेका पनि छन् । अघिल्ला बजेटहरूकै गतिमा वृद्धि गर्दै लगेका भए सामाजिक सुरक्षा भत्ता राज्यले थेग्ने नसक्ने अवस्था आइपुगेको हो । जबकि राजस्व जति कर्मचारीलगायतको तलबभत्ता र राज्य सञ्चालन अर्थात चालु खर्चमा सकिन्छ । विकासका लागि बजेट अपूरो हुन्छ । त्यस्तो अवस्थामा राज्यले पैसा बाँडेर सक्दैन । तसर्थ अर्थमन्त्रीले भोटको राजनीतिलाई त्याग्ने हिम्मत गरेर प्रशंसनीय दायित्वबोध गरेका छन् । ६८ बाट ७० वर्षमा मात्रै सामाजिक सुरक्षा भत्ता प्रदान गर्ने निर्णय हुँदा पनि आउँदो आर्थिक वर्ष सरकारले थप ३० हजार ८ सय ८८ जनालाई यो सुविधा दिनु पर्नेछ । जबकि अहिले आठ थरी सामाजिक सुरक्षा भत्ताका लाभग्राही ३७ लाख ५४ हजार ६ सय जना छन् । मुलुकमा युवाको भन्दा वृद्धवृद्धाको संख्या वृद्धि हुने क्रम चल्न थालेका छ । बुढ्यौली समाजमा नेपाल रूपान्तरण हुन लागेको जनसांख्यिक बनोटले देखाउँछ । यही उपक्रमसँगै सामाजिक सुरक्षा भत्ताको चाप दिनप्रतिदिन सरकारमाथि पर्दै जाने थियो । तसर्थ पनि सरकार यस मामलामा व्यावहारवादी बन्न आवश्यक हो । यसअघिका अर्थमन्त्री जनार्दन शर्माले सामाजिक सुरक्षा भत्ताको उमेर सीमा ६८ वर्ष कायम गरेका थिए । तर पौडेलले खाइपाइ आएकाको निरन्तरतालाई भने कायम राख्दै अबको सीमा ७० वर्ष पुर्याउँदा राज्यको भार अर्बाैंले कम हुन गएको छ । त्यसो त नेपालीको औसत आयु नै ७१ वर्ष पुगिसकेको छ । तसर्थ उमेर सीमा बढाउँदाको आधार पनि बलियो देखिएको छ । बजेटको आकार वृद्धि पनि अर्थमन्त्रीहरूको कमजोरी रहँदै आएको थियो । यसपालि योजना आयोगले तोकेको सीमा १९ खर्ब ६५ करोड रुपैयाँको थियो । पौडेलले ६३ अर्ब ४६ करोड रुपैयाँले मात्रै बढीको बजेट ल्याए । खासमा त्यसलाई उतिसारो वृद्धिका रूपमा हेर्नु पर्दैन । नवप्रवर्तन र उद्यमशीलता प्रवद्र्धन गरी युवा लक्षित रोजगारी सिर्जना गर्न उच्च प्राथमिकता दिइने गरी ल्याएको बजेटले पक्कै पनि युवालाई छुन सक्दा स्वतः व्यावहारिक सिद्ध हुनेछ । सधैं झै बजेटका चुनौती उही कार्यान्वयनको तहमा हुन्छ । यसपालि बजेट कार्यान्वयनको समय नयाँ आर्थिक वर्ष नलाग्दै गर्न सकिने प्रावधान राखेर अर्थमन्त्री पौडेलले नयाँ थालनीसमेत गरेका छन् । व्यवहारमा पनि त्यही भइदियो भने पक्कै पनि सरकारको पुँजीगत खर्च पनि वृद्धि हुनेछ र अर्थतन्त्रमा सकारात्मक प्रभाव पर्ने अपेक्षा गर्न सकिन्छ ।"
आखिर गृहमन्त्रीहरू किन विवादमा पर्छन् ?,"नेपाली कांग्रेसबाट गृहमन्त्री बनेका अधिकांश शक्तिशाली नेताहरू विवादमा परेका छन् । काठमाडौं : शक्ति, पहुँच र सम्मानका कारण गृहमन्त्री पद शक्तिशाली मानिन्छ । देशकै गृह प्रशासनको राजनीतिक नेतृत्व यसैले गर्छ । नेपाल प्रहरीदेखि सशस्त्र प्रहरीको परिचालन, जिल्लाजिल्लामा सिडिओको खटनपटन देखि राज्यसँगका सबै सूचनाको पहुँच गृहमन्त्रीसँग हुन्छ । शान, मान र सम्मान का लागि गृहमन्त्रीको सपना पाल्ने गरिन्छ । त्यसैकारण गृहमन्त्री बन्न नेताहरूमा तँछाडमछाड चल्छ । तर, बिडम्बना, ०४६ को राजनीतिक परिवर्तन पछिका अधिकांश गृहमन्त्री विवादमा परे । कोही पदमै हुँदा जेलमा गए, कसैको राजनीतिक जीवन नै समाप्त भयो । आखिर गृहमन्त्रीहरू किन विवादमा पर्छन् छ त ? जानकारहरू भन्छन् अधिकांश गृहमन्त्रीहरू आफ्ना आसेपासे (सल्लाहकार, सचिवालय र आफन्त)को दबाब र प्रभावमा परेर अनियमितता, भ्रष्टाचार वा अनैतिक कार्यमा समावेश हुन्छन् र विवादको खाल्डोमा पर्छन् । हुन त केही गृहमन्त्रीहरू आफ्नै कारण पनि विवादमा परे । आसेपासे, सचिवालय र आफन्तको प्रभावमा पनि विवाद झेले । पार्टीमा शक्तिशाली र प्रभावशाली नेता मात्रै गृह मन्त्रालय पाउने गरेका छन् । तर, गृह मन्त्रालय सम्मालेपछि अघिकांश नेता दागी भएका छन् । त्यसमा नेपाली कांग्रेसबाट गृहमन्त्री बनेका अधिकांश शक्तिशाली नेताहरू विवादमा परेका छन् । २०४६ सालपछिका ६ गृहमन्त्रीले त जेलको बास नै बस्नुपर्यो । पूर्वगृहमन्त्रीहरू बालकृष्ण खाँण, खुमबहादुर खड्का र गोविन्दराज जोशीले विभिन्न मुद्दामा जेल जानुपर्यो । विजयकुमार गच्छदारलाई ललिता निवास जग्गा प्रकरणको मुद्दा लाग्यो । गृह मन्त्रालय समालेका राष्ट्रिय स्वतन्त्र पार्टी (रास्वपा)का रवि लामिछाने र माओवादी केन्द्रका कृष्णबहादुर महरा पनि धेरै मुद्दामा विवादमा परे । लामिछाने त सहकारी हिनामिनामा अझै जेलमा छन्, महरा पनि जेल बसेर राजनीतिमा फर्केका छन् । त्यति मात्र होइन, बहालवाला गृहमन्त्री रमेश लेखक पनि विवादमा मुछिएका छन् । भिजिट भिसा प्रकरणमा उनका आसेपासे र सचिवालयका कर्मचारीको नाम आउन थालेपछि लेखकमाथि नैतिक प्रश्न उठाइएको छ । वर्तमान गृहमन्त्री लेखक नै विवादमा हुन त, गृहमन्त्री रमेश लेखक कांग्रेस भित्रका कानुनका ज्ञाता, शालिन र इमान्दार नेताका रूपमा परिचित छन् । विगतमा शान्ति प्रक्रियामा पनि उनले महत्वपूर्ण भूमिका खेलेका थिए । संविधान निर्माणमा पनि लेखकको भूमिका महत्वपूर्ण थियो । कांग्रेस एमालेको वर्तमान सत्तागठबन्धन बनाउन पनि उनको ठूलो योगदान छ । २०८१ असार १७ गते मध्यरात भएको सातबुँदे सहमतिका मुख्य योजनाकारमध्ये एक हुन् लेखक । उनकै अग्रसरतामा सातबुँदे सहमति भएका कारण कांग्रेसतर्फबाट सबैभन्दा शक्तिशाली मन्त्रालयको नेतृत्व उनैलाई दिइएको हो । लेखक पछिल्लो समय भिजिट भिसा प्रकरणमा विवादितमा तानिए । यद्यपि, उनको संलग्नताबारे न कुनै प्रमाण भेटिएको छ, न कसैले उनको नाम लिएको छ, न त उनीविरुद्ध कतै उजुरी नै परेको छ । त्यसैकारण नैतिकताको प्रश्न उठाइएको छ, विपक्षी दलले त्यसकै आधारमा राजीनामा माग गरिरहेका छन् । अख्तियार दुरुपयोग अनुसन्धान आयोगले केही समय अघि भिजिट भिसा प्रकरणमा त्रिभुवन अन्तर्राष्ट्रिय विमानस्थल अध्यागमन कार्यालयमा छापा हानेको थियो । अध्यागमन कार्यालयका प्रमुख सहसचिव तीर्थ भट्टराईलाई पक्राउ गरी अनुसन्धानमा परेपछि गृहमन्त्री लेखक विवादमा परेका छन् । उनका सचिवालयका कर्मचारीहरू नै यो प्रकरण सम्लग्न भएको आरोप लाग्दै आएको छ । गृहमन्त्रीका सचिवालयका कर्मचारीलाई अध्यागमन कार्यालयबाट दिनहुँ ५० लाख रकम बुझाउने गरिएको आरोप लागेको छ । गृहमन्त्री लेखकका निजी सचिव (उपसचिव) बद्री तिवारी, स्वकीय सचिव जनक भट्ट यो प्रकरणमा मुछिएका छ्न । उपसचिव तिवारी २०६४ सालमा लेखक मन्त्री हुँदा पनि निजी सचिव थिए । पछि शेरबहादुर देउवा प्रधानमन्त्री हुँदा पनि तिवारी निजी सचिवालयमा थिए । तिवारी कांग्रेसमा ठूलै प्रभाव राख्ने कर्मचारी हुन् । सुजाता कोइरालाको मन्त्री हुँदा पनि निजी सचिवालयमा बसेर काम गरेका थिए । कर्मचारी सेटिङ र सरुवाबढुवामा तिवारी र स्वकीय सचिव भट्टको चलखेल हुने गरेको मन्त्रालयकै कर्मचारीहरू खुलेआम बताउँछन् । उता अध्यागमन कार्यालयमा रहँदा भ्रष्टाचारमा मुछिएका शाखा अधिकृत विमल पौडेल पनि यो प्रकरण हुँदा गृहमन्त्री लेखककै सचिवालयमा थिए । उनीमाथि गृहमन्त्री सचिवालयमा बसेर अध्यागमनमा अनियमित क्रियाकलाप गर्ने गरेको आरोप छ । अध्यागमनको भ्रष्टाचारमा उनीविरुद्ध २०८० माघ १८ गते सरकारी वकिलको कार्यालयले जिल्ला अदालतमा मुद्दा दयार गरेका थियो । पौडेल तत्कालीन गृहसचिव महेश्वर न्यौपानेको निजी सचिव पनि भएका थिए । न्यौपानेले नै उनलाई अध्यागमन पठाएका थिए । गृह मन्त्रालयकै कर्मचारी प्रशासन शाखाका अधिकृत गणेशदत्त ओझा पनि यो प्रकरणमा मुछिएका छन् । उनी पनि गृह मन्त्रालयका हर्ताकर्ता हुन् । उनी पनि भ्रष्टाचारको मुद्दा लागेका कर्मचारी हुन् । कैलालीको मोहन्याल गाउँपालिकाका प्रमुख प्रशासकीय अधिकृत हुँदा उनीविरुद्ध अख्तियारले मुद्दा चलाएको थियो । गृहमन्त्री लेखकले आफ्नो सचिवालयमा विवादास्पद कर्मचारी राखेका कारण शंका उब्जिएको नेताहरू बताउँछन् । आफू कानुनको ज्ञाता, शालिन, इमान्दार मानिएका मन्त्री लेखकको सचिवालयमा भ्रष्टाचारमा मुछिएका कर्मचारी राख्नुले उनलाई थप विवादित बनाएको हो । सुदुूरपश्चिमको कञ्चनपुर क्षेत्र नम्बर ३ बाट निर्वाचित लेखक कांग्रेसका बौद्धिक नेताका रूपमा चिनिन्छन् । देउवा निकट लेखक यसअघि प्रतिनिधिसभाका कांग्रेसका प्रमुख सचेतक थिए । कानुनका जानकार, स्पष्ट बोल्ने, वैचारिक नेताका रूपमा उनले कांग्रेसमभित्र मात्र नभई समग्र नेपाली राजनीतिमा उनको छवि राम्रो थियो । यो प्रकरणले उनलाई विवादित बनाएको छ । रवि लामिछाने राष्ट्रिय स्वतन्त्र पार्टी (रास्वपा)का सभापति हुन् रवि लामिछाने । छोटो समयमा नेपाली राजनीतिमा स्थापित लामिछाने पूर्वसञ्चारकर्मी हुन् । उनले आफ्नै नेतृत्वमा रास्वपा पार्टी खोले र त्यसको सभापति भए । २०७९ को निर्वाचनमा ठूलो मतान्तर साथ चितवन क्षेत्र नम्बर २ बाट निर्वाचित भए । लामिछानेले २०७९ पुस ११ गते तत्कालीन नेकपा माओवादी केन्द्रका अध्यक्ष पुष्पकमल दाहाल नेतृत्वको सरकारमा पहिलो पटक शक्तिशाली उपप्रधानसहित गृह मन्त्रालयको जिम्मेवारी पाए । एमाले माओवादी केन्द्र, रास्वपा, राप्रपासहित गठबन्धनमा छोटो समयमा राजनीतिमा आएका लामिछानेको ठूलो महत्वकांक्षाले अप्ठ्यारोमा परे । मन्त्री भएकै बेला दुइटा नागरिकता प्रकरणमा दोषी ठहर भए । उनले मन्त्री पद मात्रै नभएर संसद् पदसमेत गुमाउनुपर्यो । चितवन २ मा उपचुनाव भयो । भारीमत ल्याएर पुनः विजय भए । फेरि एमाले, माओवादी रास्वपा नेतृत्वको सरकारमा उपप्रधानमन्त्रीसहित गृहमन्त्री दाबी छोडेनन् र २०८० फागुन २३ मा दोस्रो पटक गृहमन्त्री भए पनि । स्वार्थ बाझिने गृह मन्त्रालय उनले ताके । गृहमन्त्री हुँदाहुँदै उनीमाथि सहकारी ठगी आरोप लाग्यो । कांग्रेसले संसदीय छानबिन विशेष समिति गठन गर्न माग गरेर संसद् अवरुद्ध गर्यो । तत्कालीन सत्ता सहयात्री नेकपा एमालेका अध्यक्ष हालका प्रधानमन्त्री केपी शर्मा ओलीको विरोधका बाबजुत एमालेकै सांसद सूर्य थापाको नेतृत्व संसदीय समिति बन्यो । संसदीय विशेष समितिले लामिछानेलाई दोषी करार गर्यो । सहकारी संस्थामा रहेको बचतकर्ताको रकम अनियमित तवरबाट गोर्खा मिडिया नेटवर्क प्रालिको खातामा आइसकेपछि उक्त रकम खर्च गर्ने, गराउने प्रक्रियामा संलग्न रहेको देखिन आएबाट निज सञ्चालकहरू अध्यक्ष गितेन्द्रबाबु राई (जीबीराई) र सदस्य कुमार रम्तेल तथा तत्कालीन प्रबन्ध निर्देशक रवि लामिछाने र सञ्चालक छविलाल जोशी कम्पनीमा साझेदारका रूपमा बहाल रहेको अवधिमा सहकारीबाट कम्पनीमा आएको रकमको हकमा जिम्मेवार रहेको हुँदा प्रचलित कानुन बमोजिम कारबाहीका लागि नेपाल सरकारलाई सिफारिस गर्ने, प्रतिवेदनमा उल्लेख छ । कांग्रेस एमालेको गठबन्धन बनेसँगै २०८१ असार ३० गते उनको गृह मन्त्रालयको दोस्रो इनिङ पनि समाप्त भयो । संसदीय समितिको प्रतिवेदनको आधारमा उनी माथि कारबाही सुरुवात भयो । हाल लामिछाने सहकारी ठगी प्रकरण जेलमा छन् । उनीविरुद्ध सहकारी ठगीको विषयमा मुद्दैमुद्दै छन् । लामिछानेमाथि सहकारी ठगी, सम्पत्ति शुद्धीकरण र संगठित अपराधको मुद्दामा अनुसन्धान भइरहेको छ । दोहोरो पासपोर्टको विषयमा अनुसन्धान जारी छ । उनले सञ्चार क्षेत्रलाई १२ भाइ भने बदनाम बनाए । अख्तियारले भिजिट भिसा प्रकरण अनुसन्धान गरिरहेका तीर्थराज भट्टराईलाई राष्ट्रिय परिचयपत्र तथा पञ्जीकरण विभागको महानिर्देशकबाट लामिछानेले नै शक्तिशाली जिल्ला मोरङमा सरुवा गरेका थिए । अहिले पनि सचिवालयमा बसेका आसेपासेले उनलाई थप विवादमा ल्याउने काम गरिरहेका छन् । आसेपासेले सामाजिक सञ्जालमा अनावश्यक कुरा लेखेर थप विवादमा नल्याएको भए अहिलेसम्म लामिछानेलाई जेलबाट बाहिर आइसक्ने सम्बन्धित क्षेत्रका जानकारहरू बताउँछन् । सचिवालयमा बसेर आसेपासेकै कारण उनको जेल यात्रा थप लम्बिदै गइरहेको छ । बालकृष्ण खाँण खाँण कांग्रेसका प्रभावशाली नेता हुन् । कांग्रेस माओवादी गठबन्धन बनाउन उनले ठूलो कसरत गरे । त्यो सफल भएपछि उनीले शक्तिशाली ठानिएको गृह मन्त्रालयको जिम्मेवारी पाए । तर, खाँण मन्त्री हुँदा उनको सचिवालय मात्रै होइन गृहसचिव टेकनारायण पाण्डे नै नक्कली भुटानी शरणनार्थी प्रकरणमा मुछिए । तत्कालीन मन्त्री खाँणले शिक्षा क्षेत्रमा रहेका लामो समय काम गरेका पाण्डेलाई गृहसचिव बनाए । पाण्डे गृहसचिव हुनु अघि भूमि व्यवस्था, सहकारी तथा गरिबी निवारणमन्त्री थिए । गृह जिल्ला भएकाले पाण्डेलाई गृहसचिव बनाए । उता स्वकीय सचिव रूपमा गृहजिल्ला रुपन्देहीबाट एक शिक्षकलाई लिएर आए । शिक्षक नरेन्द्र केसीलाई उनले स्वकीय सचिव बनाए । उनी गृहमन्त्री हुँदाका गृहसचिव टेकनारायण पाण्डे अहिलेसम्म पनि जेलमा नै छन् । खाँण भने धरौटीमा छुटेका छन् । पाटन उच्च अदालतले १५ लाख धरौटीमा उनलाई छोडेको हो । नक्कली शरणार्थी प्रकरणमा जोडिएका कांग्रेसका प्रभावशाली नेता एवं पूर्वगृहमन्त्री खाँणलाई २०८० वैशाख २७ मा प्रहरीले पक्राउ गरी अनुसन्धानको दायरामा ल्याएको थियो । जेठ १० मा खाँण र अर्का पूर्वउपप्रधानमन्त्री टोपबहादुर रायमाझीसहित ३० जनाविरुद्ध काठमाडौं जिल्ला अदालतका चार कसुरको अभियोगमा मुद्दा दायर भएको थियो । खाँण २०८० मंसिर २९ मा छुटे पनि रायमाझी अझै जेलमा नै छन् । विजयकुमार गच्छदार गच्छदार २०४६ को परिवर्तनदेखि नै कांग्रेसमा पकड बनाएर बसे । २०४८ सालमा सुनसरी क्षेत्र नम्बर ३ बाट पहिलो पटक निर्वाचित भएका थिए । तत्कालीन प्रधानमन्त्री गिरिजाप्रसाद कोइरालाले उनलाई पहिलो पटक सञ्चार राज्य मन्त्री बनाए । कांग्रेसका महामन्त्री हँुदै उपसभापतिसम्म भए । २०४६ सालको परिवर्तनपछि गच्छदार पटकपटक मन्त्री भए । मधेस आन्दोलनको राफतापमा बेला कांग्रेस छोडेर तत्कालीन मधेसी जनअधिकार फोरममा गए । पछि पार्टी फुटाएर आफंै मधेसी जनअधिकार फोरम (लोकतान्त्रिक) बनाए । फेरि कांग्रेसमा फर्किए । उनी भ्रष्टाचारका मुद्दा लाग्ने उच्च पदका नेता हुन् । भ्रष्टाचारको मुद्दा लागेका कारण उपप्रधानमन्त्री तथा गृहमन्त्री भइसकेका छन् । बाबुराम प्रधानमन्त्री हुँदा गच्छदार २०६८ भदौ १२ गतेदेखि २०६९ फागुन ३० गतेसम्म गृहमन्त्री भएका थिए । बालुवाटारस्थित ललिता निवासको जग्गा प्रकरणमा गच्छदारविरुद्ध अख्तियारले मुद्दा नै हाल्यो । मन्त्री भएको बेला ललिता निवासको १ सय ४२ रोपनी जग्गा व्यक्तिको नाममा दर्ता गराएको आरोप उनलाई छ । २०७६ माघ २२ मा ९ करोड ६५ लाख बिगो दाबीसहित अख्तियारले गच्छदारसहित १ सय ७५ जनाविरुद्ध विशेष अदालतमा मुद्दा हालेको थियो । उनले यो मुद्दामा मुद्दा विशेष अदालतबाट सफाइ भने पाएका छन् । कृष्णबहादुर महरा कृष्णबहादुर महरा, सशस्त्र द्वन्द्वको समयमा उनको ठूलो प्रभाव थियो । तत्कालीन विद्रोही पक्ष माओवादी र सरकारबीच भएका दुईवटै वार्तामा उनी सहभागी थिए । तत्कालीन नेकपा (माओवादी) ले महरालाई २०५८ सालमा तत्कालीन सरकारसँगको पहिलो वार्ता टोली संयोजक र २०६० मा तत्कालीन सरकारसँगको दोस्रो वार्ता टोली सदस्य तथा प्रवक्ताको जिम्मेवारी दिएको थियो । २०४८ सालको आम निर्वाचन रोल्पाबाट प्रतिनिधिसभाको सदस्य पनि जितेका थिए । सरकारको उपप्रधानमन्त्रीसहित गृहमन्त्री, अर्थमन्त्री, परराष्ट्रमन्त्री, सञ्चार तथा सूचना प्रविधिमन्त्रीदेखि व्यवस्थापिका संसद्को सभामुखसमेत भए । ०६८ वैशाख २० देखि २०६८ साउन १५ सम्म महराले गृह मन्त्रालय सम्मालेका थिए । माओवादीलाई शान्तिप्रक्रिया ल्याउनमा उनको ठूलो भूमिका छ । तर माओवादीबाट सबैभन्दा बढी लाभ लिने नेताका रूरुपमा पनि महरालाई लिने गरिएको छ । सभामुख भएकै बेला उनीमाथि संसद् सचिवालयमा स्वास्थ्य सेवा एकाइमा काम गर्ने एक महिला कर्मचारीलाई उनकै घरमा यौन दुव्र्यवहार गरेको आरोप लाग्यो । आरोप लागेका महरा पक्राउ परे र पुर्पक्षका लागि थुनामा पनि परे । तर, अदालतबाट सफाइ पाएपछि रिहा भए । ती महिला (रोशनी शाही)को हालै निधन भइसकेको छ । यही काण्डले उनले सभामुख पदबाट राजीनामा दिनुपर्यो । उनी सुन काण्डमा पनि मुछिए । २०७९ साल पुसमा विद्युतीय चुरोट (भेप) मा लुकाएर ल्याइएको ९ किलो सुन तस्करीमा संलग्न चिनियाँ नागरिकसँग पूर्वसभामुख तथा माओवादी केन्द्रका उपाध्यक्ष महराको नाम जोडिएको थियो । उही प्रकरण उनी पक्राउ पनि परे । सुन काण्डमा उनकै छोराहरूको सम्लग्नता छ । उनीविवाद मुछिएर पटकपटक जेल जानुपर्यो । गोविन्दराज जोशी कांग्रेसका प्रभावशाली नेता गोविन्दराज जोशी २०४८ सालमा पहिलो पटक शिक्षामन्त्री बने । तत्कालीन कांग्रेसका सभापति गिरिजाप्रसाद कोइरालासँग निकट जोशी गृहमन्त्री पनि भए । २०५५ वैशाख ८ गतेदेखि २०५६ असार १५ गतेसम्म उनीले गृहमन्त्री सम्माले । त्यसपछि पनि विभिन्न मन्त्री पदमा रहे । अख्तियारले २०६६ माघ २८ मा जोशीविरुद्ध विशेष अदालतमा ३ करोड ९३ लाख ६३ हजार ५ सय ७६ रुपैयाँ भ्रष्टाचारको मुद्दा हाल्यो । उनीविरुद्ध १३ वर्ष कैद सजायको माग गरिएको थियो । तर, ०६३ कात्तिक ३० मा विशेष अदालतले जोशीलाई सफाइ दियो । फैसलाविरुद्ध अख्तियारले सर्वाेच्चमा पुनरावेदन गर्यो । सर्वोच्चले भ्रष्टाचार मुद्दामा हदम्याद नलाग्ने भन्दै जोशीविरुद्ध मुद्दा चलाउन आदेश दियो । त्यसपछि जोशीविरुद्धको मुद्दा विशेष अदालतमा चल्यो । ०६६ साउन १० मा जोशीविरुद्ध २ करोड १६ लाख स्रोत नपुगेको भन्दै बिगोसहित असुल गर्न र डेढ वर्ष मात्र कैद सजाय सुनायो । फैसलाविरुद्ध जोशी सर्वोच्च गए । लामो समयपछि २०८१ साउन १३ गते सर्वोच्च अदालतले जोशीलाई भ्रष्टाचार मुद्दामा दोषी ठहर गरेको छ । न्यायाधीश विनोद शर्मा र बालकृष्ण ढकालको इजलासले जोशीलाई भ्रष्टाचार मुद्दामा दोषी ठहर गर्दै ९ महिना कैद र ६९ लाख १५ हजार जरिवानाको सजाय सुनायो । उता राजनीतिमा भने हाल राष्ट्रपति रामचन्द्र पौडेलसँग उनको सधैं टकराव रह्यो । दुवै तनहुँकै नेता भएपछि उनीहरूबीच कहिल्यै मिलाप भएन । २०७४ सालको निर्वाचनमा पौडेललाई हराउन भूमिका खेलेको आरोप जोशी माथि छ । जोशीलाई पटकपटक कांग्रेसले कारबाही पनि गरेको छ । खुमबहादुर खड्का खड्का कांग्रेसका प्रभावशाली नेता थिए । पहिलो पटक शेरबहादुर देउवा प्रधानमन्त्री भएको बेला २०५२ असोज ५ पहिलो पटक गृहमन्त्री भएका थिए । २०५३ फागुन २८ सम्म गृह मन्त्रालयमा रहे । पुन : २०५४ मंसिर १८ गतेदेखि २०५५ वैशाख ७ गतेसम्म दोस्रो पटक उनले गृह मन्त्रालय सम्माले । २०४६ सालको प्रजातन्त्र पुनःस्थापनापछि कांग्रेस नेता खुमबहादुर खड्काको प्रभाव राजनीतिमा बढ्यो । २०४८ सालमा गिरिजाप्रसाद कोइराला प्रधानमन्त्री हुँदा मन्त्री बने । त्यसपछि पनि पटकपटक गृहमन्त्री र मन्त्री बने । यसै समयमा पदको दुरुपयोग गरी अकुत सम्पत्ति आर्जन गरे । ०५९ सालमा २ करोड ३६ लाख रुपैयाँ अकुत सम्पत्ति आर्जन गरेको आरोपमा विशेष अदालतमा मुद्दा दर्ता भयो । तर, विशेष अदालतले ०६३ सालमा १२ लाख मात्र स्रोत नखुलेको भन्दै सफाइ दियो । यो फैसलाविरुद्ध अख्तियारले सर्वोच्चमा पुनरावेदन दियो । ३० साउन ०६८ मा सर्वाेच्चले खड्कालाई दोषी ठहर गर्दै डेढ वर्ष कैद र ९४ लाख ७४ हजार १ सय २२ रुपैयाँ बिगो जरिवानाको फैसला सुनायो । फैसलापछि खड्का जेल बसे । उनको मृत्यु भइसकेको छ । २०६२६३ सालको जनआन्दोलनका बेला गृहमन्त्री थिए कमल थापा । उनी राजा ज्ञानेन्द्रको प्रत्यक्ष शासनकालमा शक्तिशाली पात्र मानिन्थे । राजावादी आन्दोलनका क्रममा उनलाई आइतबार प्रहरी पक्राउ गर्यो । यो बीचमा भएका अन्य गृहमन्त्री पनि विवाद रहित रहेनन् । २०४६ परिवर्तनपछि योगप्रसाद उपाध्यय, शेरबहादुर देउवा, केपी शर्मा ओली, वामदेव गौतम, बुद्धिमान तामाङ, पूर्णबहादुर खड्का, रामचन्द्र पौडेल, धर्मबहादुर थापा, दानबहादुर शाही, कृष्णप्रसाद सिटौला, भीमबहादुर रावल, नारायणकाजी श्रेष्ठ, माधवप्रसाद घिमिरे, शक्तिबहादुर बस्नेत, विमलेन्द्र निधि, जनार्दन शर्मा, रामबहादुर थापाले गृह मन्त्रालय सम्मालेका थिए । अधिकांश विवादको घेरामा छन् ।"
"भिजिट भिसा प्रकरणबारे राज्य व्यवस्था समितिमा गृहमन्त्रीले दिएनन् जवाफ, लेखकले भने : संसद्मै बोल्न पाउँ","काठमाडौं : गृहमन्त्री रमेश लेखकले राजीनामा नदिने अडान दोहोर्याएका छन्। भिजिट भिसा प्रकरणको अनुसन्धानका लागि गृहमन्त्रीले राजीनामा नदिएसम्म संसद चल्ने नदिने अडान विपक्षीले राखिरहेका छन्। प्रतिनिधि सभा अन्तर्गतको राज्य व्यवस्था तथा सुशासन समितिको बुधबार पनि बैठकमा भिजिट भिसा प्रकरणको विषय उठेको छ। माओवादी केन्द्रका प्रमुख सचेतक हितराज पाण्डेले सोधेको प्रश्नको जवाफमा गृहमन्त्री लेखकले संसदमा बोल्ने वातावरण बनाइदि आग्रह गरे । उनले समितिका साथीहरूलाई मात्रै जवाफ दिएर नहुने भएकाले संसद् अवरोध खुले त्यहि जवाफ दिने उल्लेख गरे। अहिले त्रिभुवन अन्तर्राष्ट्रिय विमानस्थल अध्यागमन कार्यालयका केही साथीहरू, कर्मचारीहरू र केहीमा अख्तियार दुरुपयोग अनुसन्धान आयोगले गरिरहेको छानविन र तत्सम्बन्धमा भइरहेको विषयमा जिज्ञासा राख्नुभयो। गृहमन्त्री लेखकले भने, यो जिज्ञासा समितिका मात्रै साथीहरुलाई मात्रै भएको भए यी जवाफ दिएर जान्थेँ, अरु साथीहरुलाई पनि जिज्ञासा भएकाले हाउसमा बोल्न पाउँ, उठेका सबै प्रश्नको जवाफ दिन्छु। भिजिट भिसा प्रकरणलाई लिएर मंगलबार बस्दै नबसी स्थगित भएको संसद् बैठक आज दिउँसो १ बजेका लागि प्रतिनिधि सभाको बैठक बोलाइएको छ।"
"शिक्षकशिक्षिकाको स्वागत, विद्यार्थीमा उमंग","गोरखा : हिमालय मावि बारपाकको प्रवेशद्वारमा मंगलबार बिहान साढे नौ बजे सन्तकुमारी घले मिस, मीनाकुमारी घले मिस र दीपेन्द्र बानियाँ सर दुवै हात जोडेर नमस्कार गर्दै उभिरहेका थिए । सानासाना बालबालिकाहरू किताब, कापीले भरिएको झोला बोकेर धमाधम आउँदै थिए । सर, मिसहरूले हँसिलो मुहारमा गुडमर्निङ, नमस्कार, अनि स्थानीय भाषामा स्योपो ख्याङ भनिरहेका थिए । विद्यार्थीहरू हाँस्दै गुडमर्निङ, स्योपो ख्याङ, नमस्कार, ढोगदिया भन्दै विद्यालय प्रवेश गर्दै थिए । शिक्षक, विद्यार्थीको यो सुन्दर दृश्य छोराछोरी पुर्याउन स्कुल गेटसम्म आएका अभिभावकहरू दंग पर्दै हेरिरहेका थिए । यस वर्षदेखि विद्यालयले सुरु गरेको यो सुन्दर परम्परासँग उनीहरू पुलकित थिए । भूकम्पको केन्द्रबिन्दु भनेर नाम चलेको बारपाकको हिमालय माविले गत वैशाखको २० गतेदेखि विद्यार्थीलाई न्यानो स्वागत गर्ने परम्परा सुरु गरेको हो । १९ गतेको स्टाफ बैठकले निर्णय गरेर २० गतेबाट हामीले विद्यार्थीलाई स्वागत गर्न सुरु गरेका हौं, प्रधानाध्यापक राम उद्गार महतोले भने, हामी २४ जना शिक्षक स्टाफ छौं । प्रत्येक दिन दुईदुई जना सर, मिसहरू मूलगेटको दायाँबायाँ उभिनुहुन्छ अनि, गुडमर्निङ, नमस्कार अनि स्थानीय भाषाबाट स्योपो ख्याङ भन्नुहुन्छ, यसरी मुस्कानसहित स्वागत गरेपछि विद्यार्थी पनि अति नै खुसी भएको देखियो । अभिभावक पनि खुसी हुनुहुन्छ । बारपाक भ्रमणमा आएका विदेशी पर्यटकहरू पनि मुस्कानसहितको स्वागत देखेर रोमाञ्चित हुने गरेका छन् । केही दिनअघि शिक्षा मन्त्रालयबाट सरहरू विद्यालयको अनुगमनमा आउनुभएको थियो । उहाँहरू पनि नौलो परम्परा देखेर धेरै खुसी हुनुभयो । हामीलाई धन्यवाद दिनुभयो । यही परम्परा केही वर्षअघि विद्यालय व्यवस्थापन समितिले विद्यार्थीमार्फत सुरु गरेको थियो । तर, त्यतिबेला विद्यार्थीहरूले निरन्तरता नदिएका कारण एक महिनापछि बन्द भएको एक शिक्षक सलिना गुरुङले बताइन् । यसपटक भने सबै शिक्षकले अपनत्व लिएकाले निरन्तरता पाउने विश्वास लिइएको उनले बताइन् । विद्यार्थी मैत्री वातावरण देखेपछि यसपटक ५१ जना नयाँ विद्यार्थी भर्ना भएका विद्यालयले जनाएको छ । गतवर्ष जम्मा सात जना नयाँ भर्ना भएको यहाँ यस वर्ष बोर्डिङ स्कुलबाट पनि सामुदायिक विद्यालयमा भर्ना हुन आएको उनले बताए ।"
