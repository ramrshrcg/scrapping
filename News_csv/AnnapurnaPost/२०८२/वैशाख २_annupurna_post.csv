शीर्षक,विवरण
१२ संघीय अस्पतालमा सेवा थप तथा विस्तार,"काठमाडौं : देशका १२ वटा संघीय अस्पतालले चैत महिनाभित्र सेवा थप गरेका छन्। स्वास्थ्य तथा जनसंख्या मन्त्री प्रदीप पौडेलले सेवा थप तथा विस्तारका लागि भने अनुसार मन्त्रालयले गत चैत पहिलो साता संघीय अस्पतालमा सेवा थप तथा विस्तार गर्ने तालिका सार्वजनिक गरेको थियो। स्वास्थ्य सचिव डा विकास देवकोटाले संघीय अस्पतालमा तालिकाअनुसार काम सम्पन्न गर्न निर्देशन दिएका थिए। चैत महिनाभित्र प्राप्त विवरणअनुसार अधिकांशले तोकिएको समयभित्र सेवा विस्तार गरेको पाइएको मन्त्रालयका प्रवक्ता डा प्रकाश बुढाथोकीले बताए। वीर अस्पतालले पाठेघरको मुखको क्यान्सरविरुद्ध काठमाडौं महानगरसँगको सहकार्यमा निःशुल्क शिविर सञ्चालन गरिरहेको छ। यसैगरी अस्पतालअन्र्तगतको ट्रमा सेन्टरले सिटीस्क्यान तथा एक्सरेमा फिल्म हटाएर डिजिटल रिपोर्ट प्रदान गर्न थालेको हो। यसैगरी पाटन स्वास्थ्य विज्ञान प्रतिष्ठानले न्युरोलोजी सेवामा इलेक्ट्रोमेलोग्राफी र स्नायु सञ्चालन परीक्षण एनसीभी सुरु गरेको छ। कान्ति बाल अस्पतालले बालबालिकाका लागि हेमोडाइलासिस सेवा सुरु गरेको छ। परोपकार प्रसूति तथा स्त्रीरोग अस्पतालले कुपण्डोल शाखामा सिमुलेसन प्रयोगशाला तथा बर्न युनिट विस्तार गरेको छ। तनहुँको दुलेगौंडास्थित जीपी कोइराला राष्ट्रिय श्वासप्रश्वास उपचार केन्द्रले हेमोडाइलासिस सेवा सुरु गरेको छ। भक्तपुर क्यान्सर अस्पतालले मुटुको इको तथा पिएफती सेवा आरम्भ गरेको छ। कोशी अस्पताल विराटनगरले निसन्तान उपचार सेवा आइभीएफ सुरु गरेको छ। सेवाको स्वास्थ्य तथा जनसंख्या मन्त्री प्रदीप पौडेलले सुरुवात गरेका थिए। डडेलधुरा अस्पतालले भने एकै स्थानबाट प्रयोगशाला नमूना लिने गरी एकीकृत ल्याब नमूना संकलन सुरु गरेको छ। वीरगञ्जको नारायणी अस्पतालले एनआइसीयुमा विद्युतीय चिकित्या प्रतिवेदन इएमआर लागु गरेको छ भने हिस्टोप्याथोलोजी, अडियोग्राम तथा कोलोप्सोकोपी र क्रियोथेरापी सेवा एकैसाथ सुरु गरेको छ। भेरी अस्पताल नेपालगन्जले चैत्र महिनाभित्र आइसीयुमा दुई शय्या तथा बर्न वार्डमा दुई समेत थप गरी आठ शय्या विस्तार गरेको छ। चैतभित्रै एमसिएच भवन तथा ल्याब मेसिन थप्ने बताएको बीपी कोइराला स्वास्थ्य विज्ञान प्रतिष्ठान र क्यान ल्याब स्थापना गर्ने बताएको भरतपुर अस्पतालले भने सेवा सुरु गर्न सकेका छैनन्। ती दुवै अस्पतालले चाँडै सेवा थप्ने जानकारी मन्त्रालयमा सम्प्रेषण गरेको मन्त्रालयका प्रवक्ता बुढाथोकीले जानकारी दिए।"
आयो ढुंगानाको भैंचालो,"काठमाडौं : स्रष्टा गोपीकृष्ण ढुंगानाको बालकथा संग्रह भैंचालो प्रकाशन भएको छ। सञ्चारकर्मी ढुंगानाले भूकम्पसम्बन्धीका घटना र सन्दर्भलाई उनेका कथाहरू भुँडीपुराण प्रकाशनले बजारमा ल्याएको हो। भूकम्पको भूत, सम्झनाको सपना, अञ्जुका आँखा, बेहोसपछिको होस, मेनुकाको मुटु र लोभले लाभ, लाभले विलाप! शीर्षकका ६ वटा कथा भैंचालोभित्र समेटिएका छन्। २०७२ साल वैशाख १२ गते नेपालमा गएको महाभूकम्पले जनधनको ठुलै क्षति गरेको थियो। त्यसबेला ढुंगानाले वैशाख १२ नामको बालकथा संग्रह प्रकाशनमा ल्याएका थिए। स्वदेश प्रकाशनले बजारमा ल्याएको उक्त किताब सोही प्रकाशनले १२ वैशाख नाममा अंग्रेजीमा पनि प्रकाशित भएको थियो। लेखकीय मन्तव्यमा गोपीकृष्ण ढुंगानाले भैंचालोमा लेखेका छन्, सोही क्रममा अर्को पुस्तकका लागि पाण्डुलिपि तयार भयो। साझा प्रकाशनले छाप्नेगरी तयारी भयो तर यसै आठ वर्षसम्म पाण्डुलिपि थन्कियो। अहिले सोही पाण्डुलिपि भैंचालो शीर्षकमा प्रकाशित भएको हो। उनका अनुसार आपत्विपतमा देखे, जाने, बुझे र भोगेका यस्तै घटना, दुर्घटना र सन्दर्भलाई कथाका माध्यमबाट बालबालिकालाई ज्ञान दिन यो संग्रह तयार पारिएको हो। प्रज्ज्वल थापा मगरका चित्रहरूमा सजिएको भैंचालो बालबालिकाले रंगीन पृष्ठहरूमा पढ्न पाउनेछन्।"
"वीरगन्जमा फेरि तनाव, ठाउँठाउँमा टायर बालेर प्रदर्शन","वीरगन्ज : वीरगन्जमा दुई समूहबीचको विवादले फेरि तनावग्रस्त बनेको छ। गत शनिबार निकालिएको हिन्दूहरूरुको शोभायात्राका क्रममा भएको झडपको घटनामा संलग्न रहेको आरोपमा मंगलबार प्रहरीले तीन जना हिन्दू युवाहरूलाई नियन्त्रणमा लिएपछि तनाव उत्पन्न भएको हो। पक्राउ परेकाहरूलाई बिना शर्त रिहाइको माग गर्दै हिन्दूवादीहरू प्रदर्शनमा उत्रिएका छन्। मंगलबार साँझ ७:३० बजेतिर हिन्दूवादी संघसंगठनका अगुवाहरूले जिल्ला प्रहरी कार्यालय पर्सा अगाडि भेला भएर धर्नामा बसेपछि उनीहरूलाई प्रहरीले लाठी चार्ज गरेर लखेटेको थियो। त्यसक्रममा दुई जना सञ्चारकर्मी घाइते भएका छन्। पत्रकार अर्जुन गुप्ताको टाउको फुटेको छ भने अर्का पत्रकार अनिल मिश्रको खुट्टामा चोट लागेको छ। उनीहरूको नारायणी अस्पतालमा उपचार गरिएको छ। जिल्ला प्रहरी कार्यालयबाट लखेटिएका हिन्दूवादीहरूले घण्टाघर, घडिहर्वा चोक लगायतका स्थानमा टायर बालेर प्रदर्शन गरिरहेका छन्। गत शनिबार वीरगन्जको छपकैयामा हनुमान जन्मोत्सवको शोभायात्रामा झडपपछि उत्पन्न भएको तनाव शान्त पार्न गत आइतबार सर्वपक्षीय सहमति जुटाएको २४ घण्टा नबित्दै मंगलबार बेलुकी पुनः विरोध र प्रदर्शन सुरु भएपछि स्थिति तनावपूर्ण बनेको हो। आइतबार जिल्ला प्रशासन कार्यालय पर्सामा बसेको सर्वपक्षीय बैठकमा दोषीहरूलाई कानुनी दायरामा ल्याएर कारबाही गरिने र कसैले पनि त्यसमा अवरोध नगर्ने सहमति भएको थियो। तर, पक्राउको विरोधमा मंगलबार बेलुकी जिल्ला प्रहरी कार्यालय अगाडि हिन्दूवादीहरूले प्रदर्शन गरेपछि अवस्था तनावग्रस्त बनेको हो। गत शनिबार वीरगन्जको घण्टाघरबाट सुरु भएको हनुमान जन्मोत्सवको शोभायात्रा छपकैयामा पुग्दा दुई फरक समुदायबीच झडप भएको थियो। उक्त झडपमा प्रहरीतर्फ २५ जना र प्रदर्शनकारीतर्फ १५ जना घाइते भएका थिए। त्यसबेला प्रहरीले १४५ राउन्ड अश्रु ग्यास र २ राउन्ड हवाई फायर गरेको थियो भने शनिबार बेलुकी ७:३० बजेदेखि आइतबार राति १२ बजेसम्म कर्फ्यु पनि लगाएको थियो।"
सरकार परिवर्तनबारे कांग्रेस नेताहरूसँग छलफल भइरहेको छ : प्रचण्ड,"नवलपुर : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सरकार परिवर्तनबारे सत्तारुढ दल नेपाली कांग्रेसका नेताहरूसँग छलफल चलिरहेको दाबी गरेका छन्। नवलपरासी पूर्वको कावासोतीमा आयोजित पत्रकार सम्मेलनमा अध्यक्ष प्रचण्डले सरकारको गतिविधिबाट कांग्रेस नेताहरू सन्तुष्ट नभएकाले छिट्टै सरकार परिवर्तन हुने संकेत आफूले पाएको बताए। 'सरकारको कामकारबाहीबारे कांग्रेसका नेताहरूमा असन्तुष्टि छ। एमालेकै कतिपय नेताहरू पनि सन्तुष्ट छैनन्। त्यसकारण अब सरकार धेरै टिक्दैन,' उनले भने। अनौपचारिक भेटमा कांग्रेस नेताहरूले सरकार परिवर्तनको कुरा गर्ने गरेको उनको भनाइ छ। 'यो सरकारबाट अब हुँदैन भन्नेमा नेताहरू पुगिसक्नुभयो। कांग्रेस नेतृत्वमा सरकार बन्ने सम्भावना छ,' उनले भने। उनले सरकारको आयु तोक्न नसके पनि छिट्टै परिवर्तन हुने संकेत गरेका हुन्। उनले थपे, 'सरकारको अकर्मण्यताका कारण कांग्रेस नेताहरू आजित छन्। त्यो प्रेसर शेरबहादुरजीलाई पनि छ। अब लामो समय सरकार जाँदैन।'"
सुतिरहेको अवस्थामा मजदुर मृत फेला,"गुल्मी : गुल्मीमा सुतिरहेको अवस्थामा मजदुर मृत फेला परेका छन्। जिल्लाको मदाने गाउँपालिका६, दुल्लीघाटमा ५२ वर्षीय शिवराम खड्का मृत अवस्थामा फेला परेको जिल्ला प्रहरी कार्यालयका प्रहरी नायब उपरीक्षक गंगा बहादुर सारुले बताए। प्रहरी नायब उपरीक्षक सारुका अनुसार खड्का रोल्पा लुङग्री गाउँपालिका२ का बासिन्दा हुन्। उनी विगत केही समयदेखि ढोरपाटन सडक खण्डमा मजदुरी गर्दै आएका थिए। मृतक खड्का स्थानीय पुस्कर थापाको घरमा भाडामा बस्दै आएका थिए। नयाँ वर्ष अर्थात् वैशाख १ गते साँझ सुतेका खड्का मंगलबार बिहान ६ बजे उठेपछि पुनः सुतेका थिए। उनीसँगै ढोरपाटन सडक खण्डमा १३ जना मजदुरहरू साथीले काम गर्थे। बिहानको काम सकेर खाना खान फर्किंदा शिवरामलाई उठाउन खोज्दा उनी सुतिरहेको अवस्थामा मृत फेला परेपछि तत्कालै इलाका प्रहरी कार्यालय पुर्कोटदहमा खबर गरिएको थियो। सूचना प्राप्त हुनासाथ प्रहरी निरीक्षक जय प्रकाश मिश्रको कमाण्डमा ४ जनाको टोली घटनास्थलमा खटिएको थियो। घटनाबारे थप अनुसन्धानका लागि प्रहरी नायब उपरीक्षक गंगा बहादुर सारुको नेतृत्वमा ६ जना प्रहरी खटिएको कार्यालयले जनाएको छ। मृतक खड्कालाई पोस्टमार्टमका लागि जिल्लाको सदरमुकाम तम्घासस्थित गुल्मी अस्पतालमा ल्याइएको छ। हाल मृत्युको कारण खुल्न बाँकी रहेको र घटनाबारे थप अनुसन्धान भइरहेको प्रहरीले जनाएको छ।"
झापामा मोटरसाइकलको ठक्करबाट पैदलयात्रीको मृत्यु,झापा : झापामा मोटरसाइकलको ठक्करबाट एक पैदलयात्रीको मृत्यु भएको छ। मृत्यु हुनेमा शिवसताक्षी नगरपालिका८ निवासी ६० वर्षीय पुष्प दास दर्जी रहेको जिल्ला प्रहरी कार्यालय झापाले जनाएको छ। सोमबार साँझ ६ बजेको समयमा पूर्वपश्चिम राजमार्ग अन्तरगत शिवसताक्षी८ बुद्धचौकमा डुँडामारी चोकबाट झिलझिलेतर्फ जाँदै गरेको प्र १०१०१७ प ६५६९ नम्बरको मोटरसाइकलले पैदलयात्री दर्जीलाई ठक्कर दिएको थियो। दुर्घटनामा परी गम्भीर घाइते भएका दर्जीलाई उपचारका लागि लालीगुराँस हेल्थ केयर सेन्टर झिलझिले लगिएकोमा थप उपचारको लागि बिर्तासिटी अस्पताल बिर्तामोड पठाइएको थियो। उनको सोही अस्पतालमा आज साँझ साढे ६ बजे उपचार क्रममा मृत्यु भएको प्रहरीले जनाएको छ। इलाका प्रहरी कार्यालय झिलझिलेले मोटरसाइकल चालक शिवसताक्षी८ निवासी ३० वर्षीय दुरेन शेर्मा लिम्बूलाई नियन्त्रणमा लिएको छ।
राजनीतिक गतिविधिमा संलग्न भएको आरोप लागेका अमेरिकी नागरिकले छाडे नेपाल,काठमाडौं : राजनीतिक गतिविधिमा संलग्न भेटिएपछि निष्कासनमा परेका अमेरिकी नागरिकले नेपाल छाडेका छन्। मंगलबार एयर इन्डियाको ४:२७ बजेको फ्लाइटबाट ५८ वर्षीय अमेरिकी नागरिक जुलियन किर्पालले नेपाल छाडेका हुन्। अध्यागमनले उनलाई दिल्ली हुँदै अमेरिका पठाएको स्रोतले जानकारी दिएको छ। राजसंस्थाका पक्षमा नाराबाजी गर्ने क्रममा पक्राउ परेका किर्पाललाई सरकारले देश निकाला गर्ने निर्णय गरेको थियो। गृह मन्त्रालयले किर्पाललाई नेपाल प्रवेशमा दुई वर्ष प्रतिबन्ध लगाउने गरी निष्कासन (डीपोर्ट) गर्ने निर्णय गरेको थियो। गत चैत १४ गते अमेरिकी नागरिक किर्पाल माइतीघरबाट पक्राउ परेका थिए। उनले राजसंस्थाको पक्षमा नाराबाजी लगाउनुको साथै पम्पलेट पनि प्रदर्शन गरेका थिए। लगत्तै उनलाई काठमाडौं प्रहरीले पक्राउ परेको थियो। प्रहरीले अध्यागमनमा बुझाएपछि किर्पालविरुद्ध अनुसन्धान गरिएको थियो। पर्यटक भिसामा नेपाल बस्दै आएका उनले पछिल्लो समय राजावादीहरूसँग निरन्तर भेटघाट गरेको स्रोतको भनाइ छ।
कांग्रेसले बोलायो केन्द्रीय कार्यसमिति बैठक,"काठमाडौं : नेपाली कांग्रेसले केन्द्रीय कार्यसमितिको बैठक आह्वान गरेको छ। कांग्रेसलै वैशाख १७ गते ललितपुरस्थित पार्टी कार्यालयमा बस्ने गरी केन्द्रीय कार्यसमिति बैठक आह्वान गरेको मुख्य सचिव कृष्णप्रसाद पौडेलले बताए। उनका अनुसार बैठक दिउँसो १ बजेबाट सुरू हुनेछ। केन्द्रीय कार्यसमितिका पदाधिकारी, सदस्य र आमन्त्रित सदस्यहरूलाई बैठकमा सहभागीका लागि निमन्त्रणा गरिएको मुख्य सचिव पौडेलले बताए।"
२५ करोड प्रकरणमा दुई जनाविरुद्ध मुद्दा दायर,"काठमाडौं : २५ करोड बराबरको विदेशी मुद्रा प्रकरणमा दुई जनाविरुद्ध मुद्दा दायर गरिएको छ। राजस्व अनुसन्धान विभागले आरोपी कुसाङ लामा र नारायण पौडेलविरुद्ध काठमाडौं जिल्ला अदालतमा मुद्दा दायर गरेको हो। उनीहरूविरुद्ध विदेशी विनिमय (नियमित गर्ने) ऐन, २०१९ को दफा ३४५ र ९ को कसूरमा मुद्दा दायर गरिएको हो। उनीहरूसँग २५ करोड, ३४ लाख, ७८ हजार ८४२ रुपैयाँ बिगो मागसमेत गरिएको छ। बरामद भएको विदेशी मुद्राको गत चैत ४ गतेको नेपाल राष्ट्र बैंकले निर्धारण गरेको विदेशी विनिमय दरअनुसार उक्त रकम बिगो माग गरिएको हो। चोरी पैठारी मुद्दामा सजाय भोगिसकेका लामाले सजाय भुक्तान गरेको पाँच वर्षभित्र पुनः कसूर गरेकाले उनलाई मुलुकी अपराध संहिता २०७४ को दफा ४४ (२) बमोजिम थप सजाय हुने भएको छ। त्यस्तै विदेशी विनिमय (नियमित गर्ने) ऐन, २०१९ को दफा १७ को उपदफा (१) बमोजिम बरामदित उक्त विदेशी मुद्राहरू जफत गर्न, उक्त वारदातमा प्रयोग भएको ना ७ ख १६५२ नम्बरको कन्टेनर (ट्रक) कसूरजन्य सम्पत्ति तथा साधन ( रोका, नियन्त्रण र जफत ) ऐन, २०७४ को दफा ११ बमोजिम जफतको माग दाबी लिई मुद्दा दायर गरिएको छ। लामाले चलाएको ट्रकबाट ५००,२००,१०० र ५० दरका १३ लाख ७५ हजार १५० युरो र १०० र ५० दरका ३ लाख २० हजार ८५० अमेरिकी डलर बरामद गरिएको थियो। लामा प्रहरी हिरासतमा रहे पनि अर्का प्रतिवादी नारायण पौडेल फरार छन्।"
त्रिभुवन अन्तर्राष्ट्रिय विमानस्थलमा भएको घटनाको सत्यता के हो?,"काठमाडौं : त्रिभुवन अन्तर्राष्ट्रिय विमानस्थलमा एक युवकलाई प्रहरीले लछार पछार गरेको भिडियो सामाजिक सञ्जालमा चर्चामा विषय बनेको छ। अन्तर्राष्ट्रिय उडानतर्फको पार्किङ एरियाबाट रातो टिसर्ट लगाएका ती युवकलाई प्रहरीले समातेर लग्दै गरेको भिडियोमा देखिन्छ। भिडियोमा देखिएका ती व्यक्ति मोरङका सञ्जय ओझा हुन्। । गत चैत ३१ गते उनी दुबईबाट स्वदेश फर्किएका थिए। ओझाले आफूलाई विमानस्थलमा प्रहरीले दुर्व्यवहार गरेको बताउँदै आएका छन्। हिमालयन एअरलायन्सको उडानबाट नेपाल फर्केका उनीमाथि विमानस्थलको पार्किङ एरियामा के भएको थियो? विमानस्थल सुरक्षा प्रहरी कार्यालयका प्रवक्ता लालध्वज सुवेदीले उनीमाथि कुनै दुर्व्यवहार नभएको बताए। विमानस्थलका कर्मचारी र ट्याक्सी ड्राइभरसँग समेत बाझाबाझ गरेपछि प्रहरीले केही समय नियन्त्रणमा लिएको उनले बताए। 'विमानस्थलमा ओर्लिएपछि उनले लाइन बस्नुपर्ने बहानामा त सामान चेकजाँच गरेको बहानामा कर्मचारीहरूलाई कराउँदै आएका थिए। सुरुदेखि नै हाइपर देखिएका सञ्जयलाई पार्किङस्थलमा ट्याक्सी चालकमाथि पनि खनिएका थिए,' उनले भने। धकेलाधकेल गरेको भिडियो बाहिरिएपछि त्यहाँ वरिपरि रहेको सबै सीसीटीभी फुटेज हेरेर अनुसन्धान गरिएको प्रहरीले जनाएको छ। 'बाहिर हल्ला भएजस्तो प्रहरीले स्वदेश फर्किएका युवालाई कुटपिट गरेको होइन। विमानस्थलमा अभद्र व्यवहार गरेपछि प्रहरीको सुरक्षा रूपमा लगेर सम्झाएको हो। ती व्यक्तिसँगै उनकी श्रीमती पनि आएकी थिइन्,' प्रवक्ता सुवेदीले भने। ओझालाई श्रीमतीको जिम्मा लगाएर छाडिएको प्रहरीले जनाएको छ।"
नेपाली सेनाको गोरखाजितगढी एकीकरण पदयात्रा टोली पाल्पामा,"तानसेन : नेपाल एकीकरणको समयमा प्रयोग भएका पदमार्ग, युद्धमा प्रयोग भएका गढी, दरबार, किल्ला, बाटो, चौताराहरूलाई पछ्याउँदै नेपाली सेनाको पदयात्रा टोली पाल्पा आइपुगेको छ। गोरखा दरबारबाट २०८१ चैत्र २८ गते गोरखा दरबारबाट सुरु भएको गोरखा जितगढी एकीकरण पदयात्रा टोलीलाई पाल्पाको रामपुरमा भव्य स्वागत गरिएको छ। पदयात्रामा सहभागी श्री ३ नं राजदल गणले केलादीघाट पुलमा दि फेमस महिन्द्रदल गणलाई टर्च ज्योती, राष्ट्रिय झण्डासहित विभिन्न गणहरूका झण्डाहरू हस्तान्तरण गरी पाल्पा प्रवेश गरेको हो। पदयात्री टोलीलाई कालीगण्डकी केलादीघाट रामपुरमा दि फेमस महिन्द्र गण, रामपुर नगरपालिका, जिल्ला प्रशासन तथा सुरक्षा निकाय जिल्ला समन्वय समिति तथा स्थानीयवासीले पन्चैबाजा, फूलमालाले भव्य रूपमा स्वागत गरेका छन्। टोली पाँच दिनको पैदलयात्रा गरी गोरखा तनहुँ र स्याङ्जा हुँदै पाल्पा आएको हो। नेपाल एकीकरणको समयमा प्रयोग भएको पदमार्ग, युद्धमा प्रयोग भएका गढी, दरबार, युद्धस्थल, पानीपँधेरा, चौताराहरूको अध्ययन अवलोकन गर्दै ११ दिने गोरखा जितगढी पदयात्रा २०८२ साल वैशाख ७ गते बुटवल जितगढीमा पुगी विजय उत्सवमा सहभागी हुनेछ। १८७१ देखि १८७२ सालमा भएको नेपाल अंग्रेज युद्धमा जितगढी क्षेत्रबाट पाल्पा खटिएका कर्णेल उजिरसिंह थापाको नेपाली सेनाले अंग्रेज फौजलाई वैशाख ७ गते पराजित गरेका थिए। अंग्रेजसँगको युद्धमा विजय प्राप्त गरेको दिन वैशाख ७ गते विजयोत्सव मनाउन पदयात्रा टोली गोरखादेखि जितगढीसम्मको ३०५ किलोमिटर यात्रा गर्नेछ। एकीकरण मार्गलगायत ऐतिहासिक धरोहरको जर्गर्ना गर्न, एकीकरण अभियान तथा नेपाल अंग्रेज युद्धमा हासिल गरेको विजय गाथाको इतिहासलाई संरक्षण, सम्वद्र्धन तथा प्रवर्द्धन गरी भावी पुस्तामा हस्तान्तरण गर्न गोरखा जितगढी एकीकरण पदयात्रा गरिएको नेपाली सेनाले जनाएको छ। नेपालीहरूमा राष्ट्रिय एकताको भावना जागृत गराउन, एकीकरण मार्गमा रहेका सेनासँग सम्बन्धित विषयवस्तुको दस्ताबेजीकरण गर्न, ऐतिहासिक पर्यटकीय पदमार्गको विकास गर्न जनता बीचको सम्बन्धलाई बलियो बनाउन गोरखा जितगढी पदयात्रा टोलीलाई पाल्पामा स्वागत गर्न पुगेका नेपाली सेना २२ नं बाहिनीका बाहिनीपति पुरुषोत्तम खड्काले बताए। नेपाली सेनाको पदयात्राको टोली वैशाख २ गते केलादीघाट हुँदै सताकुण्ड, तुने भन्ज्यांग, बेलडाडा, सिलुवा पिलुवा जव्गादी, वीरकोटमा पुगेको छ। पदयात्रा टोली वैशाख ३ गते वीरकोटबाट वाकुमगढी देउराली, हुमिन देविनगर, झडेवा जगत गोठादी, हुँदै माथागढी ३९ किलोमिटर यात्रा गर्नेछ। वैशाख ४ गते माथाँगढी, गोठादी झडेवा हर्नेटार, मर्मरा सिकारकोट, दमार, सराई माडी दमकडा हुँदै बासटारी प्रभास ३५ किलोमिटर यात्रा गर्नेछ। वैशाख ५ गते प्रभास, लामडाँडा, बरतुङ, तानसेन, काजीपौवा पुनः प्रभास आएर १७ किलोमिटर यात्रा गरी बास बस्नेछ। वैशाख ६ गते प्रभास डुम्रे, मस्याम हटिया, मरेक, रानीवास दोभान ३२ किलोमिटर यात्रा गर्नेछ। वैशाख ७ गते पदयात्रा टोली दोभान नुवाकोटगढी पुगी बुटवलको टोली तारादल गणलाई झण्डा टर्च हस्तान्तरण गरी जितगढी विजयोत्सवमा सहभागी हुने कार्यक्रम रहेको पदयात्रा संयोजक सेनानी जितबहादुर कार्कीले बताए। नेपाली सेनाले प्रत्येक वर्ष पुस २७ गते पूर्वतर्फ गोरखाकाठमाडौं एकीकरण पदयात्रा गर्दै आएको छ। २०७९ साल चैत्र २८ गते देखि वैशाख ७ गतेसम्म पश्चिमतर्फ गोरखा जितगढी पदयात्रा सुरु गरेको यो तेस्रो पदयात्रा रहेको छ। पदयात्रा टोलीमा ५३ जना नेपाली सेना रहेका छन्। यो अभियानले पाल्पालगायतका जिल्लाको ऐतिहासिक पक्षहरूको उजागर भएको र पाल्पामा नयाँ पर्यटकीय गन्तव्यको निर्माण भएको जिल्ला समन्वय समिति पाल्पाका प्रमुख टंकनाथ खनालले बताए। पदयात्राको मुख्य केन्द्र भाग नै पाल्पा जिल्ला हो। पाल्पामा धेरै मात्रा युद्धसँग सम्बन्धित गढी, किल्ला, कोत, दरबार, चौतारा, विश्रामस्थलहरू रहेको छन्। पदयात्रा कार्यक्रमले पाल्पाका अधिकांश स्थानहरूलाई राष्ट्रिय तथा अन्तर्राष्ट्रियकरण गरेको छ। विभिन्न स्थानहरूको संरक्षण र प्रवर्द्धन गर्न दबाब बढेको छ। समग्रमा पाल्पा जिल्ला नै नेपाली सेनाको केन्द्र भागमा परेको प्रमुख जिल्ला अधिकारी तोयनारायण सुवेदीले बताए। पाल्पामा एकीकरण पदयात्रा टोली दि फेमस महिन्द्रदल गणको नेतृत्वमा राष्ट्रिय झण्डासहित एकीकरणको दौरान स्थापना भएका पाँच प्रथम कम्पनी श्रीनाथ, कालीबक्स, बर्दवाणी, सबुज, पुरानो गोरख र जितगढी लडाइँमा सहभागी गुरुबक्स गुल्मको झण्डा बोकेर बाजागाजासहित स्थानीयवासीसँग भलाकुसारी गर्दै ६ दिनमा १ सय ६५ किलोमिटर यात्रा गर्ने गणका प्रमुख सेनानी भूपेन्द्र गुरुङले बताए। एकीकरण पदयात्रामा गोरखाको रिपुमर्दन गण, तनहुँको रुरु भैरवदल गण, काली भञ्जन गण, राजदल गण, पाल्पाको दि फेमस महिन्द्रदल गण र रूपन्देहीको तारादल गण प्रत्यक्ष सहभागी रहेका छन्। पदयात्रा टोलीमा ५३ जनाको सहभागिता रहेको छ। नेपाली सेनाले सुरु गरेको गोरखा जितगढी पदयात्राले हराउँदै गएको इतिहास जोगिएको छ। पदयात्राको क्रममा भेटिएका युद्धसँग सम्बन्धित वस्तुहरूको उजागर, संरक्षण, प्रचार प्रसारको लागि नेपाल सरकारले स्थानीय सरकारसँग सहकार्य गरेर बजेट नै विनियोजन गरेर काम गर्नुपर्ने रामपुर नगरपालिकाका नगर प्रमुख रमणबहादुर थापाले बताए। यो पदयात्रालाई कर्मकाण्डी बनाउन नहुने र प्रतिफल आउने गरी काम गर्नुपर्नेमा नगर प्रमुख थापाले सुझाव दिए। पदयात्रा टोलीलाई पाल्पाका ७ वटा स्थानीय सरकार रामपुर नगरपालिका, निस्दी गाउँपालिका, पूर्वखोला गाउँपालिका, रम्भा गाउँपालिका, माथागढी गाउँपालिका, तानसेन नगरपालिका र तिनाउ गाउँपालिकाले सहयोग र समन्वय गर्नेछन्।"
वैशाख १२ गते संघीय संसदकाे बैठक बोलाउन राष्ट्रपतिलाई सिफारिस,काठमाडौं : सरकारले वैशाख १२ गते संघीय संसदको दुवै सदनको बैठक बोलाउन राष्ट्रपति रामचन्द्र पौडेललाई सिफारिस गरेको छ। मंगलबार बसेको मन्त्रिपरिषद् बैठकले वैशाख १२ गते शुक्रबार दिउँसो १ बजे संसद बैठक बोलाउन राष्ट्रपति पौडेललाई सिफारिस गर्ने निर्णय गरेको शिक्षा मन्त्री विद्या भट्टराईले जानकारी दिइन्। संसदमा विचाराधीन रहेको विद्यालय शिक्षा विधेयक पारित गर्ने समेतका प्रयोजनका लागि संघीय संसदको अधिवेशन आह्वान गरिएकाे उनले बताइन्। सरकारको तर्फबाट सो विधेयक पारित गर्न आवश्यक समन्वय र सहजीकरण गरिने उनकाे भनाइ छ। उनले नेपाल शिक्षक महासंघले उठाएका मागहरुको यथोचित सम्बोधन गरिनेसमेत बताइन्। उनले आन्दाेलनरत शिक्षकहरूसँग निरन्तर संवाद गरिरहेको र मागका विषयमा सरकार संवेदनशील र गम्भीर रहेको बताइन्। कक्षा १२ को राष्ट्रिय परीक्षा नजिकिएकाले प्रदर्शनका कार्यक्रम स्थगन गरी घर फर्किन सरकारले अपील गरेकाे छ।
अनेरास्ववियुले जेठमा महाधिवेशन गर्ने,"काठमाडौं : एमाले निकट विद्यार्थी संगठन अनेरास्ववियुले जेठमा महाधिवेशन गर्ने निर्णय गरेको छ। मंगलबार बसेको सचिवालय बैठकले जेठ १ देखि ४ गतेसम्म काठमाडौंमा अनेरास्ववियुको २४औं राष्ट्रिय महाधिवेशन गर्ने निर्णय गरेको हो। अनेरास्ववियुका प्रवक्ता प्रकाश पौडेलले काठमाडौं महाधिवेशन गर्नेगरी विभिन्न उपसमितिहरू गठन गरिएको बताए। 'जेठ १ देखि ४ गतेसम्म काठमाडौंमा महाधिवेशन गर्ने निर्णय भयो। महाधिवेशन तयारीका लागि विभिन्न उपसमितिहरू पनि गठन गरिएको छ,' उनले भने।"
"सामान्य विवादमा बहिनीको हत्या, लास पानीट्यांकीमा हालेर बेपत्ता भएका दाजु पक्राउ","काठमाडौं : ललितपुर महानगरपालिका१२, मंगलबजारमा बस्दै आएकी भगवती बोहोराको ११ वर्षीया छोरी दुर्गा गत चैत ४ गते बेपत्ता भइन्। त्यो दिन दुर्गा १५ वर्षीय दाजुसँग ललितपुर महानगरपालिका९ खपिन्छे स्थित बाबुराजा अवालेको घरमा गएकी थिइन्। उनीहरू फागुन २५ गतेसम्म अवालेको घरमा भाडामा बसेका थिए। त्यहाँ कपडाहरू बाँकी रहेको भन्दै दुवैजना गएका थिए। त्यो दिन दाजु बहिनीले नै लागुऔषध सेवन गरे। लागूऔषधको प्रयोगपछि दाजुबहिनीबीच सामान्य विवाद भयो। विवादपछि दाजुले दुर्गालाई पिटे। पिटेपछि नाइलनको डोरीले पछाडिबाट घाँटीमा कसेर भुइँमा लडाए। त्यसपछि उनी त्यहाँबाट निस्किए। भोलिपल्ट नशाले छाडेपछि दाजु घटनास्थलमा पुगे। भुइँतलाको भर्याङको छेउमा बहिनीको लास थियो। उनले लास पानी ट्यांकीमा हालिदिए। त्यसपछि सिमेन्टले बनाएको ढक्कन लगाइदिए। त्यसपछि उनी त्यहाँबाट हिँडे। आमा भगवतीले छोरी हराएको भन्दै जिल्ला प्रहरी परिसर ललितपुरमा निवेदन दिएकी दिइन्। तर, छोरीको अत्तोपत्तो थिएन। गत चैत २९ गते ललितपुर महानगरपालिका९ खपिन्छे स्थित बाबुराजा अवालेको ५ तल्ले घरको भुई तल्लामा रहेको पानी ट्यांकीमा दुर्गाको लाश फेला पर्यो। काठमाडौं उपत्यका अपराध अनुसन्धान कार्यालयका अनुसार चैत ४ गते दुर्गा र उनको दाजु पहिला डेरामा बस्ने गरेको अवालेको घर तर्फ जाँदै गरेको सीसीटीभी फुटेजमा देखिएको थियो। दाजु बहिनीसँगै गएको फुटेज भेटिएपश्चात दाजु माथि शंका लागी सोधपुछ गर्दा उसले कोठा सर्दा छुटेका कपडाहरू लिन भनि दाजु बहिनी गएकोमा सामान्य विवाद हुँदा बहिनीलाई पिटि उक्त ठाउँमा रहेको नाइलनको डोरीले पछाडिबाट घाटी कसेर भुइँमा लडाई छोडी भागेको बताएको थिए। उनकै दाजुले हत्या गरेको खुलेपछि मंगलबजार एरियाबाट नियन्त्रणमा लिई आवश्यक कारवाहीको लागि जिल्ला प्रहरी परिसर ललितपुर पठाइएको कार्यालयका प्रवक्ता एवं प्रहरी उपरीक्षक अंगुर जिसीले जानकारी दिए।"
पेट्रोलियम पदार्थको मूल्य घट्यो,"काठमाडौं : पेट्रोलियम पदार्थको मूल्य घटेको छ। नेपाल आयल निगम सञ्चालक समितिको आज बसेको बैठकले पेट्रोल, डिजेल तथा मट्टितेलमा प्रतिलिटर ३ रुपैयाँ घटाउने निर्णय गरेको हो। इण्डियन आयल कर्पोरेशनले पठाएको नयाँ मूल्य सूची अनुसार पेट्रोलमा प्रतिलिटर ३ १५ रुपैयाँ र डिजेलमा प्रतिलिटर २६२ रुपैयाँ घटेर आएको छ। बुधबार बिहानदेखि लागु हुने गरी पेट्रोल, डिजेल र मट्टीतेलको मूल्य घटाइएको हो। नयाँ मूल्य अनुसार काठमाडौंमा पेट्रोल प्रतिलिटर १६० रुपैयाँ र डिजेल तथा मट्टितेल प्रतिलिटर १४६ रुपैयाँ कायम भएको छ।"
छविलाल जोशीलाई थुनामा पठाउने उच्चको आदेशमा सर्वोच्चले माग्यो कैफियत प्रतिवेदन,काठमाडौं : सर्वोच्च अदालतले पूर्वडीआईजी छविलाल जोशीको रिटमा कैफियत प्रतिवेदन मगाउन आदेश जारी गरेको छ। न्यायाधीश विनोद शर्माको एकल इजलासले रिटमाथि प्रारम्भिक सुनुवाइ गर्दै जोशीलाई पुर्पक्षका लागि थुनामा पठाउने आदेशको निर्णयको कैफियत प्रतिवेदन मागेको हो। कैफियत प्रतिवेदन भनेको मुल मुद्दा दर्तादेखि उच्च अदालतसम्मको आदेशसम्बन्धी विवरण हो। जसअनुसार सर्वोच्चले जोशीविरुद्ध मुद्दा दर्तादेखि उच्च अदालत तुलसीपुरबाट पुर्पक्षका लागि कारागार पठाउने आदेशसम्मका फाइलहरू मगाएको हो। सहकारी ठगी र संगठित अपराध मुद्दामा जिल्ला अदालत रुपन्देहीले गत माघ १३ गते १ करोड धरौटीमा छाड्ने आदेश दिएको थियो। जोशीलाई धरौटीमा छोड्ने जिल्ला अदालतको आदेशविरुद्ध सरकारी वकिलको कार्यालय उच्च पुगेको थियो। लगत्तै उच्च अदालत तुलसीपुरले जिल्लाको आदेश उल्टाउँदै पुर्पक्षका लागि थुनामा पठाउने आदेश दिएको थियो। त्यसपछि जोशीले आफूलाई पूर्पक्षका लागि थुना पठाउने उच्च अदालत तुलसीपुर बुटवल इजलासको आदेशविरुद्ध चैत्र ३१ गते सर्वोच्चमा रिट दायर गरेका थिए। उनले उक्त आदेश बदरको माग गर्दै बाहिरबाटै मुद्दा लड्न पाउनुपर्ने उनको निवेदनमा उल्लेख छ। २२ चैत्रमा बुटवलको सुप्रिम सहकारी ठगी र संगठित अपराधको मुद्दामा उच्च अदालत तुलसीपुरले जोशीसहित रास्वपा सभापति रवि लामिछानेलाई थुनामा पठाउने आदेश दिएको थियो। थुनामा पठाउने उच्चको आदेशविरुद्ध लामिछानेले दिएको रिटमा पनि सर्वोच्चले कैफियत प्रतिवेदन मगाएको छ।
नागरिकता प्रमाणपत्रको सिफारिस अब अनलाइनबाटै,"तीनकुने : काठमाडौंमा आजदेखि नागरिकता प्रमाणपत्रको सिफारिस अनलाइन प्रविधिबाट अनिवार्य गरिएको छ। जिल्ला प्रशासन कार्यालयले मंगलबार (वैशाख २)देखि लागू हुनेगरी काठमाडौंका ११ वटै पालिकामा अनलाइन सिफारिस अनिवार्य गरेको हो। आजको मितिदेखि हस्तलिखित फाराम स्वीकार नगर्ने जिल्ला प्रशासन कार्यालय काठमाडौंले जनाएको छ। जिल्ला प्रशासन कार्यालयले काठमाडौं महानगरपालिकासहित ११ पालिकालाई नागरिकता प्रमाणपत्रका लागि अनलाइनमार्फत सिफारिस गर्न पत्राचारसमेत गरिसकेको छ। 'नगरपालिकाअन्तर्गतका कतिपय वडाहरूबाट हालसम्म पनि हस्तलिखित सिफारिस आइरहेकाले मिति २०८२ वैशाख २ गतेदेखि हस्तलिखित सिफारिसबाट नागरिकता प्रमाणपत्र जारी नगरिने भएकोले अनिवार्य रूपमा अनलाइन सिफारिस गर्ने व्यवस्था मिलाउनु हुन आदेशअनुसार अनुरोध छ,' पत्रमा भनिएको छ। सरकारले देशभरि नागरिकता प्रमाणपत्रलाई अनलाइन प्रविधिमा जोड्ने नीति अपनाएको छ। गृह मन्त्रालयले यस कार्य लागि आफू मातहतका निकायलाई निर्देशन दिइसकेको छ। सोही निर्देशनअनुसार प्रशासन कार्यालयहरूले नागरिक प्रमाणपत्र सिफारिसलाई अनलाइन प्रविधिमा जोड्ने कार्य गरिरहेको हो। जिल्ला प्रशासन कार्यालय काठमाडौंले एकैपटक सबै वडामा अनलाइन प्रविधिमार्फत काम गर्न कठिनाइ भएको बतायो। सुरुवाती चरणमा काठमाडौं महानगरपालिकाका वडामार्फत अनलाइनमार्फत सिफारिस गर्ने काम सुरू गरिएको र पछि अन्य पालिकामा पनि उक्त पहुँच विस्तार गरेको जिल्ला प्रशासन कार्यालय काठमाडौंले जनाएको छ।"
युक्रेनमा लाखौंको ज्यान जानुमा पुटिनसँगै जेलेन्स्की पनि जिम्मेवार : ट्रम्प,"वासिङटन डिसी : अमेरिकी राष्ट्रपति डोनाल्ड ट्रम्पले युक्रेनमा लाखौं मानिसको मृत्युको जिम्मेवार रुसी राष्ट्रपति भ्लादिमिर पुटिन र युक्रेनी राष्ट्रपति भ्लोदिमिर जेलेन्स्की दुबै रहेको बताएका छन्। ट्रम्पले युक्रेन युद्धको विषयमा ह्वाइट हाउसमा पत्रकारहरूको प्रश्नको जवाफ दिंदै मंगलबार उक्त कुरा बताएका हुन्। यस क्रममा एल साल्भाडोरका नेताहरू पनि त्यहाँ उपस्थित थिए। ट्रम्पले यस युद्धको लागि पूर्व अमेरिकी राष्ट्रपति जो बाइडेनलाई पनि दोष दिएका छन्। उनले भने, 'युद्ध सुरु गर्नेले युद्ध जित्न सकिन्छ कि नाइँ भन्ने कुरा बुझ्नुपर्छ।' यसअघि आइतबार रुसले युक्रेनको उत्तरपूर्वी शहर सुमीमा घातक आक्रमण गरेको थियो। यसमा धेरै मानिसहरू मारिएका छन्। यस विषयमा व्यापक आक्रोश व्यक्त गरिएको थियो। ट्रम्पको यो बयान सोही घटनापछि आएको हो। बीबीसी"
"अहिलेकै गठबन्धनबाट जनतामा डेलिभरी दिनुपर्छ, अर्को सरकार बने पनि यस्तै हुने हो : गगन थापा","काठमाडौं : नेपाली कांग्रेसका महामन्त्री गगन थापाले कांग्रेस र एमालेकै गठबन्धनबाट जनतामा डेलिभरी दिनुपर्ने बताएका छन्। काठमाडौंमा आयोजित पार्टीनिकट बौद्धिक पेसाकर्मीको कार्यक्रममा थापाले सरकारलाई सफल बनाउन आफूले जोखिम उठाउन खोजेपनि नेतृत्वमा उत्साह र गति नदेखिएको भन्दै असन्तुष्टि व्यक्त गरेका हुन्। अहिले बनेको सरकार छ, यो सरकारको ठाउँमा अर्को बने पनि यसरी नै बन्ने हो किनभने कसैको बहुमत छैन। यहीँभित्र नै हामीले काम गर्नुपर्छ। थापाले भने, तर डेलिभरी गर्नुपर्यो भन्ने सन्दर्भमा हामी लागिरहेका छौं। हामी आफ्नो सम्पूर्ण कुरा लगाएर परिणाम दिन लागेका छौं तर त्यसअनुसार भइरहेको छैन। सरकार र गठबन्धन बदल्ने पक्षमा भने आफूहरू नरहेको धारणा राखे। केपी शर्मा ओली नेतृत्वको अहिलेको सरकारमा मलाई केही भूमिका लिनुपर्छ भन्दै गर्दा मैले म सरकारमा बसेर भूमिका त लिन्न तर यो सरकार सफल बनाउने र परिणाम दिने सन्दर्भमा काम गर्न तयार छु भनेको थिएँ। सरकार सफल बनाउन र परिणाममुखी बनाउनका लागि जोखिम उठाउन, घाउ खान र गाली खान पनि तयार छु भनेको हुँ किनभने काम गर्नुपर्छ, जिम्मा लिनुपर्छ भनेर। उनले थपे, काम गर्ने हो भने पहिले इकोनोमिक फ्रन्टको काम गरौं भनेको हो, सुरूको चरणमा जोतिएर काम गरेको पनि हो, एकदम उत्साहका साथमा धेरै कुरा बदल्न लागेको हो तर विस्तारै के कुरा लाग्न थालेको छ भने देशलाई कंकर्डको गति चाहिएको छ। आज एउटा, भोलि एउटा, पर्सी एउटा काम गर्दै माहोल बनाउनुपर्ने छ। यहाँ राम्रो भएको छ, त्यहाँ राम्रो भएको छ भन्ने खालको बनाउनुपर्नेमा सरकार ट्याक्टरको स्पिडमा छ। परिवर्तन चाहने मानिसको अपेक्षाको गति सरकारले लिन नसकेको उनको दाबी छ। थापाले अध्यादेशको विषयमा भने बचाउ गरे। हामीले विभिन्न कानुन खारेज गर्दै कानुन बनाउन अध्यादेश पनि ल्यायौं। उनले भने, अध्यादेश ल्याउने बेला संसदबाट विधेयकबाट पनि ल्याउन सकिन्थ्यो किन अध्यादेशको बाटो रोजियो भन्दा सयौं कानुन खारेज गरी कानुन बनाउन समयको सुविधा नभएर हो। आजै, भोलि नै काम गर्नुपर्छ भनेको हो। उनले जनतामा देखिएको निराशा चिर्न कांग्रेसका नेतृत्व लाग्नुपर्ने बताए। उनले भने, अहिले नागरिकले नेतृत्वसँग शुद्धता र योग्यता दुवै खोजेका छन्, योग्यता र शुद्धता भएको नेतृत्वले अहिलेको समस्या समाधान गर्न सक्छ।"
भक्तपुरमा सिन्दुर जात्राको रौनक,"भक्तपुर : भक्तपुरको मध्यपुरथिमीमा मंगलबार हर्षोल्लासका साथ ३२ खटसहितको सिन्दुर जात्रा अर्थात् सुथः सिया जात्रा मनाइएको छ । बिस्केट जात्राको अवसरमा मध्यपुरथिमिमा मात्र मनाइने विभिन्न जात्रामध्ये सिन्दुर जात्रा अति प्रसिद्ध जात्रा हो । थिमिमा मात्र मनाइने सिन्दुर जात्रामा बिहानै बालकुमारी र कालिका अर्थात् बालाखुको खट बालकुमारी मन्दिरबाट बाहिर निकालिएको थियो । बिहानै सिद्धिकालीको खट ल्याएर आफ्ना गणहरूसहित बालकुमारी प्रवेश गराएपछि यो जात्रा सुरू भएको थियो । जात्रा सुरू भएपछि पमाहरू हातहातमा चिराग अर्थात् बत्ती लिएर नाइके प्रधानको अनुमतिमा बालकुमारीको खट उचालेपछि जात्रालाई दिगुटोलस्थित देवता घर परिक्रमा गराइएको थियो । यसैगरी विष्णुवीर,सिद्धिकालीलगायतका देवदेवीहरूको खट ल्याएर यो जात्रा मनाइएको छ । जात्रामा बालकदेखि वृद्ध वृद्धासम्म सहभागी थिए । सिन्दूर जात्रा मध्यपुर ठिमीको सबैभन्दा ठूलो जात्रा हो । जात्रामा ठिमी क्षेत्रबाट २३ तथा नगदेश, बोडे र टिगनीबाट ९ वटा गरी ३२ वटा खटसहित नगर परिक्रमा गर्ने परम्परा रहेको छ । यसमा थिमिको बालकुमारी, दक्षिणबाराही, विष्णुवीर, सिद्धिकाली, नगदेशको सिद्धिगणेश, बोडेको महालक्ष्मी, टिगनीको नीलबाराही मन्दिरका देवताका नेतृत्वमा खट बोकेर जात्रा गरि टोल टोलमा सिन्दूर खेल्दै सिन्दूर जात्रा मनाइन्छ । मूल देवता खटमा राखी धिमे बाजाका साथ चिराक बाली सिन्दुरे जात्रा मनाइने परम्परा रहेको छ । जात्रा प्रत्येक चोक,चौबाटो,घर र टोलमा पुग्दा घरका झ्याल,कौसी र छतबाट सिन्दूर छर्ने,फूल बर्साएर स्वागत गर्ने प्रचलन छ । जात्रामा काँया बाजा,भुस्याबाजा,धिमे बाजा बजाएर देवताका खटलाई घुमाउँदै एक अर्कालाई सिन्दुर दल्ने,आपसमा सिन्दुर खेली स्थानीय जात्रालुहरू रमाइलो गर्ने भएकाले पनि यसलाई सिन्दुर जात्रा भनिएको हो ।"
के छ आजको मौसम ? कहाँकहाँ पर्दैछ पानी ?,"काठमाडौं : हाल पश्चिमी वायु तथा स्थानीय वायुको प्रभाव रहेको छ। जसका कारण केही स्थानमा आंशिकदेखि साधारणतया बदली हुने संभावना रहेको छ। मौसम पूर्वानुमान महाशाखाका अनुसार मंगलबार ताप्लेजुङ,ओखलढुंगा,जिरी,पोखरालगायत शहरमा हल्का पानी पर्ने संभावना छ। आज धनगढीमा सबैभन्दा बढि तापक्रम ३७ डिग्रीसम्म पुग्ने अनुमान गरिएको छ। सबैभन्दा कम तापक्रम आज राति जिरीमा (चार डिग्रीसम्म)पुग्ने आंकलन गरिएको छ। महाशाखाका अनुसार आज कोशी,मधेश,लुम्बिनी,कर्णाली र सुदूरपश्चिम प्रदेशलगायत देशको पहाडी भूभागमा आंशिकदेखि साधारणतया बदली रही बाँकी भूभागमा सफादेखि आंशिक बदली हुनेछ। महाशाखाका अनुसार आगामी २४ घण्टामा कोशी,गण्डकी र कर्णाली प्रदेशको पहाडि भूभागका थोरै स्थानहरू र बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको संभावना रहेको छ। यसैगरी देशको उच्च पहाडी तथा हिमाली भूभागका एकदुई स्थानमा हल्का वर्षा हिमपातको साथै मेघगर्जनचट्याङ्गको संभावना रहेकाले आवश्यक उपायहरू तथा सतर्कता अपनाउन महाशाखाले आग्रह गरेको छ।"
परोपकार प्रसूति अस्पतालमा सिमुलेशन ल्याब सञ्चालन,"काठमाडौं : मातृ तथा नवजात शिशुको उपचार तथा स्याहारका लागि दक्ष जनशक्ति उत्पादन गर्ने उद्देश्यले परोपकार प्रसूति तथा स्त्रीरोग अस्पतालले सिमुलेशन ल्याब सञ्चालनमा ल्याएको छ। अस्पतालको कुपण्डोलस्थित भवनमा निर्माण भएको ल्याबको स्वास्थ्य तथा जनसंख्या मन्त्री प्रदीप पौडेलले उद्घाटन गरेका हुन्। ल्याबमार्फत नर्सिङ्ग, अनमी, मिडवाइफ तथा चिकित्सकहरुको सिकाइका लागि उपयोग हुने ल्याबमा उपचारका अभ्यास सञ्चालन गर्न सकिन्छ। बिरामीलाई कुनै असर नपुर्याइकन प्रयोगात्मक सीपबाट दक्ष बनाउने उद्देश्यले निर्मित ल्याबलाई अमेरिकी दातृ संस्था युएसएडमार्फत अमेरिकी च्यारिटी वन हार्ट वर्ल्डवइडले आर्थिक सहयोग गरेको हो। यस ल्याबले देशैभरका मातृ शिशु उपचारमा संलग्न जनशक्तिलाई केन्द्रीयस्तरको स्तरीय तालिम प्रदान गर्न सहजता मिलेको अस्पतालका निर्देशक डा श्री अधिकारीले बताए। ल्याब उद्घाटन गर्दै मन्त्री पौडेलले आमा र शिशु दुवैको ज्यान सुरक्षित बनाउन क्षमतावान जनशक्ति उत्पादनमा ल्याबले महत्वपूर्ण योगदान खेल्ने विश्वास व्यक्त गरे। मन्त्री पौडेलले सातै प्रदेशमा यस्ता केन्द्र विकास अघि बढाइने बताए। मन्त्री पौडेलले मातृ शिशु स्याहारका क्षेत्रमा आगामी बजेटमा थप लगानी गर्ने गरी बजेट विनियोजन गर्ने समेत घोषणा गरे। २०१६ सालमा स्थापित अस्पतालले हाल झण्डै पाँच सय शय्या क्षमतामा बिरामीको उपचार गरिरहेको छ। अस्पतालमा ८ जनाको क्षमता रहेकामा अब थप ४ जनालाई प्रजनन गराउन सक्ने गरी सेवा विस्तार गरिएको छ। दुई मिडवाइफ अधिकृत थपिए पछि अब सेन्टरको क्षमता १२ पुगेको अस्पताल निर्देशक अधिकारीले जानकारी दिए।"
"आजबाट ट्रान्सक्रिप्ट र प्रोभिजनल लिन बल्खु जानु नपर्ने, अनलाइनबाट कसरी फारम भर्ने ?","काठमाडौं : त्रिभुवन विश्वविद्यालयले आजबाट ट्रान्सक्रिप्ट र प्रोभिजनल सर्टिफिकेटका लागि अनलाइन सेवा सुरु गरेको छ । आज बिहान ११ बजेदेखि अनलाइन सेवा सुरु गरिएको परीक्षा नियन्त्रक पुष्पराज जोशीले जानकारी दिए। परीक्षा नियन्त्रण कार्यालय, बल्खुद्वारा प्रदान गरिने सेवाहरूको लागि सेवाग्राहीले परीक्षा नियन्त्रण कार्यालयमै आउनुपर्ने अवस्थालाई न्यूनीकरण गर्न अनलाइन सेवा सुरु गरिएको उनले बताए। परीक्षा नियन्त्रण कार्यालय बल्खु पुगेर अब कागजी फारम भर्ने र त्यो बुझाउन लाइन लाग्नुपर्ने झन्झटबाट मुक्ति मिल्ने छ । आफ्नै पद्धति तयार गरी अनलाइन सेवा कार्यान्वयनमा ल्याइएको दाबी गर्दै परीक्षा नियन्त्रक जोशीले भने, वैशाख २ गते बिहान ११ बजेदेखि ट्रान्सक्रिप्ट र प्रोभिजनल सर्टिफिकेटको आवेदनको लागि अनलाइन सेवा संचालन हुने जानकारी गराउँदछु । अन्य सेवाहरु क्रमशः लागू गर्दै लैजाने योजना अनुसार २०८२ साल जेष्ठ १५ गतेदेखि त्रिविपनिका बल्खुबाट दिइने सम्पूर्ण सेवाहरु अनलाइनबाट सञ्चालन गरिनेछ । कसरी भर्ने अनलाइन फारम ? अनलाइन फारम भर्नका लागि  मा लगइन गरी दिइएको निर्देशन अनुसार फारम भर्न सकिन्छ । पनिकाका अनुसार तोकिएको शुल्क संलग्न बैंकमार्फत् अनलाइनबाट भुक्तानी गरी सबमिट पनि गर्न सकिने छ । यसका लागि प्रारम्भिक चरणमा रजिष्ट्रेसन कार्डमा उल्लेख भए बमोजिम मार्कसिटहरुमा एकरुपता भए सोही अनुसार गर्ने अन्यथा करेक्सन अप्सनमा गएर सच्याएर सबमिट गर्नुपर्नेछ। अनलाइन वितरण गरिएका मार्कसिट बाहेक सो भन्दा पूर्व वितरण गरिएका पहेँलो सक्कल मार्कसीटमा फरक पर्न गए   को  र पहेंलो सक्कल मार्कसीट तोकिएको गोप्य शाखामा बुझाउनु पर्नेछ । यसरी फाराम अनलाइन माध्यमबाट  गरेपछि प्राप्त निर्देशन अनुसार ट्रान्सक्रिप्ट संकलन हुनेछ । पनिकाले विस्तृत जानकारीको लागि संलग्न    हेर्न अनुरोध गरेको छ।"
माग पूरा नभएसम्म शिक्षकहरूले एसईईको उत्तरपुस्तिका परीक्षण नगर्ने,"काठमाडौं : विद्यालय शिक्षा ऐन जारी गर्न माग राख्दै आन्दोलनरत शिक्षकहरूले नयाँ बानेश्वरमा धर्ना दिएका छन् । माइतिघरबाट प्रदर्शनसहित बानेश्वर पुगेर शिक्षकहरुले सडकमा धर्ना दिएका हुन् । नयाँ बानेश्वरको निषेधित क्षेत्रबाट अघि बढ्न प्रहरीले रोकेपछि उनीहरू सडकमा नै धर्ना दिएर बसेका हुन् । आफूहरूसँग भएका सहमतिका आधारमा यथाशिघ्र विद्यालय शिक्षा ऐन जारी गर्नुपर्ने भन्दै नेपाल शिक्षक महासंघले महासंघले लगातार काठमाडौं केन्द्रीत आन्दोलन गर्दै आएका छन् । शिक्षकहरूको आन्दोलनका कारण नयाँ शैक्षिक सत्र प्रभावित भएको छ । महासंघले संसद्को वर्षे अधिवेशन तत्काल बोलाएर, विशेष अधिवेशन आह्वान गरेर वा अध्यादेशबाट शिक्षा ऐन जारी गर्नुपर्ने अडान राखेको छ । त्यस्तै महासंघले विद्यार्थी भर्ना अभियानमा सहभागी नहुने,कक्षा १२ को परीक्षा कार्यक्रममा सहभागी नहुने, एसईईको उत्तरपुस्तिका परीक्षण नगर्ने निर्णय समेत गरेको छ । आफ्ना माग पूरा नभएसम्म शैक्षिक हडताल जारी राख्ने महासंघको अडान छ ।"
ग्यालेक्सी एस२५ अल्ट्रा १ टिबी नेपाली बजारमा,"काठमाडौं : सामसङ नेपालले आफ्नो नयाँ फ्ल्यागशिप ग्यालेक्सी एस२५ अल्ट्रा १टिबी नेपाली बजारमा लन्च भएको घोषणा गरेको छ। मोबाइल अनुभवको नयाँ परिभाषा बोकेको यो डिभाइस १ टिबीको विशाल स्टोरेज, एडभन्सड ग्यालेक्सी एआई फिचरहरू, र सहज मल्टिटास्किङ क्षमतासहित सुसज्जित छ। अभूतपूर्व स्टोरेज र पर्फर्मेन्स् ग्यालेक्सी एस२५ अल्ट्रा १ टिबीमा रहेको १ टेराबाइटको विशाल स्टोरेजले तपाईँका फोटो तथा भिडियोहरू, एपहरू र फाइलहरू मेमोरीको चिन्ता नलिई सबै सुरक्षित राख्ने अझ बढी क्षमता दिन्छ। सामसङको एआईफर्स्ट वन युआई ७ प्लेटफर्मले व्यक्तिगत तथा व्यावसायिक दुवै प्रयोजनमा सहज प्रयोग अनुभव प्रदान गर्छ। अझ सशक्त एआई क्षमता अरू भेरिएन्तहरूमा पनि उपलब्ध रहेको ग्यालेक्सी एआईलाई अझ परिष्कृत बनाउँदै, यो नयाँ १ टिबी भेरिएन्तले तपाईँको कार्यक्षमता र सिर्जनात्मकता दुवैलाई नयाँ उचाइ दिन्छ। यसको ठूलो स्टोरेज क्षमताका कारण महत्त्वपूर्ण अपडेट र समाचारहरूको छोटो सारांश तत्काल पाउनका लागि नाउ बर र नाउ ब्रिफ, स्क्रिनमा देखिएका नम्बर, इमेल वा वेबसाइटहरू सजिलै सँग चिन्न सर्कल तु सर्च, फोनमा गरिएको कुराकानीको सारांश र ट्रान्सक्रिप्ट पाउन कल ट्रान्सक्रिप्ट र समरी, नोटहरूको सारांश बनाउनुहोस् वा टेम्पलेटको साथ सजिलै मिलाउन राइटिङ असिस्ट, आफ्नो स्केच, टेक्स्ट र इमेज आइडियाहरूलाई एकै ठाउँमा ल्याउन सहयोग पाउन ड्रइङ असिस्ट र उच्च प्रदर्शन र आकर्षक डिस्प्लेका साथ विभिन्न कार्यहरू एकै पटक गर्न सकिने अनुभव पाउन सहज मल्टिटास्किङ र इमर्सिभ डिस्प्लेको प्रयोग गर्न सकिन्छ। ग्यालेक्सी एस२५ अल्ट्रा १ टिबी मोबाइल एआईको यात्रामा एक महत्त्वपूर्ण उन्नतिको कदम हो, जसले प्रयोगकर्तालाई अभूतपूर्व क्षमताहरू, स्मार्ट सहयात्रीको अनुभव, र दैनिक जीवन सजिलो बनाउने टेक्नोलोजी प्रदान गर्दछ। टाइटटेनिएम सिल्भरब्लु, टाइटटेनिएम ग्रे रंगमा उपलब्ध ग्यालेक्सी एस३५ अल्ट्रा १२ जिबी१ टिबीको २ लाख ३४ हजार ९९९ रुपैयाँ तोकिएको छ। यो नयाँ भेरिएन्ट वैशाख ४ गतेदेखि देशभरिका सामसङका आधिकारिक स्टोरहरूमा उपलब्ध हुनेछ। सामसङ हुलास फिनसर्भ हायर पर्चेजद्वारा उपलब्ध गरिएको इन्स्टा फाइनान्स सुविधा मार्फत ग्राहकहरूले सजिलो किस्ताबन्दी योजनाको साथ ० ब्याजमा ग्यल्केसी एस२५ अल्ट्रा १ टिबी मासिक ११ हजार ७५० इएमआई सम्मबाट प्राप्त गर्न सकिनेछ। यस प्रक्रियाका लागि नागरिकता मात्र पर्याप्त हुनेछ। साथै, एनएलजी इन्स्योरेन्स कम्पनी लिमिटेड मार्फत १ वर्षको १ पटकको ब्रेकिज इन्सुरेन्स पनि दिइनेछ। पुराना फोन साटेर नयाँ ग्यालेक्सी एस२५ सिरिजको स्मार्टफोन खरिद गर्न चाहनेहरूका लागि सबकोफोन र आर्कोस्टोरबाट एक्सचेन्ज सुविधा पनि उपलब्ध छ।"
कर्णाली र लुम्बिनी प्रदेश जोड्ने छोटो मार्ग अलपत्र,"सुर्खेत : कर्णाली प्रदेशलाई लुम्बिनी प्रदेशसँग जोड्ने छोटो मार्ग (सडक) अलपत्र परेको छ। भेरी नदीमा पुल निर्माण नहुँदा कर्णालीको सुर्खेतबाट लुम्बिनीको बर्दियालाई जोड्ने सडक अलपत्र परेको हो। सुर्खेत र बदिर्या जोड्ने भुरीगाउँतेलपानी सडक सञ्चालनका लागि रानीघाटस्थित भेरी नदीमा पुल अनिवार्य छ। तर, त्यही पुल १२ वर्षदेखि निर्माण हुन सकिरहेको छैन। बरु पुलका लागि नदीमा बन्दै गरेका पिल्लरसमेत हाल अलपत्र अवस्थामा छन्। भेरी नदीमा निर्माण हुनुपर्ने यही पुल अलपत्र परेका कारण बर्दियाको भुरीगाउँदेखि सुर्खेतको तेलपानी जोड्ने सडकको स्तरोन्नति हुन सकेको छैन। जसलेगर्दा छोटो मार्ग भएर पनि स्थानीय बासिन्दालाई आउजाउ गर्न लामो दूरीको यात्रा गर्नुपर्ने बाध्यता छ। यो सडकको जम्मा लम्बाइ ५२ किलोमिटर छ। भेरीमा पुल बनेर सडकको स्तरोन्नति भएमा सुर्खेतलाई तराईसँग जोड्ने यो नै सबैभन्दा छोटो मार्ग हुनेछ। तर यही पुल निर्माण नहुँदा लामो दूरीको यात्राबाट कोहलपुर हुँदै बर्दियासम्म पुग्नुपर्ने बाध्यता छ। कर्णालीलाई लुम्बिनी प्रदेशसँग जोड्ने यो मार्ग छोटो भएकाले पनि बारम्बार यो सडकको स्तरोन्नति र पुल निर्माणको आवाज उठिरहेको छ। पुल निर्माण नहुँदा स्थानीयलाई आउजाउ गर्न सकस भइरहेको हो। यस्तै स्थानीयले उत्पादन गरेका वस्तुलाई बजारसम्म लैजान समस्या भइरहेको छ। सरकारी बेवास्ताका कारण यो सडक निर्माणको योजना हाल अलपत्र परेको हो। आर्थिक वर्ष २०७१०७२ यता उक्त सडक योजनाको काम अगाडि बढ्न सकेको छैन। आधा काम भइसकेको आयोजनामा बजेट बिनियोजन नहुँदा थप काम अघि बढ्न नसकेको हो। यो सडकको ट्र्याक खोल्ने काम पनि आधा मात्रै भएको छ। बर्दियाबाट सुर्खेतको सिमानासम्म र सुर्खेतबाट बर्दियाको सिमानासम्म ट्र्याक खोलिएको छ। यद्यपि बिचमा ट्र्याक खुल्न भने बाँकी छ। सुर्खेतको तेलपानीदेखि बर्दियाको भुरीगाउँसम्म जोड्ने ५२ किलोमिटर सडक निर्माणको योजना २०७० सालदेखि अघि बढाइएको थियो। पछिल्ला वर्षमा सरकारले यो सडकका लागि बजेट छुट्ट्याउन छोडेको छ। बर्दियाको भुरीगाउँबाट सुर्खेतको तेलपानी जोड्ने सडकमध्ये १२ किलोमिटर बर्दिया राष्ट्रिय निकुञ्जभित्र पर्छ। यो सडक सञ्चालनमा आए सुर्खेतको मात्र नभएर लुम्बिनी र कर्णालीका अन्य जिल्लामा औद्योगिक विकासमा महत्त्वपूर्ण योगदान पुग्ने यहाँका स्थानीयवासी बताउँछन्। समग्र कर्णालीलाई लुम्बिनी अर्थात तराईसँग जोड्ने यो मार्ग नै छोटो मानिएको छ। यहाँका राजनीतिक दलले पटकपटक जिल्लामा आउने सरकार तथा राष्ट्र प्रमुखलाई यो सडक निर्माणका लागि भन्दै जर्दनौं मागपत्र बुझाइ सकेका छन्। तर त्यसको कुनै सुनुवाइ भएको छैन। १२ वर्षसम्म पनि किन बनेन रानीघाटमा पुल ? कर्णाली प्रदेशको सुर्खेत र लुम्बिनी प्रदेशको बर्दिया जोड्ने भुरीगाउँतेलपानी सडकमा भेरी नदी पर्छ। त्यही भेरी नदी रहेको रानीघाटमा पुल निर्माण हुन सकेको छैन। १२ वर्ष बित्दासमेत यो पुल निर्माण हुन नसकेको हो। पुलको डिजाइनमा केही प्राविधिक त्रुटि भएको र ठेकेदारले पछिल्लो समय अदालतमा दर्ता गरेको मुद्दाको किनारा नलाग्दा यो पुल १२ वर्षसम्म पनि अलपत्र परेको हो। २०६९ साल असार २९ गते पप्पु मल्ल जेभीसँग ४३ महिना अर्थात २०७२ साल पुस २९ गतेभित्र सक्नेगरी यो पुलको निर्माण गर्नेगरी सम्झौता भएको थियो। त्यसबेला यो पुलको लागत १४ करोड २९ लाख ८९ हजार रुपैयाँ थियो। सम्झौतापछि निर्माण कम्पनीले काम पनि सुरुवात गर्यो। भेरी नदीमा दुई वटा पिल्लर राख्ने काम भयो। तर बीचको पिल्लरको डिजाइनमा त्रुटि भएर केही बांगिएपछि पुल निर्माणको काम रोकियो। डिजाइनमा प्राविधिक गल्ती भएपछि निर्माण कम्पनीले अदालतमा मुद्दा दर्ता गरेको छ। पुल निर्माण हेर्ने सडक डिभिजन कार्यालय सुर्खेतका अनुसार अदालतमा मुद्दा नटुंगिएकोले पुलको काम सुरु हुन सकेको छैन। कार्यालयका इन्जिनियर बर्खबहादुर कठायतका अनुसार निर्माण कम्पनीले काम अलपत्र पारेपछि कार्यालयले २०७९ असार २० गते ठेक्का सम्झौता तोडेको थियो। इन्जिनियर कठायतले भने, मुद्दाको किनारा नलागेकोले नयाँ ठेक्का प्रक्रिया पनि सुरु हुन सकेको छैन, अब मुद्दाको टुंगो लागेपछि मात्र पुलको नयाँ ठेक्का प्रक्रिया सुरु हुनेछ।"
"२७ अंकले बढ्यो सेयर बजार, ८ अर्ब माथिको कारोबार","काठमाडौं : नेप्से परिसूचक २७१४ अंकले बढेर २६८९२२ विन्दुमा पुगेको छ। नेप्से परिसूचक दोहोरो अंकले बढ्दा चारवटा कम्पनीको सेयर सकारात्मक सर्किट लेभलमा कारोबार भएको छ। कर्पोरेट डेभलपमेन्ट बैंक,ग्रिन डेभलपमेन्ट बैंक,सप्तकोशी डेभलपमेन्ट र नेपाल माइक्रो इन्स्योरेन्सको सेयर १० प्रतिशतले बढेको हो। आज बलेफी हाइड्रोपावरका लगानीकर्ताले भने सर्वाधिक गुमाए। सो कम्पनीको सेयर ९६९ प्रतिशतले घट्यो। ३२० स्क्रिप्सको २ करोड १८ लाख ४१ हजार ४७ कित्ता सेयर ८ अर्ब ५४ करोड ४३ लाख ५७ हजार ८८७ रुपैयाँमा खरिदबिक्री भए। कारोबार रकमका आधारमा बलेफी हाइड्रोपावर शीर्ष स्थानमा रह्यो। सो कम्पनीको २ अर्ब १ करोड २९ लाख मूल्य बराबरको सेयर कारोबार भयो। यसैगरी एनआरएन इन्फ्रास्टक्चर एण्ड डेभलपमेन्टको ४२ करोड,राधी विद्युत कम्पनीको ३६ करोड,सीईडीबी होल्डिंक्सको ३२ करोड र हिमालयन रिइन्स्योरेन्सको ३१ करोड मूल्य बराबरको सेयर कारोबार भयो। कारोबारमा आएकामध्ये २१२ स्टक्सको मूल्य बढ्दा ३४ वटाको घट्यो। दुई समूहको उपसूचकबाहेक अन्यको उपसूचक सकारात्मक देखिएका छन्। म्युचुअल फण्ड र ट्रेडिङ समूहको उपसूचक घटेको हो।"
निर्णायकमा उत्कृष्ट कविता,"काठमाडौं : जुन बेलादेखि कविता श्रेष्ठले तेक्वान्दोमा रेफ्री (निर्णायक) हुने निर्णय गरिन्, त्यतिबेला नेपालमा महिला रेफ्रीको संख्या अत्यन्त कम थियो। एकाध महिलाले मात्रै रेफ्री गर्थे। तर, अहिले परिस्थिति फरक भइसकेको छ। हरेक प्रतियोगितामा पुरुषसँगै महिला रेफ्रीको उपस्थिति बाक्लो हुन थालेको छ। अझ राष्ट्रिय मात्रै होइन, अन्तर्राष्ट्रिय रेफ्री हुने महिलाहरूको संख्या पनि दिनानुदिन बढ्दै गएको छ। यसमा कतै न कतै कविता श्रेष्ठजस्ता महिला रेफ्रीको भूमिका पनि महत्वपूर्ण मानिन्छ। उनीहरूको पदचाप पछ्याउँदै राष्ट्रिय तथा अन्तर्राष्ट्रिय एरिनामा नेपालका महिला तेक्वान्दो रेफ्रीको संख्या दिनानुदिन बढ्न थालेको छ। कविताको जन्म काठमाडौंमा भए पनि उनको मूल घर ओखलढुंगाको यसम९ मजुवा हो। पिता हेमबहादुर श्रेष्ठ र माता अनिता श्रेष्ठको कान्छी छोरी कविताले २०७१ सालमा काठमाडौंको दशरथ रंगशालामा आयोजना भएको महिला सशक्तीकरण राष्ट्रिय तेक्वान्दो प्रतियोगितामार्फत निर्णायक यात्रा सुरु गरिन्। यसपछि घरेलु भूमिमा आयोजना भएका थुप्रै राष्ट्रिय तथा अन्तर्राष्ट्रिय प्रतियोगितामा रेफ्री बनेकी उनी पूर्वाञ्चलमा आयोजना भएको सातौं राष्ट्रिय खेलकुद प्रतियोगितामा पनि आफ्नो कुशलता प्रदर्शन गरिन्। कविता तीन पटक उत्कृष्ट रेफ्रीबाट सम्मानित पनि भएकी छन्। सन् २०१९ मा नेपालमा आयोजना भएको तेस्रो ग्योरोगी तथा पुम्से काठमाडौं अन्तर्राष्ट्रिय तेक्वान्दो च्याम्पियनसिपमा उत्कृष्ट रेफ्री बन्न सफल भइन्। यस्तै सन् २०२० मा आयोजना भएको दोस्रो एभरेष्ट राष्ट्रिय तेक्वान्दो प्रतियोगिता र अन्तर विद्यालय तेक्वान्दो प्रतियोगितामा उनी उत्कृष्ट निर्णायक बन्न सफल भइन्। करिब १० वर्ष राष्ट्रिय रेफ्रीको भूमिका निर्वाह गर्दै आएकी उनी गत जनवरी १७ देखि २० सम्म भारतको पुणेमा आयोजना भएको १३३औं ग्योरोगी अन्तर्राष्ट्रिय रेफ्री कोर्स उत्तीर्ण गर्न सफल भइन्। कविता करिब एक दशकदेखिको आफ्नो मेहनत र निरन्तरको साधनाले नै अन्तर्राष्ट्रिय निर्णायक बन्न सफल भएको बताउँछिन्। अन्तर्राष्ट्रिय रेफ्री बन्न निकै कठिन छ। लिखित परीक्षासँगै फिजिकल र ह्यान्ड सिग्नलमा पनि उत्तीर्ण हुनुपर्छ, कविता भन्छिन्, एक दशकदेखिको मेहनत र सक्रियताले नै अन्तर्राष्ट्रिय रेफ्री बन्न सफल भएको हुँ। सानै उमेरदेखि तेक्वान्दो खेलमा होमिएकी कविताले सफल खेलाडी, उत्कृष्ट प्रशिक्षक र निर्णायकसँगै कुसल व्यवस्थापकका रूपमा पनि आफूलाई स्थापित गरेकी छन्। कविताले सानै उमेरदेखि तेक्वान्दो खेल्न सुरु गरिन्। त्यतिबेलाको सामाजिक परिवेशले उनलाई तेक्वान्दोप्रति आकर्षित गरायो। कविता निकै मेहनती थिइन्। उनले छोटो समयमै तेक्वान्दो कला सिकिन्। त्यसपछि विभिन्न डोजाङ, जिल्ला र राष्ट्रिय प्रतियोगितमा उत्कृष्ट प्रदर्शन गरिन्। यससँगै उनले थाइल्यान्डको बैंककमा आयोजना भएको पाँचौं हिरोज अन्तर्राष्ट्रिय तेक्वान्दो च्याम्पियनसिपमा कांस्य पदक जित्न सफल भइन्। सक्रिय खेलाडी नटुङ्ग्याउँदै कविताले प्रशिक्षक पेसा अंगालिन्। उनले विभिन्न विद्यालयका बालबालिकालाई आफूले सिकेको कला सिकाइन्। अहिले पनि उनी नाम्स र युरो स्कुलमा नियमित रुपमा तेक्वान्दो प्रशिक्षण गराउँदै आएकी छन्। कविता प्रशिक्षण र निर्णायकसँगै तेक्वान्दोकै व्यवस्थापनमा पनि सक्रिय छिन्। उनी काठमाडौं जिल्ला तेक्वान्दो संघको कोषाध्यक्षको भूमिकामा छिन्। निरन्तरको मेहनत, लगनशीलता र इमान्दारिताका कारण आफूले हरेक विधामा सफलता हासिल गरेको उनी बताउँछिन्। हरेक मानिसमा मेहनत, लगनशीलता र इमान्दारिता हुनुपर्दछ। यो सफलताको महत्वपूर्ण कडी पनि हो, कविता भन्छिन्, वषौंदेखि एकलब्य भावले काम गरेकै कारण यो अवस्थामा आइपुगेको हुँ। उनको वषौंदेखिको लगनशीलता र इमान्दारिताको उच्च कदर गर्दै नेपाल तेक्वान्दो संघ बागमती प्रदेशले सम्मान पनि गरिसकेको छ। उनी टोखा नगरपालिकाकै तेक्वान्दोकी एक्लो अन्तर्राष्ट्रिय निर्णायक हुन्। सामान्य परिवारमा जन्मिएकी कविताले यहाँसम्म आइपुग्न धेरै नै दुःखकष्ट सहिन्। घर परिवारसँगै साथीभाइबाट पनि खेलेर के पाइस् भनेर प्रश्न गर्थे। उनले ती सबैको जवाफ तेक्वान्दोबाटै दिइन्। म अहिले जुन स्थानमा आइपुगेको छु। यसका लागि धेरै दुःखकष्ट सहेको छु। मलाई प्रश्न गर्ने सबैलाई तेक्वान्दोबाटै जवाफ दिएको छु, कविता भन्छिन्, तेक्वान्दोले मलाई धेरै कुरा दिएको छ। मैले तेक्वान्दो प्रशिक्षकका रूपमा जागिर पाएको छु। सफल खेलाडी, प्रशिक्षकसँगै अन्तर्राष्ट्रिय निर्णायकको परिचय बनाएको छु। यो सम्झिँदा पहिलेको दुःख बिर्सन्छु र खुसी हुन्छु।"
सरकारलाई लघुवित्तसहकारी पीडितको चेतावनी  आन्दोलनलाई कमजोरीको रुपमा लिए घुँडा टेक्न बाध्य बनाउँछौं,"काठमाडौं : लघुवित्त पीडितहरूले आफूहरूका शान्तिपूर्ण आवाजहरूलाई सम्बोधन गर्न सरकारले चासो नदेखाएको भन्दै कडा आन्दोलन गर्ने चेतावनी दिएका छन् । मंगलबार काठमाडौंमा पत्रकार सम्मेलन गर्दै उनीहरूले आफूहरूको मागलाई सम्बोधन गर्नुको सट्टा दमन गरेको भन्दै कडा आन्दोलन गर्ने चेतावनी दिएका हुन् । सहकारी,लघुवित्त तथा वित्तिय समस्या समाधान संयुक्त राष्ट्रिय अभियान महासंघद्वारा आयोजित पत्रकार सम्मेलनमा अध्यक्ष मनिराम ज्ञवालीले ४० महिनादेखिको शान्तिपूर्ण आन्दोलनलाई सरकार र राजनीतिक दलहरुले कमजोरीको रुपमा नलिन चेतावनी दिए। उनले आफ्नो अधिकारका लागि लड्ने जनताले कहिल्यै पनि हारेको इतिहास नभएको बताउँदै न्यायिक लडाइँमा शासकहरूलाई घुँडा टेक्न बाध्य बनाउने जिकिर गरे। त्यस्तै सहकारी बचतकर्ता संरक्षण राष्ट्रिय अभियान(महासंघ)का अध्यक्ष कुशलव केसीले लघुवित्त,सहकारी र मिटरब्याजीहरूसँग पटकपटक भएका सम्झौताहरूलाई कागजमै सिमित राखेर पीडितलाई सडकमै कुट्नु, गिरफ्तार गर्नु र अनावश्यक दुःख दिनु गैर न्यायिक कार्य भएको बताए । केसीले अब आउने दिनमा पनि राज्यले उल्टो बाटो समातेर अगाडि बढे त्यसको ठूलो मूल्य चुकाउनु पर्ने चेतावनी दिए। उनले बैशाख ४ गते सम्पूर्ण पीडितहरू सडकमा उत्रने र ठूलो प्रदर्शन गर्ने जानकारी दिए ।लघुवित्त,सहकारी र मिटरब्याजी पीडितको वर्षौंदेखि चलिरहेको शान्तिपूर्ण आन्दोलनलाई सम्बोधन उनीहरूले सरकारको ध्यानाकर्षण गराएका छन् ।"
अर्घाखाँचीमा चैतमा ४३ घरगोठमा क्षति,अर्घाखाँची : अर्घाखाँचीमा गएको एक महिनामा ७९ वटा विपदका घटना भएको छ। चैत महिनामा जिल्लाका विभिन्न स्थानमा भएका विपदका घटनाले ४३ घरगोठमा क्षति पुर्याएको छ। जिल्ला प्रहरी कार्यालयमा आज भएको पत्रकार भेटघाट कार्यक्रममा प्रहरी प्रमुख डीएसपी चक्रबहादुर मल्लले एकजना मानिस घाइते हुनुका साथै ३९ घर र ४ गोठमा क्षति पुर्याएको बताए। यसैगरी अस्थायी प्रहरी चौकी डोहोटेमा सवारी साधनको चेकजाँच हुने भएको छ। इलाका प्रहरी कार्यालय ठाडामा चेकजाँच र इन्ट्री हुँदै आएकोमा नयाँ वर्षको दिनदेखि शितगंगा १३ को डोहोटेबाट चेकजाँच सुरु गरिएको डीएसपी मल्लले बताए।
पाँच रुपैयाँका नयाँ नोट आजदेखि चलनचल्तीमा,"काठमाडौं : नेपाल राष्ट्र बैंकले आजदेखि पाँच रुपैयाँ दरका थप १० लाख थान नयाँ नोट चलनचल्तीमा ल्याएको छ। साविककै आकार तथा रंगमा नम्बर ४५०००००१ देखि भ १८९९९९९९ का नोटहरू चलनचल्तीमा ल्याएको राष्ट्र बैंकले जनाएको छ। नोटको अग्रभागमा बायाँतर्फ सगरमाथाको चित्र र दायाँतर्फ लालिगुराँसको पानी छाप रहेको छ। निवर्तमान गभर्नर महाप्रसाद अधिकारीको दस्तखत रहेको सो नोटको तल्लो भागको किनारामा विंस २०८१ लेखिएको छ। यसैगरी नोटको पछिल्लो भागको माथिल्लो खण्डमा अंग्रेजीमा नेपाल राष्ट्र बैंक,मध्यभागमा जंगली याक र हुम्लाको लिमी क्षेत्रको हिमालको चित्र राखिएको छ।"
खोटाङको बुइपामा ठडियो यलम्बरको ११० फिट अग्लो सालिक,"धरान : प्रथम किराँती राजा यलम्बरको हालसम्मकै ठूलो सालिक माझकिराँतमा पर्ने खोटाङको बुइपा बजारमा निर्माण गरिएको छ। कोशी प्रदेश सरकार र दिक्तेल रूपाकोट मझुवागढी नगरपालिकाको संयुक्त लगानीमा यलम्बरको सालिक स्थापना गरिएको हो। बुइपाको हाट लाग्ने पन्चेदोबाटोमा प्रथम किराँत राजा यलम्बरको पूर्ण कदको १ सय १० फिट अग्लो सालिकको स्थापना गरिएको छ। किराँत राईहरूको बाहुल्य रहेको खोटाङ जिल्लामा आन्तरिक तथा बाह्य पर्यटकहरूको आगमनलाई आकर्षण गर्ने उद्देश्यले यलम्बरको १ सय १० फिट अग्लो मूर्ति स्थापना गरिएको दिक्तेल रुपाकोट मझुवागडी नगरपालिका१४ का वडाध्यक्ष दिनेश राईले बताए। उनले ३० रोपनी सरकारी जग्गामा यलम्बरको मूर्ति स्थापना गरिएको बताए। कोशी प्रदेश सरकार र नगरपालिकाको संयुक्त लगानीमा निर्माण गरिएको पार्क सहितको यलम्बरको कुल लागत १४ करोड रहेको छ। पार्क सहितको यलम्बरको सालिक निर्माणको काम ठेकेदार कम्पनी उमातुवाचुङअनसुवी जेभीले गरेको हो। ठेकेदार सुनिल राईले यलम्बरको सालिक निर्माणको सबै काम सम्पन्न भइसकेको र पार्कको ५ प्रतिशत काम निर्माणाधीन अवस्थामा रहेको बताए। उनले ठेक्का सम्झौता अनुसारको सबै काम सकेर यहीँ वैशाख दोस्रो हप्तामा नगरपालिकालाई हस्तान्तरण गर्ने बताए। यलम्बरको ११० फिट अग्लो सालिक पुरै फाइबरको रहेको छ भने पार्कमा गार्डेन र पर्यटक बस्ने फलामका फर्निचर जडान गरिएको छ। सालिक सहितको यलम्बर पार्कमा प्रवेशद्वार, नगर प्रहरी बस्ने भवन, रेस्टुरेन्ट र टिकट काउन्टरको निर्माण सम्पन्न भइसकेको ठेकेदार राईले बताए। बुइपामा निर्माण गरिएको यलम्बरको सालिक विश्वमा निर्माण भएकामध्ये अहिलेसम्मकै सबैभन्दा ठूलो र अग्लो भएको नगरपालिकाका निवर्तमान मेयर दिपनारायण रिजालले बताए। उनले किराँत राईहरूको बाहुल्य रहेको खोटाङलाई किराँती राजा यलम्बरको सम्मान र आन्तरिक तथा बाह्य पर्यटकलाई खोटाङ भित्र्याउने उद्देश्यले आफ्नो कार्यकालमा यलम्बरको सालिक निर्माणको काम सुरु गरेको बताए। विश्वकै अग्लो यलम्बरको सालिक सहितको पार्क निर्माण भएपछि खोटाङ जिल्लाको पर्यटन प्रवर्द्धन थप टेवा पुग्ने बुइपा खिरिका स्थानीय बिचारी अधिकारीले बताए। यलम्बर पार्कको आम्दानीमध्ये ६० प्रतिशत नगरपालिका र ४० प्रतिशत प्रदेश सरकारको स्वामित्वमा जम्मा हुने बताइएको छ। खोटाङको हलेसी महादेवको मन्दिर, दिक्तेलको कालिका भगवतीको मन्दिर दर्शन गर्न आउने तीर्थयात्रीहरूलाई यलम्बर पार्क अर्को पर्यटकीय गन्तव्य हुने दिक्तेल नगरपालिकाका मेयर तीर्थ भट्टराईले बताए। पन्चेदोबाटोमा विश्वकै अग्लो यलम्बरको सालिक निर्माण भएपछि यहाँ पक्की घर निर्माणसँगै बजार विस्तारले गति लिन थालेको छ।"
त्रिविको उपकुलपतिको जिम्मेवारी डा केसीलाई,"काठमाडौं : प्रधानमन्त्री एवं कुलपति केपी शर्मा ओलीले त्रिभुवन विश्वविद्यालयको रिक्त उपकुलपतिमा शिक्षाध्यक्ष प्राडा खड्ग केसीलाई बढीमा तीन महिनाका लागि जिम्मेवारी दिएका छन्। पदपूर्ति नभएसम्मका लागि त्रिभुवन विश्वविद्यालय ऐन, २०४९ को दफा २१ (ख) बमोजिम कुलपति ओलीको गत चैत ३१ गतेको निर्णयानुसार केसीलाई उक्त जिम्मेवारी तोकिएको हो। विश्वविद्यालयका उपकुलपति प्राडा केशरजंग बरालले दिएको राजीनामा गत चैत २८ गते स्वीकृत भएको थियो।"
नेपाल रूपान्तरणको मार्गचित्र,"कुनै पनि देशको शासकीय प्रणालीले देश विकासमा महत्त्वपूर्ण भूमिका खेल्छ, तर योमात्र निर्धारण गर्ने तत्व होइन। सरकारको प्रकारले एक राष्ट्रको प्रगतिको दिशा निर्धारण गर्न मद्दत गर्छ भने अन्य महत्त्वपूर्ण पक्षहरू जस्तै राजनीतिक स्थिरता, आर्थिक नीतिहरू, मानव संसाधन, पूर्वाधार र सामाजिक समानता पनि उत्तिकै महत्त्वपूर्ण छन्। नेपाल राजतन्त्रबाट लोकतान्त्रिक गणतन्त्रमा परिणत भइसकेको छ। त्यसैले नेपालले राष्ट्रिय विकासमा चुनौतीहरूको सामना गर्दै आएको छ। राष्ट्रिय विकासका प्रमुख पक्षहरू १ राजनीतिक स्थिरता : दीर्घकालीन विकासका लागि स्थिर राजनीतिक वातावरण महत्त्वपूर्ण छ। राजनीतिक अस्थिरता जसले नेतृत्वको बारम्बार परिवर्तन वा आन्तरिक द्वन्द्वले सुधार र प्रभावकारी शासकत्वको कार्यान्वयनमा गम्भीर रोकावट पुयाउन सक्छ। स्थिरताबिना सबैभन्दा राम्रो नीति पनि आफ्नो क्षमता पूरा गर्न असफल हुन सक्छ। २ आर्थिक नीतिहरू: कुनै राष्ट्रको अर्थतन्त्रको सफलता रणनीतिक आर्थिक व्यवस्थापनमा निर्भर हुन्छ। लगानी, व्यापार र पूर्वाधार विकासलाई प्रोत्साहन दिने नीतिहरूले राष्ट्रको समृद्धिमा प्रत्यक्ष प्रभाव पार्छ। कमजोर वा असफल संरचनाका आर्थिक नीतिहरूले वृद्धि रोक्न सक्छ। किनकि विश्वमा खराब शासकीय ढाँचासहितका राष्ट्रहरूको अनुभव छ। ३ मानव संसाधन: शिक्षा, स्वास्थ्य र सीप प्रशिक्षणमार्फत् राष्ट्रको कार्यशक्तिको विकास महत्त्वपूर्ण छ। स्वस्थ र शिक्षित जनसंख्या नयाँ आविष्कारको नेतृत्व गर्न सक्षम हुन्छ। वैश्विक बजारमा संलग्न हुन सक्छ र दीर्घकालीन आर्थिक सफलता प्राप्त गर्न सक्छ। ४ पूर्वाधार: विश्वासयोग्य यातायात, ऊर्जा आपूर्ति र सञ्चार नेटवर्कहरूजस्ता राम्रो विकसित पूर्वाधारले कार्यक्षमता बढाउँछन्। व्यवसायलाई समर्थन गर्न र जीवनस्तर सुधार्न आधारभूत काम पनि यिनले गर्छन्। ५ सामाजिक समानता: सामाजिक असमानता कायम रहँदा कुनै राष्ट्रले दीर्घकालीन वृद्धि हासिल गर्न सक्दैन। सबै नागरिकलाई समान अवसर प्रदान गर्नु, चाहे त्यो लिंग, जाति वा सामाजिकआर्थिक पृष्ठभूमिको हकमा होस्। स्थिर र समृद्ध समाजको निर्माणका लागि महत्त्वपूर्ण छ। ६ कानुनको शासन र राम्रो शासकत्व: त्यस्ता बलिया संस्था जसले कानुनको शासनको पालना गर्छ र जवाफदेहितालाई प्रवद्र्धन गर्छ, त्यो विकासको आधारशिला हो। पारदर्शी र जिम्मेवार नेतृत्वले नागरिक र व्यवसायबीच विश्वास निर्माण गर्छ र वृद्धि गर्ने वातावरण सिर्जना गर्छ। ७ बाह्य सम्बन्ध: अन्तर्राष्ट्रिय व्यापार, कूटनीतिक सम्बन्ध र विदेशी लगानीहरू देशको आर्थिक विस्तारका लागि महत्त्वपूर्ण छन्। सकारात्मक विश्वव्यापी सम्बन्धहरूले स्रोत, बजार र ज्ञानमा पहुँच प्रदान गर्न सक्छ, जसले राष्ट्रको विकासलाई थप प्रोत्साहन दिन्छ। नेपालको सन्दर्भमा, यसको राजतन्त्रबाट गणतान्त्रिक राज्यमा संक्रमणले नयाँ लोकतान्त्रिक अवसरहरू ल्यायो, यद्यपि देशले चुनौतीहरूको सामना गर्न जारी राखेको छ। तथापि, राजनीतिक स्थिरता, आर्थिक सुधार, शिक्षा र पूर्वाधार विकासमा ध्यान केन्द्रित गर्दा नेपालको वृद्धि सम्भावना खुल्न सक्छ। राजतन्त्र र विकासमा यसको प्रभाव: ऐतिहासिक रूपमा, राजतन्त्रहरूले राष्ट्रहरूको विकासमा योगदान पुयाएका छन्, जस्तै ब्रिटेन, जापान र स्विडेनमा। यी राष्ट्रहरूले आफ्नो राजतन्त्रलाई संवैधानिक प्रणालीहरूमा अनुकूलित गरेका छन्, जहाँ राजतन्त्र प्रायः प्रतीकात्मक हुन्छ। साथै, शासकत्व लोकतान्त्रिक संस्थाहरूमार्फत सञ्चालन हुन्छ। यस्ता प्रणालीहरूले यी राष्ट्रहरूलाई आर्थिक र सामाजिक रूपमा समृद्ध बनाउन मद्दत गरेको छ। तर, अरू राजतन्त्रहरू, जस्तै साउदी अरेबिया, एस्वाटिनी र ब्रुनाई, जहाँ शाही परिवारहरूले ठूलो शक्ति राख्छन्, त्यहाँ असमान विकासको सामना गरेका छन्। यी राष्ट्रहरू प्रायः प्राकृतिक स्रोतहरूमा अत्यधिक निर्भर थिए। द्रुत गतिमा लोकतान्त्रिक संस्थाहरूको अनुपस्थिति र सामाजिक एवं राजनीतिक स्वतन्त्रताका अभावले व्यापक प्रगतिको रोकथाम गरेको छ। सफल र असफल राजतन्त्रहरूको बीचको भिन्नता प्रायः शासकीय संरचनाहरूको बलमा निर्भर हुन्छ। संवैधानिक सिद्धान्तसँग मेल खाने राजतन्त्रहरू प्रायः राम्रो प्रदर्शन गर्छन्, जब कि सुधारका लागि प्रतिरोध गर्नेहरू स्थिर हुँदैनन्। जो सत्तावादी शासन र असमानताको जस्ता समस्याहरूको सामना गर्छन्। नेपालको राजतन्त्रको विफलता: नेपालको राजतन्त्र, जसले शताब्दीयौंसम्म अस्तित्व राख्यो। स्थिर र प्रभावकारी शासकीय प्रणालीको रूपमा आफ्नो क्षमता पूरा गर्न असफल भयो। यसको पतनमा योगदान पुयाउने केही प्रमुख कारणहरू निम्न छन्: १ राजनीतिक अस्थिरता: आफ्नो इतिहासकालमा नेपालले लगातार राजनीतिक अस्थिरता भोग्यो। आन्तरिक द्वन्द्व, शाही परिवारबीच असहमतिहरू र आटोक्रेटिक प्रवृत्तिहरूले स्थिर शासकीय संरचनाको स्थापना रोक्न सकेन। २ शक्तिको अत्यधिक केन्द्रीकरण: शक्ति राजतन्त्रमा अत्यधिक केन्द्रीकृत थियो, जसले शाही परिवारलाई निर्णय निर्माण प्रक्रियामा पूर्ण नियन्त्रण दिन्थ्यो। यसले लोकतान्त्रिक संस्थाहरूको विकास रोक्यो र जनताको शासनमा भाग लिन नपाउने बनायो। ३ सुधार कार्यहरूको असफलता: शिक्षा, स्वास्थ्य र पूर्वाधारमा सुधार प्रयास भए पनि यी प्रयासहरू सीमित र प्रायः असफल थिए। भ्रष्टाचार र शक्तिशाली परिवारहरूको प्रभुत्वले यी प्रयासहरूको प्रभावकारिता रोक्यो। ४ बाह्य दबाब: नेपालको राजतन्त्रले बाह्य शक्तिहरूको बढ्दो दबाब सामना गरेको थियो, जसमा छिमेकी राष्ट्रहरू र अन्तर्राष्ट्रिय समुदायको लोकतन्त्रको पक्षमा रहेको समर्थन पनि समावेश थियो। अन्ततः यी दबाब र नेपाली जनताको परिवर्तनको चाहनाले राजतन्त्र समाप्त गराएको थियो। ५ आर्थिक विकासको अभाव: राजतन्त्रले अर्थतन्त्रको विविधीकरण गर्न, पूर्वाधारमा लगानी गर्न र प्राकृतिक स्रोतहरूको सदुपयोग गर्न असफल भयो, जसका कारण नेपालको वृद्धि रोकिएको थियो। नेपालमा गणतन्त्रका चुनौती: नेपालको राजतन्त्रबाट गणतन्त्रमा परिवर्तनले अधिक राजनीतिक स्थिरता र आर्थिक समृद्धि ल्याउने आशा गरिएको थियो। तर, देश अझै पनि महत्त्वपूर्ण चुनौतीहरूको सामना गर्दैछ: १ राजनीतिक अस्थिरता: सरकारको बारम्बार परिवर्तन र दीर्घकालीन नीति अभावले नेपालको प्रगति रोकिएको छ। राजनीतिक परिप्रेक्ष्य अझै टुक्रिएको छ र विभिन्न राजनीतिक गुटबीचका असहमतिहरू जारी छन्। २ भ्रष्टाचार: भ्रष्टाचार अझै एक प्रमुख समस्या हो। जसले शासकत्व र आर्थिक वृद्धिलाई प्रभावित पार्छ। यसले सार्वजनिक विश्वासलाई कमजोर पार्छ र लगानीको सम्भावनालाई रोक्छ। ३ बेरोजगारी र गरिबी: धेरै नेपाली नागरिक रोजगारीको अभावका कारण विदेश जान्छन्। यसले देशलाई महत्त्वपूर्ण मानव संशाधनबाट वञ्चित गराउँछ। ४ पूर्वाधारको कमी: नेपालले अपर्याप्त पूर्वाधारसँग संघर्ष गर्दैछ, जसमा कमजोर सडक नेटवर्क, ऊर्जा संकट र औद्योगिक विकासको अभाव समावेश छ। यी कमीहरूले अर्थतन्त्रलाई आफ्ना स्रोतहरूमा पूर्णरूपमा लगानी गर्नबाट रोक्छ। यद्यपि यी चुनौतीहरूका बाबजुद नेपालसँग ठूलो सम्भावना छ। देशमा प्राकृतिक स्रोतहरू छन्। पर्यटन क्षेत्रको वृद्धि भइरहेको छ। युवा जनसंख्या पर्याप्त छ, जसले भविष्यको विकासमा योगदान पुयाउन सक्छ। नेपालको विकासका प्रमुख पक्षहरू: नेपाललाई समृद्ध रूपमा आफ्नो सम्भावना पूरा गर्न केही पक्षलाई प्राथमिकता दिनु आवश्यक छ: १ राजनीतिक स्थिरता: निरन्तर शासन र दीर्घकालीन नीति कार्यान्वयन सुनिश्चित गर्नु दीर्घकालीन विकासका लागि महत्त्वपूर्ण छ। २ राम्रो शासकत्व: पारदर्शी र जिम्मेवार नेतृत्वले सार्वजनिक विश्वास पुनर्निर्माण गर्न र शासकत्वको कार्यक्षमता सुधार्न मद्दत गर्नेछ। ३ आर्थिक सुधार: आर्थिक नीतिहरूलाई बलियो पार्नु, अर्थतन्त्रको विविधीकरण गर्नु र विदेशी लगानीलाई प्रोत्साहित गर्नु वृद्धिका लागि महत्त्वपूर्ण छ। ४ शिक्षा र पूर्वाधारमा लगानी: शिक्षा र पूर्वाधारको विस्तारमार्फत मानव पुँजीको विकास गर्दा उत्पादन क्षमता वृद्धि हुनेछ र औद्योगिक वृद्धिमा सहयोग पुग्नेछ। नेपालको लागि कुन प्रणाली उत्तम ? राजतन्त्र र गणतान्त्रिक राज्य प्रणालीहरूको तुलना गर्दा शासकत्वको प्रभावकारिता केवल प्रणालीमा निर्भर गर्दैन, बरु शासकीय संरचना र नीतिहरूमा पनि निर्भर गर्छ। केही राजतन्त्रहरू, जस्तै ब्रिटेन र जापानले संविधानिक सुधारमार्फत सफलता प्राप्त गरे। जब कि नेपालको राजतन्त्र राजनीतिक अस्थिरता, शक्तिको केन्द्रीकरण र प्रभावकारी सुधारको अभावका कारण असफल भयो। यसले देशलाई गणतन्त्रमा संक्रमण गर्न प्रेरित गयो, जहाँ लोकतान्त्रिक शासन चलाउन थालियो। सफल गणतन्त्रात्मक राज्यहरू जस्तै अमेरिकन, जर्मनी र दक्षिण कोरियाले देखाएका छन् कि गणतन्त्रात्मक राज्य बलियो राजनीतिक प्रणाली, सक्षम अर्थतन्त्र र राम्रो विकसित पूर्वाधारका साथ समृद्ध हुन सक्छ। यद्यपि, केही गणतन्त्रात्मक राज्यहरू जस्तै हाइटी र अफगानिस्तानले भ्रष्टाचार, अस्थिरता र खराब शासकत्वका कारण संघर्ष गरेका छन्। नेपालका लागि, गणतन्त्रात्मक प्रणालीमा प्रगति गर्ने सबैभन्दा ठूलो अवसर छ। यदि यो आफ्ना चुनौतीहरूको समाधान गर्न सक्षम हुन्छ। स्थिर शासन, आर्थिक सुधार र पूर्वाधार सुधारमा ध्यान केन्द्रित गर्न सक्छ। नेपालको सफलता भनेको लोकतान्त्रिक संस्थाहरूलाई बलियो पार्ने, सामाजिक समानता सुनिश्चित गर्ने र पारदर्शी र प्रभावकारी नेतृत्वमार्फत् आर्थिक वृद्धिलाई प्रवद्र्धन गर्नेमा निहित छ। निष्कर्ष: सफल विकासको साँचो सरकारको प्रकारमा होइन, बरु मानव संसाधन, पूर्वाधारमा लगानी र शासकत्वको गुणस्तरमा निर्भर गर्छ। जुन व्यवस्थाले अग्रगामी छलाङ मार्ने मार्ग प्रशस्त गर्न सक्छ, यदि देशमा दीर्घकालीन स्थिरता, पारदर्शी शासन र समावेशिता हुने हो भने। देखिएका चुनौतीहरूको समाधान गर्ने र सम्भावनामा लगानी गर्दै जाने हो भने नेपाल आधुनिक र लोकतान्त्रिक गणतन्त्रको रूपमा समृद्ध हुन सक्छ।"
एलोपेथिक अस्पतालहरूले लुट मच्चाए : प्रचण्ड,"नवलपुर : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले एलोपेथिक अस्पतालहरूले मुलुकमा लुट मच्चाएको बताएका छन् । नवलपुरको रजहरस्थित सामुदायिक प्राकृतिक चिकित्सालयमा आयोजित अन्तर्क्रिया कार्यक्रममा बोल्दै अध्यक्ष प्रचण्डले एलोपेथिक उपचार महङ्गो हुँदा बिरामीहरूको सर्वस्व सकिने अवस्था आएको बताएका हुन्। 'एलोपेथिक उपचारमा लुट मच्चिएको छ । यसले जनता आजित भएका छन्,'उनले भने। प्राकृतिक चिकित्सालाई प्रवर्द्धन गर्नुपर्ने बताए । प्राकृतिक चिकित्सा शिक्षण अस्पताल तथा विश्वविद्यालयको रूपमा विकास गर्न आफ्नो पार्टीले पूर्ण सहयोग गर्ने प्रतिबद्धता व्यक्त गरे। 'प्राकृतिक चिकित्सालयलाई शिक्षण अस्पताल बनाउने कुरा अत्यन्त सकारात्मक हो । यसमा मेरो सहयोग रहन्छ,' उनले भने । प्राकृतिक चिकित्सा पद्धतिको महत्व बढ्दै गएको भन्दै उनले रजहरस्थित प्राकृतिक चिकित्सालयलाई विश्वविद्यालय बनाउनुपर्नेमा जोड दिए। तराई मधेस जागरण अभियानअन्तर्गत प्रचण्ड मङलबार नवलपुरको विभिन्न कार्यक्रममा सहभागी भएका छन् ।"
त्रिभुवन विमानस्थलबाट लागुऔषधसहित भारतीय नागरिक पक्राउ,काठमाडौं : त्रिभुवन अन्तर्राष्ट्रिय विमानस्थलको आगमन टनेल गेटबाट लागुऔषधसहित एकजना भारतीय नागरिक पक्राउ परेका छन्। गाँजाजस्तो देखिने करिब ६ किलो ९ सय ७० ग्राम लागुऔषधसहित भारतीय नागरिक पक्राउ परेको विमानस्थल प्रहरीले जनाएको छ। पक्राउ पर्ने २७ वर्षीय   रहेका छन्। उनी थाई एयरको उडानबाट बैंककहुँदै नेपाल आएका थिए। विमानस्थलको टनेल गेटमा जाँच गर्ने क्रममा उनको लगेजबाट उक्त पदार्थ फेला परेको हो। उनलाई थप अनुसन्धानका लागि लागुऔषध ब्यूरो कोटेश्वर पठाइएको छ ।
शिक्षकका माग सम्बोधन गर्न सभामुख र शिक्षामन्त्रीबीच छलफल,"काठमाडौं : सभामुख देवराज घिमिरेले शिक्षा, विज्ञान तथा प्रविधि मन्त्री विद्या भट्टराई र शिक्षा समितिको विद्यालय शिक्षा उपसमितिका संयोजक छविलाल विश्वकर्मासँग भेट गरेका छन्। सभामुख घिमिरेले आन्दोलनरत शिक्षकका माग सम्बोधनबारे सरकारको तयारी तथा समितिको प्रगतिबारे उनीहरुसँग छलफल गरेका हुन्। भेटमा शिक्षा मन्त्रीले मन्त्रिपरिषद् र मन्त्रालयले गर्न सक्ने निर्णय तत्काल गरेर संसदको आगामी अधिवेशनको पहिलो साता नै शिक्षा विधेयक संसदमा पेस गर्ने गरी शिक्षक र सरकारबीच संवाद भइरहेको जानकारी दिइन् । उनले शिक्षकको सेवा सुविधाको विषय अर्थ मन्त्रालयसँग पनि जोडिएकाले उपप्रधान तथा अर्थमन्त्रीसँग छलफल गरेको जानकारी दिइन् । विश्वकर्माले उपसमितिले विधेयकका १६३ वटा दफामध्ये अहिलेसम्म ८२ वटा दफामा छलफल गरेर निष्कर्षमा पुर्याएको जानकारी दिए। ३५ दिन समय पाएको उपसमितिले तोकिएकै समयावधिभित्र समितिलाई प्रतिवेदन पेश गर्ने बताए । शुक्रबार भएको भेटमा सभामुख घिमिरेले शिक्षकका मागबारे गम्भीर भएर काम गर्न सरकार र समितिको ध्यानाकर्षण गराएका छन्। नेपाल शिक्षक महासंघको नेतृत्वमा काठमाडौंको बिजुलीबजारमा १३ दिनदेखि सडक आन्दोलनमा उत्रेका शिक्षकहरूले सरकारले मागको सुनुवाइ नगरेसम्म कक्षा १२ को परीक्षालाई बहिष्कार गर्ने निर्णय गरेका छन्। पूर्वघोषणाअनुसार वैशाख महिनाको ११ गतेदेखि कक्षा १२ को परीक्षा सञ्चालन हुँदैछ। यता विद्यालयहरूको नयाँ शैक्षिक सत्र पनि सुरु भएको छ। शिक्षक महासंघले संसद्को बर्खे अधिवेशन तत्कालै सुरु गर्ने, विशेष अधिवेशन आह्वान गर्ने वा अध्यादेश जारी गर्नेमध्ये एउटा विकल्पमार्फत विद्यालय शिक्षा ऐन जारी गर्नुपर्ने अडान राखेको छ। आफ्ना नयाँ कुनै माग नरहेकाले विद्यालय शिक्षा ऐन जारी नभएसम्म कक्षा कोठामा नफर्कने भन्दै उनीहरूले शैक्षिक हडतालसमेत गरेका छन्। जसका कारण वैशाख २ गतेबाट सुरु हुने नयाँ शैक्षिक सत्रसमेत प्रभावित हुने देखिएको छ। शिक्षकहरूको लगातारको आन्दोलनका कारण माइतीघरबबरमहलनयाँबानेश्वर क्षेत्रमा यातायात आवागमनसमेत प्रभावित हुँदै आएको छ।"
"मोटरसाइकलको ठक्करबाट १ जनाको मृत्यु, २ घाइते",विराटनगर : मोटरसाइकलले ठक्कर दिँदा मोरङको ग्रामथानमा एक जनाको मृत्यु भएको छ। मोरङ ट्राफिक प्रमुख इन्स्पेक्टर राजन लम्सालका अनुसार ग्रामथान गाउँपालिका६ सोमबारेस्थित घिनाघाट सडकमा सोमबार साँझ ७:२० बजेतिर दुर्घटना भएको हो। नेता चोकबाट झोराहाटतर्फ आउँदै गरेको को २२ प ९९८७ नम्बरको मोटरसाइकलले ठक्कर दिँदा ग्रामथान६ का अन्दाजी ६० वर्षीय अनन्तराम खवासको मृत्यु भएको लम्सालले बताए। मोटरसाइकलमा सवार श्रीमान श्रीमती घाइते भएका छन्। उनका अनुसार बाटो क्रस गर्दै गर्दा मोटरसाइकलले खवासलाई ठक्कर दिएको थियो। गम्भीर घाइते भएका उनलाई उपचारका लागि विराट नर्सिङ होम पुर्याउनसाथ चिकित्सकले मृत घोषित गरिदिएका हुन्। दुर्घटनामा परेर मोटरसाइकल चालक मोरङको बूढीगंगा गाउँपालिका७ का ४५ वर्षीय शशि गच्छदार र मोटरसाइकलको पछाडि सवार उनकै श्रीमती ३५ वर्षीया मनिका गच्छदार घाइते भएका छन्। सामान्य अवस्थाका दुवै जनाको उपचार जारी छ। मोटरसाइकललाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ।
बूढीगण्डकी जलविद्युत् आयोजना प्रभावित क्षेत्रको मुआब्जा निर्धारण,"गोरखा :चुमनुब्री र धार्चे गाउँपालिकाको सीमा क्षेत्रमा निर्माण गर्ने ३४१ मेगाबाटको बूढीगण्डकी जलविद्युत् आयोजनाबाट प्रभावित हुनेहरूका लागि मुआब्जा निर्धारण गरिएको छ । आयोजनाको प्रवद्र्धक कम्पनी साहस ऊर्जा, स्थानीय जनप्रतिनिधि र स्थानीयवासीको भेलाले सर्वसम्मतिमा मुआब्जा निर्धारण गरिएको हो । चुमनुब्री गाउँपालिका३ स्थित सल्लेरी बस्ती क्षेत्रका लागि प्रतिआना तीन लाख रुपैयाँका दरले मुआव्जा निर्धारण गरिएको साहस ऊर्जाका प्रवन्ध निर्देशक हिम पाठकले जानकारी दिए । गत चैतको २९ गते को सरोकारवालाहरूको भेलाबाट सल्लेरीको जग्गाका लागि प्रतिआना तीन लाख रुपैयाँका दरले दिनेगरी मुआब्जा निर्धारण भएको छ । यदि कसैको जग्गा चार आनाभन्दा कम रहेछ भने उनीहरूलाई थप एक लाख अथवा चार लाख प्रतिआनाका दरले दिने निर्णय भएको छ, पाठकले भने, सल्लेरीबाहिरको जग्गाको प्रतिआना डेढलाख प्रतिआनाका दरले दिने निर्णय भएको छ । सबै गरेर ७० देखि ८० रोपनीसम्म जग्गा छन् भन्ने हाम्रो प्रारम्भिक अनुमान छ । घरको मूल्यांकन पनि गाउँपालिकाका प्राविधिक टोलीले छिट्टै गर्ने र मुआब्जा निर्धारण गर्ने निर्णय भएको छ । चार आनाभन्दा कम जग्गा भएका घरधुरी १० भन्दा कम रहेको उनले बताए । सल्लेरीमा हाल २३ घर रहेका छन् । आयोजनाको बाँधका कारण ती सबै डुबानमा पर्ने हुँदा विस्थापित हुने भएका छन् । तिनको मुआब्जा निर्धारणका लागि पनि प्रारम्भिक चरणको छलफल भइरहेको पाठकले बताए । डुबानका कारण विस्थापित हुनेहरूलाई कहाँ पुनस्र्थापना गराउने भन्नेबारे छलफल भइरहेको वडाध्यक्ष रामकुमार गुरुङले बताए । जग्गाको मुआब्जा निर्धारण भयो । घरको बाँकी छ, गुरुङ भन्छन्, डुबानका कारण विस्थापित हुनेलाई कहाँ पुनस्र्थापना गर्ने भन्ने बारे छलफल भइरहेको छ, तर निष्कर्षमा पुगिसकेका छैनौं । पुर्ख्यौली थातथलो छाडेर टाढा नजानेमा सबै सहमत रहेका उनको भनाइ छ । सबै एकै ठाउँमा बस्ने भन्ने चाहिँ छ, तर कहाँ बस्ने भन्ने चाहिँ निचोड निस्केको छैन, उनले भने । निर्धारण गरेअनुसारको मुआब्जा छिट्टै वितरणको प्रक्रिया सुरु गर्ने प्रवद्र्धक कम्पनीले जनाएको छ । गाउँपालिकाका अध्यक्ष निमा लामा, उपाध्यक्ष लक्ष्मी गुरुङ, वडाअध्यक्ष रामकुमार गुरुङ, कार्यपालिका सदस्यहरू, वडा सदस्यहरू, कांग्रेस, एमाले र माओवादी पार्टीका प्रतिनिधिहरू, सल्लेरी, भालुवन, जगत, नाग्चेतका बासिन्दाहरू मुआब्जा निर्धारण गर्ने भेलामा सहभागी थिए । अर्धजलाशययुक्त (पिकिङ रन अफ रिभर) प्रविधिको यो परियोजना निजी क्षेत्रबाट सञ्चालित सबैभन्दा ठूलो परियोजना हो । साहस ऊर्जाले सल्लेरीमा बाँध बाँधी ६८ किलोमिटर भूमिगत सुरुङ हुँदै धार्चे३ को तातोपानीस्थित पावर हाउसमा ३४१ मेगाबाट विद्युत् उत्पादन गर्ने भएको छ । सो विद्युत् ४५ किलोमिटर लामो प्रसारण लाइनमार्फत नुवाकोटको रातामाटे सवस्टेसनमा लगी केन्द्रीय प्रसारणमा जोडिनेछ । ७० अर्ब रुपैयाँ लगानीमा साहस ऊर्जाको मुख्य लगानी र टाइम्स इनर्जीद्वारा प्रवद्र्धित सो परियोजनाका लागि बैंकबाट ५२ अर्ब ५० करोड रुपैयाँ कर्जा लिइएको छ । यो परियोजनामा साहसको १७ अर्ब ५० करोड रुपैयाँ अर्थात् ५१ प्रतिशत लगानी हुनेछ । कम्पनीले २०८७ सालको पुस १५ सम्म विद्युत् उत्पादन गर्ने लक्ष्य राखेको हिम पाठकले जानकारी दिए ।"
तेस्रो पटक स्थगित दसौं राष्ट्रिय खेलकुद अनिश्चित,"सुर्खेत : दुई वर्षपहिले पोखरामा कर्णालीले राष्ट्रिय खेलकुदको झण्डा ग्रहण गर्यो। पोखरामा सम्पन्न नवौं राष्ट्रिय खेलकुदपछि दसौं प्रतियोगिता आयोजना गर्ने जिम्मा कर्णालीले पायो। देशका सबै प्रदेशले राष्ट्रिय खेलकुद आयोजना गर्ने अवसर पाउँदा कर्णालीले हालसम्म यो अवसर पाएको छैन। यही कारण पनि कर्णालीले राष्ट्रिय खेलकुदलाई ऐतिहासिक अवसरका रूपमा लिएको छ। यद्यपि कर्णालीमा आयोजना हुने भनिएको दसौं राष्ट्रिय खेलकुद प्रतियोगिता नै अनिश्चित बनेको हो। विगतमा कर्णालीमा राष्ट्रिय खेलकुद हुन नसक्नुको मुख्य कारण खेल पूर्वाधारको अभाव थियो। यही कारण पनि कर्णाली प्रदेश सरकारले दसौं खेलकुद आयोजनाको पूर्वतयारी स्वरूप धमाधम खेलकुदका पूर्वाधार निर्माण गर्यो। दसौं खेलकुदलाई लक्षित गर्दै हालसम्म खेल पूर्वाधार र अन्य तयारीमा प्रदेश सरकारको दुई अर्ब बजेट खर्च भइसकेको छ। दसौं खेलकुद प्रतियोगिता सफल बनाउनका लागि कर्णाली सरकारले प्रदेश राजधानी वीरेन्द्रनगरमा सुविधायुक्त प्रादेशिक रंगशाला निर्माण गरेको छ। यस्तै अन्य खेलका लागि जिल्लाहरूमा पनि आवश्यक खेल मैदान र कवर्ड हलहरू निर्माण भएका छन्। हालसम्म दुई अर्ब खर्चेर खेलकुदका भौतिक पूर्वाधार र संरचनाहरू निर्माण भइसक्दासमेत कर्णालीमा दसौं राष्ट्रिय खेलकुद हुने कुनै टुंगो छैन। ऐतिहासिक अवसर पाउँदा कर्णालीमा उत्साहसँगै प्रतियोगिता आयोजना गर्न आवश्यक भौतिक पूर्वाधार निर्माण र प्राविधिक तयारीका कामहरू धमाधम भए। तर कर्णालीमा आयोजना गर्ने भनिएको यो प्रतियोगिता नै बारम्बार स्थगित भइरहेको छ। हालसम्म तीनपटक यो प्रतियोगिता स्थगित भइसकेको छ। पछिल्लोपटक निर्धारण गरिएको जेठमा पनि राष्ट्रिय खेलकुद नहुने भएको हो। यसपालि स्थगित मात्र भएको छैन, अब प्रतियोगिता कहिले हुन्छ भन्नेसमेत टुंगो छैन। अर्थात राष्ट्रिय खेलकुद परिषद्को शुक्रबार बसेको बोर्ड बैठकले आगामी जेठ ३ देखि १० गतेसम्म कर्णालीमा हुने भनिएको प्रतियोगिता स्थगित गर्ने निर्णय गरेको हो। प्रदेश सरकार प्रतियोगिता सफल बनाउन लागिरहेको छ। तर आयोजकले नै प्रतियोगिता बारम्बार सारेको सार्यै छन्। प्रदेश सरकारले प्रतियोगिताका लागि चाहिने रंगशालालगायतका भौतिक संरचना निर्माण गरिसकेको छ। जिल्लाहरूमा पनि खेल पूर्वाधार तयार भइसकेका छन्। अब आयोजकले नै आवश्यक समन्वय गरेर विश्वासिलो वातावरण बनाउनुपर्छ। घनश्याम भण्डारी, मन्त्री, सामाजिक विकास मन्त्रालय, कर्णाली प्रदेश खेलप्रेमी निराश प्रतियोगिता आयोजना गर्न कर्णाली प्रदेश सरकारले भौतिक पूर्वाधार निर्माण गरिसकेको छ। तर पनि बारम्बार स्थगित हुन थालेपछि अब दसौं राष्ट्रिय खेलकुद नै अन्योलमा परेको हो। बारम्बार स्थगित हुन थालेपछि कर्णालीमा यो प्रतियोगिता नै नहुने आशंका बढेको हो। शुक्रबार तेस्रोपटक प्रतियोगिता स्थगित भएपछि कर्णालीका खेलप्रेमी र सरोकारवाला निराश बनेका छन्। साथै उनीहरूले राष्ट्रिय खेलकुद कर्णालीमा हुन नदिने षड्यन्त्रका रूपमा समेत यसलाई बुझेका छन्। पहिलोपटक २०८१ मंसिरमा प्रतियोगिताको मिति तोकिएको थियो। मंसिर २ देखि ८ गते सम्मका लागि तोकिएको मितिमा प्रतियोगिता नै स्थगित गरियो। तयारी नपुगेको भन्दै दोस्रो पटक २०८१ चैत २३ देखी ३० गतेसम्मका लागि प्रतियोगिताको मिति तोकिएको थियो। संघीय सरकारका युवा तथा खेलकुद मन्त्री तेजुलाल चौधरीले वीरेन्द्रनगरमा निर्माणाधीन रंगशालाको काम बाँकी रहेकाले खेल आयोजना गर्न नसकिने भन्दै मंसिरको मिति सारेर यो मिति तोकेका थिए। तर दोस्रोपटक पनि प्रतियोगिता स्थगित भयो। चैतमा समेत नभएपछि २०८२ जेठ ३ देखि १० गतेसम्म आयोजना गर्ने गरी मिति तोकिएको थियो। तर तेस्रोपटक आउँदो जेठका लागि तोकिएको मितिमा पनि प्रतियोगिता स्थगित गरिएको छ। यसअघि प्रतियोगिता स्थगित गर्दा नयाँ मिति तोक्ने गरिन्थ्यो। तर तेस्रोपटक स्थगित गर्दा प्रतियोगिताका लागि नयाँ मिति नै तोकिएको छैन। होला त अब प्रतियोगिता ? बारम्बार स्थगित हुन थालेपछि कर्णालीमा राष्ट्रिय खेलकुद हुनेमा आशंका बढेको छ। अब यो आर्थिक वर्षमा राष्ट्रिय खेलकुद नहुने पक्का भएको छ। अर्को मिति नै नतोकिएकाले अब प्रतियोगिता कहिले हुने भन्ने टुंगो छैन। प्रतियोगिताको तयारीको विषयमा निर्णय गर्न शुक्रबार बसेको राष्ट्रिय खेलकुद परिषद् (राखेप) को बोर्ड बैठकमा खेलकुद मन्त्री तेजुलाल चौधरीले जेठमा प्रतियोगिता नगर्ने निर्णय गराएका हुन्। तयारी नपुगेको भन्दै मन्त्री चौधरीले प्रतियोगिता स्थगितको निर्णय गराएसँगै दसौं राष्ट्रिय खेलकुद प्रतियोगिता अनिश्चित बनेको हो। पूर्वनिर्धारित तालिका अनुसार गत मंसिरमा नै यो प्रतियोगिता आयोजना हुनुपर्ने थियो। तर विभिन्न कारण देखाएर हालसम्म तीन पटक प्रतियोगिता स्थगित गरिएको छ। शुक्रबार तेस्रोपटक स्थगित भएसँगै अब प्रतियोगिता कहिले हुने भन्ने टुंगो छैन। राखेपका बोर्डसदस्य नन्दा बस्यालले आवश्यक तयारी नपुगेका कारण प्रतियोगिता स्थगित भएको बताइन्। प्रतियोगिताका अधिकांश खेल सुर्खेतमा गर्नुपर्छ, तर जेठमा खेलकुदका लागि सुर्खेतको मौसम अनुकूल हुँदैन उनले भनिन्, मुख्य खेल हुने सुर्खेतमा जेठमा गर्मी हुन्छ, गर्मीमा प्रतियोगिता गराउन उपयुक्त समय होइन। बजेट व्यवस्थापन र खेलाडी छनोटको काम बाँकी भएकाले जेठमा प्रतियोगिता हुने सम्भावना हामीले देखेनौं, अब मसिनो तयारी गरेर व्यवस्थित रूपमा उपयुक्त समयमा कर्णालीमै यो प्रतियोगिता हुनेछ। तयारी नपुगेका कारण यो आर्थिक वर्षभित्र अब प्रतियोगिता नहुने उनले बताइन्। साथै उनले प्रतियोगिताको नयाँ मितिसमेत तय नभएको जानकारी दिइन्। रातारात बने पूर्वाधार कर्णाली दसौं खेलकुद आयोजना गर्न सक्षम छ। यसको पूर्वतयारीमा २ अर्ब बजेट खर्चेर खेलकुदका भौतिक संरचनाहरू निर्माण भइसकेका छन्। तर बारम्बार प्रतियोगिता स्थगित हुनु दुःखद् पक्ष हो। प्रदेश सरकारले पनि प्रतियोगिताको अपनत्व लिन सकेन। प्रतियोगिता सम्भव छ भनेर संघीय सरकारलाई विश्वास दिलाउन सकेन। ऐतिहासिक अवसर पाएको बेलामा प्रदेश सरकारले थप पहल लिनु पर्दथ्यो। विश्वामित्र सञ्ज्याल, निवर्तमान सदस्यसचिव, कर्णाली प्रदेश खेलकुद विकास परिषद् कर्णालीमा दसौं राष्ट्रिय खेलकुद आयोजना गर्नका लागि रातारात खेलकुदका भौतिक पूर्वाधार र संरचनाहरू निर्माण गरिए। दसौं खेलकुदलाई लक्षित गर्दै प्रदेश राजधानी वीरेन्द्रनगरमा १० हजार दर्शक अट्ने क्षमताको प्रादेशिक रंगशाला हालै निर्माण सम्पन्न भएको छ। १ अर्ब ५९ करोडको लागतमा यो रंगशाला निर्माण भएको छ। यही रंगशालाभित्र फुटबलसहितका अधिकांश खेलहरू खेलाउने गरी विभिन्न संरचना निर्माण गरिएका छन्। गत पुसमा मात्र पदावधि सकिएका कर्णाली प्रदेश खेलकुद विकास परिषद्का तत्कालीन सदस्यसचिव विश्वामित्र सञ्ज्यालका अनुसार कर्णालीमा हालसम्म निर्माण गरिएका खेल पूर्वाधारमा दुई अर्ब बजेट खर्च भएको छ। यो सबै प्रदेश सरकारको लगानी हो। रातारात अर्बौं बजेट खर्चेर पूर्वाधार निर्माण गर्दासमेत प्रतियोगिता स्थगित गर्नु दुःखद् भएको उनको भनाइ छ। उनका अनुसार दसौं खेलकुद सफल बनाउनकै लागि कर्णालीमा प्रादेशिक रंगशाला रातारात निर्माण गरिएको छ। राखेपले पूर्वाधारको अभाव देखाए पनि वीरेन्द्रनगरमै दुई वटा क्रिकेट मैदान तयार भएका छन्। सुर्खेतमा मात्र नभएर प्रदेशका अन्य जिल्लामा पनि प्रतियोगिताका खेल खेलाउने गरी आवश्यक पूर्वाधार तयारी अवस्थामा छन्। यस्तै रग्बी खेल मैदान, बास्केटबल कोर्ट, भलिबल कोर्ट, स्विमिङ पुल, मार्सलआर्टका लागि कबर्डहल, एथलेटिक्स र ब्याडमिन्टनका लागि हल, अन्तर्राष्ट्रिय स्तरको बहुउद्देश्यीय कवर्डहल, खोखो मैदान र शारीरिक सुगठनका लागि पनि हल व्यवस्थापन गरिएको छ। भारोत्तोलनका लागि हल, सुर्खेतको चिसापानी र मेहेलकुनामा फुटबल मैदान, हुम्लामा हक्की खेलका लागि मैदान, सल्यानमा टेबलटेनिसका लागि हल, जुम्ला, कालीकोट, रुकुमपश्चिम र दैलेखमा कवर्ड हल निर्माण गरिएका छन्। यस्तै कबड्डी र ह्यान्डबलका लागि पनि संरचनाहरू निर्माण गरिएको छ। अधिकांश खेलहरू सुर्खेत र बाँकी खेलहरू प्रदेशका अन्य जिल्लामा खेलाउने गरी व्यवस्थापन गरिएको छ। २४ खेलकै प्रस्ताव भइसकेको थियो दसौं खेलकुदमा कर्णालीमा विभिन्न २४ वटा खेल खेलाउन प्रदेश खेलकुद विकास परिषद्ले राखेपलाई यसअघि नै प्रस्ताव गरिसकेको छ। तर कुन खेल कहाँ खेलाउने भन्ने टुंगो नलागेको प्रतिवेदन राखेपले सार्वजनिक गरेर प्रतियोगिता स्थगित गरेको छ। कर्णालीमा विभिन्न २४ वटा खेल खेलाउन सकिने भन्दै प्रदेश खेलकुद परिषद्बाट त्यसका लागि स्थानसमेत प्रस्ताव गरिसकिएको छ। कर्णालीमा उपलब्ध स्रोत र संरचनाअनुसार विभिन्न २४ वटा खेल खेलाउन सकिने अवस्था रहेको भन्दै त्यसका लागि स्थान पनि प्रस्ताव गरिएको छ। वीरेन्द्रनगरस्थित कालिङचोक र रंगशाला परिसरमा रहेका मैदानमा क्रिकेट, प्रदेश रंगशाला, चिसापानी र मेहेलकुनामा रहेका मैदानमा फुटबल तथा कालिङचोक मैदानमा रग्बी खेलाउने स्थान तय गरिएको छ। यस्तै प्रदेश रंगशालामा बास्केटबल, ह्यान्डबल, खोखो, पौडी, एथलेटिक्स, ब्याडमिन्टन, तेक्वान्दो, उसु, र भलिबल खेलाउने प्रस्ताव गरिएको छ। सुर्खेतमा कुस्ती, जुडो, शारीरिक सुगठन, भारोत्तोलन र बक्सिङ खेलाउने स्थान तोकिएको छ। त्यसैगरी हुम्लामा हक्की, दैलेखमा कबड्डी, कालीकोटमा कराते, जुम्लामा कराते, रुकुमपश्चिममा आईटीएफ, सल्यानमा टेबलटेनिस र जाजरकोटमा बुद्धिचाल प्रतियोगिता सञ्चालन गर्नेगरी प्रस्ताव गरिएको छ। वीरेन्द्रनगरमा सचिवालय स्थापना तोकिएको मितिमा प्रतियोगिता आयोजना गर्न भन्दै वीरेन्द्रनगरमा गत फागुन २५ गते सचिवालय नै स्थापना गरिएको छ। संघीय सरकारका खेलकुद मन्त्री तेजुलाल चौधरी र कर्णालीका मुख्यमन्त्री यामलाल कँडेलले उक्त सचिवालयको संयुक्त रूपमा उद्घाटन गरेका थिए। प्रादेशिक रंगशालाको हाताभित्र सचिवालय त स्थापना गरियो। तर त्यो सचिवालयले काम गर्न नपाउँदै प्रतियोगिता नै स्थगित गरिएको छ। सचिवालयको उद्घाटन गर्दै त्यसबेला मन्त्री चौधरीले तेस्रोपटक थप भएको मितिबाट प्रतियोगिता कुनै पनि हालतमा नसर्ने दाबी गरेका थिए। तर अन्तिम समयमा आएर प्रतियोगिता नै स्थगित भयो। मन्त्री चौधरीले प्रतियोगिताको लोगो र मस्कट पनि सार्वजनिक गरेका थिए। उनले केही दिन अघिमात्र प्रतियोगिता तयारीका लागि भन्दै विभिन्न ११ वटा उपसमितिसमेत गठन गरेका थिए। तर अन्तिम समयमा आएर प्रतियोगिता नै स्थगित भएको छ। अलमलमै कर्णाली सरकार आवश्यक तयारी नपुगेका कारण प्रतियोगिता स्थगित गरिएको हो। प्रतियोगिताका अधिकांश खेल सुर्खेतमा गर्नुपर्छ। तर जेठमा प्रतियोगिता गर्दा सुर्खेतमा गर्मी हुन्छ। गर्मीमा प्रतियोगिता गराउन उपयुक्त समय होइन। बजेट व्यवस्थापन र खेलाडी छनोटको काम बाँकी भएकाले पनि जेठमा प्रतियोगिता हुने सम्भावना हामीले देखेनौं। प्रतियोगिताको नयाँ मिति तय भएको छैन। नन्दा बस्याल, बोर्ड सदस्य, राष्ट्रिय खेलकुद परिषद् राष्ट्रिय खेलकुद प्रतियोगिताको मुख्य आयोजक संघीय सरकार हो। यसको मिति तय गर्ने र स्थगित गर्ने अधिकार संघीय सरकार मातहतको राष्ट्रिय खेलकुद परिषद्लाई छ। दसौं खेलकुद कर्णालीमा हुने भनिएकाले बाँकी व्यवस्थापन र समन्वयका कामहरू कर्णाली प्रदेश सरकारले नै गर्नुपर्ने हुन्छ। तर प्रतियोगिता स्थगित हुनुमा राखेपले प्रदेश सरकारको कमजोरीलाई मुख्य आधार बनाएको छ। राखेपका अनुसार रंगशालाको केही काम पूरा नहुनु, खेलाडी नै छनोट नगर्नु र अन्य व्यवस्थापकीय तयारी पूरा नहुनुमा प्रदेश सरकार पनि जिम्मेवार छ। प्रदेश सरकारले कर्णालीमा प्रतियोगिता सम्पन्न हुने विश्वास संघीय सरकार र राखेपलाई दिलाउन सकेन। ऐतिहासिक अवसरको सदुपयोग गर्नका लागि प्रदेश सरकारले आवश्यक समन्वय गर्न नसकेको र अपनत्व नलिँदा यो अवस्था आएको सरोकारवाला बताउँछन्। कमजोरी प्रदेश सरकारको पनि छ कर्णाली खेलकुद विकास परिषद्का निवर्तमान सदस्यसचिव विश्वामित्र सञ्ज्याल भन्छन्, प्रदेश सरकारले नै प्रतियोगिताको अपनत्व लिएन, प्रतियोगिता सम्भव छ भनेर विश्वास दिलाउन नसक्नु प्रदेश सरकारको कमजोरी हो। ऐतिहासिक अवसर पाएको बेलामा प्रदेश सरकारले खेलकुद परिषद्लाई पूर्णता दिन नसक्नु अर्को कमजोरी भएको उनको भनाइ छ। प्रदेश सरकारल हालसम्म अलमलमै देखिन्छ। राखेपले स्थलगत अध्ययन गरेर दसौं खेलकुदको सवालमा प्रदेश सरकार अन्योलमै रहेको भन्दै प्रतियोगिता नै स्थगित गर्नुपर्ने अवस्था आएको उल्लेख गरेको छ। अर्कोतर्फ प्रदेश सरकारले हालसम्म प्रदेश खेलकुद विकास परिषद्लाई पूर्णता दिन सकेको छैन। हाल परिषद्का पदाधिकारी रिक्त छन्। यसले पनि प्रतियोगिता समयमै आयोजना गर्न बाधा पुगेको देखिन्छ। कर्णाली खेलकुद परिषद्का उपाध्यक्ष प्रमोद हमाल र सदस्यसचिव विश्वामित्र सञ्ज्यालको चारवर्षे पदावधि गत पुसमा नै सकिएको थियो। तर प्रदेश सरकारले चार महिनासम्म पनि परिषद्लाई पूर्णता दिनेतर्फ ध्यान दिएन। परिषद्ले पूर्णता नपाएकै कारण राष्ट्रिय खेलकुदका लागि आवश्यक तयारी र प्रशासनिक कामहरू हुन सकेनन्। यसले पनि प्रतियोगिता स्थगित गर्न बल पुग्यो। यद्यपि मुख्यमन्त्री यामलाल कँडेल सरकारले चाँडै परिषद्लाई पूर्णता दिने बताउँछन्। उनी भन्छन्, राष्ट्रिय खेलकुद गर्ने मुख्य दायित्व संघीय सरकारको हो, यो हाम्रो क्षेत्राधिकारभित्र छैन। हामीले गर्ने समन्वयको काम गरिरहेका छौं, खेलकुद परिषद्लाई पनि पूर्णता दिनका लागि प्रक्रिया चलिरहेको छ। बरु प्रतियोगिताका लागि संघीय सरकारले कर्णालीमा चाहिने जति बजेट व्यवस्थापन नगरेको मुख्यमन्त्री कँडेलको गुनासो छ। प्रदेश सरकारका कारणले प्रतियोगितामा कुनै असर नपुग्ने उनको भनाइ छ। परिषद्मा पदाधिकारी रिक्त भएका कारण पनि दसौं खेलकुदका लागि आवश्यक तयारीमा प्रदेश सरकारको बल नपुगेको देखिन्छ। अनि स्थगित गरियो प्रतियोगिता  राष्ट्रिय खेलकुद परिषद् (राखेप) ले जेठमा प्रतियोगिता गर्न सकिने वा नसकिने विषयमा अध्ययन गरेको थियो। राखेपका उपाध्यक्ष ध्रुव आचार्यको संयोजकत्वमा बनेको समितिले स्थलगत अनुगमन गरेको थियो। सोही समितिले जेठमा प्रतियोगिता गर्न नसकिने विभिन्न ११ वटा कारण देखाएको छ। समितिले देखाएका कारणकै आधारमा राखेपले तेस्रोपटक प्रतियोगिता स्थगित गरेको हो। प्रतियोगिता स्थगित गर्नुको पहिलो कारणमा मिति नजिकिँदै जाँदासमेत कुन खेल कहाँ हुने भन्ने टुंगो नै नलागेको देखाइएको छ। यस्तै दोस्रो कारणमा मुख्य प्रतियोगिता हुने सुर्खेत रंगशालाको भौतिक पूर्वाधार निर्माणको काम सम्पन्न नभएको उल्लेख छ। रंगशालाका काम बाँकी नै रहेकाले मापदण्डविपरीत र कमसल संरचनामा खेल खेलाउँदा दुर्घटनाको जोखिम हुन सक्ने खतरा रहेकाले प्रतियोगिता स्थगित गर्नुपर्ने समितिको निष्कर्ष थियो। यस्तै खेलाडी छनोट हुन नसकेको र प्रदेशबाट विवरण नै प्राप्त नभएको, खेल सामग्रीको टेन्डर नभएको र अब टेन्डर आह्वान गरेर प्रतियोगिता गर्न समय नपुग्ने अनुगमन समितिले उल्लेख गरेको छ। जेठको महिनामा सुर्खेतमा गर्मी मौसम हुने, खानेपानीको अभाव र विद्युत् आपूर्तिमा समस्या रहेको र यसले खेलाडी र दर्शकको स्वास्थ्यमा समस्या हुने उल्लेख छ। यस्तै प्रतियोगिताका लागि अर्थ मन्त्रालयबाट विनियोजित बजेटबाट विषयगत रूपमा शीर्षक बाँडफाँट हुन बाँकी रहेको, कतिपय खरिद तथा टेन्डर प्रक्रियाअघि विषयगत उपसमिति गठन नभएको, मिति नजिकिँदा पनि खेलाडी, प्रशिक्षक तथा निर्णायकको संख्या निर्धारण हुन नसकेकाले पनि यथास्थितिमा प्रतियोगिता आयोजना गर्नु प्रत्युत्पादक हुने प्रतिवेदन समितिले बुझाएको छ। अहिलेकै अवस्थामा प्रतियोगिता सञ्चालन गर्न सकिनेमा कर्णाली प्रदेश सरकारसमेत अन्योलमा रहेको र परिषद्मा कार्यरत कर्मचारीबाट पनि यही अवस्था र हतारमा व्यवस्थित रूपमा प्रतियोगिता गर्न सम्भव नरहेको राय प्राप्त भएको सो अनुगमन समितिको ठहर छ। यही समितिले देखाएका कारणको आधारमा तेस्रोपटक पनि प्रतियोगिता स्थगित गरिएको राखेपले जनाएको छ। तर राखेपको यो निष्कर्षलाई कर्णालीका खेल सरोकारवालाहरू स्वीकार गर्दैनन्। बरु कर्णालीमा प्रतियोगिता हुन नदिनका लागि यो भाष्य बनाइएको उनीहरू बताउँछन्। अब कहिले हुन्छ प्रतियोगिता ? तेस्रोपटक जेठका लागि तोकिएको मितिमा स्थगित भएसँगै अब यो प्रतियोगिता कहिले हुने टुंगो लागेको छैन। यद्यपि राखेपका बोर्डसदस्य नन्दा बस्याल भने वर्षात्को समय सकिएपछि प्रतियोगिता कर्णालीमै हुने बताउँछिन्। अहिले मिति तय भइनसकेको भन्दै उनले असोजपछि हुन सक्ने बताइन्। उनले भनिन्, वर्षाको समयमा प्रतियोगिता हुने सम्भावना छैन, बरु चिसो मौसममा नै अब उपयुक्त हुन्छ। आगामी असोजदेखि मंसिरभित्र प्रतियोगिता हुन्छ, बरु अब त्यसका लागि समयमै तयारी मसिनो गरेर लाग्नुपर्छ। यता कर्णाली प्रदेश सरकारले भने आयोजकले नै प्रतियोगिता बारम्बार सारेकाले समस्या भइरहेको जनाएको छ। कर्णाली प्रदेश खेलकुद विकास परिषद्का अध्यक्षसमेत रहेका सामाजिक विकास मन्त्री घनश्याम भण्डारी आफूहरू प्रतियोगिता सफल बनाउन लागे पनि आयोजकले नै बारम्बार स्थगित गरिरहेको बताए। उनले भने, प्रदेश सरकारले प्रतियोगिता सफल बनाउन काम गरिरहेको छ, रंगशालालगायतका भौतिक संरचना निर्माण गरिसकेका छौं। जिल्लाहरूमा पनि खेलपूर्वाधार तयार भइसकेका छन्, मुख्य विषय आयोजकले चासो देखाउनु पर्यो। अब आयोजकले नै आवश्यक समन्वय गरेर विश्वासिलो वातावरण बनाउनुपर्ने उनको भनाइ छ। खेलाडीको मनोबल बढाउन र प्रतियोगिता सफल बनाउनका लागि प्रदेश सरकार आवश्यक जिम्मेवारी निर्वाह गर्न तयार रहेको समेत उनको भनाइ छ।"
मेची नदीमा खरबुजा टिप्न किसानलाई भ्याइनभ्याई,"झापा : गर्मीयाम सुरु भएसँगै बजारका फलफूल पसलहरूमा खरबुजा देखिन थालिसकेको छ। बजारमा खरबुजाको माग बढेसँगै अहिले नेपालभारत सीमा भएर बग्ने मेची नदीको बगरमा रोपिएको खरबुजा टिप्न किसानलाई भ्याइनभ्याई छ। भद्रपुर३ स्थित मेचीपारि गाउँको झोलुंगेपुल आसपास क्षेत्रका किसानहरूले तीन महिनाको कडा मेहनत र परिश्रमपश्चात् मेचीको बगरमा २ देखि १० किलोसम्मको खरबुजा फलाएका छन्। भद्रपुर ३ का किसान मनोजकुमार राई विगत ५६ वर्षदेखि बगरखेतीअन्तर्गत मेचीको बालुवामा खरबुजा लगाउँदै आइरहेका छन्। करिब ६ बिघा क्षेत्रफलमा राईले नौ हजार बिरुवा रोपेका छन्। अघिल्लो सिजनमा मौसमले साथ नदिँदा उनलाई लगानी उठाउनै मुस्किल परेको थियो। यो पल्ट खरबुजा सोचेभन्दा राम्रो उत्पादन भएको भन्दै उनी खुसी छन्। यो पल्ट अघिल्लो वर्षको घाटा पूर्ति हुने बताउँदै राईले भने, खेतमा १८ टनभन्दा बढी खरबुजा हुनुपर्छ, एउटै खरबुजा ४ देखि ८ किलोग्रामसम्म फलेको छ। खरबुजा टिप्न सुरु गरिसकेका छौं। भद्रपुर नगरपालिकाले अनुदानस्वरूप पहिलो पटक बगरखेती गर्नेलाई ४० हजार रुपैयाँ उपलब्ध गराएकोले खेती गर्न सहज भएको उनको भनाइ छ। त्यस्तै, अर्को किसान अनय राजवंशीले पनि बगरखेतीलाई निरन्तरता दिँदै आएको छन्। राजवंशीले ३० कट्ठा क्षेत्रफलमा खरबुजा रोपेका छन्। अघिल्लो वर्ष खर्च कटाएर १ लाख ८० हजार आम्दानी गरेको बताउँदै राजवंशीले भने, यसपल्ट पनि राम्रै उत्पादन भएको छ, आम्दानी पनि राम्रै हुनेमा विश्वस्त छु। किसानहरूले आफ्नै लगानीमा बगर खेती गर्दै आइरहेको अवस्थामा यस पटक नगरपालिकाले आर्थिक सहयोग गरेर बगरखेती गर्ने किसानहरूलाई झन् हौसला बढाएको उनको भनाइ छ। बगरखेतीमा खरबुजा फलेको देखेर यहाँका किसानहरू एकदमै खुसी देखिएको मेघु राया बताउँछन्। हामी केही युवाहरू मिलेर सामूहिक रूपमा ८ देखि १० बिघा क्षेत्रफलमा खरबुजा लगाएका छौं। देशका युवाहरू विदेश पलायन भइरहेको अवस्थामा स्वदेशमै केही गरेर खाऔं भन्ने सन्देश यो बगरखेतीले हामीलाई दिएको छ, उनले भने, श्रम र मेहनत गर्दा जे पनि हुन्छ, माटोमा मात्र होइन, बालुवामा पनि फल फलाउन सकिन्छ। नगरपालिकाले पहिलो पटक अनुदान रकम उपलब्ध गराएकोले यो कार्यक्रमलाई निरन्तरता दिन उनले आग्रह पनि गरेका छन्। मेची नदीमा उत्पादन भएका खरबुजा झापासहितका पूर्वी जिल्लाहरू लहान, काठमाडौँ र पोखरासम्म पठाइन्छ। यहाँका किसानहरूबाट खरबुजा खरिद गर्न व्यवसायीहरू मेची नदीमै सवारीसाधन लिएर पुग्न थालिसकेका छन्। व्यवसायीले किसानहरूबाट २८ रुपैयाँ किलोमा खरबुजा खरिद गरिरहेका छन्। भद्रपुर नगरपालिकाले बगर खेती प्रवर्द्धन कार्यक्रमअन्तर्गत १२ जना किसानलाई ४० हजार रुपैयाँको दरले अनुदान उपलब्ध गराएको छ। नगरपालिकाले किसानलाई प्रोत्साहन गर्न पहिलो पटक यो कार्यक्रम ल्याएको कृषि शाखाका कर्मचारी सुमन विमलीले जानकारी दिए। कम्तीमा ३० कट्ठा क्षेत्रफलमा बगरखेती गरिएका किसानहरूलाई नगरपालिकाले अनुदान रकम उपलब्ध गराएको नगरपालिकाका प्रमुख गणेश पोखरेलले बताए। बगरखेतीको अनुगमन गर्दा यो वर्ष राम्रो उत्पादन भएको र यो कार्यक्रमलाई नगरपालिकाले निरन्तरता दिने नगर प्रमुख पोखरेलको भनाइ छ। अन्तर्राष्ट्रिय सीमा जोडिएको मेचीको वारपार बगरैबगरै छ। नगरपालिकाले बगरखेतीका किन लगानी नगर्ने भनी प्रश्न पनि उठेको थियो। लगानी गरेअनुसार यहाँ किसानहरूले निक्कै मेहनतका साथ खरबुजा फलाएको रहेछ, उनले भने। मेचीकै खरबुजा काठमाडौं र पोखराको पाँचतारे होटेलसम्म पुग्ने गरेको बताउँदै उनले भने, यहाँ पनि केही गरेर खान सकिन्छ भन्ने सन्देश युवाहरूले खरबुजा खेतीमार्फत दिएको छ, यो एउटा राम्रो पक्ष पनि हो। बगर खेतीमार्फत किसानहरूले फलाएको खरबुजा देखेर भद्रपुर नगरपालिकाकी उपप्रमुख राधा कार्की पनि दंग परेकी छिन्। चाहे भने स्वदेशमै पनि गरी खान सकिने उदाहरण बगरखेती दिएको उपप्रमुख कार्कीले भनिन्। यहाँ केही नै हुँदैन। कमाउन विदेश नै जानुपर्छ भन्ने धेरैको बुझाइ र मानसिकता त्यस्तै रहेको छ। तर, त्यस्तो होइन, उपप्रमुख कार्कीले भनिन्, कृषि पेसामा लाग्ने व्यक्ति कहिल्यै भोकै मर्नु पर्दैन, कृषिमा नगरपालिकाले बर्सेनि लगानी गर्दै आइरहेको छ।"
"आक्रामक बन्दै शिक्षक आन्दोलन, कक्षा १२ को परीक्षा बहिष्कार गर्ने","काठमाडौं : आन्दोलनरत शिक्षकहरूले कक्षा १२ को परीक्षालाई बहिष्कार गर्ने, नयाँ भर्ना रोक्ने भएका छन्। नेपाल शिक्षक महासंघको नेतृत्वमा काठमाडौंको बिजुलीबजारमा १३ दिनदेखि सडक आन्दोलनमा उत्रेका शिक्षकहरूले सरकारले मागको सुनुवाइ नगरेसम्म कक्षा १२ को परीक्षालाई बहिष्कार गर्ने निर्णय गरेका छन्। पूर्वघोषणाअनुसार वैशाख महिनाको ११ गतेदेखि कक्षा १२ को परीक्षा सञ्चालन हुँदैछ। यता विद्यालयहरूको नयाँ शैक्षिक सत्र पनि सुरु भएको छ। महासंघका महासचिव तुलाबहादुर थापाले माग पूरा नगरेसम्म कक्षा १२ को परीक्षामा कुनै शिक्षक कर्मचारी सहभागी नहुने निर्णय गरेको जनाए। यसरी महासंघले परीक्षा बहिष्कार गरेको र नयाँ भर्ना लिन रोक्ने निर्णय गरेको उनले बताए। महासचिव थापाका अनुसार सीटीईभीटीले सञ्चालन गरिरहेको परीक्षा पनि रोक्न आह्वान गरिनेछ। उनले सीटीईभीटीले परीक्षा सञ्चालन गरिरहेको भन्ने सुनिएकाले यसबारे विज्ञप्ति निकालेर रोक्न लगाउने बताए। थापा भन्छन्, केही संस्थागत, सामुदायिक विद्यालयहरू पनि खुलेको भन्ने सुनिएकाले सबैलाई बन्द गर्न सोमबार बसेको बैठकले विज्ञप्ति निकालेर आह्वान गर्ने निर्णय गरेको छ। यसअघि पनि निर्णय भएको थियो। विद्यालय नै बन्द गर्ने निर्णयले विद्यार्थीको भविष्यसँग खेलबाड हुँदैन र भन्ने अन्नपूर्णको प्रश्नमा आक्रोशित हुँदै थापाले भने, यसबारे राज्यले जान्नुपर्यो नि। हामीले विद्यार्थीको भविष्यमा खेलवाड गर्न खोजेका होइनौं। तर, विद्यालय शिक्षा ऐन जारी गर्न माग गर्दै महासंघको नेतृत्वमा २० चैतदेखि शिक्षकहरू आन्दोलनमा छन्। देशभरका शिक्षक, कर्मचारी काठमाडौं आएका छन्। यसले गर्दा विद्यार्थीको पढाइदेखि परीक्षा प्रभावित हुने देखिएको छ। अहिलेसम्म शिक्षकहरूको मागलाई सरकारले सम्बोधन गरेको छैन। यता शिक्षकहरूको आन्दोलन अझ सशक्त हुँदै गएको छ। शिक्षक महासंघले शैक्षिक हडतालसमेत घोषणा गरेको छ। आफूहरूसँग भएका सहमतिका आधारमा यथाशीघ्र विद्यालय शिक्षा ऐन जारी गर्नुपर्ने भन्दै महासंघले वैशाख १ गते नयाँ वर्षमा पनि पनि आन्दोलनलाई निरन्तरता दिएको छ। नयाँ वर्ष २०८२ को पहिलो दिन शिक्षकहरू सडकमा छन्। उनीहरूले सडकमा नै नयाँ वर्ष शुभकामना आदानप्रदान गरेका छन्। उनीहरूको आन्दोलन शान्तिपूर्ण छ। गीत गाउँदै, नाच्दै उनीहरूले आन्दोलन गरिरहेका छन्। शिक्षक महासंघले संसद्को बर्खे अधिवेशन तत्कालै सुरु गर्ने, विशेष अधिवेशन आह्वान गर्ने वा अध्यादेश जारी गर्नेमध्ये एउटा विकल्पमार्फत विद्यालय शिक्षा ऐन जारी गर्नुपर्ने अडान राखेको छ। आफ्ना नयाँ कुनै माग नरहेकाले विद्यालय शिक्षा ऐन जारी नभएसम्म कक्षा कोठामा नफर्कने भन्दै उनीहरूले शैक्षिक हडतालसमेत गरेका छन्। जसका कारण वैशाख २ गतेबाट सुरु हुने नयाँ शैक्षिक सत्रसमेत प्रभावित हुने देखिएको छ। शिक्षकहरूको लगातारको आन्दोलनका कारण माइतीघरबबरमहलनयाँबानेश्वर क्षेत्रमा यातायात आवागमनसमेत प्रभावित हुँदै आएको छ। यसअघि सरकारले गरेको सम्झौता कार्यान्वयन नगरेकाले शिक्षकहरू अहिले झन् आक्रामक बन्दै गएका छन्। यसअघि २०८० असोज ३ गते आन्दोलन भएको थियो। करिब एक सातासम्म भएको आन्दोलनमा सरकारले संघीय शिक्षा ऐन जारी गर्ने प्रतिबद्धता गरे पनि अझै ऐन ल्याउने चासो नै देखाएन। त्यतिबेला २ पटक गरेर ६ बुँदे सहमति भएको थियो। त्यतिबेला पेन्सन बञ्चितहरूको मात्रै सम्बोधन हुने पक्का भएको छ। बाँकी मागको सुनुवाइ भएन। यसैले फेरि आन्दोलनमा उत्रिएका हुन्। दोस्रो चरणको आन्दोलनका कार्यक्रमअन्तर्गत महासंघले विद्यालय शिक्षा ऐन जारी गर्न दबाब दिने भन्दै प्रमुख राजनीतिक दलका पार्टी कार्यालयमा धर्ना दिएको थियो। तर, सदनको हिउँदे अधिवेशनबाट पनि विद्यालय शिक्षा विधेयक अघि बढ्न नसकेपछि महासंघले अनिश्चितकालीन काठमाडौंं केन्द्रित सडक आन्दोलन सुरु गरेको हो। महासंघले आफ्ना मागहरू पूरा नभए शिक्षकहरू विद्यालय नफर्कने चेतावनीसमेत दिएका छन्। यसअघि भएको सहमतिका आधारमा विद्यालय शिक्षा विधेयक पारित गर्नुपर्ने महासंघको माग छ।"
कप्तानीमा धोनी फर्किएपछि चेन्नाईको पहिलो जित,"काठमाडौं : इन्डियन प्रिमियर लिग आइपीएलमा चेन्नाई सुपर किङ्सले लखनउ सुपर जायन्सलाई हराएको छ। चेन्नाईले लखनउलाई ५ विकेटले हराएको हो। यो चेन्नाईको प्रतियोगितामा दोस्रो जित हो भने कप्तानीमा महेन्द्रसिंह धोनी फर्किएपछिको पहिलो जित हो। लखनउस्थित भरत रत्नश्री अटल बिहारी भाजपाए एकना क्रिकेट स्टेडियममा टस हारेर ब्याटिङको निम्तो पाएको लखनउले १६६ रन बनायो। लखनउले दिएको १६७ रनको विजय लक्ष्य पछाएको चेन्नाईले १९३ ओभरमा ५ विकेट गुमाउँदै लक्ष्य पूरा गर्यो। चेन्नाईका लागि ब्याटिङतर्फ शिवम दुवैले ४३ रनको अविजित पारी खेले। उनले ३७ बलमा ३ चौका र २ छक्का प्रहार गरे। ओपनरद्वय शाइक रशिद र रचिन रविन्द्रले क्रमश: २७ र ३७ रन बनाए।कप्तान महेन्द्र सिंह धोनी २६ रनमा अविजित रहे। लखनउको लागि बलिङतर्फ रवि विष्नोइले २ विकेट लिए। दिग्वेश राठी, आवेश खान र एडन मक्रमले समान ११ विकेट लिए। त्यसअघि, ब्याटिङ गरेको लखनउले निर्धारित २० ओभरमा ७ विकेट गुमाउँदै १६६ रन बनाएको थियो। लखनउको लागि कप्तान ऋषभ पन्तले सर्वाधिक ६३ रनको अर्धशतकीय पारी खेले। उनले ४९ बलमा समान ४ चौका र ४ छक्का प्रहार गरे। ओपनर मिचेल मार्सले ३०,आयुष बढोनीले २२ र अब्दुल सामतले २० रन बनाए। चेन्नाईका लागि बलिङमा रविन्द्र जडेजा र माथेशा पाथिरानाले समान २२ विकेट लिए। खलिल हमिद र अन्शुल कम्बोजले ११ विकेट लिए। अङ्कतालिकामा हेर्ने हो भने लखनउ सुपरजायन्स हारका बावजुद पनि चौथो स्थानमा रहेको छ। लखनउले ७ खेलमा ४ जित र ३ हारसहित ८ अङ्क जोडेको छ। यता चेन्नाई भने सात खेलबाट जम्मा २ जित र ५ हारका साथ अङ्कलिकाको पुछारबाट माथि उठ्न सकेको छैन।"
"सुडानको शरणार्थी शिविरमा आक्रमण, ४०० जनाको मृत्यु",सुडानमा विद्रोहीहरूले शरणार्थी शिविरमा आक्रमण गर्दा ४०० भन्दा बढी मानिसहरूको मृत्यु भएको छ। संयुक्त राष्ट्रसंघका अनुसार यो आक्रमण सुडानमा सक्रिय विद्रोही समूह र्यापिड सपोर्ट फोर्स (आरएसएफ) ले गरेको हो। गत हप्ता आरएसएफले अलफशेर शहर वरपरका शरणार्थी शिविरहरूमा स्थल र हवाई आक्रमण पनि गरेको थियो। सुडानमा डार्फरको नियन्त्रणको लागि विद्रोही समूह आरएसएफ र सुडानी सेनाबीच युद्ध चलिरहेको छ। अप्रिल २०२३ देखि यी दुई बीच सत्ताको लागि रक्तपातपूर्ण संघर्ष भइरहेको छ। यसका कारण लाखौं मानिसहरू आफ्नो घर छोड्न बाध्य भएका छन्। संयुक्त राष्ट्रसंघले पनि मृत्यु हुनेको संख्या अझ बढी हुन सक्ने चेतावनी दिएको छ।
यौन शोषणलाई मानव बेचबिखन ऐनमा समेटिनुपर्ने,"काठमाडौं : आर्थिक वर्ष २०८१०८२ मा देशभर मानव बेचबिखन तथा ओसारपसार कसुरअन्तर्गत देशभर ९९ वटा मुद्दा दर्ता भए। नेपाल प्रहरीको मानव बेचबिखन अनुसन्धान ब्युरोमा काठमाडौंंमा मात्रै ३२ वटा मुद्दा दर्ता भए। पछिल्लो समय वैदेशिक रोजगारीको बहानामा खाडी मुलुक पुग्ने महिला यौन तथा श्रम शोषणको मारमा पर्ने घटनामा वृद्धि भएको छ। आकर्षक रोजगारीको प्रलोभन दिएर घरेलु कामदारका रूपमा खाडी मुलुक पुर्याइएका ७० प्रतिशत महिला यौन शोषणमा पर्ने प्रहरीकै तथ्यांक छ। तर पनि मानव बेचबिखन तथा तस्करी कसुरमा हुने योैन शोषणलाई ऐनले समेट्न सकेको छैन। मानव बेचबिखन तथा ओसारपसार नियन्त्रण ऐनलाई संशोधन गर्न बनेको प्रस्तावित संशोधन विधेयकमाथि छलफल गरिएको छ। छलफलका क्रममा सरोकारवालाहरूले मानव बेचबिखनका क्रममा हुने यौन शोषणलाई पनि उक्त ऐनअन्तर्गत राखेर अनुसन्धान अगाडि बढाउनुपर्ने माग रहेको छ। महिला, बालबालिका तथा ज्येष्ठ नागरिक मन्त्रालयका उपसचिव मीना पौडेल, मानव बेचबिखन अनुसन्धान ब्युरोका नायब प्रहरी उपरीक्षक (डीएसपी) ज्ञानबहादुर विष्ट र अधिवक्ता सविन श्रेष्ठले प्रस्तावित विधेयकमा थप सुधार गर्नुपर्ने बताएका छन्। छलफलका क्रममा उपसचिव पौडेलले १८ वटा बुँदामा संशोधन प्रस्ताव गरिएको विधेयकका बारेमा स्पष्ट पारेकी थिइन्। मानव बेचबिखन तथा तस्करी कसुरमा हुने योैन शोषणलाई ऐनले समेट्न सकेको छैन। पछिल्लो समय वैदेशिक रोजगारीको बहानामा खाडी मुलुक पुग्ने महिला यौन तथा श्रम शोषणको मारमा पर्ने घटनामा वृद्धि भएको छ। मानव बेचबिखनका क्रममा हुने यौन शोषणलाई पनि उत्ता ऐनअन्तर्गत राखेर अनुसन्धान अगाडि बढाउनुपर्ने माग रहेको छ। उनले संशोधित विधेयक पूर्ण बनाउने प्रयास भएको बताउँदै विविध कारणले यस्ता अपराधमा हुने यौन शोषणको विषय छुटेको जानकारी दिइन्। साथै मानव बेचबिखन र मानव तस्करीका विषयमा अलि स्पष्ट व्यवस्था नभएको स्विकार गरेकी थिइन्। हिंसा तथा समस्यामा परेका महिलाहरूको उद्धार तथा पुनर्स्थापनाका लागि स्थापना भएको पुनर्स्थापना कोषमा जम्मा हुने रकम र त्यसको खर्चबारे पनि उपसचिव पौडेलले स्पष्ट पारिन्। राज्यकै कोषबाट खर्च गर्नुपर्ने भएकाले पुनर्स्थापना कोषमा आवश्यक रकम अभाव भइरहने उनको भनाइ छ। मानव बेचबिखन तथा ओसारपसार विधेयकमा मानव तस्करीको विषय छुट्न पुगेको छ। यसले गर्दा मानव तस्करी भई विदेश पुग्ने र समस्यामा परेर फर्कनेहरूको समस्या समाधानका लागि असहज कानुनी अवस्था रहेको सरोकारवालाको भनाइ छ। मानव बेचबिखन ब्युरोका डीएसपी विष्टले संशोधित विधेयकमा धेरै कुरा समेट्न बाँकी रहेकाले कानुनी तथा अनुसन्धान प्रक्रियासँग सम्बन्धित धेरै चुनौती रहेको बताए। उनले अनुसन्धान अवधि २५ दिन मात्र हुनु, मानव बेचबिखनको परिभाषा संकुचित रहनु र पार्लेमो प्रोटोकलमा भएको श्रम शोषण र यौन शोषणलाई वर्तमान विधेयकले नसमेटेको स्पष्ट पारे। डीएसपी विष्टले प्रहरीमा आउने अधिकांश मानव बेचबिखनमा उजुरीमा महिलाहरू यौन शोषण तथा यौन हिंसामा पर्ने गरेको बताए। उनले अन्य देशबाट नेपालमा ल्याएर देह व्यापारमा लगाउने समूह तथा नेपालबाट विदेश गएका र सोही देशका व्यक्तिबाट भएका शोषणको विरुद्धमा कुनै पनि कानुनी उपचार खोज्नका लागि असम्भव प्रायः रहेको जानकारी दिए। संशोधित विधेयकले पनि यस्तो अवस्थालाई सम्बोधन गर्न सकेको छैन। मानव तस्करीको अस्पष्ट, अधुरो व्यवस्था, छुट्टै मानव तस्करी नियन्त्रण गर्ने कानुनको अभाव, अप्रयास क्षतिपूर्ति, विदेशमा भएका वारदातमा प्रमाण संकलनमा कठिनाइ रहेको उनको भनाइ थियो। उनले उद्धार तथा पक्राउ गरी स्वदेश फिर्ता ल्याउने प्रभावकारी संयन्त्रको अभाव तथा मानव बेचबिखनमा संलग्न विदेशी नागरिकको पहिचान नखुल्ने हुँदा उनीहरूलाई कानुनी दायरामा ल्याउन कठिनाइ हुने बताए। विष्टले विधेयकमा भएको शाब्दिक त्रुटि औंल्याएका थिए। उनले अहिलेसम्म भएका घटनाको तथ्यांक प्रस्तुत गर्दै भिजिट भिसाको चरम दुरुपयोगले विदेशमा महिला शोषणको सिकार हुने गरेको बताए। यसैगरी विधेयकमा छुटेका विषयहरूमाथि चर्चा गर्दै अन्तर्राष्ट्रिय अभिसन्धि मुताविक संशोधन हुन नसकेको अधिवक्ता सविन श्रेष्ठको भनाइ थियो। उनले संशोधनका बुँदाहरू प्रस्तुत गर्दै संशोधित विधेयकमा धेरै राम्रो कुरा समेटिएको तर अझै अपुग भएको उल्लेख गरे।"
वायु प्रदूषणको चपेटामा पर्यटन,"काठमाडौं : वायु प्रदूषणका कारण पर्यटन क्षेत्र प्रभावित बन्दै गएको सरोकारवालाहरूले बताएका छन्। उच्च वायु प्रदूषण हुँदा नेपाल आउने पर्यटकले भ्रमण तालिका छोट्ट्याउने तथा रद्द गर्ने क्रम बढेको उनीहरूको गुनासो छ। नेपाल वातावरण पत्रकार समूह (नेवापस) र नेपाल पर्यटन बोर्डले आयोजना गरेको पर्यटन क्षेत्रमा वायु प्रदूषणको असर विषयक अन्तत्र्रियाका वक्ताहरूले विश्वकै उच्च प्रदूषित सहरहरूमा काठमाडौं सूचीकृत हुँदा पर्यटन उद्योग प्रभावित बनेको बताए। प्रदूषण कारण हवाई उडान नियमित नहुने, विभिन्न स्वास्थ्य समस्याहरू देखापर्ने, नेपाल आइपुगेका पर्यटकहरू पनि हिमशृंखलाको दृश्यावलोकन गर्न नपाउँदा निराश बन्ने गरेकाले पर्यटन उद्योगमा नकारात्मक प्रभाव बढ्दै गएको उनीहरूको भनाइ छ। कार्यक्रमलाई सम्बोधन गर्दै पर्यटन बोर्डका प्रमुख कार्यकारी अधिकृत दीपकराज जोशीले भने, पर्यटन उद्योग मात्र यस्तो हो, जसले ग्रिन इकोनमीका लागि योगदान गरिरहेको छ तर प्रदूषणका कारण नेपालको सुन्दर छवि धमिलिने जोखिम बढेको छ। नेपालको कुल गार्हस्थ्य उत्पादन (जीडीपी)मा पर्यटन क्षेत्रको योगदान महत्त्वपूर्ण रहेको तथ्य भए पनि यो क्षेत्र अझै प्राथमिकतामा रहन नसकेको उनले बताए। नेपालको पर्यटन क्षेत्रले १० लाखभन्दा बढीलाई प्रत्यक्षपरोक्ष रोजगार दिएको उल्लेख गर्दै जोशीले भने, पर्यटन क्षेत्रबाट अझै लाभ लिन जलवायु परिवर्तनका जोखिम गराउने, वातावरण प्रदूषणलगायत पर्यटकीय क्षेत्रलाई असर गर्ने गतिविधि कम गर्दै लैजाने र नीतिगत सुधारतर्फ केन्द्रित हुनुपर्छ। वायु प्रदूषणले तत्कालका लागि पर्यटक आवागमन घटाउने, यस्तो समस्या हरेक वर्ष दोहोरिँदा पर्यटन क्षेत्रमा दीर्घकालीन असर पुग्ने उनको ठहर छ। कार्यक्रमका अन्य वक्ताहरूले वातावरण जति स्वच्छ र स्वस्थ बन्छ त्यति नै पर्यटकीय क्षेत्र दिगो र विश्वासिलो बन्ने धारणा राखे। नेपाल पर्वतारोहण संघ (एनएमए)का वरिष्ठ उपाध्यक्ष ठाकुरराज पाण्डेले भने, नेपालको मौसम सूचना प्रणाली प्रभावकारी र चुस्त बन्दा त्यसको लाभ पर्यटन क्षेत्रले पनि लिएको छ तर प्रदूषणले यो क्षेत्र प्रभावित बनिरहेको छ। प्रत्येक पालिकाले प्रभावकारी कदम नचालेसम्म वन डढेलो नियन्त्रण र प्रदूषण रोकथाम निष्प्रभावी बन्ने उनको तर्क थियो। विज्ञहरूका अनुसार सुक्खायाममा ९० प्रतिशतभन्दा बढी वायु मानव स्वास्थ्य अनुकूल हुँदैन। नेपालमा वार्षिक ४७ हजार हाराहारी व्यक्तिको अस्वस्थकर वायुकै कारण निधन हुने गरेको छ। विगत दुई सातायता काठमाडौंसहित देशका धेरै भेगमा वायु गुणस्तर सूचकांक एयर क्वालिटी इन्डेक्स (एक्यूआई) मानव स्वास्थ्यका दृष्टिले जोखिम तहमा पुगेपछि अस्पतालमा बिरामीको संख्या बढ्दै गएको स्वास्थ्य तथा जनसंख्या मन्त्रालयले बताउँदै आएको छ। वायु गुणस्तरविज्ञ डा भूपेन्द्र दासका अनुसार नेपालमा अन्तरदेशीय वायु, कृषि, उद्योगकलकारखाना, खुला क्षेत्रमा बालिने फोहोरमैला, वन डढेलो, पुराना सवारीसाधन प्रदूषणका मुख्य कारण हुन्। नेपालमा ९० प्रतिशत भन्दा बढी प्रदूषण तराई, साढे ६ प्रतिशत मध्यपहाड र ३ प्रतिशत हाराहारी प्रदूषण हिमाली क्षेत्रबाट हुने अध्ययनले देखाएको छ, उनले भने, प्रदूषण बढ्नुमा मानवीय गतिविधि नै मुख्य कारण हो। केही वर्षयता वन डढेलो मुख्य कारण बन्दै गएको दासले बताए। पर्यटन बोर्डका निर्देशक सुनील शर्मा, नेवापसका अध्यक्ष चन्द्रशेखर कार्की, नेपाल एसोसिएसन अफ टुर एन्ड ट्राभल एजेन्ट्स (नाट्टा)का सचिव विष्णु पाण्डे, पर्यटन व्यवसायी चक्र कार्की, जल तथा मौसम विज्ञान विभागकी वरिष्ठ मौसमविद् डा इन्दिरा कँडेललगायतले स्वच्छ वायुले मात्रै नेपालको पर्यटन उद्योग फराकिलो बनाउने धारणा राखे। मौसमविद् कँडेलका अनुसार प्रदूषण घटाउन हिउँदे र मनसुन पूर्वाद्धको समयमा हुने वर्षाको भूमिका महत्वपूर्ण रहन्छ। वर्षा गराउने प्रणाली बाह्य मौसमी प्रभाव हो, उनले भनिन्, तर प्रदूषण घटाउन आन्तरिक रूपमै विभिन्न क्रियाकलाप गर्न सकिन्छ।"
रुससँग सम्झौता गर्नुअघि युक्रेनको अवस्था हेर्न आउन ट्रम्पलाई जेलेन्स्कीको अनुरोध,"युक्रेनी राष्ट्रपति भोलोदिमिर जेलेन्स्कीले अमेरिकी राष्ट्रपति डोनाल्ड ट्रम्पलाई युक्रेन भ्रमणको निम्तो दिएका छन्। जेलेन्स्कीले युद्ध अन्त्य गर्न रुससँग कुनै पनि सम्झौता गर्नुअघि ट्रम्पले युक्रेनको भ्रमण गर्नुपर्ने बताएका छन्। उनी भन्छन्, 'कृपया कुनै पनि निर्णय, कुनै पनि छलफल अघि यहाँ आउनुहोस् र युक्रेनका मानिसहरूलाई हेर्नुहोस्, सेनालाई हेर्नुहोस्, अस्पतालहरू हेर्नुहोस्, चर्चहरू हेर्नुहोस्, नष्ट गरिएका वा मारिएका बालबालिकाहरूलाई हेर्नुहोस्।' जेलेन्स्कीले सीबीएस न्यूजको '६० मिनेट' कार्यक्रममा यी कुराहरू भनेका हुन्। उक्त अन्तर्वार्ता आइतबार युक्रेनी शहर सुमीमा रुसी क्षेप्यास्त्र आक्रमण हुनुभन्दा पहिले रेकर्ड गरिएको थियो। सुमीमा रुसी आक्रमणमा परी २ बालबालिकासहित ३४ जनाको मृत्यु भएको छ। यसबाहेक ११७ जना घाइते पनि भएका छन्। डोनाल्ड ट्रम्पले भने : रुसयुक्रेन युद्ध मेरो होइन, तर म यसलाई रोक्न खोजिरहेको छु अमेरिकी राष्ट्रपति डोनाल्ड ट्रम्पले रुस र युक्रेनबीच जारी युद्धको लागि पूर्व राष्ट्रपति जो बाइडेनलाई दोष दिएका छन्। ट्रम्पले ट्रुथ सोसियलमा लेखेका छन्, 'रूस र युक्रेन बीचको युद्ध मेरो होइन, यो बाइडेनको हो। मेरो कार्यकालमा यो युद्ध रोक्न कुनै समस्या भएन।' उनले यो युद्धसँग आफ्नो कुनै सरोकार नभएको तर यो युद्ध अन्त्य गर्न र मृत्यु रोक्न काम गरिरहेको बताएका छन्। ट्रम्पले लेखे, 'राष्ट्रपति जेलेन्स्की र विश्वासघाती बाइडेनले यो युद्ध सुरु गर्न धेरै नराम्रो भूमिका खेले, यसलाई सुरु हुनबाट रोक्न धेरै तरिकाहरू थिए।' अब युद्ध सुरु भइसकेको बताउँदै उनले भने, 'अब हामीले यो युद्ध रोक्नु पर्छ र यसलाई छिटो रोक्नु पर्छ।'"
नेपाल वायुसेवा निगमले तिर्यो जहाजको किस्ता,"काठमाडौं : नेपाल वायुसेवा निगमले न्यारोबडी र वाइडबडीको किस्ता तिरेको छ । ऋण दायित्वमध्ये दुई न्यारोबडी जहाजको २०८१ चैत्र महिनाको किस्ताबापत पूरा र दुई वाइडबडी जहाजको आंशिक किस्ता तिरेको प्रेस विज्ञप्तिमार्फत जानकारी दिएको छ । दुवैको गरी निगमले ५३ करोड ९ लाख ५५ हजार रुपैयाँ किस्ता तिरेको जनाइएको छ । अन्तर्राष्ट्रिय उडानका लागि खरिद गरेका दुई न्यारोबडी र दुई वाइडबडी जहाजको लागि कर्मचारी सञ्चय कोष र नागरिक लगानी कोषबाट निगमले ऋण लिएको थियो । निगमले २०८१ सालको चैत्रसम्मको अवधिमा ७ अर्ब ३९ करोड ५ लाख ८ हजार ९५ रुपैयाँ किस्ता रकम भुक्तानी गरेको छ । विश्वव्यापी कोरोना भाइरसको कारण निगमको व्यापारमा प्रतिकूल असर परेकोले उक्त समयकोे ब्याज, ब्याजको ब्याज, हर्जाना र पेनल छुट गरी सहयोग गर्न दुवै कोषलाई अनुरोध गरेको बताएको छ । निगमले किस्ताको संख्या वृद्धि गरेर ऋण दायित्व भुक्तानीलाई सहजीकरण गरिदिन पनि सञ्चय कोष र नागरिक लगानी कोषलाई अनुरोध पत्र पठाएको र यस सम्बन्धमा छलफलसमेत भइरहेको उल्लेख छ ।"
हार्वर्ड युनिभर्सिटीलाई दिंदै आएको सहयोग ट्रम्पले रोके,"वासिङटन डिसी : अमेरिकी राष्ट्रपति डोनाल्ड ट्रम्पको प्रशासनले हार्वर्ड विश्वविद्यालयलाई दिंदै आएको २ अर्ब डलरभन्दा बढीको संघीय कोष रोकेको छ। हार्वर्डले ह्वाइट हाउसको मागहरूको सूची अस्वीकार गरेकोले यसो गरिएको जनाइएको छ। 'हार्वर्डको प्रतिक्रियाले अमेरिकी विश्वविद्यालय र कलेजहरूमा व्याप्त अधिनायकवादी मानसिकतालाई प्रतिबिम्बित गर्दछ,' अमेरिकी शिक्षा विभागले एक विज्ञप्तिमा भनेको छ। यसअघि ह्वाइट हाउसले हार्वर्डलाई मागहरूको सूची पठाएको थियो। विश्वविद्यालय क्याम्पसहरूमा यहूदी विरोधी भावना विरुद्ध लड्न यी मागहरू तयार पारिएको बताइएको छ। यी मागहरूमा विश्वविद्यालयको प्रशासन, भर्ना र नियुक्ति प्रक्रियामा परिवर्तन समावेश थियो। हार्वर्डले सोमबार यी मागहरूलाई अस्वीकार गरेको थियो। विश्वविद्यालयले ह्वाइट हाउसले आफ्नो समुदायमाथि नियन्त्रण कायम गर्ने प्रयास गरिरहेको आरोप लगाएको थियो।"
"सुनसरीमा दुई समूहबीच गोली हानाहान, २ जना पक्राउ",धरान : सुनसरीको देवानगञ्ज गाउँपालिका२ मा सोमबार साँझ गोली आतंक मच्चाउने दुई जनालाई प्रहरीले पक्राउ गरेको छ । भारतबाट तस्करी गरि ल्याएको सामान बिक्री गरेको हिसाब मिलाउने विषयमा विवाद हुँदा ६ जनाको तस्करहरूको समूहबीच दोहोरो झडप भएको थियो । उनीहरूले एक अर्काविरुद्ध पेस्तोलबाट गोली हानाहान गर्न थालेपछि तीन जना घाइते भएका थिए । प्रहरीले गोली हान्ने कार्यमा सम्लग्न देवानगन्ज गाउपालिका१ का २१ वर्षीय पिन्टु यादव र २७ वर्षीय रबिनकुमार यादवलाई पक्राउ गरेको सुनसरीका प्रहरी प्रमुख एसपी सुमनकुमार तिम्सिनाले बताए । उनले पक्राउ परेका दुबै जना गोली काण्डमा परि सामान्य घाइते भएका छन । गोली प्रहारबाट देवानगञ्ज गाउँपालिका वडा नं१ का शिवुकुमार मेहता गम्भीर घाइते भएका छन । उनको विराटनगरस्थित नोबेल अस्पतालमा उपचार भइरहेको एसपी तिम्सिनाले बताए । उनले गोली काण्डमा रहेका अन्य तीन जनाको समेत पहिचान भइसकेकाले उनीहरूलाई पक्राउ गर्न प्रहरी परिचालन गरिएको बताए ।
नयाँ वर्षमा बिस्केट जात्राको रौनक,"नयाँ वर्ष २०८२ को आरम्भसँगै भक्तपुरमा बिस्का जात्रा सुरु भइरहेको छ, यसलाई बिस्केट जात्रा भनिन्छ । साँखुको बज्रयोगिनी, माई झार्ने जात्रा, बालाजुमा बाइसधारा स्नान, टोखामा सपना तीर्थ मेला, हनुमान जयन्ती सोही दिन, वैशाख स्नान पनि सुरु, बैतडीमा कोटी होम मेला चलिरहेका छन् । यस्तै, बौद्धमा तेमाल जात्रा, लमजुङमा यलुँग पोखरीमेला, विशालनगरमा वैष्णवी जात्रा, ललितपुरमा मत्स्येन्द्रनाथको स्नान, भक्तपुरमा विश्वध्वजोत्थान भनौं, देशैभरि कतै न कतै जात्रा नमनाइएका दिन नै हुन्नन् वैशाखैभरि । चैत्रशुक्ल प्रतिपदादेखि नै संवत्सर परिवर्तन भएको छ, अब कालयुक्त नामको साल परिवर्तन भई सिद्धार्थी सुरु भइसकेको छ । नयाँ वर्ष २०८२ को सुरु भने हाम्रो बहुल संस्कृतिअनुसार फरकफरक ढंगले सुरु हुने गरेको छ । विसंको नववर्ष प्रवेशसँगै काठमाडौं उपत्यकामा प्रमुख तीन चाडहरू प्रसिद्ध छन् । भक्तपुरको बिस्केट, ठिमी जात्रा र काठमाडौंको सपनतीर्थ मेला । बिस्केट जात्रा भने यही चैत्र २७ देखि सुरु भएको हो र वर्षारम्भको एक हप्ताअघिदेखि नै भैरवको रथ तानेर सुरु गरियो । चैत्र मसान्तमा इन्द्रध्वजासहितको लिंगो उठाउने र वैशाख १ गते लिंगो जात्रा गरी बेलुकी यसलाई ढालेर भव्यताका साथ जात्रा मनाइने गरिन्छ । वैदिक र तान्त्रिक दुवै मंगलसूचक वीरताको प्रतीक हुन् । वृषकेतु, विश्वध्वजा नामले परिचित हरिया एवं लामा ध्वजा फहराई भक्तपुरका विभिन्न क्षेत्रलगायत ठिमी, बोडे र काठमाडौंको भद्रकाली, हाँडीगाउँ, टोखा एवं अन्य क्षेत्रका नेवार जातिका लागि विशेष प्रसिद्धि पाएको बिस्केट जात्राको रमाइलो हरेक वर्ष चैत्रमसान्तदेखि वैशाख १ गतेसम्म बढी नै रहन्छ । यसको आफ्नै मौलिक इतिहास र विशेषता छ । भक्तपुर क्षेत्रमा बिस्केटजात्रा, काठमाडौंको इन्द्रजात्रा र ललितपुरको मत्यस्येन्द्रनाथ जात्रा झैं लिंगो ठड्याउने र ढाल्ने काम गरिन्छ । विशेष तन्त्रविद्यामा आधारित बिस्केट जात्राले पुरानो वर्षको अन्त्य र नयाँ उत्साहित एवं ऊर्जाशील वर्ष र जीवनको संकेत दिन्छ । विसं नयाँ प्रवेशसँगै लिंगो उठाउने परम्परा कहिलेदेखि आरम्भ भएको यकिन गर्न नसकिए पनि विसं ६६१ ताका शिवदेव एवं मानदेवको समयदेखि आरम्भ भएको अनुमान छ । कारण त्यतिबेला यससम्बन्धी गुठीको व्यवस्था भएको चर्चा इतिहासमा भेटिन्छ । झन्डै ५५ हात अग्लो लिंगो सालको काठको हुने गर्छ । चैत्र मसान्तमा उठाइन्छ र वैशाख १ गते ढालेर उत्साहपूर्वक जात्रा मान्ने चलन सदियौं पुरानो भइसकेको छ । प्राचीन समयमा विजय उत्सवको रूपमा मान्ने चलन चलेको बिस्केट जात्राका विषयमा विभिन्न किंवदन्ती छन् । काठमाडौंको शिवपुरी क्षेत्रमा रहेकी बज्रयोगिनीको आशीर्वादसमेत रहेको भनिने बिस्केटजात्रा भक्तपुरको मौलिक र ऐतिहासिक सांस्कृतिक धरोहर हो । भक्तपुरको यो पर्व विस्केट ठिमीजात्रासँग पनि जोडिन्छ । त्यसो त बालकुमारी, महालक्ष्मी, हरिसिद्धिलगायत भक्तपुरकै गणेश, बाराही आदि देवताहरूलाई भिन्न भिन्न खटमा राखेर एकसाथ परिक्रमा गराउने ऐतिहासिक परम्पराले पनि बिस्केट जात्रासँग सरोकार राख्छ । वर्षको अन्त्य चैत्रमसान्तदेखि आरम्भ भई तीन दिनसम्म चल्ने सो जात्रा वैशाख २ सम्म सञ्चालन हुन्छ । ठिमीको यो जात्राको मूल पक्ष भने २ र ३ गते दुई दिन अझ बढी हुने गर्छ । घरघरमा भोज गर्दै सम्पूर्ण देवदेवीहरूलाई मन्दिरबाट बाहिर निकाली पूजाआजा गरिन्छ । वैशाख १ गते मन्दिरबाहिर पूजा, दर्शन, प्रसाद वितरण गरी भोलिपल्ट २ गते बिहानै सम्पूर्ण देवदेवीहरूलाई पंक्तिबद्ध गरी राखिन्छ । अगाडिपट्टि बालकुमारीको खट र सवैभन्दा पछाडि गणेशको खट राखिन्छ । संख्यामा देवदेवी ३२ हुने र स्थान भ्रमण गराइन्छ । बालकुमारीस्थानबाट सुरु भएको यो जात्रा लावालस्करसहित दूधपोखरी नजिक दरबारमा देवदेवीलाई थन्क्याएपछि जात्राले विश्राम लिन्छ । पछि भक्तपुर ठिमीक्षेत्रमा अझ लामोजात्रा सुरु हुन्छ, त्यो हो जिभ्रो छेड्ने जात्रा ! यो भक्तपुरको बोडेमा हुन्छ । बोेडेमा सुरु हुने जिभ्रो छेड्ने जात्राभन्दा चार दिन पहिले नै जिभ्रो छेडाउन चाहनेले सात्विक भावमा रहनुपर्छ । जिभ्रो छेडाउनेले वीरताको संकेत प्रदर्शन गर्छ भने आफूलाई दैवीशक्ति प्राप्त गरी अगाध पुण्य प्राप्त हुने विश्वास राख्छ । सुइरोद्वारा जिभ्रो छेडिएपछि खटमा राखी उसलाई ठिमी बजारको परिक्रमा गराइन्छ । पहिले धेरै समयअघि असुरहरूले ठिमीवासीलाई दुःख दिँदा तान्त्रिक बालकुमारीले सपनामा दर्शन दिँदै मानिसलाई जिभ्रो छेड्ने पराक्रम प्रदर्शन गरेमा दैत्य, असुरहरूले दुःख नदिने र आफ्नो पुरुषार्थको पहिचान पनि हुने भनेकाले यस्तो परम्परा सुरु भएको हो । सुरुमा यस्तो पर्व वैशाख २ गते परेकाले त्यो परम्परा अझै कायम छ । ठिमीमा जात्रा सकेर महालक्ष्मी मन्दिरमा गई जिभ्रोको सुइरो झिकेर जात्रालाई पूर्णता दिइन्छ । यसो गर्दा शरीरमा खासै कष्ट नहुने, जिभ्रो छेड्ने व्यक्ति बोडेको नेवार समुदायको हुनु पर्ने, नाइकेलाई चारदाम चढाएपछि जिभ्रो छेडाउन पाइने, जिभ्रो छेड्न ६ इन्च लामो फलामे सुइरो प्रयोग गरिने र एक महिना अघिदेखि त्यो सुइरोलाई तेलमा डुबाएर राखिने हुँदा जिभ्रो छेडिने व्यक्तिलाई साह्रै कष्ट नहुने र घाउ पनि छिटो निको हुने विश्वास छ । भक्तपुर क्षेत्रको ठिमीको यो परम्पराले मुलुककै इतिहासको पुष्टि गर्छ । यसो गर्दा मुलुुकभरि दूर्भिक्ष नहुने, महामारी जस्ता घातक रोगहरू नहुने विश्वास छ । प्रसिद्ध, पावन वागमती, विष्णुमती, रुद्रमती, इक्षुमतीजस्ता काठमाडौं उपत्यकाका नदीहरूका उद्गमस्थल वाग्द्वार हो र शिवपुरी क्षेत्रले काठमाडौंलाई पूरै हराभरा बनाएको छ । विक्रम संवत्को आरम्भ, नयाँ वर्षको स्वागत सँगै शिवपुरी क्षेत्रको टोखा र सूर्य मेष राशिमा सरेकोे पावन बिहानीमा यसै क्षेत्रमा रहेको सपनतीर्थ स्नानको आफ्नै महत्त्व छ । वैशाख महिनाभरि जीवनका सञ्चालक देवताका रूपमा मानिने श्रीविष्णु यसै क्षेत्रमा रहेका बूढानीलकण्ठ नारायणको दर्शन एवं पूजाआजा गर्नेहरू पनि काठमाडौंमा धेरै छन् । शिवपुरीको काखमा रहेको टोखा नजिकैको खहरे खोलाको संगममा स्नान गरी मनोकामना पूरा गर्नेहरू पनि हामीकहाँ धेरै छन् । खासगरी सामान्यदेखि ठूला असाध्य रोगहरू पनि यहाँको स्नानबाट दूर हुन्छन् भन्ने जनविश्वास छ । सपना देखेकाले सपनतीर्थ मेला आरम्भ भएको किंवदन्ती पनि छ ।"
जाजरकोटमा फेरि गयो भूकम्प,जाजरकोट : जाजरकोटमा भूकम्प गएको छ। आज बिहान ४:५३ बजेमा पैक केन्द्रविन्दु भएर ४४ म्याग्निच्युटको भूकम्प गएको भूकम्प मापन केन्द्र सुर्खेतले जनाएको छ। गए राती पनि त्यहीँ ठाउँमा भुकम्प गएको थियो । भूकम्पबाट क्षति भए नभएको एकिन हुन बाँकी रहेको जिल्ला प्रहरी कार्यालय जनाएको छ। पछिल्लो समय जाजरकोट केन्द्रविन्दु भएर लगातार भूकम्प गइरहेको छ।
"सुनचाँदीको भाउ घट्यो, तोलाको कतिमा हुँदैछ कारोबार ?",काठमाडौं : स्थानीय बजारमा सुनको मूल्यमा आज गिरावट आएको छ। नेपाल सुनचाँदी व्यवसायी महासंघका अनुसार मंगलबार १७ सय रुपैयाँले घटेर एक तोला सुनको मूल्य १ लाख ८४ हजार ३०० रुपैयाँ कायम भएको छ। यसअघि सोमबार सार्वजनिक बिदा परेकाले कारोबार भएन। आइतबार प्रतितोला सुन १ लाख ८६ हजार रुपैयाँमा खरिदबिक्री भएको थियो। यो हालसम्मकै उच्च मूल्य हो। आज सुनको मूल्य घटेसँगै चाँदीको भाउ पनि घटेको छ। प्रतितोला चाँदी १९ सय ४५ रुपैयाँमा खरिदबिक्री भइरहेको महासंघले जनाएको छ। शुक्रबार एकतोला चाँदी १९ सय ६० रुपैयाँमा किनबेच भएको थियो।
प्रि ओपन सेसनमा नेप्से परिसूचक १६४३ अंकले बढ्यो,काठमाडौं : प्रि ओपन सेसनमा नेप्से परिसूचक दोहोरो अंकले बढेर बन्द भएको छ। नेप्से परिसूचक १६४३ अंकले घटेर २६७८५१ विन्दुमा अडिएको छ। यो समयमा ५६ स्क्रिप्सको ५० हजार ७५८ कित्ता सेयर २ करोड ९८ लाख ७८ हजार ४२१ रुपैयाँमा खरिदबिक्री भए। कारोबारमा आएकामध्ये ३६ स्टक्सको मूल्य बढ्दा १७ वटाको घट्यो। २ स्टक्सको मूल्य भने यो समयमा स्थिर रह्यो।
वैदिक सनातन हिन्दु राष्ट्र किन ?,"नेपालमा वैदिक सनातन हिन्दु धर्म र नेपालको राष्ट्रियता एकअर्काका परिपूरकका रूपमा रहिआएका छन्। हिन्दु धर्म कमजोर भयो र इसाईकरण प्रक्रिया अहिलेकै रूपमा बढ्दै गयो भने भविष्यमा नेपाल राष्ट्रको अस्तित्व, नेपाली जनताको स्वाभिमान र पहिचान समाप्त हुन सक्छ। २०७२ को संविधानमा धर्म निरपेक्ष लेखिएपश्चात् अनपेक्षित रूपमा मुलुक इसाईकरणको खतरा बढ्दै गइरहेको छ। संविधानमा धर्म परिवर्तन कानुनी कसुर भनिए पनि राजनीतिक नेतृत्व मूकदर्शक र प्रशासनिक संयन्त्र निष्क्रिय रहेकाले धर्म परिवर्तन प्रक्रिया तीव्र रूपमा चलिरहेको छ। अर्कोतिर, हिन्दु संस्थाहरूको धर्मान्तरण रोक्ने प्रयास प्रभावकारी हुन सकिरहेको अवस्था छैन। केन्द्र, ७ प्रदेश, ७७ जिल्ला र स्थानीय निकायका वडा तहसम्म संगठन संरचना विस्तार गर्दै आएको विश्व हिन्दु महासंघ नेपालद्वारा चितवन, नवलपुर, काभे्र, मकवानपुर, स्याङ्जा, पर्वत, कास्की, लमजुङ, म्याग्दी, झापा, सर्लाही, रूपन्देही, पाल्पा, जुम्ला, कैलालीलगायतका जिल्लामा धर्म परिवर्तनलाई न्यूनीकरण गर्ने काम भइरहेको अवस्था छ। तर पनि हामीले कतैबाट सहयोग र प्रोत्साहनसम्म पाएका छैनौं। हामी कसैको दान, अनुदान र आडभरोसामा चलेका छैनौं। संस्थामा आबद्ध दाजुभाइ दिदीबहिनीको सहयोगमा मासिक न्यूनतम खर्चबाट संस्था चलाउँदै आएका छौं। इसाई धर्ममात्र नभएर धर्मका नाममा संसार कब्जा गर्ने पश्चिमाहरूको योजनावद्ध दीर्घकालीन रणनीति हो। अफ्रिका र एसियाका गरिब मुलुकहरूमा स्वास्थ्य, शिक्षा, विकास र सेवाका नाममा धर्मान्तरण र इसाईकरणको अभियान तीव्र रूपमा चलिरहेको छ। हामीलाई इसाईकरणको विरोध गर्नु पनि छैन। तर आफैंमा सचेत, जागरुक र संगठित भएर अघि बढुनु अबको उत्तम विकल्प हो भन्नेमा चाहिँ हामीमा दुईमत छैन। हिन्दुहरूभित्रको विभेद वा छुवाछूतबाट अपहेलित भएको भन्दै सम्मान खोज्न क्रिश्चियन बनेकाहरू कालान्तरमा इसाईका दास बन्न पुग्छन्। हप्तपिच्छे लेबी तिर्छन्। यसरी इसाई बनेका नेपालीबाट मासिक एक अर्ब हाराहारी लेबी उठाइन्छ भन्ने अनुमान छ। हिन्दु, बुद्ध, वोन वा किराँत छँदा तिनले आफ्नो मालिक आफैं बनेर आफूखुसी जीवन बिताइरहेका हुन्थे। दुःखको कुरा थाहै नपाई क्रिश्चियनका दास बन्न पुग्छन्। यसरी तिनीहरूको अस्तित्व आफ्नै स्वाभिमान र पहिचान गुमाएर गुमनाम हुन पुग्छन्। समयमा होस पुर्याउन सकेनौं र इसाईकरण बढ्दै गयो भने हामी थाहै नपाई तिनका दास बन्ने छौं। त्यतिबेला दासत्वबाट छुट्ने कुनै उपाय बाँकी रहने छैन। मुलुकमा यतिबेला एकातिर राजासहितको हिन्दु अधिराज्य भन्ने राजावादीहरू सडकमा सल्बलाइरहेका छन् भने अर्कातिर राजावादीको प्रतिकारका नाममा वामपन्थीहरू सडकमा निस्किएका छन्। हामी वाम वा दक्षिण कुनै पनि अतिवादी पन्थतिर ढल्कँदैनौं। तिनीहरूका आन्दोलनप्रति हाम्रो कुनै विरोध, आस, त्रास र आक्रोश छैन। हामी धार्मिक स्वतन्त्रतासहितको मध्यमार्गी लोकतान्त्रिक हिन्दु राष्ट्रका पक्षमा क्रियाशील छौं। वेद र संविधानमा हिन्दु अधिराज्य उल्लेख छैन। राजसंस्था वा राजा र धर्म पर्यायवाची शब्द पनि होइनन्। हामी धर्म र राजालाई फरक विषय ठान्छौं। राजा वा राजसंस्था समयको प्रवाह र जनचाहनाअनुसार स्थापितविस्थापित हुन सक्छ। धर्म निरन्तर चलिरहने आस्था र संस्कारको विषय हो। नेपालमा हिन्दु राष्ट्र एक जनमन्दिर थियो। भत्किएको त्यो मन्दिर यतिबेला पुनर्निर्माणको चरणमा छ। मन्दिर तयार नभई पुजारी कस्तो र कसरी राख्ने भन्ने विषय र बहस अहिले असान्दर्भिक छ। मन्दिर खाली रहँदैन। त्यहाँ पुजारी अवश्य रहन्छ। पहिले सबै मिलेर हिन्दु राष्ट्रको मन्दिर तयार गरौं। त्यसपछि पुजारीका विषयमा सोचौंला। नेपालका सन्दर्भमा हिन्दु राष्ट्र एउटा नन्दी गाई जस्तै हो। माउ गाई आएपछि बाच्छो आफैंपछि लागेर आउँला। त्यसलाई घिच्याएर ल्याउनु पर्दैन। दूध छुटेर घाँस खान थालेको छिप्पिएको बाच्छोलाई माउले रुचाएन भने उसले आवश्यक ठाने अर्को बाच्छो जन्माउन सक्छ। राजा र धर्मलाई जोडेर नहेरौं। एकैचोटी दुईवटा डुंगामा गोडा राखेर तर्न खोज्दा दुर्घटना हुन सक्छ। पहिले धर्मको डुंगा तारौं। त्यसपछि सहमति जुट्यो र समयले माग्यो भने राजा वा राजसंस्थाका विषयमा पछि विचार गरौंला। नेपालका राजाले मौका मिल्नासाथ निरंकुश बनेर जनअधिकार खोस्ने उसको पुरातन चिन्तन र चरित्र अहिले पनि सुध्रिएको पाइँदैन। तसर्थ, राजाका बारे हाम्रो संस्था स्पष्ट छ। हामी द्विविधा र भ्रममा छैनौं। बरु हाम्राबारे अरूहरू नै दिग्भ्रमित रहेका पाइन्छन्। हामीलाई कांग्रेसकम्युनिस्टहरूले राजावादी ठान्छन्। राजावादी भन्नेहरूले हामीलाई कांग्रेसै हो भनेर पूर्वाग्रही आँखाले हेर्छन्। तर हामी समयको गति र जनताको मति विचार गरेर समयसापेक्ष निर्णय लिन्छौं। हामी कुनै बासी विचार बोक्ने जडसूत्रवादी मनुवा होइनौं। नेपाल परापूर्वकालदेखि वैदिक सनातन हिन्दु धर्म दर्शनको उद्गम स्थलका रूपमा विश्व मानचित्रमा चर्चित छ। हाम्रै हिमालका गुफा, कन्दराहरूमा बसेर हाम्रा त्रिकालदर्शी ऋषिमुनि महर्षिहरूले लामो त्याग, तपस्या, ध्यान र साधनाबाट चार वेद १८ पुराणादि शास्त्रको रचना गरेको ऐतिहासिक तथ्यहरू हामीसँग छन्। ती सबै ग्रन्थ संस्कृत भाषामा लेखिएका छन्। विश्वलाई मार्गदर्शन दिने र आकर्षण गर्ने वेदादिशास्त्र र संस्कृत भाषा आधुनिक विश्वका लागि पनि त्यतिकै महत्त्व र आवश्यकताका विषय हुन भन्ने कुरा नासालगायतका आधुनिक वैज्ञानिकहरूले प्रमाणित गरिसकेका छन्। पश्चिमा हावामा बहकिएका केही आधुनिक विद्वान्हरूले हाम्रो मौलिक सनातन वैदिक हिन्दु धर्म दर्शनलाई अन्धविश्वास र रुढिवाद भन्दै भ्रम फैलाउन खोजे पनि सनातन हिन्दु धर्म दर्शन पूर्ण वैज्ञानिक छ भन्ने कुरा सिद्ध भइसकेको छ। त्यसैले वैदिक सनातन हिन्दु धर्म र हाम्रो राष्ट्रियता एक अर्काका परिपूरक छन् भन्ने कुरा यथार्थपरक छ। यी सबै धर्म र मर्म बुझेर हामीहरू राष्ट्र रक्षा र धर्म रक्षाका लागि राष्ट्रबोध अभियानमा छौं। हिमाल, पहाड, तराई कोही छैन पराई यौटै जाति नेपाली, यौटै धर्म सनातन भन्ने हाम्रो मूल नारा हो। हामीहरू नेपाललाई विश्वको एकमात्र हिन्दु गुरुराष्ट्रका रूपमा विश्वका हिन्दुहरूको मुल केन्द्र बनाउन चाहन्छौं। जय हिन्दु ! राष्ट्र नेपाल !! अधिकारी, विश्व हिन्दु महासंघ, नेपालका अध्यक्ष हुन्।"
कांग्रेसबाट सरकारमा गएका मन्त्रीले राम्रो पफमेन्स दिन सकेनन् : गगन थापा,"उनले नेपालमा २०६०७० को १० वर्ष माओवादीको हिंसाबाट क्षति भएका संरचना पुनर्निर्माण र र व्यवस्थापनमै बितेको उल्लेख गरे। काठमाडौं : कांग्रेस महामन्त्री गगन थापाले पार्टीबाट सरकारमा गएकाले राम्रो पफमेन्स दिन नसकेको दाबी गरेका छन्। बौद्धिक पेशाकर्मी अभियान परिषद्ले मंगलबार काठमाडौंमा आयोजित कार्यक्रममा उनले कार्यकर्ताले पार्टी नेतृत्व र सरकारमा गएका मन्त्रीसँग असन्तुष्टि भइरहेको बताएका हुन्। उनले नेपालमा २०६० सालदेखि ७० सम्मको १० वर्ष माओवादीको हिंसाबाट क्षति भएका संरचना पुनर्निर्माण र व्यवस्थापनमै बितेको बितेको उल्लेख गरे। २०६० सालदेखि ७० सालसम्मको १० वर्ष माओवादी हिंसाले सिर्जना गरेका जति पनि परिणामहरु जे कुरा भए त्यसको व्यवस्थापन गर्दाखेरि हाम्रो १० वर्ष बित्यो। महामन्त्री थापाले भने, ७० देखिको ८० सम्मको १० वर्ष प्रारम्भिकरुपमा त्यसलाई व्यवस्थापन गरिसकेपछि त्यसलाई दीगोरुपमा समाधान खोज्नेक्रममा संविधान बनाउने, चुनाव गराउनेमा बित्यो। १०१५ वर्षमा बल्ल हामी इन्फास्टक्चर बनायौं। अब दौडिने बेला आएका छौं। महामन्त्री थापाले ६० सालको बैशाख २ गते माओवादीको हिंसाले गर्दा अहिले २०८२ बैशाख २ भन्दा झन् प्रतिकूल रहेको उल्लेख गरे। उनले कांग्रेसले देशलाई भरोसा दिलाउन सक्नुपर्ने धारणा राखे। थापाले नेपाली समाजमा देखिएको निराशा हटाउँदै आत्मविश्वास र भरोसा दिलाउन पार्टी लाग्नुपर्ने बताए। उनले नेतृत्वको शैलीको कारण जनताको अवस्था नबदलिएको दाबी गरे। उनले भने, नेतामा समस्या छ। नेताको शैलीमा समस्या छ। उनीहरुलाई बदल्नुपर्छ। हामीले व्यवस्था बदल्ने होइन, नेता बदल्ने हो तब समस्या हल हुन्छ। उनले ८० को दशकमा नागरिकको अवस्था बदल्नुपर्ने आवश्यकता रहेको धारणा राखे। उनले भने, यो सरकारलाई सफल बनाउन परिणाम दिने गरी काम गर्न आफू तयार रहेको हुँ। तर मानिसको अपेक्षाको गति पक्रन सकेन। कता कता जोस हटिरहेको छ। यसलाई कसरी चिर्ने अलमलमै छौं। उनले अहिले राजनीतिक परिवर्तन वा सरकार परिवर्तन गर्ने खेलमा कांग्रेस नभएको उल्लेख गर्दै सरकारले डेलिभरी दिनुपर्छ भन्नेमा केन्द्रित रहेको धारणा राखे। उनले अर्को गठबन्धन बनेर कुनै नयाँ उपलब्धि नहुने भएकाले जनताका असन्तुष्टि समाधानमा सबै लाग्नुपर्ने स्पष्ट पारे।"
सहन सकिन्न सामाजिक विभेद,"महिलामा हुने महिनावारी प्रकृतिको नियमसँगै मानव जन्मको पवित्र प्रक्रिया हो । नेपाली समाजमा महिनावारी (रजस्वला) अझै पनि एउटा सामाजिक कलंकका रूपमा हेर्ने प्रवृत्ति कायमै छ । महिलाहरूको शारीरिक प्राकृतिक प्रक्रिया भएको महिनावारीलाई अपवित्र, अशुभ र हेपिने विषय बनाएर समाजमा यति धेरै विभेद र हिंसा गरिन्छ कि त्यसको असर महिलाहरूको आत्मसम्मान, शिक्षा, रोजगारी र सम्पूर्ण जीवनमा देखिन्छ । हालै अछाम जिल्लामा एक शिक्षिकाले महिनावारीको समयमा पुल पार गर्न नपाएका कारण जागिर छोड्नु परेको खबरले सबैलाई झस्काएको छ । यस्तो अपाच्य व्यवहारले हाम्रो समाजमा रहेको लैंगिक असमानता, अशिक्षित सोचलाई प्रस्ट देखाउँछ । शिक्षिका जस्तो शिक्षित महिलासमेत यस्ता अमानवीय परम्पराका शिकार हुनुपर्छ भने ग्रामीण भेगका अन्य महिलाको अवस्थाको सहजै अनुमान गर्न सकिन्छ । सुत्केरीले समेत पुल तर्नु हुँदैन भन्ने डरलाग्दो भ्रम समाजमा छ । यस्ता अन्धविश्वासी परम्पराको निरन्तरताले कैयौं महिलाले अकालमै ज्यान गुमाउनु परेको तथ्य सबैसामु छ । महिनावारीका समयमा महिलालाई घरबाट टाढा छाउगोठमा राख्ने, मन्दिर जान नदिने, स्कुल वा अफिस जानबाट रोक लगाउने, सडक वा पुल पार गर्न नदिने जस्ता कार्य केवल हिंसात्मक व्यवहार मात्र होइनन्, ती संविधानमा लेखिएका समानताको अधिकारको घोर उलंघन पनि हो । यसले महिलाको गरिमा मात्र होइन, देशको नैतिक धरातललाई पनि कमजोर बनाउँछ । सरकारले महिनावारीका समयमा हुने विभेद र छाउपडीजस्ता अमानवीय अभ्यास अन्त्य गर्न अनेक योजना ल्याएको छ । तर नीति बनाउनु मात्रै पर्याप्त हुँदैन । ती नीतिहरू कार्यान्वयनमा आउनुपर्छ । कानुनलाई बलियो बनाएर दोषीलाई सजाय दिने, विद्यालयमा लैंगिक शिक्षा अनिवार्य बनाउने, गाउँगाउँमा सचेतना अभियान चलाउने र महिलाको सहभागिता सुनिश्चित गर्ने कार्यहरू तुरुन्त सुरु गर्नुपर्छ । सामाजिक चेतनाको विकास सहरमा मात्रै सीमित रहेर हुँदैन । सुदूर गाउँमा, जहाँ यस्तो विभेद सबैभन्दा धेरै देखिन्छ । त्यहाँ स्थानीय जनप्रतिनिधि, राजनीतिक दलका नेताहरू, शिक्षक, सामाजिक कार्यकर्ता र धार्मिक अगुवाहरूले मिलेर जनचेतना फैलाउनु अत्यावश्यक छ । तीन तहकै सरकारले यसमा सामूहिकता देखाई काम गर्नुपर्छ । समाज अशिक्षित हुनु भनेको देश सञ्चालकहरूको कमजोरी छ भन्ने नतिजा देखिनु हो । यस्ता घटनाबाट नेतृत्व लजाउनुपर्छ । सामाजिक सुधारमा सशक्त हुने कार्ययोजना तीन तहका सरकारले बनाएर जानुपर्छ । महिनावारी कुनै अपवित्रता होइन, यो जीवन चक्रको अभिन्न अंग हो भन्ने बुझाउनु पर्छ । अब समाजले महिलाको सम्मान, शिक्षा र स्वाभिमानप्रति उत्तरदायी बन्नुपर्छ । अब यस्ता घटना देशले सुन्नु नपरोस्, महिलाले शिक्षाको अवसर गुमाउनु नपरोस् अनि हाम्रो समाज साँच्चिकै सभ्य र समान बनोस् । यसतर्फ सबै तहबाट बेलैमा सोच्न आवश्यक छ ।"
कर वृद्धिमा कुनै पनि देशलाई छोड्दैनौं : ट्रम्प,"वासिङटन : कुनै पनि देश करको दायराबाट बाहिर नरहेको अमेरिकी राष्ट्रपति डोनाल्ड ट्रम्पले चेतावनी दिएका छन्। उनले चिनियाँ आयातलाई लक्षित गर्दै यस्तो बताएका हुन्। ट्रम्पले विश्वव्यापी कर आक्रमण सुरु गरेदेखि दुई ठूला अर्थतन्त्रहरूले तीव्र गतिमा कर वृद्धिको प्रतिशोधात्मक उपाय अपनाउन थालेपछि विश्वको अर्थतन्त्र उच्च जोखिमको खेलमा फसेको छ। चीनमाथि लगाइएको अमेरिकी कर १४५ प्रतिशतसम्म बढेको छ भने बेइजिङले अमेरिकी आयातमा प्रतिशोधात्मक १२५ प्रतिशत कर लगाएको छ। अमेरिकी पक्षले शुक्रबार स्मार्टफोन, ल्यापटप, सेमिकन्डक्टर र अन्य इलेक्ट्रोनिक उत्पादनहरूको लागि कर छुटको सूची दिँदै दबाबलाई केही कम गरेको थियो। यी उत्पादनका लागि चीन एक प्रमुख स्रोत हो। ट्रम्प र उनका केही शीर्ष सहयोगीहरूले ९० दिन कर छुटको गलत अर्थ लगाइएको बताएका छन्। यो अस्थायी मात्र हुनेछ किनकि ट्रम्पको टोलीले सूचीका धेरै वस्तुहरूमा नयाँ करहरू लगाउने दिशामा छलफल गरिरहेको छ। चीनमात्र होइन, विशेषगरी जसले अहिलेसम्म हामीलाई करका हिसाबले सबैभन्दा खराब व्यवहार गर्दछ, कोही पनि कर वृद्धिको जोखिमबाट टाढा छैन, अमेरिकी राष्ट्रपतिले आफ्नो सामाजिक सञ्जाल ट्रुथ सोसल प्लेटफर्ममा जारी सन्देशमा भनेका छन्। यसअघि बेइजिङको वाणिज्य मन्त्रालयले शुक्रबारको कदमले एउटा सानो कदममात्र हो भन्दै ट्रम्प प्रशासनले सम्पूर्ण कर रणनीति पूर्ण रूपमा रद्द गर्नुपर्नेमा जोड दिएको थियो। अमेरिकाले शुक्रबार स्मार्टफोन, कम्प्युटर र अन्य इलेक्ट्रोनिक्स सामानलाई पारस्परिक करबाट छुट दिएको थियो। यसले लोकप्रिय उच्च प्रविधियुक्त उत्पादनका लागि अमेरिकी उपभोक्तामा पर्ने लागत प्रभावलाई कम गरेको छ। अमेरिकी भन्सार तथा सीमा सुरक्षा कार्यालयले शुक्रबार राति जारी गरेको सूचनामा चीनबाट अमेरिका भित्रिने स्मार्टफोन र अन्य प्रविधिजन्य सामानलगायत विभिन्न इलेक्ट्रोनिक सामानमा १४५ प्रतिशत थप कर लगाएको थियो।"
"मलाई साथ देऊ भन्दै उकास्ने, अनि जबाफदेहिताबाट पन्छिने ?","काठमाडौं : सत्तारूढ नेकपा (एमाले) ले तीनकुने घटनाको जिम्मेवारी पूर्वराजा ज्ञानेन्द्र शाहले लिनुपर्ने बताएको छ। प्रधानमन्त्री एवं पार्टी अध्यक्ष केपी शर्मा ओलीको अध्यक्षतामा सोमबार बसेको सचिवालय बैठकले चैत १५ गते काठमाडौंको तीनकुनेमा भएको घटनामा पूर्वराजा पन्छिन नमिल्ने निष्कर्ष निकालेको हो। उक्त दिन राजसंस्था पुनस्र्थापनाका लागि भन्दै तीनकुने क्षेत्रमा प्रदर्शन भएको थियो। राजावादीको हिंसात्मक प्रदर्शनका क्रममा ठूलो धनजनको क्षति भएको थियो। घटनामा दुई जनाको मृत्यु हुनुका साथै अन्नपूर्ण मिडिया नेटवर्कलगायतका सञ्चारमाध्यम, निजी र सरकारी भवन तथा जडीबुटी प्रशोधन केन्द्रमा आगजनी भएको थियो। कोटेश्वरको भाटभटेनीमा लुटपाट भएको थियो। पूर्वराजा ज्ञानेन्द्र शाह नैतिक रूपमा जबाफदेही हुनैपर्छ। किनभने फागुन ७ गते म अगाडि बढेँ, मलाई साथ देऊ भनिसकेपछि र चैत १४ गते कमान्डर (दुर्गा प्रसाईं) र त्यसअघि संयोजक (नवराज सुवेदी) तोक्नुभयो, बैठकपछि उपमहासचिव प्रदीप ज्ञवालीले भने, त्यसछि नै भीड भनेर लागिसकेपछि यो घटना भएको हो। उहाँले जबाफदेहिताबाट पन्छिन मिल्दैन। उनले चैत १५ भएको तीनकुने घटनाका विषयमा सरकारले अनुसन्धान गरिरहेको पनि बताए। एमालले नयाँ वर्षका अवसरमा पूर्वराजा शाहले दिएको भिडियो सन्देश आपत्तिजनक भएको बताएको छ। ज्ञानेन्द्र शाहको अभिव्यक्तिप्रति आपत्ति जनाएको छ। पूर्वराजा ज्ञानेन्द्रको अभिव्यक्ति आएको छ। उहाँको मनमा अझै पनि राजतन्त्र फर्काउन सकिन्छ कि, अहिलेका उपलब्धिहरूलाई पछाडि धकेल्न सकिन्छ कि भन्ने आशा र त्यससम्बन्धी सक्रियता जीवितै रहेको पायौं, जुन गलत भयो, ज्ञवालीले भने। तीनकुने घटनालाई जनतामा आएको जागरण भनेर पूर्वराजाले भिडियो सन्देशमा भनेको विषयमा पनि एमालेले आपत्ति जनाएको छ। ज्ञवालीले सचिवालय बैठकको निष्कर्ष सुनाउँदै भने, १५ गतेको आपराधिक घटनालाई जनतामा आएको जागरणका रूपमा व्यक्त गर्नुभयो। सर्वसाधारणको घरमा लुटपाट, तोडफोड, सरकारी कार्यालयमा विध्वंश आदि। उहाँले खोजेको जागरण त्यस्तै हो भने त्यो त धेरै आपत्तिजनक कुरा हो। त्यसैले यस्ता खाले कुनै पनि क्रियाकलाप नगर्न हामीले उहाँलाई भनेका छौं। एमालेले व्यवस्था उल्ट्याउने प्रयासलाई अवाञ्छित र असफल भनेको छ। मुलुकले लोकतान्त्रिक गणतन्त्रको कोर्स लिइसकेको छ, यसलाई उल्ट्याउने कुनै पनि प्रयास अवाञ्छित हुन् र ती असफल हुनु अनिवार्य छन्, उनले भने, त्यस्तो कुरा नहोस् भन्ने प्रस्ट पार्ने काम बैठकले गरेको छ। सरकार परिवर्तनको कुरा सत्ताप्रति आशक्ति प्रचण्ड सत्ता बाहिर रहँदाको कुण्ठामात्रै भएको एमालेको निष्कर्ष छ। प्रचण्डको सरकार परिवर्तनको भनाइ सत्ताबाहिर हुँदाको कुण्ठा र पीडाबोध भएको निचोड एमालेको छ। एमालेले प्रचण्डले चितवनमा नयाँ वर्षसँगै सरकार परिवर्तन हुन्छ भनेर दिएको अभिव्यक्तिलाई खारेज गरेको छ। प्रचण्डले फेरि सरकार परिवर्तनको हल्ला गरिरहनुभएको छ। यो सरकार बाहिर हुँदाको कुण्ठा र पीडाबोध प्रकट हुन्छ। अहिले सरकार परिवर्तन न कतैबाट सम्भव र सान्दर्भिक छ न यसको औचित्य छ, ज्ञवालीले भने, राष्ट्रिय राजनीतिका यावत् कुरा छाडेर सरकार परिवर्तनको कुरामात्र गर्नु भनेको सत्तामोहबाहेक केही होइन। भ्रम सिर्जना गर्ने कोसिस भएको छ त्यसलाई हामीले खण्डन गरेका छौं। अझै राम्रो कामका लागि सरकारलाई एमालेले झकझक्याइरहेको पनि उनले बताए। केही कमी, कमजोरीलाई आधार मानेर कोही व्यवस्था नै पल्टाउन कोसिस गर्ने, अर्काथरी सरकार परिवर्तनको ध्यानमा मात्र जानेः यी अस्थिरताका प्रयत्न हुन्। सफल हुँदैनन्, उनले भने। एमालेले जनतामा असन्तुष्टि, निराशा बढ्नुमा माओवादी केन्द्रलाई जिम्मेवार ठानेको छ। ज्ञवालीले शान्ति प्रक्रियापछि सबैभन्दा बढी समय माओवादी केन्द्र सरकारमा रहेकाले उसले निराशा, असन्तुष्टिको जिम्मेवारी लिनुपर्नेबताए। सत्तामा सबैभन्दा कम बसेको एमाले र बीचमा नेपाली कांग्रेस हो। माधव नेपाल सरकारमा हुँदा २० महिना र नेकपा विभाजनपछि केही महिना र अहिले हो माओवादी प्रतिपक्षमा बसेको, उनले भने, अधिकांश समय सत्तामा छ। त्यसको जबाफदेहिता लिनुपर्दैन ? अरूलाई मात्रै औंला ठड्याएर हुन्छ ? ७ योद्धा सम्मानित हुने एमालेले सात जनालाई कम्युनिस्ट योद्धाका रूपमा सम्मान गर्ने निर्णय गरेको छ। सचिवालय बैठकले कम्युनिस्ट पार्टीको स्थापना दिवसका अवसरमा सम्मानित हुनेहरूमा लालबहादुर विश्वकर्मा (कञ्चनपुर), स्वर्गीय रत्नशर्मा न्यौपाने (जाजरकोट), शोभारम बस्नेत (दाङ), वाचस्पति देवकोटा (गोरखा), शान्ता मानवी (काठमाडौं), सत्यनारायण मण्डल (सप्तरी) र हरिचरण शिवाकोटी (झापा) छन्। एमालेले वैशाख ९ गते पार्टी स्थापना दिवस मनाउँदै आएको छ। गत वर्ष पूर्वराष्ट्रपति विद्यादेवी भण्डारीलाई गणतन्त्र गौरवको सम्मानबाट विभूषित गरिएको थियो। त्यसैबीच, एमालेले ११ वैशाखलाई गणतन्त्रको उत्सवको रूपमा मनाउने निर्णय पनि गरेको छ। त्यो दिन ४० वर्ष उमेरसम्मका एक लाख युवालाई काठमाडौंको टुँडिखेलमा भेला गरेर शक्ति प्रदर्शन गर्ने उनले जानकारी दिए।"
