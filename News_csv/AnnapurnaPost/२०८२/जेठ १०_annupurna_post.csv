शीर्षक,विवरण
दुवै अध्यक्षले आआफ्नो नातेदारलाई जागिर लगाउन खोज्दा परीक्षा नै स्थगित,"झापा : झापाको कचनकवल गाउँपालिका३ मागुरमारीस्थित पथरिया माध्यमिक विद्यालयको कर्मचारी नियुक्तमा चलखेल सुरु भएको छ। विद्यालय व्यवस्थापन समितिका अध्यक्ष जयनारायण यादव र कचनकवल गाउँपालिका अध्यक्ष कालेन्द्रप्रसाद सिंह राजवंशीले आआफ्ना नातेदारलाई विद्यालय सहायक कर्मचारीमा जागिर लगाउन खोज्दा विवाद बढेको हो। गत चैत १२ गते विद्यालयले एक जना माध्यमिक तह तृतीय श्रेणी (अङ्ग्रेजी शिक्षक) र एक जना विद्यालय कर्मचारी पदका लागि सूचना प्रकाशित गरेको थियो। तर, विद्यालयको फेसबुक पेजमा शिक्षक पदको मात्र विज्ञापन राखिएको थियो। विद्यालय कर्मचारी पदको सूचना लुकाइएपछि त्यही दिनदेखि चलखेल सुरु भएको हो। शिक्षक पदमा विष्णु पोखरेलले मात्र आवेदन दिएका छन्। विद्यालय कर्मचारी पदमा तीन जनाको आवेदन परेको छ। लक्ष्मी भण्डारी, सिर्जना यादव र एकता राजवंशीले आवेदन दिएका छन्। उम्मेदवार सिर्जना यादव विद्यालय व्यवस्थापन समितिका अध्यक्ष यादवकी छोरी हुन् भने एकता राजवंशी गाउँपालिका अध्यक्ष राजवंशीकी नातेदारभित्र पर्छन्। अर्का उम्मेदवार लक्ष्मी भण्डारी भने लक्ष्मी मावि बनियानीमा निजी स्रोतमा कम्प्युटर अपरेटरका रूपमा लामो समयदेखि कार्यरत छन्। तीनै उम्मेदवार सत्तारूढ दल नेपाली कांग्रेससँग आबद्ध भएपनि दुवै अध्यक्षले आआफ्नो नातेदारलाई अगाडि सार्ने अडानबाट पछि नहट्दा विवाद झन् किचलो बन्दै गएको छ। विद्यालयले दुवै पदका गत वैशाख ७ गते परीक्षाको मिति तोकेको थियो। तर, अन्तिम समयमा आएर स्वास्थ्य समस्या देखाउँदै समितिका अध्यक्ष यादवले परीक्षा स्थगन गर्न विद्यालयका प्रधानाध्यापक गुणनाथ गुरागाईं निवेदन दिएका थिए। त्यसपछि विद्यालयले परीक्षा स्थगन गरेको थियो। समितिका अध्यक्ष यादव र गाउँपालिका अध्यक्ष राजवंशी दुवै कांग्रेसका नेता हुन्। अध्यक्ष यादवले आफ्नो छोरीलाई र गाउँपालिका अध्यक्ष राजवंशीले आफ्नो नातेदारभित्र पर्नेलाई जागिर खुवाउन लाग्दा दुवैबीच आन्तरिक टसल बढ्दै गएको शिक्षक स्रोतको दाबी छ। कर्मचारीको मासिक तलब २० हजार रुपैयाँ रहेको जनाइएको छ। त्यसैले दुवै अध्यक्ष जोडबलका साथ आफ्नो मान्छे छिराउन खोजिरहेका छन्, ती शिक्षकले थपे। शिक्षक पद ६ महिनाको करार रहेकोले एक जनाले मात्र आवेदन दिएको उनको भनाइ छ। राजनीतिक स्वार्थका लागि कर्मचारी दरबन्दीलाई शक्ति प्रदर्शनको अखडा बनाइनु सार्वजनिक शिक्षाको शुद्धतामाथि सीधै प्रहार भएको शिक्षाविद्हरू बताउँछन्। विद्यालय व्यवस्थापन समितिका अध्यक्ष यादवले आफ्नो स्वास्थ्य आएको समस्याका कारण परीक्षा केही दिन पर सारेको बताए। कर्मचारी नियुक्तमा विवाद बढ्दै गइरहेकाले आफ्नो छोरीलाई परीक्षामा सामेल नगराउने उनले बताए। आफू अध्यक्ष भएको कारण छोरीको नाम जोडेर बदनाम गराउन खोजिँदैछ। म अध्यक्षबाट राजीनामा दिन पनि तयार छु। तर, परीक्षा चाहिँ निष्पक्ष र पारदर्शी हुनुपर्छ, कसैको हस्तक्षेपमा हुनु हुँदैन, उनले भने, परीक्षा लिने विज्ञ गाउँपालिकाबाटै आउने हो, अब पनि कसैले हस्तक्षेप गरे त्यो कदापि मान्य हुने छैन। यता गाउँपालिका अध्यक्ष राजवंशीले शिक्षक र कर्मचारी नियुक्त विद्यालयबाट गठित परीक्षा समितिले गर्ने बताए। सोही समितिलाई विज्ञापन निकाल्ने, परीक्षा लिने र नियुक्ति दिने अधिकार हुन्छ। गाउँपालिकाले परीक्षा लिन विज्ञ मात्र पठाउने भएकोले यसमा मेरो कुनै हस्तक्षेप हुँदैन, अध्यक्ष राजवंशी भने। आवेदन दिएका तीन जना कर्मचारीमध्ये कोही पनि आफ्नो नातेदारभित्र नरहेको प्रस्ट्याउँदै उनले भने, जागिरका लागि जो कोहीले पनि आवेदन दिएर परीक्षा दिन पाउँछ, आफन्त र नातेदार पर्यो भनेर परीक्षा नै दिन पाउँदैन भन्ने हुँदैन। वैशाख ७ गते हुने भनिएको परीक्षा स्थगनका विषयमा गाउँपालिका शिक्षा समितिले विद्यालयको परीक्षा समितिका अध्यक्षलाई लिखित पत्राचार गरेर जवाफ माग्ने उनको भनाइ छ।"
पेट स्वस्थ राख्न चाहनुहुन्छ भने यी खानेकुरा खानुहोस्,"काठमाडौं : प्रायः भनिन्छ पेट स्वस्थ छ भने सम्पूर्ण शरीर स्वस्थ हुन्छ। हाम्रो पेट र पाचन प्रणालीले सम्पूर्ण शरीरलाई स्वस्थ राख्न महत्त्वपूर्ण भूमिका खेल्छ। पाचन, पोषक तत्त्वहरूको अवशोषण र शरीरलाई ऊर्जा प्रदान गर्न स्वस्थ पेटको माइक्रोबायोम आवश्यक छ। यसले हाम्रो प्रतिरक्षा प्रणालीलाई बलियो राख्छ। धेरै रोगहरू आन्द्राको स्वास्थ्य मार्फत निदान गर्न सकिन्छ। हामी कसरी हाम्रो आन्द्राको स्वास्थ्यलाई बेवास्ता गर्न सक्छौं ? हामीले हाम्रो दैनिक खानामा यस्ता खानेकुराहरू समावेश गर्नुपर्छ जसले पेटलाई बलियो बनाउन र मर्मत गर्न मद्दत गर्छ। यसमा प्रि र प्रोबायोटिक्स युक्त खानेकुराले पेटमा राम्रो ब्याक्टेरिया बढाउँछन्। अनानास खानको लागि मात्र राम्रो फल होइन यो पेटको लागि पनि राम्रो छ। यसमा ब्रोमेलेन नामक इन्जाइम हुन्छ, जसले पाचन प्रक्रियामा काम गर्छ। यसले खानाका ठुला अणुहरूबाट प्रोटिनलाई साना पेप्टाइडमा तोड्न मद्दत गर्छ। अध्ययनहरूले ब्रोमेलेनले शरीरभरि दुखाइ र सूजनसँग लड्न सक्ने देखाएको छ। प्याज काँचो प्याज प्रीबायोटिक्सको एक महान् स्रोत हो। यसमा क्वेरसेटिन हुन्छ। यसले शरीरमा हानिकारक फ्री रेडिकलहरूसँग लड्छ। फ्री रेडिकलहरूले पनि बुढ्यौलीलाई तीव्र बनाउँछन्। प्याजमा क्रोमियम र भिटामिन सी पनि हुन्छ। लसुन काँचो लसुन अर्को उत्कृष्ट प्रीबायोटिक हो। जसमा उच्च स्तरको इन्युलिन हुन्छ। जसले आन्द्रामा राम्रो ब्याक्टेरियालाई बढावा दिन्छ। लसुनमा धेरै पोषक तत्त्वहरू हुन्छन्। यसमा म्याङ्गनीज, भिटामिन बी६, भिटामिन सी, सेलेनियम र एलिसिन जस्ता धेरै सक्रिय यौगिक समावेश छन्। एप्पल साइडर भिनेगर एप्पल साइडर भिनेगरले पेटमा पाचन तरल पदार्थलाई उत्तेजित गर्छ। पेटमा एसिडको उत्पादन बढाएर खानालाई तोड्न र पचाउन मद्दत गर्छ। यसमा एन्टिभाइरल र एन्टिमाइक्रोबियल गुणहरू पनि छन्।"
"सुनसरीमा गोली चल्यो, गाँजा तस्कर घाइते","धरान : सुनसरीको बराहक्षेत्र नगरपालिका३ स्थित कालिन्द्र सामुदायिक वन क्षेत्रमा प्रहरीले गोली चलाएको छ। इलाका प्रहरी कार्यालय महेन्द्रनगरबाट ड्युटीमा खटिएको प्रहरीले शनिबार साँझ गोली चलाएको हो। प्रहरी टोलीलाई देख्ने बित्तिकै वनभित्र बोरा बोकी आइरहेका ४५ जना भागेका थिए। उनीहरुलाई नियन्त्रणमा लिनका लागि गोली चलाएको सुनसरीका प्रहरी प्रमुख एसपी सुमनकुमार तिम्सिनाले बताए। त्यहाँ भएकामध्ये बराहक्षेत्र३ का ५५ वर्षीय राम प्रसाद लिम्बुले धारिलो हतियार खुकुरी निकालेर प्रहरी टोलीलाई प्रहार गर्न खोजेपछि एक राउण्ड गोली हानेको एसपी तिम्सिनाले बताए। उनले भने, लिम्बुले खुकरी प्रहार गर्न खोजेपछि आत्मरक्षाका लागि दुई राउण्ड हवाई फायर गरेर निजको दाहिने खुट्टाको घुँडा मुनी एक राउण्ड गोली हानेको हो। घाइते भएका लिम्बुलाई नियन्त्रणमा लिई उपचारका लागि प्रहरी निरीक्षक दिवस कुँवरको टोलीले बिपि कोइराला स्वास्थ्य प्रतिष्ठान ल्याएर उपचार गरिरहेको छ। घाइते लिम्बुको अवस्था खतरामुक्त रहेको बताइएको छ। घटनास्थलबाट घरेलु हतियार खुकुरी १ थान, रुख काट्ने गिडुवा आरा थान१ , तिखो खन्ती थान १ समेत बरामद गरिएको एसपी तिम्सिनाले बताए। घटनास्थलमा इलाका प्रहरी कार्यालय धरानका डीएसपी प्रकाश जबेगुको नेतृत्वमा थप प्रहरी परिचालन गरी थप अनुसन्धान भइरहेको प्रहरीले जनाएको छ।"
आइतबार देशका यी स्थानमा हुने छ वर्षा,"काठमाडौं : आइतबार देशका कोशी प्रदेश, मधेश प्रदेश र बागमती प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफादेखि आंशिक बदली रहनेछ। मौसम पूर्वानुमान महाशाखाका अनुसार कोशी प्रदेश, बागमती प्रदेश लगायत देशका पहाडी भूभागका थोरै स्थानहरूमा र बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशको उच्चपहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ।"
डिपो प्रमुखले जागिरबाट निकालेपछि पीडित कर्मचारी आन्दोलित,"झापा : झापास्थित नेपाल आयल निगम चारआली डिपो प्रमुख गीता सापकोटा (धिताल)ले आफूखुसी बिनाकारण जागिरबाट निकालेको भन्दै पीडित बनेका कर्मचारी आन्दोलित बनेका छन्। डिपो प्रमुख सापकोटाले करार र ज्यालादारीका पाँच जना कर्मचारीलाई गत पुस २९ गते एकैपटक जागिरबाट निकालेपछि उनीहरू आन्दोलित बनेका हुन्। उक्त आन्दोलनमा मेचीनगर नगरपालिका १३ का वडाध्यक्ष कृष्ण सिग्देलले ऐक्यबद्धता जनाउँदै सहभागी भएका थिए। पीडित कर्मचारीसँगै जनप्रतिनिधिहरूले शनिबार बिहान चारआली डिपो गेट अगाडि एक घण्टा प्रदर्शन गरेका थिए। उनीहरूले बिनाकारण निष्कासन गरिएको कर्मचारीलाई पुर्नवहाली गर, श्रमजीवी वर्गको रोजीरोटी सुनिश्चित गर, डिपो प्रमुख गीता सापकोटालाई फिर्ता गर लगायतका नाराबाजी लगाएका थिए। आफूहरूको रोजीरोटी खोस्ने डिपो प्रमुख सापकोटाले एकै प्रकृतिका कर्मचारी कोही राख्ने कोही हटाउने व्यवहार देखाएर हामीमाथि अन्याय गरेको पीडित कर्मचारी अमोद भट्टराईले बताए। ३ देखि १५ वर्षसम्म काम गर्दै आएका कर्मचारी समेतलाई हटाइएको छ, उनले भने, हामीले यस सम्बन्धमा सबै निकायमा निवेदन दिएका छौँ। मेचीनगर १३ का वडाध्यक्ष सिग्देलले हाकिमबाट मजदुरमाथि अन्याय भएकाले तत्काल पुनर्बहाली गर्न सुझाव दिएका छन्। उनका अनुसार दुई दिनअघि मेचीनगर उपप्रमुख मिना पोखरेल र वडाध्यक्ष सिग्देलले डिपो प्रमुख सापकोटालाई भेटेर हटाइएका मजदुरलाई काममा फर्काउन आग्रह गरेका थिए। डिपो प्रमुख सापकोटाले केन्द्रीय कार्यालयको डाइरेक्टरहरूको आदेश हो भन्दै २०८१ पुस २९ गतेदेखि अराजक शैलीमा डिपोमा कार्यरत ३ जना करार र ६ जना दैनिक ज्यालादारी गरी ९ जना कर्मचारीलाई एकै पटक जागिरबाट निकालेका थिइन्। ९ जनामध्ये ज्यालादारीका सवारी चालक कुमारमणि दाहाल र करारका स्विपर रामकिशोर मल्लिकलाई २४ घण्टा नबित्दै काममा फर्काएका थिए। करारका मुना घिमिरे र करारका चन्द्रकला राईलाई डिपो प्रमुख सापकोटाले तीन सातापछि बोलाएर काममा लगाइन्। पाँच जना ज्यालादारीका कर्मचारीहरू अमोद भट्टराई, चन्द्रकान्तलाल दास, शान्ता पोखरेल, गोविन्द पाठक र अस्मिता विक भने चार महिनादेखि कामविहीन बनेका छन्। वर्षौँदेखि करार र ज्यालादारी सेवामा काम गर्दै आएका कर्मचारीलाई सापकोटाले हटाएपछि उनीहरूको अहिले बिचल्ली भएको छ। हटाइएका कर्मचारीलाई वाणिज्य तथा आपूर्ति मन्त्रालयले पुनर्बहाली गर्न निर्देशन दिए पनि प्रमुख सापकोटाले अटेरी गरेको पीडितहरूको भनाइ छ। पीडित कर्मचारीहरूले माग पुरा नभएसम्म आन्दोलन जारी राख्ने, तालाबन्दी गर्ने समेत चेतावनी दिएका छन्।"
भिभोको वाई १९ एस् प्रो नेपालमा सार्वजनिक,"काठमाडौं : अग्रणी स्मार्टफोन ब्राण्ड भिभोले आफ्नो लोकप्रिय वाई सिरिजलाई थप मजबुत बनाउँदै नयाँ वाई १९ एस् प्रो सार्वजनिक गरेको छ। नेपाली प्रयोगकर्ताबीच लोकप्रियता कमाउन सफल वाई १९ एस्को सफलता पछि वाई १९ एस् प्रो अझ उन्नत ब्याट्री प्रदर्शन, स्टाइलिश डिजाइन र उपयोगकर्तामैत्री फिचरहरूसहित बजारमा ल्याइएको हो। यस नयाँ संस्करणमा ६००० एमएएचको शक्तिशाली ब्याट्री दिइएको छ, जुन लामो समयसम्म बिना झन्झट प्रयोग गर्न सकिने बताईएको छ। ४४ वाट फ्ल्यास चार्ज टेक्नोलोजीले केवल ५० मिनेटमै २० बाट ८० सम्म चार्ज गर्न सक्षम बनाउँछ। साथै, ५ वर्षको ब्याट्री हेल्थ सुरक्षा अन्तर्गत, १७०० पटक चार्जडिस्चार्ज भए पनि कम्तिमा ८० क्षमता कायम रहन्छ। भिभो वाई १९ एस् प्रोको एन्टीड्रप डिजाइन, एसजिएस ५ स्टार ड्रप रेसिस्टेन्स र मिलिट्री ग्रेड सर्टिफिकेशन सहित निर्माण गरिएको छ, जसले दैनिक प्रयोगमा थप विश्वास र सुरक्षा प्रदान गर्छ। यसमा आईपि ६४ प्रमाणित धुलो तथा पानी प्रतिरोध क्षमता रहेको छ, जसले साना पानीका छिटा र धुलो सहज रूपमा सहनसक्ने बनाउँछ। भिभो वाई १९ एस् प्रो मा ६६८ इन्चको हाईब्राइटनेस डज डिस्प्ले दिइएको छ, जुन ९० हर्ट्ज रिफ्रेश रेट र १००० निट्स पीक ब्राइटनेस सहित आएको छ। यसले उज्यालो घाममा पनि स्क्रिन स्पष्ट देख्न मद्दत गर्छ। साथै, टीयूभी राइनल्याण्ड लो ब्लू लाइट सर्टिफिकेसनले लामो प्रयोगपश्चात पनि आँखा थकान कम गर्छ। डुअल स्टीरियो स्पिकरले आवाजलाई ३०० सम्म बढाएर प्रयोगकर्तालाई जीवन्त अडियो अनुभव प्रदान गर्छ। फोटोग्राफीप्रेमीहरूका लागि, ५० एमपी एचडी मुख्य क्यामेरा सहितको सेटअपले सामान्य, पोट्र्रेट वा कम प्रकाशमा पनि उत्कृष्ट तस्बिर खिच्न सक्षम बनाउँछ। डिजाइनमा पनि भिभोले पुन एकपटक उत्कृष्टता प्रस्तुत गरेको छ। डाईनामिक लाईट नामक इनोभेटिभ एलिमेन्ट क्यामेरा मोड्युलमा समावेश गरिएको छ, जसले चार्ज हुँदै गर्दा, फोन कल आउँदा, गेमिङ वा फोटो खिच्दा सटल लाईट इफेक्ट्स देखाउँदै फोनलाई अझ स्टाइलिस बनाउँछ। भिभो वाई १९ एस् प्रो दुई आकर्षक रङ भेरियन्टहरूमा उपलब्ध छ, पर्ल सिल्भर र डायमण्ड ब्लयाक। यो स्मार्टफोन जेष्ठ ११ गतेदेखि देशभरका अधिकृत रिटेल स्टोरहरू र दराज अनलाइन मार्फत् मात्र २० हजार ९९९ मा उपलब्ध हुनेछ। शक्ति, स्टाइल र भरपर्दो टिकाउपन एकैसाथ खोज्ने प्रयोगकर्ताहरूका लागि भिभो वाई १९ एस् प्रो एक उपयुक्त विकल्प बन्नेछ।"
"संवैधानिक निकाय सचिवहरूको रिटायरमेण्ट क्लब बन्यो, कुलिङ पिरियड आवश्यक छ : शेखर कोइराला","काठमाडौं : नेपाली कांग्रेसका नेता डा शेखर कोइरालाले संवैधानिक निकाय सचिवहरूको रिटायरमेण्ट क्लब जस्तो बनेको बताएका छन्। शनिबार विराटनगर विमानस्थलमा सञ्चारकर्मीसँग कुरा गर्दै उनले कर्मचारीहरूको लागि कुलिङ पिरियड अत्यावश्यक रहेको बताएका हुन्। उनले भने,संवैधानिक निकायहरू सचिवहरूको रिटायरमेण्ट क्लब जस्तो बनेकाले कर्मचारीहरूको लागि कुलिङ पिरियड अत्यावश्यक छ। नेता कोइरालाले २०८२ सालको मंसिरमा कांग्रेसको महाधिवेशन हुनुपर्ने बताए। उनले कार्यकर्ताहरूलाई महाधिवेशनका लागि दबाब दिन आग्रह समेत गरे।"
इजरायली आक्रमणमा गाजामा एक डाक्टरका नौ सन्तानको मृत्यु,काठमाडौं : गाजाको खान युनिसस्थित नस्र अस्पतालले इजरायली हवाई आक्रमणमा एक डाक्टरका १० मध्ये नौ बालबालिकाको मृत्यु भएको बताएको छ। नस्र अस्पतालले डा अल्ला अलनज्जरको घरमा इजरायलले गरेको हवाई आक्रमणमा उनका एक छोरा र श्रीमान घाइते भएको जनाएको हो। हमासद्वारा सञ्चालित स्वास्थ्य मन्त्रालयका निर्देशकले शुक्रबार खान युनिसमा भएको आक्रमणपछि भग्नावशेषबाट शवहरू निकालिएको उल्लेख गरेका छन्। इजरायली रक्षा बलले विगत २४ घण्टामा गाजामा १०० भन्दा बढी निशानामा आक्रमण गरेको यस विषयमा टिप्पणीको लागि बीबीसीले जनाएको छ।
विदुर नगरपालिकामा मेलमिलापका उजुरी घट्दै,"नुवाकोट : स्थानीय तहमा रहेको मेलमिलाप केन्द्रमा उजुरीहरू घट्दै गएका छन्। नुवाकोटको विदुरमा आयोजित मेलमिलाप सम्बन्धी अन्तर्क्रियामा स्थानीय तहमा रहेका मेलमिलाप केन्द्रमा विगतको तुलनामा कम उजुरी पर्ने गरेको जानकारी दिइएको हो । जनप्रतिनिधि, न्यायिक समिति सदस्य, न्यायिक सहजकर्ता, मेलमिलापकर्ताहरूले मेलमिलाप सम्बन्धीका उजुरी घटाउन स्थानीय तह सफल भएको निष्कर्ष निकालिएको छ। विदुर नगरपालिकाको न्यायिक समितिमा तीन वर्षको तुलनामा चालु वर्षमा कम उजुरी दर्ता भएका छन्। समितिमा अधिकांश उजुरी लेनदेन र जग्गा सम्बन्धी पर्ने गरेको न्यायिक समितिकी संयोजक तथा उपमेयर प्रभा बोगटीले बताइन् । उनका अनुसार ९० प्रतिशत उजुरी मेलमिलाप गरेर समाधान गरिएको छ। अव समितिमा सात वटा उजुरी मात्रै छलफल गर्न बाँकी रहेका छन्। विदुर नगरपालिका कार्यालयमा छुट्टै इजलासको व्यवस्था गरी न्यायिक निरूपणलाई विश्वसनीय र प्रभावकारी बनाइएको उपमेयर बोगटीले बताइन्। मेलमिलापको लागि नगरस्तरीय मेलमिलाप केन्द्रसहित १३ वटै वडामा मेलमिलाप केन्द्रसमेत क्रियाशील गराइएको छ। विदुर नगरपालिकामा संयोजक प्रभा बोगटीसहित दुई सदस्य गणेशकुमार नेपाल र सीता बोगटी रहेको न्यायिक समिति छ। न्यायिक समितिको कामलाई व्यवस्थित गर्न न्यायिक सहजकर्ता राखिएको छ । मेलमिलापलाई प्रभावकारी बनाउन ७१ सदस्यीय मेलमिलापकर्ता विभिन्न वडास्तरमा सक्रिय रहेका छन्।"
विद्यालय स्वास्थ्य तथा पोषण सप्ताह,"नुवाकोट : नुवाकोटका विभिन्न स्थानमा विद्यालय स्वास्थ्य तथा पोषण सप्ताह मनाइएको छ। विदुर नगरपालिका, लिखु गाउँपालिका लगायत विभिन्न स्थानीय तहमा रहेका विद्यालयहरूमा सचेतनामुलक स्वास्थ्य कार्यक्रम सञ्चालन गरिएको हो। विदुर नपा स्वास्थ्य शाखा तथा विदुर नपाको भूगोल भित्र रहेका स्वास्थ्य संस्था, ११ वटा विद्यालयका विद्यालय नर्सहरूद्वारा एक सातासम्म विद्यालय स्वास्थ्य तथा पोषण सप्ताह सञ्चालन गरिएको हो। कार्यक्रममा विद्यार्थीहरूलाई पोषण सम्बन्धी अभिमुखीकरण, पोषण सामग्री प्रदर्शनी, सरसफाइ, विद्यालय अध्ययनरत छात्रछात्राहरूलाई जुकाको औषधि वितरण, पोषण सम्बन्धी हाजिरी जवाफ प्रतियोगिताका साथै सरसफाइ सामग्री वितरण गरिएको जनस्वास्थ्य निरीक्षक रामराजा भण्डारीले बताए। लिखु गापाको महेन्द्र महेशदेव मावि र बच्छला माविमा विद्यालय स्वास्थ्य तथा पोषण सप्ताह विभिन्न कार्यक्रम मनाइएको छ। सो कार्यक्रमअन्तर्गत विद्यार्थीहरूलाई स्वास्थ्य, सरसफाइ र पोषण सम्बन्धी सचेतनामुलक जानकारी दिइएको थियो। साथै, बालबालिकालाई जुकाको औषधि वितरण पनि गरिएको थियो। कार्यक्रममा स्वास्थ्यकर्मीहरूले विद्यार्थीहरूलाई स्वास्थ्य शिक्षा प्रदान गरेका थिए। डिजिटल माध्यमबाट पनि स्वास्थ्य सम्बन्धी कार्यक्रमहरू गरिएको थियो भने दुवै विद्यालयका विद्यार्थी, शिक्षक र स्वास्थ्यकर्मीहरू कार्यक्रममा सहभागी भएका थिए।"
लुम्बिनी प्रदेशको नीति तथा कार्यक्रम पारित,"दाङ : लुम्बिनी प्रदेशमा नीति तथा कार्यक्रम पारित भएको छ। प्रदेश सरकारले लुम्बिनी प्रदेशसभामा प्रस्तुत गरेको आगामी आर्थिक वर्षको नीति तथा कार्यक्रम आज बहुमतबाट पारित भएको हो। शुक्रबारदेखि प्रदेशसभामा नीति तथा कार्यक्रममाथि सैद्धान्तिक छलफल सुरु भएको थियो। प्रदेश सरकारले कृषि, उद्योग, पर्यटन, पूर्वाधार विकासलगायतका क्षेत्रलाई प्राथमिकतामा राख्दै नीति तथा कार्यक्रम ल्याएको थियो। जेठ ५ गते सदनमा प्रस्तुत भएको नीति तथा कार्यक्रममाथिको छलफलमा भाग लिँदै सांसदहरूले प्रदेशको विकासका लागि उत्कृष्ट भन्दै त्यसलाई बजेटमार्फत सम्बोधन गर्नुपर्ने सुझाव दिएका छन् । मुख्यमन्त्री चेतनारायण आचार्यले नीति तथा कार्यक्रमलाई पूर्ण कार्यान्वयन गर्न प्रदेश सरकार प्रतिबद्ध रहेको स्पष्ट पारे। नीति तथा कार्यक्रममाथि रचनात्मक सुझाव प्राप्त भएको छ। यहाँहरूले दिएका सुझावलाई भोलिका दिनमा सरकारको तर्फबाट, विषयगत मन्त्रालयमार्फत सम्बोधन गर्ने छौँ, उनले भने, नीति तथा कार्यक्रम सरकारको दिशा निर्देशन गर्ने कार्यक्रम हो। आगामी आर्थिक वर्षको बजेटमा कार्यक्रमगत र आयोजनागत रूपमा सम्बोधनको विनियोजन विधेयक ल्याइनेछ । मुख्यमन्त्री आचार्यले नीति तथा कार्यक्रम वास्तविक धरातलमा आधारित, कार्यान्वयन योग्य र विगतका योजनाहरूको विश्लेषण, साधन स्रोतको सीमा, अन्तरसम्बन्ध तथा तीन तहका सरकारबीचको समन्वय र साझेदारीको संवैधानिक दायरा मनन गरेर तयार पारिएको जानकारी दिए।"
डोल्पामा यार्सा टिप्नेहरूबीच झडप,"वीरेन्द्रनगर : डोल्पाको ठाँगे लेकमा यार्सा संकलन गर्न गएका स्थानीयबीच झडप भएको छ। दुई गाउँको सिमानाका विषयमा विवाद उत्पन्न भएपछि काइके गाउँपालिका२ सहरतारा र ठुलिभेरी नगरपालिका१ थालाका स्थानीयबीच झडप भएको हो। दुई गाउँका स्थानीयले भीरबाट ढुंगा खसाला खसाल गरेर झगडा भएको थियो। झडप नियन्त्रणमा लिन सशस्त्र प्रहरीले दुई राउण्ड हवाई फायरसमेत गरेको जिल्ला प्रहरी कार्यालय डोल्पाका प्रहरी निरीक्षक मनिष थापाले बताए। उनका अनुसार कसले कहाँसम्म यार्सा संकलन गर्न पाउने भन्ने विषयमा दुई गाउँले बीच विवाद भएको हो। डोल्पाका प्रमुख जिल्ला अधिकारी रोमबहादुर महतका अनुसार शनिबार जिल्लाको काइके गाउँपालिका२ सहरतारा गाउँका स्थानीय नागरिक र ठुलीभेरी नगरपालिका१ थाला गाउँका स्थानीय नागरिक बीच विवाद यार्सा टिप्ने विषयमा पाटनमा विवाद भयो। आआफ्नो पाटनको सिमाना भन्दै एक गाउँले अर्को गाउँलाई यार्सा नटिप्न भनेपछि दुवै गाउँका मानिसहरूबीच द्वन्द्व नै चल्यो। सामान्य रूपमा सुरु भएको विवाद विस्तारै चर्को भएपछि ढुङ्गामुडाको स्थिति नै आयो। जसलाई सशस्त्र प्रहरीले नियन्त्रण गरेको छ। बर्सेनि डोल्पाका पाटनमा स्थानीय नागरिकहरू बीच यार्सा संकलनका क्रममा सामान्य रुपमा विवाद हुँदै आएको छ। यार्सा सिजनमा हुने विवाद समाधानका साथै अन्य सुरक्षाका लागि सुरक्षा व्यवस्था कडा बनाइएको छ। प्रमुख जिल्ला अधिकारी महतका अनुसार डोल्पाको सेफोक्सुण्डो राष्ट्रिय निकुञ्ज क्षेत्रमा नेपाल आर्मी, अन्य पाटन क्षेत्रमा नेपाल प्रहरी र सशस्त्र प्रहरी परिचालन गरिएको छ। आज विवाद भएको ठाउँमा सशस्त्र प्रहरी परिचालन गरिएको थियो। जसका कारण उक्त विवाद समाधान गरी अब फेरि विवाद नगर्ने भनेर दुवै गाउँबीच सहमति गरिएको छ। प्रहरीले सुरक्षा घेरा बनाएर आआफ्नो क्षेत्रमा यार्सा टिप्न र विवाद नगर्न समन्वय गरिरहेको छ। यो वैशाखबाटै सुरु भएको यार्साको सिजन जेठ अन्तिमसम्म संकलन गरिन्छ। त्यस बेलासम्म प्रशासनले यार्सा संकलन गर्ने पाटन क्षेत्रमा विवाद र झै झगडा हुन नदिन सुरक्षा व्यवस्था मिलाएको छ। डोल्पामा जेठ १० गतेदेखि बहुमूल्य जडीबुटी यार्सागुम्बाको संकलन सुरु गर्ने निर्णय भएको थियो। तर मानिसहरू त्यस अगाडि नै यार्सा संकलनका लागि पाटन गएका थिए। डिभिजन बन कार्यालयले ११ वैशाखमा गरेको सर्वपक्षीय बैठकले जेठ १० देखि यार्सागुम्बा संकलन गर्ने निर्णय गरेको थियो। डिभिजन वन कार्यालयका अनुसार जिल्ला बाहिरबाट आउनेलाई प्रति व्यक्ति २ हजार, जिल्ला भित्रका नागरिकलाई प्रति व्यक्ति १ हजार र सामुदायिक वन क्षेत्र भित्रका स्थानीयलाई प्रति व्यक्ति ५ सयका दरले प्रवेश शुल्क निर्धारण गरिएको छ। यार्सागुम्बा चोरी नाकाहरू कडाइ गर्ने र चोरी गर्ने व्यक्ति फेला पारे कारबाही समेत गर्ने निर्णय गरिएको छ। गरिबको मुख्य आयश्रोत मानिने यार्सा डोल्पाको डोल्पूबोध गाउँपालिका, छार्काताङसुङ गाउँपालिका, काइके गाउँपालिका, जगदुल्ला गाउँपालिका लगायत क्षेत्रको ३२ स्थानमा पर्याप्त मात्रामा पाइने गरेको डिभिजन वन कार्यालयले जनाएको छ। त्रिपुरा सुन्दरी र ठूलीभेरी नगरपालिकाको केही स्थानमा पनि कम मात्र यार्सा पाइने गरेको छ। पैसा कमाउने लोभले डोल्पाको पाटन क्षेत्रमा यार्सा टिप्न विभिन्न जिल्लाबाट हजारौं स्थानीय पाटन प्रवेश गर्ने गरेका छन्।"
साउदीमा मनाइयो साकेला उँभौली,"साउदी : साउदीमा साकेला उँभौली पर्व भव्यताका साथ मनाइएको छ। शुक्रबार साउदीको रियादमा किराँत राई यायोक्खा क्षेत्रीय कार्य समिति रियादले साकेला उँभौली येले संवत् ५०८५ कार्यक्रम मनाइएको हो। किरात मुन्दुमी संस्कृतिमा साकेला, साक्खेवा, साकेन्वा नामले परिचित उँभौली पर्वको रौनक सुरु भएसँगै साउदीमा पनि धुमधामले मनाइएको छ। मुन्दुमी मान्यताअनुसार अन्नबाली प्राकृतिक विपत्तिहरूबाट सुरक्षित रहने मनोकामनाका साथ इष्टदेवता सुम्निमा र पारुहाङको पूजाआजा गर्ने चलन रहेको छ। उँभौलीमा न्वागी, सिमे, भूमे र भूमिपूजाका रूपमा कुखुरा, कोदोको जाँड र रक्सीलाई सुप्तुलुङ अर्थात तिनचुल्हो र माङ (पितृ) पूजामा चढाउने धार्मिक परम्परा समेत रहेको छ। साथै वर्षभरिलाई फलाइने अन्न रोपेर उँभो (उकालो) लाग्ने भएकाले भूमिपूजक किरात राईको वैशाख पूर्णिमादेखि १५ दिनसम्म उँभौली मनाउने चलन रहेको छ। मुन्दुमी परम्पराअनुसार इष्टदेवता सुम्निमा र पारुहाङलाई सम्झँदै माङ (कुलपितृ)लाई शक्ति माग्ने चलन भएको आयोजकको भनाइ छ। साउदीका लागि नेपाली राजदूत डा नरेश विक्रम ढकालले किरात राईको उँभौली मुख्य पहिचान भएको भन्दै यसलाई संस्कारसंस्कृति, मौलिकपन, मूल्यमान्यता बिर्सन नहुने बताए। कार्यक्रममा अन्यले किराँत राई, लिम्बूले मनाउने साकेला उँभौलीले राष्ट्रिय चाडका रुपमा मान्यता पाएसँगै अन्तर्राष्ट्रिय समुदायसम्म पनि प्रचार प्रसार भएको र साउदीमा पनि साकेला नाच हेर्न पाउँदा खुसी व्यक्त गरेका थिए। कार्यक्रममा उँभौलीमा नाचिने साकेला सिलि (चण्डी नाच) पशुपन्छीको चाल, कृषि खेतीका तौरतरिकाको अनुकरण गरी ढोल र झ्याम्टा बजाउँदै एकै सुरतालमा गोलबन्दी घेरा बनाएर नाचेका थिए।"
"विद्यालयमा विद्यार्थी न्यून, रजिस्टरमा धेरै","सिरहा : विद्यालयहरूमा अहिले विद्यार्थी भर्ना अभियान चलिरहेको छ। पुरानो र नयाँ विद्यार्थी गरेर कक्षाकोठामा विद्यार्थी उपस्थिति राम्रै हुनुपर्ने तर, शुक्रबार लहान नगरपालिका१ का पशुपति आदर्श माध्यमिक विद्यालयमा त्यस्तो देखिएन। एउटा कोठामा कक्षा २ र ३ का जम्मा ४ जना विद्यार्थीहरू राखेर एक जना शिक्षिकाले पढाइरहेका थिए। छेउकै अर्को कोठामा पनि एकजना शिक्षिकाले कक्षा ४ र ५ का जम्मा ९ जना विद्यार्थीहरूलाई राखेर पढाउँदै थिइन्। सोही बेला विद्यालय अनुगमनमा पुगेका नगरप्रमुख महेश प्रसाद चौधरी र शिक्षा शाखा प्रमुख अमिरी यादवले प्रध्यानाध्यापक डा महेन्द्र चौधरी किन कक्षाकोठामा विद्यार्थीको उपस्थिति नभएको प्रश्न सोधेका थिए। प्रअ चौधरीले शुक्रबार भएर विद्यार्थी नआएको जवाफ सुनाए। उनको जवाफमा अनुगमन गरिरहेका शिक्षा शाखा प्रमुख यादवले चित बुझाएन। विद्यालयमा खाजा कार्यक्रम चलिरहेको छ। झन् शुक्रबार फलफूल खुवाउने तालिका हुन्छ, उनले भने, फलफूल खुवाउने दिन र बुधबार माछामासु खुवाउने दिन विद्यालयमा विद्यार्थीहरूको उपस्थिति बलियो हुने गर्छ। यहाँका केही अभिभावकहरूले विद्यालयमा पढाइ नहुने, खाजा कार्यक्रम नियमित नभएको र पाठ्यपुस्तक पनि वितरण नगरेको गुनासो नगरपालिकामा गरेका थिए। गतवर्ष नै बाल विकासमा १६ जना, कक्षा१ देखि ५ सम्म ११७ जना विद्यार्थीले नामाकंन गराएको अभिलेख नगरपालिकामा बुझाएका छन्। यस वर्ष भर्ना अभियानले झन् थपिनुपर्ने हो तर, यहाँ विद्यार्थीहरु रजिस्टरमा देखिए पनि कक्षाकोठामा नगन्य उपस्थिति रहेको पाइएको छ। प्रअ चौधरीका अनुसार वरिपरि धेरै निजी विद्यालय भएपछि यस विद्यालयमा प्रावि तहमा विद्यार्थी उपस्थिति न्यून देखिएको छ। कक्षा ६ देखि १० सम्म राम्रै विद्यार्थीहरूको उपस्थिति रहेको उनको दाबी छ। अनुगमनकै क्रममा ८० प्रतिशत विद्यार्थीहरूको हातमा पाठ्यपुस्तक नपुगेको नगरप्रमुख चौधरीले सुनाए। गुनासो आएपछि हामी अनुगमनमा पुगेका थियौँ। कक्षाकोठामा पुगेर विद्यार्थीहरूले पाठ्यपुस्तक पाएनपाएको सोधेका थियौँ, उनले भने, त्यस क्रममा ८० प्रतिशत भन्दा बढी विद्यार्थीहरूले नयाँ पाठ्यपुस्तक नपाएको देखिएको छ। अहिले धेरै विद्यार्थीहरूलाई पुरानै पाठ्यपुस्तक वितरण गरेका छन्। कतिपय विद्यार्थीहरूले साथीहरूबाट पुरानो पुस्तक लिएर पढिरहेका छन्। विद्यालयमा चैत महिनामै नगरपालिकाले पाठ्यपुस्तकका लागि ४ लाख ६४ हजार ५९१ रुपैयाँ निकासा दिएका छन्। विद्यालयले हालसम्म एक पुस्तक पसलबाट कक्षा ८ को विद्यार्थीहरूका लागि ८७ हजार रुपैयाँ बराबरको मात्रै पुस्तक किनेका छन्। अनुगमनमा देखिएका कमजोरीहरूलाई सच्याउन पत्राचार गरेको शिक्षा शाखाले जानकारी गराएका छन्।"
समाजवादी क्रान्तिको आधार तयार पार्ने प्रक्रियामा छौँ : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले समाजवादी क्रान्तिको आधार तयार पार्ने प्रक्रियामा आफूहरू रहेको बताएका छन्। पुष्पलाल लोकमार्ग जनजागरण अभियानअन्तर्गत शनिबार कास्कीमा आयोजित जनसंवाद कार्यक्रममा प्रचण्डले हुलाकी मार्ग र पुष्पलाल लोकमार्गमा माओवादीले चलाएको अभियान कार्यनीतिक कुरामात्रै नभएर समाजवादी क्रान्तिको आधार तयार पार्नका लागि चालिएको भिजन भएको बताएका हुन्। उनले नयाँ क्रान्तिको माध्यमबाट मुलुकमा राजनीतिक स्थायित्व र भ्रष्टाचारको अन्त्य गर्दै आर्थिक समृद्धि कायम गर्ने मुख्य जिम्मेवारी माओवादीको भएको जिकिर गरे। प्रचण्डले अहिले मुलुक माओवादीमय हुँदै गएको उल्लेख गर्दै आगामी निर्वाचनमा माओवादी पहिलो पार्टी हुने दाबी गरे। माओवादी पहिलो पार्टी भए समाजवादको आधार निर्माण हुने उनको भनाइ छ। प्रचण्डले माओवादीले पहिलेदेखि नै प्रत्यक्ष निर्वाचित कार्यकारी राष्ट्रपतीय व्यवस्था हुनुपर्छ भन्दै आएकाले अव जनताको सहमतिमा संविधान संशोधन गरी उक्त व्यवस्था ल्याउनुपर्ने बताए।
बिहे घरमा झडप हुँदा पाँचजना घाइते,"विराटनगर : मोरङको धनपालथान गाउँपालिका६ कदमहास्थित एउटा बिहे घरमा दोहोरो झडप भएको छ। बेहुला र बेहुली पक्षबीच झडप हुँदा पाँच जना घाइते भएका छन्। भजनलाल सहनीको छोरीको बिहे चलिरहेका बेला शुक्रबार राति ११:३० बजेतिर झडप भएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार बिहे विधि चलिरहेका बेला डिजे बजाएर नाच्ने क्रममा दुई पक्षबीच विवाद भएको थियो। मदिरा सेवन गरेका जन्ती (बेहुला पक्ष) र घरगाउँले (बेहुली पक्ष)बीच बढेको विवाद झडपमा परिणत भएको पाइएको जोशीले बताए। झडपमा धनपालथान६ का २८ वर्षीय वीरेन्द्र सहनी, २६ वर्षीय श्रवण सहनी, विराटनगर महानगरपालिका११ का २९ वर्षीय रोशन सहनी, २५ वर्षीय सुनील सहनी र ३५ वर्षीय अनिल सहनी घाइते भएको प्रहरीले जनाएको छ। झडपमा दुवै पक्षका घाइते भएका छन्। तीमध्ये वीरेन्द्र र श्रवण बेहुली पक्ष तथा अरु ३ जन्तीहरु रहेको प्रहरीले जनाएको छ। घाइते सबैलाई उपचारका लागि विराटनगरको कोशी अस्पतालमा भर्ना गरिएको छ। ३ जनाको टाउकोमा चोट लागेको छ। घाइतेहरुको टाउकोमा टाँका लगाइएको र सबै जना खतरामुक्त रहेको जोशीले बताए। उनका अनुसार विराटनगरको पिचराबाट बेहुला लिएर जन्तीहरु बेहुली लिनलाई धनपालथान पुगेका थिए। बिहेको कार्यक्रम चलिरहेका बेला बेहुला र बेहुली पक्षबीच विवाद बढेर झडप भएको हो। बिहे घर रणमैदानमा परिणत हुँदा मण्डप र कुर्सीहरु तोडफोड भएका छन्। तोडफोडमा उत्रिएकाहरुले बिहेको मण्डप नै भत्काइदिएका हुन्। झडप भए पनि जन्ती भने बेहुला र बेहुली लिएर शनिबार बिहानका राति १ बजेतिर विराटनगर फर्किएका थिए। प्रहरीका अनुसार झडपले बिहे स्थल तनावग्रस्त भएपछि तत्कालै बेहुली अन्माएर पठाइएको थियो। बेहुली लिएर फर्किएको जन्तीको टोलीलाई प्रहरीले स्कर्टिङ गर्नुपर्ने अवस्था आयो। घटनाको संवेदनशीलता देखेर प्रहरीले जन्तीलाई स्कर्टिङ गरेर सुरक्षित रूपमा पठाएको हो। अत्यधिक मदिरा सेवन र अनुशासनहीन व्यवहार नै झडपको मुख्य कारण रहेको प्रहरीले जनाएको छ। बिहेजस्तो पवित्र कर्म चलिरहेका बेला भएको विवाद, झडप र तोडफोडले बदनाम बनाएको भन्दै स्थानीय अगुवाले दुःख व्यक्त गरेका छन्। प्रहरीले सबै पक्षलाई संयमता अपनाउन आग्रह गर्दै अनुसन्धानपछि दोषीमाथि आवश्यक कारबाही गरिने प्रतिबद्धता जनाएको छ। झडपमा संलग्न व्यक्तिहरूको पहिचान गर्ने काम भइरहेको डीएसपी जोशीले बताए। इलाका प्रहरी कार्यालय रंगेलीले घटनाको थप अनुसन्धान सुरु गरेर घटनामा संलग्नको खोजी गरिरहेको छ।"
रोल्पा पूर्ण खोप सुनिश्चित जिल्ला घोषणा,रोल्पा : रोल्पा पूर्ण खोप सुनिश्चित जिल्ला घोषणा भएको छ। रोल्पा जिल्लालाई शनिबार सदरमुकाम लिबाङमा विशेष कार्यक्रमसहित पूर्ण खोप सुनिश्चितता तथा दिगोपना घोषणा गरिएको हो। लुम्बिनी प्रदेश खोप समन्वय समितिकी अध्यक्ष दुर्गा लक्ष्मी श्रेष्ठले रोल्पालाई पूर्ण खोप सुनिश्चित र दिगोपना प्रमाणीकरणको घोषणा गरेकी हुन्। घोषणा सभाका प्रमुख अतिथि समेत रहेकी श्रेष्ठले जिल्ला खोप समन्वय समितिका अध्यक्ष एवं जिल्ला समन्वय समिति रोल्पाका प्रमुख सीता आचार्य र स्वास्थ्य कार्यालयकी निमित्त प्रमुख सीता कुँवरलाई पूर्ण खोप सुनिश्चितताको प्रमाणपत्र प्रदान गरिन्। प्रमुख अतिथि श्रेष्ठले पूर्ण खोप सुनिश्चित गरेको र दिगोपनामा समेत अहम भूमिका खेलेको भन्दै प्रशंसा समेत गरिन्। जिल्लाका एक नगरपालिका र नौवटा गाउँपालिका सबै पूर्ण खोप सुनिश्चित भएपछि जिल्लालाई पनि घोषणा गरिएको हो। आर्थिक वर्ष २०८००८१ मा रोल्पाका १६ देखि २३ महिनाभित्रका सबै बालबालिकालाई १५ महिनाको उमेरभित्र पूर्ण खोप पाएको सुनिश्चितता गरिएपछि लुम्बिनी प्रदेश सरकार पूर्ण खोप समन्वय समितिको सचिवालयले प्रमाणपत्र दिएको हो। बाजागाजासहित बजार परिक्रमा गरी उद्योग वाणिज्य संघका हलमा घोषणा कार्यक्रम आयोजना गरियो। राष्ट्रिय खोप तालिका अनुसार यहाँका बालबालिकाले पाउने सबै खोपहरू पाएको स्वास्थ्य कार्यालयले जनाएको छ। जिल्ला स्वास्थ्य कार्यालयका अनुसार जिल्लाभर १५ महिना भित्रका ४ हजार ८ सय ४७ बालबालिकाले खोप लगाइरहेका छन्। १६ देखि ५९ महिनाका १४ हजार ३ सय ३ बालबालिकाले पूर्ण खोप पाएका छन्। महिलाहरूको पाठेघरको क्यान्सर विरुद्धको एचपीभी खोप १२ हजार ८ सय २ जनाले पाएका छन्। जिल्लामा २ सय २० खोप केन्द्रबाट प्रत्येक महिना २ सय २४ खोप सेवा निरन्तर चलिरहेको समेत जनाइएको छ। २०६७ सालदेखि नेपाल सरकारले खोप सेवा प्रभावकारी बनाई पूर्ण खोप घोषणाको अवधारणा अघि सारेको थियो। सरकारको नीति बमोजिम रोल्पा २०७५ माघ २५ गते पहिलो पटक पूर्ण खोप सुनिश्चित जिल्ला घोषणा गरिएको थियो।
युक्रेनमा रुसले गर्यो हवाई आक्रमण,"काठमाडौं : युक्रेनको राजधानी किभमा रुसले क्षेप्यास्त्र र ड्रोन आक्रमण गरेको छ। आक्रमणमा परी कम्तीमा १४ जना घाइते भएको किभ प्रशासनले जनाएको छ। युक्रेनी वायुसेनाले रुसले २५० ड्रोन र १४ ब्यालिस्टिक क्षेप्यास्त्र प्रहार गरेको बताएको छ। रुसको आक्रमणका कारण धेरै आवासीय भवनमा आगलागी भएको छ। वायुसेनाले ६ वटा मिसाइल र २४५ वटा ड्रोन खसालेको बताएको छ। आक्रमणप्रति प्रतिक्रिया जनाउँदै युक्रेनी राष्ट्रपति भोलोडिमिर जेलेन्स्कीले सामाजिक सञ्जाल एक्समा लेखेका छन्,यस्तो प्रत्येक आक्रमणसँगै, विश्व युद्धलाई लम्ब्याउनुमा मस्को (रूस) जिम्मेवार छ भन्ने कुरामा विश्वस्त हुँदै गइरहेको छ।"
मधेश प्रदेशमा मात्र ३ प्रतिशतलाई खानेपानीको सुविधा,"जनकपुरधाम : गर्मीयाममा खानेपानीको चरम अभाव खेप्ने बाध्य हुने मधेशमा ३ प्रतिशतले मात्र खानेपानी संस्थानले उपलब्ध गराउने खानेपानी प्राप्त हुने गरेको छ। प्रदेशको आठवटै जिल्लामा नेपाल खानेपानी संस्थानले ९ वटा शाखाबाट खानेपानी सेवा दिइराखे पनि कुल जनसंख्याको मात्र ३४१ प्रतिशत उपभोक्तालाई खानेपानीको सुविधा उपलब्ध गराउन सकेको छ। मधेश प्रदेशको कुल जनसंख्या ६१ लाख २६ हजार २८८ रहेको छ भने जम्मा घरधुरीको संख्या ११ लाख १३ हजार ८७० छ जसमध्ये ३८ हजार घरधुरीले मात्रै संस्थानद्वारा वितरण हुने खानेपानीको सुविधा पाउन सकेका छन्। प्रदेशका आठै जिल्लामा भूमिगत जलश्रोत (वेल)को संख्या ८२ थान छ भने रिजभेयरओभरहेड ट्यांकी २७ थान छन् त्यसैगरी केमिकल डोजिङ युनिट ३२ थान र धारा संख्या ३८ हजार मात्रै रहेको संस्थानद्वारा प्राप्त तथ्यांकमा उल्लिखित छ। संस्थानले वीरगन्ज महानगरपालिकाको ३२ वटा वडा मध्ये १८ वडामा मात्रै धाराको सुविधा पुर्याउन सकेको छ। त्यसैगरी कलैया उपमहानगरपालिकाको २७ वटा वडामध्ये ११ वटा, गौर नगरपालिकाको ९ वडामध्ये ७ वटा, मलंगवा नगरपालिकाको १२ वडामध्ये ९ वटा, गौशाला नगरपालिकाको १२ वडामध्ये ७ वटा, लहान नगरपालिकाको २४ वडामध्ये १४ वटा, राजविराज नगरपालिकाको १६ वडामध्ये १० वटा र जनकपुरधाम उपमहानगरपालिकाको २५ वटा वडामध्ये मात्र ११ वटा वडामा सेवा विस्तार गरी खानेपानीको पहुँच पुर्याउन सकेको छ। मधेश प्रदेशको अधिकांश क्षेत्रमा खानेपानीका लागि चापाकल तथा इनारहरूको प्रयोग गरिने भएकोले यी स्थानहरूमा धाराको माग बढी नहुँदा खानेपानीको धारा जडान गर्न तत्परता नदेखाइएको खानेपानी संस्थानका इन्जिनियर राकेश गोइत बताउँछन्। हाल केही वर्षदेखि चापाकलहरू सुक्खा याममा सुक्ने र यस प्रदेशका केही क्षेत्रहरूमा भौगोलिक संरचनाले गर्दा सो क्षेत्रमा चापाकल नहुने भएको हुँदा उक्त क्षेत्रमा बसोबास गर्ने स्थानीयहरूले खानेपानीको चरम समस्या हुँदा खानेपानीका लागि धाराको अन्य विकल्प नभएको र सुक्खा मौसममा नयाँ धाराको बढी माग आउने देखिन्छ, गोइतले एक कार्यक्रममा कार्यपत्र प्रस्तुत गर्दै भने, नेपाल खानेपानी संस्थानले उपलब्ध श्रोत साधनहरूबाट यस प्रदेशको ८ जिल्लामा ९ वटा शाखाहरूको माध्यमले सेवा प्रवाह गर्दै नेपाल सरकारको एक घर एक धारा नीति अनुरूप कार्य गर्दै आइरहेको भएपनि सबै क्षेत्रमा सेवा पुर्याउन सकेको छैन। यस प्रदेशका जनतामाझ सहज तरिकाले सुरक्षित खानेपानीको सेवा पुर्याउन संघ, प्रदेश तथा स्थानीय सरकारसँग सहकार्य गर्न जरुरी छ। प्रदेशमा खानेपानी संस्थानको सेवा विस्तार गर्नमा एक प्रमुख समस्याका रूपमा जनशक्तिको अभाव समेत रहेको संस्थानका लहान कार्यालय प्रमुख इन्जिनियर शिरीष राज भण्डारी बताउँछन्। सरकारले खानेपानीको व्यवस्थापन निजी क्षेत्रलाई दिन खानेपानी व्यवस्थापन बोर्ड गठन गरी संस्थान अन्तर्गत भएको नाफामुलक शाखाहरू हस्तान्तरण भई जाने प्रक्रिया नरोकिने हो भने संस्थानको अस्तित्व नै समाप्त हुने देखिन्छ, भण्डारी भन्छन्, सेवा दिन सेवा क्षेत्र वृद्धि हुनुपर्नेमा ठीक उल्टो भई रहेको छ। समयमै सबैको ध्यान जान जरुरी देखिन्छ। मधेश प्रदेशमा खानेपानी संस्थानको ९ वटा शाखा कार्यालयमा स्वीकृत कर्मचारी दरबन्दी २०० छ। जसमध्ये ६१ स्थायी, ५२ करार गरी हाल जम्मा ११३ जना कर्मचारी कार्यरत रहे पनि २७४ जना थप कर्मचारीको आवश्यकता रहेको छ। मधेश प्रदेश भित्र नेपाल खानेपानी संस्थानले वितरण गर्ने पानीको मुख्य श्रोत नै भूमिगत जलस्रोत हो। संस्थानको मधेश प्रदेश भित्र रहेको भौतिक पूर्वाधारहरूबाट यस प्रदेशको करिब ३ प्रतिशत घरधुरीमा मात्रै खानेपानीको सेवा पुग्न सकेको देखिन्छ, नेपाल खानेपानी संस्थानका महाप्रबन्धक अजयबाबु ढकाल भन्छन्, यस प्रदेशमा शुद्ध तथा गुणस्तरीय खानेपानीको सेवा विस्तारका लागि संस्थानलाई पानीको श्रोत थप गर्न, पाइप लाइन विस्तार गर्न र अन्य पूर्वाधारहरू निर्माण गर्न ठूलो बजेट तथा जनशक्तिको आवश्यकता छ यसका लागि तीनै तहले सहकार्य र समन्वय गर्नु पर्दछ।"
गछिया र बूढी खोलाको ठेक्का शंकास्पद,"विराटनगर : मोरङको सुन्दरहरैँचा नगरपालिकाले गछिया र बूढी खोलाबाट नदीजन्य पदार्थ उत्खननका लागि शंकास्पद हिसाबले ठेक्का लगाएको पाइएको छ। चालु आर्थिक वर्ष २०८१०८२ का लागि खोलाको ठेक्का प्रक्रिया अनियमित हिसाबले अघि बढाइएको फेला परेको हो। जनप्रतिनिधि, कर्मचारी र ठेकेदारको मिलेमतोमा दुवै खोलामा चरम दोहन भइरहेको भनेर सरोकारवालाले विरोध गरिरहेका छन्। शंकास्पद हिसाबले ठेक्का लगाएर प्राकृतिक स्रोतमाथि मनपरी दोहन गर्दै रजाइँ गरिएको सरोकारवाला बताउँछन्। खोलाको ठेक्का प्रक्रियामा मेयर केदारप्रसाद गुरागाईं, प्रमुख प्रशासकीय अधिकृत विनोदकुमार न्यौपानेलगायतको भूमिका शंकास्पद देखिएको छ। उनीहरूकै मिलेमतो र संरक्षणमा अत्यधिक दोहन भइरहेको र नियन्त्रणका लागि चासो नदिएको भनेर प्रश्न उठेको छ। हालसम्म प्राविधिकसहितको टोलीले खोलाको स्थलगत अनुगमन एक पटक मात्रै गरेको देखिन्छ। अनुगमन प्रतिवेदन पनि भत्ता पचाउने हिसाबले मात्रै तयार पारिएको एक प्राविधिक बताउँछन्। यथार्थ विवरण समेटेर प्रतिवेदन तयार नपर्नुले अनेक आशंका उब्जिएको उनको भनाइ छ। ठेक्का लगाएको लामो समयसम्म एक पटक मात्रै अनुगमन भएको छ। त्यो पनि शंकास्पद देखिन्छ, ती प्राविधिकले भने। नदीजन्य पदार्थको उत्खनन, संकलन तथा बिक्रीका लागि ठेकेदार कम्पनी सुन्दरहरैँचा नगरपालिका४ को एनपी निर्माण सेवा र नगरपालिकाबीच २०८१ असोज १३ गते दुवै खोलाको ठेक्का सम्झौता भएर काम सुरु भएको थियो। ठेकेदार कम्पनीले २०८१ असोज १४ गतेदेखि २०८२ जेठ ३१ गतेसम्म नदीजन्य पदार्थ उत्खनन र संकलन गर्ने सम्झौतामा उल्लेख छ। गछिया खोला ३ करोड ८८ लाख ३१ हजार र बूढी खोला ६६ लाख ९५ हजार रूपैयाँमा ठेक्का लागेको हो। गछिया खोलामा विभिन्न १२ वटा नाकाबाट ढुंगा, रोडा र ग्राबेल ८ हजार १ सय ९८ दशमलव ७५, गिट्टी ३६ हजार ९ सय ४६ दशमलव ५ र बालुवा ७६ हजार ५ सय ८८ दशमलव ६६ गरेर १ लाख २१ हजार ७ सय ३३ दशमलव ९ घनमिटर नदीजन्य पदार्थ उत्खननको सम्झौता छ। बूढी खोलामा विभिन्न ४ वटा नाकाबाट ढुंगा र रोडा २ हजार ६ सय ३ दशमलव ११, गिट्टी ५ हजार ४ सय ३६ दशमलव ०८, बालुवा ९ हजार ९ सय ५५ दशमलव ८९ र भरौट १२ हजार ८ सय ४२ गरेर ३० हजार ८ सय ३६ दशमलव ६२ घनमिटर नदीजन्य पदार्थ उत्खननको सम्झौता भएको थियो। प्रत्येक दिन बिहान ६ देखि साँझ ६ बजेसम्म उत्खनन गर्न पाइने सम्झौतामा उल्लेख छ। तर, रातभर उत्खनन हुँदा पनि सम्बन्धित निकायले बेवास्ता गर्ने गरेको स्थानीय अगुवा रोशन कार्कीले बताए। जथाभावी उत्खनन भइरहँदा पनि नगरपालिकाले अनुगमन नै गर्दैन। न त रोक लगाउँछ। खोलामा ठेकेदारको रजाइँ चलिरहेको छ। त्यसमा मेयरसमेतका जनप्रतिनिधि र कर्मचारीले सहयोग गरिरहेको प्रष्ट हुन्छ, उनले भने। खोलामा अत्यधिक दोहन भएको भनेर बारम्बार कुरा उठाउँदा पनि बेवास्ता गर्ने गरिएको एक जनाप्रतिनिधिले बताए। खोलाको सम्झौता एकातिर छ। काम अर्कै हिसाबले भइरहेको छ। यसमा सबै पक्ष मिलेका छन्। जसरी पनि पैसा कमाउनुपर्छ भनेर मेयरदेखि कर्मचारीसम्म लागेका छन्। तोकिए जति परिमाणको नदीजन्य पदार्थ यसअघि नै संकलन गरिसकिएको छ। अझै पनि ठेकेदारले दोहन गरिरहँदा नगरपालिकाले सहयोग गरेको छ, ती जनप्रतिनिधि भन्छन्। उनका अनुसार भ्रष्टाचार गर्नकै लागि गलत ढंगले सम्झौता गरेर काम अघि बढाइएको थियो। एनपी निर्माण सेवाको तर्फबाट प्रोप्राइटर कमला ओझाले गर्ने भनिएको सम्झौतामा हस्ताक्षर भने ठेकेदार कम्पनीका प्रतिनिधि प्रशान्त दंगालले गरेको पाइएपछि ठेक्का प्रक्रिया शंकाको घेरामा परेको हो। त्यहाँ ओझाको हस्ताक्षर छैन। नगरपालिकाको तर्फबाट प्रमुख प्रशासकीय अधिकृत विनोदकुमार न्यौपानेले सम्झौता पत्रमा हस्ताक्षर गरेका छन्। एनपी निर्माण सेवाको प्रोप्राइटर कमला ओझाका नाममा सम्झौता सुरु भएको छ। तर, अन्तिममा प्रतिनिधिका रूपमा प्रशान्त दंगालले हस्ताक्षर गरेका छन्। प्रतिनिधि राखेर सम्झौता गर्न पाइन्छ। तर, सम्झौता पत्रको सुरुमै त्यो कुरा उल्लेख हुनुपर्छ। सुरुमा एक जना व्यक्तिसँग सम्झौता गर्ने भनेर अन्तिममा अर्कै व्यक्तिले हस्ताक्षर गर्नु नै बदमासी हो, ती जनप्रतिनिधिले भने। हस्ताक्षर गर्ने व्यक्तिबाटै सम्झौता सुरु हुनुपर्ने नियम रहेको उनको भनाइ छ। प्रतिनिधिसँग सम्झौता गर्ने हुँदा उनैबाट सम्झौताको प्रक्रिया सुरु हुनुपर्छ। तर, गछिया र बुढी खोलाको हकमा ठीक विपरीत गरिएको छ। खोला ठेक्कामा ठूलो भ्रष्टाचार भएको छ, उनी भन्छन्। अर्कोतर्फ जेसीबी, एक्साभेटरजस्ता ठूलो मेसिनले खोला खन्न पाइँदैन। तर, ठेकेदारले ठूला औजार प्रयोग गरेर नियमविपरीत रातिदन उत्खनन गरिरहँदा पनि स्थानीय तह, प्रहरी कसैले पनि नियन्त्रण नगरेको स्थानीयको गुनासो छ। यस विषयमा नगरपालिका र जनप्रतिनिधि पूर्णरूपमा जानकार भए पनि खुलेआम रूपमा भइरहेको उत्खनन रोकिएको छैन। यस विषयमा अख्तियार दुरुपयोग अनुसन्धान आयोग तथा सम्बन्धित निकायले तत्काल छानबिन गर्नुपर्ने स्थानीय बताउँछन्। खोला ठेक्का प्रक्रिया, नदीजन्य पदार्थको उत्खनन लगायतमा गलत भएको भन्दै स्थानीय र केही जनप्रतिनिधिले छानबिन एवं कारबाहीको माग गरेका हुन्। उनीहरूले लापरवाहीपूर्ण उत्खननका कारण वरपरका बस्तीहरू जोखिममा परेको बताए। नगरपालिकाले लुकायो विवरण खोला ठेक्कासँग सम्बन्धित सूचना उपलब्ध गराउन नगरपालिकाले अस्वीकार गरेको छ। सूचनाको हक प्रयोग गरेर खोलाको ठेक्का प्रक्रिया, नदीजन्य पदार्थ उत्खनन एवं संकलन, बिल, भौचर, आईई प्रतिवेदनलगायत माग गर्दा नगरपालिकाले महत्वपूर्ण विवरण लुकाएको हो। गलत हिसाबले गरिएको ठेक्का सम्झौता, अनुगमनको एउटा प्रतिवेदन र जारी भएका बिलको नम्बर मात्रै उपलब्ध गराएको नगरपालिकाले अरू सबै विवरण गुपचुप राखेको छ। नगरपालिकाले बिल, भौचर र आईई प्रतिवेदन उपलब्ध गराएन। सूचना मागकर्तासहित आमनागरिकलाई उपलब्ध गराउन मिल्ने सार्वजनिक सरोकारको विषयसँग सम्बन्धित महत्वपूर्ण विवरण लुकाउनुले नगरपालिकाको नियतमा शंका उत्पन्न भएको हो। उक्त विवरणबाट सम्झौताको प्रक्रिया पूरा भएको छ कि छैन ? आशयको सूचना प्रकाशन भएपछिको अवधिभित्र सम्झौता भएको हो कि हैन ? ठेकेदारले एकमुष्ट पैसा जम्मा गरे कि गरेनन् ? करको रकम कहिले दाखिला भयो ? दैनिक कति उत्खनन भइरहेको छ ? छुटको प्रक्रिया के थियो ? जस्ता विषय खुल्छन्। नगरपालिकाका सूचना अधिकारी विनोद न्यौपानेले माग गरेजति सूचना दिन नमानेका हुन्। उनले नदीजन्य पदार्थ संकलनको बिल र ठेकेदारले जम्मा गरेको रकमको भौचर दिन नमिल्ने भनेर लिखित रूपमै पत्र थमाएका छन्। मागेजति सबै विवरण दिन मिल्दैन। बरु मुद्दा हाल्नुस्, धम्कीपूर्ण शैलीमा उनले भने। सूचना माग गरेपछि आईई रिपोर्ट वेबसाइटमै उपलब्ध छ भनेर उनले छलेका थिए। तर, वेबसाइटमा उक्त रिपोर्ट भेटिएन। महत्वपूर्ण कागजात उपलब्ध गराएपछि खोला ठेक्कामा भइरहेको बदमासी बाहिर आउने ठानेर न्यौपानेले सूचना लुकाएका हुन्। पूर्ण सूचना दिन अस्वीकार गर्नुले जनप्रतिनिधि, कर्मचारी र ठेकेदारबीचको सन्दिग्ध मिलेमतोको संकेत गर्छ। खोला ठेक्काका विषयमा बुझ्नलाई आईई रिपोर्ट, बिल र भौचर महत्वपूर्ण कागजात हुन्। आईई रिपोर्टले खोलाबाट नदीजन्य पदार्थ जम्मा कति परिमाणमा निकाल्ने भन्ने मात्रै नभएर कुन नाकाबाट दैनिक कति परिमाणमा निकाल्न पाइन्छ भन्ने प्रष्ट पार्छ। त्यही अनुसार हिसाब गरेर बिल जारी गर्नुपर्ने हुन्छ। ठेकेदारलाई एकैपटक सबै बिल दिन पाइँदैन। महिनामहिना दिनमा बिल दिँदा दिनमा कति परिमाण निकाल्ने भन्ने परिमाण हेरेर दिनुपर्छ। त्यो बिल काटेर ठेकेदारले बुझाइसकेपछि नगरपालिकाले अर्को बिल जारी गर्नुपर्ने हुन्छ। महिना दिनको दिँदा पनि एक दिनमा हुन आउने परिमाणको हिसाब गरेर बिल दिनुपर्छ। त्यो अनुसार जारी नभएकै कारण बिल लुकाइएको हुन सक्छ, एक जना प्राविधिकले भने। उनका अनुसार ठेकेदारलाई प्रत्येक महिना बिल बुझाउने बेलामा खोलामा तोकिएको परिमाण अनुसारको उत्खनन भएनभएका विषयमा प्राविधिकसहितको टोलीले अनुगमन गरेर नापजाँच गरी प्रतिवेदन दिएपछि मात्रै अर्को बिल जारी गर्नुपर्ने नियम छ। प्राविधिक टोलीले अनुगमन नगरी बिल स्वीकृत गरिँदै आएको हुनसक्ने आशंकामा बल पुगेको उनले बताए। ठेकेदारले प्रत्येक महिना काटिसकेको बिलको विवरण बुझाएपछि मात्रै नगरपालिकाले नयाँ बिल जारी गर्न पाउने उनको भनाइ छ। अनौठो कुरा के छ भने ठेकेदारले बिल आफैं बनाउँछन्। आफैं छाप हान्छन्। नगरपालिकाले त्यसलाई मान्यता दिन्छ। यो कानुन विपरीतको काम र अनियमितता हो, ती प्राविधिक भन्छन्। खोलामा ठूला औजारको प्रयोग गर्न पाइन्छ कि पाइँदैन भनेर आईई प्रतिवेदनमै उल्लेख हुनुपर्छ। तर, प्रतिवेदन गुपचुप राखेको नगरपालिकाले जेसीबीलगायतका मेसिनको प्रयोगमा रोक लगाएको छैन। जथाभावी दोहन हुँदा आँखा चिम्लिने काम भएको छ। बिलले उत्खननको दैनिक परिमाण प्रष्ट पार्छ। जारी भएको बिलको परिमाणले आईईले तोके अनुसार नदीजन्य पदार्थ संकलन भएको छ कि छैन भन्ने कुरा पुष्टि गर्ने ती प्राविधिकको भनाइ छ। उनका अनुसार बिल, भौचर र आईई रिपोर्टले खोलामा बदमासी भएको छ कि छैन भनेर पत्ता लाग्छ। ठेकेदारले बैंकमा पैसा एकमुष्ट जम्मा गरेको हो वा किस्ताबन्दीमा भन्ने समेत अस्पष्ट छ। नगरपालिकाले बिल जारी भएको नम्बर मात्रै उपलब्ध गराएको छ। बिल र त्यसको नमुना नदिएपछि बिल कसरी छापिएको छ भन्ने पनि प्रष्ट हुन सकेन। जनप्रतिनिधि र कर्मचारीको सेटिङ भत्किने भएपछि विवरण लुकाउनु स्वभाविक हो, उनले भने। अनुगमन गरिएको र प्रतिवेदन तयार पारिएको अवस्थाले नै लापरवाहीपूर्ण तरिकाले काम भइरहेको प्रष्ट हुने उनको भनाइ छ। ती प्राविधिक प्राकृतिक स्रोतमाथि चरम दोहन भइरहेको विषय सार्वजनिक हुँदा जनप्रतिनिधि र कर्मचारीले अनुगमन नगर्नु नै शंकास्पद रहेको बताउँछन्। भन्छन्, ठेकेदारसँग पैसा खाएकाले मौन बसेका होलान्। प्रमाणित प्रतिलिपि उपलब्ध गराउँदा त्यो सबै खुल्छ। उनका अनुसार मेयर, प्रमुख प्रशासकीय अधिकृत, प्राविधिक र ठेकेदार बीचको मिलेमतोका कारण खोलाको जथाभावी दोहन तीव्र भएको छ। दोहनले संस्थागत लुटको स्वरूप लिएको ती प्राविधिक बताउँछन्। प्राकृतिक स्रोतको चरम दोहन भइरहेका बेला कागजात लुकाएर कानुनी प्रक्रियालाई बेवास्ता गर्दै ठेकेदारको संरक्षणमा नगरपालिका लागेपछि सूचना अधिकारी र प्रमुख प्रशासकीय अधिकृतलाई विपक्षी बनाएर राष्ट्रिय सूचना आयोगमा पुनरावेदन गरिएको छ। प्राविधिकका अनुसार ठेक्का प्रक्रिया शंकास्पद मात्रै छैन, कार्यान्वयनका क्रममा व्यापक आर्थिक चलखेल भएको छ। योजनाबद्ध मिलेमतोबाट भइरहेको संस्थागत लुटमाथि छानबिन आवश्यक रहेको उनको भनाइ छ। स्थानीय पनि प्राकृतिक स्रोतको दोहन नगरपालिकाको संरक्षणमा खुलेआम भइरहेको कुरा कारबाहीको विषय बन्नुपर्ने बताउँछन्। प्रमुख प्रशासकीय अधिकृत विनोदकुमार न्यौपानेले कानुन अनुसार प्रक्रिया पूरा गरेर नै खोला ठेक्का लगाइएको बताए। ठेक्का र नदीजन्य पदार्थ उत्खनन एवं संकलनमा कुनै चलखेल नभएको उनको दाबी छ। बिल हामी छाप्दैनौं। ठेकेदारले नै छाप्ने हो। ठेकेदारले छापेर ल्याएपछि नगरपालिकाले प्रमाणित गरिदिन्छ, न्यौपाने भन्छन्, कार्यालय प्रमुखलाई धेरै कुरा थाहा हुँदैन। यो विषयमा मसँग बहस नगरौं। भएको जति सूचना हामीले उपलब्ध गराएकै छौं। सबै सूचना नदिएका विषयमा राष्ट्रिय सूचना आयोगले नै छिनोफानो गर्ने न्यौपानेले बताए। उनले ठेक्का व्यक्तिलाई नभएर कम्पनीलाई दिने भएकाले ठेकेदारको प्रतिनिधिसँग पनि सम्झौता हुन सक्ने उल्लेख गरे। कानुन अनुसार नै काम भएको विषयलाई गिजोल्न खोजिएको न्यौपानेको दाबी छ। मेयर केदारप्रसाद गुरागाईंले भने अलमलिएको जवाफ दिए। नेपाल सरकारको नियम र कानुन अनुसार नै ठेक्का लगाएको उनको भनाइ छ। खोलामा चरम दोहन हुँदा नियन्त्रणका लागि प्रहरीले चासो नदिएको गुरागाईंको आरोप छ। अहिले त ठेक्का लागेर काम भइरहेको छ। बरु असार, साउन र भदौमा धेरै दोहन हुन्छ। त्यो बेला चैं सबै जनाले निगरानी गरिदिनुहोस्, उनी भन्छन्।"
भारतीय टेस्ट टोलीको कप्तानमा शुभमन गिल,"काठमाडौं : शुभमन गिललाई इङ्गल्याण्ड भ्रमणको लागि भारतीय टेस्ट टोलीको कप्तान बनाइएको छ। बीसीसीआईले इङ्गल्याण्ड भ्रमणका लागि शुभमन गिललाई टेस्ट टोलीको नयाँ कप्तान नियुक्त गरेको हो। उपकप्तानको जिम्मेवारी ऋषभ पन्तलाई दिइएको छ। भारतीय क्रिकेट टोली अर्को महिना इङ्गल्याण्ड भ्रमणमा जाँदैछ। इङ्गल्याण्डमा भारतले पाँच खेलको टेस्ट शृङ्खला खेल्नेछन्। भारतीय क्रिकेट नियन्त्रण बोर्डको मुम्बईस्थित मुख्यालयमा बसेको बैठकपछि पत्रकार सम्मेलनमा अजित आगरकरले भारतीय टोलीको घोषणा गरेका थिए। भारतीय टोली शुभमन गिल (कप्तान), ऋषभ पन्त (विकेटकिपर र उपकप्तान), यशस्वी जयस्वाल, केएल राहुल, साई सुदर्शन, अभिमन्यु ईश्वरन, करुण नायर, नितिश कुमार रेड्डी, रविन्द्र जडेजा, ध्रुव जुरेल (विकेटकिपर), वासिङ्टन सुन्दर, शार्दुल ठाकुर, जसप्रीत बुमराह, मोहम्मद सिराज, प्रसिद्ध कृष्ण, आकाश दीप, अर्शदीप सिंह र कुलदीप यादव।"
रास्वपाले माग्यो गृहमन्त्री लेखकको राजीनामा,"काठमाडौं : राष्ट्रिय स्वतन्त्र पार्टी (रास्वपा)ले गृहमन्त्री रमेश लेखकको राजीनामा मागेको छ। आज बसेको रास्वपा केन्द्रीय समितिको आकस्मिक भर्चुअल बैठकले गृहमन्त्री लेखकको राजीनामा माग गरेको हो। रास्वपाले गृहमन्त्री र उनको सचिवालय भिजिट भिसामार्फत् मानव तस्करीमा प्रकरणमा संलग्न रहेको कुरा सार्वजनिक भएकोमा गम्भीर ध्यानाकर्षण भएको उल्लेख गरेको छ। पार्टी कार्यवाहक प्रवक्ता मनिष झाले जारी गरेको विज्ञप्तिमा भनिएको छ, विगतमा सांसद रमेश लेखकले नै सदनमा, प्रश्न उठेपछि राजीनामा दिएर छानबिनमा सघाउनु पर्छ भनेर विभिन्न दृष्टान्त सम्झाउनु भएको कुरा आज उहाँलाई नै स्मरण गराउँदै यथाशीघ्र गृहमन्त्रीको पदबाट राजीनामा दिएर यस विषयमा निष्पक्ष अनुसन्धानलाई सघाउन माग गर्दछौँ । साथै यस मुद्दालाई लिएर आगामी दिनमा सदन अवरुद्ध हुँदा, त्यसले उत्पन्न गर्ने नेपाली राजनीतिप्रति घृणाको कारक नहुन पनि सुझाव दिन्छौँ । यस्तै रास्वपाले पार्टी सभापति रवि लामिछानेको हकमा सर्वोच्च अदालतले तुलसीपुर उच्च अदालतको फैसलालाई सदर गर्ने आदेश कानुनी रूपमा स्वीकार गर्ने बताएको छ।"
नेताका कारण जनताले लोकतन्त्रमाथि प्रश्न उठाए : अध्यक्ष केसी,"काठमाडौं : राष्ट्रिय जनमोर्चाका अध्यक्ष चित्र बहादुर केसीले देशको समस्याप्रति बेवास्ता गरी भ्रष्टाचारमा लिप्त भएका कारण जनतामा अहिलेको व्यवस्थाप्रति निराशा छाएको बताएका छन्। जनमोर्चाले शनिबार काठमाडौंमा आयोजना गरेको गणतन्त्रका विषयमा छलफल कार्यक्रममा उनले दलका नेताका कारण जनताले लोकतन्त्रमाथि प्रश्न उठाएका बताए। अध्यक्ष केसीले अहिले लोकतन्त्र र गणतन्त्र निकै अप्ठेरोमा रहेकाले सबै सचेत हुनुपर्ने धारणा राखे। भ्रष्टाचार गर्ने नेता, प्रशासक सबैलाई कारबाही गरेर सुशासन कायम गर्नका लागि राज्य गम्भीर हुनुपर्ने उनले बताए। अध्यक्ष केसीले नेता र प्रशासनमा बस्नेहरूको चिन्तन कमाउने मात्रै भएका कारण मुलुक अप्ठेरोमा परेको जिकिर गरे। उनले आफूले सार्वजनिक निकायमा बस्ने नेताहरूको सम्पत्ति छानबिन गर्न आफूले पटकपटक भन्दा पनि कोही तयार नभएको धारणा राखे। उनले केहीको रिसले अहिलेको व्यवस्थाविरुद्ध धावा बोल्ने काम उचित नभएको बताए। केसीले अहिले मुलुकको व्यवस्थालाई बलियो बनाउनका लागि एकताबद्ध भएर अघि बढ्नुपर्नेमा जोड दिए।"
"सहकारी पीडितको आक्रोश: टार्ने काम हुँदैछ, बचत फिर्ता चाहियो","विराटनगर : विराटनगरमा शनिबार आयोजित एक कार्यक्रममा उपस्थित भएका सहकारी पीडितहरूले आक्रोश पोखेका छन्। सहकारी ऐन र कानुन कार्यान्वयनका चुनौती विषयक कार्यक्रममा पीडितहरूले कानुनका कुरा मात्रै गरेर आफूहरूलाई टार्ने काम भइरहेको भन्दै तत्काल बचत फिर्ताको माग गरेका हुन्। हामीलाई कानुनका कुरा मात्रै चाहिएन। तत्काल बचत फिर्ता चाहियो, आक्रोशित हुँदै उनीहरूले भने। कोशी प्रदेशका मुख्यमन्त्री, मन्त्रीहरू, मन्त्रालयका सचिव एवं न्यायाधीश, सरकारी वकिल, सहकारी अभियन्ता, सहकारीकर्मीलगायत सरोकारवाला निकायका प्रतिनिधिहरू सहभागी कार्यक्रममा सहकारी पीडित आक्रोशित भएका हुन्। उनीहरूले कानुनी कुरा भन्दा पनि आफूहरूले बचत फिर्ता हुनुपर्ने माग लामो समयदेखि राखिरहेको बताए। सहकारी पीडित मनोजकुमार भट्टराईले कानुनका कुरा मात्रै गरेर त्यसलाई व्यवहारमा नउतार्ने समस्याले पीडितलाई थप पीडा दिएको गुनासो गरे। उनले आफूहरूको पक्षमा के काम भइरहेको छ भनेर सहकारी पीडितलाई नै थाहा नहुने गरेको बताए। हाम्रा लागि के काम भइरहेको छ ? हामीलाई नै थाहा छैन। समस्याग्रस्त सहकारी व्यवस्थापन समितिमा पीडितलाई पनि राखेर काम गरेको भए राम्रो हुन्थ्यो। हामीले नियम अनुसार नै सञ्चालन भएका होलान् भनेर सहकारीमा पैसा जम्मा गरेका हौं। छोराछोरीलाई पढाउन राखेको पैसा छोरीको बिहे भइसक्दा पनि फिर्ता भएन, आक्रोशित हुँदै भट्टराईले भने। अर्का सहकारी पीडित खगेन्द्र ढकालले सहकारीले झ्वाम बनाइदिएपछि बिरामी हुँदा पनि अस्पताल जाने पैसा नभएको दुखेसो पोखे। दुःख गरेर राखेको पैसा आवश्यक परेको समयमा नपाउँदा कति पीडा हुन्छ भन्ने कुरा भोग्नेलाई नै थाहा छ, उनले भने, कानुनका कुरा नभएर हाम्रो बारेमा केही काम भएको छ कि भनेर सुन्न आएका हौं। सहकारी पीडितका समस्या बुझेर छिटोभन्दा छिटो न्याय दिनेतर्फ लाग्न ढकालले आग्रह गरे। अर्का पीडित शंकर थापा छेत्रीले पीडितको उद्धार हुने गरी छिटोभन्दा छिटो काम गर्नुपर्ने माग गरेका छन्। हामी सडकमा पुगिसकेका छौं। अब न्याय दिएर छिटोभन्दा छिटो सडकबाट निकाल्नु पर्यो। त्यही आश गरेर बसेका छौं, उनले भने। पीडितहरूले सरकारले न्याय दिने भन्दा पनि कानुनका कुरा मात्रै गरेर बसिरहेको भन्दै आक्रोश पोखेका छन्। कार्यक्रमलाई सम्बोधन गर्दै कोशी प्रदेशका मुख्यमन्त्री हिक्मतकुमार कार्कीले सहकारीको रकम अपचलनमा संलग्नलाई कुनै पनि बहानामा छुट नदिइने बताए। रकम अपचलन गर्नेलाई निर्ममताका साथ कानुनी कारबाहीको दायरामा ल्याउने प्रतिबद्धता उनले जनाएका छन्। सहकारीको रकम अपचलन गर्नेलाई कारबाही गर्छौं। पीडितलाई न्याय दिन्छौं, कार्कीले भने। उनले समस्याग्रस्त सहकारी व्यवस्थापन समितिलाई कुनै दबाव वा प्रभावमा नपरी काम गर्न निर्देशन दिए। मुख्यमन्त्री कार्कीले तथ्य र प्रमाणमा आधारित रहेर पीडितलाई न्याय दिने खालको काम गर्नुपर्नेमा जोड दिँदै सदस्यको पैसा अपचलन गर्नेहरूमाथि कडा कदम चाल्न सरकार तयार रहेको बताए। सिद्धान्तभन्दा बाहिर गएर सञ्चालन भएका सहकारीहरू एक न एक दिन समस्यामा पर्छन्, उनले भने, थोरैथोरै बचत गरेर धेरै बनाउँला भन्ने आम सर्वसाधारण अहिले सडकमा छन्। तिनलाई न्याय दिन सरकार प्रतिबद्ध छ। आर्थिक मामिला तथा योजनामन्त्री रामबहादुर मगरले सहकारीलाई सदस्यहरूले नै नियमन गर्न नसकेको बताए। सहकारीले बाहिरको कम्पनी खडा गरेर व्यवसाय गर्न सुरु गर्दादेखि नै सदस्यले खबरदारी गर्नुपर्ने थियो, उनले भने, त्यसमा सदस्यहरू चुकेका छन्। आफ्नो सहकारी गैरकानुनी बाटोमा हिँडिरहेको छ कि छैन भन्ने कुरामा सदस्यहरू नै सचेत बन्नुपर्ने मगरको भनाइ छ। उनले समितिलाई काम गर्न सहज बनाउनका लागि सरकारले सहयोग गर्ने प्रतिबद्धता व्यक्त गरेका छन्। उद्योग, कृषि तथा सहकारीमन्त्री खगेनसिं हाङगामले सहरका सहकारीमा बढी समस्या देखिएकाले सहकारीप्रति धेरै वितृष्णा बढेको बताए। हाङगामले नीतिगत तथा कानुनी व्यवस्था गरेर समितिलाई काम गर्ने वातावरण बनाउन आफू तयार रहेको बताए। राष्ट्रिय सहकारी महासंघका वरिष्ठ उपाध्यक्ष रमेश पोखरेलले नेपालमा सहकारीको इतिहास छोटो रहेकाले पनि सिक्दै अघि बढ्ने कुरामा केही समस्या आएको बताए। सहकारीमा देखिएका समस्याको समाधान खोज्दै समृद्धिको बाटोतर्फ अघि बढ्ने प्रतिबद्धता उनले जनाएका छन्। कार्यक्रममा समस्याग्रस्त सहकारीका संघीय सदस्य उद्धवप्रसाद तिमल्सिनाले संघीय समितिमा २३ वटा सहकारी समस्याग्रस्त देखिएको जानकारी दिँदै त्यसमा ६२ हजार जनाले दाबी पेस गरेको बताए। उनले समस्याग्रस्त समितिलाई निकै समस्या रहेको बताउँदै मुद्दा चलाउने अधिकार समितिलाई नरहेको स्पष्ट पारे। तिमल्सिनाले विपद्को जस्तै सहकारीको पनि पूर्वतयारी गरेर काम गर्नुपर्नेमा जोड दिए। समस्याग्रस्त सहकारी बागमती प्रदेशका सदस्य यक्षनाथ दाहालले बागमतीमा ५ वटा सहकारी समस्याग्रस्त घोषणा गरिएको र त्यसमा २४ अर्ब दायित्व सिर्जना भएको जानकारी दिए। कतिपय सहकारीले सहकारीकै नाममा विभिन्न कम्पनी खडा गरेर कारोबार गरिएको उनले बताए। समस्याग्रस्त सहकारी व्यवस्थापन समितिको व्यवस्था, सम्भावना र चुनौतीका विषयमा समस्याग्रस्त सहकारी व्यवस्थापन समितिका सदस्य जीवन काफ्लेले कार्यपत्र प्रस्तुत गरेका थिए। सहकारीहरूले नियत राखेर नै देशभर कार्यक्षेत्र बनाउँदै सेवा केन्द्र खोलेर रकम सञ्चालन गरी भाग्ने प्रवृत्ति बढेको काफ्लेले बताए। समितिले सुनसरीको अम्बे बचत तथा ऋण सहकारी संस्थालाई समस्याग्रस्त सहकारी घोषणा गरिसकेको छ। कोशी प्रदेशमा गत पुसमा समस्याग्रस्त सहकारी व्यवस्थापन समिति गठन भएको हो। समितिले फाइल व्यवस्थापनदेखि अदालतबाट मिसिलको प्रमाणित प्रतिलिपि लिएर कामलाई अघि बढाइरहेको छ। काफ्लेका अनुसार समितिले अधिकार निलम्बनको सूचना प्रकाशित गर्दै कार्ययोजना स्वीकृत, ऋण फिर्ताका लागि खाता सञ्चालन, ऋण बुझाउने ३५ दिने सूचना प्रकाशित र फोनमार्फत ऋणीलाई ताकेतालगायतका काम गरिरहेको बताए। उनका अनुसार ९ जना ऋणीबाट ऋण चुक्ता र ५ वटा ऋणीको धितो फुकुवाको काम भएको छ। त्यस्तै, सहकारीको रकमबाट जोडेको अवैध सम्पत्ति खोजी भइरहेको उनको भनाइ छ। काफ्लेले समितिलाई काम गर्न चुनौती रहेको उल्लेख गरे। साधन स्रोतको अभाव, कर्मचारी व्यवस्थापन, ऋण तिर्नेभन्दा बचत फिर्ता माग गर्नेको संख्या धेरै हुने लगायतका चुनौती रहेको उनको भनाइ छ। बैंक खाता र सम्पत्ति रोक्का चरणमा धेरै सुरक्षा चुनौती हुन्छ। नीतिगत अस्पष्टताबीच पनि काम गर्नुपर्ने अवस्था छ, उनले भने। कार्यक्रममा उच्च सरकारी वकिल कार्यालय विराटनगरका न्यायाधिवक्ता लेखनाथ ढकालले सहकारी सम्बन्धी कसुर र मिलापत्र सम्बन्धी व्यवस्था विषयक कार्यपत्र प्रस्तुत गरेका थिए।"
कान्तिलोकपथ सडक अवरुद्ध,बागमती : हेटौँडाकाठमाडौं जोड्ने कान्तिलोकपथ सडक गए रातिदेखि अवरुद्ध भएको छ। मकवानपुरको भीमफेदी गाउँपालिका८ र ललितपुरको बागमती गाउँपालिका२ जोड्ने बागमती पुलको साइडमा भरिएको ग्राभेल माटो वर्षासँगै आएको बाढीले बढाएपछि गए रातिदेखि कान्तिलोकपथ सडक पूर्ण रुपमा अवरुद्ध भएको जिल्ला प्रहरी कार्यालय मकवानपुरका प्रवक्ता प्रहरी नायब उपरीक्षक श्यामु अर्यालले जानकारी दिए। सडक अवरुद्ध भएपछि सवारीसाधन आवतजावत बन्द भएको र अवरुद्ध सडक खुलाउने पहल भइरहेको उनले बताए। कान्तिलोकपथ सडक अवरुद्ध रहेकाले हेटौँडाकाठमाडौं आवतजावत गर्न वैकल्पिक सडक प्रयोग गर्न उनले आग्रह गरेका छन्।
पार्टीका नेताहरूले गरेको योगदानलाई जनतासामू लैजानुपर्छ : देउवा,काठमाडौं : नेपाली कांग्रेसका सभापति शेरबहादुर देउवाले पार्टीका नेताहरूले गरेको योगदानलाई जनतासामू लैजान जरुरी रहेको बताएका छन्। शनिबार काठमाडौंमा कांग्रेसका नेता तथा स्याङ्जाका पूर्वसभापति एवं पूर्व सांसद स्वर्गीय खगेन्द्र राज रेग्मीको प्रथम स्मृतिसभालाई सम्बोधन गर्दै सभापति देउवाले पार्टीमा रहेर देशका लागि नेताहरुले गरेका योगदानहरुलाई जनतासामू लैजान जरुरी रहेको बताएका हुन् । उनले नेताहरुले छाडेर गएका बाँकी कामहरुलाई सबै मिलेर पुरा गर्नुपर्ने धारणा राखे । सभापति देउवाले स्वर्गीय नेता रेग्मी पार्टीमा समर्पित भएर काम गर्ने व्यक्ति भएको स्मरण गरे। कार्यक्रममा कांग्रेस उपसभापति धनराज गुरुङले राजनीतिमा लागेका व्यत्तिले प्रतिफलको आश गर्न नहुने भन्दै राजनीति त्याग र निरन्तर यात्रा भएको बताए । राजनीतिक यात्रामा धेरै अवरोध आउने भएकाले त्यसलाई छिचोल्दै अघि बढ्न सक्नुपर्ने उनले बताए । गुरुङले राजनीतिक यात्राका क्रममा कांग्रेस सभापतिले पनि धेरै उतार चढाव खेप्नुपरेको भन्दै पाँच पटक प्रधानमन्त्री बन्यो भनेर रिस गर्न नहुने धारणा राखे।
"जर्मनीको ह्याम्बर्गमा चक्कु आक्रमण, १७ जना घाइते",उत्तरी जर्मनीको ह्याम्बर्ग सेन्ट्रल स्टेशनमा शुक्रबार एक महिलाले चक्कु आक्रमण गर्दा १७ जना घाइते भएका छन्। यस आक्रमणमा धेरै जना गम्भीर घाइते भएका छन्। ह्याम्बर्ग अग्नि नियन्त्रण विभागले आक्रमणमा १७ जना घाइते भएको बताएको छ भने प्रहरीले घटनामा घाइते भएकाहरूको यकिन तथ्याङ्क नभएको जनाएको छ। ह्याम्बर्ग प्रहरीले घटनास्थलबाटै ३९ वर्षीया जर्मन महिलालाई पक्राउ गरेको छ। घाइतेहरुको अवस्था सामान्य रहेको जनाइएको छ। सामाजिक सञ्जाल  मा पोस्ट गर्दै ह्याम्बर्ग प्रहरीले धेरै मानिसहरू घाइते भएको बताएको छ। प्रहरीले संदिग्ध व्यक्तिले एक्लै यो काम गरेको र उनको कुनै 'राजनीतिक उद्देश्य' नभएको बताएको छ।
हार्वर्डमा विदेशी विद्यार्थी भर्ना रोक्ने ट्रम्पको निर्णय अदालतले रोक्यो,"वासिङटन डिसी : अमेरिकाको हार्वर्ड विश्वविद्यालयमा विदेशी विद्यार्थी प्रवेशमा राष्ट्रपति ट्रम्प प्रशासनले लगाएको प्रतिबन्धलाई अदालतले रोकेको छ। शुक्रबार म्यासाचुसेट्सका एक संघीय न्यायाधीशले हार्वर्ड विश्वविद्यालयमा विदेशी विद्यार्थीहरूलाई प्रवेशमा रोक लगाउने ट्रम्प प्रशासनको आदेशलाई अस्थायी रूपमा रोक लगाएका हुन्। अमेरिकी गृह सुरक्षा विभागले विदेशी विद्यार्थीहरूले हार्वर्डबाट स्थानान्तरण गर्नुपर्ने अन्यथा उनीहरूको भिसा खतरामा पर्ने जनाएको थियो। हार्वर्डले ट्रम्प प्रशासनविरुद्ध मुद्दा दायर गरेको छ। विश्वविद्यालयलाई ७२ घण्टा भित्र बाह्य विद्यार्थीहरूको बारेमा जानकारी उपलब्ध गराउन भनिएको थियो। शुक्रबार बिहान ट्रम्प प्रशासनले हार्वर्ड विश्वविद्यालयको विदेशी विद्यार्थीहरूलाई भर्ना गर्ने योग्यता रद्द गरेको थियो। अमेरिकी गृह सुरक्षा सचिव क्रिस्टी नोएमले गृह सुरक्षा विभाग () लाई हार्वर्डको विद्यार्थी तथा विनिमय आगन्तुक कार्यक्रम () को प्रमाणीकरण तत्काल लागू हुने गरी रद्द गर्न आदेश दिएकी थिइन्। यसमा विदेशी विद्यार्थीहरूलाई भर्ना गर्ने योग्यता पुन: प्राप्त गर्न, हार्वर्डले ७२ घण्टा भित्र अवस्थित विदेशी विद्यार्थीहरूको विवरण प्रदान गर्नुपर्ने जनाइएको थियो। यसका साथै विश्वविद्यालयमा अध्ययनरत सबै विदेशी विद्यार्थीहरूलाई अन्य संस्थाहरूमा स्थानान्तरण गर्न भनिएको थियो। त्यसो नगरिए ती विद्यार्थीले देश छोड्नु पर्ने हुन सक्ने जनाएको थियो। अमेरिकी सरकार र आठवटा कलेजहरू सम्मिलित आइभी लिग स्कुलबीच जारी गतिरोधको बीचमा ट्रम्प प्रशासनले बिहीबारदेखि लागू हुने गरी हार्वर्डमा अन्तर्राष्ट्रिय विद्यार्थीहरू भर्ना गर्न रोक लगाएको थियो। अईभी लिग स्कुलअन्तर्गत हार्वर्ड, याले, युपेन, प्रिन्सटन, कोलम्बिया, ब्रोन, डार्टमाउथ र कोर्नेल छन्। यी सबै निजी क्षेत्रका कलेजहरू हुन्। हार्वर्डले ट्रम्प प्रशासनको यहुदीविरोधी लड्न कार्यदलद्वारा जारी गरिएका मागहरू पालना गर्न अस्वीकार गर्दै आएको छ। ट्रम्प प्रशासनले अन्तर्राष्ट्रिय विद्यार्थीका रूपमा भर्नामा रोक लगाउनुका साथै अध्ययनरत अन्तर्राष्ट्रिय विद्यार्थीहरूलाई अन्य विश्वविद्यालयमा स्थानान्तरण हुन पनि आदेश दिएको छ। यदि स्थानान्तरण नभए उनीहरूले कानुनी हैसियत गुमाउने ट्रम्प प्रशासनले स्पष्ट पारेको छ। ट्रम्प प्रशासले यसअघि हार्वर्डलाई दिँदै आएको २ अर्ब डलरभन्दा बढी संघीय अनुदान कटौती गरेको थियो। हार्वर्डमा २४,५९६ विद्यार्थी क्षमता रहेकोमा प्रत्येक वर्ष ६,८०० अन्तर्राष्ट्रिय विद्यार्थीहरूलाई भर्ना गर्दै आएको छ। हार्वर्डमा रहेका अन्तर्राष्ट्रिय विद्यार्थीहरू यहुदी विरोधी गतिविधिमा संलग्न हुने गरेको र कतिपय अवस्थामा चिनियाँ कम्युनिस्ट पार्टीसँग समन्वयमा रहेर काम गर्ने गरेको आरोप लगाउँदै ट्रम्प प्रशासनले यसलाई रोक्न हार्वर्ड प्रशासनबाट सहयोग नभएको बताउँदै आएको छ। हार्वर्डलाई क्याम्पसमा यहुदी विद्यार्थीहरूलाई आक्रमण गर्न अमेरिकी विरोधी, आतंकवाद समर्थक आन्दोलनकारीहरू लाई अनुमति दिएर असुरक्षित क्याम्पस वातावरण सिर्जना गरेको आरोप लगाउँदै स्कुलले हालै २०२४ मा चिनियाँ अर्धसैनिक समूहका सदस्यहरूलाई होस्ट र तालिम दिएको दाबीसमेत ट्रम्प प्रशासनले गरेको छ। यता ट्रम्प प्रशासनले गरेको उक्त कदमको विरोध गर्दै हार्वर्ड विश्वविद्यालयले आईभी लिग स्कुललाई विदेशी विद्यार्थीहरू भर्ना गर्नबाट रोक्ने ट्रम्प प्रशासनको निर्णयलाई चुनौती दिँदै अदालतको ढोका ढक्ढकाएको छ। हार्वर्ड प्रशासनले अन्तर्राष्ट्रिय विद्यार्थी भर्नामा रोक लगाउनुलाई ह्वाइट हाउसको गलत राजनीतिक मागहरूको अवज्ञा गरेकोमा असंवैधानिक प्रतिशोध साधेको उल्लेख गरेको छ। बोस्टनको संघीय अदालतमा शुक्रबार दायर गरिएको मुद्दामा, हार्वर्डले सरकारको कार्यले पहिलो संशोधनको उल्लंघन गरेको तथा हार्वर्ड र ७,००० भन्दा बढी अन्तर्राष्ट्रिय विद्यार्थीहरूमा तत्काल प्रभाव परेको उल्लेख गरेको छ। सरकारले हार्वर्डको विद्यार्थी निकायको एक चौथाइ भाग, विश्वविद्यालय र यसको मिसनमा महत्वपूर्ण योगदान पुर्याउने अन्तर्राष्ट्रिय विद्यार्थीहरूलाई मेटाउन खोजेको छ, हार्वर्डले आफ्नो मुद्दामा भनेको छ, यसका अन्तर्राष्ट्रिय विद्यार्थीहरू बिना, हार्वर्ड नै त्यो हार्वर्ड होइन। जो अन्तर्राष्ट्रिय जगतमा चर्चित छ। यदि सरकारको कारबाही कायम रह्यो भने, हार्वर्डमा कम्तीमा अर्को दुई शैक्षिक वर्षसम्म नयाँ अन्तर्राष्ट्रिय विद्यार्थीहरूलाई प्रवेश पाउन असमर्थ हुनेछन्। हार्वर्डका अध्यक्ष एलन गार्बरले ट्रम्प प्रशासनले लगाउँदै आरोपमा सत्यता नभएको अन्तर्राष्ट्रिय सञ्चारमाध्यमहरू समक्ष बताउँदै आएका छन्। उनले यस महिनाको सुरुमा भनेका थिए कि विश्वविद्यालयले विगत डेढ वर्षमा धेरै कुरामा परिवर्तन गरिएको छ, जसमा यहुदी विरोधीतासँग लड्न व्यापक रणनीति पनि समावेश रहेको छ। सँगै उनले भनेका थिए कि हार्वर्डले प्रतिशोधको डरले आफ्नो मूल, कानुनी रूपमा संरक्षित सिद्धान्तहरू वाट भने पछि हट्ने छैन। जसमा आफ्ना विद्यार्थीहरूको व्यक्तिगत विषयहरू कसैलाई उपलब्ध गराइने छैन। हार्वर्डमा अन्तर्राष्ट्रिय विद्यार्थी भर्नामा रोक लाग्नुअघि अप्रिल १६ मा होमल्यान्ड सेक्युरिटी सेक्रेटरी क्रिस्टी नोएमले अन्तर्राष्ट्रिय विद्यार्थीहरूको जानकारी सरकारलाई दिन माग गरिएको बताएका थिए। अहिले पनि हार्वर्डले विदेशी विद्यार्थीहरूको बारेमा रेकर्डको भण्डार गरी सरकारलाई उपलब्ध गराए त्यसमा पुनर्विचार हुन सक्ने उल्लेख गरेका छन्। ट्रम्प प्रशासनले क्याम्पसमा विरोध प्रदर्शन वा खतरनाक गतिविधिमा भाग लिने विदेशी विद्यार्थीहरूको अडियो वा भिडियो फुटेजसहित सबै रेकर्डहरू माग गरेको थियो। हार्वर्डमा हाल १४० भन्दा बढी देशका विद्यार्थी अध्ययनरत छन्। नेपाली विद्यार्थी पनि त्यहाँ अध्ययनरत छन्। जोन हार्वर्डको नाममा सन् १६३६ मा यस विश्व विद्यालयको स्थापना भएको थियो। हार्वर्डमा ट्रम्प प्रशासनले सिर्जना गरिरहेको गतिरोध अन्य विश्व विद्यालयका लागि समेत सुखद संकेत नभएको हार्वर्डले भनेको छ।"
गृहमन्त्री लेखकलाई शेखर कोइरालाको सुझाव : राजीनामा दिएर छानबिनका लागि मार्ग प्रशस्त गर्नुस्,"काठमाडौं : नेपाली कांग्रेसका नेता डा शेखर कोइरालाले गृहमन्त्री रमेश लेखकलाई नैतिकताको आधारमा राजीनामा दिएर छानबिनका लागि मार्ग प्रशस्त गर्न सुझाव दिएका छन्। शनिबार विराटनगर विमानस्थलमा सञ्चारकर्मीसँग कुरा गर्दै कोइरालाले अध्यागमन विभागमा भएको भ्रष्टाचारका विषयमा कुरा उठिसकेपछि नैतिकताको आधारमा गृहमन्त्रीले राजीनामा दिनु उपयुक्त हुने धारणा व्यक्त गरेका हुन्। नैतिकताको हिसाब म क्लिन छु, मैले राजीनामा गरेँ। छानबिन समिति बनाउनुस्, गर्नुहोस् तपाईंहरु भने भैहाल्यो नि। त्यसले मोरल स्ट्याटस देखिन्छ। उनले विगतमा पनि केही मन्त्रीहरुले राजीनामा दिएर छानबिनमा सघाएको र मन्त्री लेखकले राजिनामा दिँदा उनकै नैतिकता सघाउ पुग्ने बताए। नेता कोइरालाले संवैधानिक निकायहरु सचिवहरूको रिटायरमेण्ट क्लब जस्तो बनेकाले कर्मचारीहरुको लागि कुलिङ पिरियड अत्यावश्यक रहेको धारणा राखे। उनले लोकतन्त्रलाई मुख्य लक्ष्य बनाउने राजनैतिक दलहरुले जनमत संग्रहबाट डराउन नहुने जिकिर गरे। उनले कांग्रेस, एमाले र माओवादी एकजुट भएर हिन्दु राष्ट्र र संवैधानिक राजसंस्था बारे जनमत संग्रह गराउन सक्नुपर्ने बताए। त्यस्तै नेता कोइरालाले ०८२ सालको मंसिरमा नै नेपाली कांग्रेसको महाधिवेशन हुनुपर्ने आफ्नो अडान कायम रहेको र कार्यकर्ताहरूलाई महाधिवेशनका लागि दबाब दिन आग्रह समेत गरे। यो पनि पढ्नुहोस त्रिभुवन अन्तर्राष्ट्रिय विमानस्थलस्थित अध्यागमन कार्यालयमा अख्तियारको छापा विमानस्थलस्थित अध्यागमन प्रमुखलाई सामान्य सोपुछपछि छाडियो"
ज्योति विकास बैंकको मोबाइल बैंकिङ एप बाट हवाई टिकट खरिदमा ५ सय क्यासब्याक,"ज्योति विकास बैंकले बैंकको मोबाइल बैंकिङ एप ज्योति स्मार्टमार्फत हवाई टिकट खरिद गर्दा ग्राहकहरुले ५ सय क्यासब्याक प्राप्त गर्ने योजना सार्वजनिक गरेको छ। बैंकले सार्वजनिक गरेको यस सर्वाधिक क्यासब्याक योजना मार्फत बैंकका ग्राहकहरुले ज्योति स्मार्ट एप बाट सस्तो मूल्यमा हवाई टिकट खरिद गर्न पाउनेछन्। देशभरका जुनसुकै एयरलाइन्सको हवाई टिकट खरिदमा ५ सयको सर्वाधिक क्यासब्याक प्राप्त हुनेछ। ज्योति स्मार्ट एपबाट हवाई टिकट खरिद गर्दा """" प्रोमो कोड प्रयोग गरी उक्त क्यासब्याक प्राप्त हुनेछ। यस विशेष अभियान यही जेठ ९ गतेदेखि सीमित अवधिका लागि लागू हुनेछ। अभियान अवधिभर, ग्राहकहरूले ज्योति स्मार्ट एप प्रयोग गरी पहिलो हवाई टिकट खरिद गरेमा क्यासब्याकको सुविधा प्राप्त गर्नेछन्। बैंकले डिजिटल कारोबारलाई प्रोत्साहन गर्नुका साथै ग्राहकहरूको सुविधालाई प्राथमिकतामा राख्दै यस्ता आकर्षक योजना सञ्चालन गर्दै आएको छ। साथै, डिजिटलाइजेसन सेवालाई सक्रिय रूपमा प्रवर्द्धन गर्दै, बैंकले ग्राहकहरूलाई सुविधाजनक र सुरक्षित पहुँच प्रदान गर्नका लागि डिजिटल बैंकिङ प्लेटफर्महरूलाई थप व्यवस्थित र उन्नत बनाउँदै आएको छ। संस्थागत सुशासनलाई शिरोपर गर्दै, समाजप्रति उत्तरदायी यस विकास बैंकले नवीनतम चिन्तनका साथ समाजको अभ्युदय र दिगो परिवर्तनको संवाहक बन्दै समस्त नागरिकको जीवन जाज्वल्यमान बनाउने उद्देश्यलाई सदैव उच्च प्राथमिकतामा राख्ने कार्यलाई निरन्तरता प्रदान गर्ने र आगामी दिनहरू पनि परिवर्तनको ज्योति बन्ने अठोट प्रति प्रतिबद्ध रहेको छ। आफ्नो खुद मुनाफाबाट नेपालमा हाल सञ्चालनमा रहेका अन्य बैंक तथा वित्तीय संस्थाहरुले सामाजिक उत्तरदायित्व अन्तर्गत सामाजिक कार्यमा गर्ने योगदान भन्दा ५० प्रतिशत बढी रकम छुट्याई समाजप्रति थप उत्तरदायी बनेको यस विकास बैंकले नागरिकको सर्वोत्तम हित सदा उच्च प्राथमिकतामा राखेको छ। स्वस्थ्य र सुदृढ जनशक्ति नै राष्ट्र निर्माणको मेरुदण्ड हो भन्ने दृढ मान्यतालाई शिरोधार्य गर्दै, यस विकास बैंकले नवजात शिशुको अकाल मृत्यु रोकथाम र जीवन रक्षा गर्न चालेको स्पष्ट पहलकदमी तथा योगदानले ५९ वटा न्यानो नानी मार्फत हरेक वर्ष २१८३ भन्दा बढी नेपाली शिशुहरुको अमूल्य जीवन रक्षा गर्न सफल भएको छ। यस्ता जीवन रक्षण गर्ने अतिप्रमुख क्षेत्रमा नेपालमा रहेका बैंक तथा वित्तीय संस्थाहरू मध्ये ज्योति विकास बैंकले अग्रस्थानमा रही काम गर्दै समाजमा एक सकारात्मक परिवर्तनको बीजारोपण गरेको छ। यस विकास बैंकले राष्ट्र प्रति आफ्नो दायित्व पूर्ति गर्दै गएको आर्थिक वर्षमा करिब ४० करोड रुपैयाँ कर तिरेको छ। साथै, चालु आर्थिक वर्षको पौष मसान्तसम्म करिब १५ करोड रुपैयाँ कर स्वरूप बुझाइसकेको छ।"
गण्डकीमा झ्याम्मझ्याम्म !,"गण्डकी प्रदेशको संस्कृतिको विविध रूप र भेषभूषाको प्रयोग भएको देख्दा लाग्छ हाम्रा ऋषिमुनिले तपस्या गर्दाका बखत मनोरञ्जन र संस्कारजन्य संस्कृति बचाउन बल गरेको देखिन्छ। देशका हरेक क्षेत्र र भूगोलका गीतहरू माटोका बास्ना हुन् । जसले यी गीतहरूलाई सुँघ्न सक्छ, सुगन्धित बास्नाको आनन्द लिनसक्छ । पूर्वी नेपालमा भर्खर मात्र मनाएको किरातराईको प्राचीन संस्कृति र संस्कार बोकेको साकेवा संस्कृतिले जिउँदो इतिहास सजीवरूपमा देखायो । केही फरक छ साकेवा नृत्य र देउडा गीत, नृत्यमा । समग्रतामा, अध्ययन गर्दा उभिएर शरीरलाई सन्तुलित रूपमा चलायमान गर्दा नाच्ने तरिका र देउडागीत र खेलको स्वरूपले कताकता एकरूपता देखाउँछ । हातमा ढोलक, झ्याम्टा बोकेर गीतको लयअनुसार सुर, तालमा अघिपछि हिँडेर सामूहिकरूपमा गीत गाउने प्रचलन र डेढीकदम चलाएर देब्रेबाट दाहिनेतिर अघि बढ्दै गोलाकार रूपमा घुमेर गीत गाउने चलनले सम्पूर्ण भूगोल भित्रका हामीहरूको संस्कृति परिवेश एकै किसिमको हो भन्ने प्रमाण देखाउँछ । देउडा गायनमा विशेष परिस्थितिमा मात्र दमाहा, सहनाई र टेम्को प्रयोग हुन्छ । हुड्क्याउली गीतमा भने बाजाको प्रयोग बढी हुन्छ । गण्डकी प्रदेशको संस्कृतिको विविध रूप र भेषभूषाको प्रयोग भएको देख्दा लाग्छ हाम्रा ऋषिमुनिले तपस्या गर्दाका बखत मनोरञ्जन र संस्कारजन्य संस्कृति बचाउन बल गरेको देखिन्छ । लोकसंस्कृतिले धपक्कै ढाकेको यो प्रदेशको डाडाकाँडा, गाउँबस्ती, रनबन, थुम्काहरू यसै रसिला र भरिला भएका होइन रहेछन् । जुन जिल्लाका बस्तीहरूमा पुगे पनि कतै सालैजो भाका, ठाडी भाका र कतै रोइलाका मधुर स्वरहरू सुनिन्छन् । वेद व्यासले तपस्या गरेको गुफा, कन्दराबाट निस्केका ध्वनिहरू कालाान्तरमा लोकभजनका रूपमा देखा परेभन्दा अत्युक्ति नहोला । गण्डकी प्रदेश र बागमती प्रदेशका गाउँबस्तीमा गाइने प्रचलित टुक्का, लोकभजनले नेपाली भूमिलाई सिञ्चित तुल्याएको मान्न सकिन्छ । हातहातमा खैजडी, मनमनमा आध्यात्मिक शैलीका शब्दहरूले रामायण महाभारतकालीन कथावस्तुलाई छर्लंग्याएको देखिन्छ । गण्डकी प्रदेशका लोकभाकासँगैै देउडागीतको परम्परागत संस्कृति मिसाउँदा हालै यही अनुभूति भयो । देउडा गीत, देवस्तुतिमा प्रयोग गरिने शब्द र शैली गण्डकी प्रदेशका लोकभजन, लोकसंस्कृतिमा पनि देखियो, सूक्ष्म ढंगले अध्ययन गरेको खण्डामा । माथि पण्यो माछापुच्छ्रे तल फेवाताल कति त डुबेर मर्या ज्यान गयो अकाल । हरियाली रनबन छाँगा र छहरा अमृतधारा बगाइदिन्छन् पाखा र पखेरा । सोरठीको तालसँगैै देउडा गीतको भाका वनबस्ती उजाडै लाग्यो कोइ लाखा कोइ पाखा । झ्याम्म झ्याम्म र गलबन्दीमा रातो धागो लगायतका कालीकर्णालीका वनबस्तीका कालजयी भाकाहरूमा गण्डकीका शब्द मिसाएर गाउँदा गण्डक क्षेत्रका उज्याला अनुहारहरूले नयाँ गीतको स्वाद पाएर होला सबैले झ्याम्म झ्याम्म गाए । मञ्चमा देउडाको खेल त मिलाउने प्रयास गरे तर नौलो चालमा पाइताला अघि बढाउन सकेनन् । तर पनि रमाई रमाई घुमे, नथाकुन्जेल उनीहरू घुमिरहे । क्यामेरा मेन र पत्रकारजनले आफूखुसी ती मनहरूलाई कैद गरे । लोकगायनका हस्तीहरू हरिदेवी कोइराला, रीता थापा, राधिका हमाल (रोल्पा), रेशम सापकोटा (बाग्लुङ), पूर्णकला विसी (बर्दिया), गायिका कमला परियार (बाग्लुङ) आदिको प्रतिक्रिया थियो गीतसंगीत र नेपाली संस्कृति त रारा र फेवा ताल जस्तै रहेछ, जसले पनि पौडन सक्ने । अझ, देउडागीतलाई प्रथमपटक पोखराको आगनीमा पुर्याएर यहाँका मीठा शैलीसँगै मिसाएर गाउँदा त झरनाको मीठो पानीले प्यास मेटाएको जस्तो लाग्ने रहेछ । देउडा गायनलाई विस्तार गर्ने क्रममा मालिका म्युजिक प्रालिका तर्फबाट २०५४ साल वर्षामासमा गण्डकी र धवलागिरीका केही जिल्लाको भ्रमणमा जाँदा बाग्लुङ बजारको बीच भागमा सयौं जनका माझ देउडा गाएको याद आयो । यसैगरी, द्वन्द्वको बेला पुनः पोखराको चिप्लेढुंगा र बाग्लुङको खुल्ला मैदानमा हजारौं संस्कृतिप्रेमीमाझ देउडा प्रस्तुत गर्दा साहित्यकार प्रेम छोटा र जनगायक जीवन शर्माले देउडागीतको बीजारोपणले कालीकर्नालीको चिसो जल यहाँको माटो र धवलागिरि अनि माछापुच्छ्रे हिमालको शितल छायाँको आशीर्वादले निरोगी हुनुहुनेछ भनी दिनुभएको शुभेच्छा सम्झिरहेछु । २०६२६३ सालको जनआन्दोलनमा जनजागरणका लागि मानवतावादी व्यक्तित्व कृष्ण पहाडी, वरिष्ट पत्रकार पुरुषोत्तम दाहाल, कवि अर्जुन पराजुली, डा गंगाधर अधिकारीलगायतको समूहमा मिसिँदा म्याग्दीको सदरमुकाम बेनी बजारमा कर्णालीको पुरानो भाका रूपस्या मेरीय, ढुंग्री सेरीय गाउँदा स्थानीय नरनारी युवा हौसिएर नाँचेको मानसपटलमा ताजा छ । त्यसबेला शान्ति समाजका सभापति पहाडीले लोकतन्त्र स्थापनापछि पनि देउडागीत गाउन न छाड्नु होला भन्दै शुभेच्छा प्रकट गर्नुभएको थियो । धवलागिरि हाँसेको छ बाग्लुङ बजार हेरी म सम्झन्या छु हजुरलाई दिनका नौ फेरी । (झ्याम्म झ्याम्म) अहिले म्याग्दीका मौलिक भाकाहरूलाई जतनका साथ संकलन गरी लोकसर्जक खड्ग गर्बुजाले मीठो शैलीमा न्यायपूर्ण ढंगले गाएर भाषाको पनि विस्तार गरिरहेछन् । संस्कृतिविद् डा कुशुभाकर न्यौपाने जन्मेको भूमि पर्वतका कौस्तुभ पन्तको पनि विगतका वर्षदेखि लोकसंस्कृति संरक्षणमा गायन र रेकर्डिङमार्फत सक्रियता निकै बढेको पाइन्छ । जनकविकेशरी धर्मराज थापा, लोककवि अलिमिया, जागरण गीत र कर्खा गीतमार्फत गरिब जनताका आवाजलाई सारांगीमार्फत चेतनाका स्वरहरू सुनाउने झलकमान गन्धर्व, नारी आवाजलाई सशक्त भएर जनसमक्ष ल्याउने र लोकभाकालाई जीवन्तता दिने हरिदेवी कोइराला, तीर्थ श्रेष्ठ, सरुभक्त आदि व्यक्तित्वले जन्म लिएको भूमि हो, कास्की पोखरा । जहाँ २०५४ सालदेखि बेलाबखत देउडागीतका भाकाहरू रोप्दै आइरहेकाले त्यहाँका संस्कृतिप्रेमी र साहित्यनुरागीका लागि देउडागीत संस्कृति वर्तमानमा नौलो विषय रहेन । हाल पोखराको विरौटामा चलिरहेको कोटिहोम महायज्ञ र प्रतियोगितात्मक लोकभजन, चुटकिला प्रतियोगिताका कार्यक्रमहरूमा देउडागीत प्रस्तुत गर्दा यही कुरा दर्शायो । भजन गायनमा नाच्न संकोच नमान्ने भक्तजन र लोकभजन प्रतियोगितामा रामायण महाभारतमा वर्णित कथाबस्तुमा आधारित पात्रका रूपमा भूमिका खेली समाजलाई सचेतना फैलाउने कलाकारको भूमिका उल्लेख्य रह्यो । देउडा लोकलयका भाकाहरूमा पनि सोही मुताविक नृत्य (खेल) गरेको देखेर अब नेपाली लोकसंस्कृतिबारे राष्ट्रिय स्तरमा बहस गर्नु आवश्यक रहेको महसुस गरियो । हरिदेवी कोइराला, अमरविरही गुरुङ, प्रजापति पराजुली, पुरुषोत्तम न्यौपाने लगायत कलाकारको पसिना बगेको भूमि पनि हो, कास्कीको पोखरा । प्रजापति पराजुलीका सहोदर दाजु दुर्गादत्त पराजुली (७४ वर्ष) हौसिएर भन्दै थिए चुटकिला, रोइला, कर्खा गायनमा देउडागीत मिसिएपछि अब समावेशी संस्कृतिले मूर्तरूप पाउने भयो । हुन पनि देउडा गायन सुरु भएपछि सभाहल र मञ्चमा ननाच्ने मानिस को थिए होला र ? यसरी फैलनुपर्छ जनसमक्ष मेचीकालीको समग्र लोकसंस्कृति । भोलिका पिँढीलाई छाडेर जाने नासो भन्नु नै यही कला र संंस्कृति हो । डाँडाकाँडा देउडा खेल्छन् हाँसी बस्छ हिमाल स्वर्गको बगैंचा जस्तो हाम्रो देश नेपाल । नन्दकृष्ण जोशी देउडा गीत"
जीवनमा रंगको खोजी,"प्रेमको रंग कस्तो हुन्छ ? कसैले भन्न सक्छ ? कुनै एक रंगमा कहाँ सीमित छ र प्रेम । प्रेम रंगैरंगको मिश्रण हो । प्रेममा कुन रंग महसुस हुँदैन र ? हरेक रंग देखिन्छ भेटिन्छ । यतिखेर मेरो हातमा छ, पुरुषोत्तम बजगाईंको नीलो प्रेम उपन्यास । किशोरकालीन आकर्षण र प्रेमले भरिएको एउटा उपन्यास । जीवनको पूर्वाधमा भोगेका मानसिक र जैविक चाहनाहरूले भरिएको तर तत्कालीन समयको छाप भेटिने उपन्यास । नीलो प्रेम किशोरकालीन प्रेममा केन्द्रित छ । तर नपत्याउँदो किसिमले यसभित्र सामाजिक, सांस्कृतिक, आर्थिक पक्ष लेखिएको छ । यो नीलो प्रेम आदर्श प्रेमको पक्षमा लेखिएको भावनात्मक उपन्यास हो । यसभित्र एउटा किशोरले देखेका भोगेका र अनुभूत गरेको प्रेम पढ्न सकिन्छ । किशोर हुर्कंदै जाँदा युवा बनिसक्छ तर उसको प्रेममा कुनै फेरबदल हुँदैन । त्यसो त बेलाबेलामा उभित्र पनि प्रेमलाई नजरअन्दाज गर्ने स्वभाव नआउने होइन तर युवावयमा पुगेको नायक आफ्नो पहिलो प्रेमलाई भूल्न सक्दैनन् । उनी हरतरह प्रेमको पक्षमा उभिन तम्तयार हुन्छन् । प्रेम प्राप्तिका लागि नायक आकाशको लगाबले उपन्यासमा प्राण भरेको छ । नायिका वर्षाको भूमिका पनि कम प्रिय देखिँदैन । उपन्यासका चलनचल्तीका सीमा र मान्यतालाई आत्मसात् गरेको यस नीलो प्रेमले सबै उमेर समूहका पाठकलाई आआफ्नो पहिलो प्रेम सम्झाउँछ । नहुर्किंदै आफूभित्र बढेको आकर्षणविकर्षणका खेल र त्यसले विपरीत लिंगीप्रति हुने लगाव र त्यो लगावलाई प्रेम सम्बन्धमा रूपान्तरणका लागि नायकले गरेका संर्घष नै यो उपन्यासको आधारभूमि हो । उपन्यासकारले कोलम्बिया विश्वविद्यालयबाट कम्प्युटर साइन्सको अध्ययन पूरा गरेका छन् । निकै युवा छन् र उत्साहले भरिएका छन् । त्यही भएर पनि उनको लेखनमा भावनात्मक उतारचढावसँगै केही अठोट र उत्साह पढ्न सकिन्छ । उपन्यासमा एउटा लाइन छ उनी छाता कहिल्यै ल्याउँदिनन्, म लैजान कहिल्यै भुल्दिनँ । यो प्रसंग निकै रमाइलो छ उपन्यासमा, नोटबुक बन्द गरेपछि पनि निन्द्रा भने लाग्ने । तसर्थ फेसबुक खोलें । फेसबुक पनि गजबको छ । मलाई सोधिरहेको थियो ह्वाटस इन योर माइन्ड, आकाश ? मैले पनि त्यही खाली ठाउँमा लेखिदिएँ यो झरी पनि निकै मीठो बनेको छ । उनी छाता कहिल्यै ल्याउँदिनन्, म लैजान कहिल्यै भुल्दिनँ । उपन्यासमा बजगाईंले जीवनमा रंगको खोजी गरेका छन् । मानिसको जीवनलाई रंगीन बनाउन आवश्यक प्रेमको चाह गरेका छन् र नपत्याउँदो किसिमले किशोर मनोविज्ञानलाई खुलस्त पारेका छन् । पढिरहँदा किताबका हरफहरूले तानिरहन्छन् । किताब छाड्न मन लाग्दैन । सजिला शब्द र छोटा वाक्यविन्यासले पाठकलाई पढ्न सहज पनि हुन्छ । र बेलाबेलामा देखिने आशक्ति र आकर्षणले किताब पढिरहँु लाग्छ । पढ्दै जाँदा नायक आकाश वर्षालाई खोज्दै चितवन पुग्छन् । यहाँनेर उपन्यासकार बजगाईंले निकै रमाइलोसँग लेखेका छन् । वर्षाले भेट्छिन् कि भेट्दिनन् भनेर उत्सुकता जाग्छ । पढिरहँदा मलाई के लाग्यो भने वर्षाले भेटछिन् । पक्कै धेरै कुरा गर्छिन् । किन बीचमा हराइन् र पर भइन्, सबै खुलस्त बताउँछिन् । तर, अहँ उपन्यासले अर्कै मोड लिन्छ । यतिखेरको वर्णन बढो रोचक छ । पछिल्लो समय प्रविधिको बढ्दो विकासले पठन संस्कृतिलाई प्रभावित बनाइरहेको छ । हरेकका हातहातमा मोबाइल छन् । घरघरमा कम्प्युटर टीभी छन् । यसलाई प्रयोग गरेर यसैबाट मनोरञ्जन लिने र आफ्ना सौन्दर्यात्मक आवश्यकताहरू पूरा गर्ने तप्का ठुलै छ । अन्य सामग्री पनि यीबाट पढ्न, हेर्न र सुन्न सकिन्छ । प्रविधिको लतले धेरै मानिसको पठन नै गम्भीर रूपमा प्रभावित भएको केही अध्ययनले देखाए पनि छन् । तर, राम्रा र मान्छेको मनलाई छुने कृतिहरू भयो भने त्यसले मानिसको पढ्ने बानीलाई सहयोग पुयाउँछ । लाग्छ, सरल र किशोरकालीन प्रेमले भरिएको यो उपन्यासले पनि पढ्ने बानीमा सहयोग नै पुयाउनेछ । किनभने उपन्यास सुरु गरेपछि नरम प्रेमका बान्कीहरूले पाठकलाई तानिरहन्छ र ठाउँठाउँमा भेटिने आकाशभित्रका चाहना र संवेगले पाठकलाई कुतकुती पनि लगाउँछ । शब्द पढ्नासाथ जुन रोमान्स र तरंग मनमा फैलिन्छ, त्यो श्रव्य, दृश्यमा कहाँ ? साहित्यको पठन विस्तारमा स्तरीय रचनाहरूको भूमिका महत्वपूर्ण हुन्छ । राम्रा रचनाहरूले पाठकसँग संवाद गर्छन् । हरेक पाठकले बाँचेको समय उसले भोगेका अनुभूतिलाई सरल, सरस र कलात्मक भाषा शैलीमा लेखियो भने आमपाठकको मन जित्न सहज हुनेछ । साहित्यको समाजपरक र सौन्दर्यपरक भूमिकालाई केन्द्रमा राखेर रचिने स्तरीय साहित्यले नै पाठकसँग सार्थक संवाद गर्न सक्छन् । पाठकले आफूसँग संवाद गर्न सक्ने रचनाहरू पढ्न रुचाउँछन् । यो त्यस्तै कृति हो । पाठकसँग संवाद गर्ने कृति । बहुअर्थी रूपमा किताबको नामकरण गरिएको छ नीलो प्रेम । कतै आकाश झैं प्रेमको उच्चतम अवस्थाजस्तो र कतै नीलो सागर झैं हार्दिकताको गहिराइजस्तो । किन प्रेमले सधैं जीवनलाई खुलेको नीलो आकाश झैं उज्यालो बनाइरहँदैन ? किन प्रेमले अक्सर जीवनमा नीला डामहरू पनि दिन्छ ? त्यसो त काभ्रेको साँगा पुलिस स्कुलबाट सुरु भएको यो उपन्यास एक जोडीको प्रेमकथामा मात्र सीमित छैन । यसमा मित्रता, पारिवारिक सम्बन्ध, हुर्किदै गरेको किशोरमा देखिने दुविधा र जिम्मेवारीप्रतिको सजगता पढ्न सकिन्छ । कठोर भएर भन्नुपर्दा अहिले प्रकाशित भइरहेका निकै कम कृति मात्र स्तरीय छन् । धेरै कृति कमजोर छन् र तीप्रति पाठकको ध्यान छैन । सञ्चारमाध्यम र समीक्षकहरूले राम्रा भनेर प्रचार गरेका कृति प्रचार गरेजस्तो नपाउँदा पाठकहरू समेत झस्किन थालेका छन् । नीलो प्रेम पुरुषोत्तम बजगाईंको पहिलो कृति हो । पहिलो किताबमा नै उनले ठुलो सम्भावनालाई उजागर गरेका छन् । कतै कतै वर्णनात्मकताले पाठकलाई झिँझो लागे पनि यसमा अरू दुर्बल पक्ष छैनन् । रमाइलो त के छ भने जसले किताब पढ्छ उसैलाई यो आफ्नो कथाजस्तो लाग्छ । आफ्ना किशोरकालीन प्रेमले उसमा रोमाञ्चकता भर्छ । म निर्धक्कसँग के भन्न सक्छु भने यो किताब पढ्दा समय र मूल्य दुवैको सदुपयोग हुनेछ ।"
खोटाङको सावाखोलामा पक्की पुल बनेपछि पाँच पालिकाका बासिन्दा लाभान्वित,"धरान : खोटाङको सावा खोलामा पक्की पुल निर्वाण भएको छ। जिल्लाको खोटेहाङ गाउँपालिका र जन्तेढुङ्गा गाउँपालिकाको बीचमा पर्ने भानमति घाटमा पक्की पुल निर्माण गरि शनिबारदेखि संचालनमा ल्याइएको छ। यो पुल निर्माण भएसँगै खोटाङका पाँच पालिकाका बासिन्दा लाभान्वित भएका छन्। कोशी प्रदेश सरकारको भौतिक पूर्वाधार विकास मन्त्रालयको ससर्त अनुदानमा सावाखोलामा ४१४० लम्बाइ र ८४० मिटर चौडाइको पक्की पुल निर्माण गरिएको छ। उक्त पुलको उद्घाटन कोशी प्रदेशका भौतिक पूर्वाधार विकास मन्त्री भुपेन्द्र राईले शनिबार एक कार्यक्रमका बीच उद्घाटन गरेका छन्। पुल उद्घाटन गर्दै मन्त्री राईले खोटाङको विकासमा प्रदेश सरकारले प्राथमिकतामा राखेर विकास निर्माणका काम अगाडी बढाइरहेको बताए। उनले सावाँखोलाको पक्की पुल निर्माण भइसकेको, बुवाखोलाको पक्की पुल द्रुत गतिमा निर्माण भइरहेको र सुनकोसीको बंशिला घाटको पक्की पुल समयमै निर्माण गर्न निर्माण कम्पनीलाई ताकेता गरिरहेको पनि बताए। मन्त्री राईले सुनकोसीको बंशिलाघाट र धाप्लाङघाटको पक्की पुल निर्माण भएपछि खोटाङ वासीका दु:खका दिन सकिने पनि बताए। मन्त्री राईले सुनकोसीको फोक्सिङटारको पक्की पुल बाढीले बगाएपछि खोटाङवासिको आवतजावतलाई सहज बनाउन प्रदेश सरकारको लगानीमा फोक्सिङटारदेखि धाप्लाङघाटसम्मको ३१ किलोमिटर नयाँ सडकको ट्रयाक खोलेर निर्माणकार्य थालिएको बताए। उनले खोटाङको विकास निर्माणमा हातेमालो गरेर अगाडि बढ्न पनि अन्य जनप्रतिनिधि र राजनीतिक दलका प्रतिनिधिहरूलाई आह्वान गरेका छन्। विकास निर्माणका काममा प्रचारबाजीभन्दा पनि जनतालाई सुविधा दिने र परिणाममुखी काम गर्नु आफ्नो कर्तव्य भएको मन्त्री राईको भनाइ छ। खोटेहाङ गाउँपालिकाका अध्यक्ष उदिमबहादुर राईले जानकारी सावाखोलामा पक्की पुल निर्माण भएसँगै जिल्लाको खोटेहाङ, साकेला, दिप्रुङचुईचुम्माका बासिन्दालाई बेलटार हुँदै तराई झर्न र जन्तेढुङ्गा र बराहपोखरी गाउँपालिकाका वासिन्दालाई सदरमुकाम दिक्तेल र ईलाका प्रशासन कार्यालय खोटाङबजारसम्म आवतजावत गर्न सहज भएको बताए। २०८० वैशाख ११ गते सम्झौता गरी निर्माण सुरु भएको पक्की पुलको निर्माण अवधि २ वर्षको रहेको थियो। निर्माण कम्पनी सुसमआदित्यविजय निर्माण सेवा उदयपुरले समयमै पुल निर्माणको काम सकेर प्रदेश सरकारलाई हस्तान्तरण गरेको छ। पुल निर्माण गरे बापत प्रदेश सरकारले निर्माण कम्पनीलाई ८ करोड २१ लाख ७२हजार ८ सय ९४ रुपैयाँ भुक्तानी गरेको भौतिक पूर्वाधार विकास मन्त्रालयका महाशाखा प्रमुख रमेश श्रेष्ठले बताएका छन्। पुलको दुबैतर्फ १२० मिटरको फुटपाथ निर्माण गरिएको छ। पुलमा यातायातका साधन चलिरहेकोको बेला सर्वसाधारणलाई पैदल हिँड्न सहज हुने चिसापानी खुटाका स्थानीय बाजिन्द्र बिष्टले बताए। पक्की पुलको उद्घाटन भइ संचालनमा आएपछि स्थानीय बासिन्दाले खुशी व्यक्त गर्दै पुलमा फोटो खिच्ने र टिकटक बनाउन थालेका छन्।"
मर्निङवाक जाँदा लडेर मृत्यु भएका पुरुषको पहिचान खुल्यो,धरान : धरानमा मर्निङवाक जाँदा लडेर मृत्यु भएका पुरुषको पहिचान खुलेको छ । मृतक तेह्रथुमको म्याङलुङ नगर पालिका १० घर भइ हाल धरान१५ बस्ने ४१ वर्षीय भिमसुन्दर लिम्बु रहेका ईलाका प्रहरी कार्यालय धरानका डिएसपी प्रकाश जबेगुले बताए । प्रहरीले भिमसुन्दरको मृत्यु भएपछि उनको सब पोस्टमार्टमका लागि बीपी कोइराला स्वास्थ्य विज्ञान प्रतिष्ठान लगेको थियो । भिमसुन्दरको पहिचान उनकै श्रीमती चन्द्रकुमारी लिम्बुले गरेको डिएसपी जबेगुले बताए । शवलाई पोस्टमार्टम गरेर परिवारलाई जिम्मा लगाउने प्रहरीको तयारी छ । भिमसुन्दर उच्च रक्तचाप र मधुमेहको बिरामी रहेका कारण उनको हृदयघातका कारण मृत्यु भएको बताइएको छ ।
"फल्चा काठमाडौं उपत्यकाको पहिचान र सांस्कृतिक धरोहर हो, संरक्षण गरौं : बालेन","काठमाडौं : काठमाडौं महानगरपालिकाका प्रमुख बालेन्द्र शाह (बालेन)ले फल्चा काठमाडौं उपत्यकाको पहिचान र सांस्कृतिक धरोहर भएको बताएका छन्। उनले फल्चा केवल ऐतिहासिक संरचना मात्र नभएकाले यसको संरक्षण र पुनर्निर्माणमा महानगर निरन्तर लागि परेको बताएका हु्न्। फल्चा प्राचीनकालदेखि नेवा संस्कृतिमा सामाजिक एकताको केन्द्र रहँदै आएको उनको भनाई छ। मलाई पहिलेदेखि लाग्थ्यो, फल्चाहरूको सामाजिक र सांस्कृतिक महत्व ठुलो छ तर यी विस्थापित हुँदैछन्। यसलाई तस्विर र संग्राहलयमा राख्ने होइन, तिनको संरक्षण, उपयोग र प्रवर्द्धन आजको आधुनिक विकासको दौडमा पनि अपरिहार्य छ। त्यसैले सोच्थेँ, कम्तिमा, हरेक बस स्टपमा ( ) यात्रुहरुलाई हाम्रो आफ्नो मौलिकता भएको फल्चा राख्न पाए कति राम्रो हुन्थ्यो। अहिले त्यहिअनुरूप कामहरू भइरहेका छन् भनेर जानकारी गराउँछौ। फल्चा प्राचीनकालदेखि नेवा संस्कृतिमा सामाजिक एकताको केन्द्र रहँदै आएको छ, जहाँ मानिसहरू भेला भएर विचार साटासाट, मेलमिलाप र सामूहिक निर्णय लिने गर्दथे। चैत्य वा पाटीसँग जोडिएका फल्चामा भजन, पूजा र पर्वका तयारीसमेत चलिरहन्थ्यो। फेसबुकमार्फत बालेनले भनेका छन्, प्राचिन समयमा यात्रु र तीर्थयात्रीका लागि विश्रामस्थल बनेका ती ठाउँहरूले काठमाडौं गल्लीहरूमा थकित शरीरलाई विश्रामको मौका दिइ फूर्तिलो बनाउँथे। बुढापाका मानिसहरूले फल्चामा बसेर कथा, इतिहास र परम्परा सुनाउँदा पुस्तान्तरण हुँदै मौलिक इतिहास संरक्षणमा ठूलो योगदान पुग्थ्यो। यसैले फल्चा केवल ऐतिहासिक संरचना मात्र होइन, काठमाडौं उपत्यकाको पहिचान र सांस्कृतिक धरोहर हो। उनले काठमाडौं महानगरपालिकाले विभिन्न सडकखण्डमा बस बिसौनी (फल्चा) निर्माण कार्य निरन्तर गर्दै आएको बताए। उनले भने,आर्थिक वर्ष २०७९८० देखि नै फल्चा बनाउन बजेट विनियोजन गरिएको हो। बिजुली बजारमा रहेका दुई वटा फल्चा आर्थिक वर्ष २०८०८१ मा निर्माण सम्पन्न भई उद्घाटन भइसकेका छन्। माघ २०८१ मा जारी कार्यादेशअनुसार थप २४ वटा फल्चा निर्माणको तयारी भइरहेको छ, जसमध्ये आठवटाको निर्माण भइसकेको र ती माघ २०८२ भित्र सम्पन्न हुने जानकारी गराउँछौँ। यी सबै फल्चाको कुल लागत करिब रु ९ करोड रहेको छ। कंक्रीटाइजेसनले छोपेको यो समयमा काठमाडौंको सभ्यता झल्काउने झिंगटीको छानो, थामलगायत तथा बुट्टेदार अग्राखको काठबाट बनेका कलात्मक भागहरूसहितको फल्चा दृष्यका लागि पनि मनोरम बन्ने मेयर बालेनको विश्वास छ। उनले भने, सुविधाका लागि हरेक फल्चामा दुईतर्फी यात्रु विश्रामको सुविधा छ र बीचको बाटोबाट पैदल आवतजावत सहज हुने गरी 'डिजाइन' गरिएको छ। यो अपाङ्गमैत्री पनि छ। यस्ता कार्यले काठमाडौंको मौलिक संस्कृतिलाई थप उजागर गर्न मद्दत पुग्नेछ भन्ने हाम्रो विश्वास छ।"
"जिल्ला प्रहरीप्रति ब्युरोको आशंका, छापा हान्न आफैं पुग्छ जिल्लामा पनि","परासी : दृष्टान्त १ भैरहवाबाट प्रहरीको लागुऔषध ब्युरो टोली आयो, २०८२ वैशाख २४ गते रामग्राम नगरपालिका६ पोखरापालीस्थित एक घरमा छापा मार्यो । ३५ लाख ९९ हजार ८ सय ३५ नेपाली रुपैयाँसहित ठूलो मात्रामा लागुऔषध बरामद गर्यो । जबकी ब्युरोले छापा हानेको घर जिल्ला प्रहरी कार्यालयभन्दा तीन सय मिटर मात्रै पर छ । स्थानीय प्रेमनाथ बनियाको घरमा छापा मारेर ब्युरोको टोलीले विभिन्न नामका ६७ थान लागुऔषध एप्पुल र ट्याब्लेट, सिरिञ्ज तथा ४९७ मिलिग्राम हिरोइन बरामद गर्यो । बनियाले लामो समयदेखि लागुऔषधको कारोबार गर्दै आएको सूचना लागुऔषध ब्युरोलाई थियो । त्यति पर रहेको ब्युरोले यस्तो सूचना पाए पनि नजिकै रहेको प्रहरी कार्यालय भने त्यसबारे बेखरजस्तै थियो । जिल्ला प्रहरी चुप बस्ने, तर भैरहवाबाट आएको प्रहरीले छापा मारेकाले प्रहरी प्रशासनप्रति स्थानीयले आशंका गरेका छन् । बनियाको घरबाट बरामद भएको रकम भने लागुऔषध कारोबारकै हो वा होइन भन्नेमा अनुसन्धान भइरहेको प्रहरीले जनाएको छ । दृष्टान्त २ नवलपरासीकै रामग्राम नगरपालिका१२ पचगावाँमा लागुऔषध कारोबारी एक जनालाई नियन्त्रणमा लिन प्रहरीले गोली नै चलायो । लागुऔषधको कारोबार हुँदै छ भन्ने जानकारी पाएको लागुऔषध ब्युरोले कारोबारीलाई समात्न गोली हानेको थियो । ०८१ माघ १७ गते राजेश लोनियाको घरमा पुगेको टोलीमाथि जाइलाग्न थालेपछि प्रहरीले लोनियालाई गोली हानेको थियो । लोनियालाई नियन्त्रणमा लिने क्रममा उनका आफन्तहरूले प्रहरीलाई घेरेका थिए । स्थिति नियन्त्रणमा लिन प्रहरीले हवाई फायर गरेको थियो । फायर खोल्ने बितिक्कै लोनियाले प्रहरीको पेस्तोल खोस्न थालेपछि उनलाई खुट्टामा गोली हानेर नियन्त्रणमा लिइयो । उनको साथबाट ९३ पुरिया (९५ दशमलव ९८ ग्राम) ब्राउन सुगर बरामद गरियो । लोनियामाथि २०७८ सालमा पनि मकवानपुर जिल्लामा लागुऔषधसम्बन्धी मुद्दा चलेको प्रहरीले जनाएको छ । लोनियाको घर पनि प्रहरी कार्यालयबाट साढे २ किलोमिटरको दूरीमा छ । दृष्टान्त ३ नवलपरासीको सरावल गाउँपालिका७ का २८ वर्षीय अम्जद डफाली र २१ वर्षीय हसान डफालीले भारतीय मोटरसाइकलमा लागुऔषध राखेर लैजादै गरेको अवस्थामा रामग्राम नगरपालिका५ परासीबाट पक्राउ परे । उनीहरूको साथबाट विभिन्न नामका २ हजार ५२ थान लागुऔषधका एप्पुल बरामद गरिए । माथि उल्लेखित लागुऔषधका यी घटनाको नेतृत्व भैरहवास्थित लागुऔषध नियन्त्रण ब्युरोबाट खटिएको प्रहरी टोलीले गरेको हो । जबकि, जिल्ला प्रहरी कार्यालयको छेउछाउमै लागुऔषध कारोबार भइरहे पनि ब्युरोले छापा हान्ने र कारोवारी पक्रने गरिरहेको छ । यसले लागुऔषधका घटनामा जिल्ला प्रहरीले आँखा चिम्लेको हो ? वा, त्यस्ता घटनामा स्थानीय प्रहरीको भूमिकाप्रति अविश्वास का कारण लागुऔषध ब्युरो आफैं अग्रसर भएको हो ? भन्नेमा शंका पैदा भएका छन् । चालु आर्थिक वर्ष ०८१०८२ मा लागुऔषध नियन्त्रण ब्युरोले मात्र नवलपरासी जिल्लाका ६ स्थानबाट लागुऔषध बरामद गरेको छ । ती घटनामा पक्राउ परेका ९ जनामाथि मुद्दा चलाइएको जिल्ला प्रहरी कार्यालयका सूचना अधिकारी डीएसपी वीरदत्त पन्तले जानकारी दिए । ब्युरोबाहेक पनि जिल्ला र मातहतका युनिटले चालु आर्थिक वर्षको साउनदेखि हालसम्म ३० जनालाई पक्राउ गरी मुद्दा चलाएको छ । ब्राउन सुगरको कारोबार बढ्दै लुम्बिनी प्रदेशमा त्यसरी पक्राउ पर्नेहरू ठूलै कारोबारी त होइनन् । तर, प्रयोगकर्तालाई घरबाटै लागुऔषध बेचबिखन गर्नेहरू हुन । केही कारोबारी त लागुऔषध पुर्याउन जाने क्रममा पक्राउ परेका हुन् । सीमावर्ती नाकामा प्रहरीको निगरानी बढी हुने भएकाले दुव्यर्सनीहरू कारोबार गर्नेको घरमै पुगेर लागुऔषध खरिद गरी सेवन गर्ने गर्छन् । जिल्ला प्रहरी कार्यालयको छेउछाउमै लागुऔषध कारोबार भइरहे पनि ब्युरोले छापा हान्ने र कारोबारी पक्रने गरिरहेको छ। स्थानीय प्रहरीको भूमिकाप्रति अविश्वास का कारण लागुऔषध ब्युरो आफंै अग्रसर भएको हो ? भन्नेमा शंका पैदा भएका छन्। सीमावर्ती नाकामा प्रहरीको निगरानी बढी हुने भएकाले दुव्र्यसनीहरू कारोबार गर्नेको घरमै पुगेर लागुऔषध खरिद गरी सेवन गर्ने गर्छन्। लुम्बिनी प्रदेशको तथ्यांकलाई हेर्दा पछिल्लो समय ब्राउन सुगर सेवन गर्नेको संख्या बढी देखिएको छ । सुरुमा ट्याब्लेट र सिरिञ्जबाट लागुऔषध लिनेहरू ब्राउन सुगरको लतसम्म पुग्ने गरेको प्रहरीले जनाएको छ । पछिल्लो समय नवलपरासी र रूपन्देही जिल्लालाई ट्रान्जिट प्वाइन्ट बनाएर लागुऔषधको कारोबार गर्नेको संख्या बढेको छ । यी जिल्लामा लागुऔषध काराबोर बढिरहँदा लागुऔषध र कारोबारीलाई पक्राउ गर्न केन्द्र वा अन्य जिल्लामा रहेको ब्युरो टोली नै पुगेर बरामद गर्नुपर्ने अवस्थालाई स्थानीयले जिल्ला र मातहतको प्रहरी युनिटमाथि आशंका गर्न थालेका छन् । जिल्लामा त्यसरी लागुऔषध बरामद गर्न आउने ब्युरो टोलीले जिल्लास्थित प्रहरी कार्यालयलाई पूर्वसूचना दिएर आउने गरेका छैनन् । सम्बन्धित ठाउँमा पुगेपछि मात्र जिल्लाको प्रहरीसँग सहयोग माग्ने गर्छन् । लागुऔषध ब्युरोद्वारा बरामद गरिएका विभिन्न प्रकारका लागुऔषध । जिल्ला र मातहतका युनिटका प्रहरीकै मिलेमतो हुँदा उनीहरूले कारोबारीलाई भगाउन सक्ने आशंका गरेर ब्युरो टोली आउनु परेको एक प्रहरी अधिकृतले बताए । जिल्ला प्रहरी कार्यालयले विभिन्न गतिविधिमा निगरानी गर्न सादा पोसाकका प्रहरीलाई परिचालन गर्छ । उनीहरूलाई मुख्यतः लागुऔषध कारोबारसहित चोरी निकासी नियन्त्रण, राजनीतिक गतिविधि माथिको निगरानी र फरार अभियुक्तहरूलाई पक्राउ गर्ने कार्यमा खटाइएको जिल्ला प्रहरी कार्यालयका प्रमुख एसपी अनुपम श्रेष्ठले बताए । जिल्लामा सादा पोसाकमा ४ देखि ५ जनालाई खटाइएको श्रेष्ठले बताए । सबै अप्रेसनमा नभए पनि केहीमा भने जिल्ला र युनिटका प्रहरीमाथिको मिलमतोको शंकालाई नकार्न नसकिने जिल्ला, प्रदेश र केन्द्रका प्रहरी अधिकारीहरू पनि स्विकार्छन् । लुम्बिनी प्रदेशका डीआईजी राजेन्द्रप्रसाद भट्ट भन्छन्, लागुऔषध सम्बन्धीको विषय विज्ञ ब्युरो हुने भएकाले उनीहरूलाई त्यसबारे धेरै जानकारी हुन्छ, त्यसैले उनीहरूको आफ्नै सूचनाका आधारमा जिल्लामा आउने गर्छन् । जिल्ला र मातहतमा रहेका प्रहरीहरूलाई विश्वास नगरेर ब्युरोबाट आउने गरेको आशंका केही हदसम्म हुन पनि सक्ला । लागुऔषध नियन्त्रण ब्युरो केन्द्रीय कार्यालयका प्रवक्ता एसपी जनकबहादुर शाही जिल्लामा हुने लागुऔषध नियन्त्रण सम्बन्धीका केही केन्द्र र केही ब्युरोबाट सञ्चालन हुने र जिल्लामा जाने ब्युरो टोलीले त्यहाँको प्रहरी टोलीलाई समन्वय गरेर जाने बताउँछन् । युनिटहरूका प्रहरीलाई अविश्वास नै गरे भनेर अन्यथा नबुझौं । केही ठूला अप्रेसनलाई सफल बनाउन पनि ब्युरोको टोली जानुपर्ने हुन्छ, एसपी शाहीले भने । जिल्ला प्रहरी कार्यालय नवलपरासीका एसपी श्रेष्ठ केही अप्रेसनमा अविश्वासका कारण ब्युरोबाट टोली आउन सक्ने बताउँछन् । लागुपदार्थ दुर्व्यसनी र कारोबारीहरूले कहाँबाट लागुपदार्थ ल्याउँछन् भन्नेबारे ब्युरो टोली बढी जानकार हुन्छ । त्यसैले केही केशमा उनीहरू आउने गरेका छन् । जिल्लाले पनि लागुऔषध बरामद गरेकै छ । ठूलो फौजमा सबै एकनास नहुने भएकाले एकदुई जना आर्थिक प्रलोभनमा पनि पर्न सक्लान, एसपी श्रेष्ठले भने । स्थानीय प्रहरीले कारोबारीसँग मिलेमतो गर्ने आशंका जिल्लामै आएर लागुऔषध बरामद गर्नुको कारणबारे ब्युरोबाट खटिएका एक जुनियर प्रहरी अधिकृतले भने, हामीले विभिन्न सूचनामार्फत जिल्लामा लागुऔषध कारोबारीका बारेमा जानकारी पाउँछौं । उक्त सूचना जिल्लामा जानकारी गराउँदा केही प्रहरीहरू आर्थिक प्रलोभनमा परेका हुन सक्ने र कारोबारीलाई भगाउन सक्ने भएकाले ब्युरोको टोली नै पुग्नुपर्छ । त्यसबाहेक पनि स्थानीय प्रहरीलाई चिनेको हुन सक्ने र पक्राउ वा बरामद गर्न जाँदा कारोबारी भाग्न सक्ने भएकाले पनि ब्युरोबाट जानुपरेको बताउँदै ती अधिकृतले भने, समग्रमा भन्दा जिल्लामा खटिएका प्रहरीहरूमाथि नै आशंका भएकै कारण ब्युरोबाट आउनु परेको हो । त्यसरी कारोबारीहरूको सूचना पाएपछि उनीहरूलाई रंगेहात पक्राउ गर्न १२ महिनासम्म पछ्याउनुपर्ने अवस्था हुने गरेको ती अधिकृतले बताए । लुम्बिनी प्रदेशमा भैरहवा र नेपालगञ्जमा लागुऔषध नियन्त्रणको ब्युरो युनिट छन् । यी युनिटहरूले सूचनाका आधारमा जिल्लाजिल्ला पुगेर लागुऔषध नियन्त्रणको अप्रेसन चलाउने गरेको लागुऔषध नियन्त्रण ब्युरोका केन्द्रीय कार्यालयका प्रवक्ता एवं एसपी जनकबहादुर शाहीले अन्नपूर्णलाई जानकारी दिए । जसअनुसार चालु आर्थिक वर्षको हालसम्म लुम्बिनी प्रदेशमा १२० वटा लागुऔषध नियन्त्रण अप्रेसनबाट १७४ जना व्यक्ति पक्राउ परेर मुद्दा चलाइएको छ । अप्रेसनमध्ये भैरहवा ब्युरो टोलीले ५० वटा अप्रेसन गरेर ८५ जनालाई पक्राउ गरेको छ भने नेपालगञ्ज ब्युरोले ७९ वटा अप्रेसन गरेर ८९ जनालाई पक्राउ गरेको एसपी शाहीले बताए । बढी मुद्दा बाँकेमा, बढी बरामद रूपन्देहीबाट चालु आर्थिक वर्ष २०८१०८२ को साउनदेखि चैतसम्मको ९ महिनामा लुम्बिनी प्रदेशमा ५१५ वटा लागुऔषधसम्बन्धी मुद्दा दर्ता भएका छन् । लुम्बिनी प्रदेश प्रहरी कार्यालयका अनुसार प्रदेशका १२ जिल्लामध्ये चालु वर्षमा सबैभन्दा बढी बाँकेमा १६५ मुद्दा दर्ता भएका छन् । मुद्दा दर्ता बढी भए पनि लागुऔषध बरामद हुने तीन जिल्लाको तुलनामा बाँकेमा कम छ । सबैभन्दा बढी लागुऔषध बरामद हुने जिल्लामा रुपन्देही छ । त्यसैगरी दोस्रोमा कपिलवस्तु र तेस्रोमा नवलपरासी जिल्लामा सबैभन्दा बढी लागुऔषध बरामद गरिएको छ । मुद्दा दर्ता हुने दोस्रो जिल्लामा रुपन्देही र दाङ छन् । त्यहाँ ८४८४ वटा मुद्दा दर्ता भएका छन् । कपिलवस्तुमा ४९ र नवलपरासीमा ३३ वटा मुद्दा दर्ता भएको लुम्बिनी प्रदेश प्रहरी कार्यालयका प्रवक्ता एसएसपी जनार्दन जिसीले जानकारी दिए । त्यसैगरी पाल्पामा ५, अर्घाखाँचीमा २, रुकुम पूर्व र रोल्पामा ११ मुद्दा चलाइएको छ । प्युठान र गुल्मीमा भने लागुऔषधसम्बन्धीका कुनै पनि मुद्दा दर्ता नभएको प्रहरीले उपलब्ध गराएको विवरणमा उल्लेख छ । प्रदेशका जिल्लाहरूबाट सबैभन्दा बढी बरामद हुने लागुऔषधमा विभिन्न नामका २५ हजार ५२९ ट्याब्लेट छन् । त्यसैगरी गाँजा १ क्विन्टल ६५ केजी ३७५ ग्राम बरामद भएको छ । चरेस १ क्विन्टल ४४ केजी ९१६ ग्राम, अफिम ११ केजी १८० ग्राम र ब्राउन सुगर ५ केजी ९५८ ग्राम बरामद भएको छ । त्यस्तै धेरै मात्रामा सिरप, ट्याब्लेट, सिरिञ्ज, एप्पुललगायतका लागुऔषध विभिन्न जिल्लाहरूबाट बरामद भएको लुम्बिनी प्रदेश प्रहरी कार्यालयले जनाएको छ । बरामद भएका लागुऔषधमा सबैभन्दा बढी रूपन्देहीमा ९९ केजी ३७५ ग्राम गाँजा, २० केजी ७९ ग्राम चरेस र करिब १० ग्राम ब्राउन सुगर बरामद भएको छ । कपिलवस्तुबाट ४३ केजी ८५५ ग्राम गाँजा, १७ केजी २४५ ग्राम चरेश र २१९ ग्राम ब्राउन सुगर बरामद भएका छन् । नवलपरासीबाट १३ केजी ९२० ग्राम गाँजा र ४४६ ग्राम ब्राउन सुगर बरामद भएको छ । त्यस्तै सबैभन्दा बढी मुद्दा दर्ता भएको बाँकेमा भने २ केजी २५० ग्राम गाँजा, ४ केजी ४६४ ग्राम चरेस र करिब २३ ग्राम ब्राउन सुगर बरामद भएको छ । त्यस्तै बर्दियामा २ केजी २५० ग्राम गाँजा, ४ केजी ४६४ ग्राम चरेस र करिब २८ ग्राम ब्राउन सुगर बरामद भएको छ । यी जिल्लाबाट अन्य सिरप, ट्याब्लेट, सिरिञ्जलगायतका थुप्रै लागुऔषध बरामद भएका छन् । रुकुम पूर्वमा ५ केजी ८१८ ग्राम गाँजा मात्र बरामद भएको छ । दाङमा १ केजी ९१० ग्राम गाँजा, ९२ केजी ८४६ ग्राम चरेश, ८५ ग्राम ब्राउन सुगर र ११ केजी १८० ग्राम अफिम बरामद भएको प्रदेश प्रहरी कार्यालयले जनाएको छ । प्युठान र गुल्मीमा भने कुनै पनि लागुऔषध बरामद भएका छैनन् । लागुऔषधले चोरीका घटना बढ्दै लागुऔषधका कारण समाजमा चोरीका घटना बढ्दै गएका छन् । दुव्र्यसनीहरूले लागुऔषध सेवनका लागि पैसाको अभाव भएपछि आफ्नै घर, छिमेकमा समेत चोरी गर्ने गरेका छन् । लागुऔषधका कारण मोटरसाइकल चोरी पनि बढेको छ । चोरी कार्यमा संलग्न केही व्यक्तिहरू लागुऔषधको लतमा फसेकाहरू हुने गरेको प्रहरीले जनाएको छ । लागुऔषधका कारण चोरीका घटना घटे पनि जिल्लामा ठूलै अपराधका घटना नघटेको जिल्ला प्रहरी कार्यालयका एसपी श्रेष्ठले बताए । ठूलै अपराधका घटना घटेका छैनन् । लागुऔषध सेवनका लागि पैसा नभएर समाजमा चोरी र केही मोटरसाइकल चोरीका घटना घट्ने गरेका छन्, एसपी श्रेष्ठले भने । टोल छिमेक नै आजित दुर्व्यसनी र लागुऔषध कारोबारका कारण टोल र छिमेक नै आजित हुनु परेको स्थानीयको गुनासो छ । यसले आफ्ना सन्ततिहरू बिग्रने भयले स्थानीयहरू चिन्तित छन् । गाउँका केही व्यक्तिहरूले घरबाटै लागुऔषध बेच्ने गरेको र त्यसबारे स्थानीयले प्रहरीलाई पटकपटक सूचना दिने गरेका छन् । तर, प्रहरीले प्रमाण अभावका कारण तत्कालै पक्राउ गर्न नसक्दा त्यस्तो कार्य बढेको स्थानीयको गुनासो छ । नवलपरासीमा सबैभन्दा बढी रामग्रामको पचगाँव र पाल्हिनन्दनको विस्नुपुरा, चमनटोलालगायतका ठाउँबाट कारोबारीहरूले लागुऔषध दुव्र्यसनीहरूलाई बिक्री गर्ने गरेको स्थानीयले बताएका छन् । कहाँकहाँबाट मोटरसाइकल लिएर छिमेकीको घरमा आउँछन् । लागुऔषध लिएर जान्छन्, पचगावका एक स्थानीयले भने । लागुऔषध बिक्री गर्ने व्यक्तिका बारेमा गाउँलेलाई थाहा भए पनि त्रासका कारण प्रहरीलाई उजुरी गर्न नसक्दा अरु युवाहरू पनि बिग्रने भय बढेको उनको भनाई छ । दिउँसो कम आउँछन् । रातको समयमा मोटरसाइकल लिएर आउनेको संख्या बढी छ, उनले भने । सीमावर्ती क्षेत्रको भारतीय बजार, ठूठूबारी, बर्गदवाबाट मोटरसाइकल र साइकलमा ल्याएर कारोबारीहरूलाई लागुऔषध पुर्याउने गरेका छन् । त्यसरी लागुऔषध ल्याउने अधिकांशले भारतीय मोटरसाइकल प्रयोग गर्ने गरेको पाइएको प्रहरीले जनाएको छ । जिल्लाका केही गाउँका स्थानीयले लागुऔषध घरबाटै बिक्री गर्ने गरेको पाइएपछि निगरानी बढाइएको जिल्ला प्रहरी कार्यालयका एसपी श्रेष्ठले बताए । केहीको घरमै छापा मारेर लागुऔषध बरामद गरेको उनले उदाहरण दिँदै भने । सीमा क्षेत्रबाट हुने लागुऔषध ओसारपसार नियन्त्रणका लागि भारतीय प्रहरीसँग समन्वय गरेर काम गरिरहेको एसपी श्रेष्ठको भनाइ छ । राजेन्द्रप्रसाद भट्ट डीआईजी, लुम्बिनी प्रदेश प्रहरी कार्यालय ठूला अप्रेसन ब्युरोले गर्छ लागुऔषध नियन्त्रणका लागि प्रहरी ब्युरोको स्पेशल टाक्सफोर्स नै हुन्छ । जिल्ला र युनिटमा रहेका प्रहरीलाई भन्दा उनीहरूलाई त्यससम्बन्धीको नेटवर्किङ थाहा हुन्छ । जिल्लामा आउने ब्युरो केन्द्रबाट सञ्चालन हुन्छ । कमाण्ड पनि उतैबाट हुन्छ । हाम्रो कमाण्ड हुँदैन । हामीले समन्वय गरेर रेखदेख मात्र गर्ने हो । लागुऔषधसम्बन्धीको विषय विज्ञ ब्युरो हुने भएकाले उनीहरूलाई त्यसबारे धेरै जानकारी हुन्छ त्यसैले उनीहरूको आफ्नै सूचनाका आधारमा जिल्लामा आउने गर्छन् । जिल्ला र मातहतमा रहेका प्रहरीहरूलाई विश्वास नगरेर ब्यूरोबाट आउने गरेको आशंका केही हदसम्म हुन पनि सक्ला तर, सबै केसमा त्यस्तो हुँदैन । मैले माथि नै भने उनीहरू त्यही विषमा विज्ञ हुने भएकाले ठूलाठूला अप्रेसनमा आउने गर्दछन् । जनकबहादुर शाही प्रवक्ताएसपी, लागुऔषध नियन्त्रण ब्युरो, केन्द्रीय कार्यालय केही हदसम्म आशंका सही होला सरकारले लागुऔषध नियन्त्रणका लागि विशेष ब्युरोको आवश्यकता भएरै स्थापना गरेको हो । आवश्यकता नभएको भए स्थापना नै हुने थिएन । जिल्लामा ब्युरो नजाने भए किन स्थापना हुन्थ्यो र ? त्यसैले विभिन्न जिल्लालाई हेर्नका लागि निश्चित ठाउँहरूमा ब्युरोका युनिटहरू छन् । हाम्रो उद्देश्य एउटै हो, कि अपराध नियन्त्रण । त्यसैले सानोसानो केसमा जाँदैन । ठूलाठूला अप्रेसन चलाउन पर्यो भने जान्छ । जिल्लामा हुने लागुऔषध नियन्त्रण सम्बन्धीका केही काम यहीबाट पनि सञ्चालन गर्छौं । जिल्लाले पनि लागुऔषध बरामद गरेर थुप्रै मुद्दा चलाएको छ । जिल्लाको प्रहरीसँग तालमेल गरेर अप्रेसन चलाउँछौं । जिल्लामा जाने ब्युरो टोलीले त्यहाँको प्रहरी टोलीको कामलाई अविश्वास गरेर हस्तक्षेप गरेको भनेर अन्यथा बुझ्न भएन । अनुपम श्रेष्ठ एसपी, जिल्ला प्रहरी कार्यालय, नवलपरासी सूचना चुहाउन सक्ने आशंका नकार्न सकिन्न ब्युरोमा काम गर्नेहरू स्पेसल लागुऔषध नियन्त्रणका लागि नै परिचालन हुने गर्छन् । उनीहरू त्यही विषयमा पोख्त छन्, हामी धेरै जानकार छैनौ । उनीहरूले एउटा अप्रेसन गर्न धेरै समय लगाएका हुन्छन् । त्यो कामलाई जिल्लामा रहेका अर्कै प्रहरीलाई सुम्पिदा समय लाग्ने, लोकेसन पत्ता लगाउन गाह्रो हुने र कारोबारीलाई समात्ने मिसन फेल हुने भएकाले उनीहरू आउने हुन् । फेरि लागुऔषध संवेदनशिल भएकाले केही केसमा उनीहरू सोझै आएर अप्रेसन गर्ने गरेका छन् । जिल्लाको टिमले अरू सपोर्टसहित अन्य सहयोग गछौं । जिल्ला र युनिटका प्रहरीहरू आर्थिक प्रलोभनमा परेर सूचना चुहाउने र कारोबारीलाई भगाउन सक्ने भन्ने आशंकालाई केही हदसम्म नर्कान सकिदैन । केही गलत मनसायका प्रहरीले त्यसो गरेका पनि होलान । समग्रमा सबै प्रहरी र केसमा त्यो लागू हुँदैन ।"
चामलको बढ्दो मूल्यको विषयमा मजाक गर्दा जापानका कृषिमन्त्रीले गुमाए पद,"चामलको बढ्दो मूल्यमाथि जापानका पूर्व कृषिमन्त्री ताकु इटोले गरेको मजाक उनको लागि धेरै महँगो साबित भएको छ। उनले त्यही अभिव्यक्तिले गर्दा राजीनामा पनि दिनु पर्यो। उनले आफूले कहिल्यै चामल नकिन्ने र सित्तैमा पाउँने बताएका थिए। यो भनाइपछि मूल्यवृद्धिसँग जुधिरहेका जापानी जनता आक्रोशित भएका थिए। इटोले बुधबार प्रधानमन्त्री कार्यालय गएर आफ्नो राजीनामा बुझाएका हुन्। उनको राजीनामापछि प्रधानमन्त्री शिगेरु इशिबामाथि मुद्रास्फीति घटाउन दबाब अझ बढेको छ। चामलको निरन्तर बढ्दो मूल्य नियन्त्रण गर्न नसकेका कारण उनको सरकारले जनताको आक्रोशको सामना गरिरहेको छ। जापानमा जुलाईमा संसदको माथिल्लो सदनको चुनाव हुने तालिका छ र यस्तो अवस्थामा यो मुद्दाले राजनीतिक महत्त्व बढाउँदै गएको छ। दुई वर्षमा चामल दोब्बर महँगो जापानको सबैभन्दा लोकप्रिय कोशीहिकारी ब्रान्डको चामल प्रति ५ किलो लगभग ५,००० येन मा बिक्री भइरहेको छ। जबकी २०२३ मा ५ किलो चामलको औसत मूल्य लगभग २००० येन थियो। प्रधानमन्त्री इशिबाले चामलको औसत मूल्य प्रति ५ किलोग्राम ३,००० येन मा पुर्याउने वाचा गरेका छन्। ताकु इटोले गत हप्ता एक कोष सङ्कलन कार्यक्रममा भनेका थिए, 'मैले कहिल्यै आफैँले चामल किनेको छैन, किनभने मेरा समर्थकहरूले मलाई यति धेरै चामल दान गर्छन् कि म यसलाई बेच्न सक्छु।' इटोको भनाइले मानिसहरूलाई आक्रोशित बनायो, किनकि उनीहरूले अहिले एक वर्ष अघिको तुलनामा एक बोरा चामलको लागि लगभग दोब्बर मूल्य तिरिरहेका छन्। बुधबार नै इटोको ठाउँमा कृषिमन्त्रीको रूपमा पहिले वातावरणमन्त्री रहेका शिन्जिरो कोइजुमी आएका छन्। कोइजुमीले लिबरल डेमोक्रेटिक पार्टी (एलडीपी) को नेतृत्वको लागि प्रधानमन्त्री इशिबाविरुद्ध प्रतिस्पर्धा गरेका र असफल भएका थिए। प्रधानमन्त्रीले माफी मागे जापानको क्योडो समाचार एजेन्सीका अनुसार ताकु इटोले भने, 'मैले आफैंलाई सोधें चामलको निरन्तर बढ्दो मूल्यको बाबजुद पनि म कृषि मन्त्री बनिरहनु ठीक हो कि होइन। त्यसपछि मैले होइन, यो ठीक होइन भनेर निर्णय गरें। म फेरि एकपटक जनतासँग माफी चाहन्छु। जनता चामलको बढ्दो मूल्यसँग संघर्ष गरिरहेका छन्, मन्त्रीको रूपमा मैले एकदमै गलत बयान दिएको छु। म अलि धेरै अगाडि बढिसकेको थिएँ।' प्रधानमन्त्री शिगेरु इशिबाले पनि आफ्ना मन्त्रीको टिप्पणीको लागि माफी मागेका छन्। जापानले २५ वर्षमा पहिलो पटक चामल आयात गर्यो जापानमा चामलको मूल्य सधैं एक प्रमुख राजनीतिक मुद्दा रहँदै आएको छ। १९१८ मा चामलको मूल्यलाई लिएर भएको दंगाका कारण सरकार ढलेको थियो। वर्तमान सरकारले चामलको मूल्य नियन्त्रण गर्न धेरै प्रयास गर्यो तर ती प्रभावकारी भएनन्। अहिले विपक्षी र आम जनताले उपभोग कर घटाउन माग गरिरहेका छन्। चामलको संकटका कारण धेरै जापानी रेस्टुरेन्ट र सर्वसाधारणले अब अन्य देशहरूबाट सस्तो चामल आयात गर्न जोड दिइरहेका छन्। अप्रिलमा, जापानले २५ वर्षमा पहिलो पटक दक्षिण कोरियाबाट चामल आयात गर्यो। जापानी सरकारको स्वीकृति मूल्याङ्कनमा ठूलो गिरावट जापानमा चामलको अभाव हुनुमा धेरै कारणहरू जिम्मेवार मानिएको छ। २०२३ मा गर्मी मौसमका कारण कम उत्पादन हुने र २०२४ मा 'मेगाक्वेक' (ठूलो भूकम्प) को चेतावनीको डरले मानिसहरूले बढी चामल किने। यसले कालोबजारी पनि निम्त्यायो। बढ्दो मुद्रास्फीतिका कारण इशिबा सरकारको लोकप्रियता पनि घटेको छ। हालै गरिएको क्योडो सर्वेक्षणमा, ८७ ले सरकारलाई चामलको मूल्य व्यवस्थापन गर्न असफल भएको आरोप लगाएका छन्। इशिबा सरकारको स्वीकृति मूल्याङ्कन २७४ मा झरेको छ। यो गत वर्ष अक्टोबरमा सत्ता सम्हालेपछिको सबैभन्दा कम हो।"
कथा ऋणको जन्जालमा परेका नागरिकको,"सन्ततिका लागि घरसम्पत्तिा जोड्ने र जोगाउने आम नेपाली परम्परा चलचित्रको केन्द्रमै छ। घर भनेको पर्खाल मात्र होइन, भावना यसमा छ। चलचित्रले यस्तै थुप्रै कथा र सन्दर्भ बोकेको छ। झुस्स दाह्री, नकाटेको कपाल, खुला सर्ट, खुकुलो पाइन्ट। सुदूर गाउँबाट काठमाडौं पहिलोपटक पसेको एक युवक राजारामको हुलिया हो यो। खाली हात सहर पस्दाको मनस्थिति कस्तो हुँदो हो ? कहाँ बस्ने, के गर्ने, को आफन्त ? को बिरानो ? ठेगाना बिनाको छ राजाराम। राजाराम परिवार बिछोडको पीडामा भौंतारिएका पात्र हुन्। भोलापनको उच्चतम विन्दुमा रहेका राजारामलाई हरेक ठक्करहरूले अवसर दिँदै जाँदाको लोभलाग्दो पल। चलचित्र कस्तो हुन्छ ? कुनै रोमान्टिक सिन, ग्ल्यामर सिन तथा फिका डबिङले खल्लो बनाउने नेपाली चलचित्रहरूको भिडमा के घर के डेरा, घर नम्बर२ फरक र अब्बल चलचित्रमा दर्ज हुने चलचित्र हो। काठमाडौं सहर, हेर्दा त राम्रै छ। बाँकी त सबका आआफ्ना दुःख छन्। ती दुःखलाई कसरी परास्त गर्ने ? राजारामको इमानको अगाडि जो कोही नतमस्तक बनिदिन्छन्। इमानले पलाएको जिद्दीलाई जो कोहीले सहजै स्वीकारिदिन्छन्। राजाराम, जहाँ उनी पुग्छन्, त्यहाँ उनले अवसर देख्छन्। पैसामा भन्दा इमानलाई जोड दिँदा उनी खुसी हुन्छन्। उनको इमानसामु अरूको स्वार्थ र जालझेलपूर्ण सम्बन्धहरू फिका देखिन्छन्। राजारामसँगै चलचित्रमा जो कोहीको पनि ध्यान तान्न कथाका केही प्लटहरूले महत्वपूर्ण भूमिका खेलेका छन्। कोरोना महामारीपछिको लकडाउन र त्यसले सिर्जना गरेको आर्थिक मन्दीलाई चलचित्रमा मिहिन ढंगले उठाइएको छ। एक प्याज व्यवसायीले लाखौं रुपैयाँको प्याज भारतबाट नेपाल भिœयाउँदै हुन्छन्। तर, सोही समयमा भारतले नाकाबन्दी गरेपश्चात् उनको प्याज कुहिएर माटोमा मिल्न जान्छ। त्यसपछि उनले खेप्नुपरेको आर्थिक समस्याले जीवनभर सताउँछ। प्याज व्यवसायीले विगतमा समयले आफूलाई ठगेको अनुभूति गर्ने गरेको भए पनि त्यसपछि भने राजनीतिका कारण यी सब भएको महसुस गर्छन्। उनलाई लाग्छ, राजनीति र कूटनीति मिलेको भए उनको प्याज कुहिने थिएन। चलचित्रको अन्तिमसम्म उनै व्यवसायीले सिंहदरबार अगाडि आत्मदाह प्रयाससमेत गर्ने दृश्यले मुलुकको अर्थतन्त्रको संकट र त्यसले सिर्जना गरेको हायलकायल परिस्थितिले मुटु काँप्छ। सन्ततिका लागि घरसम्पत्ति जोड्ने र जोगाउने आम नेपाली परम्परा चलचित्रको केन्द्रमै छ। घर भनेको पर्खाल मात्र होइन, भावना पनि हो भन्ने कुरालाई बुद्धिसागरले आफ्नो लेखनमार्फत बुझाउने कोसिस गरेका छन्। आफूले चलाएको फोन हेक्का नगरी अरूलाई दिँदा कस्तोसम्म विपत् आइलाग्छ भन्ने सतर्कता चलचित्रले गराएको छ। ऋण तिर्न नसकेर बैंकमा भर्खरै याचना गरेर निस्केको ऋणीले चलाएको गाडीमा सडकमा हिँड्ने माग्नेले पैसा मागेको दृश्य, ह्विलचेयरमा बसेर पानीको व्यापार गरिरहेका पसलेले सक्ने भएदेखि सागर नै बोकिदिन्थें भनेको क्षण, बैंकको ऋण तिर्नका लागि पैसा नपुग्दा छोरीको खुत्रुकेसमेत फुटाउन लागेको दृश्य निकै कारुणिक छन्। चलचित्र ऋणै ऋणको जन्जालमा फसेका नागरिकको यथार्थ चित्रण हो । नाकाबन्दी, कोभिड१९ र त्यसपछि उत्पन्न आर्थिक मन्दी, बस दुर्घटना, एक व्यवसायीले बानेश्वरमा गरेको आत्मदाह, मिटरब्याज, अश्लील सामग्री पठाएर गरिने साइबर क्राइमजस्ता देशका पछिल्ला प्रतिनिधि आर्थिक र सामाजिक घटना वरिपरि फिल्मको कथा बगिरहन्छ। मिसअन्डरस्ट्यान्डिङले परिवारको विखण्डन गराउन खोजेको प्रसंगसँगै आर्थिक र मानसिक समस्याले प्रताडित हुँदा निम्तिने घर झगडा र त्यसले बाल मनोविज्ञानमा पर्ने असर फिल्ममा चित्रण गरिएको छ। सम्बन्धहरूबाट टाढिएका राजारामले कसरी नयाँ सम्बन्धहरू जोड्छ भन्ने प्रसंगहरू र उनको नादान चरित्र चलचित्रका उत्कृष्ट पाटाहरू हुन्। चलचित्रमा राजारामको भूमिकामा खगेन्द्र लामिछाने छन् भने रौनकको भूमिकामा आर्यन सिग्देल, ऋचाको भूमिकामा केकी अधिकारी, दिवाकरको भूमिकामा निश्चल बस्नेत छन्। उपासना सिंह ठकुरी, सिर्जना नापित, प्रकाश घिमिरे लगायतका कलाकारले आफ्नो भूमिकालाई न्याय दिएका छन्। घर नम्बर २ अब फेरि घर नम्बर ३ देखाउने आशयसहित टुंगिएको छ। राजारामको परिचय विस्तृतमा खुल्न अझै बाँकी छ। घरबेटीसँगको उसको हिसाबकिताब, बाइकको नामासारी लगायतका प्रसंगले अर्को सिक्वेल बन्दा चलचित्र राजाराम पात्रकै वरिपरि केन्द्रित हुने देखिन्छ। हरेक घरका घरबेटी अनि भाडावालहरूको कथासँगै आर्थिक मन्दीको असरले छोएका व्यक्तिहरूको व्यथा बुनिएको भएकाले प्रायःजसो नेपालीलाई चलचित्रको कथाले आफ्नै अतीत र वर्तमान याद गराइदिन्छ। चलचित्र हेर्ने हरेकले आफ्नै कथा जसरी चलचित्रमा डुबाउन सक्नु निर्देशकको सफलता हो। सिनेमाटोग्राफर कृष्णबहादुर थापाले खिचेका दृश्य र साउन्ड इफेक्ट फिल्मका उत्कृष्ट प्राविधिक पक्ष हुन्। समग्रमा चलचित्रले नेपालमा नाकाबन्दी र कोरोना महामारीपछिको आर्थिक मन्दीको असरलाई मिहिन ढंगले उतारेको छ। लेखक बुद्धिसागरले हरेक घटनाक्रमलाई न्याय दिएर कथा लेखेका छन् भने दीपेन्द्र के खनालको उत्कृष्ट निर्देशनलाई कथाका मुख्य कलाकारहरूको अभिनयले जीवन दिएका छन्। आर्थिक समस्याको कथा बताएको चलचित्र आफैं भने विभिन्न ब्रान्डसँगको सहकार्यमा चुकेको छ। गहना पसल, बिमा कम्पनी, होटल तथा क्याफे लगायतका ब्रान्ड चलचित्रमा सहजै प्रवर्धन गर्न सकिन्थ्यो। ती बाहेक पनि विभिन्न ब्राण्डहरूलाई सन्दर्भगत रूपमा जोड्न सकिन्थ्यो। झण्डै साढे २ घन्टा लामो चलचित्र केही छोट्याउन सकेको भए मध्यान्तर अगाडिका दृश्यहरू अलि छिटो बग्ने थिए। युवराज कार्की कार्यकारी निर्माता र नकिम उद्दिन, शरद श्रेष्ठ, किरण महर्जन निर्माता छ।"
अलबिदा फणिजी !,"चपुर पुग्दा आमाको चिया पसलमा मान्छेहरू भन्थे, जसको कोही छैन, उसका लागि फणिदेव छ नि ! यी वाक्य सुनेर फणिजी जस्तै बन्न प्रेरणा मिल्थ्यो हामी नयाँ पत्रकारलाई। साँच्चै, केही नहुनेहरूका लागि फणिजी हुनुहुन्थ्यो। एक आह भरी होगी हमने ना सुनी होगी जाते जाते तुमने आवाज तो दी होगी हर वक्त येही है गम उस वक्त कहाँ थे हम कहाँ तुम चले गए ? चिठ्ठी ना कोई सन्देश! ! ! प्रिय मित्र फणिदेव महतजी, तपाईं जीवनभर आवाजविहीनहरूका लागि आवाज भएर गाउँगाउँ चाहार्नुभयो । को कस्तो अवस्थामा छ ? कसको हालत के छ ? दुनियाँलाई खबर बाँड्दै हिँड्नुभयो । तर, वैशाख ३० गते (२०८२) हामी कसैलाई खबरै नगरी तपाईं कहाँ कुन यात्रामा निस्कनुभयो अकस्मात् ? जसको कुनै ठेगाना नै छैन! माथि उल्लिखित चर्चित हिन्दी गीतको सहारा लिँदै निकै कष्टसाथ भन्नु परेको छ, प्रिय फणिजी, अलबिदा! दुई दशकसम्म फणिजीले अन्यायमा परेकाहरूका लागि न्यायका लागि अनवरत रूपमा लेखिरहनुभयो । भोका पेटहरूका लागि भोजन जोहो गर्न आवाज बनेर उभिरहनुभयो । दलित, विपन्न, असहायहरूका लागि सच्चा सहयात्री बनिरहनुभयो । कलम, डायरी र क्यामराले उनीहरूकै दुःख, पीडा र अभावका खबरहरू लेखिरहनुभयो । टिभीमा देखाइरहनुभयो । रेडियोमा खरो बोलिरहनुभयो । चपुर पुग्दा आमाको चिया पसलमा मान्छेहरूले भन्थे, जसको कोही छैन, उसका लागि फणिदेव छ नि ! यी वाक्य सुनेर फणिजी जस्तै बन्न प्रेरणा मिल्थ्यो । जुन पत्रिका, टिभी र रेडियोमा नहुनेहरूका लागि फणि समाचारका माध्यमबाट लड्थे, त्यही सञ्चारमाध्यमबाट आफ्नै मृत्युको खबर छाडेर जानुभयो । जाने वो कौनसा देश! ब्रेन ट्युमरबाट लामो समयदेखि फणिजीपीडित हुनुहुन्थ्यो । ४२ लाख ऋणको भारी पनि नबोकेका होइनन्, परिवारजनले उहाँको उपचारका लागि । दैवको लीला कलाले दुनियाँको मन जितेका फणिजी कालसँग हार्नुभयो । नेपाली पत्रकारिताले एउटा निडर र सक्षम पत्रकार गुमायो । हामीले प्रिय सहकर्मी गुमायौं भने आवाजविहीनहरूको आशा र भरोसाको शिर ढल्यो । प्रधान सम्पादक अखण्ड भण्डारी दाइ र म कैयौंपटक उपचाररत रहँदा अन्नपूर्ण न्युरो अस्पताल र काठमाडौं मेडिकल कजेलमा भेट्न गएका थियौं । फणिजीले मंसिरमा उपचारको क्रममा काठमाडौं मेडिकल कजेलको शैय्याबाट हाँस्दै भन्नुभएको थियो, अब म बाँचे। तर, उहाँ आफ्नै बोली फिर्ता लिँदै परिवार, सहकर्मी र दुनियाँलाई रुवाउँदै एक्लै जानुभयो । ठेगानाबिनाको संसारमा जानुभयो । चैतको पहिलो साता हुनुपर्छ । उहाँले फोन गर्नुभएको थियो । अन्नपूर्ण पोस्ट्कै अखबारबारे । किनभने म अन्नपूर्णको मधेस प्रदेश ब्युरो कार्यालयमा कार्यरत रहँदा उहाँसँगै धेरै कुरा हुन्थे, समाचार मात्र होइन, जीवनका सुखदुःखका पनि । उहाँ बिस्तारै निको भएर अखबारमा समाचार लेख्न सक्ने हुनुभएको थियो । तर, मृत्युसँग लड्न सक्ने हुनुभएको रहेनछ । फणिजीसँग मैले एक दशक अन्नपूर्ण पोस्ट दैनिकमा सँगै काम गर्ने अवसर पाएँ । उहाँका बोलीले हामीलाई ऊर्जावान् बनाउँथ्यो । २०७० सालतिर पत्रकारिता सिक्दै गर्दा अन्नपूर्णको पाठक पनि थिएँ म । त्यो बेला फणिजीका बाइलाइनमा समाचार खुब आउँथे । यो को मान्छे होला ? समाचार पनि कति लेख्न जानेको ? सकेको ? त्यो पनि दिनहुँ ! २०७३ मंसिरमा फणिजीसँगै मैले पनि बाइलाइन लेख्ने अवसर पाएँ । अनि, उहाँसँग बाक्लै भेटघाट र चिनजान भयो । सँगै बाइलाइन लेख्ने अवसर पनि जुर्यो । कहिले राजपुर बमकान्डको त कहिले बाराको विनाशकारी हावाहुरीका समाचार लेखियो । त कहिले हास्यकलाकार धुर्मुससुन्तलीले चपुरमा बनाएको एकीकृत सन्तपुर माझी बस्तीको । फणिजी नरमभित्रको कठोर मान्छे हुनुहुन्थ्यो, समाचारका दृष्टिकोणले । साथीभाइप्रतिको प्रेममा कहिले कमी थिएन । चाहे दुःखमा होस् या सुखमा । प्रिय फणिजी आँखामा राख्दा पनि नबिझाउने पात्र थिए । बागमतीमा डुबेका बस्तीहरू डुंगामा भए पनि उद्धार र राहतका लागि समाचार लेख्न जान्थें, कतिपटक उहाँसँग । त्यस्तो बेला पनि कोहीसँग नडराउने, चट्टानी अडान लिनुहुन्थ्यो फणिजी । ग्रामीण भेगका समस्यालाई उहाँले निकै प्राथमिकता दिनुहुन्थ्यो । उहाँसँग धेरैपटक सँगै रिपोर्टिङमा जाने अवसर मिलेको थियो । अर्को एउटा प्रसंग यहाँ उल्लेख गर्छु । यसले फणिजीको साहस, लगाव र अन्यायमा परेकाहरू प्रतिको माया झल्किन्छ । ५ कात्तिक, २०७६ । जनकपुरधामको रामानन्द चोकमा बिहानै अखबारमा नजर लगाउँदै थिएँ । फोनको घण्टी बन्यो टिन, टिन। यसो हेरें, अन्नपूर्ण पोस्ट्का तत्कालिन सम्पादक अखण्ड भण्डारी (हाल प्रधान सम्पादक) दाइको फोन रहेछ । कल रिसिभ गरें । काठमाडौंबाट आवाज आयो, राजकरण, तिमी रौतहट जान्छौं । मैले भनें, किन दाइ ? अफताब आलमले घटाएको राजपुर बम कान्डको स्थलगत रिपोटिङ गर्नुपर्ने भयो, उहाँले भन्नुभयो । मैले फ्याट्टै भनिहालें, हुन्छ । तर, कसरी त्यो ठाउँमा जाने ? मनमा प्रश्न उठ्यो । भनें, म त जान्छु तर फणिजीको सहयोग चाहिन्छ । उहाँ त्यहाँको स्थानीय हुनुहुन्छ । सबै घटना बुझ्नु भएको छ । गाउँगाउँको बाटो पनि देख्नु भएको छ ।भन्नुभयो, तिमी जनकपुरबाट हिँडिहाल है । फेरि ढिलो हुन्छ । म फणिजीलाई पनि भनिदिन्छु, राजपुरसँगै जान भनेर । त्यो बेला एक्लै त्यो घटनाको गाउँ पसेर रिर्पोटिङ गर्ने माहोल पनि थिएन । फ्रन्ट पेजको स्पेसल समाचार लेख्न सम्पादककै निर्देशन आएपछि हामी दौडियौं । झन् त्यो बेला अफताब आलमले घटाएको घटना चर्चाको शिखरमा थियो । क्यामेरा बोकेर मोटरसाइकल हुइँक्याएँ रौतहटको चपुरतिर । बाटोबाटै रौतहटका अन्नपूर्णकर्मी फणिजीलाई फोन गरें, म जनकपुरबाट हिँडें । उताबाट उत्तर आयो, हुन्छ, आउनुस् । बाटोमा मनभरि डर पैदा भयो । कारण थियो, आलमको आतंक । उनको समूहका कारण प्रहरी पनि गाउँ पस्न डराएका थिए । पत्रकारहरू त आलम समूहको आँखाको तारो नै थिए । कारण पत्रकारहरूले आलमले अनजाम दिएको राजपुर बम कान्डको नालीबेली नै पर्दाफास गरेका थिए । त्यसमा अन्नपूर्ण पोस्ट् दैनिक र अन्नपूर्णकर्मी फणि महतको अग्रणी भूमिका थियो । जसले यो संसारबाट बिदा लिने समयसम्म पनि जेलमा रहेका आलमको घटनाबारे समाचार लेखिरहनुभएको थियो । त्यो बेला एक्लै गाउँमा जाने अवस्था नभएकाले थप मद्दतका लागि सायद मलाई जनकपुरबाट रौतहट पठाएको हुनुपर्छ । यी र यस्ता कुराले मनमनैको सवालजवाफले तीन घण्टाको लामो बाटो छिचोलियो । अनि आइपुगियो चपुर । जहाँ अन्नपूर्णकर्मी फणिजीको घर छ, राजमार्गभन्दा अलि दक्षिणपट्टिको गल्लीमा दाहिनेतिर । उहाँले मलाई बाटोमै लिन आउनुभयो त्यसबेला । चपुर पुग्दा ११ बजेको थियो । उहाँकै घरमा बिहानको खाना खाएँ । राजपुर बम कान्डका बारेमा फणिजीसँग थप जानकारी लिएँ । उहाँले झन्डै आधा घण्टा लगाएर बेलीबिस्तार लगाउनुभएको थियो, २०६४ सालको पहिलो संविधानसभाको निर्वाचन जित्न कांग्रेस नेता आलमले बम पड्काउने अनि सजिलै चुनाव जित्ने योजना बनाएको थियो । तर, अघिल्लो साँझ चैत्र २७ गतेतिर भण्डार गरेकै ठाउँमा बम पड्कियो । रातारात घटना लुकाइयो । २० बढी मानिस घाइते भए । दुईजना घाइतेलाई इँट्टाभट्टामै जलाएर मारियो । एक एक तिथि र मितिसहित घटनाको पृष्ठभूमि वर्णन गर्नुभयो । जिउँदै मान्छे पोले आलमले इँट्टाभट्टामा ? मैले फणिजीसँग गम्भीर भएर जिज्ञासा राखें । उहाँले पीडितका कुराहरू सुनाउँदै भन्नुभयो, त्यही घटनामा २६ असोज २०७६ मा १२ वर्षपछि आलमलाई रौतहट प्रहरी जिल्लाबाटै पक्राउ गरेको छ । त्यसपछि त उनका समर्थकले गाउँहरूमा बाहिरका नयाँ मान्छेलाई पस्न निषेध नै गरेका छन् । फणिजीको कुरो सुनेर मनमा चिसो पस्यो । मनले चपुरबाटै जनकपुर फर्किन भन्यो । तर, फणिजीलाई यो कुरा सुनाइनँ । किनभने, त्यति टाढाबाट खटाएर यहाँसम्म समाचारका लागि आएको थिएँ । चुनौतीमा अवसर जहिले पनि हुन्छ । मनले निष्कर्ष निकाल्यो । घाइतेलाई इँट्टाभट्टामा जिउँदै जलाएर मारिएका पीडित परिवारलाई भेट्ने योजना बनाएँ । उनीहरूको पीडा नै मुख्य समाचार बन्नुपर्छ भनेर हामीले सल्लाह गर्यौं । जुन कुरो अखण्ड दाइलाई पनि सुनाएँ । उहाँले भन्नुभयो, हुन्छ जाऊ, राम्रो समाचार खोज । लेखेर पठाऊ । आजै छाप्नुपर्छ । यो कुराले डरलाई जित्न हौसला मिल्यो । कहाँ छ पीडितहरूको घर ? कसरी जाने ? कसैले हामीलाई केही त गर्दैन ? फणिजीलाई भनें । उहाँले जवाफ दिँदै भन्नुभयो, त्यहाँ जान त सहज छैन । तर, म सहजरूपमा लैजान्छु । चिन्ता नगर्नुस् । तर पनि हामी सचेत भएर जानुपर्छ । छिनभरमै विभिन्न रणनीति बनाउनुभयो र त्यसमा मैले पनि सुझाव थपें । सल्लाहअनुसार एउटै बाइकमा जाने कुरो भयो । बाटोमा जे समस्या परे पनि फणिजीले कुरा गर्ने सहमति भयो । घेराबन्दी वा कुटपिटको माहोल बने त्यहाँबाट सुटुक्क छेउ लागेर प्रहरीलाई खबर गर्ने भनेर छलफल भयो । आलमको पक्राउले उनका मान्छेहरू हाई अलर्टमा थिए । गाउँ पस्ने नयाँ मान्छेहरूको लेखाजोखा हुन्थ्यो । फणिजीले चपुरबाट दक्षिणतिर एक घन्टा मोटरसाइकल हुइँक्याएपछि यमुनामाई४ सरुअठास्थित पीडितहरूको घर आइपुग्यो । बीचमा हामीलाई केहीले शंका पनि गरे । नाम, थर, ठेगाना र काम सोधे । फणिजी त्यहाँ आउजाउ गर्ने भएकाले सजिलै चिन्नुभयो । केही दहसम्म सहज भयो । मेराबारे कसैले बाटोमा सोध्थे । फणिजी भन्नुहुन्थ्यो, मोटरसाइकल पछाडि बसेको ऊ मेरो आफन्त हो । भैंसी पाल्छ । गहुँको भुस र धानको पराल किन्नु छ । त्यही खोज्दै हिँडेको । आलमको आतंकलाई सधैंका लागि पाखा लगाउन न्यायका लागि गुहार माग्ने मृतक त्रिलोकप्रतापका बुवा श्रीनारायण सिंह र ओसी अख्तरकी आमा रुक्सना खातुनको घर हिँडेका थियौं हामी त । रुक्सनाको २०६७ माघ १० मा हत्या भएको थियो । माइतबाट फर्किंदै गर्दा गाउँनजिकै उखुबारीमा कञ्चटमा गोली हानेको अवस्थामा मृत भेटिएकी थिइन् उनी । आलमविरुद्ध बोल्ने र लड्नेको मृत्यु निश्चित थियो । रिस्क मोलेर अन्नपूर्णका लागि फणिजीसँगै म पनि घटनास्थल पुगेका थियौं । पीडितको घर पुग्दा मधेसी आयोगका तत्कालिन अध्यक्ष विजयकुमार दत्त पनि भेटिनुभयो । उहाँको साथमा प्रहरी टोली पनि थियो । प्रहरीलाई देखेर मन शान्त भयो अनि शरीर सुरक्षित । श्रीनारायण सहितका पीडितहरूसँग घटनाबारे कुरा गर्यौं । उहाँलाई फणिजीले चाचाजी भन्नुभयो । साइनो लगाएपछि कुरा गर्न झन् सहज भयो । पीडितसँग कुरा गर्दैगर्दा विजय दत्त त रौतहटको गौरतिर जानुभयो । उहाँ हिँडेपछि प्रहरी त्यहाँ बस्ने कुरै भएन । साँझ पर्न लगेको थियो । मन कसैले कुट्ला भन्ने डरले त्रस्त थियो । आजै समाचार लेख्नुपर्ने डेटलाइनले पनि अत्याएको थियो । हामी गाउँबाट फेरि चपुर फर्किने भयौं, डराउँदै । किनभने पीडितका घरमा जानेहरूलाई आलमका मान्छेहरू टार्गेट बनाइहाल्थे । राजनीतिक आवरणमा झन्डै सामसुम पारिएको १२ वर्ष अघिको बम कान्डका योजनाकार माननीय नै प्रहरी खोरमा थुनिएपछि सर्वत्र चर्चा चुलियो । त्यो बेला देशकै दृष्टि रौतहटमा थियो । जिल्ला ब्युरो प्रमुख चिरञ्जीवी ढुंगाना दाइले बाटोमै हुँदा फोन गरेर भन्नुभयो, त्यो मेन न्युज हो । छिटो लेखेर पठाउनु है । आलमका लठैतहरूले यस्तोसम्म आतंक फैलाएका थिए कि पत्रकार गाउँ पुग्दा घेरा हालिहाल्थे । त्यही घटनाको रिपोर्टिङ गर्न हामीलाई एक्साइन्टमेन्ट थियो । साँझ फणिजीकै घर आइपुग्यौं । उहाँले घरमै रेडियो पनि सञ्चालन गर्नुभएको थियो । उहाँको अफिसमै बसेर समाचार लेख्यौं । भोलिपल्ट मेन न्युज छापियो, मुद्दा फिर्ता लिन प्रलोभन । सम्पादक र जिल्ला ब्युरोबाट फणिजी र मलाई फोन आयो, राम्रो रिपोटिङ भयो । समाचार आएपछि पीडित परिवारलाई प्रहरीले सुरक्षा व्यवस्था मिलायो । आलम २९ कार्तिक २०७६ मा जेल चलान भए । चिहानबाट कंकाल निकालेर अनुसन्धान गरे झैं फणिजीले राजपुर बम कान्डमा पूर्वमन्त्री समेत रहेको घटनाका योजनाकार आलमलाई जेल पठाउन उहाँको समाचारले निकै ठूलो भूमिका खेलेको थियो । यो त एउटा घटनाको स्मरण मात्रै हो । फणिजीले यस्ता कैयौं चुनौती सहेर समाचार मात्रै लेख्नुभएन, धेरैको ज्यानसमेत बचाउनुभयो । धेरैको जीवनमा उज्यालो छर्नुभयो । धेरैलाई ऋणबाट सहयोग जुटाएर जीवन नै बदलिदिनुभयो । तर आज फणिजीको देहावसानसँगै उहाँको परिवार ४२ लाख बढी ऋणको पासोमा परेको छ । परिवारकै जीवनमा अँध्यारो छाएको छ । बसेको घर नै बैंक र सहकारीले लिलाम हुने जोखिममा छ । आज उहाँको उपचारका लागि लिएको ऋणले परिवार (श्रीमती, अबोध दुई छोरा) समस्यामा छ । स्वर्गीय फणिदेव महतजीको परिवारको पीडामा मलम लगाउने काम अब तपाईं हामी सबैको हो । मनले नमाने पनि यतिबेला भन्नेपर्ने भएको छ, अलबिदा फणिजी ! थप्नैपर्छ, परिवारजनमा गहिरो समवेदना ! ! ! यो पनि पढ्नुहोस अन्नपूर्णकर्मी फणि महतको निधन अन्नपूर्णकर्मी महतको स्मृतिमा ५ लाखको अक्षयकोषको स्थापना गरिने"
लिच्छविकालको स्वर्णिम संसार,"गौशालाको पश्चिमउत्तर कुनामा अवस्थित छ, भण्डारखाल बगैंचा। काठमाडौं उपत्यकाको प्राचीन सम्पदा स्थल पशुपति क्षेत्रको जीवन्त साक्षी हो यो। लिच्छविकालिक इतिहासको यो अमूल्य निधि, जुन मध्यकालमा लायकु दरबारको अभिन्न अंग थियो। पशुपतिनाथ मन्दिरलगायत देवपाटनका प्रमुख मन्दिरहरूमा फूलमाला आपूर्ति गर्ने पवित्र उद्यानको रूपमा विख्यात थियो त्यो स्थल। करिब १३४ रोपनी क्षेत्रफलमा फैलिएको यो बगैंचा कुनै समय रंगीबिरंगी फूलहरू, हरियाली वनस्पति र चञ्चल राता बाँदरहरूको क्रीडास्थल थियो। तर, आज यो उद्यान उपेक्षा, अतिक्रमण र लापरबाहीको सिकार बनेर उजाड अवस्थामा छ। प्राचीन वास्तुशास्त्रमा राजदरबारको परिकल्पनामा बगैंचा, उद्यान र भण्डागारलाई कार्यात्मक र सौन्दर्यात्मक दुवै दृष्टिकोणले महत्वपूर्ण मानिन्थ्यो। यी तत्वहरू राजदरबारको सौन्दर्य, सुरक्षा र आत्मनिर्भरताका प्रतीक थिए। बगैंचाले राजदरबारको सौन्दर्य वृद्धि गर्नुका साथै राजपरिवार र अतिथिहरूलाई विश्राम र मनोरञ्जनको वातावरण प्रदान गर्थे। कहीँकहीँ बगैंचालाई स्वर्गको प्रतीकको रूपमा परिकल्पना गरिन्थ्यो। बगैंचामा फूल, फलफूलका रूख र जलाशयहरू राखिन्थे, जसले प्रकृतिसँगको सामञ्जस्यतालाई दर्शाउँथे। नेपालको सन्दर्भमा मल्ल र शाहकालिक दरबारहरूमा बगैंचालाई सांस्कृतिक र धार्मिक कार्यहरू जस्तै, पूजा वा उत्सवका लागि पनि प्रयोग गरिन्थ्यो। लिच्छविकालदेखिको ऐतिहासिक महत्व : भण्डारखाल बगैंचाको इतिहास लिच्छविकाल विसं ४००९३७० सम्म जोडिन पुग्छ, जुन काठमाडौं उपत्यकाको सांस्कृतिक र धार्मिक केन्द्रको स्वर्णिम युग थियो। संस्कृतको भण्डारगार शब्दबाट नेपालीमा भण्डारखाल वा भँडारखाल शब्द बनेको हो। यो उद्यान लिच्छविकालिक दरबारको भण्डारण वा बगैंचाको हिस्सा थियो भन्ने संकेत पाइन्छ। पहिले एक राज्य र अर्को राज्यबीच बराबर आक्रमणप्रत्याक्रमण भइरहने हुनाले यस्ता भण्डारखालमा खाल्डो खनेर जतनपूर्वक धनसम्पत्ति लुकाइने परम्परा उसबेला रहेको बताउने उल्लेखहरू संस्कृत साहित्यहरूमा पाइन्छन्। भण्डारखाल बगैंचाको संक्षिप्त इतिवृत्ति : लिच्छविकाल, मध्यकाल, मल्लकालमा नेपालमा उद्यान वा बगैंचाहरूको स्थिति के कस्तो थियो वा हुन्थ्यो, त्यो बताउन सकिने आधारहरूको अभाव छ। शाहकालमा भने ठाउँठाउँमा बगैंचाको उल्लेख पाइन्छ। काठमाडौं खाल्डोमा रहेका मल्लकालिक दरबारहरूको अभिन्न अंग बनेर रहने गरेको भण्डारखालको प्राचीनता खोज्दै जाने हो भने माथि उल्लेख गरेजस्तो मध्यकाल वा त्यसभन्दा अगाडि पुग्न नसकिने होइन। उहिले दरबारमा भण्डारखालको उपयोगिता दुई प्रकारले रहने गरेको थियो : क दरबारको सौन्दर्यीकरणका लागि। ख धनसम्पत्तिलाई सुरक्षित गरेर राख्ने कार्यका लागि। यसले गर्दा पनि उहिले भण्डारखाल दरबारको अभिन्न अंग झैं बन्न पुगेको हुन्थ्यो। पशुपति क्षेत्रमा रहेको भण्डारखाल बगैंचा रहेको ठाउँ वरपर त्यस्तो कुनै प्राचीन दरबारको अवशेष झट्ट हेर्दा देखिँदैन। तर खोजीपस्दै गयो भने यो पनि पुरानो दरबारको अभिन्न अंगभित्रैको बगैंचा हो भन्ने कुरा बुझ्न गाह्रो पर्दैन। गोपाल राजवंशावलीमा पाइने एउटा उल्लेख (३७ ख, ३९ ख, ४४ क पत्र)को आधारमा पशुपति क्षेत्रमा एउटा मध्यकालिक दरबार रहेको तथा आआफ्ना अलग राज्यमा राज्याभिषेक समारोह गरिन्थ्यो। तर, पनि पशुपति क्षेत्रमा रहेको मध्यकालिक दरबारमा पुन: राज्याभिषेक समारोह गर्नुपर्ने चलन थियो। त्यसबेला यो कार्य चलनचल्तीमा रहेकाले त्यही दरबारसँग यो भण्डारखालको सम्बन्ध हुनु धेरै सम्भव छ। इतिहासकार डा गौतमवज्र बज्राचार्यले त्यो दरबार पशुपति क्षेत्रको एन्दलमा रहेको अनुमान गरेका छन्। नेसं ७७८ (विसं १७१५) ज्येष्ठ शुक्ल ८ बृहस्पतिबारको जयवागीश्वरी मन्दिर छेउको पाटीमा रहेको एउटा अभिलेखमा उल्लेख भएको सो नाम पछि कहीँ देखा पर्दैन। अहिले जहाँ पशुपतिनाथ अमालकोट कचहरी नामको कार्यालय रहेको छ। त्यही भवनमा तुलजा भवानी रहेको तथा उनको नित्यनैमित्तिक पूजाआजा अद्यापि हुने गरेको छ। पशुपति क्षेत्रमा हुने कतिपय पूजाआजा, जात्रायात्रामा तुलजा भवानी रहेको त्यस भवनमा आई पशुपति क्षेत्रका प्रमुख मानिने अमालीप्रमुख (आजभोलि पशुपति मन्दिरका मूलभट्ट) त्यहाँ आई संलग्न भई सम्पन्न गर्नुपर्ने राजकीय ढाँचाका परिपाटीहरूले मध्यकालिक राजाको शानशौकतलाई सम्झाउँछ। यसकारण मध्यकालिक दरबार भन्नु नै त्यही पशुपतिनाथ अमालकोट कचहरीको भवन रहेको क्षेत्र हुनुपर्ने अनुमान गर्न गाह्रो पर्दैन। त्यस भवनको दक्षिणपट्टि साकेव नामको गाई राख्ने ठाउँ, पश्चिमदक्षिणपट्टि झन्डै १३४ रोपनी क्षेत्रफलमा फैलिएको भव्य बगैंचा, त्यस बगैंचामा कुनै कामकाज गर्न आवश्यक पर्दा ब्याङ् मोही संलग्न हुनुपर्ने चलन तथा ब्याङ् मोहीलाई अन्य कुनै किसिमको कर तिर्नु नपर्ने प्रचलनलाई हेर्दा पनि भण्डारखालको राजकीय महत्वलाई नै संकेत गरेको भान पर्छ। पहिलेको साकेवमा अहिले नेपाल वेद विद्याश्रम, पशुपतिक्षेत्र विकास कोष एवं देव उद्यान रहेको छ। अर्को प्रसंगको पनि चर्चा गरौं। पशुपति क्षेत्रमा रहेको भण्डारखालदेखि दक्षिणपट्टि रहेको बत्तीसपुतली श्रीराममार्गस्थित एउटा घरको पर्खालको जग खन्ने क्रममा विसं २०३७ मा लिच्छवि लिपिमा राज्ञोमरदेवस्य लेखिएको पक्की इँट पाइएको थियो। भण्डारखाल र बत्तीसपुतलीको केही भाग उहिले एउटै सतहमा थियो। अमरदेव नामांकित इँटले पनि भण्डारखालको प्राचीनतालाई संकेत गर्दछ। देवपाटनमा लिच्छविकालका दरबारहरू रहेको हुन सक्ने संकेतस्वरूप तलेजुको स्थान रहेको ठाउँलाई अहिले पनि लायकु (दरबार) भनिने, देशोद्वारपूजा, उपाको वनेगुका पुराना परम्पराहरू अहिलेसम्म चलनचल्तीमा रहेका छन्। यिनै पुराना प्रसंगहरूको केन्द्रबिन्दुमा भण्डारखाल बगैंचा रहेको सन्दर्भले पनि भण्डारकालको प्राचीनताको झलक दिइरहेको कुरालाई बिर्सन सकिन्न। वनदुर्गको रूपमा पशुपतिका जंगल : काठमाडौं खाल्डोमा रहेका कतिपय प्रसिद्ध देवस्थलहरू प्राय: वनदुर्गको रूपमा देखिन्छन्। पशुपतिनाथ, स्वयम्भूनाथ, आदिनाथ (चोबहार), वज्रयोगिनी (गुंविहार) आदि देवस्थलहरू वनदुर्गको रूपका महत्वपूर्ण स्थल थिए। वनदुर्ग केही उच्च डाँडामा रहेको हुन्थ्यो। पशुपतिनाथ मन्दिर त्यस्तो उच्च डाँडामा रहेको नभए पनि धार्मिक, सांस्कृतिक एवं आध्यात्मिक दृष्टिकोणले महत्वपूर्ण तीर्थस्थल रहेको छ। सोही कारण सुरक्षाका दृष्टिाले पनि उहिलेदेखि नै वनदुर्गको वर्गीकरणमा पारेको देखिन्छ। वनदुर्गको आफ्नै किसिमका विधिनिषेधहरू हुन्थे। मुख्यत: यहाँका रूखबिरुवा काट्न र भाँच्न पाइन्नथ्यो। त्यस्तो वनदुर्गभित्र व्यक्तिगत घर, खेतबारी हुन्नथ्यो। पशुपतिक्षेत्रका रूखबिरुवाहरू ऋषिमहर्षिको रूपमा पावन पशुपति क्षेत्रमा जन्म लिन आएका मानिने परम्पराले गर्दा यहाँको जंगल आजसम्म पनि केही सुरक्षित हुन सकेका हुन्। यद्यपि बेलाबेलामा यहाँको जंगललाई विनाश गर्ने किसिमका कामहरू नभएका होइनन्। पुरातात्विक उत्खनन : विसं २०३९ मा पुरातत्व विभाग र इटालियन पुरातत्वविद् जियोव्वानी भेरार्डीको टोली तथा विसं २०७३ मा पशुपति क्षेत्र विकास कोष, पुरातत्व विभाग र बेलायतको दुरहम विश्वविद्यालयको संयुक्त टोलीले भण्डारखाल बगैंचाको केही भागमा उत्खनन गरेको थियो। जतिबेला त्यहाँ छैटौं र सातौं शताब्दीताकाका लिच्छविकालिक पोखरी, संरचना र अवशेषहरू फेला परेका थिए। ती अवशेषहरूले भण्डारखाललाई पुरातात्विक दृष्टिकोणले मात्र होइन, सांस्कृतिक र ऐतिहासिक दृष्टिकोणले पनि अमूल्य निधि बनाएको छ। पशुपतिनाथको उद्यान : मध्यकालमा यो बगैंचा लायकु दरबारको अभिन्न अंगको रूपमा रह्यो। पशुपतिनाथ मन्दिरमा चढाइने फूलमालाका लागि यहाँका रंगीबिरंगी फूलहरू प्रयोग हुन्थे। यही बगैंचाबाट हरेक दिन बिहान बाह्र माला तयार गरी मन्दिरहरूमा पुर्याउने परम्परा विसं २०४९ सम्म निर्वाध रूपले चलेको थियो। गुराँस, सुनचाप, मडिल्लो, जमानीमान्द्रो, फित्तिफ्याँजस्ता फूलबिरुवाले सजिएको यो उद्यानले मन्दिरका पूजाअर्चनालाई सुगन्धमय बनाउँथ्यो। यस्तो पवित्र कार्यले भण्डारखाललाई धार्मिक र सांस्कृतिक रूपमा अपरिहार्य बनाएको थियो। विसं १९७४ अघि पशुपतिनाथ अमालकोट कचहरीले र त्यसपछि समरजंग कम्पनीले भण्डारखालको रेखदेख गरेको थियो। समरजंग कम्पनीको समयमा एक सुबेदारको नेतृत्वमा दुई हवल्दार, बीस सिपाही र छ मालीले यो बगैंचालाई हराभरा राख्थे। उनीहरूले नै यसलाई शिवपार्वती उद्यान नामकरण गरे, जसले पशुपतिनाथ र पार्वतीको पवित्रतासँग जोडिएको बगैंचाको महिमालाई झल्काउँछ। त्यो समयमा बगैंचा फूलहरूको सुगन्ध, रूखहरूको हरियाली र चन्द्रमाजस्तै चम्कने पोखरीहरूले सजिएको थियो। यहाँका दुईवटा पोखरी बाह्रै महिना पानीले भरिएका हुन्थे, जसले एकातिर बगैंचालाई जीवन्त र आकर्षक बनाइरहेको हुन्थ्यो भने अर्कोतिर भूमिगत रूपले नजानिँदो प्रकारले वरपरको रूखबिरुवालाई सिञ्चित गरिरहेको हुन्थ्यो। स्याहारसम्भारको अभावमा अहिले ती दुई पोखरीको नामोनिसान नै झन्डैझन्डै विलुप्त भइसक्यो भने हुन्छ। भण्डारखालको वानस्पतिक विविधता पनि उत्तिकै लोभलाग्दो थियो पहिले। यहाँ तराईको उष्ण जलवायुमा पाइने सिमल र हिमालको चिसोमा अग्लिने देबदार, गोब्रेसल्ला, काँडेसल्ला र गुराँसका बिरुवाहरू एकै ठाउँमा पाइन्थे। मडिल्लो, शिरीष, हाडेबयर, सुनचाप, काउलो, प्वाँले, वायुबिडङ, धुसर, वर, पीपल, लप्सी, समी, कागतेपाटे, मयल, सिलिंगे, काभ्रो, चिलाउने, पैंयू, सल्ला, धूपी, बकैनाजस्ता बिरुवाले बगैंचालाई जैविक विविधताको खजाना बनाएका थिए। यीमध्ये कतिपय आयुर्वेदीय महत्वका थिए भने कतिपय धार्मिक दृष्टिकोणले पवित्र मानिन्थे। रणबहादुर शाहको पालामा ब्याङ (गुठी जग्गा कमाउने)हरूले करमुक्त रूपमा बगैंचाको स्याहार गर्थे, जसले यहाँको संरक्षणमा स्थानीय सहभागिताको उदाहरण प्रस्तुत गर्छ। विनाशको कालखण्ड : भण्डारखालको सुनौलो युग समरजंग कम्पनीले रेखदेख छोडेपछि समाप्त भयो। बगैंचा बेवारिसे बन्यो, रूखहरू काटिए, फूलबिरुवा उजाडिए। विसं २०२७ को दशैंमा तिब्बतबाट ल्याइएका चारपाँच हजार भेडाच्यांग्रालाई नेपाल खाद्य संस्थानले यहाँ राख्दा ससाना बिरुवा, झाडी र फूलहरू सलहले बाली नष्ट गरेजस्तै सखाप भए। भेडाच्यांग्राले ससाना झाडीहरू त विनास पारेपारे, ठुल्ठूला रूखका बोक्रा पनि कोतरेर विरूप तुल्याए, जसले ठूला रूखहरूलाई पनि सुक्न बाध्य बनायो। सुबेदारको नेतृत्वमा दुई हवल्दार, बीस सिपाही र छ मालीले भण्डारखाल बगैंचालाई हराभरा राख्थे। उनीहरूले नै यसलाई शिवपार्वती उद्यान नामकरण गरे, जसले पशुपतिनाथ र पार्वतीको पवित्रतासँग जोडिएको बगैंचाको महिमालाई झल्काउँछ। यो समयमा बगैंचा फूलहरूको सुगन्ध, रूखहरूको हरियाली र चन्द्रमाजस्तै चम्कने पोखरीहरूले सजिएको थियो। यसैकारण बगैंचाको स्याहारसम्भारमा दिलोज्यान दिएर समर्पित पाले, माली एवं कामदारहरूको मनोबल घट्यो। केही वर्षपछि समरजंग बगैंचाको कामबाट हट्यो। पटक पटकको राजनीतिक आन्दोलनको क्रममा पनि भण्डारखालको वनजंगल र रूखहरू काटिने, मासिने काम भए। पहिलेका अजंग अजंगका रूखहरू अहिले देख्न पाइन्न। पर्याप्त रेखदेख र पानीको अभावमा त्यस्ता रूखहरू कुनै सुके त कुनै ढले अनि कुनै काटिए, मासिए। भण्डारखाल बगैंचालाई पूरै घेर्ने गरी रणबहादुर शाहको पालामा बनाइएको अग्लो पर्खालले बगैंचालाई सुरक्षित राखेको थियो। तर बेलाबेलामा हुने अतिक्रमणले त्यसको महत्वलाई चुनौती दिन्थ्यो। दक्षिणपट्टिका लिच्छविकालिक इनारहरू, जसमध्ये एउटा विशेष शैलीको थियो जो निजी कम्पाउण्डमा परिणत भयो। बेलाबेलामा भण्डारखाल बगैंचाको उत्तरतर्फको बस्तीबाट हुने गरेको अतिक्रमणले बगैंचाको रूखको जनघनत्व खुम्चिँदै गयो। छँदाखाँदाका रूखबिरुवा एवं तिनका हाँगाबिँगाहरू काटिए। जसको कारण कुनै बेला सानोतिनो घनाजंगलकै स्वरूप ग्रहण गरेको भण्डारखाल पातलिँदै गयो। शहरबजारको नजिकमा रहेको भए पनि पहिले निकै घना थियो। जंगलमा पसेपछि पन्ध्रबीस फिट परको मानिसलाई पनि बाक्लो रूखबिरुवा, झाडी, लहरापातहरूका कारण देख्न मुस्किल पथ्र्याे। अहिले त्यो अवस्था रहेन। बाँदरहरूको दु:खान्त कथा : भण्डारखालको पहिचान राता बाँदरहरू पनि हुन्, जसले यहाँको प्राकृतिक सन्तुलनमा योगदान पुर्याउँथे। बिहानबेलुका उदारमना दाताहरूले खुवाउने फलफूल, रोटी, गहुँ र चामलले बाँदरहरू बगैंचामै सन्तुष्ट रहन्थे। तर कहिलेकाहीँ हुने बन्द, हडताल र कोभिड१९ को बेला खाद्य आपूर्ति बन्द हुँदा उनीहरू भोकप्यासले छट्पटाएर नजिकको गाउँबस्तीमा जान बाध्य हुन्थे। हाल आठ महिनादेखि पशुपति क्षेत्र विकास कोषले बगैंचा बन्द गरेपछि बाँदरहरूको अवस्था निकै दयनीय बन्न पुगेको छ। पानी र खानाको अभावमा धेरै बाँदरहरू भोकले तडपिरहेका छन्। भोटु पाँडेले स्थापना गरेको बाँदर गुठीको जग्गा गुठी संस्थानले रैतानमा परिणत गरिदिएपछि बाँदरहरूका लागि नियमित आहारको व्यवस्था बन्द भएको निकै लामो समय बितिसक्यो। त्यसपश्चात् केही दयालु दाताहरूको उदार हृदयका कारण पशुपति क्षेत्रका बाँदरहरूले केही राहत पाइरहेका थिए। भण्डारखाल बगैंचाको मूल ढोकै बन्द गरिएपछि बाँदरहरूलाई त्यस्ता दाताहरूले खुवाउन सहज छैन। भगवान् पशुपतिनाथको क्षेत्रमा पशुहरूको यस्तो बेहाल हुनु दु:खलाग्दो छ। पशुपति क्षेत्र विकास कोषले पशुपति क्षेत्रका बाँदरहरूको भरणपोषणलाई के गर्ने हो ? अब गम्भीर भएर सोच्नु पर्ने अवस्था आएको छ। अबका दिनमा बाँदरको सुरक्षा र खानपानमा कोषले नसघाए कसले सघाउने ? पशुपति क्षेत्रका बेवारिसे व्यक्ति, दु:खी, अनाथ एवं गाई, नन्दी, बाँदर, कुकुर, मलेवा, परेवाको अभिभावक भन्नु नै कोष हो र हुनुपर्छ। भगवान् श्रीपशुपतिनाथ सम्पूर्ण पशुहरू (दुई खुट्टे, चार खुट्टे)का मालिक अर्थात् स्वामी वा पति हुनुहुन्छ। यसैले यस क्षेत्रका पशुपक्षीहरू भोकभोकै रहनुहुन्न। पशुपति क्षेत्रमा भएको भण्डारखाल बगैंचा र विसं १९०३ मा जंगबहादुर राणालाई सर्वेसर्वा बनाउन सहयोगी भूमिका खेलेको भण्डारखाल बगैंचाबीचको सम्बन्धमा कहिलेकाहीँ मानिस अलमलिने गरेको पाइन्छ। विसं १९०३ को घटना घटेको भण्डारखाल बगैंचा पशुपतिक्षेत्रको नभई हनुमानढोका दरबार क्षेत्रको हो। पशुपति क्षेत्र विकास कोषको भूमिका : कोषले स्थापनाको झन्डै तीस वर्षपछि भण्डारखाल बगैंचाको संरक्षणमा विसं २०७३ मा वरिपरि बगैंचा घुम्न मिल्नेगरी आकर्षक ढंगले प्रस्तर फलकयुक्त पैदलमार्ग, टिकट काउन्टर र सुविधासम्पन्न शौचालय निर्माण गरेको थियो। त्यो पहलले बगैंचालाई पर्यटकीय गन्तव्य बनाउने र कोषको आम्दानी बढाउने लक्ष्य राखेको थियो। तर विसं २०७४ पछि कोषको बेवास्ताले यो प्रयास ओझेलमा पर्यो। हाल बगैंचा पूर्णरूपले बन्द छ र कुनै स्पष्ट कारणबिना यो अवस्था लम्बिँदै गइरहेको छ। भण्डारखाल बगैंचा सर्वसाधारणका लागि खुला हुँदा स्थानीय जनसमुदाय, स्वदेशीविदेशी तीर्थयात्री एवं पर्यटकहरूका लागि पनि मन परेको गन्तव्य बन्न गएको थियो। बिहानदेखि बेलुकासम्म स्थानीय हजारौं विद्यार्थी, युवकयुवती, प्रौढ एवं हिँडडुल गर्न सक्ने र ज्येष्ठ नागरिकहरू स्वच्छ हावा पाउने आशाले घुम्न जाने ठाउँ भण्डारखाल बगैंचा बनेको थियो। अहिले मूल ढोकामै भोटेताल्चा लगाएर घुम्न, डुल्न निषेध गरेपछि पैदल हिँड्ने र स्वास्थ्यलाभ गर्ने अवसरबाट ती सबै वञ्चित हुन पुगेका छन्। हुँदाहुँदा अहिले गएर त यो बगैंचा आत्महत्या गर्ने स्थलको रूपमा पो परिणत हुँदै गएको छ, जुन दुर्भाग्यपूर्ण छ। यो एकदमै गम्भीर विषय छ। मानिसहरूको आवतजावत बन्द गरिएपछि एकान्तको फाइदा उठाउँदै त्यहाँ गई आत्महत्या गर्नेहरूलाई प्रोत्साहन त मिलिरहेको होइन ? विचारणीय छ। भण्डारखाल बगैंचा बन्द गरिएयताको अवधिमै पनि तीनचार जनाले त्यहाँ आत्महत्या गरिसकेका छन् भन्ने सुनिन्छ। यसतर्फ सरोकारवालाको ध्यान गम्भीर ढंगले आकर्षित हुनपर्छ। भण्डारखालको गौरवशाली इतिहास र सम्भावनालाई पुनर्जन्म दिने जिम्मेवारी कसको हो ? वर्तमानमा भण्डारखाल बगैंचा पशुपति क्षेत्र विकास कोषअन्तर्गत रहेका कारण यसको धार्मिक, सांस्कृतिक, ऐतिहासिक एवं सामाजिक महत्वलाई जोगाड गर्ने, संरक्षण, सम्वद्र्धन गर्ने प्रमुख जिम्मेवारी उसैको हुनुपर्ने हो। तर कोषको उदासीनताका कारण नै आज यो बेवारिसे झैं बन्न पुगेको देख्दा अत्यन्त दु:ख लागेको छ। संरक्षणका लागि प्रस्तावित उपायहरू : भण्डारखाल बगैंचालाई पुनर्जन्म दिन तत्काल उचित कदम चाल्नुपर्ने अवस्था आइसकेको छ। सके कोष आफैंले व्यवस्थित रूपले सञ्चालन गर्ने हो। सकिँदैन भने कोषले भण्डारखाल बगैंचालाई बन्द गर्नुको सट्टा भण्डारखाल उद्यान संरक्षण समिति गठन गरी स्थानीय बासिन्दा, पर्यावरणविद् र संस्कृतिप्रेमीहरूलाई संलग्न गराइ कसरी हुन्छ व्यवस्थित रूपले भण्डारखाल बगैंचाको संरक्षण, संवर्धन र प्रवर्धन गर्नु जरुरी छ। दोस्रो, साप्ताहिक, मासिक वा वार्षिक सदस्यता शुल्क लागू गरेर यहाँ घुम्न आउनेहरूका लागि शौचालय, पिउने पानी, बस्ने मेचहरू ठाउँठाउँमा राखेर नियमित सरसफाइको माध्यमबाट मानिसलाई आउन प्रेरित गरी आम्दानीको स्रोत जुटाउन सकिन्छ। जसले सरसफाइ, सुरक्षा र बोटबिरुवाको स्याहारसुसारमा समेत योगदान पुर्याउन सहयोग गर्ने हुन्छ। तेस्रो, यहाँ भएका लिच्छविकालिक अवशेष स्वरूपका भग्नावशेषहरूलाई संरक्षण गरी पोखरीको पुनरोद्धारद्वारा पुरातात्विक बगैंचाको रूपमा विकास गरे स्वदेशी र विदेशी पर्यटक आकर्षित हुन सक्छन्। स्थानीयका लागि बिहान ५ बजेदेखि ७ बजेसम्म र बेलुका ४ बजेदेखि ६ बजेसम्म गरेर जम्मा ४ घण्टा नि:शुल्क प्रवेश गर्ने व्यवस्था गरिदिए उनीहरू खुसी हुने थिए। यस प्रकारले भण्डारखालको संरक्षण, संवर्धनका लागि जतिसक्दो चाँडो पहल गर्नु नितान्त जरुरी भइसकेको छ। माल पाएर पनि चाल नपाएको अवस्थालाई अन्त्य गरी भण्डारखाललाई फेरि हरियाली र जीवन्त बनाउन सबै सरोकारवाला एकजुट हुनुपर्छ। यो बगैंचा हाम्रो विगतको गौरव र भविष्यको समृद्धिको सेतु हो। ढोका थुनेर होइन, खोलेर संरक्षण, संवर्धन र प्रवर्धनको पहल जरुरी छ। यसलाई योजनाबद्ध ढंगले संरक्षण, संवर्धन र प्रवर्धन गर्नुपर्छ। भण्डारखाल बगैंचाभित्र विसं २०७३ सालमा बनेको प्रस्तर फलकयुक्त ३ किलोमिटर लामो एवं फराकिलो पैदलमार्गले स्वस्थ जीवनशैली अपनाउनेहरूलाई हिँडडुल गर्न निकै आकर्षित गरिरहेको थियो। काठमाडौंको धुलोधुँवाबाट राहत पाउन यो बगैंचा स्थानीयवासीका लागि फोक्सोतुल्य छ। स्थानीय विद्यालय र समुदायलाई बगैंचाको संरक्षण, सम्वद्र्धन एवं प्रवर्धनमा संलग्न गराएर प्रकृति र वातावरणप्रति जागरूकता फैलाउन सकिन्छ। पुरातात्विक र पर्यावरणीय सम्भावना : भण्डारखालको पुरातात्विक महत्वलाई अरू उजागर गर्न उत्खननबाट प्राप्त अवशेषहरूलाई संरक्षित गरी त्यसलाई हेर्न पाउने र पोखरीमा घुम्न पाउने व्यवस्था गर्न सके कति राम्रो हुन्थ्यो ! यहाँस्थित लिच्छविकालिक पोखरी र संरचनालाई पुनर्निर्माण गरेर पर्यटकीय गन्तव्य बनाउन सकिन्छ। यसले काठमाडौंको पर्यटन उद्योगलाई नयाँ उचाइ दिन मद्दत गर्ने निश्चित छ। बगैंचाको जैविक विविधतालाई जोगाउन नयाँ बिरुवा रोप्ने, पुराना रूखहरूको स्याहार गर्ने र पोखरीहरू पुनर्जन्म दिने अभियानलाई युद्धस्तरमा अगाडि बढाएर भण्डारखाल बगैंचालाई पुन: जीवन्तता दिन सकिन्छ। पुर्खाहरूले त्यत्रो विरासत छोडिदिएका छन्, आज हामी त्यसलाई संरक्षण, संवर्धन र प्रवर्धन गर्न सक्तैनौं भने भावी पुस्ताले के भन्ला ? पशुपति क्षेत्रमा भएको भण्डारखाल बगैंचा र विसं १९०३ मा जंगबहादुर राणालाई सर्वेसर्वा बनाउन सहयोगी भूमिका खेलेको भण्डारखाल बगैंचाबीचको सम्बन्धमा कहिलेकाहीँ मानिस अलमलिने गरेको पाइन्छ। विसं १९०३ को घटना घटेको भण्डारखाल बगैंचा पशुपतिक्षेत्रको नभई हनुमानढोका दरबार क्षेत्रको हो। हनुमानढोका दरबार क्षेत्रमा रहेको भण्डारखाल क्षेत्र प्रारम्भमा निकै ठूलो थियो। विसं १९९० को महाभूकम्पपछि आधुनिकतातर्फ मोडिने क्रममा त्यहाँ जुद्धसडक (न्यूरोड) बन्यो, भूगोलपार्क बन्यो। नेपालको पहिलो बैंक नेपाल बैंक लिमिटेडको भवनसमेत त्यही भण्डारखाल बगैंचा क्षेत्रमा बन्न पुग्यो। जुद्धशमशेरको सालिकको पूर्वाेत्तर कुनामा रहेको भगवती मन्दिर र त्यहीँ रहेको विशालबजार क्षेत्र पनि भण्डारखाल क्षेत्रकै जग्गाभित्र पर्दथ्यो। नयाँ सडक निर्माणको क्रममा महांकालदेखि इन्द्रचोकसम्म दुवैतर्फ घरहरू महाभूकम्पपछि नै बनेका हुन्। त्यसबेला रु एक लाखसम्म खर्च गर्न सक्ने तात्कालिक प्रजाहरूलाई घरनिर्माण गर्न दिने व्यवस्था गरिएको थियो। यस क्रममा पछि गएर हनुमानढोका दरबारको भण्डारखाल दरबारभित्र रहेको जलशायी नारायण भएको पोखरी र त्यसको वरपर रहेको सीमित क्षेत्रमा संकुचित हुन पुग्यो। यसप्रकार विसं १९९० अघिको भण्डारखालको भूदृश्य (ल्यान्डस्केप) र त्यसपछिको ल्यान्डस्केपमा आनका तान फरक भइसकेको छ। उपसंहार : पशुपति क्षेत्रस्थित भण्डारखाल बगैंचा काठमाडौंको सांस्कृतिक, ऐतिहासिक र पर्यावरणीय सम्पदा हो। यसको संरक्षणले लिच्छविकालिक इतिहासलाई जीवन्त राख्नुका साथै स्थानीय बासिन्दाको स्वास्थ्य र पर्यटन उद्योगलाई टेवा पुर्याउँछ। ढोका थुनेर होइन, खोलेर संरक्षण, संवर्धन र प्रवर्धनको पहल जरुरी छ। माल पाएर पनि चाल नपाएको अवस्थालाई अन्त्य गरी भण्डारखाललाई फेरि हरियाली र जीवन्त बनाउन सबै सरोकारवाला एकजुट हुनुपर्छ। यो बगैंचा हाम्रो विगतको गौरव र भविष्यको समृद्धिको सेतु हो। यसलाई योजनाबद्ध ढंगले संरक्षण, सम्वद्र्धन र प्रवद्र्धन गर्न पछि पर्न हुने बेलै छैन। यस विषयमा सम्बन्धित सरोकारवालाको छिटोभन्दा छिटो ध्यानदृष्टि जानु जरुरी छ।"
चोटको उत्सव मनाउँदा,"जसले यो उपन्यास पढ्छ, उसैलाई यो आफ्नो कथाजस्तो लाग्छ। आफ्ना किशोरकालीन प्रेमले उसमा रोमाञ्चकता भर्छ। आधुनिक नेपाली कविताको थालनी १८ औं शताब्दीको तेस्रो दशकतिरबाट भएको भए पनि आजका मितिसम्म आइपुग्दा नेपाली कविताले संस्कृत साहित्यका कविताले पार गरेको आठ हजार वर्षको लामो यात्रा र आंगल भाषाका कविताले पार गरेको करिब २५०० वर्षको इतिहासका तुलनामा कविताका बान्की, प्राप्ति, शारीरिक विकास आदिका दृष्टिले तिनले पाएका सबै उपलब्धि धेरथोर नेपाली कविताले पनि हस्तगत गरेको छ । इसापूर्व छैटौं शताब्दीका वाल्मीकिको वाल्मीकीय रामायणको मात्रै हिसाब गर्दा आठ हजार वर्षको इतिहास देखिन्छ । प्राक्वैदिक कालदेखि उत्तरवैदिक कालपछि सुरु भएको लौकिक संस्कृतसँग मात्र पनि साँगी लाग्न सक्ने कविताको इतिहास चीनियाँ भाषाका कविताको छ भने अधिकृत रूपमा भन्न सक्दिनँ । बाँकी कुनै पनि भाषाका रचनाले यति लामो घामखडेरी खेपेका छैनन् भन्ने कुरो ढुक्क भएर भन्न सकिन्छ । कविताको लामो इतिहास कोट्याउन चाहन्नँ । अब्राहम लिंकनले आफ्ना सन्दर्भमा भनेको र त्यसलाई नाट्याख्यानले माग गरेबमोजिम बालकृष्ण समले प्रख्यात बनाएको भनाइ दुःखीका घरमा मात्र तेरो बास हुने भए हे ईश्वर ! दया राखी मलाई अझ दुःख दे भने झैं आजको युगका कवि नेपाली काव्यकाननमा चोटहरूको उत्सव लिएर देखापरेका छन् । उनी चोटैचोटमा पनि कसरी उत्सव मनाउँदा रहेछन् ? एकछिन उनको उत्सव हेर्ने रहर लागेको छ । अनेकौं नवीन बान्कीका भनाइ र नवीन प्रकारको वक्विन्यासका कारणले पनि ठाकुरका कविता पठनीय मात्र छैनन् मननीय पनि बनेका छन्। ठाकुर बेलवासेलाई पाएको खुसियालीमा दुवै घुँडामाथि थाल राखेर उनकी आमाले घिउ र भात खाएको दिन (२०३३) साल ठाउँ अर्घाखाँची थियो । यिनले २०५९ सालमा सागरको वरिपरि मनहरूको समारोह नामक कृति लिएर नेपाली कविताका उपवनमा प्रवेश गरेका हुन् पहिलोपटक । दोस्रोपटक २०६७ मार्गशीर्षमा अचानक यो साँझ लिएर आइपुगेका थिए भने २०६९ सालमा त्रासमा ईश्वरलाई हातमा भक्तले भगवान्को मूर्ति बोकेजसरी बोकेर टुप्लुक्क आइपुगेपछि २०८१ ज्येष्ठ मासमा चोटहरूको उत्सव बोकेर आएका रहेछन् । कविको स्वभावलाई धेरै पहिले पौरस्त्य कविस्वभाव पारखीहरूले भनेका थिए कविर्मनीषी परिभूस्वयम्भू यथास्मै रोचते विश्वं तथेदं परिवर्तते । कवि आफै स्वयम्भू ब्रह्म हो । अतः यो जगत् उसलाई जस्तो बनाउन मन लाग्छ त्यस्तै बनाइदिन्छ । यो विश्वविराट प्रकृति नै त्यो स्वयम्भू ब्रह्म हो भन्ने कुरो बिर्सन्छ । सागर हेर्न, सागरको लहर झैं उर्लेको उर्मी उर्लेर उठे झैं उठेको पर्वत र त्यसलाई आफैमा आत्मसात गरी भाग्न नदिन अथाह गहिराइ सृजना गरी नीलो बनेको सागर हेर्न, भोग्न, खेल्न, नुहाउन, डुब्न र मर्नकै लागि गएका भए पनि जाने र देखेर रमाउनेका लागि ती ती मनले आयोजना गरेको समारोह पो देखेछन् ठाकुरले त । हरिमोहन झाको खट्टर कका क तरंग शीर्षक मैथिली भाषाको निबन्धकृति पढेको थिएँ । त्यस्तै, अमिरी लालके हसिन सपने भन्ने सिरियल पनि हेरेको थिएँ । दुवै उस्तै थिए । सायद ठाकुरको सागरका वरिपरिको आयोजित समारोह पनि यस्तै मनमौजी काल्पनिक तरंग र बिम्बले भरिएको पुस्तक होला कि भन्छु । यो पढ्न पाएको छुइनँ । प्रकृतिका अनौठा घटनालाई मौसमी यथार्थ ठान्ने र प्राचीन धर्मसंस्कारसंस्कृतिका कुरालाई मिथक ठान्ने लर्डमेकाले पद्धतिबाट अनुप्राणित समाज बन्दै गएको छ आजको हाम्रो समाज पनि । यो समाजका लागि चर्मचक्षु र भावचक्षु नै सबैभन्दा सत्य र यथार्थ हुन् । यिनलाई पूर्वले शिस्नोदर अनुप्राणित जातिदूषक खल भनेर पनि सम्बोधन गरेको भेटिनसक्छ । वृक्ष र पाषाणमा पनि ईशत्वको झल्मलाकार छटा देख्ने साधक र पाषाणलाई पाषाणकै मूल्य प्रदान गर्ने दृष्टिको भेट सायदै होला । ऋग्वेदको पुरुषसूक्तले यो ब्रह्माण्ड नै त्यो विराट पुरुषको अंग हो भने यी ऋतुहरू कोही आज्य, कोही हवि, कोही यज्ञ अर्थात् वसन्त ऋतु आज्य हो । ग्रीष्म यज्ञ हो भने शरद् चाहिँ कवि हो भनेर विश्वविराट प्रकृतिको चित्रण ऋग्वेदले गरेको देखिन्छ । यसैगरी, युवाजमातले रेन्बोलाई एक प्रकारको वस्तु संयोजनको परिणाम बाहेक केही हुनसक्दैन भन्ने ठान्छ । मसिनो पानीका लहर सूर्यका या प्रकाशका तेर्छा (तिर्यक)तहमा परेर सप्तरंगी रेन्बो बन्छ भनेर इन्द्रधनुषे संस्कारको खिल्ली उडाइदिन्छ । अर्काे दृष्टिले हेर्दा आदर्श नै यथार्थ र यथार्थ नै आदर्शका रूपमा बिम्बवादले बिम्बको व्याख्या गर्दछ । बिम्ब र प्रतीकको संयोजन मिलाएको अवस्थामा सूक्ष्म र व्यापकताको पनि सन्तुलन कायम हुनसक्छ । बेलवासेका कवितामा नयाँ बिम्ब र नव प्रतीक नव अर्थमा पनि प्रयोग भएका पाइन्छन् । ईश्वरले ब्रह्माण्ड सिर्जना गयो र ब्रह्माण्ड भौतिक घटना हो । यसमा अनेकौं प्रकारका पदार्थ छन् । तिनको अनेकौं शक्ति र स्वभाव छ भन्ने यथार्थका धारणाले मानव विनाको प्रकृति, मूल्यवान् द्रव्य (सुन, चाँदी, हीरा, मोती, माणिक्य, प्लेटिनियम, युरेनियम आदि ठोसमा र द्रवमा (पेट्रोल, डिजेल, ग्यास, पोटासियम साईनाइड) जस्ता कुराको पनि कुनै अर्थ रहँदैन भनेर अबका मानवले ईश्वरलाई नै नमान्ने तरखर गरेको सूचना दिएर ठाकुरले नित्सेले भन्दा अलि नरम किसिमले उसलाई त्रास देखाएको थियो । धन्नुकारी छोराले बुढा भएर हातगोडा बसेका बाबुआमालाई वचन र भौतिक रूपमा हात हालेझैं उसको मृत्युकै घोषणा गरिदिएको थियो नित्सेले । त्यसो गरेको धेरैपछि अब फेरि चोटको उत्सव मनाएर दुःख र सुखलाई एकाकार गराएको छ उनले । हुन पनि हो नि त धेरै खुसीका समयमा पनि गला अवरुद्ध हुन्छ । ताता आँसु वैरिन्छन् । समवयी विपरीतलिंगी पाउनु सुख र दुःख दुवै होइन र ? केही समय, केही क्षणका लागिका सुखले जीवनभरि दिने दर्द र चोटलाई नै सोझो, सरल तिर्यक, तिरोहण आदि अनेकौं पाश्र्वबाट त्यसै कुरालाई भिन्न भिन्न परिवेश र परिस्थितिमा राखेर ३८ शीर्षकमा कविले प्रेमलाई हेरेका छन् । प्रेम नै त हो बालुवामा पानीको भ्रम प्रदान गरेर मृगलाई मार्ने । प्रेमै त होनि अग्ज्विालामा हाँसीहाँसीकन जीवन उत्सर्जन गराउने पुतलीलाई । संगीतप्रतिको प्रेमै त हो मृगलाई लठ्याएर सिकारीका फेला पार्ने । हजारहजार जुनीसम्म खरानी घसेर शरीर सुकाएर ब्रह्मप्राप्तिका निमित्त साधकलाई रनभुल्लमा पारेर अस्मिता साबित गर्ने ब्रह्म पनि त प्रेमकै प्रतीक होइन र ? नयाँ प्रकारको भणितिभंगीमा, अलिकति ताछतराछ गरेर रन्ना लाएर चिल्याएका शब्दफलकमा उमारेका प्रेमका बुटामा पाठकका दिलदिमागलाई चुम्बकले लौहकणलाई ताने झैं तानेर राख्न सक्षम छन् यी कवि । फलामको तीखो अंकुशमा मासुको या यस्तै कुनै आकर्षक खाद्य राखेर फसाए झैं उसले उसलाई केश, ओठ, सुडोल हातगोडा र ठीक्क ठाउँमा उठेको अंग र ठीक्क ठाउँमा गभीर बनेका आंगीक अवयवका समग्र लावण्यले लठ्याउनु नै हिजोदेखि आजसम्म कै प्रेमकर्म होईन र ? शिव र पार्वती, वृन्दा र विष्णु, दुस्यन्त र शकुन्तला, रोमियो र जुलियट । उपर्युक्त परिवेशमा राखेर तिमी अर्थात् तिमी, एउटा हठात् घटना, जीन्दगी अर्को एउटा ननसा, तिमीलाई पनि यस्तै लागेको त छैन ? आदिआदि लगायत सबै शीर्षकले प्रेमलाई शिरदेखि पैतलासम्म, पैतलादेखि शिरसम्म अनि दायाँ कोल्टो वायाँ कोल्टो, घोप्टो उत्तानो पारेर प्रेमलाई हेर्नुहोस् अनि प्रेमको लम्बाइ, चौडाइ र गहिराइका आयाम निकालेर घनमिटरमा हिसाब गर्नुस् बेलवासेको चोटहरूको उत्सव सबै नै स्वायत्तीकरण गर्न सक्नुहुन्छ । समग्रमा, जीवनका आयाम नाप्नु, दुःखसुख सँगालेर फेरि जीवनकै सुख र दुःखलाई आयामीकरण गर्नु नै चोटहरूको उत्सव मनाउनु हो । सर्पको विषालु दंशन, आगाको दाहक ज्वाला, उतुंग शिखरबाट फालिनु पनि प्रह्लादलाई आनन्ददायक र आह्लादक बनेका थिए । यदि भगवान्प्रतिको रतिमा लट्ठ नपरेको भए ? तुलसी दासले सर्पलाई नै डोरी ठानेर दोस्रा तलामा चढेका थिएनन् र ? पत्नी प्रेमको यो चोटै त हो नि । भणिति मात्र फरक परेको होला । ठाकुर जीवनका आवश्यकता र आपूर्तिमा आउने सानाठूला आनन्द र दुःखमा पनि आनन्दबोध गराउन सक्ने रसायन प्रेमलाई लिएर आधुनिक ब्रह्मर्षि बनेका छन् । चार पुरुषार्थमध्ये तेस्रो पुरुषार्थ काम को इयत्ता महर्षि वात्स्यायनले लिएका थिएनन् र ? बाटोले मान्छे बदल्नु राम्रो होइन मान्छेले बाटो बदल्नुपर्छ तिमीले धेरैपटक यस्तै भनेका थियौ अँ आयातीत क्लोनिङ कुकुरको जस्तो नखरा मान्छेलाई सुहाउँदैन मान्छेको अनुहारमा मान्छे हुनुपर्छ तिमीले यस्तै भनेका थियौ यस्तै, प्रकारका अनेकौं नवीन बान्कीका भनाइ र नवीन प्रकारको वक्विन्यासका कारणले पनि ठाकुरका कविता पठनीय मात्र छैनन् मननीय पनि बनेका छन् । घनत्वादको प्रचुर प्रभाव परेका कविता पनि यस कविता संग्रहमा छन् । उत्तर आधुनिकताका कारणले सर्वलिङ्ग प्रयोगतिरको रुचि पनि कवि ठाकुरको एउटा सामान्य वैशिष्ट्य बनेर प्रकट भएको देखिन्छ । समग्रमा, गद्यलयको सञ्चारमा लगभग गोपालप्रसाद रिमालका गद्य कविताको आभा र लचक भेट्न यिनले आफूलाई प्रवृत्त गर्नुपर्छ आगामी दिनमा ।"
भारतपाकिस्तानबीचको द्वन्द्वका कारण रोकिएको पञ्जाब र दिल्लीको खेल आज,"काठमाडौं : इन्डियन प्रिमियर लिग (आईपीएल) २०२५ को खेलमा शनिबार पञ्जाब किंग्स (पीबीकेएस) र दिल्ली क्यापिटल्स (डीसी) भिड्ने तालिका छ। दुई टोलीबीचको खेल भारतीय समय अनुसार साँझ ७ः३० बजे जयपुरको सवाई मानसिंह रंगशालामा खेलिनेछ। भारत र पाकिस्तानबीचको सैन्य द्वन्द्वका कारण मे ८ मा धर्मशालामा पञ्जाब किंग्स र दिल्ली क्यापिटल्स बीचको खेल बीचैमा रद्द गरिएको थियो। सोही खेल आज जयपुरमा फेरि आयोजना हुँदैछ। पञ्जाब किंग्सले यो आइपीएल सिजनमा उत्कृष्ट प्रदर्शन गर्दै प्लेअफमा पुगिसकेको छ। श्रेयस अय्यरको नेतृत्वमा पञ्जाब किंग्स लिग चरणमा शीर्ष२ मा पर्ने लक्ष्यमा छ। यसका लागि आजको खेल जित्नु आवश्यक छ। लिग चरणमा पहिलो र दोस्रो स्थानमा रहने टोलीहरूले फाइनलमा पुग्ने थप मौका पाउँछन्। क्वालिफायर१ शीर्ष२ टोलीबीच खेलाइन्छ र विजेता टोली सिधै फाइनलमा प्रवेश गर्छ। क्वालिफायर१ मा हार्ने टोलीले अर्को मौका पाउँछ। यो टोलीले क्वालिफायर२ मा एलिमिनेटर (तेस्रो र चौथो स्थान हासिल गर्ने टोलीबीचको खेल)को विजेतासँग सामना गर्नेछ। त्यसपछि क्वालिफायर२ को विजेता टोलीले फाइनलमा क्वालिफायर१ को विजेता टोलीको सामना गर्नेछ। तीन दिनअघि विदेशी खेलाडी मार्कस स्टोइनिस, जोश इन्ग्लिस, आरोन हार्डी र काइल जेमिसन टोलीमा सामेल भएपछि पञ्जाब किंग्सको मनोबल झनै बढेको छ। यस खेलमा यी चार खेलाडीहरू छनोटको लागि उपलब्ध हुनेछन्। भारत र पाकिस्तानबीचको तनावका कारण लिग केही समयका लागि स्थगित भएपछि यी विदेशी खेलाडीहरू घर फर्किएका थिए। श्रेयस अय्यर तीन टोलीलाई प्लेअफमा पुर्याउने पहिलो कप्तान तीन फरक टोलीलाई आईपीएल प्लेअफमा पुर्याउने पहिलो कप्तान बनेका श्रेयस अय्यर आफ्नो उत्कृष्ट फर्म कायम राख्न चाहने पञ्जाब किंग्सको ठूलो जिम्मेवारी हुनेछ। गत वर्ष कोलकाता नाइट राइडर्स (केकेआर) लाई उपाधि दिलाउन नेतृत्व गरेका श्रेयसले २०१९ र २०२० मा पनि दिल्ली क्यापिटल्सलाई प्लेअफमा पुर्याएका थिए। उनको कप्तानीमा दिल्लीको टोली २०२० मा फाइनलमा पुगेको थियो। आईपीएल २०२५ मा पञ्जाब किंग्सका लागि प्रभसिमरन सिंह (४५८ रन), श्रेयस अय्यर (४३५ रन), प्रियांश आर्य (३५६ रन), अर्शदीप सिंह (११ विकेट) र युजवेन्द्र चहल (१३ विकेट)ले राम्रो प्रदर्शन गरेका छन्। दिल्ली क्यापिटल्सले पाएका धेरै अवसर दिल्ली क्यापिटल्सले धेरै अवसर पाएको थियो। तर प्रदर्शनमा निरन्तरताको अभाव स्पष्ट देखियो। तीव्र गतिका बलर मिचेल स्टार्कको पुनरागमनले दिल्ली क्यापिटल्सको प्रदर्शनमा पनि असर पारेको छ। अब दिल्लीको टोली जितसँगै प्रतियोगितालाई बिदाई गर्न चाहन्छ। बिरामीका कारण मुम्बई इन्डियन्स (एमआई)विरुद्धको खेल गुमाएका अक्षर पटेल खेलको प्लेइङ११ मा फर्कन सक्छन्। सम्भावित प्लेइङ११ पञ्जाब किंग्स : प्रियांश आर्य, प्रभसिमरन सिंह (विकेटकीपर), मिचेल ओवेन, श्रेयस अय्यर (कप्तान), नेहल वढेरा, शशांक सिंह, अजमातुल्लाह उमरजाई, मार्को जेनसेन, जेभियर बार्टलेट, युजवेन्द्र चहल, अर्शदीप सिंह। दिल्ली क्यापिटल्स : फाफ डु प्लेसिस, केएल राहुल (विकेटकीपर), अभिषेक पोरेल, अक्षर पटेल (कप्तान), समीर रिजवी, ट्रिस्टन स्टब्स, आशुतोष शर्मा, विप्रराज निगम, दुष्मन्थ चमेरा, कुलदीप यादव, मुस्ताफिजुर रहमान।"
"मर्निङ वाक हिँडेका पुरुषको लडेर मृत्यु, पहिचान खुलेन",धरान : सुनसरीको धरान उपमहानगरपालिका१५ मा मर्निङ वाकमा हिँडिरहेका पुरुषको अचानक लडेर मृत्यु भएको छ । शनिबार धरानको निराजन बस्तीको उकालोमा हिँडिरहेका उनको अचानक लडेर मृत्यु भएको इलाका प्रहरी कार्यालय धरानका प्रहरी निरीक्षक जीवन कुँवरले जानकारी दिएका छन्। धरानको बिजयपुरतर्फ हिँडिरहेका उनी चक्कर लागेर सडकमै ढलेको प्रत्यक्षदर्शीले बताएका छन् । सडकमा ढल्ने बित्तिकै उनको निधन भएको र पहिचान भने हुन नसकेको प्रहरी निरीक्षक कुँवरले बताए । उच्च रक्तचाप र मधुमेह रोगका कारण उनी हिँडिरहेको अवस्थामा चक्कर लागेर लडेको हुन सक्ने अनुमान गरिएको छ । उनको शव पोस्टमार्टमका लागी बीपी कोइराला स्वास्थ्य विज्ञान प्रतिष्ठान धरान लगिएको छ । प्रहरीले उनको पहिचान खुलाउने काम भइरहेको जनाएको छ ।
बजेट माग्दै प्रदेश राजधानी पुगे नुवाकोटका नेता,"नुवाकोट : जिल्लामा विभिन्न विकास निर्माणको योजना समावेश गरिनुपर्ने लगायतका माग राख्दै नुवाकोटका नेताहरू प्रदेश राजधानी पुगेका छन्। विभिन्न दलका नेता, जनप्रतिनिधि, कार्यकर्ता तथा पूर्वजनप्रतिनिधि बागमती प्रदेशको राजधानी हेटौंडा पुगेर जिल्लाबासी मुख्यमन्त्री, मन्त्री, संसदीय दलका नेता तथा प्रदेशसभा सदस्यहरूसँग लिखित माग तथा योजना टिपाउन व्यस्त रहेका छन्। यसरी योजना माग गर्नेहरूमा सत्तारूढ दुई दल कांग्रेस र एमालेका साथै माओवादी केन्द्र, राप्रपालगायत रहेका छन्। बजेट सार्वजनिक हुने समय नजिकिँदै गर्दा नुवाकोटका नेताहरू जिल्लाबासी मुख्यमन्त्री बहादुरसिंह लामा, विभिन्न मन्त्री तथा सांसदहरूलाई भेटेर बजेट पारिदिन अनुरोध गरिरहेका छन्। संवैधानिक प्रावधानअनुसार प्रदेश सरकारले आगामी असार १ गतेभित्र बजेट प्रस्तुत गर्नुपर्नेछ। संघीय सरकारले जेठ १५ गते बजेट पेस गर्नेछ। स्थानीय जनताका माग, जनसमुदायका मुद्दा, समाजको उन्नति, नुवाकोटको प्रगति लगायतका ५ सय माग राखेर बागमती प्रदेशका पूर्वमन्त्री, नेकपा (एमाले) केन्द्रीय सदस्य तथा नुवाकोट इन्चार्ज केशवराज पाण्डे तथा एमाले नुवाकोटका अध्यक्ष एवं बागमतीका पूर्वकृषि राज्यमन्त्री बद्री मैनालीको नेतृत्वमा बागमती प्रदेशको राजधानी हेटौंडा पुगेर विभिन्न मन्त्री, संसदीय दलका नेता जगन्नाथ थपलियासमक्ष विकास निर्माणका लागि विभिन्न मागहरू लिखित रूपमै पेस गरेको छ। नुवाकोटबासीका लागि गरिएका मागहरू समग्र जनताको आवाज भएकाले त्यसलाई कुनै पनि हालतमा आगामी बजेटमा समावेश गरेर कार्य सुचारु गर्नुपर्ने आवश्यकता रहेको एमाले नुवाकोटका अध्यक्ष बद्री मैनालीले बताए। पूर्वाधार, सिँचाइ, वन तथा वातावरण, खानोपानी, स्वास्थ्यलगायत मागहरू रहेका छन्। मागपत्र बुझ्दै अधिकांश मन्त्रीहरूले आगामी बजेटमा नुवाकोटको विभिन्न मागलाई उच्च प्राथमिकतामा राखेर काम गर्ने बचन प्राप्त भएको पूर्वमन्त्री केशवराज पाण्डेको भनाइ छ। विकास निर्माणका लागि माग पत्र बुझाउने क्रममा एमाले बागमती प्रदेश सदस्य काशिराज अधिकारी, प्रल्हाद प्याकुरेल, जिल्ला कमिटी उपाध्यक्ष राजेन्द्ररमण खनाल, सचिव शिवकुमार चित्रकार, जिल्ला सचिवालय सदस्य विजयकुमार तामाङ, पञ्चकन्या गाउँ संगठन कमिटीका अध्यक्ष रामनाथ खनाल, ककनी पालिका कमिटी अध्यक्ष जितबहादुर बलामी, जिल्ला कार्यालय सचिव वसन्त न्यौपानेलगायत सहभागी थिए। यसैबीच, पञ्चकन्या गाउँपालिकाबाट गएको टोलीले शुक्रबार मुख्यमन्त्री लामा तामाङसमक्ष भेट गरेको छ। पञ्चकन्या गाउँपालिका अध्यक्ष तेजबहादुर तामाङलगायतको टोलीले विभिन्न विकास निर्माण, पर्यटकीय प्रवर्धन तथा उत्पादनमा बढोत्तरी हुने योजना बजेटमा समावेश गरिदिन माग गर्दै मागपत्र पेस गरेको छ। यसअघि पनि नुवाकोटका अधिकांश दलका नेता, कार्यकर्ता तथा जनप्रतिनिधिको टोलीले मुख्यमन्त्रीसमक्ष आगामी वर्षको बजेटमा समावेश गर्न माग गर्दै विभिन्न योजनाहरूको सूची बुझाइसको छन्। कपिलेश्वर क्षेत्रको प्रवर्धनका लागि गुरु योजना तयार पारिएको र उक्त योजनाअनुसार बजेट माग गरिएको छ। कपिलेश्वर क्षेत्रमा मन्दिरको पुनर्निर्माण, हेलिप्याड निर्माण तथा विभिन्न संरचनाहरू निर्माणका लागि बजेट आवश्यक रहेको बताइएको छ। स्थानीय सरकारको बजेटले मात्र ती संरचनाहरूको पुनर्निर्माण सम्भव नहुने भएकाले प्रदेश सरकारसँग बजेट माग गरिएको हो। कपिलेश्वर क्षेत्रसहित चमेरे गुफा संरक्षण, कालिकास्थान मन्दिर, घ्याङस्वारा पार्क जस्ता महत्वपूर्ण स्थानहरूको विकासका लागि पनि बजेट माग गरिएको छ।"
ज्येष्ठ नागरिक भत्ता ७० वर्षमा,"काठमाडौं : उच्चस्तरीय आर्थिक सुधार सुझाव आयोगको प्रतिवेदनका सुझावहरूलाई पूर्णरूपमा कार्यान्वयन गर्ने गरी कार्ययोजना तयार गरेको छ। पूर्वअर्थसचिव रामेश्वरप्रसाद खनालको अध्यक्षमा आएको उच्चस्तरीय आर्थिक सुझाव आयोग २०८१ का सुझावहरूलाई कार्यान्वयनका लागि कार्ययोजना बनाएर पेस गर्न गठन गरिएको समितिले प्रतिवेदन तयारी गरी अर्थमन्त्रालयलाई बुझाएको हो। आर्थिक सुधारका लागि कार्ययोजनाले तत्काल सुरु गर्नेदेखि बढीमा ३ वर्षको समयसिमा तोकेको छ। कार्ययोजनाले ४०८ क्रियाकलापहरू आगामी ३ वर्षसम्म गरिसक्ने भनेको हो। प्रधानमन्त्री तथा मन्त्रिपरिषद् कार्यलयले आर्थिक सुधार आयोगका सुझावलाई हुबहु कार्यान्वयन लैजाने गरी कार्ययोजना बनाएको भन्दै खनालले यसको पूर्ण रूपमा तोकिएको आधारमा कार्यान्वयन गर्नु सरकारको दायित्व रहेको बताए। आर्थिक सुधारका लागि कार्ययोजनाले मौद्रिक नीतिमार्फत ब्याजदर करिडोरको ब्यान्डलाई क्रमशः कम गर्दै लैजाने, सरकारको खर्च कटौती र अप्रत्यक्ष करका दरमा कम ल्याइने, उत्पादन र व्यावसायिक लागत घटाउने उपाय अवलम्बन, लगानी तथा व्यवसायीमैत्री वातावरण निर्माण गर्न रणनीति बनाउने, ज्येष्ठ नागरिक भत्ता पाउने उमेर ६८ बाट ७० वर्ष पुर्याउने लगायतका क्रियाकलाप अघि सारेको छ। आयोजनाहरूलाई समयमा सम्पन्न गर्न पर्याप्त पूर्वतयारी भएका आयोजना बजेट विनियोजन, आयोजनाहरूको पुनः प्राथमिकीकरण, आयोजना अवधिभरी कर्मचारीलाई अन्यत्र सरुवा नगर्ने, राष्ट्रिय गौरव र बहुवर्षीय आयोजनाहरूलाई पर्याप्त बजेट विनियोजन गर्ने, अधुरा आयोजना सम्पन्न गर्दै वित्तीय स्रोत भएमात्र नयाँ योजना अघि बढाउने कार्ययोजनामा उल्लेख छ। सिँचाइ र जलविद्युत् उत्पादन गर्ने बहुउद्देश्यीय आयोजनाहरूमा निजी क्षेत्रको लगानी आकर्षण गर्ने भनिएको छ। अन्तःशुल्कलाई क्रमशः कम गर्दै गैर कर राजस्वको दरमा समसामायिक परिमार्जन गर्ने, राजश्व न्यायाधिकरण संरचनाको सुधार गर्ने, निर्यातमा हुने आयमा १० प्रतिशत मात्र आयकर लगाउने, सरकारका संस्थानहरूलाई पब्लिक लिमिटेड परिणत गरी निजी क्षेत्रलाई सेयर बिक्री गर्ने कार्ययोजनामा राखिएको छ। चालु खर्चका लागि ऋण परिचालन नगर्ने, आयोजना निर्माण गर्न विकास ऋणपत्र जारी गर्ने भनिएको छ। जनकपुर चुरोट कारखाना, बुटवल धागो कारखाना, नेपाल इन्जिनियरिङ कन्सलटेन्सी सेवा केन्द्र, नेसनल कन्स्ट्रक्सन कम्पनी नेपाल, र नेपाल ओरियन्ड म्याग्नेसाइट खारेज गरी यी संस्थाका नाममा रहेको अचल सम्पत्ति सरकारका नाममा ल्याइ व्यवस्थापन गर्ने उल्लेख छ। आगामी २ वर्ष भित्र नेपाल वायु सेवा निगमको पुनर्संरचना गरी बाह्य रणनीतिक साझेदार भिœयाएर व्यावसायिक ढंगले व्यवस्थापन गर्ने पनि कार्ययोजनामा समावेश गरिएको छ। उच्च प्रतिफलयुक्त आयोजना विशेषका लागि पूर्वाधार बण्ड जारी गर्ने, सहकारीसहित बैंक तथा वित्तीय संस्थाको एकीकृत कर्जा सूचना राख्ने, नेपाल स्टक एक्सचेन्जको पुनर्संरचना गर्ने, ६ महिनाभित्र सहकारी डुबाउने सञ्चालक र कर्जा अपचलन गर्ने व्यक्तिहरूको पासपोर्ट र सम्पत्ति रोक्का गर्ने उल्लेख छ। सबै प्रकारका कम्पनी दर्ता गर्न एकद्वार प्रणाली लागु गर्ने, सबै किसिमका व्यवसाय दर्ता निःशुल्क गर्ने, विदेशमा गरिने लगानी नियमन गर्ने ऐन जारी गर्ने, रिमोर्ट वर्क नीति जारी गर्ने, कृषि बजार नियमन ऐन जारी गर्ने, विद्युत् विकास गर्दै खपत बढाउन आन्तरिक र बाह्य प्रसारणलाइनको विकास गर्ने, सूचना तथा प्रविधि क्षेत्रको बृहत् विकासका लागि समग्र इकोसिस्टम तथा संरचना तयार गर्ने र डिजिटल रूपान्तरर्णका लागि उपयुक्त रणनीति अवलम्बन गर्ने भनिएको छ। समग्र पूर्वाधार क्षेत्रको विकासका लागि एकीकृत दीर्घकालीन पूर्वाधार गुरुयोयना तर्जुमा गन, जलवायु वित्तका विभिन्न उपकरणहरू जस्तैै कार्बन कर, हरित वित्त आदि प्रयोग गर्न जलवायु वित्तमा पहुँचका लागि विश्वव्यापी प्रतिस्पर्र्धी क्षमता वृद्धि गर्ने लगायतका क्रियाकलाप अघि सारेको छ। नेपाल सरकारको यही वैशाख २ गतेको निर्णयले पूर्वसचिव खनालको अध्यक्षतामा गठित उच्चस्तरीय आर्थिक सुधार सुझाव आयोगको प्रतिवेदन कार्यन्वयनका लागि कार्ययोजना बनाउन अख्तियारी दिएको थियो। प्रधानमन्त्री तथा मन्त्रिपरिषद्को कार्यालयका सचिव (शासकीय मामिला) को संयोजकत्वमा अर्थ मन्त्रालयका सचिव (राजस्व) र उद्योग, वाणिज्य तथा आपूर्ति मन्त्रालयका सचिव (उद्योग) सदस्य रहने गरी समिति गठन भएको थियो। समितिले उक्त प्रतिवेदन उपर विश्लेषण र छलफल गरी कार्यान्वयन योग्य सुझावहरूलाई क्रियाकलापमा रूपान्तरण गर्दै क्षेत्रगत तथा मन्त्रालयगत जिम्मेवारी र समयसीमा सहितको कार्ययोजना तयार गरेको बताएको छ। प्रतिवेदनले मुख्य रूपमा आर्थिक सुधारका अतिरिक्त सुधारका विस्तृत क्षेत्रहरूलाई समेटेको छ। प्रतिवेदनमा क्षेत्रगत रूपमा दिइएका सुझावहरूलाई सोहीअनुसार कार्ययोजनामा समावेश गरिएको छ। यो कार्ययोजनाले विविध क्षेत्रलाई समेट्दै सम्बन्धित विषयक्षेत्रको कार्यसम्पादनका लागि सम्बन्धित मन्त्रालयलाई जिम्मेवारी दिएको छ। मन्त्रालयहरूले आफ्ना मातहतका विभाग, निकाय, कार्यालय वा महाशाखालाई कार्य बाँडफाँट गरी कार्यान्वयन गर्ने अपेक्षा गरिएको छ। सम्बन्धित मन्त्रालयले माइलस्टोनसहित स्पष्ट र कार्यान्वयनयोग्य कार्ययोजना तयार गरी आफ्नो वार्षिक कार्यक्रममा समावेश गरेर कार्ययोजनामा उल्लिखित क्रियाकलापहरू समयमै सम्पन्न गर्नुपर्नेछ। यो कार्ययोजनालाई आन्तरिकीकरण गरी विस्तृत कार्ययोजना तयार गरेर प्रधानमन्त्री तथा मन्त्रिपरिषद्को कार्यालयमा पठाउनुपर्ने जिम्मेवारी सम्बन्धित मन्त्रालयको हुनेछ। प्रधानमन्त्री तथा मन्त्रिपरिषद्को कार्यालयले उक्त कार्ययोजनाको अनुगमन तथा मूल्यांकन गर्नेछ। साथै, सहजीकरणको जिम्मेवारी पाएका मन्त्रालय तथा निकायहरूले उक्त क्रियाकलापहरू सम्पादनमा समन्वय, सहजीकरण र सहयोग गर्नुपर्नेछ। यो कार्ययोजनाको प्रभावकारी कार्यान्वयनका लागि प्रदेश र स्थानीय तहको पनि उत्तिकै भूमिका रहने उल्लेख छ।"
साइकल संस्कृति,"प्रत्येक सहरलाई साइकल सवारी हब बनाऔं, प्रत्येक गाउँलाई साइकल चलाउन मिल्ने सुरक्षित ठाउँ बनाऔं। अबको योजना यही हुनुपर्छ। तर, पनि नेपालमा साइकल सवारीको प्रसंग डेनमार्क जस्तो सुखद छैन। नेपाल सरकारका नीतिनिर्माता, योजनाविद् र नेतृत्व वर्गका महानुभावहरू ! तपाईहरूलाई एक साइक्लिस्ट वा अनुसन्धानकर्ताको हैसियतले मात्र नभई स्वस्थ, हरियालीयुक्त, समावेशी र समृद्ध नेपालको सपना देख्ने एक नागरिकका हैसियतले केही अनुरोध गर्दैछु । साइकल सवारी एक यातायातको माध्यम मात्र होइन । यो त स्वस्थ र खुसियालीयुक्त जीवन जिउने एक तरिका हो । यो एक यस्तो उपहार हो, जसले हाम्रो शरीरलाई बलियो बनाउँछ, हामीले सास फेर्ने हावालाई सफा राख्छ र हामीलाई एकआपसमा नजिक्याउँछ । हाम्रै देशमा कुनै कालखण्डमा इज्जतको प्रतीक बनेको साइकल सवारी आज उपेक्षित र हेयको विषय बनेको छ । साइक्लिस्टहरूले बाटोमा हिँड्दा ठूला सवारीहरूबाट खतरा, अपमान र उपेक्षाको सामना गर्नुपर्छ । विश्वका अति सम्पन्न देशहरूमा संस्कारका रूपमा विकसित भएको साइकल सवारीलाई अनुसरण गर्न समस्त सचेत नागरिकहरूका तर्फबाट म तपाईहरूलाई विनम्र आग्रह गर्छु । हाम्रो देशको बिग्रँदो वातावरणलाई रूपान्तरण गर्ने बाटोमा कोसेढुंगो साबित हुने साइकल सवारी संस्कृतिको निर्माण गरौं । सुरक्षित बाइक लेन, बलियो पूर्वाधार र नयाँ सोचलाई प्रत्येक नेपालीका लागि वास्तविकता बनाऔं । साइकल सवारीको जादु : साइकलले भौतिक रूपमा हामीलाई हाम्रो गन्तव्यमा पुर्याउने मात्र होइन, सँगसँगै सित्तैमा हामीलाई स्वास्थ्य र वातावरणको अनुपम उपहारहरू दिइरहेको हुन्छ । प्रत्येक पेडल मार्दा हाम्रो मुटु र फोक्सोलाई सकारात्मक प्रभाव पार्छ । प्रत्येक मांसपेसीमा भरिने ओजले हाम्रो आत्मविश्वास समेत बढाउँछ । त्यो पनि कुनै महँगो शुल्क तिरेर र बहुमूल्य समय खर्चेर जिमखाना नधाईकन । साइकल सवारी हामीलाई स्वतन्त्रताको अनुभव दिने व्यायाम हो । साइकलले इन्धन खपत गर्दैन, यो हाम्रै ऊर्जाबाट चल्छ, विदेशी मुद्रा खर्चेर ल्याएको जीवाश्म इन्धन यसमा चाहिँदैन, त्यसैले यसले परिवारको पैसा बचत गर्छ । साइकलले न त मोटरगाडीले जस्तो धुवाँ फाल्छ, न त आवाज नै निकाल्छ । त्यसैले, साइकल संस्कृति मौलाउने हो भने कोलाहलयुक्त सहरका सडकहरू शान्त, प्रदूषणमुक्त र खतरामुक्त बन्छन् । किनभने, साइकल अनुशासित सवारी हो । यसमा दुर्घटनाको सम्भावना ज्यादै न्यून हुन्छ । जाम र होहल्लाको समस्याबाट समेत सहर आफै मुक्त हुन्छ । साइकल सवारी व्यावहारिक मात्र नभई भावनात्मक पनि छ । आफ्नै शक्तिले चल्ने यसको गतिले हाम्रो सासको लयसँग तालमेल मिलाउँछ । जलवायु संकटतर्फ उन्मुख वर्तमान संसारका लागि साइकल सवारी यस्तो उपहार हो, जसले पृथ्वीलाई थप उकुसमुकुस र कोलाहलयुक्त हुनबाट बचाउँछ । भन्नुपर्दा, यो वातावरण र ध्वनि प्रदूषणबाट थिलथिलिएको पृथ्वीलाई राहत दिने, हेर्दा सामान्य र तर शक्तिशाली तरिका हो । जीवनशैलीमा कृत्रिमता भित्रिइरहेको वर्तमान समयमा साइकल सवारीले हामीलाई आफ्नो र परिवारको स्वास्थ्य र समुन्नति मात्र होइन, समग्र देशकै अर्थतन्त्रमा सकारात्मक योगदान दिने निश्चित छ । खाली हामीले साइकल सवारीलाई संस्कृतिको रूपमा प्रारम्भ गर्न मात्र बाँकी छ । डेनमार्कको साइकल स्वर्गबाट सिकेको पाठ : बुहारीको ग्रेजुएसन सेरेमोनीमा भाग लिन हालसालै डेनमार्क पुगेका बेला त्यहाँ धीत मरुन्जेल साइकल कुदाएँ । डेनमार्कमा साइकल जीवनको एक हिस्साका रूपमा विकास भएको छ । नेपालमा पनि साइकल चढ्ने रहरका बीच डेनमार्कको साइकल संस्कृति जान्ने रहर पूरा गरिदिन छोराबुहारीले मेरा लागि कोपनहेगनको एमटीबी टुर्सबाट माउन्टेन बाइक भाडामा लिइदिए । त्यहाँका कर्मचारीहरूले डेनमार्कको साइकल सवारीका नियमहरू सिकाइदिए । जस्तो कि दायाँ लेनमा बस्ने, कतातिर लाग्ने भन्ने कुरा हातले संकेत गर्ने र हात उठाएर रोकिने । साइकल सवारी सकिएपछि साइकल पसलका मालिकलाई नेपाली युवामा पनि साइकल चढ्ने प्रवृत्ति बढ्दै गएको र नेपालको मेरो साइकल सवारीका अनुभव पनि सुनाएँ । उनी यसबाट साँच्चै प्रभावित भएर मलाई राम्रै छुट दिए । दिनभरि साइकल चढे बापतमा ५४० डीकेके तिर्नुपर्नेमा उनले दिएको छुटपछि केवल २३० डीकेके (नेरु ४,७७७) तिर्दा पुग्यो । यो डेनमार्कवासीहरू साइकल चढ्नेप्रति कति सकारात्मक हुँदा रहेछन् भन्ने एउटा उदाहरण हो । कोपनहेगनको ग्रामीण क्षेत्रमा साइकल चलाएँ । जंगल, पुलहरू र मनमोहक तालहरू हुँदै गएका बाटोहरूमा साइकल कुदाउँदै रमाएँ । बाटाहरू रोमाञ्चक थिए, जसले अनुभवी साइक्लिस्टहरूलाई पनि चुनौती दिन्थे । रंगीन साइकल जर्सी लगाएर परिवारसँगै साइकल सवारी गरेको, बच्चाहरूले स्टन्ट अभ्यास गरेको र अलग बाटोमा घोडसवारहरू देखें । संकेतहरूले मलाई मार्गदर्शन गरे र त्यहाँको सुरक्षित पूर्वाधारले न्यानो आलिंगन गरे जस्तो अनुभव गरायो । डेनमार्कका सहरहरूमा बाइक लेनहरू जेब्रा स्ट्राइप्सको छेउमा हुन्छन्, जुन आकाशेनीलो रङको क्रसिङबाट चिनिन्छन् । ट्राफिक लाइटहरू साइक्लिस्टहरूका लागि डिजाइन गरिएका छन् । पहेंलो अघि बढ्ने तयारीका लागि, हरियो अघि बढ्नका लागि र रातो रोकिनका लागि । साँघुरा ग्रामीण सडकहरूमा बाइक पथ नभए पनि, चालकहरूले साइक्लिस्टहरूलाई समान रूपमा सम्मान गर्छन्, जसले सुरक्षित अनुभव गराउँछ । सार्वजनिक यातायातले पनि साइकल सवारीलाई महत्व दिन्छ । रेल स्टेशन र बसहरूमा बाइक र्याक र पार्किङ सुविधा छन्, जसले साइकल सवारी र अन्य यात्रालाई संयोजन गर्न सजिलो बनाउँछ । यस्तो संस्कृति डेनमार्कमा मात्र नभई स्वीडेन, नर्वे, नेदरल्यान्ड्स र अन्यत्र पनि छ । सन् २०२३ को डेनमार्कको तथ्यांक अनुसार ५९३ मिलियन जनसंख्यामध्ये पाँच किमिभन्दा कम दूरीका २४ प्रतिशत यात्राहरू साइकलबाट गरिन्छन् हुन्छन् । ३६ प्रतिशत वयस्कहरू साप्ताहिक रूपमा काममा जाँदा साइकल चढ्छन् । रोचक कुरा के छ भने डेनमार्कका ९० प्रतिशत मानिससँग साइकल छ । कोपनहेगनको दैनिक यात्राका लागि ६२ प्रतिशत साइकल सवारी दरले उनीहरूको पूर्वाधार र शिक्षामा लगानीको प्रमाण हो । जीवाश्म इन्धनको बढ्दो उपयोगलाई रोक्ने कार्यमा सहयोग पुर्याउने हेतुले नै संयुक्त राष्ट्रसंघले सन् २०१८ मा सम्पूर्ण सदस्य राष्ट्रहरूको समर्थनमा एक प्रस्ताव पारित गरी जुन ३ लाई विश्व साइकल दिवसको रूपमा घोषणा गर्यो । यो दिवसमा साइकल यात्राप्रति सचेतना जगाउन विविध कार्यक्रमको आयोजना हुँदै आएको छ । साइकल यात्रा प्रवर्धनका अभियन्ताहरू यस क्षेत्रमा सञ्चारमाध्यमको हातेमालो खोजिरहेका छन् । नेपालमा साइकल सवारीको नालीबेली : वर्तमान नेपालमा साइकल सवारीको प्रसंग डेनमार्क जस्तो सुखद छैन । साइकलको गुणस्तर जस्तोसुकै भए पनि अर्थात् महँगै सइकल चढे पनि साइकल चढ्नेहरूलाई मानिसले गरिब नै ठान्छन् । मोटरबाइक, त्यसमा पनि महँगा मोटर बाइक, कार आदिलाई सामाजिक प्रतिष्ठाको प्रतीकका रूपमा लिन थालिएको छ । बाटोमा साइकलवालाहरूलाई ठूला मोटरवालाहरूले बेस्कन पेल्छन्, साइकलवालालाई आतंकित नै बनाउँछन् । काठमाडौंका कुनै पनि बाटाघाटामा साइकल मात्रै चलाउन भनेर बनाइएको लेन छैनन्, ललितपुरका केही ठाउँमा साइकल लेन त बनाइएका छन् । तर त्यस्ता लेन कुनै निश्चित बाटो नभई मुख्य सडककै छेउमा धर्का तानेर बनाइएका हुन् । तर यो लेनमा साइकल बाहेक अरू सबै सवारी साधन कुद्छन् । यसले गर्दा साइकल चढ्नेले जहिले पनि डरको सामना गरिरहनु पर्छ । साइकल संस्कृतिलाई अघि बढाउन तल्लीन प्रसिद्ध वन्यजन्तु विज्ञ र संरक्षणकर्मी डा प्रल्हाद योञ्जनको सन् २०११ अक्टोबरमा काठमाडौंको कलंकीमा साइकल कुदाउँदै गर्दा ट्रकको ठक्करबाट भएको निधनले नेपालमा साइकलवालाहरू कति असुरक्षित छन् भन्ने प्रस्ट हुन्छ । डा योञ्जन चर्चित व्यक्तित्व भएकाले समाचारमा अटाउनुभयो, नत्र समाचार बन्न नसकेका यस्ता घटना त कति छन् कति । धेरै साइक्लिस्ट, विशेषगरी युवाहरू सडक नियम जान्दैनन् किनभने उनीहरूलाई कसैले सिकाएको हुँदैन । उनीहरू सडकको बीचमा साइकल चलाउँछन्, तीव्र गतिमा गुड्ने मोटरबाइक र कारहरूसँग प्रतिस्पर्धा गर्छन् । हामीकहाँ अनावश्यक रूपमा हर्न बजाउने चलन व्याप्त छ । डेनमार्कको शान्त सडकहरूको विपरीत नेपालका सडकहरू अराजक छन्, साइक्लिस्ट र पैदलयात्रीहरूका लागि त घातक नै । काठमाडौंको चक्रपथ स्तरोन्नति गर्दा पनि कसैले बाइक लेन समावेश गर्ने सोचेन । हाम्रा इन्जिनियर र नेताहरू विदेश यात्रा गर्छन्, त्यहाँको साइकल सवारी संस्कृति देखेर चकित हुन्छन् तर फर्केर आएपछि फेरि आफ्नै सुर छाड्दैनन् । हामीले विश्वबाट सिक्न सक्दैनौं भने हाम्रो विश्वव्यापी अनुभवको अर्थ के छ ? तराईमा तुलनात्मक रूपमा साइकल सवारी विद्यार्थी, कामदार र सामान्य नागरिकहरूका लागि लोकप्रिय नै छ । तर साँघुरा राजमार्गहरूले उनीहरूलाई बैलगाडा, मोटरबाइक, कार, ट्रक, बस र जनावरहरूसँग जोगिनै पर्ने हुन्छ । सुरक्षित लेनबिना केटाकेटी, वृद्धवृद्धा र अपाङ्गता भएका व्यक्तिहरूले सुरक्षित रूपमा साइकल चलाउन सक्दैनन् । नेपालको विविध भूभाग हिमाल, जंगल, मैदान साइकल सवारी पर्यटनको लागि उपयुक्त छ, तर हामीले साहसिक यात्रुहरूलाई निम्तो दिन कुनै ट्रेल बनाएका छैनौं । यदि साहसिक साइकल यात्राका लागि ट्रेल बनाउने हो भने यसले हाम्रो अर्थतन्त्रलाई उल्लेख्य रूपमा बढावा दिनेछ । नेपाल सरकारका लागि कार्यको आह्वान : ढिलै भए पनि सरकारले साइकल सवारीलाई राष्ट्रिय प्राथमिकताको सूचीमा राख्नै पर्छ । किनभने, सरकारसँगै सडक, नागरिकको स्वास्थ्य र उनीहरूको भविष्यलाई रूपान्तरण गर्ने शक्ति छ । सरकारले गर्न सक्ने केही प्रमुख कार्यहरू : १ बाइक लेनहरू निर्माण : काठमाडौंको चक्रपथदेखि प्रमुख सडकहरूमा फराकिलो, स्पष्ट रूपमा चिन्ह लगाइएको बाइक लेनहरू बनाउनु पर्छ । यो काठमाडौं उपत्यका, पोखरा, भरतपुर, जनकपुर, विराटनगर, नेपालगञ्ज, धनगढी जस्ता सहरहरूबाट सुरु गरेर अन्यत्र विस्तार गर्दै लैजानु पर्छ । लेनहरूमा अतिक्रमण नहोस् भन्नका लागि डेनमार्कमा जस्तै आकाशे (नीलो क्रसिङहरू र साइक्लिस्ट) विशिष्ट ट्राफिक लाइटहरू प्रयोग गर्न सकिन्छ । २ साइक्लिस्ट र चालकहरूको अभिमुखीकरण : साइकल सवारीसम्बन्धी नियमहरू सिकाउन राष्ट्रव्यापी अभियान सुरु गर्नुपर्छ । यो काम साइकल चढ्ने र अन्य सवारीसाधन हाँक्ने दुवैथरीलाई आवश्यक पर्छ । विद्यालयहरूले साइकल सवारी कक्षाहरू सञ्चालन गर्न सक्छन् । बालबालिकालाई पनि सुरक्षित तरिकाले साइकल चढ्न र त्यसमा गर्व गर्न सिकाउनुपर्छ । ३ साइकललाई सार्वजनिक यातायातसँग एकीकरण : बस पार्कहरूमा बाइक र्याकहरूले सुसज्जित गर्नु आवश्यक छ । त्यस्ता ठाउँमा सीसीटीभीसहित सुरक्षित बाइक पार्किङ निर्माण गरेर चोरीलाई निरुत्साहित गर्न सकिन्छ । ४ साइकल सवारी पर्यटनको प्रवर्द्धन : साहसिक साइक्लिस्टहरूका लागि जंगल ट्रेलहरू र पहाडी बाटोहरू बनाउन आवश्यक छ । यसबाट विदेशी पर्यटकहरूले नेपाललाई झन् नजिकबाट नियाल्न पाउनेछन् । साइकल पर्यटनलाई प्रवर्धन गर्न स्थानीय व्यवसायहरूसँग साझेदारी गर्न सकिन्छ । यसबाट बाइक भाडामा दिने र गाइडेड टुरहरू बढ्न गई रोजगारी सिर्जना हुनेछ । ५ मानसिकता परिवर्तन : साइकल सवारीलाई स्वास्थ्य, समानता र दिगोपनको प्रतीकको रूपमा उत्सव मनाउन सार्वजनिक अभियानहरू सुरु गर्न आवश्यक छ । गाडी चढ्नेलाई मात्र होइन, साइक्लिस्टहरूलाई नेपालको भविष्यको च्याम्पियनको रूपमा सम्मान गर्नुपर्छ । विद्यार्थी र कम आय भएका परिवारहरूका लागि साइकलमा सहुलियत दिन आवश्यक छ । मधेस प्रदेश सरकारले यो कदमको थालनी गरेको थियो, तर त्यसमा समेत भ्रष्टाचार भएको पाइएपछि त्यसले निरन्तरता पाउन सकेन । यस्ता जनकल्याणकारी कामहरू स्वार्थरहित किसिमले गर्नुपर्छ । ६ दाताहरूसँग सहकार्य : साइकल सवारी पूर्वाधारका लागि अन्तर्राष्ट्रिय एजेन्सीहरूसँग काम गर्नु अर्को महत्वपूर्ण कदम हो । डेनमार्क, नेदरल्यान्ड जस्ता देशहरूले सिकेको पाठबाट हामी अनुसरण गर्न सक्छौं । ७ अनुकरणीय व्यक्तित्व : तीनै तहको सरकारको जिम्मेवार पदमा आसीन र सरकारी अधिकारीहरूले कार्यालय आवतजावत गर्दा साइकल चलाउनु पर्छ, साइकल सबैका लागि हो भनेर देखाउनु पर्छ । देशमा गाडीमुक्त दिनहरू मनाउने चलन बसाउन आवश्यक छ । निष्क्रियताको लागत : अझै पनि हामीले केही गरेनौं भने दु : ख पाउने हामी र हाम्रा सन्तति हुन् । वायु प्रदूषण र बढ्दो दुर्घटनाले निम्त्याउने क्षति त छँदैछ, यसबाट हुने आर्थिक क्षतिले हामीलाई सदैव गरीबीको कुचक्रमा फसाइरहने छ । बिरामीको बढ्दो दर, त्यसबाट हुने क्षति अकल्पनीय छ । अस्वस्थ जनशक्तिले अरू काम गर्न सक्दैन । यतिमात्र होइन, साइकल संस्कृति नअँगाल्ने हो भने हाम्रा युवाले स्वस्थ, किफायती जीवनशैली अँगाल्ने अवसर गुमाउने छन् । पर्यटकहरूले राम्रो साइकल सवारी अनुभव भएका देशहरूका लागि नेपाललाई बाइपास गर्नेछन् । नयाँ नेपालका लागि एक दृष्टिकोण : कल्पना गर्नुहोस्, एक यस्तो नेपाल जहाँ बच्चाहरू डरबिना हाँस्दै स्कुलमा साइकल चलाउँछन् । जहाँ कामदारहरू आफ्नो परिवारका लागि पैसा बचत गर्दै काममा साइकल चलाउँछन् । जहाँ वृद्धहरू पार्कहरूमा साइकल चलाउँछन्, सक्रिय र जोडिएर रहन्छन् । जंगल ट्रेलहरू पर्यटकहरूले जीवन्त बनाएको चित्रण गर्नुहोस्, उनीहरूको साइकल जंगलहरूबाट गुज्रँर्दै हाम्रो देशसँग प्रेममा पर्छन् । सफा हावा, शान्त सडकहरू र जीवन्त समुदायहरू भएको सहरहरू देख्नुहोस्, यो सबै किनभने हामीले साइकललाई प्राथमिकता दिने छनौट गर्न डेनमार्कले हामीलाई यो सम्भव छ भनेर देखाउँछ । ९० प्रतिशत डेनिसहरूसँग साइकल र कोपनहेगनका ६२ प्रतिशत यात्रु साइकल चढ्छन्, उनीहरूले स्वस्थ, सुखी समाज निर्माण गरेका छन् । नेपालले पनि यो गर्न सक्छ । हाम्रो ३० मिलियन जनसंख्याले सुरक्षित, दिगो यातायातको हकदार छ । एक दशकभित्र छोटो यात्राहरूको ५० प्रतिशत साइकलद्वारा बनाउने लक्ष्य राखौं । प्रत्येक सहरलाई साइकल सवारी हब बनाऔं, प्रत्येक गाउँलाई साइकल चलाउन मिल्ने सुरक्षित ठाउँ बनाऔं ।"
आज सातै प्रदेशका केही ठाउँमा चट्याङसहित वर्षा,"काठमाडौं : अहिले देशमा पश्चिमी वायु तथा स्थानीय वायुको प्रभाव रहेको तथा बङ्गालको खाडी र अरब सागरबाट आएको जलवाष्पयुक्त हावाको समेत आंशिक प्रभाव रहेको मौसम पूर्वानुमान महाशाखा जनाएको छ । महाशाखाका अनुसार अहिले बागमती प्रदेशको केही ठाउँमा तथा कोशी, मधेस, गण्डकी र कर्णाली प्रदेशका एकदुई स्थानमा चट्याङसहित हल्कादेखि मध्यम वर्षा भइरहेको छ । त्यस्तै आज दिउँसो सातै प्रदेशका केही ठाउँमा चट्याङ्गसहित हल्कादेखि मध्यम वर्षा हुने महाशाखाको बुलेटिनमा उल्लेख छ । हिमाली क्षेत्रको एकदुई स्थानमा हल्का वर्षासहित हिमपातको पनि सम्भावना छ । सातै प्रदेशमा चट्याङसहित हल्कादेखि मध्यम वर्षाको सम्भावना रहेको कारण दैनिक जनजीवन, कृषि, स्वास्थ्य, सडक तथा हवाई यातायातमा प्रभाव पर्न सक्ने हुँदा आवश्यक सतर्कता अपनाउन महाशाखाको अनुरोध छ ।"
