शीर्षक,विवरण
"भ्रष्टाचार न्यूनीकरण, राजस्व चुहावट नियन्त्रण र सम्पत्ति शुद्धीकरणको विषयमा के भने प्रधानमन्त्री ओलीले ?","काठमाडौं : प्रधानमन्त्री केपी शर्मा ओलीले सुशासन अभिवृद्धि गर्नु सरकारको प्राथमिकताको विषय भएको बताएका छन्। प्रतिनिधिसभाको आजको बैठकमा विनियोजन विधेयक तथा खर्च कटौतीको प्रस्तावको सम्बन्धमा बोल्नेक्रममा उनले सुशासनमा प्रभावकारी रूपमा सम्पादन गर्न राजस्व अनुसन्धान विभाग र सम्पत्ति शुद्धीकरण अनुसन्धान विभागलाई प्रधानमन्त्री तथा मन्त्रिपरिषद्को कार्यालय मातहतमा राखिएको जानकारी गराएका हुन्। भ्रष्टाचार न्यूनीकरण, सेवा प्रवाहमा सुधार, राजस्व चुहावट नियन्त्रण र सम्पत्ति शुद्धीकरणलाई निरुत्साहित गरी सुशासन अभिवृद्धि गर्नु सरकारको प्राथिमकताको विषय हो। यी कार्यहरू प्रभावकारी रूपमा सम्पादन गर्न राजस्व अनुसन्धान विभाग र सम्पत्ति शुद्धीकरण अनुसन्धान विभागलाई प्रधानमन्त्री तथा मन्त्रिपरिषद्को कार्यालय मातहतमा राखिएका छन्, प्रधानमन्त्री ओलीले भने। उनले राजस्व सङ्कलन गर्ने निकायले नै राजस्व चुहावटको अनुसन्धान गर्दा सन्तुलन र नियन्त्रण कायम गर्ने सम्बन्धी काममा दोहोरोपना र स्वार्थ द्वन्द्व हुनसक्ने हुँदा बेग्लै र माथिल्लो निकायबाट अनुसन्धानको कार्य हुनुपर्ने देखिएको उल्लेख गरे। राजस्व चुहावट नियन्त्रण तथा सम्पत्ति शुद्धीकरण एवम् आतङ्कवादी क्रियाकलापमा वित्तीय लगानी नियन्त्रण र विदेशी विनिमयको अवैध ओसारपसार र अपचलन नियन्त्रणसम्बन्धी कार्य जटिल र अन्तराष्ट्रिय क्षेत्रको समेत चासोको विषय भएको हुँदा यसको प्रभावकारी समन्वय, सहजीकरण र नियमनको लागि राजस्व अनुसन्धान विभाग र सम्पत्ति शुद्धीकरण अनुसन्धान विभाग यस कार्यालय मातहतमा राखिएको स्पष्ट पार्न चाहन्छु। प्रधानमन्त्री ओलीले भने, यसका साथै राजस्व सङ्कलन गर्ने निकायले नै राजस्व चुहावटको अनुसन्धान गर्दा सन्तुलन र नियन्त्रण कायम गर्ने सम्बन्धी काममा दोहोरोपना र स्वार्थ द्वन्द्व हुनसक्ने हुँदा बेग्लै र माथिल्लो निकायबाट अनुसन्धानको कार्य हुनुपर्ने देखिएको हो। सम्पत्ति शुद्धीकरण अनुसन्धान विभागलाई सर्वोच्च कार्यकारी निकाय मातहत राखिँदा राष्ट्रिय तथा अन्तर्राष्ट्रिय स्तरमा समन्वय र सहकार्यमा सहजीकरण गर्न सहज हुन जाने उनले बताए। सम्पत्ति शुद्धीकरण निवारण समग्र सुशासनको महत्वपूर्ण पाटो हुनुका साथै अन्तर्राष्ट्रिय चासोको समेत विषय भएकोले हालको व्यवस्थाबाट प्रभावकारी नियन्त्रण र सन्तुलन कायम गर्नुका साथै यस विभागलाई समेत थप जवाफदेही बनाउन मद्दत गर्दछप्रधानमन्त्री ओलीले भने।"
ललितपुरमा करेन्ट लागेर एक जनाको मृत्यु,काठमाडौं : ललितपुरमा करेन्ट लागेर एक जनाको मृत्यु भएको छ । महालक्ष्मी नगरपालिका५ टिकाथली ठटिकोटमा निर्माणाधीन घरको जग खनेको खाल्टोमा जमेको पानी तान्ने क्रममा करेन्ट लागेर स्थानीय ६४ वर्षीय आशाकाजी महर्जनको आज मृत्यु भएको प्रहरी नायब महानिरीक्षक विनोद घिमिरेले जानकारी दिए । उनका अनुसार महर्जन करेन्ट लागेर गम्भीर घाइते भएका थिए। उनको उपचारका लागि अस्पतालतर्फ लैजाने क्रममा बाटोमा नै मृत्यु भएको हो ।
"ट्याक्टरको ठक्करबाट मोटरसाइकल चालकको मृत्यु, एक जना घाइते",विराटनगर : मोरङको रंगेलीमा ट्याक्टरले ठक्कर दिँदा मंगलबार दिउँसो मोटरसाइकल चालकको मृत्यु भएको छ । रंगेली नगरपालिका८ दर्वेसा चोकमा दिउँसो २:५० बजेतिर दुर्घटना भएको हो । मोरङ प्रहरी प्रवक्ता डीएसपी कोपिला चुँडालका अनुसार खेत जोडेर सडकमा निस्किँदै गरेको प्रदेश १०२००३ त २८५६ नम्बरको ट्याक्टरले दर्वेसाबाट रंगेलीतर्फ आउँदै गरेको को ३९ प ३९३२ नम्बरको मोटरसाइकललाई ठक्कर दिएको हो । दुर्घटनामा परेर मोटरसाइकल चालक रंगेली१ बबिया टोलका ३२ वर्षीय केदार न्यौपानको मृत्यु भएको उनले बताइन् । गम्भीर घाइते भएका न्यौपानेलाई उपचारका लागि रंगेली अस्पताल पुर्याउनसाथ चिकित्सकले मृत घोषित गरिदिएका हुन् । दुर्घटनामा मोटरसाइकलको पछाडि सवार रंगेली१ का ४१ वर्षीय राजन भट्टराई घाइते भएका छन् । उनलाई थप उपचारका लागि रंगेलीबाट विराटनगरको नोबेल शिक्षण अस्पताल रेफर गरिएको छ । मोटरसाइकल र ट्याक्टरलाई प्रहरीले नियन्त्रणमा लिएको छ । ट्याक्टर चालक रंगेली८ का अन्दाजी ३० वर्षीय जीवन ताजपुरिया फरार रहेकाले खोजी तीव्र पारिएको प्रहरीले जनाएको छ । इलाका प्रहरी कार्यालय रंगेलीका इन्स्पेक्टर नरेन्द्रकुमार बोगटी नेतृत्वको टोलीले घटनाको थप अनुसन्धान गरिरहेको छ ।
"विनियोजन विधेयक, २०८२ प्रतिनिधि सभाबाट बहुमतले पारित","काठमाडौं : प्रतिनिधिसभाको बैठकबाट आगामी आर्थिक वर्षको विनियोजन विधेयक पारित भएको छ। आज बसेको बैठकमा उपप्रधानमन्त्री एवं अर्थमन्त्री विष्णुप्रसाद पौडेलले विनियोजन विधेयक, २०८२ लाई पारित गरियोस् भनी राखेको प्रस्ताव बहुमतले पारित भएको सभामुख देवराज घिमिरेले घोषणा गरेका हुन्। बैठकमा विनियोजन विधेयक पारित गर्नु मन्त्रालयगत रुपमा उठेको प्रश्नको मन्त्रीहरुले जवाफ दिएका थिए। त्यसैगरी खर्च कटौतीको प्रस्तावलाई निर्णयार्थ प्रस्तुत गर्दा प्रतिनिधि सभाबाट बहुमतले अस्वीकार भएको थियो। बैठकमा अर्थमन्त्री पौडेलले आजै आर्थिक विधेयक, २०८२ र राष्ट्र ऋण उठाउने विधेयक, २०८२ माथि विचार गरियोस् भनी प्रस्ताव प्रस्तुत गर्ने कार्यसूची छ। विनियोजन विधेयक पारित गर्नु अगाडि आज बिहान सत्तापक्षीय दलको बैठक प्रधानमन्त्री निवास बालुवाटारमा बसेको थियो। विनियोजन विधेयक भनेको सरकारले संसदमा पेस गर्ने ऐनको मस्यौदा हो, जसले कुनै पनि आर्थिक वर्षमा कुन मन्त्रालय, निकाय वा परियोजनामा कति रकम खर्च गर्न पाइन्छ भन्ने अनुमति दिन्छ। यो विधेयकमार्फत सरकारले यो मन्त्रालयलाई यति बजेट, यो कार्यालयलाई यति खर्च गर्न पाउने भनेर कानुनी मान्यता दिन्छ। संसदले पारित गरेपछि मात्र सरकारले त्यो खर्च गर्न पाउँछ। गत जेठ १५ गते अर्थमन्त्री विष्णु प्रसाद पौडेलले आगामी आर्थिक वर्षका लागि १९ खर्ब ६४ अर्ब ११ करोड रुपैयाँ बजेट सार्वजनिक गरेका थिए। कूल विनियोजनमध्ये चालूतर्फ ११ खर्ब ८० अर्ब ९८ करोड अर्थात् ६०१ प्रतिशत र पुँजीगततर्फ ४ खर्ब ७ अर्ब ८९ करोड अर्थात् २०८ प्रतिशत रहेको थियो। त्यस्तै वित्तीय व्यवस्थातर्फ ३ खर्ब ७५ अर्ब २४ करोड अर्थात् १९१ प्रतिशत रहेको थियो। उनले कूल विनियोजनमा प्रदेश र स्थानीय तहमा वित्तीय हस्तान्तरणतर्फ ४ खर्ब १७ अर्ब ८३ करोड रुपैयाँ विनियोजन गरिएको बताए। बजेटको खर्च व्यहोर्ने स्रोतमा राजस्वबाट १३ खर्ब १५ अर्ब रुपैयाँ र वैदेशिक अनुदानबाट ५३ अर्ब ४५ करोड संकलन गर्ने लक्ष्य राखिएको छ। त्यस्तै वैदेशिक ऋणबाट २ खर्ब ३३ अर्ब ६६ करोड परिचालन गरिने र बाँकी आन्तरिक ऋणबाट व्यहोरिने बजेट वक्तव्यमा उल्लेख थियो। बजेट साउन १ गतेबाट लागू हुनेछ।"
अध्यागमनको निर्णयले अमेरिकाबाट निष्कासित भुटानीको बिचल्ली,"काठमाडौं : अमेरिकाले निष्कासन गरेका चारजना भुटानी नागरिक बिचल्लीमा पर्ने भएका छन्। नेपालको अध्यागमन विभागको निर्णयका कारण ती भुटानी नागरिकहरू बिचल्लीमा पर्ने भएका हुन्। अमेरिका र भुटानले अस्वीकार गरेका चारजना भुटानीलाई नेपालले समेत निष्कासन गर्ने निर्णय गरेपछि उनीहरूले थप समस्या झेल्नुपर्ने भएको हो। अध्यागमन विभागले ती चारजना नागरिकहरू भुटानी भएको र उनीहरूले भुटान सरकारले जारी गर्ने कागजात पेस गर्नुपर्ने निर्णय गरेको छ। जबकि अमेरिकाले निष्कासन गर्ने क्रममा वाशिंगटन डीसीस्थित भुटानको दूतावासले उनीहरूलाई जारी गरेको ट्राभल डकुमेन्ट (यात्रा अनुमति पत्र) थिम्पुमा ओर्लिएलगत्तै खोसेर भुटान सरकारले नेपाल पठाएको थियो। नेपालको अध्यागमनले थप उनीहरूलाई समस्या पर्नेगरी भुटानले जारी गरेको ट्राभल डकुमेन्टसहितको कागजात पेस गर्न भनेको छ। भुटानी शरणार्थीको हैसियतले नेपाल बसोबास गरेको र १० वर्षअघि नै नेपालबाट तेस्रो मुलुकमा पुनर्वास भइसकेको अध्यागमन विभागको ठहर छ। 'तपाईँहरू पुनर्वास भएको देश अमेरिकाले आफ्नो देशबाट निष्कासन गरी तपाईँहरूलाई तपाईँहरूको पैतृक देश भुटानमा ल्याई छोडी दिएकोमा भुटानमा बस्न सक्ने अवस्था रहेको भनी भारतको बाटो हुँदै नेपाल आइपुगेको व्यहोरा तपाईँहरूले खुलाएको बयान समेतका आधारमा देखिन आउँछ। यसबाट तपाईँहरू भुटानी नागरिक भएको तथा भारतबाट स्थलमार्ग हुँदै नेपाल प्रवेश गरेको र प्रवेश हुने क्रममा विदेशी नागरिकले प्रवेशस्थलबाट भिसा लिएरमात्र नेपाल प्रवेश गर्नुपर्नेमा सो नगरिएको अवस्था देखिन्छ,' अध्यागमनले भनेको छ। गैरकानुनी तरिकाले नेपाल प्रवेश गरेपछि अध्यागमनले चारैजनालाई जनही ५ हजार जरिवाना पनि तोकेको छ। अध्यागमन ऐन, २०४९ को दफा ३९१० मा 'कुनै पनि विदेशीले राहदानी र भिसा नलिइ नेपालभित्र प्रवेश गर्न र नेपालमा बस्न पाउने छैन' भन्ने व्यवस्था छ। त्यस विपरीत कार्य गरेको भन्दै अध्यागमनले उनीहरूलाई जरिवाना तोकेको हो। स्रोतका अनुसार नेपाल प्रवेश गरेको मितिदेखि उनीहरूसँग भिसा शुल्क, विलम्ब शुल्कलगायतका दस्तुर लिई प्रवेश भिसा जारी गर्न निर्देशन दिइए पनि उनीहरूसँग भुटानको राहदानी तथा भिसा जारी गर्न आवश्यक यात्रासम्बन्धी कागजात छैन। तर अध्यागमनको यही निर्णयले नै उनीहरू थप समस्यामा पर्ने भएका हुन्। चारजनाले यी कागजात पेस गरेपछि निष्कासनको लागि नियमानुसार प्रक्रिया अघि बढाइने पनि अध्यागमनले अध्यागमनले जनाएको छ। उनीहरूलाई भुटानले आवश्यक कागजात दिन असंभवजस्तै छ। आवश्यक कागजात पेस नगर्दासम्म उनीहरूलाई शरणार्थी शिविरमा राख्ने अनुमति दिइएको छ। स्रोतका अनुसार आशिष, सन्तोष र अशोकलाई बेलडाँगी शरणार्थी शिविर र रोशनलाई पथरी शरणार्थी शिवरमा बस्न अध्यागमनले अनुमति दिएको छ। नेपाल बसाईका क्रममा कानुन विपरीतका कुनै पनि गतिविधि नगर्न उनीहरूलाई निर्देशन पनि दिइएको छ। त्यस्तै उनीहरूको बासस्थानबारे नेपाल प्रहरीको सम्बन्धित इकाइलाई जानकारी गराउन पनि निर्देशन दिइएको छ। सर्वोच्च अदालतले चारैजना भुटानी शरणार्थीहरूलाई स्थानहद तोकेर अनुसन्धान गर्न आदेश दिएको थियो।"
"विपद्को त्रासमा सिन्धुपाल्चोक, १७ हजार नागरिक उच्च जोखिममा","सिन्धुपाल्चोक : सिन्धुपाल्चोकको भोटेकोशी गाउँपालिका२ लिपिङकी सुनिता श्रेष्ठलाई पानी पर्न थालेपछि डर लाग्छ। निदाउन सक्दिनन्। असार ३ गते राति परेको सामान्य वर्षाका कारण आएको पहिरोले श्रेष्ठको एकतले जस्ताले बनेको घर पूर्णरूपमा भत्कियो। छिमेकीको शरणमा बसिरहेकी उनलाई पानी पर्ने बित्तिकै फेरि पहिरो जाने हो कि भन्ने त्रास हुन्छ। पानी पर्ने बित्तिकै मुटु काम्न थाल्छ, उनी भन्छिन्, भर्खर त बर्खा लाग्न सुरु भएको छ, केके पो हुने हो! उनीजस्तै सिन्धुपाल्चोकका अधिकांश नागरिकहरू पानी पर्ने बित्तिकै त्रासमा बाँच्ने गर्छन्। असार ४ गते तिब्बत क्षेत्रमा अत्यधिक वर्षा हुन सक्ने भन्दै भोटेकोशी नदी क्षेत्रमा सुरक्षित रहन चीनले सतर्क गराएसँगै सीमा क्षेत्र भोटेकोशीसँगै सुनकोशी नदी किनारका बासिन्दाहरू त्रसित बनेका छन्। चिनियाँ प्रहरीले जानकारी गराएपछि जिल्ला प्रशासन कार्यालयले समेत सूचना जारी गर्दै भोटेकोशी गाउँपालिका, बाह्रबिसे नगरपालिका, त्रिपुरासुन्दरी गाउँपालिका, सुनकोशी गाउँपालिका, बलेफी गाउँपालिका र चौतारा साँगाचोकगढी नगरपालिकाका नदी किनारका बासिन्दालाई उच्च सतर्कता अपनाउन आग्रह गरिसकेको छ। मनसुनजन्य विपद्को दृष्टिले सिन्धुपाल्चोक उच्च जोखिममा छ। बहुप्रकोपी विपद्को जोखिममा रहेको सिन्धुपाल्चोकमा वर्षेनि बाढी पहिरोलगायतका विपद्जन्य घटना हुने गरेको छ। जल तथा मौसम विज्ञान विभागका अनुसार सिन्धुपाल्चोक विपद्को उच्च जोखिममा रहेको जिल्ला हो। २ सय २२ बस्तीका १७ हजार नागरिक उच्च जोखिममा जिल्ला विपद् व्यवस्थापन समितिले यस वर्ष २ सय २२ बस्तीका १७ हजार ८२ नागरिक प्रभावित हुने आकलन गरेको छ। चौतारा साँगाचोकगढी नगरपालिकाको २१ बस्तीका ७ सय ७०, बाह्रविसे नगरपालिकाको ६३ बस्तीको ८ हजार ५ सय, मेलम्ची नगरपालिकाको ७ बस्तीको ५ सय नागरिक मनसुनजन्य विपद्मा प्रभावित हुने आकलन समितिको छ। त्यस्तै भोटेकोशी गाउँपालिकाको ५३ बस्तीका ८ सय ५, त्रिपूरासुन्दरी गाउँपालिकाको ७ बस्तीको १ सय ७१, लिसंखुपाखर गाउँपालिकाको १० बस्तीका ३ सय, सुनकोशी गाउँपालिकाको ११ बस्तीका ३ सय ६, बलेफी गाउँपालिकाको ८ बस्तीका ८ सय, जुगल गाउँपालिकाको ७ बस्तीका २ हजार, पाँचपोखरी थाङ्पाल गाउँपालिकाको १३ बस्तीका १ हजार २ सय ६०, इन्द्रावती गाउँपालिकाको ५ बस्तीका १ सय ७० र हेलम्बु गाउँपालिकाको १७ बस्तीका १ हजार ५ सय नागरिक प्रभावित हुने विपद् व्यवस्थापन समितिले आकलन गरेको छ। ४४ नदीनाला थुनिन सक्ने जिल्ला विपद् व्यवस्थापन समितिले यस वर्षको मनसुनबाट जिल्लाका ४४ नदीनाला थुनिनसक्ने अनुमान गरेको छ। चौतारा साँगाचोकगढी, मेलम्ची र बाह्रविसे नगरपालिका भएर बग्ने १६ वटा नदीनाला र ९ वटा गाउँपालिकाको २८ वटा नदीनालाहरू थुनिनसक्ने आकलन समितिको छ। अविरल वर्षाबाट बाढी पहिरोका कारण थुनिन सक्ने यी नदीनालाबाट हुने जोखिमलाई न्युनीकरण गर्न डोजर, स्काभेटर, ट्रिपरलगायतका सामग्रीहरू तयारी अवस्थामा राखिएको विपद् व्यवस्थापन समितिले जनाएको छ। प्रशासन, सुरक्षाकर्मी र स्थानीय सरकारसँग जिल्ला समन्वय गरेर क्षति कम गर्ने र विपद्को समयमा उद्धारका लागि चाहिने उद्धार सामग्रीहरू तयारी अवस्थामा राखिएको समितिले जनाएको छ। कस्तो छ पूर्वतयारी? मनसुनजन्य विपद्लाई ध्यानमा राख्दै जोखिम रहेका बस्तीहरूको भौगर्भिक अध्ययन, पहिरो तथा बाढीबाट विस्थापितको पुनःस्थापना र आगामी दिनमा जोखिम न्युनीकरणका लागि गर्नुपर्ने समन्वय भइरहेको जिल्ला विपद् व्यवस्थापन समितिका अध्यक्ष एवं प्रमुख जिल्ला अधिकारी किरण थापा बताउँछन्। बर्खायाम सुरु भएपछि हुने विपद्को जोखिम न्युनीकरणका लागि हामीले जिल्ला विपद् व्यवस्थापन समितिबाट विभिन्न निर्णय गरेर उच्च सतर्कता अपनाएका छौं, थापाले भने, पहाडी जिल्ला भएकाले पहिरो जाने र खोलाहरूमा बाढीबाट हुने क्षति कमी गर्नका लागि विपद् प्रतिकार्य योजनाअनुसार विशेष योजनाका साथ तयारी अवस्थामा छौं। सम्भावित विपद्बाट क्षति हुन नदिन र भैहालेमा जनचेतनामूलक कार्यक्रमसँगै सतर्कता लागि क्विक रेस्पोन्स टिम बनाएर तयारी अवस्थामा राखिएको उनले बताए। थापाका अनुसार विपद् र हुनसक्ने क्षतिलाई मध्यनजर गर्दै जोखिम न्युनीकरण, उद्धार तथा राहतका लागि ३ करोड ३ लाख २ हजार ६ सय १५ रुपैयाँ विपद् कोषमा तयारी अवस्थामा राखिएको छ। समितिले मनसुन पूर्वतयारी तथा प्रतिकार्य योजना कार्यान्वयन गर्न सरकारी निकाय, स्थानीय सरकार, संघसंस्थासँग समन्वय गरी बारुणयन्त्र १ वटा, जेसिभी डोजर २० वटा, स्काभेटर १७ वटा, यातायातका साधन ५ सय वटा, खाद्यसामग्री, भाँडावर्तन ५ सय थान तयारी अवस्थामा राखेको छ। विपद्मा स्वास्थ्य समस्यालाई निराकरण गर्न स्वास्थ्य सामग्री र जनशक्ति तयारी अवस्थामा राखिएको समितिले जनाएको छ। ७ सय ५० जना डाक्टर, नर्स, १ सय २९ वटा आपतकालीन औषधि पर्याप्त भएको स्वास्थ्य संस्था, ७ सय ६५ जना महिला स्वास्थ्य स्वयंसेविकालाई तयारी अवस्थामा राखिएको छ। आपतकालीन उद्धारका लागि ३ सय स्वयंसेवक, ८ सय १३ जना नेपाली सेना, ४ सय ५० जना नेपाल प्रहरी, ३ सय ८ जना सशस्त्र प्रहरीलाई तयारी अवस्थामा राखिएको विपद् व्यवस्थापन समितिले जनाएको छ। विपद्को बेला आपतकालीन उद्धारका लागि २ हजार तुरुन्त खटिनसक्ने जनशक्तिलाई तयारी अवस्थामा राखेका छौं, प्रजिअ थापाले भने, नेपाल प्रहरी, नेपाली सेना, सशस्त्र प्रहरी, नेपाल रेडक्रस सोसाइटी र विज्ञहरू सम्मिलित जिल्ला मनसुन प्रतिकार्य कमाण्ड पोष्ट निर्माण गरेका छौं। यो पोष्टले मनसुनजन्य विपद्को बेला समग्र प्रतिकार्यको नेतृत्व गर्छ। विपद्को समयमा खोज तथा उद्धार, खाद्य सामग्री सहजता, आपतकालन आश्रय, आपतकालीन स्वास्थ्य पोषण, आपतकालीलिन शिक्षा र आपतकालीन संरक्षणका लागि समिति तयारी अवस्थामा रहेको उनले बताए। मनसुनजन्य विपद्को अवस्थामा यथाशीघ्र प्रयोग गर्न मिल्ने गरी जिल्लाका २६ स्थानमा हेलिप्याड तयार पारिएको छ भने ९९ खुला स्थानलाई प्रयोग गर्न सकिने अवस्थामा राखिएको छ। जसमा १ लाख ५० हजार जनसंख्यालाई आपतकालीन स्थानान्तरण गराउन सकिने जनाइएको छ। समितिका अनुसार विपद्को समयमा सञ्चार सेवा नियमित राख्न नेपाल टेलिकमका टावरहरूमा वैकल्पिक विद्युत् आपूर्ति प्रणाली जडान गर्ने, जोखिमयुक्त क्षेत्रका बासिन्दालाई सचेत गराउन पूर्व सूचना प्रणालीलाई व्यवस्थित बनाउने काम गरिएको छ। जिल्ला प्रशासन कार्यालयले विपद् उद्धारको लागि २५ किसिमका विपद् सामग्रीहरू तयारी अवस्थामा राखेको सहायक प्रमुख जिल्ला अधिकारी गणेश नेपाली बताउँछन्। त्यस्तै रेडक्रसले ३० प्रकारका विपद् उद्धारका लागि आवश्यक सामग्रीहरू मौज्दात राखेको मन्त्री कमलचरण कक्षपतिले बताए। सिन्धुपाल्चोक उद्योग वाणिज्य संघले विपद्को समयमा प्रयोग गर्न सकिने गरी ५ लाख किलो चामल तयारी अवस्थामा राखिएको संघका उपाध्यक्ष उजारसिं तामाङले बताए । चामलसँगै दाल, तेल, नुन पनि तत्काल प्रयोग गर्न सकिने अवस्थामा राखिएको उनको भनाइ छ। सम्भावित विपद्को जोखिमलाई मध्यनजर विपद् व्यवस्थापन समितिले संघीय, प्रदेश सांसद, स्थानीय सरकार र सरोकारवाला निकायबीच छलफल गर्दै विपद्का घटना न्यूनीकरणका लागि विभिन्न पहल थालेको छ। आउनसक्ने विपद्को पूर्वअनुमान गर्दै पूर्वतयारी तथा प्रतिकार्यका कामलाई प्रभावकारी रुपमा अघि बढाइएको समितिले जनाएको छ। के गर्दै छ स्थानीय सरकार ? मनसुन सुरू भएसँगै स्थानीय सरकारले विपत्तिको सामना गर्न रणनीतिक योजना बनाएका छन्। विपद्को ठूलो सामना गर्दै आएको मेलम्ची नगरपालिकाले प्राकृतिक विपत्तिको सामना गर्न आफ्नो तयारीलाई तीब्र बनाएको छ। २०७८ असार १ मा हेलम्बु गाउँपालिकाको भ्रेमाथाङबाट निरन्तर झरेको पहिरोबाट मानवीय तथा भौतिक क्षतिपछि थलिएको मेलम्ची नगरपालिकाले आफ्नो स्रोत साधन जुटाएर प्राकृति विपत्तिको सामना गर्न जुटेको जनाएको छ। बाढी पहिरोबाट बच्न पूर्व सूचना प्रणालीको व्यवस्थापनसँगै प्राकृतिक विपति आइपरे तत्काल आवाश्यक पर्ने सामग्री खरिद गर्न विपद् बजेटसमेत व्यवस्थापन गरेको मेलम्ची नगरपालिकाका प्रमुख आइतमान तामाङले बताए। हाम्रो क्षमताले भ्याएसम्म विपदबाट क्षति नहोस् भनेर काम गरिरहेका छौं, उनले भने, विपद् भइहाले उद्धार तथा राहतको स्रोत साधनमा कमी हुन नदिन चनाखो भएर अगाडि बढेका छौं। भैपरी आउने प्राकृति विपत्तिबाट सुरक्षित बनाउन आवश्यक स्रोत साधनलाई तयारी अवस्थामा राखेको हेलम्बु गाउँपालिकाले जनाएको छ। २०७८ साल असार १ को बाढीबाट मानवीय तथा भौतिक क्षति व्यहोरेको हेलम्बुले मनसुन सुरू भएलगत्तै आउन सक्ने प्राकृतिक विपत्तिलाई मध्यनजर गर्दै नदीले कटान गरेको ठाउँमा जाली तथा ग्याबिङ वाल, प्लम ढलान जस्ता कार्यलाई तीव्रता दिँदै जोखिमपूर्ण ठाउँमा रोकथाम गर्दै आएको छ। हामीले विपद् न्युनीकरण गर्न स्थानीय स्तरमा आपतकालीन केन्द्र सञ्चालन गरेका छौं, गाउँपालिका अध्यक्ष निमाग्याल्जेन शेर्पाले भने, खोलाको किनार सुरक्षित बनाउन ढुङ्गाको पर्खाल लगाउने काम गरेका छौं भने बाढीको बहावलाई नियन्त्रित गरेर बस्ती जोगाउने योजना अनुरुप ग्याल्थुम, ढुंग्रेबजार, तिम्बु, हल्दे र चिउरीखर्क जस्ता क्षेत्रमा पहिरो रोक्न जाली गारो लगाएर ढुंगा थुपार्ने कार्य पनि जारी राखेका छौं। यसले केही मात्रामा भए पनि विपद्को क्षतिलाई न्यूनिकरण गर्ने उनले बताए। विगतका वर्षमा अनेकन विपद् झेल्दै आएको बाह्रबिसे नगरपालिकाले विपद् पूर्व आवश्यक तयारी थालेको छ। बाह्रबिसे नगरपालिकाका विपद् शाखाका प्रमुख दुर्गाप्रसाद भण्डारीका अनुसार नगरभर ६३ बस्ती उच्च जोखिममा रहेको पहिचान गरिएको छ। जसमा करिब १ हजार ७ सय घरधुरी छन्। ती जोखिमयुक्त बस्तीलाई सुरक्षित स्थानमा स्थानान्तरणको प्रक्रिया थालिँदैछ, भने ८१ विपद् खोज उद्दारकर्ता तयार पारिएको छ, उनले भने। नगरपालिकाले विपद् जोखिम न्युनीकरण तथा आपतकालीन उद्धामा प्रभावकारी हस्तक्षेप गर्न ८१ जना विपद् खोज तथा उद्धारकर्तालाई तयारी अवस्थामा राखेको छ। यसअघि बाह्रबिसे नगरको घुम्थाङ, नागपुजे, भीरखर्क, विक टोल, जम्बु, खाग्दलसहित भोटेकोशीको फुल्पिङकट्टी, तातोपानी दुगुनामा पहिरोले धेरैले ज्यान गुमाए। त्यस्ता घटना दोहोरिन नदिन जोखिम आकलन, बस्ती स्थानन्तरण र उपयोगी तालिम दिइएको भण्डारीले बताए। भोटेकोशी गाउँपालिकाभित्र खोकुन्डोल, डाक्लाङ, चाकु र नयाँपुलआसपास सडक जीर्ण छ। पहिरोको उत्तिकै जोखिम छ। पहिरो भासिँदा होस् वा पहिरो जाँदा नाकामा क्रियाशील व्यापारी र हाइड्रोपावर कम्पनीको मेसिन प्रयोग गरेर सडक पन्छाउनुपर्ने बाध्यता छ। सडक बनाउँदा बनाउँदै सबै पक्ष निराश बनेका छन्। सडक डिभिजनका कर्मचारी तातोपानी क्षेत्रमा छन्। तर, उनीहरू मेसिन लिएर बेलुका आउँछन्, एक दुई घण्टा काम गर्छन्। रातभरिको वर्षाले फेरि बगाउँछ, स्थानीय छ्युमी शेर्पा भन्छिन्। चौतारा नगरपालिकाले विपद्जन्य घटनाका प्रतिकार्यका पूर्व तयारीका कामहरू गरिरहेको छ। नगरले तारजाली, त्रिपाल, अस्थायी सेल्टरका लागि २५ हजार उपलब्ध गराउने, आवासका लागि तत्काल २५ प्रतिशत सहयोग प्रदान गरिने जनाएको छ। दमकलसहित ३० प्रकारका विपद् उद्धारका लागि आवश्यक सामग्रीहरू मौज्दात राखेको विपद् व्यवस्थापन समिति फोकल पर्सन चिरञ्जीबी कट्टेलले बताए। बलेफी गाउँपालिकाका विपद् व्यवस्थापन समिति फोकल पर्सन सुकुलाल तामाङले विपद् न्यूनीकरणका लागि प्रतिकार्यका पूर्व तयारीका कामहरू भइरहेको बताए। विपद् प्रतिकार्यका लागि सामग्रीहरू खरिद गरिएको र पालिकास्तरीय, वडा स्तरीय विपद् व्यवस्थापन समिति गठन गरिएको तामाङले बताए। लिसंखुपाखर गाउँपालिकाले पहिरोको जोखिमयुक्त आवासलाई सुरक्षित स्थानमा स्थानान्तरणका लागि काममा जुटेको छ। मनसुन सुरुवातसँगै भोटेकोशी, मेलम्ची, इन्द्रावती, सुनकोशी र ब्रहृमायणी नदी किनारका बस्ती उच्च जोखिममा छन्। भूकम्पपछिका वर्षमा यहाँका थुप्रै पहाड कमजोर बनेकाले हरेक सामान्य वर्षाले पनि ठूलो क्षति ल्याउने सम्भावना उच्च रहेको मेलम्ची क्षेत्रको वातावरणीय र भौगर्भिक अध्ययनमा काम गरिरहेका वातावरणविद् डा रविनराज निरौला बताउँछन्। स्थानीय सरकार, सुरक्षाकर्मी र सरोकारवाला सबै निकायको समन्वयमा विपद्को जोखिम न्यूनीकरण र तत्काल उद्दारका लागि तयारी भइरहे पनि स्थायी समाधानका लागि दीर्घकालीन योजना बनाउन सकेको देखिँदैन। कोदारी राजमार्ग, बलेफीकात्तिके, मेलम्चीहेलम्बुलगायतका सडकमा पहिरोको जोखिम बढ्दो छ। बाह्रबिसे नगरपालिकाभित्र बसेरी, जम्बु, खागदल र जुरेमा पहिरोको जोखिम रहेको बाह्रबिसे नगरका प्रमुख बालकृष्ण बस्नेत बताउँछन्। बाह्रबिसेदेखि लिपिङसम्म २६ किलोमिटर सडकखण्ड बाढी र पहिरोको उच्च जोखिममा छ। त्रासममा स्थानीय, विस्थापितको बिजोग मेलम्ची बाढीले विध्वंस गरेको लामो समय पुग्दा पनि सरकार गम्भीर नबन्दा बाढी प्रभावित हेलम्बु, मेलम्ची र पाँचपोखरी थाङ्पाल गाउँपालिका तटीयक्षेत्रमा खास काम भएका छैनन्। हेलम्बुका पहिचान गरिएका २ सय २७ बाढीपीडित परिवार स्थानीय सरकारको र दातृ संस्थाले उपलब्ध गराएको अस्थायी आवासमा बसिरहेका छन्। मेलम्ची नगरपालिकामा १ सय ८० बाढीपीडित अरुको घरमा महंगो भाडा तिरेर बस्न बाध्य बनेका छन्। बाढीमा मेलम्ची बजारका ७० भन्दा बढी घर बालुवा र कालो लेदो, गेगरले भरिएका घर खोतलेर बस्न बाध्य छन्। विपद्ले खेद्ने निश्चित छ, सरकारले बेवास्ता गरेको देखेर दिक्क लाग्छ, मेलम्चीका दाबा हृयोल्मोले भने। बाढीमा सर्वस्व गुमाएर एकै रातमा सुकुम्बासी बनेका हेलम्बु, मेलम्ची र पाँचपोखरी थाङ्पालका विस्थापित परिवार स्थानीय तहबाट पनि ठोस पहल नभएको भन्दै निराश छन्। प्रभावित क्षेत्रमा पुगेर राहत प्याकेजसहित पुर्नवासको योजना सुनाएर गएका प्रधानमन्त्रीदेखि सांसद, नेताहरु पुनः यहाँ नफर्केको स्थानीयको गुनासो छ। आश्वासनबाहेक पीडितले अझै पनि संघीय र प्रदेश सरकारको उपस्थिति र सहयोगको प्रत्यक्ष अनुभूति गर्न नपाएको उनीहरूको भनाइ छ। १० वर्षमा विपद्बाट ९६ को मृत्यु, ९० अर्ब क्षति सिन्धुपाल्चोकमा १० वर्षको अवधिमा मनसुनजन्य विपद्का घटनामा परेर ९६ जनाको मृत्यु भएको तथ्याङ्क रहेको छ। प्रमुख जिल्ला अधिकारी थापाका अनुसार १० वर्ष को अवधिमा पहिरोमा परेर ८०, बाढीमा परेर १२, चट्याङ लागेर ९ जनाको मृत्यु भएको हो। १० वर्षको अवधिमा विपद्का घटनामा परेर जिल्लामा ८९ अर्ब ९४ करोड ४० लाख ८३ हजार ४८ रुपैयाँ बराबरको आर्थिक क्षतिसमेत भएको छ। २०७२ देखि २०८१ सम्मको तथ्याङ्क विश्लेषण गर्दा जिल्लाभर मनसुनजन्य बाढी,पहिरो, हावाहुरी, चट्याङ, आगलागीको घटनामा सो क्षति भएको हो। जसमध्ये सबै भन्दा बढी बाढीबाट क्षति देखिएको छ । बाढीबाट ८९ अर्बहिरोबाट ३५ करोड ७८ लाख १५ हजार ५ सय ४८ रुपैयाँ बराबरको ५८ करोड १५ लाख १६ हजार ५ सय ४८ रुपैयाँ बराबरको आर्थिक क्षति भएको छ। त्यस्तै पआर्थिक क्षति भएको तथ्याङ्कमा छ। तथ्याङ्क अनुसार १० वर्षमा मनसुनजन्य विपद्का कारण ६५ जना घाइते, ६२ जना बेपत्ता, १ हजार ४ सय ६५ घरमा क्षति र ८ सय ६५ परिवार प्रभावित बनेका छन्। सो अबधिमा२ चौ विपद्का कारण ४ हजार ३ सय ४९ पन्छी, ८ सय ३पायको मृत्यु हुन पुग्यो भने २ सय ४८ वटा गोठमा क्षति पुगेको छ। त्यस्तै विपद्का कारण ३९ उद्योग, २ सय ५५ सवारी साधन र १ सय ८९ वटा सार्वजनिक संरचनामा क्षति पुगेको तथ्याङ्कले देखाएको छ।"
पुणेमा सुरक्षासम्बन्धी भारतनेपाल परामर्श समूहको बैठक,"काठमाडौं : सुरक्षासम्बन्धी भारतनेपाल द्विपक्षीय परामर्श समूह (आईएनबिसिजिएसआई) को सोह्रौँ बैठक असार ९१० गते भारतको पुणेमा सम्पन्न भएको छ । भारतीय प्रतिनिधिमण्डलको नेतृत्व भारत सरकार विदेश मन्त्रालयका अतिरिक्त सचिव (उत्तर) मुनु महावरले गरेका थिए भने नेपाली प्रतिनिधिमण्डलको नेतृत्व परराष्ट्र मन्त्रालयका सहसचिव (दक्षिण एसिया) गेहेन्द्र राजभण्डारीले गरेका थिए। प्रतिनिधिमण्डलमा सम्बन्धित परराष्ट्र तथा रक्षा मन्त्रालयका अधिकारीहरूका साथै भारतीय सेना र नेपाली सेनाका निर्देशनालयका पदाधिकारीहरू सहभागी रहेको नेपालस्थित भारतीय दूतावासले जनाएको छ । बैठकमा दुवै पक्षले सुरक्षा र रक्षा सहकार्यसँग सम्बन्धित विविध विषयहरू उपकरण आपूर्ति, तालिम, संयुक्त सैन्य अभ्यास, विपद् राहत कार्य र सैन्य आदानप्रदानबारे फलदायी छलफल गरेका थिए । यसका साथै प्रतिनिधिमण्डलले पारस्परिक रूपमा लाभदायक सहकार्यका सम्भावनाहरू खोज्न प्रमुख सार्वजनिक र निजी रक्षा क्षेत्रका उत्पादन स्थलहरूको पनि भ्रमण गरेको थियो । सन् २००३ मा स्थापित आईएनबिसिजिएसआई भारत र नेपालबीच द्विपक्षीय रक्षा र सुरक्षा सहकार्यलाई समन्वय गर्ने एक छाता संस्थागत संयन्त्र हो ।"
"प्रतिनिधिसभाबाट आर्थिक विधेयक, २०८२ माथि विचार गरियोस् भन्ने प्रस्ताव पारित","काठमाडौं : प्रतिनिधिसभाको बैठकबाट आर्थिक विधेयक, २०८२ माथि विचार गरियोस् भन्ने प्रस्ताव पारित भएको छ। उपप्रधानमन्त्री एवं अर्थमन्त्री विष्णुप्रसाद पौडेलले आजको बैठकमा आर्थिक विधेयक, २०८२ माथि विचार गरियोस् भन्ने प्रस्ताव गरेका थिए। जसलाई सभाले सर्वसम्मत पारित गरेको हो । विधेयकमा सांसदले राखेका संशोधनको प्रस्ताव राखेका थिए। उनीहरुको प्रश्नको अर्थमन्त्रीले जवाफ दिएपश्चात सबै संशोधन प्रस्तावलाई बहुमतले अस्वीकार गरेको छ। आजको बैठकमा उपप्रधानमन्त्री एवं अर्थमन्त्री पौडेलले विनियोजन विधेयक, २०८२ लाई पारित गरियोस् भनी राखेको प्रस्ताव बहुमतले पारित भएको सभामुख देवराज घिमिरेले घोषणा गरेका थिए। बैठकमा विनियोजन विधेयक पारित गर्नु मन्त्रालयगत रुपमा उठेको प्रश्नको मन्त्रीहरुले जवाफ दिएका थिए। त्यसैगरी खर्च कटौतीको प्रस्तावलाई निर्णयार्थ प्रस्तुत गर्दा प्रतिनिधि सभाबाट बहुमतले अस्वीकार भएको थियो। विनियोजन विधेयक भनेको सरकारले संसदमा पेस गर्ने ऐनको मस्यौदा हो, जसले कुनै पनि आर्थिक वर्षमा कुन मन्त्रालय, निकाय वा परियोजनामा कति रकम खर्च गर्न पाइन्छ भन्ने अनुमति दिन्छ। गत जेठ १५ गते अर्थमन्त्री विष्णु प्रसाद पौडेलले आगामी आर्थिक वर्षका लागि १९ खर्ब ६४ अर्ब ११ करोड रुपैयाँ बजेट सार्वजनिक गरेका थिए। कूल विनियोजनमध्ये चालूतर्फ ११ खर्ब ८० अर्ब ९८ करोड अर्थात् ६०१ प्रतिशत र पुँजीगततर्फ ४ खर्ब ७ अर्ब ८९ करोड अर्थात् २०८ प्रतिशत रहेको थियो। त्यस्तै वित्तीय व्यवस्थातर्फ ३ खर्ब ७५ अर्ब २४ करोड अर्थात् १९१ प्रतिशत रहेको थियो। उनले कूल विनियोजनमा प्रदेश र स्थानीय तहमा वित्तीय हस्तान्तरणतर्फ ४ खर्ब १७ अर्ब ८३ करोड रुपैयाँ विनियोजन गरिएको बताए। बजेटको खर्च व्यहोर्ने स्रोतमा राजस्वबाट १३ खर्ब १५ अर्ब रुपैयाँ र वैदेशिक अनुदानबाट ५३ अर्ब ४५ करोड संकलन गर्ने लक्ष्य राखिएको छ। त्यस्तै वैदेशिक ऋणबाट २ खर्ब ३३ अर्ब ६६ करोड परिचालन गरिने र बाँकी आन्तरिक ऋणबाट व्यहोरिने बजेट वक्तव्यमा उल्लेख थियो। बजेट साउन १ गतेबाट लागू हुनेछ।"
गण्डकी प्रदेशमा राइड सेयरिङ स्थगन नगर्न सर्वोच्च अदालतको अन्तरिम आदेश,"काठमाडौं : गण्डकी प्रदेशको राइड सेयरिङ (नियमन र व्यवस्थापन) नियमावली, २०८२ स्थगन नगर्न सर्वोच्च अदालतले अन्तरिम आदेश जारी गरेको छ। उपभोक्ता हित संरक्ष मञ्चका तर्फबाट अधिवक्ता जयप्रसाद पौडेलले दायर गरेको रिटमाथि सुनुवाइ गर्दै आज न्यायाधीश तिलप्रसाद श्रेष्ठ र महेश शर्मा पौडेलको इजलासले राइड सेयरिङ तथा सेल्फ ड्राइभ स्थगन नगर्न अन्तरिम आदेश जारी गरेको हो। सर्वोच्च अदालतले जारी गरेको अन्तरिम आदेशमा सार्वजनिक यातायात बन्द हड्ताल नगर्नसमेत निर्देशनात्मक आदेश जारी भएको छ । राइड सेयरिङ सेवामार्फत हजारौं युवाले रोजगारीको अवसर पाइरहेको र यसमार्फत हजारौं युवाहरूलाई स्वरोजगारको अवसरसमेत सिर्जना हुने भन्दै गण्डकी प्रदेश सरकारले गण्डकी प्रदेश सभाबाट नियमावली ल्याएको थियो । तर, उक्त नियमावलीको विरोधमा यातायात व्यवसायीले सार्वजनिक यातायात ठप्प पारेपछि केन्द्र सरकारले प्रदेशलाई तत्कालका लागि स्थगित गर्न दबाब दिएको थियो । गण्डकी प्रदेश सरकारले राइड सेयरिङ सेवा नियमन गर्न जारी गरेको नियमावली कुनै आकस्मिक निर्णय नभई विधिको शासन, संवैधानिक आदेश र संघीय सहमतिका आधारमा बनेको जनाएको थियो। प्रधानमन्त्री तथा मन्त्रिपरिषद्को कार्यालयबाट जेठ २० गते गण्डकी प्रदेश सरकारलाई पठाइएको औपचारिक पत्रका आधारमा अस्थायी रूपमा एक महिनाका लागि नियमावली कार्यान्वयन स्थगित गरिएको थियो। पत्रमा जनजीवनलाई सहज बनाउने उद्देश्यले नियमावली अन्तर्गतको कार्यान्वयन तत्काल रोक्न आग्रह गरिएको थियो । सर्वोच्च अदालतको आदेशले प्रदेशको काम कारबाहीका लागि सहज हुने भएको छ। सर्वोच्च अदालतले अन्तरिम आदेश जारी गरेसँगै सरकार र यातायात व्यवसायीबिच भएको सहमति कार्यन्वयन नहुने पक्का भएको हो।"
भारतको सहयोगमा इरानबाट उद्धार गरिएका दुई नेपाली दिल्ली आइपुगे,काठमाडौं : भारत सरकारको सहयोगमा इरानबाट दुई जना नेपाली आज नयाँ दिल्ली आइपुगेका छन्। इरान युद्धका कारण इरानमा समस्यामा परेका नेपालीहरुमध्ये गणेशप्रसाद पोखरेल र सुमन गैरेलाई इरानस्थित भारतीय दूतावासद्वारा उद्धार गरेर नयाँ दिल्ली ल्याइएको हो। इरानमा रहेका १६ जना नेपालीमध्ये पाँच जना जेलमा रहेकाले बाँकी ११ जनाको उद्धार गर्ने तयारी भएको थियो। सोही बमोजिम उनीहरू भारतले उद्धार उडान गरिरहेको इरानको मसाद सहरमा पुगेका थिए। भारतीय नागरिकसँगै त्यहाँ पुगेका ११ जना मध्ये ९ जनाको इरानी कानुन अनुसारको आवश्यक कागजात नभएका कारण उनीहरूले उडान अनुमति नपाएको जानकारी नयाँ दिल्लीस्थित नेपाली दूतावासले जनाएको छ। अन्य ९ जना स्वदेश फर्कन चाहने अन्य भारतीय नागरिकहरुसँगै मसादको एक होटलमा सुरक्षित रहेका र उनीहरुलाई भारतीय नागरिकसँगै उद्धार गरिने इरानस्थित भारतीय दूतावासले जनाएको छ। इजरायल इरान युद्धका कारण इरानमा समस्यामा परेका १६ जना नेपालीलाई पनि आफ्ना नागरिकको उद्धारका क्रममा ल्याइदिन परराष्ट्रमन्त्री डा आरजु राणा देउवाले भारत सरकार समक्ष आग्रह गरेकी थिइन्। परराष्ट्र मन्त्रालयका अनुसार मसादमा रहेका नेपाली र इरानी जेलमा रहेकाहरुको उद्धार गरी स्वदेश ल्याउनका लागि आवश्यक कागजातहरुको व्यवस्था गर्ने काम भइरहेको छ। यसैगरी हाल हवाई मार्ग बन्द रहेको अवस्थामा सुरक्षित स्थान वा सीमावर्ती मुलुकमा जान चाहने नेपालीहरूलाई अनलाइन भिसा उपलब्ध गराउनेलगायत काममा सहजीकरण गरिदिनका लागि खाडीस्थित सबै नेपाली नियोगहरूलाई निर्देशन दिइएको मन्त्री राणाको भनाइ छ।
शिक्षासेवी तुलाधरलाई नन्दप्रसाद जानुका स्मृति सम्मान,"काठमाडौं : यस वर्षको 'नन्द प्रसाद जानुका स्मृति सम्मान' शिक्षासेवी मिलन राज तुलाधरलाई प्रदान गर्ने घोषणा भएको छ। दोलखा जिल्लाको शैक्षिक र सामाजिक क्षेत्रको अग्रणी संस्था नन्दप्रसाद जानुका फाउण्डेशनले मंगलबार उक्त घोषणा गरेको हो। शैक्षिक र सामाजिक रुपान्तरणमा समर्पित रहेका नन्दप्रसाद शिवाकोटी र जानुका शिवाकोटीको स्मृतिमा स्थापना गरिएको फाउण्डेशनले सामाजिक क्रियाकलापका साथै शिक्षा क्षेत्रमा विशेष योगदान दिने व्यक्तिहरूलाई सम्मान गर्दै आएको छ। रुसका पूर्व नेपाली राजदूत, क्षमावती माध्यमिक विद्यालयका पूर्व प्रधानाध्यापक तथा २०२९ सालदेखि दोलखाको शैक्षिक क्षेत्रमा सक्रिय रहेका तुलाधरलाई २५ हजार रुपैयाँ नगद र सम्मानपत्र प्रदान गरिने फाउण्डेशनका अध्यक्ष अजयबाबु शिवाकोटीले बताए। उक्त सम्मान आउँदो भदौ ४ गते नन्दप्रसाद शिवाकोटीको जन्मजयन्तीको अवसरमा काठमाडौंमा आयोजना हुने विशेष कार्यक्रममार्फत प्रदान गरिने छ।"
"सशस्त्रको असईमा नाम निकालिदिने भन्दै ठगी, एक जना पक्राउ","काठमाडौं : सशस्त्र प्रहरी बल, नेपालको सहायक निरीक्षक (असई) पदमा नाम निकालिदिने भन्दै ठगी गरेको आरोपमा एक जना पक्राउ परेका छन् । काठमाडौं उपत्यका अपराध अनुसन्धान कार्यालय, टेकुको टोलीले काठमाडौं महानगरपालिका१५ का ४७ वर्षीय सोम कौशिक क्षेत्रीलाई झण्डै पाँच लाख रूपैयाँ ठगी गरेको आरोपमा पक्राउ गरेको हो । अपराध अनुसन्धान कार्यालयका सूचना अधिकारी, एसपी काजी कुमार आचार्यका अनुसार उनले पीडितलाई असई पदमा नाम निकालिदिन्छु भनी विश्वास दिलाई इसेवा आईडी र विभिन्न बैंक खातामा कूल ४ लाख ९१ हजार रकम ठगी गरेका थिए। काठमाडौं जिल्ला अदालतबाट असार ८ गते क्षेत्रीमाथि पक्राउ पुर्जी जारी भएको थियो । त्यसैअनुसार अपराध अनुसन्धान कार्यालयबाट खटिएको प्रहरी टोलीले उनलाई सोमबार काठमाडौंको नागार्जुन नगरपालिका७, रामकोटबाट पक्राउ गरेको आचार्यले बताए । उनका अनुसार पक्राउ परेका क्षेत्रीलाई ठगीसम्बन्धी कसुरमा थप अनुसन्धान र आवश्यक कारबाहीका लागि जिल्ला प्रहरी परिसर, भद्रकाली काठमाडौं पठाइएको छ।"
"ममाथि गरिएको गाली र अपमान सहन्छु तर सहिद, जनताको बलिदान र व्यवस्थाप्रतिको अपमान सहन्नँ : ओली","काठमाडौं : प्रधानमन्त्री केपी शर्मा ओलीले सदनमा लोकतन्त्र र राष्ट्रियतालाई कमजोर बनाउने खालका हल्का फुल्का टिप्पणी नगर्न आग्रह गरेका छन्। प्रतिनिधिसभाको आजको बैठकमा विनियोजन विधेयक तथा खर्च कटौतीको प्रस्तावको सम्बन्धमा बोल्नेक्रममा उनले संसद जनताको बलिदान र संघर्ष र सपनालाई साकार पार्ने थलो भएकाले हल्का फुल्का टिप्पणी नगर्न आग्रह गरेका हुन्। उनले विद्यमान व्यवस्थालाई अझ प्रभावकारी बनाउने गरी संविधानको संशोधनमा सरकार लाग्ने भएकाले संविधान र प्रणालीको अपमान हुने खालका कुरा नगर्न आग्रह गरे।यस प्रणाली र संविधानको रक्षा गरौँ। यसको कार्यान्वयन गर्दै मुलुकलाई समृद्ध, नेपाल सुखी नेपालीको गन्तव्य पूरा गर्ने सवालमा सरकार अघि बढेको छ। यसमा सबै ढुक्क भए हुन्छ।, प्रधानमन्त्री ओलीले भने,म बरु ममाथि गरिएको गाली र अपमान सहन्छु तर सहिद, जनताको बलिदान र विद्यमान व्यवस्थाप्रतिको अपमान सहन्न। संसद् जनताको बलिदानको धज्जी उडाउने र प्रणालीको अपमान गर्ने थलो हुन सक्दैन। प्रधानमन्त्री ओलीले सरकारले ल्याएको बजेट सकेसम्म सन्तुलितरुपमा रहेको अवगत गराउँदै आगामी दिनमा माग र आपूर्तिबीचको सन्तुलत कायमका लागि थप प्रयास गरिने बताए। ओलीले राज्यको पर्याप्त क्षमता नहुँदा बजेटमाथि सबै सांसद्हरु सन्तुष्ट हुने स्थिति नआएकाले आगामी दिनमा सन्तुलन कायमको प्रयास गरिने बताएका हुन्। हामीलाई छिटो र धेरै ठाउँमा विकास चाहिएको छ तर बजेट कम छ। त्यसकारण बजेटमा सबै सांसद् सन्तुष्ट हुन नसक्ने स्थिति हुन सक्छ। माग र आपूर्तिको असन्तुलन मिलाउन आगामी दिनमा ध्यान दिइनेछ।, प्रधानमन्त्री ओलीले भने,हामीलाई लगानीको आवश्यकता रहेको छ। यसका लागि निजी क्षेत्र र वैदेशिक लगानी ल्याउनु परेको छ। लगानीको आवश्यकता विश्लेषण र योजनाका लागि लगानी बोर्डबाट प्रभावकारी काम गरिनेछ। प्रधानमन्त्री ओलीले राष्ट्रिय योजना आयोगका योजना बैँकको व्यवस्था गरी रु तीन करोडभन्दा कमका आयोजना नराखिएको नीति तर्जुमा गरिएको जनाउँदै आगामी वर्षमा यसको प्रभावकारी कार्यान्वयनका लागि जोड दिइने बताए। राज्यका सबै निकायहरुलाई विकास निर्माण र सुशासनका लागि प्रभावकारीरुपमा काम गरेर जनअपेक्षा अनुरुप समृद्धिको मार्गमा अघि बढाउन सरकार प्रयासरत रहेको स्पष्ट गर्दै सरकारलाई कसैका विरुद्ध कुनै खेल खेल्ने फुर्सद नभएकाले खेल खेल्यो भन्ने खालका प्रचार नगर्न आग्रह गरे।"
नेपालमा बसेर इजरायललाई गाली किन?,"नेपालबाट हजारौं युवाहरू इजरायलको भूमिमा पसिना बगाइरहेका छन्। कोही वृद्धा बिरामीहरूको सेवा गर्छन्, कोही खेतबारीमा काम गर्छन्, कोही निर्माण वा अन्य क्षेत्रमा काम गर्छन्। उनीहरू केवल यहाँका मजदुरमात्रै होइनन्, नेपाली समाजको मेहनती, भरोसायोग्य र नैतिकताको पर्याय बनेका देशका प्रतिनिधिहरू पनि हुन्। तर, दुर्भाग्य, यही इजरायललाई आज नेपालभित्र बसेर केही व्यक्ति र संगठनहरूले बिना आधार गाली गरिरहेका छन्, नाराजुलुस गरिरहेका छन्। भनिरहेका छन् इजरायल साम्राज्यवादी हो, अमेरिकी एजेन्ट हो, इरानी तथा प्यालेस्टानीहरूको हत्यारा हो। नेपालमा रहेका केही दलहरूको चिसिएको वामपन्थी सोच र पुरानो वर्गसंघर्षको विचारधाराले इजरायललाई दुश्मनको रूपमा चित्रण गरिरहेको देखिन्छ। खासगरी उनका विद्यार्थी संगठनहरू, कतिपय एनजीओहरू वा राजनीतिक उद्देश्य बोकेका केही मानव अधिकारकर्मीहरूले इरान र प्यालेस्टाइन पक्षप्रति सहानुभूति जनाउँदै इजरायलमाथि आक्रोश पोख्न थालेको देखिएको छ। तर, उनीहरू बुझ्न चाहँदैनन्, यही इजरायलभित्र नेपालीहरूको जीवन, श्रम र आत्मसम्मान कति छ भन्ने कुराहरू। केही वर्ष अगाडि गाजाबाट हमासद्वारा गरिएको आतंकवादी हमलामा मारिएका १० नेपाली विद्यार्थीहरू, केही भौतिक घाउ र मानसिक घाउ बोकेर फर्केका छन्। उनीहरू कुनै सिपाही थिएनन् न देशका, न इजरायलका, न कुनै सैनिक अड्डामा काम गर्न आएका लडाकु थिए। ती अबोध भाइबहिनीहरू कृषिमा ज्ञान लिन आएका युनिभर्सिटीका विद्यार्थीहरू थिए, जो केही सिकौं र नेपाल फर्केर स्वरोजगार बन्न सकियोस् भन्ने सपना बोकेर आएका कलिला युवाहरू थिए। जुन हत्याको घटनाले नेपाल, इजरायल र यहाँ रहेका नेपालीहरूलाई स्तब्ध बनाएको छ। अझै पनि परिवार आफन्तहरूको र यहाँ रहेका नेपालीहरूको आँखा सुकेको छैन। आजको मितिसम्म पनि एक विद्यार्थी विपिन जोशी हराइरहेका छन्। बन्धक छन् वा मारिए त्यसको ठोस पुष्टि भएको छैन। उनीबारे नेपाल सरकार मौन छ नै, त्योभन्दा दुःखद कुरा हाम्रा देशका विद्यार्थी संगठनहरू र आत्मघोषित मानवतावादीहरू हराएका विपिन र मारिएका १० जनाको पीडामा कुनै मूल्य राख्दैन। इजरायलले नेपाली श्रमिकलाई अरू कुनै खाडी वा एसियाली देशहरूभन्दा फरक र उच्च सम्मानका साथ हेर्छ। यहाँ कामदारले केवल न्यूनतम पारिश्रमिक मात्रै पाउँदैनन्, उनीहरूलाई त्योभन्दा दोब्बर बढी पारिश्रमिक, निश्चित सेवा सुविधा, कानुनी सुरक्षा र कामको सम्मान प्राप्त हुन्छ। कैयौं नेपाली केयरगिभर वा कृषि क्षेत्रका कामदारहरूले महिनामा २ लाख रुपैयाँभन्दा बढी कमाइरहेका छन्। इजरायल सरकार र रोजगारदाता दुवैले श्रमिकको सुरक्षा पहिलो प्राथमिकतामा राख्छन्। यो युद्धकालीन अवस्थामा उनीहरूको उद्धार र सुरक्षालाई भरपुर सुनिश्चित गरिन्छ। यहाँ विदेशी अथवा नेपाली कामदारहरूलाई लाभको साधन होइन, विश्वासीलो कामदारको रूपमा हेर्ने संस्कार छ। यही कारणले गर्दा नेपालीहरू इजरायली समाजमा पहिलो रोजाइमा पर्ने गर्छन्। नेपालभित्र बसेर विदेशी राजनीति र धर्मको नारा बोकेर जब इजरायलविरुद्ध गाली गरिन्छ त्यो केवल राजनीतिक भ्रममात्र होइन। नेपालको इजरायलमा रहेका नेपाली कामदारहरूको श्रम, निष्ठा र गरिमामाथि ठाडो प्रहार हो। इजरायलमा काम गरिरहेका नेपालीहरूको जीवन, यहाँ ज्यान गुमाएका विद्यार्थीहरूको बलिदान, हराइरहेका विपिन जोशीको अवस्थामाथि यसखाले गरिने इजरायल विरोधी नारा सम्मान र न्यायको आवाज लुकाउने प्रोपोगाण्डा बाहेक केही हुँदै होइन । अब बेला आएको छ, सामान्य नेपाली जनता, प्रबुद्ध वर्ग र मिडियाले ती नारा लगाउनेहरूलाई प्रश्न गर्ने। 'के तिमीहरूलाई अनाहकमा ज्यान गुमाएका ती १० नेपाली विद्यार्थीहरूको न्याय, हराइएका विपिन जोशी र नेपाली कामदारहरूप्रतिको उच्च सम्मान चाहिएको हो कि विदेशी आतंकको जयजयकार?'"
"इजरायलइरान युद्धविरामपछि इजरायल लगायत खाडीका नेपालीको सुरक्षा, अब ढुक्क हुने बेला हो !","आजसम्म पनि इजरायल र इरान बीचको युद्ध रोकिएको छैन। कागजमा भनौ वा बोलीमा कम्तीमा युद्धविराम भनिएको छ। मिसाइल, ड्रोन, धम्की हाललाई सबै शान्त। कति दिनसम्म रहन्छ, हेर्न बाँकी छ। कति मानिसले ठूलो सास फेरे। तर, खाडी मुलुकमा पसिना बगाइरहेका नेपालीको मनमा त अझै हुरी चलेको छ। युद्धविरामले सबै समस्या सुल्झियो भन्नु, नसोचेको भोको पेटमा चिया खुवाएजस्तो मात्रै हो। थोरै राहत, तर सधैँका लागी समाधान हैन। नेपालीहरू इजरायल, युएई, कतार, साउदी, बहराइन सबैतिर छरिएर रहेका छन्। लाखौं आमा बा, श्रीमती, छोराछोरीको सपना बोकेर टाढा गएका छन्। युद्धले उनीहरूको मस्तिस्कमा डरको बादल झन् बाक्लिएको छ। जागिर जाला कि, बम पड्केला कि, घर फर्कनुपर्ला कि अलमलै छ अझै। नेपाल सरकार चाहिँ यो बेला पुरानै चालमा छ। हेरौंला, मिलाउँला' त्यो शैली अब पुनः चल्छ जस्तो लाग्दैन। युद्धविराम ! डर सकियो त ? युद्धविराम घोषणा भयो भनेर इजरायल, खाडी मुलुकहरूमा सधैँ शान्ति आयो र हुन्छ भन्न मिल्दैन। इरान र इजरायल दुवै आफ्नोआफ्नो लाइनमा उभिएका छन्। मौका मिल्यो भने फेरि पनि युद्ध चर्किन सक्छ। अनि तिनीहरूको तनावमा सिधा मारमा पर्ने हामी कामदार, त्यो पनि नेपाली। अब त आफूले मात्रै होइन, साथीभाइ, घरपरिवारसँगै तयार बस्नुपर्छ। मनोबल कसरी बलियो बनाउने? सही सूचना कहाँबाट पाउने? अनि, हतारमा घर फर्कनुपर्यो भने के गर्ने? यी कुराहरूमा खुला छलफल, तालिम, अनि योजना बनाउने बेला आइसकेको छ। हाम्रो पुरानो सोच युद्ध रोकियो, ढुक्क बसौं भन्ने समय अब छैन। फेसबुक लगायत हरेक मिडियामा अपडेट सहि र सत्य सूचना पुर्याउने, स्थानीय नेपाली समाजले मनोबल बढाउने, अनिकुनै बेला देश फर्कनुपर्ने भयो भने, सुरक्षित फर्काउने व्यवस्था कसरी गर्ने खुल्ला बहस गर्न जरुरी छ। संकट व्यवस्थापन, नेपाल सरकारको भूमिका। यो युद्धले हाम्रो सरकारले आफ्ना नागरिकप्रति कति कमजोर छ भन्ने प्रस्ट देखाइदियो। संकट पर्दा तुरुन्तै प्रतिक्रिया दिनुपर्ने हो, तर नेपालका दूतावासहरू, सरकारी निकायहरू अलमलमै। पूर्व तयारी रहनुपर्नेमा आपत् परेको बेला मात्रै फर्म भर्नुहोस्, कागज जुटाउनुहोस् आदि इत्यादि। अब सुधार्नुपर्ने कुराहरू  आपतकालीन प्रतिक्रिया प्रणाली छिटो बनाउनैपर्छ। फोन, म्यासेज, सबैतिरबाट तत्काल सहायता गर्न सकिने सञ्जालको निर्माण।  दूतावासको भूमिका अब थप जिम्मेवार, सक्रिय, अनि प्रत्यक्ष संलग्न हुनुपर्छ।  अभिलेख अद्यावधिक, खाडीमा कति नेपाली छन्, कुन सहरमा, कुन कम्पनीमा? प्रस्ट डेटा नभए संकटमा खोज्न समस्या हुन्छ। डिजिटल रियलटाइम अभिलेख राख्ने वातावरण। यी काममा ढिलो गरे, अर्को पटक संकट आयो भने फेरि उही कागजपत्र खोज्दै अलमलिने बाहेक केही हुनेवाला छैन। दूतावास र नेपाली समाज बीच हातेमालो युद्धको बेला के देखियो भनेएनआरएनए, स्थानीय समाज, केही अगुवाहरुले खेलेको रोल प्रशंसायोग्य छ। सरकारले यी समूहसँग गहिरो सहकार्य गर्नुपर्छ। क्राइसिस कम्युनिकेशन टिम बनाउनु अति आवश्यक रहेको छ। आपत पर्दाको कहाँ छ, को फसेको छ, कसलाई के चाहियो यी सबै कुरा दूतावास, नेपाली समाज र एनआरएनए मिलेर फटाफट बुझ्न जरुरी छ। यसका लागि हरेक देशमा नेपाली समाजको नेटवर्क बलियो बनाउने, प्रशिक्षित स्वयंसेवक तयार गर्ने, अनि दूतावासले तिनलाई यसखाले अधिकार दिने। सुरक्षा र खाडी नीति नेपालको खाडी नीति अहिलेसम्म कामदार पठाउनेमा मात्र सीमित छ। अब त्यो सोच परिवर्तन गर्नुपर्छ। कामदार मात्रै होइन, मानव भनेर हेर्ने दृष्टिकोण आवश्यक छ। श्रमिक अधिकार, सुरक्षा, संकट व्यवस्थापन आदिमा प्रस्ट नीति बनाउने बेला भएको छ। विश्वमा क्षेत्रीय राजनीति, धार्मिक कट्टरता, महाशक्तिहरूको खेल अन्त्य भइसकेको छैन। युद्धविरामले अस्थिरता घटेको छैन। नेपालले अब खाडी राष्ट्रहरूसँग यी निम्न कुरा लिखितमा मात्रै हैन, व्यवहारमा लागू गर्नुपर्छ।  सुरक्षा र श्रमिक अधिकार सम्झौताहरू बलियो बनाउने,  श्रमिकका लागि नयाँ योजनाप्रोटोकल बनाउने।  श्रम बजार विविधीकरण नीति तयार गर्ने। युद्ध विरामपछिको शिक्षा ! अब नेपालले फायर फाइटिङ मोड छोडेर दीर्घकालीन रणनीतिमा जानुपर्छ। संकट पुनः आउन सक्छ, त्यसैले तयारी फस्टक्लास बनाउँ।  प्रवासी नेपालीहरूको डिजिटल डेटाबेस बनाउने कसले, कहाँ, के गर्दैछ? एक क्लिकमा थाहा हुने।  फर्किन चाहने नेपालीका लागि पुनर्स्थापना नीति र घर फर्किएपछि के गर्ने? बेरोजगार भएर बस्ने कि, नयाँ सीप सिक्ने?  दक्ष जनशक्तिको पुनः प्रशिक्षण खाडीको अनुभव बोक्ने जनशक्ति यहाँ उपयोग गर्ने योजनाहरू।  आर्थिक कूटनीति र क्षेत्रीय रणनीतिनेपालले आफ्ना श्रमिकको सुरक्षा बार्गेनिङ टुल बनाई खाडी राष्ट्रहरूसँग बराबरीमा कुरा गर्ने। अब ढिलो गर्ने छुट छैन। इरानइजरायल युद्धविराम बारुदको मौनता मात्रै हो, समस्याको अन्त्य होइन। यो नेपालका लागि चेतावनी र अवसर पनि। 'श्रम आपूर्ति' भन्ने पुरानो सोच त्यागेर 'जीवन रक्षा र सम्मान' केन्द्रमा राख्ने नीति बनाउनुपर्छ। सरकारले उद्धारमा मात्रै होइन, भोलिका संकटमा सजग हुने संरचना बनाउने अबको आवश्यकता हो। हरेक नेपालीले देशभित्र होस् या परदेशमा आफू सुरक्षित र सम्मानित भएको अनुभूति गर्न पाउनुपर्छ। आज युद्ध रोकियो होला, तर नेपालका नीति निर्माताले आँखा खोल्नैपर्ने समय यतिबेला हो, किनकी चेतनामा त युद्धविराम कहिल्यै लाग्दैन।अब पनि केही सुधार नगर्ने हो भने, अर्को संकटमा फेरि अलमलमै अल्मलिने बाहेक केही हुनेवाला छैन।"
"सबै सामाजिक सञ्जाल दर्ता हुनैपर्छ, नेपालको कानुन मान्नैपर्छ : सञ्चारमन्त्री गुरुङ","गुरुङले भने, सबै सामाजिक सञ्जाल दर्तामा आउनुपर्छ, नेपालको कानुन मान्नुपर्छ। विधेयक पास भइसकेपछि यो समस्या समाधान हुनेछ। विधेयक पास नभएसम्म निर्देशिकाको आधारमा सञ्चालन गर्नेछौँ। काठमाडौं : सञ्चार तथा सूचना प्रविधिमन्त्री पृथ्वीसुब्बा गुरुङले सञ्चार मन्त्रालयले तीन पटकसम्म दर्ताका लागि आह्वान गर्दा पनि सामाजिक सञ्जालहरूले दर्ता नगरेको बताएका छन्। प्रतिनिधि सभाको मंगलबारको बैठकमा विनियोजन शीर्षकमाथि उठेका प्रश्नहरुको जवाफ दिँदै मन्त्री गुरुङले सबै सामाजिक सञ्जाल दर्ता हुनुपर्ने र नेपालको कानुन मान्नुपर्ने प्रष्ट पारेका हुन्। उनले सामाजिक सञ्जाल नियमन गर्ने विधेयक तयार पारिसकेपछि पनि दर्ता नभएका सामाजिक सञ्जाललाई सरकारले व्यवस्थापन गर्ने बताए। सामाजिक सञ्जाल प्लेटफर्म अहिले पनि दर्तामा आएको छैन। तीन पटक हाम्रो मन्त्रालयले दर्ता गर भनेर आह्वान गरेको थियो, उनीहरू आएका छैनन्। त्यसकारण अहिले हामी अध्ययन गरिरहेका छौँ। कम्युनिटी गाइडलाइन र फ्याक्ट चेकिङका माध्यमबाट उनीहरूको कन्टेन्ट जाँच गर्ने व्यवस्था गरिँदै छ। मन्त्री गुरुङले भने, सबै सामाजिक सञ्जाल दर्तामा आउनुपर्छ, नेपालको कानुन मान्नुपर्छ। विधेयक पास भइसकेपछि यो समस्या समाधान हुनेछ। विधेयक पास नभएसम्म निर्देशिकाको आधारमा सञ्चालन गर्नेछौँ। मन्त्री गुरुङले विकासको आधार स्तम्भको रुपमा सूचना प्रविधिको उपयोग गर्ने लक्ष्यसहित आगामी दशकलाई सूचना प्रविधि दशकको रुपमा अगाडि बढाइएको बताए। सुशासन र विद्युतीय शासन प्रबर्द्धन एवं सदाचारको परिपालनमा मन्त्रालय प्रतिबद्ध रहेको उनको भनाई छ। उनले सूचना प्रविधिमार्फत आर्थिक, सामाजिक रुपान्तरण एवं आर्थिक समृद्धि हासिल गर्ने दीर्घकालिन सोच अगाडि बढाएको जानकारी गराए। सामाजिक सञ्जालको प्रयोगलाई व्यवस्थित गर्ने निर्देशिका, २०८० को दफा ३ मा सामाजिक सञ्जाल सञ्चालन गरेका वा गर्न चाहने व्यक्ति, कम्पनी वा संस्थाले सञ्चार तथा सूचना प्रविधि मन्त्रालयमा सूचीकरणका लागि आफैं वा आफ्नो प्रतिनिधिमार्फत सोही निर्देशिकाको अनुसूची १ बमोजिमको ढाँचामा तोकिएका कागजात संलग्न गरी निवेदन दिनुपर्ने व्यवस्था छ। व्यक्ति, कम्पनी वा संस्थाले नेपालभित्र सम्पर्क विन्दु, आवासीय गुनासो सुन्ने अधिकारी र स्वनियमन परिपालनको निगरानी गर्ने अधिकारीको व्यवस्था गर्नुपर्ने प्रावधानसमेत निर्देशिकामा छ। कानुनी व्यवस्थाअनुसार भाइवर मिडिया, टिकटक र सारांश मिडिया ल्याब प्रालि(विटक) मन्त्रालयमा सूचीकरण भएर सञ्चालनमा रहेका छन्। फेसबुक, ह्वाट्सएप, वीच्याट, स्नापच्याट, टेलिग्राम, इन्स्ट्राग्राम, युट्युब,एक्स जस्ता सामाजिक सञ्जाल प्लेटफर्म दर्ता हुन आएका छैनन्। नेटफ्लिक्स, लिंकेडिङ, थ्रेड्स, डिसकोर्ड, रेडडिट जस्ता प्लेटफर्म पनि दर्ता भएका छैनन्। सरकारले पटकपटक दर्ताका लागि उनीहरूलाई आह्वान गर्दै आएको छ। यो पनि पढ्नुहोस सामाजिक सञ्जाल न दर्ता हुन्छन्, न त राजस्व तिर्छन्"
जुलाइबाट युरोपमा नेपाली कामदार पठाउने व्यवस्था मिलाइएको छ : श्रममन्त्री,"काठमाडौं : श्रम, रोजगार तथा सामाजिक सुरक्षा मन्त्री शरतसिंह भण्डारीले आन्तरिक रोजगार प्रवर्द्धन कार्यक्रमलाई नयाँ र प्रभावकारी तवरले अघि बढाउन लागिएको बताएका छन्। मंगलबार प्रतिनिधिसभा बैठकमा आफ्नो मन्त्रालयमाथि बिनियोजित बजेटमाथि भएको छलफलका क्रममा उठेका प्रश्नको जवाफ दिँदै मन्त्री भण्डारीले रोजगारी सृजना गर्ने अभियानलाई नयाँ र प्रभावकारी तवरले कार्य गर्न आन्तरिक रोजगार प्रवद्र्धन कार्यक्रम पनि सञ्चालन गर्न लागिएको बताए। उनले मुलुकको मानव संसाधनको विकास गरी दक्ष र सीपयुक्त जनशक्तिलाई नेपालको रोजगारीमा संलग्न गराउन मन्त्रालय प्रयत्नशील रहेको जिकिर गरे। नीतिगत सुधारतर्फ श्रम आप्रवासन नीति तर्जुमा भई स्वीकृतिको लागि अन्तिम चरणमा रहेको र सबै स्थानीय तहमा एकीकृत श्रम तथा रोजगार सेवा प्रदान गर्ने गरी कार्यक्रम तर्जूमा गरिएको उनले बताए । मन्त्री भण्डारीले वैदेशिक रोजगारलाई सुरक्षित,व्यवस्थित र मर्यादित बनाउने क्रममा श्रमिकको मानवाधिकार तथा अन्तर्राष्ट्रिय श्रम संगठनको मूल्य र मान्यतालाई अवलम्बन गरेको धारणा पनि राखे। उनले वैदेशिक रोजगारीमा जाने श्रमिकको सुरक्षा र सेवा सुविधा सुनिश्चित हुने गरी थप कार्य गरिने प्रतिवद्धता जनाए। यही जुलाई महिनाबाट युरोपमा संस्थागत तवरले श्रमिक पठाउने व्यवस्था मिलाइएको र उच्च मानवअधिकार भएका मुलुकहरूमा श्रमिक पठाउनका लागि तयारी भएको उनले जानकारी दिए। इरान र इजरायल बीच उत्पन्न संकटमा नेपाली तथा नेपाली श्रमिकमा भएको र हुनसक्ने प्रभावका बारेमा मन्त्रालय सजग र तयारी अवस्थामा रहेको उनले बताए।"
इजरायली आक्रमणबाट इरानमा आणविक वैज्ञानिकसहित ९ जनाको मृत्यु,"काठमाडौं : उत्तर इरानको गिलान प्रान्तस्थित अस्तानेएअशरफियेह शहरमा भएको आक्रमणमा कम्तीमा ९ जनाको मृत्यु भएको छ। ३३ जना घाइते भएका छन्। आक्रमणमा चारवटा घर पूर्ण रूपमा ध्वस्त भएको बताइएको छ। गिलान प्रान्तको गभर्नर कार्यालयले उक्त आक्रमणलाई आतंकवादी हमला को संज्ञा दिँदै त्यसको ठूलो निन्दा गरेको छ। इरानी सञ्चारमाध्यमहरूले इजरायलले यो आक्रमण गराएको दाबी गरेका छन्। गिलानका उपगभर्नरले मृत्यु तथा घाइते हुनेहरूमध्ये १६ जना महिला तथा बालबालिका रहेको जानकारी दिएका छन्। केही मिडिया रिपोर्टहरूमा उल्लेख भएअनुसार मारिनेहरूमध्ये एकजना इरानी आणविक वैज्ञानिक मोहम्मद रेजा सिद्दिकी पनि रहेका छन्। यसैबीच, इजरायली सेनाले पनि गएराति एक वरिष्ठ इरानी आणविक वैज्ञानिकको हत्या गरिएको पुष्टि गरेको छ।"
श्रमिक र उत्पीडित वर्गको जीवन व्यवहारमा परिवर्तन नआएसम्म अभियान रोकिदैन : प्रचण्ड,"ललितपुर : नेपाल कम्युनिस्ट पार्टी माओवादी केन्द्रका अध्यक्ष एवं पूर्वप्रधानमन्त्री पुष्पकमल दाहाल प्रचण्डले श्रमिक र उत्पीडित वर्गको जीवन व्यवहारमा परिवर्तन ल्याउन नसकेसम्म जनताको पक्षमा पार्टीले सञ्चालन गरेको अभियान नरोकिने बताएका छन्। ललितपुरमा आयोजित बेतलबी र घरेलु हेरचाह कार्यसम्बन्धी संवाद कार्यक्रमलाई सम्बोधन गर्दै अध्यक्ष प्रचण्डले संविधानले सुनिश्चित गरेका श्रमिकका हकअधिकार व्यवहारमा प्रभावकारी रूपमा कार्यान्वयन गर्नु आजको आवश्यकता भएको स्पष्ट पारे। पूर्वप्रधानमन्त्री समेत रहेका प्रचण्डले आफू सरकारमा रहँदा औपचारिक तथा अनौपचारिक क्षेत्रका सबै श्रमिकलाई योगदानमा आधारित सामाजिक सुरक्षा कोषमा समावेश गर्ने अभियानको थालनी गरिएको स्मरण गराउँदै त्यो कदम श्रमिकको जीवनलाई मर्यादित र सम्मानित बनाउने दिशामा महत्वपूर्ण भएको उल्लेख गरे। 'घरेलु श्रमिकसहित औपचारिक तथा अनौपचारिक क्षेत्रका सबै श्रमिकलाई योगदानमा आधारित सामाजिक सुरक्षा कोषमा समावेश नगरी उनीहरूको मर्यादित र सम्मानित जीवन सुनिश्चित हुन सक्दैन,'उनले स्पष्ट पारे। अध्यक्ष प्रचण्डले पार्टीको पछिल्लो केन्द्रीय समिति बैठकमा उत्पीडित वर्ग र समुदायसँगको सम्बन्ध केही कमजोर भएको स्वीकार गरिएको जानकारी दिँदै भने,'हामीले कमीकमजोरीहरू स्वीकार गरेका छौं। अब ती सम्बन्ध सुधार गर्दै,ती वर्गका समस्याको समाधानमा केन्द्रित भएर अघि बढिरहेका छौं।' जनताको जीवनमा परिवर्तन नआएसम्म पार्टीको अभियान जारी रहने उल्लेख गर्दै अध्यक्ष प्रचण्डले दृढतापूर्वक भने,'जबसम्म आम श्रमिक र उत्पीडित वर्गको जीवनव्यवहारमा ठोस परिवर्तन आउँदैन,तबसम्म हाम्रो अभियान पूर्ण हुनेछैन।'कार्यक्रममा उनले घरेलु श्रम तथा हेरचाह कार्यलाई पेशागत,सम्मानित र मर्यादित बनाउने अभियानमा पूर्ण साथ रहने प्रतिबद्धता पनि व्यक्त गरे।"
युवा शक्तिलाई नेपालमै रोजगारीको अवसर सिर्जना गर्न कृषि क्षेत्रले महत्त्वपूर्ण : राष्ट्रपति पौडेल,"काठमाडौं : राष्ट्रपति रामचन्द्र पौडेलले विदेशबाट फर्केका युवाहरूले सिकेको सीप प्रयोग गर्ने गरी कृषिमा आकर्षित गर्न आवश्यक रहेको बताएका छन्। कृषि तथा पशुपन्छी विकास मन्त्रालयद्वारा मंगलबार शितल निवासमा आयोजित राष्ट्रिय उत्कृष्ट कृषक पुरस्कार वितरण समारोहलाई सम्बोधन गर्दै राष्ट्रपति पौडेलले वैदेशिक रोजगारीका लागि बाहिरिने युवा शक्तिलाई नेपालमै रोजगारीको अवसर सिर्जना गर्न कृषि क्षेत्रले महत्वपूर्ण भूमिका निर्वाह गर्न सक्ने समेत बताएका हुन्। राष्ट्रपति पौडेलले कृषि व्यवसायलाई प्राथमिकतामा राखी युवा केन्द्रित स्टार्टअप कार्यक्रमहरू सञ्चालन गरी युवा जनशक्तिलाई प्रोत्साहान गर्नुपर्ने उल्लेख गरे। उनले निमुखालाई न्याय र विपन्नलाई आयको व्यवस्था तथा श्रम गर्नेको सम्मान गर्ने संस्कृति बसाल्नु अपरिहार्य रहेको धारणा पनि राखे। कृषि, पर्यटन, जलस्रोत र उद्योग व्यवसायको विकासबाट नै औधोगिकिकरणको मार्ग प्रशस्त गरी आर्थिकरुपमा समृद्ध नेपालको निर्माण गरी संघीय लोकतान्त्रिक गणतन्त्रको अभिष्ट पूरा गर्न सकिने उनले बताए। राष्ट्रपति पौडेलले राजनीतिक परिवर्तनपछिको अबको मुलुकको आवश्यकता आर्थिक समृद्धि, विकास र शान्ति भएको धारणा राखे। मुलुकमै उत्पादन र रोजगारी बढाएर आयात घटाउने तथा निर्यात बढाउनेतर्फ नीति निर्माता, योजनाविद् र सरकारले विशेष कार्यक्रम ल्याउन अति जरुरी रहेको उनको भनाइ छ। कार्यक्रममा देशभरका १४ जना कृषकलाई राष्ट्रिय उत्कृष्ट कृषक पुरस्कार वितरण गरिएको छ । सातै प्रदेशको प्रतिनिधित्व हुने गरि एक प्रदेशबाट दुई जनालाई पुरस्कार प्रदान गरिएको कृषि मन्त्रालयले जनाएको छ। पुरस्कारको राशी जनही दुई लाख रुपैयाँ रहेको छ। कार्यक्रममा कृषिमन्त्री रामनाथ अधिकारीले प्रकृतिका चुनौतीहरूका बिच पनि कृषकहरूले कृषि क्षेत्रमा पुर्याएको योगदान अतुलनीय रहेको बताए।"
सामाजिक सञ्जालका असामाजिकहरू,"सामाजिक सञ्जाल अबदेखि परिवार आफन्त बालबच्चासँगै बसेर चलाउन सक्ने बनाऔं। यसैमा तपाईं हाम्रो भलो छ। सञ्जालमा सामाजिक बनौं, असामाजिक नबनौ ! अहिले विश्वको ध्यान सामाजिक सञ्जालमा छ। बालबालिकादेखि वृद्धवृद्धासम्म सबैको समय व्यतीत गर्ने माध्यम बनेको छ यो। पर्याप्त सूचना पनि दिन्छ यसले अनि मनोरञ्जन पनि। यसका नकारात्मक पक्ष पनि नभएका होइनन्। यसलाई विकसित देशमा सदुपयोग गरे पनि अविकसित र विकान्सोमुख देशमा भने दुरुपयोग नै गरेको भान हुन्छ। बिहान उठेदेखि नसुतेसम्म ग्याजेट र सामाजिक सञ्जालमा घोत्लने बानी धेरैको छ। सामाजिक सञ्जालनबिना जीवन छैन कि ? जस्तो लाग्छ। तर सामाजिक सञ्जाल जुन उद्देश्यले नाम राखिएको थियो त्योअनुसार प्रयोगमा आएको देखिँदैन। सामाजिक सञ्जाल सामाजिक नभै असामाजिक बन्दै र बनाइँदै छ। त्यहाँ आउने हरेक विषयवस्तु हेर्दामात्रै पनि थाहा हुन्छ, हाम्रो दिनचर्या अत्यन्तै कर्कश बन्दैछ। जहाँ गालीगलौज गरी आकर्षण बढाउन जे पायो त्यही पोस्ट्याउने चलन बढेको छ। कानुन, धर्म, सामाजिक मर्यादा, सहिष्णुता विपरीत विषयवस्तुले सामाजिक सञ्जाल दूषित बन्ने गरेको छ। त्यही दूषित बन्दै गरेको सामाजिक सञ्जाललाई हामी पनि दूषित बन्दै र बनाउँदै छौं। सामाजिक सञ्जालको नाम र परिकल्पना संसारका चेतनशील प्राणी मान्छेलाई एउटा सुख, दुःख, माया, ममता, सद््भाव, सहयोग र सही र सत्य सिकाउने समाज बनाउने उद्देश्य गरिएको हुनुपर्छ। सामाजिक सञ्जालले हाम्रो वास्तविक समाजलाई समेत दूषित बनाएको छ। अहिले वास्तविक विद्यमान समाज यसैका कारण टाढा टाढा भएको छ। यहाँ गर्न हुने नहुने सबै क्रियाकलाप भएका छन्। लेख्न मिल्ने नमिल्ने लेखिएका छन् र देख्न मिल्ने नमिल्ने सबै देखिएका छन् भने सुन्न मिल्ने र नमिल्ने समेत सुनिएका र सुनाइएका छन्। समग्रमा सामाजिक सञ्जालमा असामाजिक करार गराइएको छ। मानिस सामाजिक प्राणी भएकाले पनि समाजजस्तै सामाजिक सञ्जाल बनोस्् भन्ने सबैको चाहना छ तर हुन सकिरहेको छैन। संस्कृतमा भनाइ छ, सङ््गः सुखं जनति जसको अर्थ हुन्छ संगतले सुख दिन्छ। तर यहाँ सामाजिक सञ्जालमा हुने व्यवहारले हामी सबैलाई दुःखित तुल्याएको छ। जमाना एआईको आयो सोचे पनि स्क्रिनमा आउन थाल्यो तर यहाँ सोच्नभन्दा व्यवहारै गरेपछि त सबै हुने नहुने सबै देखिन थालेको छ। मान्छे देख्दा एक थोक देखिन्छ, भेट््दा अर्को थोक देखिन्छ र सामाजिक सञ्जालमा भेट््दा र उसका विचार देख्दा अर्को थोक देखिन्छ। चिन्न गाह्रो पर्न थालेको छ। जस्तै, देशमा हुँदा एउटा, विदेशमा हुँदा अर्को, चुनाव आउँदा एउटा चुनाव सकिएपछि अर्को, आफूलाई मन पर्दा एउटा, मन नपर्दा अर्को विचारको प्रवाहले समाजमा रहेका सामाजिकहरू पनि दिग्भ्रमित गराएका छन्। यिनै असामाजिक कारणले गर्दा सामाजिक सञ्जाल बाहिरको वास्तविक समाज पनि भताभुंग भएको छ। समाजमात्रै नभएर परिवार र व्यक्तिसमेत भताभुंग भएको छ। अझै यसको असर पर्न बाँकी छ समयमै यसलाई व्यवस्थित र मर्यादित नबनाउने हो भने आउँदो समाजको चित्रण सुखदायी हुन सक्छ। स्वतन्त्रताको उच्चतम प्रयोग गर्न पाउने हाम्रो देशमा सामाजिक सञ्जालबाट प्रस्तुत हुने स्वतन्त्रताले राम्रोभन्दा नराम्रो गरिरहेको छ। राजनीतिक दल वा सार्वजनिक पद धारण गरेका व्यक्तिहरूलाई राख्ने विषयवस्तुमा देखिने विचारहरू देख्दा यस्तो लाग्छ सञ्जाल होइन व्यक्ति र समाज साह्रै विकृत र नीच भएको छ, यहाँ सुधार गर्न कसैले सक्नेवाला छैन। यसलाई नियमन र सुधार गर्न सक्ने अवस्थाबाट हामी धेरै टाढा गइरहेका त छैनौं ? जे भए पनि अब धेरै ढिला गर्नु हुँदैन। सामाजिक सञ्जाल एउटा समाज हो। यो सञ्चालन गर्ने सबै तपाईं हाम्रै परिवार, नातागोता, इष्टमित्र, मान्यजन सबै हुनुहुन्छ। हामीलाई धेरैले चिन्नुहुन्छ, जान्नुहुन्छ। नचिने नजाने पनि चिन्न र जान्न सक्नुहुन्छ। पत्रकार विजयकुमारले आफ्नो पुस्तक सम्बन्धहरूमा सामाजिक सञ्जालका बारेमा भनेका छन्, सामाजिक सञ्जाल मान्छेको मन र अरूसँग संवाद गर्ने लालसाको परिणाम हो। तर सामाजिक सञ्जालमा विचार र मनलाई नियन्त्रण गर्न सकिरहेका हुँदैनौं। लेख्न मिल्ने, नमिल्ने भन्न मिल्ने नमिल्ने, देख्न सकिने नसकिने सबैकुरा सामाजिक सञ्जालमा प्रस्तुत गरिरहेका छौं। यसबाट हामी कोही पनि अछुतो रहन सकेका छैनौं। यो गति बढ््दै जाने हो भने अनुशासित र मर्यादित परिवार अनि मानिस बाँकी रहने छैनन्। सञ्जाल विचार राख्ने ठाउँ हो। केही हदसम्म दुःख र सुख सेयर गर्ने सञ्जाल पनि। तर यहाँ त्योभन्दा बढी, साख, ईष्र्या, डाहा, सरस, राग, द्वेष, घमण्ड, देखावटी आदि प्रस्तुत गरिएको छ। नेपाली समाज शान्त तालजस्तो मिलेर बनेको थियो, यहाँ सद््भाव, सहिष्णुता, सहयोग, समानता, मानसम्मानलगायतका समाजका हुनुपर्ने आवश्यक कुराहरू शान्त थिए। यी कुराहरूलाई राजनीति हँुदै अहिले सामाजिक सञ्जालले छाल ल्याइदिएको छ को कता गयो, कहिले कोसँग मिलेको छ, कहिले कुन कता हराएको छ, कसैलाई कसैको मतलव छैन, जन्मेदेखि मरेसम्मका सबै घटनालाई सञ्जालमा देख्न र भेट्न सकिन्छ। घरपरिवार बसेर पनि सबै एक्लै भएको महसुस हुन्छ, दुःख र बिरामी हुँदा दया, माया र सद््भावसमेत देखिन छोडेको छ। समाज चेतनशील प्राणी मान्छेको प्रमुख ज्ञानको स्रोत हो, सिकाइको पाठशाला हो, कर्मको प्रतिबिम्बसमेत हो। समाजबिना मान्छे चेतनशील र विवेकी बन्न सक्दैन। समाज मानिसहरूको समूहको एउटा प्रतिबिम्ब नै हो। समाजमा रहन र सामाजिक बन्न सामाजिक व्यवहारले ओतप्रोतसमेत हुनुपर्ने देखिन्छ। सामाजिक व्यवहारलाई समाजमा पचाउन सक्छ, जसले मानिसलाई वास्तविक सामाजिक प्राणी भनेर चिनाउँछ। सामाजिक व्यवहारमा सहयोगी व्यवहार, प्रतिस्पर्धात्मक व्यवहार, आदानप्रदान व्यवहार, संरक्षक व्यवहार, मतभेदको व्यवहार अपरिहार्य छन् र यिनलाई समाजले पचाएको हुन्छ। यी पाँच सामाजिक व्यवहारबिना समाज अधुरो र अपूर्ण नै हुन्छ। समाज बिग्रियो भने आफूमात्रै सप्रिएर हुनेवाला केही छैन। लेख्न र पोस्ट गर्न पाउँदा सामाजिक मूल्य, मान्यता सामाजिक परिधिलाई बिर्सिन थालेका छौं। हामी सामाजिक प्राणी हौं भन्नेसमेत हेक्का राख्न छोड्यौं। हामीलाई राजनीतिक लाग्छ, धर्म लाग्छ, जातजाति लाग्छ, धनीगरिब लाग्छ, शक्तिशाली लाग्छ, सबै चिज आफ्ना लागि मात्रै सोच्ने गरिन्छ। जसले सञ्जाल हुँदै समाज र समुदायलाई नै गम्भीर असर पार्न थालेको छ। सञ्जालले सामाजिक व्यवहारलाई प्रोत्साहित गर्ने किसिमको विषयवस्तु र जानकारी हुनुपर्छ। सकारात्मक सामाजिक व्यवहारले मानिसलाई असल बनाउन मद्दत गर्छ, सामाजिक व्यवहार सिक्ने र सिकाउने माध्यम सामाजिक सञ्जाल बन्नुपर्छ। जुन हुन सकिरहेको छैन। सञ्जाल हाम्रो परिवार बनेको छ भन्ने कुरालाई बिर्सिनु नै असामाजिक बन्नु पहिलो खुडकला हो। घरपरिवारमा हामी जुन रूपले प्रस्तुत हुन्छौं, त्यही रूपले सामाजिक सञ्जालमा प्रस्तुत हुन सकौं। यसको सुरुवात तपाईं हामीबाटै सम्भव छ। हामीले के गर्न हुने, के गर्न नहुने, कसले कसलाई कस्तो असर गर्छ बुझ्नुपर्छ। के गर्ने के नगर्ने भन्ने कुराको विचार स्वयंले गर्नुपर्छ। यसरी, तपाईं हामीले नै समाजलाई असर पर्ने र पार्ने खालेका विषयवस्तुलाई बढावा दिने र गर्ने हो भने यहाँ कसलाई कसले रोक्न सक्ने ? सुधार आफैंबाट गर्नुपर्छ। सामाजिक सञ्जाललाई वास्तविक समाज बनाउन थालौं। गलत, भ्रामक, अश्लील, अमर्यादित, असहिष्णुता फैलाउनेलगायतका सकारात्मकका विरुद्धमा आउने सबैखाले विषयवस्तु सामाजिक सञ्जालमा राख्ने प्रोत्साहन गर्नेलाई रिपोर्ट गरौं, ब्लक गरौं। हामी ठीक हौंला तर असामाजिक गतिविधिलाई टेवा दिएका त छैनौं ? छामौं। सामाजिक सञ्जालको प्रयोगले धेरै ठगिएका छौं, लुटिएका छौं, मारिएका छौं, बलात्कृत भएका छौं। यी र यस्ता अमानवीय क्रियाकलाप पनि सञ्चालन गरेका छौं। यस्तैको प्रचार र प्रसार गरेका छौं। सामाजिक सञ्जाल अबदेखि परिवार आफन्त बालबच्चासँगै बसेर चलाउन सक्ने बनाऔं। यसैमा तपाईं हाम्रो भलो छ। सञ्जालमा सामाजिक बनौं, असामाजिक नबनौ !"
एमालेले बुधबार बोलायो सचिवालय बैठक,"काठमाडौं : नेकपा एमालेले बुधबार सचिवालय बैठक बोलाएको छ। ललितपुर च्यासलस्थित एमाले केन्द्रीय कार्यालयमा बुधबार दिउँसो १ बजे सचिवालय बैठक बोलाइएको एमाले केन्द्रीय कार्यालयका सचिव डा भीष्म अधिकारीले जानकारी दिए। उनका अनुसार बैठकमा विधान महाधिवेशनको तयारी, समसामयिक राजनीतिक विषयवस्तुमा छलफल हुनेछ । एमालेले आगामी भाद्र २०, २१ र २२ गते विधान महाधिवेशन ललितपुरको गोदावरीस्थित सनराइज सम्मेलन केन्द्रमा गर्ने निर्णय गरेको छ । अधिवेशनले विधानलाई अद्यावधिक र आगामी संगठनात्मक कार्यदिशा तय गर्ने छ। यस अगाडि नेपाल कम्युनिष्ट पार्टी (एमाले) को ऐतिहासिक प्रथम विधान महाधिवेशन २०७८ असोज १५ देखि १७ गतेसम्म भएको थियो। दुई महाधिवेशनको बीचको समय पारेर एमालेले विधान अधिवेशन बनाउने प्रावधान छ।"
सेयर बजारमा उतारचढाव : नेप्से परिसूचक र कारोबार रकम दुवै घट्यो,"काठमाडौं : सेयर कारोबार साताको तेस्रो दिन मंगलबार नेप्से परिसूचक सामान्य अंकले घटेर बन्द भएको छ। अघिल्लो कारोबार दिन सोमबार ४७८ अंकले बढेको नेप्से यसदिन ०२२ अंकले घटेर २६००५३ विन्दुमा पुगेको छ। सेन्सेटिभ इण्डेक्स ०१० प्रतिशतले बढेको छ। नेप्से घटेसँगै कारोबार रकम पनि सोमबारको तुलनामा घटेको छ। यसदिन ३१६ स्क्रिप्सको १ करोड ३८ लाख १८ हजार ५५९ कित्ता सेयर ५ अर्ब ७६ करोड ७८ लाख ९५ लाखमा खरिदबिक्री भए। सोमबार ६ अर्ब बराबरको सेयर कारोबार भएको थियो। त्यसअघि पहिलो कारोबार दिन आइतबार ९ अर्ब माथिको सेयर किनबेच भएको थियो। नेप्से परिसूचक सामान्य अंकले घट्दा कुनै पनि कम्पनीको सेयर सकारात्मक सर्किट लेभलमा कारोबार हुन सकेन। ओम मेघाश्री फर्माक्युटिकल्सको शेयर सर्वाधिक ८०१ प्रतिशतले बढ्यो। २७ करोडको सेयर कारोबार गरी बुटवल पावर शीर्ष स्थानमा रह्यो। राधी विद्युतको २३ करोड मूल्य बराबरको सेयर कारोबार हुँदा हिमालयन पावर र एनआरएन इन्फ्रास्टक्चर एण्ड डेभलपमेन्टले २३२३ करोड मूल्यको सेयर कारोबार गरे। कारोबारमा आएकामध्ये १०७ स्टक्सको मूल्य बढ्दा १४२ वटाको घट्यो। पाँच समूहको उपसूचक बढ्दा ८ वटाको घट्यो। बैंकिङ,इन्भेस्टमेन्ट,मनु एण्ड प्रो,माइक्रोफाइनान्स,म्युचुल फण्डको सेयर बढ्दा अन्यको बढेको हो।"
उपलब्ध श्रोतको सिमामा रहेर बजेट विनियोजन गरिएको हो : गृहमन्त्री,"काठमाडौं : गृहमन्त्री रमेश लेखकले उपलब्ध श्रोतको सिमामा रहेर बजेट विनियोजन गरिएको बताएका छन्। प्रतिनिधिसभाको मंगलबार बैठकमा विनियोजन विधेयक २०८२ अन्तर्गत गृह मन्त्रालयसँग सम्बन्धित विनियोजित शीर्षकमाथि सांसदहरूले उठाएका जिज्ञासाको जवाफ दिँदै गृहमन्त्री लेखकले बजेटको सिमाका कारण शतप्रतिशत माग सम्बोधन हुन नसकेको बताए। 'स्वभाविकरुपमा हाम्रा माग र आवश्यकता धेरै छन् । तर हामीसँग श्रोत र साधनको सिमितता छ । त्यही सिमितताका बीच उपलब्ध श्रोत र साधनलाई प्राथमिकीकरण गरेर अधिकतम उपलब्धी हासिल गरेर कार्यसम्पादन गर्नुपर्ने अवस्था छ,'गृहमन्त्री लेखकले भने। आगामी आर्थिक वर्ष २०८२८३ मा समग्र गृह मन्त्रालयका लागि कुल दुई खर्ब ८ अर्ब २४ करोड ८५ लाख विनियोजन भएकोमा चालुतर्फ एक खर्ब ९२ अर्ब ९१ करोड ८७ लाख र पूँजीगततर्फ १५ अर्ब ३२ करोड ९८ लाख बिनियोजन भएको उनले जानकारी दिए। 'यो रकम गत आवको विनियोजनभन्दा बढी हो । यसमा सामाजिक सुरक्षा तथा संरक्षणमा मात्र १०९ अर्ब रुपैयाँ विनियोजन भएको छ । यो कुल विनियोजनको ५२ दशमलव ३ प्रतिशत हो,'गृहमन्त्री लेखकले भने । सुरक्षाकर्मीको तलब भत्तामा नै ठूलो रकम आवश्यक पर्ने भएकाले ती बाहेक अन्य अनिवार्य दायित्वमा ठूलो रकम खर्च हुने हुँदा सो बाट बचत भएको रकम मात्र अन्य कार्यमा उपयोग गर्न सकिने अवस्था रहेको उनले उल्लेख गरे। गृहमन्त्री लेखकले नेपाल प्रहरी र सशस्त्र प्रहरी बल नेपालले न्यून श्रोत र साधनका भरमा काम गरिरहेको उल्लेख गर्दै दुवै निकायका लागि आवश्यक पूर्वाधारको विकास गर्नुपर्ने आवश्यकता रहेको बताए । चालू आवमा उपलब्ध बजेटको सिमाभित्र रहेर केही पूर्वाधार विकासका लागि प्रस्ताव गरेको उनको भनाइ छ । पूर्वाधार विकासमा तीनवटै तहको लागत साझेदारीमा पूर्वाधार निर्माण गर्ने गरी ४० करोड विनियोजन गरिएको उनले बताए। 'प्रहरी चौकीको स्तरोन्नति र इलाका प्रशासन कार्यालय थप गर्नुपर्ने अवस्था छ,देशभरबाट धेरै मात्रामा यस्ता संरचना निर्माण र अस्थायी प्रहरी चौकी राख्ने,अस्थायीलाई स्थायी गर्ने र स्थायीलाई स्तरोन्नति गर्ने माग आएको छ, मन्त्रालयले यसलाई प्राथमिकतामा राखेको छ,'गृहमन्त्री लेखकले भने,'यी माग क्रमशः सम्बोधन गर्दै जाने हाम्रो नीति छ ।' गृहमन्त्री लेखकले सुरक्षा निकायमा सरुवा बढुवालाई व्यवस्थित गर्नुपर्ने आवश्यकतालाई ध्यानमा राखेर नेपाल प्रहरी र सशस्त्र प्रहरी बल नेपालसम्बन्धी विधेयक सदनमा पेश गरेको बताए । यसबारे सदनले व्यापक छलफल गरी चाँडो टुङ्गोमा पुर्याउनुपर्नेमा उनले जोड दिए। यस्तै राष्ट्रिय परिचयपत्रलाई सेवा प्रवाहको आधारको रुपमा विकास गर्दै लगिएको गृहमन्त्री लेखकले बताए। जनताले प्राप्त गर्ने सेवा लिन हरेक ठाउँमा विभिन्न प्रकृतिका कार्ड देखाउनुपर्ने आवश्यकताको अन्त्यका लागि नै राष्ट्रिय परिचयपत्रलाई प्रयोगमा ल्याइएको उनको भनाइ छ। गृहमन्त्री लेखकले प्रत्येक स्थानीय तहमा विपद् सामाग्री भण्डारण गर्ने गरी गोदाम घरको अवधारणालाई अगाडि बढाएको बताए। 'आवश्यक विपद् सामाग्री व्यवस्थापनका लागि प्रदेश सरकार र स्थानीय तहबाट पनि सहयोग हुने व्यवस्था मिलाइएको छ । प्रदेशस्तरमा स्थापित गोदामघर प्रदेश सरकारमार्फत सञ्चालन गर्ने व्यवस्था मिलाइएको छ,'उनले भने। गृह मन्त्रालयको लागि उपलब्ध बजेट विनियोजन गर्दा दिगो शान्ति,सुशासन,विकास र समृद्धिको राष्ट्रिय लक्ष्य हासिल गर्न शान्ति सुरक्षा र सुशासनलाई प्राथमिकतामा राखिएको छ। समग्र सुरक्षा संयन्त्रको संस्थागत सुदृढीकरण र आधुनिकीकरण,गृह प्रशासनको संगठनात्मक सुदृढीकरण, मानव पूँजी व्यवस्थापन,नागरिकमैत्री सेवा प्रवाह,सूचना प्रविधिको अधिकतम उपयोग र तहगत सरकारबीच प्रभावकारी समन्वय कायम गर्ने कार्यलाई आधार बनाइएको मन्त्री लेखकको भनाइ छ ।"
बजेटको प्रभावकारी कार्यान्वयनबाट ६ प्रतिशतको आर्थिक वृद्धि हासिल हुन्छ : अर्थमन्त्री पौडेल,"सुनका गहनामा लगाइएको विलाशिता करले अवैध कारोबार नियन्त्रण हुने भन्दै उनले यसमा व्यवसायीलाई कुनै समस्या नहुने बताए। काठमाडौं : उपप्रधान एवं अर्थमन्त्री विष्णुप्रसाद पौडेलले आगामी आर्थिक वर्षका लागि सरकारले यथार्थपरक बजेट ल्याएको बताएका छन्। मंगलबार प्रतिनिधिसभा बैठकमा सांसदहरुले उठाएका प्रश्नको जवाफ दिँदै पौडेलले स्रोत र खर्च व्यवस्थापनमा यथार्थपरक भएर बजेट विनियोजन गरिएकाले यसको पूर्ण कार्यान्वयन हुने बताएका हुन्। उनले बजेटको प्रभावकारी कार्यान्वयनबाट ६ प्रतिशतको आर्थिक वृद्धि हासिल गर्ने लक्ष्य सम्भव रहेको उल्लेख गरे। त्यस्तै पौडेलले पछिल्लो समय शिथिलतामा रहेको अर्थतन्त्र क्रमशः चलायमान हुँदै गइरहेको र अर्थतन्त्रका समग्र परिसूचकमा सकारात्मक सुधार भइरहेको जिकिर गरे। उनले चालु आर्थिक वर्षको तुलनामा पुँजीगत खर्चतर्फ १७ प्रतिशत बढी विनियोजन गरिएको उल्लेख गरे। पौडेलले केही अपवादबाहेक कार्य विस्तृतीकरण प्रतिवेदन, आयोजना वर्गीकरण मापदण्डको आधारमा तीन करोडको सीमामा रहेर बजेट निर्माण गरिएको बताए। उनले निर्माण व्यवसायीको बाँकी भुक्तानीका सम्बन्धमा देखिएको समस्या आगामी आर्थिक वर्षमा नदोहरिने दावी गरे। सुनका गहनामा लगाइएको विलाशिता करले अवैध कारोबार नियन्त्रण हुने भन्दै उनले यसमा व्यवसायीलाई कुनै समस्या नहुने बताए।"
विराटनगर महानगरपालिकाले ल्यायो ४ अर्ब ४० लाखको बजेट,"विराटनगर : विराटनगर महानगरपालिकाले आगामी आर्थिक वर्ष २०८२०८३ का लागि ४ अर्ब ४० लाख बराबरको बजेट सार्वजनिक गरेको छ । महानगर उपप्रमुख शिल्पा निराला कार्कीले १६ औं नगरसभामा बजेट प्रस्तुत गरेकी हुन् । बजेटमार्फत् प्रशासनिक खर्चका लागि ६४ करोड ७५ लाख बजेट विनियोजन गरिएको छ । ऋणको सावाँ ब्याज भुक्तानीका लागि ५ करोड बिनियोजन गरेको महानगरले चालु आर्थिक वर्षको बाँकी भुक्तानीका लागि ८ करोड, भौतिक पूर्वाधारको समपूरक योजनाका लागि ६ करोड २० लाख र वहुवर्षीय तथा दायित्व सरेर आएका आयोजनाको भुक्तानीका लागि ७० करोड खर्च हुने अनुमान गरेको छ । सडक पूर्वाधार तथा बस्ती विकासका लागि १० करोड २७ लाख १२ हजार,नगरस्तरीय योजनाका लागि ६४ करोड ६१ लाख १ हजारसहित पूर्वाधार विकासतर्फ महानगरले १ अर्ब ६८ करोड ८३ लाख १३ हजार विनियोजन गरेको छ । वडा कार्यालयतर्फ वडास्तरीय योजना तथा कार्यक्रम सञ्चालनका लागि ४३ करोड ५६ लाख, सामाजिक विकासतर्फ शैक्षिक विकास कार्यकमका लागि ७५ करोड ५१ लाख ३० हजार, स्वास्थ्य कार्यक्रमका लागि १५ करोड ३५ लाख र महिला लक्षित कार्यक्रमका लागि ९१ लाख बजेट विनियोजन गरिएको छ । संघसंस्था अनुदानका लागि ५ करोड ५ लाख छुट्याएको महानगरले सामाजिक विकासतर्फ जम्मा १ अर्ब ८९ लाख ३० हजार बजेट विनियोजन गरेको छ । कृषि क्षेत्रका लागि १ करोड ५ लाख, पशुपक्षी तथा भेटनरी कार्यक्रमका लागि ८५ लाख २५ हजार, सहकारीका लागि २४ लाख, उद्यमशीलता विकासका लागि ४७ लाख, उपभोक्ता हित संरक्षणका लागि १० लाख, पर्यटन प्रवर्धनका लागि २५ लाख गरी आर्थिक विकासतर्फ महानगरले २ करोड ९६ लाख २५ हजार विनियोजन गरेको छ । विपद व्यवस्थापनतर्फ १ करोड २० लाख, वन वातावरण तथा जैविक विविधतातर्फ ३० लाख र सरसफाइ कार्यक्रमतर्फ १ करोड ६० लाख गरी वन वातावरण तथा विपद व्यवस्थापनतर्फ ३ करोड १० लाख विनियोजन गरिएको छ । महानगरले सुशासन तथा संस्थागत विकासतर्फ ३ करोड ३० लाख रुपैयाँ विनियोजन गरेको छ । अनुमानित खर्च व्योहार्ने स्रोतको रुपमा महानगरपालिकाले संघीय सरकार वित्तीय समानीकरण अनुदानतर्फ ३४ करोड ३४ लाख, प्रदेश सरकार वित्तीय समानीकरण अनुदानतर्फ ३ करोड ६२ लाख ३० हजार, राजस्व बाँडफाँटबाट प्राप्त हुने राजस्वमध्ये मूल्य अभिवृद्धि करतर्फ १५ करोड ३९ लाख, अन्तःशुल्कतर्फ ५ करोड १३ लाख, मनोरञ्जन तथा विज्ञापन कर १ करोड र सवारी साधन करतर्फ ३ करोड ८ लाख र घरजग्गा रजिष्ट्रेसन तर्फ ९४ करोड ६० लाख ३ हजार आम्दानी हुने अनुमान छ । आन्तरिक राजस्वतर्फ १ अर्ब ४० करोड, संघीय सरकार सशर्त र समपूरक अनुदान ८३ करोड ३४ लाख, प्रदेश सरकार सशर्त अनुदान ४ करोड २३ लाख ६७ हजार, सडक बोर्ड नेपालबाट १ करोड ५० लाख र नगद मौज्दात १४ करोड गरी अनुमानित खर्चको स्रोत ब्यहोर्ने अनुमान छ । महानगरले चालु आर्थिक वष २०८१०८२ का लागि ३ अर्ब ५० करोड ३० लाख ८६ हजारको अनुमानित बजेट प्रस्तुत गरेको थियो । जसमध्ये २०८२ जेठ मसान्तसम्ममा २ अर्ब २६ करोड ३५ लाख २३ हजार २ सय ७ रुपैयाँ अर्थात ६५ प्रतिशत आम्दानी भएको छ ।"
भिजिट भिसा प्रकरण : प्रमुख प्रतिपक्ष दलले माग गरेअनुसार नै छानबिन समिति गठन भएको भन्दै माओवादीको समर्थन,"काठमाडौं : प्रमुख प्रतिपक्ष दल नेपाल कम्युनिष्ट पार्टी (माओवादी केन्द्र)ले भिजिट भिसाबारे सरकारले गठन गरेको उच्चस्तरीय छानबिन समितिको स्वागत गरेको छ । प्रतिनिधिसभाको आजको बैठकमा बोल्दै माओवादी केन्द्रका उपमहासचिव वर्षमान पुनले समितिले भिजिट भिसा सम्बन्धमा देखिएका दिगो समाधानका लागि गहिरो र निष्पक्ष छानबिन गर्नुपर्ने बताएका छन्। उनले माओवादी र एमालेबीच जेठ ३० गते भएको दुई बु्ँदे सहमति र मागअनुसार सरकारले समिति गठन भएको जिकिर गरे। उनले भिजिट भिसा प्रकरणमा अख्तियारले समेत अनुसन्धान गरिरहेको अवस्थामा अख्तियारको कार्यक्षेत्रभन्दा बाहिर रहेका जनताका विषयलाई सरकारले गठन गरेको समितिले अध्ययन गर्ने विश्वास व्यक्त गरे। पुनले लोकतन्त्रलाई सुदृढ र दिगो बनाउन यसमा देखिएका समस्याहरूलाई समाधान गर्दै जानुपर्ने उल्लेख गरे । उनले भने, 'लोकतन्त्रलाई थप सुदृढ बनाउन यसमा देखिएका समस्यालाई समयानुकुल सुधार गर्दै जानुपर्छ, व्यवस्था वा प्रणालीमा देखिएका समस्या जनाभावनाअनुसार सुधार गर्दै लैजानुपर्छ ।' उनले जनताको सुझाव अनुसार समितिले प्रतिवेदन बुझाउने विश्वास व्यक्त गर्दै प्रतिपक्षीको हैसियतले माओवादीले पनि खबरदारी गरिरहने धारणा राखे । गृहमन्त्री रमेश लेखकले प्रतिनिधिसभाको आजको बैठकमा पूर्वमुख्य सचिव शंकरदास वैरागीको अध्यक्षतामा उच्चस्तरीय अध्ययन तथा छानविन समिति गठन गरेको जानकारी दिए । समितिको सदस्यमा सहसचिव तीर्थराज चिलवाल (अर्थ), अरुणा जोशी (कानुन, न्याय तथा संसदीय मामिला), रामकृष्ण लामिछाने (संस्कृति, पर्यटन तथा नागरिक उड्डयन), मणिरत्न कोइराला (परराष्ट्र), प्रदीप कोइराला (श्रम, रोजागार तथा सामाजिक सुरक्षा) र गृह मन्त्रालयका सहसचिव आनन्द काफ्ले रहेका छन्। यो पनि पढ्नुहोस भिजिट भिसा प्रकरणमा छानबिन समिति गठन गर्न माओवादीको माग भिजिट भिसा प्रकरणमा उच्चस्तरीय छानबिन समिति बनाउने सरकारको निर्णय गृहमन्त्रालयको प्रस्तावमा भिजिट भिसा प्रकरणको अनुसन्धान गर्न उच्चस्तरीय छानबिन समिति गठन भएको हो : गृहमन्त्री शंकरदास वैरागी नेतृत्वको छानबिन समिति स्वीकार्य छैन : रास्वपा सरकारले बनाएको समिति अपराधको ढाकछोप गर्ने नयाँ प्रोपोगाण्डा : ज्ञानेन्द्र शाही"
"इजरायलले भन्यो इरानले युद्धविरामको उल्लंघन गर्यो, तेहरानमै शक्तिशाली आक्रमण हुन्छ","काठमाडौं : इजरायलले इरानले युद्धविराम उल्लंघन गरेको आरोप लगाएको छ। इजरायली रक्षा मन्त्री इस्राएल काट्जले एक वक्तव्य जारी गर्दै इरानले युद्धविराम उल्लंघन गरेको आरोप लगाएका हुन्। उनले इजरायली सेनालाई तेहरानको मुख्य क्षेत्रमा ठूलो आक्रमण गर्न निर्देशन दिएका छन्। मैले इजरायली रक्षा बललाई इरानको युद्धविराम उल्लंघनको जवाफमा कडा कारबाही गर्न आदेश दिएको छु, मन्त्री काट्जको वक्तव्यमा उल्लेख छ। उनले इरानको आक्रामणलाई सहेर नबस्ने बताउँदै राज्यका महत्वपूर्ण केन्द्रहरूमा प्रतिआक्रमण हुने चेतावनी दिए।"
२६ वर्षपछि नेपाललाई एसियन कपको ढोका खोल्ने अवसर,"काठमाडौं : नेपाली महिला फुटबल टिम २६ वर्षपछि एसियन कप खेल्ने अवसरको खोजीमा छ। पहिलो पटक प्रो लाइसेन्स प्रशिक्षक प्याट्रिक डे वाइल्डको साथमा नेपाली टोलीले एसियन कप छनोट खेल्दैछ। नेपाली टोलीले यसै दौरा १०० अन्तर्राष्ट्रिय खेलको कोशेढुंगा पनि पार गर्नेछ। हालको टोलीमा प्रायः पुरानै खेलाडी छन्। एकजना नयाँ अनुहारले टिममा मौका बनाएकी छिन्। एपीएफ टिमकी डिफेन्डर प्रतिक्षा चौधरीले पहिलो पटक सिनियर टिममा मौका बनाएकी हुन्। नेपाली टिमले अन्तिम पटक सन् १९९९ मा एसियन कप खेलेको थियो। समग्रमा नेपाल चौथो पटक एसियन कप खेल्ने लक्ष्यसहित मंगलबार राति साढे ११ बजे उज्वेकिस्तान प्रस्थान गर्नेछ। धरातलमा आधारित भएर जित्नका लागि प्रयासरत हुने नेपाली टिम नेपाली महिला टिमका प्रशिक्षक प्याट्रिकले महिला टिमलाई प्रशिक्षण गरेको ३ हप्तामा उनी यो टिम लिएर एसियन कप छनोटको लागि उड्दैछन्। उनले नेपाली टिमको मानसिकताको तारिफ गर्दै गर्दा, नतिजा भने धरातलमा आधारित भएर अपेक्षा गर्न अनुरोध समेत गरे। नेपाली महिला टिम जितको लागि र एसियन कप खेल्ने लक्ष्यसहित उज्वेकिस्तान जाँदै गर्दा नेपाली टोलीको धरातल भने हालसम्म दक्षिण एसियाली स्तरमा नै १३ पटक फाइनलमा उपविजेतामा सीमित हुन पुगेको छ। प्रशिक्षक प्याट्रिक भन्छन्, हामीले अभ्यास जितको लागि गरेका हौं। हामीले यसो भन्दै गर्दा यो टिमले अन्तिम चार खेलहरू हेर्ने हो भने जित्न सकेको छैन। हामीले धरातल बिर्सन हुँदैन। उनले सोमबार बिदाइ कार्यक्रममा पत्रकारको प्रश्नको जवाफ दिँदै भने। ३० वर्ष लामो फुटबल प्रशिक्षकको अनुभव सँगालेका प्याट्रिक भन्छन्, मैले ३० वर्षसम्म प्रशिक्षकको रुपमा काम गरेको छु। विभिन्न राष्ट्रिय टिममा पनि रहें। यो टिम निकै राम्रो छ। हामीले यसपटक सकारात्मक सोच र तरिकाले यो टिमलाई अगाडि सार्ने छौं। हामी राम्रो टिम छौं। यसो भन्दै गर्दा खेलाडीलाई प्रेसर नदिनु,हाम्रो टिम राम्रो छ। हामी अन्तिमसम्म जित्नका लागि खेल्नेछौं। कप्तान एञ्जिला तुम्बापो सुब्बा भन्छिन्, तयारी राम्रो भएको छ। साम्बा हाम्रो उत्कृष्ट टिम एकदमै राम्रो छ। क्वालिफायर्स खेल्न गइरहेका छौं। अब आउँदो ४ वर्षमा हामीले खेल्न पाउँछौं कि पाउँदैनौं। यो हाम्रो लागि निकै राम्रो अवसर हो। त्यही भएर त्यो अवसर हामीले गुमाउनु हुँदैन। राम्रो हुन्छ भन्ने आशा छ। ४ दशकमा १००औं खेल खेल्ने अवसर नेपालले अन्तर्राष्ट्रिय फुटबल खेल्न थालेको ४० वर्षमा बल्ल १००औं खेल खेल्ने अवसर पाउँदैछ। सन् १९८६ यता महिला एसियन कपबाट अन्तर्राष्ट्रिय फुटबल खेल्न थालेको नेपालले हालसम्म ९९ वटा अन्तर्राष्ट्रिय खेल खेलिसकेको छ। तर यो ४० वर्षमा ९९ वटा खेल खेल्दा हालसम्म कुनै पनि उपाधि जित्न सकेको छैन। त्यो नेपाली महिला फुटबलको अर्को तीतो सत्य हो। नेपाली महिला टिमले थाइल्यान्डसँग खेलेको मैत्रीपूर्ण फुटबल नेपाली टिमले खेलेको ९९औं अन्तर्राष्ट्रिय खेल हो। नेपालले एएफसी एसियन कप छनोटको दौरान लाओससाग खेल्ने खेल नेपाली महिला फुटबलको १००औं अन्तर्राष्ट्रिय खेल हुनेछ नेपाली महिला फुटबल टिमले ४० वर्षमा जम्मा १०० खेल खेल्नु भनेको निकै कम अवसर पाएको कप्तान एञ्जिला र राष्ट्रिय टिमकी उच्च गोलकर्ता सावित्रा भण्डारीले भने। एञ्जिला भन्छिन्, ४० वर्षमा १०० वटा खेल भनेको निकै कम खेल हो। हामीले १० वर्षमा ५० खेल खेलेको छु। ४० वर्षमा १०० खेल खेल्नु भनेको निकै कम हो। विस्तारै हामीले एक्सपोजर बनाइरहेका छौं। भोलिका दिनमा अझै धेरै एक्स।पोजर पाउनेछौं होला! नेपाली महिला फुटबल टिमको लागि हालसम्म उच्च गोलकर्ताको रूपमा चम्किएकी फर्वाड सावित्रा भन्छिन्, खेलाडीको लागि १००औं खेल्न पाउने निकै राम्रो कुरा हो। सकारात्मक नतिजा दिने क्षण हो। हाम्रो लागि यो निकै विशेष हुनेछ। यसमै जोड्दै १०० खेल नेपाली महिला फुटबलको विकासमा निकै कम भएको उनले बताइन्, यो निकै कम खेलहरू हो । नेपाली महिला फुटबललाई विकास गर्न अझै धेरै खेलहरू हुनुपर्छ। हामी १०० होइन ५०० खेल खेल्न तयार छौं।"
जसपा नेपालले फिर्ता लियो सरकारलाई दिएको समर्थन,"काठमाडौं : जनता समाजवादी पार्टी नेपालका अध्यक्ष उपेन्द्र यादवले वर्तमान सरकारलाई समर्थन फिर्ता लिएको घोषणा गरेका छन्। मंगलबार भक्तपुरमा आयोजित एक कार्यक्रममा बोल्दै यादवले सरकारलाई दिएको समर्थन फिर्ता लिन संसदीय दललाई निर्देशन दिइसकेको समेत बताए । उनले सत्तारुढ एमालेकांग्रेस गठबन्धनको तीव्र आलोचना गर्दै सरकारलाई दिएको समर्थनबाट पछुताउनु परेको बताए। सरकार जनताको पक्षमा नभइ बिचौलियाको लागि बनेकाले समर्थन कायम राख्नु संविधान,संघीयता र जनतासँग गद्दारी हुने उनको भनाइ छ । अध्यक्ष यादवले वर्तमान सत्ता गठबन्धनले जनताको कुनै चासो नराखी केवल सत्तामा टिकिरहने खेल खेलिरहेको आरोप लगाए । सरकारको सम्पूर्ण ध्यान सत्ता जोगाउने, पद बाँड्ने, प्रशासन हल्लाउने र जनताको नाममा बजेट बेच्ने काममा लागेको उनले बताए । उनले वर्तमान सत्ता गठबन्धन पूर्णरुपमा असफल भइसकेको उल्लेख गरे। उनले संविधान संशोधन गर्ने सरकारको कुनै चाहना भएको र सरकार बनाउनका लागि राजनीतिक स्टन्डमात्रै गरेको टिप्पणी गरे। यादवले राजनीतिक नेतृत्वको सत्ता मोहबाट देश मुक्त हुनुपर्ने बेला आएको जिकिर गरे।"
मुलुकको पूर्वाधार विकासको लागि निजी क्षेत्र र वैदेशिक लगानी परिचालन गर्न अत्यावश्यक छ : प्रधानमन्त्री,"काठमाडौं : प्रधानमन्त्री केपी शर्मा ओलीले मुलुकको पूर्वाधार विकासको लागि निजी क्षेत्र र वैदेशिक लगानी परिचालन गर्न अत्यावश्यक रहेको बताएका छन्। प्रतिनिधिसभाको आजको बैठकमा विनियोजन विधेयक तथा खर्च कटौतीको प्रस्तावको सम्बन्धमा राष्ट्रपतिको कार्यालय, उपराष्ट्रपतिको कार्यालय, प्रधानमन्त्री तथा मन्त्रिपरिषद्को कार्यालय र अन्तर्गतका विभिन्न निकायसँग सम्बन्धित छलफलमा उठेका प्रश्नको जवाफ दिँदै सार्वजनिक निजी साझेदारीबाट राजस्व परिचालनमा सहयोग पुग्ने र स्वदेशी तथा विदेशी निजी लगानी परिचालनबाट पूर्वाधार विकास गर्न सकिने बताएका हुन्। मुलुकको पूर्वाधार विकासको लागि लगानी परिचालनको आवश्यकता उच्चतम् रहेको तर सरकारी बजेटबाट मात्र लगानी जुटाउन नसकिने अवस्थामा निजी क्षेत्र र वैदेशिक लगानी परिचालन गर्न अत्यावश्यक रहेको छ।ओलीले भने, मुलुकको राजस्व परिचालनमा दबाब उत्पन्न हुँदै गरेको र सार्वजनिक ऋण उकालो लाग्दै गरेको सन्दर्भमा सार्वजनिक निजी साझेदारीबाट राजस्व परिचालनमा सहयोग पुग्ने र स्वदेशी तथा विदेशी निजी लगानी परिचालनबाट पूर्वाधार विकास गर्न सकिने वर्तमान परिप्रेक्ष्यमा लगानी बोर्ड खारेज हैन थप सशक्त र अन्तर्राष्ट्रियस्तरको संस्थाको रूपमा विकास गर्नुपर्ने आवश्यकता रहेको माननीयज्यूलाई प्रष्ट पार्न चाहन्छु।"
रास्वपा र रवि लामिछानेलाई अन्याय नहोस् भनेर प्रयास गरिरहेको छु : प्रचण्ड,"प्रचण्डले भने, अहिले सदनमा भइरहेको परिस्थितिको समीक्षा, समाजवादी मोर्चालाई अब कसरी अगाडि बढाउने र दुई दलबिचको सम्बन्धको बारेमा सामान्य छलफल भएको छ। गम्भीर विषयमा होइन। काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधव नेपालसहितका नेताहरुबिच भेटवार्ता भएको छ। सिंहदरबारमा दुई दलबीच सरकारले हिजो गठन गरेको भिजिट भिसा प्रकरणमा छानबिन गर्न बनेको उच्चस्तरीय समिति, समाजवादी मोर्चालाई अगाडि बढाउनेबारे छलफल भएको माओवादी केन्द्रका अध्यक्ष प्रचण्डले जानकारी दिए। प्रचण्डले भने, अहिले सदनमा भइरहेको परिस्थितिको समीक्षा, समाजवादी मोर्चालाई अब कसरी अगाडि बढाउने र दुई दलबिचको सम्बन्धको बारेमा सामान्य छलफल भएको छ। गम्भीर विषयमा होइन। प्रचण्डले रास्वपा र रवि लामिछानेलाई अन्याय नहोस् भनेर अन्तिम समयसम्म प्रयास गरिरहेको र अझै गर्ने प्रष्ट पारे। यता सरकारले शंकरदास वैरागीको नेतृत्वमा गठन गरेको समितिप्रति भने रास्वपा र राप्रपाले अस्वीकार गरेको छ। मंगलबार प्रतिनिधिसभा बैठकमा बोल्दै रास्वपा सांसद स्वर्णिम वाग्लेले वैरागी नेतृत्वको छानबिन समिति कुनै पनि हालतमा स्वीकार नहुने बताएका हुन्। उनले भिजिट भिसाका नाममा भएको बदमासी गम्भीर प्रकृतिको भएको भन्दै वैरागी नेतृत्वको छानबिन समितिले काम गर्न नसक्ने दावी गरे। उनले भिजिट भिसा प्रकरणमा छानबिन गर्न बहालवाला वा पूर्वन्यायाधीशको नेतृत्वमा संसदीय छानबिन समिति गठन आवश्यक भएको बताए। शंकरजीप्रति मेरो व्यक्तिगत आग्रह छैन। विगत १० वर्षदेखि स्थायी सत्तापक्षको प्रिय पात्र हुनुहुन्छ। सात वर्ष परराष्ट्र सचिव बन्नु भयो। तीन वर्ष मुख्य सचिव हुनुभयो। रहस्यमय ढंगले मुख्यसचिवबाट बहिरगमन हुनुभयो। शंकर दास वैरागी स्वार्थको द्वन्द्वबाट झेलिएका पात्र हुनुहुन्छ। उहाँले यो जिम्मेवारी लिनुहुन्न भन्ने हाम्रो पार्टीको मत छ। उहाँ सक्षम निकायहरूको रडारमा हुनुहुन्छ। सक्षम निकायहरूको रडारमा रहेका व्यक्तिले कसको छानबिन गर्ने ?"
सरकारले बनाएको समिति अपराधको ढाकछोप गर्ने नयाँ प्रोपोगाण्डा : ज्ञानेन्द्र शाही,काठमाडौं : राष्ट्रिय प्रजातन्त्र पार्टी (राप्रपा) ले भिजिट भिसा प्रकरणको छानबिनका लागि सरकारले बनाएको समितिप्रति आपत्ति जनाएको छ । मंगलबार बसेको प्रतिनिधिसभा बैठकमा बोल्दै राप्रपाका प्रमुख सचेतक ज्ञानबहादुर शाहीले छानबिन समितिको आपत्ति जनाएका हुन्। उनले १८ वर्षमा १४ जना गृहमन्त्री बनेको र सबैलाई अनुसन्धानको घेरामा ल्याउनुपर्नेमा दूधको साक्षी बिरालो भएको टिप्पणी गरे। उनले दूधको साक्षी बिरालो राखेर समस्याको समाधान हुन नसक्ने जिकिर गरे । उनले जसको विरूद्धमा छानबिन हुनुपर्ने हो उनीहरूले नै कर्मचारीलाई राखेर छानबिन समिति बनाएको आरोप लगाए। यसले विधिको शासन नबस्ने उनको भनाइ छ। उनले सरकारले बनाएको छानबिन समिति अपराधको ढाकछोप गर्ने र भिजिट भिसा प्रकरणमा संलग्न भएका १४ जना गृहमन्त्रीहरूलाई उन्मुक्ति दिन ल्याइएको नयाँ प्रोपोगाण्डा भएको जिकिर गरे। उनले सरकारको यो प्रोपोगाण्डाकाविरूद्ध राप्रपा सडक र सदनमा एकजुट हुने बताए। उनले यो मान्छे बेच्ने प्रक्रिया भएको बताउँदै सङ्ख्याको आधारमा यो मुद्दालाई निस्तेज नपार्न समेत आग्रह गरे। सोमबार मन्त्रिपरिषद बैठकले पूर्वमुख्यसचिव वैरागीको नेतृत्वमा छानबिन समिति गठन गरेको छ। समितिले ३० दिनभित्र आफ्नो प्रतिवेदन सरकारलाई बुझाउनेछ। समितिलाई ९ बुँदे कार्यादेश दिइएको छ। भिजिट भिसा प्रकरणमा गृहमन्त्रीको राजीनामा र छानबिनका लागि उच्चस्तरीय समितिको माग गर्दै रास्वपा र राप्रपाले जेठ १३ गतेदेखि संसदमा विरोध गर्दै आएको छ। आज पनि दुवै दलले प्रतिनिधिसभा बैठक बहिष्कार गरेका छन्।
झापाको कृष्णे खोलाले बगाउँदा बालकको मृत्यु,झापा : झापाको कृष्णे खोलाले बगाउँदा एक बालकको मृत्यु भएको छ। मृत्यु हुनेमा कमल गाउँपालिका१ रतनचौन निवासी मिङमारेन्जे शेर्पाका छोरा १२ वर्षीय सुसान शेर्पा रहेको जिल्ला प्रहरी कार्यालय झापाले जनाएको छ। प्रहरीका अनुसार आज बिहान अन्दाजी ७:३० बजे कृष्णे खोलाको बगरमा सुसानको शव फेला परेको थियो। सुसान दुई दिनअघि कोही कसैलाई जानकारी नगराई घरबाट आफूखुसी हिँडेर बेपत्ता भएका थिए। घर नआएपछि उनलाई आफन्तजनले खोजतलास गरिरहेका थिए। छोरा फेला नपरेपछि उनका बुबाले सोमबार प्रहरी चौकी तोपगाछीमा हुलियासहितको निवेदन दिएका थिए।
इरानको मिसाइल आक्रमणमा परी इजरायलमा ३ जनाको मृत्यु,"काठमाडौं : इरानको मिसाइल आक्रमणमा परी इजरायलमा ३ जनाको मृत्यु भएको छ। दक्षिण इजरायलको बियर शेभा सहरमा रहेकोआवासीय भवनमा मिसाइल आक्रमण हुँदा ३ जनाको मृत्यु भएको इजरायली आपतकालीन सेवाहरूले पुष्टि गरेका छन्। आपतकालीन सेवा मगेन डेविड अदोमका अनुसार गम्भीर घाइते भएका ४० वर्षीय पुरुष, ३० वर्षीया महिला र २० वर्षीय युवकको मृत्यु भएको हो। घटनामा थप ६ जना व्यक्तिहरू सामान्यदेखि मध्यम घाइते भएका छन्। उनीहरूको अहिले उपचार भइरहेको छ। इजरायली डिफेन्स फोर्सेसले इरानबाट इजरायलतर्फ मिसाइल प्रक्षेपण भएको पुष्टि गर्दै नागरिकहरूलाई सेल्टरमा जान निर्देशन दिएको छ। यो आक्रमण पछिल्लो समय इरानइजरायलबीच चुलिएको तनावको गम्भीर संकेत हो।"
सत्ता साझेदार दलहरूको बैठक बालुवाटारमा जारी,"काठमाडौं : प्रधानमन्त्री केपी शर्मा ओलीको आह्वानमा सत्ता साझेदार राजनीतिक दलहरूको शीर्ष नेताहरूको बैठक जारी रहेको छ। प्रधानमन्त्री निवास बालुवाटारमा आज भएको बैठकमा प्रधानमन्त्री एवं नेपाल कम्युनिष्ट पार्टी (एमाले)का अध्यक्ष ओली, नेपाली कांग्रेसका सभापति एवं पूर्वप्रधानमन्त्री शेरबहादुर देउवा, एमालेका वरिष्ठ उपाध्यक्ष ईश्वर पोखरेल, कांग्रेसका नेता कृष्णप्रसाद सिटौला, लोकतान्त्रिक समाजवादी पार्टी नेपालका अध्यक्ष महन्थ ठाकुर, नागरिक उन्मुक्ति पार्टीका अध्यक्ष रञ्जिता श्रेष्ठ, जनमत पार्टीका अध्यक्ष डा चन्द्रकान्त (सिके) राउत, जनता समाजवादी पार्टी नेपालका अध्यक्ष अशोककुमार राईलगायत सहभागी छन्। प्रतिनिधिसभामा आगामी आर्थिक वर्षको विनियोजन विधेयकलाई निर्णयार्थ प्रस्तुत गर्ने सम्भावित कार्यसूची रहेको र सरकार सञ्चालनका विविध सन्दर्भमा बैठक भइरहेको जनाइएको छ।"
सन्दीपको टिमलाई ब्रिज कपको उपाधि,"काठमाडौं : दि ब्रिज डिकेट कपको उपाधि नेपाली राष्ट्रिय क्रिकेट टोलीका पूर्व कप्तान सन्दीप लामिछानेको टोली ब्रिज११ ले जितेको छ। विल्सायरस्थित डेभाइज क्रिकेट क्लब मैदानमा भएको दोस्रो मैत्रीपूर्ण क्रिकेट खेलमा ब्रिज११ ले डेभाइज क्रिकेट क्लबलाई १२७ रनले पराजित गर्दै उपाधि जितेको हो। लन्डनमा टस हारेर पहिला बलिङ गरेको ब्रिज ११ का लागि म्यानी गुरुङले २६ बलमा ५१ रनको अर्धशतकीय पारी खेले। त्यस्तै दिवश गिरीले ३७ बलमा ६२ रन तथा कप्तान सन्दीप लामिछानेले २४ बलमा ५४ रन जोडेका थिए। बलिङतर्फ डेभाइजका जर्ज डनफोर्ड, क्यामरून ली र अल गवले समान रूपमा २२ विकेट लिए। ब्रिज ११ ले दिएको ३०७ रनको लक्ष्य पछ्याएको डेभाइज क्रिकेट क्लबको लागि थमस एन्ड्र्युले ७१ बलमा १०१ रनको शतकीय पारी खेले। त्यस्तै लुक ह्याम्बलिनले ३९ बलमा १० रनको योगदान दिए। बलिङतर्फ ब्रिज ११ का सन्दीप लामिछानेले १ विकेट, मोसेसले २ विकेट तथा अमित, बिकाश र मार्क बर्टनले समान रूपमा ११ विकेट लिए। खेलपछि कप तथा ट्रफी वितरण समारोहमा ब्रिज इन्टरनेशनल कन्सल्टेन्सीका प्रमुख कार्यकारी अधिकृत (सीईओ) भुवन गिरीले १० वर्षे यात्रामा समाजप्रतिको उत्तरदायित्वका रूपमा खेल प्रतियोगिता गर्न पाएकामा सन्तुष्टि व्यक्त गरे।"
आज देशका यी स्थानमा हुने छ भारी वर्षा,"काठमाडौं : आज देशका कोशी प्रदेश, बागमती प्रदेश, गण्डकी प्रदेश र कर्णाली प्रदेश लगायत देशका पहाडी भूभागमा साधारणतया बदली रही बाँकी भूभागमा आंशिक बदली रहनेछ। मौसम पूर्वानुमान महाशाखाका अनुसार कोशी प्रदेश, बागमती प्रदेश र गण्डकी प्रदेशका केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। कोशी प्रदेश र बागमती प्रदेशका एकदुई स्थानमा भारी वर्षाको पनि सम्भावना रहेको छ। कोशी प्रदेश र बागमती प्रदेशका उच्चपहाडी तथा हिमाली भूभागका केही स्थानहरूमा तथा बाँकी उच्च पहाडी तथा हिमाली भूभागका एकदुई स्थानमा हल्कादेखि मध्यम वर्षाहिमपातको सम्भावना रहेको महाशाखाले जनाएको छ। आज राति देशभर आंशिकदेखि साधारणतया बदली रहनेछ। गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका धेरै स्थानहरू र बाँकी प्रदेशका केही स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका थोरै स्थानमा र बाँकी प्रदेशका एकदुई स्थानहरुमा भारीदेखि धेरै भारी वर्षाको पनि सम्भावना रहेको महाशाखाले जनाएको छ। सबै प्रदेशका उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको छ।"
आज विनियोजन विधेयक पारित गरिने,"काठमाडौं : प्रतिनिधिसभाको आजको बैठकबाट विनियोजन विधेयक, २०८२ पारित गरिने भएको छ। आज बिहान ११ बजे बस्ने बैठकमा उपप्रधानमन्त्री एवं अर्थमन्त्री विष्णुप्रसाद पौडेलले विनियोजन विधेयक, २०८२ लाई पारित गरियोस् भनी प्रस्ताव प्रस्तुत गर्ने सम्भावित कार्यसूची छ। बैठकमा अर्थमन्त्री पौडेलले आर्थिक विधेयक, २०८२ र राष्ट्र ऋण उठाउने विधेयक, २०८२ माथि विचार गरियोस् भनी प्रस्ताव प्रस्तुत गर्ने तालिका रहेको संघीय संसद् सचिवालयले जनाएको छ। त्यसअघि बैठकले श्रम, रोजगार तथा सामाजिक सुरक्षा, गृह, सञ्चार तथा सूचना प्रविधि, अर्थ र सहरी विकास मन्त्रालय, प्रधानमन्त्री तथा मन्त्रिपरिषद्को कार्यालय, राष्ट्रिय योजना आयोग, राष्ट्रपतिको कार्यालय एवं उपराष्ट्रपतिको कार्यालयका विभिन्न शीर्षकमाथिको छलफलमा उठेका प्रश्नको सम्बन्धित मन्त्रीले जवाफ दिने कार्यक्रम छ।"
उद्दार तथा राहतका लागि काठमाडौंसहित तीन स्थानमा हेलिकोप्टर तयारी अवस्थामा राखिएको छ : गृहमन्त्री,"काठमाडौं : गृहमन्त्री रमेश लेखकले विपद् जोखिम न्युनीकरण तथा प्रतिकार्यका लागि काठमाडौं,पोखरा र सुर्खेतमा नेपाली सेनाको हेलिकोप्टर तयारी अवस्थामा राखिने बताएका छन्। मंगलबार काठमाडौंमा आयोजित विपद् व्यवस्थापनमा पत्रकारको भूमिका विषय प्रशिक्षण कार्यक्रमको उद्घाटन समारोहमा बोल्दै गृहमन्त्री लेखकले मुलुकका तीन स्थानका साथै अन्य ठाउँहरुमा पनि विपद् प्रतिकार्यका लागि हेलिकोप्टर तयारी अवस्थामा राख्ने तयारी भइरहेको बताए। 'आवश्यकता अनुसार हेलिकोप्टर एसोसियसनसित पनि हेलिकोप्टर तयारी अवस्थामा राख्ने विषयमा समन्वय भएको छ,'गृहमन्त्री लेखकले भने,'सिमित स्रोत साधनकाबिच विपद् प्रतिकाय एवं न्यूनीकरणका लागि सरकार लागि परेको छ। उनले प्रदेश सरकार,स्थानीय तह, विभिन्न सरोकारवाला निकाय, गैरसरकारी संस्था, यातायात व्यवसायीलगायत सबैले हातेमालो गरेर विपद् जोखिम न्युनीकरण तथा प्रतिकार्यमा जुट्नुपर्नेमा जोड दिए। विपद् खोजिम न्यनीकरण एवं व्यवस्थापन गर्ने कार्यमा सञ्चारमाध्यमको महत्वपूर्ण भूमिका हुने बताए । 'हामी अत्यन्त ज्यादा विपद्को जोखिम भएको भूगोलमा छौं,'लेखकले भने,'जुनसुकैबेला जेसुकै हुनसक्छ । बाढी, पहिरो, डुबान बारेमा पुर्वानुमान गर्न सकिन्छ तर भूकम्पका बारेमा सकिन्न । त्यसकारण हमेसा तयारी अवस्थामा बस्न जरुरी छ।' उनले सातैवटै प्रदेशमा रहेको आपतकालीन गोदाम घर प्रदेश सरकारलाई हस्तान्तरण गरिएको बताए । अहिले मनसुनको प्रारम्भमा रहेको बताउँदै उनले सरकारले विपद् जोखिम न्युनीकरण तथा प्रतिकार्यका लागि गर्नुपर्ने तयारी गरिरहेको बताए। 'जिल्लामा पनि विपद्का लागि आवश्यक रकम पठाइएको छ,'मन्त्री लेखकले भने,' राहत सामाग्री तयार गर्न जिल्लास्थित विपद् समितिलाई निर्देश गरिनुका साथै सूचना जारी गर्ने पद्धतीको विकास भएको छ ।' प्रतिकार्य तथा जोखिम न्यूनीकरणका लागि नीजि क्षत्रेसित पनि समन्वय र सहकार्य गर्ने काम भएको लेखकको भनाइ छ । 'नेपाल प्रहरी र सशस्त्र प्रहरी बलको विपद् प्रतिकार्य तयारी एवं जोखिम न्यूनीकरणको तयारी बुझ्ने काम भयो,' उनले भने,'देशभरका दुवै प्रहरी संगठनका प्रमुखहलाई तयार रहन निर्देशन दिइएको छ ।' नेपाली सेना र राष्ट्रिय अनुसन्धान विभागले पनि आआफ्नो ठाउँबाट विप्द जोखिम न्युनीकरण तथा प्रतिकार्यका लागि काम गरिरहेको मन्त्री लेखकको भनाइ छ ।"
"दक्षिण इजरायलमा इरानी आक्रमण : ४ जनाको मृत्यु, २२ जना घाइते",काठमाडौं : इरानबाट भएको क्षेप्यास्त्र आक्रमणपछि इजरायली उद्धार संस्था मगेन डेविड अदोमले पछिल्लो विवरण सार्वजनिक गर्दै दक्षिण इजरायलमा कम्तीमा ४ जनाको मृत्यु भएको पुष्टि गरेको छ। संस्थाका अनुसार हालसम्म २२ जना घाइते भएका छन्। तीमध्ये २ जना मध्यम अवस्थामा रहेका छन् भने बाँकी २० जनाको अवस्था सामान्य रहेको जनाइएको छ। आक्रमणपछि उद्धारकर्मीहरू भग्नावशेषमा खोज तथा उद्धार कार्यमा खटिएका छन्। तस्बिरहरूमा देखिएअनुसार घटनास्थलमा ठूलो क्षति भएको छ। यो आक्रमणले इजरायलका विभिन्न सहरहरू प्रभावित भएका छन्।
सत्ताको सिँढीको गतिशील प्रकृति,"राज्यसत्ताको सिँढीज्ञान, पहिचान, मुक्ति, शक्ति र राज्य शक्तिले हामीलाई राज्य शक्तिको निर्माण र चुनौतीको प्रक्रियालाई बुझ्न एउटा स्पष्ट ढाँचा प्रदान गर्छ। राज्यशक्ति केवल बल, हतियार वा संस्थागत राज्यसत्तामा आधारित नहुने कुरा यो सिँढीले देखाउँछ। यो त ज्ञान, पहिचान, मुक्ति र शक्तिको जटिल अन्तरक्रियाको परिणाम हो। यी प्रत्येक चरणले शासन प्रणालीलाई आकार दिन्छ र समाजलाई प्रभावित गर्छ। यो विश्लेषणले यी चरणहरूको गतिशील प्रकृतिलाई गहिराइमा बुझ्न मद्दत गर्नुका साथै तिनको ऐतिहासिक र समकालीन महत्त्वलाई हेर्छ र भविष्यमा तिनीहरूले कसरी शासन र समाजलाई प्रभाव पार्न सक्छन् भन्ने कुरालाई विवेचना गर्छ। कसरी यी चरणहरूको सन्तुलनले निष्पक्ष, समावेशी र बलियो शासन प्रणाली बनाउन सक्छ भन्ने जटिल प्रश्न आज कम विकसित मुलुकहरू सामु तेर्सिएको छ। राज्यसत्ताको सिँढीको आधारभूत बुझाइ : राज्यसत्ताको सिँढीको अवधारणा एउटा रूपरेखा हो, जसले राज्य शक्तिको प्राप्ति र व्यवस्थापनलाई पाँच चरणमा बुझाउँछ। पहिलो चरण, ज्ञानले व्यक्तिहरू र समूहहरूलाई संसार र शासन प्रणाली बुझ्ने उपकरण दिन्छ। दोस्रो चरण, पहिचानले मानिसहरूलाई एकजुट बनाएर सामूहिक कार्यको लागि प्रेरणा दिन्छ। तेस्रो चरण, मुक्तिले व्यक्तिहरूलाई आफ्नो विचार व्यक्त गर्ने र कार्य गर्ने ठाउँ प्रदान गर्छ। चौथो चरण, शक्तिले यी सबैलाई ठोस परिणाममा बदल्छ। र अन्तिम चरण, राज्य शक्तिले सरकारको राज्यसत्ता र शासनको क्षमतालाई प्रतिनिधित्व गर्छ। तर यो सिँढी सरल रेखामा छैन। यी चरण एकअर्कासँग तिनीहरूबीच तनाव र सन्तुलनको उतारचढावमा जोडिएका छन्। यो सिँढीको गतिशील प्रकृतिले राज्य शक्ति स्थिर नभएको प्रष्ट्याउँछ। यो निरन्तर परिवर्तन हुन्छ। समाज, प्रविधि र विश्व परिस्थिति बदलिरहन्छ। उदाहरणका लागि, मध्ययुगमा युरोपमा राजाहरू शक्ति कायम राख्न बल र धार्मिक वैधतामा निर्भर हुन्थे। तर, आधुनिक युगमा लोकतान्त्रिक सरकारहरू जनताको सहमति र संस्थागत संरचनामा निर्भर छन्। डिजिटल युगले यो प्रक्रियालाई झनै जटिल बनाएको छ। सूचना, प्रविधि र विश्वव्यापी सञ्जालहरूले शक्तिको प्रकृतिलाई परिवर्तन गरेका छन्। ऐतिहासिक परिप्रेक्ष्यमा सिँढीको महत्त्व : इतिहासले राज्यसत्ताको सिँढीको महत्त्वलाई स्पष्ट पार्छ। फ्रान्सेली क्रान्ति (१७८९) ले यो सिँढीको प्रत्येक चरणलाई कसरी प्रयोग गरियो भन्ने देखाउँछ। ज्ञान (ज्ञानोदयका विचारहरू, जस्तै मुक्ति र समानता) ले जनतालाई राजतन्त्रको अन्याय बुझ्न मद्दत गरे। पहिचान (सामान्य जनता बनाम अभिजात वर्ग) ले जनतालाई एकजुट बनाए। मुक्ति (भेला हुने र बोल्ने अधिकार)ले क्रान्तिकारीहरूलाई संगठित गराए। शक्ति (सशस्त्र विद्रोह र राजतन्त्रको पतन) ले नयाँ सरकार स्थापना गरे। र अन्तमा, राज्य शक्ति नयाँ गणतान्त्रिक सरकारको रूपमा स्थापित भए। तर, यो प्रक्रियामा असन्तुलनले आतंकको शासनजस्ता समस्याहरू निम्त्याउँछ, जसले यी चरणहरूको सही व्यवस्थापनको आवश्यकता औंल्याउँछ। त्यस्तै, दक्षिण अफ्रिकाको रंगभेदविरुद्धको आन्दोलनले पनि यो सिँढीलाई देखाउँछ। नेल्सन मण्डेला र उनको टोलीले ज्ञान (न्याय र समानताको सिद्धान्त) प्रयोग गरेर जनतालाई शिक्षित गरे। पहिचान (अश्वेत समुदायको साझा संघर्ष)ले आन्दोलनलाई बलियो बनायो। मुक्ति (प्रदर्शन र संगठनको अधिकार) ले जनतालाई एकजुट हुन दियो। शक्ति (राजनीतिक र नैतिक प्रभाव) मार्फत उनीहरूले रंगभेद सरकारलाई चुनौती दिए। र अन्तमा, राज्य शक्ति नयाँ लोकतान्त्रिक सरकारको स्थापनासँगै प्राप्त भयो। यी उदाहरणहरूले देखाउँछन् कि सिँढीको प्रत्येक चरण शक्तिको प्राप्ति र परिवर्तनका लागि आवश्यक छ। समकालीन विश्वमा सिँढीको प्रासंगिकता : आजको विश्वमा, राज्यसत्ताको सिँढी झनै जटिल भएको छ। डिजिटल युग, विश्वव्यापीकरण र सामाजिक परिवर्तनले यी चरणहरूको भूमिकालाई नयाँ रूप दिएको छ। ज्ञान अब केवल किताब वा शिक्षामा सीमित छैन। इन्टरनेट, सामाजिक सञ्जाल र कृत्रिम बुद्धिमत्ताले सूचनाको पहुँच र प्रभावलाई विस्तार गरेको छ। तर, यो पहुँचले गलत सूचना र प्रचारको जोखिम पनि बढाएको छ। उदाहरणका लागि, २०१६ मा अमेरिकी चुनावमा सामाजिक सञ्जालमार्फत फैलाइएका गलत सूचनाले मतदाताहरूलाई प्रभावित गर्यो। सरकारहरू र ठूला प्रविधि कम्पनीहरूले डाटा र एल्गोरिदम प्रयोग गरेर जनताको व्यवहारलाई राज्यसत्ता गर्न थालेका छन्। यो नयाँ युगमा ज्ञानको राज्यसत्ताले शक्तिको आधारलाई परिवर्तन गरेको छ। पहिचानको भूमिका पनि बदलिएको छ। विश्वव्यापीकरणले मानिसहरूलाई एकअर्कासँग जोडेको छ। यसले स्थानीय र सांस्कृतिक पहिचानलाई पनि चुनौती दिएको छ। उदाहरणका लागि, युरोपमा आप्रवासनको वृद्धिले राष्ट्रिय पहिचानका बारेमा बहस सिर्जना गरेको छ। ब्रेक्जिट वा भारतमा राष्ट्रवादी राजनीतिजस्ता पपुलिस्ट आन्दोलनहरूले सांस्कृतिक पहिचानलाई जोड दिएर शक्ति प्राप्त गर्न खोज्छन्। यस्ता पहिचानले समाजलाई विभाजन पनि गर्न सक्छ। नेपालमा जातजाति र क्षेत्रीय पहिचानको तनावले कहिलेकाहीँ सामाजिक एकता कमजोर बनाएको उदाहरणहरू छन्। डिजिटल युगमा मुक्ति विस्तार भएको छ। इन्टरनेटले मानिसहरूलाई आफ्ना विचार व्यक्त गर्ने र संगठित हुने नयाँ अवसर दिएको छ। मीटू र ब्ल्याकलाइभ्सम्याटरजस्ता आन्दोलनहरूले विश्वव्यापी रूपमा सामाजिक परिवर्तन ल्याए। तर प्रविधिले मुक्तिलाई पनि सीमित गरेको छ। सरकारी निगरानीले व्यक्तिगत मुक्तिलाई राज्यसत्ता गर्छ। नेपालमा पनि इन्टरनेटमा सेन्सरसिप र निगरानीका प्रयासहरूले मुक्तिको जोखिमलाई देखाउँछन्। शक्ति अब केवल सरकारहरूमा सीमित छैन। ठूला कर्पोरेसनहरू, जस्तै गुगल, फेसबुक र अमेजनले डाटा र प्रविधिमार्फत विश्वव्यापी प्रभाव राख्छन्। यी कम्पनीहरूले सरकारहरूसँगै मिलेर वा स्वतन्त्र रूपमा शक्ति प्रयोग गर्छन्। नेपालमा पनि मिडिया र प्रविधिको प्रभावले शक्तिको नयाँ रूप सिर्जना गरेको छ। राज्य शक्ति अझै पनि शासनको केन्द्रमा छ, तर यो निरन्तर चुनौतीको सामना गर्छ। नेपालमा, २०६२ को जनआन्दोलनले राजतन्त्रलाई हटाएर गणतन्त्र स्थापना गर्यो, जसले ज्ञान, पहिचान, मुक्ति र शक्तिको संयोजनलाई देखायो। तर, नयाँ सरकारले समावेशिता र स्थिरताको चुनौती सामना गर्नुपर्यो। विश्वभर, सरकारहरूले आन्तरिक (जस्तै, सामाजिक आन्दोलन) र बाह्य (जस्तै, विश्वव्यापी प्रतिबन्ध) चुनौतीहरूको सामना गर्छन्। भविष्यमा राज्यसत्ताको सिँढी : भविष्यमा, राज्यसत्ताको सिँढी अझ जटिल हुनेछ। प्रविधिको विकास, जलवायु परिवर्तन र विश्वव्यापी असमानताले शक्तिको प्रकृतिलाई परिवर्तन गर्नेछ। ज्ञानको क्षेत्रमा, कृत्रिम बुद्धिमत्ता र मेसिन लर्निङले सूचनाको राज्यसत्तालाई नयाँ स्तरमा लैजाने छ। सरकारहरू र कम्पनीहरूले एआईमार्फत जनताको व्यवहारलाई भविष्यवाणी गर्न र प्रभावित गर्न सक्छन्। तर, यो प्रविधिले गलत सूचनाको जोखिम पनि बढाउँछ। डिजिटल साक्षरता सीमित भएका नेपालजस्ता देशहरूमा गलत सूचनाले सामाजिक र राजनीतिक स्थिरतालाई प्रभावित गर्न सक्छ। पहिचानको सवालमा विश्वव्यापीकरण र स्थानीयतावाद बीचको तनाव बढ्नेछ। नेपालमा, जातजाति, भाषा र क्षेत्रीय पहिचानले राजनीतिलाई प्रभावित गर्छ। भविष्यमा, यी पहिचानहरूलाई समावेशी राष्ट्रिय पहिचानमा जोड्न आवश्यक छ, ताकि सामाजिक एकता कायम रहोस्। विश्वव्यापी रूपमा जलवायु परिवर्तन र आप्रवासनले नयाँ पहिचानका मुद्दाहरू ल्याउनेछ। उदाहरणका लागि, जलवायु शरणार्थीहरूले नयाँ सामाजिक र राजनीतिक तनाव सिर्जना गर्न सक्छन्। मुक्तिको भविष्य प्रविधिमा निर्भर हुनेछ। ब्लकचेन र डिसेन्ट्रलाइज्ड प्रविधिले व्यक्तिहरूको मुक्ति विस्तार गर्न सक्छ, तर सरकारहरू र कम्पनीहरूले व्यक्ति र राज्यसत्ताको निगरानी पनि बढाउनेछन्। नेपालमा, इन्टरनेटको पहुँच विस्तार भए पनि, डिजिटल मुक्तिको संरक्षण चुनौतीपूर्ण छ। भविष्यमा मुक्तिको रक्षा गर्न डिजिटल साक्षरता र नीतिगत सुधार आवश्यक हुनेछ। शक्तिको वितरण अझ विविध हुनेछ। गैरराज्य संस्थाहरू, जस्तै गैरसरकारी संगठन, कर्पोरेसन र विश्वव्यापी सञ्जालहरूले शक्तिको नयाँ रूप सिर्जना गर्नेछन्। नेपालमा गैरसरकारी संगठनहरूले विकास र सामाजिक परिवर्तनमा महत्त्वपूर्ण भूमिका खेल्छन्। तिनीहरूको प्रभावले कहिलेकाहीँ सरकारी शक्तिलाई चुनौती दिन्छ। विश्वव्यापी रूपमा जलवायु परिवर्तन र स्रोतको प्रतिस्पर्धाले शक्तिको नयाँ गतिशीलता सिर्जना गर्नेछ। राज्य शक्तिको भविष्य अनिश्चित छ। जलवायु परिवर्तनले सरकारहरूलाई प्राकृतिक प्रकोप र स्रोतको कमीजस्ता नयाँ चुनौती दिनेछ। जलवायु परिवर्तनको प्रभावमा संवेदनशील भएका नेपालजस्ता देशहरूले शक्तिको सन्तुलन कायम राख्न संघर्ष गर्नुपर्नेछ। विश्वव्यापी रूपमा अमेरिका र चीन जस्ता सुपरपावरहरू र भारत जस्ता क्षेत्रीय शक्तिहरू बीचको प्रतिस्पर्धाले शक्तिको गतिशीलतालाई प्रभावित गर्नेछ। सन्तुलनको आवश्यकता : राज्यसत्ताको सिँढीको गतिशील प्रकृतिले राज्य शक्ति कायम राख्न सन्तुलन आवश्यक भएको औंल्याउँछ। ज्ञानलाई सशक्तीकरणको लागि प्रयोग गर्नुपर्छ, तर गलत सूचनाबाट जोगिनुपर्छ। पहिचानले एकता ल्याउनुपर्छ, तर विभाजनलाई रोक्नुपर्छ। मुक्तिले व्यक्तिहरूलाई कार्यको अवसर दिनुपर्छ, तर अराजकताबाट बच्नुपर्छ। शक्तिले परिणाम दिनुपर्छ, तर वैधतामा आधारित हुनुपर्छ। र राज्य शक्तिले निष्पक्षता, समावेशिता र स्थिरताको सिद्धान्तमा आधारित हुनुपर्छ। नेपालको सन्दर्भमा यो सन्तुलन झनै महत्त्वपूर्ण छ। २०६२ को जनआन्दोलनले गणतन्त्र स्थापना गर्यो, तर जातजाति, क्षेत्रीय र आर्थिक असमानताले शासनलाई चुनौती दिइरहेको छ। समावेशी नीतिहरू, शिक्षा र डिजिटल साक्षरताको विस्तार र मुक्तिको संरक्षणले नेपालको शक्तिलाई बलियो बनाउन सक्छ। विश्वव्यापी रूपमा जलवायु परिवर्तन, प्रविधिको दुरुपयोग र विश्वव्यापी असमानताले शासन प्रणालीलाई नयाँ दबाब दिनेछ। निष्पक्ष र बलियो शासनका लागि बाटो : राज्यसत्ताको सिँढीले हामीलाई निष्पक्ष र बलियो शासन प्रणाली बनाउन मार्गदर्शन गर्छ। त्यसैले यो प्रणालीले जनताको सहभागिता, समानता र जवाफदेहितालाई प्राथमिकता दिनुपर्छ। उदाहरणका लागि स्वीडेन जस्ता स्कान्डिनेभियाली देशहरूले कल्याणकारी नीति र लोकतान्त्रिक सहभागितामार्फत सन्तुलित शासन बनाएका छन्। नेपालमा, संघीयता र समावेशी नीतिहरूले यस्तै सन्तुलन ल्याउन सक्छ, तर कार्यान्वयनमा चुनौतीहरू छन्। भविष्यमा व्यक्तिहरू, समूहहरू र सरकारहरूले राज्यसत्ताको सिँढीलाई बुझेर र अनुकूलन गरेर शक्तिको दुरुपयोग रोक्नुपर्छ। डिजिटल साक्षरता, पारदर्शी संस्थाहरू र समावेशी पहिचानले यो लक्ष्य हासिल गर्न मद्दत गर्नेछ। यो सिँढी चढ्न गाह्रो छ। तर यो प्रक्रियाले समाजलाई निष्पक्ष, समावेशी र बलियो बनाउँछ। अन्तत: राज्यसत्ताको सिँढीले अब पुष्टि गरोस् कि शक्ति केवल प्राप्तिको लागि होइन, बरु समाजको हितको लागि प्रयोग गर्नुपर्छ।"
"नारा फिड द नेसन, उत्पादन प्रदेशलाई नै अपुग","जनकपुरधाम : मधेस प्रदेश सरकार कामभन्दा बढी आफ्ना आकर्षक नाराहरूले देशैभरि चिनिँदै आएको छ। कहिले बेटी पढाऊ, बेटी बचाऊ त कहिले खेतखेतमा पानी, हातहातमा काम जस्ता नाराहरू ल्याएर चर्चित भएको मधेस प्रदेश सरकारको पछिल्लो समय कृषि क्षेत्रका लागि निकै चर्चित नारा सार्वजनिक भएको छ। त्यो हो, फिड द नेसन। मधेस प्रदेशको कृषि उत्पादनले देशलाई नै खुवाउन सक्छु भन्ने आँटका साथ प्रदेश सरकारले बडो तामझामका साथ यो अभियान अगाडि बढाइराखेको छ। प्रदेश सरकारको बजेटमा ४ नम्बर बुँदामा उल्लेख गरिएको छ, आत्मनिर्भर र समृद्ध मधेस निर्माणको लक्ष्यलाई साकार पार्न, देश र मधेस प्रदेशमा रहेका वर्तमान आर्थिक चुनौतीहरूको सामना गर्दै, कृषि क्षेत्रलाई मधेस प्रदेशको अर्थतन्त्रको मेरुदण्डको रूपमा सशक्त बनाउने दिशामा बजेट लक्षित गरिएको छ। यस सन्दर्भमा, उर्वर कृषि भूमिको उच्चतम् उपयोग गर्दै, परम्परागत तथा निर्वाहमुखी खेती प्रणालीलाई क्रमशः व्यावसायिक कृषि प्रणालीमा रूपान्तरण गर्ने, उद्यमशीलता प्रवर्द्धन गर्ने, निजी तथा सार्वजनिक लगानी अभिवृद्धि गर्दै रोजगारी सिर्जना र उच्च आर्थिक वृद्धि हासिल गर्ने तर्फ बजेट केन्द्रित रहेको छ। प्रदेश सरकारको नीति तथा कार्यक्रम र बजेटमा समेत फिड द नेसनको नारालाई प्राथमिकताका साथ समावेश गरिएको छ। प्रदेशको दोस्रो आवधिक योजनामा पनि यो विषय समावेश गरिएको छ। तर, देशलाई नै खुवाउने सपना देखेको मधेस प्रदेश सरकारले आफ्नै प्रदेशलाई समेत आफ्नो उत्पादनले खुवाउन सक्ने अवस्था सिर्जना गर्न नसकेको तथ्यांकले पुष्टि गर्छ। प्रदेश सरकारको स्थापनाकालदेखि नै कृषि क्षेत्रलाई खासै प्राथमिकतामा राखेर बजेट विनियोजन गरिएको थिएन। जसको उदाहरण हो चालु आव को तुलनामा आगामी आर्थिक वर्षको बजेट कृषि क्षेत्रमा अझ घटेर आउनु। सरकारले आगामी आव २०८२०८३ को लागि सार्वजनिक गरेको बजेटमा पनि मधेस प्रदेशको भूमि व्यवस्था, कृषि तथा सहकारी मन्त्रालयका लागि मात्र ६ प्रतिशत बजेट विनियोजन गरिएको छ। मधेस प्रदेशको कुल बजेट ४६ अर्ब ५८ करोड रुपैयाँ विनियोजन गरिएकोमा भूमि व्यवस्था, कृषि तथा सहकारी मन्त्रालयका लागि मात्र २ अर्ब ८३ करोड रकम विनियोजन गरिएको छ। चालु आवमा भूमि व्यवस्था कृषि तथा सहकारी मन्त्रालयको बजेट २ अर्ब ९७ करोड १९ लाख विनियोजन गरिएको थियो। आगामी आवमा कृषि क्षेत्रमा झन्डै १४ करोड १९ लाख बजेट घटाइएको छ। मधेस प्रदेश सरकारको यसपालिको नीति तथा कार्यक्रम हेर्नुभयो भने कृषिमै केन्द्रित वा कृषिमय भएको देखिन्छ। त्यसमै एक चर्चित नारा फिड द नेसन पनि ल्याइएको छ। जसको उद्देश्य के हो भने मधेसले आफू खानलाई मात्र उत्पादन गर्दैन देशभरिलाई पुग्ने उत्पादन गर्न सक्छ भन्ने हो। तर, जुन किसिमले आगामी आवको बजेट कृषि क्षेत्रमा विनियोजन गरिएको छ, त्यो त अति नै न्यून हो, मधेस प्रदेश भूमि व्यवस्था, कृषि तथा सहकारी मन्त्रालयका सचिव डा उमेश दाहाल भन्छन्, हामीसँग मन्त्रालयलगायत २९ वटा निकाय छ। ती सबैका लागि जम्मा ६ प्रतिशत बजेट हो। कृषिका लागि मात्रै भन्ने हो भने ३० प्रतिशत जति बजेट पर्ला। यस्तो अवस्थामा ठूला नाराहरूलाई सार्थक गर्न गाह्रो छ। यो बजेट अपर्याप्त छ। सरकारले जुन हिसाबले नीति तथा कार्यक्रममा कृषिलाई प्राथमिकतामा राख्ने कुरो गर्र्यो, त्यो हिसाबले कुल बजेटको कम्तीमा १० प्रतिशत बजेट कृषि क्षेत्रमा विनियोजन गरिनुपथ्र्यो। तर, त्यो भएन। कृषि क्षेत्रमा लगानी गर्दा अन्य क्षेत्र जस्तो होइन। यहाँ त हरेक बालीको सुरुवात प्रत्येक वर्ष शून्यबाट हुन्छ तर, यहाँ बुझाइ फरक छ। अब हामी जे जस्तो स्रोत साधन छ सोहीअनुसार काम गर्छौं। सिँचाइ अभावमा कृषि बालीले ओगटेको भूक्षेत्रमा कमी कृषिको मेरुदण्डको रूपमा सिँचाइलाई मानिन्छ। सिँचाइ सुविधा पर्याप्त भयो भने खडेरीमा पनि कृषि उत्पादन गर्न सकिन्छ। तर, मधेसमा सिँचाइको अभाव र वर्षाको पानीमा किसानको निर्भरतालाई समाप्त पार्न सरकारले खासै ठोस पहल गर्न सकेको छैन। चालु आवमा मधेस प्रदेशको ऊर्जा, सिँचाइ तथा खानेपानी मन्त्रालयको बजेटमा व्यापक कटौती गरिएको छ। चालु आवमा यस मन्त्रालयका लागि ५ अर्ब १७ करोड थियो तर, आव २०८२८३ को बजेटमा ऊर्जा, सिँचाइ तथा खानेपानी मन्त्रालयको बजेट ४ अर्ब ४१ करोडमा झारिएको हो। सिँचाइमा कटौती गरिएको बजेटले मधेसको फिड द नेसन र खेतखेतमा पानीजस्ता अभियानहरूलाई कसरी सार्थक गर्छ भन्ने प्रश्न मधेस प्रदेशका नीति आयोगका पूर्वउपाध्यक्ष तथा अर्थशास्त्री डा भोगेन्द्र झा गर्छन्। नीति तथा कार्यक्रम प्रदेश सरकारको मार्ग निर्देशक हुन्छ। सोहीअनुसार बजेटको विनियोजन हुनु पर्दछ। बजेटको विनियोजन दुई प्रकारले गरिन्छ। एउटा आवश्यकताको आधारमा र अर्को प्राथमिकताको आधारमा, अर्थशास्त्री झा भन्छन्, मधेस प्रदेश सरकारले आगामी आवको लागि ल्याएको बजेटमा चारवटा प्राथमिकता राखेको छ। पहिलो कृषि, दोस्रो शिक्षा, स्वास्थ्य र पर्यटन। यसरी हेर्दा कृषि पहिलो प्राथमिकतामा राखिएको छ तर, बजेटको विनियोजन गत वर्षभन्दा पनि कम छ। तपाईं एकातर्फ नारा दिनुहुन्छ फिड द नेसन र तपाईंको एउटा नारालाई पनि पूरा गर्न पर्याप्त बजेट छैन। यस्तोमा बरु फिड द मधेस प्रदेश भनेर नारा ल्याउँदा थोर बहुत काम पनि हुन्थ्यो। ठूला कुरा गरेर मात्रै हुँदैन। कृषि क्षेत्रको लागि जुन बजेट विनियोजन गरिएको छ त्यो प्रदेश सरकारको नीति तथा कार्यक्रमको प्रतिकूल छ। यसलाई हेर्दा स्पष्ट हुन्छ कि मधेस प्रदेश सरकार जनतालाई मूर्ख बनाउनमा लागेको छ। आव २०८१८२ को अर्ध वार्षिक अवधिमा मधेस प्रदेशमा कृषि बालीहरूअन्तर्गत खाद्य तथा अन्य बाली, तरकारी तथा बागवानी र फलफूल तथा मसलाले ओगटेको भूभाग २९३ प्रतिशतले कम भई ९ लाख ५२ हजार ५ सय १९ हेक्टर छ। गत आव को सोही अवधिमा यो भूभाग ७८४ प्रतिशतले वृद्धि भई ९ लाख ८१ हजार २ सय ९२ हेक्टर पुगेको थियो। नेपाल राष्ट्र बैंक जनकपुर कार्यालयबाट सार्वजनिक मधेस प्रदेशको आर्थिक गतिविधि अध्ययन आव २०८१०८२ को अर्ध वार्षिक प्रतिवेदनका अनुसार मधेस प्रदेशको कृषि बाली प्रायः वर्षामा निर्भर रहेको हुँदा यस वर्ष कम वर्षा भएकाले कृषि बालीले ओगटेको क्षेत्रफलमा कमी आएको अनुमान गरिएको छ। प्रतिवेदनअनुसार धान बालीले ओगटेको क्षेत्रफल २३७ प्रतिशतले कमी भई ३ लाख ४ हजार १ सय १७ हेक्टर, गहुँले ओगटेको क्षेत्रफल २८८ प्रतिशतले कमी भई १ लाख ९१ हजार १ सय १३ हेक्टर र मकै बालीले ओगटेको क्षेत्रफलमा २८५ प्रतिशतले कमी भई ५२ हजार ७ सय २५ हेक्टरमा सीमित छ। प्रदेशमा कुल खेतीयोग्य क्षेत्रफल करिब ६ लाख हेक्टर जग्गा छ। जसमध्ये कुल सिञ्चित क्षेत्रफल हाल ३ लाख ३३ हजार ५ सय ५१ हेक्टर पुगेको छ। कुल सिञ्चित क्षेत्रफलमध्ये कुलोद्वारा सिञ्चित क्षेत्रफल ४३१ प्रतिशतले वृद्धि भई १ लाख १३ हजार ६ सय ८३ हेक्टर, नहरद्वारा सिञ्चित क्षेत्रफल १९३ प्रतिशतले वृद्धि भई १ लाख ६६ हजार ७ सय ६३ हेक्टर र बोरिडारा सिञ्चित क्षेत्रफल ४५ हजार ७ सय हेक्टर पुगेको छ। पछिल्लो वर्षहरूको तथ्यांक हेर्ने हो भने सिञ्चित क्षेत्रफलमा बढाउन खासै पहल भएको देखिँदैन। प्रदेशमा अधिकांश खेती अझैं पनि वर्षामा आधारित रहेको हुँदा सिँचाइ व्यवस्था बलियो पार्न नदीनाला, भूमिगत जलस्रोतहरू र नहर प्रणालीहरूलाई व्यवस्थापन गर्नु आवश्यक छ। प्रदेश सरकारले आगामी आवमा भूमिगत सिँचाइ क्षेत्र विस्तार गरी कृषि उत्पादन तथा उत्पादकत्व बढाउन कृषि विद्युतीकरण कार्यक्रमलाई बहुवर्षीय आयोजनाको रूपमा निरन्तरता दिएको छ। यसका लागि २६ करोड रुपैयाँ विनियोजन गरेको छ। कृषि उत्पादन बढाउन छैन लगानी मधेस प्रदेशमा सबैभन्दा बढी जनसंख्या र श्रम आपूर्ति सहज भएकोले तरकारी, फलफूल, माछा, मासुजस्ता कृषिजन्य वस्तुको व्यावसायिक उत्पादनको साथै खपतको लागि बजारको पनि उच्च सम्भावना छ। समतल उर्वर भूमिको प्रचुरता रहेकोले सिँचाइ सुविधामार्फत कृषियोग्य भूमिको क्षेत्रफल विस्तार गरी खाद्यान्न तथा अन्य बाली र तरकारी उत्पादनलाई पकेट क्षेत्रको रूपमा विकास गर्न सकिने सम्भावना छ। तर, यी पर्याप्त सम्भावनाहरू हुँदाहुँदै पनि प्रदेश सरकारको प्राथमिकतामा कृषि क्षेत्र नपर्नुले कृषकहरू निराश हुँदै गएका छन्। सिँचाइको अभाव, मलखाद्यको अपर्याप्तता र आधुनिक खेतीका प्रणालीहरू भित्रिन नसक्दा मधेसमा कृषि क्षेत्र प्रभावित भइराखेको छ भने उल्लेख्य उत्पादनसमेत पाउन कठिन छ। प्रदेशको समग्र कृषि बालीहरूको कुल उत्पादन चालु आवको हालसम्ममा ४७ लाख ५५ हजार ९ सय २२ मेट्रिकटन छ। चालु आवको पुस मसान्तसम्ममा प्रदेशको तरकारी तथा बागवानी उत्पादनमा १ प्रतिशतले कमी आएको छ। यस अवधिमा ९ लाख २८ हजार ९८३ मेट्रिनटन तरकारी तथा बागवानी उत्पादन भएको तथ्यांक छ। मधेस प्रदेशमा कृषिको सम्भावना निकै बढी भएको हुँदा यसमा लगानी कुनै एक वर्षको लागि नभई बहुवर्षीय योजना आवश्यक रहेको मधेस प्रदेश नीति आयोगका उपाध्यक्ष सोहन साह बताउँछन्। प्रदेश सरकारले हाल सार्वजनिक गरेको बजेटमा कृषि क्षेत्रका लागि छुट्ट्याइएको बजेट अपर्याप्त छ भन्ने कुरामा कुनै दुईमत छैन तर, कृषिसँग जोडिएर ल्याइएका नाराहरू जस्तै फिड द नेसन एउटा अभियान हो। यो एक वर्षमा पूरा हुने कुरा पनि होइन, उपाध्यक्ष साह भन्छन्, यो अभियानहरू पूरा हुन पुस्तौं दर पुस्ता लाग्छ। फिड द नेसन क्याम्पियन प्रदेश सरकारको दोस्रो आवधिक योजनामा पनि समावेश छ। यसलाई प्रधानमन्त्रीज्यूले पनि सम्बोधन गर्नु भएको छ। यसमा संघीय बजेट ल्याउन पनि हामी पहल गरिराखेका छौं। अहिले स्रोतको सुरुवात भएको छ। रह्यो समग्र कृषिको बजेटको कुरा त्यसमा रकम कम छ। यसलाई अझ बढाउन म प्रदेश सरकारलाई सुझाव दिनेछु। आव २०८१८२ मा कुल गार्हस्थ्य उत्पादनमा कृषि, उद्योग र सेवा क्षेत्रको योगदान क्रमशः २५१६ प्रतिशत, १२८३ प्रतिशत र ६२०१ प्रतिशत रहने अनुमान गरिएको छ। जसमा मधेस प्रदेशले कुल गार्हस्थ्य उत्पादनमा १३१६ प्रतिशत योगदान पुर्याउने प्रारम्भिक अनुमान छ। यस प्रदेशको कुल गार्हस्थ्य उत्पादनमा कृषि, उद्योग र सेवा क्षेत्रको योगदान क्रमशः ३६७३ प्रतिशत, १०६६ प्रतिशत र ५२६१ प्रतिशत रहने अनुमान छ। उक्त तथ्यांकअनुसार मुलुकको कुल गार्हस्थ्य उत्पादनमा बागमती प्रदेशको हिस्सा सबैभन्दा धेरै ३६५२ प्रतिशत छ भने कर्णाली प्रदेशको हिस्सा सबैभन्दा कम ४१९ प्रतिशत छ। त्यसैगरी कृषि क्षेत्रको उत्पादनमा कोशी प्रदेशको हिस्सा सबैभन्दा धेरै २१५१ प्रतिशत छ भने कर्णाली प्रदेशको हिस्सा सबैभन्दा कम ५२४ प्रतिशत छ। मधेस प्रदेशमा कृषिका चुनौतीहरू नेपाल राष्ट्र बैंक जनकपुर कार्यालयबाट सार्वजनिक मधेस प्रदेशको आर्थिक गतिविधि अध्ययन प्रतिवेदनमा कृषि क्षेत्रका चुनौतीहरूलाई स्पष्ट रूपमा उल्लेख गरिएको छ। जसमा मुख्य चुनौतीहरूलाई देहायबमोजिम उल्लेखित छ। कृषि उत्पादनका लागि उचित बजारमा पहुँच नहुनाले किसानहरू प्रायः बिचौलियाको चंगुलमा परिरहेका हुन्छन्। उचित बजार तथा कृषि उपजको उचित मूल्य प्राप्तिको व्यवस्था नहुनु। किसानहरूलाई आधुनिक कृषि प्रविधि, व्यवस्थापन, बाली चक्र र अन्य महŒवपूर्ण कृषि अभ्यासहरूको बारेमा पहुँच नहुनु। प्रदेशमा वैदेशिक रोजगारीतर्फ आकर्षण बढेकाले कृषि क्षेत्रमा काम गर्ने जनशक्तिको अभाव र कृषि श्रमिकको लागतमा भएको वृद्धिलाई नियन्त्रण गर्न नसकिनु। अधिकांश खेती अझैं वर्षामा आधारित रहेको हुँदा सिँचाइ व्यवस्था मजबुत पार्न नदीनाला, भूमिगत जलस्रोतहरू, नहर प्रणालीहरूलाई व्यवस्थित नगर्नु। कृषिमा प्रयोग हुने गुणस्तरीय बिउ, रासायनिक मल, जैविक मल, कीटनाशक औषधिजस्ता सामग्रीहरूको समयमै सहज पहुँच नहुनु। बैंक तथा वित्तीय संस्थाको ग्रामीण क्षेत्रमा न्यून उपस्थिति, उच्च धितोको माग, जटिल ऋण प्रक्रियाले गर्दा किसानहरू समयमा नै सहुलियतपूर्ण ऋणको उपलब्धताबाट वञ्चित हुनु। धेरै किसानले साना र खण्डित जमिनमा खेती गर्दा व्यावसायिक खेती सम्भव नहुनु तथा जमिनमा दीर्घकालीन लगानी गर्न सहज नहुनु।"
विराटनगरमा कोरोना संक्रमित महिलाको मृत्यु,"विराटनगर : कोरोना भाइरस (कोभिड१९) संक्रमित इलाम घर भएकी एक जना महिलाको विराटनगरमा मंगलबार बिहान मृत्यु भएको छ। कोरोना महामारी मत्थर भएयता संक्रमणका कारण विराटनगरमा भएको यो पहिलो मृत्यु भएको हो। उपचारका लागि नोबेल शिक्षण अस्पतालमा भर्ना गरिएकी ३९ वर्षीया लामा थरकी महिलाको मृत्यु भएको हो। नोबेल अस्पतालका प्रबन्धक दिपेश राईका अनुसार लामालाई उपचारका लागि मंगलबार बिहान ४:२० बजेतिर अस्पतालमा भर्ना गरिएको थियो। अस्पतालको आकस्मिक कक्षमै बिहान ६ बजेतिर मृत्यु भएको जानकारी उनले दिए। उपचारका लागि ल्याउँदा नै अवस्था गम्भीर थियो। थप उपचार गर्न नपाइकन आकस्मिक कक्षमै मृत्यु भएको हो, उनले भने। मृतकलाई श्वासप्रश्वासमा समस्या हुने र ज्वरो आउने लगायतका समस्या देखिएपछि सोमबार झापा बिर्तामोडको बिर्तासीटी अस्पतालमा परीक्षण गरिएको थियो। परीक्षणका क्रममा कोरोना (कोभिड१९) संक्रमण पुष्टि भएको हो। अवस्था गम्भीर बनेपछि थप उपचारका लागि विराटनगरको नोबेल अस्पताल ल्याइएको थियो। शवलाई प्रहरीको जिम्मा लगाइएको अस्पतालले जनाएको छ। प्रहरीले परिवारलाई बुझाएको छ। मोरङ प्रहरी प्रवक्ता डीएसपी कोपिला चुँडालले इलाम प्रहरीसँग समन्वय गरी नियम बमोजिम प्रक्रिया पूरा गरेर शव परिवारको जिम्मा लगाइसकिएको जानकारी दिइन्। पछिल्लो समय कोरोना संक्रमण फैलने क्रममा रहेकाले सबैले सावधानी अपनाउनुपर्ने उनको भनाइ छ। डीएसपी चुँडालले कोरोना फैलन थालेपछि प्रहरीले जनचेतना फैलाउने काम गरिरहेको बताइन्। कोशी प्रदेशमा पछिल्लो समय कोरोना संक्रमित फेला पर्न थालेका छन्। हालसम्म मृतकबाहेक ८ जनामा संक्रमण पुष्टि भइसकेको कोशी प्रदेशको स्वास्थ्य मन्त्रालयका जनस्वास्थ्य अधिकृत लक्ष्मण खरेलले जानकारी दिए। संक्रमितमध्ये झापाका ४ जना र मोरङ तथा इलामका २२ जना रहेको उनले बताए। कोरोना संक्रमण फाट्टफुट्ट रूपमा देखिन थालेकाले नियन्त्रणका लागि प्रदेश सरकारले काम गरिरहेको खरेलले बताए। सुरक्षाका उपाय अवलम्बन गर्दै कोरोना नियन्त्रण गर्न र थप फैलन नदिन सार्वजनिक सूचना जारी गर्ने लगायतका विभिन्न कामहरु प्रदेश सरकारले गरिरहेको उनको भनाइ छ। सबै पक्षसँग समन्वय र सहकार्य गरेर जिल्ला अस्पताललगायतका स्वास्थ्य संस्थाहरुलाई अलर्ट गराइसकिएको छ। संक्रमणबाट जोगिनलाई सावधानी अपनाउनु नै सबैभन्दा उत्तम उपाय हुन्छ, जनस्वास्थ्य अधिकृत खरेल भन्छन्।"
युद्धविराम भएको अमेरिकाको दाबीका बीच इजरायलले फेरि गर्यो इरानमा आक्रमण,"काठमाडौं : इरानको राजधानी तेहरानमा इजरायलले विभिन्न स्थानहरूमा एकपछि अर्को हमला गरेको गरेको छ। इरानी सरकारसम्बद्ध तास्निम समाचार एजेन्सीले स्थानीय समयअनुसार मंगलबार बिहान इजरायलले आक्रमण गरेको जनाएको हो। इजरायली सेनाले यसअघि तेहरानको मेहरान र जिल्ला ६ का बासिन्दालाई सैन्य कारवाही हुने चेतावनी दिएको थियो। साथै, जिल्ला ७ पनि इजरायली सेनाले खाली गराउने सूचना जारी गरेको थियो। युद्धविराम भएको अमेरिकाको दाबीकै बीच इजरायलले इरानमा आक्रमण गरेको हो।"
"इरानले फेरि गर्यो इजरायलमा मिसाइल प्रहार, साइरन बजेपछि हवाई प्रतिरक्षा प्रणाली सक्रिय","काठमाडौं : इजरायली सेनाले इरानबाट इजरायलतर्फ मिसाइल प्रहार भएको पुष्टि गरेको छ। सो प्रहारपछि इजरायलका विभिन्न क्षेत्रहरूमा साइरन बजाइएको छ। साथै हवाई प्रतिरक्षा प्रणाली पनि सक्रिय गरिएको इजरायल डिफेन्स फोर्सेस (आईडीएफ)ले जनाएको छ। केही समयअघि इजरायलका विभिन्न क्षेत्रमा साइरन बजाइएको छ। किनकि इरानबाट इजरायलतर्फ मिसाइल प्रक्षेपण भएको पुष्टि भएको छ,आईडीएफको विज्ञप्तिमा भनिएको छ। हाल इजरायली वायुसेनाले आवश्यक स्थानहरूमा मिसाइल अवरुद्ध गर्न र खतरा न्यूनीकरण गर्न सक्रिय रूपमा कारबाही गरिरहेको छ। यो नयाँ प्रहारले पुनः तनाव चर्किने संकेत दिएको छ। केही घण्टा अघि इरानी विदेशमन्त्री अब्बास अराघ्चीले इजरायलले बिहान ४ बजेसम्म आक्रमण रोक्ने हो भने इरानले पनि जवाफी कारबाही नगर्ने संकेत दिएका थिए।"
शंकरदास वैरागी नेतृत्वको छानबिन समिति स्वीकार्य छैन : रास्वपा,काठमाडौं : राष्ट्रिय स्वतन्त्र पार्टीले त्रिभुवन अन्तर्राष्ट्रिय विमानस्थल अध्यागमन कार्यालय र भिजिट भिसा प्रकरणको अनुसन्धान गर्न सरकारले गठन गरेको उच्चस्तरीय छानबिन समितिप्रति आपत्ती जनाएको छ। मंगलबार प्रतिनिधिसभा बैठकमा बोल्दै रास्वपा सांसद स्वर्णिम वाग्लेले वैरागी नेतृत्वको छानबिन समिति कुनै पनि हालतमा स्वीकार नहुने बताएका हुन्। उनले भिजिट भिसाका नाममा भएको बदमासी गम्भीर प्रकृतिको भएको भन्दै वैरागी नेतृत्वको छानबिन समितिले काम गर्न नसक्ने दावी गरे। उनले भिजिट भिसा प्रकरणमा छानबिन गर्न बहालवाला वा पूर्वन्यायाधीशको नेतृत्वमा संसदीय छानबिन समिति गठन आवश्यक भएको बताए। 'शंकरजीप्रति मेरो व्यक्तिगत आग्रह छैन। विगत १० वर्षदेखि स्थायी सत्तापक्षको प्रिय पात्र हुनुहुन्छ। सात वर्ष परराष्ट्र सचिव बन्नु भयो। तीन वर्ष मुख्य सचिव हुनुभयो। रहस्यमय ढंगले मुख्यसचिवबाट बहिरगमन हुनुभयो। शंकर दास वैरागी स्वार्थको द्वन्द्वबाट झेलिएका पात्र हुनुहुन्छ। उहाँले यो जिम्मेवारी लिनुहुन्न भन्ने हाम्रो पार्टीको मत छ। उहाँ सक्षम नियकाहरूको रडारमा हुनुहुन्छ। सक्षम नियकाहरूको रडारमा रहेका व्यक्तिले कसको छानबिन गर्ने। ' सोमबार मन्त्रिपरिषद बैठकले पूर्वमुख्यसचिव वैरागीको नेतृत्वमा छानबिन समिति गठन गरेको छ। समितिले ३० दिनभित्र आफ्नो प्रतिवेदन सरकारलाई बुझाउनेछ। गृहमन्त्री रमेश लेखकले संसदमा जानकारी गराएअनुसार समितिलाई ९ बुँदे कार्यादेश दिइएको छ। भिजिट भिसा प्रकरणमा गृहमन्त्रीको राजीनामा र छानबिनका लागि उच्चस्तरीय समितिको माग गर्दै रास्वपा र राप्रपाले जेठ १३ गतेदेखि संसदमा विरोध गर्दै आएको छ। आज पनि दुवै दलले प्रतिनिधिसभा बैठक बहिष्कार गरेका छन्।
"दक्षिण इजरायलको आवासीय भवनमा मिसाइल प्रहार, ९ जना घाइते","काठमाडौं : दक्षिण इजरायलको बियर शेभा सहरको एउटा आवासीय भवनमा मिसाइल प्रहार भएको छ। इजरायल फायर एन्ड रेस्क्युकी प्रवक्ता शिराल बेन डेविडका अनुसार स्थानीय समयअनुसार मंगलबार बिहान मिसाइल प्रहार भएको हो। उद्धार टोली घटनास्थलमा पुगेर खोज तथा उद्धार कार्यमा जुटिरहेका इजरायली सञ्चारमाध्यमहरूले जनाएका छन्। टाइम्स अफ इजरायलले बियर शेभामा भएको मिसाइल आक्रमणमा ९ जना घाइते भएको उल्लेख गरेको छ। जसमा ३ जना गम्भीर, १ जना मध्यम र थप ५ जना सामान्य घाइतेको उपचार भइरहेको छ। स्वास्थ्यकर्मीहरू सक्रिय रूपमा घाइतेहरूको उपचारमा संलग्न रहेको जनाइएको छ। इजरायली आपतकालीन सेवा संस्था मगेन डेविड अदोमले सार्वजनिक गरेका तस्बिरहरूमा विस्फोटपछिको भग्नावशेष र घटनास्थलमा सक्रिय आपतकालीन सेवा टोली देखिएको छ। यो घटनाले इरानइजरायल बीचको तनाव अझै टुंगिएको छैन भन्ने संकेत दिएको छ।"
जापानमाथि नेपालको सहज जित,"काठमाडौं : एसीसी यू१६ इस्ट जोन कपमा नेपालले जापानलाई ९ विकेटले पराजित गरेको छ। क्वालाम्पुरस्थित, कोलेज टाउन्कु जाफर ओभलमा टस जितेर ब्याटिङ गरेको जापान ३४३ ओभरमा ८० रन बनाउँदै अलआउट भएको हो। नेपालका बायाँ हाते स्पिनर शुभम खनालले सर्वाधिक ५ विकेट लिए। उनले १० ओभर बलिङ गर्दै ३ मेडनसहित १५ रन मात्र खर्चिए। जापानले दिएको ८१ रनको विजयी लक्ष्य पछ्याएको नेपालले १४२ ओभरमा १ विकेट गुमाउँदै पूरा गरेको हो। नेपालका लागि शिवान्स बजगाईंले सर्वाधिक ३८ रनमा अविजित रहे। उनले ४२ बलमा ७ चौका प्रहार गरे। ओपनर ब्याटर प्रसिद्ध जैशी ३३ रनमा अविजित रहे। अर्का ओपनर जोइ थापा भने १ रनमै क्याच आउट भएका हुन्। जापानका लागि एक मात्र विकेट कैसी कोब्यासी डोगेटले लिए। त्यसअघि ब्याटिङ गरेको जापानको लागि कप्तान चार्ली हाराहिन्जेले सर्वाधिक ३६ रन बनाए। उनले ४८ बलमा ४ चौका प्रहार गरे। ग्याबी हारहिन्जेले १३ रन बनाए। अन्य कुनै पनि ब्याटरले दोहोरो अंकमा रन बनाएनन्। नेपालका लागि बलिङ तर्फ शुभमले ५ विकेट लिए। अभय यादवले २ विकेट लिँदा कप्तान विपिन प्रसाद शर्मा र सुशील बहादुर रावलले समान ११ विकेट लिए। नेपालले पहिलो खेलमा सिंगापुरलाई ६ विकेटले पराजित गरेको थियो। नेपालले तेस्रो खेल जुन २९ मा इन्डोनेसियासँग खेल्नेछ।"
बजेटबाट टेक एन्ड पे शब्द हट्ने तर माग र आवश्यकताका आधारमा मात्रै पीपीए,"काठमाडौं : आगामी आर्थिक वर्षको बजेटबाट टेक एन्ड पे शब्द हट्ने भएको छ। मन्त्रिपरिषद्को सोमबारको बैठकले संसदमा प्रस्तुत बजेटबाट आरओआर आयोजनाको विद्युत् खरिदबिक्री सम्झौता (पीपीए) टेक एन्ड पे (पहिला लेउ अनि मात्र तिर) गर्ने भन्ने व्यवस्था हटाउने सहमति गरेको छ। बैठकमा सहभागी एकमन्त्रीका अनुसार टेक एन्ड पे को ठाउँमा टेक अर पे (लिउ या तिर) पनि समावेश नहुने भएको छ। असार १० गते मंगलबार संसदबाट पारितको तयारी भएको आगामी आर्थिक वर्षको बजेटमा माग र आवश्यकताका आधारमा मात्र पीपीए गर्ने विषय समावेश भएको छ। मंगलबार संसदबाट पारित हुन लागेको बजेटमा पीपीए टेक एन्ड पे वा टेक अर पेमा गर्ने भन्ने उल्लेख छैन। माग र आवश्यकताको आधारमा पीपीए हुन्छ। त्यो जे पनि हुनसक्छ, ती मन्त्रीले अन्नपूर्णलाई भने। बरु बजेटले प्रसारणलाइन बनाउन निजी क्षेत्रलाई पनि प्रोत्साहन गर्ने नीति लिएको उनले जानकारी दिए। टेक एन्ड पेमा कांग्रेस सभापति शेरबहादुर देउवाको विशेष चासोपछि मन्त्रिपरिषद् बैठक बस्नुअघि प्रधानमन्त्री केपी शर्मा ओली, अर्थमन्त्री विष्णु पौडेल, ऊर्जामन्त्री दीपक खड्का र देउवा सम्मेलित बैठक बसेको ऊर्जा मन्त्रालय सचिवालयले जानकारी दिएको छ। टेक एन्ड पे हटाउन देउवाले प्रधानमन्त्रीलाई दबाब दिएको बताइएको छ। गत जेठ १५ गते प्रस्तुत बजेटले आरओआर (नदी प्रवाहमा आधारित) आयोजनाको पीपीए टेक एन्ड पेमा गर्ने उल्लेख गरेको थियो। सामान्यता अहिले निजी ऊर्जा प्रबर्द्धकका आयोजनाको पीपीए टेक अर पेमा हुने गरेको थियो। बजेटले एक्कासि आरओआरमा टेक एन्ड पेको व्यवस्था गरेपछि निजी ऊर्जा प्रबर्द्धकसँगै निजी क्षेत्र, सरोकारवाला निकाय, सांसद्लगायत चौतर्फी विरोध भइरहेको छ। स्वतन्त्र ऊर्जा प्रबर्द्धकहरूको संस्था नेपाल इप्पानले सरकारको यो व्यवस्थाको विरुद्ध सांकेतिक आन्दोलन सुरु गरिसकेको छ। टेक एन्ड पेका सम्बन्धमा अर्थमन्त्री, ऊर्जामन्त्री र नेपाल विद्युत् प्राधिकरणले कसरी आएको भन्ने जानकारी नभएको बताउँदै आएका छन्। संसद्मा ऊर्जामन्त्री दीपक खड्काले टाइपिङ मिस्टेक भएको भन्दै यसलाई सच्चाउने बताइरहँदा अर्थमन्त्रीले भने बजेटबाट टेक एन्ड पे नहट्ने बताएका थिए। प्राधिकरणका कार्यकारी निर्देशक हितेन्द्रदेव शाक्यले पनि प्रसारणलाइन अभावका कारण टेक अर पेमा बिजुली किन्न सक्ने अवस्था नरहेको बताएका थिए। उनले प्रसारणलाइन बनाउन निजी क्षेत्रलाई बाटो खोल्दै पहुँच र बजारका आधारमा टेक अर पे गर्न सकिने बताएका थिए। इप्पानको तथ्यांकअनुसार विद्युत् विकास विभागबाट आरओआरको लाइसेन्स लिएर काम गरिरहेका १७ हजार ११७ मेगावाट आयोजना छन्, जसमा हालसम्मको लगानी करिब ६६ अर्ब रुपैयाँ छ। यी आयोजना पीपीएको पर्खाइमा छन्। पीपीए भई वित्तीय व्यवस्थापनपछि यी आयोजनाको लगानी करिब ३४ खर्ब पुग्ने इप्पान बताउँछ। निर्माणमा गएका तर पीपीए नभएका करिब २०७८ मेगावाट, निर्माणको आवेदन दिएका ६ हजार ४३६ मेगावाट, सर्भे अनुमति पाएका ५ हजार ७९ मेगावाट र सर्भेका लागि आवेदन दिएका ३ हजार ५२१ मेगावाट गरी १७ हजार ११७ मेगावाट आरओआर आयोजना छन्। अहिले विद्युत् उत्पादन क्षमता ३६०० मेगावाट पुग्दा निजी क्षेत्रको हिस्सा ८० प्रतिशतभन्दा बढी छ। अहिले निजी क्षेत्रले विद्युत् विकास विभागबाट निर्माण र सर्वेक्षणसहित यसका लागि आवेदन दिएर पीपीए गर्नुपर्ने आरओआर आयोजनाको क्षमता मात्र १७ हजार ११७ मेगावाट छ। जसमध्ये नेपाल विद्युत् प्राधिकरण अथवा सरकारले अघि बढाएका आयोजनाको क्षमता १९० मेगावाट मात्र छ। इप्पानले चार्टर एकाउण्टेन लगायतको सहभागितामा गरेको अध्ययनले १७ हजार ११७ मेगावाटका आयोजना नबन्दा यसले सिमेन्टले ३ खर्ब ५५ अर्ब, रडले २ खर्ब ३५ अर्ब, निर्माण सामग्री, ढुवानी लगायतमा २ खर्ब ५० अर्ब, १ खर्ब ७५ अर्बको इन्धन व्यापार, ८ खर्ब ९४ अर्ब बराबर मजदुरले श्रम, आयात ६ खर्ब ५९ अर्ब र ब्याज २ खर्ब ५७ अर्ब गरी २८ खर्ब २६ अर्ब प्रत्यक्ष घाटा बेहोर्नुपर्ने देखाएको छ। नेपाल सरकारले बजेटमा ल्याएको टेक एन्ड पे मा मात्र पीपीए गर्ने व्यवस्था ऊर्जा विकास मार्गचित्र, २०८१ को विरुद्ध मात्र नभई राष्ट्रिय योजना आयोगको १६ औं पञ्चवर्षीय योजनाको लक्ष्य हासिल गर्नका लागि समेत ठूलो बाधक रहेको इप्पानले भन्दै आएको छ। बजेटको यो घोषणा विद्युत् ऐन, २०४९, जलविद्युत् नीति २०५८, जलस्रोत नीति र ऐनविरुद्ध भएको भनिएको छ। हालसम्म १५ खर्बभन्दा बढी लगानी गरिसकेको ३० खर्बभन्दा बढी लगानी गर्नका लागि तम्सिएको निजी क्षेत्रलाई यस्तो घोषणाले पूर्ण निराशावादी बनाएको छ।"
इरानी विदेशमन्त्रीले गरे युद्ध रोकिने संकेत,"काठमाडौं : इरानका विदेशमन्त्री अब्बास अराघ्चीले इजरायल विरुद्धको सैन्य कारबाही रोकिने संकेत गरेका छन्। उनले स्थानीय समय अनुसार बिहान ४ बजेसम्म निरन्तर चलेको जनाउँदै सम्भावित रूपमा अब द्वन्द्व अन्त्य भएको संकेत गरेका हुन्। हाम्रो शक्तिशाली सशस्त्र बलहरूले इजरायलको आक्रमणको प्रतिशोधस्वरूप बिहान ४ बजेसम्म, अन्तिम मिनेटसम्म सैन्य कारबाही जारी राखे, उनले भने। अराघ्चीले यसअघि इजरायलले तेहरान समयअनुसार बिहान ४ बजेभित्र आक्रमण रोकेको खण्डमा इरानले पनि जवाफी कारबाही रोक्नेछ। तेहरानको समय इजरायलभन्दा ३० मिनेटले छिटो छ। र यो पछिल्लो पोस्ट इजरायलमा बिहान ४ बजेपछिको समयमा सार्वजनिक गरिएको हो। अराघ्चीले भने, म सम्पूर्ण इरानी जनतासँगै हाम्रा वीर सशस्त्र बलप्रति आभार प्रकट गर्छु। जसले देशको रक्षाका लागि अन्तिम रगतको थोपा झर्ने बेला पनि तयार रहेर अन्तिम क्षणसम्म शत्रुको आक्रमणको जवाफ दिए। यो वक्तव्यले इरानइजरायलबीचको तनाव केही समयका लागि शान्त भएको संकेत गरेको छ।"
अमेरिकी राष्ट्रपति ट्रम्पले भने इजरायल र इरान बीचको युद्धविराम कार्यान्वयनमा आयो,काठमाडौं : अमेरिकी राष्ट्रपति डोनाल्ड ट्रम्पले इजरायल र इरानबीच युद्धविराम कार्यान्वयनमा आएको बताएका छन्। ट्रम्पले दुवै देशलाई युद्धविराम अब लागु भएकाले उल्लंघन नगर्न आग्रह पनि गरेका छन्। इजरायलले पनि ट्रम्पको युद्धविराम प्रस्तावमा आफ्नो सहमति भएको जनाएको छ। इरान आक्रमणको आफ्नो उद्देश्य पूरा भएकाले युद्धविराम गर्न सहमति जनाएको बताएको इजरायली सञ्चारमाध्यमहरूले जनाएका छन्। इरानले युद्धविरामको उल्लंघन गरेमा इजरायलले कडा प्रतिक्रिया दिने जनाएको छ।
यी हुन् आज आकस्मिक बाढीको जोखिम भएका जिल्ला,"काठमाडौं : देशको विभिन्न जिल्लाहरू आज आकस्मिक बाढीको मध्यम तथा सामान्य जोखिम रहेको देखिएको छ। बाढी पूर्वानुमान महाशाखाका अनुसार आज झापा, इलाम, पाँचथर, संखुवासभा, धनकुटा, दोलखा, सिन्धुपाल्चोक, उदयपुर, सिन्धुली, काभ्रे, नुवाकोट, धादिङ, काठमाडौं, ललितपुर, भक्तपुर, चितवन, मकवानपुर, रौतहट, गोरखा, तनहुँ, कास्की, पर्वत, पाल्पा, गुल्मी, अर्घाखाँची, नवलपरासी पूर्व, नवलपरासी पश्चिम, रुपन्देही, सल्यान, दैलेख, सुर्खेत, डोटी, डडेलधुरा, कैलाली, कञ्चनपुर र आसपासका जिल्ला भई बहने केही ससाना नदीहरूको बहाव उल्लेख्य बढ्ने र आकस्मिक बाढीको मध्यम जोखिमको पूर्वानुमान छ। साथै मोरङ, सुनसरी, ताप्लेजुङ, खोटाङ, सिराहा, धनुषा, ओखलढुंगा, सोलुखुम्बु, रामेछाप, रुकुम पूर्व, प्युठान, कपिलवस्तु, दाङ, रुकुम पश्चिम, जाजरकोट, कालिकोट, डोटी, अछाम, बझाङ, दार्चुला र आसपासका जिल्ला भई बहने केही ससाना नदीहरूको बहाव उल्लेख्य बढ्ने र आकस्मिक बाढीको सामान्य जोखिमको पूर्वानुमान रहेको महाशाखाले जनाएको छ।"
गृहमन्त्रालयको प्रस्तावमा भिजिट भिसा प्रकरणको अनुसन्धान गर्न उच्चस्तरीय छानबिन समिति गठन भएको हो : गृहमन्त्री,"काठमाडौं : गृहमन्त्री रमेश लेखकले सत्तारुढ तल र प्रमुख प्रतिपक्षी दल नेकपा माओवादी केन्द्रसँग भएको दुई बुँदे सहमतिअनुरुप त्रिभुवन अन्तर्राष्ट्रिय विमानस्थल अध्यागमन कार्यालय र भिजिट भिसा प्रकरणमा अनुसन्धान गर्न उच्चस्तरीय छानबिन समिति बनाएको बताएका छन्। गृहमन्त्री लेखकले गृहमन्त्रालयको प्रस्तावमा सोमबार साँझ बसेको मन्त्रिपरिषद बैठकले उच्च स्तरीय छानबिन समिति बनाएको जानकारी गराए । उनले समितिले अध्यागमन र भिजिट भिसासँग सम्बन्धित विषयमा अख्तियारले गरिरहेको अनुसन्धानमा असर नपर्नेगरी छानबिन समितिलाई कार्यदेश दिइएको बताए। 'सदनमा विभिन्न विषय उठेका छन्। यी सबै विषयलाई ठिक ढंगले पहिचान गरेर निष्कर्शमा पुर्याउनका लागि उच्चस्तरीय समिति गठन भएको छ। यो समितिले विषयहरूको ठिक ढंगले पहिचान गरेर समाधानका लागि अल्पकालीन, दिर्घकालीन, संरचनागत सबै क्षेत्रमा आवश्यक सुधारका लागि प्रतिवेदन बुझाउनेछ। यसलाई अक्षरस पालना गरेर विगतदेखि नै देखा परेका समस्यालाई सम्बोधन गरिनेछ,'उनले भने,'यो कामलाई अघि बढाउन सबै राजनीतिक दलबाट सहयोगको अपेक्षा गरेका छौं। ' सरकारले पूर्वमुख्यसचिव शंकरदास वैरागीको संयोजकत्वमा छानबिन समिति बनाएको हो। समिति सदस्यमा सहसचिवहरू तीर्थराज चिलवाल,अरुणा जोशी,रामकृष्ण लामिछाने,मणिरत्न कोइराला, प्रदीप कोइराला, आनन्द काफ्ले रहेका छन्। व्यवस्थापन र भिजिट भिसा सम्बन्धमा विगतदेखि देखिएका समस्या समाधान गर्न नीतिगत, कानुन र संरचनात्मक सुधारका लागि ठोस पहल गर्ने प्रतिबद्धता गरेबमोजिम समिति गठन गरिएको मन्त्री लेखकले जानकारी दिएका थिए। समितिले ३० दिनभित्र आफ्नो प्रतिवेदन सरकारलाई दिने र सो सुझाव समितिले काम गर्ने उनले बताए ।"
बजेट कार्यान्वयनमा निर्भर छ समृद्ध कर्णालीको यात्रा,"कर्णाली प्रदेशको आगामी आर्थिक वर्ष २०८२८३ का लागि सार्वजनिक गरिएको ३२ अर्ब ९९ करोड ६६ लाख रुपैयाँको बजेटले प्रदेश विकासको अनेकौं सम्भावनालाई उजागर गरेको छ। सूचना प्रविधिदेखि पर्यटनसम्म, कृषिदेखि पूर्वाधारसम्म र शिक्षास्वास्थ्यदेखि सामाजिक समावेशीकरणसम्मका विविध क्षेत्रमा बजेटले आशावादी दृष्टिकोण प्रस्तुत गरेको छर्लंग छ। साथै यो कर्णालीको समृद्धिको मार्ग कागजी प्रतिबद्धतामा होइन, प्रभावकारी कार्यान्वयनमा निर्भर छ। कर्णालीका लागि डिजिटल कर्णाली, गन्तव्य कर्णाली एप, स्टार्टअप फन्ड, बिजनेस इन्क्युवेसन सेन्टर, आईटी फ्रेमवर्क जस्ता कार्यक्रम यथार्थमा परिवर्तन ल्याउने खालका छन्। त्यसैले यस्ता योजनाहरूले सार्थक परिणाम दिन कार्यान्वयन पक्ष बलियो हुनु आवश्यक छ। विगतमा बजेट कार्यान्वयन कमजोर भएको तथ्यले अबको कदमलाई अझै सावधानीपूर्वक चाल्नुपर्ने माग गर्छ। चालु आर्थिक वर्षमा जस्तो केवल ४० प्रतिशत बजेट मात्रै खर्च हुने प्रवृत्तिले भने अपेक्षित नतिजामा कठिनाइ हुन्छ। बजेट कार्यान्वयन नै नहुने प्रवृत्तिको अब भने अन्त्य हुनुपर्छ। कृषिको व्यवसायीकरण, युवा उद्यम प्रवद्र्धन, सूचना प्रविधिको पहुँच विस्तार, पर्यटन विकास र पूर्वाधार निर्माण बजेटका बलिया खम्बा हुन्। तीमध्ये पनि स्थानीय उत्पादन र सेवाको बजारीकरण, मेक इन कर्णाली र मेड इन कर्णाली अभियान, द्रुतमार्ग र सुरुङ मार्गको सम्भाव्यता अध्ययन, स्वास्थ्य सेवा पहुँच विस्तार तथा टेलिमेडिसिन कार्यक्रम जस्ता योजना सहीरूपमा लागू भएमा कर्णालीको विकासमा गुणात्मक उफान आउन सक्छ। समृद्धिका लागि सूचनाप्रविधिको विकास निकै महत्वपूर्ण रहन्छ। जसमा कर्णालीको प्रगति अहिलेकै हकमा उत्कृष्ट देखिन्छ। जसलाई प्रदेशकै विकासमा उपयोग गर्नुपर्छ। बजेटले स्थानीय तहमा वित्तीय हस्तान्तरणमा समेत १४ प्रतिशतले वृद्धि गर्दै संघीयताको भावना आत्मसात् गर्ने प्रयास गरेको छ। शिक्षा र स्वास्थ्य क्षेत्रमा प्रविधिको प्रयोग बढाउने, विद्यालय पूर्वाधार सुधार गर्ने, छात्रवृत्ति कार्यक्रम सञ्चालन गर्ने जस्ता कार्यक्रम पनि स्वागतयोग्य छन्। तर, चुनौतीहरू पनि कम छैनन्। निर्माण सामग्री महंगो हुनु, कठिन भूबनावट, जनशक्तिको अभाव, मौसमजन्य समस्या, राजनीतिक स्थायित्वको अभाव र सीमित प्रशासनिक दक्षता यी सबै कारणले कार्यान्वयनमा बाधा आइलाग्ने सम्भावना रहन्छ। त्यसैले कार्यान्वयनका लागि लक्ष्यअनुसार कार्ययोजना, अनुगमन संयन्त्रको मजबुती, जनसहभागिता र पारदर्शिता अपरिहार्य छन्। प्रदेश सरकारले बजेटमा देखाएको आशालाई योजनावद्ध कार्यान्वयनमार्फत जनस्तरसम्म पुर्याउन सकेमात्र समृद्ध कर्णालीको नारा वास्तविकतामा रूपान्तरण हुनेछ। अन्यथा, प्रत्येक वर्ष जस्तै यो बजेट पनि घोषणाको भीडमा हराउने खतरा रहन्छ। बजेट कार्यान्वयनमा तीन तहकै सरकारहरू समन्वयात्मक रूपमा अघि बढ्नुपर्छ। राजनीतिक नेतृत्व, कर्मचारी तन्त्रमा पनि बजेट कार्यान्वयनको तीव्र इच्छाशक्ति हुनुपर्छ। तबमात्र बजेट कार्यान्वयनको विषय सकारात्मक रूपमा अघि बढ्छ। बजेट कार्यान्वयनमा नागरिक समाजको पनि उत्तिकै खबरदारी आवश्यकता रहन्छ। बजेट बनाउनु मात्रै पर्याप्त छैन, कार्यान्वयन नै समृद्धिको साँचो हो। कर्णालीमा विगतमा पनि बजेट कमजोर थिएन, यद्यपि कार्यान्वयन भने निकै कमजोर देखिँदै आएको छ। यसकारण, अबको मूल जिम्मेवारी बजेट कार्यान्वयनतर्फ गम्भीरतापूर्वक उन्मुख हुनु हो। किनभने समृद्ध कर्णालीको सपना घोषणाले होइन, प्रतिबद्ध कार्यान्वयनले मात्रै सम्भव छ।"
इरानले आक्रमण रोक्ने सर्तमा इजरायलले युद्धविराममा सहमति जनायो : ह्वाइट हाउस,"काठमाडौं : इरानले इजरायलमाथि आक्रमण रोक्ने प्रतिबद्धता जनाएपछि इजरायलले युद्धविराममा सहमति दिएको ह्वाइट हाउसका एक वरिष्ठ अधिकारीले सीएनन लाई जानकारी दिएका छन्। स्रोतका अनुसार इरानले ती सर्तहरू स्वीकार गरिसकेको छ। वार्ताका क्रममा अमेरिकी राष्ट्रपति डोनाल्ड ट्रम्पले इजरायली प्रधानमन्त्री बेन्जामिन नेतन्याहूसँग प्रत्यक्ष संवाद गरेका थिए। उपराष्ट्रपति जेडी भान्स, विदेश मन्त्री तथा राष्ट्रिय सुरक्षा सल्लाहकार मार्को रुबियो र विशेष दूत स्टिभ विटकोफले इरानी पक्षसँग प्रत्यक्ष तथा अप्रत्यक्ष वार्तामार्फत सम्झौताका शर्तहरू तय गरेका थिए। ह्वाइट हाउसले यो सम्झौता अमेरिकाद्वारा शनिबार इरानका तीनवटा आणविक केन्द्रमा गरिएका आक्रमणकै कारण सम्भव भएको दाबी गरेको छ। ट्रम्पले कतारका अमिर तामिम बिन हमाद अल थानीसँग पनि प्रत्यक्ष कुरा गरेका थिए र युद्धविरामको सम्झौता मध्यस्थताका लागि धन्यवाद दिएका थिए। स्रोतका अनुसार पछिल्लो आधा घण्टाभित्र ट्रम्प वेस्ट विङ फिर्ता भएका छन्। उनी साँझ ६ बजेपछि निवास फर्किएका थिए। अहिलेसम्म टेलिफोनमार्फत संवाद गरिरहेकै जनाइएको छ। सोमबार उनी अब थप सार्वजनिक कार्यक्रममा सहभागी नहुने बताइएको छ।"
