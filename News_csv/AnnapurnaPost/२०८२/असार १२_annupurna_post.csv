शीर्षक,विवरण
दृष्टिका सञ्चालक श्रेष्ठ र सम्पादक सुब्बालाई जनही २५ हजार धरौटीमा छोड्न आदेश,"काठमाडौं : दृष्टि साप्ताहिकका सञ्चालक शम्भु श्रेष्ठ र कार्यकारी सम्पादन एमपी सुब्बालाई जनही २५ हजार धरौटीमा छोड्न आदेश भएको छ। विशेष अदालतका न्यायाधीश टेकनारायण कुँवर नेतृत्वको पूर्ण इजलासले श्रेष्ठ र सुब्बालाई धरौटीमा छोड्न आदेश दिएको हो। अवहेलना मुद्दामा यसअघि ३ दिनभित्र विशेष अदालतमा उपस्थित हुन श्रेष्ठ र सुब्बालाई आदेश दिइएको थियो। दृष्टि मिडियाका तर्फबाट कानुन व्यवसायी दिनेश त्रिपाठी, डेकेन्द्र सुवेदी, अनन्तराज लुइँटेललगायतका बहस गरेका थिए। इजसालले आउँदो असार १५ मा साक्षी बकपत्रका लागि समय तोकेको छ।"
रास्वपा सांसद सुमनाको प्रस्ताव निजी विद्यालयलाई १५ वर्षपछि गैरनाफामूलक बनाऔं,"काठमाडौं : राष्ट्रिय स्वतन्त्र पार्टी (रास्वपा)की सांसद एवं पूर्व शिक्षामन्त्री सुमना श्रेष्ठले निजी विद्यालयलाई १५ वर्षपछि गैरनाफामूलक संस्था बनाउनुपर्ने प्रस्ताव गरेकी छन्। प्रतिनिधिसभाअन्तर्गत शिक्षा, स्वास्थ्य तथा सूचना प्रविधि समितिको बैठकमा विद्यालय शिक्षा विधेयक उपसमितिको प्रतिवेदनमाथि छलफल गर्दै उनले निजी विद्यालयलाई १५ वर्षपछि गैरनाफामूलक र लोककल्याणकारीमा परिणत गर्नुपर्ने बताइन्। 'यो ऐन प्रारम्भ भएको मितिले १५ वर्षपछि नेपाल राज्यभित्र सञ्चालित निजी लगानीका विद्यालय क्रमशः गैरनाफामूलक र लोककल्याणकारी सेवामूलक विद्यालयको रूपमा रहनेछन् भनेर लेख्नुपर्छ,' उनले भनिन्। उनले १५ वर्ष विद्यार्थीको हित र बैंक ऋणका हिसाबले पनि ठीक रहेको बताइन्। शिक्षा र स्वास्थ्य क्षेत्रलाई गैरनाफामूलक बनाउन संविधानको स्प्रिट नै रहेको जानकारी गराउँदै उनले उक्त विषय विधेयकमा समेट्न माग गरिन्। 'शिक्षा क्षेत्रलाई गैरनाफामूलक बनाउनुपर्छ। संविधानले पनि शिक्षालाई गैरनाफामूलक बनाउनुपर्छ भन्छ। संविधानलाई मान्ने हो भने स्वास्थ्य र शिक्षामा नाफा कमाउन पाइँदैन। कि संविधान परिवर्तन गरौं,' उनले भनिन्। उनले आफ्नो प्रस्ताव राष्ट्रियकरण नभई गैरनाफामूलक रहेको प्रस्ट पारेकी थिइन्। 'मैले यसलाई राष्ट्रियकरण बनाउँ भनेको होइन। गैरनाफामूलक र लोककल्याणकारी बनाउ भनेको हुँ,' उनले भनिन्। उनले निजी शिक्षा क्षेत्र धेरै शक्तिशाली रहेको र यसअघि महत्त्वपूर्ण धेरै प्रतिवेदनहरू गायब बनाएको आरोपसमेत लगाएकी थिइन्।"
रुपन्देही ३ मा मोर्चाका तर्फबाट नागरिक उन्मुक्ति पार्टीको दाबेदारी,"काठमाडौं : संघीय लोकतान्त्रिक मोर्चाको तर्फबाट रुपन्देही क्षेत्र नं ३ मा नागरिक उन्मुक्ति पार्टी (नाउपा)ले दाबेदारी प्रस्तुत गरेको छ। नागरिक उन्मुक्ति पार्टीका संरक्षक रेशम चौधरीले बोलाएको मोर्चाको बैठकमा भएको उपनिर्वाचनसम्बन्धी एजेन्डामा नाउपाले दाबी प्रस्तुत गरेको हो। राप्रपाका सांसद दीपक बोहोराको निधन भएपछि उक्त क्षेत्र रिक्त रहेको छ। निर्वाचन आयोगले उक्त क्षेत्रमा उपनिर्वाचन गराउने तयारी गरिरहेका बेला मोर्चाले पनि साझा उम्मेदवार बनाउने विषयमा बिहीबार छलफल गरेको हो। पछिल्लो निर्वाचनको मतपरिणाम अनुसार मोर्चामा आबद्ध दलहरूमध्ये नाउपाले धेरै मत ल्याएको भन्दै संरक्षक चौधरीले दाबी प्रस्तुत गरेको बताए। 'रुपन्देही क्षेत्र नं ३ को उपनिर्वाचनमा साझा उम्मेदवार बनाउने विषयमा मोर्चा छलफल अगाडि बढाएको छ। गत संसदीय निर्वाचनमा उक्त क्षेत्रमा हाम्रो पार्टीले धेरै मत ल्याएको छ। स्वतः त्यस क्षेत्रमा हाम्रो दाबी रहन्छ,' संरक्षक चौधरीले अन्नपूर्णसँग भने। मोर्चामा आबद्ध दलहरूमध्ये उक्त क्षेत्रमा नाउपाले धेरै मत ल्याएको थियो। समानुपातिकतर्फ नाउपाले ६ हजार १०, जसपा नेपालले ५ हजार २९१, लोसपाले ५ हजार ५३ र जनमतले ३ हजार ७३२ मत ल्याएका थिए। प्रत्यक्षतर्फ पनि नाउपाले चौथो नम्बरमा रहेको थियो। सोही आधारमा उक्त क्षेत्रको दाबी प्रस्तुत गरेको नाउपाले जनाएको छ। सो विषयमा टुंगो भने लागेको छैन। 'आज प्रस्तुत भएका एजेन्डामाथि पार्टीमा छलफल गरेर फेरि आइतबार बस्ने कुरा छ,' संरक्षक चौधरीले भने। बैठकमा उपनिर्वाचनसहित मोर्चाको भावी कार्यक्रम, कार्यविधिको पूर्णता, राजबन्दी रिहाइ, लाल आयोगको प्रतिवेदनलगायत विषयमा छलफल भएको थियो। बैठकमा मोर्चामा आबद्ध दलहरूका शीर्ष नेताहरू सहभागी थिए। बैठकमा जसपा नेपालका उपेन्द्र यादव, राजकिशोर यादव, मनिष सुमन, राम कुमार शर्मा, नागरिक उन्मुक्तिका रेशमलाल चौधरी, लालबीर चौधरी, अरुण चौधरी, लोसपाका महन्थ ठाकुर, सर्वेन्द्रनाथ शुक्ला, लक्ष्मणलाल कर्ण, ज्ञानेन्द्र झा, जनमतका अब्दुल खान, राष्ट्रिय मुक्ति पार्टीका राजेन्द्र महतो, केशव झा, सीएन थारू, जनता प्रगतिशील पार्टीका हृदयेश त्रिपाठी, शिवजी यादव, सबिर हुसेन र तमलोपाका वृषेशचन्द्र लाल, ब्रज किशोर सिंह सहभागी थिए।"
डोटी पूर्णखोप सुनिश्चितता तथा दिगोपना जिल्ला घोषणा,डोटी : डोटी जिल्लालाई पूर्णखोप सुनिश्चितता तथा दिगोपना जिल्ला घोषणा गरिएको छ। डोटी जिल्लालाई बिहीबार पूर्ण खोप सुनिश्चितता तथा दिगोपना जिल्ला घोषणा गरिएको हो। सुदूरपश्चिम प्रदेशको पहिलो जिल्लाका रुपमा डोटीलाई पूर्णखोप सुनिश्चितता तथा दिगोपना घोषणा गरिएको छ। पूर्ण खोप समन्वय समितिका संयोजक एवं जिल्ला समन्वय समितिका प्रमुख लक्ष्मण बहादुर सिंहले सिलगढीमा आयोजित एक समारोहका बीच पूर्णखोप सुनिश्चिता तथा दिगोपना जिल्ला घोषणा गरेका हुन्। खोप लगाउने उमेर समूहका सबै बालबालिकाले खोप लगाएको सुनिश्चित भएपछि जिल्लाका नौवटै पालिकालाई यसअघिनै पूर्णखोप सुनिश्चितता तथा दिगोपना घोषणा गरिएको स्वास्थ्य कार्यालय डोटीका प्रमुख रमेश मलासीले बताए। जिल्लाका नियमित खोप लगाउने जन्मेदेखि १५ महिनासम्मका ३ हजार ४ सय ५३ बालबालिकाहरुलाई पूर्ण रूपमा नियमित खोप लगाए पछि जिल्लालाई पूर्णखोप सुनिश्चित तथा दिगोपना घोषणा गरिएको मलासीले बताए। जिल्लामा १६ देखि ५९ महिनासम्मका बालबालिकाको संख्या १० हजार ४ सय १५ जना रहेको छ। त्यसमध्ये खोपको शून्य डोज लगाउन छुटेका ६ जना र आंशिक खोप लगाउन छुटेका एक सय १२ जना बालबालिकाहरुको खोजि गरेर खोप लगाइएको स्वाथ्य कार्यालय डोटीका खोप संयोजक डिल्लीरमण जोशीले बताए। डोटी जिल्लालाई पहिलो पटक २०७५ जेठ १९ गतेका दिन पूर्णखोप सुनिश्चितता तथा दिगोपना जिल्ला घोषणा गरिएको थियो।
सासू आमाको हत्या गरी फरार भएका अभियुक्त २१ वर्षपछि पक्राउ,तानसेन : सासू आमाको हत्या गरी फरार भएका एक अभियुक्त २१ वर्षपछि पक्राउ परेका छन्। जिल्ला प्रहरी कार्यालय पाल्पाले पूर्वखोला गाउँपालिका१ गुनडाँडाका ६६ वर्षीय पूर्णबहादुर सार्कीलाई पक्राउ गरेको हो। सार्कीले २०६१ असार १९ गते सोही ठाउँकी ५५ वर्षीया चिनिसरा सार्कीको हत्या गरी फरार भएको प्रहरीले जनाएको छ। प्रहरीका अनुसार अदालतले पनि दोषी ठहर गरेका पूर्णबहादुर भारतमा लुकीछिपी बस्दै आएका थिए। उनीमाथि थप अनुसन्धान कार्य अगाडि बढाएको जिल्ला प्रहरी कार्यालय पाल्पाका प्रमुख प्रहरी उपरीक्षक पवन कुमार भट्टराईले बताए।
रानीमहललाई पुरानै अवस्थामा संरक्षण गरिने,"काठमाडौं : पाल्पाको रानीमहललाई पुरानै अवस्थामा फर्काइ संरक्षण गरिने भएको छ। उपप्रधानमन्त्री एवं अर्थमन्त्री, राष्ट्रिय योजना आयोगका उपाध्यक्ष, पाल्पा जिल्लाका जनप्रतिनिधि, पुरातत्व विभागका महानिर्देशक, पाल्पा जिल्लाका प्रमुख जिल्ला अधिकारी, इन्जिनियर लगायतको बैठकले खड्ग शम्शेरले निर्माण गरेको रानीमहलको स्वरूपमा ल्याएर संरक्षण गर्ने र त्यसका लागि गुरुयोजना बनाएर काम अघि बढाउने निर्णय गरेको हो। उपप्रधानमन्त्री एवं अर्थमन्त्री विष्णुप्रसाद पौडेलले रानीमहल दुर्लभ मध्येको एउटा महत्वपूर्ण ठाउँ रहेको उल्लेख गर्दै पुरानो शैली र आकारसँग सम्बन्धित सामग्रीहरू संकलन गरी अध्ययन गर्न, गुरुयोजना बनाउन र सोही अनुसार कार्यान्वयन विधि तयार पार्न पुरातत्व विभागलाई निर्देशन दिए। उनले ऐतिहासिक र पुरातात्त्विक महत्वलाई विशेष ध्यान दिएर नदी तथा पहिरो व्यवस्थापन र निर्माणका अरू कार्यलाई अघि बढाउन जोड दिए। राष्ट्रिय योजना आयोगका उपाध्यक्ष प्राडा शिवराज अधिकारीले दीर्घकालीन व्यवस्थित योजनाका साथ रानीमहल र त्यस वरपरका क्षेत्रलाई संरक्षण गर्नुपर्ने बताए। प्रतिनिधिसभाका सांसद ठाकुर गैरेले कालीगण्डकी नदीले रानीमहलको जग कटान गर्नबाट जोगाउन विशेष ध्यान दिनुपर्ने बताए। सांसद नारायण आचार्यले रानीमहललाई व्यवस्थित गर्न संघ, प्रदेश र स्थानीय तहबीच समन्वय गर्न जरुरी रहेको धारणा व्यक्त गरे।"
इजरायलमा खेलकुदले गाँसेको नेपालीभाषी समुदायको आत्मीयता,"इजरायल : परदेशको भूमिमा पसिना बगाइरहेका नेपालीहरूका लागि खेलकुद केवल शारीरिक सक्रियता मात्र होइन, सम्बन्ध गाँस्ने, पहिचान जोगाउने र मानसिक स्वास्थ्य सन्तुलनको सशक्त माध्यम पनि हो। इजरायलमा पछिल्लो दशकयता नेपाली र नेपाली भाषीहरूबीच बढ्दो खेलकुद गतिविधिले एक अर्काका समुदायभित्र आत्मीयताको नयाँ अध्याय कोरिरहेको छ। स्वास्थ्य सेवाजस्ता क्षेत्रमा काम गरिरहेका अधिकांश नेपालीहरूका लागि खेलकुद थकान बिर्साउने र सामाजिक ऊर्जा भरिदिने माध्यम बनेको छ। फुटबल, भलिबलजस्ता लोकप्रिय खेलहरूमा सहभागिता बढेसँगै नयाँ कोही भेट्ना साथ तपाई फुटवल खेल्नु हुन्छ? भन्ने एउटै प्रश्नबाट सुरु हुने चिनजान गहिरो मित्रतामा परिणत हुन थालेको छ। खेलकुदमैत्री सम्बन्धको मूलमा रहेको छ। एकै टिममा सँगै पसिना बगाउने भावना, सहयोग र एक अर्काप्रति सम्मान। मैदानमा जात, धर्म वा क्षेत्रको सिमा छैन साँच्चिकै नेपाली र नेपाली भाषी अनुभूत गराउने ठाउँ हो खेलकुद मैदान। हालः इजरायलभर क्रियाशील नेपाली र नेपालीभाषी क्लबहरूको संख्या उल्लेखनीय रूपमा बढ्दै गएको छ। झापा एफसी इजरायल, लायन टेलअभिव एफसी, कायापलट एफसी, केवाइसी एफसी, मनिपुर गोर्खा एफसी, सेभेन स्टार हाइफा, दर्जिलिङ युनाइटेड र राइजिङ स्टारजस्ता क्लबहरू केवल खेलाडी उत्पादनमा सीमित छैनन्, ती क्लबहरू अब युवाहरूको नेतृत्व, अनुशासन र आत्मविश्वासको पर्याय बन्ने गरेका छन्। आज भोलि हरेक प्रतियोगिताहरूमा क्लबहरूको सहभागीतामात्र होइन, उपाधिको दाबेदारीसमेत गर्न थालेका छन्। यो मैदानमा देखिने उत्साह र कौशलले खेलप्रतिको लगाव मात्र होइन, नेपाली र नेपाली भाषी प्रतिको माया झल्किने कुरा पनि हो। केही वर्ष पहिला हमासद्वारा इजरायलमा गरिएका आक्रमणका बेला औपचारिक निकायहरू भन्दा पहिला सक्रिय देखिएका थिए यहाँका फुटबल प्रेमी खेलाडीहरू र समूह। खेल मैदानमा भेटिएका साथीहरूले आपतमा परेकाहरूलाई कोहीले खाना ब्यवस्था गरे, कोहीले शरण दिए, कोहीले मन बुझाउने काम गरे र कोहीले सम्पर्कमा रहन, हौसला दिन समूहहरू बनाएर काम गरे। त्यसबेला थाहा भयो खेलकुद सञ्जाल एउटा अदृश्य सामाजिक सुरक्षा जाल पनि हो भन्ने। परदेशी जीवनको तनाव, एक्लोपना, चिन्ता र परिवारको टाढापनले नेपाली कामदारहरूमा मानसिक दबाब बढिरहेको बेला, साप्ताहिक खेल गतिविधि थेरापीसरह राहत दिने माध्यम बनेको छ। खेल्ने समय, साथीहरूको साथ र मैदानमा पोखिने ऊर्जा जीवनप्रति आशा जागाउने बलशाली औषधि बनेको छ। इजरायलमा रहेका झापाली समाज, किरात याक्थुङ चुम्लुङ, एनआरएनए, मगर समाज लगायतका सामाजिक संस्थाहरू र कोही समाजका अगुवा ब्यक्तिहरूबाट विगत केही वर्षयता फुटबल, भलिबल जस्ता प्रतियोगिताहरू आयोजनामा सक्रियता देखाएर वा सहयोग गरेर खेलकुद प्रवर्द्धनका कार्यक्रमहरूलाई निरन्तरर साथ दिएका छन्। भने यहाँका ब्यापारिक संस्थाहरू गोरखा किचन, मोबाइल होम, हकेरेन, ओम इण्डियन स्टोर जस्ताहरुको सहयोग पनि उल्लेखनीय हुने गरेको छ। पछिल्लो एक दशकमा सानाठूला गरी करिब हाराहारी २०२५ वटा प्रतियोगिताहरू सम्पन्न भइसकेका छन्। सातआठ वर्षदेखि किरात याक्थुङ चुम्लुङको आयोजनामा लगातार हुँदै आएको बलिहाङ कप साथै अन्य क्लबहरूको आयोजनामा भएका नयाँ वर्ष कप, दशैं कप र अन्य तथा यस वर्षदेखि सुरु हुने झापा एफसी इजरायलको आयोजनामा झापा सुपर कप इजरायलका प्रमुख प्रतियोगिताहरुका रूपमा स्थापित हुँदै गएका छन्। अन्य छिटफुट प्रतियोगिताहरु यहाँ रहेका फुटवल क्लबहरुकै आयोजनाहरुमा हुने गरेका छन्। यी प्रतियोगिताहरू अब केवल ट्रफीको प्रतिस्पर्धा मात्र होइन समुदायको उत्सव र नेपाली भाषीहरूको प्रदर्शन र एकताको प्रतिबिम्ब बन्ने गरेका छन्। यहाँ काम, तनाब र पसिना बगाइरहेका कामदारहरूका लागि खेलकुदले दिएको आत्मीयता, सम्बन्ध र पहिचान अतुलनीय छ। यो केवल खेलमात्र होइन, यो हाम्रो अस्तित्वको कथा पनि हो, सहकार्यको सन्देश पनि हो र सामुदायिक एकतामा रहेका भावनाको शक्ति पनि हो। अब झन् बढी आवश्यकता छ इजरायलमा यस खेलकुद चेतनालाई अझ संस्थागत र दिगो बनाउँदै लैजाने। खेल केवल बलको कुरा होइन, यो मन, मस्तिक र मानशिक स्वास्थ्यको मेरुदण्ड पनि हो र यसलाई जोगाई राख्न तमाम इजरायलमा रहेका नेपाली र नेपालभूषणहरूको कर्तब्य पनि हो।"
जग्गा हडप्न जीवित भाइको मृत्यु सरजमिन,"विराटनगर : विराटनगरका एक जना व्यक्तिले जीवितै रहेका भाइको मृत्यु सरजमिन गरेर जग्गा हडपेको घटना बाहिर आएको छ। जिउँदो भाइको मृत्यु सरजमिन गरेर जग्गा बिक्री गरेको पाइएको हो। विराटनगर महानगरपालिका२ का भरतबहादुर बस्नेतले भाइ केदारबहादुर बस्नेतको मृत्यु सरजमिन गरेर जग्गा बिक्री गरेको खुलेको हो। जीवितै रहेका केदारको मृत्यु भएको भनेर वडाध्यक्ष कुमार पोखरेलले सरजमिन गरिदिएका हुन्। पोखरेल नेकपा (एमाले)बाट निर्वाचित वडाध्यक्ष हुन्। विराटनगर११ पिचराका ७० वर्षीय केदारबहादुर बस्नेत नेपाल प्रहरीका पूर्वइन्स्पेक्टर हुन्। उनी काठमाडौंमा बस्छन्। २०५८ सालमै उनको मृत्यु भएको भनेर २०७५ साल असोज १० गते सरजमिन मुचुल्का बनाइएको फेला परेको छ। सुनसरीको जग्गा बिक्री भएपछि मात्रै केदारले आफ्नो मृत्युको कागज बनेको थाहा पाएका थिए। मलाई जानकारी थिएन। दाजुले २०५८ मै मरेको भनेर सरजमिन बनाउनु भएछ। सुनसरीको जग्गा बिक्री गरेपछि मात्रै सोधीखोजी गर्दा थाहा भयो, उनले भने। आफू जिउँदै हुँदा जालसाजी गरेर मृत्युको सरजमिन गरिएको भन्दै केदारले जिल्ला अदालत मोरङमा मुद्दा दायर गरेका छन्। गत वैशाखमा दायर गरिएको मुद्दा विचाराधीन छ। उनले मुद्दामा वडाध्यक्ष पोखरेल र तत्कालीन वडासचिव सूर्यबहादुर थापासहित १० जनालाई प्रतिवादी बनाएका छन्। केदारका अनुसार उनका बुवा पहलमान बस्नेतका ३ जना श्रीमती थिए। जेठी मायादेवी, माइली विष्णुकुमारी र कान्छी उमादेवीमध्ये उनी उमादेवीका जेठा छोरा हुन्। उनीतर्फका कान्छा पर्शुरामको २०६८ साल फागुनमा मृत्यु भएको थियो। केदारको मृत्यु भएको भनेर कागजात बनाउने भरतबहादुर बस्नेत माइली आमा विष्णुकुमारीका जेठा छोरा हुन्। जेठी मायादेवीलाई विवाहित साइली छोरी भगवतीले लालनपालन र रेखदेख गरेकी थिइन्। मायादेवीको २०४५ भदौमा मृत्यु भएको थियो। जग्गा भगवतीले नै भोगचलन गर्ने सहमति थियो। तर, जेठी मायादेवीको नाममा सुनसरीको हाँसपोसा गाविस ८ (ग) को कित्ता नम्बर १५६ को ३ कट्ठा २ धुर र कित्ता नम्बर १५७ को ६ धुर गरी ३ कट्ठा ८ धुर जग्गा एकलौटी बनाउन भरतबहादुरले केदारको मृत्यु भएको सरजमिन गराएका हुन्। जिउँदो भाइ केदारलाई मृत्यु भएको कागज बनाएका उनले आफूतर्फका भाइले भने पहिले नै अंश लिइसकेको उल्लेख गरेका छन्। मायादेवीको रेखदेख पनि आफूले नै गरेका कारण त्यो जग्गा उनले भोगचलनका लागि कागज बनाए। सम्पत्ति खाने अंशियारमध्येका एकलाई मृत्यु भएको कागज बनाएपछि सोही कागजातका आधारमा २०७५ सालमा उनले त्यो जग्गा आफ्नो नाममा ल्याएर २०८१ सालमा उनले डेढ कट्ठा जग्गा मोही हक छुट्याएर ७२ लाखमा बिक्री गरेको केदारले बताए। जग्गा बिक्री गरेको थाहा पाएपछि सोधीखोजी गर्दा आफ्नो मृत्युको सरजमिन गरेको थाहा भएको उनको भनाइ छ। उनले आफ्नो मृत्युको सरजमिन गर्दा दाजुले आमाको नाम पनि अर्कै लेखेको बताए। विराटनगरको २ नम्बर वडा कार्यालयले २०७५ असोज १७ गते केदार बस्नेतको मृत्यु भइसकेको व्यहोराको सरजमिन मुचुल्का बनाएको थियो। सरजमिन मुचुल्कापछि वडा कार्यालयले २०७५ असोज १० गते मालपोत कार्यालय सुनसरी इनरुवालाई सिफारिस गरेको थियो। सोही सिफारिसका आधारमा जग्गा भरतको नाममा आएको थियो। त्यसको ५ वर्षपछि उनले बिक्री गरेका थिए। वडाध्यक्ष पोखरेलले भने आफू कार्यक्रममा रहेको भन्दै प्रतिक्रिया दिन मानेनन्।"
विभिन्न देश पठाइदिन्छु भन्दै ठगी गर्ने तीनजना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको अभियोगमा ३ जनालाई बिहीबार प्रहरीले पक्राउ गरेको छ। पक्राउ पर्नेहरूमा रूकुमको पश्चिम त्रिवेणी गाउँपालिका१ घर भई काठमाडौंको तारकेश्वर नगरपालिका११ बस्ने ४० वर्षीय जगदिश महर, नवलपरासी पूर्व बुलिङटार गाउँपालिका४ घर भई काठमाडौंको कागेश्वरी मनोहरा नगरपालिका४ बस्ने ३७ वर्षीय डिल बहादुर आले मगर र सिन्धुली घ्याङलेख गाउँपालिका६ घर भई काठमाडौं महानगरपालिका२६ बस्ने ३१ वर्षीय प्रेम कुमार श्रेष्ठ रहेका छन्। पक्राउ परेकामध्ये जगदिशले दक्षिण कोरिया पठाइदिन्छु भन्दै २ जना पीडितबाट ६ लाख रुपैयाँ, डिल बहादुरले सर्बिया पठाइदिन्छु भन्दै ८ जना पीडितहरूबाट ५ लाख १० हजार रुपैयाँ र प्रेम कुमारले रोमानिया पठाइदिन्छु भन्दै २ जना पीडितहरूबाट ६ लाख ५० हजार रुपैयाँ लिई सम्पर्कबिहीन भएका थिए। पीडितहरूको उजुरीका आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले जगदिशलाई काठमाडौं महानगरपालिका७ बाट, डिल बहादुरलाई काठमाडौं महानगरपालिका४ बाट र प्रेम कुमारलाई काठमाडौं टोखा नगरपालिका७ बाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।"
शुक्रबार देशका यी स्थानमा हुने छ भारी वर्षा,"काठमाडौं : शुक्रबार देशका पहाडी भूभागमा साधारणतया बदली रही बाँकी भूभागमा आंशिक बदलीदेखि साधारणतया बदली रहनेछ। मौसम पूर्वानुमान महाशाखाका अनुसार देशका पहाडी भूभागका केही स्थानहरूमार बाँकी भूभागका थोरै स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। देशको पहाडी भूभागका एकदुई स्थानमा भारी वर्षाको पनि सम्भावना रहेको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको छ। कोशी प्रदेश, बागमती प्रदेश, गण्डकी प्रदेश र लुम्बिनी प्रदेशका तराईका भूभागका तथा मधेश प्रदेशको थोरै स्थानहरूमा हावाहुरीको पनि सम्भावना रहेको महाशाखाले जनाएको छ।"
शुभांशु शुक्लासहित चार अन्तरिक्ष यात्री आइएसएसमा,काठमाडौं : एक्सियम४ मिसनअन्तर्गत अन्तरिक्ष यात्रामा भारतीय अन्तरिक्ष यात्री समूहका क्याप्टेन शुभांशु शुक्लासहित बोकेको स्पेसएक्स ड्र्यागन क्याप्सुल अन्तर्राष्ट्रिय अन्तरिक्ष स्टेशन (आइएसएस)मा पुगेको छ। ड्र्यागन क्याप्सुल पहिले निर्धारित समयभन्दा २० मिनेट अगाडि नै डक भएको छ। यसपछि करिब दुई घण्टाको लागि जाँच हुनेछ। यसले हावा चुहावट र दबाबको स्थिरता पुष्टि गर्नेछ। यसपछि चालक दल अन्तर्राष्ट्रिय अन्तरिक्ष स्टेशनमा प्रवेश गर्नेछ। एक्सियम४ मिसन अन्तर्गत चार अन्तरिक्ष यात्री १४ दिनसम्म आइएसएसमा रहनेछन्। यसअघि राकेश शर्मा १९८४ मा रूसी मिसन अन्तर्गत अन्तरिक्षमा जाने पहिलो भारतीय थिए। एक्सियम स्पेस नामक अमेरिकी कम्पनीले नासा र स्पेसएक्ससँगको सहकार्यमा काम गरिरहेको छ। यो कम्पनीको चौथो मिसन हो र पहिलो पटक भारतीय अन्तरिक्ष यात्री यसमा संलग्न छन्।
इरानका सर्वोच्च नेताले भने इजरायललाई बचाउन अमेरिका युद्धमा होमियो,"काठमाडौं : इरानका सर्वोच्च नेता अयातोल्लाह अली खामेनीले राष्ट्रलाई सम्बोधन गर्ने भएका छन्। अमेरिकाले इरान र इजरायलबीच युद्धविरामको घोषणा गरेपछि उनले पहिलो पटक राष्ट्रलाई सम्बोधन गर्ने भएका हुन्। अयातोल्लाह अली खामेनीले इरानी जनतालाई इजरायलमाथिको विजयका लागि बधाई दिएका थिए। उनले लेखेका छन्,म झूटा यहूदी शासनमाथिको विजयका लागि इरानलाई बधाई दिन्छु। उनले अमेरिका प्रत्यक्ष युद्धमा प्रवेश गरेको पनि बताए। उनले प्रत्यक्ष युद्धमा प्रवेश गरेन भने इजरायल पूर्ण रूपमा ध्वस्त हुने अमेरिकालाई लागेको बताए। खामेनीले भने,अमेरिकाले यस युद्धबाट केही पनि प्राप्त गरेन र इरान विजयी भएको छ। इरानले अमेरिकाको अनुहारमा कडा थप्पड हानेको छ। उनले करिब ९ करोड जनसंख्या भएको देश सशस्त्र सेनाको समर्थनमा काँधमा काँध मिलाएर उभिएको बताए। उनले भने,तेस्रो बधाई, इरानी राष्ट्रको एकताका लागि। खामेनीले इरानी राष्ट्रले आफ्नो अद्वितीय चरित्र प्रदर्शन गरेको बताए। आवश्यक पर्दा राष्ट्रको एउटै आवाज हुने देखाएको उनले बताए। अयातोल्लाह अली खामेनी एक हप्ताभन्दा बढी समयदेखि देखिएका छैनन्। उनले अन्तिम पटक जुन १८ मा अज्ञात स्थानबाट टेलिभिजनमा वक्तव्य दिएका थिए।"
स्रोत नखुलेको रकमसहित एकजना पक्राउ,रौतहट : स्रोत नखुलेको रकमसहित एकजना पक्राउ परेका छन्। गौर नगरपालिका१ भन्सार कार्यालय अगाडिबाट स्रोत नखुलेको रकम १० लाख ४ हजार ५ सय रुपैयाँ सहित सोही नगरपालिका१ ट्रान्सफर्मर चोक बस्ने ३० वर्षीय मोहम्मद करमान अलीलाई बिहीबार दिउँसो प्रहरीले पक्राउ गरेको हो। उक्त स्थानबाट खटिएको प्रहरीले भारतको बैरगनियाबाट नेपालतर्फ आउँदै गरेको बीआर ०५ एई ६७०५ नम्बरको मोटरसाइकललाई जाँच गर्ने क्रममा मोटरसाइकलको सिट मुनि र हेल्मेटमा लुकाई छिपाई राखेको उक्त नगद फेला पारी चालक अलीलाई पक्राउ गरेको हो। उनलाई आवश्यक कारबाहीका लागि गौर भन्सार कार्यालय रौतहटमा बुझाइएको छ।
हाइड्रोपावरबिरुद्ध जुगल गाउँपालिका पुग्यो अख्तियारमा,"सिन्धुपाल्चोक : सिन्धुपाल्चोकको जुगल गाउँपालिका२ मा रहेको ३६ मेगावाटको बलेफी हाइड्रोपावर लिमिटेडले राजश्व छली गरेको भन्दै जुगल गाउँपालिकाले अख्तियारमा मुद्दा दायर गरेको छ। आफ्नै क्षेत्रभित्र निर्माण भएको जलविद्युत् आयोजनाले कर तिरेको प्रमाण नभएको आरोप लगाउँदै हाइड्रोपावरबिरुद्ध बिहीबार अख्तियारमा मुद्दा दायर गरेको हो। २०७९ सालमा जुगल गाउँपालिका २ मा निर्माण सम्पन्न भएको हाइड्रोपावरले स्थानीय स्रोतसाधन (ढुंगा, गिट्टी, बालुवा) प्रयोग गर्दा कुनै अनुमति नलिएको र राजस्व समेत नतिरेको गाउँपालिकाको आरोप छ। गाउँपालिकाले कार्यविधि २०८० को दफा १२ अनुसार सूचिकृत भई मात्र स्थानीय स्रोत प्रयोग गर्न पाइने व्यवस्था भए पनि आयोजनाले नियमको अवज्ञा गरेको गाउँपालिका अध्यक्ष रेशम स्याङ्बोले बताए। गाउँपालिकाले आयोजनासँग पटकपटक राजस्व बुझाएको रसिद माग्दा पनि अहिलेसम्म कुनै प्रमाण नपुगेको र अटेरीपूर्ण ढंगले काम गरिएको उल्लेख गर्दै त्यसबाट स्थानीय तहले प्राप्त गर्नुपर्ने आम्दानी नपाएकोमा गम्भीर आपत्ति जनाएको छ। अध्यक्ष स्याङ्बोले भने बलेफी हाइड्रोपावर लिमिटेडबाट प्रयोग गरिएका स्रोतसाधनहरूको यथोचित मूल्याङ्कनसहित राजस्व बुझाइएको छैन भन्ने विषयमा निष्पक्ष अनुसन्धान गरी स्थानीय सरकारलाई प्राप्त हुने वार्षिक राजस्व सुनिश्चित गर्नुपर्ने देखिएकोले अख्तियारमा अनुरोध गरिएको हो। गाउँपालिका कार्यपालिकाको २०८२ असार ८ गते बसेको बैठकको निर्णयअनुसार अख्तियारमा पत्राचार गरिएको स्पष्ट गरिएको छ। स्रोत साधनको अवैध प्रयोग, कर नतिर्ने प्रवृत्ति, र स्थानीय सरकारलाई अन्देखा गर्ने संस्कृतिविरुद्ध गाउँपालिकाले यो कदम चालेको स्याङ्बोले बताए। यस विषयमा अख्तियारले अनुसन्धान थाल्ने हो भने यो प्रकरण केवल एउटा जलविद्युत् आयोजनाको मात्र मुद्दा हुने छैन, यो स्थानीय तहको अधिकारको प्रश्न, पारदर्शिता र जवाफदेहिताको परीक्षण पनि हुनेछ, उनले भने।"
"विदेशमा रहेको फर्निचरमा लगानी गर्दा फाइदा हुने भन्दै २३ लाख बढी ठगी, २ जना पक्राउ",काठमाडौं : विदेशमा रहेका फर्निचरमा लगानी गर्दा फाइदा हु्ने र अनलाइनमा जागिर समेत लगाइदिने लोभ देखाएर २३ लाखभन्दा बढी ठगी गरेको आरोपमा दुई जना पक्राउ परेका छन्। पक्राउ पर्नेमा धादिङको थाक्रे गाउँपालिका५ घर भई काठमाडौंको कागेश्वरी मनोहरा नगरपालिका६ बस्ने १९ वर्षीय समिर तामाङ र काठमाडौंको गोकर्णेश्वर नगरपालिका१ सुन्दरीजल बस्ने १९ वर्षीय क्रिस पोखरेल रहेका छन्। उनीहरूले सामाजिक सञ्जालमा विज्ञापन गरेर विदेशमा सञ्चालित फर्निचर कम्पनीमा लगानी गर्दा फाइदा हुने तथा अनलाइन जब लगाइदिने लगायतका प्रलोभनमा पारी विभिन्न बैंक खातामा नगद २३ लाख १५ हजार जम्मा गर्न लगाई ठगी गरेको जिल्ला प्रहरी परिसर काठमाडौंका सूचना अधिकारी एवं प्रहरी उपरीक्षक अपिल राज बोहराले बताए। परिसरको टोलीले उनीहरूलाई माइतीघरबाट पक्राउ गरेको हो। उनीहरूले एक ३१ लाख ६२ हजार६७५ रुपैयाँ बराबरको क्रिप्टोको कारोबार समेत गरेको पाइएको छ। थप अनुसन्धानका लागि काठमाडौं जिल्ला अदालतबाट ३ दिनको म्याद थप अनुमति प्राप्त भइ अनुसन्धान भइरहेको परिसरले जनाएको छ।
तिलागुफा नगरपालिका पूर्णखोप सुनिश्चित घोषणा,कालिकोट : जिल्लाको तिलागुफा नगरपालिकालाई पूर्णखोप सुनिश्चित घोषणा गरिएको छ। तिलागुफा नगरपालिकाका सबै वडाहरूमा १६ देखि ५९ महिनासम्मका बालबालिकालाई खोप दिएको सुनिश्चित भएपछि पूर्ण खोप घोषणा गरिएको स्वास्थ्य शाखा प्रमुख दीपेन्द्र शाहीले बताए। घरधुरी सर्वेक्षण गरिएका ८ सय २८ बालबालिका रहेका छन्। ११ स्वास्थ्य संस्था रहेको यस नगरपालिकामा कुनै पनि बालबालिका खोपविहीन भएका छैनन्। स्वास्थ्य सेवा कार्यालयका सूचना अधिकारी तथा जनस्वास्थ्य अधिकृत कटक महतले सबै पालिकालाई पूर्णखोप सुनिश्चित घोषणा गरिसकेपछि मात्र जिल्लालाई घोषणा गर्ने बताए। खाँडाचक्र नगरपालिका र पलाता गाउँपालिका पूर्णखोप पालिका घोषणा हुन बाँकी रहेका छन् ।
रास्वपाको महामन्त्री पद विवाद : सर्वोच्चले निर्वाचन आयोगलाई किन बोलायो छलफलमा ?,"काठमाडौं : सर्वोच्च अदालतले राष्ट्रिय स्वतन्त्र पार्टी (रास्वपा) का तत्कालीन महामन्त्री डामुकुल ढकालको मुद्दामा छलफल गर्न दुवै पक्षलाई बोलाएको छ। न्यायाधीश कुमार रेग्मीको इजलासले रिट निवेदनमा कारण देखाउ आदेश जारी गर्दै छलफलका लागि दुवै पक्षलाई असार १७ गते बोलाएको छ।उक्त मुद्दामा छलफलका लागि निर्वाचन आयोगलाई समेत बोलाएको छ। इजलासले गत असार ४ गते निर्वाचन आयोगले ढकाललाई दिएको पत्रसहितको फाइलसहित उपस्थित हुन समेत भनेको छ। 'रिट निवेदकको अन्तरिम आदेश समेत माग गरेको विषयमा दुवै पक्षको छलफलबाट मात्र सो सम्बन्धम निर्णय गर्नुपर्ने देखिँदा सो प्रयोजनका लागि मिति २०८२०३ १७ गतेको पेशी तोकिदिएको छ। प्रत्यर्शीहरूलाई सोको सूचना दिइ प्रत्यर्थीमध्ये निर्वाच आयोगलाई सो आयोगबाट निवेदनका नाममा जारी भएको मिति २०८२ ०३ ०४ गते को पत्रसहितको फाइलसहित उपस्थित हुने सूचना दिई नियमानुसार गर्नू,'आदेशमा भनिएको छ। निर्वाचन आयोगले असार ४ गते रास्वपा महामन्त्री ढकाल नै रहेको जानकारी दिएको थियो। रास्वापालाई पत्र पठाउँदै आयोगले महामन्त्री ढकाल नै भएको जनाएको छ। आयोगले रास्वपाको केन्द्रीय समितिका पदाधिकारी तथा सदस्यको हेरफेर १५ महिनाअघि भएको र त्यसपछि हालसम्म अद्यावधिक भएको अभिलेखबाट नदेखिएको उल्लेख गरेको छ। रास्वपाले गत वर्ष ढकाललाई महामन्त्री तथा प्रवक्ताबाट हटाएको थियो। रास्वपाबाट कारबाहीमा परेका ढकालले निर्वाचन आयोगमा अभिलेखको विवरण अद्यावधिक भए नभएकोबारे सूचना माग गरेका थिए। त्यसको जवाफमा आयोगले भनेको छ, प्रस्तुत विषयमा तपाईँले यस आयोगमा मिति २०८२०३०४ मा दर्ता गर्नु भएको निवेदन माग बमोजिम राष्ट्रिय स्वतन्त्र पार्टी (रास्वपा)को केन्द्रीय समितिका पदाधिकारी तथा सदस्यको हेरफेर भएको विवरण मिति २०८०१२२० मा अद्यावधिक भएको र त्यसभन्दा पछि हालसम्म अद्यावधिक भएको अभिलेखबाट नदेखिएको ब्यहोरा आदेशअनुसार अनुरोध छ। आयोगको पत्र अनुसार ढकाल रास्वपाको महामन्त्रीमा कायमै रहेको देखिन्छ। ढकालले रास्वपाको महामन्त्री आफू नै भएको दावी गर्दै आज बिहान सर्वोच्चमा रिट दायर गरेका थिए। ढकालले आफूलाई कारवाही गर्ने पार्टीको निर्णयविरुद्ध निर्वाचन आयोगमा पनि निवेदन दिएका छन्। आफ्नो कारवाहीबारे पार्टीको कुनै पनि पत्र अद्यावधिक नगर्न आयोगलाई भनेका छन्। पार्टी अनुशासनविपरीत अभद्र र अमर्यादित व्यवहार प्रदर्शन गर्नुको साथै पार्टीको छविमा प्रतिकूल प्रभाव पार्ने अभिव्यक्ति दिएको भन्दै रास्वपाले एक वर्षअघि उनलाई महामन्त्री,केन्द्रीय सदस्य र साधारण सदस्य समेत नरहनेगरी निलम्बन गरेको थियो। पार्टीले आफूलाई गरेको कारवाही अवैधानिक भएको उनको दावी छ। राष्ट्रिय स्वतन्त्र पार्टीको कार्यालय ,महामन्त्री कविन्द्र बुर्लाकोटी, पार्टीको प्रवक्ता मनिष झा र राष्ट्रिय स्वतन्त्र पार्टीका सभापति रवि लामिछानेलाई प्रतिवादी बनाइएको छ। रिटमा उत्प्रेषणको आदेश माग गरिएको छ।"
श्रम सञ्चार एप र वैधानिकीकरण श्रम स्वीकृति कार्यक्रम सुरु,"काठमाडौं : श्रम, रोजगार तथा सामाजिक सुरक्षा मन्त्रालयले श्रम सञ्चार एप र वैधानिकीकरण श्रम स्वीकृति कार्यक्रमको शुभारम्भ गरेको छ। बिहीबार सिंहदरबारमा आयोजित एक कार्यक्रमका बीच श्रममन्त्री शरत सिंह भण्डारी र परराष्ट्रमन्त्री आरजु राणा देउवाले श्रम सञ्चार एप र वैधानिकीकरण श्रम स्वीकृति कार्यक्रमको शुभारम्भ गरेका हुन्। श्रम गन्तव्य मुलुकहरुमा रहेका नेपालीहरूको सूचना र विवरण संकलन गर्ने उद्देश्य राखी संसारभरिका नेपाली डायस्पोराकै विवरण संकलन गर्न सक्ने गरी श्रम सञ्चार एप ल्याइएको श्रम मन्त्रालयले जनाएको छ। एपमा विदेशमा रहेका नेपालीहरूले आफ्नो विवरण दर्ता गराएपछि यस मार्फत कहाँ, कुन अवस्थामा र कति संख्यामा नेपालीहरू रहेका छन् भन्ने बारेको सूचना प्राप्त गर्न सम्बद्ध देशका नेपाली मिसन तथा परराष्ट्र एवं श्रम मन्त्रालयलाई गर्न सहज हुने श्रममन्त्री भण्डारीले जानकारी दिए। एप र वैधानिकीकरण श्रम स्वीकृतिको यस व्यवस्थाले वैदेशिक रोजगारीका क्षेत्रमा ठूलो राहत प्रदान गर्ने उनको भनाइ छ। त्यस्तै परराष्ट्रमन्त्री राणाले वैदेशिक रोजगारीका क्षेत्रमा रहेका कैयौँ नेपालीहरु सूचनाकै अभावका कारण ठगिएका, दुःख पाएका र विभिन्न समस्यामा परेका गुनासाहरू आउने गरेको भन्दै एप सञ्चालनमा आएसँगै यसबाट प्राप्त विवरणका आधारमा कन्सुलर सेवा प्रदान गर्न सहज हुने बताइन्। साथै श्रम स्वीकृति बेगर नै श्रम गन्तव्य देशमा पुगेर काम गरिरहेकाहरुलाई पनि सम्बद्ध देशको नेपाली दूतावासबाटै श्रम स्वीकृति दिनेगरी वैधानिकीकरण श्रम स्वीकृति प्रदान गरिने उनले बताइन्। श्रम, रोजगार तथा सामाजिक सुरक्षा मन्त्रालय र परराष्ट्र मन्त्रालयद्वारा सञ्चालनमा ल्याइएको यस एपलाई सम्बद्ध देशका नेपाली राजदूतावासबाट अद्यावधिक गर्ने गरी व्यवस्था मिलाइएको छ।"
निजी विद्यालयका विषयमा सांसदहरू विभाजित,"काठमाडौं : प्रतिनिधिसभाअन्तर्गतको शिक्षा, विज्ञान तथा प्रविधि समितिले विद्यालय शिक्षा विधेयकका सन्दर्भमा पुनः परामर्श तथा समन्वय उपसमितिको बैठकमा छलफल गर्ने भएको छ। बिहीबार अपरान्ह सिंहदरबारमा बसेको बैठकमा विधेयकका केही बुँदामा सहमति हुन नसकेपछि शुक्रबार पुनः परामर्श तथा समन्वय उपसमितिको बैठकमा छलफल गर्न लागिएको हो। बिहीबार दिनभर उपसमितिको बैठक बसेपछि निष्कर्ष भने निस्कन सकेन। त्यसपछि बसेको समितिको पूर्ण बैठकमा निजी विद्यालयको व्यवस्थापनका विषयमा सांसदहरूले फरकफरक धारणा आएपछि शुक्रबार बिहान पुनः उपसमितिको बैठक बस्ने र त्यसपछि समितिको बैठक बसेर विधेयकलाई पारित गर्ने समिति सभापति अम्मरबहादुर थापाले बताए। शुक्रबार बिहान ९ बजे परामर्शको बैठक बस्ने र साढे ११ बजे समितिको बैठक बस्ने उनले बताए। बैठकमा समिति सदस्यहरूले निजी विद्यालयको व्यवस्थापनका विषयमा फरकफरक धारणा राखेका थिए। बैठकमा कांग्रेस प्रमुख सचेतक श्याम घिमिरेले अबको १५ वर्षसम्म पनि निजी विद्यालयलाई निषेध गरेर जान नसकिने बताए। उनले नयाँ निजी विद्यालय खोल्न दिनुपर्ने बरु नियमनको प्रभावकारी व्यवस्था हुनुपर्नेमा जोड दिए। त्यस्तै एमाले सांसद विद्या भट्टराईले संविधानले अनिवार्य र निःशुल्क भनेको अवस्थामा संविधान कार्यान्वयन गर्न बनाउन लागिएको ऐन बाझिन नहुने तर्क गरिन्। उनले अनिवार्य निशुल्क शिक्षा ऐन कार्यान्वयनमा रहिरहेको अवस्थामा नयाँ ऐनले त्यसमा बाधा उत्पन्न गर्न नहुने बताइन्। त्यस्तै माओवादी सांसद रेखा शर्माले निजी विद्यालयलाई खुला छोड्न उचित नहुने बताइन्। उनले निशुल्क शिक्षाका बारेमा संविधानमा रहेका विषयलाई कार्यान्वयन गर्न नसके संविधान संशोधन गर्न सुझाव दिइन्। त्यस्तै राष्ट्रिय स्वतन्त्र पार्टी (रास्वपा)की सांसद एवं पूर्व शिक्षामन्त्री सुमना श्रेष्ठले निजी विद्यालयलाई १५ वर्षपछि गैरनाफामूलक संस्था बनाउनुपर्ने प्रस्ताव गरिन्। 'यो ऐन प्रारम्भ भएको मितिले १५ वर्षपछि नेपाल राज्यभित्र सञ्चालित निजी लगानीका विद्यालय क्रमशः गैरनाफामूलक र लोककल्याणकारी सेवामूलक विद्यालयको रूपमा रहनेछन् भनेर लेख्नुपर्छ,' उनले भनिन्। उनले १५ वर्ष विद्यार्थीको हित र बैंक ऋणका हिसाबले पनि ठीक रहेको बताइन्। शिक्षा र स्वास्थ्य क्षेत्रलाई गैरनाफामूलक बनाउन संविधानको स्प्रिट नै रहेको जानकारी गराउँदै उनले उक्त विषय विधेयकमा समेट्न माग गरिन्। 'शिक्षा क्षेत्रलाई गैरनाफामूलक बनाउनुपर्छ। संविधानले पनि शिक्षालाई गैरनाफामूलक बनाउनुपर्छ भन्छ। संविधानलाई मान्ने हो भने स्वास्थ्य र शिक्षामा नाफा कमाउन पाइँदैन। कि संविधान परिवर्तन गरौं,' उनले भनिन्। त्यस्तै विद्यालय शिक्षा विधेयकमा प्रारम्भिक बाल विकास (इसीडी)का विषयमा पनि सहमति जुट्न सकेको छैन। समितिले भने शुक्रबार नै विधेयक पारित गरेर शनिबारको प्रतिनिधिसभा बैठकमा प्रस्तुत गर्ने तयारी गरेको छ। यसअघि गत वैशाखमा आन्दोलनरत शिक्षक महासंघसँग १५ असारभित्र ऐन जारी गर्ने सहमति भएको थियो।"
"सर्वोच्चले सोध्यो मुकुल ढकाललाई महामन्त्री पदबाट हटाउनुको कारण, छलफलका लागि दुवै पक्षलाई बोलायो","काठमाडौं : राष्ट्रिय स्वतन्त्र पार्टी (रास्वपा) का तत्कालीन महामन्त्री डामुकुल ढकालले दायर गरेको रिट निवेदनमाथि सर्वोच्च अदालतले कारण देखाउ आदेश जारी गरेको छ। न्यायाधीश कुमार रेग्मीको इजलासले रिटमाथि प्रारम्भिक सुनुवाइ गर्दै महामन्त्री पदबाट हटाउनुको कारण सोध्दै अन्तरिम आदेशअघि छलफल गर्नुपर्ने भनेर दुवै पक्षलाई असार १७ गते बोलाउने आदेश गरेको छ। मुकुलको पक्षबाट वरिष्ठ अधिवक्ता सुरेन्द्र भण्डारी र अधिवक्ता विशेष थापाले बहस गरेका थिए। 'यसमा के कसो भएको हो? निवेदकको माग बमोजिमको आदेश किन जारी हुनु नपर्ने हो ? माग बमोजिमको आदेश जारी हुन नपर्ने कुनै आधार कारण भए सो सहित म्याद सूचना पाएका मितिले बाटाका म्यादबाहेक १५ दिनभित्र आफै वा आफ्नो कानुन बमोजिमको प्रतिनिधिमार्फत लिखित जवाफ पेश गर्नू,'आदेशमा भनिएको छ। ढकालले रास्वपाको महामन्त्री आफू नै भएको दावी गर्दै आज बिहान सर्वोच्चमा रिट दायर गरेका थिए। राष्ट्रिय स्वतन्त्र पार्टीको कार्यालय ,महामन्त्री कविन्द्र बुर्लाकोटी, पार्टीको प्रवक्ता मनिष झा र राष्ट्रिय स्वतन्त्र पार्टीका सभापति रवि लामिछानेलाई प्रतिवादी बनाउँदै रिट दायर भएको छ। रिटमा उत्प्रेषणको आदेश माग गरेका छन्। ढकालले आफूलाई कारवाही गर्ने पार्टीको निर्णयविरुद्ध निर्वाचन आयोगमा पनि निवेदन दिएका छन्। आफ्नो कारवाहीबारे पार्टीको कुनै पनि पत्र अद्यावधिक नगर्न आयोगलाई भनेका छन्। पार्टी अनुशासनविपरीत अभद्र र अमर्यादित व्यवहार प्रदर्शन गर्नुको साथै पार्टीको छविमा प्रतिकूल प्रभाव पार्ने अभिव्यक्ति दिएको भन्दै रास्वपाले एक वर्षअघि उनलाई महामन्त्री,केन्द्रीय सदस्य र साधारण सदस्य समेत नरहनेगरी निलम्बन गरेको थियो। पार्टीले आफूलाई गरेको कारवाही अवैधानिक भएको उनको दावी छ।"
बहुभाषिक पहिचान प्रवर्द्धनमा सरकार प्रतिबद्ध छ : मन्त्री पाण्डे,"काठमाडौं : संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले बहुभाषिक पहिचान प्रवर्द्धनमा सरकार प्रतिबद्ध रहेको बताएका छन्। बिहीबार राष्ट्रियसभा बैठकमा सांसदहरूले सोधेका प्रश्नको जवाफ दिँदै मन्त्री पाण्डेले सम्पूर्ण मातृभाषाहरू राष्ट्रभाषा भएकाले बहुभाषिक पहिचान प्रवर्द्धनमा सरकार प्रतिबद्ध रहेको बताएका हुन्। भाषा आयोगले भाषाको संरक्षण, अध्ययन, अनुसन्धान तथा विकास कार्य गर्दै आएको उनले जानकारी दिए। हालसम्म १२४ वटा भाषा पहिचान भइसकेको भन्दै उनले ९३ वटा भाषा आदिवासी समुदायसँग सम्बन्धित रहेको बताए। ती भाषाहरूको संरक्षण, अभिलेखीकरण र प्रयोग प्रवर्द्धनमा सरकार निरन्तर लागि परेको मन्त्री पाण्डेले बताए। मन्त्री पाण्डेले विविध भाषाभाषी समुदायको मौलिक अधिकार संरक्षण गर्नु नै सशक्त सामाजिक समावेशिता र पहिचानको आधार भएको स्पष्ट पारे। त्यस्तै उनले कैलालीस्थित ऐतिहासिक गर्भा दरबारको संरक्षणमा सरकार गम्भीर रहेको र देशको बहुभाषिक तथा बहुसांस्कृतिक पहिचान प्रवर्द्धनप्रति प्रतिबद्ध रहेको बताए।"
चामल भनेर साढे ३ करोडको चिनी तस्करी,"परासी : नवलपरासीमा चामल भनेर साढे ३ करोडको चिनीको तस्करी भएको खुलेको छ। राजस्व अनुसन्धान कार्यालय बुटवल कार्यालयले गरेको अनुसन्धानका क्रममा नवलपरासीका विभिन्न सीमा नाकाबाट भन्सार छलेर ल्याइएका चिनीलाई चामल भनेर बिक्रीका लागि पठाउने गरेको खुलेको हो। त्यसरी अवैध रूपमा कारोबारमा संलग्न चार जनाविरुद्ध राजस्व अनुसन्धान कार्यालय बुटवलले उच्च अदालत तुलसीपुर, बुटवल इजलासमा मुद्दा दायर गरेको छ। नवलपरासीको रामग्राम नगरपालिका८ परासीस्थित नवज्योती ट्रेडर्सले ३ करोड ४७ लाख बराबरको चिनीलाई चामल उल्लेख गरी बिक्रीका लागि विभिन्न ठाउँमा पठाउने गरेको फेला परेको हो। उक्त ट्रेडर्सका सञ्चालक सौरभ यादव हुन्। पछिल्लो समय उक्त ट्रेडसले सुर्खेतस्थित आगवन स्टोर्स एण्ड अर्डर सप्लायर्सका सञ्चालक पुष्पा शर्मालाई चामलको बिल बनाइ ११ लाख ७१ हजार बराबरको चिनी पठाएको अवस्थामा ट्रकसहित पक्राउ परेपछि उक्त अवैध धन्दा बाहिर आएको हो। यसअघि यादवले तीन पटकसम्म चामलको बिल बनाएर चिनी पठाएको पाइएको राजस्व कार्यालयले जनाएको छ। चौथो पटकमा यादवको अवैध धन्दा बाहिरिएको हो। ट्रक पक्राउ परेपछि अवैध रूपमा चिनी पठाउने नवज्योती ट्रेडर्सले बिक्री गरेको बिल, खरिद गरेको बिल र भिसिटिएस चेकजाँच गर्दा नमिलेपछि चामलको बिलमा चिनी राखेर पठाउने गरेको पाइएको राजस्व अनुसन्धान कार्यालय बुटवलका प्रमुख अनुसन्धान अधिकृत विवेक घिमिरेले बताए। उक्त ट्रेडसको खरिदबिक्री बिल र खाता जाँच गर्दा खरिद स्रोत नै देखिएन। चार पटकसम्म त्यसरी राजस्व छली गरेर चामलको बिलमा चिनी पठाएको पुष्टि भएपछि अनुसन्धान गरेर मुद्दा चलाइएको हो। घिमिरेले भने। अनुसन्धानका क्रममा ५० लाखभन्दा बढी कारोबार गरे पनि मूल्यअभिवृद्धि करमा दर्ता नभएको र पटकपटक चामलको बिल बनाई अवैध रूपमा भन्सार चोरी पैठारी गरी ल्याइएको भारतीय चिनीको कारोबार गरेको देखिएकाले नवज्योती ट्रेडर्सका सञ्चालक यादवलाई मूल्यअभिवृद्धि कर र भन्सार चोरी पैठारीतर्फको ३ करोड ४७ लाख ६२ हजार ७५३ बिगो कायम गरी शत प्रतिशत जरिबानासहित कुल ६ करोड ९५ लाख २५ हजार ५०६ रुपियाँसहित हदैसम्मको कैद सजाय माग गरेर मुद्दा दायर गरिएको छ। त्यसैगरी सामान खरिद गर्ने सुर्खेतस्थित आगवन स्टोर्स एण्ड अर्डर सप्लायर्सका सञ्चालक पुष्पा शर्माले अवैध रूपमा चिनी लैजाँदै गरेकाले भन्सार चोरी पैठारीतर्फको ११ लाख ७१ हजार ५ सय रुपैयाँ बिगो कायम गरी सामान जफतसहित शतप्रतिशत जरिवाना गरी कुल २३ लाख ४३ हजार माग दाबीसहित मुद्दा दायर गरिएको प्रमुख अनुसन्धान अधिकृत घिमिरेले बताए। त्यस्तै अवैध सामान खरिद गर्ने पुष्पालाई प्रत्यक्ष सघाएको अभियोगमा हिक्मतप्रसाद आचार्यलाई पुष्पालाई हुने सजायको आधा सजाय माग गरिएको छ। त्यस्तै मुद्दा दायर गरिएका ट्रक चालक विनोद थापा भने ५० हजार धरौटीमा छुटेको प्रमुख अनुसन्धान अधिकृत घिमिरेले जानकारी दिए। घिमिरेबाहेक अन्य व्यक्ति फरार रहेको राजस्व अनुसन्धान कार्यालयले जनाएको छ।"
३१९ केजी चरेससहित एकजना पक्राउ,वीरगन्ज : पर्साको वीरगन्जबाट प्रहरीले ठूलो परिमाणमा लागूऔषध चरेससहित एक जनालाई पक्राउ गरेको छ। प्रहरीले ३ सय १९ केजी चरेससहित मकवानपुरको थाहा नगरपालिका वडा नम्बर १२ घर भएका ३६ वर्षीय बुद्धिबहादुर स्याङ्तानलाई पक्राउ गरेको हो। चरेसहित पक्राउ परेका स्याङ्तानको साथबाट १ लाख ९२ हजार रुपैयाँ रकम पनि प्रहरीले बरामद गरेको छ। बुधबार बेलुकी बाराको परवानीपुरबाट वीरगन्जको सिर्सिया सुख्खा बन्दरगाह (ड्राइपोर्ट)तर्फ जाँदै गरेको प्रदेश २०३००१ ख ६३४८ नम्बरको ट्रकलाई प्रहरीले परवानीपुर चोकमा रोकेर चेकजाँच गरेको थियो। त्यस क्रममा उक्त ट्रकको सामान लोड गर्ने भागमा प्लास्टिकको बोराभित्र पोका बनाएर राखिएको अवस्थामा ३ सय १९ केजी चरेस बरामद भएको जिल्ला प्रहरी कार्यालय पर्साका प्रमुख तथा प्रहरी उपरीक्षक गौतम मिश्रले बताए। ट्रकबाट चरेस बरामद भएपछि त्यसका चालक स्याङ्तानलाई नियन्त्रणमा लिइएको उनले जानकारी दिए। खानतलासीका क्रममा चालक स्याङ्तानले लगाएको पाइन्टको खल्तीबाट नगद १ लाख ९२ हजार रुपैयाँ रकमपनि बरामद गरिएको मिश्रले बताए। बरामद चरेसको बजार मूल्य करिब १ करोड रुपैयाँ रहेको अनुमान गरिएको उनले बताए। पक्राउ परेका ट्रक चालकले उक्त चरेस आफूले धादिङबाट ट्रकमा लोड गरेर ल्याएको र वीरगन्जको ड्राइपोर्ट नाका हुँदै भारतमा पुर्याउने योजनामा रहेको प्रहरीलाई बयान दिएको प्रहरी उपरीक्षक मिश्रले जानकारी दिए। चरेससहित पक्राउ परेका स्याङ्तानलाई प्रहरी हिरासतमा राखेर उनी विरुद्ध पर्सा जिल्ला अदालतबाट पाँच दिनको म्याद थपको अनुमति लिई थप अनुसन्धान भइरहेको मिश्रले बताए। बिहीबार जिल्ला प्रहरी कार्यालय पर्सामा आयोजित पत्रकार सम्मेलनमा प्रहरी उपरीक्षक मिश्रले चरेसको तस्करीमा संलग्न अन्य व्यक्तिहरूको बारेमा पनि प्रहरीले सूक्ष्म ढंगले अनुसन्धान गरिरहेको बताए।
"टुसा उम्रेको आलु ,प्याज र लसुन स्वास्थ्यका लागि फाइदा कि वेफाइदा ?","काठमाडौं : अंकुरित तरकारी स्वास्थ्यका लागि लाभदायक मानिन्छ। अंकुरित तरकारी खान चिकित्सकहरूले पनि बिरामीलाई सुझाब दिने गर्छन्। यसले पाचन प्रणाली कमजोर भएका व्यक्तिका लागि संजीवनीको काम गर्दछ। यसको नियमित सेवनबाट शरीरलाई चाहिने सबै प्रकारका पोषणतत्वहरू पूर्ति गर्न सकिने चिकित्सकहरू बताउँछन्त। तर, अंकुरित आलु,प्याज र लसुन भने खान नहुने स्वास्थ्य विज्ञहरू बताउँछन्। आलु टुसाउँदा धेरै मात्रामा ग्लाइकोअल्कलोइड्स भन्ने यौगिक उत्पादन हुन थाल्छ । यो प्राकृतिक विषय हो र यसले बिरुवालाई ढुसी र किराबाट बचाउँछ।तीमध्ये एकलाई सोलनिन भनिन्छ र त्यो आलु,गोलभेडा,भ्यान्टा र खुर्सानीमा पाइन्छ। यो मानिस र जनावरका लागि खतरापूर्ण हुन्छ। टुसाएको आलुको सबैभन्दा खतरा भनेको यसमा उत्पादन हुने ग्लाइकोअल्कलोइड हो। जसका कारण आलुको स्वाद धेरै तीतो बन्न जान्छ। यस्तो आलु खाँदा पखाला,बान्ता र पेट दुखाइ हुनसक्छ। पोटेटोज पोस्टहार्वेस्टका लेखक तथा लिंकन विश्वविद्यालयका पोस्टहार्वेस्ट प्रविधिक पाठक डाक्रिस विशपलेअंकुरित आलुमा सबैभन्दा खतरा ग्लाइकोअल्कालोइड हुने र यसले आलुलाई तितो र बान्ता गराउन सक्ने बताएका छन्। उनले बीबीसीलाई बताएअनुसार आलुको हरियो रंग हेरेर यसको उपस्थिति पत्ता लगाउन सकिने बताएका छन्। आलुमा हरियो रङ्गको भयो भने यसमा प्राकृतिक रसायन रहेको मानिन्छ। जो मानव शरीरका लागि घातक हुन्छ। हरियो नभएको आलुमा सोलनिनको तह कम हुन्छ। अंकुर हटाएपछि यदि आलु अझै गलेको छैन,कुहिने कुनै संकेत छैन भने त्यसलाई सुरक्षित रुपमा उपभोग गर्न सकिन्छ। तर, आलुमा हरियो रङ्ग विकसित भएको छ भने नखाँदा नै राम्रो हुन्छ। आलुभन्दा फरक टुसाएको प्याज र लसुन सामान्यत: खान सुरक्षित हुन्छन्। किनभने त्यसमा विषाक्तको जोखिम आलुजस्तो हुँदैन। विज्ञहरू प्याज र लसुनलाई चिसो,अँध्यारो,सुख्खा ठाउँमा भण्डारण गर्न सुझाव दिन्छन्। आलुलाई कसरी भण्डारण गर्ने ?  आलुलाई सुख्खा र अँध्यारो ठाउँमा भण्डारण गर्नुपर्छ। आलु भण्डारण गर्नुअघि धुनु हुँदैन किनभने यसले कुहिने समस्या बढाउँछ। आलुलाई प्याजबाट टाढा राख्नुपर्छ। दुवैले ग्यास र आर्द्रता उत्सर्जन गर्छन्,जसले अंकुरणलाई गति दिन्छ। एजेन्सीको सहयोगबाट"
विपद् जोखिम न्यूनीकरणका लागि पूर्वतयारी गर्न सरकारलाई संसदीय समितिको निर्देशन,"काठमाडौं : प्रतिनिधिसभा अन्तर्गतको कृषि, सहकारी तथा प्राकृतिक स्रोत समितिले बाढीपहिरो डुबानलगायत मौसमजन्य उच्च जोखिममा रहेका क्षेत्रहरू पहिचान गरी विपद् जोखिम न्यूनीकरणका लागि पूर्वतयारी गर्न सरकारलाई निर्देशन दिएको छ। सिंहदरबारमा बिहीबार बसेको समिति बैठकले प्राकृतिक प्रकोपबाट उच्च जोखिममा रहेका क्षेत्रहरू पहिचान गरी पूर्व सूचना प्रणाली सुदृढीकरण गराई विपद् जोखिम न्यूनीकरणका लागि पूर्वतयारी गर्न सरकारलाई निर्देशन दिएको हो। स्थानीय र प्रदेश तहमा सहकार्य गरेर प्रभावकारी कार्ययोजना निर्माण गरी प्राकृतिक प्रकोपबाट हुन सक्ने क्षतिको न्यूनीकरण गर्न गृह, रक्षा, भूमि व्यवस्था सहकारी तथा गरिबी निवारण मन्त्रालयलाई निर्देशन दिइएको समिति सभापति कुसुमदेवी थापाले जानकारी दिइन्। प्रभावकारी जोखिम नियन्त्रण न्यूनीकरण तथा उद्धारका कार्यहरु समयमा नै गर्न सक्ने गरी पूर्वतयारी रहन समितिले गृह मन्त्रालयलाई निर्देशन दिएको छ। त्यस्तै विपद् जोखिम न्यूनीकरणका लागि पूर्वतयारी र सूचना प्रणाली सुदृढ गरी समन्वयात्मक रुपमा कार्यसम्पादन गर्न तयार तथा उद्धार कार्यका लागि आवश्यक पर्ने तालिम प्राप्त जनशक्ति डोजर स्काभेटर, बेलिब्रिज जस्ता उपकरणहरूको समयमानै व्यवस्था गर्न समितिले निर्देशन दिएको सभापति थापाले बताइन्। उद्धार तथा राहत वितरण कार्यमा पीडित व्यक्ति प्रत्यक्ष लाभान्वित हुने गरी कडाइका साथ कार्यसम्पादन गर्ने व्यवस्था अवलम्बन गर्न गृह मन्त्रालय निर्देशन दिएको उनले जानकारी दिइन्। बैठकमा गृहमन्त्री रमेश लेखकले विपद्को पूर्वतयारी र प्रतिकार्यका लागि सरकार तयारी अवस्थामा रहेको जानकारी दिए। उनले प्रतिकार्यलाई प्रभावकारी बनाउन सबै प्रदेशलाई गोदाम घर हस्तान्तरण गरिसकेको उल्लेख गर्दै स्थानीय तहसँग पनि आवश्यक समन्वय भइरहेको धारणा राखे। बैठकमा समिति सदस्यहरूले मनसुनजन्य विपद्बाट जनधनको सुरक्षा तथा क्षति न्यूनीकरणका लागि सरकारले हरेक वर्ष तयारी गरेपनि क्षति भने बढ्दै गएको प्रति चिन्ता व्यक्त गरेका थिए। बैठकले मनसुनको अवस्थाबारे जानकारी दिन हाल प्रयोग गर्दै आएको एसएमएस प्रणालीलाई भरपर्दो र प्रभावकारी बनाउन समेत सरकारलाई निर्देशन दिएको छ।"
"नेप्सेको ओरालो यात्रा कायमै, ७ अर्बको कारोबार गरेर सेयर बजार बन्द","काठमाडौं : साताको अन्तिम सेयर कारोबार दिन नेप्से परिसूचक एकल अंकले घटेर बन्द भएको छ। नेप्से परिसूचक ४४५ अंकले घटेर २५९५७४ विन्दुमा झरेको छ। अघिल्लो दिन बुधबार नेप्से परिसूचक ०३३ अंकले घटेर २६००२० विन्दुमा अडिएको थियो। त्यसअघि मंगलबार परिसूचक ०२२ अंकले घटेर २६००५३ विन्दुमा पुगेको थियो। साताको पहिलो कारोबार दिन आइतबार नेप्से परिसूचक ३२९३ अंकले घटेको थियो। सोमबार भने ४७८ अंकले बढेको थियो। यसदिन कारोबार रकम भने बुधबारको तुलनामा वृद्धि भएको छ यसदिन ३०६ स्क्रिप्सको १ करोड ९६ लाख ५० हजार २१० कित्ता सेयर ७ अर्ब ७८ करोड २ लाख ४२ हजार २४३ रुपैयाँमा खरिदबिक्री भए। बुधबार ५ अर्ब ९४ करोड मूल्य बराबरको सेयर कारोबार भएको थियो। यसदिन कुनै पनि कम्पनीको सेयर सकारात्मक सर्किट लेभलमा कारोबार भएन। ग्रीन डेभलपमेन्ट बैंकको सेयर सर्वाधिक ९१८ प्रतिशतले बढ्यो। सप्तकोशी डेभलपमेन्टको ९ प्रतिशतले बढ्दा बरुण हाइड्रोपावरको ८९३ र पिपुल्स हाइड्रोपावरको सेयर ७१४ प्रतिशतले बढ्यो। रिलायबल समृद्धि योजनाका लगानीकर्ताले भने यसदिन सर्वाधिक गुमाए। सो कम्पनीको सेयर ९३० प्रतिशतले घट्यो। ६२ करोड मूल्य बराबरको सेयर कारोबार गरी बुटवल पावर शीर्षस्थानमा रह्यो। यसैगरी राधी विद्युतको ३९ करोड मूल्यको सेयर कारोबार हुँदा नगदी ग्रुपको ३२ करोड,सिंगटी हाइड्रोपावरको ३१ करोड र बरुण हाइड्रोपावरको २८ करोड मूल्य बराबरको सेयर कारोबार भयो। कारोबारमा आएकामध्ये ९३ स्टक्सको मूल्य बढ्दा १५५ वटाको घट्यो। चार समूहको उपसूचकबाहेक अन्यको उपसूचक नकारात्मक देखिएका छन्। डेभलपमेन्ट बैंक,हाइड्रोपावर,माइक्रोफाइनान्स र म्युचुल फण्डको उपसूचक बढ्दा अन्यको घटेको हो।"
बेलकोटगढीको बजेट बढ्यो,"नुवाकोट : बेलकोटगढी नगरपालिकासहित अधिकांश स्थानीय तहले मंगलबार बजेट सार्वजनिक गरेका छन् । अधिकांशले शिक्षा, स्वास्थ्य, कृषि, आधुनिक उपकरण, पर्यटन, धार्मिक तथा ऐतिहासिक स्थलको संरक्षण र संवर्धनको निर्णय गरेका छन् । नुवाकोटको आठ वर्ष पुरानो बेलकोटगढी नपाको दोस्रो नगरसभामा मेयर जगतबहादुर गुरुङद्वारा प्रस्तुत वार्षिक नीति तथा कार्यक्रम र उपमेयर शिवप्रसाद दाहालद्वारा प्रस्तुत वार्षिक बजेट पारित गर्दै मंगलबार बाघखोरमा सम्पन्न भएको छ । दोस्रो नगर बजेट अधिवेशनबाट आगामी आव २०८२०८३ को नीति, कार्यक्रम तथा विनियोजन विधेयकसहितको नगरसभा सहमतिको साथ सम्पन्न भएको छ । सो नपाको बजेट सभाले आगामी आवको कुल ९७ करोड ६३ लाख १५ हजार २ सय ९८ रुपैयाँको बजेट पारित गरेको छ । सो बजेट गत वर्षको भन्दा ५ करोड रुपैयाँको धेरै हो । बजेटमा कृषि, पर्यटन र पूर्वाधार विकासमा विशेष जोड दिइएको छ । विशेष रूपमा चिम्टेश्वर क्षेत्रको धार्मिक तथा पर्यटकीय सम्भावनालाई दृष्टिगत गर्दै चिम्टेश्वर विकास ऐन ल्याउने र चिम्टेश्वर विकास समितिलाई वैधानिकता दिने व्यवस्था गरिएको छ । स्वास्थ्य सेवा विस्तारको उद्देश्यले वडा नं ८ र १२ मा प्रसूति सेवासहितको बर्थिङ सेन्टर स्थापना, बालमैत्री विद्यालय कार्यक्रम, किसानमैत्री कृषि कार्यक्रम र एसबीबीएस चिकित्सक सेवा विस्तारजस्ता कार्यक्रमलाई प्राथमिकतामा राखिएको छ । सभाले उत्कृष्ट विद्यालय, उत्कृष्ट विद्यार्थी र उत्कृष्ट खेलाडीहरूलाई सम्मानसहित पुरस्कार प्रदान गरिएको मेयर जगतबहादुर गुरुङको भनाइ छ । सो नपामा बालमैत्री विद्यालय घोषणाको तयारी, कृषि, स्वास्थ्य, शिक्षालाई प्राथमिकता दिइएको उनको भनाइ छ । नगरसभामा बेलकोटगढीका उपमेयर शिवप्रसाद दाहाल, निमित्त प्रमुख प्रशासकीय अधिकृत दीपक थिङ, वडाध्यक्षहरू, कार्यपालिका सदस्यहरू, सदस्यहरू, विभिन्न शाखा प्रमुख तथा कर्मचारीहरू, विभिन्न राजनीतिक दलका प्रमुख तथा प्रतिनिधिलगायतले स्थानीय माग र आवश्यकता अनुसारका योजना सञ्चालन गर्नुपर्नेमा जोड दिए । अधिवेशनले स्थानीय स्रोत र साधनको संरक्षण र संवद्र्धन गर्नेसमेत जनाएको छ । यससँगै नुवाकोटको तारकेश्वर, तादी, दुप्चेश्वर, म्यागङ, सूर्यगढी, शिवपुरी, लिखु, किस्पाङसहित अधिकांश स्थानीय तहले आगामी आवका लागि बजेट पारित गरेका छन् । अधिकांशले स्थानीय क्षेत्रको विकास, प्रवद्र्धन, खेल, धार्मिक तथा पर्यटनमा जोड दिएका छन् ।"
इरानबाट २७२ भारतीयसँगै तीन नेपाली आइपुगे दिल्ली,काठमाडौं : इरानबाट तीन नेपाली नागरिक दिल्ली आइपुगेका छन्। बिहीबार २७२ भारतीय र तीन नेपाली नागरिक इरानबाट दिल्ली आइपुगेका हुन्। भारतीय विदेश मन्त्रालयका प्रवक्ता रणधीर जयसवालले सामाजिक सञ्जाल एक्समा अपरेशन सिन्धुअन्तर्गत अहिलेसम्म ३४२६ भारतीयलाई इरानबाट बाहिर निकालिएको बताए। इजरायल र इरानबीचको द्वन्द्वपछि भारत सरकारले अपरेशन सिन्धु सुरु गरेको थियो। भारतीय सरकारले नेपाली र श्रीलंकाका नागरिकको पनि इरानबाट उद्धार गरिरहेको छ। नेपाल सरकारले इरानमा रहेका नेपालीहरूलाई भारतीय सरकारको पहलबाट नेपाल ल्याउने नीति लिएको छ। यसअघि नै परराष्ट्रमन्त्री आरजु राणा देउवाले इरानमा रहेका नेपालीलाई भारत सरकारको पहलबाट उद्धार गर्ने बताएकी थिइन्।
कालीकोटका ९ वटै पालिकाले ल्याए समयमै बजेट,"कालीकोट : कालीकोटमा ९ पालिका वटै स्थानीय तहले बजेट सार्वजनिक गरेका छन् । ३ नगरपालिका र ६ गाउँपालिकाले आव ०८२०८३ का लागि ३ अर्ब ७५ करोड ७१ लाख ९१ हजार ३ सय २९ रुपैयाँ बराबरको बजेट सार्वजनिक गरेका हुन् । आन्तरिक आय नभएका स्थानीय तह संघीय र प्रदेश अनुदानमा निर्भर छन् । राज्यको अनुदानमा निर्भर कालीकोटका स्थानीय तह प्राथमिकतामा नपरेको जिल्ला समन्वय समिति कालीकोटका जिल्ला संयोजक धनजितबहादुर शाहीले बताए । उनले भने, अन्य प्रदेशका पालिका र नगरपालिकामा अर्बौं बजेट अनुदानका रूपमा राज्यले दिएको छ । तर कालीकोटलाई यतिबेलाको बजेटमा संघ र प्रदेश सरकारले सौतेनी व्यवहार गरेको छ । कर्णाली प्रदेशमै दरबन्दीअनुसारका कर्मचारी राज्यले नपठाउनुले प्रस्ट बुझिन्छ कि राज्यले कर्णालीप्रति गर्ने व्यवहार । दक्ष कर्मचारी र तहअनुसारको मानवीय स्रोत हुनुले बजेट कार्यान्वयनमा प्रभावकारिता आउने हो । कर्णाली प्रदेश तथा कालीकोट जिल्लालाई राज्यले गरेको बेवास्ता र लापरबाहीप्रति हामी कर्णालीवासी चिन्तित छौं । शाहीका अनुसार जिल्लाका ९ वटै स्थानीय तहले पहिलो पटक असार १० को समयसीमाभित्र नीति कार्यक्रम तथा बजेट सार्वजनिक गरेका छन् । यसअघि आधाजसो स्थानीय तहको बजेट समयसीमा कटेपछि मात्र आउने गथ्र्यो । सान्नीत्रिवेणी गाउँपालिकाका अध्यक्ष मोहन केसीले पालिकाले सिफारिस गरेका योजनाहरू प्रदेश सरकारको प्राथमिकतामा नपरेको बताए । उनले भने, प्रदेश सरकारले ल्याएको माननीयहरूको नेतृत्वमा बनेको योजना बैंकले फेरि पनि आफ्ना आसेपासे र योजना बेचेर खानेहरूको हितमा नै योजना वितरण गर्यो । यसले कालिकोटका सबै पालिका प्रत्यक्ष मारमा परेका छन् । गाउँपालिकाका उपाध्यक्ष पार्वती सिंहले गाउँसभाबाट आर्थिक वर्ष २०८२०८३ का लागि कुल ४१ करोड ९२ लाख ६२ हजार ४१ रुपैयाँ ४६ पैसाको बजेट सार्वजनिक गरिन् । उनले भनिन्, यो वर्ष सान्नि त्रिवेणी गाउँपालिकाले शिक्षा र कृषि क्षेत्रलाई प्राथमिकतामा राखेर आगामी वर्षका लागि नीति तथा कार्यक्रम ल्याइएको छ । गुणस्तरीय शिक्षाका लागि जनप्रतिनिधि तथा कर्मचारीका छोराछोरीलाई अनिवार्य सामुदायिक विद्यालयमा भर्ना गराउने, उत्कृष्ट शिक्षकलाई सम्मान गर्ने व्यवस्था, बाँझो जमिनमा समूह बनाएर कृषि खेती गर्ने अभ्यासलाई प्रोत्साहन र अनुदान दिने नीति लिइएको छ । यतिबेला तिलागुफा नगरपालिकाले डिजिटल हाजिरी, नरहरिनाथले विद्यालय नर्स, पचाल झरनाले डाक्टर पढ्न छात्रवृत्ति दिने, सान्नित्रिवेणीले शिक्षा र कृषिमा प्राथामिकता दिँदै जनप्रतिनिधि र कर्मचारीका छोराछोरी सरकारी विद्यालयमा अध्ययन गराउने नीति तथा कार्यक्रम प्रस्तुत गरेका छन् । गएको वर्ष कालीकोटका ९ वटै पालिकाले केही महत्वाकांक्षी बजेट ल्याएका थिए । पालिकाको आन्तरिक स्रोत नभएका कारण गाउँ तथा नगर सरकारले ल्याएको बजेटअनुसारको काम नभएको नागरिक अधिकारकर्मी दमनराज बमले बताए । उनले भने, बजेट खर्चअनुसारको उपलब्धि नभएको नागरिकको गुनासो छ । प्रदेश र संघबाट आउने बजेटबाहेक ४ अर्ब खर्च गर्दा पनि नागरिकको जीवनमा परिवर्तन आउन सकेको छैन । प्रत्येक नागरिकले जिल्लाका ९ वटै पालिकाले गरेका कामको हिसाब र उपलब्धि खोज्न सुरु गरेकोले जनमुखी कार्यक्रम ल्याउनै पर्ने तिलागुफा नगरपालिकाका नगर प्रमुख शंकरप्रसाद उपाध्यायले बताए । उनले भने, तिलागुफा नगरपालिकाले शिक्षक नियमित गर्न विद्यालयमा डिजिटल हाजिरीको व्यवस्था गर्ने नीति ल्याएका छौं । यसैगरी नरहरिनाथ गाउँपालिकाका अध्यक्ष नगेन्द्रबहादुर विष्टले मावि तहमा विद्यालय नर्स राख्ने घोषणा गरेको बताए । त्यस्तै, पचाल झरना गाउँपालिकाले डाक्टर पढ्ने विद्यार्थीलाई छात्रवृत्ति प्रदान गर्ने योजना सार्वजनिक गरेको पचाल झरना गाउँपालिका अध्यक्ष देवराज शाही अग्निले बताए । उनको भने, पालिकाले ४३ करोड ८४ लाख ३९ हजार ३ सय ५२ रुपैयाँको बजेट ल्याएको छ । त्यस्तै, शिक्षा र स्वास्थ्यलाई पहिलो प्राथमिकतामा राख्दै रास्कोट नगरपालिकाले ४७ करोड २२ लाख ८२ हजार ५ सय १० रुपैयाँको बजेट सार्वजनिक गरेको छ । खाँडाचक्र नगरपालिको ५३ करोड ५५ लाख ५५ हजार ९ सय २० रुपैयाँको बजेट प्रस्तुत गर्दै नगरप्रमुख कमलबहादुर शाहीले विगतका कार्यक्रमलाई निरन्तरता दिएको बताए । जिल्लामै सबैभन्दा बढी ७० करोड १४ लाख ९ हजार ७ सय १० रुपैयाँको बजेट विनियोजन गरेको तिलागुफा नगरपालिकाले विद्यालय गाभ्ने, सबै बस्तीमा भरपर्दो सडक पुयाउने, अर्गानिक उत्पादनमा जोड दिने कार्यक्रम ल्याएको उपप्रमुख महेन्द्रबहादुर शाहीले बताए । नरहरिनाथ गाउँपालिकाले ५१ करोड ८३ लाख ८० हजार ५ सय रुपैयाँको बजेट ल्याएको छ । पालिकामा पहिलो पटक मावि तहमा विद्यालय नर्स कार्यक्रम ल्याएको पालिका उपाध्यक्ष कमल शाहले बताए । पलाता गाउँपालिकाले ४८ करोड २३ लाख ३२ हजार ८ सय ४६ रुपैयाँको बजेट सार्वजनिक गरेको गाउपालिका उपाध्यक्ष विष्णु रोकाया इन्द्रले बताए । यस्तै शुभ कालिका गाउँपालिकाले ४६ करोड २० लाख ५० हजार ४ सय रुपैयाँ गाउँपालिका उपाध्यक्ष धर्मकला शाहीले प्रस्तुत गरिन् । उनले भनिन्, भौगोलिक रूपमा अति नै विकट रहेको शुभकालिकामा शिक्षा, स्वास्थ्य र पूर्वाधारलाई लक्षित गरी बजेट विनियोजन गरिएको छ । महाबै गाउँपालिकाले ३५ करोड ८७ लाख ४७ हजार ९ सय ६६ रुपैयाँ बजेट सार्वजनिक गरेको गाउँपालिका अध्यक्ष खेमबहादुर सिंह भिजनले बताए ।"
प्रस्तावित तीन न्यायाधीशविरुद्ध पाँच वटा उजुरी,"काठमाडौं : संसदीय सुनुवाई समितिमा सर्वोच्च अदालतका प्रस्तावित तीन न्यायाधीशविरुद्ध पाँच वटा उजुरी परेका छन् । सिंहदरबारमा बिहीबार बसेको समिति बैठकमा प्रस्तावित न्यायाधीशविरुद्ध परेका उजुरी खोलिएको थियो । जसमध्ये तीन न्यायाधीशविरुद्ध पाँच वटा उजुरी परेको समिति सभापति ईश्वरी देवी न्यौपानेले जानकारी दिइन् । त्यस्तै समितिको कार्यक्षेत्रभित्र नपर्ने अन्य दुई वटा उजुरी समेत प्राप्त भएको उनको भनाई छ । उजुरीका विषयमा छलफल गर्न शुक्रबार बस्ने समिति बैठकमा उजुरीकर्तालाई बोलाइएको सभापति न्यौपानेले जानकारी दिइन् । उजुरीकर्तासंग छलफल गरेपछि असार १५ गते प्रस्तावित न्यायाधीशको संसदीय सुनुवाई गर्ने समिति सचिवालयको कार्यतालिका पारित गरिएको सभापति न्यौपानेले जानकारी दिइन्। यही जेठ २७ गते बसेको न्याय परिषद् बैठकले वरिष्ठ अधिवक्ता मेघराज पोखरेल,उच्च अदालत जनकपुरका मुख्य न्यायाधीश श्रीकान्त पौडेल र उच्च अदालत दिपायलका मुख्य न्यायाधीश शान्तिसिंह थापालाई सर्वोच्चको न्यायधीश पदमा नियुक्तिका लागि सिफारिस गरेको थियो । त्यस्तै न्यायपरिषद् सदस्यमा सिफारिस महेश कुमार नेपालको संसदीय सुनुवाई पनि सँगसँगै अघि बढ्ने समितिले जनाएको छ । नेपालविरुद्ध कुनै पनि उजुरी नपरेको सभापति न्यौपानेले बताइन् ।"
टेक एण्ड पे हटाउने निर्णयसँगै इप्पानले फिर्ता लियो आन्दोलन,"काठमाडौं : स्वतन्त्र ऊर्जा उत्पादकहरूको संस्था नेपाल (इप्पान)ले आन्दोलनका सम्पूर्ण कार्यक्रम स्थगित गरेको छ। आगामी आर्थिक वर्षको बजेटमा समावेश गरेको टेक एण्ड पे विद्यु्त खरिद सम्झौता (पीपीए) नीति हटाउने निर्णय भएसँगै इप्पानले आन्दोलनका सम्पूर्ण कार्यक्रम स्थगित गरेको हो। बिहीबार काठमाडौंमा पत्रकार सम्मेलन गर्दै इप्पानका अध्यक्ष गणेश कार्कीले टेक एण्ड पे पीपीए हटाएपछि अब इप्पानको ध्यान नेपाल सरकारले अघि सारेको ऊर्जा विकास लक्ष्यमा केन्द्रित हुने बताए। सरकारले अब आन्दोलनमा जाने वातावरण नबनाउने भन्दै उनले ऊर्जा क्षेत्रमा थप लगानीका लागि सक्रिय हुने धारणा राखे। टेक एण्ड पे का कारण हालसम्म निजी क्षेत्रबाट लगानी भएको १ खर्ब ९ अर्ब रुपैयाँ डुब्ने अवस्था सिर्जना भएपछि आफूहरूले सरोकारवाला निकायलाई उक्त प्रावधान हटाउन ध्यानाकर्षण गराएको र सरकारले आफूहरूको मागलाई सम्बोधन गरेको अध्यक्ष कार्कीले बताए। बजेटमै टेक एण्ड पे पीपीए गर्ने घोषणा भएकोमा यसलाई परिवर्तन गरी वित्तीय जोखिम मूल्यांकनको आधारमा ऊर्जा खपत र निर्यात हुने यकिन भएका विद्युत् प्राधिकरणले दायित्व भुक्तानी गर्न सक्ने सुनिश्चित भएका आयोजनाहरूको पीपीए गर्न सकिने उल्लेख गरिएको उनको भनाइ छ। अध्यक्ष कार्कीले इप्पानले गरेको भद्र र शान्तिपूर्ण आन्दोलनबाटै टेक एण्ड पे पीपीएको प्रावधान हटाउने घोषणा गरिनुलाई महत्वपूर्ण उपलब्धिका रूपमा लिएको जिकिर गरे। ऊर्जा विकास मार्गचित्र, २०८१ को आधारमा पीपीए खुला भई निजी क्षेत्रले ढुक्कका साथ लगानी गर्ने वातावरण निर्माण हुने अपेक्षा गरिएको उनले बताए। उनले सरकारको १३ हजार ५०० मेगावाट आन्तरिक खपत गर्ने तथा १५ हजार मेगावाट विद्युत् निर्यात गर्ने योजनालाई सफल बनाउने दायित्व निजी क्षेत्रको पनि भएको समेत बताए।"
"दक्षिण कोरियामा कुकुरको मासुमा प्रतिबन्ध, बिक्रीका लागि राखिएका कुकुरलाई के गरिन्छ?","रेभरेन्ड जू योङ्बङ् धार्मिक प्रवचनहरू दिने कामबाट फुर्सद भएका बेला मासुका निम्ति कुकुर पाल्ने गर्छन्। तर अहिले त्यो व्यवसाय राम्रो चलेको छैन। अब यो व्यवसाय गैरकानुनी बन्ने सङ्घारमा पुगेको छ। ""गत गर्मीयामदेखि नै हामीले हाम्रा कुकुर बेच्न चाहेका थियौँ। तर व्यापारीहरू अनकनाइरहेका छन्,"" ६० वर्षीय जू ले बीबीसीलाई भने, ""एकजना पनि किन्न आएनन्।"" कुकुरको मासु उपभोगमा प्रतिबन्ध सन् २०२४ मा दक्षिण कोरियाली सरकारले उपभोगका निम्ति कुकुरको मासुमाथि देशव्यापी प्रतिबन्ध लगाएको थियो। गत ज्यानुअरीमा पारित भएको कानुनले जू जस्ता किसानलाई सन् २०२७ को फेब्रुअरीभित्र व्यवसाय बन्द गरेर बाँकी पशु विक्री गरिसक्न समय दिएको छ। तर कतिपयका अनुसार पुस्तौँदेखिको व्यवसाय सम्मिलित उक्त उद्योगलाई चरणबद्ध ढङ्गबाट अन्त्य गर्न समय अपुग छ। साथै अधिकारीहरूले किसान र पालिएका करिब पाँच लाख कुकुरको सुरक्षित व्यवस्थापनबारे केही व्यवस्था गरेका छैनन्। जानकार तथा पशुअधिकारवादीसहित प्रतिबन्धका समर्थकले कानुन कार्यान्वयनका कठिनाइबारे प्रश्नहरू उठाएका छन्। मासुका लागि मार्नबाट बचाइएका कुकुरको पुनर्स्थापनाको कठिनाइ छ। अब ती कुकुरलाई युथेनेजिया वा दु:ख निवारणका लागि नियतवश मारिने काम गरिने चिन्ता उनीहरूमा छ। सरकारले दिएको समयसीमाको मध्यमा आइपुग्दा किसानहरूले कुकुर किन्ने ग्राहक भेटेका बीबीसीले उल्लेख गरेको छ। बीबीसीका अनुसार किसानका फार्म बन्द हुन सकेका छैनन्। यस्तै किसानलाई बिहान बेलुका हातमुख जोर्न चुनौती भएको छ। ""मानिसहरू पीडित छन्,"" कोरिएन असोसिएसन अफ एडिबल डग्सका अध्यक्ष समेत रहेका जू ले भने, ""हामी ऋणमा डुब्दै छौँ, तिर्न सक्दैनौँ, अनि कतिपयले तअर्को काम पनि भेटेका छैनन्। अवस्था निराशापूर्ण छ।"" अवरोधको आँधी ६०० वटा कुकुर तह लगाउन अब चानवुसँग केवल १८ महिना बाँकी छ। त्यसपछि यी ३३ वर्षीय किसानले दुई वर्षसम्मको जेल सजायको जोखिम बेहोर्ने छन्। ""वास्तवमा भन्दा मेरै फार्ममा पनि त्यो समयभित्र कति कुकुर बाँकी रहलान् भनेर मैले सोच्न सकेको छैन,"" उनले भने, ""यतिखेर मैलै मेरा सबै सम्पत्ति यही फार्ममा लगानी गरेको छु। अब मेरा कुकुर किन्ने पनि कोही छैनन्।"" किन्ने कोही छैनन् भनेर उनले केवल ती व्यापारी वा मासु विक्रेतालाई मात्र इङ्गित गरेका होइनन्। उनको सङ्केत पशुअधिकारवादी अभियानकर्मी तथा अधिकारीप्रति पनि लक्षित छन्। उनको विचारमा कुकुरको मासुको व्यापार त अवैध बनाए तर बाँकी बचेका पशुबारे के गर्ने भन्ने स्पष्ट योजना अघि सार्न सकेनन्। त्यस्ता कुकुरको सङ्ख्या पाँच लाख हाराहारीमा रहेको सरकारी अनुमान छ। उनले भने, ""कुनै योजनाविना तिनले कानुन पारित गरे। अब भन्दैछन् हाम्रा कुकुर पनि लिन सक्दैनन्।"" ह्युमेन वर्ल्ड फर एनिमल्स कोरिया (ह्वाक)का अभियान व्यवस्थापक लि साङ्क्यङले ती चिन्तामा सहमति जनाए। ""कुकुरको मासुमा प्रतिबन्ध लगाउने कानुन त पारित भयो तर सरकार तथा नागरिक समूह अझै पनि बाँकी कुकुरको कसरी उद्धार गर्ने भन्नेबारे अन्योलमा छन्,"" उनले भने। कृषि, खाद्य तथा ग्रामीण मामिला मन्त्रालयका प्रवक्ताले बीबीसीलाई ती किसानले कुकुरको स्वामित्व छाडिदिए आश्रयस्थलमा राखेर देखभाल गर्ने काम र स्वामित्व स्थानीय सरकारहरूसँग रहने बताए। तर त्यसपछि ती कुकुरलाई अरूलाई घरमा पाल्न दिएर पुनर्स्थापित गर्ने काम भने चुनौतीपूर्ण छ। कुकुरको मासु उद्योगमा तौल बराबर नाफा हुने हुनाले फार्महरूले ठूलो आकारका कुकुर राख्ने गर्थे। तर दक्षिण कोरियाको सहरी समाज जहाँ मानिसहरू अपार्टमेन्टमा बस्छन् त्यहाँ तिनको रुचि साना आकारका कुकुर पाल्नमा हुने गर्छ। साथै मासुका निम्ति पालिएका कुकुरका फार्मबाट ल्याइएका जनावर पाल्नलाई रोगको आशङ्का र अन्य कारणले पनि समाजमा अरुचि पाइन्छ। त्यस्ता धेरै कुकुर या त पूर्ण वा मिश्रित रूपमा तोसाइनु प्रजातिका हुने गर्छन् जसलाई 'खतरनाक' भनेर वर्गिकरण गरिएको छ र जसलाई घरमा पाल्न सरकारको अनुमति आवश्यक पर्छ। यसबीच उद्धार गरेर राखिने आश्रयस्थलहरू अहिले नै भरिएका छन्। अवरोधहरूका यी आँधीले अनौठो विडम्बना सिर्जना गरेको छ: अन्यत्र कतै लैजाने विकल्प नहुँदा ती कुकुरलाई 'युथनेजिया' गरिन्छ वा मारिन्छन्। चान वू भन्छन्, ""यो अविश्वसनीय छ।"" ""यी समूहहरूको माग अनुसार कानुन बनाइएपछि, उनीहरूले कुकुरहरूको व्यवस्थापनका लागि पनि काम गरे होलान् भन्ने सोचेको थिएँ जस्तो कि उनीहरू आफ्नो जिम्मेवारी लिन्छन् त्यसैगरी। तर अहिले मैले सुनिरहेको छु कि उनीहरू युथनेजिया मात्र एक उपाय हो भनिरहेका छन्।"" कोरियन एनिमल वेलफेयर एसोसिएसनका प्रमुख चो ही क्यूङले सेप्टेम्बर २०२४ मा स्वीकार गरेकी थिइन् कि पशुअधिकार समूहहरूले धेरैभन्दा धेरै जनावर उद्धार गर्ने प्रयत्न गरे पनि ""उद्धार हुन नसकेका कुकुरको सङ्ख्या अझै बाँकी हुनेछ।"" उनी भन्छिन्, ""यदि बाँकी भएका कुकुर 'हराएका वा छोडिएका' बन्न पुगे भने त्यो दर्दनाक कुरा हुन्छ किनभने तिनलाई युथनेजिया गर्नुपर्ने हुन्छ।"" त्यसबारे चिन्ता प्रकट हुन थालेपछि सरकारले उनीहरूलाई मार्ने योजना ""निश्चित रूपमा"" नबनाएको बताएको थियो। हालै कृषि मन्त्रालयले बीबीसीलाई बताए अनुसार वार्षिक रूपमा ६ अर्ब कोरियन वन (४३ लाख डलर) जनावरका लागि आश्रयस्थल बनाउनमा लगाइने छ र आफ्नो व्यवसाय छिटै नै बन्द गर्न चाहने किसानहरूलाई प्रति कुकुर ४५० डलर उपलब्ध गराइने छ। ह्युमेन वर्ल्ड फर एनिमल्स कोरिया (ह्वाक)ले भने मन्त्रालयसँग चरणबद्ध रूपमा कुकुरको मासु व्यवसाय बन्द गर्ने योजनामा उद्धार कार्यको विषय पनि समेट्ने गरी स्पष्ट योजना बनाउन आग्रह गरिरहेको बताएको छ। सन् २०१५ देखि दक्षिण कोरियाली मासु फार्मबाट ह्वाकले करिब २,८०० कुकुरलाई विभिन्न घरहरूमा पठाएको र जनावरसम्बन्धी परोपकारी संस्थाहरूले वर्षौँदेखि फार्ममा रहेका सबै कुकुर उद्धार गर्न सक्लान् भन्ने अपेक्षा राख्न नहुने ह्वाकले बताएको छ। सोल न्याशनल युनिभर्सिटीमा जनावरसम्बन्धी पढाइने भेट मेडिकल एजुकेशनकी निर्देशक चुन म्युङसन बाँकी रहने कुकुरबारे कोरियाली सरकारसँग योजना अभाव रहेकोमा सहमत छिन्। उनी भन्छिन्, ""बाँकी रहने कुकुर कसरी 'तह लगाउने' भन्नेबारे ठोस छलफल आवश्यक छ। "" ""घर घरमा पठाउने र मरण दुवै छलफलको एजेन्डा हुनुपर्छ। तर यदि मासुका लागि काटिनेस्थितिबाट मरणको स्थितिमा पुग्यो भने मानिसहरू दु:खी र आक्रोशित हुने छन् भन्ने बुझिन्छ।"" जीविकोपार्जन सङ्कट कसैले त्यसको समाधानका लागि उद्धार गरेका कुकुरलाई क्यानडा, यूके र अमेरिका जस्ता देशमा कुकुर पाल्न चाहनेहरूलाई पठाइदिएका छन्। सन् २०२३ मा ह्वाकको एक टोलीले आसान सीटीबाट २०० कुकुर उद्धार गरेर अहिले सम्ममा सबै कुकुरहरूलाई क्यानडा र अमेरिका पठाएको छ। त्यस फार्मका पूर्व मालिक ७४ वर्षीय याङ जोङ टेले बीबीसीलाई उद्धारकर्ताहरूले उनका कुकुरहरू ट्रकमा भरिरहँदा प्रदर्शन गरेका करुणा देखेर आफू आश्चर्यचकित भएको बताए। ""उनीहरूले जनावरलाई मानिसलाई जस्तै माया र विनम्रतासाथ व्यवहार गरेको देखेर म त भावुक भएको थिएँ,"" उनले भने। ""हामीले उनीहरूलाई त्यस्तो व्यवहार गर्दैनौँ। हाम्रा लागि कुकुर पाल्नु जीवन निर्वाहको एक उपाय हो। तर पशु अधिकार समूहले कुकुरहरूलाई मानिसहरूलाई जस्तै सम्मानसाथ व्यवहार गरेका थिए त्यसले मेरो मन नै छोयो।"" तर याङले कुकुरको मासुमा प्रतिबन्ध लगाउने कुरामा असहमति प्रकट गरे। ""यदि जनावर भएका कारण कुकुरको मासुमा प्रतिबन्ध लगाउने हो भने किन गाई, सुँगुर वा कुखुरा जस्ता जनावरको मासु चाहिँ खान पाइन्छ? कुरा त उही हो। ती जनावर पनि प्रकृतिमा मानिसका लागि हुन्।"" तर चुनका अनुसार कुकुरको मासु खानु र अरू मासु खानु एउटै होइन। दक्षिण कोरियाको औपचारिक तथा नियमबद्ध मासु उत्पादन प्रणालीमा कुकुरको मासु व्यवसाय परेको छैन त्यसैले खाद्य सुरक्षा र स्वास्थ्यका दृष्टिकोणबाट कुकुरको मासु खानु तुलनात्मक रूपमा खतराजन्य हुन्छ। ह्यूमेन वर्ल्ड फर एनिमल्सका अनुसार चीन, घाना, इन्डोनेसिया, नाइजेरिया, थाइल्यान्ड र भारतको केही भागमा पनि कुकुरको मासु खाइन्छ। कुकुरको मासु खाने दर कोरियाको इतिहासमा तलमाथि भइरहेको देखिन्छ तर पछिल्ला वर्षमा दक्षिण कोरियामा यो सामाजिक रूपमा वर्जित जस्तो बन्दै गइरहेको छ। सरकारले सन् २०२४ मा गरेको एक मत सर्वेक्षणमा जम्मा ८ प्रतिशतले मात्र गएको १२ महिनामा कुकुरको मासु खाएको बताए। सन् २०१५ मा त्यस्तो सङ्ख्या २७ प्रतिशत थियो। करिब ७ प्रतिशतले सन् २०२७ को फेब्रुअरीसम्म पनि खाइरहने बताए। र, करिब ३३ प्रतिशतले प्रतिबन्ध पूर्ण रूपमा कार्यान्वयनमा आएपछि पनि कुकुरको मासु खाइरहने बताए। प्रतिबन्ध घोषणा भएयता कोरियाका १५३७ कुकुर पाल्ने फार्महरूमध्ये ६२३ वटा बन्द भइसकेका छन्। बीबीसीले कुरा गरेका कुकुरको मासु व्यवसाय सम्बद्ध हरेक व्यक्तिले कुकुरको मासु गैर कानुनी बनेपछि आफ्नो जीवन निर्वाहको उपाय के होला भन्नेबारे अनिश्चय प्रकट गरे। कतिले आफू गरिबीमा फर्केको र कोरियाली युद्धका बेला जन्मिएका आफूहरू कसरी भोकै बस्ने भन्नेमा अभ्यस्त रहेको बताए। अरू कतिले कुकुरको मासु उत्पादन भूमिगत रूपमा भइरहने बताए। यो कारबाही खासगरी युवा पुस्ताका लागि विशेष रूपमा चिन्ताजनक भएकोमा धेरै सहमत छन्। ""यो उद्योगमा रहेका युवाहरूले निराशाजनक वास्तविकताको सामना गरिरहेका छन्"" जू भन्छन्। ""उनीहरू आफ्ना कुकुर बेच्न पनि सक्दैनन् र उनीहरू मासु बेच्ने काम छिटै बन्द गर्न पनि सक्दैनन्। अगाडि वा पछाडि जाने बाटो नभएर उनीहरू अड्किएका छन्।"" चान वूले २३ वर्ष अगाडि कुकुरको मासु व्यवसाय थालेका थिए। ""त्यसबेला कुकुरको मासुलाई त्यति नकारात्मक रूपमा हेरिन्नथ्यो।"" ""त्यसो भए पनि,"" उनले भने, ""मेरा वरिपरि रहेका मानिसहरूको टिप्पणी सुन्दा त्यतिबेला पनि कुकुरको मासु व्यवसाय म मेरो बाँकी जीवनभर गरिरहन्छु जस्तो लाग्दैनथ्यो।"" प्रतिबन्ध उनले अपेक्षा गरेको भन्दा चाँडो आयो  त्यो घोषणा भएपछि ""जीवन निर्वाहको बाटो अनिश्चित भएको छ।"" ""अहिले हामी आशा गरिरहेका छौँ कि छुट अवधि केही बढोस् ता कि बाँकी रहेका कुकुरहरूको व्यवस्थापन बिस्तारै गर्न सकियोस्।"" अरू पनि त्यस्तै आशा गरिरहेका छन्। तर जूलाई लाग्छ कुकुरको मासुमाथि प्रतिबन्ध लगाएपछि त्यसमा निर्भर रहेका मानिसहरूमध्ये कैयौँ भने अनिश्चितताको यो समय धेरै झेल्न सक्ने छैनन्।"
मुकुल ढकालको रिटमाथि सुनुवाइ जारी,"काठमाडौं : डामुकुल ढकालले राष्ट्रिय स्वतन्त्र पार्टी (रास्वपा) को महामन्त्री आफू नै भएको दावी गर्दै दायर गरेको रिटमाथि सर्वोच्च अदालतमा सुनुवाइ जारी छ। न्यायाधीश कुमार रेग्मीको इजलासमा सुनुवाइ भइरहेको हो। ढकालले आफू नै रास्वपाको महामन्त्री रहेको र सोही हैसियतमा काम गरिपाउँ भन्दै आजै सर्वोच्चमा रिट दायर गरेका हुन्। राष्ट्रिय स्वतन्त्र पार्टीको कार्यालय ,महामन्त्री कविन्द्र बुर्लाकोटी, पार्टीको प्रवक्ता मनिष झा र राष्ट्रिय स्वतन्त्र पार्टीका सभापति रवि लामिछानेलाई प्रतिवादी बनाउँदै रिट दायर भएको छ। रिटमा उत्प्रेषणको आदेश माग गरिएको छ। ढकालले आफूलाई कारवाही गर्ने पार्टीको निर्णयविरुद्ध निर्वाचन आयोगमा पनि निवेदन दिएका छन्। आफ्नो कारवाहीबारे पार्टीको कुनै पनि पत्र अद्यावधिक नगर्न आयोगलाई भनेका छन्। पार्टी अनुशासनविपरीत अभद्र र अमर्यादित व्यवहार प्रदर्शन गर्नुको साथै पार्टीको छविमा प्रतिकूल प्रभाव पार्ने अभिव्यक्ति दिएको भन्दै रास्वपाले एक वर्षअघि उनलाई महामन्त्री,केन्द्रीय सदस्य र साधारण सदस्य समेत नरहनेगरी निलम्बन गरेको थियो। पार्टीले आफूलाई गरेको कारवाही अवैधानिक भएको उनको दावी छ।"
"रास्वपाको महामन्त्रीमा दावी गर्दै मुकुल ढकालले दायर गरेको रिटमाथि सुनुवाइ सकियो,आदेश आउँदै","काठमाडौं : डामुकुल ढकालले राष्ट्रिय स्वतन्त्र पार्टी (रास्वपा) को महामन्त्रीमा दावी गर्दै दायर गरेको रिटमाथि सर्वोच्च अदालतमा सुनुवाइ सकिएको छ। न्यायाधीश कुमार रेग्मीको इजलासमा सुनुवाइ प्रारम्भिक सुनुवाइ सकिएको हो। सुनुवाइ सकिएकाले केहीबेरमा आदेश आउने अदालत स्रोतले जनाएको छ। ढकालले आफू नै रास्वपाको महामन्त्री रहेको र सोही हैसियतमा काम गरिपाउँ भन्दै आजै सर्वोच्चमा रिट दायर गरेका हुन्। राष्ट्रिय स्वतन्त्र पार्टीको कार्यालय ,महामन्त्री कविन्द्र बुर्लाकोटी, पार्टीको प्रवक्ता मनिष झा र राष्ट्रिय स्वतन्त्र पार्टीका सभापति रवि लामिछानेलाई प्रतिवादी बनाउँदै रिट दायर भएको छ। रिटमा उत्प्रेषणको आदेश माग गरिएको छ। ढकालले आफूलाई कारवाही गर्ने पार्टीको निर्णयविरुद्ध निर्वाचन आयोगमा पनि निवेदन दिएका छन्। आफ्नो कारवाहीबारे पार्टीको कुनै पनि पत्र अद्यावधिक नगर्न आयोगलाई भनेका छन्। पार्टी अनुशासनविपरीत अभद्र र अमर्यादित व्यवहार प्रदर्शन गर्नुको साथै पार्टीको छविमा प्रतिकूल प्रभाव पार्ने अभिव्यक्ति दिएको भन्दै रास्वपाले एक वर्षअघि उनलाई महामन्त्री,केन्द्रीय सदस्य र साधारण सदस्य समेत नरहनेगरी निलम्बन गरेको थियो। पार्टीले आफूलाई गरेको कारवाही अवैधानिक भएको उनको दावी छ।"
संरक्षणको पर्खाइमा विन्ध्यवासिनी पोखरी,"दोलखा : दोलखाको कालिञ्चोक गाउँपालिका८ मा रहेको विन्ध्यवासिनी पोखरी संरक्षणको पर्खाइमा रहेको छ। संरक्षणको अभावले धार्मिक तथा सांस्कृतिक महत्त्व बोकेको साखल्पुको विन्ध्यवासिनी पोखरीको बीच भागमा चिरा चिरा परेका छन्। २० भन्दा बढी घर धुरीलाई पिउने पानी र खेतलाई सिँचाइ सुविधा पुर्याउन सकिने पोखरी संरक्षणको अभावमा रहेको स्थानीय दिलकृष्ण आचार्यले बताए। विन्ध्यवासिनी पोखरीको बीचमा सेतिनाग, देविथान, महादेव, पार्वतीको वासस्थान रहेको किंवदन्ती छ। पाखरीको बीचमा ढुङ्गेधारा पनि निर्माण गरिएको छ। तर, संरक्षण नहुँदा पोखरी सुक्दै गएको छ।"
सीआईएका निर्देशकले भने इरानको आणविक स्थलमा गम्भीर क्षति पुगेको छ,"काठमाडौं : अमेरिकी गुप्तचर निकाय सीआईएका निर्देशकले अमेरिकी आक्रमणले इरानको आणविक स्थलमा गम्भीर क्षति पुर्याएको बताएका छन्। यसले इरानको आणविक कार्यक्रमलाई धेरै वर्ष पछाडि धकेलेको उनले बताए। सीआईएका निर्देशक जोन रेटक्लिफले आक्रमणले प्रमुख स्थान नष्ट गरेको बताए। यद्यपि, उनले इरानको आणविक कार्यक्रम पूर्ण रूपमा नष्ट भएको भनेनन्। यो भनाइ यस्तो समयमा आएको हो जब अमेरिकी रक्षा मुख्यालयको प्रारम्भिक गुप्तचर मूल्याङ्कन प्रतिवेदन अनुसार अमेरिकी आक्रमणबाट इरानको आणविक कार्यक्रम नष्ट नभई केही महिना पछि परेको छ भनिएको थियो। सीएनएन र न्यूयोर्क टाइम्स जस्ता प्रमुख अमेरिकी मिडियाले पनि रक्षा गुप्तचर एजेन्सीलाई उद्धृत गर्दै यो समाचार रिपोर्ट गरेका छन्। अमेरिकी राष्ट्रपति डोनाल्ड ट्रम्पले यस रिपोर्टसँग सम्बन्धित समाचारलाई नक्कली समाचार भनेका थिए ।"
"बिहारबाट दिल्ली जाँदै गरेको बस दुर्घटना, दुईको मृत्यु, एक नेपालीसहित ५० जना घाइते",दिल्ली : भारतको बिहारबाट दिल्ली जाँदै गरेको बस दुर्घटना भएको छ। दुर्घटनामा दुईजनाको मृत्यु भएको छ भने ५० बढी घाइते भएका छन्। घाइतेमध्ये एकजना नेपाली नागरिक रहेको बताइएको छ। बिहारको दरभंगाबाट दिल्ली आउँदै गरेको स्लीपर बस लखनऊ आग्रा एक्सप्रेसवेमा दुर्घटना भएको हो। बसमा लगभग ६० देखि ६५ यात्रु सवार रहेको जनाइएको छ। घाइतेहरूको सैफई मेडिकल इन्स्टिच्युटमा उपचार भइरहेको छ। ट्रकसँग ठोक्किएपछि बस राजमार्गबाट ३० फिट तल खसेको थियो। चालकको लापरवाहीले दुर्घटना भएको उपचाररत घाइतेहरूले बताएका छन्।
"अब नयाँ पुस्ता, नयाँ मानक","सहज हुँदैन पुरानोलाई प्रतिस्थापन गर्न तर पुनस्र्थापित भएरै छोड्छन् एक दिन नयाँ विचार र मानकहरू । चलनचल्तीको भन्दा पृथक् गतिविधि, सोच्ने तरिका, अप्रश्नीय भनिएकाहरूलाई प्रश्न गर्ने हिम्मत समाजविरोधी मानिन्छ । जे अगाडि देख्यो, त्यो नै आखिरी सत्य हो भनिएको समाजमा सत्य अर्काे पनि हुन सक्छ है भन्ने खोज अपराध र कर्म र निक्रिष्ट हर्कतको रूपमा दरिन सक्छ । हरेक कालखण्डमा नवीन पुस्ताको सोच, शैली, अवधारणा र तरिका अनैतिक, अव्यावहारिक र आलोकाँचो ठान्छ, हत्तपत्त रुचाउँदैन पुरानो पुस्ताले । नयाँ विचार दण्डित हुने परम्परा मानव समाजमा नौलो मानिन्न, चाहे त्यो आधुनिक विश्वको वैज्ञानिक सभ्यता होस् या अन्धविश्वासी समाजको पुरानत सभ्यता प्रत्येक नयाँ पुस्ता पुरानो पुस्ताको हैरानी, ताडना र कोपभाजनबाट अभिशप्त छ । विश्व इतिहासमा यस्तै दृष्टान्त पाइन्छ । नयाँ विचारको भ्रूण हुर्काउनु पाल्नु र समाजमा स्थापित गर्नु सुगम कर्ममा दरिन्न । नयाँ विचार भ्रूणमा नै हत्या हुने खतरादेखि पुष्पित र पल्लवित हुँदा हरपल खतराको सामना गर्दै हुर्केको हुन्छ । नयाँ आगोमा टेक्ने आँधीमा उभिने, हिउँपानी र घाम ओस सबै सहने पचाउने ल्याकत राख्दै खारिनु पर्छ । चेप्टो भनिएको सूर्य गोलो छ भनेर २५ सय वर्षपहिले अनुमान गर्ने र प्रमाणित गर्ने ग्रिक गणितज्ञ पाइथगोरस र दार्शनिक एरिस्टोटलाई आफ्नो निष्कर्ष सुनाउन र बुझाउन हम्मेहम्मे परेको थियो । समाजले सहजै पत्याएन, बहुला कुरा भन्यो । आकाशको सूर्य हेरेर समयको अनुमान गर्ने समयमा पोप सिल्भेस्टरले सन् ९६६ मा घडीको आविष्कार गरेर समय व्यवस्थापन गर्न सजिलो बनाइदिँदा पनि चर्काे विरोध गरेर समाजको लय भत्काउने अवाञ्छित गतिविधि भनिएको इतिहास पढ्न पाइन्छ । ईश्वर नै आदि र अन्तिम सत्य भनिएको बेला ईश्वरमाथिको हमला र वज्रपात असामान्य हिम्मतको कुरा थियो । पापी हठी अपराधी र अधर्मी देखिने चुनौती थियो । ईश्वरीय विधि र विधानका विरुद्ध आजको मान्छेको क्रियाकलाप केन्द्रित छ । आविष्कार, चिकित्सा अन्तरिक्षको खोज, विज्ञानको अनेकौं चमत्कार ईश्वर प्रतिकूल अवधारणाहरू हुन् । ईश्वरसँगको निर्भरता छोड्ने प्रथम कदम नै ईश्वरसँग मान्छेको विद्रोह र प्रगतिको यात्रा थियो । दार्शनिक फ्रेडरिक नित्सेले ईश्वर मरेको घोषणा गरे त्यो हिम्मत आजपर्यन्त गर्न मुस्किल छ । विश्वका ८ अर्ब मानिसमा १५ प्रतिशत मान्छे मात्र भौतिकवादी छन् भनिन्छ । ईश्वर एकमात्र सत्य मानिने समयमा ईश्वर मरेको घोषणालाई कति अराजकको मानियो होला ? ईशापूर्व करिब ६०० को समयमा पूर्वीय भूमिमा वेदको निन्दा (ब्रह्म सत्य जगत् मिथ्या) गरेर भौतिक तत्वलाई (अग्नि, जल, तेज, वायु र आकाश) मात्र सृष्टिको आदितŒव र चेतनालाई विशिष्ट गुण मान्ने चार्वाक मत सम्भवतः पहिलो भौतिकवादी विचार तत्कालीन समाजका लागि विवर्जित विषय थियो । २५ सय वर्षअघि गौतम बुद्धले अवलम्बन गरेको शान्तिको मार्ग पनि कम कठिन थिएन । यसर्थ नयाँ विचार आविष्कार र नयाँ अध्याय जहिल्यै र जुनसुकै समाजले हानिकारक भनिदिन्छ । आजसम्म नयाँ पुस्ता र दस्तालाई सहजै ठाउँ छोडेको, बाटो खोलिदिएको इतिहास विरलै होला । नयाँले हामीलाई चौतर्फी घेराबन्दी गरे भन्ने गुनासो इतिहासको अध्ययनको कमीमा आएको धारणा हो । घेराबन्दी तोड्ने संकल्प र हिम्मतमात्र जायज हो । कुनै पनि विचार निरन्तर टिक्न त्यसमा खिया लाग्नु हुँदैन । विचारहरू पनि समयक्रमममा भुत्ते हुन्छन्, जसलाई निरन्तर धार लाउने र खिया झार्ने, आरन र खलाँती आवश्यक हुन्छ । हवाईजहाज बनाउने राइट दाजुभाइको परिकल्पना सन् १९०३ को सफल परीक्षण र लगातार परीक्षणपश्चात् मात्रै मान्यता पाएको वैज्ञानिक आविष्कारले नै आज आवाजभन्दा छिटो उड्ने सुपर सोनिक हवाईजहाज बन्नेसम्मको यात्रातय भएको मानिन्छ । समाजले हरेक नयाँ परिकल्पनालाई पागलपनको संज्ञा दिन्छ । सुप्रसिद्ध दार्शनिक, राजनीतिक, अर्थशास्त्री, इतिहासकार, माक्र्सवादका प्रणेता, समाजशास्त्री कार्ल माक्र्स विचार र दर्शनको दुनियाँमा सन् १९४८ मा कम्युनिस्ट पार्टीको घोषणापत्र लेखेयता सबैभन्दा बढी पढिएका विरोध गरिएका विचार हुन् । विचारको सत्तामा माक्र्स जहिल्यै केन्द्रमा छन् । उनका विचारको विरुद्ध होस् या समर्थनमा विचारहरू घर्षणमा छन्, विचारकहरू घोत्लिएका घोत्लिएकै छन् । माक्र्स पनि तत्कालीन समाजको लागि अराजक नै हुन् । सर्वहारा, मजदुर, भूमिहीन र किसानका हितको कुरा गर्ने माक्र्स व्यवस्था विरोधी समाज विरोधी र सामाजिक मूल्य विरोधी मानिन्छन् । परम्परागत समाजले मूल्य दिएका मानक भत्काएर नयाँ मानवीय मानक सिर्जना गर्ने माक्र्सको दृष्टिकोण शक्ति र सत्ताको हालीमुहालीमा एकछत्र राज गरेर बस्नेको नजरमा बिझाइरह्यो, अझै सयौं वर्ष बिझाइरह्न्छ । १९९७ सालमा मारिएका चार सपूत जसले राणाशाहीका विरुद्ध प्रजातन्त्रको बिगुल फुकेको परिणाम मारिनु पयो । २००७ सालको परिवेशमा राजनीतिमा क्रियाशील दलहरू, प्रजापरिषद् नेपाली कांग्रेस र नेपाल कम्युनिस्ट पार्टी समाजविरोधी अराजक र अनैतिक गतिविधिका वाहक शक्ति थिए । व्यवस्था परिवर्तनको पक्षमा क्रान्ति र आन्दोलनको पक्षमा थिए । त्यसैले उनीहरू तत्कालीन सत्ताको नजरमा आँखी हुने नै भए । २०१६ सालमा बीपी कोइरालाको मन्त्रिमण्डलमा महिला द्वारिकादेवी ठकुरानीको नियुक्ति आजको स्विट्जरल्यान्डमा महिलालाई मताधिकार दिनुभन्दा १२ वर्ष पहिलेको घटना थियो । त्यो घटना नेपाली समाजको चेतभन्दा धेरैअघि भएको कारण सहजै ग्राह्य विषय थिएन । राजा महेन्द्रको २०१७ सालको राजनीतिक कुपछि पनि नेपाली कांग्रेस नेकपालगायतका राजनीतिक शक्तिहरू अराष्ट्रिय तत्व भनेर प्रतिबन्धित थिए । त्यसैले २०४६ सालको परिवर्तन नआएसम्म दण्डका भागीदार बनेर, जेल गए निर्वासन गए, भूमिगत बने । २००६ सालमा लमजुङमा हलो जोत्ने अगुवाइ गरेका हरिभक्त शेषकान्त र तोयानाथहरूको (२७ बाहुनहरू) गरेको प्रतीकात्मक विद्रोह, समतावादी चेत वैषम्य समाजले पचाउन सकेन । त्यसैले परिवर्तन र विद्रोहको चेतलाई गीतमार्फत व्यंग्य गरियो । शेषकान्त लेप्टेन, हरिभक्त तिघ्रे, तोयानाथ पण्डित, हलो जोती बिग्रे बाहुनले पनि हलो जोत्न हुन्छ, कुनै पनि जात कामको आधारमा निषेध र अयोग्य हुँदैनन् भन्ने अभिप्राय हलो जोत्नेहरूको देखिन्छ । समाजले बिग्रेको, बहुलाएको जात फालेको, अपसकुनको काम गरेको भनेर चित्रण गरेर परिवर्तनकारी चेतनालाई खिज्याएर जेल कोचेको थियो । समाजमा नयाँ विचारहरू अपच हुन्छन् । यो हरेक समयको, हरेक समाज र देशको विडम्बनायुक्त परिस्थिति हो । नयाँलाई निषेध, प्रतिरोध, हतोत्साहित पार्न सत्ताले अनेकन हथकण्डा प्रयोग गर्छ । समाजमै प्रतिकारको भाष्य निर्मित गरेर लडाउन र सामाजिक अस्वीकृतिका लागि ज्यादती गर्छ । दमन र उत्पीडनको सहारा लिन्छ । प्रतिकूल परिस्थिति निर्माण गरिदिन्छ । लक्ष्मीप्रसाद देवकोटाले साहित्यमा नयाँ लहर ल्याइदिए तर शासकहरू उनको चेतविरुद्ध थिए र उनी पनि बहुला बनाइए । बालकृष्ण समले आधुनिक नेपाली महाकाव्यमा परम्परगत महाकाव्य लेखनको केन्द्र कुलीन र सम्भ्रान्त नायक बनाउने चलन विस्थापन गर्दै चिसो चुलो महाकाव्य २०१५ सालमा लेखे । जसमा अछुत भनिएको एक सामान्य दमाईलाई नायक बनाएर नयाँ नायकको प्रस्तावना गरेर एउटा क्रमभंग गरिदिए । यो साहित्यिक कर्मको पनि शास्त्रीयतावादीहरूले व्यापक र धुवाँदार विरोध गरे । २०६२ सालमा विषे नगर्चीको बयानमा कवि श्रवण मुकारुङले पृथ्वीनारायण शाहको समकक्षता प्रदान गरेकोमा पनि विमति राखियो । शाहलाई नेपाल एकीकरणको एकलौटी जस दिएको पढेको समाजले विषेले यो राज्य मेरो पनि हो यसमा मेरा पुर्खा र सबै नेपालीको इतिहास रक्षा र इतिहास परिवर्तनको हिस्सा मागेको कविता लेख्दा अपच ठानियो । नयाँ विचार बोक्दैमा नयाँ हुँदैमा सबै टिक्दैनन् । कति कति नयाँ विचार नयाँ मान्छे र सोचको विलुपीकरण भएको छ । नेपालको राजनीतिक इतिहासमा प्रजा परिषद् एकादेशको कथा बन्यो । नयाँ भन्नेबित्तिकै राम्रो भन्ने भाष्य गलत छ । नयाँलाई परिक्षित नहुन्जेल शंकाको लाभ प्राप्त हुन्छ । आजसम्म यो युगमा नयाँ पुस्ताले जुन र जे जस्ता चिन्तन अघि सारेर समाजमा तरंग पैदा गरे ती सब तत्कालीन समयका लागि अराजक, अनैतिक र अयुगीन विचार थिए । त्यसैले विचारहरू उत्पादन हुन्छन्, विमर्शमा जान्छन्, ज्ञान बन्छन् र समाजमा वितरित हुन्छन् । सहज हुँदैन पुरानोलाई प्रतिस्थापन गर्न तर पुनस्र्थापित भएरै छोड्छन्, नयाँ विचार र मानकहरू । सामान्य मान्छेले परिकल्पना गरेकोभन्दा पृथक् परिकल्पना नै समाज रूपान्तरण र परिवर्तनको आजको अवस्थाको निरन्तरता हो । कुनै समय छाता ओढ्नेहरू दलितले छोएको खाने र सबै मान्छे समान हुन् भन्नेहरू, पत्रपत्रिका पढ्नेहरू, फिल्म हेर्ने र खेल्नेहरू रेडियो सुन्नेहरू, लभ म्यारिज गर्नेहरू, स्कुल खोल्नेहरू, आधुनिक गीत, संगीत सुन्ने र गाउनेहरू, याप गाउनेहरू, कविता लेख्नेहरू, प्रेमपत्र कोर्नेहरू, क्लब जानेहरू, डिस्को छिर्नेहरू, चर्पी बनाउनेहरू झन् घरभित्रै चर्पी बनाउनेहरू समाज भँडुवा मानिन्थे । आज पनि नयाँ पार्टी खोल्नेहरू, नयाँ चिन्तन र विचारमा काम गर्नेहरू विचार नभएका लाग्छन् । पुरानो पुस्ता नयाँ पुस्तामा जहिल्यै खोट देख्छ, पुस्तान्तरणमा भाँजो हाल्छ तर पनि सब बाधा व्यवधानलाई पन्छाउँदै नयाँ पुस्ता र दस्ता अघि जान्छ । यो समाज विज्ञानको नियम नै हो । नयाँ विचारले नैतिकता, धर्म, ईश्वर, परम्परा र संस्कृतिको पुनरावलोकन गर्दै पुनर्निर्माण र विनिर्माण गर्नुपर्छ भन्ने मत राख्छ । शास्त्रीय नैतिकता र अनैतिकताको परिभाषा बदल्न खोज्छ ।"
युके र कतार पठाइदिन्छु भन्दै ठगी गर्ने दुई जना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी युके र कतार पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा दोलखाको बैतेश्वर गाउँपालिका३ घर भई काठमाडौंको तारकेश्वर नगरपालिका६ बस्ने ३१ वर्षीया नबिना दाहाल घिमिरे र सर्लाही कौडेना गाउँपालिका४ घर भई काठमाडौंको कागेश्वरी मनोहरा नगरपालिका९ बस्ने ४३ वर्षीय लछुमन साह तेली रहेका छन्। पक्राउ परेकामध्ये नबिनाले युके पठाइदिन्छु भन्दै २ जना पीडितबाट ५२ लाख रुपैयाँ र लछुमनले कतार पठाइदिन्छु भन्दै ३ जना पीडितबाट ६ लाख रुपैयाँ लिई सम्पर्कबिहीन भएको भन्ने पीडितहरूको उजुरीका आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले नबिनालाई काठमाडौं महानगरपालिका२२ सुन्धाराबाट मंगलबार र लछुमनलाई काठमाडौं महानगरपालिका३२ काँडाघारीबाट बुधबार पक्राउ गरेको हो। उनीहरूलाई आवश्यक अनुसन्धान तथा कारबाहीको लागि वैदेशिक रोजगार विभाग पठाइएको छ।
सेती राजमार्ग सुदूरको गेम चेन्जर प्रोजेक्ट,"अछाम : नेपालको उत्तरी दक्षिण जोड्ने सबैभन्दा छोटो दूरी रहेको सुदूरपश्चिम प्रदेशको गौरवको योजना हो सेती राजमार्ग। बहुचर्चित, बुहुप्रतीक्षित सेती राजमार्ग सुदूरपश्चिमको समृद्धिको मेरुदण्ड हो। नेपालभारतचीन त्रिदेशीय सम्बन्धलाई आर्थिक र भौगोलिक रूपमा नजिक ल्याउने उद्देश्यले दक्षिणतिर कैलालीको तिकुनिया टीकापुरदेखि सुरु भई उत्तरतिर ताक्लाकोट पुग्ने सेती राजमार्ग केवल कच्ची ट्र्याक मात्रै होइन, सुदूरपश्चिमका जनताको सपना, संघर्ष र सम्भावनाको सडक हो। त्रिदेशीय सम्बन्धलाई आर्थिक एवं भौगोलिक रूपमा नजिक ल्याउने महत्वपूर्ण कडी हो। विकास, व्यापार र समृद्धिको ढोका खोल्ने अपेक्षासहित निर्माणमा लागेको यो सडकले सुदूरपश्चिमलाई राष्ट्रिय तथा अन्तर्राष्ट्रिय व्यापारिक गतिविधिमा प्रत्यक्ष सहभागी गराउने विश्वास गरिएको छ। कैलाली र डोटीको पूर्वी भाग, अछाम, बाजुरा र बझाङ जिल्लाका महत्वपूर्ण धार्मिक तथा पर्यटकीय गन्तव्य राजमार्गसँग जोडिएका छन्। विशेषगरी हिन्दु धर्मावलम्बीका लागि आस्थाको केन्द्र मानिने कैलाश मानसरोवरसम्म पुग्न सेती राजमार्ग पश्चिमभरिमा सबैभन्दा छोटो र कम लागत लाग्ने महत्वपूर्ण आयोजना हो। धार्मिक मान्यताअनुसार कैलाश मानसरोवर जान भारतको नैमिसारण्यदेखि यात्रा सुरु गर्नुपर्छ। सेती राजमार्गले नैमिसारण्यदेखि भारतको तिकुनियाँ हुँदै टीकापुर, डोटीको पूर्वीभाग, अछामको वैद्यधानधाम, बझाङको खप्तड हुँदै ताक्लाकोटबाट कैलाश मानसरोवर जान सकिन्छ। राजमार्गको दक्षिण खण्डमा कैलाली, अछाम, डोटी र बाजुरा समेटिन्छ। दक्षिणी खण्डमा धमाधम काम भइरहेको छ। दक्षिणी खण्डमा ट्र्याक खोल्ने, सडक स्तरोन्नति, कालोपत्रेका लागि तयारीको काम भइरहेको छ। सेती राजमार्ग निर्माण कार्य सुरु भएको १५ वर्ष बितेको छ। यो वर्षमा सोचेअनुरूपको उपलब्धि भएको छैन। राज्यबाट हुनेपर्ने नीतिगत निर्णयमा ढिलाइ र भएको निर्णयहरू पनि तत्काल कार्यान्वय नहुँदा सुदूरबासीेहरूको सपनासँग जोडिएको सेति राजमार्गले गति लिन नसकेको हो। कैलाली र अछाममा सडकको काम भइरहेको भए पनि सबैभन्दा ठूलो भाग र जटिल मानिएको डोटीमा पर्ने ४० किलोमिटर क्षेत्रमा भने काम सुरु हुन सकेको थिएन। रुख कटानका लागि दुई पटकसम्म मन्त्रीपरिषदबाट निर्णय हुँदा समेत कार्यान्वय हुन सकेको थिएन। डोटीको ठूलीगाडसेतीबूढीगंगा दोभानमा ४० किलोमिटर सडक निर्माणका लागि राष्ट्रिय वनको ८० हेक्टर जग्गामा रहेको २ हजार ७८५ रूख कटान गर्न दिने निर्णय मन्त्रीपरिषदले गरेको थियो। वन ऐन २०७६ अनुसार राष्ट्रिय प्राथमिकता प्राप्त आयोजना, लगानी बोर्डबाट लगानी स्वीकृत भएको योजना राष्ट्रिय गौरवको आयोजना सञ्चालन गर्न वन क्षेत्रको प्रयोग गर्नुको विकल्प नभएमा प्रचलित कानुन बमोजिम वातावरणीय परीक्षणबाट त्यस्तो योजना सञ्चालन गर्दा वातावरणमा उल्लेखनीय प्रतिकूल असर नपर्ने गरी वनको कुनै भाग प्रयोग गर्न स्वीकृत दिन सक्ने उल्लेख छ। आयोजनाले रुख कटान भोगाधिकार पश्चात वृक्षरोपण, पाँच वर्षसम्म रूख हुर्काउन सम्भार गर्न लगायतका आवश्यक पर्ने रकम वन विकास कोषमा जम्मा गर्नुपर्ने हुन्छ। रूख कटानका लागि वन विकास कोषमा सेती राजमार्गको कार्यालयले ४० करोडभन्दा बढी रकम जम्मा गर्नुपर्ने हुन्छ। उक्त रकम जम्मा गर्न नसक्दा रूख कटानको काम अगाडि बढ्न सकेको थिएन। लामो सकसपछि ४० करोड जम्मा गर्न नपर्ने गरी रुख कटान गर्न पाउने गरी सम्झौता भइसकेको छ। डोटीको ठूलीगाडसेतीबूढीगंगा दोभानमा ४० किलोमिटर सडक निर्माणका लागि राष्ट्रिय वनको ८० हेक्टर जग्गामा रहेको २ हजार ७८५ रूख कटान लागि जेठ २१ गते सम्झौता भई कटानका लागि प्रक्रिया अगाडि बढेको छ। करिब तिन वर्षदेखि रोकिएको डोटी क्षेत्रको रुख कटानका लागि सम्झौता भएसँगै राजमार्ग बन्छ भन्ने आशा पलाएको छ। सेती राजमार्ग बन्दैन कि भन्ने निराशाका बीच रुख कटानको खबरले राजमार्गबाट छोटो दूरीको यात्रा गर्ने व्यग्र प्रतिक्षामा रहेका सुदूरबासीहरूमा आशाको सञ्चार जागाएको छ। रुखको लगत संकलन गरी रुखमा टाँचा लगाउने काम वन डिभिजन कार्यालय डोटीले गरिरहेको छ। सडक निर्माणको क्षेत्रभित्र पर्ने ३ वटा सामुदायिक वनको रुख कटानका लागि तत्कालै अनुमति दिने गरी काम अघि बढेको छ। रुखमा टाँचा लगाउने त्यसपछि रुखको लगत संकलन गरी कटान मुछान र घाटगद्दी गर्ने प्रक्रिया रहेको छ। अहिले अछामको साँफेबगरबाट धनगढी पुग्न २७० किलोमिटरमा कम्तीमा ८ देखि ९ घण्टा समय लाग्छ। बौनियादेखि सेती राजमार्ग हुँदै साँफेबगरसम्मको दूरी १ सय ४४ किलोमिटर अवस्था ठ्याक्कै आधा छ। साँफेबगरको रहेको आयोजनाको कार्यालयदेखि कैलालीको बौनियाँ १४४ किलोमिटर मात्र छ। सेती राजमार्ग अन्तर्गत दक्षिणी खण्डमा हालसम्म १२६ किलोमिटर ट्र्याक मात्र खोलिएको छ। दक्षिणी खण्ड २०४ किलोमिटर रहेको छ। ७८ किलोमिटर ट्र्याक खोल्न बाँकी रहेको छ। राजमार्गअन्तर्गत दक्षिणी खण्डको कैलाली क्षेत्रमा ७२ किलोमिटर, अछाममा ८०, डोटी ४० र बाजुरा क्षेत्रमा १२ किलोमिटर सडक पर्छ। हालसम्म कैलालीको २ किलोमिटर ट्र्याक खुल्न बाँकी छ भने डोटीको ४०, अछामको २४ र बाजुराको १२ किलोमिटर ट्र्याक खोल्न बाँकी रहेको छ।"
ललितपुरमा बाढीले बगाएर सवइञ्जिनियर दाहालको मृत्यु,ललितपुर : ललितपुरमा बाढीले बगाएर सवइञ्जिनियरको मृत्यु भएको छ । महाँकाल गाउँपालिका६ ठुलादुर्लुङमा खोल्सामा बुधबार साँझ आएको बाढीले बगाएर २१ वर्षीय सवइञ्जिनियर सविन दाहालको मृत्यु भएको वडाअध्यक्ष विनोद चौलागाईंले जानकारी दिए। उनकाअनुसार दाहाल महाँकाल४ कालेश्वर स्थायी ठेगाना भई ललितपुर महानगरपालिका२९ हरिसिद्धी बस्दै आएका थिए। खोल्सामा ७:३० बजेतिर बाढी आएको थियो। हराएको जानकारी पाएपछि बेलुकी १० बजेतिर खोजी गर्दा मृतकको शव फेला परेको हो।
घाटा बजेट प्रस्ताव गरेपछि चन्द्रागिरि नगरको बजेट एमालेद्वारा बहिष्कार,"काठमाडौं : चन्द्रागिरि नगरपालिकाले आर्थिक वर्ष २०८२८३ का लागि घाटा बजेट प्रस्ताव गरेपछि एमाले पार्टीले उक्त बजेट बहिष्कार गरेको छ । पार्टीले प्रेस वक्तव्य जारी गर्दै घाटा बजेटले नगरलाई आर्थिक संकटतर्फ धकेल्ने स्पष्ट पारेको छ । एमालेका अनुसार नगरमा आम्दानीभन्दा बढी खर्च गर्ने प्रस्ताव गरिएको छ, जुन नगरको वित्तीय अनुशासनविपरीत छ । चालू आर्थिक वर्षमा सम्पन्न भएका योजनाहरूको ४० करोड रुपैयाँको भुक्तानी बाँकी रहँदा फेरि नयाँ योजना ल्याउनु गैरजिम्मेवार कदम भएको एमालेको भनाइ छ । आन्तरिक आय न्यून रहँदा पनि १ अर्ब ४८ करोड आम्दानीको असम्भव प्रक्षेपण गरिनु, करको भार दोब्बर बनाउने तयारी हुनु जनविरोधी कदम भएको एमालेको आरोप छ । बजेट निर्माणमा नगरप्रमुखले उपप्रमुखको नेतृत्वमा रहेको समितिलाई छलेर आफैं बजेट तयार गर्नु विधिविपरीत रहेको भन्दै पार्टीले आपत्ति जनाएको छ । जनताले तिरेको करको दुरुपयोग रोक्न, वित्तीय अनुशासन कायम गर्न र दिगो नगर विकास सुनिश्चित गर्न पार्टी प्रतिबद्ध रहेको स्पष्ट पार्दै, जनउत्तरदायी र सुशासनयुक्त स्थानीय सरकार निर्माणमा सबै नगरवासीको साथको अपेक्षा गरिएको छ ।"
सन्दीप लामिछाने र ललित राजवंशीको छलाङ,"काठमाडौं : नेपाली राष्ट्रिय क्रिकेट टोलीका दुई स्पिनर सन्दीप लामिछाने र ललितनारायण राजवंशीले अन्तर्राष्ट्रिय क्रिकेट परिषद् (आईसीसी) को टीट्वेन्टी अन्तर्राष्ट्रिय वरीयतामा छलाङ मारेका छन्। टीट्वेन्टी बलरतर्फ लेग स्पिनर सन्दीप लामिछानेले एकैपटक ४१ स्थान सुधार गर्दै ७५औं स्थानमा उक्लिएका छन्। उनले स्कटल्यान्डमा भएको टीट्वेन्टी अन्तर्राष्ट्रिय शृंखलाको चार खेलमा नौ विकेट लिएका थिए। यसैगरी बायाँहाते स्पिनर ललितनारायण राजवंशी पनि एकै पटक २९ स्थान सुधार गर्दै ५४औं स्थानमा उक्लिएका छन्। उनले स्कटल्यान्डमा भएको शृंखलामा चार विकेट लिएका थिए। यस्तै बलरतर्फ दीपेन्द्रसिंह ऐरी ८१औं स्थानमा छन्। उनी अघिल्लो वरीयताभन्दा एक स्थान खस्किएका छन्। ललित राजवंशीले एकदिवसीय बलरको वरीयतामा पनि पाँच स्थान सुधार गर्दै ४८औं स्थानमा छन् भने एक स्थान सुधार गरेका सन्दीप लामिछाने ५४औं स्थानमा छन्। टीट्वेन्टी अलराउन्डरतर्फको वरीयतामा दीपेन्द्रसिंह ऐरी तेस्रो स्थानमा यथावत छन्। टीट्वेन्टी अलराउन्डरतर्फ भारतका हार्दिक पान्ड्या शीर्ष स्थानमा छन् भने दोस्रो स्थानमा अस्ट्रेलियाका मार्कस स्टोइनिक्स छन्। यस्तै कुशल भुर्तेलले ६ स्थान सुधार गर्दै ३२औं स्थानमा उक्लिएका छन्। टीट्वेन्टी अलराउन्डरतर्फ आठ स्थान खस्किएका गुलसन झा ६१, पाँच स्थान खस्किएका कप्तान रोहितकुमार पौडेल ६६, ६ स्थान तल झरेका कुशल मल्ल ६८ र एक स्थान खस्किएका करण केसी ८१औं स्थानमा छन्। यस्तै एकदिवसीय अलराउन्डरतर्फ दीपेन्द्रसिंह ऐरी ५४, सोमपाल कामी ५६, सन्दीप लामिछाने ५९, करण केसी ६५, कुशल मल्ल ७४, ललितनारायण राजवंशी ८२, गुलसन झा ९२ र आरिफ शेख ९९औं स्थानमा छन्। एकदिवसीय ब्याटिङतर्फ भने कुशल भुर्तेल ८७, आरिफ शेख ९०, आसिफ शेख ९४ र कप्तान रोहित पौडेल ९९औं स्थानमा छन्। टीट्वेन्टी ब्याटिङमा दीपेन्द्रसिंह ऐरी ६१, दुई स्थान तल झरेका कप्तान रोहित पौडेल ६६, दुई स्थान खस्किएका आसिफ शेख ७८ र १० स्थान सुधार गरेका कुशल भुर्तेल ८३औं स्थानमा छन्। नेपाल टीट्वेन्टी अन्तर्राष्ट्रिय वरीयताको १८औं स्थानमा छ भने एकदिवसीय वरीयतामा १७औं स्थानमा छ।"
रवैयाले चुकाएको बजेटको बाटो,"समयमै बजेट ल्याउन नसक्नुको नैतिक जिम्मेवारी नेतृत्वले लिनुपर्छ। विधि र विधानमाथि कोही पनि हुँदैन। बेलामा बजेट नल्याउँदा विकास हुन सकेन भनेरै संघीय सरकारले ल्याउने मिति संविधानमा तोकियो। हत्तपत्त कुनै पनि देशमा त्यसरी बजेटको मिति संविधानमा लेखिन्न। हाम्रा सरकारहरू थेत्तरो हुने प्रवृत्ति नै हुँदा बुझक्की संविधान सभा सदस्यहरूले संवैधानिक बाध्यताको व्यवस्था गरे। त्यसयता बजेटले मिति बिराएको चाहिँ छैन। प्रदेश र स्थानीय तहले पनि बजेट ल्याउने समयको सीमा कानुनै व्यवस्था छ। प्रदेशहरूले असार १ र स्थानीय सरकारहरूले १० गतेभित्र बजेट ल्याइसक्नुपर्छ। स्थानीय सरकार सञ्चालन ऐन, २०७४ को दफा ७१ (१) ले गरेको बजेटको समय सीमालाई प्रत्येक वर्ष कुनै न कुनै स्थानीय तहले तोड्दै आएका छन्। देशकै अगुवा स्थानीय सरकार अर्थात् काठमाडौं महानगरपालिकाले यसपालि समयमा बजेट ल्याउन सकेन, ल्याएन। त्यस्ता पालिका देशमा अरू पनि भए। अन्तरसरकारी वित्त व्यवस्थापन ऐन, २०७४ को दफा २१ ले बजेट असार १० भित्र ल्याउनुपर्ने व्यवस्थालाई टेको दिएको छ। काठमाडौं महानगर र अरू गाउँपालिकासमेत गरी ३९ स्थानीय सरकारले बजेट ल्याएनन्। यो भनेको कानुनको धज्जी उडाउनु र विधिको विधानलाई प्रहार गर्नु हो। कानुनी प्रावधानहरूले स्थानीय तहको वित्तीय अनुशासन र पारदर्शितालाई सुनिश्चित गरेका हुन्। तर, बजेट नल्याएर स्थानीय तहले आफ्नो अकर्मण्यतामात्रै सिद्ध गरेका छैनन्, जवाफदेहिताविहीन बनेका छन् र प्रजातान्त्रिक शैली विपरीतको कर्म गरेका छन्। चालु आर्थिक वर्षमा २४ अर्ब ६६ करोडको बजेट भएको काठमाडौं महानगरका प्रमुख बालेन साह र प्रमुख प्रशासकीय अधिकृत सरोज गुरागाईंबीचको असमझदारीका कारण समयमै बजेट ल्याउन सकेन। त्यो जनताको समस्या होइन, प्रमुख साहकै समस्या हो। उनले व्यक्तिगत कुण्ठा र आक्रोशको आगोमा जनताप्रतिको जवाफेहितालाई पोल्नु हुँदैनथ्यो। महानगर प्रवक्ता नवीन मानन्धर बजेट ढिला आए पनि केही फरक पर्दैन भन्दै गैरजिम्मेवार प्रस्तुत भएका छन्। धरान उपमहानगरपालिकामा पनि नगरप्रमुखको निष्क्रियताका कारण बजेट समयमै प्रस्तुत हुन सकेन। धरान र काठमाडौंका प्रमुखको निर्वाचनको पृष्ठभूमि खाँटी स्वतन्त्र हुनु मात्रै नभई बेलाबेला विधिकै खिल्ली उडाउने रहँदै आएकै हो। बजेटप्रति पनि उनीहरूको रबैया एकैनास देखियो। त्यसले दलविहीन व्यक्ति अनुत्तरदायी हुने सन्देश स्थापित हुन बल पुगेको छ। नेतृत्व भनेको समझदारीमा सबैलाई लिन सक्ने क्षमता हो, दायित्व पनि हो। त्यसैमा उनीहरू पटकपटक चुकेका छन्। बजेटको सन्दर्भमा नराम्ररी चुके। बजेट समयमा नल्याउनु आर्थिकमात्रै होइन, राजनीतिक अनुशासनहीनता पनि हो। बजेट आफैंमा राजनीति दस्तावेज हो। समयमै बजेट नल्याउँदा विकास प्रक्रिया प्रभावित हुन्छ, अनि महालेखा परीक्षकको लेखापरीक्षणमा नीतिगत बेरुजु देखिन्छ। यसले पालिकाको मूल्यांकनमा नकारात्मक असर पार्छ। आखिर मार त्यहाँका जनतालाई पर्छ। समयमै बजेट ल्याउन नसक्नुको नैतिक जिम्मेवारी नेतृत्वले लिनुपर्छ। विधि र विधानमाथि कोही पनि हुँदैन।"
लागुऔषध नियन्त्रणका लागि छुट्टै विभाग स्थापना हुन्छ : गृहमन्त्री,"काठमाडौं : गृहमन्त्री रमेश लेखकले लागुऔषध नियन्त्रणका लागि छुट्टै विभाग स्थापना गर्ने बताएका छन्। बिहीबार काठमाण्डौंमा आयोजित लागुऔषध दुरुपयोग तथा अवैध ओसार पसार विरुद्धको अन्तर्राष्ट्रिय दिवसका अवसरमा आयोजित कार्यक्रममा बोल्दै मन्त्री लेखकले आगामी आर्थिक वर्षभित्र गृह मन्त्रालयअन्तर्गत लागुऔषध नियन्त्रण विभाग स्थापना गर्ने बताएका हुन्। प्रधानमन्त्री तथा मन्त्रिपरिषद्को कार्यालयले अनावश्यक विभागको संख्या घटाउने र मर्ज गर्ने तयारी गरिएका बेला गृहमन्त्रीले गृहमन्त्रालय मातहतमा नयाँ विभाग स्थापना गर्न लागेका हुन्। गृहमन्त्री लेखकले लागुऔषध नियन्त्रण सरकारको उच्च प्राथमिकतामा रहेको बताए। लागुऔषधसेवन दुर्व्यसनकै कारण सडक दुर्घटना, आत्महत्या, साइबरक्राइम लगायतका घटनाहरु हुने गरेको उनले बताए। मुख्य विषय भनेको यसको रोकथाम हो। जनचेतना महत्वपूर्ण विषय हो। लागुऔषधको दुरुपयोगले समाजलाई समाजलाई भयावह ढंगले प्रभावित गरेको छ। लेखकले भने, लागुऔषध नियन्त्रणका लागि समाज, घर, टोल र विद्यालयसम्म पुगेर सचेतनामुलक कार्यक्रम आवश्यक छ। लागुऔषध नियन्त्रणको अभियानमा सहयोग गर्न आग्रह गर्दै मन्त्री लेखकले सरकारको प्रयासले मात्रै नियन्त्रण कठिन रहेको बताए।एक लाख ३४ हजार जना लागुऔषध सेवन कर्ता रहेको तथ्याङ्क छ। समाज नराम्रोसित प्रभावित हुदैछ। उनले भने,मुलुकभरका कारगारका कैदीबन्दीहरुमध्ये दोस्रो ठूलो संख्यामा लागुऔषध दुर्व्यसन, ओसारपसार, भण्डार गर्नेहरुको संख्या छ। यसबाट पनि यसको अवस्था प्रष्ट हुन्छ। त्यस्तै प्रहरी महानिरीक्षक दिपक थापाले विश्वव्यापी समस्याको रुपमा रहेको लागुऔषध नियन्त्रण र रोकथामका लागि प्रहरी गम्भीर भएर लागेको भन्दै सबै यसका विरुद्ध एकजुट लाग्नुपर्ने बताए। उनले लागुऔषधका कारण शान्ति सुरक्षामा प्रतिकुल प्रभाव पर्ने भएकाले यसका विरुद्ध सामूहिक प्रतिवद्धता आजको आवश्यकता रहेको धारणा राखे। उनले बिहीबार मात्रै वीरगञ्जबाट झण्डै साढे तीन सय क्वीन्टल चरेश बरामद गरिएको र केहीलाई नियन्त्रणमा लिएको जानकारी दिए। स्वस्थ,सभ्य र सुरक्षित समाजको प्रतिबद्धता : लागुऔषध दुरुपयोगविरुद्ध ऐक्यवद्धता भन्ने नाराका साथ नेपालमा लागुऔषध दुरुपयोग तथा अवैध ओसारपसार विरुद्धको अन्तर्राष्ट्रिय दिवस मनाइएको हो। हरेक वर्षको जुन २६ तारिखमा विश्वभर यो दिवस मनाउने गरिन्छ।"
"विष्णुमति खोलामा कार खसेपछि चालक हाम फाले, कारसँगै बगेकी महिलाको उद्धार",काठमाडौं : विष्णुमति खोलाले बगाएको कारमा सवार एक महिलाको उद्धार गरिएको छ। गएराति सवा दश बजेतिर काठमाडौंको टोखा नगरपालिका६ ग्रान्डी अस्पताल पछाडि विष्णुमति खोलामा कार खसेको र सोही कारमा सवार महिलाको उद्धार गरिएको नेपाल प्रहरीले जनाएको छ। प्रहरीका अनुसार काठमाडौंको धुम्बाराही बस्ने अंकुश सिंहले चलाएको बाप्र ०१०३१ च ६१४१ नम्बरको प्राइभेट कार खोलामा खसेपछि सवारी चालक तत्काल गाडीबाट खोला किनारामा हाम फालेका थिए। सिंह निस्किएपनि कारभित्र सवार काठमाडौंको टोखा बस्ने भावना ओलीलाई बगाएको हो। गाडीसहित बगेर बाँनियाटार पुलमा आइ पुगेपछि गाडी अड्किएको अवस्थामा ओलीलाई प्रहरी र स्थानीयको सहयोगमा उद्धार गरेको प्रहरीले जनाएको छ। ओलीलाई उद्धार गरि उपचारको लागि ग्रिनसिटी अस्पताल पठाइएको प्रहरीको भनाई छ। क्रेनको सहायताले खोलाभित्र रहेको उक्त कार बाहिर निकाली प्रहरी प्रभाग नयाँ बसपार्कमा राखिएको छ। उद्धारका क्रममा प्रहरी र स्थानीयसमेत घाइते भएका छन्। गएरातिको वर्षाका कारण खोलाको बहाब बढेको थियो।
बजेटमा अस्पष्ट स्वास्थ्य दृष्टिकोण,"बजेट भनेको केवल संख्याको खेल होइन, यो हाम्रो राष्ट्रिय भविष्यको संरचना हो । जब सरकार आफ्ना योजनाहरू प्रस्तुत गर्छ, त्यो कुनै साधारण आर्थिक कागजात मात्र हुँदैन । त्यो समग्र सामाजिक विकास, जनजीवन र समानताको एउटा ऐना हो । २०८१०८२ को बजेटले एकपटक फेरि स्वास्थ्य, विशेषतः महिला स्वास्थ्यजस्ता मूलभूत सवालहरूलाई प्राथमिकतामा नपार्ने पुरानै प्रवृत्तिको पुनरावृत्ति भएको देखिन्छ । बजेट भाषणपछि धेरैको ध्यान सडक, रेल, ऊर्जा र ठूला भौतिक पूर्वाधारमा गयो । तर संसदभत्र उठेका केही आवाजले बजेटको भित्री असमानता उजागर गरे । बजेटमा समावेश गरिएको योजनामा विकासका केही जिल्लाको मात्रै चर्चा हुनु, स्वास्थ्यजस्तो संवेदनशील क्षेत्रको समग्र उपस्थिति कमजोर देखिनु र अझ महिला स्वास्थ्यप्रति देखिएको मौनताले बजेटलाई चुनौतीको रूपमा खडा गरेको छ । नेपालको कुल बजेट १८ खर्ब ६ अर्ब ३० करोड रुपैयाँ छ । त्यसमध्ये स्वास्थ्य क्षेत्रमा छुट्ट्याइएको बजेट जम्मा १ खर्ब २० अर्ब ७२ करोड, अर्थात् कुल बजेटको ६४ प्रतिशतमात्र हो । अन्तर्राष्ट्रिय तुलनामा पनि नेपालको स्वास्थ्य बजेट कमजोर देखिन्छ । छिमेकी देश भुटान, श्रीलंकाजस्ता विकासोन्मुख मुलुकहरूले समेत कुल बजेटको ८१० प्रतिशत स्वास्थ्यमा छुट्ट्याएको देखिन्छ । जर्मनी, अस्ट्रेलिया, यूकेको बजेटको १५२० प्रतिशत हिस्सा स्वास्थ्य क्षेत्रमा लगानी हुन्छ । यस्तोमा नेपालले मात्र ६४ प्रतिशत छुट्ट्याउँदा पनि संरचनात्मक समस्याहरूले भरिएको अवस्थामा, जनस्वास्थ्यको समग्र सुधार सम्भव छैन । एकातिर हामी कहाँ स्वास्थ्यका पूर्वाधार र जनशक्ति कम छ र त्यसमाथि यो बजेट । यसले स्वास्थ्यजस्तो आधारभूत जनसेवा आज पनि सरकारको सोचमा प्राथमिकतामा छैन । अझ सशक्त बनाउने भनिएको स्वास्थ्य बिमा कार्यक्रम स्वयं अस्तव्यस्त अवस्थामा छ । स्वास्थ्य चौकीहरूमा जनशक्ति छैन, प्रसूति सेवा छैन । झन् महिला स्वास्थ्यका कार्यक्रमहरू त नाम छ, काम छैन को नमुना बनेका छन् । स्वास्थ्य मन्त्रालयको नीति कागजमा मात्रै हैन, कार्यान्वयनमा देखिनुपर्ने हो । तर बजेटमा महिला स्वास्थ्य कार्यक्रमहरूलाई प्राथमिकता दिइएको देखिँदैन । किशोरीमैत्री सेवा, महिनावारी स्वच्छता कार्यक्रम, पाठेघर खस्ने समस्या, परिवार नियोजन तथा सुरक्षित गर्भपतनमा पहुँचजस्ता क्षेत्रहरू उपेक्षित छन् । मातृशिशु मृत्युदर कम गर्न नेपालले धेरै प्रयास गरेको छ भन्ने दाबी गरिन्छ । तर बजेट संरचना हेर्दा, ती प्रयासहरूलाई दिगो बनाउने प्रतिबद्धता कमजोर देखिन्छ । नेपालको राष्ट्रिय जनगणना २०७८ सँगै गरिएको मातृमृत्यु अध्ययन प्रतिवेदनअनुसार मातृमृत्यु हुने घटनामध्ये २६ प्रतिशत महिला घरमै ज्यान गुमाउँछिन् । १७ प्रतिशत गर्भवतीहरूले अस्पताल नपुग्दै बाटोमै प्राण त्याग्छन् । यसको अर्थ ४३ प्रतिशत मातृमृत्यु अस्पतालको ढोका देख्न नपाउँदै हुन्छ । यो संख्या केवल तथ्य होइन, एउटा गहिरो राष्ट्रिय वेदना हो । मातृमृत्यु केवल आमाको मृत्यु होइन । यो त एउटा अनाथ शिशुको जन्म हो, त्यस घरमा देखिएको आमाविहीन जीवनको सुरुआत हो । यो एउटा परिवारको सन्तुलन गुम्ने क्षण हो, जहाँ सन्तानलाई स्तनपान दिने, हुर्काउने, सम्हाल्ने कोही हुँदैन । त्यो आर्थिक दृष्टिले सक्रिय महिला जनशक्तिको मृत्यु पनि हो, जसले उत्पादन गर्छे, सिर्जना गर्छे, सेवा गर्छे । एक आमाको मृत्युले बच्चाको आमा मात्र खोसिएको हुँदैन, उसको भविष्य खोसिन्छ । र यसको क्षति परिवार अनि समाजले समेत व्यहोर्नु पर्छ । त्यसो हुँदाहुँदै पनि, सरकारले ल्याएको बजेटमा यस्ता स्तब्ध पार्ने यथार्थलाई सम्बोधन गर्ने संवेदनशीलता झल्किँदैन । अस्पताल पुगी मात्र उपचार सम्भव हुने संरचनात्मक सोचका कारण आधा महिलाहरूले अस्पतालको ढोका देख्न पाउँदैनन् । यी घटनाहरूलाई रोक्नका लागि पूर्वतयारी, सघन क्षेत्रीय स्वास्थ्य सञ्जाल, तत्कालीन ट्रान्सपोर्टको पहुँच, एम्बुलेन्स सञ्जाल र प्रसूति सेवा विस्तारजस्ता योजना कहाँ छन् ? बजेटमा ट्रमा सेन्टरको घोषणा छ, तर ट्रान्सफर नपाएका आमा चाहिँ घरमै मर्छन् । स्वास्थ्य चौकीको भवन छ, तर त्यहाँ रातभर सेवामा रहने नर्स छैनन् । हरेक पटक सुत्केरी महिला बाटोमै मरेपछि एउटा पोसाक ओढाएर मात्र सरकार संवेदनशील बन्न खोज्छन् । स्टेचर अभावमा आमाका मृत्यु समाचार पढ्ने सरकारले बजेटमा यसको गहिराइमा पुग्न सकेनन् । संसदभत्र उठेका केही आवाजहरूले भने यो मौनतालाई तोड्ने काम गरे । कान्छाराम तामाङले बजेट निर्माणमा देखिएको क्षेत्रीय असमानता औंल्याउँदै भने, प्रधानमन्त्री र अर्थमन्त्रीका जिल्लामा मात्रै योजनाको ओइरो छ, ७२ जिल्लालाई अभागी बनाइएको छ । उनी संसदभत्र सडकमै नपुगेका जिल्ला र स्वास्थ्य सेवा नपुगेका गाउँहरूको प्रतिनिधि भएर बोले जस्तो लाग्यो । यद्यपि शब्दमा स्वास्थ्य चर्चा गरिएन । डा सुनील शर्मा, स्वयं चिकित्सक भएकाले, स्वास्थ्य क्षेत्रमा लिइएको नीतिनिर्णयलाई तार्किक रूपमा प्रस्तुत गर्न सक्नु पर्थ्यो । उनले भने, ३५ प्रतिशत अग्रिम कर र टेक एन्ड पे मोडेलले निजी क्षेत्र तर्सन्छ । उनले समग्र निजी क्षेत्र, अझ विशेष त विद्युत् उत्पादनलाई जोड दिए । तर स्वास्थ्यका अन्तिम विकल्पका रूपमा रहेका नेपालका निजी स्वास्थ्य क्षेत्रका कुरा निकाल्न सकेनन् । चिकित्सा क्षेत्रबाट आएका सांसदहरू डा चन्दा कार्की, डा तोसिमा कार्कीहरूले पनि स्वास्थ्यमा रहेका बजेटबारे धेरै टिप्पणी गरेको देखिएन । चन्द्र भण्डारीले बजेटको समावेशिता र कार्यान्वयनको दूरीप्रति प्रश्न उठाए । बजेटमा धेरै योजना छन्, उनले भने, तर कार्यान्वयन र पहुँचको दृष्टिकोणले त्यो सब थोकमा घोषणा, खुद्रामा निष्पादन जस्तै देखिन्छ । यस्तो अवस्थाले नागरिकमा राज्यप्रति विश्वास घटाउने खतरा बढ्छ । अमरेशकुमार सिंह संसदभत्र एक स्वतन्त्र स्वर जस्तै बोल्छन् । उनले भनेका छन्, यी जिल्लाहरूलाई भाडामा लगाइदिउँ, कम्तीमा सरकारको नजर त पर्नेछ । उनका शब्द तीव्र व्यंग्यले भरिएका थिए तर त्यसभित्र गहिरो पीडा थियो । त्यो मौनता अझै गहिरो छ । योजना आयोगका प्रतिवेदनहरूमा मानव विकास सूचकांक सुधार्ने लक्ष्य राखिएको छ । तर महिला स्वास्थ्यमा लगानी नगरी त्यो सूचकांक कसरी माथि जान्छ ? सुरक्षित गर्भधारण, आमाशिशु पोषण र महिलामैत्री स्वास्थ्य पूर्वाधार बनाउने योजनाहरू घोषणामै सीमित छन् । मुलुकका सहरमा स्वास्थ्य सेवा छ, तर गाउँमा रोगमात्रै छ, सेवा छैन । प्रसूतिका क्रममा रक्तस्राव भएमा अस्पताल पुग्न १० घण्टासम्म पनि लाग्छ । अत्यधिक रक्तस्राव भएको बेलामा घण्टौं कसरी बचाउन सकिन्छ ? त्यसपछि जिल्ला अस्पताल पुग्यो अक्सिजन छैन, रगत छैन । शल्यकक्षमा उपकरण छ तर डाक्टर छैन । अनि मात्र सरकारको कार्यक्रम सम्झिन्छौं । स्वस्थ नागरिक राष्ट्रका आधार हुन् । अझ स्वास्थ्य सेवा त मौलिक अधिकार हो । तर जब बजेट बनाइन्छ, यी नागरिकहरू कति गणना गरिन्छन् ? अनि कस्तो मौलिक अधिकार जसले वर्षभरि सिटामोल दिन सक्ने ग्यारेन्टी गर्न सक्दैन । आधा गर्भवतीहरू स्वास्थ्य संस्था पुग्नुअगावै मृत्यु अंगाल्न बाध्य हुन्छन् र बजेटमा स्वास्थ्य ६४ प्रतिशत हुन्छ । गणना हुने त सधैं ठूला पूर्वाधारमात्रै देखिन्छ । कतै अन्तर्राष्ट्रिय विमानस्थल, कतै ६ लेनको सडक, कतै स्मार्ट सिटी । यी आवश्यक हुन्, तर यीभन्दा पहिला नागरिकका आन्तरिक घाउमा मलम लाउने सोच किन हुँदैन ? योजना बनाउनेहरूले के कहिल्यै जन्माउन अस्पताल आउँदै गरेकी महिलालाई रगत नपाएर मर्नु कस्तो हुन्छ, त्यो देखेका छन् ? के उनीहरूले देखेका छन्, स्वास्थ्य चौकीमा महिनावारी भएकी किशोरीलाई लाजले स्यानिटरी प्याड माग्न नसकेको पीडा ? यावत् प्रश्न बजेटमा कति अटाए अर्थमन्त्रीज्यू ? आज पनि स्वास्थ्य सेवा पहुँचका हिसाबले हाम्रो देश तीनचार तहमा बाँडिएको छ । राजधानी र ठूला सहरहरूमा अत्याधुनिक सुविधा, जिल्ला सदरमुकाममा कामचलाउ सेवा, र सुदूर गाउँहरूमा आशा मात्र । यति ठूलो असमानताभित्र महिला स्वास्थ्य झनै बेवारिसे बनेको छ । जनस्वास्थ्य नीति त छ, तर जनस्वर छैन । संसद्मा जनताको आवाज उठाउने काम केही सांसदहरूले गरेका छन्, तर नीति निर्माणकर्ताहरूले त्यो सुनिरहेका छैनन् । वास्तवमा, स्वास्थ्य नीति अब कागजमा सीमित हुनु हुँदैन । यो समुदायमा पुग्नुपर्छ, महिला र किशोरीका मनोविज्ञानसम्म पुग्नुपर्छ । त्यसका लागि नीतिमात्र होइन, बजेट र कार्यान्वयनको शुद्धता आवश्यक छ । किनकि आज पनि ७२ जिल्लाका महिला स्वास्थ्य सेवाबिना बस्न बाध्य छन् । त्यसको दोषी चिकित्सा प्रणालीलाई मात्र हैन, राज्यको नीति निर्माण तह पनि हो ।"
नयाँ हवाई नीतिको प्रारम्भिक मस्यौदा,"काठमाडौं : संस्कृति, पर्यटन तथा नागरिक उड्डयन मन्त्रालयले राष्ट्रिय हवाई नीति २०८२ को प्रारम्भिक मस्यौदा सार्वजनिक गरेको छ। करिब १९ वर्ष पुरानो (२०६३ सालमा बनेको) हवाई नीतिको खारेजी गर्दै हालको परिवर्तित राष्ट्रिय तथा अन्तर्राष्ट्रिय परिवेश, प्रविधिको विकास, संघीय शासन प्रणाली र नागरिक उड्डयन क्षेत्रमा देखिएका अवसर तथा चुनौतीहरूलाई समेट्दै तयार गरिएको बताइएको छ। नेपाल सरकारले विसं २०५० सालमा राष्ट्रिय हवाई नीति, २०५० जारी गर्दै हवाई यातायातको क्षेत्रमा निजी लगानीलाई खुला गरी हवाई सेवामा उदारीकरणको सुरुवात गरेको थियो। फलस्वरूप, निजी वायुसेवा लगायतका सेवा प्रदायकहरूको स्थापना र सञ्चालनले हवाई सेवा प्रतिस्पर्धी, सर्वसुलभ एवं भरपर्दो बनेको छ। नेपाल नागरिक उड्डयन प्राधिकरण ऐन, २०५३ जारी भई नागरिक उड्डयनको नियमन तथा विमानस्थल एवं एयर नेभिगेसन सेवा प्रदान गर्न स्वायत्त संस्था नेपाल नागरिक उड्डयन प्राधिकरणको स्थापना भएको थियो। तत्पश्चात्, हवाई यातायात क्षेत्रमा देखा परेका नयाँ आयामहरूलाई समेट्दै नेपाल सरकारबाट हवाई नीति, २०६३ जारी भएको थियो। यस नीतिले उदार आकाशलाई निरन्तरता दिँदै खुला आकाश नीतितर्फ उन्मुख हुन मार्गदर्शन गरेको थियो। हाल नेपाल एयरलाइन्स र हिमालयन एयरलाइन्सले विभिन्न अन्तर्राष्ट्रिय गन्तव्यमा उडान गर्दै आएका छन् भने नेपालको नागरिक उड्डयन क्षेत्र ७ दशक लामो इतिहास बोकेको भए पनि यसबीचमा नीति र कार्यान्वयनको बीचमा रहेको असन्तुलन, पूरक पूर्वाधारको अभाव, अन्तर्राष्ट्रिय मापदण्ड अनुरूपको सुरक्षा सुधारको कमजोरी र आन्तरिक तथा बाह्य लगानीको न्यून प्रवाहले क्षेत्रमा तीव्र सुधार ल्याउन कठिन भइरहेको अवस्था छ। यस्तो चुनौतीलाई सम्बोधन गर्दै २०८२ को हवाई नीति मुलुकको समग्र आर्थिक विकासमा उड्डयन क्षेत्रको योगदान सुनिश्चित गर्ने गरी तयार गरिएको नीतिमा उल्लेख छ। यस नीतिले नागरिक उड्डयन क्षेत्रलाई सुरक्षित, सुलभ, प्रतिस्पर्धात्मक, पर्यावरणमैत्री र दिगो बनाउन विविध रणनीतिहरू अघि सारेको छ। पहिलो प्राथमिकतामा उड्डयन सुरक्षाको सुदृढीकरण राखिएको छ। अन्तर्राष्ट्रिय नागरिक उड्डयन संगठन (आइकाओ) का मापदण्ड अनुसार विमानस्थलहरूमा पूर्वाधार सुधार, एयर ट्राफिक कन्ट्रोलमा नवीनतम प्रविधिको प्रयोग, पाइलट, प्राविधिक र नियामक जनशक्तिको क्षमता अभिवृद्धि गर्ने योजना स्पष्ट रूपमा उल्लेख गरिएको छ। नेपाली वायुसेवाहरूको क्षमता अभिवृद्धि गर्दै अन्तर्राष्ट्रिय रूट विस्तार, नयाँ विमान थप्न सहज बनाउने, आयात करमा सहुलियत दिने तथा लिजमा विमान ल्याउने प्रक्रियालाई सरल बनाउने प्रावधान नीतिमा समावेश छन्। यस्तै, नीतिले व्यक्तिगत प्रयोजनका लागि पनि विमान किन्न सकिने प्रावधान समेटेको छ। नीतिमा भनिएको छ, निजी प्रयोजनका लागि कुनै व्यक्ति वा संस्थालाई वायुयान सञ्चालन गर्न अनुमति दिने व्यवस्था गरिनेछ। अनुमति दिँदा व्यापारिक उडान गर्न नपाउने गरी हवाई उडान सुरक्षा र हवाई सुरक्षाका अनिवार्य प्रावधानहरू सहितका आवश्यक शर्तहरू तोकिनेछ। त्यसैगरी, नीतिअनुसार पोखरा र गौतमबुद्ध अन्तर्राष्ट्रिय विमानस्थलमा अन्तर्राष्ट्रिय उडानलाई प्रोत्साहन गर्न पाँचौं स्वतन्त्रता अधिकार (अन्तर्राष्ट्रिय आकाशमा व्यापारिक अवसर विस्तार गर्ने हक अर्थात् कुनै देशको एयरलाइन्स कम्पनीलाई तेस्रो देशमा अवतरण गरी त्यहाँबाट अर्को देशतर्फ यात्रु, कार्गो वा मेल बोक्न दिने अनुमति भन्ने छ। दिने नीतिगत व्यवस्था गरिएको छ। साथै, विदेशी लगानीलाई समेत आकर्षित गर्दै नेपालमा एमआरओ मेन्टेनेन्स, रिपियर एन्ड ओभरहल सेवाको प्रबद्र्धन गरिनेछ, जसबाट वैदेशिक मुद्रा आम्दानी र रोजगार सृजनामा समेत टेवा पुग्ने अपेक्षा गरिएको छ। यसैगरी, निजी र सरकारी सहकार्य (पीपीपी) मा आधारित पूर्वाधार विकास तथा अन्तर्राष्ट्रिय हवाई सेवा सम्झौताहरूमा सहकार्य विस्तार गर्ने नीति अवलम्बन गरिएको छ। हवाई नीति २०६३ मा खुलेर निजी क्षेत्रलाई प्रवेश दिइए पनि त्यसमा पर्यावरणीय पक्ष, संघीय शासन प्रणाली, सुरक्षा संवेदनशीलता र सामाजिक पहुँचका सवालहरूलाई पर्याप्त समेटिएको थिएन। २०८२ को नीति भने वातावरणमैत्री उड्डयन सेवा प्रबद्र्धन गर्ने स्पष्ट दृष्टिकोणसहित अघि बढाइएको छ। वातावरणमा पर्ने असर न्यूनीकरण गर्न ग्रीन एयरपोर्ट अवधारणा, कम ध्वनि र कम उत्सर्जन गर्ने विमानलाई प्राथमिकता, तथा सस्टेनएबल एभिएशन फ्युलएसएएफको प्रयोगमा अनुसन्धान गर्ने योजना उल्लेख गरिएको छ। त्यस्तै, हवाईमार्गलाई सडक र अन्य यातायात प्रणालीसँग अन्तरजडान गरिँदै इन्टरमोडल ट्रान्सपोर्ट प्रणाली निर्माण गर्ने दृष्टिकोण नीति अन्तर्गत समावेश गरिएको छ। साथै, यात्रु अधिकार र उपभोक्ता संरक्षणलाई प्राथमिकता दिँदै, हवाई सेवा प्रदायकहरूमा पारदर्शिता, उत्तरदायित्व र सेवा गुणस्तरमा सुधार अनिवार्य गरिनेछ। नेपाली वायुसेवाहरूको गुणस्तर र व्यवसायिकता बढाउँदै अन्तर्राष्ट्रिय स्तरमा प्रतिस्पर्धा गर्न सक्ने गरी उड्डयन क्षेत्रमा आवश्यक कानुनी तथा संस्थागत सुधारको पनि नीति अन्तर्गत प्रावधान गरिएको छ। यस नीतिको कार्यान्वयनका लागि मन्त्रालयको नेतृत्वमा राष्ट्रिय नागरिक उड्डयन नीति समन्वय समिति गठन गरिनेछ, जसमा योजना आयोग, नेपाल नागरिक उड्डयन प्राधिकरण, नेपाल वायुसेवा निगम, निजी क्षेत्रका प्रतिनिधि र विषय विज्ञहरूको सहभागिता रहनेछ। नीति कार्यान्वयनका लागि आवश्यक कानुनी, वित्तीय र प्रशासनिक व्यवस्थाहरू क्रमशः लागू गरिने मन्त्रालयले स्पष्ट पारेको छ। १५ वर्षभन्दा पुराना प्रेसराइज्ड विमानको आयातमा प्रतिबन्ध, ननप्रेसराइज्डमा २० वर्षे सीमा सरकारले अबदेखि १५ वर्षभन्दा पुराना प्रेसराइज्ड विमान आयात गर्न नदिने नीति लिएको छ। नागरिक उड्डयन प्राधिकरणका अनुसार अब कुनै पनि प्रेसराइज्ड विमान १५ वर्षभन्दा पुरानो भएमा वा आर्थिक डिजाइन आयुको ५० प्रतिशतभन्दा बढी सकिएको भएमा, वा ३५ हजार प्रेसराइजेसन साइकल पार गरेको भएमा, त्यस्ता विमानको आयात निषेध गरिने नीतिमा उल्लेख छ। यस्तै, ननप्रेसराइज्ड विमानको हकमा २० वर्षभन्दा पुराना विमानहरू आयात गर्न अनुमति नदिने भनिएको छ। यो व्यवस्था नयाँ हवाई नीति २०८२ अन्तर्गत लागू गरिने प्रष्ट पारिएको छ। विमान सुरक्षाका मापदण्ड कडा बनाउने सरकारी नीतिअनुसार, पुराना विमानको प्रयोगले सुरक्षा जोखिम बढाउने भएकाले यस्तो प्रावधान ल्याइएको हो। यो निर्णयसँगै नेपालमा जहाज आयात गर्ने कम्पनी तथा एयरलाइन्सले भविष्यमा नयाँ र कम साइकल भएका विमानको छनोट गर्नुपर्ने छ।"
हुन्डाई नेपालद्वारा धनगढीमा आयोजित क्रेटा इभी सार्वजनिक तथा अन्तरक्रिया कार्यक्रममा उत्साहजनक प्रतिक्रिया र व्यापक सहभागिता,"काठमाडौं : नेपालमा हुन्डाई सवारी साधनको आधिकारिक वितरक लक्ष्मी इन्टरकन्टिनेन्टल प्रा लिले धनगढीमा नयाँ क्रेटा इभी सार्वजनिक गर्दै विशेष अन्तरक्रिया कार्यक्रम सम्पन्न गरेको छ। कार्यक्रममा व्यापक सहभागिता र उत्साहजनक प्रतिक्रिया प्राप्त भएको छ। ग्राहकलाई प्रदान गर्दै आएको उच्च गुणस्तरीय सेवा, उत्कृष्ट मूल्यमा विश्वसनीय गाडी र देशभर फैलिएको व्यापक नेटवर्कका कारण हुन्डाई नेपालले सम्पूर्ण उपभोक्ताहरूको मन जित्दै आफूलाई नेपालको उत्कृष्ट अटो ब्रान्डको रुपमा स्थापित गरिसकेको लक्ष्मी इन्टरकन्टिनेन्टलले जनाएको छ। कम्पनीको अनुसार नयाँ क्रेटा इभीको आगमनले विद्युतीय सवारीबारे दुबिधा भएका ग्राहकहरूलाई स्पष्ट निर्णय लिन सजिलो बनाउने छ। धेरैलाई इभी खरिद गर्दा स्पेयर पार्ट्सको उपलब्धता, सेवा शुल्क र दीर्घकालीन ब्रान्ड सपोर्टको विषयमा शङ्का हुने गरेको कम्पनीले जनाएको छ। तर हुन्डाई नेपालले देशमै क्रेटा आइसिई, पेट्रोल मोडलको निर्माण कार्य थालिसकेको र क्रेटा इभी तथा आइसिई, दुवै मोडलमा एउटै प्लेटफर्म प्रयोग हुने भएकोले गाडी खरिद पछिको सेवा सुविधामा अब कुनै पनि समस्या नहुने जनाएको छ। साथै लक्ष्मी हुन्डाईले इभी इकोसिस्टमलाई अझै मजबुत बनाउन रिलक्स चार्जिङ्गको नेटवर्क विस्तार गर्दै छ। जस अन्तर्गत अहिले नै देश भरका विभिन्न ठाउँहरुमा रिलक्स डीसी र एसी गरी ६६ चार्जर सुचारु भइसकेको छ। यसले गर्दा ग्राहकदलाई हुन्डाईको पेट्रोल (आइसिई) र इभी कुनै पनि गाडी खरिद गर्दा सेवा, पार्ट्स र सपोर्टमा कुनै किसिमको कमी नहुने दाबी कम्पनीले गरेको छ। नेपालभर यो सन्देश फैलाउन कम्पनीको उच्च व्यवस्थापन टोली देशका विभिन्न सहरमा डिलरहरूसँग प्रत्यक्ष भेटघाट गरिरहेको छ। सोही अभियान अन्तर्गत कम्पनीले ११ असारमा दिनेश फोर हुईल्स् प्रालि (हुन्डाईको आधिकारिक डिलर) को आयोजनामा होटल फ्लोरा, छटकपुर, धनगढीमा आयोजित विशेष भेटघाट कार्यक्रममा नयाँ क्रेटा इभी सार्वजनिक गरेको थियो, जहाँ क्रेटा इभी सहित हुन्डाईका अरु नयाँ मोडलहरू पनि प्रदर्शन गरिए। यस कार्यक्रममा ग्राहक वर्गको हुन्डाईप्रति उत्साहजनक क्रेज र विश्वास उल्लेखनीय रुपमा देखिएको छ। प्रतिक्रिया र सहभागिता उल्लेखनीय रुपमा रह्यो। कम्पनीका प्रतिनिधिहरूले कार्यक्रमका सहभागीहरूसँग प्रत्यक्ष संवाद गर्दै हुन्डाई गाडी सम्बन्धी विस्तृत जानकारी र आवश्यक सहयोग प्रदान गरेका थिए। लक्ष्मी इन्टरकन्टिनेन्टल प्रा लि अन्तरगत दिनेश फोर हुईल्स् प्रालि धनगढीको संयुक्त आयोजनामा भएको कार्यक्रममा सहभागी भएका सम्पूर्णप्रति हार्दिक आभार प्रकट गरेको छ। कम्पनीले राष्ट्रको सफा र स्मार्ट भविष्यतर्फको यात्रालाई अगाडि बढाउँदै देशभर रहेका आफ्ना ग्राहकहरूसँगको सम्बन्धलाई थप बलियो बनाउने अठोट व्यक्त गरेको छ।"
"बीपी राजमार्ग पुनर्निर्माणको बल्ल सुरसार, बर्खामा के होला ?","सिन्धुली : बर्दिवाससिन्धुलीबनेपा (बीपी राजमार्ग) सडकको निर्माणसँगै सिन्धुलीलगायत मध्यपहाडी जिल्लाको विकासको ढोका खुलेको थियो। सडकले ती जिल्लाहरूमा सहज यातायात पहुँचसँगै कृषि, अर्थतन्त्र, स्वास्थ्य, शिक्षा, रोजगारका साथै जीवनस्तरमा समेत परिवर्तनको आभास गराउँदै थियो। विकासका दृष्टिले वर्षौंदेखि पछि परेका महोत्तरी, सिन्धुली, रामेछाप, ओखलढुंगा, उदयपुर, सोलुखुम्बुलगायत मध्येपहाडी जिल्लाको विकासका सम्भावनाको उदय भएको थियोे। राजमार्गका कारण भारत र चीनसँगको व्यापारलाई सहज बनाउनेदेखि सामान्य वर्गको जीवनस्तर उकास्नसमेत मद्दत गरेको थियो। जापानी सहयोग नियोग (जाइका) को सहयोगमा सन् १९९६ बाट निर्माण सुरु गरिएको बीपी राजमार्ग झन्डै २० वर्षपछि २५ अर्ब रुपैयाँको लागतमा निर्माण सम्पन्न गरिएका थियो। तर, निर्माण सम्पन्न भएको एक दशक पनि नबित्दै गत असोज ११ र १२ गते रोशी र सुनकोशी नदीमा आएको बाढीले बीपी राजमार्गलाई तहसनहस बनायो। रोशी र कोशीले बीपी राजमार्गमात्र बगाएन सयौं मानिसको सपना पनि सँगै बग्यो। असोजको बाढी पहिरोले नेपालथोकदेखि चौकीडाँडा खण्डको करिब १२ किमि सडकमा क्षति पुर्याउँदा झन्डै दुई सातासम्म सडक सम्पर्क टुटेको थियो। त्यसबेला हजारौं यात्रुहरू कैयौं दिनसम्म सडकमै अलपत्र परेका थिए। बिरामी बोकेर काठमाडौं हिँडेका एम्बुलेन्सहरूबीच सडकमै रोकिँदा तीनजना बिरामीको एम्बुलेन्समै मृत्यु भएको थियो। सयौं घरबारबिहिन भए। कैयौंलाई हेलिकप्टमार्फत उद्धार गरिएको थियो। बीपी राजमार्ग बगेको ९ महिना पूरा भइसक्यो। तर, त्यसको पुनर्निर्माणमा राज्य पक्षले उचित पहल लिन सकेको छैन। फेरि मनसुन सक्रिय हुँदा गत वर्षकै नियति भोग्नुपर्ने हो कि भन्ने त्रास एकातर्फ स्थानीयलाई छ भने, अर्कातर्फ बीपी राजमार्ग कतिबेला ठप्प हुने हो भन्न सकिने अवस्था छैन। भगवान् पुकार्दै यात्रा गर्दै सिन्धुली बसपार्कमा भेटिएका कमलामाई नगरपालिका५ का रामजी काफ्ले पानी नपरोस् भन्दै भगवानको पुकार गर्दै थिए। भाइको उपचारका लागि काठमाडौं पुग्नैपर्ने बाध्यतामा रहेका काफ्लेलाई पानी परे बनेपासिन्धुलीबर्दिबास (बीपी) राजमार्ग अवरुद्ध होला भन्ने चिन्ता थियो। त्यसैकारण भगवान् पुकार्नुको विकल्प उनीसँग थिएन। यात्रा नगरौं भने पनि नगरी भा छैन, यात्रा गरौं पानी पर्नासाथ रोशीमा आउने बाढीपहिरोले अस्थायी डाइभर्सन नै बगाएर सडक सम्पर्क टुट्ने हो कि भन्ने चिन्ता लाग्छ, काफ्लेले भने, कति बेला आफैं बाढीपहिरोको जोखिममा परिने हो थाहा छैन त्यसैले आज (आइतबार) दिनभर पानी नपरे काठमाडौं पुग्न पाइन्थ्यो। मनसुन सक्रिय भएसँगै काफ्ले जस्तै बीपी राजमार्ग भएर संघीय राजधानी काठमाडौं आउजाउ गर्ने यात्रु र सवारी चालकहरूलाई रोशी र सुनकोशी बाढीको चिन्ताले सताउने गरेको छ। गत असोज ११ र १२ गते रोशी र सुनकोशी नदीमा आएको बाढीपहिरोले क्षति पुर्याएको बीपी राजमार्गअन्तर्गत नेपालथोकभकुण्डेबेंसी सडक खण्डको पुनर्निर्माण हुन नसक्दा यो बर्खामा यात्रुहरू जोखिम बेहोरेरै यात्रा गर्नुपर्ने बाध्यतामा छन्। गत असोजको बाढीपहिरोले सिन्धुलीको नेपालथोकदेखि काभ्रेको चौकीडाँडा खण्डको करिब १२ किमी सडकमा क्षति पुर्याएको थियो। बाढीले क्षति पुर्याएको महिनापछि रोशीलाई तर्काएर अस्थायी डाइभर्सनमार्फत जसोतसो यातायात सञ्चान हुँदै आएको छ। उक्त अस्थायी डाइभर्सनसमेत रोशीमा बाढी आयोकी सधैं अवरुद्ध हुने गरेको छ। विपत् गएको नौ महिना बित्दासमेत राजमार्गको पुनर्निर्माणको काम सुरु हुन सकेको छैन। समयमा राजमार्ग पुनर्निर्माण नहुँदा यसपालि बर्खाभरि नै डरैडरमा बीपी राजमार्गको यात्रा गर्नुपर्ने बाध्यता आएको सुनकोशी गाउँपालिकाका१ नेपालथोकका महेश्वर कोइरालाको गुनासो छ। अझ मनसुन सक्रिय हुँदा बीपी राजमार्गको यात्रा थप जोखिमपूर्ण हुन्छ। वैशाखकै बाढीले डाइभर्सन बगाएर क्षति भइसकेको छ, कोइरालाले भने, ठूलो वर्षा भएमा अस्थायी डाइभर्सन भत्किने, ठाउँठाउँमा पहिरो खस्ने, बाढी आउने सम्भावना भएकाले कतिबेला धनजनको क्षति हुने हो भन्ने टुंगो छैन। बीपी राजमार्ग हुँदै पूर्वी नेपाल तथा मध्य तराईका जिल्लाका साथै सिन्धुली, रामेछाप, दोलखा, काभ्रे, ओखलढुंगालगायत जिल्लाका सवारीसाधन आवतजावत गर्छन्। बीपी राजमार्गमा यसअघि दैनिक १० हजार साना ठूला सवारी सञ्चालन हुन्थे। गत असोजको बाढीपहिरोपछि यो संख्या चार हजारमा झरेको छ। बीपी राजमार्गको नेपालथोकदेखि काभ्रेको भकुण्डेबेंसीसम्म दर्जनौं स्थानमा जोखिम छ। घ्याम्पे खोलामा ६ वर्षअघिदेखि निर्माण थालिएको पुल अझै सम्पन्न नहुँदा सानो पानी पर्दा पनि डाइभर्सन अवरुद्ध हुन्छ। माम्ती खोलाको सास्ती हरेक वर्ष बेहोर्दै आएका छन्। सरकारले समयमै पुनर्निर्माणमा ध्यान नदिएकाले जोखिम झनै बढेको यातायात व्यवसायी झमकबहादुर थापाको बुझाइ छ। राजमार्गमा यात्रा गर्नुअघि यात्रु स्वयं र सवारी चालकले मनसुन र राजमार्गको अवस्था बुझेर मात्र यात्रा गर्दा राम्रो हुने उनको सुझाव छ। राजमार्गको अस्थायी डाइभर्सन नै प्रभावकारी नहुँदा दैनिकजसो दुर्घटना हुने गरेको छ उकालो, चिप्लो र धुलाम्मे सडकका कारण दैनिकजसो दुर्घटना हुने गरेको प्रहरीको भनाइ छ। समयमा राजमार्ग पुनर्निर्माण नहँुदा बीपी राजमार्गलाई नै लक्षित गरेर सञ्चालन गरिएका होटल, रेस्टुरेन्टदेखि विद्युतीय चार्जिङ स्टेसनसम्म प्रभावित भएका छन्। करोडौं रुपैयाँ लगानी गरेर सुरु गरिएको व्यवसायमा प्रतिकूल असर परेको व्यवसायीहरूको गुनासो छ। लाखौं रुपैयाँ लगानी गरेर विद्युतीय चार्जर स्टेसनसहित होटल व्यवसाय थालेका गोलन्जोर ५ खनियाखर्कका व्यवसायी नेत्रविक्रम थापा बीपी राजमार्गमा भएको क्षतिले सबै लगानी डुब्ने अवस्थामा पुगेको दुःखेसो पोख्छन्। राजमार्गमा सञ्चालन हुने विद्युतीय सवारीलाई लक्षित गरी चार्जरसहितको व्यवसाय सुरु गरेकै वर्ष बाढी र पहिरोले क्षति भएपछि अहिले सामान्य मात्र सवारी सञ्चालन हुँदा खर्च धान्ने मुस्कीले परेको छ, उनले भने, समयमा नै राजमार्गको पुनर्निर्माण भए यात्रु, यातायात व्यवसायी र हामी जस्ता व्यवसायीले समेत राहत पाउने थियौं। सांसदहरूकै आक्रोश सरकारले क्षतिग्रस्त राजमार्गको पुनर्निर्माणमा उचित ध्यान नदिएको भन्दै सत्तारुढ दल र प्रतिपक्षी दलका सांसदहरूले नै आक्रोश पोखेका छन्। रामेछापबाट निर्वाचित संघीय सांसद पूर्णबहादुर तामाङ (कान्छाराम) ले बाढीले क्षतविक्षत भएको ९ महिना हुँदासम्म बनेपासिन्धुलीबर्दिबास (बीपी) राजमार्गको पुनर्निर्माणमा गम्भीर त्रुटि गरेको भन्दै संसद् भवनभित्रै सरकार प्रतिआक्रोश पोखे। उनले भौतिक पूर्वाधार तथा यातायातमन्त्री देवेन्द्र पौडेलप्रति लक्षित गर्दै भने, मन्त्रीज्यू विपत्को ९९ महिनासम्म तपाईं कहाँ जानुभएको थियो ? मन्त्रीज्यू त्यहाँ तपाईंको ठूलो कमीकमजोरी भएको छ। यो बीपी हाइवेमा कुनै मानिसको क्षति भयो भने तपाईंको मन्त्रालयमा नै मानिसहरू ल्याउने छु। सिन्धुली संघीय निर्वाचन क्षेत्र नम्बर २ बाट निर्वाचित सांसद लेखनाथ दाहाल (राजन) ले पनि गत शुक्रबार संसदमा विशेष समय लिएर बोल्दै गत असोज ११ र १२ गते आएको बाढी र पहिरोबाट क्षति पुगेको बीपी राजमार्ग पुनर्निर्माणमा सरकारले एक रुपैयाँ पनि बजेट विनियोजन नगरेको भन्दै संसद्को ध्यानाकर्षण गराए। उनले भने, हामी गत असोज ११ र १२ मा परेको वर्षा र त्यसले पुर्याएको अकल्पनीय क्षतिका बारेमा जानकार नै छौं तर, आजका दिनसम्म संघीय सरकार, सम्बन्धित निकाय, सम्मानित सदनमार्फत दर्जनौंपटक राहत, उद्धार र पुनर्निर्माणमा सरकारको काहीँनकहीँ सहभागिता चाहिन्छ र बजेट विनियोजन हुनुपर्छ भनी माग गर्दा पनि आगामी वर्षको बजेटमा पनि बजेट विनियोजन गरिएको छैन। नेपाल सरकारलाई निवेदन गर्न चाहन्छु, थप विपत् न निमत्याउनुहोला। रोशी र कोशी नियन्त्रणका लागि विपत् कोषबाट बजेट विनियोजन गरियोस्। तामाङ र दाहालले भने झैं बीपी राजमार्गको पुनर्निर्माणमा सरकारले समयमा ध्यान नपुर्याउँदा सर्वसाधारणले सास्ती बेहोर्नुपरेको छ। आगामी वर्षातमा हुने सम्भावित जोखिम आंकलन गरेर सडकको मर्मतदेखि यात्रुको सुरक्षासमेत सुनिश्चित हुनेगरी पूर्वतयारीका कामलाई तीव्रता दिनुपर्ने सांसदहरूको माग छ। सांसद दाहालले बीपी राजमार्गको खुर्कोटदेखि धुलिखेलसम्मको खण्डलाई दुई लेनमा विस्तार गरेर पुनर्निर्माण गर्नुपर्ने माग गरे। उनले भने, ये खण्ड साँघुरो छ। यसको स्तरोन्नतिसँगै डबलल्यान्ड स्टान्डर्सअनुसार सडक निर्माण गर्नुपर्दछ। राजमार्गको सिन्धुलीखुर्कोट खण्डमा क्षति हुन नदिन खुर्कोटचियाबारी सुरुङ मार्ग निर्माण गर्नुपर्दछ। बीपी राजमार्गको सुरक्षाका लागि पुनर्निर्माणसँगै रोशी र कोसीलगायतका खोला र खहरेको समेत नियन्त्रण गर्नुपर्ने दाहालको सुझाव छ। विकास निर्माणमा पनि असर बीपी राजमार्ग पुनर्निर्माणमा ढिलाइ हुँदा विकास निर्माणका अन्य काममा समेत असर पर्न थालेको छ। बीपी राजमार्ग हुँदै रामेछाप, ओखलढुंगालगायतका जिल्लामा ठुल्ठूला विद्युत् आयोजना निर्माणदेखि अन्य पूर्वाधार निर्माणका लागि आवश्यक निर्माण सामग्री ढुवानीमा समेत समस्या देखिन थालेको छ। स्थानीय स्तरमा उत्पादित कृषिजन्य वस्तुको बजारीकरणदेखि उद्योग र रोजगारको समेत सम्भावना बोकेको राजमार्ग निर्माणमा जति ढिलाइ भयो त्यति नै विकासका काम पछि पर्ने स्थानीयको चिन्ता छ। यसअघि राजमार्गले यहाँको कृषि, स्वास्थ्य, शिक्षा अर्थतन्त्र, रोजगारी र यहाँ सर्वसाधरणको दैनिकीमा समेत परिवर्तन ल्याएको थियो। बीपी राजमार्गका कारण ग्रामीण क्षेत्रमा पनि बजारीकरण हुनुका साथै त्यहाँ, सुविधासम्पन्न भौतिक संरचनाको निर्माण, सयौं होटल तथा रेस्टुरेन्टलगायत अन्य व्यवसायका साथै विभिन्न क्षेत्रमा रोजगारको अवसर खुलेको थियो। बीपी राजमार्ग आसपास मात्र पछिल्लो समय एक हजारको संख्यामा होटल, किराना पसल, फलफूल तथा तरकारी, ग्यारेज, घरेलु तथा साना उद्योगहरू सञ्चालनमा आएका छन्। जसका कारण हजारौंले रोजगार पाएका थिए। तर, राजमार्ग बाढीले क्षति पुर्याएपछि यातायातका साधन कम गुड्दा त्यस्ता व्यवसायहरू ठप्प जस्तै बनेका छन्। यातायातका साधनहरू कम सञ्चालन हुँदा यात्रुहरूसमेत कम भएका छन्। जसका कारण व्यापार व्यवसायहरू कम हुँदै गएको सुनकोशी गाउँपालिका ५ मा होटल व्यवसाय सञ्चालन गर्दै आएका व्यवसायी मनोज श्रेष्ठको गुनासो छ। पहाडी जिल्लाका साथै मध्यतराई र पूर्वी नेपाल तथा छिमेकी मुलुक भारतबाट राजधानी काठमाडौंलाई छोटो दूरीमा जोडेको राजमार्गले नेपाल र नेपालीको जीवनस्तर उकास्न महत्वपूर्ण भूमिका खेल्दै आएको छ। काठमाडौंलाई तराई जोड्ने वैकल्पिक राजमार्गको अवधारणामा निर्माण गरिएको यो राजमार्ग अहिले पूर्वी नेपालका हिमाल, पहाड र तराई जोड्ने मेरुदण्ड बन्न पुगेको छ। बल्ल पुनर्निर्माण प्रक्रिया सुरु बीपी राजमार्ग पुनर्निर्माणका लागि जापान सरकारको निर्णय पर्खेर बसेको सरकारले बल्ल प्रक्रिया थालेको छ। जापान अन्तर्राष्ट्रिय सहयोग नियोग (जाइका) ले ३ दशमलव २ किलोमिटरको डालाबेंसीबर्खेखोला खण्डमा मात्रै काम गर्ने सहमति गरेपछि सरकारले बाँकी ठाउँमा आफैं पुनर्निर्माण गर्ने गरी ठेक्का प्रक्रिया अघि बढाएको छ। सिन्धुली खण्डका लागि १ अर्ब र काभ्रे खण्डका लागि साढे ७ अर्ब रुपैयाँ बजेट विनियोजन गरेर पुनर्निर्माण ठेक्का प्रक्रिया अघि बढाइएको सडक डिभिजन कार्यालयले जनाएको छ। ठेक्का सम्झौता भइहाले पनि यसपालिको बर्खायाममा पुनर्निर्माण कार्य नहुने निश्चित जस्तै बनेको छ।बाढीपहिरोले ठाउँठाउँमा गरी करिब १२ किलोमिटर भत्काएको र २८ किलोमिटर पुनर्निर्माण गर्नुपर्ने प्राविधिक स्टमेटमा उल्लेख छ। यसका लागि कुल १० अर्ब बढी लाग्ने अनुमान छ। पुनर्निर्माणमा डबलल्यान्ड बाढीपहिरोले क्षति पुगेको बीपी राजमार्गको पुनर्निर्माण गर्दा डबलल्यान्ड स्टान्डर्सअनुसार बनाइने भएको छ। नेपालथोकदेखि भकुण्डेसम्म प्रतिघण्टा ६० किलोमिटर स्पिड कायम हुनेगरी डबलल्यान्ड स्टान्डर्सअनुसार राजमार्गको पुनर्निर्माण हुने संघीय सडक सुपरीवेक्षण तथा अनुगमन कार्यालयका इन्जिनियर सुभराज न्यौपानेको भनाइ छ। उनले भने, ठेक्का प्रक्रिया अन्तिम चरणमा पुगेको र राजमार्गमा पुनर्निर्माण गर्दा ७ मिटर कालोपत्रे, सोल्जर र ड्रेन सहितको डिजास्टर रेसिलेन्ड हाइवेका रूपमा विकास गरिने छ। विपत् पछिको पुनर्निर्माण भएकाले सरकार गम्भीर भएर थप व्यवस्थित रूपमा काम गर्न लागेको उनको भनाइ छ। आगामी दुई वर्षभित्र पुनर्निर्माण सक्ने गरी काम हुने र ठेकेदारले काम होल्ड गरे तत्काल त्यसलाई कारबाही गरेर अघि बढ्ने गरी काम गरिने उनको भनाइ छ। कुल १ सय ६० किलोमिटर दूरी रहेको राजमार्गमा यात्रा गर्न यसअघि करिब चार घण्टा लाग्ने गरेकोमा अस्थायी ट्याकमा अहिले ८ घण्टा बढी समयमा लाग्ने गरेको छ। अस्थायी ट्रयाकमा घण्टौं जाम र धुलोको सास्ती बेहोर्नु पर्ने यातायात व्यवसायीहरू बताउँछन्। २०७२ सालको भूकम्पमा ५ बढी स्थानमा भासिएको सडक यस वर्ष बाढी र पहिरोले थप क्षति पुर्याएपछि राजमार्गको पुनर्निर्माण कहिले सकिने हो भन्ने अन्योलसमेत बढ्न थालेको छ। जापान सरकारको अनुदान सहयोगमा २०५२५३ सालबाट निर्माण थालिएको राजमार्गको १ सय ६० किलोमिटर सडक २०७२ असार १८ गते निर्माण सम्पन्न गरी औपचारिक रूपमा जापान सरकारले नेपाल सरकारलाई हस्तान्तरण गरेको थियो। जाइकाले उक्त राजमार्ग निर्माण गर्दा प्रतिकिमी ३५ करोड लागत भएको जनाए पनि यसपटक पुनर्निर्माणमा प्रतिकिलोमिटर एक अर्ब रुपैयाँ लाग्ने अनुमान गरिएको छ। बीपी राजमार्गको इमर्जेन्सी इन्फर्मेसन सिस्टम (ईआईएस) पनि अलपत्र जापान सरकारको अनुदान सहयोगमा दुई दशक लगाएर बनाइएको बदिर्बाससिन्धुलीबनेपा सडकको बारेमा आपत्तकालीन सूचना दिन सडकमा इमर्जेन्सी इन्फर्मेसन सिस्टम (ईआईएस) जडान गरिएको थियो। बीपी राजमार्गमा वर्षा, पहिरो, दुर्घटना, अवरोधजस्ता आपत्कालीन घटनाबारे जानकारी दिने उद्देश्यले इन्टरनेट जडित इन्फर्मेसन सिस्टम जडान गरिएको भएपनि अहिले त्यो संचालनमा आउन सकेको छैन। ईआईएस इन्टरनेट जडित कम्प्युटर वा मोबाइलमार्फत सडकको सम्पूर्ण अवस्थाबारे घरमै बसेर जानकारी लिन सकिने प्रविधि हो। यस्तो सिस्टम कोटेश्वर, बनेपा, खुर्कोट, सिन्धुलीमाढी र बर्दीवासमा जडान गरिएको छ। बनेपादेखि बर्दिबाससम्मको १ सय ५० किलोमिटर सडकमा वर्षा, पहिरो, दुर्घटना, अवरोधजस्ता आपतकालीन घटनाबारे घरमै बसेर जानकारी लिन गरी यो प्रविधि नेपालमै पहिलोपटक थालनी गरिएको हो। तर, हरेकदिन जसो बीपी राजमार्ग हुने दुर्घटना, वर्षातमा हुने बाढी पहिरोले राजमार्ग अबरुद्ध हुँदा पनि उक्त प्रविधिको संचालन हुन नसक्नु दुःखको कुरा भएको सर्वसाधरणको गुनासो छ। जापानले सडक र यात्रुको सुरक्षालाई ध्यानमा राखेर ईआईएस प्रविधि जडान गरिएको भए पनि नेपालले त्यसको संरक्षण र सञ्चालन गर्न नसक्नु कमजोरी भएको सिन्धुलीका पत्रकार राजकुमार कार्कीको भनाइ छ। यात्रामा निस्कनुअघि सडकको सम्पूर्ण अवस्थाबारे यात्रु तथा चालकले थाहा पाउनु जरुरी छ, उनले भने, सबै अवस्था जानकारी भए यात्रामा तनाव बेहोर्नु पर्दैन। यसका लागि पनि यस्तो प्रविधि संचालनमा ल्याउनुपर्दछ जसले राजमार्गको अवस्थाका बारेमा सूचनाका लिएर राजमार्गको यात्रा तय गर्न सकिन्छ। यो बीपी हाइवेमा कुनै मानिसको क्षति भयो भने तपाईंको मन्त्रालयमा नै मानिसहरू ल्याउनेछु। पूर्णबहादुर तामाङ (कान्छाराम), सांसद, रामेछाप बीपी राजमार्गको पुनर्निर्माणमा सरकारले उचित ध्यान नदिँदा सर्वसाधारणले सास्ती बेहोर्नुपरेको छ। आगामी वर्षातमा हुने सम्भावित जोखिम आकलन गरेर सडकको मर्मतदेखि यात्रुको सुरक्षासमेत सुनिश्चित हुनेगरी पूर्वतयारीका कामलाई तीव्रता दिनुपर्छ। लेखनाथ दाहाल, सांसद , सिन्धुली असारको तेस्रो सातासम्म बीपी राजमार्गमा सञ्चालन हुने सवारी सिन्धुलीको खुर्कोट र काभ्रेको काभ्रे भन्ज्याङमा रोकिनेछन्। खुर्कोटकाभ्रेभन्ञ्याङ खण्डमा राति साढे ६ बजेबाट बिहान ५ बजेसम्म यात्रुवाहक सवारी सञ्चालन गर्न पाइने छैन। अनुज भण्डारी, सहायक प्रमुख जिल्ला अधिकारी, सिन्धुली यात्रुको सुरक्षा, सम्भावित दुर्घटना र विपद्को समयमा हुने जोखिमलाई न्यूनीकरण गर्न यस्तो गर्नुपरेको छ। रातिको समय कुनै दुर्घटना भए वा विपद्मा परे उद्धारमा समेत कठिनाइ हुने भएपछि सुरक्षा निकायले राति यातायात सञ्चालनमा रोक लगाइएको हो। लालध्वज सुवेदी, प्रहरी उपरीक्षक, जिल्ला प्रहरी कार्यालय सिन्धुली रातिको समयमा सवारी सञ्चालनमा रोक मनसुन सक्रिय हुँदै जाँदा बीपी राजमार्गमा १५ दिनसम्म रातिको समयमा यात्रुवाहक सवारी सञ्चालनमा रोक लगाइएको छ। शनिबारदेखि सिन्धुलीको खुर्कोटदेखि काभ्रेको काभ्रे भञ्ज्याङ खण्डमा राति साढे ६ बजेबाट बिहान ५ बजेसम्म यात्रुवाहक सवारी सञ्चालनमा रोक लगाइएको छ। शुक्रबार सिन्धुली जिल्लाको खुर्कोटमा बसेको सिन्धुली, काभ्रे र रामेछाप जिल्लाको सुरक्षा समन्वय समितिको संयुक्त बैठकले बाढीपहिरोको जोखिमलाई मध्यनजर गर्दै यस्तो निर्णय गरेको थियो। सिन्धुलीका सहायक प्रमुख जिल्ला अधिकारी अनुज भण्डारीका अनुसार असारको तेस्रो सातासम्म बीपी राजमार्ग भई सञ्चालन हुने सवारीलाई सिन्धुलीको खुर्कोट र काभ्रेको काभ्रे भञ्ज्याङमा रोकिने छ। खुर्कोटकाभ्रेभन्ञ्याङ खण्डमा राति साढे ६ बजेबाट बिहान ५ बजेसम्म यात्रुबाहक सवारी सञ्चालन गर्न पाइने छैन। सिन्धुलीको खुर्कोटदेखि काभ्रेको काभ्रे भन्ज्याङ खण्डलाई बाढी र पहिरकोको दृष्टिकोणले अति जोखिमपूर्ण मानिएको छ। बीपी राजमार्गमा रातिको समयमा सवारी सञ्चालन नगर्न सिन्धुली, रामेछाप र काभ्रेका प्रशासनले सूचना जारी गर्दै अनुरोध गरेका छन्। वर्षातका समयमा राति सवारीसाधन आवतजावत गर्दा कतिबेला कहाँ जोखिम हुने टुंगो नाभएपछि सुरक्षालाई मध्यनजर गर्दै पहिलो चरणमा १५ दिनका लागि रातिको समयमा यात्रुवाहक सवारी सञ्चालनमा रोक लगाउने निर्णय गरिएको सहायक प्रजिअ भण्डारीको भनाइ छ। यसअघि बीपी राजमार्गअन्तर्गत भिमान र काभ्रेको काभ्रे भन्ञ्याङमा रातिको समयमा सार्वजनिक यातायातका साधनलाई रोक लगाउँदै आइएको थियो। तर, अब भने त्यस खण्डमा प्राइभेट सवारीसमेत यात्रु बोकेर सञ्चालन हुन पाउने छैनन्। सिन्धुलीका प्रहरी प्रमुख लालध्वज सुवेदीका अनुसार बीपी राजमार्गमा रातिको समयमा आपत्तकालिन यात्रा गराउनुपरे सुरक्षा निकायसँगको समन्वयमा मात्र सवारी साधन सञ्चालन गरिनेछ। रातिको समयमा कुनै पनि यात्रुवाहक सवारी सञ्चालनमा कडाइ गरिएको छ। यात्रुको सुरक्षा, सम्भावित दुर्घटना र विपद्को समयमा हुने जोखिमलाई न्यूनीकरण गर्न यस्तो गर्नुपरेको छ। रातिको समय कुनै दुर्घटना भए वा विपद्मा परे उद्धारमा समेत कठिनाइ हुने भएपछि सुरक्षा निकायले राति यातायात सञ्चालनमा रोक लगाइएको हो, उनले भने। बाढी र पहिरोले ध्वस्त राजमार्ग अस्थायी ट्याक र डाइभर्सन निर्माण गरेर कष्ठकर यातायात सञ्चालन गरिएको छ। समयमा राजमार्ग पुनर्निर्माण सुरु नहुँदा र स्थायी ट्याक निर्माण नगर्ने हो भने आगामी बर्खाको समयमा राजमार्ग पूर्णरूपमा टप्प हुने भन्दै चिन्तासमेत व्यक्त गर्न थालिएको छ। कुल १ सय ६० किलोमिटर दूरी रहेको राजमार्गमा यात्रा गर्न यसअघि करिब चार घण्टा लाग्ने गरेकोमा अस्थायी ट्याकमा अहिले ८ घण्टाबढी समयमा लाग्ने गरेको छ। अस्थायी ट्याकमा घण्टौं जाम र धुलोको सास्ती बेहोर्नुपर्ने यातायात व्यवसायी दीपेन्द्र कार्की बताउँछन्।"
"वीरगन्जमा गहवामाई रथयात्रा निकालिँदै, सुरक्षाकर्मी हाइ अलर्टमा","गहवामाई मन्दिर तीर्थ क्षेत्र विकास समितिका अध्यक्ष श्याम पोखरेलले पनि रथयात्रामा नेपालका विभिन्न जिल्ला र सीमावर्ती भारतीय शहरबाट गरेर एक लाखभन्दा बढी भक्तजन आउने बताए। र वीरगन्ज : वीरगन्जमा शुक्रबार निकालिने गहवामाई रथयात्रा लाई लक्षित गरेर सुरक्षाकर्मीलाई हाइ अलर्टमा राखिएको स्थानीय प्रशासनले जनाएको छ। वीरगन्जको प्रमुख शक्तिपीठ गहवामाई मन्दिर पुर्ननिर्माण भएको १३ औं वर्ष पूरा भएको उपलक्ष्यमा शुक्रबार गहवामाई रथयात्रा निकालिदैंछ। उक्त रथयात्रामा एक लाखभन्दा बढी भक्तजनहरु सहभागी हुने गहवामाई मन्दिर तीर्थ क्षेत्र विकास समितिको अनुमान छ। वीरगन्जमै गत चैत ३० गते निकालिको हनुमान जयन्तिको शोभा यात्राका क्रममा दुई फरक धर्म समुदायकाबीच झडप हुदाँ वीरगन्ज तीनदिनसम्म तनावग्रस्त बन्न पुगेको थियो। त्यसैका कारण शुक्रबार निकालिन लागिएको गहवामाई रथयात्रा का क्रममा हुनसक्ने सम्भावित जोखिमलाई मध्यनजर गरेर वीरगन्जमा सुरक्षाकर्मीलाई हाइ अलर्टमा राखिएको पर्साका प्रमुख जिल्ला अधिकारी गणेश अर्यालले बताए। अर्यालले भने, रथयात्राको सुरक्षाका सन्दर्भमा स्थानीय प्रशासन र प्रहरी हाइ अलर्टमा छ। रथयात्राका क्रममा प्रयाप्त सुरक्षाकर्मी परिचालन गरिन्छ। बिहीबार बिहानपनि आफूसहित नेपाल प्रहरी र सशस्त्र प्रहरीका जिल्ला प्रमुखको टोलीले रथयात्राले परिक्रमा गर्ने रुटहरूमा स्थलगत निरीक्षण गरेर सम्भावित जोखिमहरुबारे स्केनिङ गरेको अर्यालले बताए। प्रजिअ अर्यालले भने, यसबाहेक सिडिओ कार्यालयमै आयोजक समिति,वीरगन्ज महानगरपालिका प्रतिनिधी र सुरक्षा निकायका प्रमुखहरुको छलफलपनि भइसकेको छ। गहवामाई रथयात्रालाई नै लक्षित गरेर केहि दिन अघि नेपाल प्रहरी मधेस प्रदेश प्रमुख तथा प्रहरी नायब महानिरीक्षक (डीआइजी) उमा चर्तुवेदीलेपनि वीरगन्जको स्थलगत निरीक्षण गरेर रथयात्राका बारेमा जानकारी लिएका थिए। त्यसैबेला उनले रथयात्राको सुरक्षामा कुनै कमी हुन नदिन र रथयात्रा अवधिभर उच्च सतर्कता अपनाउन मातहतका सुरक्षा निकायका जिल्ला प्रमुखलाई निर्देशनपनि दिएका थिए। यसैबिच गहवामाई मन्दिर तीर्थ क्षेत्र विकास समितिका अध्यक्ष श्याम पोखरेलले पनि रथयात्रामा नेपालका विभिन्न जिल्ला र सीमावर्ती भारतीय शहरबाट गरेर एक लाखभन्दा बढी भक्तजन आउने बताए। रथयात्राको तयारी बारे जानकारी दिन बिहीबार बिहान आयोजित पत्रकार सम्मेलनमा अध्यक्ष पोखरेलले सुरक्षाकै विषयलाई लिएर सुरक्षा निकायका प्रमुखहरूसँग पटक पटक छलफल गरिएको जानकारी दिए। छलफलमा सुरक्षा निकायका प्रमुखहरुले पर्याप्त संख्यामा सुरक्षाकर्मी परिचालन गरिने प्रतिबद्धता जनाएको उनले बताए। यसका अतिरिक्त समितिका तर्फबाटपनि दुई सय बढी स्वंयसेवकहरु खटिने जानकारी उनले दिए। रथयात्रा आयोजनामा करिब २० देखि २५ लाख रुपैयाँ खर्च हुने अनुमान रहेको उनले बताए। उनका अनुसार, शुक्रबार बिहान गहवामाई मन्दिरमा विशेष पूजापछि बिहान ७३० बजेदेखि रथयात्रा सुरु हुनेछ। रथयात्राले नगरका विभिन्न स्थानको परिक्रममा गर्ने र पुन मन्दिर प्रांगणमा फर्किएर समापन हुने तथा शुक्रबार नै साँझ मन्दिर प्रांगणमा धार्मिक भजनकिर्तन आयोजना गरिने उनले बताए। यस्तै शनिबार साँझ मन्दिर प्रांगणमै रथयात्राको प्रसाद वितरणका लागि महाभण्डारापनि आयोजना गरिने जानकारी पोखरेलले दिए। गहवामाई रथयात्रा यात्राका लागि वीरगन्ज महानगरपालिकाले महानगरमा रहेका सबै सामुदायिक तथा संस्थागत विद्यालयहरुमा शुक्रबार बिदा दिएको छ।"
गुल्मीका स्थानीय तहको बजेट सार्वजनिक : मुसिकोटको सबैभन्दा बढी र इस्माको कम,"गुल्मी : गुल्मीका सबै स्थानीय तहहरूले आगामी आर्थिक वर्ष २०८२०८३ का लागि बजेट ल्याएका छन्। जिल्लाका दुई नगरपालिका र १० गाउँपालिकामध्ये ९ स्थानीय तहले मंगलबार र इस्मा गाउँपालिकाले सोमबार बजेट ल्याएको हो। जिल्लाका १२ स्थानीय तहमध्ये सबैभन्दा बढी बजेट मुसिकोट नगरपालिकाले ल्याएको छ। मुसिकोटले ७० करोड १४ लाख ७८ हजार रुपैयाँको बजेट ल्याएको हो। उपप्रमुख गङ्गा श्रेष्ठले नगरसभामा बजेट प्रस्तुत गर्दै ४८ करोड ५६ लाख ८७ हजार चालू खर्च र २१ करोड ५७ लाख ९० हजार पुँजीगत खर्च विनियोजन गरिएको जानकारी दिइन्। त्यस्तै गाउँपालिकामध्ये सबैभन्दा कम बजेट इस्मा गाउँपालिकाले ल्याएको छ। इस्माको कुल बजेट ४९ करोड ५२ लाख ३७ हजार रुपैयाँ रहेको छ। गाउँपालिकाको १८ औँ गाउँसभामा उपाध्यक्ष पार्वती कुँवरले पालिकाले ल्याएको जनमुखी नीति कार्यक्रमलाई टेकेर आगामी वर्षको बजेट ल्याएको उल्लेख गरिन्। इस्माले पुँजीगत तर्फ ३१ करोड ८२ लाख ८८ हजार ८९९ रुपैयाँ र चालूतर्फ १७ करोड ६९ लाख ४८ हजार १८० रुपैयाँ बजेट विनियोजन गरेको छ। बजेटले पालिकाको पूर्वाधार विकास, कृषि सुधारसहित स्वास्थ्य शिक्षा लगायतका क्षेत्रलाई प्राथमिकता दिएको छ। त्यस्तै रेसुङ्गा नगरपालिकाले ६७ करोड २१ लाख १० हजार रुपैयाँको बजेट सार्वजनिक गरेको छ। नगरप्रमुख खिलध्वज पन्थीले कृषि, पर्यटन, शिक्षा र पूर्वाधारलाई प्राथमिकतामा राखिएको जानकारी दिए। नगरपालिकाले एसइईमा ४ जीपिए ल्याउने विद्यार्थीलाई १ लाख रुपैयाँ पुरस्कार प्रदान गर्ने भएको छ भने नगरमै ११ र १२ कक्षा अध्ययन गरेमा थप ५० हजार छात्रवृत्ति प्रदान गर्ने व्यवस्थासहितको बजेट ल्याएको छ। बजेटमा स्वास्थ्य, शिक्षा, कृषि, रोजगारी तथा भौतिक पूर्वाधारलाई प्राथमिकता दिइएको छ। यस्तै मालिका गाउँपालिकाले ६१ करोड ८० लाख ८७ हजार ८७० रुपैयाँ बराबरको बजेट सार्वजनिक गरेको छ। उपाध्यक्ष उपेन्द्र अर्यालले १८ औँ अधिवेशनको तेस्रो बैठकमा आर्थिक र विनियोजन विधेयक पनि सभा समक्ष प्रस्तुत गरेका थिए। गाउँपालिकाले गाँजा उत्पादनलाई वैधानिक बनाउने प्रक्रियालाई अगाडि बढाउने नीति ल्याएको छ। गाँजा खेतीको सम्भावनालाई संघ र प्रदेश सरकारसँग समन्वय गरेर यसबारे अध्ययन गरिने नीति ल्याएको मालिका गाउँपालिकाले जनाएको छ। मदाने गाउँपालिकाले ५४ करोड ९४ लाखको बजेट सार्वजनिक गरेको छ। गाउँसभाको १७ औँ अधिवेशनको दोस्रो बैठकबाट गाउँपालिका उपाध्यक्ष सरिता खड्काले आगामी वर्षको बजेट प्रस्तुत गरेकी हुन्। बैठकमा मदाने गाउँपालिकाको विनियोजन विधेयक २०८२ र आर्थिक विधेयक २०८२ पेस गरिएको थियो। धुर्कोट गाउँपालिकाले पनि आगामी आर्थिक वर्ष २०८२८३ का लागि ६० करोड ५१ लाख ४ हजार रुपैयाँको बजेट प्रस्तुत गरेको छ । १७ औँ गाउँसभामा उपाध्यक्ष सीता गिरीले उक्त बजेट प्रस्तुत गरेकी हुन्। कालिगण्डकी गाउँपालिकाले आगामी आर्थिक वर्षको लागि कुल ५७ करोड २ लाख ६३ हजारको अनुमानित बजेट ल्याएको छ। जसमा चालूतर्फ ३८ करोड ३४ लाख २० हजार र पुँजीगततर्फ १८ करोड ६८ लाख ४३ हजार रहेको छ। सत्यवती गाउँपालिका उपाध्यक्ष निरमाया तरामुले आगामी आर्थिक वर्षका लागिका कुल ५७ करोड ६५ लाख ८५ हजार बजेट सभामा पेस गरेकी छिन्। चन्द्रकोटले ५६ करोड २६ लाख ७२ हजार, गुल्मीदरबार गाउँपालिका ५६ करोड ३८ लाख ४० हजार,छत्रकोट गाउँपालिका ५८ करोड ८५ लाख १६ हजार र रुरुक्षेत्र गाउँपालिका ५५ करोड ६६ लाख १९ हजार बजेट ल्याएका छन् । पालिकाहरूले सार्वजनिक गरेको नीति तथा कार्यक्रम अनुसार बजेट सार्वजनिक गरेका हुन्।"
रास्वपाको महामन्त्री दावी गर्दै मुकुल ढकालले दिएको रिटमाथि सुनुवाइ हुँदै,"काठमाडौं : डामुकुल ढकालले राष्ट्रिय स्वतन्त्र पार्टी (रास्वपा) को महामन्त्री आफू नै भएको दावी गर्दै दायर गरेको रिटमाथि आज सर्वोच्च अदालतमा सुनुवाइ हुने भएको छ। न्यायाधीश कुमार रेग्मीको इजलासमा सुनुवाइका लागि पेशी तोकिएको छ। ढकालले आफू नै रास्वपाको महामन्त्री रहेको र सोही हैसियतमा काम गरिपाउँ भन्दै आजै सर्वोच्चमा रिट दायर गरेका हुन्। राष्ट्रिय स्वतन्त्र पार्टीको कार्यालय ,महामन्त्री कविन्द्र बुर्लाकोटी, पार्टीको प्रवक्ता मनिष झा र राष्ट्रिय स्वतन्त्र पार्टीका सभापति रवि लामिछानेलाई प्रतिवादी बनाउँदै रिट दायर भएको छ। रिटमा उत्प्रेषणको आदेश माग गरिएको छ। ढकालले आफूलाई कारवाही गर्ने पार्टीको निर्णयविरुद्ध निर्वाचन आयोगमा पनि निवेदन दिएका छन्। आफ्नो कारवाहीबारे पार्टीको कुनै पनि पत्र अद्यावधिक नगर्न आयोगलाई भनेका छन्। पार्टी अनुशासनविपरीत अभद्र र अमर्यादित व्यवहार प्रदर्शन गर्नुको साथै पार्टीको छविमा प्रतिकूल प्रभाव पार्ने अभिव्यक्ति दिएको भन्दै रास्वपाले एक वर्षअघि उनलाई महामन्त्री,केन्द्रीय सदस्य र साधारण सदस्य समेत नरहनेगरी निलम्बन गरेको थियो। पार्टीले आफूलाई गरेको कारवाही अवैधानिक भएको उनको दावी छ।"
गाँजासहित २ जना पक्राउ,धरान : प्रतिबन्धित लागुऔषध गाँजा ओसारपसार गर्ने २ जनालाई सुनसरी प्रहरीले पक्राउ गरेको छ। इलाका प्रहरी कार्यालय महेन्द्रनगरको प्रहरी टोलीले चतराबाट प्रकाशपुरतर्फ जाँदै गरेको को ३७ प १२५३ नम्बरको मोटरसाइकललाई चेकजाँच गर्दा गाँजासहित उनीहरू पक्राउ परेको प्रहरी निरीक्षक दिवस कुवरले जानकारी दिए। पक्राउ पर्नेमा उदयपुर बेलका नगरपालिका८ बस्ने धिरज राई र सोही स्थानका मोटर साइकल पछाडि सवार लोकेन्द्र राई रहेको कुवरले बताए । उनले पक्राउ परेकाहरूको साथबाट ३४ किलो गाँजा बरामद गरिएको जानकारी दिए । दुबै जनालाई इलाका प्रहरी कार्यालयको हिरासतमा राखेर थप अनुसन्धान भइरहेको प्रहरीले बताए ।
आज सर्वोच्च अदालतका प्रस्तावित न्यायाधीशविरुद्ध परेका उजुरीहरू खोलिने,"काठमाडौं : संघीय संसद्अन्तर्गत आज चारवटा संसदीय समितिको बैठक बस्दैछ। कृषि,सहकारी तथा प्राकृतिक स्रोत समिति,शिक्षा ,स्वास्थ्य तथा सूचना प्रविधि समिति,विद्यायन व्यवस्थापन समिति र संसदीय सुनुवाइ समितिको बैठक बस्न लागेको हो। बिहान ११ बजेका लागि बोलाइएको कृषि,सहकारी तथा प्राकृतिक स्रोत समितिको बैठकमा नेपालमा मनसुनजन्य विपद्बाट जनधनको सुरक्षा तथा क्षति न्यूनीकरणका लागि गृह मन्त्रालय,भूमि व्यवस्था ,सहकारी तथा गरिबी निवारण मन्त्रालय,सबै सुरक्षा निकायका प्रमुख,राष्ट्रिय विपद् जोखिम न्यूनीकरण तथा व्यवस्थापन प्राधिकरणलगायत सरोकारवाला निकायहरूसँग छलफल हुने कार्यसूची छ। यसैगरी दिउँसो १ बजे शिक्षा,स्वास्थ्य तथा सूचना प्रविधि समितिको बैठकमा विद्यालय शिक्षा विधेयक उपसमितिको प्रतिवेदनमाथि छलफल गर्ने कार्यसूची छ। बिहान ९ बजेका लागि बोलाइएको विधायन व्यवस्थापन समितिको बैठकमा भन्सार विधेयक २०८० माथि दफावार छलफल हुनेछ। बिहान ११ बजे बस्ने संसदीय सुनुवाइ समिति (संयुक्त)को बैठकमा सर्वोच्च अदालतका प्रस्तावित न्यायाधीशहरूका सम्बन्धमा परेका उजुरीहरू खोल्ने र समितिका सदस्यहरूलाई कार्ययोजना वितरण गर्ने कार्यसूचीमा उल्लेख छ। यही जेठ २७ गते बसेको न्याय परिषद् बैठकले वरिष्ठ अधिवक्ता मेघराज पोखरेल,उच्च अदालत जनकपुरका मुख्य न्यायाधीश श्रीकान्त पौडेल र उच्च अदालत दिपायलका मुख्य न्यायाधीश शान्तिसिंह थापालाई सर्वोच्च अदालतको न्यायाधीश नियुक्तिका लागि सिफारिस गरेको थियो । संसदीय सुनुवाइ विशेष समितिले अनुमोदन गरेपछि प्रस्तावित न्यायाधीशहरू राष्ट्रपतिले नियुक्त गर्ने संवैधानिक व्यवस्था छ ।"
इजरायलसँगको युद्धविराम सम्झौताबारे हमासले के भन्यो ?,"काठमाडौं : गाजामा युद्धविराम र बन्धकको रिहाइका लागि नयाँ सम्झौतामा पुग्न मध्यस्थकर्ताले प्रयास तीव्र पारेका छन्। तर हमासका एक वरिष्ठ अधिकारीले बीबीसीलाई बताएअनुसार इजरायलसँग अझै वार्ता भएको छैन। यस्तो भनाइ अमेरिकी राष्ट्रपति डोनाल्ड ट्रम्पले इरान र इजरायल युद्धविराममा सहमत भएदेखि ठुलो प्रगति भइरहेको बताएको समयमा आएको हो। ट्रम्पले मध्य पूर्वका लागि आफ्नो विशेष दूत स्टिभ विटकफले इजरायल र हमास सम्झौताको नजिक रहेको दाबी गरे। यसैबीच, हमासद्वारा सञ्चालित स्वास्थ्य मन्त्रालयले बुधबार इजरायली आक्रमणमा ४५ प्यालेस्टिनीको मृत्यु भएको बताएको छ। यस्तै इजरायली सेनाले मंगलबार भएको बम आक्रमणमा आफ्ना सात सैनिक मारिएको बताएको छ। हमासले यस आक्रमणको जिम्मेवारी लिएको छ।"
"क्लबको भवन वर्षौंदेखि कब्जा, आयो स्थानीयको स्वामित्वमा","वीरगन्ज : वीरगन्ज५ मा सार्वजनिक हितका लागि निर्माण गरिएको नारायणी स्पोट्र्स क्लबको भवन वर्षाैंसम्म निजी स्वार्थले कब्जामा रहँदै आएकोमा अन्ततः वीरगन्ज महानगरपालिका५ का जनप्रतिनिधिको पहलमा मुक्त गराउँदै स्थानीय समुदायको स्वामित्वमा पुनस्र्थापित गरिएको छ। आफूलाई पत्रकार, लेखक र स्तम्भकारका रूपमा चिनाउँदै आएका वडा नम्बर ५ कै स्थानीय तथा पत्रकार कुमारबन्धु रूपाखेतीले क्लब भवनलाई लामो समयदेखि व्यक्तिगत रूपमा नियन्त्रणमा राख्दै आएको वडाध्यक्ष प्रदीप चौरसियालगायत स्थानीयको आरोप थियो। चौरसियाका अनुसार क्लब भवन सार्वजनिक उद्देश्यका लागि निर्माण गरिएको भए पनि पत्रकार रूपाखेतीले प्रयोग गर्न नदिई कब्जामा राख्दै आएका थिए। वडाध्यक्ष चौरसियाको नेतृत्वमा वडाका भद्रभलादमी, जनप्रतिनिधि तथा नगर प्रहरीको उपस्थितिमा क्लब भवनको ताल्चा खोल्दै यसलाई औपचारिक रूपमा वडा कार्यालयको मातहतमा ल्याइएको हो। वडा कार्यालयले यसअघि धेरैपटक सार्वजनिक सूचना जारी गर्दै क्लबको चाबी फिर्ता गर्न अनुरोध गरेको थियो। तर लगातार बेवास्ता भएपछि वडास्तरीय छलफल र सर्वसम्मत निर्णयअनुसार प्रत्यक्ष हस्तक्षेप गर्दै सार्वजनिक सम्पत्तिमा नागरिकको स्वामित्व सुनिश्चित गरिएको वडाध्यक्ष चौरसियाले जानकारी दिए। उनले भने, कसैले पनि पत्रकार भएको नाममा सार्वजनिक सम्पत्ति कब्जा गर्न सक्दैन। अरूलाई आरोप लगाउनेहरू आफैं अनैतिक क्रियाकलापमा संलग्न हुनु दुःखद् हो। अब क्लब वडाबासीको हितमा, पारदर्शी रूपमा सञ्चालन हुनेछ। नारायणी स्पोट्र्स क्लबको तीन तल्ले भवन पूर्वमुख्यमन्त्री समेत रहेका प्रदेशसभा सदस्य लालबाबु राउत गद्दीको संसदीय विकास कोषमार्फत ८० लाख रुपैयाँको लागतमा निर्माण गरिएको हो। क्लबको भवन सार्वजनिक उद्देश्यका लागि निर्माण गरिएको भए पनि एक व्यक्तिले प्रयोग गर्न नदिई कब्जामा राख्दै आएका थिए। नारायणी स्पोट्र्स क्लबको तीन तल्ले भवन पूर्वमुख्यमन्त्री समेत रहेका प्रदेशसभा सदस्य लालबाबु राउत गद्दीको संसदीय विकास कोषमार्फत ८० लाख रुपैयाँको लागतमा निर्माण गरिएको हो। क्लब सञ्चालनका लागि वीरगन्जका समाजसेवी रविविक्रम शाह (शिव राजा) ले जग्गा दान गरेका थिए। भवनको भुइँतल्ला २०८० सालमा र बाँकी २ तल्ला २०८१ सालमा निर्माण सम्पन्न भएको थियो। निर्माण सम्पन्न पछि २०८१ मंसिर १ गते पूर्व मुख्यमन्त्री गद्दीले उद्घाटन गरेका थिए। तर उद्घाटनपछिदेखि नै रूपाखेतीले भवन आफ्नो नियन्त्रणमा राखी संस्थागत उद्देश्यविपरीत प्रयोग गर्दै आएको स्थानीयको आरोप थियो। वडाध्यक्ष चौरसियाले भने, हामीले केवल एक भवन मात्र फिर्ता ल्याएका छैनौं, वडावासीको हक, आवाज र गरिमालाई पुनस्र्थापित गरेका हौं। स्थानीय समुदायले क्लबको पुनस्र्थापनालाई ऐतिहासिक उपलब्धिका रूपमा स्वागत गरेका छन्। क्लब अब सबैका लागि खुला हुने र सामूहिक प्रयोगमा आउने भन्ने विश्वास व्यक्त गरिएको छ। स्थानीय युवा शुभम यादव भन्छन्, कसैले पनि सार्वजनिक सम्पत्तिमा कब्जा जमाएर बसेको अवस्था देख्दा हामी निराश थियौं। अहिले वडा कार्यालयको दृढ निर्णयले हामीलाई गर्वको अनुभूति भएको छ। अर्का स्थानीय नागरिक गीता देवी भन्छिन्, अब हाम्रो छोराछोरीलाई आफ्नो टोलमै खेलकुद र सिर्जनात्मक क्रियाकलापमा सहभागी हुने अवसर मिल्ने भयो। क्लब साँच्चिकै अब समुदायको निधि बन्नेछ। यता क्लब कब्जाको आरोप लगाइएका वडा नम्बर ५ कै स्थानीय तथा पत्रकार रूपाखेतीले भने आफूले क्लब कब्जा गरेको भन्ने आरोप निराधार रहेको दाबी गरे। पूर्वमुख्यमन्त्री लालबाबु राउतको पालामा ८० लाख रुपैयाँको बजेटमा क्लबको भवन निर्माण गरिएको भन्दै उनले वडाध्यक्ष चौरसियाले गत जेठ ३१ गते नगर प्रहरीको जत्था ल्याएर क्लबको ताल्चा तोडेको बताए। आफूसँग पनि कुनै सल्लाह पनि नगर प्रहरीको जत्था ल्याएर ताला तोडेकोमा आफ्नो र वडावासीको विरोध रहेको उनले बताए। क्लबको समिति अहिले गठनको प्रक्रियामै रहेका बेला हतास मानसिकतामा रहेका वडाध्यक्ष चौरसियाले नै क्लब कब्जा गर्न खोजेको आरोप लगाए।"
