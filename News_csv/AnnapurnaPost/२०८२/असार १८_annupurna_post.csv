शीर्षक,विवरण
"दाउन्नेको बेहाल, यात्रा कष्टकर","बुटवल : बुटवल पश्चिम नेपालको लाइफलाइन भनेर चिनिने बुटवलनारायणगढ सडक खण्डको दाउन्ने क्षेत्रमा समयमै काम नहुँदा यस क्षेत्रको जनजीवन अस्तव्यस्त बनेको छ। अरू खण्डमा सहज यात्रा गर्न मिल्ने गरी काम भए पनि दाउन्ने खण्डको १३ किलोमिटर सडक अहिले अस्तव्यस्त छ। चिनियाँ निर्माण कम्पनीले विभिन्न बहाना देखाउँदै समयमै काम नगर्दा पश्चिम क्षेत्रको दैनिकी अस्तव्यस्त बनेको हो। यहाँ दिनहुँजसो गाडीहरू दुर्घटनामा पर्ने गरेका छन्। यसपालिको बर्खा र चाडपर्वमा पनि ढुक्कसँग यात्रा गर्ने माहोल दाउन्ने खण्डकै कारणले नहुने देखिएको छ। दाउन्ने क्षेत्रमै धेरै कल्भर्ट बनाउनुपर्ने भएकाले कामले गति लिन नसकेको आयोजना कार्यालयको भनाइ छ। दाउन्नेमै धेरै कल्भर्ट बनाउनुपर्ने भएकाले समस्या नारायणगढबुटवल सडक खण्डको १३ किलोमिटर मात्र पर्ने दाउन्ने क्षेत्रमा १ सय ३ वटा विभिन्न ठाउँमा कल्भर्ट बनिरहेका छन्। धेरैजसोको निर्माण पूरा भए पनि केहीको काम चलिरहेको छ। धेरै ठाउँमा कल्भर्ट बनाउनुपर्ने भएकाले यो क्षेत्रमा समस्या हुने गरेको नारायणगढबुटवल सडक योजना (पूर्वी खण्ड) कार्यालयका सूचना अधिकारी एवं इन्जिनियर शिव खनालले जानकारी दिए। दाउन्नेको पनि बढी समस्या पूर्वी खण्डमा छ। जहाँ दाउन्ने खण्ड चार किलोमिटर मात्र हो। यही चार किलोमिटरमा बनिरहेको कल्भर्ट खोलाले पटकपटक बगाउने समस्याले गर्दा बाटो निरन्तर सुचारु गर्न नसकिएको उनले बताए। दाउन्नेदेखि नारायणगढसम्म पर्ने पूर्वी खण्डको कुल दूरी ६५ किलोमिटर हो, खनालले भने, दाउन्ने खण्डमा मात्र चार किलोमिटर पर्छ। यही क्षेत्रमा धेरै कल्भर्ट बनाउनुपर्ने भएकाले समस्या भएको हो। अब केही दिनमा सबै कल्भर्ट बनिसक्छन्। त्यसपछि समस्या हुँदैन। उनले यहाँका चार किलोमिटर क्षेत्रमा ३३ वटा कल्भर्ट निर्माण गर्नुपर्ने बनाए। ६ वटाको निर्माण चलिरहेको र बाँकी पूरा भइसकेको उनले बताए। अघिल्लो वर्ष कल्भर्ट नबनाएको र यसपालि एकैपटक बनाउनुपर्ने भएकाले समस्या देखिएको उनले सुनाए। बन्दै गर्छ, खोलाले बगाउँछ। एकतर्फ बाटो चलाउँदै, बनाउँदै गर्दा धेरै गाह्रो परेको हो, खनालले भने, दाउन्ने क्षेत्रको काम पूरा हुनेबित्तिकै सबै समाधान हुन्छ। खनालले दुम्कीबासमा बनाएको डाइभर्सन अबको पाँच दिनभित्र बनिसक्ने जानकारी दिए। डाइभर्सन नहुँदा होङ्सी सिमेन्ट हुँदै यात्रुलाई २० किलोमिटर घुमाउरो बाटो आउजाउ गर्नुपर्ने बाध्यता छ। व्यवसायी यात्रुमैत्री भए, सरकार भएन सरकार सडकका यात्रुमैत्री नबन्दा सर्वसाधारण नागरिकले सास्ती खेप्नु परेको पश्चिम नेपाल बस व्यवसायी प्रालिका अध्यक्ष दधिराम खरेलले गुनासो गरे। पानी पर्छ, बर्खा लाग्दैछ भन्ने कुरा सबैलाई थाहाँ थियो, खरेलले भने, तर, समयमै बाटो बनाउनुपर्छ भन्नेमा कोही पनि लागेनन्। अहिले सास्ती हामी यातायात व्यवसायीले पाउनु परेको छ। नेपालमै सबैभन्दा धेरै सार्वजनिक यातायात भएको ठूलो कम्पनी पश्चिम नेपाल बस व्यवसायी प्रालि हो। यही सडक भएर मात्र दैनिक चार सय बढी सवारीसाधनहरू यही कम्पनीका ओहोरदोहोर गर्छन्। काठमाडौं पुग्ने गाडीहरू पाल्पा पोखरा हुँदै घुमेर गए पनि पूर्वी नेपालमा जाने गाडीहरूलाई धेरै कठिनाइ भोग्नुपरेको खरेलले गुनासो गरे। पूर्वी नेपालका सबै जिल्लामा बुटवलबाट गाडी छुट्छन्। दाउन्ने क्षेत्रमा बाटो सहज हुने हो भने यातायात व्यवसायीका धेरै समस्या समाधान हुन्छन्, खरेल भन्छन्, तर, सरकारले यही क्षेत्रमा काम गर्न ढिलासुस्ती गरेको छ। बाटो बन्छ भनेर आश्वासन मात्र दिन्छन्। कामै गर्दैनन्। यी हुन् निर्माणले गति लिन नसकेका १० कारण निर्माणको थालनीमै कोभिड कोभिडकै उत्पत्तिा चाइनाबाट त्यसको असर वर्षौंसम्म अन्तरसरकारी निकायबीच समन्वय नहुनु रूख कटानमा ढिलाइ कोभिड सकियो, बहाना सकिएन बर्खाभरि निर्माण ठप्प दुई घण्टाको दूरीमा ६ घण्टाको यात्रा दाउन्ने क्षेत्रमा धेरै कल्भर्ट चौथोपटक थप्ने तयारी पछिल्लो समय यातायात क्षेत्रमा धेरै सुविधा सम्पन्न गाडीहरू भित्रिए पनि सहज सडक नहुँदा व्यवसायीहरू निराश बन्नु परेको उनले दुःखेसो गरे। बुटवल नारायणगढ सडक बन्नेबित्तिकै आधाभन्दा बढी हवाई यात्रा गर्नेहरू कम हुन्छन्, उनले भने, एसीसहितका डिलक्स गाडी छन्। दुर्घटनाको जोखिम कम छ। बिमा छ। व्यवसायीहरू यात्रुमैत्री भए तर सरकार हुन सकेन। करोडौं लगानी गरेर नयाँ गाडीहरू भिœयाउने तर गतिलो बाटो नहुँदा व्यवसायीहरूमा खिन्नता छाएको खरेल सुनाउँछन्। व्यावसायिक हिसाबले पनि पश्चिम नेपालको प्रमुख सहरको रूपमा बुटवल परिचित छ। काठमाडौं र पूर्वी नेपालका प्रमुख सहर वीरगन्ज, विराटनगरसहित चितवनबाट बुटवलमा मालसामान ओसारपसार गर्ने व्यवसायीले धेरै दुःख खेपेका छन्। डाइभर्सनमा गुडिरहेको बस बगायो यही असार ६ गते काठमाडौंबाट नेपालगन्जतर्फ जाँदै गरेको यात्रुवाहक बस त्रिवेणी खोला पार गर्दागर्दै बगायो। मध्यराति भे १ ख ४०८५ नम्बरको बस डाइभर्सनबाट गुडिरहेको बेला एक्कासि विनयी खोला उर्लिएर आएपछि बगायो। बसमा ३ शिशुसहित ३८ जना यात्रु थिए। एक्कासि आएको बाढीले डाइभर्सन बगाएको थियो। तत्कालै एक्साभेटर लगेर सबै यात्रुहरूको सकुशल उद्धार भयो। यस्ता पीडा यातायात व्यवसायीहरूले दिनहुँ झेलिरहेका छन्। दुम्कीबास क्षेत्रमा दिनहुँ उद्धारमा जुट्नुपर्छ विनयी त्रिवेणी गाउँपालिका पूर्वी नवलपरासीका अध्यक्ष घनश्याम गिरीले दाउन्ने क्षेत्रको सडकका कारण यात्रुहरूको उद्धारमा नेपाल प्रहरीसहित पालिकाको टिम दिनहुँ उद्धारमा खट्नु परेको प्रतिक्रिया दिए। राति एक्कासि खोलाले बस बगाउँछ। यात्रुहरू बिचल्लीमा पर्छन्, गिरीले भने, गाउँपालिकाको एक्साभेटर पठाएर उनीहरूको उद्धार गर्छौं। असार ६ गते नेपालगन्जको बस बगाउँदा राति २ बजे घटनास्थलमा पुगेर उद्धार गरेका थियौं। यस्तो समस्या दिनदिनै आइरहेका छन्। उनले पानी पर्नेबित्तिकै सडकको समस्या परिहाल्ने गरेको बताए। ठेकेदारले कामै नगरेको पनि होइन, तर त्यति मन लागेर गरेजस्तो पनि देखिँदैन, गिरीले भने, पहिलेको तुलनामा काम सन्तोषजनक नै छ। तर, पूर्ण सन्तोष हुन सकिएको छैन। बनाएको डाइभर्सन बगाइहाल्छ। ठूलो पानी पर्नै हुन्न। दाउन्ने र दुम्कीबास क्षेत्रको सडक पूर्ण रूपमा सुचारु हुने हो भने बुटवल नारायणगढ सडकको वर्षौंदेखिको समस्या टर्ने उनले बताए। बर्दघाटतिरबाट आउँदा खुर्सानीखोलासम्म तीन किलोमिटर सडक बनाउने बाहेक यो क्षेत्रमा थप काम गतिलोसँग नभएको उनले सुनाए। पश्चिम खण्डको प्रगति ६७ प्रतिशत बुटवल नारायणगढ सडक खण्डको कुल दूरी १ सय १३ किलोमिटर हो। त्यसमध्ये बुटवलदेखि दाउन्नेसम्मको दूरी ४८ किलोमिटर छ। पश्चिम खण्डको रूपमा काम भइरहेको यस क्षेत्रमा हालसम्म भौतिक प्रगति ६७ दशमलव ९५ प्रतिशत भइसकेको नारायणगढ बुटवल सडक योजना (पश्चिम) कार्यालयका सूचना अधिकारी एवं इन्जिनियर विकास खनालले जानकारी दिए। उनका अनुसार वित्तीय प्रगति ६२ दशमलव ४३ प्रतिशत भएको छ। यो खण्डमा दाउन्नेको सडक क्षेत्र कुल १० किलोमिटर हो। दाउन्ने क्षेत्रमा मर्मतको काम भइरहेको छ। खाल्डाखुल्डी पुर्ने, डाइभर्सन बनाउने, ग्राबेल गर्ने काम चलेको छ तर मौसमले त्यति साथ दिइरहेको छैन, खनालले भने, आगामी आर्थिक वर्ष २०८२०८३ सम्म सबै काम सक्ने लक्ष्य छ। उनले बर्खाको बेला निर्माणको काम नहुने जानकारी दिए। यस खण्डमा बायाँतर्फ ३३ दशमलव ७२१ प्रतिशत र दायाँतर्फ ३५ दशमलव ४१३ प्रतिशत सडक कालोपत्रे गरिएको छ। दुवैतर्फ गरी कुल ६० दशमलव ९२ प्रतिशत सडक कालोपत्रे भइसकेको छ। ९ वटा मोटरेबल पुलमध्ये आठ वटा निर्माण पूरा भइसकेका छन्। भलहीमा १ सय ५ चेनएजको मुख्य पुलको काम चलिरहेको छ। यस खण्डको पूरै काम सम्पन्न गर्न कुल लागत मूल्य अभिवृद्धि कर (भ्याट)सहित ७ अर्ब ८६ करोड रुपैयाँमा सम्झौता भएको छ। पूर्वी खण्डको प्रगति ६९ प्रतिशत दाउन्नेदेखि नारायणगढसम्मको दूरी ६५ किलोमिटर हो। यहाँ हालसम्म भौतिक प्रगति ६९ प्रतिशत र वित्तीय प्रगति ६८ प्रतिशत भएको छ। भुक्तानीको काम चलिरहेकाले वित्तीय प्रगति अझै बढ्ने योजना कार्यालयका सूचना अधिकारी एवं इन्जिनियर शिव खनालले जानकारी दिए। यहाँ दाउन्ने खण्डमा मात्र ३३ वटा कल्भर्ट बनाउने योजना छ। त्यसमध्ये ६ वटा बाहेक अरू सम्पन्न भइसकेका छन्। खनालका अनुसार एकतर्फ सडक कालोपत्रे ५३ किलोमिटर र दुईतर्फी ३४ किलोमिटर पूरा भइसकेको छ। यो खण्डको निर्माणका लागि कुल बजेट भ्याटसहित ९ अब १३ करोड हो। दुवै खण्डको निर्माणका लागि चाइना स्टेट कन्स्ट्रक्सन इन्जिनियरिङ कर्पोरेसन (सीएससीईसीचाइना)सँग सम्झौता भएको छ। सडक निर्माणका लागि एसियाली विकास बैंक (एडीबी)को सहयोगमा सडक विभागले आयोजना सञ्चालन गरेको हो। २०८२ साउन ६ गतेसम्म सक्ने गरी तेस्रोपटक म्याद थपिएको छ। वन क्षेत्रमा फोर लेन र बजार क्षेत्रमा ६ लेनको सडक निर्माण गरिएको छ। योजना समयमै पूरा नभएपछि चौथोपटक म्याद थप्ने तयारी भइरहेको छ। २०८१ कात्तिक २५ गते रूपन्देही, पूर्वी नवलपरासी र पश्चिम नवलपरासीका जनप्रतिनिधिहरूले प्रधानमन्त्री केपी शर्मा ओलीलाई भेटेर ज्ञापनपत्र बुझाएपछि रोकिएको कामले गति लिएको थियो। पटकपटकको ध्यानाकर्षण गराउँदा पनि सडक निर्माणले गति नलिएपछि जनप्रतिनिधिहरूले प्रधानमन्त्रीलाई भेटेरै दबाब दिएका थिए। जिल्ला समन्वय समितिका प्रमुख, स्थानीय तहका प्रमुखसहित रूपन्देहीका संघीय सांसद एवं अर्थमन्त्री विष्णुप्रसाद पौडेल, भौतिक पूर्वाधार तथा यातायात मन्त्री देवेन्द्र दाहाल, सहकारीमन्त्री बलराम अधिकारी, भौतिक मन्त्रालयका सचिव केशव शर्मा, तीनवटै जिल्लाबाट निर्वाचित संघीय एवं प्रदेश सांसदहरू, विभागीय प्रमुख, आयोजना प्रमुखलगायतको उपस्थितिमा प्रधानमन्त्री ओलीले बृहत् छलफलसमेत गरेका थिए। त्यसैले पनि यो सडकलाई राष्ट्रिय चासोका रूपमा हेरिएको छ। मुलुकको समग्र प्रगतिमा यस सडकले महत्वपूर्ण हिस्सा ओगट्ने गरेको छ। जिल्ला समन्वय समिति नवलपरासी (बर्दघाट सुस्ता पश्चिम) का प्रमुख भगौती यादव रुदलले यस क्षेत्रका नागरिकले लामो समयदेखि धुलोमैलोको सामना गर्नु परेको सुनाए। व्यवसायी यात्रुमैत्री भए तर सरकार हुन सकेन। सर्वसाधारण नागरिकले सास्ती खेप्नु परेको छ। पानी पर्छ, बर्खा लाग्दैछ भन्ने कुरा सबैलाई थाहा थियो तर समयमै काम किन हुन सकेन ? नेपालमै सबैभन्दा धेरै सार्वजनिक यातायात भएको ठूलो कम्पनी पश्चिम नेपाल हो। यही सडक भएर दैनिक चार सय बढी सवारीसाधनहरू ओहोरदोहोर गर्छन्। पूर्वी नेपालमा जाने गाडीहरूलाई धेरै कठिनाइ भोग्नु परेको छ। दाउन्ने क्षेत्रमा बाटो सहज हुने हो भने यातायात व्यवसायीका धेरै समस्या समाधान हुन्छन्। बाटो बन्छ भनेर आश्वासन मात्र दिन्छन्। कामै गर्दैनन्। यातायात क्षेत्रमा धेरै सुविधा सम्पन्न गाडीहरू भित्रिए पनि सहज सडक नहुँदा व्यवसायी निराश बन्नु परेको छ। दधिराम खरेल अध्यक्ष, पश्चिम नेपाल बस व्यवसायी प्रालि, बुटवल दाउन्ने क्षेत्रको सडकका कारण यात्रुहरूको उद्धारमा नेपाल प्रहरीसहित पालिकाको टिम दिनहुँ उद्धारमा खट्नुपर्छ। राति एक्कासि खोलाले बस बगाउँछ। यात्रुहरू बिचल्लीमा पर्छन्। गाउँपालिकाको एक्साभेटर पठाएर उनीहरूको उद्धार गर्छौं। समस्या दिनदिनै आइरहेका छन्। पानी पर्नेबित्तिकै सडकमा समस्या भइहाल्छ। ठेकेदारले कामै नगरेको पनि होइन, तर त्यति मन लागेर गरेजस्तो पनि देखिँदैन। दाउन्ने र दुम्कीबास क्षेत्रको सडक पूर्ण रूपमा सुचारु हुने हो भने बुटवल नारायणगढ सडकको वर्षौंदेखिको समस्या हट्ने थियो। घनश्याम गिरी  अध्यक्ष, विनयी त्रिवेणी गाउँपालिका, पूर्वी नवलपरासी बुटवल नारायणगढ सडक खण्डको कुल दूरी १ सय १३ किलोमिटर हो। त्यसमध्ये बुटवलदेखि दाउन्नेसम्मको दूरी ४८ किलोमिटर छ। पश्चिम खण्डको रूपमा काम भइरहेको यस क्षेत्रमा हालसम्म भौतिक प्रगति ६७ दशमलव ९५ प्रतिशत पूरा भइसक्यो। यो खण्डमा दाउन्नेको सडक क्षेत्र कुल १० किलोमिटर छ। दाउन्ने क्षेत्रमा मर्मतको काम भइरहेको छ। खाल्डाखुल्डी पुर्ने, डाइभर्सन बनाउने, ग्राभेल गर्ने काम चलेको छ तर मौसमले त्यति साथ दिइरहेको छैन। आगामी आव २०८२०८३ सम्म सबै काम सक्ने लक्ष्य छ। यस खण्डको पूरै काम सम्पन्न गर्न कुल लागत ७ अर्ब ८६ करोड रुपैयाँमा सम्झौता भएको छ। विकास खनाल, सूचना अधिकारी एवं इन्जिनियर, नारायणगढबुटवल सडक योजना (पश्चिम खण्ड) दाउन्नेदेखि नारायणगढसम्मको दूरी ६५ किलोमिटर हो। यहाँ दाउन्ने खण्डमा मात्र ३३ वटा कल्भर्ट बनाउने योजना छ। त्यसमध्ये ६ वटा बाहेक अरू सम्पन्न भइसकेका छन्। अघिल्लो वर्ष कल्भर्ट नबनाउँदा अहिले चाप परेको हो। दुम्कीबासको समस्या केही दिनभित्र समाधान हुन्छ। बर्खामा मर्मतको मात्र काम हुन्छ। एकतर्फी सडक कालोपत्रे ५३ किलोमिटर र दुईतर्फी ३४ किलोमिटर पूरा भइसक्यो। यो खण्डको निर्माणका लागि कुल बजेट भ्याटसहित ९ अर्ब १३ करोड हो। शिव खनाल  सूचना अधिकारी एवं इन्जिनियर, नारायणगढबुटवल सडक योजना (पूर्वी खण्ड)"
"राज्य व्यवस्था समितिमा एमाले, माओवादी र एकीकृत समाजवादीले मागे रामहरि खतिवडाको राजीनामा","काठमाडौं : नेकपा एमाले, माओवादी केन्द्र र एकीकृत समाजवादीका सांसदले राज्यव्यवस्था तथा सुशासन समितिका सभापति रामहरि खतिवडाको राजीनामा मागेका छन्। आज बिहान बसेको राज्यव्यवस्था तथा सुशासन समितिको बैठकमा सांसदहरुले सभापति खतिवडाले नैतिकताका आधारमा राजीनामा दिनुपर्ने माग गरेका हुन्। सत्तारुढ दल एमाले सांसद पदम गिरीले समितिको सभापति खतिवडा गैरजिम्मेवार बनेकाले राजीनामा दिनुपर्ने र सचिव पनि यो समितिमा सचिवको रूपमा बस्न नमिल्ने तर्क गरे। प्रतिवेदनमा समितिको सभापति र सचिवको हस्ताक्षर छ। जिम्मेवारी लत्याएर गैरजिम्मेवार बनेको देखियो, नैतिकताको हिसाबले जिम्मेवारीमा रहन मिल्दैन।उनले भने,नैतिकताको हिसाबले मार्गप्रशस्त गरिदिनुपर्छ।अब सचिवले पनि यो पदमा बसिरहन मिल्दैन। उनले समितिले महिनौं लगाएर छलफल गरेर कुलिङ अफ पिरियड २ वर्षसम्म कायम रहने एक मतले पारित गरेको उल्लेख गरे। नेकपा (एमाले)का सांसद वासुदेव घिमिरेले समितिका सभापति खतिवडा र समितिका सचिव दुराले राजीनामा दिनुपर्ने माग राखे। उनले अधिकार सम्पन्न छानबिन समिति बनाउनुपर्ने बताए। एमालेकै सांसद राजेन्द्र राईले पनि सभापति खतिवडाको राजीनामा माग गरे । समितिको अपमान गर्ने अधिकार नभएकाले बाटो खोल्दिन आग्रह गरे। नेकपा माओवादी केन्द्रका प्रमुख सचेतक हितराज पाण्डेले निजामती सेवासम्बन्धी विधेयकको कुलिङ पिरियडमा षड्यन्त्र भएको बताएका छन्। पाण्डेले समिति सभापति रामहरि खतिवडाले आफूले धेरै पटक माग्दा पनि विधेयक पढ्न नदिएको स्मरण गरे। उनले भने, समिति सभापति रामहरि खतिवडाले आफूले धेरै पटक माग्दा पनि विधेयक नै पढ्न दिनुभएन। विश्वासको घात भएको छ। यसो गरेपछि देश अगाडि बढ्छ ? छानबिन समिति राज्यव्यवस्था समितिबाट मात्र गठन गर्न नहुने तर्क गर्दै उनले समिति सभापतिसहित दायरामा आउनुपर्ने र सभापतिले कोको बसेर गरेको हो जानकारी दिनुपर्ने बताए। उनले संसदबाट उच्चस्तरीय छानबिन समिति गठन गर्नुपर्ने र कुलिङ पिरियड जसरी पनि लागु हुनुपर्ने धारणा राखे। एकीकृत समाजवादीका सांसद राजेन्द्र पाण्डेले विधेयकमाथि जालझेल गर्ने भूमिकामा कोको छन् भन्नेबारे पनि छानबिन गर्नुपर्ने उनको माग छ। पाण्डेले यस्तो कुरा निवारण गर्नका लागि पनि छानबिन समिति गठन गर्नुपर्ने तर्क गरे।"
"तिब्बतको उत्तराधिकारीबारे दलाई लामाको उद्घोष, चीन तरंगित","काठमाडौं : तिब्बती बौद्ध धर्मगुरु दलाई लामा यो हप्ता ९० वर्षमा प्रवेश गर्दैछन्। जुलाई ६ मा जन्मिएका उनको जन्मोत्सव एक हप्ता पहिलेदेखि नै मनाउँदै आएको छ। भारतको धर्मशालामा शरण लिएर बसेका दलाई लामाले जन्मदिनको पूर्वसंन्ध्यामा भिडियो सन्देश जारी गरेका छन्। उनले आफ्नो मृत्युपश्चात् पनि तिब्बतमा धर्मगुरु चुनिने परम्परा जारी रहने दाबी गरेका छन्। तिब्बतबाट बहिर्गमनमा परेका उनले सम्भवतः पहिलोपटक स्पष्ट रूपमा धर्मगुरु चुनिने परम्परा जारी रहने बताएको अन्तर्राष्ट्रिय मिडियाहरूले उल्लेख गरेका छन्। आफ्नो पुनर्जन्म खोज्ने र पहिचान गर्ने प्रक्रिया गादेन फोड्राङ ट्रस्टको अधिनमा रहने र त्यस मामिलामा कसैलाई हस्तक्षेप गर्ने अधिकार नरहने उनले बताएका छन्। 'गादेन फोड्राङ ट्रस्टले मात्र दलाई लामाको पुनर्जन्मलाई मान्यता दिने अधिकार राख्छ र यसमा हस्तक्षेप गर्ने अरू कुनै अधिकार छैन,' उनले भनेका छन्। यसको अर्थ तिब्बतको आध्यात्मिक परम्परा र नेतृत्व संरचनाको स्थिरता सुनिश्चित गर्ने जिम्मेवारी गादेन फोड्राङ ट्रस्टका सदस्यहरूमा हुनेछ, जसले भविष्यमा दलाई लामाको उत्तराधिकारी चयन गर्ने प्रक्रिया प्रारम्भ गर्नेछन्। दलाई लामालाई जीवित अवतारको रूपमा मानिन्छ। उनले आफ्नो उत्तराधिकारी चीनभन्दा बाहिर पनि हुनसक्ने आकलन गरेका छन्। गत मार्चमा प्रकाशित किताबमा दलाई लामाले भनेका छन्, 'हुनसक्छ मेरो उत्तराधिकारीको जन्म चीनभन्दा बाहिर पनि हुनसक्छ।' गत २४ सेप्टेम्बर २०११ मा गरेका एक महत्त्वपूर्ण वक्तव्यमा उनले भविष्यमा दलाई लामाको पुनर्जन्मको प्रक्रिया र उत्तराधिकारीको चयनबारे बताएका थिए। 'मैले १९६९ सम्म स्पष्ट पारेको थिएँ कि भविष्यमा दलाई लामाको पुनर्जन्म जारी रहनुपर्छ वा छैन भन्ने निर्णय तिब्बती बौद्ध परम्पराका उच्च लामाहरू, तिब्बती जनता र तिब्बती बौद्ध धर्मका अन्य अनुयायीहरूसँग परामर्श गरेर गर्नुपर्छ।' चीनको आपत्ति चीन सरकारले दलाई लामाको पुनर्जन्म र उत्तराधिकारीको चयनको विषयमा आपत्ती जनाएको छ। बेइजिङले भनेको छ कि दलाई लामाको पुनर्जन्म सरकारी स्वीकृतिमा आधारित हुनेछ र चिनियाँ प्रणालीअनुसार चयन गरिनेछ। चीनको विदेश मन्त्रालयले यस विषयमा कडा शब्दहरू प्रयोग गर्दै दलाई लामाको पुनर्जन्मको प्रक्रियामा हस्तक्षेप गर्ने अधिकार आफूसँग मात्र रहेको उल्लेख गरेको छ। तर, दलाई लामाले भिडियो सन्देशमा प्रस्ट पारेका छन्, 'मेरा अनुयायीहरूलाई चीनले चुनेको जो कोहीलाई अस्वीकार गर्न आग्रह गर्दछु। मेरो पुनर्जन्म चीन बाहिर पनि हुनसक्छ।' यही अभिव्यक्तिले चीनलाई झन् आक्रोशित बनाएको विश्लेषकहरूको बुझाइ छ। दलाई लामा निर्वासित भएपछि तिब्बतमा जे भयो सन् १९५९ मा दलाई लामा भारत निर्वासित भएपछि तिब्बतमा चिनियाँ सैन्य नियन्त्रण थप कडा बन्यो। हजारौं तिब्बतीहरूले प्रतिरोध गरे पनि चिनियाँ सेनाले ती विद्रोहहरूलाई क्रूरतापूर्वक दमन गर्यो। धेरै तिब्बतीहरू मारिए, कैयौंलाई पक्राउ गरेर मुख्य भूमि चीनमा निर्वासित गरियो। लगभग ८० हजार तिब्बतीहरूले देश छोड्न बाध्य भए। धेरैले हिमाली बाटो हुँदै नेपाल र भारततर्फ पलायन भए। सन् १९६५ मा चीनले तिब्बती स्वायत्त क्षेत्र घोषणा गर्यो। यसको केही समयपछि तिब्बतका धार्मिक केन्द्रहरू, विशेषतः मठहरू र पुराना सांस्कृतिक धरोहरहरू व्यापक रूपमा नष्ट गरिए। चिनियाँ सांस्कृतिक क्रान्तिको प्रभावले तिब्बतको परम्परागत बौद्ध शिक्षालाई ठूलो आघात पुर्यायो। १९८० को दशकमा चीनले धर्म पालना गर्ने स्वतन्त्रता पुनर्स्थापित गरेको दाबी गर्यो। तर स्थलगत रिपोर्टहरूका अनुसार भिक्षु र भिक्षुणीहरूलाई निगरानी, नियन्त्रण र उत्पीडन भोग्नुपर्यो। बौद्ध मठहरूमा राज्यको हस्तक्षेप बढेको देखियो। चीनले ठूलो संख्यामा हान चिनियाँहरूलाई तिब्बतमा स्थानान्तरण गराएको छ। सरकारको भनाइमा यो 'आर्थिक विकासका लागि आवश्यक' भए पनि, तिब्बती नेताहरू र मानव अधिकार समूहहरूले भने यसलाई योजनाबद्ध सांस्कृतिक हेरफेरको रूपमा हेरेका छन्। सन् २००८ मा ल्हासामा सुरु भएको शान्तिपूर्ण प्रदर्शन केही दिनमै घातक हिंसामा परिणत भएको थियो। तिब्बती र हान चिनियाँ समुदायहरूबीचको तनाव सतहमा आयो। परिणामस्वरूप कयौंको ज्यान गयो र सयौं पक्राउ परे। अहिले पनि तिब्बत चिनियाँ प्रशासनद्वारा कडा निगरानीमा छ। ह्युमन राइट्स वाचका अनुसार २०१६ देखि चीनले ग्रामीण तिब्बती समुदायहरूलाई जबरजस्ती स्थानान्तरण गर्ने कार्य तीव्र बनाएको छ, जसलाई उनीहरूले 'आर्थिक अवसर विस्तार' भनेर चित्रण गर्छन्। तर, आलोचकहरू भन्छन्, यसले पारम्परिक जीवनशैली र तिब्बती पहिचानमाथि खतरा उत्पन्न गराएको छ। को हुन् दलाई लामा? १४औं दलाई लामाको जन्म १९३५ मा ल्हामो धोन्डुपको रूपमा तिब्बतको एक किसान परिवारमा भएको थियो। दुई वर्षको उमेरमा उनलाई तिब्बती बौद्ध धर्मका सर्वोच्च नेता १३औं दलाई लामाको पुनर्जन्मको रूपमा चिन्हित गरिएको थियो। दलाई लामाले तिब्बती बौद्ध धर्मको शिक्षामा गहिरो अध्ययन गरेका छन्। सन् १९५९ मा चीनले तिब्बतमाथि कब्जा जमाएपछि उनी भारतमा निर्वासित भएका थिए। 'तिब्बती पहिचानको रक्षा गर्न अहिंसात्मक संघर्ष' गरेको भन्दै उनलाई सन् १९८९ मा नोबेल शान्ति पुरस्कार प्रदान गरिएको थियो। तिब्बती बौद्ध धर्मका अनुयायीहरू उनलाई अवलोकितेश्वर (चेन्रेजिग)को अवतारको रूपमा मान्छन्। दलाई लामाको भूमिका केवल आध्यात्मिक नेताका रूपमा नभएर तिब्बती जनताको राजनीतिक र सांस्कृतिक अस्तित्वको प्रतीकको रूपमा पनि रहँदै आएको छ।"
'डेटिङ एप' सञ्चालन गर्ने ६ चिनियाँसहित ५२ जना पक्राउ,"काठमाडौं : गैरकानुनी रूपमा 'डेटिङ एप' सञ्चालन गर्ने ६ चिनियाँ नागरिकसहित ५२ जना पक्राउ परेका छन्। प्रहरीको केन्द्रीय अनुसन्धान व्युरोले ललितपुरको वालिफलस्थित दमकल चोकबाट उनीहरूलाई मंगलबार पक्राउ गरेको हो। सोसियल सफ्टवेयर डेभलपमेन्ट कम्पनी दर्ता गराई गैरकानुनी रूपमा कल सेन्टर सञ्चालन गरेको सूचना प्रहरीले छापा मारी उनीहरूलाई पक्राउ गरेको हो। पक्राउ प्रनेमा २९ वर्षीय झाङ लुन, २७ वर्षीय चेन जेआहाओ, ४१ वर्षीय लिन डीई, ३२ वर्षीय एक्स यूझइन्जिन, ३२ वर्षीय एक्स यूझइन्जिन र ३३ वर्षीय एक्स यूएलइंगहुए रहेका छन्। उनीहरूले मिटु डेटिङ एप सञ्चालन गरी नेपाली युवतीहरूलाई प्रलोभनमा पारी अनलाइन स्क्याम गर्ने गरेको र क्रिप्टो कारोबारमा पनि संलग्न रहेको भेटिएको प्रहरी अनुसन्धानमा खुलेको छ। उनीहरूले काठमाडौंको चागलमा एउटा घर नै भाडामा लिएर उक्त कार्य ग्रदै आएको प्रहरी उपरीक्षक युवराज खतिवडाले बताए। उनीहरूको साथबाट स्रोत नखुलेको करिब १४ लाख रुपैयाँ बरामद भएको छ। चिनियाँ नागरिकहरूविरुद्ध अभौतिक मुद्रासम्बन्धी मुद्दा दर्ता गरी अनुसन्धान भइरहेको प्रहरीले जानकारी दिएको छ। त्यस्तै पक्राउ परेका ४६ जना नेपालीमाथि पनि अनुसन्धान भइरहेको प्रहरी उपरीक्षक खतिवडाले बताए। प्रहरीका अनुसार उनीहरूको साथमा रहेको ७ थान ल्यापटप, ५४ थान मोबाइल पनि बरामद गरिएको छ।"
जापानले गर्यो चार नेपालीलाई निष्कासन,"काठमाडौं : जापानले चार जना नेपालीलाई निष्कासन गरेको छ। गैरकानुनी रूपमा बस्दै आएका उनीहरूलाई जापानको अध्यागमनले निष्कासन गरेको हो। निष्कासनमा पर्नेमा काशीराम विक, सोहनबहादुर मगर, श्यामलाल लामा र पेमा वाङ्गेल शेर्पा रहेका छन्। उनीहरूलाई विभिन्न एयरलाइन्सको विमानबाट नेपाल फर्काइएको हो। स्रोतका अनुसार उनीहरूलाई गत साता काठमाडौं फर्काइएको हो। यसअघि पनि जापानको अध्यागमनले सात जना नेपालीलाई निष्कासन गरेको थियो।"
अपराधीलाई सुरक्षा किन ?,"अब अपराधी लुक्ने ठाउँ बन्द गरी अनुसन्धानलाई चुस्त बनाउनेतर्फ सरकार लाग्नुपर्छ। नेपालको संविधान, कानुन र सुरक्षानीति अपराधको निर्मूलन गर्न कति प्रतिबद्ध छन् भन्ने कुरा अपराधी नियन्त्रण र अनुसन्धानको चुस्तताबाट नापिन्छ। पछिल्ला घटनाक्रमले भने नेपालमा अपराध गर्ने, पुँजी पलायन गर्ने र विदेशमा लुकेर बस्ने प्रवृत्ति मौलाउँदै गएको देखाएको छ। इन्टरपोलमार्फत रेड नोटिस जारी भएर पनि अपराधीहरू वर्षौंसम्म सुरक्षित बस्न पाउनु राज्यको कमजोरी मात्र होइन, गम्भीर राष्ट्रिय विफलता हो। रेड नोटिसको सूचीमा सहकारी ठगीदेखि सुन तस्करीसम्मका अभियुक्त समावेश छन्। उनीहरूविरुद्ध ठोस प्रमाण, अदालती प्रक्रिया र रेड नोटिस जारी भइसकेको छ। तर, जीबी राईजस्ता व्यक्तिहरू राजनीतिक संरक्षण र अन्तरदेशीय अदक्षताका कारण नियमित सुपुर्दगी प्रक्रियाबाट उम्किरहेका छन्। यस्तो अवस्थामा अनुसन्धानको प्रभावकारिता, कानुनी शासन र अपराध निवारण सबै प्रश्नचिह्नमा पर्छन्। नागरिकहरू सहकारीमा डुबेको लाखौं रकम फिर्ता पाउने प्रतीक्षामा छन्, अभियोग लागेका व्यक्तिहरू विदेशको सयरमा छन्। अझ गम्भीर कुरा के हो भने अपराधसँगै पुँजी पनि पलायन भइरहेको छ। जनताको पसिनाबाट संकलित करोडौं रुपैयाँ विदेशमा आश्रय लिएर बस्ने केही अपराधीहरू मार्फत हराइरहेको छ। यस्ता आर्थिक अपराधीहरूलाई कारबाही नगरी आर्थिक सुशासनको भाषण केवल राजनीतिक भाष्यमा सीमित हुन्छ। नेपाल प्रहरीले इन्टरपोलको सहयोगमा ज्योतिबहादुर भण्डारी, देवकुमार नेपालीजस्ता केही अभियुक्तलाई फिर्ता ल्याउन सफल भएको छ। केही उपलब्धि देखिए पनि समग्रमा हेर्दा प्रवृत्ति नियन्त्रणभन्दा बाहिर जान थालेको देखिन्छ। अपराधलाई राजनीतिक दाउपेचमा लगाउने प्रवृत्तिले अपराधीहरूले राजनीतिक संरक्षण पाएका छन्। यस्तो हुनु दुर्भाग्य हो। इन्टरपोलकै सहयोगप्रति भरपर्दो अन्तरदेशीय सहयोगको अभाव, सुपुर्दगी र आपसी कानुनी सहायता सन्धिको अभावले पनि अपराधीहरूले विदेशमा सुखसयल गर्ने प्रवृत्ति मौलाउँदो छ। अनुसन्धान संयन्त्रको कमजोरी र ढिलासुस्तीलाई हटाउँदै ढिलो नगरी केही ठोस कदम चाल्न आवश्यक छ। अपराध नियन्त्रणका लागि प्रमुख मुलुकहरूसँग सुपुर्दगी सन्धि र आपसी कानुनी सहायता सन्धि तत्काल गर्नुपर्छ। राजनीतिक संरक्षण अन्त्य गरी अपराधी बचाउन दलका नेताहरूको हस्तक्षेप तत्काल रोकिनुपर्छ। अनुसन्धान गर्ने निकायलाई प्रविधियुक्त बनाउन फरार अभियुक्तको लोकेसन पत्ता लगाउन साइबर संयन्त्र, डिजिटल निगरानी प्रविधिको प्रयोग गर्नुपर्छ। रेड नोटिस जारीसँगै सम्बन्धित मुलुकमा उच्च तहबाट कूटनीतिक दबाब सिर्जना गर्नुपर्छ। जनताको आस्था पुनस्र्थापना गर्न ठूला आर्थिक अपराधमा संलग्नलाई फिर्ता ल्याएर सार्वजनिक कारबाही गरिनुपर्छ। यसका लागि सरकारको स्पष्ट नीति र योजना आवश्यक छ। देशलाई कानुनी शासनको राष्ट्र बनाउन अपराधीलाई जुनसुकै मुलुकमा लुके पनि फिर्ता ल्याएर कानुनी कठघरामा उभ्याउने इच्छाशक्ति देखाउनु पर्छ। अन्यथा अपराध र राज्यबीचको दूरी हराउँदै जान्छ र सुरक्षाको भरपर्दो संरचना नभएको देशमा विकास र सुशासनको सपना केवल भ्रम हुन्छ। अपराध नियन्त्रणमा समयमै प्रतिक्रिया दिनु प्रहरीको दायित्वमात्र होइन, राष्ट्रको अनिवार्य धर्म हो। अब अपराधी लुक्ने ठाउँ बन्द गरी अनुसन्धानलाई चुस्त बनाउनेतर्फ सरकार लाग्नुपर्छ। यही बाटोमात्र जनताको न्यायप्रति भरोसा कायम राख्ने सही मार्ग हो।"
लुम्बिनीको बजेटप्रति सत्तापक्षमै असन्तुष्टि,"दाङ : लुम्बिनी प्रदेश सरकारको बजेटप्रति सत्तापक्षकै सांसदहरूले चर्को विरोध जनाए । मन्त्रीका जिल्लामा मात्रै बजेट खन्याइएकोे, प्रदेशसभा सदस्यका योजना नसमेटिएको र विकासे मन्त्रालयको बजेटमा बिचौलिया हाबी भएको भन्दै सत्तापक्षै सांसदहरूले तीव्र असन्तुष्टि जनाएपछि सरकारले प्रदेशसभाको छलफल एक साता रोक्यो । सत्तासीन कांग्रेस र एमालेले संसदीय दलका बैठक बोलाएर आआफ्ना प्रदेश सांसदलाई थुम्थुम्याउन खोेजे । तर, प्रदेशसभा सांसदहरूका असन्तुष्टि उस्तै छन् । मंगलबारदेखि प्रदेशसभामा भएको छलफलमा पनि बजेटप्रतिका असन्तुष्टिका स्वर उस्तै देखिए । एमाले र कांग्रेस संसदीय दलले बजेटको किचलोको विषयमा दलको बैठक बसालेर प्रदेशसभा सदस्यको राय तथा धारणा लिएर मात्रै सदन सुरु गरेका छन् । प्रदेशसभा सदस्यहरूले भने बजेटलाई पुनर्संरचना नगर्दासम्म सन्तुष्ट हुने आधार नरहेको प्रतिक्रिया दिइरहेका छन् । लुम्बिनीमा एमाले दलका नेता चेतनारायण आचार्य मुख्यमन्त्री रहेका छन् भने कांग्रेसका धनेन्द्र कार्की आर्थिक मामिला तथा योजनामन्त्री छन् । लुम्बिनीले ३८ अर्ब ९१ करोड रुपैयाँको बजेट सार्वजनिक गरेको छ । आगामी आर्थिक वर्षको बजेटमा मन्त्रीका जिल्लामा मात्रै बजेट गएको, सांसदहरूका योजना नसमेटिएको सांसदहरूले आरोप लगाएका छन् । यो आरोपसँगै लुम्बिनी प्रदेशमा बजेटमा चर्को विरोध देखिएको छ । विकासे मन्त्रालयका योजनामा बिचौलियाको समेत हाबी देखिएको सांसदहरूको आरोप छ । कांग्रेसबाट प्रतिनिधित्व गर्ने एक सांसदका अनुसार विकासे मन्त्रालयमा बिचौलिया हाबी भएर प्रदेश सांसद र नेताहरूकै योजनाको लिस्ट कटाइएको बिचौलियाको योजना समावेश गरिएको छ । माननीयहरूका योजना कटाएर बिचौलियाका योजना समावेश भए छन्, ती सांसदले भने, यो बजेट प्रदेश सरकारले ल्याएको हो कि, बिचौलियाले ? मन्त्रीहरूले आफूअनुकूल वितरणमुखी बजेट बनाउँदा सत्तारूढ दललेसमेत बजेटको अपनत्व लिन नसक्ने अवस्था आएको ती सांसदको भनाइ छ । बजेट निर्माणमा मुख्यमन्त्रीको प्रत्यक्ष भूमिका नभए पनि बजेटमा मुख्यमन्त्री नै छायामा पर्नुभएको जस्तो छ । तर, सरकारले ल्याएको बजेट स्वीकार्नुको विकल्प छैन, मन्त्रालयका एक अधिकारीले भने, प्रदेशसभा सदस्यहरूलाई छनोट गर्न दिइएका योजनाहरू परेका छैनन् । केही मन्त्रालयमा मात्र बजेट थुप्रिएको छ । दबाबमा राखेर कर्मचारीलाई मन्त्रालयमा योजना इन्ट्री गर्न लगाइयो, यो हामीले भोगेका छौं । सत्तासीन एमालेका सांसद तथा पूर्वमन्त्री विष्णु पन्थीले अहिलेको बजेट टिप्पणी गर्नलायक नै नभएको बताए । उनले सामाजिक सञ्जालमा यसपटकको बजेट टिप्पणी गर्नलायक नभएको बताएका हुन् । लुम्बिनी प्रदेशको आव २०८२०८३ को बजेट कार्यक्रम अहिलेसम्मकै बेथितियुक्त र कमजोर छ, उनले भनेका छन् । एमालेका अन्य सांसदहरूले पनि बजेटको विरोध गरेका छन् । त्यसैगरी, कांग्रेसका प्रदेश सभापति अमरसिंह पुनले बजेट निर्माण प्रक्रियामै असहमति जनाउँदै आपत्ति प्रकट गरेका छन् भने प्रदेश कार्यसमितिको बैठक राखी सरकार र बजेटको विरोध गर्न समेत भ्याइसकेका छन् । माओवादी केन्द्रका प्रमुख सचेतक इन्द्रजित चौधरीले दलहरूबीच भएको छलफल, आवधिक योजना र बजेटरी सिद्धान्तविपरीत आएको बजेट स्वीकार्न नसकिने बताए । उनले अहिलेको बजेट बाँदरहरूको हातमा नरिवलजस्तै भएको टिप्पणी गरे । उनले भौतिकमन्त्री, सिँचाइमन्त्री र स्वास्थ्यमन्त्रीलाई लक्षित गरेर समावेशी र १२ जिल्लाका जनताले अपनत्व नगर्ने गरी बजेट आएको बताए । उनले केही नयाँ मन्त्रीले स्वार्थ समूहको चंगुलमा फसेर बोर्कैसित केरा खाएको टिप्पनी गरे । उनले बहुवर्षीय योजनाहरू अलपत्र पारिएको र खाली गरिएको बताए । विकासको आधार भौतिक र सिँचाइ भए पनि त्यसलाई बजेटले नसमेटेको उनको भनाइ छ । उनले सरकारको मुख्यमन्त्री चिल भएर १२ जिल्ला बजेटमा घुम्नुपर्नेमा कुखुरा बनेर अर्घाखाँचीमा मात्र रहेको आरोप लगाए । शक्तिको बलमा बजेट हत्याउँदा नीति कार्यक्रममा कृषि, सिँचाइ र पर्यटनलाई विशेष प्राथमिकतामा राख्ने भनेको सरकारले त्यसको विपरीत बजेट ल्याएको छ । टुक्रे योजना, साना योजना नल्याउने र क्रमागत योजनालाई महत्व दिने भनेर सार्वजनिक गर्ने गरेको प्रदेश सरकार बोलीमा पूर्णरूपमा असफल भएको छ । बोलेको भन्दा ७ अर्ब बढी रुपैयाँको बजेट सार्वजनिक गरेको छ । टुक्रे योजनाले भरिभराउ किताबविगतदेखि नै टुक्रे योजनाको कारण प्रदेशमा योजना र बजेटको प्रभावकारिता कम देखिएको छ । लुम्बिनीमा मात्रै एक वर्षको अवधिमा साढे १२ हजार टुक्रे योजनाहरू चालु आर्थिक वर्षमा रहेका छन् । चालु आर्थिक वर्षमा पाँच लाखभन्दा कम बजेट विनियोजन भएका ४ हजार ३ सय ९२ आयोजना कार्यान्वयनमा रहेको देखिन्छ भने १० लाखभन्दा कम बजेट भएका ८ हजार २ सय ६ वटा आयोजना रहेका छन् । टुक्रे आयोजना धेरै हुँदा कार्यान्वयनमा समस्या देखिएपछि सरकारले निरुत्साहित गर्ने रणनीति अवलम्बन गर्ने नीति लिएको थियो । तर, यो नीतिले पूर्णता पाउन सकेन र आउँदो वर्षको योजनामा चालुभन्दा धेरै टुक्रे योजना देखिएका छन् । एक हजार रुपैयाँ मात्रै बजेट भएका प्रदेशमा भन्दै ४ सय योजना राखिएको छ भने १ लाख, २ लाख, ५ लाख, १० लाख रकम विनियोजन भएका हजारभन्दा बढी टुक्रे योजना रहेको देखिन्छ । मठ, मन्दिर, सहकारी, समूह, संस्थाको नाममा पनि त्यत्तिकै योजनाहरू छन् । लुम्बिनीले यो वर्षको बजेटमा बहुवर्षीय योजनाहरू सबै कटाएर टुक्रे योजनाहरूलाई बढी महत्व दिइएको छ । एउटा योजनालाई पनि बहुवर्षीय नबनाएर टुक्रे र बिचौलियाका योजनाले महŒव पाएको भन्दै कर्मचारीहरूसमेत असन्तुष्ट देखिएका छन् । भौतिक पूर्वाधार विकास मन्त्रालयका एक उच्च अधिकारीले भने, बहुवर्षीय योजनालाई पाहिलो प्राथामिकता दियांै । अन्य योजना बनाउँभन्दा मन्त्रीज्यूले मान्नुभएन, अहिले ठूला हैन साना टुक्रे योजनाले मन्त्रालय भरिएको छ ।"
बजेटले नदेखेका ७२ जिल्ला,"बिडम्बना त यो पनि छ, आखिर जस्ले विरोध गरे तिनै सांसदको समर्थनमा बहुमतले बजेट पास भयो। आखिर किन यस्तो हुन्छ हरेक वर्ष बजेटमाथिको छलफल र कर्मकाण्डी विरोध ? संसद्को प्रथामिकता र सांसदका अन्य कुनै विषयमा रुचि नै नभएर त होइन होला ! नेपाली नागरिक के यी ५ वटा जिल्लाका मात्र हुन् ? कर्णाली, मुगु, मुस्ताङ, मधेस, पहाडका ७२ जिल्लाका मान्छेहरू नेपाली नागरिक होइनन् ? तपाईँहरूलाई अलिकति दया लाग्दैन ? त्यहाँका नागरिकले पानी खान पाए हुन्थ्यो, किसानहरूको भत्किएको कुलो बनाइदिन पाए हुन्थ्यो, सिँचाइका लागि एउटा बोरिङ गाडी दिन पाए हुन्थ्यो भन्ने लाग्दैन ? तपाईंहरूमा नागरिकप्रति उत्तरदायी हुने हृदय छ कि छैन ? मनमा हरि छ कि छैन । तपाईंहरूको देशको मन्त्री, नेता हो कि एउटा सानो झुण्डको ? तपाईंहरू एक्लै चुनाव जितेर आएको हो ? अब यही ४५ वटा जिल्लाका मान्छेहरूले मात्रै भोट हाले भयो ? यसरी नै तपाईंहरू अर्को पटक सदन चलाउन सक्नुहुन्छ ? सांसद सुनिल शर्मा देशको बजेटको समानुपातिक र न्यायोचित वितरण हुन सकेन भनेर सांसदहरूले गुनासो गरे वा प्रश्न उठाए । गुनासो वा प्रश्न मात्र उठाएनन्, भक्कानिएर रोए, चिच्याए । व्यवहारमा प्रमुख प्रतिपक्षी दल नभएको संसद्मा अर्जुननरसिंह केसी, रामहरि खतिवडा, सूर्य थापा, कान्छाराम तामाङ, प्रकाशशरण महत, दीपक गिरीलगायत गठबन्धनका संसदहरूकै यो गुनासोमा संसद्को नियमित कार्यक्रम बहिस्कार गरेर गृहमन्त्रीको राजीनामा मागि रहेका साना प्रतिपक्ष दलको आवाज नसुनिनु स्वाभाविक थियो । प्रम ओली र अर्थमन्त्री पौडेलका निर्वाचन क्षेत्रमा असीमित आयोजनाहरूमा र त्यसैगरी सहरी विकासमन्त्री सिंहले आफ्ना पिता गणेशमानसिंहका नाममासमेत मनलाग्दि बजेट छुट्याएकोमा सांसदहरूको प्रश्न हो । तर जब संसदमा बजेट वितरण न्यायोचित भएन भनेर स्वतन्त्र सांसद अमरेशकुमार सिंहले गुनासो गर्न थाले सतापक्षका सांसदहरूले उनको गुनासो सुन्न नै आवश्यक ठाननेन् । उनको भावना जे थियो, बुझ्न सकिन्थ्यो । राष्ट्रियता, विधिव्यवस्था, न्यायकानुन, संविधान र देशको समग्र विकासमा उठेका प्रश्न र विकल्पहरूबारे खुला छलफल गर्ने थलो नै संसद् हो । बन्द कोठामा गरिने छलछाम र षडयन्त्र जति घातक हुन्छन् जनताका प्रतिनिधिले संसद्मा गरेको खुला छलफल त्यती घातक हुन सक्दैनन् । दील खोलेर मनको कुरा बोलेको, चित नबुझेको कुरमा प्रश्न गरेको र भेदभाव गरेकामा रोएको र गुनासो गरेको राम्रो । पारिन्छ सत्ता जब खण्ड खण्ड,रहन्छ के राज्य त्यहाँ अखण्ड । राष्ट्रकवि माधव घिमिरे बजेटको असमानुपातिक वितरण र एकलौटी गरेकामा सांसदहरूले उठाएका प्रश्नहरूको चित्त बुझ्दो जवाफ सम्बन्धित मन्त्रीहरूसँग थिएन । यो विगत देखिकै निरन्तरता भएको र सकेसम्म सन्तुलित बनाउन कोसिस गरेको मन्त्रीहरूले जवाफ दिए । मन्त्रीहरूले संसद्मा शिर झुकाएर स्विकार गरेकै थिए बजेट सन्तुलित छैन, सन्तुलित बनाउन कोसिस मात्र गरेको हो । बजेटमा यस्तो आज मात्र भएको होइन । गणेशमान सिंहको नाममा विगतमा पनि त्यस्तै भएको हो । प्रकाशनमानसिंहले संसदमा नै भने यो पहिलो पटक होइन । उनले नभने पनि अर्को वर्ष पनि हुने यस्तै हो । महालेखा परिक्षकको कार्यालयले यसभन्दा पहिले नै भनिसकेको छ काठमाडांै महानगर पालिकाले यस्ता राष्ट्रिय व्यक्तित्वहरूका नाममा स्थापना भएका संस्थाहरूलाई हरेक वर्ष करोडौं रकम चोर बाटो बाट दिने र त्यसमा पनि अनियमिता हुने गरेको छ । गत वर्ष नै यस्तो बेरुजु रकम २० करोडभन्दा बढी थियो । गत वर्षको बजेटको एक पाखे वितरणका केही उदाहरण यस्ता छन् एमाले अध्यक्ष ओलीको जिल्ला झापामा ८ अर्ब १७ करोड थियो भने सिंगो कर्णाली प्रदेशका लागि छुट्याइएको बजेट ७ अर्ब ७१ करोड थियो । कर्णाली प्रदेश झापा जिल्लाभन्दा १५ गुना ठूलो र १० जिल्ला छन् । भौतिक पूर्वाधार तथा यातायात मन्त्री रघुवीर महासेठको गृह जिल्ला धनुषामा १ सय ३५ आयोजनामा २ अर्ब ७२ करोड १३ लाख रुपैयाँ छुट्याइएको थियो । तत्कालिन प्रधानमन्त्री पुष्पकमल दाहालको निर्वाचन क्षेत्र गोरखामा १ अर्ब ७४ करोड थियो । तर, यही शीर्षकमा पूर्वप्रधानमन्त्री शेरबहादुर देउवाको गृह जिल्ला डडेल्धुरामा १२ करोड ८० लाख रुपैयाँ मात्र थियो । अहिले गठबन्धनको गाँठो फेरिएको छ । बजेटको पाखो डडेल्धुरा र काठमाडौंतिर ढल्किएको छ । गत वर्ष नै महिला, बालबालिका तथा ज्येष्ठ नागरिक मन्त्रालयका लागि सामाजिक विकास कार्यक्रम अन्तरगतको कुल बजेट ४ करोड ९४ लाख रहेकोमा तालुकदार मन्त्री भगवती चौधरीको गृह जिल्ला सुनसरीमा ५५ प्रतिशत २ करोड ७३ लाख थियो । बाल विकास कार्यक्रमको बजेट ८० लाख रहेकोमा ५४ लाख अर्थात् साढे ६७ प्रतिशत मन्त्री चौधरीकै जिल्लामा खन्याइएको थियो । बजेटको असमान वितरणका बारेमा सांसदहरूले उठाएका प्रश्नहरूले महिलाहरूको आत्मसम्मान र मर्यादाको अवमूल्यन गरेको भन्दै मन्त्री चैधरीले सांसदहरूलाई नै सचेत गराएकी थिइन् । सस्तो प्रचार वा लोक रिझ्याइका लागि मात्र नभएर कीर्तिपुरको डाँडामा ल्यापटप बोकेर लाखौं आम्दानी गर्ने सम्भावना होस् वा वर्षात् लागेपछि हराउने कृषिमन्त्री र मल खोज्न पर्ने गुनासो गर्ने सांसदहरू गगन थापा, गोकुल बास्कोटाहरूले पनि संसद्को रोष्टममा उभिएर आजैदेखि आआफ्ना योजनाहरूमा सरकारलाई घचघच्याउन सके अर्को वर्षको योजनामा ती कार्यक्रमहरू पनि समावेश हुने थिए । यसबारे सदनमा खै आवाज ? अब अर्को वर्ष यही गुनासो र रोनाधोना हुने हो । बिडम्ना त यो पनि छ, आखिर जस्ले बिरोध गरे तिनै सांसदको समर्थनमा बहुमतले बजेट पास भयो । आखिर किन यस्तो हुन्छ हरेक वर्ष बजेटमाथिको छलफल र कर्मकाण्डी विरोध ? संसदको प्रथामिकता र सांसदका अन्य कुनै विषयमा रुचि नै नभएर त होइन होला !"
"माधव नेपालविरुद्ध अभिव्यक्ति दिएकी झाँक्रीलाई एसले माग्यो स्पष्टीकरण, बिहीबार पदाधिकारी बैठक बस्ने","काठमाडौं : नेकपा एकीकृत समाजवादीले अध्यक्ष माधवकुमार नेपालविरुद्ध अभिव्यक्ति दिएकी नेतृ रामकुमारी झाँक्रीलाई स्पष्टीकरण सोधेको छ। अध्यक्ष विरुद्ध अभिव्यक्ति दिएपछि तीन दिनभित्र जवाफ पठाउने गरी झाँक्रीलाई स्पष्टीकरण सोधिएको एकीकृत समाजवादीले जनाएको छ। यस अगाडि झाँक्रीको अभिव्यक्तिपश्चात पार्टीको आधिकारिक धारणासँग बाझ्ने अभिव्यक्ति नदिन विज्ञप्तिमार्फत निर्देशन जारी गरेको छ। पार्टीको आधिकारिक धारणासँग बाँझ्ने कुनै पनि कुरा सार्वजनिक रूपले नबोल्न, नलेख्न पार्टी केन्द्रीय कार्यालय सबै कमरेडहरूको ध्यानाकर्षण गर्दछ। पार्टीमा आफ्ना धारणा राख्ने विधि र स्थानहरू छन् भन्ने कुरामा हेक्का राख्न र कुनै पनि बहानामा सार्वजनिक वादप्रतिवादमा नउत्रिनसमेत आग्रह गर्दछ,' महासचिव भुसालले जारी गरेको विज्ञप्तिमा भनिएको छ। एकीकृत समाजवादीको सचिवालय बैठक बिहीबार बस्ने सचिव गणेश विकले जानकारी दिए। उनका अनुसार गत शुक्रबार र शनिबार बसेको सचिवालय बैठक बिहीबार निरन्तर बस्ने तय भएको हो। पछिल्लो समयमा एकीकृत समाजवादीमा विवाद बढ्दै गएको छ। एसको भ्रातृ संगठन अनेरास्ववियू १६ असारमा विभाजित हुँदै नरेन्द्र न्यौपानेले समानान्तर कमिटी घोषणा गरेर सर्कुलर जारी भएको छ। निवर्तमान अध्यक्ष आरती लामालाई पार्टीले केन्द्रीय सदस्य मनोनीत गरेर संगठनको महाधिवेशन नगराएरै अध्यक्षबाट हटाएपछि अध्यक्षमा महेश श्रेष्ठ र महासचिवमा राजन शर्मा पराजुलीलाई विवाद चलिरहेको थियो। लामाले पार्टीले नसोधी जबर्जस्ती अपानिमार्फत अध्यक्षबाट हटाएको भन्दै बैठकमा आक्रोश पोखेकी थिइन्। के भनेकी थिइन् झाँक्रीले ? पार्टी निकट युवा संघ नेपालको लुम्बिनी प्रदेश भेलालाई शनिबार सम्बोधन गर्दै झाँक्रीले अध्यक्ष नेपालका कारण पार्टीमा संकट आएकोले पार्टी पुनर्गठन गरेर जानुपर्ने बताएकी थिइन्। पतञ्जली जग्गा भ्रष्टाचारमा विशेष अदालतमा मुद्दा परेपछि नेपालको सांसद् पद निलम्बन भएको र अध्यक्षकै बारेमा संकट आएकाले अर्लि महाधिवेशन गर्नुपर्ने उनको तर्क छ। पार्टी अध्यक्ष नेपाललाई लक्षित गर्दै सिनो बोकेर हिँड्न नसकिने भन्दै अर्ली महाधिवेशनमार्फत नेतृत्व परिवर्तन गर्नुपर्ने अभिव्यक्ति दिएका थिइन् । पार्टी बनाउने नै हो भने यस्तै संकटहरूबाट हामी उठ्नुपर्छ, पार्टीमा अर्को ठूलो संकट छ। तपाईंहरू सबैलाई थाहा छ, पार्टीमा संकट छ, अध्यक्षकै बारेमा संकट आयो। अब के गर्ने ? अब पार्टीलाई पुनर्गठन गरेर अगाडि बढ्ने हो। संकट आयो भनेर भाग्ने भनेको होइन। पार्टीलाई पुनर्गठन गरौं, कसरी गर्ने ? अर्ली महाधिवेशन गरौं। उनले भनिन्,अर्ली महाधिवेशनबाट पुनर्गठन गरेर अध्यक्ष बनाऔँ, कहाँ हुन्छ यसरी ? म त भन्छु, अब अर्ली महाधिवेशन गरौँ। कानुनी, संवैधानिक हिसाबले अध्यक्षमाथि समस्या आयो। अरु कैयौं पार्टीका सदस्यमाथि पनि समस्या आएकै छ, अब काँधमाथि मरेको सिनो हालेर हिँड्न सकिँदैन। झाँक्रीले हलबाट नै नेतृत्व छान्नुपर्ने बताइन्। उनले मतदाता नामावली सारेर ल्याएका मान्छे र टीका लगाएर बनाएको केन्द्रीय समितिबाट पार्टी बन्न नसक्ने धारणा राखिन्। उनले भनिन्,हामी सुध्रिने हो भने, नयाँ ढंगले जानको लागि अर्ली महाधिवेशन गरौं, हलबाट नेतृत्व छानौँ। तपाईंमध्ये जो कोही पनि नेतृत्वमा आउन सक्नुहुन्छ। होइन भने मतदाता नामावली सारेर ल्याएका मान्छेहरूबाट, टीका लगाएर बनाएको केन्द्रीय समितिबाट चुनाव लडेर यही पार्टी बनाउने हो भने तपाईंहरुले यो पार्टी बनाउनुहुन्न।"
नयाँ र परिष्कृत ढङ्गबाट रोजगार रणनीतिक योजना तयार गर्न स्थानीय तहलाई सहयोग गर्ने मन्त्री भण्डारीको प्रतिबद्धता,"काठमाडौं : श्रम, रोजगार तथा सामाजिक सुरक्षा मन्त्री शरतसिंह भण्डारीले नयाँ र परिष्कृत ढङ्गबाट रोजगार रणनीतिक योजना तयार गर्न स्थानीय तहलाई सहयोग गर्ने प्रतिबद्धता जनाएका छन्। बुधबार राष्ट्रियसभा बैठकमा आफ्ना मन्त्रालयमाथिको विनियोजन विधेयकका सम्बन्धमा उठेका प्रश्नको जवाफ दिँदै मन्त्री भण्डारीले स्थानीय तथा प्रदेशको सम्भावनाको पहिचान नयाँ र परिष्कृत ढङ्गबाट रोजगार रणनीतिक योजना तयार गर्न सहयोग गर्ने प्रतिबद्धता जनाएका हुन्। उनले आगामी आर्थिक वर्षदेखि रोजगारदातालाई दक्ष श्रमिकको उपलब्धताका लागि राष्ट्रिय व्यावसायिक प्रशिक्षण प्रतिष्ठानलाई थप प्रभावकारी तवरले अघि बढाउने बताए। त्यस्तै उनले वैदेशिक रोजगार बोर्डलाई थप सशक्त र प्रभावकारी बनाउन मन्त्रालयले बोर्ड सुधारको प्रतिवेदन प्राप्त गरिसकेको जानकारी दिँदै त्यसका आधारमा प्रभावकारी कार्ययोजना निर्माण गर्ने धारणा राखे। मन्त्री भण्डारीले वैदेशिक रोजगारीका लागि आकर्षक गन्तव्य मुलुक खोज्ने राष्ट्रिय नीति बमोजिम नयाँ १३ वटा युरोपियन गन्तव्यहरुसँग श्रम समझदारी गर्न सरकारले प्रस्ताव गरेको उल्लेख गरे। उनले वैदेशिक रोजगारीबाट फर्केका नेपालीको ज्ञान, पुँजी र सीपको उच्चतम उपयोग गरी मुलुकको उत्पादन र उत्पादकत्व अभिवृद्धि गर्ने कार्य अघि बढेको समेत बताए। मन्त्री भण्डारीले प्रत्येक श्रमिकलाई योगदानमा आधारित सामाजिक सुरक्षामा आबद्ध गर्ने योजना अघि सारेको बताए। पालिकाहरूलाई बालश्रम मुक्त घोषणालाई प्राथमिकतामा राखेको भन्दै उनले यो अभियानलाई व्यापक बनाइने र श्रमिकहरूको कार्यस्थललाई उचित स्वास्थ्य र सुरक्षायुक्त बनाइने जानकारी दिए।"
सत्तारूढ दलकै चर्को आलोचनाबिच सुदूरपश्चिमको बजेट पारित,"धनगढी : सुदूरपश्चिम प्रदेश सरकारले आगामी आर्थिक वर्ष २०८२८३ का लागि प्रस्तुत गरेको बजेट बुधबार प्रदेश सभाबाट सर्वसम्मतिले पारित गरिएको छ । यद्यपि बजेट पारित हुनुअघि सत्तारूढ गठबन्धनभित्रकै सांसदहरूले समेत बजेटप्रति गम्भीर आपत्ति जनाएका थिए । बुधबारको प्रदेश सभा बैठकमा आर्थिक मामिलामन्त्री बहादुरसिंह थापाले बजेट पारितका लागि प्रस्ताव पेस गर्दै उठेका प्रश्नहरूको जवाफ दिएका थिए । मन्त्री थापाले ३३ अर्ब ४७ करोड ६० लाख ४८ हजार रुपैयाँको बजेट प्रस्तुत गरेका थिए । कुल बजेटमध्ये ५९२५ प्रतिशत अर्थात् १९ अर्ब ८३ करोड रुपैयाँ पुँजीगत खर्चतर्फ र ३०४९ प्रतिशत अर्थात् १० अर्ब २० करोड रुपैयाँ चालू खर्चतर्फ विनियोजन गरिएको छ। बजेटमाथिको छलफलका क्रममा सत्तारूढ नेकपा एमालेका सांसद धर्मराज पाठकले समेत बजेटमा बदमासी भएको आरोप लगाउँदै छानबिन समिति गठनको माग गरेका थिए । उनले भने,मुख्यमन्त्रीज्यू, छानबिन समिति गठन गरौं,बजेटमा बदमासी भएको छ। एकएक बदमासी पत्ता लाग्छ,यसलाई रोक्न जरुरी छ । उनले बजेटमार्फत् कमाउधन्दा चलिरहेको दाबी गर्दै भौतिक पूर्वाधार मन्त्रालयप्रति नैतिक प्रश्नसमेत उठाएका थिए । हाकाहाकी पैसा लिएको कुरा उठिरहेको छ । सांसदहरूले होटलका नाम पनि लिएका छन् । बैठकमै प्रमाण दिन्छौं भनिरहेका छन्,यो नैतिक प्रश्न पनि हो,'पाठकले भने । प्रदेश सभा बैठकमा एमाले संसदीय दलका नेता राजेन्द्रसिंह रावलले विपक्षी दलहरूलाई लक्षित गर्दै दिएको अभिव्यक्ति विवादास्पद बनेको थियो । उनले भनेका थिए,बाँदरले आफ्नो घर पनि बनाउँदैन,अर्काको घर पनि बन्न दिँदैन । प्रमुख प्रतिपक्षी दल माओवादी केन्द्रका सांसद मानबहादुर धामीले यो अभिव्यक्ति नियमविपरीत भएको भन्दै हटाउन आग्रह गरेपछि सभामुख भण्डारीले छानबिनपछि रेकर्डबाट हटाउने प्रतिवद्धता जनाएका थिए । रावलले विपक्षी दलहरूलाई चपरीमुनी बासको म्यान्डेट मिलेको भन्दै उक्साहट नगर्नुस्, हीनताबोध नगर्नु, जिते पो हस्तिनापुरमा राज गर्ने हो,तपाईंहरू हार्नु भएको छ,हार्नेले चपरिमुनी बस्नुपर्छ,त्यही बस्नुस् भन्ने अभिव्यक्ति दिएका थिए । सुदूरपश्चिममा हाल एमाले र नागरिक उन्मुक्ति पार्टीको समर्थनमा कांग्रेस नेतृत्वको सरकार रहेको छ भने माओवादी केन्द्र,एकीकृत समाजवादी,राप्रपा र स्वतन्त्र सांसदहरू विपक्षमा छन् ।"
राष्ट्रिय सभाका सांसदको माग : कुलिङ पिरियडमा बदमासी गर्ने दोषी पत्ता लगाएर मात्रै विधेयक संशोधन गरौं,"काठमाडौं : संघीय निजामती सेवा विधेयक २०८० राष्ट्रियसभामा टेबुल गरिएको छ । बुधबार बसेको बैठकमा राष्ट्रियसभाका सचिव डा सुरेन्द्र अर्यालले उक्त विधेयकका सम्बन्धमा प्रतिनिधिसभाबाट प्राप्त सन्देश टेबल गरेका हुन् । राष्ट्रिय सभाका सदस्यहरूले प्रतिनिधिसभाको राज्यव्यवस्था समितिबाट पारित भएको सङ्घीय निजामती सेवा विधेयक, २०८० मा कुलिङ पिरियडसम्बन्धी व्यवस्था परिवर्तन गरी बाहेक भन्ने शब्द थपिएकामा आपत्ति जनाएका छन्। बैठकको शून्य समयमा राष्ट्रिय सभाका सदस्यहरूले संघीय निजामती सेवा विधेयकमाथि चलखेल भएको भन्दै छानविन हुनुपर्ने माग गरेका थिए । राष्ट्रियसभा सदस्य रुक्मिणी कोइरालाले निजामती विधेयकमा चलखेल भएको भन्दै सत्यतथ्य बाहिर ल्याउन माग गरिन्। त्यस्तै राष्ट्रियसभा सदस्य बिष्णुकुमारी सापकोटाले विधेयकमा देखिएका त्रुटिहरूलाई सच्चाउन माग गरे। उनले विधेयकमाथि चलखेल गर्नेमाथि छानविन गरेर कारवाही गर्न माग गरिन्। त्यस्तै राष्ट्रियसभा सदस्य श्रीकृष्ण प्रसाद अधिकारीले दुई वर्षको कुलिङ पिरियड राख्ने सहमति भएपछि त्यसबिपरित विधेयक आएको भन्दै आपत्ति जनाए । कानुन निर्माण जस्तो विषयमा भएको किर्ते कार्यमा संलग्नलाई संसदीय समिति बनाएर कारवाही गर्न उनले माग गरे। सांसद सावित्री मल्लले पनि निजामती सेवा विधेयकमा अनाधिकृत रूपमा परिवर्तन गरिएको जनाउँदै यस्तो कार्य संसद्प्रति नै अपमानजनक भएको टिप्पणी गरिन् । त्यस्तै अन्य सदस्यहरूले समेत निजामती विधेयकका सन्दर्भमा छानविन गरी सत्यतथ्य बाहिर ल्याउनुपर्नेमा जोड दिएका छन् ।"
"कुलिङ पिरियडमा भएको छेडखानीले राज्य व्यवस्था समितिमा चर्काचर्की, सभापति भन्छन् म कसैको निगाहले यहाँ आएको होइन","काठमाडौं : प्रतिनिधिसभाअन्तर्गतको राज्य व्यवस्था तथा सुशासन समितिले निजामती विधेयक प्रकरणको छानबिनका लागि सभामुखलाई अनुरोध गर्ने निर्णय गरेको छ। सिंहदरबारमा बुधबार बसेको समिति बैठकले निजामती विधेयकमा कुलिङ पिरियडका विषयमा भएको छेडखानीको छानबिनका लागि सभामुखलाई अनुरोध गर्ने निर्णय गरेको हो। समितिको सचिवालय, संघीय मामिला मन्त्रालय र कानुन मन्त्रालयका प्रतिनिधिले भाषा लेख्ने काम भएकोमा उक्त कार्य कानुन निर्माणको हिसाबले षड्यन्त्रपूर्ण र दुरासयपूर्ण देखिएको हुँदा त्यसको उच्चस्तरीय संसदीय समितिबाट छानबिन गर्ने व्यवस्था मिलाउन सभामुखलाई अनुरोध गर्ने निर्णय गरिएको समिति सभापति रामहरि खतिवडाले जानकारी दिए। त्यस्तै बैठकले कुलिङ पिरियडसम्बन्धी व्यवस्थालाई समितिले पास गरेको भावना अनुसार प्रतिवेदनको बुँदा ४३ लाई आवश्यक संशोधन गर्ने व्यवस्था मिलाउन राष्ट्रिय सभालाई अनुरोध गर्ने निर्णय भएको उनले बताए। सभापति खतिवडाले उक्त प्रकरणमा आफ्नो कुनै संलग्नता नरहेको भन्दै आफ्नो नाम जोडिएको विषयमा आपत्ति जनाए। उनले छानबिनका क्रममा आफ्नो संलग्नता पुष्टि भए जस्तोसुकै कारबाही भोग्न तयार रहेको बताए। बैठकमा समिति सदस्यहरूले कुलिङ पिरियड प्रकरणमा समिति सभापतिले नैतिकरूपमा मार्गप्रशस्त गर्नुपर्ने भन्दै निष्पक्ष छानबिन हुनुपर्ने माग गरेका छन्। सांसद पदम गिरीले गम्भीर प्रकारको घटना घटेको भन्दै फरक प्रतिवेदनमा सभापति र समिति सचिवको हस्ताक्षर भएकाले जिम्मेवारी लिनुपर्ने बताए। यस विषयमा छानबिनका लागि सभापतिले मार्गप्रसस्त गर्नुपर्ने उनले बताए। त्यस्तै सांसद हृदयराम थामीले ठूला व्यक्तिको प्रभाव र दबाबले निजामती विधेयकमाथि छेडखानी गरिएको बताए। यस विषयमा छानबिन समिति नबनेसम्म समितिको बैठक बस्न नसक्ने उनले बताए। त्यस्तै माओवादी सांसद हितराज पाण्डेले कुलिङ पिरियडका विषयमा समिति सभापतिदेखि सबैमाथि छानबिन हुनुपर्ने बताए। बैठकमा समितिको सचिवालय संघीय मामिला तथा सामान्य प्रशासन मन्त्रालय र कानुन मन्त्रालयका प्रतिनिधिले भने छलफलबाटै मूल विधेयकमा रहेका विषयलाई समावेश गरेर अन्तिम प्रतिवेदन बनाएको धारणा राखेका थिए। कानुन मन्त्रालयका सहसचिव सुवास भट्टराईले अन्तिम प्रतिवेदन तयार गर्दा प्रयाप्त छलफल हुन नपाएको बताए। उनले भाषिक हिसाबले केही त्रुटि भएको उल्लेख गरे। त्यस्तै समितिका सचिव सुरजकुमार दुराले प्रयाप्त छलफलबाटै प्रतिवेदनमा उल्लेख विषयलाई समावेश गरिएको दाबी गरे। समितिमा भएको छलफलको पूर्ण प्रमाण आफूसँग रहेको उनले दाबी गरे। दुराले छलफलपछि नै विधेयकलाई अघि बढाइएको धारणा राखेपछि सांसदहरूले आपत्ति जनाएका थिए। सचिव दुराले समितिको अन्तिम प्रतिवेदन आफूले समिति सभापति र सामान्य प्रशासन मन्त्रीलाई समेत पठाएको जिकिर गरेका थिए। यस विषयमा संघीय मामिला तथा सामान्य प्रशासन मन्त्रीसँग समेत छलफल हुने समितिले जनाएको छ।"
संवैधानिक आयोगका नियुक्तिबारे संवैधानिक इजलास बसेर फैसला सुनाउने तयारी,"काठमाडौं : सर्वोच्च अदालतले संवैधानिक आयोगका ५२ जना पदाधिकारीहरूको नियुक्तविरुद्धको मुद्दामा फैसला सुनाउने तयारी गरेको छ। संवैधानिक इजलास बसेर उक्त मुद्दाको फैसला सुनाउने तयारी गरिएको हो। सर्वोच्चले १२ बजे अगाडि नै उक्त मुद्दाको फैसला सुनाउने तयारी गरेको हो। तत्कालीन प्रधानमन्त्री केपी शर्मा ओली नेतृत्वको सरकारले अध्यादेशमार्फत संवैधानिक आयोगमा नियुक्त गरेका ५२ जनाविरुद्ध २०७७ साल पुस १ गते रिट परेको थियो। संवैधानिक इजलासमा प्रधानन्यायाधीश प्रकाशमान सिंह, न्यायाधीशहरू सपनामल्ल प्रधान, डा मनोजकुमार शर्मा, डा कुमार चुडाल र नहकुल सुवेदी रहेका छन्। यसअघि उक्त मुद्दाको निर्णय जेठ २८ सुनाउने तय गरिएको थियो। पटकपटक हेर्न नभ्याइनेमा परेर पेसी सर्दै आएकोमा संवैधानिक इजलासले गत माघ मसान्तमा सुनुवाइ थालेको थियो। २०७७ साल र ७८ सालमा तत्कालीन प्रधानमन्त्री केपी शर्मा ओली नेतृत्वको सरकारको सिफारिसमा अध्यादेश जारी गरी पटकपटक गरी विभिन्न संवैधानिक निकायमा ५२ जना पदाधिकारी तथा सदस्य नियुक्त भएका थिए।"
२८ हजार ५०० मेगावाट विद्युत् उत्पादन गर्ने लक्ष्यका साथ सरकार अघि बढेको छ : मन्त्री खड्का,"काठमाडौं : ऊर्जा, जलस्रोत तथा सिँचाइमन्त्री दीपक खड्काले सन् २०३५ सम्म २८ हजार ५०० मेगावाट विद्युत् उत्पादन गर्ने लक्ष्यका साथ सरकार अघि बढेको बताएका छन्। बुधबार राष्ट्रियसभा बैठकमा आफ्ना मन्त्रालयमाथि विनियोजित बजेटमाथिको छलफलमा उठेका प्रश्नको जवाफ दिँदै मन्त्री खड्काले ऊर्जा क्षेत्र मुलुक निर्माणको मेरुदण्ड रहेको बताए। उनले नेपालले सन् २०३५ सम्म २८ हजार ५०० मेगावाट विद्युत् उत्पादन गर्ने लक्ष्य लिएकाले सोहीअनुसार यो क्षेत्रलाई बजेटको प्राथमिकतामा राखिएको बताए। मन्त्री खड्काले प्रसारण लाइनको क्षमता विस्तार गर्न १७ हजार ४ सय ४६ सर्किट किलोमिटर विभिन्न भोल्टेजस्तरका प्रसारण लाइन निर्माण गरी सबस्टेसनहरूको क्षमता ४० हजार एमभिए पुर्याइने लक्ष्य रहेको जिकिर गरे। कर्णाली, माथिल्लो कर्णाली, भेरी, जगदुल्लालगायत आयोजनामा लगानी परिचालन र निर्माण अघि बढाउन सरकारले आफ्नो वार्षिक नीति तथा कार्यक्रममार्फत प्रतिबद्धता समेत जनाइसकेको उनले बताए। उनले जगदुल्ला जलविद्युत् आयोजनाको ठेक्का आह्वान भई प्राप्त बोलपत्रहरू मूल्याङ्कन भई आशयको सूचना जारी भइसकेको जानकारी दिए। बूढीगण्डकी जलविद्युत् आयोजनालाई सार्वजनिकनिजी साझेदारी अवधारणामा अघि बढाइने उनले बताए। मन्त्री खड्काले वर्षायाम सुरु भएसँगै विद्युत् उत्पादन बढेको र प्रसारण लाइनबाट बढी विद्युत् प्रवाह हुँदा भार व्यवस्थापन गर्नुपर्ने भएकाले कहिलेकाहीँ लाइन जाने गरेको जिकिर गरे।"
"माओवादीले भन्यो सरकार ढाल्ने पक्षमा छैनौं, कांग्रेसएमाले नेतृत्वले निरन्तरता पाओस्","काठमाडौं : प्रमुख प्रतिपक्षी दल नेकपा माओवादी केन्द्रले सरकार ढाल्ने पक्षमा आफूहरू नभएको बताएको छ। बुधबार पत्रकार सम्मेलन आयोजना गरेर माओवादीले केन्द्रले कांग्रेसएमाले नेतृत्वको सरकारले निरन्तरता पाओस् भनेर चाहेको स्पष्ट पारेको हो। तर, सत्तापक्षका अन्तरविरोधकै कारण सरकार ढल्ने दाबी पनि माओवादीले गरेको छ। 'हामी यो सरकारलाई ढाल्न खोजेका छैनौं। यो सरकारले निरन्तरता पाओस् नै चाहन्छौं। तर, सत्ता पक्षका सांसदहरू नै अहिले सरकारविरुद्ध तछाडमछाड गरिरहेका छन्। अन्तरविरोधकै कारण यो सरकार ढल्छ। धेरै दिन टिक्दैन,' माओवादीका केन्द्रका प्रवक्ता अग्नि सापकोटाले भने। उनले सरकारको गतिविधिप्रति पनि असन्तुष्टि व्यक्त गरे। उनले सरकारले गाईजात्रा देखाइरहेको आरोप पनि लगाए। कुलिङ अफ पिरियडमा भएको जालसाझीलाई सामान्यरूपमा नलिने उनले बताए। 'समितिमा सर्वसम्मतले पारित भएको विषयलाई उल्टाएर जुन जालसाझी गरिएको छ, त्यो गम्भीर छ। राष्ट्रिय लज्जाको विषय हो। यसको जिम्मेवारी संघीय संसदको नेतृत्वले लिनुपर्छ,' उनले भने। शिक्षा विधेयक पनि सत्तापक्षकै कारण अड्किएको उनको आरोप छ।"
किन भेटे सातै प्रदेशका प्रदेश प्रमुखले राष्ट्रपतिलाई ?,"काठमाडौं : राष्ट्रपति रामचन्द्र पौडेलले प्रदेशको सफलता नै संघीय लोकतान्त्रिक गणतन्त्रको सफलता भएको बताएका छन्। बुधबार शितल निवासमा सातै प्रदेशका प्रदेश प्रमुखहरूसँग भेटघाट गर्दै राष्ट्रपति पौडेलले पछिल्ला आन्दोलनहरूको उपलब्धिलाई संस्थागत गर्ने महत्वपूर्ण आधार प्रदेश भएको उल्लेख गर्दै प्रदेशको सफलता नै संघीय लोकतान्त्रिक गणतन्त्रको सफलता भएको बताए । प्रदेशको आन्तरिक स्रोतको सक्दो प्रयोग गरेर प्रादेशिक विकासका नयाँनयाँ सपनाहरू बनाउन, प्रत्येक प्रदेशले आफ्नो मौलिकता निर्माण गरेर अगाडि बढ्न सम्बन्धित सरकारलाई सुझाव दिनुपर्ने आवश्यकता उनले औंल्याए। उनले विकासनिर्माण, सुशासन, कृषि, पर्यटन, शिक्षा, स्वास्थ्य, साहित्य, कला, संस्कृतिजस्ता क्षेत्रको विकास, विस्तारमा सुझाव दिने र यी क्षेत्रमा सम्पर्क तथा सम्बन्ध विस्तार गर्ने काममा लाग्न सुझाव दिए। राष्ट्रपति पौडेलले सबै मिलेर संघीय लोकतान्त्रिक गणतन्त्रलाई सुदृढ गर्नेतर्फ लाग्न आग्रह गरे । सो अवसरमा सातै प्रदेशका प्रदेश प्रमुखहरूले आफूले भोग्नुपरेका कठिनाइ,कानुन नियममा रहेका अन्यौलहरूको बारेमा जानकारी गराउँदै यसको समाधानका लागि सम्बन्धित निकायको ध्यानाकर्षण गराइदिन राष्ट्रपतिसमक्ष आग्रह गरेको राष्ट्रपति कार्यालयले जनाएको छ ।"
मंसिरमा महाधिवेशन गर्नेगरी तरुण दल केन्द्रीय कार्यसमितिको पदावधि थप्ने कांग्रेसको निर्णय,काठमाडौं : नेपाली कांग्रेसले नेपाल तरूण दलको महाधिवेशन २०८२ मंसिर २६२८ मा अनिवार्य गर्नेगरी केन्द्रीय समितिको पदावधि थप गर्ने निर्णय गरेको छ। बुधबार पार्टी कार्यालय सानेपमामा बसेको कांग्रेस केन्द्रीय कार्यसमितिको बैठकले महाधिवेशन निर्देशन समितिको प्रस्ताव अनुरुप मंसिरमा अनिवार्य महाधिवेशन सम्पन्न गर्न त्यही मितिसम्मका लागि केन्द्रीय समितिको पदावधि थप गर्ने निर्णय गरेको हो। तरुण दलको महाधिवेशन तयारी र व्यवस्थापन सहजीकरणका लागि तरूण दलको मौजुदा कार्यसमिति भित्रैबाट सानो व्यवस्थापन समिति बनाउने निर्णय भएको कांग्रेस केन्द्रीय सदस्य नानु बास्तोलाले जानकारी दिइन्। महाधिवेशन सम्पन्न गर्न निर्देशन समितिलाई पार्टीको तर्फबाट सम्पूर्ण जिम्मेवारी प्रदान गरिएको उनले बताइन्। अनिवार्य महाधिवेशन गर्नेगरी मिति तोकिएपछि तदर्थ समिति भंग गर्नुपर्ने भन्दै अनसनमा बसेका तरूण दलका दुई जना केन्द्रीय सदस्यले अनसनसमेत तोडेका छन्। त्यस्तै बैठकमा विभिन्न एजेण्डामाथि प्रदेश सभापतिहरूले धारणा राखेका छन्। बैठक असार १९ गते पुन बस्ने बताइएको छ।
मध्यपहाडी राजमार्गको निर्माण छिटो सम्पन्न गर्न सरकारलाई संसदीय समितिको निर्देशन,"काठमाडौं : प्रतिनिधिसभा अन्तर्गतको पूर्वाधार विकास समितिले मध्यपहाडी राजमार्गको जाजरकोट खण्डको निर्माण कार्य यथाशक्य छिटो सम्पन्न गर्न सरकारलाई निर्देशन दिएको छ। सिंहदरबारमा बुधबार बसेको समिति बैठकले उक्त सडक खण्डको भौतिक प्रगति नगण्य मात्रामा रहेको र हालसम्म पनि ट्र्याक खोल्ने कार्य सम्पन्न हुन नसकेको पाइएको भन्दै सबै संयन्त्र विकल्पको प्रयोग गरेर यथाशक्य छिटो सडक निर्माण कार्य सम्पन्न गर्न भौतिक पूर्वाधार तथा यातायात मन्त्रालयलाई निर्देशन दिएको हो। त्यस्तै समितिले मध्यपहाडी राजमार्गमा अन्य विभिन्न खण्डमा पर्ने कामलाई तीव्रता दिने र बाटोको गुणस्तर सम्बन्धमा गम्भीरतापूर्वक ध्यान दिन समेत मन्त्रालयलाई निर्देश गरेको छ। बैठकले भेरी नदीमाथि पुल निर्माणका लागि २०७७ सालमा टेण्डर भएको भएता पनि हालसम्म निर्माण सम्पन्न नभएका कारण जनतालाई असुविधा भएकाले टेन्डर प्रक्रियामा उपयुक्त विकल्प खोज्दै आगामी आर्थिक वर्षभित्र उक्त पुल निर्माण सम्पन्न गर्न समेत भौतिक पूर्वाधार तथा यातायात मन्त्रालयलाई निर्देशन दिइएको समिति सचिव उदयकुमार भण्डारीले जानकारी दिए। बैठकमा समिति सदस्यहरूले दाउन्ने सडक विस्तार गरिरहँदा पहिरो, बाढी र जामका कारण यात्रुलाई सास्ती भएको भन्दै विस्तारकार्य यथाशीघ्र सम्पन्न गर्न सरकारको ध्यानाकर्षण गराएका थिए।"
संवैधानिक आयोगका ५२ जना पदाधिकारीको नियुक्ति सर्वोच्चबाट सदर,"काठमाडौं : सर्वोच्च अदालतले संवैधानिक आयोगका ५२ जना पदाधिाकारीको नियुक्ति सदर गरेको छ। न्यायाधीशहरूबीच राय बाझिएपछि नियुक्ति सदर भएको हो। संवैधानिक इजलासमा रहेका पाँच जनामध्ये तीन जना न्यायाधीशले नियुक्ति सदर गर्नुपर्ने मत राखेका थिए भने दुई जनाले बदर हुनुपर्ने राय राखेका थिए। तत्कालीन प्रधानमन्त्री केपी शर्मा ओली नेतृत्वको सरकारले अध्यादेशमार्फत संवैधानिक आयोगमा नियुक्त गरेको भन्दै त्यसविरुद्ध २०७७ साल पुस १ गते दर्ता भएको थियो। यसअघि उक्त मुद्दाको निर्णय जेठ २८ सुनाउने तय गरिएको थियो। पटकपटक हेर्न नभ्याइनेमा परेर पेसी सर्दै आएकोमा संवैधानिक इजलासले गत माघ मसान्तमा सुनुवाइ थालेको थियो । २०७७ साल र ७८ सालमा तत्कालीन प्रधानमन्त्री केपी शर्मा ओली नेतृत्वको सरकारको सिफारिसमा अध्यादेश जारी गरी पटकपटक गरी विभिन्न संवैधानिक निकायमा ५२ जना पदाधिकारी तथा सदस्य नियुक्त भएका थिए। संवैधानिक परिषद्को बैठकमा तत्कालीन सभामुख अग्निप्रसाद सापकोटा र विपक्षी दलका नेता शेरबहादुर देउवा बैठकमा निरन्तर अनुपस्थित भएर निर्णय प्रक्रियामा असहयोग गरेपछि प्रधानमन्त्री ओलीले अध्यादेश ल्याएका थिए। अध्यादेश जारीपछि संवैधानिक परिषद् अध्यक्ष तत्कालीन प्रधानमन्त्री ओली,सदस्यहरू तत्कालीन प्रधानन्यायाधीश चोलेन्द्रशमशेर जबरा र राष्ट्रिय सभाका तत्कालीन अध्यक्ष गणेशप्रसाद तिमिल्सिनाको बैठकले रिक्त रहेका संवैधानिक आयोगमा पदाधिकारी सिफारिस गरेको थियो। प्रतिनिधिसभा विघटन भएका बेला संवैधानिक सुनुवाइ बिना नै संवैधानिक निकायमा नियुक्ति र सपथ गराउनु गैरसंवैधानिक भन्दै वरिष्ठ अधिवक्ता दिनेश त्रिपाठी, अधिवक्ता ओपप्रकाश अर्याल, सम्रित खरेललगायतले ५२ जना पदाधिकारीहरूको नियुक्ति असंवैधानिक रहेको दाबी गर्दै सर्वोच्चमा रिट दायर गरेका थिए।"
कुलिङ पिरियड प्रकरण : छानबिनको मोडालिटीबारे सभामुखले गरे छलफल,"काठमाडौं : सभामुख देवराज घिमिरेले कुलिङ पिरियड प्रकरणमा छानबिन समिति बनाउने विषयमा परामर्श थालेका छन्। सभामुख घिमिरेले संसदमा रहेका शीर्ष दलका प्रमुख सचेतकहरूसँग छलफल गरेका हुन्। राज्य व्यवस्था तथा सुशासन समितिले छानबिन समितिका लागि सभामुखलाई आग्रह गर्ने निर्णय गरेपछि घिमिरेले मोडालिटी र टीओआरबारे छलफल गरेका हुन्। छलफलमा समितिका सभापति रामहरि खतिवडा, एमाले मुख्य सचेतक महेशकुमार बर्तौला, कांग्रेस प्रमुख सचेतक श्यामुकमार घिमिरे, माओवादी केन्द्रका प्रमुख सचेतक हितराज पाण्डे र रास्वपा प्रमुख सचेतक सन्तोष परियार सहभागी थिए। प्राधनमन्त्री केपी शर्मा ओली स्वदेश फर्किएपछि प्रमुख दलका शीर्ष नेताहरूसँग समेत परामर्श गरेर अगाडि बढ्न सभामुख घिमिरेलाई उनीहरूले सुझाव दिएका थिए। संसदका महासचिव पद्मप्रसाद पाण्डेयले सचिवालय सचिव (प्रशासन) डा रोजनाथ पाण्डेलाई प्रशासनिक छानबिन र कागजात अभिलेखीकरणका लागि तोकेको सभामुखलाई जानकारी गराएका थिए।"
हामी अहिले पनि आन्दोलनको तयारीमै छौँ : अध्यक्ष लिङ्देन,काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले आफूहरू अहिले पनि आन्दोलनको तयारीमै रहेको बताएका छन्। राप्रपाले बुधबार काठमाडौंमा आयोजना गरेको अन्तसंवाद कार्यक्रममा उनले यथास्थितिको अन्त्य गरेर नयाँ सम्झौता र समझदारीबाट देशलाई अगाडि बढाउन तयारीमा रहेको बताएका हुन्। उनले ठिक तरिकाले संगठन निर्माण गर्न नसक्दा र आम जनतालाई ठिक तरिकाले बुझाउन नसक्दा यसअघिको आन्दोलनलाई प्रभावकारी र परिणाममुखी बनाउन नसकेको उनले बताए। पार्टीले गर्ने संगठनको सबै क्रियाकलापहरू आन्दोलनको तयारीको रूपमै बुझ्न उनले आग्रह गरे। अध्यक्ष लिङ्देनले देशमा भ्रष्टाचार व्याप्त भएकाले सवैमाथि छानबिन गरेर दण्डित गर्नुपर्नेमा जोड दिए। नेताले नियुक्ति गरेका मान्छेहरूले नेतालाई कारबाही गर्न नसक्ने भएकाले व्यवस्थामा समस्या रहेको उनले धारणा राखे। अध्यक्ष लिङ्देनले बिचौलियाले तय गरे अनुसार कानुन बन्ने र नियुक्त हुने देखिएकाले नेतामात्रै फेरेर मुलुकको अवस्थामा परिवर्तन नहुने जिकिर गरे।
विवादित निजामती सेवा विधेयक राष्ट्रियसभामा टेबल,"काठमाडौं : विवादित निजामती सेवा विधेयक राष्ट्रियसभामा टेबल भएको छ। बैठकमा राष्ट्रिय सभाका सचिव डासुरेन्द्र अर्यालले निजामती सेवा विधेयक टेबल गरेका हुन्। आइतबार उक्त विधेयक प्रतिनिधिसभाबाट बहुमतले पारित भएको थियो। संसदीय समितिमा लामो छलफलपछि संघीय निजामती विधेयक समितिबाट पारित हुँदा एउटा विषय र प्रतिनिधिसभाबाट पारित हुँदै अर्कै भएर आएपछि अहिले चर्को आलोचना भइरहेको छ। अब राष्ट्रिय सभाले उक्त विषयलाई सच्च्याउनुपर्ने आवाज उठिरहेका छन्। राज्य व्यवस्था समितिबाट निजामति कर्मचारीहरू अवकासमा गएपछि वा राजीनामा दिएपछि दुई वर्षसम्म कुनै संवैधानिक वा सरकारी नियुक्ति नपाउने समितिले निर्णय गरेको थियो। सोही निर्णयअनुसार असार १५ गते प्रतिनिधिसभा बैठकमा उक्त विधेयक पारित भएको थियो। तर,त्यसलाई हेरफेर गरी अर्को दफासमेत समावेश भएर आएपछि चर्को विरोध सुरू भएको छ। निजामती सेवासम्बन्धी विधेयकको कुलिङ पिरियडसम्बन्धी व्यवस्थामा जालझेल गरिएको भन्दै राज्यव्यवस्था समितिका सभापति र सांसदप्रति चौतर्फी प्रश्न उठेका छन्। अवकाश पाएका वा राजीनामा दिएका विशिष्ठ श्रेणीका कर्मचारीका लागि २ वर्ष कुलिङ पिरियड राखिएकोमा बाहेक शब्द घुसाएको भन्दैसमिति सभापति रामहरि खतिवडासहित समितिका कर्मचारीमाथि प्रश्न तेर्सिएका हो। मंगलबार सभामुख देवराज घिमिरेसँगको छलफलमा नेकपा एमाले,नेकपा माओवादी केन्द्र, रास्वपा, राप्रपा, एकीकृत समाजवादीका सांसदले पनि तत्काल छानबिन गरी दोषीलाई कारबाही गर्नुपर्ने माग गरेका छन्। बाहेक शब्द घुसाएर अवकाशप्राप्त वा राजीनामा दिएका मुख्यसचिवसहित सचिव र सहसचिवका लागि कुलिङ पिरियड लागू नहुने गरी व्यवस्था गरिएको भन्दै सांसदले संसदीय समिति छानबिनको माग गरेका छन्। सांसदले मात्र होइन संघीय मामिला तथा सामान्य प्रशासनमन्त्री राजकुमार गुप्ताले कुलिङ अफ पिरियडको व्यवस्थामा भएको हेरफेरमाथि छानबिन गर्न सभामुख देवराज घिमिरेलाई आग्रह गरेका छन्। संघीय मामिला तथा सामान्य प्रशासनमन्त्री गुप्ताले प्रतिनिधिसभाबाट बहुमतले पारित गरिएको संघीय निजामती सेवाको गठन, सञ्चालन र सेवाको शर्त सम्बन्धमा व्यवस्था गर्न बनेको विधेयकमा व्यवस्था गरिएको कुलिङ अफ पिरियडको उद्देश्य र आशय नै उल्ट्याउनेगरी अनधिकृत ढङ्गबाट भएको हेरफेरप्रति आक्रोश पोखेका छन्। उनले भनेका छन्,यो त सार्वभौम संसदकै अपमान भयो, यो सामान्य घटना होइन। संसदले छानबिन गरी दोषीलाई तत्काल कारबाही गरोस्। मन्त्रीलाई नै झुक्क्याएर सभापति खतिवडाले प्रतिवेदन पेस गरिनु गम्भीर आशंकाको विषय भएको मन्त्री गुप्ताको भनाइ छ।"
विवादित निजामती सेवा विधेयक आज राष्ट्रियसभामा टेबल हुने,"काठमाडौं : विवादित निजामती सेवा विधेयक आज राष्ट्रियसभामा टेबल हुने भएको छ। आज बिहान सवा ११ बजे सङ्घीय संसद भवन नयाँ बानेश्वरमा बस्ने बैठकमा राष्ट्रिय सभाका सचिव डा सुरेन्द्र अर्यालले निजामती सेवा विधेयक टेबल गर्ने र आगामी आर्थिक वर्षको बजेट पारित हुनेछ। बैठकमा विनियोजन विधेयक, २०८२ अन्तर्गत विभिन्न शीर्षकहरूमध्ये राष्ट्रपति कार्यालय, उपराष्ट्रपति कार्यालय, प्रधानमन्त्री तथा मन्त्रिपरिषद् कार्यालय र राष्ट्रिय योजना आयोगको सचिवालयसहित विभिन्न मन्त्रालयको छलफलका क्रममा उठेका प्रश्नको सम्बन्धित मन्त्रीले जवाफ दिने कार्यसूची छ । संघीय संसद सचिवालयका महासचिव पद्यमप्रसाद पाण्डेयका अनुसार उपप्रधान एवम् अर्थमन्त्री विष्णुप्रसाद पौडेलले प्रतिनिधिसभाबाट सन्देशसहित प्राप्त विनियोजन विधेयक, २०८२ लाई पारित गरियोस् भन्ने प्रस्ताव प्रस्तुत हुनेछ। अर्थमन्त्री पौडेलले नै प्रतिनिधिसभाबाट सन्देशसहित प्राप्त आर्थिक विधेयक, २०८२ र राष्ट्र ऋण उठाउने विधेयक, २०८२ माथि विचार गरियोस् भन्ने प्रस्ताव प्रस्तुत गर्ने छन् । अर्थमन्त्री पौडेलले नै प्रतिनिधिसभाबाट सन्देशसहित प्राप्त भन्सार विधेयक, २०८० लाई पारित गरियोस् भन्ने प्रस्ताव पेस गर्ने सम्भावित कार्यसूची तय भएको छ। किन विवादमा निजामती विधेयक ?निजामती सेवासम्बन्धी विधेयकको कुलिङ पिरियडसम्बन्धी व्यवस्थामा जालझेल गरिएको भन्दै राज्यव्यवस्था समितिका सभापति र सांसदप्रति चौतर्फी प्रश्न उठेका छन्। अवकाश पाएका वा राजीनामा दिएका विशिष्ठ श्रेणीका कर्मचारीका लागि २ वर्ष कुलिङ पिरियड राखिएकोमा बाहेक शब्द घुसाएको भन्दैसमिति सभापति रामहरि खतिवडासहित समितिका कर्मचारीमाथि प्रश्न तेर्सिएका हो। बाहेक शब्द घुसाएर अवकाशप्राप्त वा राजीनामा दिएका मुख्यसचिवसहित सचिव र सहसचिवका लागि कुलिङ पिरियड लागू नहुने गरी व्यवस्था गरिएको भन्दै सांसदले संसदीय समिति छानबिनको माग गरेका छन्। सांसदले मात्र होइन संघीय मामिला तथा सामान्य प्रशासनमन्त्री राजकुमार गुप्ताले कुलिङ अफ पिरियडको व्यवस्थामा भएको हेरफेरमाथि छानबिन गर्न सभामुख देवराज घिमिरेलाई आग्रह गरेका छन्। आइतबार प्रतिनिधिसभाबाट बहुमतले पारित गरिएको संघीय निजामती सेवाको गठन, सञ्चालन र सेवाको शर्त सम्बन्धमा व्यवस्था गर्न बनेको विधेयकमा व्यवस्था गरिएको कुलिङ अफ पिरियडको उद्देश्य र आशय नै उल्ट्याउनेगरी अनधिकृत ढङ्गबाट भएको हेरफेरप्रति आक्रोश व्यक्त गर्दै मन्त्री गुप्ताले भने, यो त सार्वभौम संसदकै अपमान भयो, यो सामान्य घटना होइन। संसदले छानबिन गरी दोषीलाई तत्काल कारबाही गरोस्। मन्त्रीलाई नै झुक्क्याएर सभापति खतिवडाले प्रतिवेदन पेस गरिनु गम्भीर आशंकाको विषय भएको मन्त्री गुप्ताको भनाइ छ। समितिबाट पारित भएको विधेयकलाई म र समितिका सभापति माननीय रामहरि खतिवडासहित माननीयज्यूहरू रघुजी पन्त, दीलेन्द्र प्रसाद बढु, लिलानाथ श्रेष्ठलगायतले मेरै मन्त्रालयमा बसेर असार २ गते हेर्ने अनि संसदमा प्रतिवेदन पेस गर्ने तयारी गरेका थियौं। तर माननीय सभापतिजीले हामीलाई पत्तै नदिई असार १ गते नै प्रतिवेदन हाउसमा पेस गर्नुभयो। त्यहीँनेर समस्या सिर्जना भएको जस्तो लाग्दैछ,' उनले भने। एमाले, माओवादी केन्द्र, रास्वपा, राप्रपा, एकीकृत समाजवादीका सांसदले पनि तत्काल छानबिन गरी दोषीलाई कारबाही गर्नुपर्ने माग गरेका छन्।"
"राज्य व्यवस्था समितिका सभापति र सचिवमाथि छानबिन हुनुपर्छ, उच्चस्तरीय समिति बनाउनुपर्छ : माओवादी केन्द्र","काठमाडौं : नेकपा माओवादी केन्द्रका प्रमुख सचेतक हितराज पाण्डेले निजामती सेवासम्बन्धी विधेयकको कुलिङ पिरियडमा षड्यन्त्र भएको बताएका छन्। राज्यव्यवस्था समितिको आकस्मिक बैठकमा बोल्दै कुलिङ पिरियड टाइप मिस्टेक नभई षड्यन्त्र भएको उल्लेख गरेका हुन्। उनले भने, नजानेर त्रुटि भएको होइन, टीममा कोको संलग्न छन् ? उनीहरूलाई कडा भन्दा कडा कारबाही हुनुपर्छ। यो यत्तिकै सजिलै राखिएको होइन। छेडखानी मात्र होइन, षड्यन्त्र भएको छ। पाण्डेले समिति सभापति रामहरि खतिवडाले आफूले धेरै पटक माग्दा पनि विधेयक पढ्न नदिएको स्मरण गरे। उनले भने, समिति सभापति रामहरि खतिवडाले आफूले धेरै पटक माग्दा पनि विधेयक नै पढ्न दिनुभएन। विश्वासको घात भएको छ। यसो गरेपछि देश अगाडि बढ्छ ? अतिरिक्त सचिव नराखौं भन्दा नमान्दा पनि अन्तिममा सहमति गरिएको स्मरण गराउँदै उनले कुलिङ पिरियडमा पनि सहमति गरे अनुरुप नराखेर विधेयक हेरफेरप्रति आपत्ति जनाए। उनले भने, एकदिनको कुरा मात्र होइन। उपसमिति बनाएर पनि धेरै पटक छलफल भएको छ। उनले नैतिकता माग्ने कुरा नभई देखाउने कुरा भएको उल्लेख गरे। छानबिन समिति राज्यव्यवस्था समितिबाट मात्र गठन गर्न नहुने तर्क गर्दै उनले समिति सभापतिसहित दायरामा आउनुपर्ने र सभापतिले कोको बसेर गरेको हो जानकारी दिनुपर्ने बताए। उनले संसदबाट उच्चस्तरीय छानबिन समिति गठन गर्नुपर्ने र कुलिङ पिरियड जसरी पनि लागु हुनुपर्ने धारणा राखे। बैठकमा बोल्ने अधिकांश सांसदले नैतिकता आधारमा छेडखानी गर्नेले राजीनामा दिनुपर्ने माग गरेका छन्। अवकाश पाएका वा राजीनामा दिएका विशिष्ठ श्रेणीका कर्मचारीका लागि २ वर्ष कुलिङ पिरियड राखिएकोमा बाहेक शब्द घुसाएको भन्दै समिति सभापति रामहरि खतिवडासहित समितिका कर्मचारीमाथि प्रश्न तेर्सिएका छन्। बाहेक शब्द घुसाएर अवकाशप्राप्त वा राजीनामा दिएका मुख्यसचिवसहित सचिव र सहसचिवका लागि कुलिङ पिरियड लागू नहुने गरी व्यवस्था गरिएको भन्दै सांसदले संसदीय समिति छानबिनको माग गरेका छन्। एकीकृत समाजवादीका सांसद राजेन्द्र पाण्डेले पर्दा पछाडिबाट मुख्यसचिव र सचिवहरूले भूमिका खेलेका हुन् कि भन्ने लागिरहेको बताए। विधेयकमाथि जालझेल गर्ने भूमिकामा उनीहरू संलग्न छन् कि छैनन् भन्नेबारे पनि छानबिन गर्नुपर्ने उनको माग छ। पाण्डेले यस्तो कुरा निवारण गर्नका लागि पनि छानबिन समिति गठन गर्नुपर्ने तर्क गरे।"
"संवैधानिक आयोगका ५२ पदाधिकारी नियुक्तिबारे फैसला आज, न्यायाधीशहरु छलफलमा व्यस्त","काठमाडौं : संवैधानिक आयोगका ५२ पदाधिकारीको नियुक्तिबारे सर्वोच्च अदालतले आज निर्णय सुनाउँदै छ। सर्वोच्च अदालतलको संवैधानिक इजलासका सबै न्यायाधीशहरु निर्णय के गर्ने भन्नेबारे केहि दिन अगाडिबाट छलफलमा जुटेका छन्। स्रोतका अनुसार आज निर्णय सुनाउन मंगलबार पनि संवैधानिक इजलासका ५ न्यायाधीशमध्ये बालुवाटारस्थित प्रधानन्यायाधीशको सरकारी निवासमा प्रधानन्यायाधीश प्रकाशमान सिंह, वरिष्ठतम् न्यायाधीश सपना प्रधान मल्ल र न्यायाधीश नहकुल सुवेदीले बहस नोट अध्ययन गरेका थिए। संवैधानिक इजलासमा प्रधानन्यायाधीश राउत, न्यायाधीशहरू मल्ल, सुवेदी, मनोजकुमार शर्मा, कुमार चुडाल छन्। न्यायाधीशहरू गहन छलफलमा गरेपछि सामान्यतया निर्णय सुनाइने कानुनी अभ्यास छ। यसअघि उक्त मुद्दाको निर्णय जेठ २८ सुनाउने तय गरिएको थियो। पटकपटक हेर्न नभ्याइनेमा परेर पेसी सर्दै आएकामा संवैधानिक इजलासले गत माघ मसान्तमा सुनुवाइ थालेको थियो । २०७७ साल र ७८ सालमा तत्कालीन प्रधानमन्त्री केपी शर्मा ओली नेतृत्वको सरकारको सिफारिसमा अध्यादेश जारी गरी पटकपटक गरी विभिन्न संवैधानिक निकायमा ५२ जना पदाधिकारी तथा सदस्य नियुक्त भएका थिए। संवैधानिक परिषद्को बैठकमा तत्कालीन सभामुख अग्निप्रसाद सापकोटा र विपक्षी दलका नेता शेरबहादुर देउवा पनि बैठकमा निरन्तर अनुपस्थित भएर निर्णय प्रक्रियामा असहयोग गरेपछि ओलीले अध्यादेश ल्याएका थिए। अध्यादेश जारीपछि संवैधानिक परिषद् अध्यक्ष तत्कालीन प्रधानमन्त्री ओली, सदस्यहरू तत्कालीन प्रधानन्यायाधीश चोलेन्द्रशमशेर जबरा र राष्ट्रिय सभाका तत्कालीन अध्यक्ष गणेशप्रसाद तिमिल्सिनाको बैठकले रिक्त रहेको संवैधानिक आयोगमा पदाधिकारी सिफारिस भएका हुन्। प्रतिनिधिसभा विघटन भएका बेला संवैधानिक सुनुवाइ बिना नै संवैधानिक निकायमा नियुक्ति र सपथ गराउनु गैरसंवैधानिक भन्दै वरिष्ठ अधिवक्ता दिनेश त्रिपाठी, अधिवक्ता ओपप्रकाश अर्याल, सम्रित खरेललगायतले ५२ जना पदाधिकारीहरूको नियुक्ति असंवैधानिक रहेको दाबी गर्दै सर्वोच्चमा रिट दायर गरेका थिए। रिटमा राष्ट्रपति कार्यालय, प्रधानमन्त्री तथा मन्त्रिपरिषद कार्यालय र संवैधानिक परिषद्लाई विपक्षी बनाइएको छ।"
"महासचिव पोखरेलकाे निर्देशन : नेतृत्वको बहस रोक्नुहोस्, पार्टीको नीति र विधि निर्माणमा केन्द्रित हुनुहोस्","काठमाडौं : नेकपा एमालेका महासचिव शंकर पोखरेलले राष्ट्रिय महाधिवेशनको मिति तय भइनसकेकोले नेतृत्वको बहस पूर्णत रोक्न निर्देशन दिएका छन्। राष्ट्रिय महाधिवेशनको मिति निर्धारण नभइसकेको अवस्थामा नेतृत्वको बहस पूर्णत रोक्नुपर्छ पार्टी केन्द्रीय कार्यालयबाट बैठकलाई सम्बोधन गर्दै महासचिव पोखरेलले भने। भदौ २०२२ गतेलाई विधान महाधिवेशन तय भएकोले सबै नेता कार्यकर्तालाई पार्टीको नीति र विधि निर्माणमा केन्द्रित हुन महासचिव पोखरेलले निर्देशन दिए। महासचिव पोखरेलले राजनीतिक र सांगठनिक प्रतिवेदन केन्द्रीय कमिटीबाट सिधै विधान महाधिवेशनमा प्रस्तुत हुने जानकारी दिए। उनले भने, तर विधान संशोधन प्रस्ताव केन्द्रीय कमिटीबाट छलफलका लागि मातहतका कमिटीमा पठाइनेछ।"
संविधानसभा सदस्य यादवको निधन,"कलैया : संविधानसभा सदस्य एवम् नेपाली कांग्रेसका नेता रामअयोध्या प्रसाद यादवको ७२ वर्षको उमेरमा निधन भएको छ । बाराको सुवर्ण गाउँपालिका  २ कवहीजगात निवासी यादवको बुधबार बिहान वीरगन्जस्थित हेल्थकेयर अस्पतालमा उपचारका क्रममा निधन भएको हो । यादव मधुमेहबाट पीडित थिए । यादवको स्वास्थ्य अवस्था जटिल बनेपछि अस्पताल भर्ना गरिएको थियो । यादव २०७० सालमा सम्पन्न दोस्रो संविधानसभा निर्वाचनमा बारा क्षेत्र नम्बर १ बाट निर्वाचित भएका थिए । यादव नेपाली कांग्रेस बाराका पूर्व जिल्ला सचिव तथा पार्टीको महासमिति सदस्य हुन् । स्व यादवका दुई छोरा, दुई छोरी र श्रीमती छन्। पारिवारिक स्रोतका अनुसार उनको अन्त्येष्टि बुधबार दिउँसो १ बजे आफ्नै गाउँ कवहीमा गरिनेछ।"
निजामती विधेयकमा चलखेल गर्नेमाथि कारवाही हुनुपर्छ : उपप्रधानमन्त्री सिंह,काठमाडौं : कार्यवाहक प्रधानमन्त्री एवम् शहरी विकास मन्त्री प्रकाशमान सिंहले निजामति विधेयकमा चलखेल गर्नेलाई कारवाही हुनुपर्ने बताएका छन्। बुधबार काठमाडौंमा कागेश्वरी मनोहरा नगरपालिकाको नवनिर्मित प्रशासनिक भवन उद्घाटन गर्दै निजामती विधेयकमाथि तलमाथि भएको कुरा आएको भन्दै छानविन हुने बताए। छानविनपछि जोसुकै दोषी भएपनि कारवाही हुनुपर्ने उनले बताए। सिंहले संविधान निर्माण गर्दा हस्ताक्षर गर्नेहरुले नै संविधानको विरोध गर्नु उचित नभएको धारणा राखे । उनले सरकारको आलोचना गर्ने नेताहरूले आफू सरकारमा बस्दा के गरे भन्ने बिर्सन नहुने उल्लेख गरे । त्यस्तै उनले सरकारको कामकारवाहीलाई जनताले हेरेर बसेको भन्दै जनताका लागि काम गर्न आफूहरू राजनीतिमा आएको बताए । सिंहले जनता र देशका लागि काम नगर्ने नेताहरूलाई जनताले निर्वाचनमा मूल्याङ्कन गर्नुपर्नेमा जोड दिए। कार्यक्रममा नगरपालिकाको नवनिर्मित प्रशासनिक भवन निर्माणमा सहयोग गर्ने व्यक्तिहरूलाई सम्मान गरिएको थियो ।
जीपको ठक्करबाट चन्दको मृत्यु,कञ्चनपुर :वेदकोट नगरपालिका३ दैजी बजारमा जीपले ठक्कर दिँदा एक जनाको मृत्यु भएको छ। मंगलबार राति जीपले मोटरसाइकलमा सवार भीमदत्त नगरपालिका४ गोवरियाका ४१ वर्षीय दीपक चन्दको ठक्कर दिएपछि गम्भीर घाइते भएका हुन्। उनको महाकाली प्रादेशिक अस्पतालमा उपचारका क्रममा मृत्यु भएको जिल्ला प्रहरी कार्यालयका प्रहरी नायब उपरीक्षक सागर बोहराले जानकरी दिए। उनका अनुसार ठक्कर दिने जीप र त्यसका चालकलाई प्रहरीले नियन्त्रणमा लिएको छ ।
मोटरसाइकल दुर्घटनामा गम्भीर घाइते भएका युवकको हेलिकप्टरमार्फत उद्धार,रुकुम पूर्व : रुकुम पूर्वको सिस्ने गाउँपालिका५ मा बुधबार बिहान भएको मोटरसाइकल दुर्घटनामा गम्भीर घाइते भएका एक युवकको हेलिकप्टरमार्फत उद्धार गरिएको छ। त्रिवेणी गाउँपालिका८ रुकुम पश्चिमका २७ वर्षीय हेमराज ओलीलाई थप उपचारका लागि पोखरास्थित मनिपाल शिक्षण अस्पतालमा लगिएको जिल्ला प्रशासन कार्यालय रुकुम पूर्वले जनाएको छ। रा७प १२६२ नम्बरको मोटरसाइकलमा सवार ओली र विपरीत दिशाबाट आइरहेको बा२प ४४२७ नम्बरको मोटरसाइकल एकापसमा ठोक्किँदा दुर्घटना भएको थियो। बिहान ११ बजेतिर भएको उक्त दुर्घटनापछि ओलीलाई स्थानीयवासी र सुरक्षाकर्मीको सहयोगमा तत्काल उद्धार गरी रुकुमपूर्व अस्पताल पुर्याइएको थियो । तर अवस्था गम्भीर भएपछि प्रमुख जिल्ला अधिकारी रुद्र प्रसाद न्यौपानेको समन्वयमा नेपाली सेनाको हेलिकप्टरमार्फत उनलाई पोखरा पठाइएको हो। ओलीसँगै डा पूर्णबहादुर पुन नेतृत्वको स्वास्थ्य टोली र आवश्यक औषधीउपचार सामग्री पनि पठाइएको छ। जिल्ला प्रहरी कार्यालय रुकुम पूर्वले खत्रीलाई नियन्त्रणमा लिएर दुर्घटनासम्बन्धी आवश्यक अनुसन्धान थालेको जनाएको छ। प्रहरी नायब उपरीक्षक उमाशंकर प्रसाद यादवका अनुसार घटनाको विस्तृत अनुसन्धान भइरहेको छ।
"मालपोतमा दुई दिनदेखि सर्भर डाउन, सेवाग्राही मारमा","झापा : भूमिसुधार तथा मालपोत कार्यालयको अनलाइन प्रणालीको सर्भर डाउन हुँदा झापाको सेवा अवरुद्ध बनेको छ। मालपोत कार्यालय बाहिर भूसेवा केन्द्रमार्फत लेखापढी व्यवसायीका लागि ल्यान्ड रिकर्ड इनफरमेसन मेनेजमेन्ट सिस्टम (एलआरआइएमएस) तथा कार्यालयका कर्मचारीका लागि पाम (पब्लिक ऐक्सेस मोडेल) प्रणालीमा समस्या आएको कारण दुई दिनदेखि सेवा अवरुद्ध बनेको हो। छिटोछरितो सेवा दिने उद्देश्यले सुरु गरेको अनलाइन प्रणालीमै समस्या आउँदा सेवाग्राहीले सास्ती पाएका छन्। सेवा अवरुद्ध हुँदा जिल्ला भूमिसुधार तथा मालपोत कार्यालय भद्रपुरमा पुगेका अधिकांश सेवाग्राही सर्भर आउने आसमा घण्टौँ कुर्न बाध्य बनेका छन्। दमकबाट जग्गा पास गर्न आएकी दमक५ की कुमारी न्यौपाने बुधवार बिहानदेखि सर्भर कुरेर बसिरहेको बताइन्। त्यस्तै दमक९ बरगाछीकी इन्दिरा सङ्ग्रौलाको एकैदिनमा हुनुपर्ने काम नभएपछि उदास देखिएकी थिइन्। उनले भनिन्,यति टाढाबाट आउजाउ गर्दा पैसा र समय दुवै खर्च हुने भयो । सर्भर नचल्दा जग्गा खरिदबिक्री, रोक्का, फुकुवा, नामसारी, हाल साबिक, वर्गीकरण जस्ता काम ठप्प बनेको छ। भूमिसुधार तथा मालपोत कार्यालय भद्रपुरका अधिकृत तथा सूचना अधिकारी मोहन दर्जीले दुई दिनदेखि एलआरआइएमएस र पाम प्रणालीमा समस्या आएको बताए। भूमि व्यवस्था तथा अभिलेख विभागको सफ्टवेयरमा समस्या आएको बताउँदै सूचना अधिकारी दर्जीले भने, झापा मात्र नभई अधिकांश जिल्लाका कार्यालयमा यो समस्या आउँदा सेवा प्रभावित बनेको हो। सर्भर नचल्दा मंगलबार सूचना पनि प्रकाशन गर्न नसकिएको उनले बताए।"
प्रअलाई स्पष्टीकरण सोधेपछि सुनकोसी गाउँपालिकामा तालाबन्दी,सिन्धुली : सिन्धुलीको सुनकोसी गाउँपालिका३ मा रहेको एक माध्यमिक विद्यालयमा भएको अनियमितता र भुक्तानीको विषयलाई लिएर प्रधानाध्यापकलाई स्पष्टीकरण सोधिएको विषयमा गाउँपालिकामा दुई दिनदेखि तालाबन्दी गरिएको छ । गाउँपालिकाका प्रमुख प्रशासकीय अधिकृतले सुनकोसी गाउँपालिका३ स्थित प्रगतिशील नमुना माविका प्रअ सरिता चौलागाईंलाई अनियमितता र भुक्तानीको विषयलाई लिएर स्पष्टीकरण सोधेको भन्दै सुनकोसी गाउँपालिकामा उपाध्यक्षसहित चार वडाध्यक्षले प्रमुख प्रशासकीय अधिकृत र शिक्षाशाखामा तालाबन्दी गरेका हुन् । उक्त विद्यालयका प्रअ चौलागाईं माथि विद्यालय भवन निर्माण गर्दा भुक्तानी गरिएको रकम हिनामिना गरेको र नियम विपरित सुविधा लिएको भन्दै अख्तियार दुरुपयोग अनुसन्धान आयोगको कार्यालय बर्दिबासमा मुद्धा दर्ता भएको थियो । सोही विषयलाई लिएर गाउँपालिकामा समेत तीनवटा उजुरी परेपछि प्रअ चौलागाँई माथी के कसो भएको हो भन्दै गाउँपालिकाको शिक्षा सम्बन्धी कार्यविधि २०७५ को (पहिलो संसोधन २०८०) अनुसार स्पष्टीकरण सोधेको थियो । गाउँपालिकाका प्रमुख प्रशासकीय अधिकृतले विद्यालयको अनियमितताबारे अख्तियार दुरुपयोग अनुसन्धान आयोगले छानबिन गरिरहेको भएपनि प्रअ सरिता चौलागाईंलाई स्पष्टीकरण सोधे पछि उनको कार्यकक्षमा तालाबन्दी गरिएको गाउँपालिका उपाध्यक्ष कपिल कोइरालाले बताए । उता गाउँपालिकाका प्रमुख प्रशासकीय अधिकृत अर्जुन दर्जीले भने विद्यालयको आर्थिक कारोबारमा कैफियत देखिएको र भवन निर्माण कम्पनीलाई पुषमै भुक्तानी गर्नुपर्ने रकम हालसम्म नदिइ १६ लाखभन्दा बढी अपुग देखाइएकाले स्पष्टीकरण सोधिएकोमा विरोध स्वरुप कार्यकक्षमा तालाबन्दी गरिएको जनाए । प्रमुख प्रशासकीय अधिकृत अर्जुन दर्जीका अनुसार उक्त विद्यालयको भवन निर्माणका लागि गाउँपालिकाले निर्माण सम्पन्न भई अन्तिम विल अनुसार कुल ६८ लाख ९७ हजार रुपैयाँ निर्माण कम्पनी आरवि सिद्धार्थ कन्ट्रक्सन प्रालिलाई भुक्तानीका दिन निकासा गरिदिएको भएपनि विद्यालयले १६ लाख ६४ हजार रुपैयाँ भुक्तानी गर्न सकेको छैन ।
मधेसका माविमा ९० विद्यार्थीलाई एक शिक्षक,"जनकपुरधाम : आवश्यकताअनुसार शिक्षक दरबन्दी उपलब्ध नुहुँदा मधेस प्रदेशमा शिक्षकविद्यार्थी अनुपात राष्ट्रिय औसतभन्दा निकै बढी छ। मधेस प्रदेशका माध्यमिक विद्यालयहरूमा ९० विद्यार्थीको तुलनामा मात्र १ जना शिक्षकको दरबन्दी छ भने आधारभूत विद्यालयमा ६४ विद्यार्थीलाई एकजना शिक्षकले पढाउनुपर्ने बाध्यता छ। मधेस प्रदेशको शिक्षा तथा संस्कृति मन्त्रालयको तथ्यांकअनुसार नेपालका अन्य प्रदेशहरूमा आधारभूत तहमा २८ जना विद्यार्थीको अनुपातमा एक शिक्षकको व्यवस्था छ भने माध्यमिक तहमा ५० जना विद्यार्थीलाई एक शिक्षकले पढाउँछन्। विद्यार्थीशिक्षक अनुपातलाई हेर्दा मधेसमा शिक्षाको गुणस्तरको कुरा गर्नु कपोलकल्पित कुरा हुन्छ, मधेस प्रदेश शिक्षा मन्त्रालयका उपसचिव किशोरी कापर भन्छन्, दरबन्दी अपुग हुनाले विद्यार्थीको सिकाइ उपलब्धिलाई अपेक्षित सुधार गर्न सकिएको छैन। उच्च शिक्षामा विज्ञान तथा प्रविधिसम्बन्धी विषय पढाउने शैक्षिक संस्थाको संख्या तथा तिनमा विद्यार्थीको भर्ना न्यून छ। यस्तो हाल रह्यो भने मधेसको शिक्षालाई सुधार गर्नु निकै गाह्रो हुने छ। मधेस प्रदेशमा आधारभूत तह (कक्षा १ देखि ८) मा विद्यार्थी संख्या १३ लाख ४८ हजार ४ सय ३३ छ तर, आधारभूत तहमा शिक्षक भने १४ हजार ६ सय ३७ मात्रै छन्। देशभरिमा आधारभूत तहमा शिक्षक संख्या १ लाख २७ हजार ३ सय ५१ छ। कुल संख्यामध्ये मधेसमा ११ प्रतिशत शिक्षक मात्रै आधारभूत तहमा अध्यापन गराउछन्। आधारभूत तहमा विद्यार्थी शिक्षक अनुपात ६४ जना विद्यार्थीमा १ शिक्षक छ। त्यसैगरी, माध्यमिक तहमा (कक्षा ९ देखि १२) सम्म मधेसमा विद्यार्थी संख्या २ लाख ८० हजार ५ सय ७५ छ। तर, माविमा शिक्षक भने मधेसमा २ हजार ९ सय ७ जनाले मात्रै अध्यापन गराउँछन्। देशभरि माध्यमिक तहको शिक्षक संख्या २९ हजार २८१ छ, जुन कुल संख्याको ९ प्रतिशत हो। मावि तहमा ९० जना विद्यार्थीलाई एक शिक्षकले पढाउनु परेको छ। मधेस प्रदेशमा शिक्षाको यो अनुपात हेर्दा शैक्षिक अवस्था निकै दयनीय रहेको प्रस्ट हुन्छ। विद्यार्थी र शिक्षकको यो अनुपात हेर्दा हाम्रो कक्षा कोठाहरू कसरी सञ्चालन भइरहेका होलान् भन्ने चिन्ताले सताएको छ, मधेस प्रदेशका मुख्यमन्त्री सतीश सिंह भन्छन्, मधेसको शिक्षा कुनै बेला उत्कृष्ट थियो। तर, विभिन्न राजनीतिक परिवर्तन र मधेसप्रतिको वक्रदृष्टिकै कारण होला हाम्रो शैक्षिकस्तर निकै धराशायी भएको छ। यसलाई उकास्न तीनै तहको सरकार, अभिभावक र समाजका सम्पूर्ण पक्ष सजग हुनु आवश्यक छ। देशमा जम्मा विद्यालय संख्या ३५ हजार २ सय ४३ रहँदा मधेसमा ४ हजार ९ सय १३ विद्यालयहरू छन्। जसमा प्रारम्भिक बालविकास तथा शिक्षा केन्द्र ५ हजार ९ सय ४७, प्राविधिक धारका विद्यालयको संख्या ८४, नमुना विद्यालय ६५ र सामुदायिक अध्ययन केन्द्रको संख्या २ सय ७५ छ। ६ वर्षमाथिको साक्षर जनसंख्या ६३५ प्रतिशत रहेको यस प्रदेशमा ६ वर्षमाथिको साक्षर जनसंख्या, महिला ५४ प्रतिशत छ भने बाँकी पुरुषको छ। २०७८ को जनगणनाअनुसार नेपालको साक्षरता दर ७६३ प्रतिशत रहेको छ। यसको तुलनामा मधेस प्रदेशको कुल साक्षरता प्रतिशत जम्मा ६३५ छ जसमा पुरुषहरू ७२ प्रतिशत साक्षर छन्। मधेस प्रदेशको शैक्षिक विकासमा सबैभन्दा ठूलो योगदान शिक्षकहरूले नै पुर्याउने हुनाले शिक्षकहरूले पूर्ण इमानदारसाथ सामुदायिक विद्यालयमा अध्यापन सुधार गर्नु आवश्यक रहेको मधेस प्रदेशकी शिक्षा तथा संस्कृतिमन्त्री रानी तिवारी बताउँछिन्। एकातर्फ प्रदेशको शैक्षिक अवस्था दयनीय बनेको छ भने त्यहीँ अर्कोतर्फ प्रदेश सरकारले शिक्षा क्षेत्रमा न्यून बजेट विनियोजन गर्ने परिपाटीलाई निरन्तरता दिएको छ, मन्त्री तिवारी भन्छिन्, मात्रै प्रदेश सरकारले ठुल्ठूला भौतिक संरचना बनाएर प्रदेशको विकास हुँदैन। यदि, शिक्षित जनशक्ति भएन भने ती संरचनाहरू खण्डहर बन्न बेर लाग्दैन। तसर्थ, सरकारले कम्तीमा आफैंले ल्याएको शिक्षा नीतिको समेत अनुसरण गरेर सोहीअनुसार शिक्षा मन्त्रालयको बजेट विनियोजन गरिदिए सुधारमुखी परिणाम देखिन्थ्यो। मधेसको शैक्षिकस्तर सुधारका लागि केकस्ता रणनीति अपनाउनुपर्ने हो भन्ने विषयमा शिक्षा तथा संस्कृति मन्त्रालयद्वारा जनकपुरमा दुई दिवसीय राष्ट्रिय शिक्षा सम्मेलनको आयोजना गरिएको छ। उक्त सम्मेलनले प्रदेशको शैक्षिक अवस्था, चुनौती र आगामी दिनमा गर्नुपर्ने कामहरूको विषयमा गहन छलफल गरेर निष्कर्ष निकाल्ने विश्वास मन्त्रालयले लिएको छ।"
नेपालमा एमसीसी परियोजनाले निरन्तरता पाउने,"काठमाडौं : एमसीसी परियोजनाले नेपालमा निरन्तरता पाउने भएको छ। एमसीसी नेपाल कम्प्याक्ट कार्यान्वयनका लागि अमेरिकी सरकारले अनुमति दिने निर्णय गरेसँगै एमसीसी परियोजनाले निरन्तरता पाउने भएको हो। यसअघि अमेरिकी राष्ट्रपति डोनाल्ड ट्रम्पले शपथ खाएकै दिन एमसीसीका सहयोग कार्यक्रम ९० दिनका लागि रोक्ने निर्णय गरेका थिए। मिलेनियम च्यालेञ्ज एकाउण्ट नेपाल विकास समिति (एमसिएनेपाल) ले बुधबार एक विज्ञप्ति जारी गर्दै एमसीसी नेपाल कम्प्याक्टअन्तर्गतका कार्य अगाडि बढाउन अनुमति दिएको जनाएको छ । एमसीसी नेपालको कम्प्याक्टलाई निरन्तरता दिनका लागि अमेरिकी सरकारबाट भएको निर्णयको एमसीए नेपालले स्वागत गरेको छ । 'मिलेनियम च्यालेञ्ज एकाउण्ट नेपाल विकास समिति (एमसिएनेपाल) ले अमेरिकी वैदेशिक सहयोगमा लगाइएको स्थगनका सन्दर्भमा विशेष छुट अन्तर्गत एमसीसी नेपाल कम्प्याक्टको कार्यान्वयनलाई निरन्तरता दिनका लागि अनुमति दिनेसम्बन्धमा अमेरिकी सरकारबाट भएको निर्णयको स्वागत गरेको छ, ' जारी विज्ञप्तिमा उल्लेख छ। एमसिएनेपालले २९७ किमि विद्युत् प्रसारण लाइन निर्माण तथा सडक मर्मतलगायतका कार्यसम्बन्धी खरिद प्रक्रिया सम्पन्न गर्नेसहितका कम्प्याक्ट क्रियाकलाप कार्यान्वयन गर्न मिलेनियम च्यालेञ्च कर्पाोरेशन (एमसीसी) सँग काम गरिरहेको छ। एमसिएनेपालले वैदेशिक सहयोगसम्बन्धी समीक्षा थालनी हुनुपूर्व नै अगाडि बढिसकेको तीनवटा सबस्टेशन एवं १८ किमि सीमापार प्रसारण लाइन निर्माणसम्बन्धी कार्यलाई निरन्तरता दिइरहेको छ। एमसिएनेपाल नेपालको ऊर्जा र यातायात क्षेत्रको विकासमा महत्वपूर्ण प्रभाव पार्ने यी पूर्वाधार आयोजनाहरू सम्पन्न गर्न प्रतिबद्ध रहेको जनाएको छ।"
पानी र मल अभाव : बर्दियामा ३५ प्रतिशत मात्र रोपाइँ,"गुलरिया : धानखेतीका दृष्टिले उर्वर मानिने बर्दियामा ३५ प्रतिशत धान रोपाइँ सकिएको छ । वर्षा र आवश्यक मल अभावले रोपाइँमा ढिलाइ भएको छ । बर्दियामा बाह्रै महिना धान खेती गरिन्छ । धान वृद्धि गर्ने हेतुले जिल्लामा धान सुपरजोनहरू बनाइका छन् । बर्दियामा कूल ५० हजार १५० हेक्टर क्षेत्रफलमा धानखेती हुने गरेको कृषि तथा पशुपंक्षी विकास कार्यालय बर्दियाका प्रमुख सागर ढकालले बताए । बर्दियाको खेतीयोग्य जमिनमा ७० प्रतिशत भूमिगत एवम नहरबाट सिँचाइ सुविधा उपलब्ध छ । असारको तेस्रो साता वितिसक्दा पनि बर्दियामा ३५ प्रतिशत धान रोपाइँ सकिएको उनले बताए । जसमध्ये कर्णाली नदीको टापु गेरुवा राजापुर क्षेत्रमा मात्र ६० प्रतिशत क्षेत्रफलमा रोपाइँ सकिएको छ । समयमा आवश्यक वर्षा भएको छैन । नहरको पानी पनि अनियमितरुपमा आउने जाने भएकाले रोपाइँमा ढिलाइ भएको उनले प्रष्ट्याए । त्यस्तै किसानले समयमै आवश्यक मल नपाउँदा पनि रोपाइँमा ढिलाए भएको छ । बर्दियामा धानको उत्पादकत्व ४ दशमलव ४७ मेट्रिक टन प्रति हेक्टर रहेको प्रमुख ढकालको भनाइ छ । गतवर्ष जिल्लामा करिब २ लाख २० हजार मेट्रिक टन धान उत्पादन भएको छ । उनले थपे कार्यालयले धानको उत्पादन बढाउन किसानलाई साना सिँचाइअन्तरगत बोरी,कुलो निर्माण र मर्मत,मोटर,पम्पसेट लगायतका कृषि सामाग्री ५० देखि ७५ प्रतिशत अनुदानमा उपलब्ध गराउँदै आएको छ । त्यस्तै विउको गोदाम,विउ ग्रिडि मेसिन, बैकल्पिक मलहरू ढैंचा,भकारो सुधार कार्यक्रममार्फत् गोबरमल,खेत जोत्ने पावर ट्रिलर,थ्रेसर,धान रोप्ने मेसिनलगायतका सामाग्री समेत उपलब्ध गराउँदै आएको उनको भनाइ छ । पछिल्लो समय धानमा रासायनिक मलखादको बढ्दो प्रयोगले खेत बिग्रन सक्ने चुनौती थपिएको छ । धान उत्पाद राम्रो र मसिनो धानको बजार पनि राम्रो छ । तर मसिनो चामलको मुल्य बजार बढी माग भएपनि उत्पादन कम भएकाले चामल आयातको चुनौती उनले सुनाए । यस वर्ष कार्यालयले बर्दियाको गुलरिया नगरपालिका वडा नम्बर ५ स्थित बालापुरमा धान दिवस मनाउने भएको छ । मलको चरम अभाव बर्दियाको कुल कृषि क्षेत्रको लागि वार्षिक १२ हजार मेट्रिक टन युरिया, ७ हजार मेट्रिक टन डीएपी र ६ सय मेट्रिक टन पोटास आवस्यक पर्ने कृषि सामाग्री कम्पनी लिमिटेड शाखा कार्यालय गुलरियाका निमित्त प्रबन्धक लाल बहादुर थारुले बताए । धान खेतीको लागि मात्र ४८ सय मेटन युरिया,३३ सय मेटन डीएपी र ३ सय मेटन पोटास आवश्यक हुन्छ । निमित्त प्रबन्धक थारुले भने,' यस वर्ष ६ हजार ५ सय मेटन युरिया,३ हजार ६ सय मेटन डीएपी र ६ सय मेटन पोटास आएको थियो हामीले सबै डिपोहरूमा पठायौं । ३० वटा डिपोको करिव ८० मेटन युरिया, १ सय मेटन डीएपी र आवश्यकता अनुसार लैजान बाँकी रहेको पोटास मात्र गोदाममा छ । बाँकी गोदाम खाली नै छ । गतवर्ष ३ हजार ३ सय मेटन मल विक्री भएको थियो । यसवर्ष माग अनुसारको मल छैन ।' जिल्लास्थित साल्ट ट्रेडिङ कम्पनीले केही मल आपूर्ति गर्छ । उनले ७ सय ४३ मेटन युरिया २ लटमा आउने उनले बताए ।"
