शीर्षक,विवरण
स्नाकोत्तर अध्ययनरत अविवाहित छोरीलाई सुनकोशीमा सम्मान,सिन्धुली : सिन्धुलीको सुनकोशी गाउँपालिकामा स्नाकोत्तर अध्ययनरत अविवाहित छोरीलाई सम्मान तथा छात्रवृत्ति वितरण गरिएको छ। बीचैमा पढाइ छाड्दै विवाह गर्नेहरूको संख्या बढ्दै गएपछि स्नाकोत्तर अध्ययनरत अविवाहित छोरीहरूलाई प्रोत्साहन स्वरूप सम्मान गरेको हो। गाउँपालिकाका प्रमुख प्रशासकीय अधिकृत अर्जुन दर्जीका अनुसार गाउँपालिकाको वार्षिक कार्यक्रम अनुसार पालिकाका १५ जना अविवाहित छोरीहरूलाई सम्मान गरिएको हो। उनीहरूलाई गाउँपालिकाका अध्यक्ष दीपा बोहोरा दाहालले आइतबार एक कार्यक्रमका बीच सम्मान गरेकी हुन्। उनीहरूलाई जनही १८ हजार रुपैयाँ नगद सहित दोसल्ला ओढाएर सम्मान गरिएको हो।
ढुंगानालाई कानुन मन्त्रालयको सचिवमा सरुवा,"काठमाडौं : कानुन, न्याय तथा संसदीय मामिला मन्त्रालयको सचिवमा पाराश्वर ढुंगाना सिफारिस भएका छन्। न्याय सेवा आयोगले सत्य निरुपण तथा मेलमिलाप आयोगमा रहेका ढुंगानालाई मन्त्रालयमा सरुवाका लागि सिफारिस गरेको हो।"
पेट्रोलियम पदार्थको मूल्य बढ्यो,काठमाडौं : पेट्रोलियम पदार्थको मूल्य बढेको छ। निगम सञ्चालक समितिको निर्णय अनुसार पेट्रोलमा प्रतिलिटर १ रुपैयाँ र डिजेल र मट्टितेलमा २ रुपैयाँ बढेको हो। नयाँ मूल्यसूची अनुसार पेट्रोल प्रतिलिटर १६० र डिजेल तथा मट्टितेल प्रतिलिटर १४५ रुपैयाँ कायम भएको छ। नयाँ मूल्य राति १२ बजेदेखि लागू हुने निगमले जनाएको छ।
बसले किच्दा महिलाको मृत्यु,नुवाकोट : नुवाकोटको ढुंगेबजारमा बसले किच्दा पैदलयात्रीको मृत्यु भएको छ। बसले किच्दा किस्पाङ गाउँपालिका ५ शान्तिबजारकी ५४ वर्षिया अम्बिका भट्टको मृत्यु भएको हो। पासाङल्हामु मार्गअन्तर्गत विदुरढुंगेबेत्रावती सडकखण्डमा आइतबार बसले पैदल हिँडिरहेका महिलालाई किचेको थियो। उक्त सडकमार्गमा रहेको विदुर नगरपालिका१ ढुङ्गेबजारमा गुडिरहेको बसले किचेर गम्भीर घाइते भएकी महिलाको उपचारका क्रममा दिउँसो मृत्यु भएको हो। ढुंगेबजारबाट रसुवाको डाँडागाउतर्फ जाने क्रममा रहेको ना४ख४८४ नम्बरको बसले किचेको जिल्ला प्रहरी कार्यालयले जनाएको छ। गम्भीर घाइते भट्टलाई स्थानीयवासीले उद्धार गरी त्रिशूली अस्पताल पुर्याएका थिए। त्यहाँबाट उनलाई थप उपचारका लागि काठमाडौं लगिएकोमा उपचारका क्रममा ग्रिनसिटी अस्पतालमा मृत्यु भएको प्रहरी निरीक्षक श्रीकृष्ण बानियाले बताए। प्रहरीले बस र त्यसका चालक रसुवाको उत्तरगया गाउँपालिका३ का ४२ को जीवन गुरुङलाई नियन्त्रणमा लिएर आवश्यक कारबाही सुरु गरेको छ।
गण्डकीमा आयो ३२ अर्बको बजेट,"पोखरा : गण्डकी प्रदेशका अर्थमन्त्री डा टकराज गुरुङले आर्थिक वर्ष २०८२८३ का लागि ३१ अर्ब ९७ करोड ९९ लाख ९९ हजारको बजेट प्रदेश सभामा प्रस्तुत गरेका छन्। बजेटको ५९७ प्रतिशत अर्थात् १९ अर्ब ९ करोड ३३ लाख २४ हजार पुँजीगत खर्चमा विनियोजन गरिएको छ। चालु खर्च १२ अर्ब ६३ करोड ६६ लाख ७५ हजार (३९५ प्रतिशत ) र वित्तीय व्यवस्थापनका लागि २५ करोड (०८ प्रतिशत ) छुट्याइएको छ। बजेटले दिगो र उत्थानशील पूर्वाधार, सडक, पुल, र ऊर्जा क्षेत्रमा लगानीलाई प्राथमिकता दिएको छ। सञ्चित कोषमाथिको व्ययभार १ करोड ५४ लाख ५२ हजार छ। यो बजेटले दिगो आर्थिक वृद्धि, रोजगारी सिर्जना, गुणस्तरीय पूर्वाधार विकास, प्रविधिमैत्री मानव पुँजी निर्माण, सामाजिक न्याय, समुन्नति, सुशासन, र गुणस्तरीय सेवा प्रवाहलाई प्रमुख उद्देश्य बनाएको अर्थमन्त्री गुरुङले सुनाए। बजेटको स्रोतमा नेपाल सरकारबाट प्राप्त वित्तीय समानीकरण अनुदान ७ अर्ब ७३ करोड ८९ लाख, राजस्व बाँडफाँटबाट ९ अर्ब ७९ करोड २९ लाख ४० हजार, रोयल्टी बाँडफाँटबाट ४९ करोड ८९ लाख ७७ हजार, सशर्त अनुदान ३ अर्ब ३५ करोड ६४ लाख, समपूरक अनुदान ६३ करोड ९७ लाख, र विशेष अनुदान ४९ करोड ८६ लाख रुपैयाँ छ। आन्तरिक राजस्वबाट ५ अर्ब ४५ करोड ८४ लाख ८८ हजार रुपैयाँ संकलन गर्ने लक्ष्य सरकारले राखेको छ। बजेटले कृषि, पर्यटन, स्वास्थ्य, शिक्षा, र पूर्वाधारलाई प्राथमिकता दिएको छ। कृषि तथा भूमि क्षेत्रका लागि २ अर्ब ८ करोड ६७ लाख ५० हजार विनियोजन गरिएको छ, जसमा कृषि व्यवसायीकरण, बीमा, खोप कार्यक्रम र प्रांगारिक खेती प्रवर्द्धनका योजना समावेश छन्। उद्योग र पर्यटन क्षेत्रमा ८४ करोड २१ लाख ९३ हजार छुट्याइएको छ। वन तथा वातावरण संरक्षण, जलवायु अनुकूलन, र वन्यजन्तु व्यवस्थापनका लागि १ अर्ब ६ करोड ५० लाख ४० हजार विनियोजन गरिएको छ। सामाजिक विकास, र खेलकुदका लागि २ अर्ब ३९ करोड ५१ लाख ६७ हजार छुट्याइएको छ। भौतिक पूर्वाधार र यातायातका लागि सबैभन्दा ठूलो हिस्सा ११ अर्ब ९८ करोड ९ लाख ८ हजार छुट्याइएको छ। ऊर्जा, जलस्रोत र खानेपानीका लागि ३ अर्ब ८८ करोड ८१ लाख विनियोजन गरिएको छ।"
निजामती विधेयक प्रतिनिधिसभामा पेस,"काठमाडौं : संघीय निजामती सेवासम्बन्धी राज्यव्यवस्था समितिको प्रतिवेदन, २०८२ प्रतिनिधिसभामा प्रस्तुत भएको छ। आइतबार बसेको प्रतिनिधिसभा बैठकमा राज्यव्यवस्था तथा सुशासन समितिका सभापति रामहरि खतिवडाले उक्त प्रतिवेदन पेस गरेका हुन्। विधेयक पेस गर्दै खतिवडाले सांसद दिलेन्द्रप्रसाद बडुको संयोजकत्वमा उपसमिति गठन गरेर लामो छलफलपछि विधेयकलाई अन्तिम रूप दिइएको बताए। दुई वर्षको कुलिङ पिरियड राखेर समितिबाट सर्वसम्मतिका साथ विधेयक पारित गरी ल्याइएको उनले बताए। प्रतिनिधिसभाको अर्को बैठक असार २ गते सोमबार बोलाइएको छ।"
बंगलादेशमा विद्युत व्यापारबाट मासिक २५ करोड बढी आम्दानी हुन्छ : ऊर्जामन्त्री,"काठमाडौं : ऊर्जा, जलस्रोत तथा सिँचाइमन्त्री दीपक खड्काले बंगलादेशमा विद्युत व्यापारबाट मासिक २५ करोड भन्दा बढी आम्दानी हुने बताएका छन्। ऊर्जा मन्त्रालयमा आइतबार आयोजित पत्रकार सम्मेलनमा मन्त्री खड्काले नेपालबाट बंगलादेशमा दैनिक ४० मेगावाट विद्युत निर्यात गरी मासिक २५ करोडभन्दा बढी आम्दानी गरी पाँच महिनामा एक अर्ब २५ करोडभन्दा बढी आम्दानी हुने बताएका हुन्। दक्षिण एसियाबाट तेस्रो मुलुक बिजुली निर्यात गर्ने पहिलो देश नेपाल भएको र बंगलादेशसँग पहिलो पटक विद्युत् व्यावसायिक रूपमा बिक्री सुरु हुनु देश र जनताको लागि निकै गर्व र खुसीको कुरा भएको मन्त्री खड्का भनाइ छ। ऊर्जा क्षेत्रबाटै समृद्धि हासिल हुने भन्दै मन्त्री खड्काले १० वर्षमा २८ हजार ५ सय मेगावाट विद्युत उत्पादन गरी भारतलाई १० हजार र बंगलादेशलाई ५ हजार मेगावाट निर्यात गरेर आर्थिक रूपमा समृद्धि हासिल गरिने बताए। उनले बजेटमा भूलबस टेक एन्ड पे शब्द आएको भन्दै त्यसलाई हटाउने प्रक्रियाअघि बढिसकेको बताए। नेपाल विद्युत प्राधिकरणले शनिबार राति १२ बजेबाट भारतीय प्रसारण लाइन हुँदै ४० मेगावाट विद्युत बंगलादेश विद्युत निर्यात गरेको थियो। बंगलादेशमा निर्यात सुरु गरिएको विद्युत आगामी नोभेम्बर १५ सम्म बिक्री गरिनेछ। पाँच महिनाको अवधिमा १४ करोड ६८ लाख ८० हजार युनिट विद्युत निर्यात हुने मन्त्री खड्काले बताए। उक्त विद्युत नेपालको ४०० केभी ढल्केबर सबस्टेशनबाट भारतको मुजफरपुर, बेहरामपुर हुँदै बंगलादेशको भेरमारा सबस्टेशनसम्म पुग्ने मन्त्रालयले जनाएको छ।"
कर्णालीमा खेलकुद परिषद्को जिम्मेवारी कर्मचारीलाई नदिन आदेश,वीरेन्द्रनगर : उच्च अदालत सुर्खेतले कर्णाली प्रदेश खेलकुद विकास परिषद्को सदस्य सचिव नियुक्तिसम्बन्धी प्रदेश सरकारको निर्णय तत्काल कार्यान्वयन नगर्न अन्तरिम आदेश दिएको छ। १८ जेठमा बसेको कर्णाली प्रदेश मन्त्रिपरिषद्को बैठकले परिषद्को सदस्य सचिवमा सामाजिक विकास मन्त्रालयको युवा तथा खेलकुद महाशाखामा उपसचिव (दसौं) तहमा कार्यरत जवाहरलाल हमाललाई नियुक्त गर्ने निर्णय गरेको थियो। उक्त निर्णय तत्काल कार्यान्वयन नगर्न अदालतले आदेश दिएको हो। परिषद्को सदस्य सचिवको जिम्मेवारी खेलकुद विकास ऐनविरुद्ध कर्मचारीलाई दिइएको भन्दै उक्त निर्णयविरुद्ध अधिवक्ताद्वय शेरबहादुर खत्री र उपेन्द्रकुमार रावतले उच्च अदालत सुर्खेतमा निर्णय खारेजीको माग गर्दै रिट दायर गराएका थिए। प्रदेश खेलकुद विकास परिषदको सदस्य सचिव पद गत बर्षको पुसदेखी रिक्त रहेको थियो। उक्त रिक्त पदमा सरकारले तत्कालका लागि काम चलाउन कर्मचारीलाई जिम्मेवारी दिएको हो। तर कानुन व्यवसायीले दर्ता गरेको रिट निवेदनमा प्रदेश सरकारले कानुनी व्यवस्थाविपरीत पदाधिकारी नियुक्त गरिएको भन्दै उक्त निर्णय खारेजीको उत्प्रेषणयुक्त परमादेशसहितको अन्तरिम आदेश माग गरिएको थियो। तत्कालका लागि प्रदेश सरकारको निर्णय कार्यान्वयन नगर्न नगराउन सरकारका नाममा अन्तरिम आदेश मागसँगै रिटमा कानुनसम्मत तरिकाले सदस्य सचिवलगायत खेलकुद परिषद्का पदाधिकारी तत्काल नियुक्त गर्न प्रदेश सरकारका नाममा उत्प्रेषणसहितको परामादेश माग गरिएको थियो। रिटमा सुनुवाइ गर्दै उच्च अदालतले रिट निवेदन टुङ्गो नलागुन्जेलसम्मलाई निर्णय यथास्थितिमा राखि कार्यान्वयन नगर्न नगराउन प्रदेश सरकारका नाममा अन्तरिम आदेश जारी गरेको छ। सरकारबाट गरिने प्रत्येक कामकारबाही तथा निर्णय तथा आदेशहरू कानुनसम्मत हुनुपर्ने उल्लेख गर्दै उच्चले परिषद्को सदस्य सचिव पदमा नियुक्त गर्दा कर्णाली प्रदेश खेलकुद विकास ऐनको दफा १२ बाहेक अन्य आधारमा गर्न सकिने व्यवस्था ऐनले परिकल्पना नगरेकाले निर्णय कार्यान्वयन नगर्न भनेको छ।
तथ्यहीन सामग्री प्रस्तुत गर्ने टिकटकर पक्राउ,"काठमाडौं : तथ्यहीन एवं भ्रामक सामग्री प्रस्तुत गर्ने एक जना टिकटकर पक्राउ परेका छन्। पक्राउ पर्नेमा खोटाङ निवासी ३१ वर्षीया रमा बस्नेत रहेका छन्। हालः उनी भक्तपुर बस्दै आएको प्रहरीले जनाएको छ। टीकटकमा नियमित तथा नियोजित जातीय र साम्प्रदायिक भावनामा खलल पुर्याउने तथा प्रतिष्ठित व्यक्ति र संस्थालाई लक्षित गरी आधारहीन विषयलाई उठाउँदै आएको प्रहरीको भनाइ छ। भ्रामक विषयवस्तु प्रसारण गरी व्यक्ति, संस्था र सम्प्रदायप्रति नकारात्म धारणा फैलाई चरित्र हत्या भएको विषयमा अनुसन्धान गर्दा ती महिलाको संलग्नता खुलेको प्रहरी उपरीक्षक दीपकराज अवस्थीले बताए।"
"न्याय, कानुन र सरकारी वकिल समूहका २६५ कर्मचारीहरूको सरूवा","काठमाडौं : न्याय सेवा आयोगले न्याय, कानुन र सरकारी वकिल समूहका २६५ कर्मचारीहरूको सरूवा, बढुवा तथा पदस्थापनसम्बन्धी निर्णय गरेको छ। आइतबार बसेको आयोगको बैठकले उक्त निर्णय गरेको हो। निर्णयअनुसार कानुन, न्याय तथा संसदीय मामिला मन्त्रालयको सचिवमा पाराश्वर ढुंगाना सिफारिस भएका छन्। त्यस्तै आयोगले न्याय समूहतर्फ राजप्रत्राङ्कित प्रचम श्रेणीका ३ जना, सरकारी वकिल समूहका ७ जना, न्याय सेवा समूहकै राजप्रत्राङ्कित द्वितीय श्रेणीका ७ जना, सरकारी वकिल समूह राजपत्राङ्कित द्वितीय श्रेणीका ५६ जना, न्याय समूह राजत्राङ्कित तृतीय श्रेणीका ५७ जना, सरकारी वकिल समूह र राजपत्राङ्कित तृतीय श्रेणीका ९७ जनालाई सरुवा गरेको हो।"
कोशीको बजेट ३५ अर्ब ८७ करोड,"विराटनगर : कोशी प्रदेश सरकारले आगामी आर्थिक वर्षका लागि ३५ अर्ब ८७ करोड ९९ लाखको बजेट प्रस्तुत गरेको छ। आर्थिक मामिला तथा योजना मन्त्री रामबहादुर मगरले आइतबार प्रदेशसभामा त्यति रकम बराबरको बजेट प्रस्तुत गरेका हुन्। यो चालू आर्थिक वर्षको भन्दा करिब १७ प्रतिशत बढी हो। सरकारले चालुतर्फ १८ अर्ब ६७ करोड ३३ लाख र पुँजीगततर्फ १७ अर्ब १९ करोड विनियोजन गरेको हो। चालु आर्थिक वर्षका लागि सरकारले ३५ अर्ब २७ करोड ९३ लाख रुपैयाँको बजेट बनाएको थियो। बजेटले स्वच्छ, सुखी र समुन्नत प्रदेशको दीर्घकालीन सोचलाई आधार बनाउँदै कृषि, पर्यटन, पूर्वाधार, स्वास्थ्य, शिक्षा र रोजगारीलाई मुख्य प्राथमिकतामा राखेको छ। बजेटले ५३ प्रतिशतको आर्थिक वृद्धि हासिल गर्ने लक्ष्य लिएको छ। कुल विनियोजनमा स्थानीय तहमा वित्तीय हस्तान्तरणतर्फ ४ अर्ब ७० करोड ७२ लाख रहेको छ। आगामी आर्थिक वर्षका लागि अनुमान गरिएको खर्च व्यहोर्ने स्रोतमध्ये प्रदेश सरकारको आन्तरिक राजस्वबाट ५ अर्ब ५० करोड, राजस्व बाँडफाँडबाट १२ अर्ब ३९ करोड ६० लाख, सङ्घबाट प्राप्त हुने वित्तीय समानिकरण अनुदानबाट ८ अर्ब ९८ करोड ३४ लाख, सशर्त अनुदानबाट ४ अर्ब ५७ करोड १० लाख, समपूरक अनुदानबाट ३९ करोड १७ लाख प्राप्त हुने जनाइएको छ। यसैगरी, विशेष अनुदानबाट ५५ करोड ७२ लाख गरी राजस्व तथा वित्तीय हस्तान्तरण जम्मा ३२ अर्ब ७४ करोड ७० लाख र रोयल्टीबाट प्राप्त हुने रकम ३५ करोड ६ लाख खर्च ६ लाख गरी खर्च व्यहोरिने आर्थिक मामिला तथा योजना मन्त्री मगरले जनाए। बाँकी अपुग रकम नगद मौज्दातबाट ३ अर्ब १३ करोड व्यहोरिने बजेट वक्तव्यमा उल्लेख छ। बजेटमा पूर्वाधार विकासतर्फ १० अर्ब ५७ करोड, खानेपानी, सिँचाइ तथा ऊर्जातर्फ ४ अर्ब ७३ करोड ३० लाख, कृषि र उद्योगतर्फ २ अर्ब १८ करोड, पर्यटन, वन तथा वातावरणतर्फ २ अर्ब ९७ करोड ६६ लाख, शिक्षा, विज्ञान र सामाजिकतर्फ २ अर्ब ५ करोड ५५ लाख, स्वास्थ्यतर्फ ३ अर्ब ५१ करोड ७१ लाख, शान्ति सुरक्षाका लागि ९६ करोड विनियोजन गरिएको छ। प्रदेश सरकारबाट निर्मित सडक तथा सडक पुलको नियमित, आकस्मिक र आवधिक मर्मत सम्भारलाई व्यवस्थित गर्न ६५ करोड, प्रदेशभित्र निर्माण हुने भौतिक पूर्वाधारको गुणस्तर मापन गर्न प्रयोगशाला स्थापनाका लागि २ करोड, सडक सुरक्षा कार्यक्रमका लागि ४ करोड ५० लाख, कोशी जनता आवास कार्यक्रमका लागि ४ करोड, मोरङको रंगेली नगरपालिका र इलामको सूर्योदय नगरपालिकामा फोहोरमैला प्रशोधन केन्द्र निर्माण गर्न १ करोड, वृहत् विराट विकास क्षेत्रको अवधारणा कार्यान्वयन गर्न ३ करोड बजेट विनियोजन गरिएको छ। यस्तै, ६ वटा बेलिब्रिज खरिदका लागि ११ करोड विनियोजन गरेको छ।"
सामुदायिक कुकुरको बन्ध्याकरण,"नुवाकोट : नुवाकोटको विदुरमा सामुदायिक कुकुरहरूको बिगबिगी भएपछि त्यसको व्यवस्थापन अभियान सञ्चालन गरिएको छ। विदुर नगरपालिकाले विभिन्न बजारहरूमा रहेका सामुदायिक तथा छाडा छाडिएका कुकुरलाई बन्ध्याकरणसहित रेबिज रोग विरुद्धको खोप लगाउने कार्य गरेको हो। विदुर नगरपालिका, पशु सेवा शाखाको आयोजनामा सञ्चालित उक्त अभियान आइतबार सकिएको छ। प्राविधिकहरूले स्थलगत रूपमा कुकुर रहेकै स्थानमा पुगेर सयौं कुकुरहरूको बन्ध्याकरण सहित उनीहरूलाई रेबिज रोग विरुद्धको खोप लगाइएको हो। अभियानअन्तर्गत सञ्चालित कार्यक्रममार्फत एकसय १५ वटा कुकुरको बन्ध्याकरण र रेबिज रोग विरुद्धको खोप लगाइएको छ।"
माओवादीको विरोधपछि कर्णालीको बजेट अनिश्चित,वीरेन्द्रनगर : सत्तापक्षले बजेटमा एकलौटी गरेको भन्दै प्रमुख प्रतिपक्षी दल नेकपा माओवादी केन्द्र उपस्थित नभएपछि कर्णाली प्रदेशसभा बैठक अनिश्चित बनेको छ। दिउँसो ३ बजेलाई बोलाइएको बैठक माओवादीको विरोधपछि रोकिएको हो। प्रदेश सभामा बजेट प्रस्तुत गर्न ३ बजे बोलाइएको बैठक बेलुका ७ बजेसम्म सुरु हुन सकेको छैन। माओवादी केन्द्र संसदीय दलका प्रमुख सचेतक कृष्णबहादुर जिसीले सत्तापक्षले एकलौटी बजेट प्रस्तुत गर्न खोजेपछि विरोध जनाएको बताए। उनका अनुसार प्रदेश सरकारको योजना बैंकको औचित्यमाथि समेत प्रश्न उठेको छ। सरकारले एकलौटी ढङ्गबाट बजेट ल्याउने प्रयास गरिरहेको छ। योजना बैंकमा कुनकुन योजना समावेश गरिएको छ भन्ने विषय अहिलेसम्म प्रतिपक्ष अनविज्ञ छ। यसले गम्भीर आशंका उब्जिएको छ। प्रदेशसभा सचिवालयका अनुसार प्रदेश सभामा बजेट ल्याउन बोलाइएको बैठक सुरु गर्नका लागि नेपाली कांग्रेस नेकपा एमाले र नेकपा माओबादी केन्द्र गरी तीन दलको बैठक सकिएको छ। उक्त बैठकपछि माओबादी केन्द्रका प्रदेश संसदीय दलका नेता राजकुमार शर्मा आफ्नो दल भित्र छलफलमा जुटिरहेका छन्। माओवादी केन्द्रको संसदीय दलको बैठक सकिएपछि सहमति भए आजै प्रदेश सभा बैठकमा कर्णालीका आर्थिक मामिला तथा योजनामन्त्री राजीवविक्रम शाहले आगामी आर्थिक वर्ष २०८२०८३ को वार्षिक नीति तथा कार्यक्रम कार्यान्वयनका लागि संसदमा बजेट प्रस्तुत गर्ने कार्यसूची छ।
घरेलु प्रतियोगितामा उत्कृष्ट प्रदर्शन गरेका किरण ठगुन्नाको स्कटल्यान्ड उडान,"काठमाडौं : सुदूरपश्चिम प्रदेशबाट २०८१ को प्रधानमन्त्री कपमा २ वटा शतक प्रहार गरेका किरण ठगुन्नाको चर्चा चुलियो। गत वर्षको प्रधानमन्त्री कपबाट छनौटकर्ताको नजरमा परेका किरणले पहिलो पटक राष्ट्रिय टिममा मौका बनाएका छन्। नेपालले नेदरल्यान्ड्स र आयोजक स्कटल्यान्डसँग डबल राउन्ड रोबिनमा त्रिकोणात्मक सिरिज खेल्दैछ। यस सिरिजमा नेपालका लागि किरण ठगुन्ना र रुपेश सिंहले राष्ट्रिय टिममा डेब्यु गर्ने मौकाको प्रतिक्षामा रहनेछन्। रुपेशले यसअघि हङकङसँगको चारदेशीय सिरिजमा टिममा मौका बनाए पनि डेब्यु गर्ने मौका भने पाएका छैनन्। गत वर्ष ए टिममा रहेर नेपालको प्रतिनिधित्व गरेका किरणले नेपालसहित नेदरल्यान्ड्स, स्कटल्यान्ड त्रिदेशीय सिरिजमा नेपालको सिनियर टिममा स्थान बनाएका छन्। उनीसँगै रुपेश सिंहले पनि राष्ट्रिय टिमको जर्सीमा डेब्यु गर्न बाँकी छ। बैतडीका किरणले यस वर्षको प्रधानमन्त्री कपमा दुई शतक प्रहार गर्दै नेपाली छनौटकर्ताको ध्यान आफूतिर तानेका हुन्। उनले लमहीस्थित देउखुरी क्रिकेट मैदानमा गण्डकी प्रदेशसँग १२१ रनको अविजित शतकीय पारी खेलेका थिए। उनले १०१ बलमा ९ चौका र ६ छक्का प्रहार गर्दै १२१ रनको अविजित पारी खेलेका थिए। राष्ट्रिय टिममा खेलेका धेरै ब्याटरले संघर्ष गरिरहेको देउखुरी मैदानमा किरणले भने सोही मैदानमा कोशी प्रदेशसँग पनि शतकीय पारी खेले। कोशीसँगको खेलमा किरणले ९१ बलमा १२ चौका र ४ छक्कासहित ११५ रन बनाए। उनको शतकमा सुदूरपश्चिमले बोर्डमा राम्रो रन जोड्ने गर्थ्य। उनको करिअरमा प्रधानमन्त्री कप 'टर्निङ पोइन्ट हो। उनले गत वर्षको प्रधानमन्त्री कपमा गरेको प्रदर्शनका आधारमा उनले नेपाल ए टिममा मौका बनाए। ए टिममा पर्नुअघि उनले २०२१ मा प्रधानमन्त्री कपमा पहिलो खेलमा बागमतीविरुद्ध २४ र त्यसपछिका तीन खेलमा ५ रन जोड्दै कूल २९ रनका साथ प्रतियोगिता अन्त्य गरे । त्यसपछि उनले टिममा खेल्ने मौका पाएनन्। पहिलो खेलमा लुम्बिनीसँग १६ रनमा आउट भएका उनले त्यसपछि कर्णालीविरुद्ध ३५ बलमा ५ चौका र २ छक्कासहित ५० रन जोड्दै दुर्भाग्य रन आउट भए। गण्डकीविरुद्ध ७३ बलमा ५ चौकासहित ६० रन बनाउँदै लगातार दोस्रो अर्धशतक हाने। सोमपाल कामी, जितेन्द्र मुखिया र साहब आलमजस्ता बलर सम्मिलित आर्मीविरुद्ध ७४ बलमा ६ चौका र ३ छक्कासहित ६८ रन जोडेपछि छनोटकर्ताको नजरमा परेका थिए। त्यसपछि नेपालले जुलाईको दोस्रो हप्ता श्रीलंका जाने तयारीमा रहेको छ। नेपालको त्रिकोणात्मक सिरिज खेल्ने टिम रोहित पौडेल (कप्तान), आसिफ शेख, कुशल भुर्तेल, अनिल कुमार शाह, भिम सार्की, वसिर अहमद, किरण ठगुन्ना (पहिलो पटक टोलीमा), दीपेन्द्र सिंह ऐरी, ललित राजवंशी, करण केसी, सन्दीप लामीछाने, नन्दन यादव, रिजन ढकाल, लोकेश बम, रुपेश सिंह (नेपालको जर्सीमा डेब्यू गर्न बाँकी) र आरिफ शेख"
लुम्बिनी मन्त्रिपरिषद् बैठक: ६ वटा महत्वपूर्ण प्रस्ताव स्वीकृत,"दाङ : लुम्बिनी प्रदेश मन्त्रिपरिषद्को बैठकले आगामी आर्थिक वर्ष २०८२८३ का लागि ६ वटा महत्वपूर्ण प्रस्ताव स्वीकृत गरेको छ। बैठकले प्रदेश सभामा आज ५ बजे पेस गरिने गरी बजेट स्वीकृत गरिएको छ। बैठकले सभामा पेस गरिने विधेयक, मापदण्ड र सूचित आदेशहरूलाई अनुमोदन गरेको हो। बैठकले आर्थिक वर्ष २०८२८३ को बजेट वक्तव्यसहितको राजस्व र व्ययको अनुमान स्वीकृत गर्दै प्रदेश सभामा पेस गर्ने निर्णय पनि गरेको सरकारका प्रवक्ता तथा कृषि, भूमि व्यवस्था तथा सहकारी मन्त्री दिनेश पन्थीले बताए। बैठकले प्रदेश निजामती सेवा (पहिलो संशोधन) नियमावली, २०८२लाई स्वीकृति दिएको छ। यस नियमावलीले प्रशासनिक सुधार र कार्यक्षमता बढाउने विश्वास लिइएको छ। बहुवर्षीय ठेक्का सहमति सम्बन्धी मापदण्डमा गरिएको पहिलो संशोधनलाई पनि बैठकले पारित गरेको छ। यसका साथै प्रदेश सञ्चित कोषबाट खर्च र विनियोजन सम्बन्धी विधेयक र आर्थिक प्रस्ताव कार्यान्वयन गर्न आवश्यक विधेयकको मस्यौदालाई पनि प्रदेश सभामा पेस गर्न स्वीकृति दिइएको छ। त्यस्तै, सामयिक कर असुली ऐन, २०८२ अन्तर्गत जारी गरिएको सूचित आदेशलाई पनि बैठकले अनुमोदन गरेको छ। लुम्बिनीले चालु वर्षभन्दा केही बढाएर बजेट ल्याउने तयारी गरेको छ।"
लुम्बिनीमा झन्डै ३९ अर्ब बजेट,"दाङ : लुम्बिनी प्रदेश सरकारले आगामी आर्थिक वर्ष २०८२८३ का लागि कुल ३८ अर्ब ९१ करोड रुपैयाँको बजेट सार्वजनिक गरेको छ। आइतबार लुम्बिनी प्रदेशसभाको छैठौं अधिवेशनको तेह्रौं बैठकमा आर्थिक मामिला तथा योजना मन्त्री धनेन्द्र कार्कीले आर्थिक वर्ष २०८२८३ का लागि ३८ अर्ब ९१ करोड रुपैयाँको बजेट सार्वजनिक गरेका हुन्। मन्त्री कार्कीका अनुसार कुल बजेटमध्ये १२ अर्ब १ करोड ४७ लाख ८६ हजार रुपैयाँ अर्थात् ३०८८ प्रतिशत चालू खर्चका लागि र २३ अर्ब ४७ करोड १४ लाख ६५ हजार रुपैयाँ अर्थात् ६०३२ प्रतिशत पुँजीगत खर्चका लागि विनियोजन गरिएको छ। त्यसैगरी, वित्तीय हस्तान्तरणतर्फ ३ अर्ब ४२ करोड ३७ लाख ४९ हजार अर्थात् ८८० प्रतिशत रकम छुट्टाइएको छ। समृद्ध लुम्बिनी खुसी नागरिक भन्ने दीर्घकालीन दृष्टिकोणसहित ल्याइएको बजेटले उत्पादनमा आधारित आर्थिक वृद्धि, सामाजिक न्याय, समावेशी विकास, रोजगारी सिर्जना तथा गरिबी र आर्थिक असमानता घटाउने लक्ष्य लिएको छ। बजेटमा कृषिको उत्पादन र उत्पादकत्व वृद्धिसँगै गुणस्तरीय शिक्षा, पहुँचयुक्त स्वास्थ्य सेवा, उद्यमशीलता विकास, दिगो पूर्वाधार निर्माण लगायतका क्षेत्रमा विशेष प्राथमिकता दिइएको छ। सरकारले उच्च र दिगो आर्थिक वृद्धि हासिल गर्नका लागि नीतिगत सुधार र प्रभावकारी कार्यक्रम सञ्चालन गर्ने प्रतिबद्धता जनाएको छ।"
एलएस अटोको दुई नयाँ ईभी नाइमा मोबिलिटी एक्स्पोमा लन्च हुने,"एलएस अटोको आधिकारिक वितरक नेक्सन भेन्चर प्रालिले आगामी नाइमा नेपाल मोबिलिटी एक्स्पोमा २ नयाँ मोडल लन्च गर्ने भएको छ। नेक्सन भेन्चरले एलईभी ०५ र एलईभी एक्स गरी दुई नयाँ मोडल ल्याउने भएको हो। अगामी साउन २१ बाट २५ सम्म काठमाडौंको भृकुटीमण्डपमा नाइमा मोबिलिटी एक्स्पो आयोजना हुनेछ। कम्पनीले नाडा अटो शो २०२५ मा पनि यी गाडीहरू प्रदर्शन गर्ने योजना बनाएको छ। एलईभी ०५ एलईभी ०५ प्रिमियम ह्याचब्याक सेग्मेन्टका इलेक्ट्रीक कार हो। यसको लम्बाइ ४२०० एमएम, चौडाइ १७७० एमएम र उचाइ १६१० एमएम छ। यो कारमा २६५० एमएम लामो ह्वीलबेस रहेको छ। १७ इन्चको अलोय ह्वील रहेको एलईभी ०५ मा १७५ एमएम ग्राउण्ड क्लियरेन्स रहेको छ। एलईभी ०५ लाई कम्पनीले ५० किलोवाटको फ्रन्ट ह्वील ड्राइभ मोटरमा ल्याउने छ। यो यसको अधिकतम टर्क १८० न्युटन मिटर छ। यो कारमा सेग्मेन्ट फस्ट सबैभन्दा ठूलो साइजको व्याट्रीप्याक रहेको छ। एलईभी ०५ मा ५६ किलोवाट आवरको एलएफपी ब्याट्रीप्याक छ। जसले सिंगल चार्जमा ४०० किलोमिटरभन्दा बढी रेन्ज दिन्छ। यो कारलाई ६० किलोवाटको डीसी फास्ट चार्जर र ७ किलोवाटको एसी चार्जरले चार्ज गर्न सकिन्छ। एलईभी एक्स नेक्सन भेन्चरले लन्च गर्न लागेको अर्को मोडल एलईभी(एक्स हो। क्रसओभर एसयूभी डिजाइनको यो इभी यस अघिनै नेपाली बजारमा बिक्री भईरहेको एलईभी ०१ को फोर ह्वील ड्राइभ भर्सन हो। एलईभी एक्समा मोटर पावरको साथै केही फिचर थप भएर आउने छ। एलईभी एक्समा फ्रन्ट र रियर गरी २०० किलोवाटको मोटर रहने छ। यसमा ७७ किलोवाट आवरको ठूलो साइजको ब्याट्रीप्याक रहनेछ। एलईभी एक्सको ड्यासबोर्डमा नयाँ डिजाइनको एसी भेन्ट आएको छ। साथै यसको फ्रन्टमा हाइड्रोलिक बोनेट र थप लगेज स्टोरेजको लागि फ्रङ्स समेत थपिएको छ। नेक्सन भेन्चरले एलएस अटोको नयाँ शोरुम तीनकुने एयरपोर्ट कार्गो टर्मिनल अगाडि संचालनमा ल्याएको छ।"
सानोपाइला सहकारी ठगी प्रकरणमा रवि लामिछानेविरुद्ध पर्सा अदालतमा पनि मुद्दा दर्ता,"वीरगन्ज : सहकारी ठगी प्रकरणमा हाल भैरहवा कारागारमा रहेका राष्ट्रिय स्वतन्त्र पार्टीका सभापति तथा पूर्वगृहमन्त्री रवि लामिछानेविरुद्ध पर्सा जिल्ला अदालतमा पनि मुद्दा दर्ता भएको छ। वीरगन्जको आदर्शनगरस्थित सानो पाइला बचत तथा ऋण सहकारी संस्थाको १ अर्ब ३२ करोड ४६ लाख १२ हजार रुपैयाँ रकम अपचलन भएको दाबी गर्दै जिल्ला सकारी वकिलको कार्यालय पर्साले पर्सा जिल्ला अदालतमा लामिछानेसहित २९ जनाविरुद्ध मुद्दा दर्ता गराएको हो। जसमा लामिछानेविरुद्ध ११ करोड ५६ लाख ९४ हजार रुपैयाँ बिगो माग दाबी गरिएको छ। यस्तै छविलाल जोशीविरुद्ध भने ७ करोड २० लाख रुपैयाँ बिगो माग दाबी गरिएको छ। जिल्ला प्रहरी कार्यालय पर्साले यसअघि गत वैशाख १४ गते अनुसन्धान सकेर अनुसन्धान प्रतिवेदन जिल्ला सरकारी वकिलको कार्यालयमा बुझाएको थियो। उक्त प्रतिवेदनमा भने प्रहरीले सानोपाइला सहकारी संस्थामा लामिछानेसहितको संलग्नतामा २ अर्ब ३० करोड १४ लाख २९ हजार ८ सय रुपैयाँ २९ पैसा रकम अपलचन यकिन गरेको थियो। जिल्ला प्रहरी कार्यालय पर्साको अनुसन्धानबाट सानो पाइला सहकारीबाट गोर्खा मिडिया प्रालिमा १० करोड ६ लाख ९४ हजार रुपैयाँ , काठमाडौंको स्वर्णलक्ष्मी बहुउद्देश्यीय सहकारी संस्थामा १ अर्ब १५ करोड ९१ लाख ४४ हजार ३ सय ९५ रुपैयाँ र नेचर हब्र्स इन्डस्ट्रिज प्रालिमा ९५ लाख ९८ रुपैयाँ स्थानान्तरण भएको पाइएको थियो। वैशाख १४ गते प्रहरीले बुझाएको अनुसन्धान प्रतिवेदनको अध्ययन गरेर करिब डेढ महिनापछि सरकारी वकिलको कार्यालयले पर्सा जिल्ला अदालतमा लामिछानेसहित २९ जनाविरुद्ध सरकारी वकिलको कार्यालयमा मुद्दा दायर गरेको हो। वीरगन्जको सानोपाइला सहकारीमा रकम बचत गरेका ४ सय ३८ बचतकर्ताहरूले आफूहरूको रकम अपचलन गरिएको भन्दै जिल्ला प्रहरी कार्यालय पर्सामा जाहेरी दर्ता गराएका थिए। सुरुमा २०८० साल साउन २१ गते ५२ जनाले, २०८० सालकै भदौ २२ गते २०७ जनाले र २०८१ साल फागुन २ गते १७९ जना बचतकर्ताले सानो पाइलाले रकम अपचलन गरेको भन्दै लामिछानेसहित विभिन्न व्यक्तिलाई प्रतिवादी बनाएर जाहेरी दर्ता गराएका थिए। तर त्यस बेला सहकारी ठगी मात्रै अनुसन्धान थालेको प्रहरीले पछि संसदीय छानबिन समितिले सम्पति सहकारी ठगीसँगै शुद्धीकरण र संगठित अपराधमा पनि छानबिन गर्नुपर्ने प्रतिवेदन सार्वजनिक गरेपछि पर्सा प्रहरीले ती तीन वटै मुद्दामा अनुसन्धान गरेको थियो। लामिछानेलाई सहकारी ठगी लगायतका प्रकरणमा अनुसन्धानका लागि पर्सा प्रहरीले गत मंसिर २४ गते पोखराबाट पक्राउ गरेर वीरगन्ज ल्याएको थियो। मंसिर २५ गते उनलाई पर्सा जिल्ला सरकारी वकिलको कार्यालयमा पुर्याएर उनीसँग ४ घण्टा बयान लिइएको थियो। त्यसै दिन बयान सकिएपछि लामिछानेलाई हवाईमार्गबाट प्रहरीले काठमाडौं लगेको थियो। लामिछाने हाल बुटवलको सुप्रिम सहकारी ऋण तथा बचत सहकारी संस्थाको रकम अपचलन मुद्दामा पुर्पक्षका लागि भैरहवा कारागारमा छन्।"
एनसेलले सञ्चालनमा ल्यायो सधैं अन करोडपति योजना,"काठमाडौं : एनसेलले आफ्ना ग्राहकहरुका लागि सधैँ अन करोडपति योजना सञ्चालनमा ल्याएको छ। जसअन्तर्गत ग्राहकहरुले १ करोड रुपैयाँको बम्पर नगद पुरस्कार जित्ने सुनौलो मौका पाउनेछन्। यो योजना यतिमा मात्रै सीमित छैन। हरेक हप्ता १० जना भाग्यशाली ग्राहकले जनही १ लाख रुपैयाँ नगर पुरस्कार जित्नेछन्। यो साप्ताहिक नगद पुरस्कार १२ हप्तासम्म जारी रहनेछ। त्यसको साथै, यो योजनामा सहभागी हुने प्रत्येक ग्राहकले डेटा, भ्वाइस वा डिजिटल सेवालगायत विभिन्न सेवा बोनसस्वरुप प्राप्त गर्छन्। जसले गर्दा यो योजना सबैका लागि हात खालि नजाने योजना बनेको छ। सधैँ अन करोडपति योजना आज (आइतबार, असार १)देखि लागू भएको छ र यो १२ हप्तासम्म सञ्चालन हुनेछ। यो योजनामा सहभागी हुन ग्राहकहरूले कम्तीमा ९९ रुपैयाँ वा सोभन्दा माथिको कुनै पनि एनसेल सेवाजस्तै नयाँ सिम, डेटा प्याक, भ्वाइस प्याक, एसएमएस प्याक, रोमिङ प्याक वा कम्बो प्याक लिनु पर्दछ। यो योजना आइतबारदेखि शनिबारसम्मको साप्ताहिक चक्रअनुसार सञ्चालन हुनेछ। यो मनसुनमा, एक दशकभन्दा लामो समयपछि हामीले यो यति ठूलो योजना सञ्चालनमा ल्याएका छौं। सबैलाई सधैं सहज, सुलभ सेवामार्फत जोडी राख्ने हाम्रो प्रतिबद्धता बमोजिम, हामी हाम्रो सधैं अन पहल अन्तर्गत यो योजना सञ्चालन गर्न पाएकोमा धेरै उत्साहित छौं। १ करोड रुपैयाँको नगद बम्पर पुरस्कारदेखि सहभागी सबैलाई केही न केही बोनसको व्यवस्था रहेकोले योजना विषेश बनेको छ, एनसेलका प्रमुख कार्यकारी अधिकृत जाब्बोर कायुमोभले भने। ग्राहकहरूले १२३ डायल गरी, नजिकको आधिकारिक खुद्रा विक्रेता वा एनसेल सेन्टरमा गई, अथवा एनसेल एप, एनसेल वेबसाइटमार्फत एनसेल सेवाहरु लिन सक्छन्। त्यसैगरी एनसेल रिचार्ज तथा प्याक खरिद समर्थन गर्ने नेपालमा दर्ता भएका कुनै पनि डिजिटल वालेट वा बैंक प्लेटफर्ममार्फत एनसेल सेवा लिन सकिन्छ। हरेक ९९ रुपैयाँ बराबरको सेवा खरिद गर्दा ग्राहकले योजनाको १ वटा टिकट प्राप्त गर्नेछन्। यदि ग्राहकहरुले ४९९ रुपैयाँ बराबरको सेवा खरिद गर्छन् भने, उनीहरूले ५ वटा टिकट प्राप्त गर्नेछन्। यसको मतलब प्याकको मूल्य जति बढी भयो जित्ने सम्भावना पनि त्यत्तिकै बढी हुन्छ। ग्राहकहरुलाई सेवा खरिद पश्चात उनीहरुले पाएको आफ्नो टिकट हेर्न सकिने लिङ्क तुरुन्तै एसएमएसमार्फत पठाइनेछ। एनसेल एपमार्फत, ९९९९ डायल गरेर, वा चालू हप्ताका लागि १ र सम्पूर्ण योजना अवधिका लागि २ टाइप गरी ९९९९ मा एसएमएस पठाएर आफूले पाएका टिकटहरू हेर्न सक्ने व्यवस्था गरिएको छ। यस योजनाको अर्को विशेषता भनेको रिन्यूअल वा रोमिङ सेवा खरिद गर्दा ग्राहकले नगद पुरस्कार जित्ने दोब्बर मौका प्राप्त गर्ने हो। उदाहरणका लागि, सामान्य रूपमा ९९ रुपैयाँको सेवा वा प्याक खरिद गर्दा १ वटा टिकट प्राप्त हुन्छ, तर यदि त्यो सेवा रिन्यूअल वा रोमिङ हो भने ग्राहकले २ वटा टिकटहरु प्राप्त गर्दछन्। कुनैपनि नेपाली बैंकमा खाता र प्यान नम्बर भएका सबै प्रिपेड, पोस्टपेड र वायरफ्री ग्राहकहरू यस योजनामा सहभागी हुन योग्य छन्। पोस्टपेड प्रयोगकर्ताहरूले मासिक रूपमा सक्रिय रहेर वा नयाँ पोस्टपेड सिम खरिद गरेर सहभागी हुन सक्नेछन्। हरेक रिन्यूअलमा टिकटहरू स्वचालित रूपमा जारी हुन्छन्। यस योजना अवधिभर प्रत्येक आइतबार साँझ ६:३० देखि ७:०० बजेको समयामा एनसेल यूट्युव च्यानल, एनसेल एप र कान्तिपुर टिभीमार्फत प्रसारण हुने कार्यक्रममार्फत नगद पुरस्कार विजेताहरू घोषणा गरिनेछन्। नगद पुरस्कार हस्तान्तरण प्रक्रियाका लागि एनसेलले विजेताहरूलाई सिधैं सम्पर्क गर्नेछ।"
इनड्राइभको राइड्स फर गोल्स क्याम्पेन सम्पन्न,"काठमाडौं : विश्वव्यापी मोबिलिटी एण्ड अर्वान सर्भिस प्लेटफर्म इनड्राइभले काठमाडौंमा आफ्नो राइड्स फर गोल्स क्याम्पेन सम्पन्न गरेको छ। यस अभियानको प्रमुख उद्देश्य पब्लिक विद्यालयका खेलमैदानहरूको पुनर्निर्माण तथा स्तरोन्नति गर्नु र विद्यार्थीरूलाई खेलकुद गतिविधिमा सक्रिय रुपमा सहभागी गराउँदै उनीहरूको शारीरिक, मानसिक र सामाजिक विकासमा टेवा पुर्याउनु हो। यस क्याम्पेन मार्फत विद्यालयका खेल मैदानलाई आधुनिक र सुरक्षित बनाउन सहयोग गरिएको हो, जसले विद्यार्थीहरूलाई खेलकुदप्रति रुचि बढाउने, टिमवर्कको भावना विकास गर्ने र स्वास्थ्य जीवनशैली अपनाउन उत्प्रेरित गर्ने अपेक्षा गरिएको छ। अंग्रेजी मेमहिनाभरि सञ्चालन गरिएको यस अभियानको माध्यमबाट, प्रत्येक तेस्रो राइडको भाडाको १० प्रतिशत रकम ,चयन गरिएका पब्लिक प्राइमेरी विद्यालयहरूको खेलमैदान मर्मत तथा आवश्यक खेलकुद सामग्रीहरू उपलब्ध गराउन खर्च गरिएको थियो। यस अभियानले विद्यार्थीहरूको समग्र विकासमा योगदान पुर्याउने उद्देश्यले निम्न महत्वपूर्ण कार्यहरूमा प्रत्यक्ष सहयोग पुर्यायोः विद्यालयका खेलमैदानहरूको पूर्वाधार मर्मत तथा सम्वर्धन गरियो, जसले गर्दा बालबालिकाहरूका लागि सुरक्षित, सफा र रमाइलो खेल तथा मनोरञ्जनको वातावरण निर्माण भएको छ। बालबालिकाहरूलाई सानै उमेरदेखि खेलकुदमा संलग्न गराउने र शारीरिक गतिविधिप्रति रुचि बढाउने हेतुले बास्केटबल, फुटसल, ब्याडमिन्टन र्याकेट लगायतका स्पोट्र्स किटहरू वितरण गरियो। इनड्राइभमा हामी दृढ विश्वास गर्छौं कि मोबिलिटी केवल यात्राको सुविधा मात्र होइन, समुदाय सशक्तिकरण र समावेशी विकासतर्फको मार्ग पनि हो, इनड्राइभ एपीएसी कम्युनिकेसन लिड पावित नन्दा आनन्दले भनिन्, राइड्स फर गोल्स अभियानले विद्यालयका बालबालिकालाई स्वस्थ र सकारात्मक वातावरणमा खेल्न सहयोग गरेर उनीहरूको सम्पूर्ण विकासलाई प्रत्यक्ष समर्थन पुर्याउँछ। हामीलाई टिमवर्क, आत्मविश्वास, र नेतृत्व जस्ता सीपहरू विकास गर्न सक्ने ठाउँ निर्माणमा योगदान गर्न पाउनुमा अत्यन्त गर्व छ। इनड्राइभ एशिया प्यासिफिक क्षेत्रका रिजनल डाइरेक्टर मार्क टोलीले पनि यस अभियानप्रति आफ्नो उत्साह व्यक्त गर्दै भनेः राइड्स फर गोल्स एउटा प्रेरणादायी उदाहरण होजहाँ राइड गर्ने जस्तो दैनिक साधारण क्रियाकलापसमाजमा सार्थक परिवर्तन ल्याउने शक्तिशाली माध्यम बन्न सक्छ। हामी सधैं यस्तो परियोजनामा संलग्न रहन्छौं, जसले दीगो मूल्य सिर्जना गर्छ र सामुदायिक स्तरमा सकारात्मक प्रभाव पार्छ। यो पहल खेलको माध्यमबाट प्रत्येक बालबालिकालाई अवसर, रमाइलो, र विकासको पहुँच सुनिश्चित गर्ने दिशातर्फको एक महत्वपूर्ण कदम हो। राइड्स फर गोल्स इनड्राइभको उद्देश्यसँग गहिरोसँग जोडिएको छ, जसले सामाजिक समानता प्रवद्र्धन गर्ने र सेवायुक्त तथा विकासशील क्षेत्रहरूमा सकारात्मक योगदान दिने लक्ष्य राखेको छ। यसका क्याम्पेन मार्फत इनड्राइभले स्कूल बालबालिकाको भौतिक तथा मानसिक विकासमा जोड दिएको छ र समुदायको भविष्य निर्माणमा पनि आफ्नो सक्रिय भूमिका पुष्टि गरेको छ।"
संसद्मा सभामुखले बोल्न समय दिँदा बोलेनन् रास्वपाका सांसद,"काठमाडौं : प्रतिनिधिसभाको बैठकमा आज पनि रास्वपा र राप्रपाले नाराबाजी गरेका छन्। गृहमन्त्री रमेश लेखकको राजीनामा माग्दै रास्वपाका सांसदले वेल घेराउ गरेपनि सभामुख देवराज घिमिरेले कारबाही अघि बढाएका छन्। बैठकमा सभामुखले दलीय आधारमा संसदमा नेपाली कांग्रेसका प्रमुख सचेतक श्याम घिमिरे, एमाले सचिव योगेश भट्टराई, माओवादी केन्द्रका सचिव देवेन्द्र पौडेलले सदनमा भनाइ राखे। त्यसपश्चात रास्वपाका प्रमुख सचेतक सन्तोष परियारलाई सभामुख घिमिरेले समय दिएका थिए। तर, ३ पटक नाम बोलाउँदासमेत परियार नाराबाजी गरिरहे। त्यसपश्चात सभामुखले रामप्रकाश चौधरीले बोलेका छन्। अहिले पनि रास्वपा र राप्रपाका सांसदले नाराबाजी गरिरहेका छन्। बैठकमा सत्तारुढ नेपाली कांग्रेसका प्रमुख सचेतक घिमिरेले भने सहकारी ठगीलगायत ५ वटा मुद्दा खेपेको रवि लामिछानेलाई पार्टी सभापतिबाट नहटाएको र संसदीय दलको नेतामा अझै राखेको भन्दै अरुलाई नैतिकताको पाठ पढाउन नमिल्ने तर्क गरेका थिए। संसद बैठक अगाडि रास्वपाका प्रमुख सचेतक परियारले प्रमुख प्रतिपक्षी दल नेकपा माओवादी केन्द्रले झुक्याएर दुई बुँदे सहमति गरेकाले सदनमा आफूहरुको विरोध जारी रहने बताएका थिए। माओवादी केन्द्रले भने सत्तापक्षसँग दुई बुँदे सहमति गरेर संसद अवरोध हटाउन शुक्रबार नै तयार भएको थियो।"
श्रीमानको हत्या गरेको आरोपमा श्रीमती पक्राउ,अर्घाखाँची : श्रीमानको हत्या गरेको आरोपमा प्रहरीले एक महिलालाई पक्राउ गरेको छ। महिलाले घरायसी विवाद हुँदा दाउले हानेर श्रीमानको हत्या गरेको आरोपमा एक महिलालाई पक्राउ गरिएको अर्घाखाँची प्रहरीले जनाएको छ। छत्रदेव गाउँपालिका३ शिख्रकी २७ वर्षीया मेखमाया कुमालले गएराति सुतिरहेका ३८ वर्षीय श्रीमान रामु कुमालको टाउकोमा दाउ प्रहार गरी हत्या गरेको आरोपमा पक्राउ गरिएको जिल्ला प्रहरी कार्यालय अर्घाखाँचीका प्रमुख डिएसपी चक्रबहादुर मल्लले बताए। प्रहरीका अनुसार शनिबार साँझ श्रीमानश्रीमतीबीच सामान्य घरायसी विवाद भएको थियो। सोही विवादको आवेगमा मेखमायाले राति श्रीमान निदाएको बेला हत्या गरेको प्रारम्भिक अनुसन्धानबाट खुलेको प्रहरीले जनाएको छ। हत्यामा प्रयोग भएको दाउसहित मेखमायालाई पक्राउ गरिएको प्रहरीले जनाएको छ। पक्राउ परेकी मेखमायामाथि थप अनुसन्धान भइरहेको जिल्ला प्रहरी कार्यालयका प्रमुख डिएसपी मल्लको भनाइ छ।
"रास्वपालाई राप्रपाले दिएन साथ, माग पूरा नभएपछि संसद् बैठकबाट बाहिरियो",काठमाडौं :भिजिट भिसा प्रकरणको अनुसन्धानका लागि छानविन समितिको माग गर्दै रास्वपा र राप्रपाले प्रतिनिधिसभा बैठकमा विरोध जनाएका छन्। आइतबार प्रतिनिधिसभा बैठक सुरु हुने वित्तिकै रास्वपा र राप्रपाका सांसदले उठेर विरोध जनाएका छन्। उनीहरूले भिजिट भिसा प्रकरण गम्भीर मानवतस्करीको घटना भएकाले छानविन गर्नुपर्ने माग राख्दै आएका छन् । रास्वपा र राप्रपाका सांसदहरूले उठेर विरोध जनाएपनि सभामुख देवराज घिमिरेले कार्यसूचीलाई अघि बढाएका छन्। कार्यसूची अघि बढेपछि रास्वपाका सांसदहरूले वेल घेराउ गरि नाराबाजी गरिरहेका छन् । विरोधकाबीच सभामुख घिमिरेले सदन अघि बढाएपछि राप्रपाका सांसद ज्ञानेन्द्र शाहीले आपत्ति जनाका छन् । उनले संसद्मा आन्दोलन भइरहँदा यसरी संसद् चलाउनु उचित हुन्छ की हुँदैन भन्दै प्रश्न गरे। भिजिट भिसा प्रकरणमा दोषीलाई कारबाही गर्नका लागि सबैले साथ दिन उनले आग्रह गरे । सांसद शाहीले विरोधकाबीच संसद चलाउनु संसदीय अभ्यास नभइ दादागिरी भएको तर्क गरे। बैठकमा उपप्रधानमन्त्री एवं अर्थमन्त्री विष्णुप्रसाद पौडेलले बजेटमाथि छलफल गरियोस् भन्ने प्रस्ताव पेश गरेपछि राप्रपाका सांसदहरू बाहिरिएका छन् भने रास्वपाका सांसदहरूले निरन्तर नाराबाजी गरिरहेका छन्।
विवाहित महिलालाई एकल महिला भनी भत्ता उपलब्ध गराउने गाविसका तत्कालीन अध्यक्षसहित १७ जनाविरुद्ध मुद्दा,"काठमाडौं : अख्तियार दुरुपयोग अनुसन्धान आयोगले सामाजिक सुरक्षा भत्ता वितरणमा भ्रष्टाचार गरेको आरोपमा गाउँ विकास समितिका तत्कालीन अध्यक्षसहित १७ जना विरुद्ध मुद्दा दायर गरेको छ। नरैनापुर गाउँ विकास समिति बाँकेका तत्कालीन अध्यक्ष अजयकुमार श्रीवास्तव ,कार्यालयका सचिवद्वय सावित राम कुर्मी,अशोक कुमार श्रीवास्तवलगायत १७ जनाविरुद्ध ६ लाख ५६ हजार ७०० रुपैयाँ हिनामिना गरेको आरोपमा आज विशेष अदालत काठमाडौंमा मुद्दा दायर भएको हो। अख्तियारका सहायक प्रवक्ता देवीप्रसाद थपलियाका अनुसार सामाजिक सुरक्षा भत्ता वितरणमा गाविस सचिव र मुखियाको मिलेमतो गरी नियम विपरीत भत्ता वितरण गरेको उजुरी परेको थियो। सोही उजुरीका आधारमा अनुसन्धान हुँदा साविक नरैनापुर गाउँ विकास समितिका तत्कालीन अध्यक्ष श्रीवास्तवसमेत १७ जनाको मिलेमतोमा सामाजिक सुरक्षा भत्ता वितरणमा हिनामिना गरेको खुल्न आएको अख्तियारको दावी छ। सामाजिक सुरक्षा भत्ता वितरण गर्दा आर्थिक वर्ष २०५७०५८ देखि २०७२०७३ सम्म सामाजिक सुरक्षा भत्ता पाउन उमेर नपुगेका १९ जनालाई व्यक्तिलाई नागरिकतामा उल्लेखित जन्ममिति र नागरिकता जारी मिति अन्देखा गरी ज्येष्ठ नागरिक तथा दलित ज्येष्ठ नागरिकको रुपमा नागरिकताको प्रमाणपत्र नभएको व्यक्तिलाई एकल महिलाको रुपमा र भारतमा विवाह गरी गएका महिलालाई एक महिलाको रुपमा सामाजिक सुरक्षा भत्ता उपलब्ध गराएको उनीहरूमाथि आरोप छ। सामाजिक सुरक्षा भत्ता बुझ्ने व्यक्तिलाई समेत प्रतिवादी बनाइएको छ। साहजिमा खातुन,अवधराम बढही,राम जिवन पासी, मनोरानी अहिरनी,रामचन्द्र धोबी,लायसरीफ खाँ, मोमिना पठानीन, हामिया पठानीन, नन्कौ मुराउ, जंगली कडरिया,हरीराम अहिर र बारि खाँ,मोति भुजुवा र सन्तराम बडहीलाई प्रतिवादी बनाइ आरोप पत्र दायर भएको हो। उनीहरूविरुद्ध ६ लाख ५६ हजार ७०० रुपैयाँ बिगो,सजाय र कैद माग गरिएको छ।"
पर्यटन बोर्ड केही ठाउँमा मात्रै सीमित भयो : मेयर सिंह,"वीरगन्ज : वीरगन्ज महानगरपालिकाका मेयर राजेशमान सिंहले वीरगन्जमा पर्यटकीय सम्भावना बोकेका अनेकन सम्पदाहरू रहे पनि सरकारको नजर नपरेको गुनासो गरेका छन्। वीरगन्जमा नेपाल पर्यटन बोर्डले आयोजना गरेको मधेस टुरिजम मिट२०२५ लाई सम्बोधन गर्दै मेयर सिंहले उक्त गुनासो गरेका हुन्। मेयर सिंहले वीरगन्ज र यस आसपासका क्षेत्रमा धार्मिक तथा ऐतिहासिक पर्यटकीय स्थलहरू प्रशस्तै रहेको भएपनि त्यसमा सरकार र पर्यटन बोर्डको नजर अझैसम्म पर्न नसकेको गुनासो गरे। उनले भने,१ सय ३७ वर्ष पुरानो नेपालको एकमात्र नृसिंह भगवानको मन्दिर वीरगन्जमा छ। काठमाडौंको चौमुखी शिवलिंग जस्तै वीरगन्जमा ऐतिहासिक पशुपतिनाथ मन्दिर छ। वन्यजन्तु सफारीको उपयुक्त गन्तव्य पर्सा राष्ट्रिय निकुञ्जपनि छ। तर यस्ता महत्वपूर्ण धार्मिक एवं पर्यटकीय सम्पदाहरूमाथि पनि पर्यटन बोर्डको नजर अझै पर्न सकेको छैन। पर्यटन बोर्डको नजर र चासो केवल काठमाडौं, पोखरा र चितवनमा मात्रै सीमित रहेको उनले बताए। नेपाल पर्यटन बोर्डका वरिष्ठ निर्देशक हिक्मतसिंह ऐरले मधेसमा पर्यटकीय सम्भावना बढी भएकाले सबैले हातेमालो गरेर पर्यटन प्रवर्द्धनमा जुट्नुपर्ने बताए।"
जेलमा रहेका रवि लामिछानेलाई पार्टी सभापति र संसदीय दलको नेता बनाएको भन्दै कांग्रेसको व्यंग्य,"काठमाडौं : सांसद पदबाट निलम्बन भइसकेका व्यक्ति रवि लामिछानेलाई अझै पार्टीको सभापति राखेको भन्दै सत्ता रुढ दल नेपाली कांग्रेसले कटाक्ष गरेको छ। आइतबार प्रतिनिधिसभा बैठकको आकस्मिक समयमा बोल्दै कांग्रेस प्रमुख सचेतक श्याम घिमिरेले सहकारी ठगी प्रकरणमा जेल गइसकेका व्यक्तिलाई रास्वपाले सभापति र संसदीय दलको नेता बनाएको भन्दै कटाक्ष गरेका हुन्। पाँचपाँचवटा अदालतमा सहकारी ठगी, सम्पत्ति शुद्धिकरण एवं संगठित अपराधको मुद्दा खेपिरहेका र सर्वोच्च अदालतले थुनामा राखी पुर्पक्षका गर्न आदेश दिएका लामिछानेलाई आफ्नो पार्टीको सभापतिको पदमा विराजमान गरेको भन्दै टिप्पणी गरे। 'निर्वाचन आयोगको सूचीमा रास्वपाको सभापतिको पदमा रवि लामिछाने जो जेलमा हुनुहन्छ उहाँ नै अहिले पनि निर्वाचन आयोगको अभिलेखमा सभापतिको पदमा हुनुहुन्छ। त्यति मात्रै होइन रास्वपाको संसदीय दलको नेता परिवर्तन भएको खबर बाहिरिएको छैन। संसद सचिवालयमा अहिले पनि रास्वपाको संसदीय दलको नेता रवि लामिछाने नै हुनुहुन्छ जो संसद पदबाट निलम्बन भइसकेका छन्। त्यही व्यक्ति पनि आफ्नो संसदीय दलको नेता राखेर बस्ने पार्टीले अरुलाई नैतिकताको पाठ सिकाउनु कतिको जायज हो,'उनले भने,'त्यो पार्टीले अहिले नैतिकताको पाठ अरुलाई सिकाउन मिल्छ, कि मिल्दैन ? ' उनले अरुसँग नैतिकता खोज्नेहरूले आफैभित्रबाट नैतिकताको उदाहरण प्रस्तुत गर्न आग्रह गरे । भिजिट भिसा प्रकरणमा गृहमन्त्री रमेश लेखकको राजीनामा मागेर संसद बैठक अवरुद्ध गर्नु औचित्यहीन भएको उनको भनाइ। विपक्षी दल राप्रपा र रास्वपाको अवरोधका बीच सभामुख देवराज घिमिरेले बैठक अगाडि बढाएका छन्। अहिले आर्थिक वर्ष २०८२०८३ को बजेटमाथिको छलफल जारी छ। अर्थमन्त्री विष्णुप्रसाद पौडेलले संसदमा बजेट प्रस्तुत गरेसँगै छलफल सुरू भएको हो।"
"सामान्य अंकले बढ्यो नेप्से परिसूचक ,११ अर्ब४४ करोडको कारोबार","काठमाडौं : साताको पहिलो कारोबार दिन आइतबार नेप्से परिसूचक सामान्य अंकले बढेको छ। नेप्से परिसूचक ०४७ अंकले बढेर २६५५८५ विन्दुमा अडिएको छ। ११ अर्ब बढीको सेयर कारोबार भएको छ। आज ३०८ स्क्रिप्सको २ करोड ५३ लाख ९३ हजार ७६२ कित्ता सेयर ११ अर्ब ४४ करोड ३२ लाख ७२ हजार ६३६ रुपैयाँमा खरिदबिक्री भए। नेप्से परिसूचक सामान्य अंकले बढे पनि तीन कम्पनीको सेयर सकारात्मक सर्किट लेभलमा कारोबार भयो। ग्रीन डेभलपमेन्ट बैंक,पियोर इनर्जी र छ्याङ्दी हाइड्रोपावरको सेयर सकारात्मक सर्किट लेभलमा कारोबार भयो। बरुण हाइड्रोपावरको ९८४ प्रतिशतले बढ्दा युनियन हाइड्रोपावरको ९३४ प्रतिशतले बढयो। कारोबार रकमका आधारमा सानिमा माइ हाइड्रोपावर शीर्ष स्थानमा रह्यो। सो कम्पनीको ८९ करोड मूल्य बराबरको सेयर कारोबार भयो। यसैगरी नगदी ग्रुपको ८७ करोडको सेयर कारोबार हुँदा बुटवल पावरको ६४ करोड,राधी विद्युत र माउन्टेलन इनर्जीको ५० ५० करोड बराबरको सेयर कारोबार भयो। कारोबारमा आएकामध्ये ९० वटा स्टक्सको मूल्य बढ्दा १५७ वटाको घट्यो। पाँचवटा समूहको उपसूचक बढ्दा ८ वटाको घट्यो। डेभलपमेन्ट बैंक,हाइड्रोपावर,मनु एण्ड प्रो,नन लाइफ इन्स्योरेन्स र ट्रेडिङ समूहको उपसूचक बढेको हो।"
नेतृत्वविहीन रास्वपा बादलभित्र उडिरहेको कागजस्तो देखियो : योगेश भट्टराई,काठमाडौं : नेकपा एमालेका सचिव योगेश भट्टराईले संसदभित्र रास्वपा नेतृत्वविहीन अवस्थामा देखिएको बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै भट्टराईले संसदभित्र रास्वपा नेतृत्वविहीन अवस्थामा देखिएको भन्दै उदेश्यविहीन र गन्तव्यविहीन अवस्थामा अवरोधमा सामेल भइरहेको आरोप लगाए। पार्टी नेतृत्वविहीन भएपछि रास्वपा बादलभित्र उडिरहेको कागजस्तो देखिएको उनको भनाइ छ। भिजिट भिसा प्रकरणमा रास्वपाको मागबमोजिम छानबिनको सुनिश्चितताको ग्यारेन्टी गर्दा पनि अचानक रास्वपा पछाडि हटेको उनको भनाइ छ। उनले उपयुक्त परिपक्व संसदीय अभ्यास नदेखाएकाले रास्वपाभित्र यसको पुनःविचार हुने जिकिर गरे।
नाइट क्रिकेट प्रतियोगिताको उपाधि आयोजकलाई,"गुलरिया : बर्दियामा सञ्चालन भएको नाइट क्रिकेट प्रतियोगितामा आयोजक विजयी भएको छ। बर्दिया कृष्णसार स्पोर्टस क्लब बीलाई ६ विकेटले हराउँदै आयोजक कृष्णसार स्पोर्टस क्लब ए विजेता बनेको हो। टस जितेर ब्याटिङमा उत्रिएको बर्दिया कृष्णसार स्पोर्टस बीले ११ दशमलव ३ ओभरमा सबै विकेट गुमाएर ६७ रन जोडेको थियो। जितका लागि ६८ रनको लक्ष्य पछ्याएको बर्दिया कृष्णसार स्पोर्टस एले ६ दशमलव १ ओभरमा ४ विकेटको क्षति ब्यहोर्दै ७३ रन बनाएर ६ विकेटले जित हात पारेको हो। खेलमा २० वटा टिमको सहभागिता रहेको थियो। विजेता टिमले ५० हजार ५ सय र उपविजेताले २५ हजार ५ सय रुपैयाँ कप, मेडल र प्रमाण पत्र प्राप्त गरेका छन् ।"
कांग्रेसको आरोप छानबिन गर्ने प्रतिबद्धता जनाउँदा पनि रास्वपाले मानेन,काठमाडौं : नेपाली कांग्रेसका प्रमुख सचेतक श्याम घिमिरेले भिजिट भिसा प्रकरणमा आफूले ल्याएको प्रस्तावबाट रास्वपा पछि हटेको आरोप लगाएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै घिमिरेले रास्वपाको प्रस्तावअनुसार नै सरकारले भिजिट भिसा प्रकरणको छानबिन गर्ने प्रतिबद्धता जनाउँदा अन्तिममा रास्वपा पछि हटेको आरोप लगाए। आफूले ल्याएको प्रस्तावबाट रास्वपा पछि हटेपछि समयमा नै बजेट पारित गर्न सदन चलाउनुको विकल्प नभएको उनले बताए। घिमिरेले सदनलाई अघि नबढाए बजेट पारित गर्न असफल हुने देखिएकाले रास्वपाको विरोधका बाबजुत सदनलाई अघि बढाइने बताए।
तातोपानी नाका जोड्ने सडकखण्ड अवरुद्ध,सिन्धुपाल्चोक : अविरल वर्षाका कारण तातोपानी नाका जोड्ने सडकखण्ड अवरुद्ध भएको छ। आइतबार भोटेकोशी गाउँपालिका२ स्थित कोदारी क्षेत्रमा सडक भासिँदा सवारी साधनको आवतजावत बन्द भएको हो। भोटेकोशी गाउँपालिका२ का अध्यक्ष कुमार श्रेष्ठका अनुसार आइतबार बिहान नेपालचीन सीमा क्षेत्र कोदारीमा अविरल वर्षाका कारण सडक भासिएको छ। स्थानीय प्रशासनले तत्कालीन रूपमा सडक अवरुद्ध भएको जानकारी गराउँदै वैकल्पिक व्यवस्था गर्न कठिनाइ भएको बताएको छ। भासिएको सडक मर्मतको तयारी भइरहेको गाउँपालिकाले जनाएको छ । भासिएको क्षेत्रको विस्तृत मूल्याङ्कन पश्चात् पुनर्निर्माण कार्य सुरु गरिने पालिका अध्यक्ष पासाङ नुर्बु शेर्पाले बताए ।
रास्वपाले भन्यो सभामुखले अभिभावकत्व निर्वाह गर्न सक्नुभएन,काठमाडौं : राष्ट्रिय स्वतन्त्र पार्टी (रास्वपा)का सांसद मनिष झाले आइतबारको प्रतिनिधिसभा बैठकमा सभामुखले आफूहरूलाई बोल्न नदिएको आरोप लगाएका छन्। संसद भवन नयाँ बानेश्वरमा सञ्चारकर्मीसँग कुरा गर्दै झाले बिहान सभामुखसँग भएको छलफलमा पहिला आन्दोलनरत दल रास्वपालाई बोल्ने दिने र अन्य प्रक्रिया अघि बढाउने सहमति भए पनि त्यसविपरीत सभामुखले आफूहरूलाई बोल्न नदिएको बताए। झाले सभामुखले सदनको अभिभावकत्व निर्वाह गर्न नसकेको र पेलेरै लाने व्यवहार देखाएको गुनासो गरे। प्रमुख प्रतिपक्षी दलले सत्तापक्षसँग उधारो सहमति गरेकाले आफूहरूले आन्दोलनलाई निरन्तरता दिएको उनले बताए। भिजिट भिसा प्रकरणको छानबिनको ठोस प्रक्रिया चालिने भनिए पनि स्पष्टरूपमा नआएकाले सो सहमतिमा रास्वपा सामेल नभएको उनको भनाइ छ। झाले नियमावलीको विपरीत कांग्रेसका सांसदलाई आकस्मिक समयमा एक वर्ष पुरानो मुद्दामा बोल्न दिएको भन्दै आपत्तिसमेत जनाए।
नेपाल आइडल सिजन ६ : उत्कृष्ट १६ प्रतिस्पर्धीको लाग्यो टुंगो,"काठमाडौं : नेपाल आइडल सिजन ६ मा उत्कृष्ट १६ प्रतिस्पर्धीको टुंगो लागेको छ। सुरुवाती चरणदेखि विभिन्न राउण्ड पार गर्दै उनीहरू अन्तिम प्रतिस्पर्धासम्म आइपुगेका हुन्। अर्को हप्तादेखि गाला राउण्ड सुरु हुने आयोजकले जनाएको छ। १६ जनाबाट उत्कृष्ट ८ प्रतिस्पर्धी छानिने आयोजकले जनाएको छ। त्यसपछि ८ जना बटममा पर्दै भोट माग्नेछन्। भोटिङको आधारमा हरेक हप्ता टप १० सम्म २२ जनाले र टप १० पछि ११ जनाले नेपाल आइडलको मञ्च छोड्नेछन । जज अडिसनबाट गोल्डेन माइक पाएका थिए । गोल्डेन माइक पाउनेमा सिक्किमका मिलन विश्वकर्मा, चितवनका दर्शना गान्धारी र बुटवलका आभाष काफ्ले रहेका थिए। अब आभाष काफ्लेले आफ्नो प्रस्तुतिको हिसाबमा प्रि गाला राउन्डबाट नेपाल आइडलको मञ्च छोडिसकेका छन्। यससँगै अब बाँकी गोल्डेन माइक दुई जनासहित १६ जना रहेका छन्। यस सिजन अघिल्ला सिजनभन्दा फरक र विशेष बनाइएको छ। यसपटकको सिजनमा प्रतियोगीहरूले जज राउण्डदेखि नै ब्याकअप ब्यान्डको साथ प्रस्तुति दिएका छन्। जसले उनीहरूको प्रस्तुतिलाई अझ उत्कृष्ट बनाउन सहयोग पुगेको छ। नेपाल आइडलका एक्स्ट्रा एपिसोडहरू पनि प्रसारण गरिएको छ। यसले दर्शकलाई पर्दा पछाडिका रोचक कथाहरू प्रस्तुत गरिरहेको छ। जज राउण्ड बाट अर्को थिएटर राउन्डमा ७८ जना छनोट भए। थिएटरबाट अर्को प्रि गाला राउण्डका लागि गोल्डेन माइकसहित २३ जना छानिएका थिए। त्यस्तै प्रि गालाबाट गाला राउण्डका लागि आफ्नो प्रतिस्पर्धाका आधारमा जजहरूले २३ जनाबाट ७ जनालाई आउट गर्दै टप १६ प्रतिस्पर्धी छानिएका थिए। यस सिजनमा सुरुदेखि नै सबै प्रतिस्पर्धी उत्कृष्ट भएकाले जजहरुलाई पनि यसबाट अझै उत्कृष्ट छान्न हम्मे हम्मे नै पर्यो। नेपाल आइडलले नेपाली संगीत क्षेत्रका उदीयमान तथा लुकेका प्रतिभालाई उजागर गर्ने महत्त्वपूर्ण मञ्चको रूपमा आफूलाई स्थापित गर्दै आएको छ। यसले नेपाली दर्शकमाझ अझ गहिरो प्रभाव पार्ने विश्वास लिइएको छ। सिजन ६ को निर्देशकका रूपमा सुरेश पौडेल र एलेन श्रेष्ठ रहेका छन्। निर्णायक मण्डलमा सुरुवाती तीन सिजन तथा पाँचौं सिजनका निर्णायकहरू न्ह्यु बज्राचार्य, कालीप्रसाद बाँस्कोटा र इन्दिरा जोशी रहेका छन् भने कार्यक्रम प्रस्तोता आसिफ शाह रहेका छन्। हालसम्म नेपाल आइडलका पाँच विजेता क्रमशः बुद्ध लामा, रवि ओड, सज्जा चौलागाईं, भूपेन्द्र थापा मगर र करण परियार रहेका छन्। सिजन ६ ले पनि राम्रो प्रतिक्रिया पाइरहेको छ। नेपाल आइडलको सिजन ६ को टाइटल स्पोन्सरका रूपमा कोकाकोला रहेको छ भने एक्सकुसिभ भोटिङ पार्टनरका रुपमा इसेवा र अन्तर्राष्ट्रिय भोटिङ पार्टनरको रूपमा मो:मो एप रहेको छ। नेपाल आइडलको एपिसड हरेक शुक्रबार र शनिबार गरी दुई दिन एपीवान टेलिभिजनबाट प्रसारण भइरहेको छ। टेलिभिजनमा ८:३० बजे प्रसारण भइरहेको छ भने नेपाल आइडलको युट्युब च्यानलमा ९:१५ मा प्रसारण भइरहेको छ । यी हुन् १६ प्रतिस्पर्धीहरू मिलन विश्वकर्मा  सिक्किम  गोल्डेन माइक दर्शना गान्धारी चितवन गोल्डेन  गोल्डेन माइक बबिता थापा मगर  सिक्किम म्रिनल मानन्धर  काठमाडौँ पिटु गहतराज  बारा गङ्गा सोनम  सिन्धुपाल्चोक सुस्मिता एर्गेट  सिलिगुरी आशा राई  पोखरा महेश्वर भट्टराई (उज्ज्वल) काठमाडौँ जितेन्द्र गुरुङ (जिदान)  गोरखा निरज विश्वकर्मा  डोटी राज सायमी  चितवन नितेन मोक्तान  इटहरी रिजन थापा  इटहरी अभिनय खाती  दार्जिलिङ प्रसन्न धमला  ललितपुर"
अर्थतन्त्रका चुनौतीलाई सामना गर्नेगरी सरकारले बजेट ल्यायो : अर्थमन्त्री पौडेल,"काठमाडौं : उपप्रधान एवं अर्थमन्त्री विष्णुप्रसाद पौडेलले अर्थतन्त्रका चुनौतीलाई सामना गर्नेगरी सरकारले बजेट ल्याएको बताएका छन्। आइतबार प्रतिनिधिसभा बैठकमा आगामी आर्थिक वर्षको बजेटमाथि सामान्य छलफल प्रारम्भ गरियोस् भन्ने प्रस्ताव प्रस्तुत गर्दै पौडेलले अर्थतन्त्रका सूचकहरू सकारात्मक हुँदै गएपनि चुनौतीहरू कायमै रहेकाले त्यसका सामना गर्नेगरी सरकारले बजेट ल्याएको बताएका हुन्। प्रस्तुत बजेटको कार्यान्वयनबाट आर्थिक गतिविधि विस्तार हुने, निजी क्षेत्रको लगानी अभिवृद्धि हुने, रोजगार सिर्जना हुने र पूर्वाधार आयोजनाहरू निर्धारित समयमा नै सम्पन्न हुने उनले बताए। पौडेलले पुँजीगत खर्च चालू आर्थिक वर्षको तुलनामा १६ प्रतिशतले वृद्धि गरेको जानकारी दिए। अन्तरसरकारी वित्त हस्तान्तरणमा वित्त आयोगले निर्धारण गरेको सीमाभन्दा करिब ४ अर्बले वृद्धि गरिएको, आम्दानीको मुख्य स्रोत राजस्वले समग्र खर्चको करिब ६७ प्रतिशत धान्नेगरी बजेट प्रस्ताव गरिएको उनको भनाइ छ। रास्वपा र राप्रपाको विरोधका बीच आइतबारदेखि बजेटमाथिको सामान्य छलफल सुरु भएको छ।"
लागुऔषधको विद्यार्थीलाई टिसर्ट वितरण,"धरान : सुनसरीमा लागुऔषधको कारोबार र सेवन बढेपछि प्रहरीले नियन्त्रणका लागि विद्यालयका विद्यार्थीलाई टिसर्ट वितरण गरेको छ। आइतबार इलाका प्रहरी कार्यालय महेन्द्रनगरले बराहक्षेत्र नगरपालिकाका १३ विद्यालयका १६९ विद्यार्थीलाई टिसर्ट वितरण गरेको हो। लागुऔषध नियन्त्रण गर्नका लागी विद्यार्थीहरूलाई जनचेतनामुलक कार्यक्रमको आयोजना गरी टिसर्ट वितरण गरिएको इलाका प्रहरी कार्यालय महेन्द्रनगरका प्रमुख प्रहरी निरीक्षक दिवस कुँवरले बताए। विद्यार्थीलाई वितरण गरिएको टिसर्ट लागुऔषध नियन्त्रण गर्न प्रहरीले गठन गरेको फ्यान क्लबको लोगो सहितको लागुऔषध नियन्त्रण सम्बन्धी जनचेतनामुलक सन्देश लेखिएको छ। स्विटर वितरण कार्यक्रममा सुनसरीका प्रहरी प्रमुख एसपी सुमनकुमार तिम्सिनाले अभिभावकहरूलाई आफ्ना छोराछोरीहरूलाई दैनिक रूपमा हात सुग्ने, नङ हेर्ने र गोजी चेक गरी निगरानी गर्न अनुरोध गरेका छन्। उनले शिक्षकहरूलाई पनि विद्यार्थीहरूलाई विद्यालय समयमा पनि निगरानी गरी लागुऔषध विरुद्धको ज्ञान सिकाउन अनुरोध गरेका छन्। प्रहरीले लागुऔषध सेवन र कारोबार अत्यधिक बढेपछि सुनसरी प्रहरीले अबको युद्ध, दुर्व्यसन विरुद्ध भन्ने मूल नाराका साथ जनचेतनामुलक कार्यक्रम सुरु गरेको छ।"
"११ महिनामा १० खर्ब बढी राजस्व संकलन, गत वर्षको भन्दा ८८ अर्ब बढी",काठमाडौं : चालू आर्थिक वर्षको ११ महिनामा १० खर्ब २७ अर्ब रुपैयाँ राजस्व संकलन भएको छ। अर्थ मन्त्रालयका अनुसार २०८२ जेठ ३१ गतेसम्म संकलित राजस्व गत वर्षको सोही अवधिको भन्दा ८८ अर्ब रुपैयाँ बढी हो। गत वर्ष यसै अवधिमा ९ खर्ब ३९ अर्ब रुपैयाँ संकलन भएको थियो। अहिले संकलित राजस्व लक्ष्यको ८३२२ प्रतिशत हो। चालू वर्षको जेठ महिनासम्मको लक्ष्य १२ खर्ब ३४ अर्ब रुपैयाँ थियो। चालू आर्थिक वर्षको जेठ महिनामा ९४ अर्ब २ करोड रुपैयाँ राजस्व संकलन भएको छ। गत वर्षको जेठ महिनामा ८५ अर्ब ११ करोड रुपैयाँ राजस्व संकलन भएको थियो।
निष्पक्षता कायमका लागि लोकसेवा आयोगको जनविश्वास प्रबल छ : प्रधानमन्त्री,"काठमाडौं : प्रधानमन्त्री केपी शर्मा ओलीले निष्पक्षता कायम गर्ने कुरामा लोक सेवा आयोगको जनविश्वास प्रबल रहेको बताएका छन्। आयोगको हिरक जयन्तीका अवसरमा आज आयोजित कार्यक्रममा प्रधानमन्त्री ओलीले योग्यता, निष्पक्षता र स्वच्छता कायम गरी निजामती, सुरक्षा निकायलगायत संगठित संस्थामा पदपूर्तिका लागि आयोगले दिएको योगदानको प्रशंसा गरे। नेपाल र नेपाली चाहनाअनुरुप कार्य गर्न आवश्यक जनशक्तिको छनोटमा आयोगले परीक्षा प्रणालीलाई सुधार गर्दै आएको प्रविधिमैत्री र समयसापेक्षा बनाएको जानकारी पाउँदा मलाई खुसी लागेको छ।, प्रधानमन्त्री ओलीले भने, आयोगलाई थप साधन स्रोत सम्पन्न र प्रविधिमैत्री बनाउन तथा आयोगका वार्षिक प्रतिवेदनमा दिइने सुझावको कार्यान्वयनका लागि सम्बन्धित निकायले ध्यान उचित दिनुपर्छ। सरकारका तर्फबाट गर्नुपर्ने सहजीकरणका लागि सरकार तत्पर रहनेछ। प्रधानमन्त्री ओलीले योग्यता, निष्पक्षता र स्वच्छता कायम गरी युवा पुस्तामा समेत विश्वासको वातावरण सृजना गरी राष्ट्रसेवामा सबैलाई प्रेरित गर्न आयोगले निरन्तर भूमिका खेल्ने विश्वास पनि व्यक्त गरे।"
"अहमदाबाद विमान दुर्घटनामा ज्यान गुमाउने चालक दलका सदस्यको कथा : कोही अवकाशमा जाँदै थिए, कसैको हुँदै थियो विवाह","काठमाडौं : बिहीबार लन्डन जाँदै गरेको एयर इन्डियाको विमान अहमदाबादमा दुर्घटनाग्रस्त भयो। एयर इन्डियाले विमानमा सवार २४२ यात्रुमध्ये २४१ जनाको मृत्यु भएको बताएको छ। एक बेलायती नागरिक बाँचेको र उनको उपचार भइरहेको जनाएको छ। यो भारतको इतिहासमा सबैभन्दा दुखद विमान दुर्घटनाहरू मध्ये एक हो। यसअघि १९९६ मा दिल्ली नजिकैको चरखीदादरीमा दुई विमान हावामै ठोक्किएका थिए। जसमा तीन सयभन्दा बढीको मृत्यु भएको थियो। एयर इन्डियाको उडान १७१, बोइङ ७८७ ड्रीमलाइनर, अहमदाबादबाट लन्डनका लागि उडेको थियो। विमानमा सवार यात्रुहरू भारतका धेरै राज्यहरू र विदेशका थिए। विमानमा रहेका चालक दलका कुनै पनि सदस्य बाँचेनन्। प्रमुख पाइलट र सहपाइलटसहित सात चालक दलका सदस्य मुम्बईका थिए भने एक जना पिंपरी चिंचवडका थिए। तिनीहरू सबै अनुभवी रहेको जनाइएको छ। विमानमा चालक दलका सदस्यमा पाइलट सुमित सभरवाल, कोपाइलट क्लाइभ कुन्दर, अपर्णा महाडिक, मैथिली पाटिल, दीपक पाठक, रोशनी सङ्घारे र साइनिता चक्रवर्ती थिए। सुमित सभरवाल, पाइलट ६० वर्षीय क्याप्टेन सुमित सभरवाल आफ्ना ८८ वर्षीय बुवा पुष्पराज सभरवालसँग मुम्बईको पवईस्थित जलवायु विहार सोसाइटीमा बस्थे। सबरवाल आठ हजार घण्टाभन्दा बढी उडान अनुभव भएका अनुभवी पाइलट थिए। उनका एक छिमेकीले इन्डियन एक्सप्रेसलाई बताएअनुसार सुमित लामो करियर पछि अवकाश लिन लागेका थिए। उनले आगामी केही महिनामा अवकाश लिने र आफ्नो बुबासँग स्थायी रूपमा बस्ने योजना बनाएका थिए। तर त्यस्तो भएन। सुमित १९९४ देखि पाइलटको रूपमा काम गरिरहेका थिए। आफैँ पाइलट हुनुको अलावा उनले धेरै युवा पाइलटलाई तालिम पनि दिए। हालै कोरोना कालमा उनकी आमाको निधन भयो। उनकी बहिनी दिल्लीमा बस्छिन्। उनकी बहिनीका दुई छोरा पनि पाइलट बनेका छन् र यस क्षेत्रसँग जोडिएका छन्। सबरवालका केही आफन्त उनको शव लिन अहमदाबाद गएका छन्। उनका वृद्ध बुबा आफ्नो छोरा गुमाउनुपर्दा गहिरो शोकमा छन्। क्लाइभ कुन्दर, सहपाइलट सुमित सबरवालका सहपाइलट क्लाइभ कुन्दर थिए। सबरवालभन्दा कान्छा भए पनि उनीसँग यस्ता ड्रीमलाइनर उडाउने व्यावसायिक अनुभव पनि थियो। उनीसँग लगभग १,५०० घण्टा उडानको अनुभव थियो। क्लाइभको पनि यस विमान दुर्घटनामा मृत्यु भयो। अभिनेता विक्रान्त मेस्सी क्लाइभको परिवारसँग सम्बन्धित छन्। उनले इन्स्टाग्राममा यस घटनाप्रति शोक व्यक्त गरेका छन्। विक्रान्तले लेखे, मेरो काका क्लिफर्ड कुन्दरले यस दुर्घटनामा आफ्नो छोरा गुमाउनुभयो। क्लाइभ कुन्दर यस दुर्भाग्यपूर्ण विमानमा प्रथम अधिकारीको रूपमा सेवा गरिरहेका थिए। टाइम्स अफ इन्डियाको एक रिपोर्ट अनुसार क्लाइभको परिवार मूल रूपमा कर्नाटकको मंगलोरको हो। तर उनीहरू धेरै वर्ष अघि मुम्बई सरेका थिए। क्लाइभकी आमाले पनि एयर इन्डियामा क्याबिन क्रूको रूपमा काम गर्थिन्। मुम्बईमा अध्ययन गरेपछि क्लाइभले अमेरिकाको फ्लोरिडामा आफ्नो व्यावसायिक पाइलट तालिम पूरा गरे। उनले आफ्नो व्यावसायिक करियरको सुरुवातदेखि नै ११०० घण्टा उडान पूरा गरिसकेका छन्। क्लाइभका आफन्तहरूले दिएको जानकारी अनुसार उनका आमाबाबु हाल आफ्नी छोरी कहाँ अष्ट्रेलिया गएका छन्। मैथिली पाटिल, क्याबिन क्रू मैथिली पाटिल पनवेलको न्हावा गाउँकी बासिन्दा हुन्। दुई वर्षअघि एयर इन्डियामा चालक दलको सदस्यको रूपमा सामेल भएकी थिइन्। विमान दुर्घटनाको खबर पाउने बित्तिकै उनकी आमा, काका र भाइ अहमदाबाद आएका छन्। मैथिलीको परिवारमा पाँच जना सदस्य थिए र उनी तीन दाजुभाइ दिदीबहिनीमध्ये जेठी थिइन्। मैथिली पाटिलका बुबा पनवेल नजिकै ओएनजीसीमा काम गर्छन्। उनले तीनै जना बच्चालाई धेरै कठिन परिस्थितिमा पढाएका छन्। यो घटनापछि उनी पनि स्तब्ध छन्। न्हावा गाउँको टीएस रहमान स्कूलमा १२ कक्षासम्म अध्ययन गरेकी मैथिलीको बाल्यकालदेखि नै एयर होस्टेस बन्ने सपना थियो। मैथिलीले धेरै साधारण परिस्थितिमा पढेकी छन्। दुई वर्षअघि उनले आफ्नो उड्डयन अध्ययन पूरा गरेर एयर इन्डियामा काम गर्न थालिन्। मैथिली पाटिलका आफन्त तथा न्हावा गाउँका पूर्व सरपंच जितेन्द्र म्हात्रेले बीबीसी मराठीलाई मैथिलीबारे जानकारी दिए। बीबीसी मराठीसँग कुरा गर्दै जितेन्द्र पाटिलले भने,हाम्री छोरी कठिन परिस्थितिमा पढेर एयर होस्टेस बनिन् भन्ने घटनाले हामी स्तब्ध भएका छौं। हाम्री छोरीले धेरै कठिन परिस्थितिमा पढिन् र एयर होस्टेस बन्ने आफ्नो सपना पूरा गरिन्। मैथिलीले अध्ययन गरेको विद्यालयकी प्रिन्सिपल डेजी पलले भनिन्,मैथिली केही दिनअघि विद्यालयमा आएकी थिइन् र विद्यार्थीहरूलाई उड्डयन क्षेत्रमा करियर बनाउने बारेमा मार्गदर्शन गरेकी थिइन्। दीपक पाठक, क्याबिन क्रू अहमदाबाद विमान दुर्घटनामा मारिएकाहरूमा बदलापुरका ३४ वर्षीय दीपक पाठक पनि छन्।उनी विगत ११ वर्षदेखि एयर इन्डियामा क्याबिन क्रूको रूपमा काम गरिरहेका थिए। दीपक पाठक बदलापुरका बासिन्दा थिए। यद्यपि, उनको बाल्यकाल मुम्बईको परेल क्षेत्रमा बित्यो। उनले आफ्नो स्कुले शिक्षा परेल क्षेत्रमा र कलेज शिक्षा आदर्श कलेज बदलापुरबाट गरे। दीपकको परिवारका अनुसार कलेज पछि दीपक उड्डयनमा करियर बनाउन चाहन्थे। त्यसै अनुसार उनले कदम चाले र आफ्नो मनपर्ने क्षेत्रमा प्रवेश गरे। उनी सधैं उडान उड्नुभन्दा पहिले घरमा फोन गर्थे र सधैं जस्तै लन्डन उड्नुभन्दा पहिले पनि घरमा फोन गरेका थिए। विमान उड्नुभन्दा केही मिनेट अगाडि उनले आफ्नो फेसबुक स्टेटस पनि अपडेट गरे। उनका बुबा घरको एक मात्र कामदार भएकाले सबै छोराछोरीलाई पढाउन र घर चलाउन धेरै गाह्रो थियो। दीपक पाठकका बुबा बालासाहेब पाठक रेलवेको माटुंगा कार्यशालामा काम गर्छन्। दीपक पाठकको चार वर्षअघि विवाह भएको थियो। उनकी श्रीमती कामको लागि नासिक गएकी थिइन्। उनी आफ्ना आमाबाबुसँग बदलापुरमा आएर बस्थे। हाल उनी र उनकी श्रीमती कामको लागि घाटकोपरमा भाडाको घरमा बस्दै आएका थिए। दीपकका दुई दिदीबहिनी पनि छन्। दुवै विवाहित छन्। घटनाको खबर पाउने बित्तिकै दीपकका दिदीबहिनी र आफन्तहरू अहमदाबाद आएका थिए। हाल, आमाबाबु र अन्य आफन्तहरू बदलापुरको घरमा छन्। तर उनीहरू कुरा गर्ने अवस्थामा छैनन्। दीपकका बाल्यकालका साथी सार्थक सुर्वे र दीपकका बुबा बालासाहेब पाठकका साथी शरद मातोन्डकरले बीबीसी मराठीलाई जानकारी दिए।सार्थक सुर्वेले यो धेरै दुर्भाग्यपूर्ण भएको बताए। दीपकका साथी सार्थकले भने,हामीलाई विश्वासै लाग्दैन। दीपक धेरै मिलनसार थिए। उनी अहिलेसम्म आफ्ना सपनाहरूको लागि लडिरहेका थिए। उनलाई धेरै कुरामा रुचि थियो। उनी नाच्थे, गाउने गर्थे र रिल पनि बनाउँथे। रोशनी संघारे, क्याबिन क्रू अहमदाबाद विमान दुर्घटनामा डोम्बिवलीकी २७ वर्षीया रोशनी संघारेको पनि मृत्यु भएको छ। उनी आफ्नो परिवारसँग मुम्बई नजिकैको ठाणे जिल्लाको डोम्बिवलीमा बस्थिन्। उनको परिवारमा आमा, बुबा र कान्छो भाइ छन्। यो दुःखद घटनाबाट संघारे परिवार गहिरो स्तब्ध भएको छ। रोशनी संघारेका काका दत्त संघारेले बीबीसी मराठीलाई बताएअनुसार बाल्यकालदेखि नै रोशनीको सपना एयर होस्टेस बन्ने थियो। दत्ता संघारेले भनिन्,करिब पाँच वर्षअघि रोशनीले आफ्नो सपना पूरा गरिन् र घरेलु एयरलाइन्समा एयर होस्टेसको रूपमा काम गर्न थालिन्। तर उनी अन्तर्राष्ट्रिय एयरलाइन्समा पनि काम गर्न चाहन्थिन्। त्यसैले उनी लगभग दुई वर्षअघि एयर इन्डियामा सामेल भइन्। रोशनीका मामा प्रवीणले रोशनीको संघर्ष १० बाइ १० कोठामा बस्नेदेखि अन्तर्राष्ट्रिय एयरलाइन्समा एयर होस्टेस बन्नेसम्मको रहेको बताए। उनका काकाले रोशनीको विवाहको बारेमा कुरा भइरहेको बताए। रोशनीको इन्स्टाग्राम प्रोफाइल अनुसार उनी एक ब्लगर थिइन्। स्काई लभ्स हर उनको प्रोफाइलको नाम हो। रोशनी आफ्नो इन्स्टाग्राम प्रोफाइलमा धेरै सक्रिय छन्। इन्स्टाग्राममा उनका करिब ५७ हजार फलोअर्स छन्। अपर्णा महाडिक, क्याबिन क्रू मुम्बईको गोरेगाउँकी निवासी अपर्णा महाडिक पनि लन्डन जाने एयर इन्डियाको उडानमा क्याबिन क्रू सदस्य थिइन्। उनीसँग धेरै वर्षको अनुभव पनि थियो र हाल उनी वरिष्ठ क्रू सदस्य को रूपमा कार्यरत थिइन्। उनका पति अमोल महाडिक पनि सोही क्षेत्रमा पाइलटको रूपमा कार्यरत छन्। ४० वर्षीया अपर्णा विगत १० वर्षदेखि यस क्षेत्रमा काम गर्दै आएकी थिइन्। उनको परिवारमा उनकी ९ वर्षीया छोरी र श्रीमान् छन्। अपर्णा महाडिक सांसद तथा एनसीपी (अजित पवार) महाराष्ट्र प्रदेश अध्यक्ष सुनील तटकरेकी बहिनीकी बुहारी हुन्। त्यसैले विमान दुर्घटनाको खबर पाउने बित्तिकै राजनीतिक क्षेत्रसँग सम्बन्धित धेरै व्यक्तिहरू गोरेगाउँस्थित उनको घरमा पुगे। अदिति तटकरे र अनिकेत तटकरे पनि उनको घरमा पुगे। उनका आफन्तहरू स्तब्ध रहेकाले कसैसँग पनि सिधै कुरा गर्न सम्भव थिएन। राज्यमन्त्री तथा महाडिक परिवारका परिचित योगेश कदमले सञ्चारकर्मीलाई भने,यो घटना अत्यन्तै दुःखद छ। महाडिक र तटकरे दुवै परिवार शोकमा छन्। हामी उनीहरूसँगै छौं। परिवारको रूपमा र समाजको सदस्यको रूपमा। सनिता चक्रवर्ती, केबिन क्रू ३५ वर्षीया सनिता चक्रवर्ती लन्डन जाने एयर इन्डियाको उडानमा सबैभन्दा कान्छी चालक दलका सदस्यहरूमध्ये एक थिइन्। उनी मुम्बईको जुहू कोलिवाडामा बस्थिन्। सनिताले पहिले गो एयर एयरलाइनमा काम गरेकी थिइन् र हालसालै एयर इन्डियामा सामेल भएकी थिइन्। एक स्कुले साथीले इन्डियन एक्सप्रेसलाई दिएको जानकारी अनुसार सनिता मुम्बईमा हुर्किइन्।उनले मानेकजी कूपर स्कुलमा अध्ययन गरेर मिठीबाई कलेजबाट थप अध्ययन गरेकी हुन्। इरफान शेख, क्याबिन क्रू २२ वर्षीय इरफान शेख पनि एयर इन्डियाको विमानका चालक दलका सदस्य थिए। इरफान पहिले कामको सिलसिलामा मुम्बईमा बस्थे। उनको परिवार पिम्परीको सन्त तुकाराम नगरमा बस्छ। दुई वर्षदेखि उड्डयन क्षेत्रमा काम गर्दै आएका इरफान कामबाट फुर्सद हुँदा पिम्परी जान्थे। उनी अन्तिम पटक केही दिन अघि बकरीदको अवसरमा घर गएका थिए। इरफानका आफन्तका अनुसार उनी एयर विस्तारामा सामेल भएका थिए। तर त्यो कम्पनी एयर इन्डियामा गाभिएपछि उनले एयर इन्डिया मा काम गर्न थाले। यसअघि पनि उनले अन्तर्राष्ट्रिय उडानहरूमा काम गरिसकेका थिए। आवश्यकता अनुसार उनको कामको सूची परिवर्तन हुँदै गएको थियो। पिम्परीमा रहेका उनलाई लन्डनको लागि उडान लिनुपर्ने थाहा भएपछि उनको परिवार पुणे विमानस्थलमा बिदाइ गर्न आएको थियो।"
प्रतिनिधिसभा बैठकमा के हुँदैछ ? (लाइभ),"काठमाडौं : प्रतिनिधिसभा बैठक सुरू भएको छ। भिजिट भिसा प्रकरणमा गृहमन्त्रीको राजीनामाको विषयलाई लिएर विपक्षी दलहरूले अवरोध जारी गरेका छन्। अवरोधकै बीच सभामुखले बैठक अगाडि बढाएका छन्। अहिले सत्तारुढ दल नेपाली कांग्रेस सांसद श्याम घिमिरेले आफ्नो भनाइ राखिरहेका छन्। शुक्रबार सत्तारुढ दल नेकपा नेकपा एमालेकांग्रेस र प्रमुख प्रतिपक्षी दल नेकपा माओवादी केन्द्रबीच संसद खुलाउन दुई बुँदे सहमति भएको थियो। उक्त सहमतिसँगै संसद खुलेको थियो। तर,विपक्षी दलहरू राप्रपा र रास्वपाले अवरोध गरेका थिए। अवरोधकै बीच सभामुखले गृहमन्त्री लेखकलाई भिटिज भिसा प्रकरणबारे उठेका प्रश्नको जवाफ दिन समय दिएका थिए। विपक्षी दलको अवरोधकै बीच गृहमन्त्रीले जवाफ दिएका थिए। आज पनि तोकिएको समयमा बैठक बस्न सकेन। ढिलोगरी सुरू भएको बैठकमा विपक्षी दलहरूले अवरोध जारी राखेका छन्। बैठकमा राष्ट्रिय सभामा उत्पत्ति भएको 'पानी जहाज (सञ्चालन तथा व्यवस्थापन)विधेयक, २०८१' का सम्बन्धमा राष्ट्रिय सभाबाट प्राप्त सन्देश सहितको विधेयक टेबुल गरिने कार्यसूची छ। यसैगरी राज्य व्यवस्था तथा सुशासन समितिका सभापति रामहरि खतिवडाले 'संघीय निजामति सेवा विधेयक सम्बन्धी समितिको प्रतिवेदन, २०८२' पेस गर्ने कार्यसूचीमा उल्लेख छ। बैठकमा उपप्रधानमन्त्री तथा अर्थ मन्त्री विष्णुप्रसाद पौडेलले वक्तव्यसहित 'आव २०८२०८३ को राजश्व र व्ययको वार्षिक अनुमानमाथि सामान्य छलफल प्रारम्भ गरियोस्' भन्ने प्रस्ताव प्रस्तुत गर्ने कार्यसूची छ। त्यसपछि आर्थिक वर्ष २०८२०८३ को राजश्व र व्ययको वार्षिक अनुमानमाथि सामान्य छलफल प्रारम्भ हुनेछ।"
"साउदीको जेलमा ५ सय ४४ नेपाली, अधिकांश मदिरा प्रयोगकर्ता","साउदी : वैदेशिक रोजगारीका लागि साउदी अरेबिया पुगेका ५ सय ४४ नेपाली जेल परेका छन्। साउदीको कानुनविपरीत गतिविधि र साथीभाइको प्रलोभनमा पर्दा ५ सय ४४ जना नेपाली जेल परेका हुन् । अधिकांश रक्सी सेवन र बिक्री वितरणको अभियोगमा जेल परेका छन् । साउदीमा हालसम्म मदिरा सेवन र बिक्री वितरण कार्य गैरकानुनी एवं दण्डनीय रुपमा हेरिन्छ। साउदीस्थित नेपाली दूतावासका श्रम काउन्सेलर कविराज उप्रेतीका अनुसार अनुसार ५ सय ४४ जना नेपाली विभिन्न कारणले जेलमा रहेको बताए । उनका अनुसार ३ सय ४५ जना मदिरा उत्पादन, सेवन र ओसारपसारको अभियोगमा , ८४ जना लागुऔषध ओसारपसार , ५३ जना चोरी मुद्दामा,बेश्यावृतीमा १२ जना , तोडफोडमा १६ जना, घुसखोरीमा १५ जना ,हत्यामा ४ जना, नियम उल्लङ्घनमा ७ जना, अन्य गतिविधिमा संलग्न रहेको आरोपमा १६ जना जना जेल परेको बताए। जसमध्ये ३ सय ४१ जनालाई आधिकारिक रुपमा फैसला सुनाएर जेल चलान गरिएको छ भने २ सय ३ जनाको फैसला आउन बाँकी रहेको छ । नेपाली राजदूत डा नरेश बिक्रम ढकालले वैदेशिक रोजगारीको क्रममा साउदी अरेबियामा कर्मथलो बनाएर कार्यरत नेपालीहरूले कानुनविपरीतका गतिविधि र साथीभाइको प्रलोभनमा परेर जेल चलान भएकोमा दुःख व्यक्त गर्दै यस्तो दुर्घटनाबाट बच्न नेपाली कामदार स्वयं सजक रहनुपर्ने बताए । साथै साउदीको नियम कानुन विपरित कार्य गर्दा भोग्नुपर्ने सजाय र समस्याप्रति सबैलाई सजग बनाउन नेपाली समुदायलाई आग्रह समेत गरेका छन् । नेपाली दूतावासका अनुसार अवैधानिक रुपमा काम गर्ने नेपाली संख्या दैनिक रूपमा बढ्दो रहेको र त्यस्ता नेपालीलाई स्वदेश फिर्ता गराउने क्रममा हाल सम्म ३८ सय भन्दा बढि एक्जिट भिसा प्राप्त गरी सकेका छन्। दूतावासले श्रमिकहरूलाई कानुनी प्रक्रियाबारे जानकारी गराउँदै, समस्यामा परेमा तुरुन्तै दूतावास वा सम्बन्धित निकायसँग सम्पर्क गर्न आग्रह गरेको छ। साथै, दूतावासले साउदी अरबको कानुन र नियमहरूको पालना गर्न,मर्यादा र शिष्टाचारमा रही काम गर्न, र कुनै पनि अवैध क्रियाकलापमा संलग्न नहुन सुझाव समेत दिएको छ । साउदी अरबमा कार्यरत नेपालीहरू कम्पनी छोडेर भाग्नुका धेरै कारणहरू छन्। जसबाट मध्ये केही प्रमुख कारणहरू श्रम शोषण र खराब कार्य वातावरणको समस्या,कफाला प्रणालीको दुरुपयोग,मानसिक र शारीरिक तनाव,ठगी तथा गलत आश्वासन,राम्रो अवसरको खोजी,कानुनी प्रक्रियाबारे अज्ञानता आदि रहेको पाइन्छ। साउदीमा लगभग चार लाख नेपाली कार्यरत रहेको अनुमान गरिन्छ साथै रोजगारीका लागि यहाँ आउने नेपालीको संख्या बढ्दो छ। पछिल्लो समय कम्पनी छोडेर अरू नै कम्पनीमा काम गर्नका लागि भाग्नेको संख्या पनि बढ्दो छ श्रम सम्झौताभन्दा बढी पैसाको लोभ गर्ने र जसरी पनि पैसा कमाउन कानुनविपरीत काम गर्नेहरू समस्यामा परेपछि कम्पनी छोडेर भाग्ने गरेका पाइएको छ।"
संसद खुलाउन सभामुख र लिङ्देनबीच टेलिफोन वार्ता,"काठमाडौं : सभामुख देवराज घिमिरेले संसदमा जारी अवरोधबारे राष्ट्रिय स्वतन्त्र पार्टी (रास्वपा) कार्यवाहक अध्यक्ष डीपी अर्याल र राप्रपा अध्यक्ष राजेन्द्र लिङ्देनसँग अलगअलग छलफल गरेका छन्। रास्वपा कार्यवाहक अध्यक्ष अर्यालसँग बानेश्वरस्थित कार्यकक्षमा छलफल गर्दै सभामुखले संवैधानिक सीमाका कारण बजेटमाथिको छलफल सुरू गर्नैपर्ने बाध्यता रहेको,अवरोधको स्वरुप बदल्न आग्रह गरेको सभामुखले सचिवालयले जनाएको छ। छलफलमा क्रममा सभामुखले सदनलाई मर्यादित बनाउन समेत ध्यानाकर्षण गराएका थिए।रास्वपा कार्यवाहक अध्यक्ष अर्यालले आफूहरूको अवरोध जारी रहने बताउँदै संसदलाई मर्यादित बनाउने प्रतिबद्धता जनाए । गत शुक्रबारको बैठकमा अवरोधका क्रममा संसदीय मर्यादाविपरीतका गतिविधि भएकोबारे बैठकमा प्रमुख सचेतकहरूले सभामुखको ध्यानाकर्षण गराएका थिए। सभामुखले अध्यक्ष लिङ्देनलाई पनि संवैधानिक बाध्यता बुझिदिन आग्रह गर्दै संसदको अवरोध हटाउन आग्रह गरे। अध्यक्ष लिङ्देनसँग टेलिफोन गर्दै सभामुखले संसदमा आफ्ना विषयलाई राखेर सदन सुचारू गर्ने वातावरण बनाउन सहयोग गर्न आग्रह गरेका हुन्। शुक्रबार सत्ता रुढ दल नेकपा नेकपा एमालेकांग्रेस र प्रमुख प्रतिपक्षी दल नेकपा माओवादी केन्द्रबीच संसद खुलाउन दुई बुँदे सहमति भएको थियो। उक्त सहमतिसँगै संसद खुलेको थियो। तर,विपक्षी दलहरू राप्रपा र रास्वपाले अवरोध गरेका थिए। अवरोधकै बीच सभामुखले गृहमन्त्री लेखकलाई भिटिज भिसा प्रकरणबारे उठेका प्रश्नको जवाफ दिन समय दिएका थिए। विपक्षी दलको अवरोधकै बीच गृहमन्त्रीले जवाफ दिएका थिए। आज पनि तोकिएको समयमा बैठक बस्न सकेको छैन। बिहान ११ बजेका लागि संसद बैठक अझै सरू भएको छैन।"
"रगत दिऔं, जीवन जोगाऔं","रगत दिऔं, आस जगाऔं सबै मिलेर जीवन जोगाऔं यो मूल नाराका साथ हामी संसारभर विश्व रक्तदाता दिवस जुन १४ मनाइरहेका छौं। रगत मात्रै एउटा यस्तो तत्व हो, जसले न धर्म हेर्छ न जातजाति। न धार्मिक आस्था सोध्छ न त राजनीति वाद नै बुझ्छ। यो दान गर्न न कसैसँग झुक्नुपर्छ न सोध्नु नै पर्छ। स्वयंसेवी रक्तदाता भन्नु नै संसारभर छरिएर बसेका वा संगठित भएर आफ्नो शरीरको रगत दान स्वरूप प्रदान गरेर सेवामा जुट्ने प्रमुख पात्रहरू हुन्। अफ्रिकन राष्ट्र जोहन्सबर्गबाट सन् २००४ देखि स्वयंसेवी रक्तदाताहरू र तिनीहरूले दानमा प्रदान गरेको रगत र त्यस रगतबाट तयार पारिएका रक्ततत्वहरूको उचित सम्मान, सम्बोधन गर्ने हेतु जुन १४ लाई विश्व रक्तदाता दिवसको रूपमा मनाउन थालिएको हो। संसारमा विभिन्न विषयअन्तर्गत विषयगत महत्व दिँदै अन्तर्राष्ट्रिय दिवसहरूको घोषणा गरिएका छन्। यसलाई विषयगत पर्वको रूपमा लिँदा केही फरक नपर्ला। सम्बन्धित विषयका विज्ञ एवं सरोकारवालाको उपस्थितिमा यस्ता दिवस मनाउँदै आइरहेको अवस्थामा विश्व रक्तदाता दिवसको महत्व र गरिमा छुट्टै छ। हालैमात्र हामीले १९औं राष्ट्रिय स्वयंसेवी रक्तदाता दिवस माघ १५ गते (रगत र रक्ततत्वहरूको आवश्यकता पूर्ति गर्ने एकमात्र माध्यम केवल रक्तदान, यही आवश्यकतालाई पूर्ति गर्न गरौं, हामी सबैले सर्वत्र नियमित रक्तदान।) मूल नाराका साथ देशभर राष्ट्रिय स्वयंसेवी रक्तदाता दिवस मनाएका थियौं। स्वयंसेवी रक्तदाताहरूलाई राष्ट्रिय स्तरमा धन्यवाद एवं सम्मान जाहेर गर्दै नयाँ नयाँ स्वयंसेवी रक्तदाताहरूको संख्यामा वृद्धि गराई सहज तवरले रगत र रगतबाट तयार पारिएका रक्ततत्वहरू पीडितसमक्ष उपलब्ध गराउँदै आइरहेका छौं। विज्ञानको पुस्ट्याइँलाई व्यवहारमा उतार्न प्रत्येक तीन तीन महिनको अन्तरालमा रक्तदान गर्ने गरौं। अप्ठ्यारोमा परेकालाई जीवनदान गरौं। यो मुख्य भावनाका साथ संसारभरका स्वयंसेवी रक्तदाताहरूले आफ्नो शरीरको रगत र त्यस रगतबाट तयार पारिएका रक्ततत्वहरू दानमा प्रदान गरिरहेका छन्। वैज्ञानिक कार्ल ल्याण्डस्टिनरले हाम्रो शरीरमा ए, बी, ओ र एबी रक्त समूहको रगत हुन्छ भन्ने तथ्य पत्ता लगाई प्रमाणित गरेका थिए। यसैको आधारमा सन् १९३० मा नोबेल पुरस्कारसमेत जित्न सफल वैज्ञानिक कार्ल ल्यान्डस्टिनरको जन्मदिन सन् १८६८ जुन १४ को दिनलाई सम्मान स्वरूप विश्व रक्तदाता दिवसको रूपमा मनाउन थालिएको हो। उनी सन् १९४३ मा स्वर्गारोहण हुनुभयो। स्वास्थ्य क्षेत्रमा सबैको सहज पहुँच सरकारको नीति नै हो। कुन कतिखेर कहाँ यो भनाइ वा यो नीतिले नागरिकलाई बोध गराउने अवस्था सृजना भएको छ ? पीडितले रगत र रगतबाट तयार पारिएका रक्ततत्वहरू प्राप्ति दाममा गराइन्छ। रक्तदानको उपहास यसरी सरकार स्वयंले गरिरहेको छ। जबसम्म पीडितले रगत र रगतबाट तयार पारिएका रक्ततत्वहरू निःशुल्क प्राप्त गर्दैन, तबसम्म यो व्यापारिक प्रयोजनको साधनका रूपमा हामी स्वयंसेवी रक्तदाताहरूले बुझ्न बाध्य हुनेछौं। सरकारले यस विषयलाई उपेक्षित बनाइरहनु शोभनीय कार्य होइन। स्वयंसेवी रक्तदाताहरूले दानमा प्रदान गरेको रगत र रगतबाट तयार पारिएका रक्ततत्वहरूको निःशुल्क वितरणको माग आजभन्दा चार दशक पहिलेदेखि उठेको हो। सत्कर्म, सत्वाणी आखिर सत्य प्रमाणित हुँदै आइरहेको छ। जसले गर्दा पीडितसमक्ष निःशुल्क रगत र रगतबाट तयार पारिएका रक्ततत्वहरूको उपलब्धतामा आशातीत किरण देखिन थाले को छ। स्वयंसेवी रक्तदाताहरूको पहलकदमीले अहिले आंशिक रूपमा भए पनि रगत र रगतबाट तयार पारिएका रक्ततत्वहरू निःशुल्क उपलब्ध हुन थालेका छन्। यसमा प्रदेशहरू क्रमशः बागमती, गण्डकी, लुम्बिनी र सुदूरपश्चिम सरकारले आफ्ना नागरिकलाई रगत र रगतबाट तयार पारिएका रक्ततत्वहरू निःशुल्क उपलब्ध गराउन थालेका छन्। यसैगरी, अन्य प्रदेश क्रमशः कोशी, मधेस र कर्णाली प्रदेशमा पनि चाँडै नै रगत र रगतबाट तयार पारिएका रक्ततत्वहरूको उपलब्धता पीडितसमक्ष निःशुल्क गर्न र गराउनुपर्ने हो। ढिलासुस्ती हुनु भनेको तथ्यगत ज्ञानको कमीका साथै अपरिपक्वताको पराकाष्ठा हो। स्वयंसेवी रक्तदाताहरू आफ्नो रगत र रगतबाट तयार पारिएका रक्ततत्वहरूको महत्वलाई अर्थसँग दाँजेर अन्योल सृजना गरिराख्नु सरकारले हैसियत प्रदर्शन गर्नु हो। स्वयंसेवी रक्ताताहरूको सक्रियतामा पालिका स्तरमा पनि रगत र रगतबाट तयार पारिएका रक्ततत्वहरू स्थानीय जनाताका लागि आवश्यकतानुसार निःशुल्क उपलब्ध गराउन सुरु भएको अवस्था छ। प्रदेश सरकारले सामुदायिक अस्पतालमा उपचारार्थ बिरामीका लागि रगत र रगतबाट तयार पारिएका रक्ततत्वहरू निःशुल्क व्यवस्था गरिएको छ। पालिका स्तरबाट आफ्ना नागरिकलाई निजी अस्पतालमा उपचारार्थ बिरामीहरूसमक्ष रगत र रगतबाट तयार पारिएका रक्ततत्वहरूको उपलब्धतामा निःशुल्क गरिएको छ। यसरी खण्डखण्ड गरी देशभित्र सञ्चालित रक्तसञ्चार सेवालाई कार्यान्वयन गर्नु कत्ति पनि समानतामूलक शैली होइन। अब संघीय सरकारद्वारा एकरूपताका साथ गुणस्तरीय एवं प्रभावकारी सेवा प्रदान गर्न ढिलाइ नगर्नुमा बुद्धिमानी हुने देखिन्छ। रक्त सञ्चार सेवाको क्षेत्रमा राज्यद्वारा लागू गरिएको राष्ट्रिय नीतिमा तीनपटकसम्म संबोधन गरिएको छ। सर्वपक्षीय सहभागिता र छलफलबिना तय गरिएको राष्ट्रिय नीतिले स्वयंसेवी रक्तदाता र तिनले दानमा प्रदान गरिएको रगत र त्यस रगतबाट तयार पारिएको रक्ततत्वहरूलाई अवमूल्यन गरिएको स्वयंसेवी रक्तदाताहरूको ठम्याइछ। रक्तदान कुनै पनि बाध्यात्मक परिस्थिति र सोधभर्नाबिनाको हुनुपर्छ। नितान्त स्वेच्छिक हुन जरुरी छ। तर, सोधभर्नाको माग पनि गरिन्छ। यो आफैंमा अपराध हो। हाल नेपाल रेडक्रस सोसाइटी मातहत ७३ जिल्लाको १०३ स्थानबाट सञ्चालित रक्तसञ्चार सेवालाई स्तरोन्नति गर्दै लानुपर्ने हो। तर, यसो नभई स्वयंसेवी रक्तदाताहरूको रगत सेवाको नाउँमा व्यापार भइरहेको छ। सरकारले देशभरका नागरिकको सेवामा तल्लीन हुने कि सहर केन्द्रित निजी अस्पतालमा सीमित रहने ? यो प्रश्नको जवाफ सरकारले नागरिकलाई जिम्मेवारीपूर्वक दिनुपर्छ। ७७ जिल्लामा स्वयंसेवीको सञ्जाल भएको मानवीय संस्थामार्फत रक्तसञ्चार सेवालाई सुधार गर्दै सेवा दिन लगाउने कि निजीलाई व्यापार गर्न दिने ? सरकार कहाँ छ ? देशमा सञ्चालित रक्त सञ्चार सेवा केन्द्रहरू लगामबिनाको घोडा झैं अस्तव्यस्त छन्। कुनै नियमनकारी निकायको नियन्त्रणमा छैन। सरकारी नियमकारी निकाय नै यसको आधिकारिक निकाय हो तर यसको उपस्थितिको अनुभूति गर्न पाएको छैन। रगत परीक्षणमा एकरूपता कतै छैन। स्वयंसेवी रक्तदाताहरूले दानमा प्रदान गरेको रगतको गुणस्तरीय परीक्षण हुन जरुरी छ। अत्याधुनिक प्रविधि भित्र्याएर संक्रमित रगतबाट झ्याली समयमा हुनु सक्ने जोखिमलाई न्यूनीकरण गर्नु प्रमुख कर्तव्य हुन जरुरी छ। होइन भने सेवाको नाममा थप संक्रमितको संख्या बढ्ने डरलाग्दो अवस्था सृजना हुन सक्छ।"
चट्याङ लागेर वृद्धको मृत्यु,गरुडा : रौतहटमा चट्याङग लागेर एक वृद्धको मृत्यु भएको छ । गरुडा नगरपालिका १ जयनगरका ६५ वर्षीय सियाराम वनियाको चट्याङ लागेर आइतबार बिहान मृत्यु भएको इलाका प्रहरी कार्यालय गरुडाका प्रमुख प्रहरी नायब उपरीक्षक राजन कार्कीले जानकारी दिए । मृतक वनिया घर अगाडि बाँधेको बाख्रा खोल्ने क्रममा अचानक चट्याङ्ग लागेर गम्भीर घाइते भएका थिए। प्रादेशिक अस्पताल गौरमा उपचारको क्रममा उनको मृत्यु भएको कार्कीले जानकारी दिए ।चट्याङ लागेर वृद्धको मृत्यु
सत्ता साझेदारिताका लागि गोलमेच,"समाजवादका लागि सत्ताा साझेदारिता नै सर्वोपरि हो। समाजवाद भनेको खासमा उत्पीडित, शोषित र सत्ताको पहुँच नहुने वर्गको समेत सत्ताासहभागिता हुनु हो। दक्षिण एसियामा सिन्धुसभ्यतादेखि नै आर्य नामको खास जाति, त्यसभित्रको एउटा खास वर्गले राज्यसत्ता चलाउँदै आएका छन् । तिनीहरूले धार्मिक क्रान्तिकै आधारमा सत्ता प्राप्त गरेका हुन् । नेपालमा समेत धर्म र जातका आधारमा चलेको सत्ता केही वर्ष अगाडिसम्म थियो । अहिले धर्मको सत्ता विघटन भएको छ भने जातको सत्ता यथावत् छ । नवआर्यहरूले त्यो पुरानो सत्तामाथि कहिले माक्र्सवादलेनिनवाद, कहिले माओवाद त अहिले आएर समाजवादको नारा लगाई आफ्नो आर्य जातलाई टिकाइराखेकै छन् । धार्मिक सत्ताबाट समावेशी भनिएको यो जातीय सत्तासम्म आइपुग्दा दलित उत्पीडितहरूको सत्ता चाहिँ कहिले स्थापना भएन । दलितले धर्मलाई सत्ता निर्माणको आधार बनाउन सकेन । किनकि, उनीहरूको आफ्नो धर्म छैन । नवआर्यहरूले समेत विभिन्न वादको आडमा दलितलाई उद्वेलित गरे तापनि सत्तामा पुग्न दिएनन् । जबकि, आर्य जातले आफूलाई मात्र सक्षम र सर्वोपरि देख्छ । ती वादको नेतृत्व गर्नेहरूले संघर्षमा निर्णायक भूमिका खेलेका यी उत्पीडित जातिसमूहको योगदान र सक्षमतालाई नकार्दै आए, अर्थात् फेरि झुक्क्याए । अन्ततः घुमाइफिराइ उनै आर्यहरू नै सत्तामा छन् । उनीहरूको बलिदानीलाई नकार्नु वा योगदानको सम्मान नगर्नु उही आर्य धर्म नै हो । आर्यधर्म र सत्ता चरित्र सिन्धु जितेर आएका सिन्धहरू (पछि हिन्दू भए)को धर्म खासमा आर्य धर्म नै हो । अहिलेका सत्ताधारीहरू द्रविड सभ्यतामाथि बलपूर्वक दमन गरेर सत्ता स्थापित गरेका आर्यहरूकै वंशजहरू हुन् । यिनैले धर्म लेखे, ईश्वरहरूको सिर्जना गरे अनि आफैंलाई ब्राह्मण बनाएका हुन् । विभिन्न धर्मशास्त्र आफैंले लेखेर ब्राह्मण भन्ने जात भनेको सबै जीव जगत्मा राज गर्न सक्ने देवताको स्वरूप हो वा मनुष्यहरूमा पनि पवित्र मनुष्य हो भन्ने मान्यता स्थापित गर्न सफल भएपछि त्यसमा खसहरू क्रमशः मिसिँदै आए । त्यसपछि मात्र बाहुनक्षेत्री (मधेसका तागाधारीसमेत) को आर्य संगठन बनेको हो । आर्यको वीरता भनेकै चलाखी गर्नु, धूर्तता अपनाउनु, आफ्नै मात्र स्वार्थसिद्ध गर्नु, ठूला व्यक्तिले सानालाई दमन गर्नु वा ताकतवरले कमजोरलाई मारिरहनु हो । अमानवीय व्यवहार वा अत्याचार गर्नु, दोहोरो चरित्र देखाउनु, लाज नमानी अरूलाई धोखा दिइरहनु, अरूमाथि दाउपेच गरिरहनु र त्यसलाई निर्लज्ज तरिकाले सयपटक सत्य सत्य भनेर जितिरहनु नै उनीहरूको शास्त्रीय दर्शन हो । त्यही दर्शनका आधारमा उनीहरू जतिसुकै अपराध गरे पनि दण्डमुक्त रहन्छन् । अहिलेको सरकारको चरित्रलाई हेर्दा यो सजिलै पुष्टि हुन्छ । आर्यवादीहरू खास गरी आफ्नो शरीर, आफ्नो सामाजिक जीवन र सम्पत्तिलाई मात्र स्वाधीन मान्छन् न कि देशलाई । जब जब राष्ट्रिय स्वाभिमानको अन्तिम लडाइँ हुन्छ, त्यसबेला आर्यसत्ता कि भाग्छ कि त आत्मसमर्पण गर्छ । तर, दलित, जनजाति वा मधेसका गैरआर्यहरू आत्मसमर्पण गर्दैनन्, बरु मृत्यु रोज्छन् । उनीहरू जीवन, सम्पत्ति, सत्ताभन्दा आफ्नो देश, आफ्नो भूमि महान् हो भन्ने ठान्छन् । यिनै गैरआर्यहरूको त्यही राष्ट्रिय स्वाभिमानको बलमा आर्यहरूले आजसम्म राज गर्दै आएका हुन् । यो आर्यसत्ताले एउटै सभ्यताभित्रका उही धर्म मान्नेलाई शूद्र बनाएर राज गरिरह्यो । पछिल्लो राजनीतिमा समेत वर्गसमानता र विभिन्न वादका नाममा तिनैले मात्र शासन गर्दै आएका छन् । भोलि पनि समाजवाद आयो भने उत्पीडित र श्रमजीवी जनतामाथि फेरि उनैले राज गर्ने हो । आर्यधर्मबाट समाजवाद असम्भव समाजवादको आधार त श्रम र उत्पादन नै हो । तर, आर्य धर्मले नै उसलाई श्रम नगर्नु, उत्पादन नगर्नु भनेको छ । अरूकै श्रम, स्रोत तथा उत्पादन र स्वामित्वहरूमा, रजगज गर्नु, अरूले बनाइदिएको राज्यको संरचनामा सर्वोपरि रहिरहनु उसको चरित्र हो । त्यसैले सत्ताको जुनसुकै इकाइमा आर्यहरूले आफूलाई पहिलो भागिदार ठान्छन् । ऊ श्रम र उत्पादन गर्ने वा पसिना बगाउने जाति नभएपछि उसमा समाजवादी चरित्र पनि हुन्न । समाजवादमा त समान उत्पादन र सम्पत्तिको समान वितरण हुन्छ । उसले आफ्नो सम्पत्ति र जात त्यागेर उत्पादनमा लाग्नैपर्ने हुन्छ । समाजवादको पूर्णअर्थ भनेकै उत्पीडित, मधेसी, आदिवासी, दलित, महिला र अन्य श्रमिकहरूको सत्ता स्थापना गर्ने हो । ऊ मजदुरसरह औजार वा मेशिसहरू बोकेर मैदानमा खट्नुपर्छ । आर्यले यसो गर्न मान्दैन, जान्दैन पनि । यत्रो वर्षदेखि मौजा जमाएर, जतासुकै अड्डा कसेर मोजमस्ती र रजाइँ कजाइँ गर्दै आएको ऊ, अब त्यो विरासत किन गुमाउन चाहन्छ र ? समाजवादमा त दलित, मधेसी वा जनजातिको सरकार मान्न तयार हुनुपर्छ, महिलाको नेतृत्व स्वीकार गर्न सक्नुपर्छ । तल्लो वर्गमा रहेका मानिसलाई सत्तामा राखेर आफू मजदुर हुन पनि तयार हुन सक्नुपर्छ । यी खाइपाइ आएकाहरूले यो त्याग गर्न मान्लान् ? मान्दैनन् । आर्यहरूमा धार्मिक नैतिकता पनि हँुदैन । फाइदा हुन्छ भने नैतिकता, इमानधर्म सबै बेचिदिन्छन् । यसर्थ, आर्यहरूले आफ्नै नैतिकताकै निर्माण गर्न सक्दैनन् भने तिनले के समाजवाद निर्माण गर्लान् ? समाजवाद र दलित समाजवादका लागि सत्ता साझेदारिता नै सर्वोपरि हो । समाजवाद भनेको खासमा उत्पीडित, शोषित र सत्ताको पहुँच नहुने वर्गको समेत सत्तासहभागिता हुनु हो । अर्थात्, समाजवादको पूर्ण अर्थ भनेकै उत्पीडित, मधेसी, आदिवासी, दलित, महिला र अन्य श्रमिकहरूको सत्ता स्थापना गर्ने हो । १४ प्रतिशतभन्दा माथिरहेका दलितहरू वर्गीय रूपमा सबैभन्दा पछाडि छन् । राज्यको स्रोतसाधन र उच्च वर्गको सम्पत्तिलाई ती दमित दलित जनताको पहुँचमा नपुयाईकन वर्गसमानता सम्भव छैन । र, वर्गको पहिलो आधार भनेको सम्पत्तिको समान वितरण र उच्च वर्गको नाफाको एकाधिकारमा कटौती हुनु हो । मार्क्सले भने जस्तै समाजवादका लागि सम्पत्तिमा निम्न वर्गको समान पहुँच हुनुपर्छ । समानताका लागि सत्तामा तल्लो वर्गले नियन्त्रण राख्नुपर्छ । अतः सत्तामा श्रमजीवी दलित समेतको समान सहभागिताले मात्र समाजवाद स्थापना हुन सक्छ । त्यसैले दलित पनि सत्तामा जानुपर्छ । गोलमेच सम्मेलनको लक्ष्य शोषितउत्पीडित समुदायले शक्तिका लागि सत्तामै पुग्नुपर्छ । डा भीमराव अम्बेकरको यो भनाइलाई आत्मसात् गर्ने हो भने दलितहरू अब आर्यसत्ताका काल्पनिक वादहरूका विषयमा मात्र अलमलिनु हुँदै हुन्न । जबकि आर्यधर्म वा आर्यसत्ताको कुनै वादले दलितलाई समान अधिकार दिँदैन । यही निष्कर्षसहित दलितको समान सामाजिक सांकृतिक र आर्थिक जीवन स्थापना गर्ने र उनीहरूलाई पनि सत्ताको मालिक कसरी बनाउने भन्ने विषयमा वैचारिकी निर्माण गर्न प्रथमतः दलित गोलमेच सम्मेलन हुनु अपरिहार्य छ ।"
"मोरङमा दुर्घटनामा परी प्रहरीसहित दुईजनाको मृत्यु,६ जना घाइते","विराटनगर : मोरङको अलगअलग स्थानमा दुर्घटना हुँदा प्रहरीसहित दुईजनाको मृत्यु भएको छ । बालकसहित ६ जना घाइते भएका छन् । पूर्वपश्चिम लोकमार्गअन्तर्गत कानपोखरी गाउँपालिका७ डाँस खोला पुलको डाइभर्सनमा मोटरसाइकल दुर्घटना हुँदा नेपाल प्रहरीका सहायक हवल्दार ३१ वर्षीय जितेन्द्र चौधरीको मृत्यु भएको छ । पथरीबाट कानेपोखरीतर्फ आउँदै गरेको प्र १०२०४३ प २४७१ नम्बरको मोटरसाइकलमा श्रीमती र छोरासहित चौधरी सवार थिए । इलाका प्रहरी कार्यालय पथरीका डीएसपी मोहनविक्रम दाहालका अनुसार डाइभर्सनमा अनियन्त्रित भएर शनिबार राति ८ बजेतिर मोटरसाइकल दुर्घटनामा परेको हो । दुर्घटनामा गम्भीर घाइते भएका चौधरीको मदन भण्डारी अस्पताल तथा ट्रमा सेन्टर उर्लाबारीमा उपचारका क्रममा मृत्यु भएको दाहालले बताए । बेलबारी नगरपालिका ४ घर भएका चौधरी इलामको प्रहरी चौकी जमुनामा कार्यरत थिए । दुर्घटनामा उनकी श्रीमती प्रहरी चौकी जमुनामै कार्यरत २६ वर्षीया प्रहरी जवान विमला धिमाल चौधरी र २ वर्षीय छोरा जेशन चौधरी गम्भीर घाइते छन् । घाइतेमध्ये विमलाको अवस्था गम्भीर छ । घाइते आमाछोराको विराटनगरस्थित नोबेल शिक्षण अस्पतालमा उपचार भइरहेको छ । त्यस्तै, मोरङको रंगेलीमा पिकअप दुर्घटना हुँदा चालकको मृत्यु भएको छ । हुलाकी राजमार्गअन्तर्गत रंगेली नगरपालिका ७ संसारीमाई नजिकै को २ च १३०० नम्बरको पिकअप आइतबार बिहानका राति दुर्घटनामा परेको प्रहरीले जनाएको छ । प्रहरीका अनुसार ब्रोइलर कुखुराको दाना लिएर पिकअप विराटनगरबाट आमबारीतर्फ जाँदै थियो । सडकको डिभाइडरमा गाडी ठोक्किएर दुर्घटना हुँदा चालक विराटनगर महानगरपालिका८ का ४५ वर्षीय चेतराज खनालको मृत्यु भएको मोरङ ट्राफिक प्रमुख इन्स्पेक्टर राजन लम्सालले बताए । लम्सालका अनुसार खनालको घटनास्थलमै मृत्यु भएको हो । दुर्घटनामा परेर पिकअपमा सवार २३ वर्षीय राम राजवंशी,२१ वर्षीय छत्र पराजुली, ३२ वर्षीय दिपेश पौडेल सामान्य घाइते भएका छन् । पिकअपको तीव्र गतिका कारण दुर्घटना भएको प्रहरीले जनाएको छ ।"
"केदारनाथबाट फर्किरहेको हेलिकप्टर दुर्घटनाग्रस्त, सात जनाको मृत्यु","काठमाडौं : आइतबार बिहान भारतको उत्तराखण्डको रुद्रप्रयाग जिल्लामा एउटा हेलिकप्टर दुर्घटनाग्रस्त भएको छ। हेलिकप्टरले केदारनाथ धामबाट तीर्थयात्रीहरूलाई गुप्तकाशी बेसमा फिर्ता ल्याइरहेको थियो। हेलिकप्टरमा ६ जना वयस्क र एक शिशु सवार थिए। हेलिकप्टर दुर्घटनाको कारण उपत्यकामा अचानक मौसम बिग्रनु भएको बताइएको छ। उत्तराखण्ड एसडीआरएफले दुर्घटनामा सात जनाको मृत्यु भएको पुष्टि गरेको छ। जिल्ला पर्यटन विकास अधिकारी तथा नोडल हेली सेवा राहुल चौबेले भने,आज बिहान हामीले हेली हराएको बारेमा जानकारी पायौँ। जानकारी पाउने बित्तिकै हामीले यसको खोजी र अनुसन्धान सुरु गर्यौँ। उनले हेलिकप्टरमा पाइलट बाहेक पाँच यात्रु र एक शिशु रहेको जानकारी दिए। मुख्यमन्त्री पुष्कर सिंह धामीले दुर्घटनाप्रति दुःख व्यक्त गरेका छन्।"
"अमर जीवन माग्दै छन्, त्यो तपाईं दिन सक्नुहुन्छ, प्रधानमन्त्रीज्यू","दार्चुलाका अमरबहादुर बम २२ वर्षदेखि दुबईको जेलमा मृत्युदण्ड कुर्दै छन् । दुई भारतीय नागरिकले गरेको एक हत्या घटनामा उनी ड्राइभर भएकैले मात्र परिबन्दमा जोडिएका छन् । उनलाई हत्याबारे न थाहा थियो, न त्यसको योजना नै । तर, अदालतले मतियार ठहर्यायो । त्यहाँका राजालाई हाम्रा प्रधानमन्त्रीले गएर आग्रह गर्ने हो भने आममाफी सम्भव छ । अमरको अपिल छ, प्रधानमन्त्रीज्यू, कृपया मलाई बचाइदिनुहोस् । काठमाडौं : मुद्दा नम्बर ६९०२००३ । दुबई अदालतको स्रेस्तामा धेरै भित्र पसिसकेको यो नम्बरले नै भन्छ, मुद्दा २२ वर्ष पुरानो हो । तर, यसले एक निर्दोष नेपालीको यस्तो दस्ताबेज बोकेको छ, जसलाई सल्टाउन नसक्ने हो भने देशैलाई पाप लाग्छ । त्यसैले प्रधानमन्त्रीलाई आग्रह गर्न यो समाचार सामग्री तयार पारिएको छ । प्रधानमन्त्रीको सानो साथ र तत्परताले दुबईको जेलमा २२ वर्षदेखि मृत्युदण्डको आदेश सुनेर बसेका ती निर्दोषको जीवन बचाउन सक्नेछ । पात्र हुन् दार्चुला, धारीका अमरबहादुर बम । उनी निर्दोष छन् । जसको पुष्ट्याइँ तल म गर्दै जाने छु । त्यसभन्दा अगाडि भन्न चाहन्छु संयुक्त अरब इमिरेट्स (यूएई) मा अदालतभन्दा माथि राजा हुन्छन् । उनलाई हाम्रा प्रधामन्त्रीले गएर निर्दोषिताका आधारसहित आग्रह गर्ने हो अमर सजिलै बाँच्ने छन् । प्रधानमन्त्रीले छेउको सिटमा राखेर ल्याउनै सम्भव छ । अमरको व्यथा, अमरकै शब्दमा म भारतको नयाँदिल्लीमा ड्राइभरको काम गर्थें । पसलबाट घर बनाउनेहरू कहाँ मार्बल लैजानु मेरो काम थियो । त्यही क्रममा एक धनाढ्यसँग भेट भयो । उनी मलाई राम्रो काम गर्छांै भन्दै स्याबासी दिने गर्थे । उनले एक दिन सोधे, मार्बल पसलको गाडी चलाउँदा कति पाउँछौ ? २ हजार भारु, मैले भनेँ । बिचरा, उनले दया देखाउँदै भने, म तिमीलाई दुबई लैजान चाहन्छु । त्यहाँ महिनाको २० हजार भारु दिन्छु । जाने खर्च पनि १ रुपैयाँ लाग्दैन । जान्छौं ? मेरा लागि त्यो खुसीको कुरा र गतिलो मौका थियो । मन गदगद भयो । दायाँबायाँ नसोची हुन्छ भनिदिएँ । उनले तुरुन्त घर गई पासपोर्ट बनाएर आउन भने । म केही दिनमै पासपोर्ट बनाएर दिल्ली पुगें । मलाई लिएर उनी २००२ डिसेम्बर अन्तिम साता दुबई उडे । उनले मलाई दुबईमा गाडी नै चलाउनुपर्ने बताएका थिए । त्यसका लागि दिल्लीमै अन्तर्राष्ट्रिय लाइसेन्ससमेत बनाइदिएका थिए । दुबईमा ती व्यक्तिले त्यहीं बस्दै आएका भारतीय नागरिक मनोज मुदाना र करन सिंह राजपुतसँग राखिदिए र फर्के । त्यहाँ दुइटा कोठा थिए । उनीहरूले एउटा मलाई दिए । एउटामा दुई जना बस्थे । उनीहरूलाई चाहे ठाउँमा लैजानु मेरो ड्युटी थियो । उनीहरू दैनिकजसो इन्डियन क्लब जान्थे । गाडी रोकाएर मलाई बाहिरै कुराउँथे । र, भित्र गएर मन लागेको समयमा फर्कन्थे । उनीहरू नआउन्जेल म गाडीमै बसिरहन्थेँ । २००३ जनवरी १९ को दिन थियो । उनीहरू सधैंझैं क्लबभित्र छिरे । म गाडीमै कुरिरहेको थिएँ । करिब आधा घन्टामा उनीहरू हडबडिँदै आए । गाडीमा फटाफट पसे र मलाई छिटो दौडाउन इसारा गरे । हामी डेरा पुग्यौं । उनीहरू हतारिएर सामान प्याक गर्न थाले । र, मलाई सोधे, तिम्रो यहाँ कोही आफन्त वा साथीभाइ छ ? अहँ, उनीहरूको पारा देखेर आश्चर्य मान्दै मैले उत्तर दिएँ, कोही छैन, किन र ? हामी त फर्कन लागेको, उनीहरूले भने, तिमी कतै गएर बस, बरु हामी खर्चपर्च दिन्छौं । यो बिरानो ठाउँमा म कहाँ जानु ? मैले भनेँ, तपाईंहरू जहाँ जानुहुन्छ, मलाई पनि सँगै लैजानुस् । उनीहरू हडबडाएका, हतारिएका र अत्तालिएका थिए । यिनीहरूले पक्कै कुनै बदमासी गरेको हुनुपर्छ भन्ने मलाई चिसो पस्यो । तर, पनि सोध्न सकिनँ । उनीहरूले नै फेरि भने, कोही छ कि सोच न । छैन, मैले भनेँ, प्लिज मलाई छाडेर नजानुस् । उनीहरू सामान प्याक गरिरहेका थिए । तयारीमा अलि समय लाग्यो । उनीहरूबीच फेरि सल्लाह गरे, आज नजाऔं, भोलि जाउँला । उनीहरूले पछि मलाई भने, हामीले मान्छे मार्यौं । यहाँको प्रहरीले खोजिरहेको होला । अब सुटुक्क भाग्नु छ । तिमी भरसक हामीसँग नजाऊ । कोही आफन्त खोज र त्यता बस । म धेरै रोएँ । कुन दशाले आएछु भनेर मनमन आफैंलाई धिक्कारेँ । तर, पनि मेरो कुनै उपाय थिएन । उनीहरूलाई छाडेपछि कहाँ जाने, कसकहाँ बस्ने, कसरी फर्कने केही थाहा थिएन । त्यही भएर उनीहरूको साथ नछाड्न बाध्य भएँ । उनीहरूको आफ्नै क्रुज (सानो पानी जहाज) रहेछ । जनवरी २५ तारिख सारजहाबाट त्यसमै चढेर अर्को देशतिर भाग्ने तय गरे । त्यसकै स्टाफका रूपमा मेरो पास बनाइदिए । क्रुज चढ्न त्यहाँ पुग्नासाथ प्रहरीले हामी सबैलाई पक्राउ गर्यो । हिरासतमा मलाई सोधे, हत्याको योजना तँलाई थाहा थियो कि थिएन ? थिएन, मैले भनेँ । ढाँट्छस् ? भन्दै निर्मम यातना दिए । त्यहाँ अरूले भन्थे, यहाँका प्रहरीले बकाउन यातना दिँदा कति मरेकै छन् । म पनि मर्छुजस्तै लाग्यो । अरूले सल्लाह दिए, स्वीकारी दे ! अहिल्यै मर्नुभन्दा बरु केही दिन त बाँच्छस् । केही दिन असह्य यातना भोगेपछि बाध्य भएर थाहा थियो भनेँ । त्यसपछि मलाई कुनै नराम्रो व्यवहार भएन । अदालतमा यातनाको कुरा भन्न मन थियो । भाषाको समस्याले बताउन सकिनँ । लाँदै, हाजिर गराउँदै, फर्काउँदै गर्थे । त्यत्तिकैमा मृत्युदण्डको फैसला पो आयो । उनीहरूलाई हत्यारा र मलाई मतियार भन्ने ठहर भएछ । सजाय भने मृत्युदण्ड । प्रधानमन्त्री भट्टराईले भने थे, म जान्छु दुबईको केन्द्रीय सुधारगृहमा अमरबहादुर बमलाई भेटेर फर्किएपछि २०६९ असोज १३ गते मैले कान्तिपुरमा मुख्य समाचार लेखेको थिएँ, निर्दोष नेपाली बचाउनुस्, प्रधानमन्त्रीज्यू ! माथिको वृत्तान्त अमरले मलाई त्यही सुधारगृहको भेटमा बताएका थिए । जुन मैले उक्त समाचारमा उल्लेख गरेको थिएँ । (त्यसैलाई यहाँ दोहोर्याएको छु ।) समाचार प्रकाशनपछि तत्कालीन प्रधानमन्त्री डा बाबुराम भट्टराईलाई भेट्न गएँ । उनले परराष्ट्र मन्त्रालयमा तत्काल फोन गरेर दुबईका लागि आफ्नो भ्रमणको चाँजो मिलाउन निर्देशन दिए । अमरको फोन आइरहन्थ्यो । मैले त्यो खुसीको कुरा सुनाइदिएँ । विस्तारै डा भट्टराई अन्य राजनीतिक प्राथमिकताको घेराउमा परे वा त्यसलाई बिर्सिए । दुबई गएनन् । २०६९ चैत १ गते उनको सरकार ढल्यो । खिलराज रेग्मी मन्त्रिपरिषद्का अध्यक्ष बने । उनलाई पनि भेट्न म पुगेँ । उनले भने, मेरो म्यान्डेट चुनावबाहेक केही छैन । जान सम्भव छैन । यो विषय छुट्यो । यसपालि तीन महिनापहिला दुबई जाँदा फेरि अमरलाई भेट्न पुगेँ, पहिला भेटाइदिने कृष्णबहादुर ढकाललाई साथमा लिएर । नियम बदलिएको रहेछ । धेरै प्रयासमा पनि भेट्न सम्भव भएन । तर, जेलका अधिकारीले भने, म अमरलाई तपाईंसँग कुरा गराउने छु । नेपाल फर्किएपछि अमरको फोन आयो । अर्को दिन मैले नै फेरि उनलाई फोन गरेँ । र, लामो अन्तर्वार्ता गरेँ । हत्यारा बाँच्लान्, मतियार मारिएलान् ? भारतसँगको सुपुर्दगी सन्धिका कारण यो विषय लम्बिएको छ । उच्च स्रोतका अनुसार भारत स्वयं उनीहरूलाई लिइहाल्न चाहँदैन । ठूलाठूला अपराधमा जोडिएका कारण उनीहरूलाई उतै कारबाही होस् भन्ने भारतको चाहना छ । तर, सुपुर्दगी सन्धिले त्यसो भन्दैन । त्यही कारण भारतले यसमा तत्परता देखाएको छैन । प्रक्रिया लम्बिएको छ । जसका कारण मनोज र करनको ज्यान जोगिएको छ । एउटै प्रकरणमा हत्यारालाई मृत्युदण्ड नदिएर मतियारलाई मात्र दिन मिलेन । त्यही कारण अमर भाग्यवश अहिलेसम्म बाँचेका छन् । भारतले सुपुर्दगी प्रक्रिया निकै अघि बढाइसकेको सुनेका छौं । अमरको हामीले उद्दार नगरी मनोज र करन लगियो भने उनलाई दुबई सरकारले मृत्युदण्ड दिनेछ, अमर छुटाउने अभियानमा दिलोज्यानले लाग्दै आएका नेपाली समाज, यूएईका पूर्वअध्यक्ष कृष्णबहादुर ढकाल भन्छन्, त्यसैले प्रधानमन्त्रीज्यूले सक्रिय सदासयता राख्नैपर्ने भएको छ । एउटा निर्दोष नेपालीलाई मारिनबाट जोगाउन पक्कै उहाँ संवेदनशील हुनु हुनेछ । अमरको आग्रह छ, भारतीयलाई सुपुर्दगी गर्नुअघि नै मलाई बचाउन सरकारले पहल गरिदियोस् । प्रधानमन्त्रीज्यू, त्यो गुन कहिल्यै भुल्ने छैन । अमर निर्दोष छन् दुबई अदालतका न्यायाधीशलाई सम्बोधन गरेर करन र मनोज दुवैले अलगअलग पत्र लेखे । त्यसमा अमर निर्दोष रहेको आफूहरू (दुई जना) का कुनै पनि योजनाबारे पूर्वजानकार नरहेको प्रस्ट्याएका छन् । करनले लेखेको पत्रको नेपाली अनुवाद, म, करन सिंह राजपुत, भारतीय मूलको व्यक्ति, यस पत्रमार्फत प्रमाणित गर्न चाहन्छु कि हामीले नेपाली नागरिक अमरबहादुर बमलाई दुबईमा केवल सवारी चलाउन लगाएका थियौं । हामीले योजना बनाएर गरेका कुनै पनि कार्यहरूबारे उनलाई कुनै जानकारी थिएन । प्रहरीले पक्राउ गर्नुअघिसम्म उनलाई म र मेरो साथी भारतीय नागरिक मनोज मुदाना कुक्यमले हत्या गरेकोबारे केही थाहा थिएन । हामीले यो बयान दुबई अदालत र दुबईको अपिल अदालतमा पहिल्यै दिइसकेका छौं । म कानुनअनुसार कुनै पनि अदालतमा यहीअनुसार बयान दिन तयार छु । मनोजको पत्रको भाषा पनि यही छ । यातना दिएर बक्न बाध्य बनाइयो अमरले पनि आफू निर्दोष रहेको भन्दै दुबई अदालतका न्यायाधीशसामु पत्र पठाएका छन् । उनले सीआईडीले यातना दिएर अपराध स्वीकार्न बाध्य पारेको खुलाएका छन् । अमरले अदालतलाई लेखेको पत्रको अनुवाद म, अमरबहादुर बम, तपाईंको ध्यानाकर्षण गराउन चाहन्छु कि मनोज मुदाना र करन सिंहले योजना बनाएको हत्याबारे मलाई कुनै जानकारी थिएन । यो कुरा मलाई मात्र त्यसपछि थाहा भयो जब सीआईडीले मलाई पक्राउ गर्यो । मैले सीआईडीलाई यो कुरा बताएको थिएँ तर उनीहरूले मलाई यातना दिए र अपराध स्वीकार गर्न बाध्य बनाए । म नेपालीबाहेक अरू कुनै भाषा बोल्न सक्दिनँ, तर पनि उनीहरूले मलाई कुनै अनुवादक उपलब्ध गराएनन् । पछि उनीहरूले मलाई वाचा गरे कि यदि मैले सीआईडीले भनेको कुरा स्वीकार गरेँ भने मलाई रिहा गरिनेछ, यद्यपि म घटनास्थलमा उपस्थिति पनि थिइनँ ।म विनम्रतापूर्वक तपाईंको दरबार समक्ष अनुरोध गर्दछु कि मेरो मुद्दालाई विचार गरियोस् र मलाई यी आरोपहरूबाट निर्दोष ठहर गरियोस् । प्रधानमन्त्रीज्यू, अन्तिम अपिल : मेरो जीवनको जिम्मेवारी लिनुहोस् अमरबहादुर बम मृत्युदण्डको सजाय तोकिएर २२ वर्षदेखि दुबईको जेलमा रहेका नेपाली तपाईं अहिले जेलमा किन हुनुहुन्छ ? म निर्दोष हुँ । तर, हत्यामा संलग्नहरूका चालक भएको नाताले मलाई पनि मुछियो । भाषाको अज्ञान, कानुनी सहायता नपाइनु र डरका कारण म फसेँ । म गलत समयमा गलत ठाउँमा थिएँ । के तपाईंले त्यो अपराध स्वीकार गर्नुभएको थियो ? स्वीकार गरेको थिएँ, तर त्यो मेरो बाध्यता थियो । थुनुवा कोठामा धेरै यातना दिए । थर्काएर, झुक्याएर, कागजमा हस्ताक्षर गराए । मलाई थाहा थिएन त्यो स्वीकारोक्ति यस्तो खतरनाक हुनेछ भनेर । त्यो यातना कस्तो थियो ? असह्य कुटपिट भयो । कानुनी सल्लाहको हक दिएनन् । अरबीमा लेखिएको कुरा बुझ्दिनथेँ । मलाई मानिस् भने छाडिन्छस् भनेर ढाँटिएको थियो । अपराधमा संलग्न दुई जनाले अमर निर्दोष छन् भनेर अदालतलाई लेखेका रहेछन् । त्यो प्रयोग भएन ? उनीहरूले अमरलाई केही थाहा थिएन भनेर पत्र लेखे । तर, अदालतले त्यसमा चासो दिएन । ममाथि पहिल्यै अभियोग टाँसिइसकेको थियो । अनि, मतियार भनिदिए र बराबर सजाय अर्थात् मृत्युदण्ड तोकिदिए । तपाईंसँग अहिले के आशा बाँकी छ ? सरकारबाट । विशेष गरेर प्रधानमन्त्रीबाट । म प्रधानमन्त्रीलाई अनुरोध गर्छु, यहाँका राजासँग सीधा कुरा गरेर मलाई आममाफी दिलाइदिनुहोस् । म बाँच्छु भन्ने आशा त्यही छ । जुन प्रधानमन्त्रीले चाहेको खण्डमा सम्भव छ । धेरै देशकाले यसरी नै आफ्ना फसेका नागरिकलाई उकासेर लैजान्छन् । तपाईंको प्रधानमन्त्रीलाई केकस्तो आग्रह हो ? म नेपाली नागरिक हुँ । केही गल्ती नगर्दा नगर्दै म यहाँ फाँसीको प्रतीक्षामा छु । प्रधानमन्त्रीज्यू, तपाईंको एउटा यात्रा र अनुरोधले मेरो जीवन फर्कन सक्छ । तपाईं आउनुस्, आग्रह गर्नुहोस् । म बाँच्न चाहन्छु । तपाईंमा बचाउने क्षमता छ । सरकारसँग तपाईंको परिवारले के प्रयास गरेका छन् ? वर्षौंदेखि धेरै पटक ज्ञापनपत्र दिए । धेरै सरकार फेरिए । कसैले वास्ता गरेन । वर्तमान प्रधानमन्त्री केपी शर्मा ओलीमा मैले मानवीयता बढी पाएको छु । त्यसैले पनि आशावादी छु । त्यो सन्देश इमानदारपूर्वक पुर्याइदिनुहुनेछ भन्ने मैले ठूलो आशा गरेको छु । म त भन्छु, अब प्रधानमन्त्री आफैं आउनुपर्छ । यहाँ अन्य देशका नागरिकहरू पनि जेलमा छन्, तिनीहरूका सरकारहरू कसरी प्रतिक्रिया जनाउँछन् ? धेरै मुलुकका नेताहरू आफ्ना नागरिकका लागि सीधा भेट गर्न आउँछन् । कानुनी लडाइँ लड्छन् । भारतीय नागरिकहरूलाई त सुपुर्दगी गरेर पठाइँदै छ । नेपालीको त भाग्यमै भर पर्छ । अब त्यस्तो नहोस् । तपाईंको मनस्थितिबारे भन्न सक्नुहुन्छ ? डराउनुभएको छ ? डर त हुन्छ । मृत्यु कुर्दै बस्नु सजिलो छैन । तर, म बाँच्न चाहन्छु । मलाई थाहा छ, देशले चाहे म बाँच्न सक्छु । म दोषी होइन । नत्र किन हत्या गर्नेहरूले नै लेखेर दिए, अमर निर्दोष छन् ? जेलमा बिताएका वर्षहरूको अनुभूति कस्तो छ ? जीवनजस्तै लामो लाग्छ । समय सुस्त भएर बग्छ । दिन र रात एउटैजस्ता लाग्छन् । कहिलेकाहीँ लाग्छ, सारा संसारले मलाई बिर्सिसकेको छ । तपाईंको मुद्दा अदालतमा जानुअघि कानुनी सहायता पाउनुभयो ? एकपटक पनि वकिल देखिनँ । सबै अरबीमा भयो । मैले बुझ्दिनथेँ । अनुवादक पनि निष्पक्ष थिएनन् भन्ने लाग्छ । कसैले मेरो तर्फबाट लडेन । तपाईंका बारेमा नेपालमा चर्चा हुँदा र त्यस्तो सुन्दा कस्तो लाग्छ ? आशा पलाउँछ । लाग्छ, देशले चिनेको छ । तर, त्यो आशा कहिलेकाहीँ निराशामा बदलिन्छ, जब सरकारहरू नै चुपचाप देखिन्छन् । तपाईंको मनमा न्यायप्रणालीप्रति विश्वास बाँकी छ ? दुबईको होइन, तर नेपाली जनताको न्यायमाथि आशा छ । अदालतभन्दा ठूलो जनता हो । नेपाली जनताको आवाज यदि चर्कियो भने म बाँच्छु भन्ने लाग्छ । दुबईमा त अब राजालाई हाम्रा प्रधानमन्त्रीले आग्रह गरेर गराउने आममाफी मात्र हो । तर, यो सहज छ । जसले तपाईंलाई छुटाउन पहल गरिरहेका छन्, तिनलाई के भन्नुहुन्छ ? तपाईँहरूकै आशामा बाँचिरहेको छु । तपाईंहरू बोलिरहनुहोस्, लेखिरहनुहोस् । मेरो आवाज तपाईंहरूको आवाज बन्न सके, म बाँच्छु । धन्यवाद । दुबईको जेलमा तपाईंले देखेको सबैभन्दा पीडादायक क्षण के थियो ? एक जना नेपाली दाजुलाई त्यहाँ उपचार नपाएर मरिरहेको देखेँ । उनले अन्तिम सासमा आमा भनेको पनि सुनेँ । त्यो आवाज अझै कानमा गुन्जिरहन्छ । तपाईं आफूलाई निर्दोष भन्ने कसरी पुष्टि गर्नुहुन्छ ? प्रमाण, प्रक्रियाले होइन, अनुमान र भाषाको नबुझाइले मलाई दोषी बनाइयो । न्याय भनेको शंका होइन, सत्य हो । म सत्यसँग छु । तपाईंलाई नेपाल सरकारले कुनै किसिमको कानुनी सहायता दिएको थियो ? अहँ । सुरुका वर्षहरू त दूतावासका कर्मचारीसमेत देखिएनन् । तपाईंको मुद्दामा अन्तर्राष्ट्रिय मानवअधिकार संगठनहरूको भूमिका कस्तो रह्यो ? केहीले आवाज उठाए, तर त्यो मिडियामा सीमित रह्यो । प्रभावशाली दबाब परेको अनुभूति मलाई भएन । अन्तर्राष्ट्रिय आवाज कहिल्यै हाम्रा लागि पर्याप्त हुँदैन रहेछ । तपाईंको मनमा अहिले सबैभन्दा ठूलो डर के छ ? मौनता । सारा तन्त्र मौन रह्यो भने मलाई भुलाइन्छ । त्यही मौनतामा म हराउनेछु । त्यो मृत्युभन्दा पनि डरलाग्दो छ । देशमा भएको परिवर्तन (गणतन्त्र, संविधान, संघीयता आदि) बारे खबर पाउनुभएको छ ? जानकार हुनुहुन्छ ? थोरै थाहा पाउँछु । अरू थुनुवाबाट वा कागजपत्रबाट । तर, ती परिवर्तनले मेरो जीवनमा के असर पार्छन् भन्ने महसुस गरेको छैन । तपाईं छुट्नुभयो भने पहिलो काम के गर्नुहुन्छ ? म सास फेर्ने खुला आकाश खोज्नेछु । अनि आमाबुवालाई अँगालो हालेर भन्न चाहन्छु, छोरो जिउँदै फर्किएको छ । यो देश रहेछ । सरकार रहेछ । अनि, प्रधानमन्त्रीमा मानवीयता रहेछ । तपाईंका सपनामा कस्ता दृश्यहरू आउँछन् ? कहिले काँक्रो काटिरहनुभएको आमा देख्छु । कहिले खोला किनारतिर दौडिरहेको बाल्यकाल देख्छु । अनि एक्कासि जेलको पर्खालले त्यो सपना भत्काइदिन्छ । तपाईंले चाहनुभएको अन्तिम न्याय के हो ? निर्दोष छु । छुट्न पाउँ । राज्यको अनुभूति गर्न पाउँ । मेरो देश भनेर गर्वले छाती फुलाउन पाउँ । तपाईंको मुद्दा कमजोर हुनुमा मुख्य त्रुटि के थियो ? पहिलो क्षणदेखि मैले गरेको कुरा बुझाउने व्यक्ति थिएन । अनुवाद नहुँदा गलत स्वीकारोक्ति भयो । त्यसपछि प्रक्रिया नै गलत दिशामा गयो । सरकारले तपाईंलाई हेर्नै पर्ने किन ? संविधानले समेत विदेशमा आपत परेको नागरिकको संरक्षण सरकारको कर्तव्य भनेको छ । मानव अधिकारसम्बन्धी अन्तर्राष्ट्रिय सन्धिअनुसार कानुनी सहायता र दूतावासीय सहयोग आवश्यक थियो । जुन मैले अझै पाएको छैन । प्रधानमन्त्रीले किन तपाईंको कुरा सुन्नुपर्छ ? किनकि, म एक नेपाली नागरिक हुँ । म आवाजविहीन ठाउँमा छु । प्रधानमन्त्री देशका सबै नागरिकका अभिभावक हुनुहुन्छ । छुट्नुभयो भने तपाईंबाट समाजलाई के योगदान हुन सक्छ ? म आफैंजस्तै पीडितहरूको पक्षमा लड्न चाहन्छु । समाजलाई जागरूक बनाउने काम गर्छु । थुनिएको सत्य बोल्ने मान्छे कहिल्यै खलनायक हुँदैन । तपाईंप्रति नेपाल सरकारको चासो कस्तो पाउनुभयो ? झ्यालबाहिर हेरियोस् त, कहिल्यै दूतावासको सहयोग देखिनँ । म नागरिक हुँ भन्ने बिर्सिएजस्तो लाग्छ । कहिलेकाहीं लाग्छ, मैले देश बदलेँ कि देशले मलाई ? के तपाईंको मुद्दा यन्त्रवत् न्याय प्रणालीको सिकार भएको हो ? हो । यहाँका प्रक्रिया र भाषिक बाधाले मलाई मानव होइन फाइल नम्बर बनायो । मैले आफैलाई भन्न पाइनँ कि म निर्दोष हुँ । तपाईंले बाँच्न पाउनुको मूल्य के सम्झनुहुन्छ ? मेरो जीवन कुनै ठूलो कुरा होइन । तर, म एक आम मान्छे हुँ । एउटा मान्छेले न्याय माग्न पाउने अधिकारलाई बाँच्न पाउनुको मूल्य ठान्नुपर्छ । उसो भए, प्रधानमन्त्रीलाई तपाईंको प्रत्यक्ष आग्रह के हो ? म कुनै माग होइन, जीवनको याचना गर्दैछु । तपाईं मेरो देशको अभिभावक हो । कृपया मेरो जीवनको जिम्मेवारी लिनुहोस्, यो मेरो अन्तिम अपिल हो । किन प्रधानमन्त्री आफैंले यसमा संलग्न हुनुपर्ने हो ? किनभने यो एउटा नागरिकको जीवनको प्रश्न हो । यसको समाधान अरूबाट सम्भव छैन । केवल प्रधामन्त्रीबाट छ । कसरी ? उहाँले दुबईमा आएर यहाँका राजालाई भाँती पुर्याएर भन्ने हो भने आममाफी सम्भव छ । यहाँ अदालतभन्दा माथि राजा हुन्छन् । कुनै पनि प्रधानमन्त्रीले अभिभावक सरह संवेदनशीलता देखाएका छैनन् ? अहिलेसम्म देखिनँ । तर, मलाई अझै विश्वास छ, वर्तमान प्रधानमन्त्रीबाट त्यो सम्भव छ । कृपया अब ढिला नगर्नुहोस् । मलाई बचाउनुभएको खण्डमा तपाईँले एउटा जीवन मात्र होइन, नेपालको नैतिक गरिमा पनि बचाउनुहुनेछ । प्रधानमन्त्रीको तत्परतामा तपाईं छुट्नुभयो भने के गर्न चाहनुहुन्छ ? नेपाल फर्केर नयाँ जीवन सुरु गर्न चाहन्छु । परिवारसँग बस्न चाहन्छु । कानुनी शिक्षा लिनेछु, र अन्य निर्दोषहरूलाई न्याय दिलाउन लागि पर्ने छु । (केहीअघि दुबईबाट गरिएको रिपोर्टिङमा समेत आधारित)"
"सुनको मूल्य फेरि बढयो,तोलाको कति पुग्यो ?",काठमाडौं : नेपाली बजारमा सुनको मूल्य आज पनि बढेको छ। आज तोलामा ४ सय रुपैयाँ बढेको हो। नेपाल सुन चाँदी व्यवसायी महासंघका अनुसार आइतबार ४ सय रुपैयाँ बढेर एक तोला सुनको मूल्य १ लाख ९७ हजार ५०० कायम भएको छ। अघिल्लो साताको अन्तिम दिन शुक्रबार एक तोला सुनको मूल्य १ लाख ९७ हजार १ सय रुपैयाँ पुगेको थियो। महासंघका अनुसार आज एक तोला चाँदी २१ सय ६५ रुपैयाँमा खरिदबिक्री भइरहेको छ।
"कोशी, मधेश र बागमती प्रदेशका केही स्थानमा आज भारी वर्षा हुने","काठमाडौं : कोशी प्रदेश, मधेश प्रदेश, बागमती प्रदेश, गण्डकी प्रदेशका केही भूभाग र लुम्बिनी प्रदेशका पूर्वी क्षेत्रका थोरै भूभागमा मनसुनी वायुको प्रभाव रहेको जल तथा मौसम पूर्वानुमान महाशाखाले जनाएको छ। महाशाखाका अनुसार देशको पश्चिम भूभागमा पश्चिमी वायु तथा स्थानीय वायुको आंशिक प्रभाव रहेको छ । जसले गर्दा आज दिउँसो देशभर आंशिक देखि साधारणतया बदली रहनेछ। आज बिहानैदेखि काठमाडौं उपत्यका लगायतका विभिन्न स्थानमा बर्षा भइरहेको छ। कोशी प्रदेश, मधेश प्रदेश, बागमती प्रदेश, गण्डकी प्रदेश र सुदूरपश्चिम प्रदेशका केही स्थानहरू तथा बाँकी भूभागका थोरै स्थानहरू मेघगर्जनचट्याङसहित मध्यम वर्षाको सम्भावना रहेको छ । कोशी प्रदेश, मधेश प्रदेश, बागमती प्रदेशको एकदुई स्थानमा भारी वर्षाको पनि सम्भावना रहेको महाशाखाको भनाई छ । कोशी प्रदेश, बाग्मती प्रदेश र गण्डकी प्रदेशका उच्चपहाडी तथा हिमाली भूभागका थोरै स्थानहरू तथा बाँकी उच्चपहाडी तथा हिमाली भूभागका एकदुई स्थानमा हल्का वर्षा हिमपातको सम्भावना रहेको छ। आज राती पनि कोशी प्रदेश, मधेश प्रदेश, गण्डकी प्रदेश र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको छ । कोशी प्रदेश, बाग्मती प्रदेश र गण्डकी प्रदेशका उच्चपहाडी तथा हिमाली भूभागका थोरै स्थानहरू तथा बाँकी उच्चपहाडी तथा हिमाली भूभागका एकदुई स्थानमा हल्का वर्षा हिमपातको सम्भावना रहेको छ।"
"वातावरण बचाऔं, दीर्घ आयु बनाऔं","मानिसको प्राणसँग जोडिएको एउटा महत्त्वपूर्ण पाटो हो, वातावरण। व्यक्तिको आयु कति लामो हुने भन्ने निर्धारण गर्ने क्षेत्र पनि पछिल्लो समय वातावरण बनेको छ। कस्तो वातावरणमा जन्मियो ?, कस्तोमा हुर्कियो र कस्तो वातावरणमा उसका दैनिकी चलिरहेका छन् भन्ने विषयले पनि त्यसलाई निर्धारण गर्दछ। जताततै डाँडाकाँडा र हरियालीले घेरिएका नेपालका अधिकांश भूभागको वातावरण आफैं सजिएर बसेको छ। गर्मीमा शीतलता र चिसोमा न्यानोपन यही वातावरणमा भेटिन्छ। न पैसाले किन्नुपर्छ। तर, पछिल्लो समय प्रकृतिले निःशुल्क रूपमा बरदान स्वरूप दिएको यही स्वच्छ वातावरण कुरुप बन्दै गएको छ। प्रदूषणले घेरिएको छ। खुला आकाशमा निक्ल नै सकिँदैन। मानिसको भीडमा बस्नै सकिँदैन। पैदल यात्रा त हिँड्नै नसक्ने भइसक्यो। वायु प्रदूषण दिन प्रतिदिन बढ्दो छ। चाहे त्यो घरबाट निस्कने फोहोरका कारण होस् वा सवारीसाधनबाट निस्कने ध्वनि प्रदूषणका कारणले होस्। मानव सभ्यता र जीवनशैलीसँग प्रत्यक्ष जोडिएको वातावरण स्वच्छ हुनुपर्छ। स्वच्छ वातावरण (हावापानी) ले नै मानिसको आयु लामो बनाउँछ। विभिन्न रोगको सिकार हुनुपर्दैन। राष्ट्रिय तथा अन्तर्राष्ट्रिय स्तरमा पनि पछिल्लो समय वातावरणको सवाल प्रमुख रूपमा अघि आइरहेको छ। प्रदूषणरहित वातावरण बनाउने एउटा गतिलो माध्यम पछिल्लो समय ईभी अर्थात् विद्युत्तीय सवारीसाधन बनेका छन्। दिन प्रतिदिन ईभी गाडीहरूको प्रयोगकर्ता बढ्दै गएका छन्। न डिजेल पेट्रोलको खर्च हुने ? न त वातावरणलाई नै प्रदूषण बनाउने ? सबै हिसाबले यो साधन सबैको रोजाइ बनेको छ। तथ्यांक नै हेर्ने हो भने चालु आर्थिक वर्षको १० महिनासम्म नेपालमा ४२ हजार १ सय २ वटा विद्युतीय सवारीसाधन आयात भएका छन्। अघिल्लो आर्थिक वर्षको सोही अवधिसम्म २८ हजार ८ सय ५६ वटा विद्युतीय सवारी आयात भएको थियो। तथ्यांकमै हेर्ने हो भने गत वर्षको तुलनामा यस वर्ष १३ हजार २ सय ४६ विद्युतीय सवारीसाधन धेरै भित्रिएका छन्। समीक्षा अवधिमा ३३ अर्ब ३२ करोड २१ लाख ६६ हजार रुपैयाँबराबरको ईभी भित्रिएको छ। जुन गत वर्षको तुलनामा २७९२ प्रतिशतले बढी हो। अघिल्लो वर्षको वैशाखसम्म २६ अर्ब ४ करोड ९५ लाख ९८ हजार रुपैयाँबराबरको ईभी भित्रिएको थियो। नाडा अटोमोबाइल्स एसोसियसन अफ नेपालको तथ्यांकअनुसार हाल नेपालमा ३० प्रतिशत पेट्रोलियम पदार्थबाट चल्ने र ७० प्रतिशत ईभी आयात भएको छ। विद्युतीय सवारीसाधनमा चारपांग्रेदेखि इलेक्ट्रिक स्कुटर र मोटरसाइकलको बिक्री अझ बढी छ। अब, यो विषय सरकारको प्रमुख प्राथमिकताको विषय बन्नुपर्छ। ईभी सवारीसाधनको प्रयोग र महत्त्वलाई सबैले चासोका साधन लिनुपर्छ। यसो गरियो भने आमनागरिकको आयु पनि लम्बिन सक्छ।"
इजरायलले इरानी शहर इस्फहानलाई बनायो निशाना,काठमाडौं : इजरायलले आइतबार इरानको प्रमुख शहर इस्फहानमा हवाई आक्रमण गरेको छ। मध्य इरानमा अवस्थित इस्फहान रूपान्तरण प्लान्ट इरानको आणविक पूर्वाधारको एक महत्त्वपूर्ण भाग हो। इरानका अन्य शहरमा अवस्थित युरेनियम खानी र अन्य प्लान्ट पनि यस संरचनाको हिस्सा हुन्। इस्फहानमा इरानका प्रमुख सैन्य पूर्वाधारहरू पनि छन्। जसमा एउटा ठुलो एयरबेस र एउटा मिसाइल कारखाना पनि छ। अप्रिल २०२४ मा पनि इजरायलले यस क्षेत्रमा रहेको एउटा हवाई क्षेत्रमा आक्रमण गरी हवाई रक्षा प्रणालीलाई क्षति पुर्याएको थियो। इरानले इस्फहानमा रहेका यी सबै सुविधा शान्तिपूर्ण उद्देश्यका लागि मात्र भएको बताएको छ। तर इजरायल र केही पश्चिमी देशहरूले इरानले गोप्य रूपमा आणविक हतियार बनाउन प्रयोग गरिरहेको शंका गरेका छन्।
बंगलादेशलाई बिजुली बेच्न सुरु,"नेपालमा वर्षायाममा ४० मेगावाट विद्युत् पाँच वर्षसम्म अमेरिकी डलरमा बंगलादेशलाई बिक्री गर्नेछ । काठमाडौं : नेपालले शनिबारबाट पहिलोपटक बंगलादेशलाई ४० मेगावाट विद्युत् व्यावसायिक रूपमा निर्यात सुरु गरेको छ । अहिले उत्पादित विद्युत्ले स्वदेशमा माग पूरा गरी तेस्रो देश बंगलादेशमा निर्यात सुरु गरिएको हो । ऊर्जा, जलस्रोत तथा सिँचाइमन्त्री दीपक खड्काले नेपालले शनिबारबाट विद्युत् बंगलादेशलाई निर्यात गर्नुले देश समृद्धिको दिशामा बढेको बताए । उनले नेपाल तेस्रो मुलुक विद्युत् निर्यात गर्ने दक्षिण एसियाकै पहिलो देश बनेको भन्दै यो ऐतिहासिक क्षण भएको बताए । ऊर्जा, जलस्रोत तथा सिँचाइमन्त्री दीपक खड्काको पहलमा नेपाल, भारत र बंगलादेशबीच २०८१ असोज १७ मा विद्युत् बेच्ने सम्झौता भएको थियो । ऊर्जामन्त्री खड्का, भारतका विद्युत्मन्त्री मनोहरलाल र बंगलादेशका विद्युत्, ऊर्जा तथा खनिज मन्त्रालयका सल्लाहकार मोहमद फोजुल कविर खानबीच संयुक्त रूपमा स्विच अन गरी विद्युत् निर्यातको उद्घाटन काठमाडौंमा गरिएको थियो । सम्झौता अनुसार हरेक वर्षायामको ५ महिना अर्थात् हरेक वर्षको जुन १५ देखि नोभेम्बर १५ सम्म ४० मेगावाट बिजुली बिक्री गर्ने सम्झौता भएको थियो । सो सम्झौतासँगै शनिबारबाट बंगलादेश विद्युत् निर्यात गर्न लागिएको हो । नेपाल र भारतबीचको पहिलो अन्तरदेशीय प्रसारणलाइन ढल्केबरमुजफ्फरपुर ४०० केभीमार्फत बिक्री गर्न लागिएको हो । यसअघि सम्झौता भएसँगै १ दिन विद्युत् बिक्री गर्दा प्राधिकरण ४ लाख ७० हजार युनिट बिजुली बिक्री गरिएको थियो यसबाट ३० हजार ८० डलर आम्दानी भएको प्राधिकरण जनाएको छ । यसअघि नेपाल र भारतबीच मात्र विद्युत् व्यापार हुँदै आएको थियो । नेपालमा उत्पादित विद्युत् भारतको प्रसारण संरचना हुँदै बंगलादेशलाई बिक्री गर्न लागिएको हो । नेपाल र भारतबीचको पहिलो अन्तरदेशीय प्रसारणलाइन ढल्केबरमुजफ्फरपुर ४०० केभीमार्फत बिक्री गर्न लागिएको हो । मुजफ्फरपुर सबस्टेसनबाट भारतको प्रसारण लाइन हुँदै बेहरामपुर (भारत)भेडामारा (बंगलादेश) ४०० केभी प्रसारण लाइनमार्फत विद्युत् बंगलादेश पुग्नेछ । विद्युत् प्राधिकरणले त्रिशूली र चिलिमे जलविद्युत् आयोजनाबाट उत्पादित क्रमशः १८६० मेगावाट र २१४० मेगावाट गरी ४० मेगावाट विद्युत् बंगलादेश निर्यात गर्नेछ । ४० मेगावाट विद्युत् सन् २०२९ अक्टोबर २ सम्म अर्थात ५ वर्षसम्म बंगलादेश निर्यात गर्ने सहमति भएको छ भने भारतले सरकारले पनि प्रसारण लाइनको प्रयोग गर्न स्वीकृति दिएको छ । नेपालमा वर्षायाममा बढी भएको विद्युत् मध्ये ४० मेगावाट विद्युत् पाँच वर्षसम्म अमेरिकी डलरमा बंगलादेशलाई बिक्री गर्नेछ । प्राधिकरणले बंगलादेश विद्युत् बिक्री गरी प्रतियुनिट ६४० अमेरिकी सेन्ट पाउने गरी यसअघि नै सम्झौता भइसकेको छ । प्राधिकरणले मुजफ्फरपुर बिन्दुपछिको प्रसारणलाइन शुल्क, चुहावट, एनभीभीएन, भारतले लिने ट्रेडिङ मार्जिनलगायतका सम्पूर्ण कर तथा शुल्कहरू बंगलादेशले नै बेहोर्ने सहमति छ । नेपालले निर्यात गरेको बिजुलीको बक्यौतासमेत बंगलादेशस्थित बंगलादेश पावर डेभलपमेन्ट बोर्ड (बीपीडीबी) ले तिर्नेछ ।"
३७ अर्ब हाराहारीको बजेट सार्वजनिक गर्दै कोशी सरकार,"विराटनगर : कोशी प्रदेश सरकारले आगामी आर्थिक वर्ष २०८२०८३ का लागि ३७ अर्ब हाराहारीको बजेट आज सार्वजनिक गर्दैछ । बजेट प्रस्तुत गर्ने प्रयोजनका लागि आइतबार दिउँसो ३ बजेलाई प्रदेशसभा बैठक बोलाइएको छ । प्रदेशका आर्थिक मामिला तथा योजनामन्त्री रामबहादुर मगरले आगामी वर्षको बजेट प्रस्तुत गर्दैछन् । चालु आर्थिक वर्षका लागि उनले नै ३६ अर्ब २४ करोड ३५ लाखको बजेट ल्याएका थिए । आगमी बजेट ३७ अर्ब हाराहारीको हुने मुख्यमन्त्री हिक्मतकुमार कार्कीले बताए । झापाको गौरदह क्याम्पसमा शनिबार आयोजित कार्यक्रमलाई सम्बोधनका क्रममा उनले प्रदेशको बजेट निरन्तर घट्ने क्रममा रहेकाले आगामी आर्थिक वर्ष २०८२०८३ को बजेट ३७ अर्ब हाराहारीको हुने बताएका थिए । अहिले हामीले तानतुन पारेर ३७ अर्ब जतिको बजेट तयार गरिरहेका छौं,उनले भनेका थिए,वास्तविक स्रोतको अवस्था हेर्ने हो भने अहिले हामीसँग ३३ अर्ब बराबरको मात्र स्रोत छ । प्रदेश सरकारले बजेटमार्फत प्रत्यक्ष निर्वाचित सांसदलाई २ करोड ५० लाख छुट्याउने तयारी गरेको छ । सामानुपातिक सांसदलाई १ करोड ५० लाखका दरले बजेट दिइएको आर्थिक मामिला तथा योजना मन्त्रालय स्रोतले बतायो । सांसदका योजनाहरुमा भौतिक पूर्वाधार विकास मन्त्रालयमार्फत बजेट छुट्याएको हो ।"
संसदको क्यालेन्डरका विषयमा मुख्य सचेतक तथा प्रमुख सचेतकसँग छलफल गर्दै सभामुख,काठमाडौं : सभामुख देवराज घिमिरेले प्रमुख दलका मुख्य सचेतक तथा प्रमुख सचेतकसँग सिंहदरबारमा छलफल गर्न लागेका छन्। सभामुखका प्रेस सल्लाहकार शेखर अधिकारीका अनुसार आज बिहान ९ बजे संसदको क्यालेन्डर लगायतका विषयमा छलफल गर्न बैठक बोलाएका हुन्। यस अगाडि संसद सचिवालयले सार्वजनिक गरेको कार्यसूचीअनुसार २० गतेबाट बजेटमाथि छलफल प्रारम्भ हुने र २३ गते उपप्रधान तथा अर्थमन्त्री विष्णु पौडेलले बजेटमाथि उठेका जवाफमा स्पष्टीकरण दिने कार्यतालिका थियो। जेठ १३ गतेदेखि संसद अवरोध भएका कारण बजेटमाथिको छलफल समेतको कार्यतालिका प्रभावित भएको छ। विपक्षी दलले संसद अवरोध गरेपछि कार्यतालिका प्रभावित भएकाले नयाँ कार्यतालिका बनाउन लागिएको संसद् सचिवालयले जनाएको छ।
बर्खा लाग्यो कसरी बच्ने होला ?,"जाजरकोट : भूकम्पले घर भत्केपछि भेरी नगरपालिका१ रावत गाउँकी कुसमीदेवी रावत टिनको टहरामा बस्न थालेको डेढ वर्ष बितिसक्यो । दुई कोठाको सानो टिनको घरमा दुई बूढाबूढीको कष्टपूर्ण गुजारा चलिरहेको छ । एउटा कोठामा लत्ताकपडा र सरसमान छन् । अर्को कोठामा खाना पकाउने र त्यही सुत्ने गरिन्छ । कष्टपूर्ण तरिकाले दुई हिउँद, दुई गर्मीयाम र एक बर्खा झेलिसकेकी उनलाई यो बर्खा पनि कसरी काट्ने भन्ने पिरलोले सताइरहेको छ । टिनको टहरामा पानी चुहिएर हैरान बनाउन थालेको छ । हावासहितको पानी परेको दिन कोठाभित्रै पसेर सुत्नै सकिँदैन । सरकारले पक्की घर बनाइदेला भन्ने आसैआसमा दुई वर्ष बित्न लागिसक्यो । अहिले पनि घाम लाग्दा पोल्ने र पानी पर्दा चुहिने टिनको अस्थायी कटेरो (घर) मा बस्न बाध्य छौं, कुसमीदेवीले भनिन्, हाम्रो त बिजोग छ । पीडा कसले बुझिदिने ? उनीजस्तै अधिकांश भूकम्पपीडितको अवस्था यस्तै छ । २०८० कात्तिक १७ गते जाजरकोटलाई केन्द्र बिन्दु बनाएर गएको भूकम्पले जाजरकोट र रुकुमपश्चिममा ६० हजार बढी निजी आवासमा क्षति पुग्यो । ती परिवारलाई सरकारले अस्थायी आवासका लागि ५० हजार रुपैयाँ दियो । भूकम्पलगत्तै तत्काल नेताहरू आए । राहत बाँडे । सरकारमा रहेका मन्त्रीदेखि प्रधानमन्त्रीसम्मले पक्कीघर बनाइदिने आश्वासन पनि दिए । गैरसरकारी संघसंस्था पनि थुप्रै आए तर अहिले विस्तारै सबै हराउँदै गएका छन् । पीडितहरूको अवस्था दिनप्रतिदिन बिजोग बन्दै गइरहेको छ । भूकम्प प्रभावित बस्तीहरूमा नेताहरू देखिन छाडेका छन्, सरकारी उपस्थिति पातलिँदै गएको छ । राष्ट्रिय तथा अन्तर्राष्ट्रिय संघसंस्थाहरू पनि पुनर्निर्माणमा जुट्न सकेनन् । पीडितहरू सहयोग पाउला र पक्कीघर बनाउला भनेर कुर्दाकुर्दै निराश बन्न थालेका छन् । भूकम्प गएको लामो समयसम्म पनि क्षतिको विस्तृत तथ्यांक संकलन (डीडीए) हुन नसक्दा पुनर्निर्माण प्रक्रिया ओझेलमा परेको थियो । सरकारले गत फागुन अन्तिम साता जाजरकोटको रिम्नामा भूकम्पीय पुनर्निर्माण तथा पुनस्र्थापना आयोजना कार्यान्वयन एकाइ कार्यालय स्थापना गरेपछि पीडितहरूमा पुनर्निर्माणको काम अघि बढ्ने भो भनेर केही आशा पलाएको थियो ।कार्यालय उद्घाटन गर्न पुगेका गृहमन्त्री रमेश लेखकले जाजरकोट र रुकुमपश्चिममा गएको भूकम्पको पुनर्निर्माण र पुनस्र्थापनामा ढिलाइ नहुने बताएकै तीन महिना बितिसकेको छ । अहिलेसम्म जति भए पनि अब ढिला नहुने उनको जिकिर थियो । मन्त्री लेखकले वर्तमान सरकारले पुनर्निर्माण कार्यविधि, मापदण्ड, केही ऐन संशोधन गरेर विस्तृत क्षतिको आकलन (डीडीए)को काम अघि बढिसकेकाले पुनर्निर्माणले गति लिने र एउटा वडाको डीडीए सकियो भने त्यही वडाबाट पुनर्निर्माणको काम अघि बढाउने बताए पनि राष्ट्रिय विपद् जोखिम न्यूनीकरण तथा व्यवस्थापन प्राधिकरणले डीडीएकै काम अहिलेसम्म सकेको छैन । भूकम्प प्रभावित नागरिकका निजी घरको पुनर्निर्माणमा ढिलाइ हुँदा पीडितहरू निकै मर्कामा परेको नलगाड नगरपालिका प्रमुख डम्बरबहादुर रावतले बताए । पीडितहरू टिनको टहरामा कष्टपूर्वक गुजारा चलाउन बाध्य छन् । संघीय सरकारको अनुदान सहायताको आसमा पीडितहरू लामो पर्खाइपछि पनि सहायता नपाउँदा निराश छन्, नगरप्रमुख रावतले भने, पुनर्निर्माणका लागि स्थानीय तहसँग बजेट छैन, संघीय सरकार नागरिकका पीडा सुन्दैन । जाजरकोटका प्रमुख जिल्ला अधिकारी मेखबहादुर मग्रांतीले डीडीए गर्न र भेरीफाई गर्ने कार्य भइरहेकाले पुनर्निर्माणमा ढिलाइ भएको बताए । उनले भने, केही लाभग्राहीको केही दिन अघिमात्र भेरीफाई (प्रमाणीकरण) भएर स्थानीय तहमा लाभग्राहीको सूची पुगेको जानकारी पाएका छौं । स्थानीय तहले सोही सूचीको आधारमा माग गर्नेबित्तिकै आवश्यक बजेटका लागि प्राधिकरणमा सिफारिस गरेर पठाउँछांै । बजेट आउनेबित्तिकै पुनर्निर्माणको प्रक्रिया अघि बढ्छ । सरकारले निजी आवासको पुनर्निर्माणका लागि प्रतिपरिवार ४ लाख रुपैयाँ दिने घोषणा गरेको छ । प्राधिकरणले जाजरकोट र रुकुमपश्चिममा डीडीएका लागि ७५ जना प्राविधिकहरू परिचालन गरेर काम भइरहेको जनाएको छ । डीडीएको काम करिब ८० प्रतिशतभन्दा बढी सकिसकेको छ प्राधिकरणका प्रवक्ता उपसचिव रामबहादुर केसीले भने, डीडीए भएर विपद् पोर्टलमा इन्ट्री भइसकेकाको प्रमाणीकरण गर्ने कार्य पनि भइरहेको छ । रुकुमपश्चिमका करिब ६ हजार र जाजरकोटका करिब ४५ सय लाभग्राहीको प्रमाणीकरण गरेर स्थानीय तहमा पठाइसकेका छौं । स्थानीय तहले रिपोर्टअनुसार पुनर्निर्माण गर्नुपर्ने र प्रबलीकरण गर्नुपर्ने छुट्ट्याएर आवश्यक रकम जिल्ला विपद् व्यवस्थापन समितिमार्फत माग गरेपछि बजेट उपलब्ध हुन्छ र पुनर्निर्माणको काम अघि बढ्छ । १ सय ५४ जनाको ज्यान जाने गरी जाजरकोट र रुकुमपश्चिममा गएको भूकम्पले दर्जनौं सरकारी कार्यालय, स्वास्थ्य संस्था, विद्यालय, मठमन्दिर, पुरातात्त्विक सम्पदामा समेत क्षति पुगेको थियो । ती संरचनाको समेत पुनर्निर्माण हुन सकेको छैन ।"
"केदारनाथ जाँदै गरेको हेलिकप्टर दुर्घटना, ७ जनाको मृत्यु","काठमाडौं : भारतको उत्तराखण्डस्थित केदारनाथ धाममा आज बिहान हेलिकप्टर दुर्घटना हुँदा ७ जनाको मृत्यु भएको छ। गौरीकुण्ड क्षेत्रको त्रिजुगीनारायण नजिकै दुर्घटना हुँदा हेलिकप्टरमा सवार ७ जनाको मृत्यु भएको बताइएको छ। मृत्यु हुनेमा एक बच्चा पनि छन्। देहरादूनबाट केदारनाथ जाँदै गर्दा दुर्घटनाग्रस्त हेलिकप्टर आर्यन कम्पनीको हो। खराब मौसमका कारण दुर्घटना भएको बताइएको छ। उत्तराखण्डका मुख्यमन्त्री पुष्कर सिंह एक्समा लेखेका छन्, रुद्रप्रयाग जिल्लामा हेलिकप्टर दुर्घटना भएको धेरै दु:खद खबर प्राप्त भएको छ। उनका अनुसार अहिले दुर्घटनास्थलमा एसडीआरएफ र स्थानीय प्रशासन उद्धारमा खटिएका छन्। भारतीय सञ्चारमाध्यमका अनुसार हेलिकप्टर नोडल अधिकारी राहुल चौबे र जिल्ला विपद् व्यवस्थापन अधिकारी नन्दन सिंह राजवारले नेपाली मूलका महिलाहरूले दुर्घटनाको बारेमा रिपोर्ट गरेको जानकारी दिए। दुर्घटनाको समयमा, उनीहरू गौरीकुण्डमाथि घाँस काटिरहेका थिए र उनीहरूले दुर्घटना देखेपछि तुरुन्तै प्रहरीलाई फोनमार्फत जानकारी गराएका थिए।"
"इरानी आक्रमणबाट इजरायलमा चारजनाको मृत्यु, १०० बढी घाइते","एजेन्सी : इजरायली आपतकालीन सेवा मेगन डेभिड एडोम (एमडीए)ले तेल अभिभको दक्षिणमा रहेको बाट याम सहरको एक भवनमा इरानी आक्रमणबाट चारजनाको मृत्यु भएको छ। १०० भन्दा बढी घाइते भएको बताएको छ। मृत्यु हुनेमा दुई महिला,एक बालक र एक बालिका रहेका छन्। इजरायली मिडियाका अनुसार उत्तरी सहर ताम्रा र हाइफा नजिकैको आवासीय क्षेत्रमा पनि आक्रमण भएको थियो जसमा दुवै ठाउँमा कम्तीमा पाँचजनाको मृत्यु भएको थियो। इरानले पनि इजरायलमाथि आक्रमण गरेको छ। इजरायलले इरानको आणविक कार्यक्रमसँग सम्बन्धित पूर्वाधारलाई पनि निशाना बनाएको दाबी गरेको छ। यसका साथै, इरानको इस्लामिक रिभोलुसनरी गार्ड कोर्प्स () ले इजरायललाई चेतावनी दिएको छ कि यदि इजरायलले इरानमाथि आक्रमण जारी राख्यो भने इरानले इजरायलमाथि अझ तीव्र गतिमा आक्रमण गर्नेछ।"
आखिर किन ज्येष्ठ नागरिकप्रति दुर्व्यवहार ?,"सायद हामी सबैलाई थाहा नै होला, बुढ्यौली कुनै रोग व्यवधान भई एक प्राकृतिक विशेषता होे । यसलाई हामी चाहेर पनि रोक्न सक्दैनौं । र, अहिले युवा भनिएका सबै भोलि हुने भनेकै वृद्ध नै हो । केही दशकयता वृद्धवृद्धालाई ज्येष्ठ नागरिक भन्न थालिएको छ । पश्चिमी मुलुकमा ६५ माथिको उमेरलाई ज्येष्ठ नागरिक मानिन्छ भने नेपालमा ज्येष्ठ नागरिक ऐन २०६३ का अनुसार ६० वर्ष पूरा गरेको नागरिकलाई ज्येष्ठ नागरिक भनिन्छ । ज्येष्ठ नागरिकको बारेमा चर्चा गर्दा उहाँहरू जिउँदो इतिहास हो । समाजको आधार, हाम्रा मार्गदर्शक, विकासका प्रेरक, लामो जीवन भोगाइबाट प्राप्त गरेका व्यावहारिक ज्ञान र अनुभवका भण्डार पनि हुन् । ज्येष्ठ नागरिक भनेका हाम्रा अग्रजहरू हुन् । भावी सन्तान पनि सुदूर भविष्यका ज्येष्ठ नागरिक नै हुन् । हामी सबैलाई अगाडि बढ्न योगदान दिनु हुने अग्रज ज्येष्ठ नागरिकको अवस्था कस्तो छ त ? उहाँहरूप्रति हुने दुर्व्यवहारको बारेमा घरपरिवार, समाज र राज्यले कसरी हेरेको छ ? उहाँहरू पनि आफूप्रति हुने दुर्व्यवहारबारे कति जानकार हुनुहुन्छ ? उनीहरूका समस्याको समाधानतर्फ लाग्नु सबैको कर्तव्य हो । किनकि, उहाँहरूको समस्या हामी सबैको साझा समस्या हो, राज्यको समस्या हो । साथै विश्वकै समस्या हो । बुढ्यौलीपनसँगै शारीरिक क्षमता र सम्भार गर्ने क्षमता घट्दै जान्छ । पहिला गर्न सकेको काम गर्न नसक्ने अर्थात् असमर्थ हुँदै जान्छ । यसरी शरीरको क्षमता जति जति घट्दै जान्छ, त्यति त्यति तनाव र पीडा पनि बढ्दै जाने गर्छ । साथै, जैविक सिद्धान्तअनुसार हेर्दा बुढेसकालमा कान कम सुन्ने, दाँत झर्ने, कपाल फुल्ने, जोर्नी दुख्ने, पाचन शक्ति कमजोर हुने लगायत दम, बाथ, श्वासप्रश्वाससम्बन्धी समस्या, मुटु रोग, डर तथा चिन्ता जस्ता रोगले ग्रस्त पारी वृद्ध उमेरलाई रोगी जस्तै बनाइदिन्छ । मानिसले जीवनकालमा विभिन्न जटिल चरणहरू पार गर्छ । मानिसले जीवनको शैशवकालदेखि नै आइपरेका समस्यामाथि प्रभावकारी रूपमा समायोजन गर्दै अगाडि बढ्न नसकेमा पछिल्ला दिनहरू वा वृद्ध जीवन कष्टमय हुन जान्छ । बुढेसकालका अमिल्दा प्रवृत्ति, व्यवहार, विश्वासहरू देखिनु यसकै उपज हो भनी मनोसामाजिक सिद्धान्तले बताउँछ । अन्य तत्वहरूले पनि असर गर्छ, जस्तै विकास र प्रविधिले छोए पनि मानिसले राम्रो स्वास्थ्य प्राप्त गर्न सकेको पाइँदैन । विभिन्न किसिमका खतरनाक रोगहरू तथा अन्य धेरै समस्याहरू सृजना हँुदै गएको छ । जसलाई समाधान गर्न रोगका साधारण कारणहरूका बारेमा मात्र खोजी गरेर सम्भव छैन । किनकि, मानिसको स्वास्थ्यलाई प्रभाव पार्न सक्ने रोगको उपस्थिति तथा अनुपस्थितिबारे चिकित्सा पद्धति तथा डाक्टरी उपचार गराइन्छ । अधिकांश रोग प्रत्यक्ष निर्धारक तत्वहरूले भन्दा पनि अप्रत्यक्ष वातावरणमा रहेका धेरै प्रतिकूल तत्वका एवं दुर्व्यवहारका कारणले पनि निम्तिन्छन् । जस्तै व्यक्तिको अवधारणा, वंश, संस्कृति, विश्वास प्रणाली, खानपानशैली, सापेक्षित आम्दानीको तह, शिक्षा र आवासमा पहँुच, जीवनको अवसरहरू, बस्ने ठाउँको वातावरण, राजनीतिक परिवेश, सामाजिक अवस्था, समाजका विभिन्न खाले विभेद जस्तै महिला, पुरुष, जाति विशेष, धनी र गरिब, गाउँ र सहर, धर्म विशेषजस्ता विभेदले तथा दुर्व्यवहारका कारणले स्वास्थ्यमा नकारात्मक असर पार्ने गरेको हुन्छ । त्यसैले व्यक्ति तथा समुदायमा हुन सक्ने दुर्व्यवहार रोक्न समाजमा व्याप्त यस्ता विभेदलाई न्यायोचित किसिमको स्रोत तथा साधनहरूमा जनसमुदायको पहँुच बढाउनुपर्छ । यसरी, आर्थिक, सामाजिक, सांस्कृतिक, राजनीतिक र शैक्षिक क्षेत्रमा सशक्तीकरण गरेमा मात्र ज्येष्ठ नागरिकप्रति हुने दुर्व्यवहार रोक्न सकिन्छ । ज्येष्ठ नागरिकप्रति हुने दुर्व्यवहार धेरै प्रकारका छन् । तीमध्ये मुख्य दुर्व्यवहार जस्तै शारीरिक दुर्व्यवहार, मानसिक दुर्व्यवहार, आर्थिक दुर्व्यवहार, उपेक्षा, पेलान, एक्ल्याउने, घृणा गर्ने, मायालु तरिकाले हिंसा गर्ने, समयमा उपचार उपलब्ध नगाउने, सामाजिक बहिष्कार गर्ने, आदि । यस्ता अमानवीय व्यवहारले ज्येष्ठ नागरिकलाई मात्र होइन, समाजलाई नै नकारात्मक असर पार्दछ । यसतर्फ विश्व लागेको पाइन्छ । हामी ज्येष्ठ नागरिक दुर्व्यवहार विरुद्धको विश्व चेतना दिवस २०२५ को सुअवसरमा छौं । यो दिवस सन् २००६ देखि प्रत्येक वर्ष जुन १५ मा मनाइँदै आएको छ । जुन अन्तर्राष्ट्रिय ज्येष्ठ नागरिक दुर्व्यवहार रोकथाम सञ्जाल र विश्व स्वास्थ्य संगठनको साझेदारीमा सुरु भएको हो । सन् २०११ मा संयुक्त राष्ट्रसंघको महासभाले औपचारिक रूपमा यस दिवसलाई मान्यता दिएको हो । संयुक्त राष्ट्रसंघको प्रस्तावले यस दिनलाई ज्येष्ठ नागरिकको उमेर र मानव अधिकारसम्बन्धी अन्तर्राष्ट्रिय पात्रोको हिस्सा बनाएको छ । ज्येष्ठ नागरिकमाथि हुने दुर्व्यवहार सबैभन्दा कम रिपोर्ट हुने गरिएकाले त्यति धेरै उजागर नभई लुकेर रहेका मानव अधिकार उल्लंघनमध्ये एक हो भनेर प्रस्टसमेत पारेको छ । विश्व ज्येष्ठ नागरिक दुर्व्यवहार जागरुकता दिवस २०२५, ज्येष्ठ नागरिकहरूमाथि हुने दुर्व्यवहारमा केन्द्रित हुने छ भन्ने अपेक्षा राखेको पनि छ । जस्तै, नर्सिङ होम र दीर्घकालीन हेरचाह सुविधाहरूलगायत संस्थागत संरचनाहरू समुदायमा बस्दा बस्दै पनि अधिकांश ज्येष्ठ नागरिकहरू धेरैका लागि वास्तविक आवश्यकता हो । संस्थागत हेरचाहका उपयोग कर्ताहरूको अधिकार, सुरक्षा र मर्यादाको रक्षा गर्ने चिन्ता अत्यन्त महत्वपूर्ण पक्ष हो । साथै, कोभिड१९ समयमा वृद्धवृद्धाप्रति दीर्घकालीन हेरचाह संस्थाहरूमा देखिएका दुर्व्यवहार र बेवास्ता गरिएका घटनाहरूका पीडादायी रिपोर्टहरू तयार गरिएका थिए । त्यसमा सशक्त अनुगमन नियमन गर्ने निकाय, तथ्यांंक दुरुस्त राख्ने तालिम प्राप्त कर्मचारीहरूको अभाव देखिएको पाइएको थियो । जसले गर्दा पर्याप्त चेतनशील समूहसमाजमुलुकमा पुनः दुर्व्यवहार र उपेक्षाका लागि उच्च जोखिमपूर्ण अवस्थाहरू सिर्जना भइरहेको छ । विश्व स्वास्थ्य संगठनद्वारा समर्थित एक अध्ययनका अनुसार लगभग ६४५ संस्थागत कर्मचारीहरूले अघिल्लो वर्ष दुर्व्यवहार व्यवहार गरेको स्वीकारेका छन् जसले प्रणालीगत परिवर्तनको तत्काल आवश्यकतालाई उजागर गर्छ । यसै शिलशिलामा यो पनि मनन गरौं, स्वतन्त्र विज्ञले आफ्नो विषयगत प्रतिवेदनमा उमेरवादलाई मूल कारणको रूपमा औंल्याउनु भएको छ । संस्थाहरूमा ज्येष्ठ नागरिकहरूलाई दुर्व्यवहार र उपेक्षाबाट रोक्न र संरक्षण गर्न अनुगमन प्रक्रियाहरू लागू गर्न सिफारिस गर्नुभएको छ । जुन २०२३ मा ओएचसीएचआरद्वारा आयोजित बैठकका विज्ञहरूले घरेलु र संस्थागत दुवै परिवेशमा ज्येष्ठ नागरिकविरुद्ध हुने हिंसालाई सम्बोधन गर्न कानुनी ढाँचाहरूलाई सुदृढ पार्न, पहुँचयोग्य न्याय र रिपोर्टिङ संयन्त्रहरू स्थापना गर्ने लगायतका सिफारिस पनि गरेका थिए । यस कार्यक्रमको मुख्य उद्देश्य भनेको असल अभ्यास र कमीकमजोरी दुवैलाई जोड दिई संस्थागत हेरचाहमा रहेका ज्येष्ठ नागरिकहरूको अधिकारको संरक्षणका लागि बलियो, प्रमाणमा आधारित प्रयासहरूको लागि आह्वान गरिने प्रस्ट पारेको छ । अब हामी सबैले यस्ता ज्येष्ठ नागरिकप्रति हुने दुर्व्यवहार पाल्नु तथा सहेर बस्नु हुँदैन । यस्ता समस्याको समाधान गरे दिवस अति महत्वपूर्ण समय हो । प्रधान राष्ट्रिय ज्येष्ठ नागरिक महसंघका पूर्वअध्यक्ष हुन् ।"
उच्च रक्तचाप र मधुमेहका बिरामी पत्ता लगाउन निःशुल्क शिविर,सिरहा : सिरहाको लहान नगरपालिकाले उच्च रक्तचाप र मधुमेहका बिरामी पत्ता लगाउन निःशुल्क शिविर सुरु गरेको छ। नगरपालिकाले घरघरमै स्वास्थ्यकर्मी पठाएर उच्च रक्तचाप र मधुमेहका बिरामी पत्ता लगाउन आइतबारदेखि वडा नम्बर १२ पडरियाबाट निःशुल्क शिविर सुरु भएको हो। चेकजाँच गरेर बिरामी पत्ता लागेमा थप उपचारका लागि स्वास्थ्य संस्थामा पठाइने नगरपालिकाले जनाएको छ। नियमित औषधी सेवन गरिरहेका बिरामीलाई शिविरमार्फत औषधी पनि वितरण भइरहेको मेयर महेश चौधरीले जनाएका छन्। समयमै रोग पहिचान भएमा उपचार गर्न सजिलो होस भनेर यो कार्यक्रम सञ्चालन गरेको मेयर चौधरीको भनाइ छ। नगरपालिकामा १२ वटा स्वास्थ्य चौकी र ४ वटा आधारभूत स्वास्थ्य केन्द्र रहेका छन्।
