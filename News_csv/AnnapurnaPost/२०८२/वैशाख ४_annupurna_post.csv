शीर्षक,विवरण
"फागुनमा राष्ट्रिय महाधिवेशन गर्ने रास्वपाको निर्णय, सातवटै प्रदेशमा तोकिए इन्चार्ज","काठमाडौं : राष्ट्रिय स्वतन्त्र पार्टी (रास्वपा)ले आउँदो फागुनमा राष्ट्रिय महाधिवेशन गर्ने निर्णय गरेको छ। बिहीबार पार्टी कार्यालय बनस्थलीमा बसेको केन्द्रीय समितिको बैठकले फागुन ७, ८ र ९ गते चितवनमा राष्ट्रिय महाधिवेशन गर्ने निर्णय गरेको हो। कार्यवाहक प्रवक्ता मनिष झाले महाधिवेशनअघि वडादेखि प्रदेशसम्मको अधिवेशन गर्न पनि निर्देशन दिइएको बताए। उनका अनुसार आगामी असोजसम्म वडा अधिवेशन, कात्तिकसम्म पालिका अधिवेशन, मंसिरसम्म जिल्ला अधिवेशन र माघ १५ सम्म प्रदेश अधिवेशन सम्पन्न गरिसक्नुपर्ने छ। त्यस्तै पार्टीको प्रादेशिक समिति र मातहतका संरचनालाई सशक्त बनाउन सातवटै प्रदेशको इन्चार्ज तोकिएको छ। जसमा कोशी प्रदेशमा सन्तोष परियार, मधेस प्रदेशमा मनिष झा, बागमती प्रदेशमा लिमा अधिकारी, गण्डकी प्रदेशमा शिशिर खनाल, लुम्बिनी प्रदेशमा विपिन कुमार आचार्य, कर्णाली प्रदेशमा गणेश पराजुली र सुदूरपश्चिम प्रदेशमा हरि ढकाललाई जिम्मेवारी दिइएको छ। रास्वपाले आन्दोलनरत शिक्षकहरूको माग न्यायोचित तरिकाबाट सम्बोधन गर्न सरकारसँग मागसमेत गरेको छ भने वैशाख १२ गतेदेखि सुरु हुने संसद अधिवेशनमा सशक्त रूपमा प्रस्तुत हुन रास्वपा संसदीय दललाई निर्देशन दिइएको प्रवक्ता झाले बताए। त्यस्तै कार्यवाहक सभापति डोलप्रसाद अर्यालले सामाजिक सञ्जालमा देखिने अमर्यादित, अशिष्ट, अभद्र प्रवृत्तिलाई पार्टी पंक्तिबाट निरुत्साहित गर्न निर्देशन दिए।"
मलेसियामा लुकीछिपी काम गर्ने चार नेपाली निष्कासित,"काठमाडौं : मलेसियाले गैरकानुनी रूपमा बसोबास गर्ने तीन जना नेपालीलाई निष्कासन गरेको छ। मलेसियाको अध्यागमन प्रहरीले उनीहरूलाई पक्राउ गरी निष्कासन गरेको हो। निष्कासनमा पर्नेमा तामाङ, थारू, शर्मा र राना मगर थरका एकएक जना रहेका छन्। उनीहरूलाई मालिन्दो एयरको विमानबाट नेपाल फर्काइएको स्रोतले जानकारी दिएको छ। उनीहरूले मलेसियामा लुकीछिपी काम गरेको पाइएपछि त्यहाँको प्रहरीले नियन्त्रणमा लिएको थियो। पक्राउ परेका उनीहरूमाथि अनुसन्धान गरी नेपाल निष्कासन गरिएको स्रोतको भनाइ छ। वैदेशिक रोजगारीको प्रमुख गन्तव्य रहेको मलेसियामा धेरै नेपालीहरू अवैधरूपमा काम गरिरहेको बताइन्छ। त्यस्ता नेपालीहरू दिनहुँ पक्राउ पर्ने गरेको मलेसियाका नेपाली संघसंस्थाहरूले जनाएका छन्। भिसाको म्याद सकेर लुकीछिपी बस्ने, राम्रो काम नभएपछि भागेर लुकीछिपी काम गर्ने नेपालीहरू पक्राउ पर्ने गरेको त्यहाँका नेपालीहरूको भनाइ छ। यो पनि पढ्नुस्: मलेसियामा नेपालीमाथि ठूलो धरपकड, एकैपटक २६ जना निकालिए"
सधैं बाह्य सहयोगको भरमा मुलुक रहिरहन हुँदैन : परराष्ट्रमन्त्री राणा,काठमाडौं : परराष्ट्रमन्त्री आरजु राणा देउवाले देश बनाउने जिम्मेवारी देशभित्रकै नागरिकको भएको बताएकी छन्। बिहीबार काठमाडौंमा आयोजित एक कार्यक्रममा उनले देश बन्दैन भन्नेहरूको पछि नलाग्न आग्रह गर्दै देश बनाउने जिम्मेवारी देशभित्रकै नागरिकको भएको बताइन्। मन्त्री राणाले सधैं बाह्य सहयोगको भरमा मुलुक रहिरहन नहुने भन्दै युवा शक्तिको परिचालन गर्दै स्वदेशमा नै उत्पादनमा जोड दिनुपर्ने बताइन्। यसका लागि सही नीति बनाउनुपर्ने उनको भनाइ छ। आफू विदेश जाँदा नेपालको परराष्ट्रमन्त्री भनेपछि इज्जत गर्ने भन्दै उनले देशमा आएपछि राष्ट्रिय माहोल बिग्रिएको देख्दा आफूलाई दुःख लाग्ने गरेको उल्लेख गरिन्। परराष्ट्रमन्त्री राणाले राजावादीको जुलुसमा हजार जना जम्मा नहुँदा पनि अन्य देशका मिडियाहरूले नेपालमा सत्ता नै पल्टिन लागेजस्तो गरेर प्रचार गरेको आरोप लगाइन्। उनले सञ्चारमाध्यमले राम्रा कुराको नभइ नराम्रो कुराको प्रचार गर्ने गरेको जिकिर गरिन्। राणाले मन्त्रीको कुर्सीमा भोलि जो पनि आउनसक्ने भन्दै पदलाई प्रमुख कुरा नठान्न सुझाव दिइन्।
वीरगन्जमा लगाइएको अनिश्चितकालीन निषेधाज्ञा भोलि बिहानदेखि हट्ने,"वीरगन्ज : वीरगन्जमा स्थानीय प्रशासनले गत आइतबार राति १२ बजेदेखि लगाएको अनिश्चितकालीन निषेधाज्ञा हटाउने भएको छ। बिहीबार साँझ बसेको जिल्ला सुरक्षा समितिको बैठकले वीरगन्जमा आइतबारदेखि लगाइएको निषेधाज्ञा शुक्रबार बिहान ७ बजेदेखि हटाउने निर्णय गरेको हो। गत शनिबार दिउँसो हनुमान जन्मोत्सवका अवसरमा निकालिएको शोभायात्रामा दुई फरक धार्मिक समुदायबीच विवाद र झडप भई स्थिति तनावग्रस्त बनेपछि स्थानीय प्रशासनले वीरगन्जमा शनिबार बेलुकीदेखि कर्फ्यु लगाएको थियो। त्यसपछि आइतबार राति १२ बजेदेखि कर्फ्यु हटाएर अनिश्चितकालीन निषेधाज्ञा लगाएको थियो। शनिबारदेखि तनावपूर्ण बनेको वीरगन्जको अवस्था सामान्य हुँदै गएकाले शुक्रबार बिहान ७ बजेदेखि लागू हुने गरी निषेधाज्ञा हटाउने निर्णय भएको पर्साका प्रमुख जिल्ला अधिकारी गणेश अर्यालले बताए। त्यसअघि बिहीबार दिउँसो प्रजिअ अर्यालयसहित जिल्लाका सुरक्षा निकायका प्रमुखहरूले जिल्ला प्रशासन कार्यालयमा राजनीतिक दलका नेताहरूसँग वीरगन्जको पछिल्लो अवस्थाका बारेमा छलफल गरेका थिए। पछिल्लो समय वीरगन्जको अवस्था सामान्य बन्दै गएको तथा सर्वसाधारण नागरिकको जीवनयापनलाई मध्यनजर गरेर सहज शुक्रबार बिहान ७ बजेदेखि निषेधाज्ञा हटाउने निर्णय गरिएको प्रजिअ अर्यालले बताए। शनिबार भएकोको घटनामा स्थिति नियन्त्रणमा लिने प्रयासमा प्रहरीले १४५ राउण्ड अश्रु ग्यास र दुई राउण्ड हवाइ फायर गरेको थियो। उक्त घटनामा प्रहरीतर्फ नेपाल प्रहरीका प्रहरी उपरीक्षक, सशस्त्र प्रहरी नायब उपरीक्षकसहित २५ जना र प्रदर्शनकारीतर्फ १५ जना बढी घाइते भएका थिए। शनिबार हनुमानको जन्मोत्सवको अवसरमा वीरगन्जमा निकालिएको शोभायात्रा नगरपरिक्रममा गर्ने क्रममा छपकैया पुगेपछि ढुंगामुढा भएपछि दुई समुहबीच झडप सुरु भएको थियो। त्यसक्रममा छपकैयाका दुईवटा बिरियानी हाउस, केही मासु पसल, एउटा औषधि पसलका साथै निजी घरमा तोडफोड गरियो। बिरयानी हाउसका फर्निचर, फ्रिज, चुल्हो, काउण्टर लगायतका सामान सडकमा ल्याएर आगजनी पनि गरिएको थियो। त्यसैक्रममा त्यहाँ ८ भन्दा बढी मोटरसाइकलमा आगजनी गरिएको थियो।"
नेपाल प्रहरीका ६ जनालाई एआइजीमा बढुवा गर्न सिफारिस,"काठमाडौं : गृह मन्त्रालयले नेपाल प्रहरीका ६ जना डीआइजीलाई अतिरिक्त प्रहरी महानिरीक्षक (एआइजी) पदमा बढुवाका लागि सिफारिस गरेको छ। बढुवा समितिको बिहीबार बसेको बैठकले चन्द्र कुबेर खापुङ, लालमणि आचार्य, कृष्णहरि शर्मा पोखरेल, दानबहादुर कार्की, राजन अधिकारी र डा मनोज कुमार केसीलाई एआइजीमा बढुवाका लागि सिफारिस गरेको हो। प्रहरी नियमावली, २०७१ को उपनियम २७ को उपनियम (४) अनुसार उनीहरूलाई एआइजी पदका लागि बढुवा सिफारिस गरिएको गृह मन्त्रालयले जानकारी दिएको छ।"
हेपी ल्यान्ड फनपार्कमा करेन्ट लागेर एक कामदारको मृत्यु,झापा : झापाको हेपी ल्यान्ड फनपार्कमा करेन्ट लागेर एक कामदारको मृत्यु भएको छ। कनकाई नगरपालिका २ स्थित हेपी ल्यान्ड फनपार्कमा सोही फनपार्क भित्रको बिजुलीको काम गर्दै आइरहेका शिवसताक्षि नगरपालिका ९ निवासी ४५ को सन्तोष लिम्बुको करेन्ट लागेर मृत्यु भएको जिल्ला प्रहरी कार्यालय झापाले जनाएको छ। प्रहरीका अनुसार बिहीबार दिउँसो साढे ४ बजेको समयमा फनपार्कभित्र बिजुली मर्मत गर्ने क्रममा लिम्बुलाई करेन्ट लागेको थियो। करेन्ट लागेर घाइते भएका लिम्बुलाई कनकाई नगर अस्पताल सुरुङ्गा पुर्याउनासाथ चिकित्सकले मृत घोषित गरेका थिए। घटनाको बारेमा प्रहरीले थप अनुसन्धान गरिरहेको जनाइएको छ।
दोहोरोपना हटाएर स्वास्थ्य बीमा उपचार प्रोटोकल बनाउने तयारी,"काठमाडौंः स्वास्थ्य तथा जनसंख्या मन्त्री प्रदीप पौडेलले स्वास्थ्य बीमा अन्तर्गतको आधारभूत सेवामा देखिएको दोहोरोपना हटाएर सुधारिएको प्रोटोकल निर्माणको तयारी थालेका छन्। यसका लागि उनले स्तरीय प्रोटोकल तयार पार्न मन्त्रीस्तरीय निर्णय गर्दै विज्ञ समिति गठन गरेका हुन्। कतिपय अवस्थामा आधारभूत स्वास्थ्य सेवामा दोहोरोपना आइरहेको देखिएकाले त्यसलाई सुधार गरी मापदण्ड बनाउनका लागि समिति गठन गरिएको मन्त्रालयको गुणस्तर मापन तथा नियमन महाशाखा प्रमुख डा सरोज शर्माले जानकारी दिए। हाल विभिन्न स्थानीय तहहरूले आधारभूत सेवामा निःशुल्क औषधीका लागि रकम विनियोजन गरे पनि स्वास्थ्य बीमामा समेत दाबी आउँदा भुक्तानी दायित्व बढेको र खर्चको दोहोरोपना देखिएको विज्ञहरुले बताउने गरेका छन्। एक महिनाभित्र प्रतिवेदन दिने गरी गठन गरेको समितिले स्तरीय निदान तथा उपचार प्रोटोकल समेत तयार पार्नेछ। यसका लागि स्वास्थ्य सेवा विभागका पूर्व महानिर्देशक डा राजेन्द्र पन्त नेतृत्वको समिति गठन गरिएको छ। समितिले प्रथम सेवा बिन्दुमा उपलब्ध हुने सेवामा प्रष्टताका लागि समेत सुझाव दिने कार्यादेश प्राप्त गरेको छ। यसका अलावा बिरामी रेफर गर्ने अवस्था तथा विधिसमेत समितिले निर्धारण गर्नेछ। समितिलाई आधारभूत सेवाबाहेक बीमामार्फत प्राप्त हुने सेवा प्याकेजसमेत निर्धारणका लागि कार्यादेश दिइएको मन्त्रालयका प्रवक्ता डा प्रकाश बुढाथोकीले बताए। सरकारको निःशुल्क स्वास्थ्य कार्यक्रम स्थानीय तह, प्रदेश र संघबाट लागु भएको विवरण र सूची तयार पारेर दोहोरोपना हटाउन पनि समितिले काम गर्ने उनले बताए। समितिले स्वास्थ्य तथा जनसंख्या मन्त्रालयले उपलब्ध गराउने निःशुल्क औषधी स्वास्थ्य बीमामा कसरी प्रयोग गर्ने भन्ने विषयमा समेत प्रष्टता ल्याउने अपेक्षा गरिएको छ। समिति सदस्यमा जनस्वास्थ्य विज्ञ भोगेन्द्र डोटेल, विज्ञ राम भण्डारी, मन्त्रालयकी मेसु डा सुनिता लम्साल तथा सदस्य सचिवमा उपचारात्मक सेवा महाशाखाका वरिष्ठ मेसु डा अमृत पोखरेल चयन भएका छन्।"
शुक्रबार देशका यी स्थानमा हुने छ वर्षा,"काठमाडौं : शुक्रबार कोशी प्रदेश लगायत बाँकी पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहनेछ। मौसम पूर्वानुमान महाशाखाका अनुसार कोशी प्रदेश र बागमती प्रदेशका थोरै स्थानहरूमा तथा मधेश प्रदेश, गण्डकी प्रदेश, लुम्बिनी प्रदेशसहित बाँकी पहाडी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश र गण्डकी प्रदेशको उच्च पहाडी तथा हिमाली भूभागका थोरै स्थानहरूमा हल्का वर्षाहिमपातको सम्भावना रहेको छ। शुक्रबार राति कोशी प्रदेश, मधेश प्रदेश, बागमती प्रदेश र गण्डकी प्रदेश लगायत देशको पहाडी भूभागमा आंशिक बदली रही बाँकी भूभागमा भागमा मुख्यतया सफा रहनेछ। कोशी प्रदेशका थोरै स्थानहरूमा तथा मधेश प्रदेश लगायत बागमती प्रदेश र गण्डकी प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको महाशाखाले जनाएको छ।"
धनगढीलाई हराउँदै चितवन प्लेअफमा,"काठमाडौं : नेपाल सुपर लिग (एनएसएल)मा चितवन एफसीले धनगढी एफसीलाई हराउँदै प्लेअफमा पुगेको छ। बुधबार त्रिपुरेश्वरस्थित दशरथ रंगशालामा भएको खेलमा चितवनले धनगढीलाई ३१ ने पराजित गरेको हो। धनगढीको यो पहिलो हार हो। हालसम्म अपराजित रहेको धनगढी यसअघि नै प्लेअफमा पुगिसकेको छ। आजको खेलमा चितवनले धनगढीलाई पराजित गरेसँगै काठमाडौँको भने प्लेअफ खेल्ने सम्भावना सकिएको छ। चितवन तेस्रो स्थानमा रहँदै पोखरा थन्डर्ससँग एलिमिनेटर खेल्नेछ। लिगको अन्तिम खेलको रूपमा रहेको यो खेल सकिएसँगै प्लेअफ खेल्ने चार टिमको टुङ्गो लागेको छ। पहिलो स्थानमा रहँदै ललितपुर सिटी एफसीले क्वालिफायर एकमा धनगढीसँग भेट गर्नेछ भने एलिमिनेटरमा पोखरा र चितवनले एकअर्कासँग भिड्नेछन्। आजको खेलमा धनगढीका लागि सातौँ मिनेटमा जज प्रिन्स कार्कीले खेलको मध्य भागबाट उत्कृष्ट गोल गरे। उनले मैदानको मध्यभागबाट गरेको प्रहारमा एफसी चितवनका गोलकिपर अमर नाइटले कुनै पनि मौका पाएनन्। खेलको १४औं मिनेटमा चितवनले पेनाल्टी मार्फत बराबरी गोल फर्कायो। चितवनका लागि नोदिर माभ्लोनोभले पेनाल्टी गोल गरे। धनगढीका गोलकिपर जियारथ शेखले सही दिशातर्फ डाइभ गरे पनि बल रोक्न भने सकेनन्। पहिलो हाफमा थप गरिएको पहिलो मिनेटमा चितवनले दोस्रो गोल गर्यो। चितवनका लागि जय गुरुङ्गले गोल गर्दै टिमलाई पहिलो हाफमा २१ अग्रता दिलाए। छिरिङ गुरुङले दायाँ तर्फबाट दिएको क्रसलाई हल्का टच गर्दै जाली चुमाएका हुन्। टस पहिलो हाफमा २१ को अग्रता लिएको चितवनले खेलको ५१ औँ मिनेटमा धनगढीका अमृत श्रेष्ठको खुट्टामा लाग्दै आत्मघाती गोल को रूपमा एक गोल उपहार पायो। भिक्टर मान्सारेले डिबक्सको दायाँ तर्फबाट हानेको क्रस डिफेन्ड गर्ने क्रममा अमृतलाई लागेर गोल भएको हो। शीर्षस्थानमा रहेको ललितपुरले छ खेलबाट तीन जित तीन बराबरीसँगै १२ अंक जोडेको छ। धनगढीले समान ६ खेलबाट ३जीत २ बराबरी र १हार सहित ११ अंक, चितवनले भने अन्तिम खेलमा धनगढीलाई हराउँदै ६ खेलबाट ३ जित १ बराबरी र २ हार सहित१० अंक बटुल्दै अंकतालिकाको तेस्रो स्थानमा रहेर प्ले अफ खेल्ने छ। पोखराले भने सामान ६ खेलबाट २ जित २ बराबरी २ हार सहित ८ अंक जोड्दै चौथो स्थानमा रहँदै प्लेअफ खेल्ने छ।"
ढल्केबर सबस्टेसन आगलागीको अध्ययन तथा निरीक्षण गर्न टोली ढल्केबरमा,"काठमाडौं : नेपाल विद्युत् प्राधिकरणको बुधबार आगलागी भएको ढल्केबर सबस्टेसनको अध्ययन तथा निरीक्षण गर्न टोली पुगेको छ। प्राधिकरणका कार्यकारी निर्देशक हितेन्द्रदेव शाक्य सहितको उच्चस्तरीय टोली बिहीबार ढल्केबर पुगेको हो। अचानक आएको प्राविधिक समस्या, त्यस क्षेत्रको विद्यमान लोड (माग र आपूर्ति) को अवस्था तथा यस्ता समस्याको दिगो समाधान गर्ने उद्देश्य सहित टोली त्यहाँ पुगेको बताइएको छ। वर्षौंदेखि प्राधिकरण अन्तर्गतका प्रसारण तथा वितरण पूर्वाधार संरचना मर्मतसम्भार (काम चलाउ) अवस्थामा सञ्चालन गरिँदै आएको छ। दिगो र भरपर्दो विद्युत् आपूर्ति गर्न पूर्वाधार संरचनाको मर्मतसम्भार, नयाँ जडान लगायत काम गर्ने र भविष्यमा यस्ता खालका दुर्घटना घट्न नदिने गरी अगाडि बढ्ने योजनाका साथ यसको अध्ययन गरिने भएको छ। ढल्केबर देशकै ठूलो सबस्टेसन हो। यहाँ ४०० केभीदेखि ११ केभी (४००२२०१३२३३११ केभी) सम्मका अलगअलग सबस्टेसन छन्। बुधबार भएको आगलागीबाट सबस्टेसनको १३२३३११ केभी खण्डमा मात्र समस्या आएको हो। सबस्टेसनको पुरै खण्डमा कुनै समस्या नआएको ढल्केबर ग्रिड महाशाखाका प्रमुख विनोद लोहनीले बताए। निरीक्षणका क्रममा कार्यकारी निर्देशक शाक्यले आगामी दिनमा यस्ता प्राविधिक समस्या दोहोरिन नदिन उच्च सतर्कता साथ काम गर्न तथा अति संवेदनशील सबस्टेशनहरुमा ब्याकअप सप्लाइ सहितको व्यवस्था गर्ने गरी कार्ययोजना अगाडि बढाउन निर्देशन दिए। सबस्टेसनमा जडित करेन्ट ट्रान्सफर्मर (सिटी) पड्केर बुधबार बिहान करिब ७:३० बजेदेखि धनुषाको जनकपुरधाम, यदुकुवा, धनुषाधाम, सखुवा, महोत्तरीको जलेश्वर, गौशाला, बर्दिबास, सिन्धुलीको भिमानलगायत क्षेत्रमा विद्युत आपूर्तिमा समस्या आएको थियो। आगलागीपछि वैकल्पिक व्यवस्था गरी अधिकांश स्थानमा बुधबार नै विद्युत आपूर्ति व्यवस्था मिलाइएको थियो। सबस्टेसनमा जडित ६३ एमभिए क्षमताका दुई पावर ट्रान्सफर्मरमा २०८१ भदौ १८ गते पनि समस्या आएको थियो। दुईवटा ट्रान्सफर्मरबाट करिब ९० एमभिए विद्युत् भार (लोड) आपूर्ति भइरहेकोमा करिब ३ सातासम्म ३० एमभिएको लोड काटिएको थियो। त्यतिबेला प्रभावित क्षेत्रको आपूर्तिलाई नियमित गर्न भारतको सुरसण्डबाट ३३ केभी प्रसारण लाइनबाट विद्युत् आयात गरिएको थियो। ढल्केबरस्थित ४०० केभी सबस्टेसन नै नेपाल र भारतबीच विद्युत् आयातनिर्यातको एकमात्र संरचना हो। ढल्केबरमुजफ्फरपुर अन्तरदेशीय प्रसारण लाइनमार्फत नेपालले हिउँदमा मागअनुसार आयात र बर्खामा विद्युत् निर्यात गर्दै आएको छ।"
घरमा आगलागी हुँदा दुई बालक घाइते,काभ्रे : घरमा आगलागी हुँदा दुई बालक घाइते भएका छन्। जिल्लाको रोशी गाउँपालिका१० पाखाटोलस्थित एक घरमा आगलागी हुँदा २ जना बालबालिका घाइते भएका हुन्। स्थानीय र इलाका प्रहरी कार्यालय मंगलटारबाट खटिएको प्रहरी टोलीले आगलागी नियन्त्रणमा लिइ घाइतेहरूलाई उद्धार गरेको छ। घाइतेको उपचारका लागि धुलिखेल अस्पताल पठाइएको प्रहरी निरीक्षक कृष्ण गिरीले बताए।
डा गौतम विश्व स्वास्थ्य संगठन सल्लाहकार समितिको उपाध्यक्षमा नियुक्त,"लन्डन : बेलायतमा कार्यरत जनस्वास्थ्यविद् डा ओमप्रसाद गौतम विश्व स्वास्थ्य संगठन (डब्लुएचओ)को सल्लाहकार समिति (एड्भाजरी कमिटी)मा उपाध्यक्ष नियुक्त भएका छन्। स्वास्थ्यका लागि व्यवहारगत विज्ञानका क्षेत्रमा सल्लाह दिने डब्लुएचओ प्राविधिक सल्लाहकार समितिमा उनी उपाध्यक्ष नियुक्त भएका हुन्। समितिमा विभिन्न १५ मुलुकबाट १६ जना विज्ञलाई सल्लाहकारका रूपमा नियुक्त गरिएको छ। उनीहरू जनस्वास्थ्य, मनोविज्ञान, मानवशास्त्र, अर्थशास्त्र लगायतका विभिन्न सामाजिक तथा व्यवहारगत विज्ञान क्षेत्रका अनुभवी तथा दक्ष विज्ञहरू हुन्। संसारभरका विभिन्न ७१ मुलुकबाट प्राप्त ३ सय ४० आवेदनबाट विज्ञता र दक्षताका आधारमा १६ जना सल्लाहकार नियुक्त गरिएको संगठनले जनाएको छ। डा गौतम उपाध्यक्ष नियुक्त भएको यो प्राविधिक सल्लाहकार समितिले इन्डिपेन्डेन्ट रुपमा विश्व स्वास्थ्य संगठनलाई सल्लाह दिने गर्छ। समितिले स्वास्थ्यका लागि व्यवहारगत विज्ञानका क्षेत्रमा विश्व स्वास्थ्य संगठनको प्रतिवद्धता कार्यान्वयन गर्न तथा योजना र कार्यक्रमहरूको प्रभावकारिता बढाउन नीतिगत सल्लाहका साथै वैज्ञानिक तथा प्राविधिक सल्लाह उपलब्ध गराउँछ । आगामी दुई वर्षे कार्यकालका लागि गठित समितिमा नियुक्त हुने उपाध्यक्ष डा गौतम नै एक्ला नेपाली विज्ञ हुन्। बेलायतमा रहेर जनस्वास्थ्यका क्षेत्रमा कार्यरत उनले जनस्वास्थ्यका क्षेत्रमा विभिन्न राष्ट्रिय तथा अन्तर्राष्ट्रिय तहमा २२ वर्षभन्दा लामो अनुभव बटुलेका छन्। हाल उनी वाटर एड यूकेको हाइजिन लिडका रूपमा कार्यरत छन्। लन्डन स्कुल अफ हाइजिन एन्ड ट्रपिकल मेडिसिनबाट पिएचडी गरेका डा गौतमले बंगलादेशबाट पब्लिक हेल्थ र नेपालको त्रिभुवन विश्वविद्यालयबाट सामाजिक विज्ञानमा स्नातकोत्तर पूरा गरेका छन्। उनले बेलायत र युरोपस्थित केही विश्वविद्यालयमा अतिथि लेक्चररका रूपमा समेत काम गर्ने गरेका छन्।"
करिब ९० किलोग्राम गाँजा बरामद,सर्लाही : मलंगवा नगरपालिका१० स्थित सडकबाट अवैध लागूऔषध गाँजा करिब ९० किलोग्राम बुधबार राति प्रहरीले बरामद गरेको छ। जिल्ला प्रहरी कार्यालय सर्लाहीबाट खटिएको प्रहरीलाई देख्नासाथ बिआर ०६ टि ९२९३ नम्बरको कारका चालकले कार छाडी फरार भएपश्चात कार तलासी गर्दा ६ वटा पोकामा रहेको उक्त परिमाणको गाँजा फेला पारी बरामद गरेको हो। प्रहरीले हाल फरार कार चालकको खोजी गर्नुका साथै यस सम्बन्धमा आवश्यक अनुसन्धान गरिरहेको छ।
पोर्चुगलमा मनाइयो बिस्का जात्रा,"लिस्बन (पोर्चुगल) : पोर्चुगलमा रहेका नेवार समुदायले बिस्का (बिस्केट) जात्रा मनाएका छन्। नेवाः खल पोर्चुगलको आयोजनामा मङ्गलबार राजधानी लिस्बनमा विशेष कार्यक्रमका साथ बिस्का जात्रा मनाइएको हो। जात्राका अवसरमा नेवारी परम्पराअनुसार भैरवको विशेष पूजाआराधना गरिएको थियो। सो अवसरमा जात्रामा सहभागीहरुलाई टीका, धजा लगाई दिनाका साथै समयबजी र सगुन प्रदान गरिएको थियो। कार्यक्रममा नेपाली तथा नेवारी खानाका परिकारका साथै नेवारी कला र संस्कृति झल्कने सांस्कृतिक झलकहरूसमेत प्रस्तुत गरिएको थियो। एकै स्थानमा भेला भएका नेवार समुदायले बिस्का जात्रा नखः तथा नयाँ वर्ष २०८२ को एकापसमा शुभकामना आदानप्रदान समेत गरेका थिए। नेवारी रीतिरिवाज, परम्परा, भाषा, धर्म र संस्कृतिको संरक्षण र प्रवद्र्धन गर्ने उद्देश्यअनुरुप विशेष कार्यक्रमको आयोजना गरेर विदेशी भूमिमा बिस्का जात्रा मनाइएको खलका संयोजक अमृतरत्न शाक्यले बताए।"
चीनले भन्यो अमेरिकी कर वृद्धिको कुनै अर्थ छैन,"काठमाडौं : चीनले बिहीबार अमेरिकी कर वृद्धि गर्नुको कुनै अर्थ नरहेको बताएको छ। चिनियाँ विदेश मन्त्रालयका प्रवक्ताले चीनबाट आउने केही वस्तुमा अमेरिकाले लगाएको २४५ प्रतिशत कर अब आर्थिकरूपमा अर्थहीन भएको बताएका हुन्। ह्वाइट हाउसले अप्रिल १५ मा आफ्नो वेबसाइटमा धारा २३२ को अनुसन्धानको बारेमा एक तथ्य पत्र जारी गर्दै चीनले आफ्नो प्रतिशोधात्मक कार्यको परिणामस्वरूप संयुक्त राज्य अमेरिकामा आयातमा २४५ प्रतिशतसम्म करको सामना गरिरहेको जनाएको छ। एक सान्दर्भिक प्रश्नको जवाफमा चीनको विदेश मन्त्रालयका प्रवक्ताले भने, 'संयुक्त राज्य अमेरिकाले चीनमाथि कर वृद्धि गर्नु एक सङ्ख्याको खेल बनेको छ, जसले आर्थिक रूपमा अब धेरै वास्तविक फरक पार्दैन तर अमेरिकाले कसरी अरूलाई जबरजस्ती र धम्काउन करलाई हतियार बनाउँछ भन्ने देखाउँछ।' 'चीन व्यापार युद्ध चाहँदैन तर हामी उनीहरूसँग पनि डराएका छैनौँ, उनले भने । आधारहीन अतिरिक्त कर र व्यापार युद्धले कुनै पनि मुलुक विजेता हुँदैनन्,' उनले भने। 'यदि अमेरिकाले कर वृद्धिको साथ यो सङ्ख्याको खेल खेल्दै गयो भने, यसलाई बेवास्ता गरिनेछ। तर यदि अमेरिकाले चीनको अधिकार र हितमा वास्तविक क्षति पुर्याइरह्यो भने चीनले कडा प्रतिकार गर्नेछ र अन्त्यसम्म आफ्नो अडानमा अडिग रहनेछ,' उनले भने।"
१२ लाख ठगी गर्ने व्यक्ति पक्राउ,काठमाडौं : १२ लाख ठगी गर्ने व्यक्ति पक्राउ परेका छन्। पक्राउ पर्नेमा काठमाडौं महानगरपालिका४ का ४४ वर्षीय परिछिद तिवारी रहेका छन्। काठमाडौं उपत्यका अपराध अनुसन्धान कार्यालयको टोलीले काठमाडौंको गौसलाबाट पक्राउ गरेको हो। उनले दुई जनाबाट १२ लाख ठगी गरेका हुन्। उनी काठमाडौं जिल्ला अदालतबाट पक्राउ पुर्जी जारी भई फरार रहेका थिए। पक्राउ परेका विरुद्ध थप अनुसन्धान तथा कानुनी कारबाहीका लागि जिल्ला प्रहरी परिसर भद्रकाली काठमाडौं पठाइएको छ।
सीमाना खुम्चन र राष्ट्रिय स्वाभिमानमा आँच आउन दिनेछैनौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले संक्रमणकालीन न्यायलाई अन्तिम टुंगोमा पुर्याउँदा द्वन्द्वकालमा भएका अमानवीय र जघन्य अपराधलाई माफी दिन नसकिने बताएका छन्। नेपाल भूतपूर्व सैनिक तथा प्रहरी संगठनको छैटौं राष्ट्रिय महाधिवेशनको उद्घाटन गर्दै नेकपा एमालेका अध्यक्षसमेत रहेका प्रधानमन्त्री ओलीले सत्य निरुपण तथा मेलमिलाप आयोग र बेपत्ता पारिएका व्यक्तिको खोजबिन आयोगबाट पीडितलाई न्याय दिने गरी कार्य सम्पादन हुने बताए। उनले ती आयोग गठन प्रक्रियामा अब ढिलाइ नहुने बताउँदै अधिनायकवाद परास्त भइ लोकतान्त्रिक प्रणालीमा मुलुक गइसकेकाले अब कुनै बहकावमा लागेर कुनै पनि खालका हत्या, हिंसा, धार्मिक भड्काव र अराजकता स्वीकार्य नहुने स्पष्ट गरे। 'अहिले हामी सङ्घीय लोकतान्त्रिक गणतन्त्रात्मक व्यवस्थामा छौं। यहाँ जनताका बीचमा गएर प्रतिस्पर्धा गर्न पाइन्छ। चुनाव जितेर एमालेले एकल सरकार बनाएर विकास र समृद्धिका लागि अभूतपूर्व कामको थालनी गरेका बेला त्यसबाट त्रसित भएर प्रतिक्रियावादीको उक्साहटमा हामीलाई विस्थापित गरियो। अहिले संयुक्त सरकारका रुपमा हामी सरकारमा छौं,' प्रधानमन्त्री ओलीले भने। उनले राष्ट्र निर्माण र एकताका इतिहास रहेको बताउँदै सग्लो नेपाल नयाँ पुस्तालाई हस्तान्तरण गर्ने बताए। 'हामी सीमाना खुम्चन र राष्ट्रिय स्वाभिमानमा आँच आउन दिनेछैनौं। हाम्रो सभ्य र सुसंस्कृत समाजलाई कायम राखेर अघि बढ्छौं,' उनले भने। प्रधानमन्त्री ओलीले विविधतायुक्त मुलकमा सामाजिक सद्भावसहितको राष्ट्रिय एकता आवश्यक भएको र एमालेले त्यस कामको अगुवाइ गरिरहेकाले भूतपूर्व सैनिक तथा प्रहरी संगठनले देश र पार्टीप्रतिको बफादारितालाई अझ बलियो बनाउनुपर्ने बताए।"
विद्यालय शिक्षा ऐन जारीको माग गर्दै शिक्षकहरु आज पनि धर्नामा,विद्यालय शिक्षा ऐन जारी नभएसम्म घर नफर्किने भन्दै शिक्षक महासंघले बिहीबार पनि काठमाडौंमा प्रदर्शन गरेको छ । सरकारले विद्यालय शिक्षा विधेयक पारित गर्न समन्वय गर्ने निर्णय गरेपनि महासंघले भने विद्यालय शिक्षा ऐन जारी नभएसम्म घर नफर्किने भन्दै आन्दोलन जारी राखेको हो । शिक्षकहरुले विद्यालय शिक्षा ऐन जारी गर भन्दै नाराबाजीका साथ माइतीघरबबरमहल क्षेत्रमा धर्नासहित प्रदर्शन गरेका छन् । शिक्षकहरुले विद्यालय शिक्षा विधेयक प्रतिनिधि सभाबाट पारित नभएसम्म आन्दोलन जारी रहने जनाएका छन् ।
काल बन्यो आफैले पालेको गाई,"विराटनगर : मोरङको रंगेली नगरपालिका९ दोहमनामा आफ्नै घरमा पालेको गाईले हानेर एकजना वृद्धको मृत्यु भएको छ । इलाका प्रहरी कार्यालय रंगेलीका इन्स्पेक्टर सन्तोषकुमार खड्काका अनुसार गाईले हानेर ७५ वर्षीय रामप्रसाद शिवकोटीको मृत्यु भएको हो । शिवकोटीलाई गोठमा काम गर्ने क्रममा गाईले हानेर बुधबार गम्भीर घाइते बनाएको थियो । टाउको,छात्तीलगायत शरीरका विभिन्न भागमा चोट लागेका वृद्धलाई उपचारका लागि राति ११ बजेतिर रंगेली अस्पताल लगियो । रंगेलीमा सम्भव नभएपछि थप उपचारका लागि विराटनगरको नोबेल शिक्षण अस्पताल पठाइएको इन्स्पेक्टर खड्काले बताए । नोबेलमा पनि उपचार सम्भव नभएपछि घर फर्काएर लैजाँदै गर्दा बिहीबार शिवाकोटीको बाटैमा मृत्यु भएको उनको भनाइ छ । इन्स्पेक्टर खड्का नेतृत्वको टोलीले घटनाको थप अनुसन्धान गरिरहेको छ ।"
पाँचजनाविरुद्ध राज्यविरुद्धको कसूर र आपराधिक उपद्रव मुद्दा दर्ता,"वीरगन्ज : वीरगन्जमा गत शनिबार आयोजित हनुमान जन्मोत्सवको शोभायात्राका क्रममा हिंसात्मक गतिविधिमा संलग्न पाँचजनाविरुद्ध राज्यविरुद्धको कसूर र आपराधिक उपद्रव मुद्दा दर्ता भएको छ। शोभायात्राको क्रममा हिंसात्मक गतिविधिमा संलग्न पाँचजनाविरुद्ध राज्यविरुद्धको कसुर र आपराधिक उपद्रवको मुद्दा दर्ता गरी अनुसन्धान प्रक्रिया अगाडि बढाएको पर्साका प्रहरी उपरीक्षक गौतम मिश्रले जानकारी दिए । उनका अनुसार शेख खुर्सेद, सलाउद्दिन मियाँ ठकुराई,शकिल मियाँ,रवि सर्राफ र बलजित सिंहविरुद्ध राज्यविरुद्धको कसूर र आपराधिक उपद्रवको मुद्दा दर्ता भएको हो। मंगलबार चारजना र बुधबार एकजनालाई पक्राउ गरिएको हो। शोभायात्रा वीरगन्ज२ छपकैयामा पुगेपछि दुई फरक धार्मिक समुदायकाबीच झडप हुनुका साथै त्यहाँको पसल,सवारी,साधनलगायतमा तोडफोड र आगजनी भएको थियो । उक्त घटनाको अनुसन्धानमा जुटेको प्रहरीले बुधबारसम्म पाँचजनालाई नियन्त्रणमा लिएर अनुसन्धान गरिरहेको जिल्ला प्रहरी कार्यालय पर्साका प्रवक्ता तथा प्रहरी नायब उपरीक्षक किशोर लम्सालले बताए । प्रहरीका अनुसार तीनजनाविरुद्ध राज्यविरुद्धको कसुर र बाँकी दुईजनाविरुद्ध आपराधिक उपद्रवसम्बन्धी मुद्दा दर्ता गरिएको हो। पाँचैजनामाथि बुधबार पर्सा जिल्ला अदालतबाट ६ दिनको म्याद थप गरी प्रहरी हिरासतमा राखेर अनुसन्धान भइरहेको लम्सालले बताए । प्रहरीले शनिबार भएको घटनास्थलको सीसीटीभी फुटेज,ड्रोन भीडीयो तथा सामाजिक सञ्जालमा पोस्ट गरिएका भीडीयो सामग्री र प्रमाणका आधारमा अहिलेसम्म पाँचजनालाई नियन्त्रणमा लिएको पर्साका प्रहरी उपरीक्षक गौतम मिश्रले बताए । उनले भने,उक्त घटनासँग जोडिएका प्राप्त प्रमाणका आधारमै उनीहरूलाई प्रहरीले नियन्त्रणमा लिएको हो । प्रहरीले सुक्ष्म ढंगले अनुसन्धान गरिरहेको छ । उक्त घटनामा थप व्यक्तिहरूको संलग्नता पुष्टि भए उनीहरूलाई पनि पक्राउ गरिनेछ।'"
"मोटरसाइकल दुर्घटनामा एक जनाको मृत्यु, दुई घाइते",पृथ्वीराजमार्गअन्तरगत तनहुँको शुक्लागण्डकी नगरपालिका४ गल्छिनामा गए राति दुई वटा मोटरसाइकल एकआपसमा ठोकिँदा एक जनाको मृत्यु भएको छ भने दुई जना गम्भीर घाइते भएका छन् । दुर्घटनामा शुक्लागण्डकी नगरपालिका३ कवासेका १९ वर्षीय रोमन लम्सालको मृत्यु भएको जिल्ला प्रहरी कार्यालयले जनाएको छ । दुलेगौँडाबाट खैरेनीटारतर्फ आउँदै गरेको लु २४ प २२४७ नम्बरको मोटरसाइकल र खैरेनीटारबाट दुलेगौँडा जाँदै गरेको लुप्र ०१००१ प ५६६८ नम्बरको मोटरसाइकल ठोक्किँदा लुप्र ०१००१ प ५६६८ नम्बरका चालक लम्सालको मृत्यु भएको जिल्ला प्रहरी कार्यालयका प्रहरी नायब उपरीक्षक अशोक थापाले जानकारी दिए । उनका अनुसार दुर्घटनामा अर्को मोटरसाइकलमा सवार २० वर्षीय सुशान आले र सोही ठाउँका १९ वर्षीय निश्चल गुरुङ गम्भीर घाइते भएका छन् । घाइतेको पोखरास्थित गण्डकी मेडिकल कलेजमा उपचार भइरहेको प्रहरीले जनाएको छ ।
भृकुटीमण्डमा खाना महोत्सव हुने,"काठमाडौं : नेपाली खानाको प्रवर्द्धनका लागि काठमाडौंको भृकुटीमण्डपमा खाना महोत्सव हुने भएको छ। नेपाली सेफ सोसाइटी र अन्तरराष्ट्रिय नेपाली सेफ सोसाइटीको संयुक्त आयोजनामा नेपाली सेफहरूको व्यक्तित्व विकास तथा खानाको प्रवर्द्धनका लागि यही वैशाख ६ गते शनिबार भृकुटीमण्डपमा खाना महोत्सव हुन लागेको हो। अन्तरराष्ट्रिय नेपाली सेफ सोसाइटीका संयोजक अरुण अधिकारीले नेपाली खानाको प्रवर्द्धनका लागि अन्तरराष्ट्रियस्तरका सेफलाई यहाँ बोलाएर खाना महोत्सव आयोजना गरिएको बताए। उनका अनुसार महोत्सवमा स्वदेश तथा विदेशका पाँच सयभन्दा बढी सेफको सहभागिता रहनेछ। अधिकारीले हाल अन्तर्राष्ट्रिय नेपाली सेफ सोसाइटीको ३८ वटा देशमा शाखा रहेको बताउँदै सोसाइटीले हाल नेपाली खानालाई अन्तर्राष्ट्रियस्तरमा प्रवर्द्धन गर्दै आएको बताए। उनका अनुसार महोत्सवमा ५० वटा कक्षमा विभिन्न जातजाति (नेवारी, थारु, राई लिम्बू, थकाली) का मौलिक खाना रहनेछन्। यसबाहेक मःम चाउमिन, सेलरोटी, खिर, हलुवा, पूवा, सिस्रोको सुप, दाल, तरकारी, अचार, ढिँडो सेट, मही, दही, घिउ, मह, मिठाई, अकबरे खुर्सानी, फलफूल लगायतको कक्ष रहने उनको भनाइ छ।"
प्लास्टिकको ग्यालेनबाट ठूलो परिमाणमा चरेस बरामद,वीरगन्ज : पर्सामा सशस्त्र प्रहरीले ठूलो परिमाणमा लागूऔषध चरेस बरामद गरेको छ। खानेतेलको ग्यालेनभित्र चरेस भरेर बाँसको झ्याँगमा लुकाएर राखिएको बेवारिसे चरेस सशस्त्र प्रहरीले बरामद गरेको हो। पोखरिया नगरपालिका वडा नम्बर २ मननपुरस्थित बाँसको झ्याँगमा लुकाएर राखिएको अवस्थामा २४ किलो ५०० ग्राम चरेस बरामद गरिएको सशस्त्र प्रहरी नायब उपरीक्षक देबेन्द्रबहादुर सिंहले बताए। विशेष सुराकीको आधारमा बुधबार राति सशस्त्र प्रहरी बेस क्याम्प पोखरियाबाट सशस्त्र प्रहरी नायब उपरीक्षक महेन्द्र सिंह थापाको नेतृत्वमा खटिएको टोलीले बासको बाँसको झ्याँगमा बेवारिसे अवस्थामा राखिएको दुईवटा ग्यालेन बरामद गरेको थियो। उक्त ग्यालेन काटेर हेर्दा त्यसभित्रबाट प्लास्टिकको प्याकेट बनाएर राखिएको २४ किलो ५०० ग्राम चरेस बरामद भएको सशस्त्र प्रहरी नायब उपरीक्षक सिंहले बताए। बरामद चरेस इलाका प्रहरी कार्यालय पोखरियामा बुझाइएको र यस बारेमा अनुसन्धान भइरहेको उनले बताए।
वैदेशिक रोजगार ऐनलाई संशोधन गर्ने प्रक्रिया सुरु भइसक्यो : मन्त्री भण्डारी,"श्रम, रोजगार तथा सामाजिक सुरक्षामन्त्री शरतसिंह भण्डारीले वैदेशिक रोजगार ऐनलाई संशोधन गर्ने प्रक्रिया सुरु भइसकेको जानकारी दिएका छन् । बिहीबार सिंहदरबारमा नेपाल वैदेशिक रोजगार व्यवसायी संघको नवनिर्वाचित कार्यसमितिसँगको छलफलका क्रममा मन्त्री भण्डारीले वैदेशिक रोजगार ऐनलाई संशोधन गर्नेसम्बन्धी विधेयकलाई संघीय संसद्को अबको अधिवेशनमा प्रस्तुत गर्ने गरी तयारी भइरहेको जानकारी दिएका हुन् । उनले सकेसम्म अबको अधिवेशनबाटै वैदेशिक रोजगार ऐनलाई संशोधन गर्ने कानुन पारित गरिने जिकिर गरे । वैदेशिक रोजगार ऐनका लागि कार्यदलले छलफल सुरु गरेको अवस्थामा समयसापेक्ष सुधार गर्दै अघि बढ्ने उनले बताए । मन्त्री भण्डारीले वैदेशिक रोजगार व्यवसायलाई मर्यादित बनाउने जिम्मेवारी स्वयं व्यवसायीहरूको भएको उल्लेख गरे । वैदेशिक रोजगार व्यवसायीले इमान्दारीताका साथ व्यवसाय गरे सरकारलाई पनि सहजीकरण गर्न सहज हुने उनको भनाइ छ ।"
आयोडिनयुक्त नुनको मापदण्ड परिमार्जनको तयारी,"काठमाडौंः आयोडिनयुक्त नुन उत्पादन तथा बिक्री वितरण ऐन २०५५ कार्यान्वयनमा आएको छ। जारी भएको दुई दशकसम्म पनि आधिकारिक कार्यान्वयनमा जान नसकेको उक्त ऐन वैशाख २ गतेको मन्त्रिपरिषद बैठकबाट पारित भएपछि ऐन कार्यान्वयनमा आएको हो। स्वास्थ्य मन्त्रालयले यसअघिको अनुसन्धानमा बालबालिकामा अधिक रूपमा पाइएको आयोडिन र त्यसबाट सिर्जित स्वास्थ्य समस्या समाधानमा काम अघि बढाउन कानुनी बाटो खुला गरेको छ। ऐन जारी भएको सूचना २०५५ माघ १ को राजपत्रमा प्रकाशन भएपनि कार्यान्वयनमा आउन सकेको थिएन। मंगलबारको मन्त्रिपरिषद बैठकले २०८२ साउन १ गतेबाट लागु हुने गरी राजपत्रमा सूचना प्रकाशन गर्ने निर्णय गरेको हो। व्यवहारिक रूपमा अभ्यासमा आए पनि राजपत्रमा ऐनको सुरुवात तथा क्षेत्रसहितको विवरण प्रकाशनको सूचना नआएकाले यसले नियमावली तथा निर्देशिका आदि बनाएर देखिएको स्वास्थ्य समस्या समाधानमा समेत अड्चन आएको मन्त्रालयका प्रवक्ता डा प्रकाश बुढाथोकीले बताए। अब स्वास्थ्य, कृषि तथा सम्बद्ध मन्त्रालय मिलेर मापदण्ड परिमार्जन वा अरु आवश्यक काम गर्न सहज हुनेछ, उनले भने।"
अटोमोबाइल क्षेत्रमा नयाँ संघ नैमा,"काठमाडौं : नेपाल अटोमोबाइल इम्पोर्टर्स एण्ड म्यानुफ्याक्चरर्स एसोसिएसन (नैमा) औपचारिक रुपमा सुरु भएको छ। रितु सिंह वैद्यको अध्यक्षतामा सुरु भएको नैमाले गतिशीलता मार्फत विकासलाई सशक्त बनाउँदै अघि बढ्ने उद्देश्य लिएको छ। अटोमोबाइल्स व्यवसायीको छाता संगठन नाडामा अलग्गिएको समूहले नाइमा सुरु गरेको हो। अध्यक्ष वैद्यले राष्ट्रिय तथा अन्तर्राष्ट्रिय स्तरमा नेपालको गतिशीलता क्षेत्रको सामूहिक आवाजको प्रतिनिधित्व, रणनीतिक सहकार्य, विकास र वकालत गर्न एकीकृत प्लेटफर्मको रूपमा काम गर्ने प्रतिबद्धता व्यक्त गरिन्। यस संघले परिवर्तनको लागि उत्प्रेरक बन्ने लक्ष्य राखेको भन्दै सरकारी निकाय, निजी क्षेत्र र नागरिक समाजसँग मिलेर अटोमोटिभ इकोसिस्टमलाई आकार दिन भूमिका खेल्ने विश्वास व्यक्त गरिन्। उनले नैमा नेपालको पहिलो गैरराजनीतिक रूपमा गठबन्धन गरिएको संघ भएको बताइन्। नैमाका संस्थापक बोर्ड सदस्यहरू सुहृदराज घिमिरे, शेखर गोल्छा, क्याबिनेट श्रेष्ठ, सौरभ ज्योति, सन्दीप कुमार शारदा, निराकर श्रेष्ठ, यमुना श्रेष्ठ, निकुञ्ज अग्रवाल, हेमन्त गोल्छा र उदयन काब्रा रहेका जानकारी दिइएको छ। नैमाले पहिलो नेपाल मोबिलिटी एक्स्पो आयोजना गर्ने घोषणा गरे। आगामी साउने २१ देखि २५ गतेसम्म एक्स्पो सञ्चालन हुने बताइएको छ।"
पूर्वप्रधानमन्त्री माधव नेपाल र बाबुराम भट्टराईविरुद्धको मुद्दा 'हेर्दाहेर्दैमा' मा,"काठमाडौं : पूर्वप्रधानमन्त्रीद्वय माधवकुमार नेपाल र डाबाबुराम भट्टराईविरुद्धको मुद्दा 'हेर्दाहेर्दै'मा राखिएको छ। पूर्वप्रधानमन्त्रीद्वय नेपाल र भट्टराईविरुद्ध ललिता निवासको जग्गा प्रकरणमा मुद्दा चलाउन माग गरिएको रिटको सुनुवाइ सर्वोच्च अदालतको पूर्ण इजलासमा आजदेखि सुरू भएको हो। प्रधानन्यायाधीश प्रकाशमान सिंह राउतसहित न्यायाधीशहरू टेकप्रसाद ढुंगाना र नित्यानन्द पाण्डेसहितको पूर्ण इजलासमा बहस नसकिएपछि मुद्दा हेर्दाहेर्दैमा राखिएको हो। यसअघि २०८१ चैत्र ७ गते सुनुवाइका लागि पेशी तोकिए पनि सो दिन हेर्न नमिल्नेमा राखिएको थियो। पूर्वप्रधानमन्त्री नेपाल र भट्टराईसहित पूर्वमुख्य सचिव लिलामणि पौड्याल,प्रधानमन्त्री तथा मन्त्रिपरिषदको कार्यालय,महान्यायाधीवक्ताको कार्यालय,नेपाल प्रहरीको केन्द्रीय अनुसन्धान ब्यूरोलगायतलाई रिट निवेदनमा विपक्षी बनाइएको छ। उनीहरू सबैविरुद्ध मुद्दा चलाउनुपर्ने मागसहितको रिट निवेदनलाई पूर्ण इजलासमा पठाउन सर्वोच्च अदालतले यसअघि नै आदेश दिइसकेको थियो। न्यायाधीश तिलप्रसाद श्रेष्ठ र नित्यानन्द पाण्डेको इजलासले उक्त विषय पूर्ण इजलासमा पेश गर्न आदेश दिएको थियो। अब नेपाल र भट्टराईविरुद्ध मुद्दा चलाउने कि नचलाउने भन्ने निर्णय पूर्ण इजलासले गर्नेछ। अख्तियार दुरूपयोग अनुसन्धान आयोगले ललिता निवास प्रकरणमा तत्कालीन प्रधानमन्त्रीद्वय नेपाल र भट्टराईविरुद्ध मुद्दा नचलाउने निर्णय गरेपछि वरिष्ठ अधिवक्ता बालकृष्ण न्यौपानेले सो निर्णय बदरको माग गर्दै २९ माघ २०७६ मा सर्वोच्च अदालतमा रिट दायर गरेका थिए। नेपाल र भट्टराई ललिता निवासको सरकारी जग्गा व्यक्तिको बनाउने कार्यमा संलग्न रहेको दावीसहित उनीहरूविरुद्ध भ्रष्टाचार मुद्दा चलाउन आदेश माग गरिएको छ। उनीहरूले नीतिगत निर्णय मात्रै गरेको भन्दै अख्तियारले मुद्दा नचलाउने निर्णय गरेको थियो।"
बोलेरो दुर्घटना हुँदा चालकको मृत्यु,ताप्लेजुङ : बोलेरो दुर्घटना हुँदा चालकको मृत्यु भएको छ। दुर्घटनामा परी पाँचथरको फिदिम नगरपालिका३ बस्ने २५ वर्षीय सरोज श्रेष्ठको मृत्यु भएको हो। फक्ताङलुङ गाउँपालिका५ याङसिला चोकस्थित सडकमा मे१ च ५१९३ नम्बरको बोलेरो अनियन्त्रित भई सडकबाट करिब ३ सय मिटर तल खसेको थियो। दुर्घटनामा गम्भीर घाइते भएका उनको आधारभूत स्वास्थ्य चौकी तापेथोकमा उपचारका क्रममा मृत्यु भएको हो। साथै दुर्घटनामा घाइते भएका बोलेरोका सहचालकको जिल्ला अस्पताल ताप्लेजुङमा उपचार भइरहेको छ। दुर्घटनाका सम्बन्धमा प्रहरीले आवश्यक अनुसन्धान गरिरहेको छ।
संविधान संशोधनमा संशय,"संविधान संशोधन नगर्दा वर्तमान संविधान नै जोखिममा पर्ने अवस्था देखिएको छ। अब संविधान संशोधनको विषय अगाडि बढाए परिस्थिति भड्किन पनि सक्छ। संसद्को पहिलो र दोस्रो दल मिलेर संयुक्त सरकार निर्माण गरेको अवस्था संसदीय प्रणालीमा बिरलै हुन्छ । विशेष अवस्थामा मात्रै दुई ठूला दल मिलेर संयुक्त सरकार निर्माण गर्छन् । मुलुकमा पनि विशिष्ट परिस्थितिमा दुई ठूला दलहरू मिलेर संयुक्त सरकार निर्माण गरेपछि स्वाभाविक रूपमा जनअपेक्षाहरू सकारात्मक थिए । नेपाली कांग्रेस र नेकपा एमालेको संयुक्त सरकार बन्दा एक किसिमले आम राजनीतिक क्षेत्रमा पनि सकारात्मक सन्देश प्रवाह भएको थियो । जुन चुनौती छन्, त्यसको सामना गर्दै अघि बढ्न सहज वातावरण निर्माण हुन्छ भन्ने सन्देश थियो । संयुक्त सरकारले न्यूनतम प्रतिबद्धता पत्र सार्वजनिक गरेको पनि थियो । त्यसले एक हदसम्म जनमानसमा आशावादी नगराएको पनि होइन । तथापि संयुक्त सरकारको काम गर्ने शैली, तौरतरिकाको अवलोकन गर्दा फरक महसुस गर्न सकिएन । संयुक्त सरकार अहिले गतिहीन अवस्थामा अगाडि बढिरहेको देखिन्छ । निजी क्षेत्रमा निराशाभाव छ । कयौं उद्योगहरू बन्द हुने अवस्थामा छन् । यो सरकारले पनि अर्थतन्त्रलाई पनि आस र त्राण दिन सकेन । बैंकमात्र होइन ऋणी पनि नयाँ लगानी गर्न सकिरहेका छैनन् । जोखिम महसुस गरिरहेको अवस्थामा रहेको स्वीकार गर्छन् । संयुक्त सरकारले यति लामो अवधि शासनसत्ता सञ्चालन गर्दा पनि अवस्था खासै सकारात्मक अवस्था देखिएको छैन । यो सरकार निर्माण हुनुभन्दा अगाडि भ्रष्टाचारसँग सम्बन्धित फाइलहरू केही अगाडि बढिरहेको अनुभूति भइरहेको थियो । भ्रष्टाचारका काण्डहरू छानबिनका दायरामा परेका थिए । भ्रष्टाचारका घटनाहरूको छानबिनको अवस्था पनि शिथिल भइरहेको महसुस हुन थालेको छ । जसका कारण राजनीतिक दल, नेताहरू र समग्र प्रणालीप्रति नै जनताको जुन किसिमको आक्रोश थियो, त्यो अझैं बलवान् हुँदै गइरहेको देखिन्छ । मुलुकको यो संवेदनशील अवस्थामा आफूलाई राजावादी भन्नेहरूको पनि आन्दोलन थपिन पुगेको छ । अहिले मुलुकमा एक किसिमको ध्रुवीकरण सुरु भएको छ । एउटा महŒवपूर्ण कुरा के उठाउन खोजेको भने यो सरकार निर्माण हुनुभन्दा अघि नै संविधानमा केही संशोधन गर्नुपर्ने महसुस सबै राजनीतिक दलले गरेकै हुन् । संविधान संशोधन गर्ने प्रतिबद्धताका साथ संयुक्त सरकार पनि निर्माण गरिएको हो । तर, अहिलेसम्म कार्यदल बनाएर संविधानको समीक्षा गरिएको छैन । संविधानमा कहाँकहाँ त्रुटिहरू भएका छन् ? राज्य सञ्चालनका क्रममा कहाँकहाँ असहजता सिर्जना भए ? कार्यान्वयनमा कहाँकहाँ अप्ठ्याराहरू छन् भन्ने पहिचान गर्नका लागि समेत कार्यदल निर्माण हुन सकेन । संविधान संशोधनको लागि जुन उपयुक्त वातावरण निर्माण हुँदै गएको थियो, त्यो अहिले जोखिममा परेको छ । अब संविधान संशोधनको विषय अगाडि बढाए पनि त्यसले वर्तमान चुनौती, जनआकांक्षा वा जनभावनालाई सम्बोधन गर्ला जस्तो मलाई लाग्दैन । बरु, नयाँ ढंगले परिस्थिति भडकन पनि सक्छ । अर्थात् जोखिम के भयो भने संविधान संशोधन कार्यदल नबन्दा संविधान संशोधन नै नहुने अवस्था सिर्जना भएको छ । मुलुकले यो एउटा खतरनाक परिस्थिति भोगिरहनुपर्ने अवस्था देखिएको छ । विभिन्न सरकारमा रहेर काम गर्दा खेरिको मेरो अनुभव पनि के हो भने सरकारले राज्यका अंगहरूलाई बलियो बनाउने होइन कि पार्टीलाई कसरी बलियो बनाउने भन्ने ध्याउन्नमा रह्यो । सरकार र राज्यका अंगहरूलाई बलियो बनाउने, सक्षम तुल्याउनेभन्दा पनि भागबन्डाको आधारमा पार्टी, संगठनलाई बलियो बनाउन नै सरकारमा गएजस्तो देखियो । यो निकै पहिलादेखिकै अन्तरविरोध हो । यो अन्तरविरोधमा दलहरू सधैं चुकेका छन् । सरकारमा रहँदा आफ्नो दल र संगठन निर्माणमा लागे पछि सरकारलाई कसले बलियो बनाउँछ ? अहिले कर्मचारीतन्त्र अन्योलमा गुज्रिएको छ । राष्ट्रसेवकहरू आन्दोलनको मुड बनाइरहेका छन् । शिक्षकहरू आन्दोलनरत छन् । यी विषयहरूको दूरगामी असरलाई कहिल्यै पनि ध्यान दिइएन । जसका कारण अहिले जोखिम देखिएको हो । संविधान संशोधनको बहस अब ढिलो भइसकेको छ । म स्वयंले प्रयास गर्दा खेरि एउटा अनौपचारिक कार्यदल निर्माण भएको थियो । नेपाली कांग्रेसबाट रमेश लेखक, नेकपा एमालेको तर्फबाट शंकर पोखरेल र महेश बर्तौंला र नेकपा माओवादी केन्द्रबाट वर्षमान पुन थियौं । तर, बैठक प्रभावकारी रूपले अघि बढ्न सकेन । त्यो बेला गठबन्धन हेरेफेर र सरकार परिवर्तनको खेलमा नेताहरू लाग्नुभयो । अन्ततः वर्तमान संयुक्त सरकार निर्माण भयो । यो संयुक्त सरकारको वैधतामा कुनै प्रश्न छैन । तर, प्राधिकार (अथोरिटी) निरन्तर गुमाउँदै गइरहेको अवस्था छ । जब सरकारले प्राधिकार गुमाउँछ, क्रमशः वैधतालाई पनि असर गरिहाल्छ । अहिलेको अवस्था के हो भने यदि सरकारमा रहेका राजनीतिक दलहरू यही गतिले अघि बढ्दै जाने हो वा एक किसिमले बिचौलियाकै प्रभावमा परेर नियुक्तिलगायतका विषयलाई अगाडि बढाउने हो भने मुलुकको भविष्य सुखद देखिँदैन । प्राधिकरण र संस्थानहरूको जुन अवस्था देखिइरहेको छ, त्यो एक किसिमले विकृतिको रूपमा अगाडि बढाइएको छ । संवैधानिक निकायदेखि विश्वविद्यालय, प्राधिकरण, संस्थानहरूलगायत कुनै पनि क्षेत्रलाई स्वायत्त रहन दिइएन । यसले राज्यका अंगहरूलाई क्रमशः कमजोर र थिलथिलो पार्दै लगेको छ । त्यसको असर नै पछिल्ला केही घटनाक्रमले देखाइसकेको छ । सरकारको क्रियाकलाप र जनतामा गर्ने सेवा प्रवाह (डेलिभरी) मा पनि असर गरेको देखिन्छ । पछिल्ला घटनाक्रमले मलाई चिन्ता लागिरहेको छ । समयमा संविधान संशोधन नगर्दा वर्तमान संविधान नै जोखिममा पर्ने अवस्था देखिएको छ । अहिले जनतामा देखिएको आक्रोश प्रणालीप्रति होइन, सरकारप्रतिको हो । सरकार सञ्चालकहरूप्रतिको आक्रोश हो । यो आक्रोशलाई समयमा नबुझ्ने हो भने २०४७ सालको संविधान जसरी संशोधन नभई एकैचोटि समाप्त भयो । त्यस्तै हविगत अहिलेको संविधानको पनि हुन सक्ने लक्षण र अशुभ संकेतहरू देखिन थालेको छ । यस विषयमा सबै राजनीतिक दलहरू गम्भीर हुनुपर्ने जरुरी छ । विशेषगरी संसद्मा प्रतिनिधित्व गर्ने नेपाली कांग्रेस, नेकपा एमाले, नेकपा माओवादी केन्द्रलगायतका दलहरू अझ बढी गम्भीर हुनुपर्छ ।"
"नेप्से परिसूचक २७ सय विन्दुमाथि, १० अर्ब बढीको सेयर कारोबार","काठमाडौं : साताको अन्तिम सेयर कारोबार दिन बिहीबार नेप्से परिसूचक दोहोरो अंकले बढेर बन्द भएको छ। यसदिन नेप्से परिसूचक २६४९ अंकले बढेर २७२२७३ विन्दुमा पुगेको हो। अघिल्लो दिन बुधबार ७०१ अंकले बढेर बन्द भएको थियो। नेप्से बढेसँगै कारोबार रकम पनि बुधबारको तुलनामा वृद्धि भएको छ। यसदिन ३११ स्क्रिप्सको २ करोड ३७ लाख ७३ हजार ७३१ कित्ता सेयर १० अर्ब ९७ करोड ७३ लाख ६३ हजार २८२ रुपैयाँमा खरिदबिक्री भए। बुधबार ७ अर्ब २६ करोड रुपैयाँको सेयर कारोबार भएको थियो। आज दुई कम्पनीको सेयर सकारात्मक सर्किट लेभलमा कारोबार भयो। नेपाल माइक्रो इन्स्योरेन्सको १० प्रतिशत र क्रेष्ट माइक्रो लाइफ इन्स्योरेन्सको ९९९ प्रतिशतले बढ्यो। कारोबार रकमका आधारमा हिमालयन पावर शीर्षस्थानमा रह्यो। सो कम्पनीको १ अर्ब ५८ करोड २५ लाख मूल्य बराबरको सेयर कारोबार भयो। एनआरएन इन्फ्रास्टक्चर एण्ड डेभलपमेन्टले ६२ करोडको सेयर कारोबार गर्दा हाइड्रोइलेक्ट्रिसिटी इन्भेस्टमेन्ट एण्ड डेभलपमेन्टको ४९ करोड,नगदी ग्रुपको ३८ करोड र राधी विद्युतको ३७ करोड मूल्य बराबरको सेयर कारोबार भयो। कारोबारमा आएकामध्ये १८७ स्टक्सको मूल्य बढ्दा ५९ वटाको घट्यो। ट्रेडिङ समूहको उपसूचकबाहेक अन्यको उपसूचक सकारात्मक देखिएका छन्। इन्भेष्टमेन्ट बैंक समूहको उपसूचक सर्वाधिक २९९ प्रतिशतले बढ्यो।"
पोखरा विमानस्थल निर्माणमा भ्रष्टाचार भएको संसदीय उपसमितिको निष्कर्ष,काठमाडौँ : सार्वजनिक लेखा समितिले गठन गरेको उपसमितिले पोखरा विमानस्थल निर्माणका क्रममा भ्रष्टाचार भएको निष्कर्ष निकालेको छ। उपसमितिका संयोजक सांसद राजेन्द्र लिङ्देनले अनियमितता र भ्रष्टाचार भएको निष्कर्ष निकाल्दै थप अध्ययन गर्न अख्तियारलाई सिफारिस गर्ने निर्णय गरेको जानकारी दिए।
"वैशाख ७ गते निषेधित क्षेत्रमा प्रदर्शन गर्छौं, सामूहिक थुनामा जान तयार छौं : लिङ्देन",काठमाडौं : राष्ट्रिय प्रजातन्त्र पार्टीले वैशाख ७ गते काठमाडौंको निषेधित क्षेत्रमा प्रदर्शन गर्ने निर्णय गरेको छ। बिहीबार काठमाडौंमा बसेको राप्रपा कार्यसम्पादन समिति बैठकले आन्दोलन र पार्टी संगठनलाई सँगसँगै लैजाने र पूर्वघोषित कार्यक्रम अनुसार वैशाख ७ गते काठमाडौंको निषेधित क्षेत्रमा प्रदर्शन गर्ने निर्णय गरेको अध्यक्ष राजेन्द्र लिङदेनले जानकारी दिए। बैठकले बैशाख ९ गते ७७ जिल्लामा विरोध सभा र धर्नाका साथै प्रदर्शन गर्ने निर्णय गरेको छ भने उपत्यकामा सबै वडा तहसम्म सबै नेताहरू पुग्दै संगठनलाई मजबुत र आन्दोलन केन्द्रित गर्ने निर्णय गरिएको अध्यक्ष लिङ्देनले बताए। त्यस्तै बैठकले चैत १५ गतेको प्रदर्शनका क्रममा पक्राउ परेका रविन्द्र मिश्र र धवलशमशेर राणालगायतलाई तत्काल रिहाइ गर्न माग गरेको छ। आफ्ना नेताको रिहाइका लागि कानुनी तथा राजनीतिक दुवै लडाइँलाई सशक्तरूपमा लैजाने निर्णय भएको अध्यक्ष लिङ्देनले बताए। उनले पार्टीका सबै आन्दोलनका कार्यक्रमलाई व्यवस्थित गर्न विशेष कमिटी बनाउने निर्णय भएको बताए। उनले शान्तिपूर्ण रूपमा भेला हुन पाउने अधिकारलाई कुण्ठित गर्ने काम सरकारले गरेकाले त्यसको विरोधमा निषेधित क्षेत्रमा प्रदर्शन गर्ने निर्णय गरिएको धारणा राखे। निषेधित क्षेत्रमा प्रदर्शन गरेर आफूहरू सामूहिक रूपमा थुनामा जान तयार भएको उनले बताए।
अमेरिकी उपराष्ट्रपति जेडी भान्सले भारत भ्रमण गर्ने,"अमेरिकी उपराष्ट्रपति जेडी भान्स र उनकी श्रीमती उषा भान्सले भारतको औपचारिक भ्रमण गर्ने भएका छन्। उनीहरू अप्रिल २१ देखि चार दिनको लागि भारत आउन लागेका हुन्। भारत भ्रमणको क्रममा भान्सले प्रधानमन्त्री नरेन्द्र मोदीलाई भेट्ने र द्विपक्षीय वार्ता वार्ता गर्ने छन्। भारतीय विदेश मन्त्रालयले एक विज्ञप्ति जारी गर्दै भनेको छ, 'यो उपराष्ट्रपति भान्सको भारतको पहिलो भ्रमण हुनेछ। यस भ्रमणको क्रममा उनले अप्रिल २१ मा प्रधानमन्त्री मोदीलाई भेट्नेछन्।' उपराष्ट्रपति र उनको प्रतिनिधिमण्डल दिल्लीमा अन्य कार्यक्रममा पनि सरिक हुने जनाइएको छ। भान्सले अमेरिका फर्कनुअघि जयपुर र आग्राको पनि भ्रमण गर्ने छन्। विदेश मन्त्रालयले भनेको छ, 'यो भ्रमणले दुवै पक्षलाई द्विपक्षीय सम्बन्धमा भएको प्रगति र प्रधानमन्त्री मोदीको अमेरिका भ्रमणको क्रममा फेब्रुअरी १३ मा जारी गरिएको भारतअमेरिका संयुक्त वक्तव्यको नतिजाको कार्यान्वयनको समीक्षा गर्ने अवसर प्रदान गर्नेछ।' भान्सको कार्यालयले पनि एक विज्ञप्ति जारी गर्दै अमेरिकी उपराष्ट्रपति अप्रिल १८ देखि २४ सम्म इटाली र भारतको भ्रमणमा रहने बताएको छ।"
राप्रपा केन्द्रीय कार्यसम्पादन समितिको बैठक बस्दै,"काठमाडौं : राष्ट्रिय प्रजातन्त्र पार्टीले केन्द्रीय कार्यसम्पादन समिति बैठक बोलाएको छ । आज बिहान बिहान ११ बजे पार्टी केन्द्रीय कार्यालय धुम्बाराहीमा बैठक बोलाइएको हो। बैठकमा समसामयिक राजनीति, राप्रपाका वरिष्ठ उपाध्यक्ष रवीन्द्र मिश्र, महामन्त्री तथा सांसद धवल शमशेर राणालगायतको पक्राउ, आगामी रणनीतिबारे छलफल हुनेछ। सरकारले संसद् बैठक आह्वान गरेकाले यसमा दलले उठाउने विषयमा पनि छलफल हुनेछ। चैत १५ गते काठमाडौंको तीनकुनेमा भएको राजावादीको हिंसक आन्दोलनबाट मिश्र र राणा पक्राउ परेका थिए। राप्रपाले उनीहरूको रिहाइको माग गर्दै अल्टिमेटम दिँदै आएको छ।"
"मौसम विभागले भन्यो  दाङलगायत केही जिल्लामा चट्याङसहितको वर्षा भइरहेको छ, सतर्क रहनुहोला","काठमाडौं : हाल देशमा स्थानीय तथा पश्चिमी वायुको प्रभाव रहनुका साथै भारतको उत्तरप्रदेश आसपास रहेको न्यूनचापीय क्षेत्रको वायुको प्रभाव परेको जल तथा मौसम पूर्वानुमान महाशाखाले जनाएको छ । जसका कारण अहिले दाङ, रोल्पा, पूर्वी रुकुम, पश्चिम रुकुम, सल्यान र जाजरकोटमा चट्याङसहित पानी परिरहेको छ। चट्याङका कारण जनधनको क्षति हुनसक्ने भन्दै आवश्यक सतर्कता अपनाउन महाशाखाले आग्रह गरेको छ । केही समयपछि यो प्रणाली पूर्वतिर (लुम्बिनी र गण्डकी प्रदेशको पहाडी र तराई क्षेत्र) सर्दै जाने संभावना रहेको महाशाखाले जनाएको छ। आज दिउँसो कोशी प्रदेशलगायत अन्य प्रदेशका पहाडी भूभागका केही स्थानका मेघगर्जन र चट्याङसहित हल्कादेखि मध्यम वर्षा हुने सम्भावना छ । विभागका अनुसार डडेलधुरा,दिपायल,पोखरा,काठमाडौंलगायत देशभरीका विभिन्न सहरमा मेघगर्जन र चट्याङसहित पानी पर्ने सम्भावना छ। आज सबैभन्दा बढी तापक्रम धनगढीमा (३६ डिग्रीसम्म) र सबैभन्दा कम आज राती जोमसोममा (४ डिग्रीसम्म) पुग्नसक्ने संभावना छ। यसैगरी कोशी प्रदेशका एकदुई स्थानमा भारी वर्षाको पनि सम्भावना रहेको छ । देशका उच्च पहाडी तथा हिमाली भूभागका केही स्थानमा हल्का वर्षा र हिमपात हुने महाशाखाको बुलेटिनमा उल्लेख छ। आज राती कोशी, मधेस, बागमती, गण्डकी र लुम्बिनी प्रदेशलगायत देशको पहाडी भूभागमा आंशिकदेखि साधारणतया बदली रही बाँकी भूभागमा मौसम सफा रहने छ । कोशी, मधेस, बागमती, गण्डकी, लुम्बिनी र कर्णाली प्रदेशका केही स्थानमा मेघगर्जन र चट्याङसहित हल्कादेखि मध्यम वर्षा हुनेछ । कोशी, बागमती र गण्डकी प्रदेशका उच्च पहाडी तथा हिमाली भागका एकदुई स्थानमा हल्का वर्षा र हिमपात पनि हुने उल्लेख छ ।"
७ तोला ९६ लाल सुनसहित अर्याल पक्राउ,स्याङ्जा : ७ तोला ९६ लाल सुनसहित स्याङजाका ३६ वर्षीय प्रदीप अर्याललाई प्रहरीले पक्राउ गरेको छ। सिद्धार्थ राजमार्ग अन्तर्गत स्याङ्जा र पाल्पाको सिमानामा रहेको राम्दी चेकपोष्टमा उनी पक्राउ परेका हुन्। अर्याललाई बुधबार साँझे गल्याङ नगरपालिका १ राम्दी चेकपोष्टबाट पक्राउ गरिएको प्रहरी निरीक्षक उमेशलाल श्रेष्ठले जानकारी दिए। बुटवलबाट स्याङ्जातर्फ आउँदै गरेको ग१ ज ८८०९ नम्बरको सवारी भ्यानमा रहेका अर्यालसँग रहेको भ्याट बिल नभएको ७ तोला ९६ लाल सुन जस्तो देखिने पहेँलो धातु भेटिएकाले पक्राउ गरिएको प्रहरीको भनाई छ। वालिङ नगरपालिका ६ घर भएका अर्याललाई वडा प्रहरी कार्यालय वालिङमा राखि थप अनुसन्धान भइरहेको प्रहरीले जनाएको छ।
कांग्रेसको पदाधिकारी बैठक जारी,"काठमाडौं : नेपाली कांग्रेसको पदाधिकारी बैठक जारी रहेको छ। नेपाली कांग्रेसका सभापति शेरबहादुर देउवाले समसामयिक राजनीतिक घटनाक्रम, पार्टीको गतिविधिबारे बैठकमा छलफल गर्न पार्टीका पदाधिकारी र पूर्वपदाधिकारीहरूको बैठक बोलाएका हुन्। बुढानीलकण्ठस्थित सभापति देउवाको निवासमा जारी बैठकमा कांग्रेसबाट सरकारमा सहभागी मन्त्रीहरू पनि सहभागी रहेका छन्। सरकारका काम कारबाहीका विषयमा ब्रिफिङ लिने गरी मन्त्रीहरूलाई पनि बैठकमा बोलाइएको एक पदाधिकारी जानकारी दिए। सरकारका कामका विषयलाई लिएर कांग्रेसका महामन्त्री गगन थापा, विश्वप्रकाश शर्मा, केन्द्रीय सदस्य शेखर कोइराला लगायतले निरन्तर आलोचना गर्न थालेपछि बुधबार बेलुका प्रधानमन्त्री केपी शर्मा ओलीले उच्चस्तरीय राजनीतिक संयन्त्रको बैठक बोलाएका थिए। तर, बैठकमा संयन्त्रका संयोजकसमेत रहेका कांग्रेस उपसभापति पूर्णबहादुर खड्का र कांग्रेस महामन्त्री गगन थापा उपस्थित भएनन्। प्रधानमन्त्री ओलीले केही नियुक्ति, सरुवा बढुवाका विषयलाई लिएर अनावश्यक प्रचार भएको भन्दै सत्तारुढ नेताहरूसँग असन्तोष जनाएका थिए। परराष्ट्रमन्त्री एवं नेपाली कांग्रेसकी केन्द्रीय सदस्य डा आरजु राणा देउवाले पनि इलाममा आफू भाइरल हुने नाममा जे पनि बोल्ने तथा एकले अर्कालाई दोषारोपण गर्ने प्रवृत्ति नेपाली कांग्रेस पार्टीभित्र बढेको बताएकी थिइन्। उनले भनिन्,आफूले मिडियामा कभरेज पाउनकै लागि कतिपय नेता एवं पार्टीकै विरुद्धमा पनि बोल्ने गरेको देखिन्छ। यसले कुनै व्यक्ति मिडियामा भाइरल त होला। तर त्यसले पार्टीलाई कति क्षति पुग्छ भन्ने कुराको पनि हिसाब गर्नुपर्ने हो। कांग्रेसकै पदाधिकारी नै संयन्त्रको बैठकमा उपस्थिति नहुने र कांग्रेसका नेताहरुबाटै सरकारमा गएका मन्त्रीको आलोचना गर्न थालेपछि सभापति देउवाले तत्काल बैठक बोलाएको स्रोतको भनाई छ। बैठकपश्चात गृहमन्त्री रमेश लेखकले सत्तारुढ नेकपा एमाले र नेपाली कांग्रेसका बीचमा कुनै समस्या नभएको जानकारी गराएका थिए। उनले भने,हाम्रा बीचमा कुनै समस्या छैन, सरकार र दुई दलमा समस्या भयो कि भन्ने जुन बाहिर आइरहेको छ, यस्तो कुनै समस्या छैन।"
राजनीति कारणले सत्य निरूपण तथा मेलमिलाप आयोग निर्माणमा ढिलाइ भयो : प्रधानमन्त्री ओली,"काठमाडौँ : प्रधानमन्त्री केपी शर्मा ओलीले सरकार बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग निर्माण गर्ने प्रक्रियामा रहेको बताएका छन् । एमालेनिकट भूपू सैनिक तथा प्रहरी संगठनको महाधिवेशनमा बोल्दै उनले आयोग निर्माणमा ढिलाइ भएको पनि बताएका हुन् । प्रधानमन्त्री ओलीले राजनीति कारणले आयोग निर्माणमा ढिलाइ भएको भन्दै अब ढिलाइ हुन नदिन आफूले प्रयास जारी राखेको बताए । उनले भने,यस प्रयासलाई सफल बनाउने छौँ । द्वन्द्व पीडितलाई न्याय दिइन्छ । द्वन्द्व पीडितलाई न्याय दिनु नै सरकारको उद्देश्य हो । प्रधानमन्त्री ओलीले अमानवीय, चरम अपराधहरू, जघन्य अपराधहरूमा छुट नहुने दाबी गरे । माफी दिन मिल्नेमा मात्रै माफी दिइने भन्दै उनले पीडितहरूलाई परिपूरणबाट सम्बोधन गरिने बताए । यस्तै प्रधानमन्त्री ओलीले माओवादीले देशमा अनावश्यक ढङ्गले गन्तव्यविहीन हिंसा मच्चाएको आरोप समेत लगाए ।"
युवा रोक्ने चुनौती,"युवा वर्ग कुनै पनि देशको खम्बा हुन । भोलिको देश हाँक्ने हात आजका युवाले हो । तर, विडम्बना, स्वदेशमै रोजगारीको अवसर दिने शिक्षा प्रणाली नै छ न त अन्य कुनै रोजगारीको विकल्प नै छ । अहिले युवा पिँढी जन्मथलोमा बस्नै रुचाउँदैनन् । गाउँहरू रित्तिँदै छन् । स्थानीय तह कार्यान्वयनमा आएसँगै गाउँमा भौतिक पूर्वाधारको क्षेत्रमा विकासका गतिविधि अघि बढे पनि बसाँइसराइ रोकिएको छैन । कसैलाई गाह्रो परिहाल्यो भने पनि नजिकको अस्पतालसम्म लैजाने युवा पनि पाइँदैन । गाउँको शिक्षा र स्वास्थ सेवा गुणस्तरीय हुँदैनन् भनेर गाउँलेहरू सहर र सहरदेखि विस्तारै विदेशतिर लम्कँदैछन् । युवालाई स्वरोजगार बनाउने, निर्यात बढाउने र आयात घटाउने नीति तथा कार्यक्रमको साटो हाम्रो नेतृत्व सीधै युवा मस्तिष्क निर्यात गरेर बसेको अवस्था छ । युवाको पसिनाको मूल्यमा भित्रिने रेमिट्यान्स गनेर बसिरहेको छ । युवालाई बाहिर धपाएर रेमिट्यान्सको भरमा देश चलाउँदा आफ्नो सत्तामाथि प्रश्न नउठ्ने या उठिहाले पनि दबाउन सजिलो हुने महसुस राजनीतिक शीर्ष नेतृत्वले गरिरहेका छन् । यो नै आजको सबैभन्दा लाजमर्दो र दुःखद यथार्थ हो । श्रम, रोजगार तथा सामाजिक सुरक्षा मन्त्रालयको वैदेशिक रोजगार विभागको अनुसार गएको फागुन महिनामा मात्र श्रम स्वीकृति लिनेको संख्या ४२ हजार ४ सय ४६ पुगेको छ । यसरी नियाल्दा एकै महिनामा ४० हजारभन्दा बढी युवा देश छोडिरहेका छन् । जुन प्रतिवेदन सरकारकै हो । तर पनि सरकार मौन बसिरहेको छ । दैनिक हजारौं युवाहरू त्रिभुवन अन्तर्राष्ट्रिय विमानस्थलबाट देशको माटो छोडेर विदेशको मरुभूमि टेक्न बाध्य भइरहँदा सरकार मूकदर्शक बनिरहेको छ । वैदेशिक रोजगारका लागि बिदेसिने युवाले आफ्नो ज्यान नै दाउमा लगाइरहेका छन् । रोजगारीका लागि बिदेसिने युवा पाइलैपिच्छे शोषणमा भइरहेका छन् । दलालदेखि सरकारी हाकिमसम्मले तिनलाई निचोर्नुसम्म निचोरिसकेका हुन्छन् । सरकारले प्रधानमन्त्री रोजगार कार्यक्रम अघि सारे पनि गति लिन सकेको छैन । यो वर्ष ६० हजार बेरोजगारलाई समेट्ने लक्ष्य लिइएकोमा चालु आर्थिक वर्षको सात महिना बित्न लाग्दा कार्यक्रममार्फत काम पाउनेको संख्या २६ सय पनि पुग्न सकेको छैन । कार्यक्रम सुरु भएकै वर्षदेखि आलोचित बन्दै आएको प्रधानमन्त्री रोजगार कार्यक्रम असफलताको बाटोमा छ । उद्यमशील बन्ने चाहना राखेका युवाहरूलाई सरकारले जमिन उपलब्ध गराउनुका साथै सहुलियतपूर्ण ब्याजदरमा कर्जासमेत उपलब्ध गराउनु पर्छ । त्यतिमात्र होइन, करमा पनि विशेष छुट दिनुपर्छ । तर विडम्बना, संघीय कृषि ऐन पारितसमेत हुन सकेको छैन । कृषि क्षेत्रको आधुनिकीकरण, व्यवसायीकरण र विविधीकरण गर्न, लगानीमैत्री वातावरण बनाई राष्ट्रिय तथा अन्तर्राष्ट्रिय लगानीकर्तालाई आकर्षित गरी रोजगारी बढाउँदै राजस्व संकलन गर्न सरकार चुकेको छ । नेपालको संविधान, २०७२ को धारा ३३ मा रोजगारसम्बन्धी मौलिक हकको व्यवस्था गरिएको छ भने धारा ३४ मा श्रमसम्बन्धी हक उल्लेख गरिएको छ । नेपाली युवाले छाड्नुको मुख्य कारण भनेको राम्रो रोजगारी र आर्थिक स्थायित्वको खोजी नै हो । स्वदेशभित्र काम नहुनु, भए पनि नातावाद, कृपावादले गर्दा आफ्नो क्षमता र योग्यताको कदर नहुनु, वृत्ति विकासका अवसर निकै कम हुनुजस्ता कारणले गर्दा पनि नेपाली युवा विदेश पलायन भइरहेका छन् । पछिल्लो समय १२ कक्षा उत्तीर्ण गरेका विद्यार्थीहरू देशमा उच्च शिक्षा हासिल गर्नेभन्दा विदेश पलयान हुने सपना बुन्न थालेका छन् । पालैपालो देश छोड्ने दौडमा देखिन्छन् । विदेशमा पढ्दै कमाउने वातावरणप्रति लोभिएका छन् । नलोभिऊन् पनि कसरी ? यहाँ बसेर पढाइ नै सकेर बस्दा पनि जागिर मिल्ने हो कि हैन भनेर टुंगो हुँदैन । मिलिहाले पनि आफूले पढाइमा लगानी गरेको आर्थिक नै उठाउन धौ धौ पर्छ । बलियो अर्थतन्त्र र थप रोजगारीका अवसर भएका मुलुकमा जाँदा स्थिर रोजगारी खोज्ने र उच्च आयआर्जन गर्ने सम्भावना हुन्छ । राम्रो भविष्यको आकांक्षाले उनीहरूलाई विदेशी भूमिमा अवसर खोज्न प्रेरित गरिरहेको छ । युवालाई देशको माटोमा अड्याउन, रोजगारीका अवसरहरू सिर्जना गर्न सरकार र निजी क्षेत्रले सहकार्य गर्नुपर्छ । यसमा प्रविधि, नवीकरणीय ऊर्जा र पर्यटनजस्ता क्षेत्रहरूलाई प्रवद्र्धन गर्नुपर्छ । आन्तरिक रूपमा आकर्षक रोजगारीका अवसरहरू सिर्जना गरेर आफ्नो आप्रवासन समस्यालाई सम्बोधन गर्नुपर्छ । दिगो राष्ट्रिय विकासका लागि युवाहरूलाई स्वदेशमा बसेर काम गर्ने वातावरण बनाउनु पर्छ । युवाहरूका लागि थप रोजगारीका अवसरहरू सिर्जना गर्न सरकारी र निजी क्षेत्रहरूले प्रविधि, नवीकरणीय ऊर्जा, पर्यटन र स्वास्थ्य सेवाजस्ता उदीयमान क्षेत्रहरूमा रोजगारी सिर्जनामा ध्यान केन्द्रित गर्नुपर्छ । सार्वजनिकनिजी साझेदारीको सहजीकरण र पूर्वाधार विकासले लाखौं रोजगारी सिर्जना गर्न सक्छ । नीतिगत स्तरमा सरकारले बेरोजगारीलाई सम्बोधन गर्न महŒवपूर्ण भूमिका खेल्नुपर्छ । रोजगारी सिर्जनालाई प्रवद्र्धन गर्ने, साना तथा मझौला उद्यमहरूलाई समर्थन गर्ने र शिक्षित व्यक्तिहरूलाई काममा लगाउन उद्योगहरूलाई प्रोत्साहन गर्ने नीतिहरू कार्यान्वयन गर्दा बेरोजगारीको बोझ कम गर्न मद्दत पुग्छ । सानो लगानीबाट राम्रो प्रतिफल प्राप्त गर्न सकिने क्षेत्रहरूमध्ये घरेलु तथा साना उद्योग सम्भावना रहेको क्षेत्र हुन सक्छ । यस्ता कतिपय क्षेत्रमा लगानीपश्चात् बजारीकरण समस्याको रूपमा रहेको पनि पाइन्छ । यस्तै अवस्थामा बजारीकरणको ग्यारेन्टी गर्न सक्ने संस्था वा कम्पनी स्थापना हुनुपर्ने आवश्यकता समेत देखिएको छ । नेपालमा श्रमलाई सम्मान गर्ने संस्कृतिको विकास गर्नुपर्ने खाँचो छ । पढेलेखेका युवाले गाउँमै कृषि गर्छुभन्दा तिमीजस्तो पढेलेखेको मान्छेले नि खेती गरेर हुन्छ ? बरु विदेश जाऊ न भनेर अर्तीबुद्धि दिने धेरै भेटिन्छन् । गाउँमै केही गर्छु भन्नेलाई न उल्टो हतोत्साहित गरिन्छ । भाँडा नै माझे पनि विदेश जानेलाई सम्मानको नजरले हेर्ने हाम्रो समाजले स्वदेशमै कृषि गर्छु या कुनै उद्यम गर्छु भनेर लागिपर्ने युवालाई हेयको नजरले हेर्छ । विश्वविद्यालयमा अध्ययन गर्ने विद्यार्थी भएन भनेर गुनासो गर्नु भन्दा शैक्षिक स्तरको गुणस्तर बढाउन आवश्यक देखिन्छ । सीपमा आधारित शैक्षिक प्रणालीको व्यवस्था गर्नुपर्छ । उद्यमशीलताको संस्कृतिलाई बढावा दिएर, शिक्षालाई उद्योगको आवश्यकतासँग मिलाएर, सहयोगी नीतिहरू लागू गरेर, शिक्षित बेरोजगारीको समस्यालाई समाधान गर्न सकिन्छ । स्वदेशमै बस्ने मार्गप्रशस्त गर्न सकिन्छ । अन्त्यमा सरकारी नीति, नियम र कानुन निर्माणमा अधिकतम युवा प्रतिनिधित्वको आवश्यकता छ ।"
देशभरका बालबालिकालाई यही ६ र ७ गते भिटामिन ए खुवाइँदै,काठमाडौं : यही वैशाख ६ र ७ गते देशभरका बालबालिकालाई भिटामिन 'ए' खुवाइँदै छ। देशभरका २२ लाख बालबालिकालाई भिटामिन ए खुवाउन लागिएको हो। 'राष्ट्रिय भिटामिन ए कार्यक्रमअन्तर्गत स्वास्थ्य तथा जनसङ्ख्या मन्त्रालयले आगामी शनिबार र आइतबार भिटामिन ए खुवाउँदै छ । स्वास्थ्य सेवा विभागका अनुसार राष्ट्रिय भिटामिन ए कार्यक्रमअन्तर्गत भिटामिन ए क्याप्सुल छ महिनादेखि ५९ महिनाका करिब २२ लाख बालबालिकालाई खुवाइने छ । सोही दिन एक वर्षदेखि पाँच वर्षसम्मका करिब १९ लाख बालबालिकालाई जुकाको औषधि खुवाइने छ । बालबालिकालाई बालभिटा खुवाइने छ । सोही दिन बालबालिकामा कुपोषणको परीक्षण पनि गरिने छ । राष्ट्रिय भिटामिन ए कार्यक्रम मा करिब ५२ हजार महिला स्वास्थ्य स्वयम्सेविका र १५ हजार स्वास्थ्यकर्मी परिचालन गरिने छ । सरकारले भिटामिन ए कमीको रोकथाम तथा उपचारको लागि २०५० सालमा आठ जिल्लाबाट सुरु भएको राष्ट्रिय भिटामिन ए कार्यक्रम २०५९ देखि देशभरि नै लागू गरिएको हो । जुका नियन्त्रण तथा रोकथामको लागि २०५६ सालदेखि १३ जिल्लाबाट सुरु गरिएको जुकाको औषधि खुवाउने कार्यक्रम २०६७ देखि सबै जिल्लामा लागू गरिएको छ । यस्तै २०६४ सालदेखि बालभिटा खुवाइने गरेको छ । प्रत्येक वर्ष कात्तिक र वैशाखमा भिटामिन ए र जुकाको औषधि बालबालिकालाई निःशुल्क खुवाउने व्यवस्था सरकारले गर्दै आएको छ ।
प्रि ओपन सेसनमा नेप्से परिसूचक ४९८ अंकले बढ्यो,काठमाडौं : प्रि ओपन सेसनमा नेप्से परिसूचक सामान्य अंकले बढेर बन्द भएको छ। यो समयमा नेप्से परिसूचक ४९८ अंकले बढेर २७०१२२ विन्दुमा पुगेको हो। प्रि ओपन सेसनमा ४१ वटा स्क्रिप्सको २ हजार ४१७ कित्ता सेयर १२ लाख ६७ हजार ८४४ रुपैयाँमा खरिदबिक्री भए। कारोबारमा आएकामध्ये २८ वटा स्टक्सको मूल्य बढ्दा १३ वटाको घट्यो।
राष्ट्रपति सी जिनपिङ कम्बोडिया भ्रमणमा,"चिनियाँ राष्ट्रपति सी जिनपिङ बिहीबार भ्रमणका लागि कम्बोडियाको राजधानी नोम पेन्ह पुगेका छन्। स्रोतका अनुसार चीनको क्षेत्रीय व्यापार सम्बन्धलाई बलियो बनाई अमेरिकी समकक्षी डोनाल्ड ट्रम्पले लगाएको चर्को करको प्रभावलाई कम गर्ने प्रयास स्वरुप राष्ट्रपति सी भियतनाम र मलेसियाको भ्रमणपछि कम्कोडिया पुगेका हुन्। बिहीवार नोम पेन्हको विमानस्थलमा उनलाई सैन्य स्वागतसहित राजा नोरोडोम सिहामोनीले स्वागत गरेका थिए। राष्ट्रपति सीले पूर्व नेता हुन सेन र उनका छोरा प्रधानमन्त्री हुन मानेटसँग बैठक गर्नु अघि बिहीबार दिउँसो दरबारमा भेटवार्ता गर्ने कार्यक्रम तय भएको जनाइएको छ । अन्तर्राष्ट्रिय मुद्रा कोषका अनुसार कम्बोडियाको सबैभन्दा ठूलो व्यापारिक साझेदार र लगानीको स्रोत चीन हो । नोम पेन्ह एसियामा चिनका भरपर्दो समर्थक हुन्। मानेटले सीको भ्रमणलाई अर्थपूर्ण र मित्रताको प्रतीकको रूपमा वर्णन गरेका छन्। उनले दुई देशबीच सार्वभौमिकता, समानता र आन्तरिक मामिलामा हस्तक्षेप नगर्ने सिद्धान्तमा आधारित सम्बन्ध रहेको बताएका छन्। यसै क्रममा उनले कम्बोडियाको सामाजिक आर्थिक विकासमा चीनले 'महत्वपूर्ण भूमिका खेलेको पनि बताएका छन्। उनका अनुसार यस वर्ष चीन र कम्बोडियाले कूटनीतिक सम्बन्धको ६७ वर्षसमेत मनाउँदै छन् । चालु महिनाको सुरुमा ट्रम्पले गरेको चर्को कर घोषणापछि विश्वव्यापी रूपमा यस विषयमा बहस र चर्चा भइरहेको छ ।"
गणेश थापाको निलम्बन फुकुवा,"काठमाडौं : एन्फा पूर्वअध्यक्ष गणेश थापालाई फिफाले लगाएको १० वर्षे प्रतिबन्ध फुकुवा भएको छ। २०१५ अप्रिल १६ मा उनलाई फिफाले प्रतिबन्ध लगाएको थियो। जुन २०२५ अप्रिल १५ मा सकिएको उनले एक प्रेस विज्ञप्तिमार्फत जानकारी दिएका छन् । उनले १० वर्ष प्रतिबन्धमा रहँदा निकै चुनौतीहरू आएको उल्लेख गरे । विज्ञप्तिमा थापाले लेखेका छन्,यो यात्रा चुनौतीपूर्ण थियो। तर यस अवधिमा मेरो परिवार, साथीहरू, शुभचिन्तकहरू र समस्त फुटबल प्रेमीहरूको सहयोग र अटल समर्थनको लागि धन्यवाद । उनले विज्ञप्तिमा नेपाली फुटबलमा साथ र सहयोग सदैव रहने उल्लेख गरेका छन् ।"
अन्तर्राष्ट्रिय नेपाली सेफ अमेरिकाको संयोजकमा लक्ष्मण सापकोटा,"अमेरिका : अन्तर्राष्ट्रिय नेपाली सेफ सोसाइटी अमेरिकाको संयोजकमा लक्ष्मण सापकोटाको नेतृत्वमा ४७ सदस्यीय कार्यसमिति चयन गरिएको छ । सापकोटाको कार्यकाल सन् २०२७ सम्म रहनेछ । यस्तै अध्यक्षमा दीपक भुसाल, वरिष्ठ उपाध्यक्ष शोभ थापा, उपाध्यक्ष लक्ष्मी बुढाथोकी, वरिष्ठ महासचिव सुरेश बनेर, महासचिव विवेक तामाङ, सहायक महासचिव नरेन्द्र डांगी, कोषाध्यक्ष सरुफ मनसुर , वरिष्ठ सल्लाहकार रमेश बस्नेत, अमर गुरुङ, सल्लाहकार बेदप्रसाद अधिकारी, दीपक अधिकारी रहेका छन् । त्यसैगरी कार्यसमिति सदस्यहरूमा नवीन राणा, गान्धीप लामा, राजकुमार दाहाल, अरुण विक, चन्द्र विक, श्रीराम थापा, थल कुमार अधिकारी, भीमसेन ओली, नारायण बस्नेत, अमृत तामाङ, सुरेश धमला, निरबहादुर थापा मगर, कृष्ण श्रेष्ठ, रामशरण थापा, खनिज बोगटी, कृष्ण बुढाथोकी, रामचन्द्र हुमागाईँ, तिलक मगर, छत्रा चन्द, अनन्त आङदेम्बे, उज्जवलदी आङदेम्बे, सुरज केसी, एना थापा, प्रेम मगर, गोपाल रिजाल, धर्म साउद, नेरु गिरी, प्रेम लामा, ओम काफ्ले, सुदीप लामा, पासाङ लामा, हरि मगर, कृष्ण थापा र प्रदीप तामाङ रहेका छन् । विश्वभरका नेपाली सेफहरुलाई एकीकृत गर्दै नेपाली खानाको प्रचारप्रसार र खानाको स्तर उन्नतिका लागि अन्तर्राष्ट्रिय नेपाली सेफ सोसाइटीले कार्य गदै आइरहेको संयोजक सापकोटाले जानकारी दिए ।"
मकै भण्डारण,अर्घाखाँचीकाे मालारानी गाउँपालिका ६ लाेहाेरीमा घरमा गरिएको मकै भण्डारण । तस्बिरः प्रेमनारायण आचार्य
एक तोला सुनको मूल्य १ लाख ९० हजार नाघ्यो,काठमाडौं : स्थानीय बजारमा सुनको मूल्यले नयाँ रेकर्ड कायम गरेको छ। सुनचाँदी व्यवसायी महासंघका अनुसार आज ३६ सय रुपैयाँले बढेर एक तोला सुनको मूल्य १ लाख ९० हजार ६०० रुपैयाँ कायम भएको हो। अघिल्लो दिन बुधबार १७ सय रुपैयाँले बढेर प्रतितोला सुन १ लाख ८७ हजार रुपैयाँमा खरिदबिक्री भएको थियो। सुनको मूल्य वृद्धि भएसँगै चाँदी पनि बढेको छ। आज एक तोला चाँदीको मूल्य १९ सय ६० रुपैयाँ पुगेको छ। मंगलबार प्रतितोला चाँदी १९ सय ५५ रुपैयाँमा कारोबार भएको थियो।
स्वस्थ जीवनका लागि मुख स्वास्थ्य,"शरीरका सम्पूर्ण अंगहरूलाई स्वस्थ र सुचारु राख्नका लागि खानेकुरा र पौष्टिक तत्त्वहरू मुखबाटै खाने गरिन्छ । शरीरमा कुनै स्वास्थ्य समस्या भएमा वा अन्य रोग लागेमा औषधि पनि मुखबाटै सेवन गरिन्छ । त्यसैले, मुख नै स्वस्थ राख्न सकिएन भने शरीर पनि स्वस्थ रहन सक्दैन । मुख स्वास्थ्य भन्नाले दाँत, गिजा, जिब्रो, चिउँडो, तालु, गालालगायत मुख वरिपरिका अंगलाई बुझिन्छ । नेपालमा सरकारले अन्य रोगको उपचारमा निःशुल्क सहुलियत अनि मासिक भत्ताको पनि व्यवस्था गरेको पाइन्छ तर मुख स्वास्थ्यको बारेमा जनचेतना अभिवृद्धि गर्ने कार्य भने प्रभावकारी रूपमा भएको पाइँदैन । पछिल्लो समयमा मुख स्वास्थ्यअन्तर्गत नै पर्ने महत्त्वपूर्ण अंग दाँतको परीक्षण गराउनुपर्छ भन्ने कुराको ज्ञान भएका मानिसहरूको संख्या बढ्दै गएकोले यसका लागि धेरै डेन्टल र अस्पतालहरू पनि सञ्चालनमा आइरहेको पाइन्छ । अन्य देशमा दाँतको उपचार धेरै महँगो भएका कारण विदेशमा बस्ने नेपालीहरू नेपाल आएको समयमा दाँत परीक्षण गराउने गरेको पाइन्छ । तर, नेपालमै बसोबास गर्ने व्यक्तिहरू भने निकै कमले मात्र नियमित दाँत परीक्षण गराउने गरेको आँकडाले देखाएको छ । जब समस्या पर्दछ अनि मात्रै अस्पताल जाने तर नियमित परीक्षणको लागि जाने भने निकै कम रहेको पाइन्छ । एक तथ्यांकअनुसार मुखसम्बन्धी रोगले विश्वव्यापी रूपमा ३ अर्ब ५० करोड मानिसलाई असर गरेको पाइन्छ त्यसमा ९० प्रतिशत रोग दाँत सम्बन्धित छन् । मुख स्वास्थ्यका लागि सबैभन्दा घातक पदार्थ सुर्ती र चिनीजस्ता पदार्थ हुन् । गुणस्तरीय मुख स्वास्थ्यका लागि शरीर स्वस्थ राख्नु महत्त्वपूर्ण छ । सरकारले मानिसहरूलाई आफ्नो स्वास्थ्य, सामाजिक र मानिसक स्वास्थ्यलाई सुधार गर्न मुख स्वच्छता अभ्यासका लागि प्रोत्साहन गर्न अति आवश्यक छ । मुख स्वास्थ्यलाई शरीरको ऐनाको रूपमा लिन सकिन्छ । मुखको परीक्षण मात्रले पनि अरू रोगहरूको लक्षण जस्तै, एचआईभी, मधुमेहका साथै पोषण तत्त्वहरूको कमी र धूमपान, मद्यपानजस्ता कुलतको लक्षण पनि देखिन्छ जसले पूरै स्वास्थ्यलाई झल्काउँदछ । दाँत तथा मुखको रोगले मुखमा मात्र सीमित नभई यसले शरीरका अरू अंगमा पनि प्रभाव पारिरहेको हुन्छ । मुख स्वास्थ्य र शरीरका अन्य रोगहरूको सम्बन्ध दोहोरो हुन्छ । जस्तैः मधुमेह भएका बिरामीमा गिजाको समस्या देखिने सम्भावना बढी हुन्छ र गिजाको रोगको समाधानले मधुमेहको उपचार नियन्त्रणमा मद्दत गर्दछ । धेरैजसो मुखको रोगहरू र शरीरका अरू रोगहरूको जोखिम तत्त्व साझा हुन्छ । दाँत तथा मुखमा देखिने समस्याहरूमा दाँतमा किरा लाग्ने, दाँत खिइने, दाँत हल्लिने, दाँत सिरिङ सिरिङ हुने, गिजा सुन्निने, गिजाबाट रगत बग्ने, मुखभित्र घाउ खटिरा आउने आदि पर्छन् । सी खानामा चिनीको मात्रा धेरै, प्रोसेस्ड खानेकुरा, सफ्ट ड्रिंक्सले दाँतमा किरा लाग्नुका साधै मधुमेह, मुटुरोग र क्यान्सर निम्त्याउन सक्दछ । सुर्तीजन्य पदार्थ र मद्यपानको सेवनले गिजाको रोग, मुखको क्यान्सरको साथै मुटुरोग, श्वासप्रश्वासको रोग र अन्य क्यान्सर हुन्छ । त्यस्तै, मुखको सफाइमा ध्यान नदिनाले बन्ने दन्त लेउको कीटाणुहरूले गिजाको रोगको साथै मधुमेह रोग र मुटुरोग आदिको नियन्त्रणमा सोझै असर पार्दछ । मुख स्वास्थ्य शारीरिक, मानसिक, आर्थिक तथा सामाजिक स्वास्थ्यको लागि महत्त्वपूर्ण भएकोले साधारण उपायहरू अपनाएर मुखसम्बन्धी रोगहरू वा अन्य समस्याहरूको रोकथाम, उपचार, व्यवस्थापन एवं मुख स्वास्थ्य प्रवद्र्धन गर्न अत्यन्त जरुरी छ । मुख स्वास्थ्यले सम्पूर्ण स्वास्थ्यलाई नै असर पार्ने हुँदा यसको प्रवद्र्धनका लागि सबैको ठूलो भूमिका हुन्छ । मुख स्वास्थ्य शिक्षाको लागि अन्य पेसागत व्यक्तिहरूभन्दा शिक्षकहरूको भूमिका महत्त्वपूर्ण हुन्छ, किनभने उनीहरूले एकै पटकमा धेरै विद्यार्थीलाई समेटेर स्वास्थ्यसम्बन्धी निर्देशन दिन सक्छन् । विद्यालयमा शिक्षकले दिने स्वास्थ्य शिक्षाले समाजका विभिन्न वर्गहरू, व्यक्ति विशेष, परिवार, समुदाय र देश नै लाभान्वित हुन सक्छ । सानै उमेरमा सिकाइएका कुराहरूले वयष्क हुँदासम्म पनि असर पार्दछ । साना बालबालिकाहरू लामो समय विद्यालयमा बिताउँछन् र नयाँ कुराहरू, नयाँ सीपहरू सिक्न उत्साहित पनि हुन्छन् । त्यतिमात्र होइन उनीहरूमा नै दाँत कीराले खाने र चोटपटक लाग्ने समस्या पनि बढी हुने गर्दछ । तसर्थ उनीहरूलाई स्वास्थ्यवद्र्धक खाना, मुख स्वास्थ्यसम्बन्धी असल र खतरापूर्ण बानीहरूका बारेमा सचेत गराउनु पर्दछ । मुख स्वास्थ्य शिक्षालाई पाठ्यक्रममा नै समावेश गरी पढाउने, विद्यालयमा नै फ्लोराइडयुक्त मञ्जनले दाँत माझ्ने र पोषण कार्यक्रम चलाउनु पर्छ । यसो गर्न सके मुख स्वास्थ्य प्रवद्र्धन हुनका साथै सम्पूर्ण विद्यालय परिवारको माध्यमबाट स्वास्थ्यमा सुधार आउन सक्छ । घरमा अभिभावकको भूमिका पनि अति आवश्यक रहन्छ । आफ्ना बालबालिकाहरूलाई सही खानेकुरा खान दिने तथा मुखको स्याहार गर्ने कुरामा पनि आफैं सक्रिय रूपले सहभागी हुनेतर्फ हरेक अभिभावकले जोड दिनु पर्दछ । अभिभावक आफैंले पनि एउटा सही उदाहरणको रूपमा पेस हुनलाई आफ्नो मुखको स्याहार गर्नुपर्दछ । रोगहरूबाट आफू र आफ्नो परिवारलाई जोगाउन नियमित मुख स्वास्थ्य परीक्षण गर्नु पर्दछ । मुखको स्वास्थ्य शारीरिक, मानसिक, आर्थिक तथा सामाजिक स्वास्थ्यको लागि महत्त्वपूर्ण छ । त्यसैले साधारण उपायहरू अपनाएर मुखसम्बन्धी रोगहरूको रोगथाम, उपचार, व्यवस्थापन एवं मुख स्वास्थ्य प्रवद्र्धन गर्न अत्यन्त जरुरी छ । मुखको सरसफाइ सम्पूर्ण शरीरकै सरसफाइको एक भाग भएकोले यसलाई शरीरको सरसफाइबाट अलग गर्न मिल्दैन । त्यसैले शरीरका अरू अंग जस्तै दाँत तथा मुखलाई पनि स्वस्थ राख्न अति नै जरुरी हुन्छ । रोग लाग्नुभन्दा रोग लाग्न नदिनु राम्रो हो । दाँत स्वस्थ्य राख्न खानेकुराको ठूलो भूमिका हुन्छ । क्याल्सियम र फस्फोरसजस्ता खनिज पदार्थहरू दाँत बन्दै गर्दा र बलियो बनाउनको लागि नभई हुँदैन । दूध र दूधबाट बनेका खाद्यपदार्थहरू, अण्डा, फलफूल र ताजा हरिया तरकारीहरूले दाँतमात्र नभई सम्पूर्ण शरीर नै स्वस्थ्य राख्नमा सहयोग पुर्याउँछ । दाँतमा कीरा लाग्नबाट बचाउन गुलियो खानेकुरा वा पेय पदार्थको मात्रा र पटक दुवै कम गर्नुका साथै गुलियो खानेकुरा खाइसकेपछि कुल्ला गर्ने वा सम्भव भए दाँत माझ्ने गर्नुपर्छ । त्यस्तै, फ्लोराइड प्राकृतिक रूपमा माटो, पानी, चिया, माछा आदिमा पाइने एक खनिज पदार्थ हो जसले शरीरको वृद्धिमा सहयोग पुयाउँछ । यसले दाँतमा कीरा लाग्नबाट पनि बचाउँछ । नेपालको पिउने पानीमा फ्लोराइडको मात्रा कम भएकोले दाँतमा कीरा लाग्नबाट बच्न फ्लोराइडयुक्त मञ्जनको प्रयोग गर्न अति जरुरी छ । त्यस्तै, पान, खैनी, सुपारी मद्यपान, धूमपानजस्ता लत स्वास्थ्यको लागि हानिकारक छन् । यस्ता बानीहरूले मुखको क्यान्सरजस्तो डरलाग्दो रोग पनि लाग्न सक्छ । त्यसैले यस्ता बानीहरू भए छोड्ने वा कम गर्नुपर्छ । नियमित मुखको स्वास्थ्य परीक्षण गर्नाले समस्याहरू समयमै थाहा पाउन सकिन्छ र उपचार गर्न सजिलो हुन्छ । दाँतमा कीरा लागेर प्वाल परेमा, गिजाबाट रगत आएमा वा मुखमा कुनै पनि समस्या भएमा तुरुन्तै दन्त चिकित्सक वा स्वास्थ्यकर्मीसँग जँचाई हाल्नुपर्छ । समस्या ठूलो र पीडादायी हुञ्जेलसम्म पर्खनु हुँदैन । अतः मुख स्वास्थ्य हाम्रो सम्पूर्ण शारीरिक स्वास्थ्यको प्रतिबिम्ब हो । त्यसैले, मुख स्वास्थ्यलाई विशेष प्राथमिकता दिँदै विद्यालय तहबाटै यसबारे सचेतना फैलाउन अति आवश्यक छ । यसका लागि विद्यालय पाठ्यक्रममा मुख स्वास्थ्यसम्बन्धी विषय समावेश गरी शिक्षकहरूलाई विशेष तालिम दिन सकिन्छ । त्यस्तै, समुदायका मानिसहरूमा सचेतना फैलाउन विभिन्न सामाजिक सञ्जाल, पत्रपत्रिका र टेलिभिजनमार्फत सचेतना फैलाउन आवश्यक छ । त्यस्तै स्थानीय सरकारले नियमित मुख स्वास्थ्य परीक्षणका लागि मोबाइल डेन्टल क्लिनिक सञ्चालन गरी ग्रामीण समुदायमा सेवा पुर्याउने, सरकारी तथा सामुदायिक अस्पतालहरूमा निःशुल्क वा सहुलियत दरमा मुख तथा दाँत परीक्षण सेवा उपलब्ध गराउने व्यवस्था गर्नु पर्छ । नेपालमा मुख स्वास्थ्यसम्बन्धी ज्ञान, दृष्टिकोण र अभ्यासबारे विस्तृत अध्ययन तथा अनुसन्धान गरी दीर्घकालीन नीति तथा रणनीतिहरू निर्माण गर्न अति आवश्यक छ ।"
"विरोध गर्नु प्रतिपक्ष दलको धर्म हो, माओवादीले भन्दैमा सरकार बन्ने र भत्किने हुँदैन : कांग्रेस","काठमाडौं : नेपाली कांग्रेसले माओवादी केन्द्रसहित प्रतिपक्ष दलले भनेको आधारमा सरकार बन्ने र भत्किने नहुने दाबी गरेको छ। बिहीबार बसेको पदाधिकारीको बैठकपश्चातप्रवक्ता प्रकाशशरण महतले विरोध गर्नु प्रतिपक्ष दलको धर्म भएपनि उनीहरुले भनेको आधारमा सरकार बन्ने र भत्किने नहुने बताएका हुन्। यो सरकार ढलिहालोस् भन्ने उहाँहरुको चाहना हो। प्रतिपक्ष दलले सरकारको विरोध गर्नु उहाँहरुको धर्म हो। उनले भने, उहाँहरुले के भन्नुहुन्छ भन्ने आधारमा सरकार बन्ने र भत्किने हुँदैन। बैठकमा एमाले र कांग्रेसबीचको गठबन्धनमा समन्वय र तालमेल गरेर अगाडि सुझाव प्राप्त भएको बताए। सरकारले जनतामा डेलिभरी राम्रो दिनुपर्ने र गठबन्धन दलबीच समन्वय र सन्तुलन कायम राखेर अगाडि बढ्नेबारे छलफल भएको उनको भनाई छ। सरकारले डेलिभरी दिन सक्नुपर्छ, तालमेल राम्रो मिल्नुपर्छ भन्ने कुरा उठेको छ। त्यो सम्बन्धमा नेतृत्व तहले कुराकानी गरिरहेको छ। सुधार आवश्यक भएको ठाउँमा थप समन्वय गर्नुपर्छ भन्ने कुरा आएको छ। महतले भने,गठबन्धनको सरकार हुँदा एउटै दलले भनेको सबै नहुने भएकाले समन्वय गरेर अगाडि बढ्नुपर्छ उनले भने। सरकारको पफमेन्स अझै बढाउनुपर्ने सुझाव आएको उनले बताए। उनले शिक्षक आन्दोलन र आगामी केन्द्रीय समिति बैठकका विषयमा पनि छलफल भएको जानकारी दिए। शिक्षक आन्दोलन र आगामी केन्द्रीय समिति बैठकलगायतमा पनि कुराकानी गर्यौं। भ्रातृ संस्थालाई अधिवेशन हुन सक्ने आधार छ कि छैन भनेर प्रतिवेदन पनि मागेका छौं। प्रतिवेदनका आधारमा केन्द्रीय समितिका लागि प्रस्ताव तयार हुन्छ। सरकारका कामका विषयलाई लिएर कांग्रेसका महामन्त्रीद्वय गगन थापा, विश्वप्रकाश शर्मा, केन्द्रीय सदस्य शेखर कोइराला लगायतले निरन्तर आलोचना गर्न थालेपछि बुधबार बेलुका प्रधानमन्त्री केपी शर्मा ओलीले उच्चस्तरीय राजनीतिक संयन्त्रको बैठक बोलाएका थिए। बैठकमा संयन्त्रका संयोजक एवम् कांग्रेस उपसभापति पूर्णबहादुर खड्का र कांग्रेस महामन्त्री गगन थापा उपस्थित भएनन्। कांग्रेसकै पदाधिकारी नै संयन्त्रको बैठकमा उपस्थिति नहुने र कांग्रेसका नेताहरुबाटै सरकारमा गएका मन्त्रीको आलोचना गर्न थालेपछि सभापति देउवाले तत्काल बैठक बोलाएको स्रोतको भनाई छ। बैठकमा सरकारका काम कारबाहीका विषयमा ब्रिफिङ लिन मन्त्रीहरूलाई पनि बोलाइएको थियो। संयन्त्रको बैठकमा प्रधानमन्त्री ओलीले केही नियुक्ति, सरुवा बढुवाका विषयलाई लिएर अनावश्यक प्रचार भएको भन्दै सत्तारुढ नेताहरूसँग असन्तोष जनाएका थिए। यता परराष्ट्रमन्त्री एवं नेपाली कांग्रेसकी केन्द्रीय सदस्य डा आरजु राणा देउवाले पनि इलाममा आफू भाइरल हुने नाममा जे पनि बोल्ने तथा एकले अर्कालाई दोषारोपण गर्ने प्रवृत्ति नेपाली कांग्रेस पार्टीभित्र बढेको बताएकी थिइन्। उनले भनिन्,आफूले मिडियामा कभरेज पाउनकै लागि कतिपय नेता एवं पार्टीकै विरुद्धमा पनि बोल्ने गरेको देखिन्छ। यसले कुनै व्यक्ति मिडियामा भाइरल त होला। तर त्यसले पार्टीलाई कति क्षति पुग्छ भन्ने कुराको पनि हिसाब गर्नुपर्ने हो।"
"हुम्लामा वर्षासहितको बाढी, १० भन्दा बढी घर पसलमा क्षति",हुम्ला : अदानचुली गाउँपालिकाको श्रीनगर बजार वर्षासहितको बाढीले क्षति पुर्याएको छ। बाढीले पसल घरहरूमा क्षति पुर्याएको जिल्ला प्रहरी कार्यालय हुम्लाले जनाएको छ। १० भन्दा बढि घर पसलमा क्षति पुगेको जिल्ला प्रहरी कार्यालय हुम्लाका डीएसपी शंकर पोखरेले जानकारी दिए। बाढीमा पुरिएर २७ बाख्रा मरिसकेका छन् भने २९ वटाको उद्वार गरिएको छ। बाढीमा परेर २५ बाख्रा हराएको डीएसपी पोखरेले बताए। अदानचुलि गाउँपालिका३ का आइते बुढाको गोठ भत्किँदा बाखा मरेका हुन्।
तीनकुने घटनाले राजावादीको वास्तविक चरित्र देखायो : प्रचण्ड,"भैरहवा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले गत चैत १५ गते तीनकुनेमा राजावादीले गरेको हिंसात्मक प्रर्दशनले राजावादी कस्ता रहेछन् भन्ने विषयमा नागरिकले बुझ्ने मौका पाएको बताए । मधेश जागरण अभियानअन्तर्गत प्रेस सेन्टर नेपाल रुपन्देहीद्वारा भैरहवामा आयोजित पत्रकार सम्मेलनमा बोल्दै अध्यक्ष प्रचण्डले राजावादीले फेरि बितण्डा मच्चाउन सक्ने भन्दै लोकतन्त्र पक्षधर सतर्क रहनुपर्नेमा जोड दिए। राजावादीको बेलुनको हावा चैत १५ गते नै खुस्कियो । अब फेरी त्यही रुपमा आउने सम्भव छैन । पूर्वराजा ज्ञानेन्द्रले जनकमाण्डर घोषणा गरेको एउटा हावालाई गिरफ्तार गरिएको छ,'उनले भने,त्यसकारण अब फेरि राजावादी बुखार (ज्वरो) आउँछ जस्तो हामीलाई लाग्दैन । यद्यपी उनीहरूले यस्ता बितण्डा मच्चाइराख्ने हर्कत गरिराख्न सक्छन् । त्यसमा हामी सबै लोकतन्त्रका पक्षधर सतर्क हुनुपर्छ।' प्रचण्डले वर्तमान सरकारप्रति कटाक्ष गर्दै रातिको अध्याँरोमा बनेको सरकार दुई तिहाइको नभइ षड्यन्त्र र अपदर्शी भएको टिप्पणी गरे । मलाई राति सब ठिकठाक छ भन्न लगाउने सम्मको काम गरेर असाध्यै अपारदर्शी र षड्यन्त्रपूर्वक ढंगले बनेको सरकार हो । दिनको उज्यालोमा पनि बनेको घोषणा गर्न सकेन र रातको अध्याँरोमा यो सरकारले बनाउनुपर्ने स्थिति आयो,'उनले भने,त्यसकारण यसको जन्मनै अप्राकृतिक ढंगले भएको हुनाले यो सरकारप्रति जनतामा आशा भरोसा केही पनि थिएन । भ्रष्टाचार,दलाल,विचौलियाहरूको पहलमा बनेको सरकार हो । उनले आफूले अन्तिम पटक विश्वासको मत लिने बेलामा नै संविधानको धारा ७६ (३) अनुसार सबैभन्दा ठूलो दलको नेताको नेतृत्वमा सरकार बन्नुपर्ने भनेपनि त्यो नभएको बताए । उनले नेपाली कांग्रेस र नेकपा एमालेभित्र व्यापक असन्तुष्टि रहेको दावी गरे। 'सरकारमा रहेको कांग्रेसभित्र असन्तुष्टि छ। एमालेभित्र पनि भुसको आगोजस्तो उकुसमुकुसको स्थिति छ। त्यहाँ धूवाँ बुत्ताइराखेकै छ,' उनले भने, त्यसकारण यो सरकार जति दिन बस्छ,नेपाल र नेपालीका निम्ति दुर्भाग्य नै आउने हो ।' आन्दोलित शिक्षकहरूको माग सम्बोधन गर्नुपर्नेमा सरकारले अपमानित गरिरहेको उनको भनाइ छ । देशमा शिक्षक,चिकित्क,लघुवित्त,सहकारी पीडितलगायत सडकमा रहेको अवस्थालाई राजनीतिक विश्लेषण र कांग्रेस, एमालेका नेतासँगको संवादको आधारमा नयाँ वर्षसँगै सरकार जाने आफूले भनेको दावी गरे। उनले सरकार नयाँ वर्षसँगै जाने भनेको विषयलाई सरकार नभएकाले कुण्ठा पोखेको एमाले वृत्तबाट टिप्पणी गर्ने कोशिस भएको भन्दै आफूहरूमा कुनै कुण्ठा नभएको र सरकारमा आउन कुनै रुची पनि नभएको दावी गरे । हामीलाई सरकार ढाल्न हतारो गर्नुपर्ने कुनै कारण छैन । यो सरकार चलिराख्नु भनेको नेपाल र नेपालीको निम्ति त दुर्भाग्य हो,'उनले भने,तर, माओवादी केन्द्रलाई यो सरकार ढालेर आफू सरकारमा जान पनि कुनै रुची पनि छैन । हाम्रो कुनै खालको हतारो पनि छैन । त्यस अर्थमा यो सरकार चलिराखोस्,जनताले दुःख पाइराखून् भन्ने पनि हाम्रो मनसाय छैन ।"
तत्कालीन प्रधानमन्त्री नेपाल र भट्टराईविरुद्धको विवादमा पूर्ण इजलासमा सुनुवाइ हुँदै,"काठमाडौं : पूर्वप्रधानमन्त्रीद्वय माधवकुमार नेपाल र डाबाबुराम भट्टराईमाथि ललिता निवासको जग्गा प्रकरणमा मुद्दा चलाउन माग गरिएको रिटको सुनुवाइ सर्वोच्च अदालतको पूर्ण इजलासमा हुँदैछ। मुद्दामा सुनुवाइका लागि प्रधानन्यायाधीश प्रकाशमान सिंह राउतसहित न्यायाधीशहरू टेकप्रसाद ढुंगाना र नित्यानन्द पाण्डेसहितको पूर्ण इजलासमा पेशी तोकिएको छ। यसअघि २०८१ साल चैत्र ७ गते सुनुवाइका लागि पेशी तोकिए पनि सो दिन हेर्न नमिल्नेमा राखिएको थियो। पूर्वप्रधानमन्त्री नेपाल र भट्टराईसहित पूर्वमुख्य सचिव लिलामणि पौड्याल,प्रधानमन्त्री तथा मन्त्रिपरिषदको कार्यालय,महान्यायाधीवक्ताको कार्यालय,नेपाल प्रहरीको केन्द्रीय अनुसन्धान ब्यूरोलगायतलाई रिट निवेदनमा विपक्षी बनाइएको छ। उनीहरू सबैविरुद्ध मुद्दा चलाउनुपर्ने मागसहितको रिट निवेदनलाई पूर्ण इजलासमा पठाउन सर्वोच्च अदालतले यसअघि नै आदेश दिइसकेको थियो। न्यायाधीश तिलप्रसाद श्रेष्ठ र नित्यानन्द पाण्डेको इजलासले उक्त विषय पूर्ण इजलासमा पेश गर्न आदेश दिएको थियो। अब नेपाल र भट्टराईविरुद्ध मुद्दा चलाउने कि नचलाउने भन्ने निर्णय पूर्ण इजलासले गर्नेछ। अख्तियार दुरूपयोग अनुसन्धान आयोगले ललिता निवास प्रकरणमा तत्कालीन प्रधानमन्त्रीद्वय नेपाल र भट्टराईविरुद्ध मुद्दा नचलाउने निर्णय गरेपछि वरिष्ठ अधिवक्ता बालकृष्ण न्यौपानेले सो निर्णय बदरको माग गर्दै २९ माघ २०७६ मा सर्वोच्च अदालतमा रिट दायर गरेका थिए। पूर्वप्रधानमन्त्री द्वय नेपाल र भट्टराई ललिता निवासको सरकारी जग्गा व्यक्तिको बनाउने कार्यमा संलग्न रहेको दावीसहित उनीहरूविरुद्ध भ्रष्टाचार मुद्दा चलाउन आदेश माग गरिएको छ। उनीहरूले नीतिगत निर्णय मात्रै गरेको भन्दै अख्तियारले मुद्दा नचलाउने निर्णय गरेको थियो।"
प्रचण्डको दाबी : बिचौलियाहरूबीच भागबण्डा नमिल्दा गभर्नर नियुक्ति भएन,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले नेपाल राष्ट्र बैंकको गभर्नरमा पार्टीमा नभई बिचौलियाको बीचमा भागबण्डा नमिलेको आरोप लगाएका छन्। बिहीबार मधेस जागरण अभियानअन्तर्गत भैरहवा पुगेका बेला प्रेस सेन्टर नेपाल रुपन्देहीले आयोजना गरेको पत्रकार सम्मेलनमा बोल्दै उनले कुन बिचौलिया समूहको गभर्नर हुने भन्ने कुरा टुङ्गिन नसकेकाले नियुक्ति हुन ढिलाई भएको बताएका हुन् । पूर्वप्रधानमन्त्री प्रचण्डले अहिलेको सरकारले राम्रो काम गर्ने कर्मचारीलाई अपमानित गरेर निकाल्ने र आफूले भनेको काम गर्ने कर्मचारीलाई राजनीतिक भर्ती गर्न लागेको उल्लेख गरे। बिचौलियाहरूले कहिले कांग्रेसलाई पक्रेका छन्, कहिले एमालेलाई पक्रेका छन् । गभर्नर जस्तो पद देशको अर्थतन्त्रलाई नियमन गर्ने, नियमित गर्ने, सन्तुलित बनाउने महत्त्वपूर्ण, संवेदनशील ठाउँ हो। हामीले गभर्नर नियुक्तिमा बिचौलियाको चलखेल बन्द गर भनेका छौं । योग्य व्यक्तिलाई गभर्नर नियुक्ति गर्न भनेका हौँ, उनले भने। प्रचण्डले बिचौलियाको स्वार्थ अनुरूप गभर्नर नियुक्ति गर्ने प्रक्रिया बन्द गर्न सरकारसँग आग्रह गरे। जसरी लोडसेडिङको अन्त्य गर्न कुलमान घिसिङलाई विद्युत् प्राधिकरणको कार्यकारी निर्देशक बनाएपछि एउटा परिणाम निकालिएको थियो । त्यसरी नै गभर्नर नियुक्ति हुनुपर्यो । प्रचण्डले अहिले अर्थतन्त्रमा देखिएको सबै समस्या समाधानको लागि सरकारले गम्भीर पहल गर्नुपर्ने बताए।"
"ट्रम्पको भन्सार नीति, कहाँ पुर्याउला अमेरिकालाई ?","अमेरिका : अमेरिकामा आयात हुने वस्तुको भन्सार दरमा उच्च वृद्धिले अन्तर्राष्ट्रिय व्यापार प्रभावित बनेको छ । अमेरिका पहिलो नीतिअन्तर्गत अमेरिकामा आयात हुने वस्तुको भन्सार दरमा वृद्धि गरिएको अमेरिकी सरकारले जनाएको छ । राष्ट्रपति डोनाल्ड जे ट्रम्पले आफ्नो दोस्रो कार्यकालको सुरुवातमै भन्सार दरमा परिवर्तनको सुरुवात गरेका थिए । अमेरिकाले लिने विश्व नीतिमा ती देशहरूको समर्थन लिन दबाब दिने उद्देश्यले राष्ट्रपति ट्रम्पले आफ्नो दोस्रो कार्यकालको सुरुवातमै विभिन्न देशहरूसँग भन्सार शुल्कमा परिवर्तन गरेको हुनसक्ने अन्तर्राष्ट्रिय सञ्चारमाध्यमहरूले चर्चा गरेका थिए । अमेरिकाको ठूलो व्यापारिक साझेदार चीनसहित क्यानडा र मेक्सिकोसगको अन्तरदेशीय व्यापारिक शुल्कमा ट्रम्पले पहिलो चरणमा भन्सार शुल्क वृद्धि गरेका थिए । क्यानडा र मेक्सिकोबाट अमेरिका आयात हुने वस्तुमा भन्सार दर बढाएका थिए, त्यो दर बढाउनु अमेरिकामा राष्ट्रपति ट्रम्पले लिएको कडा आप्रवासन नीतिमा समर्थन जुटाउनका लागि रहेको सञ्चारमाध्यमहरूले टिप्पणी गरेका थिए । ट्रम्पले अवैध रूपमा अमेरिका भित्रने एउटा मात्र आधार देशको रूपमा रहेको अमेरिकासँग सीमा जोडिएको मेक्सिकोसगको व्यापारमा असर पर्ने गरी बढाएको भन्सार शुल्कले भने उनको योजनामा काम गरेको थियो । अमेरिका र मेक्सिको बीचको सीमामा पर्खाल लगाउन र बजेट विनियोजन गर्न मेक्सिको सहमत भएको थियो, अर्कोतर्फ अमेरिकामा रहेका कागजातविहीन निष्कासनको आदेश पाइसकेकाहरूलाई अमेरिकाबाट निष्कासन गर्न सक्रिय ट्रम्प प्रशासनको नीतिलाई समेत मेक्सिकोले साथ दिनुपर्ने थियो, त्यसका लागि समेत मेक्सिको तयार भएको थियो । सुरुमै मेक्सिकोसँग भन्सार शुल्क बढाए लगत्तै मेक्सिकोका राष्ट्रपति क्यालाउडिया सेयिनवाउम पार्दोले मेक्सिकोलाई अप्ठ्यारो पर्ने गरी अमेरिकाले लिने नीतिले अमेरिकालाई कालान्तरमा घाटा पुर्याउने अभिव्यक्ति दिएकी थिइन् । तर, पनि राष्ट्रपति ट्रम्पले लिने नीतिलाई मानेर जानुपर्ने बाध्यतासमेत प्रष्ट पारेकी थिइन् । खासगरी आफ्नो पहिलो कार्यकालमै मेक्सिकोसगको सीमा पर्खाल लगाउने ट्रम्पको योजना रहेको थियो, जसका लागि मेक्सिकोको साथ र त्यो योजनामा सहभागिता ट्रम्पले माग गर्दैै आएका थिए । दोस्रो कार्यकालको सुरुवातमा त्यसलाई कार्यान्वयनमा गर्न पनि उनले व्यापारिक नीतिलाई हतियार बनाए । अमेरिकासगको निर्भर मेक्सिकोको व्यापार प्रभावित हुने भएपछि मेक्सिकोले अमेरिकाको चाहनामा सहमति जनायो । अहिले फेरि अमेरिका र मेक्सिकोका बीचमा पानीलाई लिएर विवाद बढेको छ । राष्ट्रपति ट्रम्पले मेक्सिकोले सन् १९४४ को पानी सन्धिविपरीत गतिविधि गरेको बताएका छन् । दुई देशका बीचमा भएको सो सन्धिले प्रत्येक ५ वर्षमा अमेरिकाको टेक्सस राज्यमा मेक्सिकोले रियो ग्रान्डे नदीबाट १ दशमलव ७५ मिलियन एकड फिट पानी पुर्याउने पर्ने हुन्छ भने अमेरिकाले कोलोराडो नदीबाट प्रत्येक वर्ष १ दशमलव ५ मिलियन एकड फिट मेक्सिकोमा पानी पुर्याउनुपर्ने हुन्छ । यो नीतिमा टेकेर मेक्सिकोले अमेरिकाको पानी चोरिरहेको र त्यो सन्धि पुनरावलोकन हुनुपर्ने राष्ट्रपति ट्रम्पले बताइरहेका छन् । यसका लागि छलफलसमेत अघि बढेको छ । यसबाहेक खुला सीमाबाट हुने अवैध कारोबार, आपराधिक क्रियाकलाप रोक्न पनि मेक्सिकोले प्रभावकारी काम नगरेको र त्यसका लागि समेत ट्रम्पले भन्सार शुल्कमार्फत दबाब बढाइरहेका छन् । मेक्सिकोले भनेको नमान्दा अमेरिका आउने सामानमा भन्सार शुल्क बढाउनेदेखि मेक्सिकोमा कारखाना रहेका अमेरिकी कम्पनीहरूलाई दिने सुविधासमेत हटाइदिने गरेका छन् । जसले गर्दा मेक्सिको आर्थिक रूपमा कमजोर हुने बुझेका ट्रम्पले व्यापारिक ढंगबाट राजनीतिक एजेन्डामा मेक्सिकोलाई सहमत गराइरहेका छन् । मेक्सिकोसँग पानी सीमा जोडिएको ठाउलाई गल्फ अफ मेक्सिको नभनी गल्फ अफ अमेरिका घोषणा गर्दै मेक्सिको कमजोर रहेको संकेत समेत विश्वलाई ट्रम्पले दिइरहेका छन् । अन्य सेन्ट्रल र दक्षिणी अमेरिकी देशहरू जसको भूभाग अमेरिका अवैध आप्रवासका लागि प्रयोग हुने गरेका छन्, जुन देशहरू मेक्सिकोसँग सिमा जोडिएका छन् ती देशहरूको आर्थिक अवस्था बुझेका र ती देशका नागरिकहरू अमेरिकामा काम गर्न आउने गरेको तथ्याकंलाई केलाएको ट्रम्प प्रशासनले व्यापारिक नीतिमार्र्फत ती देशहरूलाई आफ्ना योजनामा सहमत गराइरहेको छ । पानामा क्यानलमा अमेरिकी दाबी र पहुँच देखि होन्डुरस, ग्वाटेमाला, एल साल्भाडोर, कोलम्बिया, भेनेजुयला, कोस्टारिका, निकरागुवा, पानामा लगायतका देशहरू अमेरिकाबाट निष्कासनमा पर्ने आफ्ना नागरिकका साथैं अन्य देशका नागरिकलाई समेत लिन तयार भएका थिए । उता, अर्को सीमा जोडिएको देश क्यानडालाई समेत भन्सार शुल्क बढाएर राष्ट्रपति ट्रम्पले दबाब दिएका थिए । राष्ट्रपति ट्रम्पले हाम्रो ५१ औं स्टेट बन्न तयार हौं भन्ने अभिव्यक्ति दिदैं क्यानडाको अमेरिकासँगको सम्बन्ध राम्रो नभई अस्तित्व छैन भन्ने सन्देश प्रवाह गर्दै विश्वलाई अमेरिका र क्यानडाको सम्बन्ध चित्रण गर्न खोजेका थिए । तत्कालीन क्यानडाका प्रधानमन्त्री जस्टिन ट्रुडोलाई अपमानित गर्ने अभिव्यक्ति दिएका राष्ट्रपति ट्रम्पले भन्सार शुल्क बढाएरै क्यानडामाथि दबाब दिएका थिए, क्यानडाको अर्थतन्त्र प्रभावित हुने बुझेका ट्रम्पले निरन्तर प्रहार गरिरहे, क्यानडाबाट आउने बिजुली रोकिदिने धम्की क्यानडाबाट आए पनि त्यसको विकल्प अमेरिकासँग रहेको प्रतिउत्तर दिइएको थियो, क्यानडामा सरकार परिवर्तन भयो, हाल प्रधानमन्त्री मार्क कार्नी छन्, क्यानडामाथि अमेरिकाले दबाब दिइरहेको छ । कहिले भन्सार शुल्क बढाउने त कहिले घटाउने गरेर क्यानडामाथि अमेरिकाको नीतिमा सहमत हुन बाध्य पारिरहेको अवस्था छ । व्यापारिक नीतिमार्फत राजनीतिक योजनालाई अघि बढाउन सफलता पाइरहेको ट्रम्प प्रशासनले सीमा क्षेत्रमा सुरक्षा संयन्त्र बढाउन र अमेरिकावाट निस्कासन गरिएकाहरूलाई लिन मेक्सिकोलाई तयार गराएसगै अमेरिकाबाट निष्कासन गराउने क्रम बढेको थियो । अर्कोतर्फ राष्ट्रपति ट्रम्पले दक्षिण र सेन्ट्रल अमेरिकी मुलुकहरूमा समेत दबाब बढाउदा निष्कासनको सूचीमा रहेका कागजातविहीन आप्रवासीहरू निष्कासित हुने दर बढेको छ । उता, रूससँग युद्वमा रहेको युक्रेनलाई सहयोग रोकेर दबाबमा पारिएको छ भने डेनमार्कमाथि ग्रिनल्याण्ड छाड्न दबाब बढाइएको छ, युके, युरोपियन युनियनसँग अन्तरदेशीय युद्धमा अमेरिका सगै नहुने भनी दबाब बढाइएको छ, प्यालेस्टाइनदेखि इरान, हमास, गाजा हुदै साउदी अरब कतारमा उनीहरू जोडिएको अमेरिकी आवश्यकतामार्फत दबाब बढाउने काम भइरहेको छ । जहा जुन नीतिले काम गर्छ त्यही नीति अवलम्बन गरी राजनीतिक योजनालाई पूरा गर्ने काम भइरहेको देखिन्छ । राष्ट्रपति ट्रम्पसँग राम्रो सम्बन्ध रहेको भारतलाई समेत आफ्नो योजनामा सहकार्य गर्न बाध्य पार्न ट्रम्पले भन्सार शुल्कलाई आधार बनाएका छन् । एसियाली र अफ्रिकाली मुलुकहरूलाई भने विभिन्न नाममा अमेरिकाले दिँदै आएको सहयोग कटौती गरेर योजनामा सहमत बनाउन लागेको देखिन्छ । रूसलाई टाढा पनि हुन नदिने र नजिक पनि आउन नदिने नीति ट्रम्प प्रशासनको देखिन्छ । विश्वका अन्य देशहरू जो अमेरिकासँग नजिक छन्,उनीहलाई पनि भन्सार शुल्क बढाएर टाढा नजान राष्ट्रपति ट्रम्पले सचेत गराइरहेका छन् । जापान, कोरिया, कतार लगायतका देशहरूलाई भन्सार शुल्क बढाउने नीति लिने र केही दिनमा स्थगन गर्ने शैली राष्ट्रपति ट्रम्पले देखाइरहेका छन् । अमेरिकासँग व्यापार गरिरहेका लगभग सबै देशसँगको भन्सार शुल्क वृद्धि गरेका ट्रम्पले फेरि त्यसलाई ९० दिनका लागि स्थगन गरिएको जनाएका थिए, यसबीचमा उनी ती देशहरूसँग विभिन्न आफ्ना योजनामा छलफल गर्न चाहेको देखिन्छ । यता, विश्व शक्ति राष्ट्र अमेरिकाले लिने नीति विश्वलाई असर पर्ने अवस्था छ । अमेरिकाले विश्व वजारको ठूलो हिस्सा लिएको छ । दक्षिण,उत्तर र सेन्ट्रल अमेरिकाका लागि त अमेरिकी बजार केन्द्र नै हो । यो अवस्थामा अमेरिकाले लिने नीतिले ति देशहरूको अर्थतन्त्रमा नै असर गर्ने अवस्था छ । यसर्थ पनि अमेरिकासँग सहकार्य गर्नुनै बुद्धिमानी देखिन्छ त्यही भएर धेरै देशहरूले अमेरिकी नीतिलाई समर्थन गरिरहेका छन् । धेरै देशहरूसँग छलफल र आफ्नो योजनामा साथ लिनका लागि भन्सार शुल्कलाई प्रयोगमा ल्याइरहेका राष्ट्रपति ट्रम्प चीनसँग भने कठोर रूपमा प्रस्तुत भइरहेका छन् । विश्वको दोस्रो ठूलो अर्थतन्त्र रहेको चीनसँग ट्रम्पले व्यापारिक युद्व नै चाहेको देखिने गरी एकपछि अर्को योजनाहरू अघि सारिरहेका छन् । पछिल्लो समय चीनवाट उत्पादित वस्तुले विश्व बजार धानिरहेको अवस्था बीच ट्रम्पले त्यहा उत्पादित वस्तु अमेरिकाका किन्न नै नसकिने मूल्य तय हुने गरी भन्सार शुल्क बढाएका छन् । चीनमा अमेरिकी कम्पनीहरूको उत्पादन केन्द्र रहेको अवस्था छ, त्यसलाई निरुत्साहित गर्दै अमेरिका फर्कन ट्रम्पले आहान गर्दै आएका छन् । तर, उत्पादन खर्च कम लाग्ने भएकाले चीनमा उत्पादन गरिएको अमेरिकी कम्पनीहरूले बताउदै आएका छन् । उनीहरूलाई फर्काउन ट्रम्पले विभिन्न सुविधासहितका प्याकेज ल्याएका छन्, त्यसो त ट्रम्पले चीनमै उत्पादन भएका अमेरिकी कम्पनीका वस्तुहरूमा भन्सार शुल्कसमेत कम लगाउने गरेका छन् । जति धेरै चीनले भन्सार शुल्क बढाउछु त्यसले अमेरिका फर्कन आफ्ना कम्पनीहरूलाई सहयोग पुग्ने टिप्पणी ट्रम्पले गर्दै आएका छन् । पछिल्लो समय अमेरिकाले चीनमाथि २ सय ४५ प्रतिशत भन्सार शुल्क तय गरेको छ । चीनले आफ्ना एयरलाइन्स कम्पनीहरूलाई अमेरिकी विमान निर्माता बोइङबाट नया विमान नलिन आदेश दिएको छ । साथै, अमेरिकामा बनेका विमानका पाट्र्स र डिभाइसहरूको खरिद पनि रोक्न भनिएको छ । यो निर्णय ट्रम्प प्रशासनले चीनमाथि १४५ प्रतिशत भन्सार शुल्क वृद्धि गरेका बेला आएको थियो । विश्वको तेस्रो ठूलो डिफेन्स डिलर बोइङ अमेरिकाको सबैभन्दा ठूलो निर्यात कम्पनी हो । यसअघि अमेरिकालाई जवाफ दिँदै चीनले ७ थरी दुर्लभ तथा बहुमूल्य धातुको निर्यातमा पनि रोक लगाएको छ । चीनको यो निर्णयले अटोमोबाइल, एयरोस्पेस र सेमिकन्डक्टर कम्पनीहरू प्रभावित भएका छन् । यसको जवाफमा अमेरिकाले २ सय ४५ प्रतिशत भन्सार शुल्क कायन गरिदिएको छ । भन्सार शुल्कमा भइरहेको उतारचढावले दुई देशबीच तिक्तता बढाएको छ, अमेरिकाले अब कसरी अगाडि बढ्ने भन्ने निर्णय लिने चीनको हातमा रहेको बताइरहेको छ भने चीनले भन्सार शुल्कको नाममा अनावश्यक दबाब दिने काम बन्द गर्न भनिरहेको छ । चीनको कुल अर्थतन्त्रको करिब २ प्रतिशत मात्र अमेरिकातर्फको निर्यात हो । अहिले चीनको कुल निर्यातको केवल १३ प्रतिशत मात्र अमेरिका जान्छ । २०२४ मा, चीनले विश्वव्यापी रूपमा सबैभन्दा बढी व्यापार गरेको थियो जुन ९९२ दशमलव १६ बिलियन डलर पुगेको थियो । २०२४ मा, अमेरिकाको व्यापार घाटा चीनसँग सबैभन्दा ठूलो थियो (२९५ अर्ब डलर), त्यसपछि मेक्सिको (१७२ अर्ब डलर), भियतनाम (१२३ अर्ब डलर), आयरल्यान्ड (८७ अर्ब डलर) र जर्मनी (८५ अर्ब डलर) सँग रहेको छ । चीनको पछिल्लो भन्सारदरमा गरेको निर्णयले अमेरिका मात्र नभई विश्वका थुप्रै विकसित अर्थतन्त्रहरूलाई असर पार्ने सम्भावना छ । दुई ठूला अर्थतन्त्र रहेको देशहरूविचको व्यापारिक खिचातानीले विश्वलाइ असर गरिरहेको छ । र, दुवै देशलाई संवादमा बसेर हल खोज्न अन्तराष्ट्रिय दवाव समेत बढेको छ । राष्ट्रपति ट्रम्प र चिनियाँ राष्ट्रपति सी जिन पिङलाई आन्तरिक रूपमा समेत वार्ताको माध्यमबाट यस घटनाक्रमलाई रोक्न आग्रह भइरहेको छ । अमेरिकाले चीनसँग के चाहिरहेको छ भन्ने एकिन भइनसके पनि यस विषयसँग ताइवान र पानामा नहर जोडिने हुन सक्ने अन्तराष्ट्रिय सञ्चारमाध्यमहरूले बताइएरहेका छन् । ताइवानलाई अमेरिकाले स्वतन्त्र देश मान्दै आएको छ भने पानामा नहरमा आफ्नो एकल स्वामित्व चाहिरहेको छ । अमेरिकाले भन्सार शुल्क बढाइरहदा चीनले विभिन्न देशसँग आफ्नो सम्पर्क र व्यापारिक सम्बन्धको वृद्धिमा जुटेको देखिन्छ । जापान, कोरियालगायतका एसियाली राष्ट्रहरूसँग मिलेर अघि बढ्ने चीनको उद्घोष र भियतमान, मलेसिया, कम्बोडिया जस्ता देशहरूसगको बढ्दो सामिप्यतालाई लिन सकिन्छ, युरोपियन युनियनका देशहरू पनि एक आपसमा सहकार्यलाई बलियो बनाउने दिशामा छलफल चलाइरहेका छन् भने अफ्रिकाका देशहरूसमेत संवादमा सक्रिय छन्, यसले विश्व अर्थतन्त्र कस्तो दिशामा अगाडि बढ्लो यसै भन्न नसकिने अवस्था बन्दै गएको छ ।"
"हारजित बाबुआमाको, सजाय बालबालिकालाई","गोरखा : दिलशोभा जन्मनासाथ बाबु मनराजा र आमा घामरानी गुरुङको सम्बन्धविच्छेद भयो । छोरीलाई काखमा लिएर घामरानी सदरमुकाम झरिन् । रक्सी बेचेर पेट पाल्न थालिन् । मनराजा घरायसी काम गरेर गाउँमै बसे । सदरमुकाम झरेको केही वर्षपछि छोरीलाई माइतीको जिम्मा लगाई घामरानी पनि वैदेशिक रोजगारीमा हिँडिन् । चौतर्फी पीडाले आमा बिदेसिएको केही महिना नबित्दै कलिली दिलशोभाले आत्महत्याको बाटो रोजिन् । केही दिनअघि गस्तीमा खटिएका प्रहरीले सार्वजनिकस्थलमा लागुपदार्थ सेवन गरिरहेको अवस्थामा तीन बालबालिकालाई नियन्त्रणमा लियो । केरकार गर्दा उनीहरू अभिभावकविहीन रहेको पत्ता लागेको प्रहरी निरीक्षक सरोज कार्कीले जानकारी दिए । ताजा यी दुई प्रतिनिधि घटना मात्र हुन् । आमा र बाबुको झगडाको दुष्प्रभाव अबोध बालबालिकामा परेका अरू धेरै घटना घरघरमा बग्रेल्ती छन् । गोरखा जिल्ला अदालतमा २०८१ को ३ सय ६५ दिनमा सम्बन्धविच्छेदसम्बन्धी ४ सय ३७ जोडीको मुद्दा दर्ता भए । हरेक दिन एकभन्दा धेरै सम्बन्धविच्छेदका मुद्दा दर्ता गर्न आउँछन्, स्रेस्तेदार कृष्णमुरारी सिग्देल भन्छन्, तथ्यांकमै बोल्नुपर्दा यो अघिल्लो वर्षको वैशाख १ देखि चैत मसान्तसम्म ४ सय ३७ वटा मुद्दा दर्ता भए । तीन सयवटा फैसला, मिलापत्र भए । १ सय ३७ वटा बाँकी छन् । सम्बन्धविच्छेदको यो चित्र समाज बिखण्डनको डरलाग्दो दृश्य रहेको उनको भनाइ छ । सम्बन्धविच्छेदको मुद्दा अध्ययन गर्दा ९९ प्रतिशत वैदेशिक रोजगारीमा जानेहरूको हुने गरेको उनको भनाइ छ । म स्वयं मेलमिलापकर्ता पनि भएकाले धेरै घटनाको साक्षी भएको छु, सिग्देल भन्छन्, दर्ता हुन आएकामध्ये ९९ प्रतिशतजसो वैदेशिक रोजगारीमा जानेहरूको हुन्छ । र, अर्को के पनि देखिन्छ भने मुद्दा मामिला गर्नेहरू ९९ प्रतिशतजसो प्रेमविवाह गर्नेहरू हुने गर्छन् । सम्बन्धविच्छेदको मुद्दामा हार र जित बाबु वा आमा जसको भए पनि त्यसको सजाय उनका छोराछोरीले पाउने स्रेस्तेदार सुवेदीको तर्क छ । आकाशका तारा झार्दिन्छु भनेर बिहे गर्छन् । बिहेपछि आआफ्नै बङ्गरा झाराझार गर्छन्, उनी भन्छन्, उनीहरूको झगडाको सजाय छोराछोरीले पाइरहेका हुन्छन् । सम्बन्धविच्छेदपछि १० वर्षमुनिका बालबालिका आमासित रहन्छन् । १० वर्षमुनिका बालबच्चाका आमा उमेरदार नै हुन्छन् । उनीहरू प्रायः अर्को बिहे गरेर गएपछि बालबालिका सडकमा पुग्छन् । जागिरको सिलसिलामा म हिमाल, पहाड, तराई सबैतिर बसेँ । सबै ठाउँको अब्वस्था यस्तै हो, सिग्देल भन्छन्, कसैका काका बा, माबली इज्जतदार रहेछन् भने त राम्रैसँग पाल्छन् नत्र, बालबच्चाको बिजोग नै हुन्छ । बालबालिकाको बिचल्लीको जड बा, आमाको झगडा हो । जिल्ला प्रहरी कार्यालयका अनुसार गतवर्ष २०८१ मा ४५ जना बालबालिका हराएको भनेर कार्यालयमा निवेदन परे । ४४ जना फेला परे । त्यही वर्ष १२ जना अरू बालबालिका विभिन्न स्थानमा बेवारिसे अवस्थामा भेटिएको तथ्यांक पनि प्रहरीमा छ । उनीहरूसँग सोधपुछ गर्दा आमा, बाबुको कलहका कारण घर छोडेर हिँडेको भन्नेको संख्या धेरै छ, प्रहरी उपरीक्षक बासुदेव पाठक भन्छन्, कोही घरेलु हिंसामा परेर पनि बेवारिसे भएर हिँडेका हुन्छन् । झगडा बाबुआमाको हुन्छ, चोट बालबालिकाले सहनुपर्छ । अहिलेको अवस्था केलाउँदा बालबालिकालाई न्याय दिन नसकेको देखिने उनको भनाइ छ । डिभोर्सको मुद्दा बोकेर आउने श्रीमान्, श्रीमती प्रायः छोराछोरी पनि बोकेर आएका हुन्छन् । डिभोर्सको केस हेर्दा ज्यादै हृदयविदारक दृश्य देखिन्छ, अर्का अधिवक्ता तथा अदालतका मेलमिलापकर्ता स्थानेश्वर दुवाडी भन्छन्, काखमा छोराछोरी रोइरहेका हुन्छन् । तिमी कोसित बस्छौं ? भनेर सोध्यो भने आमा र बाबु दुवैसित बस्छु भन्छन् । यसको अर्थ, उनीहरूको चाहना आफूलाई बाबु र आमा दुबैको मायाको खाँचो छ भन्ने हो । आमा र बाबु नछुट्टियुन् भन्ने हुन्छ । तर बुबा, आमा मिल्न सक्दैनन् । डिभोर्स हुन्छ । पछि बाबुले सौतेनी आमा ल्याएपछि बाबुसित बस्ने बच्चाको बिजोग हुन्छ । आमा अन्यत्र बिहे गरेर गएपछि आमासित बस्ने बच्चाको पनि बिजोग हुन्छ । बाबुआमाबाट उचित लालनपालन, स्याहारसम्भार, रेखदेख र माया नपाएपछि उनीहरूको पठनपाठन बिग्रन्छ । कुलतमा फँस्छन् । डिप्रेसनको सिकारसमेत हुन्छन् । भविष्यका कर्णाधार बालबालिकाको अवस्था ज्यादै कारुणिक रहेको उनको भनाइ छ । महिला मानव अधिकारसम्बन्धी अन्तर्राष्ट्रिय महासन्धि १९७९ मा बालबालिकालाई जन्माउने काम आमाको भए पनि स्याहार सुसार, हुर्काउने, बढाउने, पढाउने जिम्मा परिवारका अन्य सदस्यको पनि हुने उल्लेख छ । साथै जन्मिसकेपछि बच्चा परिवार, समाज, राज्य र विश्वकै हुने हुँदा बिचल्ली पार्न नहुने उल्लेख छ । मुलुकी देवानी संहिता, २०७४ को दफा ११४ ले प्रत्येक नाबालकलाई दुवैले संयुक्त रूपमा हेरचाह गर्नुपर्छ भन्ने उल्लेख छ । उपदफा १ मा हेरचाह गर्दा आर्थिक हैसियतअनुसार शिक्षा, स्वास्थ्य, पालनपोषण, खेलकुद, मनोरञ्जन तथा अन्य आवश्यक व्यवस्था हुनुपर्छ भन्ने उल्लेख छ तर, बिचल्ली भएका बालबालिकाको न्यायका विषयमा बोलिदिने निकायको अभाव छ ।"
आज देशका यी ठाउँमा पानी पर्ने,"काठमाडौं : हाल देशमा स्थानीय तथा पश्चिमी वायुको प्रभाव रहनका साथै भारतको उत्तरप्रदेश आसपास रहेको न्यूनचापीय क्षेत्रको वायुको पनि प्रभाव परेको जल तथा मौसम पूर्वानुमान महाशाखाले जनाएको छ । आज दिउँसो कोशी प्रदेशलगायत अन्य प्रदेशका पहाडी भूभागका केही स्थानका मेघगर्जन र चट्याङसहित हल्कादेखि मध्यम वर्षा हुने सम्भावना छ । विभागका अनुसार कोशी प्रदेशका एकदुई स्थानमा भारी वर्षाको पनि सम्भावना रहेको छ । देशका उच्च पहाडी तथा हिमाली भूभागका केही स्थानमा हल्का वर्षा र हिमपात हुने महाशाखाको बुलेटिनमा उल्लेख छ। आज राती कोशी, मधेस, बागमती, गण्डकी र लुम्बिनी प्रदेशलगायत देशको पहाडी भूभागमा आंशिकदेखि साधारणतया बदली रही बाँकी भूभागमा मौसम सफा रहने छ । कोशी, मधेस, बागमती, गण्डकी, लुम्बिनी र कर्णाली प्रदेशका केही स्थानमा मेघगर्जन र चट्याङसहित हल्कादेखि मध्यम वर्षा हुने छ । कोशी, बागमती र गण्डकी प्रदेशका उच्च पहाडी तथा हिमाली भागका एकदुई स्थानमा हल्का वर्षा र हिमपात पनि हुने उल्लेख छ ।"
सिप्रदी इम्प्याक्टको फुटबल फर फ्युचर नेपालको ७ प्रदेशमा,"काठमाडौं : देशका विभिन्न भूभागका बालिकाहरूको क्षमता विकास, आत्मविश्वास अभिवृद्धि र समावेशी अवसर सिर्जनाको उद्देश्यले सिप्रदीले फुटबल फर फ्युचरसञ्चालनमा ल्याएको छ। सिप्रदीयन सहायता संस्था अन्तर्गत सिप्रदी इम्प्याक्ट र काठमाडौं किकर्सको सहकार्यमा निशुल्क फुटबल फर फ्युचर देशव्यापी बालिका फुटबल प्रशिक्षण शिविर सञ्चालनमा ल्याएको हो। कार्यक्रमको पहिलो चरण धरानबाट सुरू गरिएको थियो। त्यहाँ ८४ जना स्थानीय समुदायका बालिकाहरूले उत्साहका साथ सहभागिता जनाएका थिए। त्यस्नै जनकनन्दनीमा भएको प्रशिक्षण शिविरमा ९० भन्दा बढीको सहभागिता रहेको थियो। हरेक बालिकाले आफ्नो क्षमतामा विश्वास गरून्, अवसरहरू खोजून् र आफ्नो समुदायमा परिवर्तन ल्याउन सकून् भन्ने उदेश्य रहेको सिप्रदीयन सहायता संस्थाका वरिष्ठ उपाध्यक्ष शम्भु दाहालले बताए। फुटबल एक माध्यम भएको र लक्ष्य दीर्घकालीन सामाजिक रूपान्तरण रहेको उनको भनाइ छ। यो कार्यक्रम स्थानीय समुदाय, विद्यालयहरू, अभिभावक र सरोकारवाला पक्षहरूको साथ र सहकार्यमा अझ प्रभावकारी बनाउँदै लाने हाम्रो लक्ष्य दाहालले बताए।"
"हार्वर्डका शिक्षकहरू मूर्ख छन्, यो अब पढ्न लायक छैन : ट्रम्प","वासिङटन डिसी : अमेरिकी राष्ट्रपति डोनाल्ड ट्रम्पले फेरि एक पटक हार्वर्ड विश्वविद्यालयलाई निशाना बनाएका छन्। ट्रम्पले हार्वर्ड अब विश्वका उत्कृष्ट विश्वविद्यालय वा कलेजहरूको सूचीमा समावेश हुनु नहुने पनि बताए। उनले यो विश्वविद्यालय मजाक बनेको र यसले घृणा र मूर्खता सिकाएको आरोप लगाए। यसले अब सरकारी फन्ड पनि पाउन उचित नरहेको उनको भनाइ छ। ट्रम्पले केही अघि हार्वर्डको लागि दिँदै आएको फन्ड रोक्ने निर्णय गरेका छन्। ट्रम्पले न्यूयोर्क र शिकागोका डेमोक्र्याटिक मेयर बिल डे ब्लासियो र लोरी एलेन लाइटफुटको पनि आलोचना गरेका छन्। उनले भने, 'सबैलाई थाहा छ हार्वर्डले आफ्नो बाटो बिराएको छ। हार्वर्डले न्युयोर्क र शिकागोका मेयरहरूलाई नगरपालिका व्यवस्थापन र शासन सिकाउन धेरै पैसा दिएर नियुक्त गरेको छ। यी दुई कट्टरपन्थी वामपन्थी मूर्खहरूले दुईवटा शहरहरू छोडेका छन्। ती सहरलाई उनीहरूको दुष्टताबाट बाहिर आउन वर्षौं लाग्नेछ।' हार्वर्डले मूर्खहरूलाई भर्ती गरेको आरोप लगाउँदै ट्रम्पले भने, 'हार्वर्डले लगभग पूर्ण रूपमा जागृत, कट्टरपन्थी वामपन्थी, मूर्ख र पक्षपाती मानिसहरूलाई भर्ती गरिरहेको छ जसले विद्यार्थीहरू र भविष्यका नेताहरूलाई असफलता मात्र सिकाउन सक्छन्। हार्वर्डमा पढाउने यी वामपन्थी मूर्खहरू जस्ता धेरै मानिसहरू छन्। त्यसैले हार्वर्डलाई अब सिक्नको लागि राम्रो ठाउँ मान्न सकिँदैन।' ट्रम्पद्वारा हार्वर्डको २२ अर्ब डलरको कोष रोक्का यसअघि सोमबार ट्रम्पले हार्वर्ड विश्वविद्यालयको २२ अर्ब डलरको कोष रोकेका थिए। क्याम्पसमा यहूदी विरोधी भावनालाई दबाउने उद्देश्यले ह्वाइट हाउसको मागहरू पालना गर्न हार्वर्डले अस्वीकार गरेको कारणले यो कारबाही गरिएको उनले बताएका थिए। अप्रिल ३ मा म्प प्रशासनले विश्वविद्यालय समक्ष विश्वविद्यालयको शासन, भर्ना र भर्ना प्रक्रियामा सरकारलाई नियन्त्रण दिनुपर्ने र त्यसमा ठूला परिवर्तनहरू गरिनुपर्ने माग राखेको थियो। विविधता कार्यालय बन्द गर्न र अन्तर्राष्ट्रिय विद्यार्थीहरूको अनुसन्धानमा अध्यागमन अधिकारीहरूलाई सहयोग गर्न पनि माग गरिएको थियो। हार्वर्डले यी मागहरूलाई अवैध र असंवैधानिक भन्दै अस्वीकार गरेको थियो। त्यसपछि सोमबार राति ट्रम्प प्रशासनले हार्वर्डलाई २ अर्ब डलरभन्दा बढीको संघीय कोष रोकेको जनाएको थियो।"
एनसेलमा अब ३० रुपैयाँभन्दा कममा नै दैनिक अनलिमिटेड भ्वाइस र डेटा,"काठमाडौं : नेपालको अग्रणी दूरसञ्चार कम्पनी एनसेलले पहिलोपटक दिनको रु ३० भन्दा कममा नै अनलिमिटेड भ्वाइस र डेटा सेवा लिन सकिने प्याकहरुसहित विभिन्न नयाँ प्याकहरू संचालनमा ल्याएको छ । आम ग्राहकहरूमाझ बढ्दो भ्वाइस र डेटा सेवाको मागलाई ध्यानमा राख्दै कम्पनीले यी नयाँ प्याकहरु संचालनमा ल्याएको हो । भ्वाइस सेवामा एनसेलले रु ३९ देखि रु ५९९ सम्म शुल्क पर्ने ६ वटा नयाँ प्याकहरू सार्वजनिक गरेको छ। त्यसमा ७ दिनको लागि मात्र रु १९८ मा उपलब्ध अनलिमिटेड अल नेपाल प्याक पनि समावेश छ । यस प्याकमार्फत ग्राहकहरूले दिनको मात्र रु २८३ मा अनलिमिटेड भ्वाइस कल सेवाको फाइदा लिन सक्छन् । एनसेलबाट एनसेलमा कल गर्न टक टाइम चाहिने ग्राहकहरूले ३ दिनको लागि मान्य अनलिमिटेड डे अन नेट प्याक लिन सक्छन्। जसको मूल्य मात्र रु ५० रहेको छ । त्यसैगरी रु ५९९ मा ग्राहकहरूले ८४ दिन अर्थता झण्डै तीन महिनासम्म प्रयोग गर्न मिल्ने ९९९ मिनेटको कुनै पनि नेपाली नेटवर्कमा कल गर्न मिल्ने अल नेपाल टक टाइम प्राप्त गर्न सक्छन् । भारतमा फोन गर्न एनसेलले रु ४९ मा २८ दिनसम्म मान्य रहने इन्टरनेशनल लङ् डिस्ट्यान्स (आइएलडी) प्याक संचालन गरेको छ, जसअन्तर्गत ग्राहकहरूले भारतमा प्रतिमिनेट मात्र रु २९९ (कर बाहेक) मा फोन गर्न सक्छन् । यो दर हाल लाग्दै आएको शुल्कभन्दा २५ प्रतिशत सस्तो हो । सस्तो शुल्कमा बढी मोबाइल डेटाको माग बढिरहेको अवस्थालाई ध्यानमा राख्दै एनसेलले २ आकर्षक प्याकहरू सार्वजनिक गरेको छ । रु ९९ पर्ने पहिलो प्याकमा ग्राहकहरूले ३ दिनसम्म अनलिमिटेड डेटा लिन सक्छन् । रु २,४९९ शुल्क रहेको दोस्रो प्याकमा ग्राहकहरुले ८४ दिनसम्म अनलिमिटेड डेटाको फाइदा लिन सक्छन् । यसले अनलिमिटेड डेटाको प्रति दिनको खर्च मात्र रु २९८ मा झारेको छ । आफ्नो लोकप्रिय सधैं अन प्याकअन्तर्गत एनसेलले रु १,९९९ मा २८ दिनसम्म मान्य रहने अनलिमिटेड डेटा र अनलिमिटेड भ्वाइस सेवा रहेको प्याक संचालनमा ल्याएको छ । त्यसैगरी ग्राहकहरुलाई रु १,१९९ मा ८४ दिनका लागि १,१९९ मिनेट अल नेपाल टक टाइम, २५ जीबी डेटा र ९९ एसएमएस पाइने अर्को प्याक पनि उपलब्ध गराएको छ । ग्राहकहरूले यी प्याकहरू १२३ डायल गरेर, एनसेल एपमार्फत वा नजिकैको एनसेल पसल वा सेन्टरबाट लिन सक्छन् । यी नयाँ अनलिमिटेड भ्वाइस, डेटा प्याकहरू र अन्य प्याकहरूमार्फत हामी सबैका लागि कनेक्टिभिटी अझ सहज र सस्तो बनाउँदै छौं । हामी हाम्रा ग्राहकलाई उनीहरूको डिजिटल जीवनशैलीसँग मेल खाने गरी सेवा प्रदान गर्दै, कनेक्टेड नेपालको निर्माणमा योगदान दिन प्रतिबद्ध रहेका छौं,' एनसेलका चीफ कमर्शीयल अफिसर उमेर मोहसिनले भने । आफ्ना ग्राहकहरूलाई थप लाभ सुनिश्चित गर्दै, एनसेलले हाल जारी एनसेल नेपाल सुपर लिग (एनएसएल) सिजन ३ को अवसरमा सधैं अन रिन्यूअल ल्याक र साना डेटा प्याकहरूमा आकर्षक बोनसहरू पनि प्रदान गर्दै आएको छ । एनएसएल डबल डेटा अफरअन्तर्गत, रु ३९९ बाट सुरु हुने सधैं अन रिन्यूअल प्याकमा ग्राहकहरूले बोनसको रूपमा डबल डेटा प्राप्त गर्दछन् । एनसेल एप मार्फत खरीद गरिने रु ५० को अनलिमिटेड डेटा र रु १५० को डबल मजा प्याकमा ग्राहकहरूले क्रमशः एनसेलबाट एनसेल नम्बरमा कल गर्न मिल्ने २० मिनेट टक टाइम र २ जीबी बोनस डेटा प्राप्त गर्दछन् ।"
बीवाईडी ईभीमा साइमेक्सको अटोमोबाइल उद्योगकै अग्रणी एक्सटेन्डेड वारेन्टी,"काठमाडौं : बीवाईडी अटो इन्डष्ट्रिको नेपालका लागि आधिकारिक वितरक साइमेक्स इंक प्रालि ले नेपालमा बिक्री भएका सबै बीवाईडी इलेक्ट्रिक भेइकल (ईभी) मा व्यापक विस्तारित वारेन्टी नीति अर्थात कम्प्रिहेन्सिभ एक्सटेन्डेड वारेन्टी नीति लागू गर्ने घोषणा गरेको छ । ईभीको आफ्टर सेल्स सपोर्टका क्षेत्रमा यो उद्योगकै नयाँ बेन्चमार्क बन्ने छ । बीवाईडीका एड्भान्स्ड इलेक्ट्रिक भेइकल टेक्नोलोजीमा उपलब्ध ग्राहक सन्तुष्टि र आत्मविश्वासको अटल प्रतिबद्धतालाई अझै बढाउन कम्पनीले नयाँ वारेन्टी उपलब्ध गराउने भएको हो । सो वारेन्टी अन्तर्गत निम्नलिखित कभरेज उपलब्ध हुनेछन् : ब्याट्री वारेन्टी पहिले उपलब्ध ८ वर्ष वा १ लाख ६० हजार किलोमिटरको वारेन्टीलाई बढाएर १० वर्ष वा २ लाख किलोमिटर पुर्याइएको छ । यो ईभी उद्योगकै सबैभन्दा लामो वारेन्टी कभरेज हो । मोटर वारेन्टी ८ वर्ष वा १ लाख ५० हजार किलोमिटरबाट बढाएर १० वर्ष वा २ लाख किलोमिटर पुर्याइएको छ । यसले हाम्रा मूल्यवान ग्राहकहरूमा लामो समय सम्म मानसिक शान्ति सुनिश्चित गर्नेछ । होल भेइकल वारेन्टी लाइट, टायर प्रेसर मोनिटरिङ मोड्युल, सस्पेन्सन र बल ज्वाइन्ट लगायतका कम्पोनेन्टमा हाल उपलब्ध ४ वर्ष वा १ लाख किलोमिटरको वारेन्टी बढाएर ५ वर्ष वा १ लाख २५ हजार किलोमिटर पुर्याइएको छ । जनरल भेइकल पार्ट्स वारेन्टी अन्य कन्जुमेबल तथा आयल, चार्जिङ इक्विपमेन्ट, गिफ्ट र रेफ्रिजेरेटर लगायतका विभिन्न पार्ट्स वाहेकका सबै भेइकल पार्ट्समा रहेको ६ वर्ष वा १ लाख ५० हजार किलोमिटर वारेन्टीलाई बढाएर ७५ वर्ष वा १ लाख ८७ हजार ५ सय किलोमिटर पुर्याइएको छ । यो एक्सटेन्डेड वारेन्टी नीतिले बीवाईडी ईभीको टिकाउपना, राम्रो पर्फमेन्स र विश्वसनियताप्रतिको बलियो विश्वासलाई झल्काउँछ । ग्राहकलाई एउटा विश्वासको अनुपम भावना र दीर्घकालीन आश्वासन प्रदान गर्ने गरी यसको डिजाइन गरिएको छ, जसले ईभीको अपनत्वलाई एउटा तनावरहित अनुभव प्रदान गर्नेछ । यो नयाँ अपडेटको बारेमा बोल्दै साइमेक्स इंकका सीईओ साहिल श्रेष्ठले भने, हाम्रो यो एक्सटेन्डेड वारेन्टीले बीवाईडीको अत्याधुनिक विद्युतीय सवारी प्रविधिप्रति हाम्रो दृढ विश्वास र हाम्रा ग्राहकहरूलाई उत्कृष्ट सेवा प्रदान गर्ने प्रतिबद्धता झल्काउँछ । विद्युतीय सवारीतर्फको रुपान्तरण तीव्र गतिमा अगाडि बढिरहेको समयमा, यो पहलले हाम्रा ग्राहकहरूमाझ दीर्घकालीन विश्वास र निष्ठा निर्माण गर्न महत्वपूर्ण भूमिका खेल्ने हामीले विश्वास लिएका छौं । अटोमोबाइल उद्योगकै उत्कृष्ट आफ्टर सेल्स सपोर्टका साथ अत्याधुनिक सवारी साधन उपलब्ध गराएर विद्युतीय सवारीको क्षेत्रमा अग्रणी भूमिका निर्वाह गर्न सदैव प्रतिबद्ध रहेको साइमेक्सले जनएको छ । नेपालभर रहेका १३ भन्दा बढी अत्याधुनिक सर्भिस सेन्टर तथा बढ्दो सेल्स र चार्जिङ नेटवर्कमार्फत बीवाईडीका ग्राहकले आफ्नो यात्राको क्रममा जहाँबाट पनि व्यापक सपोर्ट प्राप्त गर्न सक्ने जनाइएको छ । परिमार्जित वारेन्टी नीतिको बारेमा विस्तृत जानकारीका लागि नजिकको बीवाईडी शोरुम वा आधिकारिक सर्भिस सेन्टरमा सम्पर्क गर्नुहुन अनुरोध गरेको छ।"
संवैधानिक निकायमा ५२ जनाको नियुक्ति बदरको माग गर्दै दायर मुद्दाको अब निरन्तर सुनुवाइ,"काठमाडौं : सर्वोच्च अदालतले विभिन्न संवैधानिक निकायमा ५२ जनाको नियुक्ति बदरको माग गर्दै दायर रिट निवेदनमाथिको सुनुवाइ आइतबारदेखि लगातार गर्ने भएको छ । अधिवक्ता ओम प्रकाश अर्याल लगायतले दायर गरेको रिट निवेदन माथिको सुनुवाइ लगातार गरेर छिटो टुंगो लगाउने निर्णय सर्वोच्चले गरेको हो । सामान्यतः संवैधानिक इजलास बुधबार मात्र बस्ने गरेको छ । तर, आइतबारदेखि निरन्तर सुनुवाइ गरेर छिट्टै टुंग्याउने जानकारी पाएको अर्का रिट निवेदक वरिष्ठ अधिवक्ता दिनेश त्रिपाठीले बताए । यही निवेदनमाथिको सुनुवाइ यसअघि बुधबार मात्र पेसी तोक्ने गरिएको थियो । निवेदक पक्षका कानुन व्यवसायीको बहस सकिएकाले बुधबारदेखि सरकारी वकिलले पनि बहस सुरु गरेका छन् । २०७७ पुस १ गते दायर रिट निवेदनमाथिको सुनुवाइ धेरै नलम्ब्याउने उद्देश्यले आइतबारदेखि निरन्तर सुनुवाइ गर्न लागिएको जनाइएको छ । २०८० सालमा अग्राधिकार दिइएको यस मुद्दा पटकपटक हेर्न नभ्याइने सूचीमा पर्दै आएको थियो । रिट दर्ता भएको चार वर्षपछि प्रधानन्यायाधीश प्रकाशमानसिंह राउत, न्यायाधीशहरू सपना प्रधान मल्ल, मनोजकुमार शर्मा, कुमार चुडाल र नहकुल सुवेदीको संवैधानिक इजलासमा पेसी परेको छ ।"
"मकवानपुरमा बस दुर्घटना, १६ जना घाइते",मकवानपुर : पूर्व पश्चिम राजमार्गअन्तर्गत मकवानपुरको मनहरी गाउँपालिका६ सुनाचुरीमा आज बिहान बस दुर्घटना हुँदा १६ जना यात्रु घाइते भएका छन् । जिल्ला प्रहरी कार्यालयका प्रवक्ता श्यामु अर्यालले इटहरीबाट भैरहवातर्फ जाँदै गरेको लु २ ख ५९९ नम्बरको बस सडकबाट करिब १० मिटर तल खस्दा बसमा सवार १६ जना यात्रु घाइते भएको जानकारी दिए। घाइतेलाई उपचारको लागि चितवन अस्पतालमा पठाइएको छ। बस चालकलाई नियन्त्रणमा लिइएको उनले बताए।
"हचुवामा आयोजना, हटेन रकमान्तरको प्रवृत्ति","काठमाडौं : यस वर्ष फागुनसम्म ७ अर्ब ७७ करोड ९९ लाख ११ हजार रुपैयाँ रकमान्तर गरिएको छ । अर्थात्, विभिन्न आयोजनाको रकम काटेर अरू नै आयोजनामा खन्याएर खर्च गरिएको छ । यसको अर्थ हो, जुन आयोजनामा जति बजेट छुट्ट्याइएको हुन्छ, त्यो खर्च नभएपछि अर्कै आयोजनामा लगेर खर्च गरिन्छ । पुँजीगत (विकास) खर्च नभएपछि रकमान्तर गर्ने प्रचलन विगतदेखि चल्दै आएको छ । यस्तो किन हुन्छ त ? विज्ञहरू भन्छन्, पुँजीगत खर्च नभएपछि रकमान्तर हुने हो । तर रकमान्तर गर्दा पारदर्शिता हुँदैन । सत्ता र शक्ति हुनेले आफू अनुकूलका आयोजनामा रकमान्तर गरेर आर्थिक वर्षको अन्तिमतिर मनलाग्दी खर्च गर्ने चलन छ । र, रकमान्तरबाट आयोजनाको गुणस्तर पनि हुँदैन । सरकारले पहिलो त्रैमासिकबाटै रकमान्तर गरेर खर्च हुन नसक्ने शीर्षकबाट अर्को शीर्षकमा रकम सार्ने काम गर्दै आएको छ । पछिल्ला केही वर्षमा रकमान्तरमा कमी आए पनि यसको पारदर्शिता र गुणस्तरमाथि प्रश्न भने उठ्ने गरेकै छन् । रकम घट्दै, पारदर्शिताको प्रश्न कायमै सरकारले आर्थिक वर्ष २०७२७३, ०७३७४, ०७५७६, ०७६७७, ०७७७८ र २०७८७९ मा विनियोजित बजेटबाट खर्ब माथिको रकम रकमान्तर गरेको थियो । तर, पछिल्लो आवमा यसको आकार घट्दै गएको छ । गत आव ०८०८१ को वैशाखसम्ममा ३२ अर्ब ८८ करोड बराबरको रकमान्तर भएको थियो । तर, यो पुँजीगतमा १ करोडभन्दा माथिको मात्रै तथ्यांक हो । अर्थ मन्त्रालयबाट उपलब्ध तथ्यांकअनुसार चालु आवको मंसिर र फागुनसम्ममा ७ अर्ब ७७ करोड ९९ लाख ११ हजार रुपैयाँ बराबरको रकमान्तरबाट खर्च गरिएको छ । राष्ट्रिय योजना आयोगका पूर्वसदस्य डारमेश पौडेल विगतको तुलनामा रकमान्तरको ट्रेन घट्दो क्रममा रहे पनि नेता विशेषको पहुँचमा रकमान्तर हुने गरेको बताउँछन् । उनी भन्छन्, रकमान्तर गर्दा पारदर्शिता छैन । मापदण्ड बसालेर पारदर्शी हिसावले हुनुपर्छ । तथापी कामको गति बढाउने हिसावले रकमान्तर गर्नु ठीक हो । तर, यो प्रवृत्तिलाई रोक्नुपर्छ । सम्बन्धित शीर्षकमा बजेट खर्च हुँदैन र त्यहाँबाट बजेट झिकेर अर्कोमा हाल्नुपर्छ भने बजेट विनियोजनामै समस्या भएको उनको टिप्पणी छ । यसर्थ बजेट विनियोजित गर्दा नै विचार पुर्याएर गर्नुपर्यो, पौडेल भन्छन्, कानुनले रकमान्तरको अधिकार दिए पनि विनियोजित बजेट एक ठाउँबाट अर्को ठाउँमा लैजाने स्थिति सिर्जना गर्न हुँदैन । यसोभयो भने स्रोतको उपयोग पारदर्शी रूपमा हुनसक्छ । तयारी भएका योजनामा मात्रै बजेट राख्दा खर्च गर्ने सम्भावना हुन्छ । विनियोजन ऐन, २०८१ मा भनिएको छ प्रचलित कानुनमा जुनसुकै कुरा लेखिएको भए तापनि सम्बन्धित लेखा उत्तरदायी अधिकृतले सुरु विनियोजन नभएको खर्च संकेतमा तथा नयाँ क्रियाकलापमा आर्थिक वर्षको प्रथम त्रैमासिक अवधिमा र असार महिनामा रकमान्तर गर्न पाइने छैन । यसअनुसार आर्थिक वर्षको साउन, भदौ र असोजमा र अन्तिम महिना कात्तिकमा रकमान्तर गर्न पाइँदैन । कानुनले रकमान्तरको यस्तो व्यवस्था गरे पनि सामान्यतया सैद्धान्तिक रूपमा रकमान्तरलाई प्रोत्साहन गर्न नहुने तर्क गर्छन् अर्थविद् डा डिल्लीराज खनाल । उनका अनुसार बजेट विनियोजन गर्दा परियोजनाको क्षेत्र, त्यसको कामको लक्ष्यअनुसार गरिन्छ तर रकमान्तर गर्नेस्थिति आउँदा त्यसको औचित्य नै भएन । उनी भन्छन्, यसले सिंगो बजेट प्रणालीप्रतीको विश्वसनीयतालाई पनि कम गर्छ । रकमान्तरको स्थिति ल्याउनु भनेको बजेटको सिद्धान्त र वास्तविकतामा नरही विनियोजन गरेको ठहरिन्छ । यसैले रकमान्तरको परिपाटीलाई अन्त्य गर्नुपर्नेमा उनको जोड छ । बढी रकमान्तर गर्दा बजेट प्रणालीको मतलवै भएन । जुन ढंगले बजेट छुट्ट्याइन्छ, मनपरी ढंगले एउटाबाट अर्कोमा तानेर लैजाँदा त्यसले अर्थ राख्दैन । खर्च गर्नै नसक्ने भए किन छुट्ट्याउनु, उनले अन्नपूर्णसँग भने, बजेट विनियोजन गर्दा कृषि, स्वास्थ्य, यातायात लगायतका क्षेत्रमा उद्देश्य राखेर गरीएको निर्णय रकमान्तरणले अन्त्यमा आएर फेल खान्छ । बजेटको एउटा शीर्षकबाट अर्को शीर्षकमा पैसा पठाएर खर्च गर्ने कामलाई रकमान्तर भनिन्छ । आर्थिक कार्यविधि तथा वित्तीय उत्तरदायित्वसम्बन्धी ऐनमा चालु आर्थिक वर्षको बजेट खर्च हुन नसकेपछि रकमान्तर, कार्यक्रम संशोधन र थप निकासाबाट खर्च गर्न पाउने व्यवस्था छ । यही व्यवस्थालाई टेकेर रकमान्तर गरिँदै आएको अर्थ मन्त्रालयको तर्क छ । प्रायः सरकारले विकास (पुँजीगत) खर्च होस वा रकमान्तर (एउटा शीर्षकको बजेट अर्कोमा सार्नु) आर्थिक वर्षको अन्तिममै अधिक गर्ने प्रवृत्ति हरेक वर्ष दोहोर्याउँदै आएको छ । वर्षौंदेखिको यो प्रवृत्तिको चौतर्फी आलोचना हुँदै आएको थियो । तर, यसपटक भने असारमा रकमान्तर गर्न नपाउने व्यवस्थाले केही हदसम्म विकास खर्च बढी हुनसक्ने र तोकिएअनुसार हुनसक्ने आशा गर्न सकिन्छ । रकमान्तरमा करोडमाथिका आयोजना सरकारले पुँजीगत (विकास) तर्फ १ करोड रुपैयाँभन्दा बढीको बजेट उपशीर्षकबाट अर्को बजेट उपशीर्षकमा मात्रै गत मंसिरमा ९० करोड ९२ लाख ५२ हजार रकमान्तर गरेको छ । फागुनमा ३ अर्ब २८ करोड ९० लाख ५१ हजार रुपैयाँ बराबरको रकमान्तर गरेको छ । दुवै महिनामा कुल ४ अर्ब १९ करोड ८२ लाख ९३ हजार रुपैयाँ बराबरको करोडभन्दा माथिका परियोजनाहरूमा रकमान्तर गरिएको अर्थ मन्त्रालयले बताएको छ । सरकारले चालु आवको १० महिना सुरु हुँदा पुँजीगत लक्ष्यको एकतिहाइ खर्च गरेको छ । महालेखा नियन्त्रक कार्यालयको दैनिक बजेटरी तथ्यांकअनुसार चालु आवको वैशाख २ गतेसम्ममा २९३३ प्रतिशत मात्रै खर्च भएको छ । यद्यपि सरकारले चालू आर्थिक वर्षमा ३ खर्ब ५२ अर्ब ३५ करोड ४० लाख रुपैयाँ पुँजीगत बजेट विनियोजन गरेको थियो । त्यसमध्ये वैशाख २ गतेसम्म १ खर्ब ३ अर्ब ३४ करोड ५१ लाख रुपैयाँ मात्रै खर्च भएको छ । यस आवमा सुरुवाती महिनामै झिनो खर्च हँुदा र कुनै दिन यस्तो खर्च शून्य हुने गरेको प्रवृत्ति हेर्दा यसपटक पनि असार अन्तिममै आएर बढी हुने पक्का छ । यद्यपि विकासका काम यसअघि भए पनि विल विजक मिलाएर भुक्तानी आवको अन्तिम महिनामा बढी हुने भएकाले तथ्यांकमा अधिक खर्च भएको मात्रै देखिएको अर्थ मन्त्रालयका प्रतिनिधिहरूले बताउँदै आएका छन् । यसका बाबजुद पनि मुलुकको गतिलो बजेटरी प्रणाली, प्रभावकारी योजना नहुँदा र भुक्तानीमा ढिलाइ भएका कारण यस्ता प्रवृत्ति दोहोरिँदै आएको सरोकारवालाहरू टिप्पणी गर्छन् । सर्वसाधारण तथा स्थानीय पालिकाहरूले बुझ्दा रकमानन्तर गरिएको छैन भनिए पनि नेताहरूकै स्वार्थमा रकमान्तर हुने गरेको उनीहरूको तर्क छ । फागुनमा बढी रकमान्तर अर्थ मन्त्रालयका अनुसार ०८१ फागुनमा पुँजीगततर्फ १ करोड रुपैयाँभन्दा बढीका विभिन्न ५८ आयोजनाबाट विभिन्न मन्त्रालय, निकाय तथा परियोजनामा बजेट घटबढ गरी रकमान्तर गरिएको छ । जसअन्तर्गत सबैभन्दा बढी स्वास्थ्य तथा जनसंख्या मन्त्रालयले स्वास्थ्य क्षेत्र सुधार कार्यक्रममा ४३ करोड २२ लाख ९८ हजार रुपैयाँ रकमान्तर गरेको छ । विकासे मन्त्रालयहरूले खर्च हुन नसक्ने शीर्षकको बजेट आवश्यक शीर्षकमा सार्ने गर्छन् । जसअन्तर्गत फागुनमा ऊर्जा, जलस्रोत तथा सिँचाइ मन्त्रालयले नदी नियन्त्रणमा २ करोड ४० लाख रकमान्तर गरेको छ । यस्तै सोही मन्त्रालयले नदी नियन्त्रणको १ करोड ८० लाख रुपैयाँ बराबरको बजेट घटाएर टार बजार संरक्षण कार्यक्रममा रकम सारेको छ । यस्तै सो मन्त्रालयले बागमती सिँचाइ आयोजनामा २ करोड ८० लाख र दाङको प्रगन्ना तथा बड्कापथ सिँचाइ आयोजनामा १ करोड ६५ लाख रुपैयाँ बराबरको रकमान्तर गरेको छ । यस्तै, खानेपानी मन्त्रालयले २ करोड २ लाख ५० हजार रुपैयाँ बराबरको रकम जलवायु अनुकूलित खानेपानी आयोजनामा सारेको छ । सोही मन्त्रालयले ढल नियन्त्रण तथा प्रशोधन कार्यक्रमको १ करोड घटाएर फेरी जलवायु अनुकूलित खानेपानी आयोजनामा थपेको छ । भौतिक पूर्वाधार, कुनमा कति रकमान्तर ? भौतिक पूर्वाधार तथा यातायात मन्त्रालयले मात्रै विभिन्न शीर्षकका २६ पटक रकमान्तर गरेको छ । जसअन्तर्गत मन्त्रालयले नेपाल पानीजहाज कार्यालयको ६ करोड रुपैयाँ घटाएर हुलाकी राजमार्ग (पुलहरूसमेत) मा रकमान्तर गरेको छ । यस्तै, गल्छीत्रिशूलीमैलुङस्याफ्रुबेंसीरसुवागढी सडक आयोजनाको १० करोड रुपैयाँ घटाएर गंगटेसमुद्रटारगल्फुभन्ज्याङ सडकमा बजेट थपेको छ । यस्तै, भेरी करिडोर (जाजरकोटदुनैमरिमतिन्जे धो)को ७ करोड रुपैयाँ घटाएर उत्तर दक्षिण राजमार्गमा र ५ करोड २१ लाख स्थानीय सडक पुल निर्माणमा रकमान्तर गरिएको छ । यसैगरी, उत्तर दक्षिण राजमार्ग (कर्णाली, कालीगण्डकी र कोशी)को ३ करोड २९ लाख रुपैयाँ स्थानीय सडक, पुल निर्माण सारिएको छ । सोही राजमार्गको बजेटबाट ४ करोड रुपैयाँ रकमान्तर गरिएको छ । अझ फेरि उत्तर दक्षिण राजमार्ग (कर्णाली, कालीगण्डकी र कोशी)को बजेट खर्च गर्न नसकेपछि हुलाकी राजमार्ग (पुलहरूसमेत)मा ४ करोड रुपैयाँ रकमान्तर गरेको अर्थ मन्त्रालयले जनाएको छ । यस्तै, डुम्रे बेंसीसहर चामे मनाङ सडकको ३ करोड रुपैयाँ सडक सुधार आयोजनामा सारिएको छ । स्थानीय सडक पुल निर्माणमा छुट्ट्याएको करोडौं रुपैयाँ सडक सुधार आयोजना र स्थानीय सडक पुल निर्माणमा सारिएको छ । सूर्यविनायक धुलिखेल र कोटेश्वर बानेश्वर त्रिपुरेश्वर सडकको १२ करोड रुपैयाँ गल्छीत्रिशूलीमैलुङस्याफ्रुबेंसीरसुवागढी सडक आयोजनामा रकमानतर गरिएको छ । यता नागढुंगा सुरुङमार्ग निर्माण आयोजनाकै २ करोड रुपैयाँ बजेट सडक सुधार आयोजनामा र १ करोड रुपैयाँ निर्वाचन क्षेत्र रणनैतिक सडकमा रकमान्तर गरिएको छ । बैकल्पिक सहायक राजमार्ग विकास कार्यक्रमका पनि करोडौं रुपैयाँ विभिन्न उप शीर्षकमा रकमान्तर गरिएको छ । यस्तै सहरी विकास मन्त्रालयले पनि बस्ती विकास कार्यक्रमको बजेट सघन सहरी विकासमा रकमान्तर गरेको छ । यस्तै, रक्षा मन्त्रालयले जंगीअड्डामा २३ करोड ५९ लाख र अर्को जंगीअड्डाबाट सैनिक हवाई महा निर्देशनालयमा ७ करोड ४५ लाख रुपैयाँ रकमान्तर गरेको छ । यसैगरी, सहरी विकास मन्त्रालय संघीय सचिवालय निर्माण तथा व्यवस्थापन कार्यालय, आवास व्यवस्था कार्यक्रम, सघन सहरी विकास कार्यक्रम, बस्ती विकास कार्यक्रम, सडक पूर्वाधार विकास लगायतमा रकमान्तर गरेको देखिनछ । यससँगै, संघीय मामिला तथा सामान्य प्रशासन मन्त्रालयले उच्च पहाडी एवं हिमाली क्षेत्र स्वरोजगार तथा आर्थिक सशक्तीकरण कार्यक्रमको २५ करोड ८८ लाख ५० हजार रुपैयाँ रकमान्तर गरेको अर्थले जनाएको छ । नियन्त्रण हुँदै रकमान्तर प्रवृत्ति १० वर्षयता रकमान्तरको रकम क्रमशः कम हुँदै गएको देखिन्छ । अघिल्ला वर्षमा विनियोजन ऐनले कुल बजेटको १० प्रतिशतभन्दा बढी रकमान्तर गर्न पाइँदैन भनिए पनि सीमा नाघथ्यो । तर, अहिले एकातर्फ कुल बजेटको आकार बढिरहेको छ भने अर्कोतर्फ रकमान्तरको हिस्सामा कमी आएको छ । अझै पनि नियमविपरीत राष्ट्रिय गौरवका आयोजनामा विनियोजित बजेट अन्यत्र रकमान्तर नियमविपरीत राष्ट्रिय गौरवका आयोजनामा विनियोजित बजेट अन्यत्र रकमान्तर भएको देखिएको छ । महालेखापरीक्षकको ६१औं वार्षिक प्रतिवेदन, २०८१ ले पनि अघिल्लो आवको असार महिनामा मात्रै २३ अर्ब १० करोड ६५ लाख रुपैयाँ र अझ यसको अन्तिम साता १३ अर्ब ८१ करोड ९९ लाख रुपैयाँ रकमान्तर गरी विभिन्न शीर्षक उपशीर्षकमा रकम थपघट गरेको देखाएको थियो । गत आवमा सुुरु बजेटमा व्यवस्था नभएका विभिन्न १६ कार्यक्रममा रकमान्तर गरी १५ अर्ब ४९ करोड ९० लाख रुपैयाँ बजेट कायम गरेकोमा ८ अर्ब २७ करोड ६० लाख (५३४० प्रतिशत) मात्रै खर्च गरेको महालेखामा उल्लेख थियो । सो आर्थिक वर्षको बजेट वक्तव्यको बुँदा नम्बर ३६९ मा राष्ट्रिय गौरवका आयोजनामा विनियोजित बजेट अन्य राष्ट्रिय गौरवका आयोजनाबाहेक अन्यत्र रकमान्तर गर्न नपाइने उल्लेख भएकोमा उक्त प्रावधान विपरीत ८ राष्ट्रिय गौरवका आयोजनामा विनियोजित बजेटबाट ५ अर्ब ७८ करोड ७५ लाख रुपैयाँ राष्ट्रिय गौरव बाहेकका अन्य ५१ आयोजनाहरूमा रकमान्तर गरेको महालेखाले टिप्पणी गरेको थियो । कुन वर्ष कति रकमान्तर ? आर्थिक वर्ष ०७२७३ मा सुरु विनियोजित बजेटको औसत २९६७ प्रतिशतसम्म रकमान्तर भएको थियो । यसअवधिमा १ खर्ब ६६ अर्ब रकमान्तरण भएको थियो । सोमध्ये असार अन्तिम साता मात्रै २४ अर्ब अर्थात् १४४६ प्रतिशत रकमान्तरण भएको थियो । मन्त्रालयले नियमविपरीत २ हजार ८४६२ प्रतिशतसम्म रकमान्तर गरी प्रावधानको पालना नगरेको महालेखा परीक्षकको ५५औं प्रतिवेदनले औंल्याएको छ । यसपछि आव २०७३७४ मा कुल बजेट ७ खर्ब ५ अर्ब ५६ करोडमध्ये २ खर्ब ९० अर्ब ५ करोड रकमान्तर भएको थियो । आर्थिक कार्यविधि ऐन २०५५ को नियमविपरीत २१ गुणा अर्थात् २ हजार ११२७० प्रतिशतसम्म रकमान्तर भएको थियो । यसैगरी, आव २०७४७५ मा कुल बजेट १२ खर्ब ७८ अर्ब ९९ करोडमध्ये ९३ अर्ब ९७ करोड ५२ लाख रकमान्तरण भएको थियो । सोमध्ये असार २५ गतेपछि मात्रै १८ अर्ब ४२ करोड ३७ लाख भएको छ । मन्त्रालयले सो व्यवस्थाविपरीत १९ गुसणसम्म अर्थात् १ हजार ९३७ प्रतिशतसम्म रकमान्तर गरी विनियोजन ऐनको प्रावधानको पालना नगरेको महालेखा परीक्षकको ६५औं प्रतिवेदनले औंल्याएको छ । यसअन्तर्गत बाहिरी चक्रपथको बजेटलाई शून्य हुने गरी रकमान्तरण गरिएको छ तर कारण नखुलाएकोमा महालेखाले टिप्पणी गरेको थियो । यसअघि आव २०७५७६मा कुल बजेट १३ खर्ब १५ अर्ब १६ करोडमध्ये ३ खर्ब ५४ अर्ब ८६ करोड १० लाख रकमान्तरण भएको थियो । सोमध्ये असारमा मात्रै ९७ अर्ब ७६ करोड ९९ लाख भएको छ । विनियोजन ऐन २०७५ अनुसार कुनै पनि शीर्षकमा विनियोजन भएको रकमको १० प्रतिशतभन्दा बढी रकमान्तरण गर्न नपाइने उल्लेख छ । मन्त्रालयले सो व्यवस्थाविपरीत १ हजार १७१ प्रतिशतसम्म रकमान्तर गरी विनियोजन ऐनको प्रावधानको पालना नगरेको महालेखा परीक्षकको ५७औं प्रतिवेदनले औंल्याएको छ । यसअघिका वर्षमा पनि रकमान्तरको सीमा नाघेकै छ । रकमान्तर गर्दा पारदर्शिता छैन । कामको गति बढाउने हिसावले रकमान्तर गर्नु ठीक हो । तर, यो प्रवृत्तिलाई रोक्नुपर्छ । डारमेश पौडेल,पूर्वसदस्य, राष्ट्रिय योजना आयोग रकमान्तरको स्थिति आउनु भनेको सिद्धान्त र वास्तविकतामा नरही बजेट विनियोजन गरेको ठहरिन्छ । यसले सिंगो बजेट प्रणाली प्रतिको विश्वसनीयतालाई पनि कम गर्छ । डा डिल्लीराज खनाल,अर्थविद् यस्तै, आर्थिक वर्ष २०७६७७ मा मात्रै औसत २१७८ प्रतिशत रकमान्तर गर्यो । अर्थ मन्त्रालयले नीतिविपरीत ३ खर्ब ३३ अर्ब ९७ करोड रकमान्तर गर्यो । सो आवमा १५ खर्ब ३२ अर्ब ९६ करोड रुपैयाँ बजेट विनियोजन भएकोमा १ खर्ब ५३ अर्ब २९ करोड रकमान्तर गर्न मिल्थ्यो । अझ मन्त्रालयगत रूपमा हेर्दा ५१५ गुणासम्म रकमान्तर गरी रकम थप गरेको छ । अर्थात्, कायम भएको बजेटमा ७८ गुणासम्म रकमान्तर गरी अन्य शीर्षकमा लगेको देखिएको महालेखा परीक्षकको कार्यालयले समेत टिप्पणी गरेको छ । यसकारण विनियोजन ऐनको प्रावधानको पालना नभएको महालेखाले औंल्याएको छ । आर्थिक वर्ष २०७७७८ मा १४ खर्ब ७४ अर्ब ६४ करोड ५४ लाख रुपैयाँ बजेट विनियोजन भएको थियो । यसमध्ये पुँजीगत (विकास) खर्चअन्तर्गत ३ खर्ब ५२ अर्ब ९१ करोड ७५ लाख रुपैयाँ हाराहारीमा विनियोजन भएको थियो । सो आवमा मन्त्रालयगत र यसभित्रको शिर्षकगत एकमुष्ठ रकमान्तर भने १ खर्ब ८९ अर्ब ८७ करोड ५५ लाख २७ हजार ७४३ रुपैयाँ बराबरको भएको महालेखा नियन्त्रक कार्यालयले जानकारी दिएको छ । नियन्त्रक कार्यालयको अनुसार एउटै मन्त्रालयभित्रका विभिन्न शीर्षकमा रकमान्तर गर्न पाउने भएकाले यसमा कुनै सीमालाग्दैन । यसैले यो तथ्यांकमा अवस्थाअनुसार एउटै मन्त्रालयभित्रका विभिन्न शीर्षकका रकम थपघट गरीएको छ । तर, मन्त्रालयगत मात्र भएको होइन, नियन्त्रक कार्यालयको तथ्यांक विभागको भनाइ छ । यद्यपि सो आवमा शीर्षकगत र मन्त्रालयगत गरेर पुँजीगत खर्चमा ५३८३ प्रतिशत रकम रकमान्तरण भएको देखिन्छ । यसमा चालुखर्च बाहेक कूल विनियोजित बजेटको पुँजीगत शिर्षकको मात्रै रकमान्तर भने १२८८ प्रतिशत भएको तथ्यांकमा उल्लेख छ । संवैधानिक अधिकारले रकमान्तरलाई प्रोत्साहन मुलुकको संविधान धारा १२५ ले रकमान्तर गर्ने अधिकारलाई स्थापित गरेको छ । यसकारण रकमान्तर गर्ने व्यवस्था संवैधानिक भएको अर्थ मन्त्रालयको तर्क छ । यसले संघीय ऐन बनाएर रकमान्तर गर्न मिल्छ भनेको छ । बजेट बनाउँदा कुशल विनियोजन भए उपयुक्त हो तर संसारभरमै रकमान्तर हुने भएकाले नेपालले गर्ने नहुने भन्ने छैन । कुनै मुलुकले ८ प्रतिशत र कुनैले १० प्रतिशतसम्मको सीमा तोकेको पाइन्छ । यसको सीमा विनियोजन ऐनले गर्छ, मन्त्रालय स्रोतको तर्क छ । कुनै मन्त्रालयको परियोनामा खर्च नै भएन कुनैमा अपुग भयो भने त्यो रकमान्तर गरेर खर्च गर्नु सैद्धान्तिक रूपमा उपयुक्त भएको अर्थ मन्त्रालयको दाबी छ । हरेक आवको तथ्यांक केलाउने हो भने सरकारले बजेट शतप्रतिशत खर्च गर्न सकेको छैन । सरकारले हरेक वर्ष योजनासहितको बजेट पेश गर्छ । तर, रकमान्तरले यसको बाँडफाँट भने नीतिअनुसार नभएको औंल्याइएको छ । खर्च गर्ने क्षमता कम भएकाले रकमान्तर भएन भने खर्च नहुने पनि अर्थ मन्त्रालयको तर्क छ । रकमान्तरका ससाना काममा अर्थ मन्त्रालय धाउनु नपर्ने आर्थिक वर्षमा रकमान्तरका ससाना कामका लागि अर्थ मन्त्रालय धाउनु नपर्ने व्यवस्था विनियोजन ऐन, २०८१ मा गरिएको थियो । बर्सेनि बजेटमार्फत छुट्ट्याएको विभिन्न आयोजनाहरू कुनैमा बजेट नसकिने कुनैमा अपुग हुँदा रकमान्तर गरिँदै आएको थियो । यसो गर्दा हरेक मन्त्रालयले साना कामका लागि पनि अर्थ मन्त्रालय धाउनुपथ्र्यो तर चालु आवको विनियोजन ऐन, २०८१ को दफा ५ ले यस्तो झन्झटलाई फुकुवा गरेको हो । तर, सम्बन्धित निकायहरूले आफूले गरेको कामबारे जानकारी मन्त्रालयगत बजेट सूचना प्रणालीमार्फत अर्थ मन्त्रालयलाई दिनुपर्ने व्यवस्था भने थियो । सो व्यवस्थाले मन्त्रालयहरूलाई केही हदसम्म सहज पुगेको छ ।"
६ महिनामा अमेरिकाबाट १०० नेपाली निष्कासित,"काठमाडौं : गत चैत ३१ गते अमेरिकी सरकारको निष्कासनमा परेका पाँच जना नेपाली स्वदेश आइपुगे। आकर्षक कमाइ हुने प्रलोभनमा परेर उनीहरू तल्लोबाटो हुँदै अमेरिका छिरेका थिए। अमेरिकी सरकारले अवैधानिक रूपमा बसेका आप्रवासीमाथि कडाइ गर्न थालेपछि पछिल्लो ६ महिनामा एक सय जना नेपाली स्वदेश फर्किएका छन्। नेपाल प्रहरीको मानव बेचबिखन अनुसन्धान ब्यूरोले दिएको तथ्यांकअनुसार यही चैतको अन्तिम साता मात्रै १३ जना नेपाली डिपोर्ट भएर स्वदेश फर्केका छन्। जसमा ११ जना पुरुष र २ जना महिला रहेका छन्। ब्युरोको तथ्यांकअनुसार आर्थिक वर्ष २०८१ सुरु भएपछि कात्तिक महिनामा ३, मंसिरमा १३, पुसमा ६, माघमा २५, फागुनमा २३ र चैतमा ३० जना नेपाल फिर्ता भए। जसमा १० जना महिला र ९० जना पुरुष रहेका छन्। आव २०७५ को साउनदेखि २०८१ को असारसम्म अमेरिकाबाट नेपाल डिपोर्ट हुने नेपालीको संख्या १ सय ९९ रहेको थियो। मानव बेचबिखन नियन्त्रण ब्यूरोका प्रवक्ता नरेन्द्र कुँवरका अनुसार डिपोर्ट भएर आउनेहरू प्रायः सबैजना अवैध बाटो हुँदै अमेरिका पुगेका हुन्। केही भने वैध रूपमै पुगेका पनि निष्कासनमा पर्न थालेका छन्। उजुरी नै दिँदैनन् डिपोर्ट हुनेहरू ब्यूरो प्रवक्ता नरेन्द्र कुँवर भन्छन्, 'अवैध बाटो हुँदै अमेरिका पुर्याउने काम संगठित अपराधअन्तर्गत नै हुन्छ। कुनै एक देशका एजेन्टले मात्रै त्यहाँ पुर्याउन सक्दैनन्। अन्य देशका नागरिक पनि संलग्न हुने र अन्तर्देशीय सिमाना पार गरेर हुने अपराध भएका कारण पनि यस्तो अपराधमा संलग्न धेरै हुन्छन्। विभिन्न कारणले डिपोर्ट भएर आउनेहरू कसैले पनि लैजाने एजेन्टबारे उजुरी दिन मान्दैनन्। कात्तिकदेखि चैतसम्म एक सय जना डिपोर्ट भए तर प्रहरीमा एउटा पनि उजुरी दर्ता भएको छैन। उजुरी नै दर्ता नभएपछि प्रहरीलाई अनुसन्धान गर्नको लागि बाटो नै खुल्ला हुँदैन।' ब्युरोका मुद्दा शाखा प्रमुख डीएसपी ज्ञानबहादुर विष्टका अनुसार अवैध बाटो हुँदै अमेरिका जाने क्रममा नेपालीहरूले ५० लाखदेखि एक करोड रुपैयाँ खर्च गरेका हुन्छन्। ठूलो रकम खर्च भइसकेको हुँदा उनीहरूले प्रहरीमा उजुरी गर्न चाहँदैनन्। उनीहरूलाई लैजाने गाउँकै आफन्त, छरछिमेक तथा नजिकका मान्छे हुने हुँदा पनि नेपालमा आएर आफैं मिलाउने भन्दै उजुरी दिन मान्दैनन्। नेपालको कानुनअनुसार त्यसरी अमेरिका लैजाने एजेन्टलाई पक्राउ गरी खर्च भएको रकमबराबरकै क्षतिपूर्ति भराउने कानुन नुहुँदा पनि उनीहरू मुद्दा मामलामा अल्झन चाहँदैनन्। प्रहरीका अनुसार, उजुरी गर्दा कानुनी कारबाहीको लागि हुने झमेला र लामो प्रक्रियाले गर्दा पनि उनीहरू अल्झन चाहँदैनन्। डिपोर्ट भएर फर्किएकाहरूलाई मानव बेचबिखन नियन्त्रण ब्यूरोले अनुसन्धान गर्ने गरेको छ। तर, उनीहरू केही पनि बोल्न नचाहने र उजुरी पनि नगर्ने भन्दै उम्कने गर्छन्।"
सिजनको पहिलो सुपर ओभरमा दिल्लीको जित,"काठमाडौं : इन्डियन प्रिमियर लिग आइपीएलमा दिल्ली क्यापिटल्सले राजस्थान रोयल्सलाई सुपर ओभरमा हराएको छ। सुपर ओभरमा पहिले ब्याटिङ गरेको राजस्थानले दुवै विकेट गुमाउँदै ११ रन बनाएको थियो। राजस्थान रोयल्सका लागि सुपर ओभरमा ब्याटिङ गर्न रियान पराग र सिम्रोन हेटमायर आएका थिए। बलिङमा दिल्लीले मिचेल स्टार्कलाई सुपर ओभरको जिम्मा दिएको थियो। राजस्थानले दिएको १२ रनको लक्ष्य दिल्लीले चार बलमै पूरा गर्यो। दिल्लीका लागि सुपरओभरमा ब्याटिङ गर्न ट्रिस्टन स्टब्स र केएल राहुल आएका थिए। राजस्थान रोयल्सले सुपर ओभर बलिङ गर्न सन्दीप शर्मालाई दिएको थियो। त्यसअघिको खेल बराबरीमा सकिँदा खेल सुपर ओभरमा गएको थियो। आइपीएलको यो सिजनमा यो पहिलो सुपर ओभर खेल थियो। नियमित खेलमा दिल्ली स्थित अरुण जैत्ले स्टेडियममा टसारेर ब्याटिङको निम्तो पाएको दिल्लीले निर्धारित २० ओभरमा पाँच विकेट गुमाउँदै १८८ रन बनाएको थियो। दिल्लीले दिएको १८९ रनको लक्ष्य पछाएको राजस्थान रोयल्सले निर्धारित २० ओभरमा चार विकेट गुमाउँदै १८८ रन बनाएपछि खेल 'टाई'(बराबरी)भएको थियो। राजस्थानका लागि ओपनर ब्याटर यसस्वी जैसवाल र नितेश राणाले समान ५१५१ रनको अर्धशतकीय पारी खेलेका थिए। कप्तान सन्जु स्यामसले ३१ ध्रुव जुरेलले २६ रन बनाउँदा सिम्रन हेडमायर १५ रनमा अभिजित रहे। दिल्लीका लागि बलिङमा मिचेल स्टार्क, अक्षर पटेल र कुलदिप यादवले समान ११ विकेट लिए। त्यसअघि ब्याटिङ गरेको दिल्लीका लागि ओपनर अभिषेक पोरेलले सर्वाधिक ४९ रनको पारी खेले। उनले ३७ बलमा पाँच चौका र एक छक्का प्रहार गरेका थिए। के एल राहुलले ३८ रन बनाउँदा कप्तान अक्षर पटेलले ३४ रन बनाए। ट्रिस्टन स्टब्स ३४ र अशुतोष शर्मा १५ रनमा अविजित रहे। राजस्थानका लागि बलिङतर्फ जोफ्रा आर्चरले सर्वाधिक दुई विकेट लिए महेश थेक्साना र वनिन्दु हसरंगाले समान ११ विकेट लिए। यो जितसँगै दिल्ली अंकतालिकाको शीर्ष स्थानमा उक्लिएको छ। दिल्लीले छखेलमा ५ जित र १ मात्र हार बेहोरेको छ। त्यस्तै, राजस्थान रोगेल्सको यो सातौँ खेल थियो सात खेलमा जम्मा २ मात्र जित दर्ता गर्दै राजस्थान रोयल्स अङ्कतालिकाको आठौं स्थानमा रहेको छ।"
जब्बर सामाजिक सञ्जाल,"जोसुकै पनि नेपालका नियम पालना गरेरमात्रै यहाँ सञ्चालन हुनुपर्छ । तसर्थ सामाजिक सञ्जाल दर्ताको प्रक्रियालाई सरकारले सफल बनाउन सक्नुपर्छ । फेसबुक, एक्स, इस्टाग्राम, ह्वाट्सअपजस्ता सामाजिक सञ्जालहरू विश्वमा मात्रै होइन, नेपालमा पनि प्रचलित छन् । तर, तिनको नियमन छैन । नियमनका लागि सरकारले ती प्लेटफर्महरूलाई दर्ताको आह्वान गरेको छ । तर, ३० दिनको म्याद घर्किंदा पनि टेरेको देखिन्न । केही समयअघि नेपालको कानुन पालना गर्ने प्रतिबद्धता गरेयता टिकटकचाहिँ पुनः सञ्चालनमा छ । फेसबुक वा युट्युबलगायत सञ्जाल नेपालीले चलाउनेमात्रै होइन, त्यसमार्फत व्यापार व्यवसाय पनि गरिरहेका छन् । अनि ती प्लेटफर्मले पनि नेपालबाट मनग्गे विज्ञापन आम्दानी गरिरहेका छन् । तर, सरकारले कर संकलन गर्न पाएको छैन । अर्काे कुरा सामाजिक सञ्जालमार्फत थुप्रै आपराधिक गतिविधि पनि भइरहेका छन्, जसलाई नियन्त्रण गर्न कानुन अभाव पनि छ । तसर्थ तिनलाई नेपालमा दर्ता गर्न र सम्पर्क अधिकारी राख्न सरकारले गरेको पहलकदमी आवश्यक र औचित्यपूर्ण छ । सामाजिक सञ्जालको प्रयोगलाई व्यवस्थित गर्ने निर्देशिका नेपालमा छ । त्यसअनुसार ती प्लेटफर्मले नेपालमा सम्पर्क अधिकारी तोक्ने र दर्ता हुने प्रक्रिया पूरा गर्नु अनिवार्य छ । तर, सानो मुलुक भनेर हेपेर हो या के हो फेसबुक र ह्वाट्सअपको माउ संस्था मेटाले वास्तापास्ता गरेको छैन । ऊ अधम बन्छ भने सरकारले बन्दै गराउने पनि भनेको छ, त्यसको सम्भवतः विरोध हाम्रै देशभित्रबाट पनि हुने होला तर सरकारको मनसाय नियमन गर्ने हो देखिँदा त्यसलाई अन्यथा मान्नु हुँदैन । युरोपेली संघमा सामाजिक सञ्जालको नियमन छ । नियम उल्लंघन गरे करोडौं युरो जरिवानाको व्यवस्था छ । भारतमा पनि सामाजिक सञ्जाल नियमन गरिएकै छ । अमेरिका वा बेलायतले पनि छाडा छोडेका छैनन् । हो, अचेल अभिव्यक्ति स्वतन्त्रताको भरपुर उपयोग सामाजिक सञ्जालबाट भइरहेको छ, तर उपयोगसँगै दुरुपयोग पनि छ, जसलाई सरकारले नियमन गर्न खोज्नु विधिकै शासनका लागि हो । हालै नेपालमा उपद्रव मच्चाएर भारतमा लुकेका दुर्गा प्रसाईंलाई त्यहाँको प्रहरीले उनको फेसबुकको लाइभ लोकेट गरेर पत्ता लगाउन सकेको कुरा यहाँ मननीय छ । फेसबुकले त्यस्ता आपराधिक गतिविधि रोक्न त्यहाँको सरकारी नियमको पालना गरेको छ, तर हामीकहाँ ऊ सूचना दिइरहेको छैन र समाजमा अराजकता मच्चाउन सहयोगी बन्छ भने नियमनका लागि सरकारले प्रयास गर्नु राष्ट्र हित अनुकूल नै मान्नुपर्छ । स्वतन्त्रता निरपेक्ष हुँदैन । विचारको अभिव्यक्तिको सशक्त माध्यम सामाजिक सञ्जाल हो तर, त्यो निरपेक्ष र नियमनबाहिर हुन सक्दैन । राज्यभित्रै रहेर ससाना पेसा, व्यापार व्यवसाय गर्नेहरूलाई नियम लाग्ने र अन्तर्राष्ट्रिय ज्वाइन्ट कम्पनी हो भन्दैमा उनीहरूलाई नलाग्ने भन्ने हुँदैन । जोसुकै पनि नेपालका नियम पालना गरेरमात्रै यहाँ सञ्चालन हुनुपर्छ । तसर्थ सामाजिक सञ्जाल दर्ताको प्रक्रियालाई सरकारले सफल बनाउन सक्नुपर्छ । यो पनि पढ्नुहोस सामाजिक सञ्जाल न दर्ता हुन्छन्, न त राजस्व तिर्छन्"
