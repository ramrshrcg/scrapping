शीर्षक,विवरण
"कर्णाली डेभलपमेन्ट बैंकमा साढे २ अर्ब हिनामिना, तत्कालीन प्रमुख कार्यकारी अधिकृत पक्राउ","काठमाडौं : कर्णाली डेभलपमेन्ट बैंकका तत्कालीन सञ्चालक एवं प्रमुख कार्यकारी अधिकृत पक्राउ परेका छन्। साढे २ अर्ब रुपैयाँभन्दा बढी हिनामिना गरेर फरार रहेका नेपालगन्ज उपमहानगरपालिका२० बस्ने सल्यानका ६५ वर्षीय राजेन्द्र वीर रायलाई प्रहरीले पक्राउ गरेको हो। बैंकको संस्थापक अध्यक्षप्रमुख कार्यकारी अधिकृत एवम् पटक पटक सञ्चालक समिति अध्यक्ष पदमा रहि उक्त बैंकमा संकलन भएको बचतकर्ताहरूको रकम हिनामिना गरेर उनी फरार भएका थिए। उनलाई केन्द्रीय अनुसन्धान ब्यूरोबाट खटिएको प्रहरीले रूपन्देही सिद्धार्थनगर नगरपालिका१ बेलहियाबाट पक्राउ गरेको हो। उनी उपर बैंकिङ कसुर तथा सजाय ऐन, २०६४ अन्तर्गतको कसुरमा नेपाल राष्ट्र बैंकको समन्वयमा प्रहरीबाट थप अनुसन्धान भइरहेको छ ।"
जावलाखेलमा रातो मच्छिन्द्रनाथको भोटो देखाइयो,"काठमाडौं : वर्षा र सहकालका देवताका रूपमा मानिने रातो मच्छिन्द्रनाथको भोटो देखाउने जात्रा ललितपुरमा सम्पन्न भएको छ। आइतबार जावलाखेलमा विशेष समारोहका बीच मच्छिन्द्रनाथको भोटो देखाइएपछि रातो मच्छिन्द्र नाथको रथजात्रा पनि औपचारिक रूपमा सम्पन्न भएको छ। भोटो जात्रा समारोहमा राष्ट्रप्रमुखका रूपमा राष्ट्रपति रामचन्द्र पौडेल सरिक भई मच्छिन्द्रनाथको भोटो अवलोकन गरे। सोही अवसरमा राष्ट्रपति पौडेलले मच्छिन्द्रनाथको दर्शन गर्दै प्रसाद ग्रहण गरेका थिए। समारोहमा उपराष्ट्रपति रामसहाय यादव, प्रधानमन्त्री केपी शर्मा ओली, प्रधानन्यायाधीशलगायतको पनि उपस्थिति थियो। मच्छिन्द्रनाथको रथलाई लगनखेलबाट जावलाखेल पुर्याएको चार दिनपछि भोटो देखाउने जात्रा हुने परम्पराअनुसार भोटोजात्रा मनाइएको हो। मणि, माणिक, रत्न आदि बहुमूल्य वस्तुजडित भोटो प्रत्येक वर्ष मच्छिन्द्रनाथको रथजात्राको अन्तिम दिन सार्वजनिक रूपमा देखाउने प्रचलन छ। भोटोजात्रा सकिएपछि मच्छिन्द्रनाथको मूर्तिलाई प्राचीन कलात्मक खटमा राखेर सांस्कृतिक बाजागाजासहित जावलाखेलबाट बुङ्मतीको मच्छिन्द्रबहाल पुर्याइन्छ। मच्छिन्द्रनाथलाई अन्नदाता, पानी पार्ने देवताका रूपमा तथा अनिष्ट र अनिकाललाई सामना गर्ने देवताका रूपमा मानिने भएकाले पनि यसको पुरातात्विक, ऐतिहासिक, सांस्कृतिक र धार्मिक महत्त्व रहिआएको छ।"
काठमाडौंका तीन क्षेत्रबाहेक सबै स्थानमा निषेधाज्ञा,"काठमाडौं : काठमाडौंका तीन वटा क्षेत्रबाहेक सबै स्थानमा निषेधाज्ञा जारी भएको छ। जिल्ला प्रशासन कार्यालय काठमाडौंले विज्ञप्ति जारी गर्दै कोटेश्वर, बल्खु र चाबहिलको सिफल चौरमा मात्रै कार्यक्रमप्रदर्शन गर्ने अनुमति दिएको हो। बाँकी सबै स्थानमा दुई महिनासम्मका लागि निषेधाज्ञा जारी गरिएको प्रमुख जिल्ला अधिकारी ऋषिराम तिवारीले जानकारी दिए। काठमाडौं जिल्लाको चक्रपथ र चक्रपथ भित्रका सार्वजनिक स्थानमा भेला जम्मा भई अनसन, धर्ना, घेराउ, जुलुस, प्रदर्शन तथा सभालगायतका विरोधका कार्यक्रमहरू आयोजना गर्दा अत्यावश्यक सेवा, सार्वजनिक सेवा प्रवाह र सार्वजनिक यातायात सञ्चालनमा कठिनाइ भएको भन्ने जनगुनासो समेतलाई मध्यनजर गर्दै स्थानीय प्रशासन ऐन, २०२८ को दफा ६ को उपदफा (३क) बमोजिम तीन क्षेत्रबाहेकका स्थानमा निषेधाज्ञा जारी गरिएको काठमाडौं प्रशासनले जनाएको छ। 'सार्वजनिक सम्पत्ति र समग्र शान्ति सुरक्षामा असर पर्न जाने अवस्था देखिएकाले जिल्ला सुरक्षा समिति काठमाडौंको सिफारिस समेतका आधारमा स्थानीय प्रशासन ऐन, २०२८ को दफा ६ को उपदफा (३क) बमोजिम मिति २०८२०२१९ गतेदेखि लागू हुने गरी देहायका स्थानमा बाहेक बढीमा २ (दुई) महिनासम्मका लागि अनसन, धर्ना, घेराउ, जुलुस, प्रदर्शन तथा सभा जस्ता विरोधका कार्यक्रम गर्न निषेध गरेको आदेश जारी गरिएको छ,' विज्ञप्तिमा भनिएको छ। (यसअघि काठमाडौंका तीन क्षेत्रबाहेक सबै स्थानमा निषेधाज्ञा जारी भएको हुनुपर्नेमा अन्यथा भएकाले सच्याइएको छ सम्पादक)"
सुत्केरीलाई पोषण सामग्री प्रदान,"नुवाकोट : नुवाकोटको विदुर नगरपालिका५ ले सुत्केरीहरूलाई पोषण सामग्रीहरू प्रदान गरेको छ। वडा कार्यालयले स्वास्थ्य सुरक्षामा मजबुतीको जोड दिँदै एक सय सुत्केरीलाई पोषण सामग्री प्रदान गरेको हो। चालू आर्थिक वर्षको अन्तिम चरणको कार्यक्रम स्वरूप सुत्केरीहरूलाई वडाध्यक्ष लीलानाथ न्यौपाने, वडा सदस्यहरू होमबहादुर कुमाल, विनोद चित्रकार, वडा सचिव शिवहरि गजुरेल लगायतले पोषण सामग्री हस्तान्तरण गरेका हुन्। वडा कार्यालयमा आयोजित कार्यक्रममा अण्डा खाने सुत्केरीलाई एकएक क्रेट अण्डा र अण्डा नखाने सुत्केरीलाई एकएक बोतल हर्लिक्स प्रदान गरिएको हो। यसबाट वडाका सुत्केरी महिलाहरूको स्वास्थ्य सुरक्षामा जोड पुग्नुका साथै स्वास्थ्य सचेतनामा सहज भएको वडाध्यक्ष लिलानाथ न्यौपानेले बताए।"
भारतको उत्तरपूर्वमा मनसुनी वर्षाका कारण ३० जनाको मृत्यु,"नयाँ दिल्ली : भारतको उत्तरपूर्वी राज्यहरूमा पछिल्ला दुई दिनदेखि जारी मुसलधारे वर्षाले बाढी र पहिरो निम्त्याउँदा कम्तीमा ३० जनाको मृत्यु भएको छ। राज्य विपद् व्यवस्थापन अधिकारीहरूका अनुसार असममा ८ र अरुणाचल प्रदेशमा ९ जनाको ज्यान गएको छ। अधिकांशको मृत्यु पहिरोका कारण भएको हो। मिजोराम राज्यमा पनि पहिरो जाँदा पाँच जनाको मृत्यु भएको पुष्टि गरिएको छ। त्यस्तै मेघालयमा ६ जना, नागाल्यान्ड र त्रिपुरामा कम्तीमा दुईदुई जनाको मृत्यु भएको बताइएको छ। लगातार तीन दिनदेखि उक्त क्षेत्रमा वर्षा भइरहेको छ, जसले गर्दा धेरै जिल्लाहरूमा बाढीको चेतावनी जारी गरिएको छ। ब्रह्मपुत्र नदी र यसका सहायक नदीहरूमा पानीको सतह बढेको छ। ती नदीहरूले तटबन्ध भत्काउँदै नजिकका बस्तीहरू डुबानमा पारेको अधिकारीहरूले बताएका छन्।"
विदुरमा बन्यो खुला व्यायामशाला,"नुवाकोट : नुवाकोटको विदुरमा खुला व्यायामशाला सञ्चालन गरिएको छ। एक वडा एक व्यायामशालाको अवधारणा अनुसार विदुर नगरपालिकाले विदुर नगरपालिका२ साततले दरबार जाने बाटो नजिकै मसलाघारीमा सबैको पहुँचमा रहने गरी खुला व्यायामशाला निर्माण गरेको हो। शारीरिक सुगठन, स्फूर्ति र स्वास्थ्यका लागि आवश्यक व्यायामशाला नगरभित्रका नागरिकहरूले आवश्यकता अनुसार निःशुल्क रूपमा प्रयोगमा ल्याउने गरी खुला व्यायामशाला स्थापना गरिएको उद्घाटन गर्दै नगरपालिकाका मेयर राजन श्रेष्ठले बताए। उनले यसको संरक्षण गरेर आन्तरिक तथा बाह्य व्यक्तिहरूको पहुँचमा लैजान स्थानीयवासीलाई सुझाव दिए। व्यायामशाला उद्घाटन कार्यक्रममा विदुर२ का वडाध्यक्ष दीपक कायस्थले सार्वजनिक स्थानको संरक्षण र नागरिकको स्वास्थ्यका लागि व्यायामशाला निर्माणसहित उद्घाटन गरिएको बताए। स्थानीय उपभोक्ता समिति मार्फत निर्माण गरिएको उक्त व्यायामशाला कुल ६ लाख २३ हजार ४ सय ४४ रुपैयाँमा निर्माण सम्पन्न गरिएको समितिका अध्यक्ष सुमन श्रेष्ठले जानकारी दिए।"
मन्त्री दाहालद्वारा रेलसेवाको अध्ययन र विकासबारे कोरियामा छलफल,काठमाडौं : दक्षिण कोरियाको भ्रमणमा रहेका भौतिक पूर्वाधार तथा यातायात मन्त्री देवेन्द्र दाहालले त्यहाँको यातायात तथा रेलसेवा विस्तार सम्बन्धीको छलफललाई सम्बोधन गरेका छन्। भ्रमणका क्रममा मन्त्री दाहालले कोरेल कर्पोरेसनको कार्यालयमा पुगि छलफल तथा अन्तरक्रिया गरेका हुन्। मन्त्री दाहाल नेतृत्वको नेपाली प्रतिनिधि मण्डलसँग त्यहाँका उच्च अधिकारीहरूले नेपालमा रेल सेवाको अध्ययन र अनुसन्धानका लागि हुने सक्ने सहकार्यका बारेमा प्रकाश पारेका थिए। यस अघि नेपाल भ्रमणमा आएका कोरेलका अधिकारी एवम् नेपालको रेल विभाग तथा लगानी बोर्डका अधिकारीहरू बीच समेत नेपालमा रेल सेवाको विकास र अध्ययनका बारेमा छलफल भएको थियो। उक्त छलफलपश्चात भएका समझदारीहरूका बारेमा समेत भेटमा कुराकानी भएको भ्रमण दलका सदस्य मनोज दाहालले बताए। यस्तै भ्रमणका क्रममा कोरियन एक्सप्रेस वे कर्पोरेसनका अधिकारीहरूसँग भेटमा आपसी हित र सहकार्यका बारेमा पनि छलफल भएको थियो। यस्तै मन्त्री दाहालसँग त्यहाँ रहेको नेपाली समुदायका प्रतिनिधिहरूले पनि छलफल गरेका छन्।
राष्ट्रपति रनिङ शिल्ड प्रतियोगितामा वीरगन्ज महानगर लगातार तेस्रो वर्ष प्रथम,"वीरगन्ज : वीरगन्ज महानगरपालिकाले लगातार तेस्रो वर्ष पर्सा जिल्लास्तरीय राष्ट्रपति रनिङ शिल्ड प्रतियोगिता जितेको छ। लगातार तेस्रो वर्ष प्रतियोगिता जित्दै वीरगन्ज महानगरपालिकाले शिल्ड आफ्नो कब्जामा लिन सफल भएको छ। राष्ट्रपति रनिङ शिल्ड प्रतियोगिताको नियम अनुसार, लगातार तीन वर्षसम्म प्रथम हुने टोलीले शिल्ड स्थायी रूपमा आफूसँग राख्न पाउने व्यवस्था छ। वीरगन्जको नारायणी रंगशालामा शुक्रबार र शनिबार गरी दुई दिनसम्म आयोजित १५ औं पर्सा जिल्लास्तरीय राष्ट्रपति रनिङ शिल्ड प्रतियोगितामा कूल ३१ वटा स्वर्ण पदक जित्दै वीरगन्ज महानगरपालिका लगातार तेस्रो पटक प्रथम बनेको हो। यसअघि २०८१ र २०८० मा भएको जिल्लास्तरीय राष्ट्रपति रनिङ शिल्ड प्रतियोगितामा पनि वीरगन्ज महानगरपालिका प्रथम भएको थियो। प्रतियोगितामा पर्सागढी नगरपालिकाले १८ स्वर्ण पदकसहित दोस्रो स्थान प्राप्त गर्यो भने सखुवा प्रसौनी गाउँपालिका ४ स्वर्ण पदकसहित तेस्रो स्थानमा रह्यो। प्रतियोगितामा वीरगन्ज महानगरसँगै पर्सागढी नगरपालिका , सखुवा प्रसौनी र जिराभवानी गाउँपालिकाले भाग लिएका थिए। प्रतियोगितामा भलिबल,कबड्डी, एथलेटिक्स, तेक्वान्दो र कराँते खेल समावेश गरिएका थिए। लगातार तेस्रो पटक सम्म जित हात पारेर भित्र्याएको शिल्ड आइतबार एक कार्यक्रमका बीच महानगरका मेयर राजेशमान सिंहलाई हस्तान्तरण गरिएको छ। शिल्ड ग्रहण गर्दै मेयर सिंहले खेलाडीहरूको मेहनत र समर्पणको प्रशंसा गर्दै भविष्यमा खेलकुद क्षेत्रमा थप लगानी गर्ने प्रतिबद्धता व्यक्त गरे। त्यस अवसरमा महानगरपालिकाका प्रमुख प्रशासकीय अधिकृत अरविन्द लाल कर्णले लगातार तेस्रो वर्षपनि प्रतियोगिता जित्नुले वीरगन्ज महानगरपालिकाले खेलकुद क्षेत्रमा गरिरहेको लगानी र त्यसको प्रतिफल देखाएको बताए। महानगरले खेलाडीहरूको प्रोत्साहन र विकासमा निरन्तर ध्यान दिँदै आएको उनले बताए।"
"कमल थापा र सांसद सिंहसहित ७ जना रिहा, एक जना हिरासतमै","काठमाडौं : राजावादीहरूको प्रदर्शनका क्रममा पक्राउ परेकाहरू रिहा भएका छन्। जिल्ला प्रहरी परिसर काठमाडौंले नियन्त्रणमा लिएका राप्रपा अध्यक्ष कमल थापा र राप्रपा संसाद दीपक सिंहसहित ७ जना आइतबार साँझ रिहा भएका हुन्। परिसरका प्रवक्ता अपीलराज बोहोराले एक जनाबाहेक अन्य सात जनालाई जमानीमा रिहा गरिएको बताए। राजीव झा भने हिरासतमै रहेको उनले बताए। उनलाई मुद्दा चलाउने प्रहरीको तयारी छ। निषेधित क्षेत्र तोड्ने प्रयास गरेपछि नक्साल क्षेत्रबाट प्रहरीले थापासहित शिला राणा, राकेश बस्नेत, विनोद कपाली, रामचन्द्र लामिछाने र सरोज तिमल्सिनालाई पक्राउ गरेको थियो।"
आईपीएलमा अरेन्ज र पर्पल क्यापका लागि तीव्र प्रतिस्पर्धा,"काठमाडौं : आईपीएल (इन्डियन प्रिमियर लिग) २०२५ अब प्रतियोगिताको फाइनलतिर बढिरहेको छ। आइतबार क्वालिफायर२ मा मुम्बई इन्डियन्स र पञ्जाब किंग्स आमनेसामने हुँदैछन्। आजको खेल जित्ने टोलीले मंगलबार हुने फाइनलमा रोयल च्यालेन्जर्स बैंगलोरसँग प्रतिस्पर्धा गर्नेछ। क्वालिफायर२ र आईपीएलको फाइनल खेल अहमदाबादको नरेन्द्र मोदी रंगशालामा एउटै स्थानमा हुनेछ। तर, अब प्रतियोगितामा दुई खेल मात्र बाँकी रहेकाले अरेन्ज क्याप र पर्पल क्यापको दौड पनि कठिन भएको छ। पछिल्ला केही खेलहरूमा तथ्याङ्क परिवर्तन हुँदैछन्। यस्तो अवस्थामा प्रश्न यो छ कि रन मेसिन र विकेटको राजाको रूपमा कसलाई ताज पहिराइनेछ ? प्रतियोगितामा सबैभन्दा धेरै रन बनाउने खेलाडीलाई ओरेन्ज क्याप दिइन्छ। बैजनी रंगको बल सबैभन्दा धेरै विकेट लिने खेलाडीले लगाउँछ। हालको ओरेन्ज क्याप होल्डर साई सुदर्शन हुन् (१५ खेलमा ७५९ रन) । यस सिजनको आईपीएलमा उनी हाल सबैभन्दा धेरै रन बनाउने खेलाडी हुन्। तर मे ३० मा एलिमिनेटरमा मुम्बईसँग पराजित भएपछि उनको टोली प्रतियोगिताबाट बाहिरियो। सूर्यकुमार यादव दोस्रो स्थानमा छन् (१५ खेलमा ६७३ रन)। यसपछि शुभमन गिल (१५ खेलमा ६५० रन), मिचेल मार्श (१५ खेलमा ६२७ रन), विराट कोहली (१४ खेलमा ६१४ रन) छन्। पर्पल क्यापका दाबेदार पर्पल क्याप होल्डर अर्थात् आईपीएलको यस सिजनमा सबैभन्दा धेरै विकेट लिने खेलाडी गुजरात टाइटन्सका प्रसिद्ध कृष्ण हुन्। उनले १५ खेलमा २५ विकेट लिएका छन्। दोस्रो नम्बरमा चेन्नई सुपर किंग्सका नूर अहमद (१४ खेल, २४ विकेट) छन्। यसपछि, आरसीबीका जोश हेजलवुड (११ खेलमा २१ विकेट), एमआईका ट्रेन्ट बोल्ट (१५ खेलमा २१ विकेट), आर साई किशोर (१५ खेलमा १९ विकेट) छन्।"
राजावादीले आक्रमण गरे प्रतिवाद गर्ने गरी तयार रहन प्रचण्डको निर्देशन,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले छाडा भएर राजावादीले आक्रमण गरे प्रतिवाद गर्ने गरी तयार रहन नेता कार्यकर्तालाई निर्देशन दिएका छन्। आइतबार काठमाडौंमा योङ कम्युनिष्ट लिग नेपालको तेस्रो राष्ट्रिय सम्मेलनको उद्घाटन गर्दै उनले राजावादी छाडा बनेर आफूहरूमाथि आक्रमण गर्ने कोसिस गरिरहेको बताए। प्रचण्डले राजावादीहरूले पैसाको बलमा भाडाको मान्छे ल्याएर उफार्ने काम गरेको आरोप लगाए। उनले गणतन्त्र माओवादीको बलमा मात्रै आएको हो भन्दै प्रचार गर्न खोजिएको उल्लेख गर्दै गणतन्त्र सबै जनताको भएको भएको जिकिर गरे। माओवादी र प्रचण्डलाई एक्लो पार्ने र अरूलाई भ्रम छर्ने गरी राजावादीले कुप्रचार गरिरहेको उनले बताए। त्यस्तै अध्यक्ष प्रचण्डले यथास्थितिवाद र प्रतिगमनविरुद्ध संघर्ष गर्दै गणतन्त्रको विकास गर्दै समाजवादी गणतन्त्रतर्फ दोहोर्याउने जिम्मेवारी र चुनौती माओवादीको काँधमा रहेको उल्लेख गरे। उनले गणतन्त्रलाई समर्थन गरेको भरमा भ्रष्टाचारीलाई जोगाउने, कुशासन कायम गर्ने, इमान्दारहरुलाई कारबाही गर्ने काम सरकारबाट भएकाले प्रतिगमनले टाउको उठाउने मौका पाएको बताए। प्रचण्डले आफूहरूको अभियान फेरि सुरु हुने र जनतासँग माओवादीलाई जोड्दै पार्टीलाई बलियो बनाउने जिकिर गरे।"
ट्रकसँग मोटरसाइकल ठोकिँदा घाइते युवतीको उपचारका क्रममा मृत्यु,झापा : झापामा ट्रकसँग मोटरसाइकल ठोकिँदा घाइते एक युवतीको उपचारका क्रममा मृत्यु भएको छ। प्रहरीका अनुसार गत जेठ १३ गते राति ९:५५ बजेको समयमा पूर्व पश्चिम राजमार्ग अन्तर्गत मेचीनगर नगरपालिका१४ स्थित धाईजनचोकमा धुलाबारीबाट चारआलीतर्फ जाँदै गरेको प्रदेश १०१००१ ख ४७११ नम्बरको ट्रक र सोही दिशातर्फ जाँदै गरेको प्रदेश १०१०१४ प ५१५२ नम्बरको मोटरसाइकल ठोकिँदा दुर्घटना भएको थियो। दुर्घटनामा परी मोटरसाइकल चालक मेचीनगर१० धुलाबारीका अन्दाजी २७ वर्षीय राहुल गुप्ता र मोटरसाइकलको पछाडि सवार बुद्धशान्ति गाउँपालिका५ का २२ वर्षीया आकृति दनुवार घाइते भएका थिए। घाइतेमध्ये आकृतिको बीएण्डसी अस्पताल बिर्तामोडमा आइतबार दिउँसो मृत्यु भएको जिल्ला प्रहरी कार्यालय झापाले जनाएको छ। ट्रक तथा ट्रक चालक बिर्तामोड नगरपालिका३ का ३४ वर्षीय विजय लिम्बुलाई इलाका प्रहरी कार्यालय धुलाबारीको नियन्त्रणमा छ।
दूध किसानको रकम भुक्तानीका लागि प्रयास भइरहेको छ : कृषिमन्त्री,"हेटौंडा : कृषि तथा पशुपन्छी विकासमन्त्री रामनाथ अधिकारीले किसानलाई दूधको रकम भुक्तानीका लागि विभिन्न प्रयास भइरहेको बताएका छन्। आज हेटौंडामा आयोजना गरिएको कार्यक्रममा मन्त्री अधिकारीले सरकारी संस्थान र निजी डेरीहरूले चाँडै किसानको भुक्तानी गर्नुपर्नेमा जोड दिए। असार मसान्तसम्ममा एक महिनाको बाँकीकी राखेर भए पनि दुग्ध किसानको रकम भुक्तानी गर्न उनले आग्रह गरेका छन्। किसानको रकम तिर्नका लागि वार्षिक ३४ करोड पनि सहयोग हुन्छ भनेर दुग्ध विकास संस्थानका कर्मचारीहरूले लिँदै आएको सुविधा हाललाई कटौती गर्न वाध्य भएका छौं। जबसम्म किसान खुसी हुँदैनन् किसानको बाँकी रकम दिन सकिँदैन तबसम्म हामीले काम गरेको देखिदैन। यो गर्दा हुन्छ कि त्यो गर्दा हुन्छ भनेर इमान्दारिताका साथ काम गरिएको छ, मन्त्री अधिकारीले भने। चीन लगायतका मुलुकमा दुग्ध पदार्थ निर्यातका लागि मन्त्रालयले गृहकार्य गरिरहेको र चाँडै त्यस कार्यमा सफलता प्राप्त हुने आशा पनि उनले व्यक्त गरे।"
आईसीसी विश्वकप लिग २ : जित्नैपर्ने दबाबमा नेपाल,"काठमाडौं : नेपाली पुरुष राष्ट्रिय क्रिकेट टिमले आईसीसी क्रिकेट विश्वकप लिग २ अन्तर्गत चौथो श्रृंखलाका खेलहरू खेल्दैछ। नेपालले सोमबारदेखि स्कटल्यान्डमा सुरु हुने यस शृंखलामा घरेलु टिम स्कटल्यान्ड र नेदरल्यान्ड्ससँग दुईदुई खेल खेल्नेछ। यसअघि लिग २ अन्तर्गत १२ खेलमा मात्र ६ अंक जोड्न सफल नेपाल हालः ८ टोली सहभागी लिगको अंक तालिकाको पुछारमा छ। यो शृंखला नेपालका लागि अवे (विदेशी) मैदानमा अंक बटुलेर तालिकामा सुधार ल्याउने महत्वपूर्ण अवसर हो। अघिल्ला तीन शृंखलामा नेपालको प्रदर्शन सन्तोषजनक थिएन। तर, नयाँ खेलाडी र नयाँ प्रशिक्षकसहित टिमले यसपटक सकारात्मक नतिजा ल्याउने अपेक्षा गरिएको छ। प्रशिक्षक स्टुअर्ट लका लागि पनि यो शृंखला रणनीतिपूर्ण प्रयोगको अवसर हुनेछ। दक्षिण अफ्रिकाबाट ल्याइएको नयाँ सल्लाहकार प्रशिक्षकको सहयोगले पनि रणनीतिमा विविधता आउने विश्वास लिइएको छ। स्कटल्यान्डको पिच र परिस्थितिबारे राम्रो जानकारी भएका प्रशिक्षकले फरक रणनीति ल्याउने प्रयास गर्नेछन्। यसकारण, नेपालका लागि यो सिरिज चुनौतीसँगै अवसरले भरिएको छ। नेपालले यसपटक पाँच जना पेस बलरलाई समेटेर शृंखलामा सहभागी भएको छ, जसबाट टिमलाई फाइदा हुने अपेक्षा छ। नन्दन यादव नयाँ पेस बलरका रूपमा टोलीमा समावेश भएका छन्। अष्ट्रेलियामा क्रिकेट खेलिरहेका उनले हङकङविरुद्धको टी२० सिरिजबाट अन्तर्राष्ट्रिय डेब्यु गरेका थिए। स्पिन विभागमा सन्दीप लामिछाने र ललित राजवंशीले प्रभाव जमाउने अपेक्षा गरिएको छ। नेपालको ब्याटिङ सधैं चुनौतीपूर्ण रहँदै आएको छ। तर, स्कटल्यान्ड जानुअघि युकेमा भएका अभ्यास खेलमा मध्यक्रमका भीम सार्की र आरिफ शेखले राम्रो लय समातेका छन्। घाँसे पिचमा देखिएको प्रदर्शनका आधारमा केही हदसम्म सुधारको आशा गर्न सकिन्छ। ओपनिङ जोडीको सुरुआत र शीर्षक्रमका चार ब्याटरको निरन्तरता टिमको सफलता तय गर्नेछ। पिचको अवस्था बुझ्न नेपालले स्कटल्यान्ड एविरुद्ध एउटा अभ्यास खेल पनि अर्को खेल वर्षाका कारण रद्द भएको थियो। नेपालका बलरहरू १०औं ब्याटिङ क्रमसम्म टिक्नसक्ने क्षमतायुक्त छन्। सुरुआतमा संयमता अपनाउन सके ब्याटिङ समस्या समाधान हुन सक्छ। सोमपाल कामी, करण केसी र नन्दन यादवको त्रिकोणात्मक बलिङ संयोजनसँगै गुलशन झा र बायाँ हाते पेसर रिजन ढकालले पनि राम्रो योगदान दिने सम्भावना छ। युकेको तयारी सफल स्कटल्यान्ड भ्रमणअघिको तयारीस्वरूप नेपालले युकेमा चारवटा काउन्टी क्लबसँग अभ्यास खेल खेल्यो। कार्डिफको न्यू पोर्ट, एमसीसी, ग्लामोर्गनसँग एकदिवसीय खेल र ग्लोसेस्टरशायरसँग टी२० खेल खेल्दै सबैमा अपराजित रह्यो। युकेको अभ्यासले नेपाली टिमलाई त्यहाँको पिच र मौसम बुझ्न सघायो। विशेष गरी मध्यक्रमका ब्याटरहरूले रन बनाउन सफल भएपछि टिमको आत्मविश्वास बलियो बनेको छ। सहायक प्रशिक्षक ज्ञानेन्द्र मल्लले पत्रकारसँग भनेका थिए, 'हामी सकेसम्म ४ वटै खेल जित्ने प्रयास गर्नेछौं। नभए पनि २ देखि ३ खेल जित्यौं भने आगामी शृंखलामा सहज हुनेछ।' उपकप्तान दीपेन्द्र सिंह ऐरीले पनि चुनौतीपूर्ण शृंखला भए पनि अभ्यास सन्तोषजनक भएको र टिमले शतप्रतिशत दिने बताए। 'नयाँ प्रशिक्षकसँग अभ्यास राम्रो भएको छ। स्कटल्यान्डमा चुनौती भए पनि हामी तयार छौं,' उनले भने। लिग २ मा नेपालको स्थिति नेपालले हालसम्म लिग २ मा १२ खेल खेलेको छ, जसमा २ जित, ८ हार र २ खेल नतिजाविहीन रहे। पहिलो शृंखलामा घरेलु मैदानमा नेपालले नेदरल्यान्ड्ससँग १ जित हात पारेको थियो भने नामिबियासँग दुवै खेलमा पराजित भएको थियो। सेप्टेम्बरमा क्यानडामा सम्पन्न दोस्रो शृंखलामा ओमान र क्यानडासँग भएका खेलमा नेपाल कुनै जित निकाल्न सकेन। तेस्रो शृंखला अमेरिकामा भएको थियो। नेपालले स्कटल्यान्डलाई एक खेलमा हराएको थियो भने अमेरिकासँग दुवै खेलमा हार व्यहोरेको थियो। स्कटल्यान्डसँगको अर्को खेल वर्षाका कारण हुन सकेन। हालको शृंखलामा चार वटै खेल जितेमा नेपाल १४ अंकसहित छैटौं स्थानमा पुग्नेछ। नेपालले कम्तीमा २ वा ३ खेल जित्न सक्यो भने तालिकामा उल्लेखनीय सुधार गर्न सक्नेछ। कम्तीमा १ खेल जिते पनि पुछारको स्थानबाट माथि उठ्ने सम्भावना रहन्छ। त्यसैले, यो शृंखला नेपालका लागि चुनौती मात्र नभई महत्त्वपूर्ण अवसर पनि हो।"
सुनकोशी मरिन डाइभर्सन परियोजना समयमा नसकिए ठेक्का तोडिनेछ : प्रधानमन्त्री ओली,"जनकपुर : प्रधानमन्त्री केपी शर्मा ओलीले सुनकोशी मरिन डाइभर्सन बहुउद्देश्यीय परियोजनामा ढिलाइ भए ठेक्का तोडिने बताएका छन्। मधेस प्रदेश सरकारको एक निर्वाचन क्षेत्र: एक सडक आयोजनाअन्तर्गत आज जनुकपुरधाममा एकैसाथ ६४ सडकको विद्युतीय माध्यमबाट शिलान्यास गर्दै उनले सिँचाइको आशामा मधेसका जनताले लामो समय जमिन बाँझो राख्न नसक्ने भएकाले परियोजना चाँडो सक्न आग्रह गरेका हुन्। सुशासन र विकासमा जोड दिँदै प्रधानमन्त्री ओलीले भ्रष्टाचारभन्दा ठुलो अपराध ढिलासुस्ती भएकाले विकासका लागि वामे सराइ नभइ रकेटको शैलीमा काम गर्न आग्रह गरे। कुनै पनि परियोजनमा ढिलासुस्तीले लागत बढ्ने र लाभान्वित समूह पनि प्रभावित भई विकास र समृद्धिमा बाधा उत्पन्न हुने उनको भनाइ छ। ऊर्जा, जलस्रोत तथा सिँचाइ मन्त्रालयद्वारा विकास गरिएको राष्ट्रिय गौरवको उक्त परियोजनाअन्तर्गत सिन्धुलीमा रहेको सुनकोशी नदीको पानी वाग्मती नदीको सहायक नदी मरिन नदीमा अन्तरबेसिन जल स्थानान्तरण गरी मधेसका रौतहट, धनुषा, महोत्तरी, सर्लाही र बारामा थप १ लाख २२ हजार हेक्टर जमिनमा सिँचाइ गराइने छ। साथै ३१ दशमलव ०७ मेगावाटको जलविद्युत् उत्पादनबाट औद्योगिक विकासमा टेवा पुर्याइनेछ । रु ४९ अर्ब ४२ करोडको सो आयोजनाको हेड वक्र्समा गत वर्षको बाढीपहिरोबाट सामान्य क्षति हुँदा केही समय काम प्रभावित भएको थियो । प्रधानमन्त्री ओलीले ऐतिहासिक र पवित्र भूमिका रूपमा रहेको मधेस प्रदेशको विकासका लागि केन्द्र सरकार दृढ रहेको बताउँदै जनकपुरको रेल सेवामा घाटा अन्त्य आफ्नै दक्ष जनशक्तिको विकास गरिने बताए। उनले चुरे संरक्षण, कृषिमा आधुनिकीकरण, युवा लक्षित कार्यक्रम, शिक्षास्वास्थ्यमा विशेष ध्यान, जनकपुर रंगशालाको निर्माण, छोरी पढाऔँ अभियानजस्ता कामलाई गुणस्तर कायम गर्दै प्राथमिकता दिन आग्रह गरे। उनले सुशासनका लागि सबैले आफ्नो ठाउँबाट पहल गर्नुपर्नेमा जोड दिँदै राम्रो गर्नेलाई प्रोत्साहन र गलत गर्ने जो कोहीलाई कारबाही हुने स्पष्ट गरे।"
भोलि काठमाडौं उपत्यका बन्द गर्ने राजावादीहरूको घोषणा,"काठमाडौं : राजावादीहरूले भोलि (सोमबार) काठमाडौं उपत्यका बन्दको घोषणा गरेका छन्। संवैधानिक राजसंस्था र सनातन हिन्दूराष्ट्रका लागि गठित संयुक्त जनआन्दोलन समितिले विज्ञप्ति जारी गरेर जेठ १९ गते उपत्यका बन्द गर्ने घोषणा गरेको हो। समितिका संयोजक नवराज सुवेदीले आइतबारको शान्तिपूर्ण प्रदर्शनमा प्रहरीले बर्बर दमन गरेको आरोप लगाएका छन्। 'संविधानप्रदत्त अधिकार उपयोग गर्ने क्रममा प्रहरीले पक्राउ गरेका राप्रपा नेपालका अध्यक्ष कमल थापा, दीपक सिंहलगायत हाम्रा सबै आन्दोलनकारी सहयोद्धाहरूलाई तत्काल रिहा गर्न हामी सरकारसँग जोडदार माग गर्दछौं। सरकारको बर्बर दमनको विरोध गर्दै हामी आन्दोलनको स्वरूप परिवर्तन गर्न बाध्य भएका छौं। यसै क्रममा भोलि जेठ १९ गते हामीले उपत्यका बन्दको घोषणा गरेका छौं,' सुवेदी जारी गरेको विज्ञप्तिमा भनिएको छ।"
"कोरियाले रुट इन्ड्रस्टीअन्तर्गत वेल्डिङ क्षेत्रमा कामदार लैजाने, भोलिदेखि आवेदन दिन सकिने","काठमाडौं : कोरियाले रुट इन्ड्रस्टीको वेल्डिङ क्षेत्रमा कामदार लैजानका लागि भोलिदेखि आवेदन खुलाउने भएको छ। आवेदन यही जेठ २३ गतेसम्म दिन सकिने छ। इपीएस कोरिया शाखाका अनुसार आवेदन दिएकाहरूले रुपन्देहीको बुटवलस्थित कोरिया नेपाल बहुप्राविधिक शिक्षालयमा १२० घण्टा वेल्डिङ र १२० घण्टा कोरियन भाषा गरी जम्मा २४० घण्टाको तालिम लिनुपर्ने छ। १२० घण्टाको कोरियन भाषा मध्ये ७५ घण्टा अनिवार्य भाषा कक्षामा सहभागी भई भाषा परीक्षा दिने र बाँकी ४५ घण्टा पूर्व अभिमुखीकरण तालिमको समयमा हुने शाखाले जनाएको छ। शिक्षालयमा सञ्चालन हुने तालिमको लागि लाग्ने शुल्क व्यक्ति स्वयंले व्यहोर्नुपर्नेछ। सोको लागत आवासीय सेवा नलिएमा न्यूनतम ५५ हजार ५०० र आवासीय सेवा लिएमा न्यूनतम ८८ हजार रुपैयाँ लाग्नेछ। तालिममा सहभागी प्रशिक्षार्थीहरुले कोरियन भाषा परीक्षामा सहभागी हुनु पर्ने छ। तालिममा न्यूनतम ८० प्रतिशत उपस्थित भएको, सो तालिमका बेलामा लिएका अभ्यास परीक्षामा औसत ६० प्रतिशत भन्दा बढी अंक हासिल गरेको र कोरियन भाषा परीक्षामा उच्चतम अंक प्राप्त गरेको व्यक्ति मध्येमा उत्कृष्ट ५० जना योग्य सूचीमा समावेश हुने छन्। परीक्षामा सहभागी हुन कक्षा १२ उत्तीर्ण भएको, १८ वर्ष पूरा भई ३९ वर्ष नकटेको, अरू देशमा जानका लागि बन्देज नलागेको लगायतका योग्यता तोकिएको छ।"
टिपरको ठक्करबाट बालिकाको मृत्यु,बारा : बाराको कलैया उपमहानगरपालिका१ मा टिपरको ठक्करबाट एक बालिकाको मृत्यु भएको छ। आइतबार दिउँसो टिपरको ठक्करबाट भारतको मोतिहारी घर भएका कलैया उपमहानगरपालिका१ मोतिबाघमा डेरा गरी बस्दै आएका हरेराम साहकी छोरी ६ वर्षीया सिवानी गुप्ता रहेको जिल्ला प्रहरी कार्यालय बाराका प्रहरी नायब उपरीक्षक विजयराज पण्डितले जानकारी दिए। वीरगन्जबाट कलैयातर्फ आउँदै गरेको ना१क ८०५६ नम्बरको टिपरको ठक्करबाट गम्भीर घाइते भएकी बालिकालाई अस्पताल लगिएको थियो। चेकजाँचका क्रममा डाक्टरले उनलाई मृत घोषणा गरेको प्रहरीले जनाएको छ। टिपर र चालकलाई नियन्त्रणमा लिएर थप अनुसन्धान भइरहेको प्रहरीले जनाएको छ।
तुलसी सहकारीको रकम अपचलन : अध्यक्ष केदारनाथ शर्मासहित ३ जना दोषी ठहर,"विराटनगर : विराटनगरमा मुख्य कार्यालय रहेको तुलसी बहुमुखी सहकारी संस्थाको रकम अपचलनसँग सम्बन्धित मुद्दामा सहकारीका अध्यक्ष केदारनाथ शर्मासहित ३ जनालाई जिल्ला अदालत मोरङले दोषी ठहर गरेको छ। न्यायाधीश सीता शर्मा अधिकारीको इजलासले सहकारीको रकम हिनामिनामा उनीहरु दोषी रहेको फैसला आइतबार सुनाएको हो। जिल्ला अदालत मोरङका सूचना अधिकारी हेमबहादुर बुढाथोकीका अनुसार दोषी ठहर भएकाको सजाय निर्धारणका लागि सोमबार अर्को पेसी तोकिने छ। अदालतले सहकारीका अध्यक्ष शर्मासहित सचिव सविना न्यौपाने र क्षेत्रीय प्रबन्धक सन्दीप खवासलाई पनि दोषी ठहर गरेको जानकारी बुढाथोकीले दिए। मुद्दामा सहकारीका उपाध्यक्ष अनिता गौतम र सञ्चालक आदित्यनाथ भट्टराईले भने सफाइ पाएका छन्। फरार रहेका सञ्चालक छविलाल विश्वकर्मा र बन्टी अधिकारीको मुद्दा भने मुलतबीमा राखिएको जानकारी सूचना अधिकारी बुढाथोकीले दिए। उनका अनुसार उनीहरु अदालतमा उपस्थित भएपछि मुलतबी जगाएर मुद्दाको थप प्रक्रिया अघि बढाइने छ। अध्यक्ष शर्मासहित ८ जना प्रतिवादीविरुद्ध २०७९ चैत १२ गते सहकारीको रकम हिनामिना गरेको कसुरमा जिल्ला अदालत मोरङमा मुद्दा दर्ता भएको थियो। त्यतिबेला अदालतले अध्यक्ष शर्मा, सचिव न्यौपाने र क्षेत्रीय प्रबन्धक खवासलाई थुनामा राखेर मुद्दाको पुर्पक्ष गर्न आदेश दिएको थियो। उपाध्यक्ष गौतम र सञ्चालक भट्टराई धरौटीमा छुटेका थिए। सहकारी सचिव न्यौपाने अध्यक्ष शर्माकी पूर्वपत्नी हुन्। सहकारी संकटमा परेपछि उनीहरुले सम्बन्धविच्छेद गरेको अनुसन्धानबाट पत्ता लागेको थियो। २०५२ सालमा दर्ता भएको तुलसी बहुमुखी सहकारी संस्था २०७२ सालमा केदारनाथ शर्माले खरिद गरेका थिए। विराटनगर महानगरपालिका२ स्थित विराट नर्सिङ होम चोकमा मुख्य कार्यालय खोलेका उनले झापाको दमक, उदयपुरको गाईघाट र सिराहाको गोलबजारमा शाखा कार्यालय सञ्चालन गरेका थिए। मोरङको लेटाङमा शाखा कार्यालय खोल्ने तयारी हुँदै गर्दा सहकारी संकटमा परेको सार्वजनिक भएको थियो। प्रहरीको अनुसन्धानबाट मुख्य कार्यालय विराटनगर र ३ वटा शाखा कार्यालयदेखि २१ हजार १ सय ५४ जना बचतकर्ताको १ अर्ब ४५ करोड ७५ लाख ४५ हजार ९ सय ९१ रूपैयाँ बचत संकलन गरी सञ्चालक फरार भएको खुलेको थियो। सहकारीको केन्द्रीय कार्यालय विराटनगरमा १० हजार १ सय ७८, दमक शाखामा ६ हजार ९ सय ६८, गाईघाट शाखामा ३ हजार ३ सय ३४ र गोलबजार शाखामा ६ सय ७४ सहित २१ हजार १ सय ५४ वटा निक्षेप खाता थिए। तुलसी सहकारीको विराटनगर कार्यालयले ६० करोड ४१ लाख ८ हजार, दमक शाखाले ६० करोड ७२ लाख ९३ हजार, गाईघाट शाखाले २३ करोड ६६ लाख ९६ हजार र गोलबजार शाखाले ९४ लाख ४६ हजार रुपैयाँ बचत संकलन गरेका थिए। सहकारी संस्थामा सर्वसाधारणले जम्मा गरेको रकम सञ्चालक शर्माले अनधिकृत रूपमा आफ्नो कम्पनीमा ऋण प्रवाह गरेका थिए। सर्वसाधारणको १ अर्ब ४५ करोड ७५ लाख बचत संकलन गरेको सहकारीबाट ४१ करोड ६३ लाख ९५ हजार ३ सय ७८ रुपैयाँ अध्यक्ष शर्माले ६ वटा कम्पनीलाई ऋण लगानी गरेको अनुसन्धानबाट पत्ता लागेको हो। सहकारीको कुल पुँजी १ अर्ब ६५ करोड ६५ लाख ९३ हजार २ सय ९१ रुपैयाँ छ। जसमध्ये १ अर्ब ४८ करोड ६८ लाख ५० हजार ७ सय ५१ रुपैयाँ ऋण लगानी छ। १६ करोड ९७ लाख ४२ हजार ५ सय ४० रुपैयाँ खर्चको हिसाब अनुसन्धानका क्रममा नभेटिएको प्रहरीले उल्लेख गरेको छ।"
बिहे गर्ने उमेर घटाउन बालबालिका मन्त्रीको सुझाव,"धनुषा : महिला,बालबालिका तथा ज्येष्ठ नागरिकमन्त्री नवलकिशोर साहले विहे गर्ने उमेर कम गर्नुपर्ने धारणा राखेका छन्। आइतबार जनकपुरधाममा आयोजित राष्ट्रिय बालबालिका नीति, २०८० कार्यान्वयन कार्ययोजना मस्यौदासम्बन्धी मधेश प्रदेशस्तरीय राय सुझाव कार्यक्रममा मन्त्री साहले सामाजिक,धार्मिक तथा अभिभावकको मागअनुसार केटीको हकमा बिहे गर्ने उमेर घटाउँदा राम्रो हुने सुझाव दिएका हुन्। 'सरकारले केटीका लागि विवाह गर्ने उमेर न्यूनतम २० वर्ष तोकेको छ,अब त्यसलाई १८ वर्षमा ल्याउनुपर्छ,'उनले भने। उनले यससँग सम्बन्धित प्रस्ताव सङ्घीय संसदमा प्रस्ताव पेस गरेको समेत उल्लेख गरे।"
गाजामा इजरायली ट्याङ्कले गोली चलाउँदा २६ जनाको मृत्यु,काठमाडौं : डाक्टर र स्थानीयहरूका अनुसार दक्षिणी गाजाको रफाह क्षेत्रमा रहेको अमेरिकी अनुदान प्राप्त राहत सामग्री वितरण केन्द्र नजिकै इजरायली ट्याङ्कको गोलाबारीमा २६ जनाको मृत्यु भएको छ भने १५० जना घाइते भएका छन्। रफाहका स्थानीय पत्रकार मोहम्मद गरिबले बीबीसीलाई बताएअनुसार हजारौं प्यालेस्टिनीहरू अमेरिकाले पठाएको मानवीय सहायताको वितरण केन्द्र नजिकै भेला भएका थिए। त्यसपछि इजरायली ट्याङ्कले भीडमाथि गोली चलाएको हो। आक्रमणपछि उद्धार टोलीहरू घटनास्थलमा पुग्न नसकेपछि धेरै घाइते र मृतकहरूलाई गधा गाडामा राखेर अलमावासी क्षेत्रको रेडक्रस फिल्ड अस्पतालमा लगिएको थियो। घटनाबारे टिप्पणीको लागि बीबीसीले इजरायल रक्षा बल (आईडीएफ)लाई सम्पर्क गरेको छ। मोहम्मद गरिबले स्थानीय समय अनुसार बिहान ४ः३० बजे गाजा मानवीय फाउन्डेसनद्वारा सञ्चालित राहत केन्द्र नजिकै रहेको अलआलम स्क्वायर नजिकै भीड जम्मा भएको बताए। त्यसपछि इजरायली ट्याङ्कहरू त्यहाँ पुगे र गोलीबारी गर्न थाले। रेडक्रस फिल्ड अस्पतालले आक्रमणमा २६ जनाको मृत्यु भएको र १५० जना घाइते भएको पुष्टि गरेको छ।
"शेख हसिनामाथि १४०० जनाको हत्याको आरोप, सुनुवाइ प्रक्रिया अघि बढ्दै","ढाका : बंगलादेशकी पूर्वप्रधानमन्त्री शेख हसिनाविरुद्ध मानवताविरुद्धको अपराध अन्तर्गतको अभियोगमा सुनुवाइ हुने भएको छ। हसिनामाथि सन् २०२४ मा विद्यार्थी नेतृत्वको जनविद्रोह दबाउन राज्यस्रोतको दुरुपयोग गर्दै प्रहरीद्वारा गरिएको दमन, अन्यायपूर्ण कारबाही र प्रदर्शनकारीको हत्यामा संलग्नता रहेको आरोप लागेको छ। बंगलादेशको आन्दोलन उत्कर्षमा पुगेपछि गत अगस्टमा ७७ वर्षीया हसिना हेलिकप्टरमार्फत भारत गएकी थिइन्। अहिले पनि उनी भारतमै निर्वासित जीवन बिताइरहेकी छन्। ढाकास्थित अदालतले उनको अनुपस्थितिमा सुनुवाइ अगाडि बढाउने तयारी गरेको छ। 'पूर्वप्रधानमन्त्री हसिनाविरुद्ध अभियोग पत्र आइतबार दर्ता गरिनेछ,' अभियोजन टोलीका सदस्य गाजी एमएच तमिमले भने। संयुक्त राष्ट्रसंघका अनुसार, सन् २०२४ को जुलाईदेखि अगस्टसम्म चलेको दमनात्मक अभियानमा कम्तीमा एक हजार चार सयको मृत्यु भएको थियो। घरेलु अन्तर्राष्ट्रिय अपराध न्यायाधिकरण (आइसिटी)ले हसिनाको अपदस्थ सरकार र अवामी लिगसँग सम्बद्ध पूर्व वरिष्ठ अधिकारीहरूविरुद्ध अनुसन्धान र अभियोजनको प्रक्रिया अघि बढाइरहेको छ। मुख्य अभियोजक ताजुल इस्लामका अनुसार हसिनामाथि दुरुत्साहन, उक्साहट, संलग्नता, सूत्रधार हुनु तथा सामूहिक हत्या रोक्न असफल भएको जस्ता पाँचवटा मुख्य अभियोग लगाइएको छ। अनुसन्धानकर्ताहरूले मुद्दाका प्रमाणस्वरूप भिडियो फुटेज, अडियो रेकर्ड, टेलिफोन वार्तालाप, हेलिकप्टर र ड्रोन गतिविधिको डेटा तथा पीडितहरूको बयान संकलन गरेका छन्। हसिनाले यी सबै आरोपहरूलाई राजनीति प्रेरित बताउँदै अस्वीकार गरेकी छन्। उनका अनुसार यी कारबाहीहरू उनको छबिमा धक्का पुर्याउने उद्देश्यले चलाइएको षड्यन्त्र हुन्। यसै मुद्दामा पूर्व गृहमन्त्री असदुज्जमान खान कमाल र पूर्व प्रहरी प्रमुख चौधरी अब्दुल्लाह अलमामुनसमेत मुछिएका छन्। आइसीटीले मे २५ मा बंगलादेशको इतिहासमा पहिलोपटक गत अगस्ट ५ को घटनामा प्रदर्शनकारीको हत्या अभियोगमा आठ जना प्रहरी अधिकारीविरुद्ध सुनुवाइ सुरु गरिसकेको छ। तीमध्ये चार जना हिरासतमा छन् भने बाँकी चार जनाको अनुपस्थितिमा मुद्दा अघि बढाइएको छ। शेख हसिनाले सन् २००९ मा आइसीटी स्थापना गरेर १९७१ को स्वतन्त्रता संग्राममा पाकिस्तानी सेनाद्वारा भएका अपराधको छानबिन गराएकी थिइन्। तर, यो न्यायाधिकरणमार्फत उनले आफ्ना राजनीतिक प्रतिद्वन्द्वीहरूलाई लक्ष्य बनाएको आरोप पनि लाग्दै आएको छ। आगामी सन् २०२६ को जुनअघि निर्वाचन गर्ने प्रतिबद्धता जनाएको अन्तरिम सरकारले यस्ता मुद्दालाई निष्पक्षरूपमा टुंग्याउने प्रयास गरिरहेको बताइएको छ। सरकारी स्वामित्वको बंगलादेश टेलिभिजनमार्फत मुद्दाको प्रत्यक्ष प्रसारण हुने अपेक्षा गरिएको छ।"
"माइतीघरबानेश्वर क्षेत्रमा यातायात व्यवसायीहरूको प्रदर्शन, यात्रुलाई सास्ती",काठमाडौं : निजी सवारी साधनलाई यात्रु बोक्ने सुविधासरह सञ्चालनको अनुमति दिनेगरी नियमावली ल्याउन लागेको भन्दै सार्वजनिक यातायात व्यवसायीहरूले काठमाडौंमा प्रदर्शन गरेका छन् । सवारी ऐन विपरीत संघीय सरकारसँग बाझिने गरी सातै प्रदेश सरकारहरूले निजी सवारी साधनलाई यात्रु बोक्ने सुविधासरह सञ्चालनको अनुमति दिने नियमावली ल्याउन लागेको भन्दै सार्वजनिक यातायात बचाउ केन्द्रीय संघर्ष समितिले आइतबार काठमाडौंको माइतिघरदेखि बिजुलीबजारसम्म कालोपट्टी बाँधेर विरोध प्रदर्शन गरेका हुन् । विरोध प्रदर्शनका लागि काठमाडौं उपत्यकाको यातायात आवागमन प्रभावित भएको छ। उनीहरूले गण्डकी प्रदेश सरकारले निजी सवारीसाधन सञ्चालन गर्न ल्याएको नियमावली खारेज गर्नुपर्ने लगायतका माग अघि सारेका छन् । सवारी ऐन २०४९ को विपरीत गण्डकी प्रदेश सरकारले राइड सेयरिङको नाममा निजी सवारी साधनलाई यात्रु बोक्ने सुविधा दिएर सम्पूर्ण सार्वजनिक यातायात क्षेत्रलाई अस्तव्यस्त गर्ने काम गरेको व्यवसायीहरूको आरोप छ । नेपाल यातायात व्यवसायी महासंघका अध्यक्ष विजय स्वारले सोमबारदेखि सार्वजनिक सवारी साधन थन्काएर देशव्यापी आन्दोलन गर्ने जानकारी दिए । आफूहरूको माग पूरा नभएसम्म सार्वजनिक सवारीसाधन सञ्चालन नगर्ने उनले बताए। प्रदेश सरकारहरूले बनाएको ऐन नियमावलीका कारण सार्वजनिक यातायात क्षेत्र नै विस्थापित हुने अवस्था आएपछि आन्दोलनको कार्यक्रम गर्न बाध्य भएको व्यवसायीहरुको भनाइ छ ।
स्वास्थ्य बीमा बोर्डले माग्यो १८० जना मेडिकल अधिकृत,काठमाडौं : स्वास्थ्य बीमा बोर्डले मेडिकल अधिकृत करार सेवामा नियुक्त गर्न विज्ञापन आह्वान गरेको छ। बोर्डले आइतबार एक सूचना जारी गर्दै १८० जना मेडिकल अधिकृत मागेको हो। उनीहरूको कार्यावधि ९० दिनको हुनेछ। मेडिकल अधिकृतका लागि मान्यता प्राप्त विश्वविद्यालयबाट एमबीबीएस उत्तीर्ण गरी मेडिकल काउन्सिलको प्रमाण पत्र प्राप्त गरेको हुनुपर्नेछ। योग्यता पुगेका चिकित्सकले सात दिनभित्र दरखास्त फाराम बुझाइसक्नुपर्नेछ। २१ वर्ष पूरा गरी ४५ वर्ष ननाघेका चिकित्सकले दरखास्त दिन पाउनेछन्।
च्याम्पियन्स लिग जितेपछि पेरिसमा पीएसजीका समर्थक र प्रहरीबीच झडप,"काठमाडौं : फ्रान्सको पेरिसमा प्रहरी र पेरिस सेन्टजर्मेनका समर्थकहरूबीच भएको झडपपछि प्रहरीले करिब ३०० जनालाई पक्राउ गरेको छ। पेरिस सेन्टजर्मेन (पीएसजी)का फ्यान च्याम्पियन्स लिगको फाइनलमा विजयको उत्सव मनाइरहेका बेला झडप भएका हो। पीएसजीको रंगशाला पार्क डेस प्रिन्सेस र च्याम्प्सएलिसेस क्षेत्रमा ठुला स्क्रिनमा करिब ५०,००० मानिसले खेल हेरेका थिए। जितपछि केही मानिसले पटाका पड्काए, बस स्टपमा तोडफोड गरे र सवारी साधनमा आगजनी गरेका छन्। प्रहरीले करिब ३०० जनालाई पक्राउ गरेको बताएको छ। यीमध्ये धेरैजसोलाई पटाका राखेको र तोडफोड गरेको आरोपमा पक्राउ गरिएको हो। उत्सवको समयमा सम्भावित अराजकतालाई ध्यानमा राख्दै पेरिसमा ५,४०० भन्दा बढी प्रहरी तैनाथ गरिएको थियो। धेरै ठाउँमा प्रहरी र भीडबीच झडप भएको थियो। भीडलाई तितरबितर पार्न पानीको फोहोरा र अश्रुग्यास प्रयोग गरिएको थियो। पीएसजीले च्याम्पियन्स लिगको फाइनल जित्दै पहिलो पटक युरोपको सबैभन्दा ठुलो ट्रफी जितेको छ। फ्रान्सेली राष्ट्रपति इमानुएल म्याक्रोनले पीएसजीलाई बधाई दिँदै भने, बधाई छ, हामी तपाईंमाथि गर्व गर्छौं। आज पेरिस युरोपको राजधानी हो।"
प्रधानमन्त्रीले गरे मधेशका ६४ वटै निर्वाचन क्षेत्रका सडकको शिलान्यास,महोत्तरी : प्रधानमन्त्री केपी शर्मा ओलीले डिजिटल प्रविधिमार्फत मधेश प्रदेशका ६४ वटै निर्वाचन क्षेत्रका सडकको शिलान्यास गरेका छन्। आइतबार जनकपुरस्थित महेन्द्र नारायण निधी सभाहलमा आयोजित एक समारोहबीच उनले मधेशका एक निर्वाचन क्षेत्र एक सडक योजनाको शिलान्यास गरेका हुन्। मधेश प्रदेशको भौतिक पूर्वाधार विकास मन्त्रालयले १९८ किलोमिटर सडक निर्माण गर्न लागेको मन्त्री सरोजकुमार यादवले जानकारी दिए। अगामी वर्षको बजेटमा एक सडक एक पुलको योजना पनि प्रदेश सरकारले ल्याउने उनले बताए।
राजदूत बन्न चाहने ओपल सुचता : स्तन ट्युमर सर्भाइभरदेखि मिस वर्ल्डसम्म,"काठमाडौं : थाइल्याण्डकी ओपल सुचाता चुआङ्श्रीले मिस वर्ल्ड २०२५ को उपाधि चुमिएकी छन्। मिस वर्ल्डको ७२ औं संस्करणको नतिजा घोषणा हुँदा ओपल सुचाता चुआंगश्री शीर्ष स्थानमा थिइन्। प्रतियोगितामा पहिलो रनरअप अर्थात् दोस्रो स्थान इथियोपियाकी हासेट डेरेजे र दोस्रो रनरअप अर्थात् तेस्रो स्थान मार्टिनिककी औरेली योहाचिमले प्राप्त गरिन्। मे ७ मा सुरु भएको यो रोमाञ्चक प्रतियोगिता मे ३१ शनिबार नयाँ मिस वर्ल्डको छनोटसँगै सकिएको छ। भारतकी नन्दिनी गुप्ता शीर्ष २० मा स्थान बनाउन सफल भइन्, तर विजेता बन्न सकिनन्। समापन समारोह अर्थात् मिस वर्ल्डको ग्रान्ड फिनाले तेलंगानाको हैदराबादस्थित हाइटेक्समा आयोजना गरिएको थियो। मिस वर्ल्ड विजेता सुचाताले दुई दिन अघि आफ्नो इन्स्टाग्राम सामाजिक सञ्जाल ह्यान्डलमा लेखेकी थिइन्,यो केवल थाइल्याण्डको प्रतिनिधित्व गर्ने बारेमा मात्र थिएन। यो ती धेरै महिलाहरूको बारेमा हो जसको आवाज सुनिएको छैन। जसले आफ्नो आवाज प्रयोग गरेर वास्तवमै महत्त्वपूर्ण कुराको लागि उभिन्छन्। उनले आफ्नो यात्राको बारेमा पनि लेखेकी थिइन्। उनले लेखिन्, मिस वर्ल्ड केवल एउटा प्रतियोगिता मात्र होइन। यो एउटा प्लेटफर्म र एउटा प्रतिज्ञा हो। यो केवल दृश्य सुन्दरताको बारेमा होइन तर वास्तविक कार्यको बारेमा हो। उनले थप लेखेकी थिइन्,यो यात्राले मलाई सिकायो कि सुन्दरता हराउँछ। तर उद्देश्य भने कायम रहन्छ। राजदूत बन्न चाहन्छु अन्तर्राष्ट्रिय सम्बन्ध अध्ययन गरिरहेकी ओपल सुचाताले मिस वर्ल्ड वेबसाइटमा रहेको आफ्नो प्रोफाइलमा एक दिन राजदूत बन्ने आशा रहेको बताइन्। अन्तर्राष्ट्रिय सम्बन्ध बाहेक उनलाई मनोविज्ञान र मानवशास्त्रमा पनि गहिरो रुचि छ। उनले स्तन क्यान्सरको बारेमा जागरूकता जगाउने संस्थाहरूसँग काम गरेकी छन्। उनी स्तन ट्युमरबाट बचेकी पनि हुन्। ओपल युवतीहरूमाझ शिक्षा फैलाउने बारेमा धेरै मुखर छन्। उनी जनावर प्रेमी पनि हुन्। उनीसँग १६ वटा बिरालो र पाँचवटा कुकुर छन्। सुन्दर मुकुटसँगै ओपलले १० लाख डलर पनि कमाएकी छन्। यो रकम मिस वर्ल्ड अर्गनाइजेसन र यसका साझेदारहरूले विजेतालाई पुरस्कारको रूपमा प्रदान गर्छन्।"
गर्मीमा काँक्रोको रस किन हुन्छ फाइदाजनक ? यस्तो छ कारण,"काठमाडौं : जब गर्मीले तपाईंलाई सुस्त महसुस गराउन थाल्छ तब चिसो र स्फूर्तिदायी चीज पिउनु भन्दा राम्रो अरू केही हुँदैन। गर्मी मौसममा फलफूल र तरकारीहरू प्रशस्त मात्रामा हुने भएकाले गर्मीमा स्वस्थ रहन धेरै विकल्पहरू छन्। यी विकल्पहरू मध्ये सबैभन्दा राम्रो भनेको काँक्रोको रस हो। यो स्वादिष्ट मात्र होइन तौल घटाउन पनि मद्दत गर्छ। यदि तपाईं चिनीयुक्त गर्मी पेय पदार्थको स्वस्थ विकल्प चाहनुहुन्छ भने यो उत्तम हो। हाइड्रेटेड राख्छ तौल घटाउँदा हाइड्रेसनलाई प्रायः बेवास्ता गरिन्छ। वेब अफ साइन्सको एक अध्ययनले काँक्रोमा लगभग ९५ प्रतिशत पानी हुने देखाएको छ। काँक्रोको रस पिउनाले तिर्खा मेट्छ र शरीरको प्राकृतिक डिटोक्सिफाइलाई समर्थन गर्छ। डिहाइड्रेसनले शरीरमा पानी जम्मा गराउँछ। जसले गर्दा सुन्निएको र पेट फुल्ने महसुस हुन्छ। त्यसैले, हाइड्रेटेड रहन र आफ्नो तौल नियन्त्रणमा राख्न काँक्रोको रस पिउनुहोस्। कम क्यालोरी, बढी सन्तुष्टि संयुक्त राज्य अमेरिकाको खाद्य तथा औषधि प्रशासनका अनुसार ९९ ग्राम काँक्रोमा केवल १० क्यालोरी हुन्छ। साथै, यसको मात्राले लामो समयसम्म पेट भरिएको महसुस गराउँछ। पेट फुल्ने र पानी जम्ने समस्या कम गर्छ पर्याप्त तरल पदार्थ बिना नुनिलो वा प्रशोधित खाना खाँदा प्रायः पानी जम्ने र फुल्ने समस्या हुन्छ। यसको मूत्रवर्धक गुणले अतिरिक्त पानी र सोडियम हटाउँछ। जसले गर्दा तपाईंको अनुहार र पेट वरिपरि सुन्निने समस्या कम हुन्छ। यो तपाईंको पेटको लागि पनि राम्रो छ, जसले तपाईंको पाचन क्रियालाई राम्रो राख्छ। विषाक्त पदार्थ हटाउँछ काँक्रोको रस एन्टिअक्सिडेन्ट, भिटामिन के र कुकुरबिटिन नामक यौगिकले भरिपूर्ण हुन्छ। नजान्नेहरूका लागि, राष्ट्रिय स्वास्थ्य संस्थानको एक अध्ययन अनुसार, कुकुरबिटिनले सूजन र मधुमेहसँग लड्न मद्दत गर्छ। सूजन र विषाक्त पदार्थहरू सफा गर्नाले तपाईंको मेटाबोलिज्म राम्रोसँग चल्न मद्दत गर्छ, जसले तौल घटाउन मद्दत गर्छ। हलुका र ऊर्जावान महसुस गराउँछ भारी खाजाले अल्छी बनाउन सक्छ तर काँक्रोको रस यसको विपरीत हो। यो शीतल र स्फूर्तिदायी छ। जसले गर्दा यो तौल घटाउनको लागि एक आदर्श पेय पदार्थ हो। पोटासियम र म्याग्नेसियम जस्ता प्राकृतिक इलेक्ट्रोलाइट्सले भरिपूर्णले शरीरको तरल पदार्थलाई सन्तुलित गर्छ र थकानलाई टाढा राख्छ।"
गायक तथा संगीतकार गणेश रसिकको निधन,"काठमाडौं : गायक तथा संगीतकार गणेश रसिकको निधन भएको छ। उपचारका क्रममा ललितपुरको क्यान्सर अस्पतालमा आज बिहान निधन भएको हो। रसिक लामो समयदेखि क्यान्सरबाट पीडित थिए। भोजपुर छिनामाखुमा विसं २००४ असोज ४ मा जन्मिएका रसिक पचासको दशकमा इलाम सरेका थिए। करिब पाँच दशकअघि लेकाली समूहबाट गायन क्षेत्रमा आएका रसिकले कवि, गीतकार, सङ्गीतकार, लेखक, निबन्धकार र नियात्राकारका रुपमा परिचय बनाएका छन्। उनका सारङ्गीभित्र कथासङ्ग्रह, गणेश रसिकका गीतहरु, आकाश गंगाको ओतमुनि, दशगजामा उभिएर, जब सिस्नोहरु टेक्दै हिँडेलगायतका कथा, कविता, निवन्ध, नियात्रा र संस्मरणसहित एक दर्जनभन्दा बढी कृति प्रकाशित छन् । उनका छोरा र श्रीमतीको यसअघि नै निधन भइसकेको छ । हटेर होइन, डटेर लड्ने नेपालीको बानी हुन्छ, तराई हेर कति राम्रो हरियो वन हुनाले, मेरो टाउको सानो छ, यो टाउको विशाल देश छ, रातो भाले क्वाँए क्वाँएजस्ता राष्ट्रिय र लोकगीत गाएका छन्। उनका केही रचना विद्यालयका पाठ्पुस्तकमा समावेश छ । साहित्यकार रसिकले रत्न रेकर्डिङ संस्थान र साझा प्रकाशनका अध्यक्ष तथा महाप्रबन्धक, सांस्कृतिक संस्थानको महाप्रबन्धक, नेपाल नाट्य तथा सङ्गीत प्रज्ञा प्रतिष्ठानको सदस्य सचिवको जिम्मेवारी सम्हाल्ने अवसर प्राप्त गरेका थिए।"
राइड सेयरिङको विरोधमा उत्रिएका यातायात व्यवसायीलाई मन्त्रालयले वार्ताका लागि बोलायो,"गण्डकी : गण्डकी प्रदेश सरकारले आन्दोलनरत यातायात व्यवसायीलाई वार्तामा आउन पुनःआह्वान गरेको छ । भौतिक पूर्वाधार विकास तथा यातायात व्यवस्था मन्त्रालयले आइतबार पत्रकार सम्मेलन गर्दै यातायात व्यवसायीका मागका सन्दर्भमा छलफल गरी निकास निकाल्न वार्ताका लागि आह्वान गरेको हो । राइड सेयरिङलाई वैधानिकता दिएको विरोधमा सार्वजनिक यातायात बन्द गरेका यातायात व्यवसायीलाई यसअघि बुधबार वार्तामा बोलाइएकामा उनीहरू वार्तामा आएका थिएनन् । यातायात व्यवसायीसँग छलफलका लागि यातायात मन्त्रालयका सचिवको संयोजकत्वमा अधिकार सम्पन्न पाँच सदस्यीय वार्ता टोली गठन गरिएको छ। प्रदेश सरकारले जारी गरेको काननुनबाट कुनै पनि पक्षलाई असर पर्न गएको अवस्थामा त्यस सम्बन्धमा खुला छलफल गर्न प्रदेश सरकार सधैँ तयार रहेको प्रदेश सचिव एवं वार्ता समिति संयोजक इञ्जिनियर कमलकुमार अधिकारीले बताए। यस्ता समस्याको निराकरण छलफलका माध्यमबाट नै हुने कुरामा प्रदेश सरकार विश्वस्त रहेको बताउँदै उनले हाल भइरहेका बन्द हडतालका कार्यक्रम स्थगित गरी वार्तामा आउन आग्रह गरेका हुन् । यसअघि नेपाल यातायात व्यवसायी राष्ट्रिय महासंघ, नेपाल यातायात स्वतन्त्र मजदुर संघ, नेपाल यातायात मजदुर संघ,अखिल नेपाल यातायात मजदुर संघ, सार्वजनिक यातायात केन्द्रीय महासंघ र एकीकृत ट्रेड युनियन महासंघ गण्डकीलगायतका आठ सङ्गठनले संयुक्त रूपमा पत्रकार सम्मेलन गरी १७ बुँदे मागपत्र सार्वजनिक गरेका छन् । मागहरूमा निजी सवारीसाधनलाई सार्वजनिक सवारी साधनसरह यात्रु ओसारपसार गर्न दिने व्यवस्था खारेज गर्नुपर्ने, सार्वजनिक सवारीसाधनको आयु सीमा हटाउनुपर्ने, राइड सेयरिङ सेवालाई कानुनी मान्यता दिन नहुनेलगायत विषय छन् । सावर्जनिक यातायात बन्दका कारण यही जेठ १६ गतेदेखि गण्डकी प्रदेशमा सर्वसाधारण समस्यामा परेका छन् । सोही विषयलाई लिएर काठमाडौंमा यातायात व्यवसायीहरूले प्रदर्शन गरेका छन्। सवारी ऐन विपरीत संघीय सरकारसँग बाझिने गरी सातै प्रदेश सरकारहरूले निजी सवारी साधनलाई यात्रु बोक्ने सुविधासरह सञ्चालनको अनुमति दिने नियमावली ल्याउन लागेको भन्दै सार्वजनिक यातायात बचाउ केन्द्रीय संघर्ष समितिले आइतबार काठमाडौंको माइतिघरदेखि बिजुलीबजारसम्म कालोपट्टी बाँधेर विरोध प्रदर्शन गरेका हुन् । विरोध प्रदर्शनका लागि काठमाडौं उपत्यकाको यातायात आवागमन प्रभावित भएको छ।"
कांग्रेस जलवायु परिवर्तनका सम्बन्धमा सबै दलको साझा धारणा बनाउन तयार छ : सभापति देउवा,"काठमाडौं : नेपाली कांग्रेसका सभापति शेरबहादुर देउवाले वातावरण तथा जलवायु परिवर्तनका सम्बन्धमा सबै दलको साझा धारणा बनाउने प्रयासको अग्रसरता लिन तयार रहेको बताएका छन्। विश्व वातावरण दिवसको सन्दर्भमा कांग्रेस वातावरण तथा जलवायु परिवर्तन सरोकार विभागले आइतबार सानेपामा आयोजना गरेको कार्यक्रममा उनले यस्तो बताएका हुन्। सभापति देउवाले जलवायु परिवर्तनका कारण गम्भीर संकट उत्पन्न हुन सक्ने भन्दै यसका चुनौतीहरूको समाधान गर्न कांग्रेस सबै राजनीतिक दललाई एउटै मञ्चमा ल्याएर संवाद, सहमति, समन्वय र सहकार्यका माध्यमबाट अघि बढ्ने वातावरण तयार गर्न प्रतिबद्ध रहेको बताए। सभापति देउवाले सन् २०२४ अहिलेसम्मकै सबैभन्दा तातो वर्षको रूपमा पुष्टि हुनु स्वयंमा गहिरिँदो जलवायु संकटको चेतावनी भएको बताए। अब ढिलो नगरी जलवायु परिवर्तनलाई गम्भीर रूपमा लिएर विश्वले कार्बन उत्सर्जनमा तीव्र कटौती गर्न आवश्यक रहेको उनको भनाइ छ।"
नेवार समुदायले मनाए सिथि नखः पर्व,"काठमाडौं : जेठ शुक्लपक्ष षष्ठीका दिन आइतबार नेवार समुदायले धुमधामका साथ सिथि नखः पर्व मनाएका छन्। सिथि नखःको दिन नेवार समुदायले मुहान, इनार, कुवा, पोखरी, धारालगायतका पानीको स्रोत सरसफाइ गर्दछन्। वर्षातको बेला बगेर आउने भेल र खानेपानीको मुहानमा फोहर पानी मिसिएर दूषित नहोस् भनी पानीको मुहान र स्रोतको वरिपरि समेत सरसफाइ गरी निकास खोल्ने गरिएको हो। साथै हिउँदमा पुरिएको, थुनिएको र सुकेको मूललाई वर्षातको पानीले फुटाउने भएकाले पनि सिथि नखःको दिन पानीको मुलको सफाइ गर्ने गरिएको छ। सिथि नखःको दिन किसानले खेत बारीमा काम गर्न हुँदैन भन्ने धार्मिक मान्यता रहेकाले एकाबिहानै घरगोठमा रहेको गाई बस्तुको गोबर मललाई खेतबारीमा पुर्याउने गर्दछन्। त्यसपछि आफ्नो घर आँगन सफा गरी सिथि नखः पर्व मनाउन थाल्छन्। भगवान कुमारको जन्म दिनसमेत भएकाले यस दिन नेवार समुदाय कुमारको पुजा गरी मास, मुगी, केराउलगायतका दलहनबाट बनेका विशेष प्रकारको पकवान बारा खाने प्रचलन रहेको छ। सिथि नखः पर्वका अवसरमा भक्तपुरको सिद्धपोखरी, नवदुर्गा मन्दिरलगाएतका स्थानमा दर्शनार्थीको घुईचो लाग्ने गर्दछ। भगवान् कुमारको जन्मदिनसमेत भएकाले नेवार समुदाय कुमार र नवदुर्गागणको पूजाका साथै देवाली गर्ने प्रचलन रहेको भक्तपुरका स्थानीयहरुको भनाइ छ। मल्लकालदेखि मान्दै आएको नवदुर्गा भवानीलाई यस दिन भक्तपुर र मध्यपुरथिमि नगरका प्रत्येक घरधुरीले पूजा चढाउने परम्परा छ। यसदिन नेवार समुदायमा नुहाउनाले वर्षा फाप्ने जनविश्वास पनि छ।"
अर्थ खर्चमा संसदीय निगरानी,"अर्थ विविध शीर्षकबाट हुने खर्च हेर्दा सरकारले घुमाउरो पाराले बजेटमा संसदीय नियन्त्रणलाई छल्न खोजेको देखिन्छ । लोकतान्त्रिक मुलुकहरूमा जनप्रतिनिधिको स्वीकृतबेगर कुनै कर लगाउन वा सञ्चित कोष (राज्यको ढुकुटी)बाट कुनै प्रकारको खर्च गर्न मिल्दैन । यसै तथ्यलाई मध्यनगर गरेर नेपालको संविधानमा संघीय, प्रदेश र स्थानीय तहको बेग्लाबेग्लै सञ्चित कोष रहने व्यवस्था गरिएको छ । ती कोषमा विधायिकाले निर्धारण गरेको दरमा राजस्व संकलन गरी जम्मा गरिन्छ । यसैगरी, संविधानबमोजिम सञ्चित कोषमाथि व्ययभार हुने रकम, विनियोजन ऐनबमोजिम खर्च हुने रकम र विशेष परिस्थितिमा उधारो खर्च विधेयक तथा आकस्मिक कोषबाट खर्च हुने रकम मात्र सम्बन्धित सरकारका सञ्चित कोषबाट खर्च गर्न सकिने व्यवस्था छ । जनप्रतिनिधिबाट उठाइएका विषय बजेटमा कति सम्बोधन भए भन्ने कुरा विचारणीय छ । बजेटमा संसदीय निगरानी हुनुपर्ने अन्तर्राष्ट्रिय मान्यता छ । यससम्बन्धी अन्तर्राष्ट्रिय सूचकांकको आधारमा नेपालको अवस्था पुनरावलोकन गर्दा सार्वजनिक खर्च तथा वित्तीय उत्तरदायित्व पुनरावलोकन (पेफा) प्रतिवेदन, २०२४ मा नेपालले सी ग्रेड प्राप्त गरेबाट उक्त प्रक्रिया कमजोर रहेको देखिन्छ । जसले गर्दा बहुमत प्राप्त सरकारले ल्याएको बजेट, नीति र कार्यक्रममा गुण दोषको आधारमा मूल्यांकन गरी थप पृष्ठपोषण एवं सुधार गर्न सकिने अवस्था छैन । फलस्वरूप बजेटमा संसदीय निगरानी औपचारिकतामा सीमित छ । बजेटमा मन्त्रालय र निकायगत कार्यक्रम एवं रकमसहित विनियोजन गर्नुको अतिरिक्त सरकारले अर्थ विविध (६०२) शीर्षकमा उल्लेखनीय रकम विगतदेखि नै विनियोजन गर्दै आएको छ । यस्तो रकम कहाँ खर्च गरिन्छ भन्ने कुरा विनियोजन विधेयक वा रातो किताब वा वार्षिक कार्यक्रम प्रस्तुत गर्दा उल्लेख गरिएको हँुदैन । सरकारले पछि अर्थ मन्त्रालयमार्फत विभिन्न कार्यक्रममा आफूखुसी रकमान्तर गरी खर्च गर्नेगर्छ । यस्तो अर्थ विविधबाट भएको खर्च वा विनियोजनमा संसदीय निगरानी हँुदैन । कतिपयले यस्तो बजेटलाई अवण्डा वा डल्लो बजेट पनि भन्ने गरेका छन् । विगत पाँच वर्षमा जनप्रतिनिधिलाई कार्यक्रमसहितको जानकारी नदिई सरकारले विनियोजन गरेको बजेटको अवस्था तालिकामा उल्लेख गरिएको छ ः (रु लाखमा) आर्थिक वर्ष कुल बजेट अर्थ विविधमा छुट्ट्याइएको रकम प्रतिशत २०७८७९ १६,४७,५७,६७ ८३,३७,४४ ५३८ २०७९८० १७,९३,८३,७३ १,११,९०,६४ ६९६ २०८०८१ १७,५१,३१,२१ ७६,५५,८१ ४३७ २०८१८२ १८,६०,३०,३० ७५,८३,०२ ४०८ २०८२८३ १९,६४,११,०० ७८,३५,४३ ३९९ उपर्युक्त तालिकाअनुसार अर्थ विविधमा राखिने बजेटको प्रतिशतमा केही कमी आए पनि अझै पनि उल्लेखनीय रकम नै छुट्ट्याउने गरेको देखिन्छ । सरकारलाई कहिलेकाहीँ आकस्मिक कार्य गर्नुपर्ने अवस्था हुन्छ । यस्तो परिस्थितिमा नियमित बजेट शीर्षक उपशीर्षकमा छुट्ट्याइएको बजेट प्रयोग गर्न नमिल्ने हुँदा यस प्रकार विविधमा बजेट व्यवस्था गर्ने प्रचलन हुन्छ । यस्तै प्रयोजनको लागि बजेट व्यवस्था गर्न नेपालको संविधान धारा १२४ मा आकस्मिक कोषको व्यवस्था गरिएको छ । सो कोषको स्थापना र सञ्चालन गर्न गर्न संघीय आकस्मिक कोष ऐन, २०७४ समेत जारी भएको छ । तर सो कोषलाई सरकारले हालसम्म परिचालन गरेको छैन । सरकारलाई कहिलेकाहीँ आकस्मिक कार्य गर्नुपर्ने अवस्था हुन्छ। यस्तो परिस्थितिमा नियमित बजेट शीर्षक उपशीर्षकमा छुट्ट्याइएको बजेट प्रयोग गर्न नमिल्ने हुँदा अर्थ विविधमा बजेट व्यवस्था गर्ने प्रचलन हुन्छ। आकस्मिक कोष परिचालन नगरी सरकारले प्रत्येक वर्ष अर्थ विविध शीर्षक खडा गरी उल्लेखनीय रकम राख्ने र आफ्नै तजबिजी अधिकार प्रयोग गरेर रकमान्तरमार्फत विभिन्न कार्यक्रममा नपुग बजेट थप गर्न वा बेग्लै कार्यक्रमको लागि बजेट आवश्यक परेमा उपलब्ध गराउन प्रयोग गरिन्छ । यस्तो बजेट विशेषगरी भौतिक पूर्वाधार तथा यातायात, रक्षा र गृह मन्त्रालय तथा प्रदेश एवं स्थानीय तहलाई वित्तीय हस्तान्तरणलगायतका प्रयोजनमा रकमान्तर गरी खर्च गर्ने गरेको देखिन्छ । अर्थ विविधवाट रकमान्तर गरेर विगतमा नेपाली सेनाको हवाइजहाज खरिद, विभिन्न संस्थामा ऋण तथा सेयर लगानी, निर्वाचन आयोगमार्फत निर्वाचन गराउन खर्च गरेको व्यहोरा महालेखापरीक्षकको वार्षिक प्रतिवेदनमा छ । खर्चको प्रकृति हेर्दा यी कार्यक्रम आकस्मिक नभई नियमित अनुमान गर्न सकिने खालको देखिन्छ । यसबाट बजेटमा विधायकी नियन्त्रण कमजोर भएको देखिन्छ । यस सम्बन्धमा महालेखापरीक्षकको वार्षिक प्रतिवेदनमा सम्बन्धित कार्यक्रममा र शीर्षकमा विनियोजन नगर्ने वा गरेकोमा पनि कम विनियोजन गरी अर्थ विविध (बजेट शीर्षक ६०२) बाट रकमान्तर गरी खर्च गर्ने परिपाटी बजेट सिद्धान्तविपरीत रहेको यसबाट बजेट उपर संसदीय निगरानी कमजोर हुने, पारदर्शिता नहुने, अभिलेखनमा समस्या हुने भएकाले सुधार गर्न आंैल्याए पनि सुधार नभएको उल्लेख छ । यसरी बर्सेनि महालेखापरीक्षकले औंल्याए पनि सुधार नभएको र भर्खरै प्रस्तुत बजेटमा पनि कुल बजेटको ४ प्रतिशत रकम अर्थ विविधमा विनियोजन गरेको देखिन्छ । जसबाट सञ्चालित हुने कार्यक्रमको बारेमा जनप्रतिनिधिलाई जानकारी छैन । उक्त व्यवस्थाले रकमान्तर गर्ने प्रक्रियालाई समेत सहज बनाएको देखिन्छ । सालबसाली विनियोजन ऐनमा सामान्यतः कुनै एक शीर्षकबाट अर्को शीर्षकमा रकमान्तर गर्दा विनियोजित बजेटको १० प्रतिशतभन्दा बढी रकमान्तर गर्न नपाइने व्यवस्था छ । तर अर्थ विविधमा विनियोजित बजेटमा रकमान्तर गर्दा उक्त रकमान्तरको सीमा नलाग्ने कुरा विनियोजन ऐनमै छ । जसले गर्दा सो शीर्षकमा अन्य शीर्षकबाट जति रकम पनि रकमान्तर गरिने र सो शीर्षकवाट पुनः अर्को शीर्षकमा जति रकम पनि रकमान्तर गरेर लैजान मिल्ने हुन्छ । यसबाट सरकारले घुमाउरो पाराले बजेटमा संसदीय नियन्त्रणलाई छल्न खोजेको देखिन्छ । जुन बजेट अनुशासन विपरीत हुने देखिन्छ । महालेखापरीक्षकको वार्षिक प्रतिवेदनमा यी कुराहरू आंैल्याइए पनि पनि कुनै सुनुवाइ नभएको कारण बर्सेनि अर्थ विविधमा विनियोजन हुने एवं रकमान्तर गर्ने परिपाटी रोकिएको छैन । विनियोजन ऐनमा रहेका यस्ता व्यवस्था र सोको असर सम्बन्धमा जनप्रतिनिधिलाई सुसूचित गराउन नसक्दा बर्सेनि कतिपय बजेट शीर्षकमा विनियोजित बजेटको सयौं गुना बढीसम्म रकमान्तर भएको अवस्था छ । यस्तो रकमान्तर विशेषगरी वर्षान्तमा हुने भएकाले पनि स्रोतसाधनको प्रभावकारी उपयोग नहुने स्थिति रहन्छ । वर्तमानमा प्रस्तुत बजेट उपर छलफल हुँदा जनप्रतिनिधिले यी विषयउपर ध्यान दिनुपर्ने देखिन्छ । संघीय सरकारको अवलम्बन गरेको यस व्यवस्थालाई नक्कल गर्दै सातै प्रदेशले समेत अर्थ विविधमा बजेट राख्ने र कार्यान्वयनको क्रममा सरकारको इच्छाअनुसार बाँडफाँट गर्ने परिपाटी बढेको छ । यस सन्दर्भमा सात प्रदेशको आर्थिक वर्ष २०८१८२ को बजेट अध्ययन गर्दा देहायअनुसार कुल बजेटको २ देखि ९३१ प्रतिशतसम्म अर्थ विविधमा विनियोजन गरेको पाइयो । यसरी उल्लेखनीय बजेट अर्थ विविधमा राखेर बजेट प्रस्तुत गर्ने हो भने बजेट अनुशासन कायम हुने देखिँदैन । यस्तो बजेट तर्जुमा गर्ने प्रक्रिया हाल स्थानीय तहले समेत नक्कल गरेको देखिन्छ । महालेखापरीक्षकको ६२औं प्रतिवेदनमा ३१५ स्थानीय तहले ६ अर्ब ५९ करोड अबण्डा बजेट राखेकाले यस्तो परिपाटीउपर नियन्त्रण गर्न सुझाव दिएको देखिन्छ । यस सम्बन्धमा सबै तहका जनप्रतिनिधिले मनन् गर्नुपर्ने अवस्था छ । यस सम्बन्धमा अन्तर्राष्ट्रिय अभ्यास अध्ययन गर्दा दक्षिण एसियाका मुलुकहरूमा अर्थ विविध शीर्षक खडा गरेर विनियोजन गर्ने गरेको देखिएन । ती मुलुकमा संविधानले नै आकस्मिक कोष खडा गर्ने व्यवस्था गरेको र सोही कोषबाट आकस्मिक प्रयोजन एवं बजेट नछुट्ट्याइएको क्षेत्रमा खर्च गर्ने गरेको देखिन्छ । नेपालको सन्दर्भमा कुरा गर्दा आकस्मिक कोषबाट कुनै पनि रकम विनियोजन तथा खर्च नगर्ने तर अर्थ विविधको नाममा उल्लेखनीय बजेट विनियोजन गरी पछि सरकारको तजबिजअनुसार बाँडफाँट गर्ने परिपाटी उपयुक्त होइन । यसले प्राथमिकता क्षेत्रमा नै बजेट खर्च हुने सुनिश्चितता पनि गर्न सक्दैन । उपर्युक्तबमोजिम विश्लेषण गर्दा अन्तर्राष्ट्रिय प्रचलनसँग मेल नखाने गरी अर्थ विविधमा उल्लेखनीय रकम विनियोजन गर्ने र पटके निर्णयको आधारमा बाँडफाँट गर्ने परिपाटीले बजेट उपरको संसदीय निगरानीलाई नजरअन्दाज गरेको छ । विनियोजन ऐनमा व्यवस्था गरेको हुनाले कानुनी प्रश्न नभए पनि बजेट विनियोजन गर्दा खर्च गर्ने कार्यक्रमको विस्तृत विवरण पेस नगर्ने, जनप्रतिनिधिलाई पूर्ण जानकारी नदिने र त्यस्तो बजेट शीर्षकबाट अन्य शीर्षकमा वा अन्य शीर्षकबाट सो बजेट शीर्षकमा रकमान्तर गर्न सीमासमेत नलाग्ने व्यवस्था बजेटको सिद्धान्तसंगत भएन । यसलाई नियन्त्रण गरी अत्यावश्यक अवस्थामा आकस्मिक कोषलाई प्रयोग गर्नेतर्फ सबै तहका सरकारको ध्यान जानुपर्छ । सबै तहका जनप्रतिनिधिले पनि यस विषयलाई गम्भीररूपमा उठाउनु आवश्यक छ ।  डोटेल, पूर्वउपमहालेखापरीक्षक हुन् ।"
सकारात्मक मानसिक ऊर्जाका लागि योग,"गुलरिया : अर्काको उन्नति, प्रगतिलाई सहन नसकेर दुःखी बनेका व्यक्तित्वहरूलाई सकारात्मक मानसिक ऊर्जा दिलाउन योग अचुक उपाय बनेको छ। शरीर र मनबाट दुःखी भएका मानिसहरूको समस्या योगाभ्यासको माध्यमबाट समाधान हुने पाइएको छ। योगाभ्यासले एकातिर मानसिक स्वास्थ्य अर्कोतिर शारीरिक स्वास्थ्य प्रदान गर्ने भएकाले मानव जीवनमा योग महत्वपूर्ण रहेको पतञ्जलि योगपिठ नेपालका केन्द्रीय प्रभारी एवम् योगका मुख्य प्रशिक्षक लवदेव मिश्राले बताए। योग मानसिक स्वास्थ्य, विचार र दृष्टिकोणसँग सम्बन्धित रहेकोले यसले मानिसमा सकारात्मक दृष्टिकोणलाई ऊर्जावान् बनाउने भएकाले त्यसको प्रभाव समाजसम्म पुगी सामाजिक वातावरणसमेत स्वस्थ राख्न मद्दत पुग्ने उनको दाबी छ। अचेल समाजमा मानिसहरू अर्काको टिकाटिप्पणी गर्ने, आलोचना गर्ने र अर्काको प्रगतिलाई सहन नसक्ने प्रवृत्ति बढेको छ। उनले भने, योग गर्नाले मानसिक तन्दुरुस्ती हुने भएकाले मानवीय दृष्टिकोणलाई परिवर्तन गरिदिन्छ अनि मान्छे तनावमुक्त हुन्छ। जब तनावमुक्त भइन्छ तब समाज स्वस्थ हुन्छ। पतञ्जली योग समिति गुलरियाको आयोजनामा बर्दियाको गुलरियामा सञ्चालित ५ दिने योग विज्ञान शिविरमा बर्दियाका प्रमुख जिल्ला अधिकारी, गुलरिया नगरपालिकाका उपप्रमुख, सुरक्षा समितिका पदाधिकारीलगायत स्थानीय योग अभ्याससँगै साधनामा जुटेका छन्। पतञ्जलि योगपिठ नेपालका केन्द्रीय प्रभारी लवदेव मिश्रा मुख्य प्रशिक्षक रहेको शिविरमा जनप्रतिनिधि, राष्ट्रसेवक कर्मचारी, सुरक्षा निकाय, विद्यार्थी तथा जिल्लाका विभिन्न पालिकाहरूमा रहेका योग समितिका व्यक्तित्वहरू योगाभ्यासमा सहभागी छन्। समाजमा मानवीय व्यवहार, विचार र बाणीले अपराध निम्ताउने भएकाले योगलाई जनजनमा पुर्याउन सके अपराध नियन्त्रणमा सहज हुने बर्दियाका प्रमुख जिल्ला अधिकारी रुद्रादेवी शर्माले बताइन््। योग गर्नाले तनाव घट्ने भएकाले अपराध पनि घटाउने उनको विश्वास छ। राष्ट्रसेवक कर्मचारी एवम् सुरक्षाकर्मीहरू जनताको काममा खटिनु पर्ने भएकाले योगमा जोडिन सके मानसिक तथा शारीरिक दुवै स्वास्थ्य तन्दुरुस्ती राख्न मद्दत पुग्ने प्रष्ट्याउँदै समुदाय तथा कर्मचारीहरूलाई शिविरमा सहभागी भई लाभ लिन अनुरोध गरिन्। गुलरिया नगरपालिकाकी उपप्रमुख सावित्रा गौतमले ५ दिनसम्म गरिएको योगाभ्यासलाई निरन्तरता दिनुपर्ने बताउँदै योगका माध्यमबाट एक दिनमै मानसिक तथा शारीरिक स्वास्थ्य परिवर्तन महशुस भएको बताइन्। शुक्रबारबाट सुरु भएको योग विज्ञान शिविर मंगलबारसम्म चल्ने पतंजली योग समिति गुलरियाकी नगर अध्यक्ष युग श्रेष्ठले बताइन्। शिविर सञ्चालनका लागि गुलरिया नगरपालिका वडा नम्बर ५, ६ र ८ ले सहयोगसँगै सहकार्य गरेका छन्। गुलरिया नगरपालिकाको नगर भवनमा बिहान साढे ४ बजेदेखि साढे ६ बजेसम्म योग शिविर भइरहेको छ।"
"बारामा ८ वर्षीया बालिकामाथि सामूहिक बलात्कार, ७ जना पक्राउ","वीरगन्ज : बारामा ८ वर्षीया बालिकाको सामूहिक बलात्कार गरिएको घटना सार्वजनिक भएको छ। बाराको प्रसौनी गाउँपालिकाकी ८ वर्षीया बालिकामाथि जेठ १३ गते राति १० बजेतिर सामूहिक बलात्कार भएको भए पनि घटना अहिले मात्रै प्रकाशमा आएको हो। उक्त घटनाको अनुसन्धानका क्रममा प्रहरीले ७ जनालाई नियन्त्रणमा लिएको छ। उनीहरूको परिचय प्रहरीले खुलाएको छैन। जिल्ला प्रहरी कार्यालय पर्साका प्रवक्ता एवं प्रहरी नायब उपरीक्षक विजयराज पण्डितले घटना १३ गते रातिको भए पनि घटनाबारे प्रहरीलाई जेठ १४ गते मात्रै खबर भएको बताए। स्वास्थ्य परीक्षणबाट पीडित भनिएकी बालिकामाथि सामूहिक बलात्कार भएको पुष्टि भएको उनले बताए। पीडित बालिकालाई उनका अभिभावकले वीरगन्जको नेशनल मेडिकल कलेजमा उपचारका लागि भर्ना गरेपछि उपचारका क्रममा बलात्कारको पुष्टि भएपछि मात्रै प्रहरीमा खबर गरिएको उनले बताए। पण्डितले भने, घटना जेठ १३ गते रातिको भए पनि प्रहरीलाई भने जेठ १४ गते बिहान मात्रै अस्पताल प्रशासनबाट खबर गरिएको हो। पीडित बालिकाको अहिले वीरगन्जको नारायणी अस्पतालमा प्रहरीको निगरानीमा उपचार जारी रहेको उनले बताए। घटनाको अनुसन्धानका क्रममा ७ जनालाई प्रहरीले नियन्त्रणमा लिइसकेको र उनीहरू विरुद्ध बारा जिल्ला अदालतबाट ५ दिनको म्याद थपको अनुमति लिई अनुसन्धान जारी रहेको उनले बताए। प्रहरीले अनुसन्धानका लागि नियन्त्रणमा लिएकाहरू नाबालिग रहेकाले उनीहरूको पहिचान खुलाउन नमिल्ने प्रहरी नायब उपरीक्षक पण्डितले बताए। प्रहरीले नियन्त्रणमा लिएकाहरूको पहिचान नखुलाए पनि उक्त घटनामा संलग्न रहेको आरोपमा पीडित बालिकाकै नातामा काका पर्ने एक व्यक्ति पनि प्रहरीको हिरासतमा छन्। घटना के हो ? बालिकाको घरसंगै जोडिएको नातेदारको घरमा जेठ १३ गते छोरीको बिहे थियो। त्यसको अघिल्लो दिन जेठ १३ गते राति बिहेको घरमा कथामटकोर (बिहेको अघिल्लो दिन हुने विधि) थियो। जेठ १३ गते राति कथामटकोरको पूजापाठको विधि सकिएपछि भोज सुरु भयो। भोज खाएर छरछिमेककाहरू घर फर्किन थाले। त्यसबेला करिब रातिको १० बजेको थियो। पीडित बालिका घरछेउको धारामा पानी भर्न गएकी थिइन्। त्यही बेला केही व्यक्तिहरूले उनको हात समातेर धारा छेउकै मकैबारीमा लगे। मकैबारीमा ती बालिकामाथि तीन जनाले पालैपालो बलात्कार गरे। बालिका अचेत भइन्। होस् खुलेपछि उनी लरखराउँदै घर तर्फ आइन्। घर छेउको आँगनमा पुग्ने बित्तिक्कै उनी फेरि अचेत भएर लडिन्। त्यसपछि उनका अभिभावकले उनलाई कलैयास्थित प्रादेशिक अस्पतालमा लगे। त्यहाँ बालिकाको यौनांगबाट रगत बगिरहेको अवस्थामा चिकित्सकले देखेपछि घटना शंकास्पद भएको हुनसक्ने आकलन गरेर उपचारका लागि अन्यत्र लैजान सुझाए। त्यसपछि अभिभावकले प्रहरीलाई समेत खबर नगरी ती बालिकालाई उपचारका लागि वीरगन्जको नेशनल मेडिकल कलेज तथा शिक्षण अस्पतालमा लगेर भर्ना गरे। त्यहाँ उनको उपचार सुरु गरियो। त्यस क्रममा बालिकाको बलात्कार भएको पुष्टि चिकित्सकले गरेपछि अस्पताल प्रशासनले प्रहरीलाई खबर गर्यो। अस्पतालमा पुगेर प्रहरीले ती बालिकालाई वीरगन्जकै नारायणी अस्पतालमा लगेर भर्ना गर्यो। अहिले ती बालिकाको नारायणी अस्पतालमै उपचार जारी छ। नारायणी अस्पतालका सूचना अधिकारी तथा वरिष्ठ चिकित्सक डा उदयनारायण सिंहले पीडित बालिकाको स्वास्थ्य अवस्था अहिले सुधारोन्मुख र खतरामुक्त रहेको जानकारी दिए। उनले भने, सुरुमा अस्पतालमा ल्याइएका बेला गहिरो घाउ थियो। त्यसका कारण माइनर अप्रेसन नै गर्नुपर्यो। अहिले भने अवस्था सुधारोन्मुख छ।"
"डोटीमा जिप दुर्घटना हुँदा एकजनाको मृत्यु, आठ घाइते",डोटी : केआईसिंह गाउँपालिका५ केदार गाउँमा जिप दुर्घटना हुँदा एकजनाको मृत्यु भएको छभने अन्य आठजना घाइते भएका छन् । जिल्ला प्रहरी कार्यालयका अनुसार आइतबार बिहान बोगटान फुड्सिलको गगुडाबाट दिपायलतर्फ आउँदै गरेको सुपप्र ०१००१ ज १४६४ नम्बरको जिप दुर्घटना हुँदा बोगटान फुड्सिल गाउँपालिका६ गगुडाका ४२ वर्षीय मीन बमको मृत्यु भएको हो । दुर्घटनामा गम्भीर घाइते भएका उनलाई उपचारका लागि शैलेश्वरी अस्पताल दिपायल पुर्याएको थियो। लगत्तै चिकित्सकले मृत घोषणा गरेका थिए । दुर्घटनामा जिप चालकसहित आठजनाको शैलेश्वरी अस्पताल दिपायलमा उपचार भइरहेको प्रहरीले जनाएको छ ।
अब मधेसमा विकासको लहर आउँछ : प्रधानमन्त्री ओली,"जनकपुरधाम : प्रधानमन्त्री केपी शर्मा ओलीले अब रकेटको चालमा देशमा विकास गर्न सरकार प्रतिबद्ध रहेको बताएका छन्। मधेसको भौतिक पूर्वाधार तथा विकास मन्त्रालयबाट प्रदेशका आठवटै जिल्लामा सञ्चालित एक निर्वाचन क्षेत्र एक सडक (दोस्रो चरण) को योजनाअन्तर्गत ६४ वटै निर्वाचन क्षेत्रको ३२० किलोमिटर सडकको डिजिटलरूपमा शिलान्यास गर्दै प्रधानमन्त्री ओलीले अब मधेसमा विकासको लहर आउने दाबी गरे। 'मैले आज शिलान्यास गरेको सडक निर्माणको कार्य सबैको प्रयासबाट गुणस्तरीय ढंगले सफल भई प्रदेशको विकासमा महत्त्वपूर्ण योगदान पुर्याउने विश्वास लिएको छु, प्रधानमन्त्री ओलीले भने, 'यो प्रदेश जागरुक प्रदेश हो। इतिहास बोकेको प्रदेश हो। राम जानकी पर्शुरामको भूमि हो। यो प्रदेश देवीदेवताको भूमि हो, यहाँ प्रसिद्ध तीर्थस्थलहरू छन्। तसर्थ, केही समय विभिन्न ऐतिहासिक कारणहरुले यस भूमिको र यहाँका जनताको विकास हुन सकेन। तर, अब बेला आएको छ, यस प्रदेशको विकास अत्यन्त तीव्र गतिमा अगाडि बढ्ने छ। प्रधानमन्त्री ओलीले विकासका लागि सुशासन पहिलो सर्त रहेको बताए। उनले अरुको मुख ताक्नुभन्दा आफैंबाट सुशासन कायम गर्नुपर्ने बताए। 'यो ज्ञानको केन्द्र हो। यहाँ अनेक कवि, साहित्यकार, विद्वान र अनेक चिन्तक यस भूमिमा जन्मिए। प्राचीन र प्राज्ञिक भूमि हो। यस महान् भूमिले पछ्यौटे हुने वास्तविक कारण थिएन। तर, कृत्रिम कारणले हामी पछाडि पर्यौं। अब पछाडि पर्ने जमाना बित्यो। अब हामी अगाडि बढ्नेछौं, प्रधानमन्त्री ओलीले भने। उनले मधेसमा केही समययता विकासका कामहरू प्रशस्तै भएको बताए। '१० हजारभन्दा बढी आवास कार्यक्रमले गरिब निमुखा जनतालाई घर दिइएको छ। आकस्मिकरूपमा आएका समस्यालाई पनि हामीले सम्बोधन गरेका छौं। बाटो चौडा हुँदै छ। जनकपुरमा रेल आएको छ। त्यसलाई विस्तार गर्नुपर्छ। रेलको बाटो बर्दिबाससम्म पुर्याउने हाम्रो योजना छँदैछ। जनकपुरमा रेलको संख्या थप्नु छ। हाम्रो रेल घाटामा किन जान्छ भने हामी आफ्ना मान्छेलाई तालिम दिदैंनौं। हामी तालिमको व्यवस्था तुरुन्तैबाट गर्दैछौं,' उनले भने।"
राजावादीको आन्दोलनमा निषेधित क्षेत्र तोड्न खोजेपछि कमल थापा पक्राउ,काठमाडौं : राजावादीको प्रदर्शनका क्रममा राष्ट्रिय प्रजातन्त्र पार्टी नेपालका अध्यक्ष कमल थापा पक्राउ परेका छन्। प्रदर्शनका क्रममा निषेधित क्षेत्र तोड्न खोजेपछि उनलाई नियन्त्रणमा लिएको प्रहरीले जनाएको छ। काठमाडौंको नक्साल नारायणचौरमा प्रदर्शन गर्ने क्रममा थापासहित केही प्रदर्शनकारीहरूलाई नियन्त्रणमा लिएको जिल्ला प्रहरी परिसर काठमाडौंका प्रवक्ता अपिलराज बोहराले जानकारी दिए। त्यसक्रममा आन्दोलनकारी र प्रहरीबीच झडप समेत भएको थियो। राजसंस्था पुनरस्थापनालगायतको माग गर्दै राजवादीहरूले अनिश्चितकालीन आन्दोलन जारी राखेका छन्।
कमल थापासहित ६ जना प्रदर्शनकारी पक्राउ,"काठमाडौं : राजावादीहरूको प्रदर्शनमा राप्रपा नेपालका अध्यक्ष कमल थापा पक्राउ परेका छन्। काठमाडौंको नारायण चौर क्षेत्रबाट उनी पक्राउमा परेका हुन्। निषेधित क्षेत्र तोड्ने प्रयास गरेपछि थापासँगै अन्य प्रदर्शनकारीहरू पनि पक्राउ परेका हुन्। जिल्ला प्रहरी परिसर काठमाडौंका प्रवक्ता अपीलराज बोहोराका अनुसार पक्राउ पर्नेमा शिला राणा, राकेश बस्नेत, विनोद कपाली, रामचन्द्र लामिछाने र सरोज तिमल्सिना रहेका छन्। राप्रपा अध्यक्ष राजेन्द्र लिङ्देनले आफूहरूको शान्तिपूर्ण आन्दोलनमा प्रहरीले दमन गरेको बताए। उनले कमल थापालाई ससम्मान फिर्ता नगरे सोमबारबाट सशक्त आन्दोलन गर्ने चेतावनी दिए। आफूहरूको भद्रतालाई कमजोर ठान्ने प्रयास नगर्न आग्रह गर्दै उनले अब एकैपटक ५० स्थानबाट प्रदर्शन निकाल्ने बताए। अध्यक्ष लिङ्देनले जनताले विकल्प खोजेकै कारण देश आन्दोलनमय भएको जिकिर गरे। राजसंस्था र हिन्दू राज्य पुनःस्थापनाको माग गर्दै संयुक्त जनआन्दोलन परिचालन समितिले जेठ १५ गतेदेखि निरन्तर आन्दोलन गर्दै आएको छ। आफूहरूको मुद्दा स्थापित नभएसम्म आन्दोलन नरोकिने उनीहरुले जनाएका छन्। उनीहरूले राजसंस्था पुनःस्थापना र हिन्दुराष्ट्रको मागसहित आन्दोलनमा उत्रिएका हुन्।"
रात्रिकालीन खेल खेलाउन सिमरा रंगशाला तयार,"सिमरा : नेपाल क्रिकेट संघ (क्यान) का सचिव पारस खड्काले सिमरा रंगशालाको अवलोकन गरेका छन् । फुटबल खेल हुँदै आएको सिमरा रंगशालामा क्रिकेटसमेत खेलाउन सकिने सम्भाव्यता बुझ्न खड्का सिमरा रंगशाला आएका हुन् । खड्कासहित क्यानका केन्द्रीय सदस्य, मधेस प्रदेश क्रिकेट संघ, बारा जिल्ला क्रिकेट संघको टोलीले सिमरा रंगशालाको अवलोकन गरेको थियो । स्थानीयको अनुरोधमा सिमरा रंगशाला आएका सचिव खड्काले मैदानको अवलोकन गर्दै क्रिकेट खेलाउन सकिने अवस्था रहेको बताए । मैदान राम्रो छ । फ्लड लाइट पनि जडान गरिएको छ, खड्काले भने, तत्कालै क्लबस्तरीय प्रतियोगिता आयोजना गर्न सकिने अवस्था छ । यस विषयमा क्रिकेट संघले छलफल गर्नेछ । हालको पूर्वाधारलाई थप स्तरोन्तति गर्न सकिए अन्य प्रतियोगिता समेत आयोजना गर्न सकिने खड्काले बताए । हरेक वर्ष आयोजना हुँदै आएको जितपुरसिमरा गोल्डकप फुटबल प्रतियोगिताले यस क्षेत्रलाई खेलकुदको केन्द्रबिन्दु बनाउँदै लगेका बेला क्रिकेटको बढ्दो लोकप्रियतालाई ध्यानमा राखेर सिमरा रंगशालालाई बहुउद्देश्यीय बनाउने पहल थालिएको हो । खड्काले रंगशालाको वर्तमान संरचना, पूर्वाधार विकासको अवस्था र मैदानको स्वरूपबारे निरीक्षण गरेका थिए रंगशाला अहिले पनि निर्माणाधीन अवस्थामै छ । रंगशालामा प्यारापिट निर्माणको काम भइरहेको छ । मैदानमा उच्च क्षमताको फ्लड लाइट पनि जडान भइसकेको छ । जसले गर्दा रात्रीकालिन खेलसमेत सहज रूपमा आयोजना गर्न सकिने अवस्था छ । जितपुरसिमरा गोल्डकपका खेल केही वर्षयता रात्री समयमा हुँदै आएको छ । गोल्डकपको १५औं संस्करण हालै मात्रै सम्पन्न भएको थियो । फुटबल रंगशालालाई क्रिकेट खेलका लागि पनि उपयुक्त बनाउन आवश्यक पूर्वाधार थप्ने विषयमा स्थानीय सरकार जितपुरसिमरा उपमहानगरपालिका पनि सकारात्मक छ । यसअघि नेपाल क्रिकेट संघका अध्यक्ष चतुरबहादुर चन्द, व्यवस्थापक विनोद दासलगायतले रंगशालाको स्थलगत निरीक्षण गरिसकेका छन् । अवलोकनका क्रममा क्यानका पदाधिकारीले सिमरा रंगशालामा क्रिकेट खेल खेलाउन सकिने अवस्था रहेको बताउँदै आएका छन् । वर्तमान अवस्थामा रहेको रंगशालामा पूर्वाधार थप गरेर दुवै खेल खेलाउन सकिने उनिहरूको भनाइ छ । सिमरा रंगशालालाई बहुउदेश्यीय रंगशालाको रूपमा विकास गर्ने परिकल्पनालाई व्यवहारमा रुपान्तरण गर्न सकिने सम्भावना बनेपछि स्थानीय खेलसम्बद्ध संघसंस्था समेत चासोका साथ लागिरहेका छन् । फुटबल प्रतियोगिता सफलतापूर्वक सञ्चालन हुँदै आएको रंगशालामा अब क्रिकेट प्रतियोगिता सञ्चालनको सम्भावनाले नयाँ उत्साह थपेको छ । निरीक्षणका क्रममा नेपाल क्रिकेट संघका केन्द्रीय सदस्य करण महतरा, सुदीप शर्मा, छुम्बी लामा, आयुश श्रेष्ठ, प्रदेश अध्यक्ष सुनिल महासेठ, कोषाध्यक्ष सुवास जयसवाल, बारा जिल्ला फुटबल संघका अध्यक्ष रामचन्द्र लामालगायतको उपस्थिति रहेको थियो ।"
"सुनचाँदीको मूल्य बढ्यो,के छ बजार भाउ ?",काठमाडौं : सुनचाँदीको मूल्यमा सामान्य वृद्धि भएको छ । आज सुन तोलामा ३०० रुपैयाँले बढेको हो । नेपाल सुनचाँदी व्यवसायी महासंघका अनुसार एक तोला सुनको मूल्य १ लाख ८८ हजार ८०० कायम भएको छ। यसैगरी सुनको मूल्य बढेसँगै चाँदीको भाउ पनि बढेको छ। चाँदी प्रतितोला १९ सय ८५ रुपैयाँमा खरिदबिक्री भइरहेको महासंघले जनाएको छ।
दुर्घटनामा परेकालाई अब निःशुल्क उपचार सेवा,"रौतहट : पूर्वपश्चिम राजमार्गमा सवारी दुर्घटनामा परेका घाइतेका लागि आकस्मिक उद्धार तथा उपचार सेवा सञ्चालनमा आएको छ । रौतहटको चन्द्रनिगाहपुरस्थित चन्द्रपुर अस्पताल प्रालिले दुर्घटनाको खबर पाउनासाथ उद्धार र उपचार सेवा घटनास्थलमै पुगेर प्रदान गर्ने भएको हो। दुर्घटनाको सूचना प्राप्त हुनासाथ चिकित्सकसहितको टोलीले दुर्घटनास्थल पुगेर घाइतेको उपचार गर्नेछ । अस्पताल प्रमुख डा सुभाष चौधरीले आकस्मिक उद्धार सेवा चन्द्रपुर अस्पतालको सामाजिक उत्तरदायित्व अन्तर्गतको एउटा महत्वाकांक्षी कार्यक्रम भएको बताए । उद्धार सेवाको मुख्य उद्देश्य सडक दुर्घटना, प्राकृतिक प्रकोप वा अन्य आकस्मिक घटनामा परेका घाइते वा पीडितलाई घटनास्थलमै पुगेर निःशुल्क र निस्वार्थ रूपमा स्वास्थ्य सेवा उपलब्ध गराउनु रहेको डा चौधरीले बताए । अब सडक दुर्घटनामा परेर उपचारको अभावमा घटनास्थलमै मृत्यु हुने संख्या क्रमशःघट्ने भएकाले यसलाई निरन्तरता दिने डाचौधरीले बताए । इलाका प्रहरी कार्यालय चन्द्रनिगाहपुरका प्रमुख प्रहरी नायब उपरीक्षक राजकुमार राईले सडक दुर्घटनाको तथ्याङ्क हेर्दा डरलाग्दो रहेको र चन्द्रपुर अस्पतालले सुरु गर्न लागेको आकस्मिक उद्धार सेवा निकै प्रभावकारी हुने बताए । आकस्मिक उद्धार सेवामा दक्ष चिकित्सक र पारामेडिक्स,अत्यावश्यक मेडिकल उपकरण र आपत्कालीन औषधिहरू,पोर्टेबल अक्सिजन आपूर्ति, फलाम तथा काठ काट्ने उपकरणहरू, चेस्ट ट्युब राख्ने तथा माइनर सर्जरीका सामग्रीहरूसहित एम्बुलेन्स २४ सैं घण्टा तयारी अवस्थामा राखिएको डाचौधरीले बताए । अस्पतालले सुरु गरेको यो आकस्मिक उद्धार सेवा मधेस प्रदेशमै सम्भवतः पहिलो भएको भएको बताइएको छ ।"
"सिन्डिकेट पक्षधरको यातायात बन्द, यात्रुलाई कष्टै कष्ट","गोरखा : गोरखाका विकास श्रेष्ठ र सम्झना श्रेष्ठलाई शिक्षा सेवा आयोगको परीक्षा सकेर शनिबार घर फर्कनुपर्ने थियो। तर, सिन्डिकेट पक्षधरले गण्डकी प्रदेशभर गरेको यातायात हड्तालका कारण उनीहरू पोखरामै अलपत्र पर्ने अवस्था आयो। आइतबार जसरी नि विद्यालयमा पुग्नुपर्ने भएका कारण महँगोमा बाइक भाडा तिरेर श्रेष्ठ दम्पती घर फर्के। एकछिन् त यातायात बन्दको विरोध गर्दै नाराजुलुस पनि गर्यौं तर, हाम्रो आवाज न बन्दकर्ताले सुन्यो, न राज्यपक्षले, साँझ हस्याङफस्याङ गर्दै गोरखा आइपुगेका श्रेष्ठ दम्पतीले भने, अनि २५२५ सयमा दुईवटा पठाओ बाइक लिएर आयौँ। के गर्नु पाँच सय पनि भाडा नलाग्ने ठाउँमा पाँच हजार तिर्नुपर्यो। भोलि पनि अर्को पठाओ बाइकमा आरुघाटस्थित स्कुल जानुपर्ने अवस्था आएको दुखेसो विकासले पोखे। के भनिसाध्य छ र यो बन्दले दुःख त कति कति, विकासले भने। गोरखा११ सोह्रकिलोकी एञ्जल थापा स्कुल बिदा भएको मौका छोपेर मोबाइल मर्मत गर्न शनिबार गोरखा बजार आउनुपर्ने थियो। तर, सार्वजनिक यातायात बन्द हुँदा चर्को घाममा हिँडेर गोरखा बजार आइपुगिन्। फर्कँदासम्म गाडी चलिहाल्छ कि भन्ने मनभित्र आशा थियो तर, नचलेपछि हिँडेरै घर फर्कनुको विकल्प भएन। दुःख भयो नि !, उनले भनिन्, १५ मिनेटको बाटो कति घण्टा पो हिँड्नुपर्यो। त्यहाँमाथि यस्तो चर्को घाम। चितवनबाट १५ जनाको भक्तजन टोलीलाई शनिबार कालोप्लेटको रिजर्भ गाडी लिएर भीमसेनथापा गाउँपालिका६ अश्राङ जानै पर्ने थियो। बिहान गोरखातर्फ आउँदै गर्दा उनीहरूले मुग्लिन, मझुवा, बारकिलो, आहाले लगायतका धेरै ठाउँमा झमेला सामना गर्नुपर्यो। जसोतसो दसबिन्ती गरेर अश्राङ त पुगियो तर, ६ बजेअघि नफर्कने उर्दी गरेका थिए, यात्रु सडकमा अलपत्र पारेर बसिरहेका चालकले भने, पूजा त बेलैमा सकियो तैपनि, उर्दी त मान्नै पर्यो। हिजोभर्खर यही गोरखामा एउटा गाडी फुटाए। ६ बजेअघि गयो भने के हो के हो ?, उनले बोलिरहँदा गोरखामा सवारी साधन सुरक्षित छैनन् भन्ने आशय व्यक्त हुन्थ्यो। आफूहरूले मात्रै व्यवसाय गर्न पाउनुपर्ने माग गर्दै गरिएको सार्वजनिक यातायात बन्दले गण्डकीका सर्वसाधारणले चरम सास्ती भोग्नु परेको छ। गोरखा प्रवेश गर्ने मुख्य सडक आँबुखैरेनी गोरखाको २४ किलोमिटर सडकमा कैयौं यात्रु लर्को लाएर हिँड्न बाध्य भए। चर्को घामको ताप र पिच सडकको तातो राप खेपेर यात्रुहरू गह्रुंगा झोला बोक्दै, तर पसिना धारा चुहाउँदै यात्रा गरिरहेको दृश्य देखिएका थिए। यात्रुबोक्ने रातो नम्बरप्लेटको सवारीको बिरोधमा गरिएको बन्दमा रातैप्लेटका गाडीले यात्रु ओसारिरहेको दृश्य पनि बाक्लै देखिएको थियो। गण्डकी प्रदेशमा राइड सेयरिङ नियमावली लागू गरेको विरोधमा आन्दोलमा उत्रिएका यातायात व्यवसायीले शुक्रबार गोरखामा यात्रुवाहक बस तोडफोड गरेका छन्। ड्युटीमा रहेको प्रहरीकै सामु २०, ३० जनाको समूहमा भेला भएका युवाहरूले दिउँसो करिब तीनबजे बा ५ ख ५३९९ नम्वरको बस तोडफोड गरेका हुन्। तोडफोडबाट गाडीको अगाडिको सिसामा क्षति पुगेको जिल्ला प्रहरी कार्यालय गोरखाले जनाएको छ। काठमाडौंबाट यात्रु लिएर गोरखा आउने क्रममा उक्त बसमाथि तोडफोड भएको हो। गण्डकी प्रदेश सरकारले रातो नम्बर प्लेटको गाडीलाई पनि यात्रु ओसारपोसार गर्न दिने निर्णय गरेको भन्दै यातायात व्यवसायीले अनिश्चितकालीन सार्वजनिक यातायात बन्दको घोषणा गरेका हुन्। सार्वजनिक यातायात बचाउ संघर्ष समिति गठन गरी सोमबारसम्म गण्डकी प्रदेशभर र ऐन नसच्याए सोमबारदेखि देशभर सार्वजनिक यातायात बन्दको आहान गरेका छन्। कसैले सार्वजनिक सेवा सञ्चालन गर्न चाहेमा निर्वाध रूपमा सवारी चलाउने वातावरण बनाउने गोरखाका एसपी भरत विकको भनाइ छ। सार्वजनिक सवारी साधन कसैले रोकतोक गर्न पाउँदैन। निर्वाध रूपमा चलाउन पाउनुपर्छ। त्यसको सुनिश्चितता हामी गर्छौँ, उनले भने। गण्डकी प्रदेशका मुख्यमन्त्री सुरेन्द्रराज पाण्डेले राइड सेयरिङ सार्वजनिक सवारीको प्रतिस्पर्धी नभएकाले यसमा बिरोध गर्नुपर्ने कारण नरहेको स्पष्ट पारेका छन्। राइड सेयरिङ विश्वभर भइरहेको अभ्यास भएकाले यसको विरोध गर्नु उचित नहुने उनको भनाइ छ। राइड सेयरिङ लामो दूरीमा चलाउने होइन। पोखराबाट दमौली, लमजुङ, गोरखा काठमाडौं जाने त होइन नि, उनले भने, २० किलोमिटरभन्दा टाढा जान नपाइने नियमावलीमा छ। त्यसैलै सार्वजनिक यातायातका व्यवसायीले यसलाई प्रतिस्पर्धाको रूपमा लिन भएन। सर्वोच्चले सेवा रोक्न नपाइने तर कानुन बनाएर सेवा सञ्चालन गर्नु भनेको र रातो र कालो नम्बर प्लेट नखुलाएको उनले बताए। पठाओका नाममा गोरखाका पनि विभिन्न ठाउँमा र अन्य जिल्लामा पनि गैरकानुनी रूपमा राइड सेयरिङ चलिरहेकाले यसलाई नियममा बाँध्न खोजिएको मुख्यमन्त्री पाण्डेको भनाइ छ। राइड सेयरिङ कुनै नयाँ कुरा होइन, संसारभर प्रचलनमा छ। काठमाडौं, पोखरालगायत देशका विभिन्न स्थानमा पनि छ, उनले भने, तर कानुनबाहिर संचालनमा रहेकाले कानुनी दायरामा मात्र ल्याइएको हो। यसबाट यात्रुको सुरक्षा, बिमा ग्यारेन्टी र राज्यलाई कर प्राप्त हुने उनको भनाइ छ। प्रतिस्पर्धा नहुँदा सिन्डिकेट हुने तथा सेवा दिने निकाय धेरै भएमा प्रतिस्पर्धा हुने र सर्वसाधारण यात्रुलाई राहत हुने उनको भनाइ छ।"
समस्यै समस्यामा योगी समुदाय,"गोरखा : शीरमा साफा, कानमा कुण्डल, ज्यानमा ज्वारीकोट र कुर्था, घाँटीमा नाथजनै, जाँघमा धरो (कछाड), ६० वर्षका बलदेवनाथ योगी राति सुत्दाबाहेक सधैं यही पहिरनमा हुन्छन्। शीरदेखि पाउसम्म पहेंलो पहिरनमा हिँड्दा भेट हुने सबैले उनलाई बाबा महाराज भनेर सम्बोधन गर्छन्। यसैमा उनलाई अनुपम खुशी मिल्छ। आनन्द दिने यो पहिरन लगाउन उनले २३ वर्षको उमेरदेखि सुरु गरेका हुन्। जुनदिन गुरु महाराजले कान छेँडिदिनुभयो, र यो पोशाक लगाइदिनु भयो, त्यहीँदेखि लगाएको हुँ, उनी भन्छन्, मरेपछि अर्को कुरा, बाँचुञ्जेल लगाउन छोड्दिन। गोरखा नगरपालिका९ ठिँगुरेस्वाँराका आदिवासी उनी यही पहिरन लगाएर हातमा थैलो बोकी घरदैलो चाहार्छन्। बाबा महाराज आउनुभयो भनी सबै खुसी हुन्छन्। औंसी पूर्णेमा त म दैलामा नपुगेसम्म भोकभोकै मलाई पर्खिबस्नुहुन्छ, गाउँलेले दिएको मर्यादा सम्झँदै उनी भन्छन्, उहाँहरूले दिएको दान, दक्षिना, सिदा लिन्छु। उहाँहरू पनि गह्रदशा काटियो भनेर खुशी हुनुहुन्छ। मलाई पनि जहान परिबार पाल्ने गर्जो टर्छ। यो उमेरसम्म यसरी नै चलेको छ। ठिगुँरेस्वारामा करिब ५० घर योगी समुदायको बसोबास छ। उनीजस्ता कानचिरा जोगी पाँच जना छन्। अहिलेसम्मको अनुभवमा उनलाई आफ्नो जीवनसँग कुनै गुनासो छैन। तर, नयाँ पुस्ताले संस्कार, संस्कृति नअपनाएको बारेमा भने भारी चिन्ता छ। अहिले विदेश नगएका कुनै घर बाँकी छैन। विदेश नगएको भए नेपालमै जागिर खाएकाहरू छन्, उनी भन्छन्, विदेश गएका, जागिर खाएका छोराछोरीले अब यो पेशा गर्दैनन्। हामीलाई पनि छोड्नु भनिरहन्छन्। कानचिराहरू चार जना ६० नाघिसकेका छन्। एकजना मात्र करिब ३५ वर्षका छन्। नाथ सम्प्रदायका कानचिरा योगीहरूलाई गोरखनाथका पुजारीहरूले प्रोत्साहन र स्थान नदिएकाले नयाँ पुस्ता त्यसतर्फ आकर्षित नभएको उनको भनाइ छ। लाखौंं खर्च गरेर कान चिर्नुपर्छ। कान चिरेपछि मान्छे बिरामी हुन्छन्। सुत्केरीलाई झैं जतन गरेर निको गर्नुपर्छ। यस्तो मुस्किलले कान चिरेर जोगी भएकाहरूलाई गोरखनाथका पुजारीहरू गेटभित्र छिर्न दिँदैनन्। कुकुरलाईझैँ गेटबाहिरै आचा भनेर धपाउँछन्, उनी भन्छन्, पहिले गोरखनाथमा ११ जना पूजारी थिए। पछि घटेर चार जना भए। अहिले त्यो पनि घटेर दुईजना मात्र बाँकी छन्, एकजना ७५ कटेका, एकजना ६० कटेका। हाम्रो गाउँका एकजना नयाँ केटाले पाल्पा गएर कान चिरेर आएको थियो। उसलाई पूजारी बन्न दिएको भए हुन्थ्यो, तर मरेकाटे दिँदैनन्। अनि कसरी संस्कृति, संस्कार धानिन्छ ? कानचिराहरूले पहिलेझै कात्तिक र चैतमा फेरी लाउँदै हिँड्न पनि छाडेका, घरदैलोमा थैलो बोकेर हिँड्न पनि छाडेका उनी गुनासो गर्छन्। अहिले त विभिन्न धर्म मान्नेहरू छन्। उनीहरूको घरमा त फेरी लाउन पाइँदैन। कुन कसको घर हो, चिनेको हुँदैन। नचिनीकन फेरी लगायो भने उठेर लम्कीझम्की गर्छन्। आधा रातमा भाग्नु पर्छ, उनी भन्छन्, संस्कृति जोगाउन जताततै गाह्रो छ। पृथ्वीनारायण शाहलाई आशीर्वाद दिने देवता गोरखनाथका पुजारी जोगी समुदायको संस्कृति धरापमा पर्दा यसको जगेर्ना गर्न कतैबाट पनि पहल नभएको अर्का कर्ण योगीको गुनासो छ। न सरकारले पहल गर्छ, न आफ्नै समुदायले पहल गर्छ, उनी भन्छन्, हाम्रै समुदायका संरक्षक गोरखनाथका पुजारीले पनि देखिसहदैनन्। कोहीचाहिँ योगी थर फेरि क्षेत्री कुँबर राख्ने अभियान चलाउँछन्। भित्रबाट र बाहिरबाट प्रहार हुँदा योगी समुदाय जोखिममा परेको उनको भनाइ छ। गोरखामा सबैभन्दा धेरै योगी समुदायको बसोबास ठिँगुरेस्वारामा बस्छन्। यहाँ उनीहरूलाई पृथ्वीनारायण शाहका पालादेखि गोरखनाथ गुठीको व्यवस्था छ। शिखरडाँडामा पनि करिब ३० घर छन्। हामी गोरखनाथ गुठीमा बस्छौं। बस्ने, गरिखाने जग्गा छैन भनूँ भने तीन सय रोपनी जग्गा छ। छ भनूँभने आफ्नो नाममा छैन, उनी भन्छन्, यहाँका बासिन्दालाई दुई पैसाको खाँचो पर्यो र बैंकमा जग्गा धितो राखेर समस्या टारौँ भन्यो भने अधीनस्थ गुठी बैंकले नराख्ने रहेछ। यो ठूलो समस्या छ। थर फेर्ने लहरले गर्दा आफ्नो समुदाय लोप हुने खतरामा रहेको उनको अर्को गुनासो छ। हाम्रा पितापुर्खा घिमिरे हौं। कानचिरेर बाउबाजेको पालादेखि जोगी, योगी भएको हामी अहिले फेरि नागरिकतामा कुँबर क्षेत्री लेखौं भनेर राष्ट्रिय अभियान चलिरहेको छ। यसले त हाम्रो पहिचान मेटिन्छ। खै कुरो बुझेको ? आफ्नो जातीय पहिचान जोगाउन सबैंको चासो र चिन्ता रहनु पर्ने उनले बताए।"
"१५ दिन अगावै मनसुन आयो, पूर्वबाट वितण्डा मच्चाउन थाल्यो","धनकुटा : यस वर्ष सरदरभन्दा १५ दिनअघि नै मुलुकमा मनसुन भित्रिएको छ । मनसुन भित्रिएको २ दिनमै पूर्वी क्षेत्रमा बाढी र पहिरोले वितण्डा मच्चाएको छ । ठूला राजमार्गमा ठूलै क्षति पुगेको छ । यातायातका साधन अलपत्र परेका छन । जनजीवन प्रभावित भएको छ । बाढी र पहिरोले शुरुमै वितण्डा मच्चाउन थालेकाले सर्वसाधारण त्रसित छन् । किनभने जल तथा मौसम विज्ञान विभागले यसपटक धेरै पानी पर्ने भनिसकेको छ । त्यसैकारण राहत, उद्धार र पुनस्र्थापनामा सरकारी निकायहरू चनाखो बस्नुपर्ने अवस्था देखिएको छ । बाढी र पहिरोले धरानधनकुटा सडक खण्डसहित तमोर करिडोर र भेडेटाररविराँके सडक खण्डका विभिन्न स्थानमा ठूलो क्षति पुर्याएको छ । मनसुनको पहिलो दिन नै पूर्वमा १२ घण्टाभित्र २०३ मिलिलिटरभन्दा बढी पानी परेको जल तथा मौसन विज्ञान विभागले जनाएको छ । कोशी राजमार्गको सय मिटर कटान लेउती खोलाको बाढीले कोशी राजमार्गको करिब १०० मिटर सडक कटान गरी बगाएको छ । कोशी राजमार्गअन्तर्गत धरानधनकुटा सडक खण्डको साँगुरीगढी गाउँपालिका६ फेदी नजिकैको करिब १०० मिटर सडक कटान गरी बगाएको हो । शनिबार बिहान करिब ५ः३० बजे सडक बगाएपछि दुवै तर्फबाट सडक पूर्ण रूपमा अवरुद्ध बनेको थियो । झन्डै १२ घण्टापछि अवरुद्ध सडक खुलेको छ । सडक अवरुद्ध भएपछि कोशीको पूर्वीपहाडी जिल्लाहरू प्रभावित बनेका थिए । राजमार्गमा सयौंको संख्यामा सवारी साधन रोकिएका थिए । धनकुटासहित भोजपुर, संखुवासभा, तेह्रथमुसहित पाँचथर, ताप्लेजुङबाट आउने जाने यात्रुहरूबीच बाटो मै अलपत्र परेका थिए । बिहानैदेखि सडक खुलाउने प्रयास भइरहेको थियो । साँझबाट एकतर्फी सडक खुलेको छ । सडक विभाग र सुरक्षा निकायको सहयोगमा स्काइभेटरमार्फत डाइभर्सन गरी एकतर्फी सडक खुलेको छ । निरन्तरको वर्षाले लेउती खोलामा माटोको लेदोसहित बाढीको वहाव बढेपछि डाइभर्सन गरी सडक खुलाउन कार्य कठिन भएको थियो । सबैको सहयोगले अस्थायी रूपमा सडक सुचारु भएको सडक डिभिजन कार्यालयका प्रमुख रामकुमार देवले बताए । बाढी स्थलमा बिहानैदेखि जनप्रतिनिधि र सुरक्षा निकायमा प्रमुख खटिएका थिए । पूर्वमन्त्री तथा प्रतिनिधिसभा सदस्य राजेन्द्रकुमार राई, प्रदेशसभा सदस्यद्वय निरनकुमार राई, इन्द्रमणी पराजुली, जिल्ला समन्वय प्रमुख निरेन तामाङ सहित प्रमुख जिल्ला अधिकारी टुवराज पोखरेल सहित तीनवटै सुरक्षा निकायका प्रमुख बाढी स्थलमा खटिएका थिए । तमोर करिडोरका ठाउँठाउँ अवरुद्ध पछिल्लो २४ घण्टाको वर्षाले तमोर करिडोरका विभिन्न स्थानमा पहिरो गएर सडक अवरुद्ध बनाएको छ । धनकुटा मूलघाट हुँदै पाँचथर, ताप्लेजुङ गुड्ने सवारी साधन आवतजावत ठप्प बनाएको छ । करिडोरअन्तर्गतका छरुवा, जरुवा, नावाँ, र रघुवा लगायतको खोलामा बाढी आउँदा शनिबार दिनभरी सवारी साधन गुड्न सकेनन् । भेडेटाररविराँके सडक खण्डमा पनि क्षति वर्षापछि आएको पहिरोले भेडेटाररविराँके सडक खण्डको विभिन्न स्थानमा पहिरो जाँदा बाटो अवरुद्ध बनेको थियो । विशेष गरी सो सडक खण्डको भेडेटारडाँडाबजार खण्डमा बढी मात्रामा पहिरो गएको थियो । डाँडाबजारमा सवारी साधनको लाइन लागेको थियो । सडक निर्माण गर्ने कम्पनीको स्काइभेटरले दिनभरि सडकमा खसेको पहिरो पन्छाएको थियो । बिहानदेखि अवरुद्ध सडक शनिबार साँझ मात्र सुचारु भएको साँगुरीगढी गाउँपालिका अध्यक्ष जितेन्द्र राईले बताए । मनसुन अघि, विपद् व्यवस्थापन पछि जल तथा मौसम विज्ञान विभागका अनुसार पछिल्लो २४ घण्टामा धनकुटाको मूलघाटमा ७४२ मिलिलिटर वर्षा भएको छ । त्यस्तै धनकुटाकै मचुवा घाटमा ५३४ मिलिलिटर वर्षा भएको छ । यो मध्यमदेखि हल्का र भारिदेखि अति भारि सबैखाले वर्षा भएको हो । बिहीबारदेखि पूर्वबाट मनसुन प्रवेश गरेको थियो । शनिवार राति हल्कादेखि मध्यम वर्षा हुने जल तथा मौसम विज्ञान विभागले जनाएको छ । तर, अझै पनि भारि वर्षाको सम्भावना रहेको मौसमविद् प्रतिभा मानन्धरले जनाइन् । उनका अनुसार नेपालमा मनसुन भर्खरै भित्रिएको छ । अझै १२० दिन मनसुन सक्रिय रहनेछ । विपद् व्यवस्थापन प्राधिकरणले सबै काउन्ट गरेर कहाँ के कस्तो तयारी गर्ने भनेर अगाडि बढिरहेको थियो, मानन्धरले भनिन्, मनसुन १५२० अगाडि नै आइदियो । प्राधिकरण अलिपछि पर्यो । प्राधिरकणले १५२० दिन पछिको भनेर योजना बनाउँदै थियो । योजनाका लागि कार्यविधि नै तर्जुमा भइरहेको थियो । मनसुन सुरुमा पूर्व हुँदै अन्य ठाउँमा जान्छ । सबै मनसुनको बादल पूर्वबाट विस्तारै अन्य स्थानमा विस्तार हुन्छ । मनसुनमा हरेक दिन पानी पर्छ । कुनै दिन ठूलो पानी पर्यो भने कोशी र मधेसमा वढी पर्छ । विस्तारै अन्य ठाउँमा सर्दै जाने मानन्धरले बताइन् । पूर्वी क्षेत्रमा मनसुन सुरु भइरहेको अवस्थामा पछिल्लो २४ घण्टामा इलाममा सबैभन्दा धेरै वर्षा भएको जल तथा मौसम विभागको तथ्यांक छ । विभागका अनुसार इलाममा २२० मिलिलिटर वर्षा भएको छ, पछिल्लो २४ घण्टामा । त्यस्तै धरानमा १५० मिलिलिटर, सप्तकोशी १५८ मिलिलिटर, धनकुटा मुलघाट ७४२ मिलिलिटर, धनकुटा मचुवाघाट ५३४ मिलिलिटर वर्षाको विभागले जनाएको छ । सतर्क रहौं जल तथा मौसम विज्ञान विभागले मनसुनको सुरुवात भएकाले आगामी दिनमा सर्तक रहन सर्वसाधारणमा आग्रह गरेको छ । नेपालमा सरदर १२० दिन मनसुन हुन्छ । त्यो बेला हल्कादेखि भारि वर्षा हुने भएकाले बाढी, पहिरोको सम्भावना हुन्छ । सर्तक भएर सुरक्षित हुनुपर्ने अवस्था देखिएको विभागको मौसमविद् मानन्धरले बताइन् । विपद्मा सधैं असुरक्षित कोशी राजमार्ग कोशी राजमार्गको धरानधनकुटा सडक खण्डअन्तर्गत सिम्सुवा गोलाईदेखि मूलघाट तमोर दोभान सम्मको करिब ७ किलोमिटर सडक बर्सेनि लेउती खोलाको बाढीको चपेटामा पर्दै आइरहेको छ । बाढीले हरेक वर्ष सात किलोमिटर सडक खण्डको कहीँ न कहीँ कटान गरी बगाएकै हुन्छ । साँगुरीगढी गाउँपालिका१ लावरबोटेका स्थानीय बलबहादुर राईले तीनचारवटा कारणले कोशी राजमार्ग विपद्ले असुरक्षित बन्दै आइरहेको बताए । उनले जथाभावी शाखा सडक निर्माण, तेम्बाङ दिलेनी पहिरोले थुप्रिएको माटो, भेडेटाररविराँके सडक र मध्यचौविसे सडक निर्माण लगायतको कारणले बर्सेनि सडक बग्ने गरेको उनले बताए । जथाभावी शाखा सडक विस्तार कोशी राजमार्गका विभिन्न स्थानमा जथाभावी शाखा सडक विस्तार भएका छन् । सडक निर्माण गर्ने क्रममा स्काइभेटरको प्रयोग हुने गर्छ । उक्त स्काइभेटरले शाखा सडक खन्दा राजमार्गको ड्रेन पुरिदिन्छ । ड्रेन पुरेपछि माथिवाट माटोसँगै लेदो पानी जथाभावी सडकमा बग्ने गर्छ । शाखा सडक विस्तार गर्दा ढलान गरेर ड्रेन नपुरिकन गर्दा राजमार्ग सुरक्षित हुने उनले बताए । केन्द्र, प्रदेश र स्थानीय तहमध्ये कसले के गर्ने भनेर कार्य जिम्मेवारी तय गरेका छौं । सबै निकायलाई पत्र पनि पठाइ सकेका छौं । रामबहादुर केसी,प्रवक्ता, राष्ट्रिय विपद् योजना न्यूनीकरण तथा व्यवस्थापन प्राधिकरण प्रभाकारी अनुगमन नहुँदा जथाभावी रूपमा शाखा सडक विस्तार हुने गरेको छ । सिम्सुवा गोलाईदेखि मूलघाट दोभान सम्म दर्जनभन्दा बढी शाखा सडक खनिएका छन, अव्यवस्थित रूपमा । शाखा सडक विस्तार गर्दा सम्बन्धित उपभोक्ता समितिले डिभिजन सडक कार्यालयमा अनुमति लिनुपर्छ । तर, अनुमति लिएर शाखा सडक विस्तार गर्ने कार्य विरलै हुने गरेको छ । माथि बाटो, तल बाढी कोशी राजमार्गको लेउती खोलामा लेदोसहितको बाढी आउनुको मुख्य कारण वाटो खन्दाको माटो रहेको छ । अहिले भेडेटाररविराँके सडक फराकिलो चौडा सहितको वाटो निर्माण गर्ने क्रममा रहेको छ । सडक फराकिलो गर्दा निस्कने माटो सडक छेउमा राखिनेफालिने गरिन्छ । त्यो माटो पानी परेको बेला सोझै लेउती खोलामा पुग्ने र लेदो सहितको बाढी आउने गर्छ । लेदो सहितको बाढीले राजमार्गको तटबन्ध संरचना भत्काउने गरेको स्थानीय बलबहादुर राईले बताए । तेम्बाङ दिलेनी भीरको पहिरो झन्डै १२ घण्टा सडक अवरुद्ध हुने गरी बाढीले बगाएको स्थानको ठीक अगाडि तेम्वाङ दिलेनी भीरको पहिलो रहेको छ । उक्त ठाउँमा पछिल्लो ६ वर्षमा लेउती खोलाको बाढीले तीन पटक बाटो भत्काइसकेको छ । २०७६, २०७९ र २०८२ सालमा पनि लेउतीको बाढीले कटान गरी सडक भत्काएको छ । खोलामा आउने बाढीको वहावलाई दिलेनी भीरको थुप्रिएको बालुवासहितको माटोले छेकिदिने भएकाले सडक तर्फ बाढी आएर नोक्सान पुर्याइरहेको स्थानीय सन्तोष राईले बताए । दिलेनी भीरको माटो तत्काल कटान नगरे भविष्यमा यस्तो दुर्घटना दोहोरिरहने उनले बताए । अबको विकल्प लेउती खोलाको बाढीको वितण्डा रोक्न उसको पुरानो धारमा वग्ने गरि तटबन्ध निर्माण गरिदिनुपर्ने स्थानीयको भनाइ छ । माथिल्लो क्षेत्रमा बन्ने सडकको माटो जथाभावी रुपमा फाल्ने गरिएको कारण समस्या भइरहेको छ । त्यस्ता कार्य रोक्नु पर्ने उनीहरूको भनाइ छ । शाखा सडक निर्माण गर्ने कामलाई कडाइ गर्नुपर्ने उनीहरू बताउँछन् । उद्वार र राहतका लागि सरकार तयारी अवस्थामाः प्रवक्ता केसी राष्ट्रिय विपद् योजना न्यूनीकरण तथा व्यवस्थापन प्राधिकरणका प्रवक्ता एवं उपसचिव रामबहादुर केसीले मनसुनको विपद्बाट हुने क्षतिको व्यवस्थापन गर्न सरकार तयारी अवस्थामा रहेको बताएका छन् । प्रवक्ता केसीले तिनै तहका सरकार, सुरक्षा निकाय उद्धार र राहतका लागि तयारी अवस्थामा रहेको बताए । उनका अनुसार मनसुन पूर्वतयारी तथा प्रतिकार्य राष्ट्रिय कार्ययोजना२०८२ स्वीकृत भइसकेको छ । केन्द्र, प्रदेश र स्थानीय तहमध्ये कसले के गर्ने भनेर कार्य जिम्मेवारी तय गरेका छौं, उनले भने,सवै निकायलाई पठाइ पनि सकेका छौं । हाम्रो पूर्वतयारी भनेको राष्ट्रिय कार्य योजनाअनुसार सबैले गर्नुपर्छ भन्ने हो । स्थानीय तहले के गर्ने, जिल्ला, प्रदेश र केन्द्रले के गर्ने, सुरक्षा निकायले के गर्ने भन्ने बारे सबैको जिम्मेवारी कार्ययोजनामा किटान गरेका छौं । स्रोत साधन के छ त्यसलाई कसरी परिचालन गर्ने भनेर उल्लेख गरिएको उनले बताए । पहिलो कुरा कार्ययोजना अनुसार कार्यान्वयन गर्नु पर्यो, उनले भने, दोस्रो कुरा, कार्ययोजना हुनु भन्दा अगावै स्थानीय तहमा विपद् व्यवस्थापनका लागि संरचना रहेको छ । सक्रिय पनि छन् । मनसुन १५ दिन अगावै भित्रिएको छ । मनसुन भित्रिए तापनि हामीले चैतदेखि नै मनसुन कार्ययोजना तयार गरेर अस्ति भर्खरै नै पूर्णता दिएका हौं । स्थानीय तहदेखि केन्द्रसम्म सबै निकाय आआफ्नो स्रोत साधनअनुसार तयारी गरिरहेका प्रवक्ता केसीले जानकारी दिए । हामीले २० लाख जनसंख्या प्रभावित हुने अनुमान गरेका छौं, उनले भने, त्योमध्ये १० प्रतिशत एकदमै प्रभावित हुने र राहत नै व्यवस्थापन गर्नुपर्छ भन्ने हिसावले खाद्य तथा गैरखाद्य सामग्री, उद्वारका सामग्री, जिल्लादेखि केन्द्र सम्मको विपद् उद्वार कोषमा कति रकम आवश्यक भन्ने कुरा पनि कार्य योजनामा राखेका छौं । विपद् व्यवस्थापनलाई प्राथमिकता दिएका छौं रेवती रमण भण्डारी  आन्तरिक मामिला तथा कानुनमन्त्री, कोशी प्रदेश कोशी प्रदेश सरकारले विपद् जोखिम क्षेत्रको पहिचान गरी पाश्र्वचित्र र डिजिटल नक्सांकन गरेको छ । हामीले चाँडै सार्वजनिक गर्दै छौं । केन्द्रीय विपद् प्राधिकरण र स्थानीय तहलाई हामी पठाउँछौं । विपद् व्यवस्थापनलाई हामीले सरकारको नीति तथा कार्यक्रममा प्रमुखतासाथ समेटेका छौं । बजेटमा पनि व्यवस्था गर्छौं । विपद पछिको राहत र उद्वारको लागि प्रदेश सरकार तयारी अवस्थामा छ । राहत व्यवस्थाका लागि अहिले प्रदेश सरकारसँग मौज्दात छँदै छ । जस्तो आजै धरानधनकुटाको जुन बाटो भत्कियो नि, हामीले धनकुटाका प्रमुख जिल्ला अधिकारीसँग सम्र्पक गरेर सकेजति तपार्इं गर्नुस् । त्यसका लागि स्काइभेटरको पैसा तिर्न हामी तयार छौं भनेका थियौ । प्रजिअले काम गर्नुभयो । साँझसम्म बाटो पुनः सञ्चालनमा आयो । विगतका वर्षमा विपद् जोखिमका लागि यस्तो व्यवस्था थिएन । तर योपटक प्रदेश सरकारले पुनर्निर्माण, तत्कालको मर्मत सम्भारको लागि बजेट व्यवस्थापनसहित कार्यक्रम समावेश गर्दै छौं । यसका लागि प्रदेश भरिका १ सय ३७ वटै स्थानीय तहमा सात दिनभित्र सूची पठाउँछौं । विपद् जोखिम न्यूनीकरणका थप कार्यक्रम ल्याउँदै छौं ।"
आँखाको सुरक्षामा ध्यान दिऊँ,"बालबालिकाको स्वास्थ्यमा हेर्ने क्रममा प्रायः सामान्य रोगको रोकथाममा ध्यान जानु स्वाभाविकै हो। पोषणतर्फ पनि जागरुकता देखिन्छ प्रायःमा। तर दृष्टि, जसले सारा संसार हेर्ने ढोका खोल्दछ त्यसको संरक्षणप्रति भने बेवास्ता गरिन्छ। अझ गम्भीर कुरा के छ भने पाँच वर्षमुनिका नानीहरूको आँखामा हुने क्यान्सर (रेटिनोब्लास्टोमा) जस्ता रोगबारे जनचेतनाको स्तर अत्यन्तै न्यून छ। तिलगंगा आँखा अस्पतालकी डा पूर्णिमा राजकर्णिकार र प्राडा रोहित सैंजुजस्ता वरिष्ठ विशेषज्ञहरूले बारम्बार चेतावनी दिँदै आएका छन् पाँच वर्षमुनिका शिशुहरूमा आँखाको क्यान्सर देखा पर्न सक्छ भनेर। एक महिनाको शिशुबाटै सुरु हुने यो रोग सुरुआती चरणमै पत्ता लगाउन सके उपचार सम्भव छ, ज्यान बचाउन सकिन्छ, दृष्टि जोगाउन सकिन्छ। तर, ढिलाइ गरेमा आँखामात्र होइन, ज्यानै गुम्ने जोखिम रहन्छ। कसैको आँखामा राति टल्किने सेतो नानी देखियो भने भाग्यमानी भइयो भन्ने अन्धविश्वास अझै छ समाजमा। केहीले चोट लागेछ भनेर सामान्य ठान्छन्। रोग गम्भीर बनिसकेपछि मात्र अस्पताल धाउँछन्। यो असाध्यै ठूलो लापरबाही हो। वीरगन्जका एक अभिभावकको उदाहरण नै पर्याप्त छ एक वर्षसम्म टल्किएको आँखालाई बेवास्ता गर्दा बालकको आँखै गुम्यो। बालबालिकाको आँखाका सन्दर्भमा अभिभावक यथाशीघ्र सावधान हुन जरुरी छ। आँखाको नानीमा सेतो टीका देखिनु, आँखाको टेढोपन, रातो हुनु वा दृष्टि क्षीण हुँदै जानुजस्ता लक्षण देखिए तत्काल विशेषज्ञ चिकित्सककहाँ जँचाउनु अत्यावश्यक हुन्छ। आँखा नदेख्ने भएपछि वा शरीरमा फैलिएर ज्यान नै गुमेपछि मात्र उपचार खोज्नुको त कुनै अर्थ रहँदैन। त्यसैले यस गम्भीर विषयमा सरकारले अब कडा कदम चाल्नुपर्छ। स्वास्थ्य तथा जनसंख्या मन्त्रालयले १४ वर्षमुनिका बालबालिकालाई क्यान्सर उपचार निःशुल्क गरिरहेको कुरा सकारात्मक हो। तर त्यति मात्र पर्याप्त छैन। सरकारले अब गाउँगाउँमा आँखा स्क्रिनिङ अभियान सञ्चालन गर्नु आवश्यक छ। विशेषगरी बालबालिका बढी भएको विद्यालय, बाल विकास केन्द्र, सामुदायिक स्वास्थ्य इकाइहरूमा यसलाई अभियानका रूपमा लैजानुपर्छ। ग्रामीण क्षेत्रहरूमा स्वास्थ्य संस्थाको पहुँचका साथै जनचेतनाको कमि हुन्छ। त्यसको समाधानमा प्रदेश तथा स्थानीय सरकारहरू बढी सक्रिय हुन आवश्यक छ। मध्य तराईका जिल्लाहरू सर्लाही, सिरहा, महोत्तरी लगायत क्षेत्रमा यो रोग बढी देखिएको तथ्यांकबाट त्यहाँ विशेष प्राथमिकता दिनुपर्ने देखिन्छ। त्यसैले पनि अभिभावक र स्वास्थ्यकर्मीलाई तालिम एवं सचेतनामूलक कार्यक्रम सञ्चालन गरेर जनचेतना फैलाउनु जरुरी छ। ओपन आइज नेपाल जस्ता संस्थाले गरिब र पीडित अभिभावकलाई निःशुल्क उपचार तथा कृत्रिम आँखा उपलब्ध गराइरहेका छन्। यसले उपचारको पहुँच नपुगेका वर्गका लागि ठूलो राहत दिएको छ। यस्ता संस्थाको काममा सरकार, स्थानीय तह र दातृ निकायले थप हातेमालो गर्नुपर्छ। आम नागरिक समुदाय स्वास्थ्य सचेतनामा हातेमालो गर्दै अघि बढ्नुपर्छ। शारीरिक रूपमा स्वस्थ तर दृष्टिविहीन भविष्य बनाउने खतरा बोकेको रेटिनोब्लास्टोमा कुनै सानो विषय होइन। यदि अभिभावक सजग भए, समाज सचेत बन्छ। अनि, सरकार सक्रिय भयो भने यो रोग समयमै पत्ता लगाएर पूर्णरूपमा निको पार्न सकिन्छ। आजका सन्तान भोलिका कर्णधार हुन्। उनीहरूको दृष्टि सुरक्षित राख्न हामी सबैले भूमिका खेल्नुपर्छ। अभिभावकले सन्तानका आँखामा गम्भीर दृष्टि दिनुपर्छ भने सरकारले पनि सचेतना र उपचारमा विशेष ध्यान देओस् र भविष्य बचाओस्। यो पनि पढ्नुहोस समयमै आँखा जाँचौं, आँखा क्यान्सरको निःशुल्क उपचार गरौं !"
रुसमा रेलमाथि पुल भत्किँदा सात जनाको मृत्यु,काठमाडौं : रुसमा युक्रेनी सीमा नजिकै राजमार्गको पुल भत्किँदा रेलमा खस्दा कम्तीमा सात जनाको मृत्यु भएको आपत्कालीन सेवाले जनाएको छ। दुर्घटना ब्रायन्स्क भन्ने क्षेत्रमा भएको हो। दुर्घटनामा कम्तीमा ३२ जना घाइते भएका छन्।रुसको आपत्कालीन मन्त्रालयले उद्धारकर्मीहरूले अझै पनि रेलभित्र फसेका मानिसको खोज्ने प्रयास गरिरहेको बताएको छ। रूसी रेलवेले टेलिग्राममा एक विज्ञप्तिमा यातायात प्रणालीमा अवैध हस्तक्षेपका कारण पुल भत्किएको आरोप लगाएको छ। स्थानीय गभर्नरले एक बच्चासहित दुई जना गम्भीर घाइते भएको र सबै घाइतेलाई अस्पताल पठाइएको बताए। मस्कोको अन्तरक्षेत्रीय यातायात अभियोजन कार्यालयले घटनाको अनुसन्धान सुरु गरिएको बताएको छ। अधिकारीहरूले दुर्घटनाको समयमा रेल गुज्रिरहेको र पुल भत्किँदा यसको इन्जिन र केही कोच पटरीबाट खसेको बताएका छन्।
रातो मच्छिन्द्रनाथको गुठी व्यवस्था,"नेपालको सांस्कृतिक जीवनशैलीमा गुठी एक अनिवार्य संस्था हो, जसले धार्मिक, सामाजिक र आर्थिक क्षेत्रलाई आपसमा गाँस्ने काम गर्छ । विशेषगरी काठमाडौं उपत्यकाका जात्रा र पूजापाठको निरन्तरतामा गुठीको भूमिका अत्यन्तै महत्त्वपूर्ण छ । यसै सन्दर्भमा, रातो मच्छिन्द्रनाथको गुठी व्यवस्था नेपालको सबैभन्दा पुरानो र सशक्त गुठी व्यवस्थामध्ये एक मानिन्छ । यो व्यवस्था केवल देवपूजासँग सम्बन्धित नभई, सम्पूर्ण जात्रा प्रणाली, स्थानीय समुदाय र परम्पराको संरक्षकका रूपमा स्थापित छ । रातो मच्छिन्द्रनाथ (बुङ द्यः) को पूजा काठमाडौं उपत्यकामा लिच्छवि र मल्लकालदेखि नै जारी छ । बुङमती निवासी मच्छिन्द्रनाथलाई वर्षाका देवता (जल र कृषिसम्बन्धी) को रूपमा मानिन्छ । प्राचीन समयमा वर्षा नभएको बेला तान्त्रिक प्रयोग तथा देवीदेवताको आह्वान गरेर ल्याइएको यो देवता बुङमतीदेखि पाटनसम्म पुर्याइने जात्रा परम्पराको रूपमा छ । यस प्रकारले मनाउने मत्स्येन्द्रनाथको जात्राको सुरुआत र नेपाल मण्डलमा पदार्पण कुन रूपमा भएको थियो भन्ने कथनअनुसार मुलुकमा बाह्र वर्षसम्म पानी नपरी सुक्खा भई दुभिक्ष वा अनिकाल भएका कारण लिच्छविकालका भक्तपुरका राजा नरेन्द्रदेव काठमाडौंका तान्त्रिक वज्राचार्य गुरु बन्धुदत्त र पाटनका किसान रथचक्रले करुणामयलाई आसामको कामरूपा कामख्याबाट ल्याएका हुन् भन्ने भनाइ छ । यिनीहरूले आपसमा सरसल्लाह गरी श्री सूर्य दक्षिणायण गरी बाह्र पक्ष अर्थात् ६ महिना बुङमतीमा राखेर श्री सूर्य उत्तरायणभरि बाह्र पक्ष अर्थात् पछिको ६ महिनामात्र पाटनमा राख्ने निधो गरे । पाटनबाट दक्षिणायण उक्त ठाउँ बुङमती रहेको र सो ठाउँबाट उत्तरायण पाटन क्षेत्र रहेका कारण ६ महिना पाटनमा र ६ महिना बुङमतीमा श्री करुणामय रातो मत्स्येन्द्रनाथको बासस्थान रहने प्रचलन अद्यापि छ । तर जयदेव द्वितीयको संवत् १५७ को पशुपतिको अभिलेखमा तिनलाई कामरूप विजय गर्ने भन्ने कुरा वर्णित छ । जसबाट जयदेव द्वितीयले कामरूपबाट ल्याएका थिए भन्ने कुरा पनि सत्यताको नजिक देखिन्छ । सम्भवतः विसं १६७८ मा धार्मिक राजा श्री सिद्धिनरसिंह मल्लले नै ज्योतिषीबाट साइत हेराई उत्तरायण र दक्षिणायण स्पष्ट जनाउन ६६ महिना पाटन र बुङमतीमा राख्ने चलन चलाएको भन्ने भनाइ छ । रातो मत्स्येन्द्रनाथको स्थानान्तरण गरिएको प्रमाणस्वरूप मार्गशीर्ष योमहीः पुन्ही र पाटनको मंगलबजारमा गाइने मेघः मल्हार राग र श्री करुणामय वुंगद्यबाट बुझ्न सकिन्छ । मत्स्येन्द्रनाथ बुङमतीबाट पाटनमा ल्याइँदा चौधौं शताब्दीमा बनाइएको मच्छिन्द्रबहाल (तःबहाल)को मन्दिरमा राखिन्छ र पाटनबाट बुङमती लैजाँदा सहरबाट अलि पर रहेको जंगलमा अवस्थित चौधौं शताब्दीतिरै बनाइएको शिखर शैलीको मन्दिरमा राखिन्छ । यस जात्रालाई व्यवस्थित र निरन्तर रूपमा सञ्चान गर्न गुठी व्यवस्थाको विकास भएको पाइन्छ । मत्स्येन्द्रनाथ जात्रा नेपालको धेरै गुठी जग्गा भएको जात्रा हो । गोपाल राजवंशावलीमा सम्बत् ५०७ वैशाख शुदी ४ श्री जयस्थितिराज मल्लदेव ठाकुरस त्रियपुत्र सहन वुगय यात्रा विज्याङ दिन १४ भनी वर्णन गरेबाट १४औं शताब्दीका प्रख्यात राजा जयस्थिति मल्लले शरद ऋतुमा गरिने मत्स्येन्द्रनाथ जात्रालाई वसन्त ऋतुमा सञ्चालन गरिने परम्परा चलाएको अनुमान हुन्छ । त्यस्तै, गुठीको औपचारिक संरचना मल्लकालमै स्थापित भएको उल्लेख पाइन्छ । राजा सिद्धिनरसिंह मल्लका पालामा मच्छिन्द्रनाथ जात्राको व्यवस्थापनका लागि गुठीको पुनर्संरचना गरिएको ऐतिहासिक दस्तावेजहरूमा पाइन्छ । रातो मच्छिन्द्रनाथको गुठी व्यवस्था केवल धार्मिक संस्थाको परिचायक नभई, एउटा सामाजिकसांस्कृतिक संस्थानको रूपमा रहेको छ। गुठीले परम्परा, संस्कार र सहकार्यको अद्भुत नमुना प्रस्तुत गरेको छ। गुठीको संरचना र भूमिकाहरूमा गुठीयार (गुठी सदस्य) हरूको भूमिका महत्त्वपूर्ण हुन्छ । गुठी सदस्यहरू प्रायः बुङमती, पाटन र टःबहाल क्षेत्रका नेवार समुदायका छन् । उनीहरूको काम देवपूजा, जात्रा व्यवस्थापन, रथ निर्माण, सामग्री संकलन, देवता उठाउनेबसाल्ने आदि हुने गर्छ । यी सदस्यहरू पुख्यौली रूपमा चयन गरिन्छन् र गुठीले तोकेको धर्म, कर्म र नियमअनुसार काम गर्ने गर्छन् । थकाली, नकर्मी र पुजारीहरूको मच्छिन्द्रनाथको जात्रामा विशेष भूमिका हुने गर्छ । यस जात्राको गुठी व्यवस्थामा थकालीहरू व्यवस्थापक, नकर्मीहरू रथ निर्माणकर्ता तथा पुजारीहरू पूजाका लागि नियुक्त हुने गर्छन् । यिनीहरूले जात्राको अवसरमा आफ्नो भूमिकाअनुसारकोे काम सफलतापूर्वक निभाउँछन् । यिनीहरूले गुठीबाट तलब पनि प्राप्त गर्छन् । यस मच्छिन्द्रनाथ जात्राको रथयात्राको सञ्चालन पाटनको रथयात्रा र थ्वः (थरः थने) जात्राहरूको सञ्चालन पूर्णरूपमा गुठीले गर्छ । हरेक वर्ष रथ निर्माण, बाटो व्यवस्थापन, जात्राका दौरान उत्पन्न हुने विवाद समाधान, सुरक्षाको समन्वय, श्रद्धालुहरूको व्यवस्थापन आदिमा गुठी सक्रिय हुने गर्छ । रातो मच्छिन्द्रनाथका बुङमती गुठी र पाटन गुठी गरेर दुई प्रमुख गुठीका संरचना छन् । बुङमती गुठी जहाँ देवताको मूल निवास मानिन्छ भने पाटन गुठी जहाँ देवता चार वर्षमा एक पटक पठाइन्छ । यी दुई गुठीहरूले आपसमा सहकार्य गरेर जात्रालाई सञ्चालन गर्छन् । देवता बुङमतीमा वर्ष दिन रहन्छ, त्यसपछि पुनः पाटन ल्याइन्छ । नेपालको गुठी संस्था ऐतिहासिक रूपमा स्थानीय समुदायद्वारा सञ्चालन हुँदै आए पनि २०१६ सालमा गुठी ऐन लागू भएपछि गुठी व्यवस्थामा केही केन्द्रीयकरण देखिएको छ । हाल गुठी संस्थानअन्तर्गतका गुठीहरू सरकारद्वारा नियन्त्रित छन् । तर रातो मच्छिन्द्रनाथको गुठी भने अर्धस्वायत्त रूपमा स्थानीय गुठियारहरूको परम्परागत संरचनामार्फत सञ्चालन भइरहेको पाइन्छ । रातो मच्छिन्द्रनाथको गुठीको सामाजिक र सांस्कृतिक महŒव धेरै नै ठूलो देखिन्छ । यो जात्राको गुठी न केवल पूजापाठमा सीमित छ, यसले समुदायबीचको सामाजिक सम्बन्ध, सहकार्य, जातीय समन्वय र परम्परा हस्तान्तरणमा ठूलो योगदान पुर्याएको छ । विभिन्न जातजाति कुम्हाल, नकर्मी, ज्यापू, पुजारी, सुनार, थकाली आदि एकसाथ काम गर्ने संरचना नै गुठीको बलियो पक्ष हो भन्न सकिन्छ । गुठी व्यवस्थाको महŒव यस्ता जात्रापर्व पूजाहरूको अस्तित्वसँग जोडिएको छ । तर पनि आजको सन्दर्भमा गुठीहरूको अस्तित्व चुनौतीपूर्ण बनेको छ । आधुनिक विकास, भूमिसम्बन्धी विवाद, सरकारी हस्तक्षेप, तथा नयाँ पुस्ताको सहभागिता कमीले गर्दा परम्परागत गुठी व्यवस्थामा असर परेको देखिन्छ । तथापि, मच्छिन्द्रनाथको गुठी अझै पनि आफ्नो शक्ति र परम्परागत स्वरूपमा कायम छ, जुन यस संस्थाको सामूहिक भावना र सांस्कृतिक चेतनाको प्रतिफल हो । अन्तमा, रातो मच्छिन्द्रनाथको गुठी व्यवस्था केवल धार्मिक संस्थाको परिचायक नभई, एउटा सामाजिकसांस्कृतिक संस्थानको रूपमा रहेको छ । गुठीले परम्परा, संस्कार र सहकार्यको अद्भुत नमुना प्रस्तुत गरेको छ । आधुनिक परिवेशमा यसको संरक्षण र सुधार अत्यावश्यक देखिन्छ, ताकि भोलिको पुस्ताले पनि आफ्नो सांस्कृतिक पहिचान यथावत् राख्न सकोस् ।"
आज सिथि नखः पर्व नेवार समुदायमा मनाउँदै (फोटोफिचर),"भक्तपुर : नेवार समुदायले आज सिथि नखः पर्व मनाउँदैछन। जेष्ठ शुक्ल पक्ष षष्ठीअर्थात् कुमार षष्ठीका दिन मनाउने यस पर्वलाई नेवार समुदायले वर्षा अघिको अन्तिम चाडको रुपमा समेत मनाउने गर्छन्। भगवान कुमारको जन्म दिनसमेत भएकाले यस दिन कुमारको पूजा गरी विशेष प्रकारको पकवान बारा खाने चलन रहेको छ। यस दिन विशेषगरी बारावो (दालबाट बनेको नेवारी परिकार) र चातमारी (चामलको पिठोबाट बनेको नेवारी परिकार)खाइन्छ। सिथि नखःको दिन नेवार समुदाय मुहान, कुवा, इनार, पोखरी, धारालगायतका पानीको स्रोत सरसफाइ गर्दछन्। हिँउदमा पुरिएको, थुनिएको र सुकेको मूललाई वर्षात्को पानीले फुटाउने भएकाले पनि सिथि नखःको दिन पानीको मूलको सफाइ गर्ने गरेको स्थानीयले बताएका छन्। सिथि नखःले मनसुन सुरू हुन लागेको संकेत गर्छ। सिथि नखःपछि खेतमा धान रोप्ने काम सुरू हुन्छ। यसको अवसरमा टोलटोलमा स्थानीयवासीले इनार, मन्दिर परिसर र दातत्रेमा मूर्ति सरसफाई गरेका छन् । तस्बिर : अभिषेक महर्जन"
बाढीले क्षतिग्रस्त मध्यपहाडी लोकमार्ग पुनर्निर्माण सुरु,"सिन्धुली : गत असोज ११ र १२ गते सुनकोसी नदीमा आएको बढीपहिरोबाट क्षतिग्रस्त मध्यपहाडी लोकमार्गको खुर्कोटघुर्मी खण्ड सडकको पुनर्निर्माण सुरु गरिएको छ। खुर्कोटघुर्मी खण्डका विभिन्न स्थानमा मध्यपहाडी सडक आयोजनाले सडक पुनर्निर्माण सुरु गरेको हो। आगामी वर्षअघिनै निर्माण सम्पन्न गर्नेगरी सहयोगी कन्ट्रक्सन प्रालिसँग सम्झौता गरी सडक पुनर्निर्माण सुरु गरिएको आयोजनाले जनाएको छ। आयोजना कार्यालय सित्खा रामेछापका डिभिजन इन्जिनियर विदुर पौडेलका अनुसार आगामी वर्षमा पनि सडक अवरुद्ध नहुने गरी निर्माण कार्यलाई अघि बढाएको छ। लोकमार्गको कतिपय स्थानमा बाढीले बेस नै नरहने गरी बगाएपछि सुनकोशी नदीलाई तर्काएर अस्थायी डाइभर्सन बनाएर यातायातका साधन सञ्चालन गरिँदै आएको छ। गोलन्जोर गाउँपालिकाका उपाध्यक्ष ज्वाला प्रसाद न्यौपानेका अनुसार बाढीपहिरोले गाउँपालिका अन्तर्गत बलेनी र मुर्किबेसी क्षेत्रमा सबैभन्दा बढी क्षति पुर्याएकाे छ। लोकमार्गको कतिपय स्थानमा अझै पनि सुख्खा पहिरो खस्ने गरेको छ। सडकमाथिबाट पहिरो खस्ने र सडक तलबाट नदीले कटान गर्ने गर्दा सामान्य वर्षामा समेत पटकपटक सडक अवरुद्ध हुने गरेको छ। जिल्ला प्रशासन र स्थानीय सरकारले पहिरो पन्छाएर तत्काल एकतर्फी यातायात सञ्चालनमा ल्याउँदै गरेको छ। तर ती स्थानमा बर्खाको समयमा सञ्चालनमा ल्याउन नसक्ने भएपछि आयोजनाले पहिलो चरणमा झण्डै दश करोड रुपैयाँको लागतमा पुनर्निर्माण थालेको हो। मध्यपहाडी लोकमार्ग अन्तर्गत खुर्कोटघुर्मी सडक सिन्धुली तथा रामेछापको पूर्वी भागसहित खोटाङ, ओखलढुङ्गा, सोलुखुम्बु, भोजपुरलाई राजधानीसँग जोड्ने सबैभन्दा छोटो दुरीको सडक हो।"
"बजेटमा टेक एन्ड पे, निजी ऊर्जा प्रबर्द्धक असन्तुष्ट","काठमाडौं : आगामी आर्थिक वर्षको बजेटले १७ हजार मेगावाटका आरओआर (नदी प्रवाहमा आधारित) आयोजनाको निर्माणको बाटो बन्द गरेको छ । बिहीबार संसद्मा प्रस्तुत भएको बजेटमा आरओआर आयोजनाहरूको विद्युत् खरिदबिक्री सम्झौता (पीपीए) टेक एन्ड पे (किन अनि तिर) मा गर्ने उल्लेख छ । यसअघि आरओआरको पीपीए टेक अर पे (किन वा नकिन तर तिर) मा हुँदै आएको थियो । बजेटको पछिल्लो नीतिसँगै निजी ऊर्जा प्रबर्द्धकले आरओआरमा अहिलेसम्म गरेको लगानी व्यर्थ हुने सम्भावना बढेको स्वतन्त्र ऊर्जा उत्पादकहरूको संस्था नेपाल (इप्पान) का अध्यक्ष गणेश कार्कीले बताए । टेक एन्ड पेमा बैंकले लगानी नगर्ने भन्दै सरकारले निजी प्रबर्द्धकले अघि बढाएको आरओआर आयोजना बन्दको संघारमा पुगेको बताए । इप्पानको तथ्यांकअनुसार विद्युत् विकास विभागबाट आरओआरको लाइसेन्स लिएर काम गरिरहेका १७ हजार ११७ मेगावाट आयोजना छन्, जसमा हालसम्मको लगानी करिब ६६ अर्ब रुपैयाँ छ । यी आयोजना पीपीएको पर्खाइमा छन् । पीपीए भई वित्तीय व्यवस्थापनपछि यी आयोजनाको लगानी करिब ३४ खर्ब पुग्ने इप्पान बताउँछ । निर्माणमा गएका तर पीपीए नभएका करिब २०७८ मेगावाट, निर्माणको आवदेन दिएका ६ हजार ४३६ मेगावाट, सर्भे अनुमति पाएका ५ हजार ७९ मेगावाट र सर्भेका लागि आवदेन दिएका ३ हजार ५२१ मेगावाट गरी १७ हजार ११७ मेगावाट आरओआर आयोजना छन् । सरकारले २८ हजार ५ सय मेगावाट बनाउने भनि ऊर्जा विकास मार्गचित्र २०८१ ल्याएको छ । भारतसँग १५ हजार निर्यात गर्ने, १३ हजार ५ सय मेगावाट आन्तरिक खपत गर्ने भनेको छ । यो मर्गचित्रलाई प्रतिबिम्बित हुने गरी बजेट आउँछ भन्ने आसमा रहेका निजी प्रबर्द्धक बजेट पनि निराश भएका छन् । बजेटले वन, प्रसारणलाइन, जलाशययुक्त आयोजना विकास, ऊर्जा सम्मि श्रणमा निजी क्षेत्रलाई स्थान दिएको तर, आयोजना बनाउन नै नसक्ने भएपछि अन्य सुविधा दिएर फाइदा नहुने अध्यक्ष कार्की बताउँछन् । अब जलविद्युत्मा निजी प्रबर्द्धकको लगानी जिरो हुन सक्ने स्थिति आयो । राज्यले कि पहिला नै अनुमति दिन हुँदैन । अहिले आएर टेक एन्ड पे भनेर हुँदैन । विद्युत् विकास विभागले अहिले पनि अनुमतिपत्र बाँढेको बाँढ्यै छ । प्रबर्द्धकलाई घर न घाटको अवस्थामा पार्ने काम भयो, अध्यक्ष कार्कीले भने । निजी प्रबर्द्धकसँग ऊर्जा खरिद गर्दै आएको प्राधिकरणको आन्तरिक वित्तीय हितका लागि टेक एन्ड पे नै हुनुपर्ने प्राधिकरण स्रोत बताउँछ । बिजुली लिए पनि नलिए पनि निजी प्रबर्द्धकलाई पैसा तिर्नुपर्ने प्रावधान टेक अर पेले प्राधिकरणलाई वित्तीय भार बढाएको र टाट पल्टिने अवस्थामा पुर्याउन सक्ने बताइएको छ । निजी प्रबर्द्धकका आरओआर आयोजनाका उत्पादन हरेक वर्ष बढिरहेको, वर्षामा विद्युत्को आन्तरिक मागभन्दा उत्पादन बढी, भारतसँग वर्षामा बढी भएको सबै विद्युत् बिक्रीको सुनिश्चितता नभएको जस्ता कारणले प्राधिकरणले टेक अर पेमा अब बिजुली किन्न नसक्ने स्रोत बताउँछ । टेक एन्ड पेलाई हरेक वर्षको बजेटले भन्दा पनि दीर्घकालीन रूपमा व्यवस्था गरिनुपर्ने बताइएको छ । टेक एन्ड पेको विरुद्धमा इप्पान संघर्षमा उत्रिने टेक एन्ड पे मात्र पीपीए गर्छु भनेर सरकारले बजेटमार्फत घोषणा गर्नु नेपाल सरकारको निजी क्षेत्रप्रतिको घोरविरोधी कदमको भएको इप्पानले जनाएको छ । शुक्रबार विज्ञप्ति निकाल्दै इप्पानले बजेटले निजी क्षेत्रलाई विद्युत् व्यापारको ढोका खोल्ने घोषणा मात्र गरेको भए पनि बजार खोजेर आफंै पीपीए गर्ने अवस्थामा पुग्ने अवस्था हुने भन्दै अधिकांश आरओआर आयोजना निर्माणमा सक्रिय रहिरहेको निजी क्षेत्रलाई हतोत्साहित गराउने बजेट ल्याएको उल्लेख छ । यसबाट निजी क्षेत्रका प्रबर्द्धकहरूले सरकारबाट अपमानित हुनु परेको महसुस गरेका छन् । इप्पानले निजी क्षेत्रविरोधी र ऊर्जा क्षेत्रमा निजी क्षेत्रलाई समाप्त पार्ने गरी आएको टेक एन्ड पेको प्रावधान तुरुन्तै संशोधन गरी पहिलादेखि नै विद्युत् प्राधिकरणले गर्दै आएको टेक अर पेमै पीपीए गर्ने वातावरण निर्माणका लागि जोडदार माग गरेको छ । यसो नभए निजी क्षेत्र यसको विरुद्ध कडाभन्दा कडा संघर्षमा उत्रने बताइएको छ । नेपालको विद्युत् उत्पादन क्षमता ३६०० मेगावाट पुग्दा निजी क्षेत्रको हिस्सा ८० प्रतिशतभन्दा बढी छ । अहिले निजी क्षेत्रले विद्युत् विकास विभागबाट निर्माण र सर्वेक्षणसहित यसका लागि आवेदन दिएर विद्युत् खरिद सम्झौता (पीपीए) गर्नुपर्ने रन अफ रिभर (आरओआर) आयोजनाको क्षमता मात्र १७११७ मेगावाट छ । जसमध्ये नेपाल विद्युत् प्राधिकरण अथवा सरकारले अघि बढाएका आयोजनाको क्षमता १९० मेगावाट मात्र छ । नेपाल सरकारले बजेटमा ल्याएको टेक एन्ड पे मा मात्र पीपीए गर्ने व्यवस्था ऊर्जा विकास मार्गचित्र, २०८१ को विरुद्ध मात्र नभई राष्ट्रिय योजना आयोगको १६ आंै पञ्चवर्षीय योजनाको लक्ष्य हासिल गर्नका लागि समेत ठूलो बाधक रहेको इप्पानको ठहर छ । बजेटको यो घोषणा विद्युत् ऐन, २०४९, जलविद्युत् नीति २०५८, जलस्रोत नीति र ऐनविरुद्ध भएको भनिएको छ । हालसम्म १५ खर्बभन्दा बढी लगानी गरिसकेको ३० खर्बभन्दा बढी लगानी गर्नका लागि तम्सिएको निजी क्षेत्रलाई यस्तो घोषणाले पूर्ण निराशावादी बनाएको उल्लेख छ ।"
पीएसजीलाई च्याम्पियन्स लिग,"म्युनिख : फ्रेन्च क्लब पेरिस सेन्ट (जर्मेनपीएसजी) ले यूईएफए च्याम्पियन्स लिग फुटबलको उपाधि जितेको छ । शनिबार राति जर्मनीको एलियान्ज एरिनामा भएको फाइनलमा इटालियन क्लब इन्टर मिलानलाई ५० गोलले हराउँदै पीएसजीले पहिलो पटक च्याम्पियन्स लिगको ट्रफी उचालेको हो । फ्रान्सको लिग वान च्याम्पियन टोली पीएसजीलाई सानदार जित दिलाउन डिसायर डुवेले दुई गोल गर्दा अचरफ हाकिमी, ख्मिचा क्भाराटस्खेलिया, सेनी मायुलुले एकएक गोल गरे । खेलको १२औं मिनेटमा अचरफ हाकिमीले गोल गर्दै पीएसजीलाई सुरुवाती अग्रता दिलाएका थिए । उनले डिसायर डुवेको पासलाई सदुपायोग गरेका थिए । लगातार विपक्षी पोस्ट्मा आक्रमण बनेको पीएसजीले २०औं मिनेटमा अग्रता दोब्बर पारेको थियो डिसायर डुवेले गोल गर्दै पीएसजीलाई उत्कृष्ट सुरुवात दिलाएका थिए । पहिलो हाफमा २० को अग्रता बनाएको पीएसजीले दोस्रो हाफमा थप तीन गोल गरेको थियो । ६३औं मिनेटमा डिसायर डुवेले गोल गर्दै पीएसजीलाई ३० को अग्रता दिलाएका थिए । डिसायर डुवे च्याम्पियन्स लिगको फाइनलमा गोल गर्दै सबैभन्दा युवा खेलाडी बनेका छन् । उनले १९ वर्ष तीन सय ६२ दिनको उमेरमा च्याम्पियन्स लिगको फाइनलमा गोल गरेका थिए । यसअघि सन् १९९५ मा आयक्सका प्याट्रिक क्लाइभर्ट र सन् २००४ मा एफसी पोर्टोका कार्लोस अल्बेर्टोले सबैभन्दा कम उमेरमा च्याम्पियन्स लिगको फाइनलमा गोल गरेका थिए । एकपक्षीय खेलको ७३औं मिनेटमा , ख्मिचा क्भाराटस्खेलियाले गोल गर्दै पीएसजीलाई ४० को अग्रता दिलाएका थिए । उनले ओस्मान डेम्बेलेको पासमा काउन्टर अट्याकमा गोल गरेका थिए । त्यसपछि ८६औं मिनेटमा सेनी मायुलुले गोल गर्दै पीएसजीलाई सानदार जित दिलाएका थिए । लुइस एनरिक दुई फरक क्लबबाट च्याम्पियन्स लिगको उपाधि जित्ने छैटौं प्रशिक्षक बनेका छन् । उनले यसअघि स्पेनिस क्लब बार्सिलोनालाई च्याम्पियन्स लिगको उपाधि दिलाएका थिए । उनी कार्लो एन्सेलेट्टी, पेप ग्वार्डिओला र जोसे मोरिन्होजस्ता सफल प्रशिक्षकहरूको पंक्तिमा पुगेका छन्।पीएसजीले इङ्लिस प्रिमियर लिग क्लबको तगारो पन्छाउँदै उपाधि यात्रा तय गरेको थियो । पीएसजीले म्यानचेस्टर सिटी, लिभरपुल, एस्टन भिल्ला र आर्सनललाई हराउँदै फाइनल यात्रा तय गरेको थियो । पीएसजीले यसअघिको सन् २०२० मा च्याम्पियन लिगको फाइनल खेलेको थियो । त्यसबेला पीएसजी बायर्न म्युनिखसँग १० गोलले पराजित भएको थियो ।"
"बोझोले ढाक्यो पार्वतीकुण्ड, सफाइ सुरु","रसुवा : आमाछोदिङमो गाउँपालिका३ गत्लाङ गाउँमाथि अवस्थित पार्वती कुण्डमा बोझो नामक जडिबुटीले ढाकिएर अस्तित्व नै समाप्त हुन लागेकोले सफाइ थालिएको छ। स्थानीय सामुदायिक वनका उपभोक्ता तथा पार्वतीकुण्ड व्यवस्थापन समितिले डिभिजन वन कार्यालयको सहयोगमा परम्परागत पाठपूजा गरी कुण्डको सरसफाइ सुरुवात गरेको स्थानीय दुकर लामाले बताए। कुण्डको वरिपरि फैलिएको बोझो नामक जडिबुटीलाई हटाएर कुण्डको सफाइ थालिएको डिभिजन वन कार्यालयले जनाएको छ। यस कुण्डमा १०८ वटा धारा निर्माण गरिएको छ। यहाँ जनै पूर्णिमामा पाठपूजा गर्ने र नुहाउनेहरूको ठूलो भीड लाग्छ। २ हजार ६ सय मिटरको उचाइमा रहेको यो कुण्डको संरक्षण र कुण्ड वरिपरि बनाइएका संरचनाहरूले यस क्षेत्रमा आउने आन्तरिक तथा बाह्य पर्यटकहरूको समेत आकर्षण बढ्दै जान थालेको स्थानीय गतलाङ गेष्ट हाउसका सञ्चालक फुर्पुसिँगी तामाङले बताए। बोझोले ढाक्न थालेपछि बर्सेनि बोझो हटाएर सफा गर्नुपर्ने तामाङले बताए। धार्मिक तथा पर्यटकीय महत्व बोकेको कुण्डको संरक्षणलाई धार्मिक महत्व दिँदैे पार्वतीकुण्डमा विभिन्न अवसरमा श्रद्धालुको भीड लाग्ने गर्छ। यस क्षेत्र पछिल्लो समय वनभोजका लागि समेत रोजाइमा पर्न थालेको छ। पाल्दोपिक, गणेश र साङजेन हिमाल तथा समथर घाँसेमैदान सोमदाङ उपत्यका एवं धार्मिकस्थल जागेश्वर कुण्ड जस्ता क्षेत्रहरूमा यहाँबाट पदयात्रा गर्न सकिने भएकाले यसको संरक्षणमा स्थानीय जुटेका हुन्। डिभिजन वन कार्यालयका डिभिजनल वन अधिकृत शम्भु तामाङले एक कार्यक्रमबीच स्थानीय चलनअनुसार पूजापाठ गरेर प्रसिद्ध धार्मिक स्थल पार्वती कुण्डको सरसफाइ गर्ने कार्यको शुभारम्भ भएको हो। सरसफाइ कार्यमा कुण्डमा रहेको बोझो हटाउने, भरिएर रहेका माटो बालुवा हटाउने र वरपर झाडी सरसफाइ गर्ने जस्ता कार्य गरिने सब डिभिजन वन कार्यालय थाम्बुचेतका रेञ्जर सन्तोष तिम्सिनाले बताए। सरसफाइ कार्यमा बोङजोमाने सामुदायिक वन उपभोक्ता समूह, ज्यार्सा गोठेन सामुदायिक वन उपभोक्ता समूह, आमाछोदिङ्मो३ का वडाध्यक्ष सुरेन्द्र तामाङ सहभागी थिए। तामाङ सम्पदा मार्गमा पर्ने पार्वती कुण्डलाई पर्यटकको आकर्षणको केन्द्रका रूपमा विकास गर्न थालिएको छ। कुण्डभित्र रहेको बोझोको कारण कुण्डको आकार घटेको र त्यहाँँ रहेको मन्दिरसमेत जीर्ण भएपछि स्थानीयले सरसफाइ थालेका हुन्।"
अमेरिकाले इरानलाई पठायो आणविक सम्झौताको प्रस्ताव,"काठमाडौं : अमेरिकाले इरानलाई आणविक सम्झौताको प्रस्ताव पठाएको ह्वाइट हाउसले शनिबार पुष्टि गरेको छ। इरानका विदेशमन्त्री अब्बास अराघचीले ओमानका विदेशमन्त्री बद्र बिन हम्माद अलबुसैदीले तेहरानमा भएको भेटघाटमा अमेरिकी प्रस्तावका केही महत्त्वपूर्ण बुँदाबारे जानकारी गराएको बताए। यो प्रस्ताव संयुक्त राष्ट्रसंघको आणविक एजेन्सीले आफ्नो प्रतिवेदनमा इरानले आणविक हतियार बनाउन प्रयोग गरिने युरेनियमलाई बढी मात्रामा समृद्ध बनाउन थालेको भनेको समयमा आएको छ। ह्वाइट हाउसकी प्रवक्ता क्यारोलिन लेभिटले सम्झौता स्वीकार गर्नु इरानको हितमा हुने बताइन्। उनले भनिन्,राष्ट्रपति ट्रम्पले स्पष्ट रूपमा भनेका छन् कि इरानलाई कहिल्यै पनि आणविक बम बनाउन दिइने छैन। लेभिटले अमेरिकी राष्ट्रपति ट्रम्पका मध्यपूर्वका विशेष दूत स्टिभ विटकफले तयार पारेको प्रस्ताव राम्रोसँग तयार र स्वीकार्य भएको पनि बताइन्। इरानका विदेशमन्त्री अब्बास अराघचीले सामाजिक सञ्जाल प्लेटफर्म एक्समा आफ्नो देशको सिद्धान्त, जनताको हित र अधिकारलाई ध्यानमा राखेर यो प्रस्तावको जवाफ दिने लेखेका छन्। हाल यस सम्झौताको बारेमा थप जानकारी सार्वजनिक गरिएको छैन।"
डब्लुएफपीले भन्यो गाजामा भोका मानिसले राहत सामग्री बोकेका ट्रकलाई घेरे,"काठमाडौं : विश्व खाद्य कार्यक्रमले गाजाका मानिसले राहत सामग्री बोकेका ट्रकलाई घेरेर खाद्यान्न लगेको बताएको छ। मानवीय सहायता संस्था (डब्लुएफपी)ले शुक्रबार राति र शनिबार बिहान गाजामा पीठोले भरिएका ७७ ट्रक पठाएको बताएको छ। बाटोमा सबै ट्रकहरू रोकिएका थिए र धेरैजसो खाना आफ्ना परिवारलाई खुवाउन चाहने भोका मानिसहरूले लगेका थिए, डब्लुएफपीले भन्यो। डब्लुएफपीका प्रवक्ता अबीर एतेफाले बीबीसीलाई बताएअनुसार ट्रकहरू गोदामसम्म पुग्न नसक्ने अनुमान गरिएको थियो। त्यसैले बाटोमा भीडभाड भएका मानिसहरूलाई सहायता सामग्री बोक्न अनुमति दिने निर्णय गरिएको छ। इजरायलले गाजामा ११ हप्ताको लागि नाकाबन्दी लगाएको थियो। यो मे १९ मा हटाएको छ। यसका बाबजुद पनि संयुक्त राष्ट्र संघले अहिलेसम्म आएको सहायताले जनताको आवश्यकताको १० प्रतिशत मात्र पूरा गर्ने बताएको छ। डब्लुएफपीले करिब ८० दिनको पूर्ण नाकाबन्दी पछि भोका मानिसले कुनै पनि खाद्यान्न ट्रकलाई जान नदिने जनाएको छ।"
"कांग्रेसलाई सशक्त र नयाँ ढंगले लैजानुपर्छ, अनि जेन्जी पुस्ता आशावादी हुन्छ : अजयबाबु शिवाकोटी","दोलखा : नेपाली कांग्रेसका केन्द्रीय सदस्य अजयबाबु शिवाकोटीले पार्टी अब भावुक स्मृतिमा नभइ उत्तरदायी नेतृत्वमा विश्वासिलो भविष्यको नाम हुनुपर्ने बताएका छन् । दोलखाको चरिकोटमा निर्माण हुने बीपी स्मृति भवनको शिलान्यास कार्यक्रममा सम्बोधन गर्दै नेता शिवाकोटीले कांग्रेसलाई सशक्त र नयाँ ढंगले लैजानुपर्नेमा जोड दिएका हुन् । उनले संगठनमा शक्ति र सेवामा संस्कार हुनुपर्ने भन्दै सबैलाई सम्बोधन गरेर अगाडि बढ्नुको विकल्प कांग्रेससँग नभएको बताए । उनले भने, 'हामी जुन कांग्रेस बनाउने सपना देख्दैछौं त्यो यस्तो हुनुपर्छ: जहाँ जेन्जी पुस्ता आशावादी हुन्छ, जहाँ पुराना पुस्ता गौरबान्वित हुन्छन्, जहाँ कार्यकर्ता सक्रिय महसुस गर्छ र जनता सन्तुष्ट महसुस गर्छ ।' गृह जिल्लामा बन्न लागेको उक्त पार्टी कार्यालयको भवनको सन्दर्भलाई जोडेर नेता शिवाकोटीले भने, 'आज हामीले नयाँ पार्टी कार्यालयको शिलान्यास गरेका छौँ । शिलान्यासपछि बन्ने यो पार्टी कार्यालय केवल ईँटा र सिमेन्टको संरचना होइन, यो दोलखाले बोकेको बलिदान, संगठन र संकल्पको थालनी हो ।' उनले आजको शिलान्यास संगठनको पुनरुत्थान, विचारको पुनर्स्थापना र नेतृत्वको पुनर्निर्माणको शंखघोष भएकोसमेत बताए । उनले कांग्रेसलाई जीवन्त राख्न परिवर्तन आवश्यक रहेको उल्लेख गर्दै अब जेन जी पुस्तालाई सम्बोधन गर्न ढिला गर्न नहुने बताए । उनले भने, 'हिजोका पुस्ता कांग्रेसप्रति भावनात्मक निष्ठा राख्थे । आजका जेन्जी पुस्ता नतिजा र अवसरको खोजीमा छन् । हामीले अब पुराना पुस्ताको भरोसा पुनःस्थापित गर्नुपर्छ र नयाँ पुस्ताको आकर्षण प्राप्त गर्नुपर्छ।' भ्रातृ तथा शुभेच्छुक संस्थाहरु ऊर्जाका स्रोत भएको उल्लेख गर्दै उनले भने, 'नेविसंघ जेन जी पुस्ताको नेतृत्व प्रयोगशाला, महिला संघ लैङ्गिक न्यायको प्रतिनिधि हुन भने तरुण दल, ट्रेड युनियन, प्रेस युनियन जस्ता संस्थाहरू अभियान, नीति र संगठनका संवाहक हुन् । यी संस्थालाई सक्रिय, जवाफदेही र प्रभावकारी बनाउने योजना अगाडि बढाउनु आवश्यक छ ।' नेता शिवाकोटीले कांग्रेसको अबको बाटो संगठन, विचार र संवाद भएको बताउँदै भने, 'अब हामीले विचारमा स्पष्टता,कार्यकर्तासँग नियमित संवाद, नीतिमा नवीनता र जनतासँगको सम्बन्धमा आत्मीयता बढाउनुपर्छ ।' चार करोड लगानीमा बन्ने उक्त भवन दुई वर्षभित्र सक्ने योजना रहेको छ ।"
बचतकर्ताको २५० करोड हिनामिना गरी फरार रहेका कर्णाली डेभलपमेन्ट बैंकका संस्थापक अध्यक्ष पक्राउ,काठमाडौं : कर्णाली डेभलपमेन्ट बैंकका तत्कालीन सञ्चालक तथा प्रमुख कार्यकारी अधिकृत राजेन्द्र वीर राय पक्राउ परेका छन्। नेपाल प्रहरी प्रधान कार्यालयको केन्द्रीय अनुसन्धान ब्युरोले २५० करोड बढी रकम हिनामिना गरी फरार रहेका ६५ वर्षीय रायलाई शनिबार रुपन्देही सिद्धार्थनगर नगरपालिका१ बेलहियाबाट नियन्त्रणमा लिएको हो। केन्द्रीय अनुसन्धान ब्युरोका प्रहरी उपरीक्षक एवम् प्रवक्ता युवराज खड्का अनुसार बैंकमा संकलन भएको बचतकर्ताहरूको २५० करोड भन्दा बढी रकम हिनामिना गरी उनी फरार थिए। उनीविरुद्ध बैंकिङ कसुर तथा सजाय ऐन २०६४ अन्तर्गतको कसूरमा नेपाल राष्ट्र बैंकको समन्वयमा थप अनुसन्धान भइरहेको प्रहरीले जनाएको छ।
स्टिल र आल्मुनियममा ५० प्रतिशत कर वृद्धि गर्ने ट्रम्पको संकेत,"वासिङटन (एजेन्सी) : अमेरिकी राष्ट्रपति डोनाल्ड ट्रम्पले स्टिल र आल्मुनियमको आयातमा आगामी सातादेखि ५० प्रतिशतसम्म कर वृद्धि गर्ने घोषणा गरेका छन्। पेन्सिलभेनियास्थित अमेरिकी स्टिल प्लान्टका कर्मचार तथा श्रमिकलाई सम्बोधन गर्दै उनले भने, हामी यसलाई २५ प्रतिशतबाट ५० प्रतिशत बनाउन गइरहेका छौं। गत वर्षको चुनावमा विजय हासिल गर्न सहयोग पुर्याएको अमेरिकी राज्य पेन्सिलभेनियामा नीलो रङको पहिरनमा भेला भएका कार्यकर्तासामु उनले भने, कोही पनि यसको वरिपरि पुग्नेवाला छैन। त्यसको केही समयपछि राष्ट्रपति ट्रम्पले आफ्नै लगानीको सामाजिक सञ्जाल ट्रुथ सोसलको पोस्टमा लेखेका छन्, बुधबार, जुन ४ देखि लागू हुने गरी नयाँ करसहित एल्युमिनियममा पनि उच्च दर लागू हुनेछ। गत जनवरीमा राष्ट्रपतिका रूसमा पुनः ह्वाइट हाउसमा फर्केपछि ट्रम्पले विश्व व्यापार व्यवस्थालाई झकझक्याउने र वित्तीय बजारलाई तहसनहस पार्ने गरी आफ्ना सहयोगी र प्रतिद्वन्द्वीमाथि व्यापक कर लगाएका छन्। उनले सवारी साधन (अटोमोबाइल्स) जस्ता वस्तुहरूलाई असर गर्ने क्षेत्रविशिष्ट करहरू पनि जारी गरेका छन्। शुक्रबार उनले आफ्नो व्यापार नीतिको बचाउ गर्दै करवृद्धिले अमेरिकी उद्योगको सुरक्षामा सहयोग गरेको तर्क गरेका थिए। उनले भने, आफ्नो पहिलो प्रशासनको समयमा स्टिल र आल्मुनियमजस्ता धातुहरूको आयातमा पनि कर नलगाएको भए यो क्षेत्र अस्तित्वमा हुने थिएन। शुक्रबार ट्रम्पले अमेरिकी स्टिल र जापानको निप्पोन स्टिलबीच योजनाबद्ध साझेदारीको चर्चा गरे पनि यसअघि द्विपक्षीय विरोधको सामना गर्नुपरेको सम्झौताका बारेमा केही नयाँ विवरण प्रस्तुत गरेका थिए। उनले अमेरिकी स्टिल निर्माता कम्पनी र निप्पोन स्टिलबीच हालै घोषणा गरिएको योजनाबद्ध साझेदारीको बावजुद अमेरिकी स्टिललाई अमेरिकाले नियन्त्रण गर्ने बताए। उनले कम्पनीले कुनै पनि कामको लागि बाहिरी जनशक्तिलाई प्रोत्साहन नगर्ने पनि बताए। शुक्रबार अबेर वासिङटन फर्केपछि राष्ट्रपति ट्रम्पले पत्रकारहरूसँग कुरा गर्दै आफूले सम्झौतालाई अनुमोदन गर्न बाँकी रहेको बताएका थिए। मैले निप्पोनसँगको अन्तिम सम्झौतालाई अनुमोदन गर्नुपर्ने छ तर त्यो अन्तिम सम्झौता अहिलेसम्म हात परेको छैन, तर उनीहरूले धेरै ठूलो प्रतिबद्धता जनाएका छन्, उनले भने। गत साता ट्रम्पले अमेरिकी स्टिलको मुख्यालय पिट्सबर्गमा रहने र निप्पोनसँगको सम्झौताले कम्तीमा ७० हजार रोजगारी सिर्जना हुने र अमेरिकी अर्थतन्त्रमा १४ अर्ब डलर थपिने बताएका छन्। पेन्सिलभेनियामा ट्रम्पले भने, आफ्नो प्रतिबद्धताको एक भागको रूपमा, निप्पोनले मोन भ्याली वक्र्सइरविन प्लान्टमा इस्पात उत्पादन बढाउन २२ अर्ब डलर लगानी गर्ने छ। थप सात अर्ब डलर स्टिल मिलको आधुनिकीकरण, अयस्क खानी विस्तार र इन्डियाना र मिनेसोटालगायतका स्थानमा निर्माण सुविधाका लागि खर्च हुनेछ। निप्पोन स्टिललाई १४ अर्ब ९० करोड अमेरिकी डलरमा अमेरिकी स्टिल बिक्री गर्ने प्रस्तावको यसअघि दुवै पक्षबाट राजनीतिक विरोध भएको थियो। पूर्वराष्ट्रपति जो बाइडेनले पद छाड्नुभन्दा केही समयअघि राष्ट्रिय सुरक्षाको कारण देखाउँदै यो सम्झौता रोक्नुभएको थियो। नयाँ साझेदारीलाई लिएर चिन्ता कायमै छ।अमेरिकी स्टिल कारखानामा कार्यरत हजारौं प्रतिघण्टा कामदारको प्रतिनिधित्व गर्ने युनाइटेड स्टिलवर्कर्स युनियन (यूएसडब्लू) ले ट्रम्पको भाषणपछि निप्पोन स्टिल र ट्रम्प प्रशासनसँग सम्बन्धित छलफलमा भाग नलिएको र यस सम्बन्धमा आफूहरूसँग परामर्श नगरिएको बताएको छ। यूएसडब्लूका अन्तर्राष्ट्रिय अध्यक्ष डेभिड म्याककलले भने, हामी योजनाबद्ध साझेदारीको अर्थबारे अनुमान लगाउन सक्दैनौँं । म्याककलले भने, सम्झौताको संरचना जेसुकै होस्, हाम्रो प्राथमिक चासो यूएस स्टीललाई विदेशी प्रतिस्पर्धीमा विलय गर्दा राष्ट्रिय सुरक्षा, हाम्रा सदस्यहरू र हामी बस्ने र काम गर्ने समुदायहरूमा पर्ने प्रभावसँग रहन्छ।निर्वाचन अभियानका क्रममा ट्रम्पले निप्पोन स्टिलको अधिग्रहण योजनाको विरोध गरेका थिए तर राष्ट्रपतिमा फर्किएपछि उहाँले आफू कुनै न कुनै प्रकारको लगानीका लागि खुला रहने संकेत गरेका थिए।"
