शीर्षक,विवरण
४८ घरधुरीलाई पानीको धारा,"नुवाकोट : वषौंदेखि पिउने पानीको समस्यामा रहेका नुवाकोटको चारघरेका मुलावारीवासी घरमै धारा बनेपछि निकै खुसी भएका छन्। उनीहरूको पिउने पानीको समस्या समाधान भएको छ। विदुर नगरपालिका १२ चारघरे मुलाबारीका ४८ घरधुरीलाई खानेपानी योजना निर्माण गरिएको छ। कुल १२ लाख रुपैयाँको लागतमा एक घरएक धाराको योजना अनुरूप निर्माण कार्य पूरा भएको हो। विदुर नपाका उपमेयर प्रभा बोगटीले मुलावारीमा पुगेर एक घरएक धाराको उद्घाटन गरिन्। उनले घरमै धारा निर्माण गरिएपछि गाउँवासीको श्रम, समय तथा सिपको बचत भएको बताइन्।"
वीरगन्जमा खानेपानी समस्याको दीर्घकालीन समाधानका लागि आग्रह,वीरगन्ज : वीरगन्ज महानगरपालिकाका मेयर राजेशमान सिंहले संघीय सरकारका खानेपानी मन्त्री प्रदीप यादवलाई भेटेर वीरगन्जमा विद्यमान खानेपानीको समस्या दीर्घकालिन समाधानका लागि ध्यानाकर्षण गराएका छन्। मंगलबार मन्त्रालयमै मन्त्री यादवलाई भेटेर मेयर सिंहले यस वर्ष पनि गर्मी सुरु भएसँगै चापकलहरु सुक्न थालेको र त्यसले खानेपानीको समस्या सुरु भएकोले यसको दीर्घकालीन समाधानका लागि मन्त्री यादवसँग आग्रह गरे। मेयर सिंहले अहिले वीरगन्जमा सञ्चालनमा रहेका ओभरहेड पानी ट्यांकीको पाइप लाइन नपुगेका टोलहरुमा पाइप लाइन विस्तार गराइ दिन मन्त्री यादवलाई अनुरोध गरे। मन्त्री यादवले नेपाल खानेपानी संस्थान सञ्चालक समितिको बोर्ड बैठकमा छलफल गरेर वीरगन्जमा खानेपानीको समस्या समाधानका लागि ठोस निर्णय लिने प्रतिबद्धता जनाएको मेयर सिंहले जानकारी गराए। भेटका क्रममा मन्त्री यादवले वीरगन्जमा खानेपानी र ढल व्यवस्थापनका लागि एसियाली विकास बैंकको करिब चार सय ५० करोडको योजना छिट्टै सुरु हुने जानकारी गराएको मेयर सिंहले बताए।
बुधबार देशका यी स्थानमा हुने छ वर्षा,"काठमाडौं : बुधबार देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहनेछ। मौसम पूर्वानुमान महाशाखाका अनुसार देशका पहाडी भूभागका थोरै स्थानहरुमा तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश, गण्डकी प्रदेश र कर्णाली प्रदेशका हिमाली भूभागका थोरै स्थानहरुमा हल्का वर्षाहिमपातको सम्भावना रहेको छ। लुम्बिनी प्रदेशका तराईका थोरै स्थानहरूमा हावाहुरीको समेत सम्भावना रहेको छ। बुधबार राति देशभर आंशिकदेखि साधारणतया बदली रहनेछ। कोशी प्रदेश, बागमती प्रदेश र गण्डकी प्रदेशको पहाडी भूभागका थोरै स्थानहरुमा तथा लुम्बिनी प्रदेश, कर्णाली प्रदेश र सुदूरपश्चिम प्रदेशको पहाडी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ। कोशी प्रदेश ,बागमती प्रदेश, र गण्डकी प्रदेशको हिमाली भूभागका एकदुई स्थानमा स्थानमा हल्का वर्षाहिमपातको सम्भावना रहेको छ।"
"वैदेशिक रोजगारीका लागि युएई पठाइदिन्छु भन्दै ६ लाख ठगी, युवक पक्राउ",काठमाडौं : वैदेशिक रोजगारका लागि युएई पठाइदिने भन्दै ठगी गरेको आरोपमा युवक पक्राउ परेका छन्। पक्राउ पर्नेमा धादिङको नीलकण्ठ नगरपालिका६ घर भई काठमाडौंको चन्द्रागिरी बस्ने २९ वर्षीय उमेश गुरुङ रहेका छन्। बेरोजगार युवायुवतीहरूलाई आकर्षक तलबको प्रलोभनमा पारी रोजगारीका लागी युएई लैजाने भन्दै लामो समयसम्म झुक्यानमा राखेका थिए। विदेश नपठाई सम्पर्कविहीन भएपछि पीडितहरुले उजुरी गरेका थिए। उजुरीपश्चात काठमाडौं उपत्यका अपराध अनुसन्धान कार्यालयको टोलीले उनलाई चन्द्रागिरीबाट पक्राउ गरेको हो। कार्यालयका अनुसार उनले चार जनाबाट ६ लाख रुपैयाँ लिएका थिए।
झोलुंगे पुल छेउमा भेटियो युवकको शव,अर्घाखाँची : अर्घाखाँचीको सन्धिखर्क नगरपालिका७ सुपामा युवकको शव फेला परेको छ। सन्धिखर्क नगरपालिका७ स्थित सुपा देउराली मन्दिर नजिकको झोलुङ्गे पुल छेउमा कपिलवस्तुको बुद्धभूमि नगरपालिका९ का २० वर्षीय युवक अनिल बादीको शव फेला परेको हो। जिल्ला प्रहरी कार्यालय अर्घाखाँचीका प्रमुख डीएसपी चक्रबहादुर मल्लका अनुसार बादी आइतबार बिहान सुपा देउराली मन्दिर दर्शनका लागि गएका थिए। तर सो दिनदेखि सम्पर्कविहीन भएपछि परिवारले प्रहरीमा जानकारी गराएका थिए। खोजीका क्रममा आज दिउँसो झोलुंगे पुल नजिक शव फेला परेको डीएसपी मल्लको भनाइ छ। उनका अनुसार घटनाको कारण खुल्न बाँकी रहेकाले इलाका प्रहरी कार्यालय सन्धिखर्कका निरीक्षक रविन्द्र चन्दको नेतृत्वमा अनुसन्धान तीव्र रूपमा भइरहेको छ।
संक्रमणकालीन न्याय अघि बढाउँदा दण्डहिनता फैलाउन सक्ने खालका गम्भीर कमजोरी भए : एमनेस्टी,"काठमाडौं : एमनेस्टी इन्टरनेसनलले संक्रमणकालीन न्यायलाई अघि बढाउँदा दण्डहिनता फैलाउन सक्ने खालका गम्भीर कमजोरी भएको जनाएको छ । मंगलबार काठमाडौंमा विश्व मानवअधिकारको अवस्था प्रतिवेदन सार्वजनिक गर्दै एम्नेस्टी इन्टरनेसनलले संक्रमणकालीन न्यायलाई अघि बढाउनका लागि महत्वपूर्ण कदम चालिएको भएपनि उक्त कदममा दण्डहिनता फैलाउन सक्ने खालका गम्भीर कमजोरी रहेको जनाएको हो । वेपत्ता पारिएका व्यक्तिहरूको छानविन आयोग र सत्यनिरुपण तथा मेलमिलापसम्बन्धी पारित गरिएको विधेयकमा अन्तर्राष्ट्रिय मापदण्डसँग मेल नखानेगरि अपराधहरूको परिभाषा गरिएको एम्नेस्टीले जनाएको छ । त्यस्तै गम्भीर अपराधहरूमा घटी सजायको व्यवस्था र युद्धकालीन अपराधहरूका लागि जिम्मेवार व्यक्तिहरूलाई अभियोजनबाट जोगाउने खालका जवाफदेहितासम्बन्धी गम्भीर कमजोरीहरू रहेको एम्नेस्टी इन्टरनेसनल नेपालका निर्देशक निराजन थपलियाले जानकारी दिए। त्यस्तै नागरिकको भेला हुन पाउने अधिकार हनन हुने गरि निषेधित क्षेत्र तोक्ने र प्रदर्शनकारीमाथि पनि प्रतिबन्ध लगाउने काम गर्दै बलपूर्वक तितरवितर पार्ने कामले सरकारले आलोचनालाई दवाउने काम गरेको प्रतिवेदनमा उल्लेख गरिएको थपलियाले बताए। त्यस्तै महिला र बालकालिकाविरुद्धको हिंसा,विभेदजस्ता कार्यले निरन्तरता पाएको प्रतिवेदनमा उल्लेख छ । त्यस्तै प्रतिवेदनमा ट्रम्प प्रभावले विनाशकारी प्रवृत्तिहरूलाई तीव्र बनाउँदै गर्दा विश्वव्यापी रूपमा नै मानवअधिकार संकट पैदा हुने एम्नेस्टी इन्टरनेसनलको चेतावनी रहेको छ । १५० देशको मानवअधिकार अवस्थामा गरिएको आफ्नो मूल्यांकनका आधारमा सबैका लागि विश्वव्यापी मानवअधिकार स्थापना र प्रवर्द्धनका लागि भएको दशकौंदेखिको मेहनतपूर्ण प्रयासलाई मेटाउने कार्य भएको एम्नेस्टी इन्टरनेसनलले जनाएको छ।"
सुत्केरीको हेलिकोप्टरबाट उद्धार,"हुम्ला : सिमकोट गाउँपालिका२ की १६ वर्षीया पुष्पा बोहरालाई हेलिकोप्टरबाट उद्धार गरिएको छ। आइतबार एक्कासि उच्च रक्तश्रावको समस्या देखिएपछि ठेहे स्वास्थ्य चौकीबाट जिल्ला अस्पतालमा रेफर गरिएको हो। बेथा लागेर उच्च रक्तश्राव भएकी किशोरीको पेटभित्रको बच्चा उल्टो भएपछि जिल्ला बाहिर रेफर गरिएको जिल्ला अस्पताल हुम्लाका डाक्टर उमाकान्त तिवारीले बताए। न्यूनतम् ३७ हप्तादेखि ४० हप्ताभित्र हुनुपर्ने हो तर २८ हप्तामै बेथा लागेको बताए। चेकजाँच गर्दा बच्चाको मुटुको धड्कन ठीक थियो। हुम्लामै अप्रेसन गर्न पनि सकिन्थ्यो। तर जिल्ला अस्पतालमा एनआईसीयु नुहुँदा हेलिकोप्टरबाट उद्धार गरिएको हो, डाक्टर तिवारीले भने।"
स्वास्थ्य क्षेत्रमा तीनै तहले मिलेर काम गर्नुपर्छ : स्वाथ्यमन्त्री पौडेल,"काठमाडौंः स्वास्थ्य तथा जनसंख्या मन्त्री प्रदीप पौडेलले स्वास्थ्य क्षेत्रमा तीनैवटा तह मिलेर काम गर्न प्रस्ताव गरेका छन्। स्वास्थ्य समन्वय समितिको तेस्रो बैठकको अध्यक्षता गर्दै मन्त्री पौडेलले तीन तहले छरिएर काम गर्दा नतिजा निस्क्न गाह्रो भएको बताए। हामीले एक अर्काले फरक फरक ढंगले काम गरेर नतिजा दिन गाह्रो छ, उनले भने, बजेट नदोहोरिने गरी अहिलेका स्वास्थ्य समस्या समाधान गर्न मिलेर काम गरौं । मन्त्री पौडेलले स्थानीय तह, प्रदेश तथा संघ अन्तर्गतका अस्पतालहरूमा भने जति जनशक्ति र श्रोत साधन पुर्याउन नसकिएको उल्लेख गरे। एक अर्काका अस्पतालमा तीनै तहले सहकार्य गर्ने हो भने अहिलेकै जनशक्ति र श्रोत साधनबाट समेत अधिकतम नतिजा दिन सकिने बताए। अस्पतालमा तीनै तह मिलेर लगानी गरौं, उनले भने, यो अहिलेको उत्तम आवश्यकता हो। मन्त्री पौडेलले विशिष्टिकृत उपचार सेवा हरेक प्रदेशमा पुर्याउन प्रयास गरिरहेको उल्लेख गर्दै यसमा प्रदेश सरकार र स्थानीय तहबाट पनि साथ अपेक्षा गरेको बताए। हामीले क्यान्सर उपचार सेवा धेरै प्रदेशमा विस्तार भएको तथा मुटु उपचार र प्रत्यारोपण सेवासमेत विस्तार गरिरहेका छौं, मन्त्री पौडेलले भने, जलन उपचार पनि सातै प्रदेशमा पुर्याउने योजना छ। यसमा प्रदेशबाट समेत साथ मिलेमा प्रभावकारी सेवा दिन सकिन्छ भन्ने विश्वास छ। मन्त्री पौडेलले उपचारात्मक सेवा सुधार सँगै रोग लाग्न नदिनका लागि निरोधात्मक पद्धतिमा काम गर्ने प्रयास संघ सरकारले गरिरहेको भन्दै यसमा प्रदेश र स्थानीय तहबाट सहयोग अपेक्षा गरिएको बताए। अब नसर्ने रोगको निःशुल्क स्क्रिनिङ गर्न पालिकालाई २ लाख दिँदैछौं, उनले भने, प्रदेश र पालिकाले पनि सहयोग गरौं। सबै मिलेर नसर्ने रोग कम गर्न व्यापक सहकार्य गरौं। मन्त्री पौडेलले सबै तहमा बीमालाई व्यवस्थित गर्न सहकार्य आवश्यक रहेको भन्दै यसका लागि समेत सहकार्यको प्रस्ताव गरे। बैठकमा विभिन्न प्रदेशका स्वास्थ्य मन्त्री, नगरपालिका तथा गाउँपालिका महासंघका प्रतिनिधि तथा ललितपुर महानगर प्रमुख, बीमा बोर्डका कार्यकारी निर्देशकसँगै मन्त्रालयका अधिकारीहरू सहभागी थिए।"
अन्तर्राष्ट्रिय नेपाली गीतकार संघ अब नयाँ स्वरूपमा,"अमेरिका : नेपाली भाषा र साहित्यको संरक्षण तथा प्रवर्द्धन गर्न स्थापना गरिएको आप्रवासी नेपाली गीतकार संघ अमेरिका अब अन्तर्राष्ट्रिय नेपाली गीतकार संघ () नयाँ स्वरूपमा अघि बढ्ने भएको छ। संस्थाले मिति अप्रिल २८ देखि नयाँ स्वरूपमा अघि बढ्ने घोषणा गरेको हो। सन् २०२३ मा अमेरिकामा स्थापना गरिएको संघले प्रारम्भमा प्रवासी नेपाली गीतकारहरूलाई लक्षित गरे पनि अहिले विश्वभर फैलिएका सर्जकहरूलाई समेट्दै अन्तर्राष्ट्रिय कार्यक्षेत्र बनाउने निर्णय लिएको हो। संघले गीत लेखन प्रशिक्षण कार्यक्रम, करिब ५२ जना गीतकारहरूको संयुक्त गीति संग्रह नेपाली मूल प्रतिको फूल, र  ज्ञानेन्द्र गदाल गीत सम्मान जस्ता कार्यक्रम सफलतापूर्वक सम्पन्न गरिसकेको छ। उक्त सम्मान पहिलोपटक वरिष्ठ गीतकार नीर शाहलाई प्रदान गरिएको थियो। संघले आफ्नो पहिलो साधारण सभामा आगामी चार वर्षका लागि नयाँ कार्यसमिति चयन गर्दै संस्थालाई सुदृढ बनाउने रणनीति अघि सारेको हो।"
अदालत अवहेलना मुद्दामा गगन थापासँग सर्वोच्चले माग्यो लिखित जवाफ,"काठमाडौं : नेपाली कांग्रेस महामन्त्री गगन कुमार थापाविरुद्ध दायर भएको अदालत अवहेलना मुद्दामा लिखित जवाफ पेश गर्न आदेश भएको छ। न्यायाधीशद्वय सपना मल्ल प्रधान र नित्यानन्द पाण्डेको इजलासमा मुद्दामाथि प्रारम्भिक सुनुवाइ गर्दै थापासँग लिखित जवाफ पेश गर्न आदेश जारी गरेको हो। थापाले लोकतन्त्र दिवसको अवसरमा गत बिहीबार आयोजित एक कार्यक्रममा संवैधानिक निकायका ५२ जना पदाधिकारीहरूको नियुक्ति विवादमा सर्वोच्च अदालतले 'डिल' गरेको अभिव्यक्ति दिएपछि अदालत अवहेलना मुद्दा दायर भएको हो। थापाले आयोगका पदाधिकारीहरूको कार्यकाल सकिने समय भइसक्दा समेत नियुक्ति नगरेको भन्दै अदालतले डिल गर्यो भने अब यसको विश्वसनीयता के रहन्छ ? भन्दै प्रश्न समेत गरेका थिए। उक्त अभिव्यक्तिले अदालतको अवहेलना गरेको भन्दै अधिवक्ता अनन्तराज लुईटेल,प्रतिभा उप्रेती र विशाल थापाले थापाविरुद्ध सर्वोच्च अदालतमा अदालत अवहेलना मुद्दा दायर गरेका हुन्। विभिन्न संवैधानिक निकायका ५२ पदाधिकारीको नियुक्ति विवाद सर्वोच्चमा विचाराधीन अवस्थामा छ।"
"थाकस सुनसरी र दाङका महट्वाँभल्मन्साहरूले गरे पहलगाम घटनाको निन्दा, सुदीपलाई न्याय दिन माग","काठमाडौं : थारू कल्याणकारिणी सभा सुनसरी शाखा र थारू महट्वाँभल्मन्सा दाङले भारतको पहलगाममा भएको आतंकवादी हमलाको निन्दा गरेका छन्। थाकस सुनसरीले आतंककारी संगठन लश्करएतैयवाले निहत्था नागरिकको ज्यान लिएको भन्दै घोर भर्त्सना गरेको हो। सुनसरीका थारू अगुवाहरूले झुम्का बजारमा ब्यानरपम्पलेटसहित विरोध प्रदर्शनसमेत गरे। उनीहरूले धार्मिक अतिवाद र आतंकवादविरुद्ध नारा लगाएका थिए। उनीहरूले घटनामा मारिएका बुटवलका सुदीप न्यौपानेको न्याय दिलाउन मागसमेत गरे। 'पहलगाममा आतंकवादी हमलाबाट अमानवीय र वीभत्स हत्या गरिएकोमा घोर निन्दा गर्न चाहन्छौं। आतंकारीहरूविरुद्धको लडाईँमा सम्पूर्ण समाज एक भएर लड्न आह्वान गर्दछौं। भारतीय जनता र सरकारलाई आतंकारीहरूविरुद्धको लडाईँमा सधैं हाम्रो साथ र समर्थन रहने प्रतिवद्धता जनाउन चाहन्छौं,' जिल्ला सभापति सगेन चौधरीले भने। त्यस्तै थारू महट्वाँभल्मन्साको अगुवाईमा दाङको तुल्सीपुरमा पहलगाम हमलामा मारिएकाहरूको सम्झनामा दीप प्रज्जवलन गरिएको थियो। सहभागी थारू समुदायका व्यक्तिहरूले आतंकवाद र धार्मिक अतिवादविरुद्ध नाराबाजी गरेका थिए। उनीहरूले मृतक न्यौपानेको न्यायका लागि विश्व समुदायसँग अपील गरेका थिए। यसअघि थारू कल्याकाकारिणी सभा देउखुरी, थारु जागरण महिला समाजलगायतले पनि घटनाको निन्दा गरेका थिए।"
न्यूनतम पारिश्रमिक नदिने उद्योग र प्रतिष्ठानको संख्या करिब ७ प्रतिशत बढ्यो,"काठमाडौं : सरकारले तोकेको न्यूनतम पारिश्रमिक नदिने उद्योग र प्रतिष्ठानको संख्या करिब ७ प्रतिशतले बढेको छ। नेपाल ट्रेड युनियन महासंघ (जिफन्ट)ले मंगलबार काठमाडौंमा पत्रकार सम्मेलन गरी सार्वजनिक गरेको २०८१ सालको श्रम लेखापरीक्षण प्रतिवेदनअनुसार २९ प्रतिशत उद्योग तथा प्रतिष्ठानले न्यूनतम पारिश्रमिक नदिने गरेको पाइएको छ। अघिल्लो वर्षको प्रतिवेदनमा उक्त संख्या २१ दशमलव ७ प्रतिशत रहेको थियो। प्रतिवेदनमा न्यूनतम पारिश्रमिक र सुविधा कार्यान्वयनको अवस्था अत्यन्त नाजुक बन्दै गएको उल्लेख छ। त्यस्तै, श्रमिक आपूर्तिकर्ता कम्पनीमार्फत काम गर्ने श्रमिकहरूलाई न्यूनतम पारिश्रमिक र ओभर टाइमजस्ता आधारभूत सुविधा नदिने कम्पनीको संख्या ७७ दशमलव २ प्रतिशत पुगेको छ। अघिल्लो प्रतिवेदनमा उक्त संख्या ७२ प्रतिशत रहेको थियो। त्यस्तै अघिल्लो वर्ष श्रम अडिट गरिएका उद्योगप्रतिष्ठानमध्ये ६१ दशमलव १ प्रतिशतमा आठ घण्टाभन्दा बढी (ओभर टाइम) समय काममा लगाएको पाइएको थियो। यो वर्ष श्रम अडिट गरिएका प्रतिष्ठानमध्ये, ५० दशमलव दुई प्रतिशत उद्योग प्रतिष्ठानले आठ घण्टाभन्दा बढी समय काममा लगाइएको छ। पत्रकार सम्मेलनमा अध्यक्ष विनोद श्रेष्ठले श्रम बजारको रूप फेरिँदै गएको अवस्थामा श्रम शोषणको मापनहरू थपिँदै गएको र श्रमिकको अधिकार खोसिँदै गएको महसुस भएको बताए। यसअघि प्रत्यक्ष रूपमा रोजदाताहरूले शोषण गर्दै आएकोमा अहिले राज्य वा रोजगारदाताबाट भन्दा पनि अदालतलाई नै प्रयोग गरेर श्रम अधिकार खोस्ने काम भएको पाइएको बताए। त्यस्तै २०८० मा बालश्रम प्रयोग भइरहेको प्रतिष्ठान शून्य दशमलव ६ प्रतिशत रहेकोमा यस वर्ष पनि सोही अनुपातमा रहेको जिफन्टले जनाएको छ। जिफन्टले वैशाख १८ गते प्रधानमन्त्रीको उपस्थितिमा भव्य रूपमा अन्तर्राष्ट्रिय श्रमिक दिवस मनाउने जानकारी दिएको छ।"
"रासायनिक मल खरिदमा लाग्ने समय घटाइयो, एक महिनाभित्रै प्रक्रिया टुंग्याउनु पर्ने","काठमाडौं : सरकारले रासायनिक मल खरिद गर्दा लाग्ने समय घटाएको छ। सार्वजनिक खरिद नियमावली २०६४ को १४औं संशोधनमार्फत पहिलो पटक रासायनिक मल खरिद सम्बन्धी प्रावधान समेटिएको हो। संशोधित नियमावली वैशाख १५ गतेको राजपत्रमा प्रकाशित गरिएको छ। संशोधित नियमावलीले रासायनिक मल खरिदका लागि आर्थिक प्रस्ताव खोल्ने स्थान, मिति र समय उल्लेख गरी सो मिति र समयमा उपस्थित हुन राष्ट्रिय स्तर वा अन्तर्राष्ट्रिय स्तरको बोलपत्रको हकमा कम्तीमा ७ दिनको अवधि दिई सूचना गर्नुपर्ने उल्लेख छ। त्यस्तै नियमावलीमा बोलपत्रदाताले पेस गरेको प्राविधिक प्रस्ताव खोलेको मितिदेखि ३० दिनसम्म बोलपत्र मान्य हुने अवधि उल्लेख गर्नुपर्ने प्रतिबन्धात्मक नियम पनि थप गरिएको छ। मल खरिद प्रक्रिया लामो भएकाले यसलाई सहज बनाउन खरिद नियमावलीको संशोधनमा यस्तो प्रावधान राखिएको कृषि तथा पशुपन्छी विकास मन्त्री रामनाथ अधिकारीले बताए। रासायनिक मल खरिद प्रक्रिया लामो समय लाग्ने तर अन्तर्राष्ट्रिय बजारमा छिटोछिटो मूल्य परिवर्तन हुने अहिलेको अवस्थालाई घटाउने गरी नियमावली संशोधन भएको मन्त्रालयले जनाएको छ। खरिद प्रक्रिया लामो हुँदा समयमै मल आयात गर्न सकिएको थिएन। जसकारण किसानले समयमै रासायनिक मल पाउन सकेका थिएनन्। नियमावलीमा भएको संशोधनले अब एक महिनाभित्रै मल खरिदको प्रक्रिया टुंग्याउने बाटो खुलेको मन्त्री अधिकारीले बताए।"
क्यानाडाको चुनावमा कार्नीको लिबरल पार्टी विजयी,"काठमाडौं : क्यानडामा सम्पन्न आम निर्वाचनमा प्रधानमन्त्री मार्क कार्नीको पार्टी विजयी भएको छ। उनको लिबरल पार्टीले हालसम्म १६८ सिट जितेको छ। क्यानडामा सरकार बनाउनका लाग १७२ सिट चाहिन्छ। अहिले पनि केही क्षेत्रको अन्तिम मत परिणाम आइनसकेकाले लिबरल पार्टीले बहुमत ल्याउँछ कि ल्याउँदैन भन्ने स्पष्ट हुन सकेको छैन। चुनाव जितेपछि प्रधानमन्त्री कार्नीले अमेरिकी राष्ट्रपति डोनाल्ड ट्रम्पले आफूहरूलाई फुटाउने कोसिस गरेको आरोप लगाए। क्यानडामाथि हैकम जमाउने सपना नदेख्न उनले ट्रम्पलाई चुनौती पनि दिए। 'क्यानडामाथि अधिपत्य जमाउने सपना कहिल्यै पूरा हुँदैन,' उनले भने। उनले अमेरिकासँग अब कुनै किसिमको सम्बन्ध बाँकी नरहेको प्रस्ट पारे। लिबरलले सन् २०१५ मा बहुमत प्राप्त गरेका थिए। त्यसयता उसले अल्पसङ्ख्यकहरूसँग मिलेर सरकारको नेतृत्व गर्दै आएका छन्।"
सुशान्त केसीको गीत टीसिरिजमा,"काठमाडौं : गायक तथा कम्पोजर सुशान्त केसीको गीत टीसिरिजमा सार्वजनिक भएको छ। सुशान्तको नेपाली गीत 'बार्दली'को हिन्दी संस्करण भनिएको 'उफ्' नामक गीत टीसिरिजले सार्वजनिक गरेको हो। उक्त गीतलाई २४ घन्टामा २० लाख बढीले हेरेका छन्। उक्त गीत अहिले नेपाल ट्रेन्डिङको दोस्रो नम्बरमा रहेको छ। सुशान्त र इन्द्रकला राईको स्वर रहेको उक्त गीतको म्युजिक भिडियोमा सुशान्त र अभिनेत्री स्वस्तिमा खड्काले अभिनय गरेका छन्। भिडियोलाई नयन राईले निर्देशन तथा छाँयाकन गरेका छन्। सुशान्तको बार्दलीलाई भने नेपालीहरूले खुबै मन पराएका थिए। पछिल्लो ६ महिनामा बार्दलीलाई युट्युबमा ७ करोड ८१ लाख बढीले हेरेका छन्। बार्दलीमा गायक सुशान्त र आकृति राजभण्डारीले मुख्य अभियन गरेका छन्। त्यस्तै अन्ना शर्मा, निश्चल बस्नेत, सृष्टि श्रेष्ठ, स्वस्तिमा खड्कालगायतले पनि अभिनय गरेका छन्।"
राउटे मुखिया सूर्यनारायण शाहीको मृत्यु,"दैलेख : नेपालको एकमात्र अन्तिम घुमन्तेफिरन्ते समुदाय राउटे मुखिया सूर्यनारायण शाहीको मृत्यु भएको छ। अत्यधिक मदिरा सेवनका कारण उनको मृत्यु भएको बताइएको छ। सुर्खेतको बराहताल गाउँपालिका८ सोतखोला क्षेत्रमा बसोबास गर्दै आएको राउटे समुदायका मुखिया ४९ वर्षीय शाहीको सोमबार राती बस्तीमै मृत्यु भएको हो। राउटे बस्तीमा कार्यरत जोडी शिक्षक लालबहादुर खत्रीका अनुसार अत्यधिक मदिरा सेवनका कारण मुखिया शाहीको मृत्यु भएको हो। वैशाख १ मा राउटेले धुमधामले नयाँ वर्ष मनाउँछन्, त्यसयता मुखिया शाहीले अत्यधिक मदिरा सेवन गरिरहेका थिए, खत्रीले भने मदिराकै कारण दुईतीनदेखि बिरामी परेका उनलाई उपचारका लागि लैजाने कुरा भइरहेको थियो, सोमबार साँझ निधन भयो। बाह्य समुदायका व्यक्तिहरूले बस्तीमा आएर मुखिया भन्दै पैसा दिने गरेका कारण पनि समस्या भएको उनको भनाई छ। राउटे समुदायले मुखिया शाहीको परम्परा अनुसार अन्त्येष्टि गरिसकेका छन्। राउटे समुदायमा कुनै व्यक्तिको निधन भएमा बस्ती सर्ने चलन छ। सोही अनुसार उनीहरू बस्ती सर्ने तयारीमा छन्। राउटे समुदायका नागरिकको जनसंख्या १३५ मा झरेको छ।"
धेरैलाई रमाइलो लाग्यो तर डाँडामा बसेर २३ लाख कमाउन सम्भव छ : गगन थापा,"काठमाडौं : नेपाली कांग्रेसका महामन्त्री गगनकुमार थापाले डाँडामा बसेर २३ लाख कमाउन सम्भव रहेको दोहोर्याएका छन्। पार्टी कार्यालयमा आयोजित कार्यक्रममा आफूले गरेको परिकल्पना सम्भव रहेको बताए। 'मैले कीर्तिपुरको डाँडा भनेपछि तपाईंहरुलाई एउटा प्रसंग याद आउँछ। एउटा डाँडामा बसेर २३ लाख कमाउन सकिन्छ भन्ने कुराको मैले परिकल्पना गरे। कतिलाई रमाइलो पनि भयो। तर, त्यो परिकल्पना हो। सपना हो। सम्भव पनि छ,' उनले भने। महामन्त्री थापाले कुनै पनि व्यक्तिलाई हातमा सीप र क्षमता दिनसके महिनाको २३ लाख कमाउन सम्भव रहेको बताए। 'किन सम्भव छ भन्नुहुन्छ भने हामी 'नलेज इकोनोमी'मा छिरेका छौं। चीनमा जन्मिएका एउटा केटाले डीपसीक बनाए। सिलिकन भ्यालीले अनुमोदन नगर्दा पनि उनले च्याट जिपीटीलाई चुनौती दिन्छु भन्दै गर्दा त्यो के कुराले सम्भव भयो त? सबै ठाउँमा सम्भावनाको ढोका खुलेको छ,' उनले भने। उनले विपन्न लक्षित कार्यक्रमलाई 'नलज इकोनोमी' अवधारणाा लैजान सकिने बताए। 'नलेज इकोनोमीले ल्याउने अवसरबाट अब विपन्न वर्गका युवायुवती वञ्चित हुनु हुँदैन,' उनले थपे।"
स्वदेशी उत्पादनलाई प्रोत्साहन गर्न सांसदहरूको सुझाव,"काठमाडौं : संसदीय समितिले स्वदेशी उद्योगबाट उत्पादित सामग्रीलाई प्रोत्साहन हुने गरी नीति तथा कार्यक्रम ल्याउन सरकारलाई सुझाव दिएको छ। सिंहदरबारमा मंगलबार बसेको संघीय संसदअन्तर्गतको राज्यका निर्देशक सिद्धान्त, नीति र दायित्वको कार्यान्वयन अनुगमन मूल्याङ्कन समितिले उद्योगहरुको स्थापना तथा रुग्ण उद्योगहरुको पुनःसञ्चालन गरी त्यसबाट उत्पादित सामग्री सरकारी तथा सार्वजनिक निकायमा अनिवार्य प्रयोग गर्न प्रोत्साहन गर्ने नीति ल्याउन सरकारलाई सुझाव दिएको हो। बैठकमा समितिका सभापति ठाकुरप्रसाद गैरेले रक्षामन्त्री मानवीर राईलाई सुझाव प्रतिवेदन हस्तान्तरण गरेका थिए। समितिले खानी तथा नदीजन्य पदार्थमा आधारित उद्योगहरु स्थापना गरी सञ्चालन र उत्पादित वस्तुको व्यापारका सम्बन्धमा देखापरेका समस्याहरू समाधान गरी सञ्चालन हुने नीति लिनका लागि समेत समितिले सरकारलाई सुझाव दिएको छ। बैठकमा रक्षामन्त्री राईले राष्ट्रिय गौरवका आयोजनामा पुनर्विचार गर्नुपर्ने देखिएको बताए। उनले आयोजना निर्माणको घोषणा गरेरमात्रै केही नहुने भन्दै आर्थिक अवस्थाका बारेमा समेत अध्ययन गर्नुपर्नेमा जोड दिए। मन्त्री राईले तराइ मधेस फास्ट ट्रयाकको छिटै स्थलगत निरिक्षण गर्ने भन्दै त्यसपछि आयोजनामा देखिएका समस्या समाधान गर्नेतर्फ अघि बढ्ने बताए। उनले राष्ट्रिय महत्वका जिम्मेवारी नेपाली सेनालाई धेरै पहिलेदेखि नै दिएको अवस्थामा सोचेजति प्रगति गर्न कठिन भइरहेको धारणा राखे। उनले समितिले दिएका सुझावलाई प्राथमिकतामा राखिने प्रतिवद्धता जनाए।"
प्रतिनिधिसभाबाट भन्सार विधेयक पारित,काठमाडौं : प्रतिनिधिसभाबाट भन्सार विधेयक पारित भएको छ। मंगलबार बसेको बैठकमा उपप्रधान एवं अर्थमन्त्री विष्णु पौडेलले भन्सार विधेयक २०८१ लाई पारित गरियोस् भन्ने प्रस्तावलाई पारित गरेको हो। त्यसअघि विधेयकमाथिको छलफलका उठेका जिज्ञासाको जवाफ दिँदै अर्थमन्त्री पौडेलले भन्सार विन्दुमा देखिएका बेथितिलाई रोक्दै अनियमितता नियन्त्रणका साथै राजस्व छल्न नदिने कुरामा सरकार गम्भीर रहेको बताए। विभिन्न महासन्धिका साथै विश्व व्यापार संगठनको सदस्य राष्ट्र भएकाले नाताले नेपालले गर्नुपर्ने अभिभारालाई विधेयकमा सम्बोधन गरिएको उनले बताए। उनले समयसापेक्ष भन्सार क्षेत्रलाई प्रभावकारी बनाउन नयाँ कानुन आवश्यक रहेको उल्लेख यसले भन्सार क्षेत्रमा गुणात्मक सुधार ल्याउने जिकिर गरे। त्यस्तै बैठकले केही नेपाल ऐनलाई संशोधन गर्न बनेको विधेयक २०८१ समेत पारित गरेको छ। बैठकमा सभामुख देवराज घिमिरेले मन्त्रिपरिषदको सिफारिसमा वैशाख १९ गते शुक्रबार दिउँसो ३ बजे संघीय संसद्को दुवै सभाको संयुक्त बैठकमा राष्ट्रपतिले नीति तथा कार्यक्रम प्रस्तुत गर्ने जानकारी दिए।
कारमा लागूऔषध ओसार्ने दुई युवक पक्राउ,वीरगन्ज: बाराको अमलेखगन्जबाट प्रहरीले ठूलो परिमाणमा प्रतिबन्धित लागूऔषधसहित दुई जनालाई पक्राउ गरेको छ। पक्राउ पर्नेमा पर्साको वीरगन्ज१६ का २६ वर्षीय सिद्धान्त पटेल र भारतको माोतिहारी जिल्लाको मलाहीका २३ वर्षीय नितिश कुमार ठाकुर रहेका छन्। उनीहरूको साथबाट प्रतिबन्धित लागूऔषध ट्रामाडोल हाइड्रो क्लोराइड क्याप्सुल २९ हजार ६५९ पिस बरामद भएको इलाका प्रहरी कार्यालय अमलेखगञ्जका प्रहरी वरिष्ठ नायब निरीक्षक टेकबहादुर कार्कीले जानकारी दिए। मंगलबार दिउँसो वीरगन्जबाट हेंटौडातर्फ जाँदै गरेको बीआर ०५ बीए ४८१७ नम्बरको कार अमलेखञ्जस्थित प्रहरी चेकपोष्ट अगाडि प्रहरी वरिष्ठ नायब निरीक्षक नेतृत्वको टोलीले रोकेर चेकजाँच गरेको थियो। त्यसक्रममा उक्त कारको पछाडिको सिटमुनि फल्स बटम बनाएर लुकाई छिपाई राखिएको अवस्थामा प्रतिबन्धित लागूऔषध ट्रामाडोल हाइड्रो क्लोराइड क्याप्सुल २९ हजार ६५० पिस बरामद भएको बाराका प्रहरी प्रवक्ता एवं प्रहरी नायब उपरीक्षक विजयराज पण्डितले जानकारी दिए। कारबाट लागूऔषध बरामद भएपछि कारसहित कारका चालक भारतीय नागरिक नितिश र कारामा सवार वीरगन्जका सिद्धान्तलाई प्रहरीले नियन्त्रणमा लिएको पण्डितले बताए। पक्राउ परेका दुवै जनालाई प्रहरी हिरासतमा राखेर थप अनुसन्धान भइरहेको उनले जानकारी दिए।
घुससहित पक्राउ परेका सइविरुद्ध भ्रष्टाचार मुद्दा दायर,काठमाडौं : ३० हजार घुस रकमसहित पक्राउ परेका एकजना प्रहरी नायब निरीक्षक (सइ)विरुद्ध अख्तियार दुरूपयोग अनु्सन्धान आयोगले भ्रष्टाचार मुद्दा दायर गरेको छ। रुपन्देहीको प्रहरी चौकी हाटी बनगाई दुर्गौलियामा कार्यरत सई खिमबहादुर खड्काविरुद्ध आज भ्रष्टाचार मुद्दा दायर भएको हो। रुपन्देहीको दुर्गौलिया नाकाहुँदै भारतबाट अवैधरुपमा घरायसी सामान भित्र्याउन सहजीकरण गरिदिने भन्दै सेवाग्राहीबाट ३० हजार घुस लिइसकेको अवस्थामा उनलाई अख्तियारको टोलीले नियन्त्रणमा लिएको थियो। अनुसन्धानका क्रममा घुस लिएको पुष्टि भएपछि खड्काविरुद्ध ३० हजार बिगोसहित सजायको माग गर्दै आज विशेष अदालत काठमाडौंमा आरोपपत्र दायर गरेको अख्तियारले जनाएको छ।
नेप्से र कारोबार दुवै घट्यो,"काठमाडौं : साताको तेस्रो कारोबार दिन मंगलबार सेयर बजारमा दोहोरो अंकको गिरावट आएको छ। अघिल्लो दिन सोमबार १४ अंक बढीले घटेको नेप्से परिसूचक आज १५०८ अंकले घटेर २६३१९८ विन्दुमा अडिएको छ। सेन्सेटिभ इण्डेक्स ०४३ प्रतिशतले घटेर ४४३५४० विन्दुमा पुगेको छ। नेप्से घटेसँगै कारोबार रकम पनि सोमबारको तुलनामा घटेको छ। यसदिन ३११ स्क्रिप्सको १ करोड ८४ लाख ९१ हजार ९४१ कित्ता सेयर ७ अर्ब ५७ करोड ५२ लाख ६ हजार २७८ रुपैयाँमा खरिदबिक्री भए। सोमबार ८ अर्ब रुपैयाँ बढीको कारोबार भएको थियो। नेप्से दोहोरो अंकले घट्दा दुई कम्पनीको सेयर सकारात्मक सर्किट लेभलमा कारोबार भयो। क्रेष्ट माइक्रो लाइफ इन्स्योरेन्स र नेपाल माइक्रो इन्स्योरेन्सको सेयर सकारात्मक सर्किट लेभलमा कारोबार भयो। भूगोल इनर्जी डेभलपमेन्टको सेयर ९०१ प्रतिशतले घटदा राधी विद्युत कम्पनीको ७०० प्रतिशतले बढ्दा कर्पोरेट डेभलपमेन्ट बैंकको ६६३ प्रतिशतले घट्यो। यसदिन मध्य भोटेकोशी जलविद्युतका लगानीकर्ताले भने सर्वाधिक गुमाए। सो कम्पनीको सेयर ९८८ प्रतिशतले घटयो। ८२ करोड ४३ लाख मूल्य बराबरको सेयर कारोबार गरी सानिमा माइ हाइड्रोपावर शीर्षस्थानमा रहयो। नगदी ग्रुप पावरको ६२ करोड मूल्य बराबरको सेयर कारोबार हुँदा राधी विद्युतको ४६ करोड,एनआरएन इन्फ्रास्टक्टचर एण्ड डेभलपमेन्टको २५ करोड र हाइड्रोइलेक्ट्रिसिटी इन्भेस्टमेन्ट एण्ड डेभलपमेन्ट कम्पनीको २३ करोड बराबरको सेयर कारोबार भयो। कारोबारमा आएकामध्ये ५७ स्टक्सको मूल्य बढ्दा १८८ वटाको घट्यो। म्युचुअल फण्डबाहेक अन्य समूहको उपसूचक नकारात्मक देखिएका छन् । फाइनान्स समूहको उपसूचक सर्वाधिक १२२ प्रतिशतले घट्यो।"
बैंकिङ कसूर मुद्दाका दुई जना फरार प्रतिवादी पक्राउ,काठमाडौं : बैंकिङ कसुर मुद्दाका २ जना फरार प्रतिवादी पक्राउ परेका छन्। पक्राउ पर्नेहरूमा ललितपुरको महालक्ष्मी नगरपालिका५ घर भएकी ३३ वर्षीया नेहा अधिकारी र काठमाडौं महानगरपालिका२६ सामाखुशी बस्ने गोरखाको गोरखा नगरपालिका४ पोखरीथोक घर भएकी ४१ वर्षीया सविना शाक्य रहेका छन्। उनीहरूलाई काठमाडौं उपत्यका अपराध अनुसन्धान कार्यालयबाट खटिएको प्रहरीले पक्राउ गरेको छ। जिल्ला अदालत काठमाडौं र जिल्ला अदालत ललितपुरबाट उक्त मुद्दामा पक्राउ अनुमति जारी भई फरार रहेकी नेहालाई ललितपुर महालक्ष्मी नगरपालिका५ बाट र जिल्ला अदालत काठमाडौंबाट उक्त मुद्दामा पक्राउ अनुमति जारी भई फरार रहेकी सविनालाई काठमाडौं महानगरपालिका२८ डिल्लीबजारबाट प्रहरीले पक्राउ गरेको हो। पक्राउ मध्ये नेहालाई आवश्यक अनुसन्धान तथा कारबाहीका लागि जिल्ला प्रहरी परिसर ललितपुर र सविनालाई जिल्ला प्रहरी परिसर काठमाडौं पठाइएको छ।
जाजरकोटको बडावनमा आँखा उपचार केन्द्र स्थापना,जाजरकोट : पश्चिम जाजरकोटको छेडागाड नगरपालिकामा आँखा उपचार केन्द्र स्थापना भएको छ। नेपाल रेडक्रसद्वारा सञ्चालित आँखा अस्पताल सुर्खेतको सहकार्यमा वडा नं ५ बडावन फुर्किचौरमा नगरपालिकाले आँखा उपचार केन्द्र स्थापना गरेको हो। आँखा अस्पताल सुर्खेतको प्राविधिक सहयोग तथा छेडागाड नगरपालिकाको आर्थिक सहयोगमा सञ्चालन हुनेछ। उपचार केन्द्र एक कार्यक्रमका बीच सोमबार नगर प्रमुख रत्न बहादुर खड्काले उद्घाटन गरे। नेपाल रेडक्रस सोसाइटीका केन्द्रीय सदस्य एवं सुर्खेत आँखा अस्पताल सञ्चालन समिति संयोजक रामलाल आचार्य र नगरप्रमुख खड्काले आँखा उपचार सञ्चालन समझदारी पत्रमा हस्ताक्षर गरेर सम्झौता गरेका छन्। केन्द्र स्थापनासँगै नगरपालिकाको सबै वडाहरूबाट शिविर मार्फत स्क्यानिङ भएका १५० जना आमा बुवाको मोतियाविन्दु शल्यक्रिया शिविर समेत सुरु भएको छ। नेत्र विशेषज्ञ डा मञ्चु पन्तको टिमले शल्यक्रिया गरिरहेको छ। आँखा उपचार केन्द्र स्थापना सँगै पश्चिम जाजरकोटवासीलाई आँखा सम्बन्धी उपचारमा सहजता आउने विश्वास लिइएको छ। यस अघि सामान्य उपचारका लागि पनि जिल्ला सदरमुकाम वा जिल्ला बाहिर जानुपर्ने बाध्यता थियो।
गणतन्त्रमा सुशासनको सवाल !,"लोकतन्त्रको मूल आधार स्थानीय सुशासन हो। स्थानीय सुशासनको भरमा केन्द्रीय शासनको कार्यबोझ कम हुन्छ। राष्ट्रिय विकासको आधारभूमि नै स्थानीय सुशासन हो। नेपालमा शासनको परम्परा प्राचीन कालदेखि नै सुरु हुन्छ। विभिन्न कालखण्डमा गरिएका प्रयोगहरू बेग्लै बेग्लै शैलीका भए पनि महत्वपूर्ण मानिन्छन्। किराँतकालीन प्राचीन नेपालको शासन पद्धतिमा राज्यलाई अनेक थुममा विभाजन गरिएको थियो। प्रत्येक थुममा जनताले चुनेका पाँचजना पञ्च रहन्थे। थुमभन्दा मुनि गाउँ रहन्थे। प्रत्येक गाउँमा त्यहाँका बासिन्दाले विचारी, मुखिया चुन्दथे। यस कालको थुम अनेक जिल्लामा विभाजन गरिएको थियो भने विभिन्न थुम अन्तर्गत ग्रामहरू रहने व्यवस्था थियो। किराँतहरूले व्यवस्थित शासन व्यवस्था मात्र होइन, स्थानीय स्वशासनका परम्पराको समेत विकास गरेका थिए। सुशासनबिना स्थानीय प्रजातन्त्रको विकास र जगेर्ना हुन सक्तैन। जबकि स्थानीय प्रजातन्त्रको विकासले स्थानीय सुशासनलाई बल पुर्याउँछ। प्रजातन्त्र नै जनताको प्रशासन मात्र नभएर सुशासन पनि हो। राजा मानदेवको पालादेखि (४६४५०० ई) लिच्छविकालको स्पष्ट जानकारी पाइन्छ। लिच्छवी शासनकालको प्रशासन व्यवस्था सोझै केन्द्रबाट शासन गरिने देश र केन्द्रको अधिनमा रही सामन्तद्घारा शासन गरिने देश गरी दुई खण्डमा विभाजित थियो। जिल्लालाई विषय भनिन्थ्यो र स्थानीय प्रशासनलाई चलाउने विषयपति हुन्थे। यसरी केन्द्र सामन्त र विषय एकातिर थिए भने ग्राम, तल र द्रङ स्थानीय तहमा थिए। जसमध्ये ग्रामपञ्चालीको व्यवस्था स्थानीय तहमा थियो। ग्राम पञ्चालीको सदस्य स्थानीय पाँच बुढापाकाले स्थानीय विवाद समाधान गर्ने, कर उठाउने, चोरी, डकैती, हत्या, व्यभिचार, विवाह र विच्छेद जस्ता पञ्चपराध हेर्दथे। लिच्छविहरू पछि मध्यकालमा प्रायः मल्ल राजाहरूले शासन गरे। जतिबेला केन्द्र र स्थानीय शासन थियो, लिच्छविहरूको शैली अपनाई विषय (जिल्ला)लाई थुम, बस्ती, ग्राम तथा टोल, उमरा आदिले स्थानीय प्रशासन चलाउँदथे। मध्यकाल उल्लेखनीय नभए पनि पञ्चायत, पञ्चाली र पछि पञ्चसमूच्यय, पञ्च जस्ता संस्थाले स्थानीय तहमा लोकप्रियता लिएको पाइन्छ। पृथ्वीनारायण शाहबाट विभिन्न बाइसेचौबिसे ससाना राज्यहरूलाई मिलाई एउटा विशाल मुलुकको रूप दिने काम भएको थियो। यसलाई राजनीतिक एकीकरण मात्र मान्न उपयुक्त हुन्छ। उनले आफ्ना भारदारहरूलाई दिएको दिव्योपदेशमा नेपाल चार वर्ण छत्तिस जातको फूलबारी भनेका थिए। यस दिव्य उपदेशबाट नै थाहा लाग्छ कि उनको कसैप्रति भेदभाव थिएन। सबैलाई समान अवसर दिनु र समान व्यवहार गर्नु उनको प्रमुख नीति थियो। तर १९१० सालमा राणा प्रधानमन्त्री जंगबहादुरले मुलुकी ऐन लागू गराई नेपाली जनतालाई ठूला र साना, छुत र अछुत, तागाधारी र मतवालीमा विभाजत गरे। तत्पश्चात धर्म, लिंग, जात, जाति आदिका आधारमा नेपाली जनता आपसमा विभक्त भई नेपाली समाजमा असमानता र वैमनस्य कायम भयो। यस कालमा शक्ति विकेन्द्रीकरणको ठीक उल्टो राजालाई समेत निष्कृय र अधिकारविहीन बनाई शक्ति केन्द्रीकरण गरिएको थियो। जहाँ सुशासनको कल्पनासमेत गर्न सकिँदैनथ्यो। नेपालमा स्थानीय सरकारको स्थापना जे जस्तो भए पनि राणाकालदेखि नै प्रयास भएको पाइन्छ। सन् १९२६ को विधान अनुसार मान्यजन कचहरीको स्थापना र २००४ सालको वैधानिक कानुनले स्थापित गर्ने प्रयास पञ्चायती इकाईहरू यसका उदाहरण हुन्। २००७ सालमा प्रजातन्त्र स्थापना भएपछि पनि शासनलाई बलियो बनाउने काम लामो समय हुन सकेन। २०१९ सालमा नेपालको संविधान घोषणा गरेपश्चात् पञ्चायती व्यवस्था स्थापना गरियो। तर जनहितमा कार्य हुन सकेन। २०४६ सालको जनआन्दोलनले बहुदलीय व्यवस्थाको पुनस्र्थापना गरेपछि तीनपटक आम निर्वाचन भयो तर पटक पटक सरकार परिवर्तन भए। सोचेअनुसार देशमा सुशासन कायम हुन सकेन। जनता अधिकार सम्मन्न हुन नपाएको भनी २०६२६३ सालमा जनआन्दोलन भयो। उक्त लोकतान्त्रिक जनआन्दोलन पश्चात् नेपालमा २०६४ चैत्र २८ गते संविधानसभा निर्वाचन भयो। सो संविधानसभा दुई वर्षभित्र नेपालको संविधान बनाउने भनिए तापनि पटक पटक म्याद थप भयो। तर पनि संविधान बनाउन नसकी २०६९ जेठ १४ गते भंग भयो। दोस्रो संविधान सभाको सदस्यहरूको निर्वाचन २०७० मंसिर ४ गते सम्पन्न भयो। र, अन्ततः २०७२ असोज ३ गते यसै संविधान सभाबाट नेपालको संविधान २०७२ जारी भयो। नेपालको संविधान नेपाली जनताको सात दशकको अथक प्रयासबाट प्राप्त भएको हो। युगीन यो पलको अपेक्षासहित नेपाली जनताले गरेको जनआन्दोलनको अभिलाषा र गरिमामयको सार्थकता नै शासन व्यक्तिको होइन, विधिको हुनुपर्छ भन्ने लोकतान्त्रिक मान्यता हो। सार्वभौमसत्ता सम्पन्न नेपाली जनताले सामन्त, निरंकुश, केन्द्रीकृत र एकात्मक राज्य व्यवस्थाले सृजना गरेको सबै प्रकारका विभेद र उत्पीडन अन्त्य गर्नेगरी संविधान जारी भएको पाइन्छ। बहुभाषिक, बहुधार्मिक, बहुजातीय, बहुसांस्कृतिक तथा भौगोलिक विविधतायुक्त विशेषतालाई आत्मसात गरी ऐक्यवद्ध, सामाजिक, सहिष्णु र सद्भावनालाई संरक्षण एवं प्रवद्र्धन गर्ने पनि भनिएको छ। वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका छुवाछुतको अन्त्य गरी समानुपातिक, समावेशी र सहभागितामूलक सिद्धान्तको आधारमा समतामूलक समाजको निर्माण गर्ने संकल्प गर्र्दै २०७२ सालमा संविधान जारी भयो। संविधानले संघीय लोकतान्त्रिक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा गरेको छ। प्रतिस्पर्धात्मक शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता तथा निष्पक्ष र सक्षम न्यायपालिका र कानुनी राज्यको अवधारणा सुनिश्चित गरेको छ। साथै, लोकतान्त्रिक मूल्य र मान्यतामा आधारित समाजवादप्रति प्रतिवद्धता राखी समृद्ध राष्ट्र निर्माण गर्ने संकल्प गरेको छ। संविधान अनुसार संघ, प्रदेश र स्थानीय गरी राज्यको तीन तहलाई संवैधानिक व्यवस्था गरिएको पाइन्छ। देश निर्माणमा यी तीनै तहको महत्वपूर्ण भूमिका हुन्छ। सोका लागि तीनै तहमा सुशासन कायम हुन अति आवश्यक छ। नेपालको सन्दर्भमा हाल प्रदेश सरकारको औचित्य माथि ठूलो प्रश्न उठ्ने गरेको छ। मानव सभ्यता विकासको क्रममा मानवजाति राज्य सञ्चालनको प्रक्रियामा समावेश हुन थालेपछि अधिकार र दायित्वको बाँडफाँट बहस सुरु भएको हो। केन्द्रीकृत र विकेन्द्रीत राज्य पद्दतिको विषय नवीन होइन तर प्रजातान्त्रिक शासन पद्धतिको मौलिक मान्यता विकेन्द्रीकरण हो। केन्द्रमा रहेको शक्ति, अधिकार, दायित्व, साधन र स्रोत जति तल्लो निकाय तह र वर्गमा निःसृत हँुदै जान्छ, त्यति नै प्रजातन्त्रिक शासन व्यवस्थाले सार्थकता पाएको ठानिन्छ। सोहीअनुसार सिंहदरबारको अधिकार गाउँगाउँमा भन्ने गयो भन्ने भनाइ रह्यो। सो क्रममा दिगो विकासको प्रक्रियालाई सबल बनाउन समाजमा रहेका कमजोर वर्गसम्म विकासको प्रतिफल पुग्न सकोस् भन्ने अभिप्रायले स्थानीय सरकारलाई समाज विकासको प्रमुख निकायको रूपमा प्रस्तुत गरियो। लोकतन्त्रको सफल प्रयोग आमजनताले अनुभूत गर्नसक्ने, सहभागी बन्न सक्ने, निर्णय निर्माण र निरूपणमा भूमिका खेल्ने सुशासन हुनसक्छ भन्ने रह्यो। सबै क्षेत्रका जनतालाई बढी अधिकार सम्पन्न र उत्तरदायी बनाउनुमा नै लोकतन्त्रको सार्थकता रहन पर्ने हो। आफ्नो राज्यको भाग्य निर्माण जनता आफैंले गर्नुपर्ने हो। मूलुकको चौतर्फी विकास, जनताको सक्रिय सहभागिता जुटाइ स्थानीय सरकारले विकासका लागि सुशासन सशक्त बनाउन बनाउन पर्ने हो। लोकतन्त्रको मूल आधार स्थानीय सुशासन हो। स्थानीय सुशासनको भरमा केन्द्रीय शासनको कार्यबोझ कम हुन्छ। राष्ट्रिय विकासको आधारभूमि नै स्थानीय सुशासन हो। चैत्र १५ गते काठमाडौंमा भएको घटनाले गणतन्त्रमा सुशासनमाथि नै प्रश्न चिह्न उठाएको छ। विश्वव्यापी रूपमा स्वीकृत आधारभूत मानव अधिकार, बहुदलीय प्रतिस्पर्धात्मक लोकतान्त्रिक प्रणाली, जनतामा निहित सार्वभौमसत्ता र जनताको सर्वाेच्चता, संवैधानिक सन्तुलन र नियन्त्रण, कानुनको शासन, सामाजिक न्याय र समानता राज्यको दायित्व हो। यसैगरी, स्वतन्त्र न्यायपालिका, आवधिक निर्वाचन, नागरिक समाजको अनुगमन, पूर्ण प्रेस स्वतन्त्रता, जनताको सूचनाको अधिकार, राजनीतिक दलहरूको क्रियाकलापमा पारदर्शिता र जवाफदेहिता पनि दायित्व हो। त्यसो त जनसहभागिता, निष्पक्ष, सक्षम तथा स्वच्छ प्रशासनतन्त्रका अवधारणाहरूको पूर्ण परिपालन गर्ने राजनीतिक प्रणाली अवलम्वन गरी भ्रष्टाचार र दण्डहीनता अन्त्य पनि हो। यसरी सुशासन कायम गर्ने कार्य राज्यको दायित्व हो।  अधिकारीले नेपालमा गुणस्तरीय जीवन विषयमा विद्यावारिधि गरेका हुन्।"
गाजासहित दुई जना पक्राउ,धरान : सुनसरी बर्जु गाउँपालिका ३ नहर चोकबाट प्रहरीले अवैध लागूऔषध गाजासहित दुई जनालाई पक्राउ गरेको छ । सोमबार राति इलाका प्रहरी कार्यालय सितागंजबाट खटिएको प्रहरी टोलीले भिमपुरबाट अमडुवा तर्फ जाँदै गरेको प्र१०२००२ च ५१२६ नम्बरको पिकअप गाडीमा गाजा फेला परेपछि २ जनालाई पक्राउ गरिएको जिल्ला प्रहरी कार्यालय सुनसरीका डीएसपी योगराज खतिवडाले जानकारी दिए। पिकअप गाडीको डालामा ६ वटा बोरामा लुकाई ल्याएको एकसय ९९३ केजी गाजा बरामद गरिएको खतिवडाले बताए। गाजा कारोबारमा संलग्न पिकअप चालक धनकुटा नगरपालिका वडा नं९ का ३३ वर्षीय उद्धव भण्डारी र सहचालक ३० वर्षीय कबिराज राईलाई नियन्त्रणमा लिइएको छ। उनीहरुलाई इलाका प्रहरी कार्यालय दुहबीको हिरासतमा राखेर थप अनुसन्धान गर्ने कार्य भईरहेको उनले बताए ।
"प्रतिनिधिसभाको बैठक बस्दै, भन्सार विधेयक आजै पारित हुने","काठमाडौं : प्रतिनिधिसभाको बैठक आज बस्दैछ। नयाँबानेश्वरस्थित संसद भवन बिहान ११ बजे सुरु हुने बैठकले भन्सार विधेयक पारित गर्ने कार्यसूची छ। आजको बैठकमा उपप्रधान एवम् अर्थमन्त्री विष्णुप्रसाद पौडेलले अर्थ समितिको प्रतिवेदन सहितको भन्सार विधेयक, २०८० माथि छलफल गरियोस् भनी प्रस्ताव प्रस्तुत गर्ने छन्। यस्तै, मन्त्री पौडेलले भन्सार विधेयक, २०८१ लाई पारित गरियोस् भनी प्रस्ताव प्रस्तुत गर्नेछन्। त्यस अगाडि शिक्षा, विज्ञान तथा प्रविधिमन्त्री रघुजी पन्तले राष्ट्रियसभामा उत्पत्ति भएको तिलगङ्गा नेत्र विश्वविद्यालय विधेयक, २०८१ माथि विचार गरियोस् भन्ने प्रस्ताव प्रस्तुत गर्ने कार्यसूची रहेको छ। बैठकमा कानून, न्याय तथा संसदीय मामिला मन्त्री अजयकुमार चौरसियाले कानून, न्याय तथा मानवअधिकार समितिको प्रतिवेदन सहितको केही नेपाल ऐनलाई संशोधन गर्न बनेको विधेयक, २०८० माथि छलफल गरियोस् भनी प्रस्ताव प्रस्तुत गर्ने छन्। यस्तै, केही नेपाल ऐनलाई संशोधन गर्न बनेको विधेयक, २०८१ लाई पारित गरियोस् भनी प्रस्ताव प्रस्तुत हुनेछ। यता शिक्षकहरुले शिक्षा ऐन पारित गर्न माग गर्दै आन्दोलन जारी राखेका छन्। सरकारले शिक्षा समितिबाट संसद्मा पेश हुनेबित्तिकै पारित गर्ने तयारी गरेको छ।"
"१४ वर्षीय वैभव सूर्यवंशीको कीर्तिमानी, उत्कृष्ट शतकमा राजस्थानको जित",काठमाडौं : १४ वर्षीय ओपनिङ ब्याटर वैभव सूर्यवंशीको उत्कृष्ट शतकमा राजस्थान रोयल्सले गुजरात टाइटन्सलाई हराएको छ। इन्डियन प्रिमियर लिगमा राजस्थान रोयल्सले गुजरात टाइटन्सलाई आठ विकेटले हराएको हो। जयपुरस्थित सवाइ मानसिंह स्टेडियममा टस हारेर ब्याटिङको निम्तो पाएको गुजरातले ४ विकेट गुमाउँदै २०९ रन बनाएको थियो। गुजरातले दिएको २१० रनको लक्ष्य पछाएको राजस्थान रोयल्सले १५५ ओभरमा दुई विकेट गुमाउँदै २१२ रनसहित लक्ष्य पुरा गर्यो। राजस्थानका लागि १४ वर्षीय उपनिर्वाटर वैभव सूर्यवंशीले उत्कृष्ट शतकीय पारी खेले। उनले ३८ बलमा सात चौका र ११ छक्कासहित १०१ रन बनाए। उनले यशस्वी जैसवालसँग पहिलो विकेटका लागि १६६ रनको साझेदारी गरे। यशस्वीले ७० रनको अविजित पारी खेले। कप्तान रियान पराग ३२ रनमा अविजित रहे। उनी आइपीएलमा सबैभन्दा छिटो शतक बनाउने पहिलो भारतीय खेलाडी हुन्। यस अघि क्रिस गेलले २०१३ मा ३० बलमा शतक प्रहार गरेका थिए। उनी आइपीएलमा शतक बनाउने सबैभन्दा कान्छा खेलाडी पनि हुन्। गुजरातका लागि प्रसिद्ध कृष्ण र रसिद खानले ११ विकेट लिए। त्यसअघि ब्याटिङ गरेको गुजरातले निर्धारित २० ओभरमा ४ विकेट गुमाउँदै २०९ रन बनाएको थियो। गुजरातका लागि कप्तान शुभ्मन गिलले सर्वाधिक ८४ रनको पारी खेले। उनले ५० बलमा पाँच चौका र चार छक्का प्रहार गरे। अर्का ओपनर शाही सुदर्शनले ३९ रन बनाए वासिङ्टन सुन्दरले १३ रन बनाउँदा जोश बटलर ५० रनमा अविजित रहे। राजस्थानका लागि महेश थेक्सानाले सर्वाधिक २ विकेट लिए जोफरा आर्चर र सन्दीप शर्माले ११ विकेट लिए। गुजरात टाइटन्स ९ खेलमा ६ जितसहित १२ अंक बटुल्दै तेस्रो स्थानमा रहेको छ। गुजरातलाई हराएसँगै राजस्थान रोयल्सले भने १० खेलमा तीन जित निकाल्दै ६ अंक जोडेको छ।
कृषि नीतिमा ६० सुझाव,"देशले कृषिको आधुनिकीकरण यान्त्रीकरण र औद्योगीकरणमार्फत् उत्पादन वृद्धि गर्ने नीति लिएको ६ दशक नाघिसकेको छ। यसका लागि भूमि, कृषि, सिँचाइ, वनजस्ता मन्त्रालय, शिक्षा, अनुसन्धान र प्रसारसँग सम्बन्धित हजारौं निकाय स्थापना भएका छन्। दशकौंदेखि किरादेखि किसानसम्म, माटोदेखि मौरीसम्म, बिउदेखि व्यापारव्यवसायसम्म प्रवद्र्धन गर्ने अड्डाहरू क्रियाशील छन्। सिँचाइमा त राष्ट्रिय गौरवका आयोजनाहरू नै सञ्चालन भइरहेका छन्। विदेशी दातृ निकायहरूको अनुदान तथा ऋण लिएर कृषि विकासका साना ठुला परियोजनाहरू पनि सञ्चालन भइरहेकै छन्। तर पनि किन कृषि उपजदेखि बिउ, मल, प्रविधिसम्म अनि उत्पादनका आधारभूत साधनहरूमा समेत देश परनिर्भर भयो। किसान क्रेता मात्रै भयो, बिक्रेता बन्नै सकेन। व्यवसायीकरणका नाममा थोपरिएको उत्पादनका साधनहरूमा लगानी वृद्धि हुँदा उत्पादन लागत बढ्न गई किसानले प्रतिस्पर्धात्मक क्षमता गुमाउँदै गयो। जसका कारण गाँस, बास र कपास बालबालिकाको शिक्षा, स्वास्थ्य र रोजगारका खातिर लाखौं किसान परिवारले अन्ततः पुख्र्यौली थलो छोड्न बाध्य भए। नपुंसक बीउहरूले पुनर्उत्पादनशील रैथाने बिउहरूलाई विस्थापन गरे। विषको अन्धाधुन्द प्रयोग बढ्यो। प्लास्टिक हर्मोन जस्ता अप्राकृतिक वस्तुहरूको प्रयोगले पर्यावरणमा नराम्रो असरहरू छोड्दै गयो। मित्रजीवहरू लोप हुँदै गए। माटो मर्दै गयो। बालीवस्तुमा नयाँ नयाँ रोगहरूको प्रकोप बढ्न थाल्यो। किसान उपभोक्ताहरू रोगी बन्दै गए। कृषि जैविक विविधतामा व्यापक ह्रास आयो। समस्याहरूको चाङमाथि थप समस्या जलवायु परिवर्तनका डरलाग्दा असरहरू देखिन थाले। प्राकृतिक प्रकोपहरूको चपेटामा समग्र कृषि क्षेत्र पर्दै गयो। रोजगार अभावका कारण गाउँसहर र देशबाट युवा पलायन हुन थाले। यो क्रम जारी रहँदा विशेषगरी गाउँघरहरू रित्तिँदै गए। जमिनहरू बाझिँदै गए। जंगल फराकिला हुँदै गए। बस्तीहरू साघुरिँदै गए। बाँकी बसेका बस्तीहरूमा खेतबारीदेखि भान्सासम्मै वन्यजन्तुको बिगबिगी बढेर गयो। सरकारले भनेकै जस्तो खेती गर्ने व्यावसायिक किसानहरूको पनि उत्पादनले न सहज बजार पाएको छ न उपयुक्त मूल्य नै। सबै काम यन्त्रले गर्दैन। सिपालु श्रमिकको अभाव छ। उपलब्ध श्रमिकलाई पुग्नेगरी ज्याला दिने हो भने भएको उत्पादन सबै बेच्दा ज्याला नउठ्ने अवस्था छ। यसमाथि प्राकृतिक प्रकोप वन्यजन्तु र छाडा चौपायाले किसानलाई कृषिबाट निरन्तर बाहिर खेदिरहेको छ। साना जमिन भएका र परिवारको सहयोगमा खेती गरिरहेका देशको बहुसंख्यक जनतालाई सरकार स्वयंले बजार र वन्यजन्तु लगाएर सहरी उपभोक्ता बनाउन जुन बल प्रयोग गरिरहेको छ, त्यो नै कृषिप्रधान मुलुकको गम्भीर भुल हो। हामीसँग भएको टुक्रे जमिन चक्लाबन्दी गर्ने धेरै किसान घटाएर थोरै कम्पनीमार्फत खेती गर्ने रैथाने बिउ र नश्ललाई गैरकानुनी घोषणा गर्ने रैथाने ज्ञान, सीपलाई पुरातन मान्ने मलको प्रचुर स्रोत हुँदाहुँदै त्यसलाई प्रवर्द्धन नगर्ने तर सामुदायिक बजार अभ्यासहरूलाई निरूत्साहित गर्ने काम भएको छ। मौलिक कृषि तथा खाद्यसंस्कृतिलाई प्रवद्र्धन गर्न कहिल्यै नीतिगत सम्बोधन नगर्ने अनि प्रतिस्पर्धामक कृषि गर्नुपर्छ भनेर विदेशी बजारको मल, बिउ र प्रविधि किनेर उसैको देशसँग प्रतिस्पर्धा गराउने अनि किसानलाई ठहरै पार्ने वर्तमान नीतिप्रति घोर आपत्ति छ। विकसित घटनाक्रमहरूले हरित क्रान्तिको अनुसरण र बजारकेन्द्रित अभ्यास नेपालको उत्पादन प्रणालीका लागि अफाप सिद्ध भएको प्रमाणित गरिरहेका छन् भन्दा अतिशयोक्ति नहोला। नेपालको भूराजनीतिक परिवेश आयातीत उत्पादनका साधन साना जमिन, पहाडी भूगोल परिष्कृत किसानी अभ्यासलाई नजरअन्दाज गरेर जबरजस्ती लादिएको विकासे कृषि बाँसको छाप्रोमाथि गरिन खोजेको सिमेन्ट ढलान जस्तै हो। सक्किने बाटो त हामी हिँडिरहेकै छौं। यदि सच्चिने हो भने २० वर्षपछि संशोधन हुँदै गरेको कृषि नीति २०८१ एउटा राम्रो अवसर बन्न सक्छ। जसका लागि बुँदागत रूपमा ६० सुझाव उल्लेख गरिएको छ। तिनलाई नीतिमा समावेश गरिनुपर्छ। कृषि उत्पादनमा अन्तर्निर्भरता सहितको आत्मनिर्भरता। तुलनात्मक लाभका बालीबस्तुहरूको व्यावसायिक उत्पादन र रोजगार प्रवद्र्धनका लागि परनिर्भरताबाट आत्मनिर्भरतासम्मको संक्रमणकालीन योजना बनाउने। किसानलाई सेवासुविधामा पहुँच पुर्याउन वास्तविक किसान पहिचान वर्गीकरण परिचयपत्र वितरण गरी सामाजिक सुरक्षासँग जोड्ने। साना किसान अधिकारसम्बन्धी कानुन निर्माण गर्ने। किसानको ज्ञान, सीप र आविष्कारलाई बौद्धिक सम्पत्तिमा दर्ता गर्ने। निजी जमिनको हकमा पालिकाहरूमा भूमि करार व्यवस्थापन केन्द्रको स्थापना गर्ने। सरकारी जमिनको चक्लाबन्दी गरी समूह सहकारीद्वारा खेती प्रवद्र्धन गर्ने। वनले जस्तै कृषि उत्पादनका लागि निश्चित क्षेत्रफल नघट्ने सुनिश्चितता गर्ने। वैकल्पिक ऊर्जामा आधारित लिफ्ट सिँचाइहरूको प्रवर्द्धन गर्ने। आगामी ३ वर्षभित्र राष्ट्रिय गौरवका सिँचाइ आयोजनाहरू सम्पन्न गर्ने। प्रकोपजन्य क्षतिको क्षतिपूर्ति कोषको स्थापना गर्ने। जैविक तथा पर्यावरणीय कृषि पर्यटनको प्रवर्द्धन र फलफूलहरूमा गौरवका आयोजना सञ्चालन गर्ने। पर्यावरणीय कृषि प्रवर्द्धनको छुट्टै निकायको स्थापना गर्ने। कृषि क्षेत्र हेर्न छुट्टै बीमा कम्पनीको स्थापना गर्ने। कृषि अनुदान र ऋण व्यवस्थापनका लागि छुट्टै बैंकको स्थापना गर्ने। जैविक विषादी अनुसन्धान तथा उत्पादन केन्द्र स्थापना गर्ने। मौजुदा कानुनको कार्यान्वयनमा खाद्य अधिकार तथा खाद्य सम्प्रभुता र भूउपयोग ऐन तथा नियमावलीहरूको यथाशीघ्र कार्यान्वयन गर्ने। कृषि, वन र सिँचाइ मन्त्रालयहरूको एकीकरण गर्ने। अनावश्यक संरचनाहरूको एकीकरण वा खारेजी गर्ने। प्राथमिक तहदेखि जीवन उपयोगी जनस्वास्थ्य र पर्यावरणमैत्री कृषि शिक्षाका पाठ्यक्रम लागू गर्ने। कृषि अनुसन्धान परिषद् र कृषि विश्वविद्यालय एकीकरण गर्ने। सम्बन्धित समितिहरूमा वास्तविक किसानहरूको प्रतिनिधित्व सुनिश्चित गराउने। प्राकृतिक पर्यावरणीय उत्पादनको छुट्टै मापदण्ड बनाउने। उत्पादक किसानहरूको सुझावको आधारमा नीति, कार्यक्रम बनाउने र बजेट बिनियोजन गर्ने। अनुदान र उत्पादनको साधन तथा कृषि उपजमा नियमित अनुगमन र पृष्ठपोषण गर्ने। कृषि व्यवसाय र उद्योगहरूको वर्गीकरण गर्ने। रैथाने बिउ, ब्याड र नश्लहरूको विकास र प्रसारण गर्ने। रैथाने बिउ, नश्ल र प्रविधिहरूको नियमित प्रदर्शनी र प्रवर्द्धन गर्ने। परम्परागत संस्कृतिजन्य खाद्यवस्तुहरूको नियमित प्रदर्शनी र प्रवद्र्धन गर्ने। स्थानीय तहहरूमा फलफूल तथा तरकारीको नर्सरीहरू स्थापना गर्ने। स्थानीय तहहरूमा सुविधासम्पन्न किसान बजार सञ्चालन गर्ने। निश्चित लक्ष्यसहित किसानसँग प्राविधिक जनशक्ति पुर्याउने। नेपालमा उत्पादन हुने मल, बिउ, प्रविधि र कृषि उपजहरूको आयातमा प्रतिबन्ध लगाउने। सबै प्रकारका वनमा तोकिएको मापदण्डभित्र रही कृषि उत्पादन गर्ने। सरकारी निकायहरूमा स्वदेशी कृषि उपजको प्रयोग अनिवार्य गर्ने। कृषिको मूल्य शृंखलामा स्वागत र प्राथमिक क्षेत्रमा वैदेशिक लगानी प्रतिबन्ध गर्ने। पालिकाको सहकार्यमा प्रांगारिक मल कारखानाहरू स्थापना गर्ने। सरकारी निकायहरूले दिने अनुदानित सामग्रीहरू स्वदेशी हुनुपर्ने। कृषि जैविक विविधता संरक्षण गर्ने साथै किसानका संस्थाहरूलाई पुरस्कृत गर्ने। पालिकाहरूको सहकार्यमा गौशालाहरू स्थापना र सञ्चालन गर्ने। कृषि प्रयोजनका लागि विद्युत्मा छुट सुविधा उपलब्ध गराउने। स्वदेशी कच्चा पदार्थमा आधारित कृषि उद्योगहरूको स्थापना गर्ने। विषादी हर्माेन र एन्टिबायोटिकहरूलाई नियमन र निरुत्साहन गर्ने। पारिवारिक खेती प्रवद्र्धनका परियोजनाहरू विकास गर्ने। सरकारी निकायहरूमा नियमित सार्वजनिक सुनुवाई र सामाजिक परीक्षण गर्ने। पशु चरन र खर्कहरूको संरक्षण र विकास गर्ने। मिश्रित खेती र खानाको प्रवद्र्धन गर्ने। परागसेचक लगाएका मित्रजीवहरूको संरक्षणको गर्ने। संघ र पालिका तहमा खाद्य तथा बिउ, बैंकहरूको स्थापना गर्ने। आधारभूत तहदेखि कृषि तथा खाद्यपोषण शिक्षा अनिवार्य गर्ने। नीति र रणनीतिहरूको वार्षिक समीक्षा र संशोधन गर्ने। कृषि विकासका लागि कूल बजेटको न्युनतम १० प्रतिशत बजेट विनियोजन गर्ने। वन्यजन्तुबाट जोगाउन पालिकाहरूले बाली सुरक्षा समूह गठन गर्ने। जडिबुटी खेतीको व्यावसायिक उत्पादन र मूल्य शृंखला बिस्तार गर्ने। गोठेमलको गुणस्तर सुधारमा आवश्यक सहयोग उपलब्ध गराउने। किसानबजारदेखि मुख्यबजारसम्म निःशुल्क ढुवानीको प्रबन्ध गर्ने। मोहीको हक सुनिश्चित हुनेगरी वैज्ञानिक भूमिसुधार गर्ने। निःशुल्क औषधिसहित नियमित पशुस्वास्थ्य र माटो परीक्षण शिविर सञ्चालन गर्ने। पालिका तहमा सेफ्टी ट्यांकी र सोत्तर पत्करमार्फत् जैविक मल उत्पादन प्लान्टहरू निर्माण गर्ने। कृषिऔजार कारखानालाई राष्ट्रिय आविष्कार केन्द्रमार्फत् पूर्ण सञ्चालनमा ल्याउने। प्लास्टिक हर्मोनजस्ता अप्राकृतिक वस्तुहरूको प्रयोगले पर्यावरणमा नराम्रो असरहरू छोड्दै गयो। मित्रजीवहरू लोप हुँदै गए। माटो मर्दै गयो। बालीवस्तुमा नयाँनयाँ रोगहरूको प्रकोप बढ्न थाल्यो। किसान उपभोत्तााहरू रोगी बन्दै गए। नपुंसक बिउहरूले पुनर्उत्पादनशील रैथाने बिउहरूलाई विस्थापन गरे। विषको पनि अन्धाधुन्ध प्रयोग बढ्यो।"
माओवादीलाई एमालेको आग्रह शिक्षक आन्दोलनलाई सत्ता ढाल्ने अस्त्र नबनाउनुहोस्,"काठमाडौं : नेकपा एमालेका सांसद ठाकुर गैरेले शिक्षक आन्दोलनलाई सत्ता ढाल्ने अस्त्र नबनाउन माओवादीलाई सुझाव दिएका छन्। मंगलबार प्रतिनिधिसभाको विशेष समयमा बोल्दै गैरेले पेशागत आन्दोलनबाट सरकारलाई अप्ठेरो बनाउने, सत्ता ढाल्ने अस्त्र बनाउने र र त्यसैबाट आफू प्रधानमन्त्री हुने असफल प्रयत्न अन्त्य हुनुपर्ने समेत बताए । उनले छलफलमा एउटा कुरा गर्ने र सडकमा गएर अर्को कुरा गर्न खोजे नेपालको शिक्षाको विकास हुन नसक्ने तर्क गरे । विद्यालय शिक्षा विधेयक अघि नबढ्नुको आरोप सत्तापक्षलाई मात्रै लगाएर कसैले छुट नपाउने उनले बताए । त्यस्तै, गैरेले सडकमा शिक्षक र सुरक्षाकर्मीबीच झडप गराएर पनि छुट पाउने परिस्थीति नभएको उल्लेख गरे। उनले समितिमा बिचाराधीन रहेको विधेयकलाई छिटो पारित गर्नका लागि सामूहिक प्रतिवद्धता आवश्यक पर्ने जिकिर गरे।"
गगन थापाविरुद्ध अदालत अवहेलना मुद्दामा सुनुवाइ सकियो,"काठमाडौं : नेपाली कांग्रेस महामन्त्री गगन कुमार थापाविरुद्ध दायर भएको अदालत अवहेलना मुद्दामा सुनुवाइ सकिएको छ। न्यायाधीशद्वय सपना मल्ल प्रधान र नित्यानन्द पाण्डेको इजलासमा मुद्दामा प्रारम्भिक सुनुवाइ सकिएको हो। थापाले लोकतन्त्र दिवसको अवसरमा गत बिहीबार आयोजित एक कार्यक्रममा संवैधानिक निकायका पदाधिकारीहरूको नियुक्ति विवादमा सर्वोच्च अदालतले 'डिल'गरेको अभिव्यक्ति दिएपछि अदालत अवहेलना मुद्दा दायर भएको हो। थापाले आयोगका पदाधिकारीहरूको कार्यकाल सकिने समय भइसक्दा समेत नियुक्ति नगरेको भन्दै अदालतले डिल गर्यो भने अब यसको विश्वसनीयता के रहन्छ ? भन्दै प्रश्न समेत गरेका थिए। उक्त अभिव्यक्तिले अदालतको अवहेलना गरेको भन्दै अधिवक्ता अनन्तराज लुईटेल,प्रतिभा उप्रेती र विशाल थापाले थापाविरुद्ध सर्वोच्च अदालतमा अदालत अवहेलना मुद्दा दायर गरेका हुन्। विभिन्न संवैधानिक निकायका ५२ पदाधिकारीको नियुक्ति विवाद सर्वोच्चमा विचाराधीन अवस्थामा छ।"
सरकारसँग वार्तासँगै सडक संघर्षमा शिक्षक (फोटोफिचर),"काठमाडौं : विद्यालय शिक्षा ऐन जारी हुनुपर्ने माग राख्दै नेपाल शिक्षक महासंघले आन्दोलनलाई जारी राखेको छ। सरकारसँग वार्ता सँगसँगै विद्यालय शिक्षा ऐन जारी नभएसम्म घर नफर्किने भन्दै शिक्षकहरूले २८ औं दिनपनि आन्दोलनलाई निरन्तरता दिएका हुन्। सरकार र आन्दोलनरत शिक्षकहरुबीच मंगलबार पनि वार्ताको तयारी भएको छ। शिक्षा मन्त्रालयका अधिकारीका अनुसार सहमतिको ड्राफ्ट तयार भएको छ। त्यसलाई आन्तरिक छलफल गरेपश्चात टुंगोमा पुर्याइनेछ। निवर्तमान शिक्षामन्त्री विद्या भट्टराईले नै तयार गरेको ७ बुँदालाई टेकेर सरकार र शिक्षकबीच सहमति गर्ने तयारी छ। संसदीय समितिमा लगातार छलफल चलिरहेकाले शिक्षा ऐन आउन अझै समयमा लाग्ने भएपछि मिति तोकेर भएपनि सहमति गर्नुपर्ने पक्षमा महासंघका केही पदाधिकारी लागिपरेका छन्। शिक्षा ऐन जारी नभए आन्दोलन नरोकिने बताउँदै आएपनि मंगलबार सहमति भए बुधबारबाट आन्दोलनको मोडालिटी फेरिने महासंघको भनाई छ। सोमबार मध्यरातिसम्म चलेको वार्ता सकारात्मक भएपछि मंगलबार पनि वार्ताको तयारी भएको हो। आफूहरूको मागका बारेमा थप छलफल आवश्यक परेको नेपाल शिक्षक महासंघका अध्यक्ष लक्ष्मीकिशोर सुवेदीले जानकारी दिए। उनले सरकारसँगको वार्ताका साथै आन्दोलन जारी रहने उल्लेख गरे। यता शिक्षामन्त्री रघुजी पन्तले शिक्षकहरूसँगको वार्ता सकारात्मक रुपमा अघि बढेको भन्दै छिटै निष्कर्षमा पुगिने जानकारी दिएका छन्।मन्त्रिपरिषद्को सोमबारको बैठकले शिक्षक महासङ्घसँग वार्तालगायत विषयमा सहमति गर्न शिक्षामन्त्री पन्तलाई जिम्मेवारी दिएको थियो। शिक्षक र सरकारबीच छलफल गर्न खोज्दा विपक्षी दलका नेताहरूले शिक्षक आन्दोलन उचाल्ने काम पनि गरिरहेको सत्तारुढ दलको दाबी छ। नेकपा एकीकृत समाजवादीका नेताहरू पनि सोमबार नेपाल शिक्षक महासंघको जारी आन्दोलनमा सहभागी हुन पुगेपछि नाराबाजी गर्दै फर्काएका थिए। नेकपा एमालेले शिक्षक आन्दोलन जटिल र बिचलित हुन थालेको जनाएको छ। संसदमा पनि सांसदहरुले शिक्षकका जायज माग पूरा गर्नुपर्ने बताएका छन्। आज संसद बैठकमा बोल्दै एमालेका मुख्य सचेतक महेश बर्तौलाले भने सरकार सदनप्रति जिम्मेवार रहेको र शिक्षकहरूसँगको माग सम्बोधनका लागि निरन्तर छलफलमा रहेको उल्लेख गरे। शिक्षकहरुको विषय निकै संवेदनशील रहेको भन्दै उहाले छिटै समस्या समाधान हुने विश्वास व्यक्त गरे। बर्तौलाले शिक्षकहरूसँग सरकारले गरेको सहमति कार्यान्वयन नहुदा समस्या देखिएको भन्दै शिक्षकहरुको जायज माग पुरा गरेर विद्यालय फर्काउन सुझाव दिए। प्रतिपक्ष दल नेकपा माओवादी केन्द्रका प्रमुख सचेतक हितराज पाण्डेले शिक्षकको माग सम्बोधन गर्नेबारेको अत्यन्त जरुरी सार्वजनिक महत्वको प्रस्तावमाथि छलफल अघि बढाउन माग गरेका थिए। विद्यालय शिक्षा ऐनलगायत माग राखी शिक्षकहरूले गत चैत २० गतेदेखि राजधानी काठमाडौँ केन्द्रित आन्दोलन गर्दै आएका छन्। विधेयक कहाँ अड्किएको छ ? कसरी हुन्छ पारित ? विद्यालय शिक्षा ऐन जारी हुनुपर्ने माग राख्दै नेपाल शिक्षक महासंघले २८ औं दिनदेखि आन्दोलन गरिरहेको छ। उक्त ऐन संसद्को शिक्षा, स्वास्थ्य तथा सूचना प्रविधि समितिमा छलफलको क्रममा रहेको छ। समितिबाट पारित गरेर संसदमा विधेयक नआउँदा विद्यालय शिक्षा ऐन जारी हुन सकेको छैन। उक्त समितिका सभापति एकीकृत समाजवादीका सांसद अम्मर बहादुर थापा रहेका छन्। माग सम्बोधन गर्न मन्त्रिपरिषद् बैठकले निर्णय गरेपनि शिक्षकहरु लचक भएर सरकारसँग सहमति गर्न तयार भइरहँदा एक अन्तर्वार्तामा सभापति थापाले शिक्षकहरू ऐन माग्दै सडकमा आएपनि तत्काल जारी हुन नसक्ने बताएका थिए। सभापति थापाले सबै खाले छलफल, प्रक्रिया पूरा गर्न अझै एक महिना लाग्ने धारणा राखेपनि शिक्षक संशकित बन्दै आएका छन्। विद्यालय शिक्षा विधेयक हाल शिक्षा, स्वास्थ्य तथा सूचना प्रविधि समितिको उपसमितिमा संशोधनसहित छलफल चलिरहेको छ। उपसमितिलाई बैशाख २३ गतेसम्मको समय सीमा दिइएको छ। विधेयक शिक्षा, स्वास्थ्य तथा सूचना प्रविधि समितिले संशोधनसहित पारित गरेपछि बल्ल प्रतिनिधिसभामा टेबुल हुन्छ। प्रतिनिधि सभामा छलफल गरेपश्चात राष्ट्रिय सभामा पठाइन्छ। राष्ट्रिय सभामा दफावार छलफल चलाएर सभाले पास हुन्छ। पारित भएको सन्देशसहित राष्ट्रिय सभाले प्रतिनिधिसभामा पठाउँछ। प्रतिनिधिसभाले सन्देशसहित पास गरेपछि मात्रै बल्ल सभामुखमार्फत प्रमाणीकरणका लागि राष्ट्रपतिसमक्ष पठाइन्छ। राष्ट्रपतिले प्रमाणिकरण गरेपछि राजपत्रमा प्रकाशन हुन्छ र ऐन लागू हुन्छ। शिक्षा मन्त्रालयले शिक्षकहरूलाई पटकपटक बैठकमा बोलाए पनि वार्तामा बोलाएपनि सहमति हुन सकेको छैन। यता सत्ता पक्षले भने प्रतिपक्ष दलले शिक्षकहरूलाई अनावश्यक उत्तेजित गर्ने काम गरेकाले सहमति हुन नसकेको दाबी गरेको छ। तस्बिर : अभिषेक महर्जन"
क्रिकेट खेलाडी सिद्धान्तले पाए क्यानको पाँच लाख सहयोग,"काठमाडौं : नेपाल क्रिकेट संघ (क्यान)ले कोशी प्रदेशका क्रिकेट खेलाडी सिद्धान्त लोहनीलाई उपचारका लागि पाँच लाख उपलब्ध गराएको छ। सिद्धान्तले क्यानमार्फत सहयोग स्वरुप ५ लाख प्राप्त गरेको उल्लेख गरेका छन्। सामाजिक सञ्जाल फेसबुकमा स्टाटस लेख्दै क्यानले आफूलाई सहयोग गरेको जानकारी गराएका छन्। उनले आगामी दिनमा हुने अप्रेसनमा पनि सहयोग गर्ने आश्वासन पाएको उल्लेख गरेका छन्। उनले लेखेका छन्,'क्यानको बोर्ड बैठकबाट पारित भएको ५ लाख रुपैयाँ सहयोग स्वरुप प्राप्त गरेको छु। यसका लागि क्यानका अध्यक्ष चतुरबहादुर चन्द, उपाध्यक्ष रोशन सिंह र सचिव पारस खड्कालाई धन्यवाद। उहाँहरूले आगामी बोर्ड बैठक बोलाएर थप सहयोग गर्ने आश्वासन दिनुभएको छ। उनले आफूले सहयोग प्राप्त गर्दा अन्य खेलाडीलाई पनि प्रोत्साहित गर्ने बताए। उनले अन्नपूर्ण पोष्टसँगको कुराकानीमा आगामी दिनमा क्यानले आफूलाई थप सहयोगको लागि आश्वासन दिँदा राहत महसुस भएको बताए। २०२३ मा जनकपुरमा आयोजित महेन्द्र निधी टी २० प्रतियोगिता खेल्ने क्रममा उनको घुँडामा गहिरो चोट लागेको थियो। उनले पाँच पटकसम्म घुँडाको अपरेशन गरिसकेका छन्।"
लन्डन म्याराथनमा दौडिए सय नेपाली,"लन्डन : संसारकै प्रतिष्ठित लन्डन म्याराथनको आइतबार सम्पन्न ४५औं संस्करण एक सयभन्दा बढी नेपालीले दौडिएका छन् । यसपटकको लन्डन म्याराथनमा नेपालकी राष्ट्रिय धाविका सन्तोषी श्रेष्ठले नयाँ कीर्तिमान कायम गरेकी छन् । उनले निर्धारित दूरी २ घण्टा ४२ मिनेट ५० सेकेन्डमा पूरा गर्दै कीर्तिमान बनाएकी हुन् । सन्तोषीले गत वर्ष बंगलादेशको ढाकामा आयोजित बंगबन्धु शेख मुजिब ढाका म्याराथनमा राष्ट्रिय कीर्तिमानसहित स्वर्ण पदक जितेकी थिइन् । उनले त्यतिबेला निर्धारित दूरी २ घण्टा ४६ मिनेट २२ सेकेन्डमा पूरा गरी स्वर्ण पदक जितेकी थिइन् । गत वर्ष पेरिस ओलम्पिकमा उनले निर्धारित दुरी २ घण्टा ५५ मिनेटमा पूरा गरेकी थिइन् । सन्तोषी काठमाडौंमा आयोजित १३औं दक्षिण एसियाली खेलकुदको एथलेटिक्स १० हजार मिटर दौडमा समेत स्वर्ण पदक विजेता हुन् । सन्तोषी नेपाल रन यूकेको आर्थिक सहयोगमा बेलायत आएकी हुन् । यता, नेपाल रन यूकेका संस्थापक सन्तोष राईले नेपाली राष्ट्रिय पोशाक दौरा सुरुवालमा लन्डन म्याराथन दौडिएर गिनिज वल्र्ड रेकर्ड बनाएका छन् । सन्तोषले २ घण्टा ५९ मिनेट ४७ सेकेन्डमा दूरी पूरा गरेका थिए । लन्डन म्याराथनमा यसपटक नेपाल रन यूकेको संयोजनमा ९६ जना नेपालीले भाग लिएका थिए । हाम्रो संयोजनमा दौडिने ९६ जना थियौं । सबैले निर्धारित दूरी पूरा गरेका छौं, नेपाल रन यूकेका सचिव डा जगन कार्कीले भने, हाम्रो सम्पर्कमा नआएर आफ्नै हिसाबले दौडिने पनि केही नेपाली हुनुहुन्थ्यो । लन्डन म्याराथन दौडिने नेपाली धावकहरूलाई आइतबार बेलुका लन्डनस्थित नेपाली दूतावासले पनि एक रिसेप्सन आयोजना गरी सम्मान गरेको छ । यस वर्षको लन्डन म्याराथनमा पुरुषतर्फ केन्याका सबस्टियन सावे २ घण्टा २ मिनेट २७ सेकेन्डमा दूरी पार गर्दै विजेता बनेका छन् । महिलातर्फ विजेता इथियोपियाकी टिस्ट आसिफाले २ घण्टा १५ मिनेट ५० सेकेन्डमा दूरी पूरा गरेकी छन् । यसपटक निर्धारित ४२ किमी बढी दूरी पूरा गर्नेहरूको संख्या हालसम्म संसारकै सर्वाधिक ५६ हजार ६ सय ४० छ ।"
फेरि बढ्यो सुनको मुल्य,काठमाडौं : स्थानीय बजारमा सुनको मूल्य फेरि बढेको छ। अघिल्लो कारोबार दिन सोमबार १४ सय रुपैयाँले घटेको सुन आज ५ सय रुपैयाँले बढेको छ। नेपाल सुनचाँदी व्यवसायी महासंघका अनुसार मंगलबार एक तोला सुनको मूल्य १ लाख ८८ हजार ८०० रुपैयाँ कायम भएको हो। सोमबार एक तोला सुनको मूल्य प्रतितोला १ लाख ८८ हजार ३०० सय रुपैयाँमा खरिदबिक्री भएको थियो। सुनको भाउ बढे पनि चाँदीको मूल्य भने स्थिर रहेको छ। आज एक तोला चाँदीको मूल्य १ हजार ९७० रुपैयाँ कायम भएको छ।
जाजरकोटमा लागुऔषधसहित तीनजना पक्राउ,"जाजरकोट : जाजरकोटमा ६ किलोग्राम लागुऔषधसहित तीनजना पक्राउ परेका छन् । भेरी नगरपालिका१ रिम्ना बजारस्थित जाजरकोटडोल्पा सडकखण्डमा नलगाड नगरपालिका१० बस्ने २३ वर्षीय हरि बाँनिया, नलगाड नगरपालिका९ बस्ने ३० वर्षीय दिपक सिंह र सोही वडाका २३ वर्षीय सुरेश सिंह पक्राउ परेको प्रहरीले जनाएको छ । सोमबार इलाका प्रहरी कार्यालय रिम्नाबाट प्रहरी नायब निरीक्षक शिउ कुमार चौधरीको नेतृत्वमा खटिएको टोलीले नियमित चेकजाँचका क्रममा कर्णाली प्रदेश ०२००१ च ११४५ नम्बरको रातो प्लेटको डबल क्याप बोलेरो जिपलाई रोकी जाँच गर्दा लागुऔषध फेला पारेको हो। उक्त बोलेरो जिप नलगाड नगरपालिका१० बस्ने हरि बाँनियाले चलाइरहेका थिए । जिपमा सवार दिपक सिंह र सुरेश सिंहको साथबाट कालो रङ्गको सेन्थेटिक झोलामा लुकाइ छिपाइ राखिएको अफिम जस्तै देखिने ३३ केजी अर्धठोस (गिलो) पदार्थ तथा दिपक सिंहको साथबाट नगद २५ हजार रुपैयाँ बरामद गरिएको जिल्ला प्रहरी कार्यालय जाजरकोटका सूचना अधिकारी प्रहरी निरीक्षक हरिराम डाँगीले जानकारी दिए । बरामद गरिएको औषधसहित बोलेरो जिपलाई नियन्त्रणमा लिइ तीनैजनालाई जिल्ला प्रहरी कार्यालय जाजरकोटको हिरासतमा राखिएको छ । उनीहरूविरुद्ध थप अनुसन्धानका लागि जाजरकोट जिल्ला अदालतबाट सात दिनको म्याद थप अनुमति लिइएको सूचना अधिकारी डाँगीले जानकारी दिएका छन् ।"
बालाजुमा महिलाले आफ्नै शरीरमा पेट्रोल छर्केर आगो लगाइन्,"काठमाडौं : काठमाडौंको बालाजुमा एक महिलाले शरीरमा पेट्रोल छर्केर आगो लगाएकी छन्। बालाजुस्थित जागृति टोलकी ४५ वर्षीया बिना श्रेष्ठले आफ्नै शरीरमा आगो लगाएको प्रहरीले जनाएको छ। जिल्ला प्रहरी परिसर काठमाडौंका प्रवक्ता अपीलराज बोहराले राति करिब १० बजेतिर ती महिलाले शरीरमा आगो लगाएकी हुन्। प्रवक्ता बोहराका अनुसार घरायसी विषयमा श्रीमानसँग विवाद भएपछि शरीरमा पेट्रेल छर्केर आगो लगाएको खुलेको छ। उनको पेट,छाती,घाँटी र बायाँ हातको भागमा जलेको छ। शरीरको करिब २५ प्रतिशत भाग जलेको अस्पतालले जनाएको छ। ती महिलाको नयाँ बजारस्थित पिपल्स अस्पतालमा उपचार भइरहेको छ।"
प्रतिनिधिसभाको बैठक सुरू,"काठमाडौं : प्रतिनिधिसभा बैठक सुरू भएको छ। बैठकले भन्सार विधेयक पारित गर्ने कार्यसूची छ। आजको बैठकमा उपप्रधान एवम् अर्थमन्त्री विष्णुप्रसाद पौडेलले अर्थ समितिको प्रतिवेदन सहितको भन्सार विधेयक, २०८० माथि छलफल गरियोस् भनी प्रस्ताव प्रस्तुत गर्ने छन्। यस्तै,मन्त्री पौडेलले भन्सार विधेयक, २०८१ लाई पारित गरियोस्भनी प्रस्ताव प्रस्तुत गर्नेछन्। त्यस अगाडि शिक्षा, विज्ञान तथा प्रविधिमन्त्री रघुजी पन्तले राष्ट्रियसभामा उत्पत्ति भएको तिलगङ्गा नेत्र विश्वविद्यालय विधेयक, २०८१ माथि विचार गरियोस् भन्ने प्रस्ताव प्रस्तुत गर्ने कार्यसूची रहेको छ। बैठकमा कानुन, न्याय तथा संसदीय मामिला मन्त्री अजयकुमार चौरसियाले कानुन, न्याय तथा मानवअधिकार समितिको प्रतिवेदनसहितको केही नेपाल ऐनलाई संशोधन गर्न बनेको विधेयक, २०८० माथि छलफल गरियोस् भनी प्रस्ताव प्रस्तुत गर्ने छन्। यस्तै, केही नेपाल ऐनलाई संशोधन गर्न बनेको विधेयक, २०८१ लाई पारित गरियोस् भनी प्रस्ताव प्रस्तुत हुनेछ। यता शिक्षकहरूले शिक्षा ऐन पारित गर्न माग गर्दै आन्दोलन जारी राखेका छन्। सरकारले शिक्षा समितिबाट संसद्मा पेश हुने वित्तिकै पारित गर्ने तयारी गरेको छ।"
गगन थापाविरुद्ध अदालत अवहेलना मुद्दामा न्यायाधीश मल्ल र पाण्डेयको इजलासमा सुनुवाइ हुँदै,"काठमाडौं : नेपाली कांग्रेस महामन्त्री गगन कुमार थापाविरुद्ध दायर भएको अदालत अवहेलना मुद्दामा आज सुनुवाइ हुने भएको छ। न्यायाधीशद्वय सपना मल्ल प्रधान र नित्यानन्द पाण्डेको इजलासमा पेशी तोकिएको छ। थापाले लोकतन्त्र दिवसको अवसरमा गत बिहीबार आयोजित एक कार्यक्रममा संवैधानिक निकायका पदाधिकारीहरूको नियुक्ति विवादमा सर्वोच्च अदालतले 'डिल' गरेको अभिव्यक्ति दिएका थिए। थापाले आयोगका पदाधिकारीहरूको कार्यकाल सकिने समय भइसक्दा समेत नियुक्ति नगरेको भन्दै अदालतले डिल गर्यो भने अब यसको विश्वसनीयता के रहन्छ ? भन्दै प्रश्न समेत गरेका थिए। उक्त अभिव्यक्तिले अदालतको अवहेलना गरेको भन्दै अधिवक्ता अनन्तराज लुईटेल,प्रतिभा उप्रेती र विशाल थापाले थापाविरुद्ध सर्वोच्च अदालतमा अदालत अवहेलना मुद्दा दायर गरेका हुन्। विभिन्न संवैधानिक निकायका ५२ पदाधिकारीको नियुक्ति विवाद सर्वोच्चमा विचाराधीन अवस्थामा छ।"
शिक्षक आन्दोलनबारे गम्भीर हुन सांसदहरूको माग,"काठमाडौं : प्रतिनिधिसभ बैठक जारी छ। बैठक सुरू हुनासाथ विपक्षी दलका सांसदले उठेर विरोध जनाएका थिए। प्रतिपक्षको विरोधपछि सभामुख देवराज घिमिरेले नेकपा माओवादी केन्द्रका मुख सचेतक हितराज पाण्डेलाई बोल्न समय दिएका थिए। सांसद पाण्डेले संसद्मा सोमबार दर्ता भएको जरुरी सार्वजनिक महत्वको प्रस्तावमाथि छलफल गरिनुपर्ने बताए । शिक्षकहरू लामो समयदेखि सडक आन्दोलनमा रहेकामा उनीहरूका जायज माग सम्बोधनका लागि पहल गर्न सोमबार पाण्डे प्रस्तावक रहेको जरुरी सार्वजनिक महत्वको प्रस्ताव संसद्मा दर्ता भएको थियो । उक्त प्रस्तावमाथि आजै संसद्मा छलफल चलाउन र समस्याको समाधान खोज्न पाण्डेले सभामुखमार्फत् रुलिङमाग गरे। त्यसपछि बोलेका नेकपा एमालेका प्रमुख सचेतक महेश बर्तौलाले आन्दोलनरत शिक्षकका जायज माग सम्बोधन गर्नका लागि सरकार गम्भीर रहेको दाबी गरे। बर्तौलाले शिक्षामन्त्री निरन्तर छलफलमा रहेकाले यस विषयमा सरकार अनुदार बनेको जस्तो नदेखिएको जिकिर गरे। शिक्षकहरूसँग तत्काल वार्ता गरी समस्याको समाधान गर्न र वार्ताबाटै विषय टुङ्गाउन आवश्यक रहेको उनले बताए। उनले भने,'सदनमा उठेका विषयमाथि सरकार गम्भीर भएर शिक्षामन्त्रीले शिक्षक प्रतिनिधिहरूसँग निरन्तर छलफल र वार्ता गरिरहनुभएको छ',आज साँझसम्ममा निकास निस्कनेमा आशावादी छौं।' विद्यालय शिक्षा ऐन कार्यान्वयनको माग गर्दै शिक्षकहरू चैत्र २० गतेदेखि काठमाडौं केन्द्रित आन्दोलन गर्दै आएका छन् ।"
एनआरएनए : फुटाउने कि जुटाउने ?,"अमेरिका : गैरआवासीय नेपाली संघ (एनआरएनए) फुटको संघारमा पुग्ने गरी गम्भीर विवादमा फसेको छ। जसले संस्थाको विश्वसनीयता र भविष्यमा प्रश्न उठाएको छ। विवादको मूल कारण नेतृत्वको प्रतिस्पर्धा र राजनीतिक हस्तक्षेप हो। पछिल्लो समय भने विवाद अलि भिन्न ढंगले चरममा पुगेको छ। हाल नेतृत्व सम्हालिरहेको बद्री केसी समूहले नियमित रूपमा अक्टोबरमा महाधिवेशन घोषणा गरेको छ। अर्कातिर, सर्वोच्चको आदेशको हवाला दिँदै पूर्वअध्यक्ष शेष घले नेतृत्वको उच्चस्तरीय समिति यही मे पहिलो साता जसरी पनि चुनाव गराउन लागि परेको छ। यही सिलसिलामा अदालतमा मुद्दामाथि मुद्दा परेका छन्। दुवै पक्ष त्यही खेप्दै के हुन्छ भनेर कुर्दै बसेका छन्। सन् २०२२ मा सम्पन्न १०औं महाधिवेशनपछि एनआरएनएमा नेतृत्वको विवाद सुरु भयो। अध्यक्ष पदका उम्मेदवारहरू डा बद्री केसी, महेश श्रेष्ठ, र आरके शर्मा बीचको प्रतिस्पर्धाले संस्थालाई दुई पक्षमा विभाजित गर्यो। केसी पक्ष निर्वाचित भए पनि त्यसमा वैधता नभएको प्रश्न उठाउँदै शर्मा पक्षले लफडा गरिरह्यो। सर्वोच्च अदालतको हस्तक्षेप विवाद चर्किएपछि सर्वोच्च अदालतले २०८० चैतमा दुवै पक्षका समितिहरूलाई अमान्य घोषित गर्दै पूर्वअध्यक्ष शेष घलेको नेतृत्वमा एकता महाधिवेशन आयोजना गर्न निर्देशन दियो। केसी पक्षले अदालतको निर्णयविरुद्ध पुनः मुद्दा दायर गर्यो। अदालतले २०८१ साउनमा केसी नेतृत्वको कार्यसमितिलाई पुनः मान्यता दियो। एउटै अदालतका दुईथरी आदेशले एनआरएनएलाई दुई फ्याकमा पुर्याउन थप बल पुग्यो। दुवै पक्ष अदालतका आआफ्ना पक्षका आदेश हातमा बोकेर अघि बढिरहे। बरु यसले राजनीतिक दलहरूलाई प्रवेशको झन् मौका दिलायो। यसमा दलहरूको प्रभाव बढ्दै गयो। केसी पक्ष सत्तारूढ नेकपा (एमाले) नजिक रहेको भनिन्छ भने शर्मा पक्ष माओवादी केन्द्रसँग निकट छ। यसले संस्थाभित्र ध्रुवीकरण बढाएको छ। हाल एनआरएनएमा तीनवटा पक्ष सक्रिय छन् केसी नेतृत्वको कार्यसमिति, शर्मा नेतृत्वको विपक्षी समूह, र अदालतद्वारा गठित शेष घले नेतृत्वको एकता समिति। सर्वोच्च अदालतले एकता महाधिवेशन आयोजना गर्न निर्देशन दिए पनि, पक्षहरूबीच सहमति नहुँदा प्रक्रिया अघि बढ्न सकेको छैन। त्यो सहज पनि छैन। सर्वोच्च अदालतले घलेको टोलीलाई एकता गर्न आदेश दिएको हो, एनआरएनए फुटाउन होइन। अहिले जबर्जस्ती चुनाव गर्छुभन्दा यो संस्था फुट्छ, गैरआवासीय नेपाली संघका संस्थापक तथा विदेशका नेपालीबीच सम्मानित व्यक्तित्व रामप्रपताप थापा भन्छन्, यस्तो हर्कतमा नलागेको राम्रो हुन्छ। यो कदम रोकिनुपर्छ। परराष्ट्रमन्त्री डा आरजु राणा देउवाले केहीअघि एउटा प्रस्ताव ल्याएकी थिइन् अदालतको आदेशअनुसार घलेको टोलीलाई चुनाव गर्न दिने तर केसी नेतृत्वको समितिलाई थप ६ महिना काम गर्न नरोक्ने। यसो गर्दा हार कसैको हुँदैन। दुवै पक्षको जित हुन्छ। अदालतको आदेशको सम्मान पनि हुन्छ। परराष्ट्र मन्त्रालयले हालै यही आग्रहसहित अदालतमा आग्रहसमेत गरेको छ। त्यससम्बन्धी अन्य रिटहरूसमेतको सुनुवाइ जारी छ। परराष्ट्रमन्त्रीको सुझाव एनआरएनए जोगाउने अचुक उपाय हो, संस्थापक थापा भन्छन्, चुनावै गराउँछु भनेर लाग्नु आत्मघाती हुन्छ। घलेलाई म विवेक प्रयोग गर्न आग्रह गर्छु। संस्थापक अध्यक्ष उपेन्द्र महतोले पनि राजनीतिक हस्तक्षेपको विरोध गर्दै हालैको विश्व सम्मेलन बहिष्कार गरेका थिए। उनी पनि कुबेला मा चुनाव गराएर संस्था टुक्याउने विषयको विपक्षमा छन्। एनआरएनएको वर्तमान विवादले संस्थाको विश्वसनीयता र उद्देश्यमा गम्भीर प्रश्न उठाएको छ। राजनीतिक हस्तक्षेप र नेतृत्वको प्रतिस्पर्धाले संस्थालाई विभाजित बनाएको छ। संस्थाको एकता र विश्वसनीयता कायम राख्न सबै पक्षहरूबीच संवाद र सहमति आवश्यक छ। तर, त्यसको वातावरण बिग्रिँदै गएको छ। अग्रजहरूको चिन्ता कतारलाई कर्मभूमि बनाएका गैरआवासीय नेपाली संघका संस्थापक उपाध्यक्ष डा देवकाजी डंगोल एनआरएनए संस्था स्थापनाको महत्वपूर्ण अभियन्तामध्ये एक हुन्। विश्वभर छरिएर रहेका नेपालीले एकले अर्कोलाई चिन्ने र एक आपसमा जोडिने उद्देश्यसहित एनआरएनए स्थापना भएको उनी सम्झन्छन्। एनआरएनए कतारका संस्थापक अध्यक्षसमेत रहेका डंगोल अहिले एनआरएनएमा देखा परिरहेको विभाजनको रेखाप्रति भने चिन्तित छन्। सन् २००० मा उपेन्द्र महतो (एनआरएनए संस्थापक अध्यक्ष) लगायत हामीले नेपाल बाहिर रहेका नेपालीलाई एउटै साझा संस्थामा जोड्ने योजना बनायौं। अमेरिकाबाट डा श्यामध्वज कार्की (संस्थापक उपाध्यक्ष) र अन्य साथीहरूलाई समेटेर उपेन्द्रजीको नेतृत्वमा एनआरएनए स्थापना गर्यौं, पुराना दिन सम्झिँदै डंगोल भन्छन्, त्यो बेला हामी सबै एनआरएन मात्रै थियौं। अहिले त कांग्रेस, एमाले, माओवादी जस्ता दलहरूमा विभाजित भयौं। एनआरएनभन्दा पार्टी नै ठूलो बन्यो। साँचो भन्नु पर्दा, पार्टीहरूले एनआरएनएलाई खाइदिए। तर, उनी एनआरएनएमा यो अवस्था आउनुमा दलहरूलाई दोष दिने पक्षमा भने छैनन्। अहिलेको अवस्था आउनुमा एनआरएनहरूले नै ठाउँ बनाइदिएपछि दलहरूले भूमिका मात्र खोजेको ठान्छन् उनी। सन् २००३ मा स्थापना भएपछि केही वर्षमा एनआरएनएले साख बढाएको र नेपालीप्रतिको दायित्व पनि वहन गरेको थियो। तर, पछिल्लो समय संस्था आफ्नो उद्देश्य र सीमाभन्दा बाहिर गएर चल्दा अब एनआरएनएको भविष्यमै चिन्ता गर्नुपर्ने अवस्था आएको डंगोल बताउँछन्। फेरि पनि एनआरएनहरू एक भई एकताबद्व एनआरएनए बनाउनुको अर्को विकल्प नभएको र एकताबद्व एनआरएनए नेपाल र नेपाल सरकारलाई समेत चाहिएको बताउँदैं डंगोल पछिल्ला दिनहरूमा एनआरएनएको नेतृत्वमा जुटेकाहरू र आफूलाई अभियन्ता हौं भन्नेहरूलाई संकेत गर्छन्। भन्छन्, व्यक्तिगत इगो हटाएर, ऊभन्दा म के कम भन्ने दोष फाल्नुपर्छ। यसरी आयौं भने सबैको हितमा हुन्छ। साझा एनआरएनए बन्छ। गैरआवासीय नेपाली संघको वर्तमान अवस्था देखेर डा डंगोल जस्तै गैरआवासीय नेपाली संघका पूर्व उपाध्यक्ष रामेश्वर शाहसमेत चिन्तित छन्। एनआरएन यो अवस्थामा आउनुमा उनी मुख्यतः तीन कारणलाई जिम्मेवार ठान्छन्। उनी भन्छन्, पहिलो यसभित्र लगानी नै नभएकाहरूको संस्थामा हावी हुने अवस्था आयो, त्यसले फरक इन्ट्रेस्टलाई संस्थामा भित्राउने काम गर्यो। दोस्रो, पार्टीहरूलाई विभिन्न ढंगवाट एनआरएनएमा छिराउने काम भयो। तेस्रो भनेको प्रोपर लिडरसिप तयार नभइकन संस्थापकहरूले हात झिक्ने काम गरे। जसका कारण आएका समस्यालाई सही रुपमा व्यवस्थापन गर्न नसक्ने अवस्था बन्यो। एनआरएनएको भविष्यका लागि सबै मिल्नुको विकल्प नरहेको शाह बताउँछन्। भन्छन्, सामाजिक संस्थामा सबैले आफ्नो इगो त्याग्न सक्नुपर्छ। सबैले केही दिन नै आएका हुन्। हरेक पक्ष एक स्टेपपछि सर्न तयार हुनै पर्छ। लामो समय संयुक्त अरब इमिरेट्सलाई आफ्नो कर्मथलो बनाएका शाह एनआरएनहरूको सिप र पुँजी देशले खोजिरहेको अवस्थामा सामूहिक रूपमा अझ एकताबद्व भई लगानी भित्राउन एनआरएनए लाग्नुपर्नेमा जोड दिन्छन्। राजनीतिक रूपमा विभाजित नभई सस्तो लोकप्रियतामा नरमाइन एनआरएनएलाई केन्द्रमा राख्न सुझाउँदै शाह थप्छन् एनआरएनएको साख गिरेको छ तरपनि जनमानसमा एनआरएनहरूप्रति सद्भाव अझैं बाँकी छ, अहिले सुध्रिएनौं भने भविष्य राम्रो छैन, सबैले हठ त्यागेर अघि बढ्दा एकता संभव नभएको होइन । विवाद बढे संस्थै खान्छ गैरआवासीय नेपाली संघका पूर्वमहासचिव रतनकुमार झा एनआरएनए भित्र झाँगिदै गएको अविश्वासलाई समयमै हल नगरे त्यसले एनआरएनएलाई नै खाने संभावना देख्छन्। अहिले जसको लाठी उसको भैस, जस्तो एनआरएनएलाई बनाइएको छ। अमेरिकालाई कर्मथलो बनाएका झा भन्छन्, एकले अर्कोलाई सिध्याउने खेलमा लाग्दा सबै फेलियर हुने संभावना छ। आपसमा खिचातानी नगरी एनआरएनए संस्थालाई केन्द्रमा राख्न झा सुझाव दिन्छन्। अहिलेको यो अवस्था आउनुमा एनआरएनएका पूर्वअध्यक्षहरू पनि जिम्मेवार रहेको उनी ठान्छन्। पूर्वअध्यक्षहरूले पनि कसैलाई बोक्ने काम छोडेर साझा रूपमा आफूलाई उभ्याउन सक्नुपर्छ। त्यसो नगर्दा समस्या झन् बल्झिदै गएको छ, उनी भन्छन्, कतिपय पूर्वअध्यक्षको एनआरएनए प्रवेश नै गलत तरिकाबाट भएको छ। त्यसले विस्तारै एनआरएनएको दायित्व र चरित्र नै फेर्ने काम गरेको छ। दलहरूलाई दोष दिनुभन्दा आफैंले आफैंलाई सुधार्नतर्फ लाग्न एनआरएनएका नेताहरूलाई उनी सल्लाह दिन्छन्। झा भन्छन्, सरकारलाई पनि तान्ने वा मुस्ने काम गर्नभन्दा एक आपसमा छलफल थाल्दा उत्तम हुन्छ। पैसाले खायो संस्था लामो समयदेखि अफ्रिकाको नाइजेरियालाई कर्मथलो बनाएर एनआरएनए अभियानमा सक्रिय गैर आवासीय नेपाली संघका पूर्वकोषाध्यक्ष हिक्मत थापा सन् २०१३१४ पछि एनआरएनएमा समस्या देखा पर्दै गएको ठान्छन्। जब एनआरएन अभियान नबुझेकाहरूबाट पद पैसामा लिने र दिने काम भयो त्यहीबाट समस्या सुरु भएको हो, थापाले भने, गलत भइरहेको छ भन्ने जानेर पनि संस्थापकहरू (पूर्व अध्यक्षहरू) बाट त्यसलाई रोक्न प्रयास भएन। उहाँहरू पनि प्रसनल इगोमै अल्झिनुभयो। अब सबैले म म भनेर समाधानका लागि लचिलो बन्ने बेलो हो। उनी थप्छन्, स्थापनाको केही वर्षहरूमा जसरी एनआरएनएले काम गरिरहेको थियो, त्यसले हामी सबै एनआरएनहरूले गर्व गर्ने अवस्था थियो। अहिले त एनआरएनएमा लागेका छौंभन्दा पनि लजाउनुपर्ने अवस्था बन्दै गएको छ। व्यक्तिगत इगोलाई छाडेर आएनौं र गुटमै रमाउने हो भने त एनआरएनए रहला भन्नेमा पनि शंका लागेर आउँछ। अदालत वा सरकारले कसलाई के भन्यो, कसले के पत्र प्राप्त गर्यौं त्यसलाई नहेरी सबैले इगो छाडेर टेबलमा बसेर समाधान खोज्दा असम्भव नभएको उनी देख्छन्। मुख्यतः पूर्वअध्यक्षहरू उपेन्द्र महतो, जीवा लामिछाने र शेष घलेलाई बढी जिम्मेवार बन्न आग्रह गर्छन् उनी। भन्छन्, उहाँहरूसँगै अन्य पूर्वअध्यक्षहरूले पनि को नजिक को टाढा नहेरी समाधानका लागि शतप्रयास गर्नु आवश्यक छ। अहिले एनआरएनए अभियानमा नेतृत्वमा सक्रियहरूलाई पनि नाम मात्रैको भन्दा पनि सबैको साझा नेता बन्नका लागि इगो त्यागेर संस्थागत आवश्यकतालाई महत्व दिन थापाले सुझाए। स्वार्थले बिगार्यो संघकी संस्थापक एवं पूर्वउपाध्यक्ष इन्द्र बन एनआरएनए यो अवस्थामा आउनुमा व्यक्तिगत स्वार्थ र इगो नै प्रमुख कारण रहेको ठान्छिन्। लामो समयदेखि अष्ट्रेलियालाई कर्मथलो बनाएकि उनी स्वच्छ उद्देश्य सहीतको एनआरएनए अहिले स्वार्थको केन्द्र बनेको बताउँछिन्। यस्तो होला भन्ने लागेको भए, यसमा लागिने नै थिएन, अहिलेको अवस्थाप्रति चिन्तित उनले भनिन्, संसारभर गयौं, रिजनल होस् कि इन्टरनेसनल कन्फ्ररेन्स, सबैमा संभव भएसम्म पुग्यौं, एनआरएनए आवश्यकता बुझाउँदै साथीहरूलाई जोड्दै हिँडियो, पायोनियर संस्था अहिले यो हालतमा पुग्यो। एनआरएनएको कन्स्पेप्ट एकदमै असल भएपनि यसको नेतृत्व रहेकाहरूवाट सही काम नहुँदा र राजनीति छिराउँदा समस्या बल्झदै गएको उनले बताइन्। सबै स्वार्थमा रमाउने रहेछन्, उनले भनिन्, हिजो एनआरएनएलाई सरकारले पनि इज्जत गथ्र्यो, अहिले त के भयो भयो ? अन्ततः फुटको संघार त्यही स्वार्थ, अहम् र हारालुछका कारण गैर आवासीय नेपाली संघ औपचारिक विभाजनको संघारमा पुगेको छ। तीनटै पक्ष फरक गतिविधि गरिरहेका छन्। घले नेतृत्वको समितिले संघको दसौं महाधिवेशन मे ३ देखि ५ मा काठमाडौं गर्ने गरी तयारी अघि बढाएको छ। केसी नेतृत्वको संघले अक्टुबरको ११ देखि १४ सम्म काठमाडौंमा १२ औं महाअधिवेशन गर्ने जनाएको छ। मे ३ देखि हुने महाधिवेशन नरोकिए त्यस महाधिवेशनमा केसीले नेतृत्व गरेको संघको सहभागिता रहने छैन। अहिले केसी नेतृत्वको समितिका पदाधिकारीहरूले सरकारका कर्मचारीदेखि मन्त्रीहरूसँग भेट गर्दै आफ्ना कुराहरू राखिरहेका छन्। हाल काठमाडौंमा जम्मा भएका उनीहरूले राष्ट्रपति, प्रधानमन्त्री, सभामुख, राष्ट्रियसभाका अध्यक्षदेखि विभिन्न दलका नेताहरूलाई भेटेर छलफल चलाउँदै शेष घले नेतृत्वको उच्च स्तरीय समितिलाई दवाव बढाउन सक्रिय छन्। मे ३ देखि हुने महाधिवेशन रोकिने केसी नेतृत्व ढुक्क देखिन्छ। तर, घले नेतृत्वको उच्चस्तरीय समितिले भने महाधिवेशन कुनै पनि हालतमा नरोकिने जनाउ दिइरहेको छ। उक्त समितिअन्तर्गत निर्वाचन समितिले निर्वाचनको कार्यतालिका नै सार्वजनिक गरेको छ। केसी नेतृत्वको संघको आग्रहअनुरूप नेपाल सरकार परराष्ट्र मन्त्रालयले महान्याधिवक्ताको कार्यालयमार्फत सर्वोच्च अदालतमा महाधिवेशनका लागि थप ६ महिना समय उपलब्ध गराउन अनुरोध गरेको छ। अदालतले समेत एनआरएनए सँग जोडिएर परेका सबै उजुरी, मुद्दा र भएका फैसलाहरूको मिसिल मगाएको छ। यसले गर्दा घले नेतृत्वको उच्चस्तरीय समितिले गर्न लागेको महाधिवेशन अब सम्भव नभएको केसी नेतृत्वको संघको बुझाइ छ। परराष्ट्रको पत्र र अदालतले मिसिल माग गरेको अवस्थामा महाधिवेशन गर्ने कुरा त संभव नै छैन। बरु यसलाई हामी सबैले विन विनको स्थितिमा लिएर एकताको वातावरण बनाउनका लागि सकारात्मक रुपमा लिनुपर्छ, एनआरएनए प्रवक्ता फणीन्द्र पन्तले भने, कानुन पालना गरेर अक्टुबरमा सबै मिलेर महाधिवेशन गर्ने म्यान्डेट हो। यसले नै संस्थागत रूपमा एनआरएनए एकताबद्ध हुन्छ। उनले यदि कसैले महाधिवेशन गर्छ भने त्यो वैधानिक नहुने र त्यसको अर्थसमेत नरहने टिप्पणी गरे। उता, घले नेतृत्वको उच्चस्तरीय समितिले गर्न लागेको महाधिवेशन आयोजक समितिका सदस्य सचिव गंगाधर गौतमले अदालतको फैसला र निर्देशनअनुसार नै मे ३ देखि ५ सम्म महाधिवेशन गर्न लागिएको र त्यो नरोकिने बताए। अदालतले ६ महिनाभित्र महाधिवेशन गर्न गरेको निर्देशनअनुसार नै सदस्यता, निर्वाचन प्रणाली र प्रतिनिधि चयन जस्ता पक्षलाई विशेष ख्याल गरेर महाधिवेशन आयोजना गरिएकाले यो रोकिने संभावना नरहेको दाबी गरे। मे १८ सम्म त संघ नै नवीकरण गर्न परराष्ट्रले भनेको अवस्था छ। अनि कसरी बिना चुनाव त्यो संभव हुन्छ ? महाधिवेशन रोकिने अवस्था होइन, गौतमले भने, एकताको महाधिवेशन मात्र होइन, वैधानिक महाधिवेशन पनि भएकाले रोकिने कुरा आउँदैन। र, अहिले हुन लागेको दसौं महाधिवेशन हो, १२ औं महाधिवेशन गर्न खोजेकाहरूले यसमा किन आउने ? महाधिवेशनमा कोही नआए वैधानिक रूपमा आउने कार्यसमितिले एकताका लागि प्रयास गर्न सक्ने उनको भनाइ थियो। एनआरएनए निर्वाचनसम्बन्धी विवादबारे दायर भएको मुद्दामा सर्वोच्च अदालतका न्यायाधीशहरू विनोद शर्मा र नित्यानन्द पाण्डेयको इजलासले बुधबार यसअघि भएका फैसला र फैसला कार्यान्वयन निर्देशनालयका सबै कागजपत्र मगाउन आदेश दिएको थियो। शेष घले नेतृत्वको उच्चस्तरीय समितिले मे ३ देखि ५ सम्म गर्ने भनेको एकता महाधिवेशनलाई ६ महिना सार्न परराष्ट्र मन्त्रालयले दिएको निवेदनविरुद्ध राजेशशमशेर राणा अदालत गएका थिए। अदालतले यसअघि २०८० चैत र २०८१ साउनमा गरेका फैसला र त्यसपछि फैसला कार्यान्वयन निर्देशनालयले पठाएको पत्रसमेत मागेको छ। त्यस्तै अदालतले निवेदक राजेन्द्रकुमार शर्माले दायर गरेको मुद्दाको उत्प्रेषण र उत्प्रेषणको रिट निवेदनसमेत ल्याउन भनेको छ। २०७८ मा सम्पन्न एनआरएनएको १० औं महाधिवेशन अवैधानिक भएको भन्दै अदालतले शेष घले नेतृत्वको १३ सदस्यीय उच्चस्तरीय समितिलाई एकता महाधिवेशन गराउनका लागि जिम्मेवारी दिएको थियो। यही फैसलाको आधारमा परराष्ट्र मन्त्रालयले ११ औं महाधिवेशनबाट निर्वाचित बद्री केसीको कार्यसमितिलाई काम गर्न रोक लगाएको थियो। तर, परराष्ट्रको निर्णयविरुद्ध केसी नेतृत्वको कार्यसमिति फेरि सर्वोच्च गएको थियो। २०८१ साउनमा सर्वोच्च अदालतले दसौं महाधिवेशनको विवादले ११ औं महाधिवेशनबाट निर्वाचित कार्यसमितिलाई असर नगर्ने भनेर अर्को फैसलासमेत गरेपछि केसी नेतृत्वको एनआरएनएले आफ्ना गतिविधि गरिरहेको छ। यता, सर्वोच्च अदालत फैसला कार्यान्वयन निर्देशनालयले गैरआवासीय नेपाली संघ को एकता महाधिवेशन तोकिएको मितिमै सम्पन्न गर्न एनआरएनए सचिवालयलाई निर्देशनसमेत दिएको छ। निर्देशनालयले गत सोमबार पत्र लेख्दै तोकिएकै मितिमा एकता महाधिवेशन गराउनको लागि सचिवालय हस्तान्तरण गर्न अस्वीकार गरेको विषय अदालतको आदेशविपरीत भएको उल्लेख गरेको छ। पत्रमा सर्वोच्च अदालतको २०८० साल चैत २१ गतेको परमादेशलाई पुनः सम्झाइएको छ। साथैं, परराष्ट्र मन्त्रालयलाई पनि सो प्रक्रियामा अनिवार्य रूपमा सहयोग गर्न निर्देशनालयले निर्देश गरेको छ। यस्तै, गैरआवासीय नेपाली संघ बेलायतका अध्यक्ष प्रेम गाहा मगरले बद्री केसी नेतृत्वले अदालतको अवहेलना गरेको भन्दै सर्वोच्चमा निवेदन दायर गरेका छन्। डा केसी, डा हेमराज शर्मा तथा अन्य सम्पूर्ण पदाधिकारीलाई प्रतिवादी बनाइ विश्वभर रहेका संघका सदस्यहरूको प्रतिनिधित्व गर्दै अदालतमा निवेदन दायर गरिएको छ। पछिल्लो समय एनआरएनए मुद्दा मामिलामा रोमलिरहेको छ। एकले अर्कोलाई मुद्दा दायर गर्ने र कहिले परराष्ट्र त कहिले अदालतमा एनआरएनएका उजुरी पर्ने क्रम बढ्दै गएको छ। संकट मडारिँदा पूर्वअध्यक्षहरूको सक्रियता संघ औपचारिक विभाजनको संघारमा पुगेपछि त्यसलाई रोक्न पूर्वअध्यक्षहरू सक्रिय भएका छन्। समस्यामा उनीहरूले आफ्नो भूमिका र धारणा सार्वजनिक गर्न थालेका छन्। पूर्वअध्यक्ष जीवा लामिछाने, कुमार पन्त लगायतले उच्चस्तरीय समितिलाई अधिवेशन सारेर सबैलाई समेट्ने गरी अधिवेशन गराउन परराष्ट्र मन्त्रालयले गरेको पहल सकारात्मक रहेकाले अधिवेशन सारेर अघि बढ्नुपर्ने धारणा राखेका छन्। व्यक्तिगत रूपमा हार वा जीतको विषयका रूपमा यसलाई नहेरी एकताबद्व एनआरएनए बनाउन सबै उत्तिकै जिम्मेवार बनेर अघि बढ्नुपर्ने उनीहरूको जोड छ। महाधिवेशन रोक्ने मुद्दामा सुनुवाइ जारी गैरआवासीय नेपाली संघ (एनआएनए) का अध्यक्ष बद्री केसीले शेष घले नेतृत्वको उच्चस्तरीय समितिले गर्न लागेको महाधिवेशन रोक्न माग गर्दै सर्वोच्च अदालतमा रिट दायर गरेका छन्। त्यसमा अदालतमा सुनुवाइ जारी छ। घले नेतृत्वको समितिले मे ३ देखि ५ सम्म गर्न लागेको महाधिवेशन विधानविपरीत रहेको भन्दै त्यसलाई रोक्न माग राख्दै केसीले मुद्दा दायर गरेका हुन्। एनआरएनएको महाधिवेशनका लागि राष्ट्रिय समन्वय समिति (एनसीसी) को अधिवेशन गर्नुपर्ने भए पनि त्यसलाई बेवास्ता गरिएको भन्दै महाधिवेशन रोक्न अन्तरिम आदेश माग गरिएको छ। अदालतले त्यसमा अन्तरिम आदेश भने अस्वीकार गरेको छ। जुलाइमा एनसिसीको अधिवेशन हुने त्यसपछि मात्रै अन्तर्राष्ट्रिय समन्वय परिषद् (आईसीसी) को महाधिवेशन हुने प्रावधान छ। तर, एकता महाधिवेशन गर्ने भनिए पनि कुनै पनि एनसीसीको अधिवेशन गरिएको छैन, सर्वोच्चमा दायर गरेको रिटमा भनिएको छ, जुलाई अगाडि अधिवेशन गर्न भनिए पनि कुनै पनि एनसिसी तयार भएनन्। अर्कोतिर ११ औं महाधिवेशनबाट निर्वाचित समितिलाई समेत बेवास्ता गरिएको छ। दायर रिटमा उच्चस्तरीय समितिले आफ्नै पोर्टल बनाएर सदस्यता दिएको भन्दै एनआरएनएका १० प्रतिशत सदस्य मात्र सहभागी हुने महाधिवेशन एकताको नभई बिग्रहको हुनेसमेत उल्लेख छ। सर्वोच्च अदालतले एनआरएनए फुटाउन भनेको होइन, जुटाउन भनेको हो, जबर्जस्ती चुनाव गरे संस्था फुट्छ, त्यसैले कदम रोक्नुपर्छ।  रामप्रताप थापा पद पैसा साटासाट हुन थालेपछि एनआरएनए बिग्रिएको हो, अब सबैले व्यक्तिगत अहम् त्यागेर मिल्नुपर्छ । हिक्मत थापा स्वच्छ उद्देश्यका साथ सुरु गरिएको एनआरएनए अहिले व्यक्तिगत स्वार्थ र राजनीति घुसेर संकटमा परेको छ । इन्द्रा वन हिजो हामी सबै एनआरएन मात्रै थियौं, अहिले पार्टीहरूले एनआरएनएलाई खाइदिए। देवकाजी डंगोल सर्वोच्च अदालतको आदेशअनुसार मे ३५ मा हुने महाधिवेशन रोकिँदैन, किनभने यो वैधानिक एकता महाधिवेशन हो । गंगाधर गौतम परराष्ट्रको पत्र र अदालतको आदेशको पालना गर्दै अक्टोबरमा सबै मिलेर महाधिवेशन गर्दा मात्र एनआरएनए एकता हुन्छ। फणिन्द्र पन्त एकले अर्कोलाई सिध्याउने खेलमा लागे सबै असफल हुन्छन्, साझा छलफल र आत्मसमर्पण जरुरी छ। रतनकुमार झा एनआरएनएमा समस्याको जरो इगो, पार्टीकरण र नेतृत्वको अभाव हो, अब सबैले एक कदम पछाडि हट्नुपर्छ। रामेश्वर शाह वर्तमानको यथार्थता १ विवादको मूल कारण नेतृत्वको प्रतिस्पर्धा, राजनीतिक हस्तक्षेप र व्यक्तिगत स्वार्थले एनआरएनए दुई भागमा विभाजित भएको हो। २ सर्वोच्च अदालतका फरक आदेश अदालतले पहिलो आदेशमा घले नेतृत्वलाई एकता महाधिवेशन गराउन भन्यो, पछि केसी नेतृत्वको वैधता पुनः पुष्टि गर्यो। दुवै अदालतका आदेश, कुन मान्ने ? बीचको बाटो खोज्नै पर्ने भयो। ३ तीन समूह सक्रिय केसी नेतृत्वको कार्यसमिति, शर्मा नेतृत्वको विपक्षी समूह, र घले नेतृत्वको एकता समिति अहिले एनआरएनएभित्र अलगअलग सक्रिय छन्। ४ राजनीतिक प्रभाव केसी पक्ष एमाले निकट र शर्मा पक्ष माओवादी केन्द्रनजिक छन्, जसले संस्थाभित्र ध्रुवीकरण बढाएको छ। ५ संस्थापकहरूको चिन्ता रामप्रताप थापा, देवकाजी डंगोल, रामेश्वर शाहलगायत संस्थापाकले संस्था फुट्नेमा चिन्ता व्यक्त गरेका छन्। ६ महाधिवेशनको द्वन्द्व एक पक्ष (घले समूह) मे ३५ मा महाधिवेशन गर्न अडानमा छ भने, अर्को पक्ष (केसी समूह) अक्टोबरमा गर्ने पक्षमा छ। ७ सरकारी पहल परराष्ट्र मन्त्रालयले अदालतमा निवेदन दिँदै महाधिवेशन सार्न सुझाव दिएको छ, जसले समस्या समाधानको एउटा आधार बनाउने सम्भावना छ। ८ फुट रोक्न अग्रजको सुझाव सबै पक्षले व्यक्तिगत स्वार्थ र अहम् त्याग्नुपर्ने, र एकतामूलक महाधिवेशनबाट संस्था जोगाउनुपर्ने सुझाव वरिष्ठ नेताहरूले दिएका छन्। ९ महतोको अपिल मे महिनाको अधिवेशनले वास्तविक एकता सम्भव नभएकाले म सहभागी हुन्न भन्दै सबैलाई सहमतिमा अघि बढ्न आह्वान गरेका छन्। १० संस्थाको भविष्यमा खतरा यदि अहिलेको विवाद समाधान नगरे सबै पक्ष सहमत नभए, एनआरएनए विभाजित भई यसको विश्वसनीयता र अन्तर्राष्ट्रिय साख गम्भीर रूपमा जोखिममा पर्ने निश्चित देखिन्छ। संस्थापक अध्यक्ष महतोद्वारा एकताको अपिल गैरआवासीय नेपाली संघ (एनआरएनए) का संस्थापक अध्यक्ष डा उपेन्द्र महतोले एनआरएन अभियानको मूल मर्म जोगाउन सबैमा मेलमिलाप र एकताको अपिल गरेका छन्। २२ वर्षअघि व्यक्तिगत सफलताको मात्र अर्थ छैन, जबसम्म देश सम्पन्न हुँदैन भन्ने सोचका साथ उनको अग्रसरता गैरआवासीय नेपाली अभियान सुरु गरिएको थिए। विदेशमा आर्जित ज्ञान, सीप, पुँजी र प्रविधि मातृभूमि नेपालको विकासका लागि सदुपयोग गर्दै समृद्ध नेपाल बनाउने सपना बोकेर यो अभियान अगाडि बढाइएको उनले स्मरण गरेका छन्। एनआरएनए फुटको संघारमा पुगेका बेला विज्ञप्ति जारी गर्दै महतोले यसलाई जोगाउन आग्रह गरेका हुन्। नेपालीका लागि नेपाली भन्ने भावनाका साथ हजारौं साथीहरूको मेहनत र पसिनाले छोटो समयमा संसारभर छरिएर रहेका गैरआवासीय नेपालीहरूलाई एकताबद्ध गर्दै मातृभूमिप्रति योगदान गर्ने चेतना फैलाउन सफल भएको उनले सम्झेका छन्। राष्ट्रले समेत बाहिर बस्ने नेपालीहरूलाई विकासका साझेदारका रूपमा स्वीकार गरेको उनले बताए। तर पछिल्लो समय एनआरएन अभियानको मूल मर्ममाथि प्रहार भइरहेको महसुुस भएको छ। हामी सबैलाई यस अभियानप्रति गहिरो माया हुँदाहुँदै पनि केही विषम परिस्थितिको सामना गर्नुपरेको छ, उनले भने। डा महतोले अहिलेको समस्या समाधानका लागि संस्थाको विधानअनुसार सबै राष्ट्रिय समन्वय परिषद्को अधिवेशन जुलाइमा सम्पन्न गरी त्यसबाट आएका प्रतिनिधिहरूद्वारा सन् २०२५ को अगस्टको पहिलो सातामा औपचारिक, वैधानिक र वास्तविक एकताको महाधिवेशन गर्न प्रस्ताव गरेका छन्। उनकाअनुसार सर्वोच्च अदालतको निर्णयको मर्मअनुरूप पनि यस्तो महाधिवेशन सम्भव छ। तर, केही व्यक्तिको हठ र गलत बुझाइका कारण त्यो पहल सफल हुन नसकेको उनले उल्लेख गरे। एनआरएनए संस्था मात्र होइन, अभियान पनि हो, डा महतोले भने, तर अब मे महिनामा हुन लागेको अधिवेशनले वास्तविक एकता स्थापित गर्न नसक्ने भएकोले म त्यसमा संलग्न हुने छैन। अन्त्यमा, उनले सम्पूर्ण गैरआवासीय नेपाली समुदायलाई अनावश्यक हठ त्यागेर मेलमिलापको वातावरण बनाउन र आआफ्नो ठाउँबाट एकता कायम गर्न पहल गर्न आग्रह गरेका छन्। अहिलेको कठिन परिस्थितिमा धैर्य गुमाउनु भएन, उनले भने, सबैले अभियानको स्थायित्व र गौरव जोगाउन योगदान गरौं।"
एचआईभी संक्रमितलाई उपचारमा बेवास्ता,"जनकपुरधाम : नेपालको संविधानले प्रत्येक व्यक्तिलाई सम्मानपूर्वक बाँच्न पाउने हक दिएको छ। तर, एचआईभी संक्रमितहरूले नत सम्मानपूर्वक बाँच्न पाइराखेका छन् नत उनीहरूलाई उपचारमै सहुलियत छ। संक्रमित भएको थाहा पाउनबित्तिकै एकातर्फ सामाजिक तिरस्कार भोग्नुपर्ने बाध्यता छ भने अर्कोतर्फ उपचारमा समेत हेला भोग्नु परेको संक्रमितहरू बताउँछन्। पछिल्लो १८ वर्षदेखि एचआईभी एड्स रोगबाट संक्रमित रहेकी धनुषाको लक्ष्मीनियाकी एक महिलालाई पाठेघरमा संक्रमण भएर शल्यक्रिया गर्नुपर्दा प्रादेशिक अस्पताल जनकपुरका चिकित्सहरूले शल्यक्रिया गर्न मानेनन्। पटकपटक चिकित्सहरूलाई हारगुहार गर्दा पनि सरकारी अस्पतालमा उपचार गर्न नमानेपछि उनी बाध्य भएर एक निजी अस्पतालको शरणमा पुगिन्। त्यहाँ चिकित्सकले उनलाई पाठेघरको शल्यक्रिया त गरिदिने तर, त्यसका लागि महँगो शुल्क तिर्न र आफ्नो पहिचान र संक्रमित रहेको कुरा कतै नखोल्न दबाब दिए। रोगले अत्याधिक थला परेकी ती महिलाले शल्यक्रिया गराउनकै लागि गाउँमा भएको चार धुर घडेरी डेढ लाख रुपैयाँमा बन्धक राखिन्। त्यसपछि निजी अस्पतालको शुल्क तिरेर उनले १८ दिन पहिला पाठेघरको शल्यक्रिया गराएकी छिन्। यो रोगले त मेरो जीवननै बर्बाद गरिदियो। उपचार गराउन जाँदा यस्तो गरी डाक्टरहरूले हेर्छन् जस्तो कि म कुनै भूतप्रेत छु र छुनेबित्तिकै उनीहरूलाई पनि लागि हाल्छु, आइतबार राष्ट्रिय मानवअधिकार आयोग मधेस प्रदेश कार्यालयले जनकपुरधाममा आयोजना गरेको एचआईभी संक्रमित नागरिकको मानव अधिकारसम्बन्धी नीतिगत व्यवस्था तथा अवस्था विषयक कार्यक्रममा अन्नपूर्णकर्मीसँग भेटेकी ती महिलाले दुखेसो पोख्दै भनिन्, बिहे भएको पाँच वर्षमै श्रीमान् यसै रोगबाट बिते त्यसपछि म र मेरो जेठो छोरामा यो रोग सयो। जुन दिनदेखि म संक्रमित भए त्यो दिन देखिनै जिन्दगी बर्बाद भयो। न कसैले कुनै काम दिन्छ नत गाउँसमाजमा राम्रो नजरले हेर्छ। बाँच्नसमेत गाहे भएको छ। पछिल्लो २२ वर्षदेखि यस रोगबाट संक्रमित रहेकी जनकपुरकी प्रमिला साहलाई आफ्नो पहिचान लुकाउन मन छैन। तर, पहिचान बताएकै कारण अहिलेसम्म समाजले राम्रो दृष्टिकोण बनाउन नसकेको प्रमिला बताउँछिन्। समाजमा खुलेर आउन थुप्रै संघसंस्थाहरूले प्रोत्साहित गरे तर, यसरी खुलेर आउँदा मैले सम्मान त पर जाओस् राम्रो व्यवहारसमेत पाउन सकिन्। यो रोग मैले आफैं लगाएको होइन्। मलाई पनि अर्काले नै सारेको हो तर, पनि म नै दोषी छु जस्तो गरी व्यवहार गरिन्छ। मधेस प्रदेशमा एचआईभी संक्रमितहरूलाई अझ बढी अपमान र हेला भोग्नु परिरहेको अध्ययनले देखाएको छ। आव २०८०८१ सम्म २५ हजार ७ सय २८ जनाको यस रोगबाट निधन भइसकेको छ। भने हाम्रो देशमा प्रतिदिन १ जना एचआईभीबाट संक्रमित भइरहेको तथ्यांकले देखाउँछ। नेपालमा एन्टीरेट्रो भाइरल थेरेपी (एआरटी) लिने संक्रमितको संख्या हाल २५ हजार ७२८ छ जसमध्ये सबैभन्दा बढी ६ हजार ७३५ बागमती प्रदेशमा छन्। दोस्रो स्थानमा मधेस प्रदेशमा संक्रमितको संख्या छ। यस प्रदेशमा ४ हजार ३३२ जनाले एआरटी सेवा लिइरहेका छन्। मधेस प्रदेशमा हाल नयाँ संक्रमितको संख्या जम्मा ५१० छ। जसमध्ये पर्सामा सबैभन्दा बढी १५७ जना र धनुषामा ९९ जना छन्। त्यसैगरी सिरहामा ५९, महोत्तरीमा ४७, सर्लाहीमा ३३, रौतहटमा ४७, बारामा ५३ र सप्तरीमा १६ जना नयाँ संक्रमण छ। संक्रमितहरूमध्ये पनि महिलाहरूलाई अझ बढी अपमान र हेला भोग्नु परिरहेको महिला अधिकारकर्मी बिना सिंह बताउँछिन्। एचआईभी संक्रमित सुत्केरी महिलाहरूलाई त सेवाबाट समेत वण्चित गरिएको थुप्रै उदाहरणहरू हामीसँग छ। यसको निवारणका लागि प्रदेश सरकार र स्थानीय तहले ठोस् नीति ल्याउनु आवश्यक छ, सिंह भन्छिन्, यस्ता महिलाहरूलाई रोजगारीको लागि अवसर प्रदान गर्न सरकारले नीति ल्याउनु पर्दछ र सोही अनुसारले बजेट विनियोजन गर्नु पनि आवश्यक छ। संक्रमितहरूका लागि सरकारले निःशुल्क उपचारको बन्दोबस्त गरे पनि सामाजिक संकोचले गर्दा यो रोग निवारणमा समस्या खडा भइरहेको मधेस प्रदेशको स्वास्थ्य मन्त्रालयका निमित्त स्वास्थ्य सचिव राजेश मि श्र बताउँछन्। रोगको जाँच गराइयो भने न उपचार हुन्छ यहाँ त जाँचनै गराउन मान्दैनन्। यदि कसैले जाँच गराई हाल्यो भने पनि उपचार गराउन नगएर लुकाएर बस्छ। त्यसैले यो रोग निवारणका लागि सर्वप्रथम व्यापक रूपमा जनचेतना अभिवृद्धि गर्नुपर्छ। मैले चालु आर्थिक वर्षको बजेटमा २० लाख रुपैयाँ यस रोगको निवारण तथा जनचेतना अभिवृद्धिका लागि राख्ने प्रस्ताव मन्त्रालयमा पेस गरेको छु, मिश्रले भने । मधेस प्रदेश सरकारले एचआईभी संक्रमित १८ वर्षमुनिका बालबालिकाहरूलाई १ हजार रुपैयाँ उपलब्ध गराउँदै आएको छ। हाल प्रदेशमा १ सय ३८ जना संक्रमित बालबालिकाहरूले यो रकम पाइरहेका छन्। तर, एचआईभी रोगलाई नियन्त्रण तथा उन्मूलनका लागि प्रदेश तथा स्थानीय तहका सरकारहरू उदासीन रहेको राष्ट्रिय मानवअधिकार आयोगका उपसचिव लोकनाथ बास्तोलाको ठम्याइ छ। स्थानीय तहहरूमा त संक्रमितहरूको कुनै तथ्यांक पनि छैन। प्रदेश सरकारले पनि यसका लागि जुन प्रकारले रणनीति बनाउनु पर्ने हो त्यो बनाउन सकेको छैन्, बास्तोला भन्छन्, एचआईभी मामिलामा संघ, प्रदेश र स्थानीय तह सरकारले स्रोतको दिगो व्यवस्थापन गरिएको देखिएन। प्रादेशिक कानुन कार्यान्वयन प्रभावकारी समेत छैन भने चिकित्सक तथा स्वास्थ्यकर्मीमा मानव अधिकार परिपालना अभाव रहेको छ। मानवअधिकार आयोगका मधेश प्रदेश कार्यालयका प्रमुख बुद्धनारायण सहनी एचआईभी संक्रमितहरूको मानवअधिकारको रक्षाका लागि तीनै तहको सरकारले ठोस नीति र योजनाहरू ल्याउनुपर्ने बताउँछन्।"
"शिक्षक र सरकारबीचको वार्ता सकारात्मक, सहमतिको ड्राफ्ट तयार","निवर्तमान शिक्षामन्त्री विद्या भट्टराईले नै तयार गरेको ७ बुँदालाई टेकेर सरकार र शिक्षकबीच सहमति गर्ने तयारी छ । काठमाडौं : आन्दोलनरत शिक्षक र सरकारबीचको वार्ता सहमति नजिक पुगेको छ। सोमबार मध्यरात नेपाल शिक्षक महासंघ र शिक्षामन्त्रीसहितका अधिकारीहरुबीच भएको सकारात्मक भएको हो। बैठकपश्चात शिक्षा, विज्ञान तथा प्रविधि मन्त्री रघुजी पन्तले केही काम बाँकी रहेकाले मंगलबार टुंग्याउने गरी अघि बढ्ने बताए। हाम्रो वार्ता सकारात्मक रूपमा अघि बढेको छ। केहि काम बाँकी छ। यसलाई सकेसम्म एकदमै छिटो टुंग्याउने तयारीमा छौं। सरकार गम्भीर रुपमा अगाडि बढेको छ।, मन्त्री पन्तले भने,१२ कक्षाको परीक्षा पनि तोकिएकै मितिबाट सञ्चालन हुन्छ। यता महासंघका अध्यक्ष लक्ष्मीकिशोर सुवेदी पनि सरकारसँगको वार्ता सकारात्मक भएको उल्लेख गरे। उनले केही विषयमा छलफल आवश्यक रहेकाले संवादबाटै टुंगो लगाउने बताए। शिक्षा मन्त्रालयका अधिकारीका अनुसार सहमतिको ड्राफ्ट तयार भएको छ। त्यसलाई आन्तरिक छलफल गरेपश्चात टुंगोमा पुर्याइनेछ। शिक्षक महासंघले भने वार्ता भइरहे पनि आन्दोलन जारी राख्ने निर्णय गरेको छ। मंगलबार सहमति भए बुधबारबाट आन्दोलनको मोडालिटी फेरिने महासंघको भनाई छ। आज पुन: वार्ता हुनेछ। निवर्तमान शिक्षामन्त्री विद्या भट्टराईले नै तयार गरेको ७ बुँदालाई टेकेर सरकार र शिक्षकबीच सहमति गर्ने तयारी छ। सोमबारको मन्त्रिपरिषद्को बैठकपश्चात पनि सरकारका प्रवक्ता एवं सञ्चार तथा सूचना प्रविधिमन्त्री पृथ्वी सुब्बा गुरुङले महासंघका अध्यक्ष, उपाध्यक्ष र महासचिवसँग शिक्षामन्त्रीको वार्ता सकारात्मक भएको जानकारी पाएको बताएका थिए। मन्त्रीज्यूले वार्ता गर्नुभएको छ केही कुरा निष्कर्षमा पुगेको जस्तो लाग्छ मलाई।मंगलबार वा बुधबारसम्ममा शिक्षकहरूले उठाएका मागबारे सहमति हुन्छ। विद्यालय फर्काउन वातावरण बनाउन सकिन्छ। उनले भने, मन्त्रालय र शिक्षक प्रतिनिधिबीचको संवाद जानकारी गराउनुभयो मंगलबारसम्ममा सम्भवतः समाधान हुने अपेक्षा गरिएको छ। २८ दिनदेखि शिक्षक आन्दोलनमा छन्। २६ औं दिनको दिन आन्दोलनरत शिक्षक र प्रहरीबीच झडप भएको थियो। झडप पत्रकारसहित दुईदर्जन बढी शिक्षक घाइते पनि भएका थिए। शिक्षकहरूले पछिल्लो समय विद्यालय शिक्षा ऐन जारी गर्ने प्रतिबद्धतासहित ९ बुँदे प्रस्ताव सरकार समक्ष राखेका छन्। शिक्षक आन्दोलनकाबीचमा तत्कालीन शिक्षकमन्त्री विद्या भट्टराईले राजीनामा समेत दिएकी छन्। शिक्षक र सरकारबीच छलफल गर्न खोज्दा विपक्षी दलका नेताहरूले शिक्षक आन्दोलन उचाल्ने काम पनि गरिरहेका छन्। नेकपा एकीकृत समाजवादीका नेताहरू पनि सोमबार नेपाल शिक्षक महासंघको जारी आन्दोलनमा सहभागी हुन पुगेपछि नाराबाजी गर्दै फर्काएका थिए। नेकपा एमालेले शिक्षक आन्दोलन जटिल र बिचलित हुन थालेको जनाएको छ। सडकमा लागेका कतिपय नारा, अभिव्यक्ति र शैली शैक्षिक कम, राजनीतिक बढी सुनिन थालेको एमालेका उपमहासचिव प्रदीप ज्ञवालीले दाबी गरे। उनले कतिपय शिक्षकले विद्यालय शिक्षा विधेयक नभई सरकार परिवर्तन मुख्य एजेन्डामा लाग्न थालेको बताए। शिक्षक आन्दोलन क्रमशः जटिल र कतिपय सन्दर्भमा विचलित हुन थालेको देखिँदैछ। सडकमा लागेका कतिपय नारा, अभिव्यक्ति र शैली शैक्षिक कम, राजनीतिक बढी देखिनसुनिन थालेका छन्। फेसबुकमार्फत उनले भनेका छन्, कतिपय शिक्षक साथीहरूका लागि विद्यालय शिक्षा विधेयक या आफ्ना पेसागत माग होइन, शिक्षामन्त्रीको राजीनामा या सरकार परिवर्तन मुख्य एजेन्डा लाग्न थालेको छ। उनले नयाँ संविधान बनेपछि सबैभन्दा धेरै शिक्षा मन्त्रालय माओवादीले पाएको उल्लेख गरे। माओवादीले शिक्षकसँग एउटा सम्झौता गर्ने र विधेयकमा अर्को दफाहरू राख्नाले समस्या भएको उनको भनाइ छ। संसद्मा समेत शिक्षक आन्दोलन विषय बहस भइरहेको छ।"
दुग्ध उत्पादक किसानले डेरीमा पाए अनुदान,"नुवाकोट : नुवाकोटको विदुर नगरपालिकामा दुग्ध उत्पादक किसानलाई अनुदान प्राप्त भएको छ । नियमित रूपमा दूध उत्पादन गरिरहेका किसानहरूलाई स्थानीय तहमार्फत दूध उत्पादक किसान प्रवद्र्धन कार्यक्रमअन्र्तगत अनुदान रकम वितरण गरिएको हो । बागमती प्रदेश सरकारले उपलब्ध गराएको उक्त कार्यक्रमअन्तर्गतको दूधको अनुदान रकम विदुर नगरपालिकाले वितरण गर्न सुरु गरेको हो । ग्रामीण किसानहरूलाई दूध उत्पादनमा प्रोत्साहन गराउने उद्देश्यले अनुदानबापतको रकम वितरण सुरु गरेको हो । विदुर नगरपालिकाले स्थानीय कृषकहरूलाई दूध उत्पादनमा प्रोत्साहन गराउने उद्देश्यले प्रोत्साहन रकम हस्तान्तरण गर्न सुरु गरेको हो । किसानलाई दूधमा प्रोत्साहन कार्यक्रम अन्तर्गत दैनिक कम्तीमा १० लिटर भन्दामाथि परिमाणको दूध नजिकको डेरीमा बिक्री गर्ने कृषकहरूलाई प्रतिलिटर ३ रुपैयाँ ५० पैसाका दरले प्रोत्साहन रकम हस्तान्तरण गर्न सुरु गरेको हो । विदुर नगरपालिकाले यस कार्यक्रमको लागि किसानले दैनिक रूपमा बिक्री गरिरहेको दूध डेरीमै पुगेर अनुदान रकम हस्तान्तरण गरेको हो । विदुर५ स्थित देवीघाटमा रहेको त्रिशूली डेरी सप्लायर्समा नियमित दूध बिक्री गरिरहेका दूध बिक्रेता कृषकहरूलाई पहिलो चरणको अनुदान रकम हस्तान्तरण गरिएको हो । विदुर नपाका मेयर राजन श्रेष्ठले दूध डेरीमै पुगेर अनुदानबनपत प्राप्त रकम किसानलाई हस्तान्तरण गरे । उनले विदुर नपाले किसानलाई प्रोत्साहन गर्न सुरु गरेको उल्लेख गर्दै किसान संरक्षणका अन्य कार्यक्रमसमेत सञ्चालन गरिरहेको वताए ।अनुदानबाट दुग्ध व्यवसायमा संलग्न कृषकहरूको मनोबल उच्च भएकोे र उत्पादनमा थप सुधार हुने उपमेयर प्रभा बोगटीले बताइन् । किसानहरूलाई गत पुस र माघ महिनामा संकलित दूधको तथ्यांकका आधारमा अनुदान रकम वितरण गरिएको हो । अनुदान रकम हस्तान्तरण कार्यक्रममा विदुरका निमित्त प्रमुख प्रशासकीय अधिकृत हरि प्याकुरेल, विदुर ५ का वडाध्यक्ष लीलानाथ न्यौपाने, विदुर १० का वडाध्यक्ष गणेशकुमार नेपाललगायतले किसानको हितमा तीनै तहको सरकारले विभिन्न कार्यक्रमहरू सञ्चालन गरिरहेको र यसलाई नियमित गरिने बताए । सोही क्रममा विदुरका जनप्रतिनिधि तथा कर्मचारीले स्थानीय सरोकारवाला र लाभग्राही कृषकहरूसँग दूध उत्पादन, बजार व्यवस्थापन र वर्तमान समस्याहरूका विषयमा अन्तक्र्रियासमेत गरेका थिए । उत्पादन दूधमा प्रोत्साहन कार्यक्रम अन्र्तगत विदुर नगरपालिकामार्फत पहिलो चरणमा दुई महिनाको अवधि (पुसमाघ) मा लिइएको तथ्यांकको आधारमा दैनिक कम्तीमा १० लिटर दूध त्रिशूल डेरीमा बिक्रि वितरण गरिरहेका ५१ जना किसानलाई प्रदान गर्न सुरु गरिएको हो । विदुर५ देवीघाटमा मात्र ४ सय जना दुग्ध उत्पादक किसान रहेका छन् । विदुरमा रहेका विभिन्न ९ वटा डेरीमा आबद्ध किसानहरूले यस वर्ष दूधको अनुदान रकम पाउने भएका छन् । यसबाट किसानहरू उत्साहित भएको नगरपालिकाले जनाएको छ ।"
पुटिनद्वारा युद्धविरामको घोषणा,"मस्को (एजेन्सी) : रूसी राष्ट्रपति भ्लादिमिर पुटिनले दोस्रो विश्वयुद्धको विजय दिवसको अवसर पारेर मे ८ देखि १० सम्म तीन दिनका लागि आकस्मिक युद्धविरामको घोषणा गरेको क्रेमलिनले सोमबार जनाएको छ । किएभले पनि यस्तै आदेश जारी गर्ने अपेक्षा गरेको मस्कोले जनाएको छ । साथै, युद्धमा रोक लगाउने कुनै पनि उल्लंघनको जवाफ दिन रूस तयार रहेको पनि रूसी प्रशासनिक केन्द्र क्रेमलिनले जनाएको छ । पुटिनले इस्टरको अवसरमा युद्ध रोक्न पनि यस्तै आदेश जारी गरेका थिए तर उक्त युद्धविराममा दुवै पक्षले एकअर्कालाई सयौं पटक उल्लंघन गरेको आरोप लगाएका थिए । रूसी पक्षले विजय दिवसको ८०औं वार्षिकोत्सवको अवसरमा मे ७ को मध्यरातदेखि मे १० को मध्यरातसम्म युद्धविरामको घोषणा गर्दै छ । यस अवधिमा सबै लडाकु अभियानहरू स्थगित गरिनेछ, क्रेमलिनले एक विज्ञप्तिमा राष्ट्रपति पुटिनलाई उद्धृत गरी उल्लेख गरेको छ । युक्रेनी पक्षले यो उदाहरण पछ्याउनुपर्छ भन्ने रुसको मान्यता छ । यद्यपि, यो अवधिमा युक्रेनी पक्षबाट युद्धविराम उल्लंघन भएमा रुसी सशस्त्र बलले पर्याप्त र प्रभावकारी जवाफ दिनेछ, विज्ञप्तिमा भनिएको छ । पुटिनले गत महिना युक्रेनले स्वीकार गरेको ३० दिनको पूर्ण र निःशर्त युद्धविरामको अमेरिकी प्रस्ताव अस्वीकार गरेका थिए ।"
संघीय निजामती सेवा ऐनको चुनौती,"नेपालका कर्मचारी आफैं असन्तुष्ट प्रतीत हुन्छन् । वृत्ति विकास र सेवासुविधालगायतमा उनीहरू सन्तुष्ट देखिन्नन् । तर त्योभन्दा बढी असन्तुष्टचाहिँ उनीहरूसँग सेवा लिने नागरिक छन् । यो कुरालाई न स्वयं कर्मचारीतन्त्रले मनन गरेको छ, न सरकारले । त्यसैले संसद्ले टुंग्याउने चरणमा पुगेको संघीय निजामती सेवा ऐनले नागरिक उत्तरदायी कर्मचारीतन्त्र बनाउने कुरा अझै संशययुक्त छ । कर्मचारी र खासगरी ठूलाबडा पदाधिकारीहरूको हितअनुकूल हुनेगरी टुंग्याउन लागिएको विधेयकमा राजपत्र अनंकित कर्मचारीले असन्तुष्टि व्यक्त गरिसकेका छन् । नागरिक आवाज त कतै सुनिएकै छन्, सम्बोधनको छेकछन्द छैन । कर्मचारीतन्त्र भ्रष्टाचारमा चुर्लुम्म डुबेको मान्छ नागरिक । राजनीतिक दल र नेता तथा सांसद र मन्त्री स्वयं कर्मचारीको काम गराइबाट खास सन्तुष्ट सुनिन्नन् । तर उत्तरदायी निजामती कर्मचारी प्रशासन प्रणालीको स्थापना गर्ने मामलामा आसन्न ऐन कहाँनिर सफल हुनेछ भन्न सकिन्न । त्यो आशा गर्ने ठाउँ देखिएको छैन । कर्मचारीको सेवा अवधि ६० वर्ष पुर्याउने, सचिव, मुख्यसचिवको कार्यावधि फेरबदल गर्ने र अतिरिक्त सचिवको व्यवस्था गर्ने लगायत मामला संसद्को राज्य व्यवस्था समितिमा टुंगो लागेको छ । संविधानले परिकल्पना गरेको संघीय व्यवस्थामा स्थानीय र प्रदेश सरकार उत्तिकै स्वायत्त हुन सक्नुपर्ने हो, कर्मचारीतन्त्रको व्यवस्था सोही अनुरूप हुनुपर्ने हो । तर स्थानीय तहको हाकिम र प्रदेशको प्रमुख सचिवमा अझै संघकै हस्तक्षेप चल्ने व्यवस्था हुन लागेको छ । जुन संघीयताको मर्मविपरीत र केन्द्रीकृत मनोवृत्तिको द्योतक हो भन्न हिच्किचाउनुपर्दैन । यो ठूलाबडा कर्मचारीले आफ्नै हातमा डाडुपन्यु राख्ने मनसायले दिएको दबाबको प्रतिफल हो । संविधान आएको यतिका वर्ष निजामती ऐन नआउनु नै बिडम्बना हो । त्यो स्वार्थको खेलमा रुमलियो । लोकसेवा आयोगको परीक्षामा खरो उत्रने र अन्तर्वार्तामा देश र जनतामा समर्पित हुने प्रतिबद्धता जनाउने कर्मचारी किन भ्रष्टाचारमा लिप्त भइहाल्छ र सेवाग्राही नागरिकका अघि सेवक नभई ठालु शासक पल्टन्छ ? कारण खोजेर ऐनले निरूपण गर्नुपर्ने थियो । किन सरुवा र बढुवाका लागि गणेश प्रवृत्तिमा ध्यानमग्न हुन्छ कर्मचारी ? कर्मचारीको मनोवृत्ति कति दोषी र प्रणालीमा कहाँ कमजोरी छ भनेर खोजिएन र आउने ऐनले पनि त्यस्ता प्रवृत्तिलाई निरुत्साहित गर्ने देखिन्न । संघीय निजामती सेवा ऐन केवल ऐनका लागि नयाँमात्रै चाहिएको थिएन । यसले सार्वजनिक सेवामा एउटा नयाँ युगको सुरुआत गर्न सकोस् भन्ने जनअपेक्षा हो ।"
