शीर्षक,विवरण
पाकिस्तानलाई मोदीको चेतावनी 'न्युक्लियर ब्लाकमेल' भारतलाई सह्य हुने छैन,"काठमाडौं : भारतीय प्रधानमन्त्री नरेन्द्र मोदीले पाकिस्तानलाई आफूहरूलाई 'न्युक्लियर ब्लाकमेल' सह्य नहुने चेतावनी दिएका छन्। सोमबार राष्ट्रका नाममा सम्बोधन गर्दै प्रधानमन्त्री मोदीले पाकिस्तानको ब्लाकमेलविरुद्ध निर्णायक कदम चाल्ने चेतावनी दिएका हुन्। 'भारत कुनै पनि न्युक्लियर ब्लाकमेल' सहने छैन। न्युक्लियर ब्लाकमेलबाट पलाएको आतंकलाई भारतले सटिक र निर्णायक प्रहार गर्नेछ,' प्रधानमन्त्री मोदीले भने। उनले आतंकवादलाई कुनै कुरासँग पनि दाँजेर भारतले नहेर्ने स्पष्ट पारे। 'भारतको मत एकदम स्पष्ट छ। आतंक र वार्ता एकसाथ हुने छैन। आतंक र ट्रेड एकसाथ चल्ने छैन। पानी र रगत पनि एकसाथ बहने छैन। म आज विश्व समुदायलाई भन्दैछु, हाम्रो घोषित नीति रहँदै आएको छ, यदि पाकिस्तानसँग कुरा भयो भने आतंकविरुद्ध नै हुनेछ। यदि कुरा भयो भने पाक अकुपाइड कश्मीरमाथि नै हुनेछ,' उनले भने। प्रधानमन्त्री मोदीले भारतीय हतियारहरुको सराहना पनि गरे। उनले २१औं शताब्दीमा भारतीय हतियार सक्षम रहेको प्रमाणित भएको दाबी गरे। यद्यपि यो युद्धको युग नभएको उनको भनाइ छ।"
हुण्डी कारोबारमा संलग्न दुई जना पक्राउ,काठमाडौं : हुण्डी कारोबारमा संलग्न रहेको अभियोगमा २ जना पक्राउ परेका छन्। पक्राउ पर्नेहरूमा काठमाडौं महानगरपालिका३२ बस्ने खोटाङ बराहपोखरी गाउँपालिका२ घर भएका २३ वर्षीय विजय कुमार राई र रामेछाप मन्थली नगरपालिका६ घर भएका २८ वर्षीय खेटराज श्रेष्ठ रहेका छन्। काठमाडौं महानगरपालिका२२ न्यूरोड एरियामा नेपाल राष्ट्र बैंकबाट जारी भएको निर्देशन विपरीत हुण्डी मार्फत वित्तीय कारोबार हुने गरेको भन्ने सूचनाका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनीहरूलाई हुण्डी कारोबारको लागि बोकेको ४२ लाख १० हजार रुपैयाँ सहित फेला पारी पक्राउ गरेको हो। उनीहरूलाई आवश्यक अनुसन्धान तथा कारबाहीका लागि जिल्ला प्रहरी परिसर काठमाडौं पठाइएको छ।
कुलो तर्ने क्रममा युवती बेपत्ता,काभ्रे : कुलो तर्ने क्रममा युवती बेपत्ता भएकी छन्। जिल्लाको पनौती नगरपालिका५ सुब्बा गाउँकी २८ वर्षीया रेनुका गिरी बेपत्ता भएकी हुन्। आज दिउँसो ठूलो पानी परेको र ठूलो भेलमा परेर युवती बेपत्ता भएकी जिल्ला प्रहरी कार्यालय काभ्रेले जनाएको छ। बेपत्ता युवतीको खोजी कार्य जारी रहेको प्रहरीले जनाएको छ।
"आतंकवादीले सिउँदो उजाडेका थिए, भारतले उनीहरूको हेडक्वाटर नै उजाडिदियो","काठमाडौं : हामी सबैले बितेका दिनमा देशको सामर्थ्य र संयमता दुवै देखेका छौं। सबैभन्दा पहिले भारतका पराक्रमी सेना, सशस्त्र बल, खुफिया एजेन्सी र वैज्ञानिकलाई भारतको तर्फबाट स्यालुट गर्न चाहन्छु। वीर सैनिकले 'अप्रेसन सिन्दुर'को लक्ष्य प्राप्तिका लागि राम्रो प्रदर्शन गरे। उनीहरूको वीरता र साहसलाई देशका हरेक आमा, बहिनी र छोरीहरूलाई समर्पित गर्न चाहन्छु। २२ अप्रिलमा पहलगाममा आतंकवादीले जुन बर्बरता देखायो। त्यसले भारत र सारा दुनियाँलाई हल्लाइदिएको थियो। छुट्टी मनाइरहेका निर्दोष नागरिकलाई धर्म सोधेर, परिवारका सामुन्ने, छोराछोरीका सामुन्ने क्रुरता हत्या गर्नु आतंकको विभत्स चेहरा थियो। क्रूरता थियो। त्यसले देशको सद्भावलाई बिथोल्ने प्रयास गरेको थियो। मलाई व्यक्तिगत रूपमा पनि धेरै पीडा भयो। त्यसपछि पूरा देश, जनता, समुदाय, राजनीतिक दल एक स्वरमा आतंकविरुद्ध कडा कारबाहीका लागि जागरूक बने। हामीले आतंकवादीलाई माटोमा मिलाउनका लागि भारतीय सेनालाई पूरा छुट दियौं। आज प्रत्येक आतंकी र उनीहरूको संगठनले थाहा पाइसकेका छन्, कि हाम्रा छोरी र बहिनीहरूको सिन्दुर मेटाउँदाको परिणाम के हुन्छ भनेर। अपरेसन सिन्दुर केवल नाम होइन। यो भारतबासीको भावनाको प्रतीक हो। यो न्यायको अखण्ड प्रतिज्ञा हो। ६७ मेमा पूरा विश्वले यो प्रतिज्ञालाई परिणाममा बदलेको देखेका छन्। भारतीय सेनाले पाकिस्तानमा रहेको आतंकी ठेगानामा, उनीहरूको प्रशिक्षण केन्द्रमा सटिक प्रहार गरे। आतंकीहरूले सपनामा पनि सोचेका थिएनन् कि भारतले यति ठूलो फैसला लिन सक्छ। जब देश एकजुट हुन्छ। देश पहिलो भन्ने भावना जाग्छ। त्यतिबेला एउटा ठोस निर्णय लिइन्छ र परिणाम ल्याएर देखाइन्छ। जब पाकिस्तानको आतंकी अड्डामा भारतीय मिसाइलले आक्रमण गर्यो, भारतय ड्रोनले आक्रमण गर्यो, आतंकी संगठनमात्र होइन, उनीहरूको हौसला पनि काम्न थाल्यो। पाकिस्तानको भावलापुर र मुरिदजस्ता ठाउँ त विश्व आतंकीको विश्वविद्यालय न हो। संसारमा जहाँ पनि आतंकवादी आक्रमण भएको छ, चाहे त्यो ९११ होस्, लन्डन विस्फोट होस् या पछिल्ला दसका भारतमा भएका आक्रमण होस्। सबैको तार कहीँ न कहीँ आतंकीको यही ठेगानामा जुडेका छन्। आतंकीहरूले हाम्रा बहिनीहरूको सिन्दुर उजाडेका थिए। भारतले आतंकक हेडक्वाटर नै उजाडी दिए। भारतको यो आक्रमणमा १०० भन्दा बढी खुंखार आतंकवादी मारिए। पछिल्ला दुई तीन दसकदेखि आतंकवादीहरू पाकिस्तानमा घुमिरहेका थिए। भारतविरुद्ध षड्यन्त्र गर्दै आएका थिए। भारतले उनीहरूलाई एक झट्कामा खत्तम गरदिए। भारतीय कारबाहीले पाकिस्तान घोर निराशामा डुबेको थियो। ऊ हतास भइसकेको थियो। आत्तिसकेको थियो। यही कारण उसले अर्को दुस्साहस गर्यो। आतंकविरुद्ध साथ दिनुको सट्टा भारतमाथि नै आक्रमण गर्न थाल्यो। पाकिस्तानले हाम्रो स्कुल, कलेज, गुरुद्वार, मन्दिर र सामान्य नागरिकको घरमा निशाना बनायो। पाकिस्तानले हाम्रो सैनिक अड्डामा निशाना बनायो। तर सबैतिर ऊ फेलियर भयो। पाकिस्तानका ड्रोन र मिसाइल भारतसामु कसरी निरी बन्यो भनेर संसारले हेरे। भारतको एयर डीफेन्स सिस्टमले पाकिस्तानी प्रहारलाई आकाशमै नष्ट गरिदियो। भारतले पाकिस्तानको छातीमा प्रहार गर्यो। भारतको ड्रोन र मिसाइलले सटिकताका साथ आक्रमण गर्यो। पाकिस्तानको वायुसेनाको एयरबेसलाई नोक्सान पुर्यायो। जे कुरामा पाकिस्तानको घमन्ड थियो, भारतले पहिलो तीन दिनमै त्यसलाई विनाश गरिदियो। भारतको आक्रामक कारबाहीपछि पाकिस्तानले बाँच्ने बाटो खोज्न थाले। पाकिस्तानले तनाव कम गर्न संसारलाई गुहार्न थाले। नराम्रोसँग चुटिएपछि १० मेमा पाकिस्तानी सेनाले हाम्रा डीजीएमओलाई सम्पर्क गरे। तबसम्म हामी आतंकवादको संरचनालाई ध्वस्त पारिसकेका थियौं। आतंककारीहरू मारिएका थिए। पाकिस्तानको मुटुमा बस्ने आतंकी अड्डालाई खण्डहर बनाइदिएका थियौं। जब पाकिस्तानबाट गुहार लगाइयो र भनियो, अबदेखि कुनै आतंकी र सैन्य दुस्साहस देखाउँदैनौं। त्यसपछि मात्रै भारतले पनि विचार गर्यो। म फेरि दोहोर्याउन चाहन्छु, हामीले अपरेसन सिन्दुरलाई स्थगितमात्र गरेका छौं। पाकिस्तानको प्रत्येक कदमलाई हामीले नियालिरहेका छौं। उसको व्यवहारअनुसार नै हामी अगाडि बढ्नेछौं। भारतका तीनवटै सुरक्षा निकाय, एयर फोर्स, हाम्रो नेभी, हाम्रो सीमा सुरक्षा बल र भारतको अर्धसैनिक बल लगातार अलर्टमा छन्। सर्जिकल स्ट्राइक र एयर स्ट्राइकपछि अब अप्रेसन सिन्दुर आतंकविरुद्ध भारतको नीति हो। अप्रेसन सिन्दुरले आतंकविरुद्धको लडाइँमा एउटा नयाँ बाटो तय गरेको छ। भारतमाथि कसैले आतंकी आक्रमण गरे त्यसको कडा जवाफ दिन्छौं भनेर। हामी आफ्नो तरिका र शर्तअनुसार जवाफ दिएरै छाड्छौं। प्रत्येक त्यस ठाउँमा पुगेर कारबाही गर्नेछौं, जहाँबाट आतंकको जड निस्किन्छ। दोस्र कुरा, कुनै पनि न्युक्लियर ब्लाकमेललाई भारतले सहने छैन। न्युक्लियर ब्लाकमेलबाट पलाएको आतंकलाई भारतले सटिक र निर्णायक प्रहार गर्नेछ। तेस्रो कुरा, हामी आतंकवादलाई कुनै पनि कुरासँग जोडेर हेर्दैनौँ। अपरेसन सिन्दुर अभियानका दौरान संसारले पाकिस्तानको घिनलाग्दो सत्य देखेका छन्, मारिएका आतंककारीहरूलाई कसरी पाकिस्तानी सेनाका सेनाका उच्च अधिकारीहरू लाइन लागेका थिए। स्टेट स्पोन्सर आतंकवादका बारेमा यो ठूलो सबुत हो। हामी भारत र आफ्ना नागरिकलाई कुनै पनि खतराबाट बचाउनलाई लगातार निर्णायक कदम उठाउनेछौं। युद्धको मैदानमा हामीले सधैं पाकिस्तानलाई धुलो चटाएका छौं। हामीले मरुभूमि र पहाडमा आफ्नो क्षमताको सानदार प्रदर्शन गर्यौ। 'न्यु एज वार'मा पनि आफ्नो श्रेष्ठता सिद्ध गर्यौं। यो अपरेनसनका दौरान मेड इन इन्डिया हतियारले पनि प्रमाणित गरेको छ। २१औं शताब्दीमा अब मेड इन इन्डिया डीफेन्स सिस्टमको समय आइसकेको छ। यो युग युद्धको होइन। तर, यो युग आतंकवादको पनि होइन। आतंकविरुद्ध शून्य सहनशीलता नै राम्रो संसादरको ग्यारेन्टी हो। पाकिस्तानी सेना र पाकिस्तानी सरकारले जसरी आतंकवादलाई दाना पानी दिइरहेका छन्, एकदिन त्यसैले पाकिस्तानलाई समाप्त पार्ने छ। पाकिस्तनलाई बच्नु छ भने उसले आफ्नो आतंकी संरचनालाई सफाई गर्नैपर्छ। शान्तिको बाटोमा आउनैपर्छ। भारतको मत एकदम स्पष्ट छ। आतंक र वार्ता एकसाथ हुने छैन। आतंक र ट्रेड एकसाथ चल्ने छैन। पानी र रगत पनि एकसाथ बहने छैन। म आज विश्व समुदायलाई पनि भन्दैछु, यो हाम्रो घोषित नीति हो, यदि पाकिस्तानसँग कुरा भयो भने आतंकविरुद्ध नै हुनेछ। यदि कुरा भयो भने पाक अकुपाइड कश्मीरमाथि नै हुनेछ। आज बुद्ध पूर्णिमा हो। भगवान बुद्धले हामीलाई शान्तिको बाटो देखाएका छन्। तर, शान्तिको मार्ग पनि शक्ति भएर जान्छ। हामी सबै मानवता, शान्ति र समृद्धितर्फ बढौं। सबै भारतीय शान्तिले बाँच्न पाउन्। विकसित भारतको सपना पूरा गर्न पाउन्। भारत शक्तिशाली बन्न जरुरी छ। आवश्यकता परेपछि यो शक्तिलाई प्रयोग गर्न पनि जरुरी छ। पछिल्ला केही दिनमा भारतले यही गरेको छ। म एकपटक फेरि भारतीय सेना र सशस्त्र बलको स्यालुट गर्छु। हरेक भारतीयप्रति नमन गर्न चाहन्छु। (भारतीय प्रधानमन्त्री नरेन्द्र मोदीले सोमबार राष्ट्रका नाममा गरेको सम्बोधनको सम्पादित अंश)"
पाकिस्तानले गुहार गरेपछि 'अपरेसन सिन्दुर' स्थगित मात्र गरेका हौं : मोदी,"काठमाडौं : भारतीय प्रधानमन्त्री नरेन्द्र मोदीले पाकिस्तानको आग्रहमा भारत युद्धविराम गर्न तयार भएको बताएका छन्। सोमबार राष्ट्रका नाममा सम्बोधन गर्दै प्रधानमन्त्री मोदीले पाकिस्तानका डीजीएमओले सम्पर्क गरेर आग्रह गरेपछि युद्धविराम गरिएको बताए। उनले भारतको कारबाही थेग्न नसकेपछि पाकिस्तानले संसारसँग गुहार मागेको बताए। सोही क्रममा १० मेमा पाकिस्तानी पक्षले भारतीय पक्षसँग सम्पर्क गरेर युद्ध रोक्न आग्रह गरेको उनको भनाइ छ। 'पाकिस्तानले तनाव कम गर्न संसारभरि गुहार लगाइरहेका थिए। तबसम्म हामीले पाकिस्तानमा रहेको आतंकवादको संरचनालाई ध्वस्त पारिसकेका थियौं। आतंककारीहरू मारिएका थिए। पाकिस्ताको मुटुमा बस्ने आतंकी अड्डालाई खण्डहर बनाइदिएका थियौं। त्यसपछि पाकिस्तानबाट गुहार लगाइयो। उसबाट अगाडि कुनै आतंकी र सैन्य दुस्साहस नदेखाउने प्रतिबद्धता जनाइयो। अनि भारतले पनि विचार गर्यो। म फेरि दोहोर्याए भन्छु, अपरेसन सिन्दुर अहिले स्थगित मात्र गरेका हौं,' उनले भने। उनले पाकिस्तानको व्यवहारमा आगामी रणनीति तय गरिने बताए। 'हामीले अपरेसन सिन्दुरलाई अहिले स्थगितमात्र गरेका छौं। पाकिस्तानको प्रत्येक कदमलाई हामीले नियालिरहेका छौं। उसको व्यवहारअनुसार नै हामी अगाडि बढ्नेछौं,' उनले भने।"
बिहेमा खाजा खाँदा जन्तीसहित एक सय बढी बिरामी,"जनकपुर : धनुषाको मिथिला विहारी नगरपालिका८ ठेरा कचुरीका नरेश महराको छोरीको बिहेमा खाजा खाँदा जन्तीसहित एक सय भन्दा बढी बिरामी परेका छन्। जनकपुरधाम उपमहानगरपालिका२३ बिन्धीबाट गएराति ठेरा कचुरीमा पुगेको जन्ती स्वयम्बर सकिए पछि खाजामा बुनियाँ, रसबरी लगायतका अनिय मिस्ठान्न खाएको केही समयपछि पेट दुख्ने, बान्ता हुने, कमजोर हुन थालेको जिल्ला जनस्वास्थ्य कार्यालय प्रमुख उमेश यादवले बताए। ६० जनाभन्दा बढी प्रादेशिक अस्पतालमा भर्ना भएको र अन्यको नजिकको अस्पतालमा उपचार भइरहेको प्रमुख यादवले बताए। केही भने उपचारपश्चात् निको भएर घर फर्किसकेका छन्। खाजामै प्वाइजन भएर बिरामी परेको हाम्रो अनुमान छ। घटनास्थल पुगेर हामीले खाजाको नमुना ल्याएका छौँ। परीक्षणका लागि प्रयोगशालामा पठाएको र परीक्षण गरेर के कारणले भएको हो भन्ने पुष्टि हुन्छ, यादवले भने।"
भारतीय कारबाहीमा १०० बढी आतंककारी मारिए : प्रधानमन्त्री मोदी,"काठमाडौं : भारतीय प्रधानमन्त्री नरेन्द्र मोदीले 'अपरेसन सिन्दुर' अभियानमा सयभन्दा बढी आतंककारी मारिएको दाबी गरेका छन्। सोमबार राष्ट्रका नाममा सम्बोधन गर्दै प्रधानमन्त्री मोदीले खुंखार अपराधीहरू मारिएको बताए। उनले गत २२ अप्रिलमा पहलगाममा आतंकवादीहरूले घटाएको घटनामा निर्दोष नागरिकहरूको वीभत्स हत्या गरेको बताए। उनीहरूका परिवार र छोराछोरीकै सामुन्ने धर्म सोधेर क्रूरतापर्वक हत्या गरिएकाले त्यसविरुद्ध अपरेसन सिन्दुर अभियान सञ्चालन गरेको उनको भनाइ छ। 'आतंकवादीहरूले हाम्रा बहिनीहरूको सिन्दुर पुछिदिएका थिए। त्यसविरुद्धको कारबाहीमा भारतले आतंकवादीको हेडक्वाटर नै उजाडी दिए। भारतको यो आक्रमणमा १०० भन्दा बढी खुंखार आतंककारी मारिए। अपरेसन सिन्दुरलाई म देशका हरेक आमा, बहिनी र छोरीहरुलाई समर्पित गर्न चाहन्छु,' उनले भने। प्रधानमन्त्री मोदीले आतंकवादीलाई पाकिस्तानले पोस्दै आएको बताए। त्यही आतंकवादीको संरक्षणले पाकिस्तान एकदिन आफै सिद्धिने उनको भनाइ छ।"
रुकुमपश्चिम दुर्घटनामा थप एक जनाको मृत्यु,रुकुमपश्चिम : सानीभेरी गाउँपालिका१० अमलाटाकुरीस्थित सिम्लीबाट तिमिले जोड्ने भित्री सडकखण्डमा जीप दुर्घटना हुँदा घाइते भएका थप एक जनाको उपचारका लागि अस्पताल लैजाँदै गर्दा बाटोमा मृत्यु भएको छ। चौरजहारी नगर अस्पतालमा उपचारका लागि लैजाँदै गर्दा सानीभेरी गाउँपालिका१० की ४४ वर्षीया लीला ओलीको मृत्यु भएको हो। यसअघि आजै दिउँसो लुप्र०२००१च ०१७७ नम्बरको जीप ब्रेक फेल भई दुर्घटना हुँदा सानीभेरी गाउँपालिका१० का ५० वर्षीय नरबहादुर ओलीको घटनास्थलमै मृत्यु भएको थियो। मृत्यु हुने श्रीमान् श्रीमती हुन्। दुर्घटनामा परी दुई जना घाइते भएको जिल्ला प्रहरी कार्यालयका सूचना अधिकारी प्रहरी निरीक्षक ऋषि पाठकले बताए। उनका अनुसार जिप चालक दाङको तुलसीपुर उपमहानगरपालिका७ का ४४ वर्षीय लीलामणि भण्डारी र सोही स्थानका ५० वर्षीया दुर्गा ओली छन्। घाइतेको अवस्था गम्भीर रहेको प्रहरीले जनाएको छ। घाइतेहरूको चौरजहारी नगर अस्पतालमा उपचार भइरहेको प्रहरीले जनाएको छ।
लोपोन्मुख घाटु नाच मेलाको तयारी पूरा,नुवाकोट : नुवाकोटको माझिटारमा घाटु नाच जात्राको तयारी पूरा भएको छ। चण्डीपूर्णिमाको अवसरमा गरिने घाटु नाचको छुट्टै पहिचान र विशेषता रहेको छ। प्रत्येक वर्ष विदुर नगरपालिका५ माझिटारस्थित रक्तकाली मन्दिरमा घाटुनाच जात्रा हुने गरेको छ। रक्तकाली मन्दिरमा प्रत्येक वर्ष चण्डीपूर्णिमाको अवसरमा तीन दिनसम्म भव्य रूपमा घाटु नाच हुने गरेको छ। विगतका वर्षहरूमा झैँ यसवर्ष पनि चण्डी पूर्णिमाका दिन विशेष रूपमा घाटुजात्रा गरिने व्यवस्थापन समितिका अध्यक्ष योगेन्द्र अर्यालले जानकारी दिए। यसवर्ष वैशाख २९ गते बेलुका चण्डी पूजा र ३० गते मंगलबार दिउँसो घाटु जात्रा हुने भएकाले तयारी गरिएको उनले बताए। जात्राका लागि विदुर नगरपालिकाको सहयोगमा रक्तकाली मन्दिर परिसरको स्तरोन्नति र साजसज्जा गरिएको छ। जात्राका लागि आवश्यक घाटु नृत्यको अभ्यास भइरहेको उनले जानकारी दिए।
"रुकुम पश्चिममा जिप दुर्घटना हुँदा एकको मृत्यु, तीन जना घाइते","त्रिवेणी : रुकुम पश्चिमको सानीभेरी गाउँपालिका१० अमलाटाकुरीस्थित सिम्लीदेखि तिमिले जोड्ने भित्री सडक खण्डमा जिप दुर्घटना हुँदा एक जनाको मृत्यु भएको छ। लुप्र ०२००१ च ०१७७ नम्बरको निजी जिप ब्रेक फेल भई दुर्घटना हुँदा सानीभेरी गाउँपालिका१० का ५० वर्षीय नरबहादुर ओलीको मृत्यु भएको हो। दुर्घटनामा परी तीनजना घाइते भएको जिल्ला प्रहरी कार्यालयका सूचना अधिकारी प्रहरी निरीक्षक ऋषि पाठकले जानकारी दिए। उनका अनुसार घाइते हुनेमा जिप चालक दाङ तुल्सीपुर उपमहानगरपालिका७ का ४४ लिलमणि भण्डारी, सोही स्थानका ४४ वर्षीया लिला ओली र ५० वर्षीया दुर्गा ओली घाइते भएका छन्। सबैको अवस्था गम्भीर रहेको प्रहरी निरीक्षक पाठकले जानकारी दिए। घाइतेहरूको चौरजहारी नगर अस्पतालमा उपचार भइरहेको प्रहरीले जनाएको छ। ब्रेक फेल भएर जिप ४०० मिटर तल खसेको थियो।"
खानेपानीको क्षेत्रमा नागरिकले प्रत्यक्ष देख्ने र महसुस गर्ने गरी काम भएको छ : मन्त्री यादव,"बारा : खानेपानीमन्त्री प्रदीप यादवले देशभरीका खानेपानीका क्षेत्रमा नागरिकले प्रत्यक्ष रूपमा देख्ने र महसुस गर्ने गरी काम भएको बताएका छन्। बाराको कलैया उपमहानगरपालिकास्थित सिस्वा महेशपुर खानेपानी आयोजनाको शिलान्यास कार्यक्रमलाई आज सम्बोधन गर्दै मन्त्री यादवले देशभरीका खानेपानीका समस्या समाधानका लागि आफू सहित सिंगो मन्त्रालयको टिमले काम गरिरहेको बताए। उनले भने, हामीले योजना मात्रै होइन, परिणाम देखिने किसिमका कामलाई प्राथमिकता दिएका छौँ। नागरिकले अनुभूति गर्न सक्ने कामहरूमा सरकार प्रतिबद्ध छ। खानेपानी तथा सरसफाइ क्षेत्रमा उल्लेखनीय प्रगति भइरहेको छ। यसैगरी उनले आफूले मन्त्रालय सम्हाले पछि देशका विभिन्न स्थानमा रोकिएका एवं अधुरा रहेका खानेपानी आयोजनाहरू सञ्चालनमा आएको र अन्य आयोजना निर्माणको चरणमा रहेको बताए। पानीको गुणस्तर, पहुँच र व्यवस्थापनमा सुधार ल्याउन मन्त्रालय निरन्तर लागिपरेको मन्त्री यादवले उल्लेख गरे। उनले भने, हाम्रो अबको प्राथमिकता भनेको तराईमधेस सहित देशका ग्रामीण बस्तीमा शुद्ध खानेपानी पुर्याउने हो, यसका लागि प्रदेश र स्थानीय सरकारसँग सहकार्यमा काम भइरहेको छ। नागरिकले अनुभूति गर्न सक्ने खानेपानी सेवामा सुधार ल्याउनेतर्फ सरकार प्रतिबद्ध रहेको समेत मन्त्री यादवले बताए। कलैया उपमहानगरपालिका अन्तर्गतका वडा नं १५, २६ र २७ मा सञ्चालन हुने यो आयोजना यहाँका नागरिकहरूको खानेपानीका क्षेत्रमा दीर्घकालीन सपना पूरा गर्ने दिशामा उठाइएको ठोस कदम भएको समेत उनले बताए। तराई र पहाडी क्षेत्रमा पानीको अभाव रहेको र विशेषगरी तराईमधेशका बारा, पर्सा, रौतहट लगायतका अन्य जिल्लाहरूमा पनि पछिल्लो समय खानेपानीको गम्भीर समस्या देखिएकाले ती क्षेत्रमा खानेपानीका समस्या समाधानलाई पहिलो प्राथमिकतामा राखेर काम गरिन थालिएको मन्त्री यादवको भनाइ छ। जलवायु परिवर्तनका कारण तराईमधेशमा खानेपानीको समस्या चुलिँदै गएको छ। यो निकै ठूलो समस्याको विषय बनेकाले त्यसको समाधान गर्नलाई पहिलो प्राथमिकतामा राखेर काम सुरु भएको छ, उनले भने। आज शिलान्यास गरिएको उक्त आयोजनाले कलैया उपमहानगरपालिकाका करिब १५ हजार ५६५ जनसङ्ख्या प्रत्यक्ष रूपमा लाभान्वित हुने अपेक्षा लिइएको संघीय खानेपानी तथा ढल व्यवस्थापन आयोजना कार्यालय वीरगन्जका प्रमुख बिपुलकुमार दासले बताए।"
गाउँमै स्वास्थ्य परीक्षण शिविर,"नुवाकोट : महिला तथा सर्वसाधारणको सुविधाका लागि नुवाकोटको तारकेश्वर गाउँपालिकाले गाउँमै पुगेर स्वास्थ्य तथा परिवार नियोजन शिविर गरेको छ। तारकेश्वर गाउँपालिकाले वडाहरूमा पुगेर महिलाहरूको प्रजनन स्वास्थ्य सम्बन्धी ३ दिने निःशुल्क स्वास्थ्य परीक्षण शिविर गरेको हो। गापाको आधारभूत स्वास्थ्य तथा सरसफाई शाखाको आयोजनामा विभिन्न वडामा सो सेवा प्रदान गरिएको हो। तारकेश्वर १ दाङसिङ स्वास्थ्य चौकीमा स्वास्थ्य परीक्षण र परिवार नियोजन शिविर, तारकेश्वर ४ स्थित बुधसिंह स्वास्थ्य चौकीमा परिवार नियोजन शिविर, तारकेश्वर ३ जोरचौतारास्थित तारुका स्वास्थ्य चौकीमा परिवार नियोजन शिविर, तारकेश्वर ६ को आधारभूत स्वास्थ्य सेवा केन्द्र, मजुवा र तारकेश्वर ५ को गोर्स्याङ स्वास्थ्य चौकीमा स्वास्थ्य परीक्षण शिविर सम्पन्न भएको हो। उनका अनुसार स्वास्थ्य परीक्षण शिविरमा ३० वर्ष भन्दा माथिका महिलाहरूको पाठेघरको क्यान्सर पत्ता लगाउन भीआइए जाँचसँगै प्रजनन स्वास्थ्य परीक्षण र आवश्यक औषधि वितरण, आङ खस्ने समस्या भएका महिलाको रिङ प्रेसरी राख्ने उपचार र मेडिकल सेवा प्रदान गरिएको छ। परिवार नियोजन शिविरमा लामो समयसम्म गर्भधारण गर्न नचाहने महिलाहरूले लामो अवधिको अस्थायी गर्भनिरोधक साधन (आइयुसिडीइम्प्लान्ट) राख्ने सेवा र सो सम्बन्धी परामर्श सेवा प्रदान गरिएको तारकेश्वर स्वास्थ्य शाखाले जनाएको छ। स्वास्थ्य परीक्षण तथा परिवार नियोजन शिविरमा तारकेश्वरका महिलाले शिविरमा सहभागी भई लाभ लिएका छन्। प्रजनन स्वास्थ्यबारे सदैव सचेत रहन आग्रह गरिएको छ।"
पनौतीदेखि नमोबुद्धसम्म शान्ति पदयात्रा,"काभ्रे : बुद्ध जयन्तीका अवसरमा काभ्रेको पनौतीदेखि नमोबुद्धसम्म शान्ति पदयात्रा गरिएको छ। विश्व सम्पदा सुचीमा प्रस्तावित र मन्दिरहरूको सहरका रूपमा परिचित काभ्रेको पनौतीदेखि गौतमबुद्धले पाइला टेकेको नमोबुद्धसम्म सांस्कृतिक शान्ति पदयात्रा कार्यक्रम आयोजना गरिएको हो। शान्ति पदयात्राको पनौतीमा आयोजित कार्यक्रममा पूर्व राष्ट्रपति डा रामवरण यादवले उद्घाटन गरे। पनौतीको मानेश्वरीबाट रिबन काटी शान्ति पदयात्रा सुरु गरेर सुन्थानइटेशंखुशंखेश्वरीजंगल हुँदै नमोबुद्धमा पुगेर टुंगिएको छ। पनौतीदेखि नमोबुद्धसम्मको ९५ किलोमिटर दूरी छ। विश्वभर शान्ति र सद्भावको सन्देश फैल्याउदै आन्तरिक तथा बाह्य पर्यटन प्रवर्द्धन गर्ने तथा स्थानीय कला, संस्कृतिको सम्वर्दन गर्ने उद्देश्य सहित शान्ति पदयात्रा कार्यक्रम आयोजना गरिएको समाजका अध्यक्ष पुरुषोत्तम नेपालले जानकारी दिए। पदयात्रामा विभिन्न संघसंस्था, सरकारी निकाय, व्यापार व्यवसाय, नागरिक समाज, पत्रकार लगायतका क्षेत्रका प्रतिनिधिहरूसहित करिब एक हजार जना सहभागी थिए।"
बाजुराको बुढीगंगा नगरपालिकामा अत्याधुनिक प्रशासकीय भवन निर्माण,बाजुरा : बाजुराको बुढीगंगा नगरपालिकामा अत्याधुनिक प्रशासकीय भवनको औपचारिक रूपमा उद्घाटन गरिएको छ। पूर्वमन्त्री तथा संविधान सभाका सदस्य कर्णबहादुर थापाले सोमबार उक्त भवन उद्घाटन गरेका हुन्। कुल १० करोड ५५ लाख ५३४ रुपियाँ खर्च गरिएको भवनमा सुविधासम्पन्न २४ कोठा रहेका छन्। जसमा बहुउद्देश्यीय सभा हल पनि समावेश छ। सेवाग्राहीको पहुँचलाई सहज बनाउन लिफ्ट समेत जडान गरिएको छ। जसले भौतिक पहुँच नभएका नागरिकको हकलाई सुनिश्चित गर्ने प्रयास गरेको जनाइएको छ। प्रशासकीय भवनको उद्घाटनसँगै नगरपालिकाले १० वटा वडामध्ये ९ वटा वडा निर्माण सम्पन्न गरेर हिजो आइतबार उद्घाटन गरिएको छ भने १० नम्बर वडा निर्माणधीन अवस्थामा रहेको नगरप्रमुख रामबहादुर बानियाँले बताए। सोमबार र मंगलबार गरी दुई दिनमा वडाहरुसँगै नगरले सीप विकास केन्द्र र स्वास्थ्य सेवा केन्द्र समेत स्थापना गरेर उद्घाटनसँगै सामाजिक विकासमा नयाँ फड्को मारेको नगर उपप्रमुख माया कुँवर खड्काले बताइन्।
नामीका ९० जना विद्यार्थी दिक्षित,"काठमाडौं : नयाँ आयाम मल्टिडिसिप्लिनरी इन्ष्टिच्युट (नामी)को पाँचौ दीक्षान्त समारोह सम्पन्न भएको छ। समारोहमा ९० जना विद्यार्थी दिक्षित भएका छन्। आज नयाँ आयाम मल्टिडिसिप्लिनरी इन्ष्टिच्युटले परराष्ट्र मन्त्री डाआरजु राणा देउवाको प्रमुख आतिथ्यता र इन्ष्टिच्युटका अध्यक्ष क्याप्टेन रामेश्वर थापाको अध्यक्षतामा पाँचौ दिक्षान्त समारोह सम्पन्न भएको हो। विगत १३ वर्षदेखि युनिभरसिटी अफ नर्थ ह्याम्पटन र नयाँ आयाम मल्टिडिसिप्लिनरी इन्ष्टिच्युटको सहकार्यमा सूचना प्रविधिमा सफ्टवेर इन्जिनियरिङ र नेटवर्क इन्जिनियरिङ लगायत ब्याचलर इन विजनेज एड्मिनिस्ट्रेशन र वातावरण विज्ञान विषयमा शिक्षा प्रदान गर्दै आइरहेको छ । समारोहमा डा देउवाले सबैका लागि जीवनमा चालिने हरेक पाइलाहरु चुनौतिपूर्ण भएको र यसको सामना गर्न हरेक व्यक्ति तत्पर र सजग रहनु जरुरी रहेको बताइन्। साथै यस आधुनिक सूचना प्रविधिको युगका कारण आजभोलिका विद्यार्थीहरुलाई केही सहजता र सरल अवश्य भएको उनको भनाइ थियो। उनले प्रविधिको सदुपयोग गर्दै विद्यार्थीहरूले आफूलाई अझ अब्बल र सक्षम व्यक्तिका रूपमा उभ्याउन सफल हुने बताइन्। समारोहमा अध्यक्ष क्याम्टेन थापाले यो शैक्षिक प्रमाणपत्र मात्र नभएर बद्लिदो विश्व परिवेशमा प्रतिस्पर्धा गर्न सक्ने असल, सक्षम र योग्य कर्मठ नागरिक निर्माण गर्नु बताए।"
प्रतिकूल मौसमका कारण सगरमाथा आरोहण प्रभावित,"काठमाडौं : वसन्त ऋतुमा सगरमाथासहितका विभिन्न हिमाल आरोहण जारी छ। तथापि प्रतिकूल मौसमका कारण आज सगरमाथा, कञ्चनजङ्घलगायत हिमालको आरोहण प्रभावित भएको छ। पर्यटन विभागका अनुसार सगरमाथामा तीव्र गतिको हावाका कारण आरोहण प्रभावित भएको हो। विभागका निर्देशक हिमाल गौतमले सगरमाथामा तीव्र गतिको हावा बहेका कारण आरोहण हुन नसकेको बताए। आरोहणको तयारीमा रहेका धेरै सङ्ख्याका आरोही अहिले सुरक्षित स्थलतर्फ फर्किदैछन्। अक्सिजन पर्याप्त भएका आरोही भने दोस्रो र तेस्रो शिविरमा अनुकूल मौसमको प्रतिक्षामा छन्। सगरमाथाको आधार शिविरमा रहेको पर्यटन विभागको अस्थायी फिल्ड कार्यालयका प्रतिनिधि पासाङ भोटेका अनुसार मौसममा आएको खराबीले सगरमाथा आरोहण प्रभावित भएको छ। मौसमका कारण मे १५ तारिखमा आरोहण गर्ने योजना रद्द भएको छ। सम्भवतः मे १४ तारिखको आरोहण योजना पनि रद्द हुनेछ। उक्त मितिमा सगरमाथाको चुचुरोमा पुग्ने योजना बनाएका आरोही आधार शिविर झरिरहेको विभागका प्रतिनिधि भोटेले बताए। 'मौसमका कारण आज सगरमाथाको आरोहण हुनसकेको छैन। चौथो शिविर पुगेका आरोही आज र भोलि सबैजना आधार शिविर आउनुहुन्छ होला,' उनले भने। मौसमले साथ दिए मे १८ तारिखदेखि सगरमाथा आरोहण हुने विभागले उल्लेख गरेको छ। यस सिजनमा सर्वोच्च शिखर सगरमाथासहित २६ हिमाल आरोहणका लागि ११९ आरोही समूहका दुई सय ४० महिला र ८८७ पुरुष गरी कूल एक हजार १२७ जनाले आरोहण अनुमति लिएका छन्। सबैभन्दा बढी सगरमाथा आरोहणमा ४५ आरोही समूहका ८४ महिला र ३७२ पुरुष गरी कूल ४५६ आरोहीले आरोहण अनुमति लिएका छन्।"
पोल्याण्ड पठाइदिन्छु भन्दै ठगी गर्ने व्यक्ति पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी पोल्याण्ड पठाइदिन्छु भन्दै रकम ठगी गरेको आरोपमा एकजना पक्राउ परेका छन्। पक्राउ पर्नेमा महोत्तरीको बर्दिबास नगरपालिका५ घर भई गोकर्णेश्वर नगरपालिका५ बस्ने ३३ वर्षीया दीपा कुमारी पोख्रेल रहेका छन्। दिपाले पोल्याण्ड पठाइदिन्छु भन्दै १ जना पीडितबाट २ लाख रुपैयाँ लिई सम्पर्कविहीन भएको भन्ने पीडितको उजुरीका आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले उनलाई गोकर्णेश्वर नगरपालिका५ बाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको प्रहरीले जनाएको छ।
अब कुनै पनि निर्वाचनमा अरुको बैशाखी टेक्दैनौं : प्रचण्ड,"वीरेन्द्रनगर : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले अबका निर्वाचनमा अरुका बैशाखी नटेक्ने बताएका छन्। कर्णाली प्रदेशको राजधानी सुर्खेतमा वाइसीयल नेपालको प्रथम प्रदेश सम्मेलनलाई उद्घाटन गर्दै अध्यक्ष प्रचण्डले विगतका निर्वाचनमा कांग्रेसएमालेले बेइमानी गरेको बताए। हामी एक्लै लड्दा राम्रो नतिजा ल्याएको उपचुनावबाट देखिएको छ। अब हामी कुनै पनि निर्वाचनमा अरुको बैशाखी टेक्दैनौं। विगतका निर्वाचनमा हामीले कांग्रेसएमालेसँग गठबन्धन गर्दा इमान्दारिता देखायौं। तर, उनीहरूले बेइमानी गरे,' उनले भने। माओवादी फेरि बेइमानीको शिकार नबन्ने उनक भनाइ छ। 'अब हामी आफ्नै खुट्टामा उभिएन आफ्नै शक्ति र सामार्थ्यका साथ फेरि देशको नेतृत्व गर्नेछौं,' उनले भने। उनले वर्तमान सरकार कर्णाली र अन्य दलित, महिला र जनजातिको विरुद्धमा रहेको आरोप लगाए। उनले भने, हामीले सरकारमा हुँदा कर्णाली, महिला दलित, जनजातिका पक्षमा तय गरेका योजना र कार्यक्रमहरू वर्तमान सरकारले हटाउँदै गएको छ। यो सरकारले आफ्नो नीति तथा कार्यक्रममा कर्णाली र उपेक्षित समुदायको नाम पनि लिन चाहेन। सशस्त्र द्वन्द्वमा कर्णालीका जनताले वीरताको उदाहरण देखाएर प्रहरीको राइफल खोसेर हामीलाई बुझाएका थिए। अब यो देशको विकास र समृद्धिका लागि एकपटक साथ दिनुस्।'"
म्याग्दीमा मोटरसाइकल दुर्घटना हुँदा एकको मृत्यु,म्याग्दी : म्याग्दीको अन्नपूर्ण गाउँपालिका३ दानामा आज बिहान मोटरसाइकल दुर्घटना हुँदा एक जनाको मृत्यु भएको छ। बेनीजोमसोमकोरला सडकअन्तर्गत दानादेखि बेनीतर्फ आउँदै गरेको ग१६प ६१६४ नम्बरको मोटरसाइकल बेनीदेखि जोमसोमतर्फ जाँदै गरेको ग२ख २१३९ नंको बसमा ठोक्किँदा दुर्घटना भएको हो। मोटरसाइकल चालक वीरगञ्जका अन्दाजी २० वर्षीय अफताप सलमानको घटनास्थलमा नै मृत्यु भएको इलाका प्रहरी कार्यालय दानाका प्रमुख श्यामबहादुर रानाले बताए। अफताप दानामा मोटरसाइकल मर्मत केन्द्र सञ्चालन गर्दै आएका थिए। बसका चालकले तीव्र गतिमा मोटरसाइकल आफूतर्फ आइरहेको देखेपछि आफ्नै साइडमा गाडी रोकेका थिए। मोटरसाइकल एक्कासी गाडीमा आएर ठोक्किँदा दुर्घटना भएको प्रत्यक्षदर्शीले बताएका छन्।
किराँत राई समुदायले धुमधामका साथ मनाए उभौली,काठमाडौं : प्रत्येक वर्ष वैशाख शुक्ल पूर्णिमाका दिन किराँत राई समुदायले मनाउने उभौली पर्व सोमबार देशभर भूमेस्थानमा पूजा आराधना गरी मनाइएको छ । बाली लगाउनुअघि गाउँगाउँमा रहेका भूमेस्थानमा राम्रोसँग काम होस् भनी प्रकृतिको पूजा आराधना गरिने परम्परा रहेको छ । वैशाख शुक्ल पूर्णिमादेखि चराचुरुङ्गीलगायत जङ्गली जनावर पनि उँभो लाग्ने किराँत समुदायको विश्वास छ । उभौली पर्वमा किराँत समुदायका पनि विभिन्न सम्प्रदायका बीच साकेला नाच पनि नाचिन्छ । यसै अवसरमा ललितपुरको हात्तीवनमा रहेको साकेलास्थानमा पूजा आराधना गरिएको छ । मङसिर शुक्ल पूर्णिमाका दिन बाली भित्र्याएर जाडो छल्न बेँसी झरेका मानिस यस दिनदेखि उँभो लाग्ने परम्परा रहेको किरात माङहिम व्यवस्थापन समितिका कोषाध्यक्ष मोहन सुनुवारले बताए। यस समुदायले उँभौली वैशाख शुक्ल पूर्णिमा र उँधौली पर्व मार्गशीर्ष शुक्ल पूर्णिमाका दिन मनाउँछन् । यो पर्व किराँत राई समुदायको महत्त्वपूर्ण पर्व हो ।
रिड्डारा आरडी६ ईभी पिकअप द्वारा नेपालमा एक्सचेन्ज योजना सार्वजनिक,"काठमाडौं : सिजी मोटर्सले गीली अटो ग्रुपसँगको सहकार्यमा     नामक विशेष एक्सचेन्ज योजना सार्वजनिक गरेको छ। जसले नेपालमा विद्युतीय सवारी साधनको प्रवर्द्धनमा नयाँ गति थप्ने विश्वास लिएको छ। यो सीमित अवधिको अफर अन्तर्गत ग्राहकहरूले आफ्नो पुरानो सवारी साधन साटेर शक्तिशाली र बहुप्रशंसित ईभी पिकअप रिड्डारा केवल २० प्रतिशत डाउनपेमेन्टमा प्राप्त गर्न सक्नेछन्। गीली अटो ग्रुपको विश्वस्तरीय प्रविधि र सिजी मोटर्सको दिगोपनप्रतिको प्रतिबद्धता समेटिएको रिड्डारा, दक्षता र व्यवहारिकताको आदर्श संयोजन हो। ४२४ किलोमिटरको उत्कृष्ट रेंज र ७३ किलоватआवरको शक्तिशाली ब्याट्री क्षमतासहित यो पिकअप आफ्नो सेग्मेन्टमा अब्बल स्थानमा रहेको छ। नेपालको बहुआयामिक भूगोललाई सहजै पार गर्न सक्षम बनाउँदै रिड्डारामा स्यान्ड, मड, अफरोड, वेडिङ, इकोनोमी, कम्फर्ट र स्पोर्ट जस्ता ७वटा सेग्मेन्टमै पहिलो पटक समावेश गरिएका ड्राइभिङ मोडहरू छन्। साथै, ५४० डिग्री सराउण्ड भ्यु क्यामेराले सुरक्षालाई अझ बलियो बनाउँदै पूर्ण दृश्य प्रदान गर्दछ, जसले चालकलाई विश्वस्त र सहज अनुभव दिलाउँछ। यस योजनालाई अझ आकर्षक बनाउन, कम्पनीले नगद छुट, अतिरिक्त एक्सचेन्ज बोनस, निःशुल्क एसेसोरी, एक वर्षको बीमा, निःशुल्क ७ किलोवाट चार्जर, र एक वर्षको सडक कर निःशुल्क उपलब्ध गराउने व्यवस्था गरेको छ, जसले ग्राहकको लगानीमा अधिकतम मूल्य प्रदान गर्दछ। रिड्डाराले चीनमा नम्बर १ ईभी पिकअपको मान्यता प्राप्त गरिसकेको छ भने यसको निर्माणकर्ता गीली अटो ग्रुप चीनका शीर्ष १० अटोमोबाइल कम्पनीहरूमध्ये एक हो। यसले रिड्डाराको विश्वसनीयता र गुणस्तरमा अन्तर्राष्ट्रिय स्तरमा विश्वास दिलाउँछ। सिजी मोटर्सले यो पहलमार्फत नेपालमा विद्युतीय सवारीको भविष्यलाई नयाँ उचाइमा पुर्याउँदै आम नागरिकलाई वातावरणमैत्री, स्मार्ट र दीर्घकालीन समाधान अँगाल्न प्रेरित गरिरहेको छ।"
मुलुकको अर्थतन्त्रलाई बलियो बनाउने गरी बजेट तयार भइरहेको छ : अर्थमन्त्री पौडेल,"काठमाडौं : उपप्रधान एवं अर्थमन्त्री विष्णुप्रसाद पौडेलले मुलुकको अर्थतन्त्रलाई बलियो बनाउने गरी आगामी आर्थिक वर्षको बजेट तयार भइरहेको बताएका छन्। सोमबार सिंहदरबारमा आगामी आर्थिक वर्षको बजेट तर्जुमाका लागि नेपाल चेम्बर अफ कमर्सका तर्फबाट प्रस्तुत सुझाव ग्रहण गर्दै पौडेलले अर्थतन्त्रको सिथिलता चिर्न वर्तमान सरकार सुरुदेखि नै गम्भीर भएको भन्दै अव अर्थतन्त्रलाई बलियो बनाउने गरी आगामी आर्थिक वर्षको बजेट ल्याइने बताए। उनले सरकारको प्रयासका कारण आर्थिक सूचकहरू सकारात्मक लयतर्फ अघि बढेको उल्लेख गरे। निजी क्षेत्रको सहभागितामा उच्चस्तरीय आर्थिक सुधार सुझाव आयोग गठन गरी आयोगको प्रतिवेदन आइसकेको अवस्थामा त्यसका सुझावका आधारमा आगामी नीति तय गरिने उनले बताए। निजी क्षेत्र अर्थतन्त्रको महत्त्वपूर्ण हिस्सा भएको भन्दै पौडेलले चेम्बरका सम्भव र उपर्युक्त भएसम्मका सुझावहरू बजेटमा समेट्ने प्रतिबद्धता व्यक्त गरे। त्यस्तै अर्थमन्त्रीलाई सुझाव प्रस्तुत गर्दै नेपाल चेम्बर अफ कमर्सका अध्यक्ष कमलेश अग्रवालले खुला सीमाका कारण चोरी पैठारी नियन्त्रण गर्न, भन्सारका दर घटाउँदै लैजानुपर्ने बताए उनले विद्यमान ४० र ३० प्रतिशत भन्सार दरलाई खारेज गरी अधिकतम २५ प्रतिशत कायम गर्न सुझाव दिए। अध्यक्ष अग्रवालले आगामी बजेटमा कृषि क्षेत्रलाई प्राथमिकता राख्नुपर्ने, बाँझो जमिनलाई लिजको व्यवस्था, माटोपरिक्षण गरी नमुना सामूहिक कृषि फार्मको विकास गर्नुपर्ने लगाएका सुझाव दिए।"
कागेश्वरी मनोहरामा क्लब गल्फ भ्याली सञ्चालनमा,"काठमाडौं : काठमाडौंको कागेश्वरी मनोहरास्थित नयाँ गल्फ एकेडेमी सञ्चालनमा आएको छ। काठमाडौंको कागेश्वरी मनोहरामा राधेश्याम थापाले क्लब गल्फ भ्याली नामक एकेडेमी सञ्चालनमा ल्याएका हुन्। ५० यार्ड क्षेत्रफलमा फैलिएको यो एकेडेमीमा थापाले युवा खेलाडीलाई सुलभ मूल्यमा गल्फ सिकाउने लक्ष्य लिएका छन्। मेरो बुवाले मलाई गल्फमा ल्याउन धेरै महत्त्वपूर्ण भूमिका खेल्नुभयो। अब म अन्यमा समेत पुर्याउन चाहन्छु। गल्फ एकेडेमी खोल्ने मेरो ठुलो सपना पनि थियो। त्यो साकार भएको छ,एकेडेमीका सञ्चालक तथा प्रशिक्षक राधेश्याम थापाले भने,युवा खेलाडीलाई सुपथ मूल्यमा गल्फ सिकाउने मेरो उद्देश्य हो। सर्वसाधारणले पनि एकेडेमीमा आएर गल्फ सिक्न सक्ने प्रशिक्षक थापाले भने। थापाले आफ्नो गल्फ एकेडेमीमा नयाँ खेलाडी उत्पादन गर्ने लक्ष्य लिएका छन्। महँगो खेल भनेर चिनिने गल्फमा सर्वसाधारणको समेत पहुँच बढाउन एकेडेमी महत्त्वपूर्ण भूमिका हुने संस्थापक थापाको बुझाइ रहेको छ।"
भारतपाकिस्तान युद्धविराम : उडानका लागि ३२ विमानस्थल खोलियो,काठमाडौं : भारतपाकिस्तान युद्धविरामपछि सोमबार सबै बन्द विमानस्थलहरू खोलिएका छन्। मे ७ (बुधबार)मा भारतपाकिस्तान तनावको बीचमा यी विमानस्थ मे १५ (बिहीबार)सम्म अस्थायी रूपमा बन्द गरिएको थियो। भारतीय विमानस्थल प्राधिकरणले विज्ञप्ति जारी गर्दै नागरिकका लागि बन्द गरिएका ३२ विमानस्थल सञ्चालन भएको जनाएको छ। विज्ञप्तिमा यात्रुहरूलाई यी विमानस्थलमा उडानको लागि सम्बन्धित एयरलाइन्सबाट जानकारी लिन र नियमित अपडेटको लागि एयरलाइन्सको वेबसाइटमा हेर्न सल्लाह दिइएको छ। इन्डिगो एयरलाइन्सले नागरिकहरुका लागि उडान खोलिएको जनाएको छ। कम्पनीले सेवाहरू सामान्य हुन केही समय लाग्न सक्ने पनि बताएको छ। एयरलाइन्सले यात्रुहरूलाई विमानस्थल पुग्न सल्लाह दिएको छ।
"अमेरिका र चीनबीच भन्सार शुल्कमा सम्झौता, ९० दिनका लागि कर ११५ प्रतिशतले घटाइने",काठमाडौं : अमेरिका र चीनले एकअर्काको आयातमा लगाइएको कर अस्थायी रूपमा घटाउन सहमत भएका छन्। अमेरिकी अर्थमन्त्री स्कट बेसेन्टका अनुसार दुवै देशले आगामी ९० दिनका लागि आफ्नो पारस्परिक कर ११५ प्रतिशतले घटाउने बताएका हुन्। स्विट्जरल्याण्डमा भन्सार शुल्कको बारेमा अमेरिका र चीनबीच वार्ता भएको थियो। छलफल पछि सोमबार यो सम्झौताको घोषणा गरिएको हो। बेसेन्टले वार्तालापलाई उत्पादक र रचनात्मक भनेर वर्णन गरे। राष्ट्रपति डोनाल्ड ट्रम्पले चीनबाट अमेरिका आउने सामानहरूमा भारी कर लगाएपछि दुई देशबीचको यो पहिलो बैठक हो। ट्रम्पले चिनियाँ आयातमा १४५ प्रतिशतसम्मको भन्सार शुल्क लगाएका थिए भने चीनले केही अमेरिकी उत्पादनहरूमा १२५ प्रतिशतसम्मको भन्सार शुल्क लगाएको छ। भारी शुल्कले वित्तीय बजारमा उथलपुथल निम्त्याएपछि विश्वव्यापी मन्दीको डर बढाएको थियो। अब चिनियाँ आयातमा अमेरिकी भन्सार कर ९० दिनको लागि ३० प्रतिशतमा घटाइनेछ भने अमेरिकी आयातमा चिनियाँ भन्सार कर १० प्रतिशतमा घटाइनेछ।
बेत्रावतीस्थित सन्धिस्थलको पुनर्निर्माण गरिने,नुवाकोट : नेपाल र चीनबीच सन्धि भएको स्थान बेत्रावतीमा पुनर्निर्माण गरिने भएको छ। नुवाकोटको विदुर नगरपालिका१० मा रहेको बेत्रावतीमा १८४९ सालमा दुई देशबीच सन्धि भएको थियो। दुई देशबीच सन्धि भएको बेत्रावतीलाई ऐतिहासिक रूपमा निकै महत्वपूर्ण मानिँदै आएकोमा यसको संरक्षण र सम्वर्द्धनको कार्य सुरु गरिएको विदुर नगरपालिकाका मेयर राजन श्रेष्ठले बताए। बेत्रावती सन्धिस्थलमा ऐतिहासिक युद्धका सामग्रीसहितको स्मारक स्थापना र संरक्षणको लागि चालु आर्थिक वर्षमा कुल १८ लाख रुपैयाँ बजेट विनियोजन गरी सीमांकन पर्खाल लगाउने कार्य गरिने मेयर श्रेष्ठले बताए। नेपालतिब्बत युद्धका क्रममा नेपाली पक्ष विजयी भएपश्चात् दुई देशबीच बेत्रावती सन्धि भएको स्थानको ऐतिहासिक ढुङ्गाको संरक्षणका लागि नगरपालिकाले सक्रियता देखाएको हो। बेत्रावती सन्धिस्थलको विदुर नपाका मेयर श्रेष्ठको नेतृत्वमा चाइनिज एकेडमी अफ कल्चरल हेरिटेजका प्रतिनिधिहरूले स्थलगत अवलोकन गरेका छन्। नेपाली सेनासँगको सहकार्यमा नगरपालिकामार्फत बेत्रावती सन्धिस्थलको संरक्षणसहित प्रवर्द्धनका कार्य अघि बढाउन लागिरहेको सन्दर्भमा पुरातात्त्विक संरचनाको पुनर्निर्माण सम्बन्धी काम गर्ने चिनियाँ निर्माण कम्पनीले सकारात्मक चासो देखाएको विदुर १० का वडाध्यक्ष गणेशकुमार नेपालले बताए।
किराँत राई समुदायले मनाए उभौली पर्व (फोटो फिचर),काठमाडौं : प्रत्येक वर्ष वैशाख शुक्ल पूर्णिमाका दिन किराँत राई समुदायले मनाउने उभौली पर्व सोमबार देशभर भूमेस्थानमा पूजा आराधना गरी मनाइएको छ। बाली लगाउनुअघि गाउँगाउँमा रहेका भूमेस्थानमा राम्रोसँग काम होस् भनी प्रकृतिको पूजा आराधना गरिने परम्परा छ। वैशाख शुक्ल पूर्णिमादेखि चराचुरुङ्गीलगायत जंगली जनावर पनि उँभो लाग्ने किराँत समुदायको विश्वास छ। उभौली पर्वमा किराँत समुदायका पनि विभिन्न सम्प्रदायका बीच साकेला नाच पनि नाचिन्छ। यसै अवसरमा गोकर्णेश्वर४ यज्ञडोल (जगडोल) सामुदायिक वनमा उभौली पर्व मनाइएको छ। मंसिर शुक्ल पूर्णिमाका दिन बाली भित्र्याएर जाडो छल्न बेँसी झरेका मानिस यस दिनदेखि उँभो लाग्ने परम्परा रहेको किरात माङहिम व्यवस्थापन समितिका कोषाध्यक्ष मोहन सुनुवारले बताए। यस समुदायले उँभौली वैशाख शुक्ल पूर्णिमा र उँधौली पर्व मार्गशीर्ष शुक्ल पूर्णिमाका दिन मनाउँछन्। यो पर्व किराँत राई समुदायको महत्त्वपूर्ण पर्व हो।
भारतीय सेनाले भन्यो हाम्रो वायु रक्षा प्रणालीमा शत्रु घुस्न असम्भव थियो,"काठमाडौं : भारतको बलियो वायु रक्षा प्रणालीले पाकिस्तानका धेरै ड्रोन र मिसाइल आक्रमणलाई विफल पारेको दाबी गरेको छ। आज अपरेशन सिन्दूरबारे भारतीय सेनाको प्रेस ब्रिफिङमा यस्तो दाबी गरिएको हो। वायु सञ्चालन महानिर्देशक एयर मार्शल एके भारतीले वायु रक्षा प्रणाली देशको लागि पर्खाल जस्तै उभिएको बताए। उनले भने, हाम्रो तर्फ वायु रक्षा प्रणाली देशको लागि पर्खाल जस्तै उभिएको थियो र शत्रुलाई यसमा प्रवेश गर्न असम्भव भयो। एयर मार्शल एके भारतीले भारतको वायु रक्षा प्रणालीले पाकिस्तानले प्रहार गरेको ड्रोन र अन्य हतियारहरूलाई खसालेको बताए। उनले चिनियाँ निर्मित मिसाइल पीएल१५ को पनि उल्लेख गरे। उनले पाकिस्तानले चिनियाँ मिसाइल पीएल१५ को प्रयोग गरेको बताए। एयर मार्शल एके भारतीले पाकिस्तानले भारतमाथि आक्रमणमा प्रयोग गरिएका चीनको पीएल१५ मिसाइलको नष्ट गरेको दाबी गरे । एयर मार्शल एके भारतीले भने,हाम्रो लडाई आतंकवाद र आतंककारीहरूविरुद्ध थियो। त्यसैले मे ७ मा हामीले आतंकवादी लुक्ने ठाउँहरूमा मात्र आक्रमण गर्यौँ। उनले थप भने,तर दुर्भाग्यवश पाकिस्तानी सेनाले आतंककारीहरूलाई समर्थन गर्नु उचित ठाने र यो लडाइँलाई आफ्नै लडाई बनाए। यस अवस्थामा, हाम्रो बदला लिने कारबाही अत्यन्त आवश्यक थियो। यसमा उनीहरूले जे पनि क्षति बेहोरेको छ त्यसको जिम्मेवार उनीहरू आफैँ हुन्।"
रेसुंगाबाट अब सातामा तीन उडान,"गुल्मी : यात्रुको चाप बढेसँगै गुल्मीको रेसुंगा विमानस्थलबाट हप्तामा तीन पटक उडान हुने भएको छ। विगत केही समययता साप्ताहिक उडान भर्दै आए पनि यात्रुको चाप हेरेर आइतबार, मंगलबार र बिहीबार गरी हप्तामा तीन पटक सेवा दिने रेसुंगा विमानस्थल स्टेसन प्रमुख सुमन थापाले जानकारी दिए। नेपाल एयरलाइन्सका जहाज अभाव र मौसम लगायतको कारण सेवा नियमित हुन सकेको थिएन। नेपाल एयरलाइन्सको टुइनेटर जहाजमार्फत सेवा सञ्चालन हुँदै आएको छ। नेपाल एयरलाइन्सका जहाज मर्मतपछि नियमित उडान पुनः सुरु गरेको हो। रेसुंगादेखि काठमाडौंं ७ हजार ८० रुपैयाँ र काठमाडौंंदेखि रेसुंगा ७ हजार २ सय ८० रुपैयाँ एयरलाइन्सले भाडादर कायम गरेको छ। मौसम खराबी र जहाज अभाव देखाएर नियमित उडान हुन सकेको थिएन। हप्तामा तीन दिन हुने उडानले गुल्मेलीमा कतै उत्साह छाएको छ त कतै नियमित हुने हैन कि भन्ने आशंका समेत बढेको छ। निगमको १८ सिट क्षमताको जहाजले हप्ताको प्रत्येक बुधबार बिहान साढे ६ ः१० बजे काठमाडौंंबाट रेसुंगा र बिहान साढे ७:१५ बजे रेसुंगाबाट काठमाडौंका लागि उडान गर्ने गरी समय निर्धारण गरेको छ। निगमको १८ सिट क्षमताको जहाजले उडान गरिरहेको छ। हवाई सेवा वृद्ध, बिरामी, सुत्केरीलगायत नागरिकका लागि सहज बन्दै गएको छ। साथै, हवाई पहुँचसँगै गुल्मीका रेसुंगा, रुरुक्षेत्र, धुर्कोट गुफा, टिमुरे ताल र मालिका पिस पार्कलगायत जिल्लाका विभिन्न स्थानमा रहेका धार्मिक तथा पर्यटकीय क्षेत्रमा विदेशी पर्यटकको आगमन पनि बढेको छ। हप्तामा ३ बार उडान हुने भएसँगै गुल्मीबासीलाई यात्रा थप सहजता मिल्ने अपेक्षासमेत गरिएको छ।"
इजरायलीअमेरिकी बन्धक एडेन अलेक्ज्याण्डरलाई रिहा गर्दै हमास,हमासले इजरायलीअमेरिकी बन्धक एडेन अलेक्ज्याण्डरलाई रिहा गर्ने बताएको छ। एडेन अलेक्ज्याण्डर गाजामा हमासद्वारा बन्धक बनाइएका अन्तिम जीवित अमेरिकी नागरिक हुन्। यसलाई हमासले युद्धविराम सम्झौतामा पुग्ने प्रयास भनेको छ। हमासले बन्दक रिहाइले गाजाका जनतालाई मानवीय सहायता प्रदान गर्न मद्दत गर्ने बताएको छ। विगत ७० दिनदेखि इजरायलले गाजामा मानवीय सहायता रोकेको छ। प्यालेस्टिनी सैन्य समूह कतारमा अमेरिकी प्रशासनका एक अधिकारीसँग प्रत्यक्ष वार्तामा रहेको बीबीसी समाचारमा उल्लेख छ। यसैबीच इजरायलको प्रधानमन्त्री कार्यालयले अमेरिकाले इडेन अलेक्ज्याण्डरको रिहाइको बारेमा पहिले नै जानकारी गराएको बताएको छ। राष्ट्रपति ट्रम्पले सामाजिक सञ्जाल प्लेटफर्म 'ट्रुथ सोशल' मा एडन अलेक्ज्याण्डरको रिहाइको पुष्टि गरेका छन्। एडन अलेक्ज्याण्डरको जन्म इजरायलको तेल अभिभमा भएको थियो तर उनी अमेरिकाको न्यु जर्सीमा हुर्किएका थिए। २१ वर्षीय अलेक्ज्याण्डर गाजा सीमामा रहेको विशेष सैन्य एकाइमा काम गर्थे। उनलाई अक्टोबर ७ मा हमासले पक्राउ गरेको थियो।
विराट कोहलीले लिए टेष्ट क्रिकेटबाट सन्न्यास,"काठमाडौं : भारतीय पूर्वकप्तान विराट कोहलीले टेष्ट क्रिकेटबाट सन्न्यासको घोषणा गरेका छन्। उनले क्रिकेटको सबैभन्दा लामो फम्र्याटबाट सन्न्यासको घोषणा गरेका हुन्। रोहित शर्माले टेष्ट क्रिकेटबाट सन्न्यास लिएको केही दिनमा नै विराटले पनि सन्न्यासको घोषणा गरेका हुन्। उनले सामाजिक सञ्जालमा एक पोष्ट गर्दै आफ्नो सन्न्यासबारे जानकारी दिए। सन् २०११ मा टेष्ट क्रिकेटमा डेब्यु गरेका उनले यो फम्र्याटले आफूलाई क्रिकेटमा धेरै कुरा सिकाएको बताए। उनी लेख्छन्,१४ वर्षअगाडि मैले टेष्ट क्रिकेटमा डेब्यु गरेको थिएँ। मलाई यो फम्र्याटले धेरै अर्थमा परीक्षण, आकार दिने र पाठ सिकाउने काम रहेको छ, जुन मैले जिन्दगीभर लिएर अगाडि बढ्नेछु। उनले सेतो जर्सीमा टेष्ट खेल्नु निकै फरक अनुभव रहेको बताए। सेतो जर्सी, लामो फम्र्याट, सानो सानो समस्याहरु जुन सधैँ यादगार रहनेछ। म यो फम्र्याटबाट टाढा जाँदैछु। यो मेरो लागि सहज थिएन। तर यो सही समय हो, मैले मेरो सबै थोक दिएँ। तर यसले मलाई मैले सोचेको भन्दा धेरै बढी दियो, विराटले निकै भावुक पोष्ट सेयर गर्दै लेखेका छन्। यो फम्र्याटबाट धेरै माया र सम्मान लिएर बिदा भइरहेको विराटले लेखेका छन्। मैले यो फम्र्याटबाट धेरै माया र सम्मान लिएर बिदा हुँदै छु। खेल, मानिसहरु मैदान र यस क्षेत्रमा जोडिएका हरेक व्याक्तिले मलाई यति लामो समयसम्म साथ दिनु भयो। म यसलाई एक मुस्कानका साथ मिठो सम्झनाको रुपमा सम्झने छु। विराटले २०११मा वेष्ट इन्डिजविरुद्ध टेष्ट क्रिकेटमा डेब्यु गरेका थिए। त्यसयता विराटले १२३ वटा खेल खेल्दै ९ हजार २३० रन बनाएका छन्। जसमा ३० वटा शतक र ३१ वटा अर्धशतक सामेल छन्। कोहलीले भारतलाई ६८ वटा टेष्ट खेलमा कप्तानी गरेका छन्। जसमा ४० खेल भारतले जितेको छ। यसअर्थमा उनी टेष्ट क्रिकेटमा सर्वाधिक सफल कप्तान हुन्। उनी पुरुष क्रिकेटमा टेष्ट क्रिकेटमा सर्वाधिक सफलको चौथो स्थानमा रहेका छन्। उनी ग्रेमी स्मिथ(५३ जित), रिक्की पोन्टिङ(४८ जित)र स्टिभ वाउ(४१ जित) पछि रहेका छन्। उनले टेष्ट क्रिकेटमा बनाएको ३० शतकले भारतीय क्रिकेटमा एक सफल ब्याटरको रुपमा चिनाउँछ। उनी सचिन तेन्दुलकर(५१ शतक), राहुल द्रविड(३६ शतक) र सुनिल गाभास्कर(३४ शतक) पश्चात विराटको नाम रहेको छ। कोहलीले टेष्टमा ७ पटक दोहोरो शतक बनाएका छन्। हालसम्म उनी यस रेकर्डमा अन्य भारतीय ब्याटर भन्दा अगाडि छन्। उनले गत जुनमा टी२० फम्र्याटमा विश्वकप जित्दै टी२० अन्तर्राष्ट्रियबाट सन्न्यासको घोषणा गरेका थिए।"
पुल बनेको १० महिनासम्म पनि पाएनन् ठेकेदारले भुक्तानी,"हुम्ला : २०८१ असार महिनामा सम्झौता भएर १८ महिनाभित्र सकिनुपर्ने ८ वटा कर्णाली प्रदेशका विभिन्न जिल्लामा निर्माण कार्य सम्पन्न भएका १० वटा झोलुंगे पुलको भुक्तानी नभएको पाइएको छ। १० महिनामै निर्माण कार्य सम्पन्न भएका जुम्ला जिल्लामा २ वटा, दैलेख अछाम जोड्ने १ वटा, दैलेखमा १, मुगु जिल्लाको धैनाकोटको १ र हुम्लामा २ वटा र कालिकोटमा १ वटा गरी जम्मा ८ वटा झोलुंगे पुल निर्माण कार्य सम्पन्न भएको १० महिनासम्म पनि भुक्तानी नपाएको हिमशिखर हिरा कन्स्ट्रक्सन नयाँ वानेश्वरका प्रतिनिधि कुमार केसीले जानकारी दिए। गत २०८१ असार महिनामा सम्झौता भएका ८ वटा झोलुंगे पुलको भ्याटसहित ११ करोड स्थानीय पूर्वाधार विकास आयोजना कार्यालयबाट भुक्तानी नभएको कन्स्ट्रक्सनका प्रतिनिधि केसीले बताए। ६ वटा पुल गत मंसिरमै सम्पन्न भइसकेका थिए। तर, हुम्ला जिल्लाको दोजाममा रहेको पुलको विवादले अलि ढिला भएको हो हालसम्म निर्माण कार्य सम्पन्न भएपछि भुक्तानी नपाउँदा समस्या भएको बताए। सम्झौताभन्दा ८ महिना पहिल्यै सम्पन्न भएको भए पनि स्थानीय पूर्वाधार विकास आयोजना कार्यालय सुर्खेतले हालसम्म भुक्तानी नगरेपछि ३० जना कामदारहरूले ठेकेदारलाई जिल्ला प्रहरी कार्यालयमा उजुरी दिएको बताए। स्थानीय पूर्वाधार विकास आयोजना कार्यालयबाट भुक्तानी नभएपछि कामदारले रकम नपाएको केसीले बताए। जिल्ला प्रशासन कार्यालय हुम्लाका प्रमुख जिल्ला अधिकारी नारायण पाण्डेयका अनुसार ८ महिना अगाडि ठेकेदारले काम सकिसकेको छ। स्थानीय पूर्वाधार विकास आयोजना कार्यालयले भुक्तानी नदिएपछि समस्या भएको बताए। स्थानीय पूर्वाधार विकास आयोजना कार्यालयसँग समन्वय गरेको छु अब जेठ भित्रै भुक्तानी हुन्छ समयमै काम सक्ने ठेकेदारलाई बरु पुरस्कृत हुनुपर्ने हो प्रमुख जिल्ला अधिकारी पाण्डेयले बताए। स्थानीय पूर्वाधार विकास आयोजना कार्यालय सुर्खेतका इनिजीनियर निराजन अधिकारीका अनुसार रकमन्तरका लागि अर्थ मन्त्रालयमा पठाएका थियौं अर्थ मन्त्रालयबाट रकमन्तरण नभएपछि ढिला भएको बताए। अर्थ मन्त्रालयबाट रकमन्तरण हुनेवित्तिकै असारभित्रै भुक्तानी हुने स्थानीय पूर्वाधार विकास आयोजना कार्यालयका इन्जिीनियर अधिकारीले बताए।"
बुद्धका उपदेशलाई सबैले पालना गरौं : सभापति देउवा,"काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले बुद्धका उपदेशहरु सबैले पालना गर्नुपर्ने बताएका छन्। बुद्धको २५६९औँ जन्मजयन्तीका अवसरमा शुभकामना व्यक्त गर्दै उनले उक्त कुरा बताएका हुन्। सभापति देउवाले भने, 'नेपाली भूमिमा जन्मिएका बुद्धका ज्ञान र आदर्शले विश्व मानव समुदायलाई शान्तिको मार्गबाट समृद्धि र उन्नतिको मार्ग पहिल्याउन प्रेरित गरिरहेको छ। शान्ति, सहिष्णुता तथा सद्भावका प्रणेता बुद्धका उपदेशलाई सबैले मन, वचन र कर्मले पालना गर्नुपर्छ।' विश्व शान्तिका अग्रदूत गौतम बुद्धले कठोर साधनाद्वारा प्राप्त गरेका ज्ञान, आदर्श र शान्तिको मार्ग विश्वभर अद्वितीय रहेको बताएका छन्। अशान्ति, हत्या र हिंसाको विरोध गरी देशमा शान्ति कायम र अन्याय, अत्याचार एवं सबै प्रकारका दमनबाट सबैले मुक्ति पाऊन् भन्ने कामना गर्दै उनले बुद्धजयन्तीका अवसरमा सम्पूर्ण बौद्ध धर्मावलम्बी, शान्ति र अहिंसाप्रेमीलाई शुभकामना दिएका छन् । साथै सभापति देउवाले प्रकृतिका पुजारी किरात समुदायको उभौली पर्वका अवसरमा स्वदेश तथा विदेशमा रहेका सम्पूर्ण नेपालीलाई शुभकामना दिएका छन्। उनले सुख, शान्ति, समृद्धि एवं उत्तरोत्तर प्रगतिको कामना व्यक्त गरेका छन् । वैशाख पूर्णिमाका दिन किरात समुदायले मनाउने उभौली पर्वका अवसरमा शुभकामना दिंदै सभापति देउवाले भने, 'पृथ्वीमा कहीँकतै खाद्यान्नको अभाव नहोस्, अन्नबाली राम्रो होस्।'"
कर्णालीका छोरीहरू सुर्खेतमा,"दैलेख : कर्णालीका छोरीहरूको अवस्था दयनीय छ। राष्ट्रिय जनगणना २०७८ का अनुसार कर्णालीमा ३९९ प्रतिशत छोरीहरूको उमेर नपुग्दै बिहेवारी हुन्छ। प्रदेशका बालिकाहरूको शैक्षिक उपलब्धि निकै न्यून छ। यहाँका छोरीहरूले विभिन्न अवसरबाट वञ्चित रहँदै आएका छन्। बालविवाह, महिनावारी विभेद, लैंगिक तथा घरेलु हिंसा, यौन हिंसा, पितृसत्तात्मक परम्परा यहाँका छोरीहरूका लागि बाधक बनका छन्। यिनै परिदृश्यलाई मध्यनजर गर्दै कर्णालीमा छोरीहरूको सम्मेलन आयोजना गरिएको छ। कर्णालीका छोरीहरूलाई सशक्त बनाउँदै उनीहरूको क्षमता उजागर गर्ने, प्रदेशस्तरमा वकालत र पैरवी गर्न सक्ने छोरी सञ्जालको निर्माणका लागि सम्मेलन आयोजना गरिएको हो। सम्मेलनले अन्यायपूर्ण, विभेदकारी सामाजिक संरचनाको अन्त्य गर्ने र लैंगिक असमानताविरुद्ध संघर्ष गर्न र न्यायको पक्षमा आवाज उठाउन मद्दत गर्ने लक्ष्य राखिएको छ। ज्याति फाउण्डेसन र सामाजिक विकास मन्त्रालयले आयोजना गरेको सम्मेलन शनिबारदेखि सुरु भएको छ। प्रदेश राजधानी वीरेन्द्रनगरमा पहिलोपटक सम्मेलन आयोजना गरिएको हो। तीन दिनसम्म सञ्चालन हुने सम्मेलनको कर्णाली प्रदेशका मुख्यमन्त्री यामलाल कँडेलले उद्घाटन गरेका छन्। त्यस अवसरमा मुख्यमन्त्री कँडेलले पर्याप्त चेतनाको अभावका कारण कर्णालीमा अझै पनि कुरीति, कुसंस्कार र अन्धविश्वास कायमै रहेको बताए। सामाजिक रूपमा रहेका अन्धविश्वासलाई अझै हटाउन सकिएको छैन, उनले भने कर्णालीको अवस्था बदल्न सबैंको सामूहिक प्रयासको आवश्यकता छ। कानुनी रूपमा विभेदलाई अन्त्य गरिएको भए पनि विभेदजन्य व्यवहारहरू कायमै रहेको मुख्यमन्त्री कँडेलको भनाइ छ। उनले कर्णालीका छोरीहरूलाई राजनीतितर्फ अग्रसर हुने आग्रह गरेका छन्। राजनीति स्वाभिमानको यात्रा हो, राजनीति थाहा पाउनुभयो भने राम्रो हुन्छ, उनले भने। कर्णालीका सभामुख नन्दा गुरुङले सोच र शैलीमा सकारात्मक परिवर्तन ल्याउन छोरीहरूको सम्मेलनले महत्वपूर्ण योगदान दिने बताइन्। अब लैंगिक समानताको आधार निर्माणमा ध्यान दिनुपर्ने छ, छोरीहरू आत्मरक्षाका लागि हरेक समय सावधान रहनुपर्ने अवस्था पनि छ, उनले भनिन्। छोरी भएकै कारण अवसरबाट वञ्चित हुनुपर्ने अवस्थाको अन्त्य गरिनुपर्ने उनको भनाइ छ। छोरीहरूको शैक्षिक सशक्तीकरणमा जोड दिन सकियो भने उनीहरूलाई समाजमा आफूलाई सुरक्षित अनुभूति गर्नेछन्, कर्णालीका छोरीहरूको अधिकार, समानता र सशक्तीकरणसँगै शिक्षा, स्वास्थ्यका सवालमा सबैले हातेमालो गर्दै अघि बढ्नुपर्छ, सभामुख गुरुङको भनाइ छ। कर्णालीका छोरीहरूलाई सचेत, सबल, सक्षम र आत्मनिर्भर बनाउन पहिलोपटक सम्मेलन गरिएको फाउन्डेसनका अध्यक्ष ज्योति कटुवालले बताइन्। यो सम्मेलन कर्णालीका छोरीहरूको चेतना जागृत गर्ने र सामाजिक सन्देश प्रवाह गर्ने थलो हो, उनले भनिन्, कर्णालीका छोरीहरूको सशक्तीकरणको एक गतिशील अभियान हो। कर्णालीका छोरीहरू आफैंमा कमजोर नभई अधिकार र अवसरबाट वञ्चित भएको कारण कमजोर देखिएको उनको भनाइ छ। त्यही वास्तविकताको बोध गराउनु यस सम्मेलनको मूल ध्येय हो, कटुवालले भनिन्। कर्णालीका छोरीहरूलाई आफ्नो हक र अधिकार बोध गराउने र उनीहरूको जीवन रूपान्तरणको माध्यमबाट कर्णालीको भविष्यको मार्गचित्र कोर्ने प्रयास थालिएको हो। सम्मेलनमा कर्णालीका ७९ वटा स्थानीय तहबाट दुईदुई जना, सीमान्तकृत र लोपोन्मुख राउटे, राजी, बादी र बोटे समुदायबाट थप दुईदुई जना गरी दुई सय बढी छोरीहरूको सहभागिता छ। आआफ्नो स्थानीय तह, क्षेत्र तथा समुदायको प्रतिनिधित्व गर्ने छोरीहरूले सम्मेलनमार्फत आफ्ना आवाजहरू साझा गर्न पाउनेछन्। सम्मेलनमा छोरीका मनका कुरा, प्रवचन तथा बहस कार्यक्रमहरू सञ्चालन हुनेछन्। छोरीका मनका कुरा शीर्षकमा सहभागी छोरीहरूले आफ्ना भोगाइहरू सुनाउने छन्। सृजनशील छोरीहरूले आफ्नो प्रतिभा प्रस्तुत गर्ने अवसर पनि पाउनेछन्।"
बुद्ध भनेकै ज्ञान,"लुम्बिनी प्रदेशको लुम्बिनी वनमा एक बालक जन्मिएका थिए। जसले देशकै नाम प्रख्यात गरिदिए। शान्तिको सन्देश फैलाए। ती बालक को थिए ? ती बालक सिद्धार्थ गौतम थिए। उनी शाक्य वंश कुलमा जन्मिएका थिए। बुवाको नाम शुद्धोदन शाक्य र आमाको नाम महामाया देवी शाक्य हो। शुद्धोदन कपिलवस्तुको महाराजा थिए। महामाया देवीको माइती देवदह कोलिया हो। सिद्धार्थ गौतम (बुद्ध) नेपालमा जन्मिएका हुन्। उनले नेपालको नाम संसारमा परिचित गराइदिए। नेपाललाई शान्तिको देश तथा बुद्ध जन्मिएको देश भनेर संसारमा चिनाइदिए। यो नेपालीका लागि गौरवको विषय हो। कपिलवस्तुमा शाक्य वंशले राज्य चलाएको ठाउँ वा दरबार अहिले पनि हेर्न सकिन्छ। अहिले यो भग्नावेशका रूपमा छ। रानी मायादेवीले बच्चा जन्माउनु अघि एकपटक माइती गएर आमा बाबुको मुख हेर्ने इच्छा गरिन्। राजाबाट आज्ञा पाएपछि सुसारेहरूसमेत लिएर कपिलवस्तुबाट प्रस्थान गरिन्। रानी मायादेवी लुम्बिनीको अति सुन्दर बगैंचामा वनमा पुगेपछि आराम गर्न थालिन्। गर्मीले गर्दा लुम्बिनीको पोखरीमा नुहाउने इच्छा व्यक्त गरिन्। स्नान गरेपछि रानीको जिऊ भारी भयो। हिँड्न अप्ठ्यारो भयो। रातभरि त्यही वनमा वास बसिन्। रानीलाई पेट दुख्न थाल्यो। पीडा बढ्दै गयो। गर्भमा ११ महिनाको बच्चा थियो। शुक्ल पक्ष वैशाख पूर्णिमाको दिन परेको समयमा बिहानीपख मायादेवीले एउटा रूखमुनि बच्चालाई जन्म दिइन्। पौराणिक पुस्तकमा उल्लेख भएअनुसार ती बालकले पृथ्वीमा पाइला टेक्नेबित्तिकै एक अनौठो दृश्य देखियो। ज्योति निस्कियो, सातवटा कमलको फूल देखिए। सात पाइला फूलमा टेकेको, हात माथि लगेको, आंैला एउटा ठाडो गरेको, एक ऋषि आएर हातबाट माला लगाइदिएको, तेजिलो फुर्तिलो बालक देखेर सबै सुसारे चकित भए। जन्म भएको बेला प्रकृति पनि रमाएको थियो। सिरसिर हावा चलेको, फूलहरू पनि फुलेको र चरा चुरुंगी चिरचिर गीत गाउन थाले। यो पूर्णिमालाई स्वाया पूर्णिमा (फूल पूर्णिमा) पनि भनिन्छ। बुद्धपूर्णिमा पनि भनिन्छ। माइती जान भनेर गएकी रानीले बीच बाटोमै छोरालाई जन्म दिएको खबर माइती र राजा शुद्धोदनलाई पठाइयो। दुवै राजा खुसी भए। शुद्धोदन महाराजाले यस्तो खबर सुनेर तुरुन्तै सैनिक पठाएर दरबारभित्र ल्याउन आदेश दिए। तर, रानी बिरामी भएको खबर सुनेर राजा दु:खी भए। बालकको जन्मबारे सुसारेहरूले राजालाई बिन्ती चढाए। लुम्बिनी वनको पोखरीमा नुहाएर आएपछि रानीको व्यथा लागेको, बिहानपख बच्चा जन्मनेबित्तिकै कमलको फूलमा सात पाइला टेकेको, पुष्पवृष्टि भएको र हात माथि उठाइ एक आंैला ठाडो गरेको घटना सुनाए। राजा पनि अचम्ममा परे। राजाले राजवैद्य बोलाएर रानीको उपचार गराए। पुरोहितहरू उच्च सरकारी पदाधिकारीहरूसँग परामर्श गर्न थाले। छोरा राजकुमारको नामकरण गरियो। पुरोहितहरूले बालकबारे भविष्यवाणी गरे। भविष्यमा बालक सर्व श्रेष्ठ हुने, संसारभरि नाम अगाडि आउने, नाम सर्वसिद्ध हुने हुँदा सिद्धार्थ भनी नामकरण गरियो। त्यति मात्र नभई बालकले राजगद्दीको इच्छा नगर्ने भविष्यवाणी गरे। सबै कुरा सुनेर राजा चकित परे। बालक जन्मिएको ७ दिनपछि रानी मायादेवीको निधन भयो। बालकको पालनपोषण उनको सानी आमाले गरिन्। राजकुमारले दरबारमा बसेर शिक्षा हासिल गरेका थिए। जन्म दिने आमाको माया ममता नपाएकाले सिद्धार्थ राजकुमारले दु:ख महसुस गरे। सिद्धार्थ गौतम शाक्य वंशले यशोधरा शाक्य वंशसँग विवाह गरे। केही वर्षमा नै यशोधराबाट एउटा छोराको जन्म भयो र छोराको नाम राहुल शाक्य वंश नामकरण गरियो। दरबारमा सबै सुविधा पाए पनि राजकुमार सिद्धार्थलाई शान्तिको महसुस भएन। ज्ञान, शिक्षाको खोजीका लागि सधैं चिन्तन गरिरहन्थे। एक दिन राति श्रीमती, छोरा र बुबालाई त्याग गरेर दरबारबाट बाहिर निस्के। राजकाज त्यागेर ज्ञानको खोजीमा जंगलतिर लागे। जंगलमा गएर एउटा ठूलो बोद्धिको रूखमुनि बसेर ध्यान र तपस्या गर्न थाले। ध्यान गर्नुभन्दा अगाडि स्तूप अगाडि बसेर कपाल मुण्डन गरेको (काटेको) पनि ग्रन्थमा उल्लेख छ। सिद्धार्थले जंगलमा धेरै दिन वा वर्षसम्म केही पनि नखाइकन ध्यान गरेका थिए। तर सफल भएनन्। ध्यान गरी बसिरहेको देखेर एकजना युवती सुजाताले सिद्धार्थलाई खिर पकाएर चढाएको वा दान दिएकी थिइन्। सिद्धार्थले खिर भोजन गरे। त्यसपछि उनमा केही साहस आयो, धैर्य गर्ने मौका पाए। भोजन गरेर केही दिनमा नै सिद्धार्थ गौतमले बोधिज्ञान प्राप्त गरेका थिए। यो बोधिज्ञान प्राप्त गरेको दिन पनि वैशाख पूर्णिमाको दिन थियो। ३५ वर्षको उमेरमा उनले बोधिज्ञान प्राप्त गरेका थिए। अहिले २६१४ वर्ष भयो। बुद्धत्व प्राप्त गरेपछि सिद्धार्थ गौतमलाई सिद्धार्थ गौतम बुद्ध नामकरण गरियो। छोटकरीमा उनलाई गौतम बुद्ध पनि भनिन् थाल्यो। ज्ञान प्राप्त भएपछि उनले पाएका ज्ञान अरूलाई दिने विचार गरे। सबैभन्दा पहिले ५ जवान पण्डित ब्राह्मणका छोराहरूलाई ज्ञान र शिक्षा दिएका थिए। उनको प्रवचन सुनेर ती ५ जना ब्राह्मणका छोराहरू भिक्षु भएर अरहत भएका थिए भन्ने पौराणिक पुस्तकमा उल्लेख छ। बुद्ध भनेको ज्ञान हो। अनुसन्धान गरेर हेरियो भने राजकुमारले पाउनु भएकै ज्ञान नै बुद्धत्व हो। मानिसहरूले पनि सिद्धार्थ गौतम शाक्य वंश जस्तै ज्ञान पाउन र बुद्धत्व पाउन सकिन्छ भनेर पुरानो ग्रन्थमा उल्लेख छ। त्यसपछि धेरै मानिसहरूले ज्ञान र शिक्षा पाए। धेरै मानिसहरू उनको चेला भए, भिक्षु बने। सिद्धार्थ गौतमले बुद्धत्व प्राप्त गरेपछि भन्ने वा भिक्षुुसहित स्वयम्भूको दर्शन गरेर पूर्वतिर पनौतीको पहाडमा पुगेका थिए। त्यहाँ बनाएको एउटा चैत्यलाई वा (स्तूप) लाई हात जोडेर नमस्कार गरेका थिए। बुद्धले नमस्कार गरेको देखेर भक्तहरूले बुद्धभन्दा माथि को होला ? भनेर बुद्धसँग प्रश्न गरे। बुद्धले साधुबाल भनेर व्याख्या गरेका थिए। नमस्कार शब्द पहिलोपटक बुद्धले प्रयोग गरेका थिए। आपूले पाएका ज्ञान, दु:ख, सुख, अहिंसाको शिक्षा दिएर ८० वर्षको उमेरमा परिनिर्वाण भए। महापरिनिर्वाण भएको २५६९ वर्ष सुरु भयो। बुद्धत्व प्राप्त २६१४ वर्ष भयो। बुद्धको जन्म, बुद्धत्व प्राप्त र निर्वाण गरेको दिन वैशाख पूर्णिमाको दिन थियो। बुद्ध नेपालमा जन्मिएर के फाइदा भए ? १) बुद्ध जन्मिएको देश भनेर नेपालको नाम परिचित गराए, २) शान्तिभूमिको देश भनेर चिनाए, ३) विश्व सम्पदा सूचीमा लुम्बिनी सूचीकृत भयो, ४) देशको गौरव बढाइदिए, ५) बुद्ध जन्मस्थल भनेर धार्मिक पर्यटकको केन्द्र बन्यो ६) विदेशी मुद्रा आम्दानी बढ्यो ७) यहाँको कलाकृति अन्तर्राष्ट्रियस्तरमा बिक्री हुन थाले ९) बुद्ध जन्मस्थलमा विभिन्न देशले मन्दिर बनाए, १०) नेपाली उत्पादनले बजार पायो ११) लुम्बिनीमा अन्तर्राष्ट्रिय विमान स्थल बन्यो, १२) विभिन्न जिल्लामा गुम्बा, विहार, बहिल, मन्दिरको विकास भयो। शाक्य, नेपाल हस्तकला महासंघका पूर्वअध्यक्ष हुन्।"
लुम्बिनीलाई विश्वकै आध्यात्मिक अध्ययन केन्द्र बनाउन सरकार प्रतिवद्ध : पर्यटनमन्त्री,"काठमाडौं : संस्कृति,पर्यटन तथा नागरिक उड्डयनमन्त्री बद्री पाण्डेले लुम्बिनी साझा श्रद्वा र शान्तिको भूमी भएको बताएका छन्। सोमबार २५६९ औं बुद्व जयन्ती एवम् लुम्बिनी दिवस २०८२ को मूल समारोहलाई सम्बोधन गर्दै मन्त्री पाण्डेले उक्त कुरा बताएका हुन्। 'लुम्बिनी साझा श्रद्वा र शान्तिको भूमि हो। बुद्व समस्त मानवताको साझा ज्योति हुनुहुन्छ,'उनले भने,' उनको ज्ञान कल्याणकारी छ। सबै प्राणीको हितका लागि प्रज्वलित छ।' मन्त्री पाण्डेले लुम्बिनीलाई विश्वकै आध्यात्मिक अध्ययन,चिन्तन र मनन केन्द्रको रूपमा पहिचान गराउन सरकार प्रतिवद्व रहेको बताए। उनले लुम्बिनीको बृहत् हितका लागि अन्तर्राष्ट्रिय समितिलाई पुन: सक्रिय बनाउने विश्वास व्यक्त गरे। मन्त्री पाण्डेले भने,'हामीबीच रहेका विभिन्न,धर्म,संस्कृति वा भिन्नता भन्दा माथि उठेर विश्व शान्तिको चिन्तन गरी सम्पूर्ण मानव जाति कल्याणको कामना गर्ने पावन भूमिको रूपमा स्थापित रहेको छ। लुम्बिनीका लागि हामीले चाल्ने प्रत्येक कदम सावधानी र सम्मानमा लागि अघि बढाउँदै यसको दिव्यता र पवित्रतालाई पुस्तौं पुस्तासम्म कायम गर्नु हाम्रो साझा कर्तव्य हो।' उनले भैरहवा विमानस्थल सञ्चालनका लागि सरकार संवेदनशील भएर लागेको बताए। काठमाडौं बाहिर रहेका भैरहवा र पोखरा विमानस्थल सञ्चालनका लागि बनेको कार्ययोजना तयार भई लागू भएपनि कार्यान्वयनमा अझै केही समस्या रहेको उनको भनाइ छ। उनले आगामी जेठ सात गते प्रधानमन्त्रीसहित अन्तरमन्त्रालयको बैठक बसी समस्या समाधान गरिने समेत विश्वास व्यक्त गरे।"
राष्ट्रपतिले गरे बौद्धस्थित ल्हाखाङ गुम्बामा पूजा,"काठमाडौं : राष्ट्रपति रामचन्द्र पौडेल प्रथम महिला सबिता पौडेलले पच्चीस सय ६९ औँ बुद्धजयन्तीका अवसरमा बौद्धनाथस्थित गुरु ल्हाखाङ गुम्बामा भगवान् गौतमबुद्धको पूजा,आराधना गरेका छन् । सो अवसरमा राष्ट्रपति पौडेलले बौद्ध महाचैत्यको परिक्रमा गर्नुका साथै अमूल्य अस्तुधातु दर्शन गरेका थिए। बुद्धजयन्तीका अवसरमा पूजा आराधनासहित अस्तुधातु दर्शनका लागि राष्ट्रपति पौडेल प्रथम महिला सविता पौडेलसहित बौद्ध पुगेका हुन्। बुद्धजयन्तीका अवसरमा आज बिहानैदेखि बौद्ध क्षेत्रमा अस्तुधातु दर्शन गर्ने भक्तजनको भीड लागेको छ । बुद्धजयन्तीका अवसरमा आज बौद्धनाथमा बुद्धको अमूल्य अस्तधातुसहित काश्यप बुद्ध र स्वयम्भू महाचैत्यको दुर्लभ अस्तु दर्शन गराइएको छ । श्री बौद्धनाथ तथा मेलम्ची घ्याङ गुठीले बुद्धको अमूल्य अस्तधातुसहित काश्यप बुद्ध र स्वयम्भू महाचैत्यको दुर्लभ अस्तु दर्शन गराउने व्यवस्था मिलाएको हो । यस अवसरमा आजै अस्तु दर्शनसहित भगवान् बुद्धको प्राचीन मूर्ति लिएर शोभायात्रा पनि गराइने तयारी भएको छ । प्रत्येक वर्ष वैशाख शुक्ल पूर्णिमाका दिन बुद्धजयन्ती मनाउने परम्परा रही आएको छ । बुद्ध जन्मस्थल लुम्बिनी,कपिलवस्तु, बौद्ध, स्वयम्भू, नमो बुद्धलगायत स्थानमा बुद्धजयन्ती भव्यरुपमा मनाउने गरिन्छ ।"
प्रथम सागादावा अन्तर्राष्ट्रिय रनिङ फेस्टिवल म्याराथनको उपाधी आर्मीलाई,"सोलुखुम्बु : सोलुखुम्बुमा आयोजना गरिएको प्रथम सागादावा अन्तर्राष्ट्रिय रनिङ फेस्टिवल म्याराथनको उपाधी आर्मीका करण रावल र सुनसरी रोकायाले हात पारेका छन् । ४२ किलोमिटरको म्याराथन दौडमा पुरुषतर्फ आर्मीका रावल र महिलातर्फ रोकायाले हात पारेका हुन् । यस्तै पुरुषतर्फ दोस्रो र तेस्रो क्रमश कुल बहादुर बस्नेत र मिलन राई भएका छन् भने महिलातर्फ अनिता राई र छोकी शेर्पा क्रमश दोस्रो र तेस्रो भएका छन् । स्थान ओगट्न सफल महिला र पुरुष प्रतियोगीहरुलाई क्रमशः नगद रु ७५ हजार, ५० हजार र ३५ हजारको साथमा मेडल र प्रमाणपत्र प्रदान गरिएको आयोजकले जनाएको छ । यस्तै हाफ म्याराथानमा पुरुषतर्फ मान कुमार रोक्का, गोपाल तामाङ र किरण थुलुङ तथा महिलातर्फ पासाङ ल्हामु तामाङ, स्वर्णीमा शेर्पा र आङ फुर्वा शेर्पाले प्रथम, दोस्रो र तेस्रो भएका छन् । उनीहरूलाई क्रमश ३५, २५ र १५ हजार रुपैयाँ प्रदान गरिएको आयोजक समितिका निमा तेन्डुप शेर्पाले बताए । यसैगरी ११ किलोमिटरको दौडमा शिव रायमाझी,टङ्क बहादुर कार्की र दिपेशहाङ राईले प्रथम, दोस्रो र तेस्रो हुँदा महिला तर्फको रायल राईले प्रथम स्थान हासिल गरेकी छन् । उनीहरूले पुरस्कार राशि क्रमशः २५ हजार, २० हजार र १५ हजारका साथमा मेडल र प्रमाणपत्र प्राप्त गरेका छन् । यस्तै गरेर ५ किलोमिटरको दौडमा पुकार बस्नेत,विकास तामाङ र मिङ्मा दोर्जी तथा महिला तर्र्फ करिश्मा मगर,रोनिश्का कार्की र टिका भुजेलले प्रथम, दोस्रो र तेस्रो हुँदै क्रमश १५ हजार, १० हजार र ५ हजारको साथमा मेडल र प्रमाणपत्र प्राप्त गरेका छन् । विश्व शान्तिको कामना,थेक्चेन पेमाको चाहाना भन्ने मुल नाराका साथमा कार्यक्रमको आयोजना गरिएको थेक्छेन पेमा छोलिङ गुम्बाका अध्यक्ष तेन्जि शेर्पाले बताए । यस्तै कार्यक्रममा हिमाली कला संस्कृति झल्काउने सांस्कृतिक कार्यक्रम पनि प्रस्तुत गरिएको उनले बताए । बैशाख २९ गते सोमबार बुद्ध जयन्तीको दिन उत्सव समारोह र हिमाली कला सम्मेलन हुने आयोजकले जनाएको छ । कार्यक्रम थेक्छेन पेमा छोलिङ गुम्बाको आयोजनामा सञ्चालन गरिएको हो ।"
बाल सुधारगृहभित्रको विद्रोह के हो ?,"कानुनी रूपमा बिज्याइँ गर्ने बालकलाई कानुनको द्वन्द्वमा परेको बालक सम्झेर उनीहरूको उमेर समूहको आधारमा सुधारको उद्देश्यले उनीहरूलाई सांकेतिक सजायसम्म गर्ने गरेको अभ्यास छ। मुलुकी ऐनले आठ वर्षभन्दा कम उमेरका बालबालिकाले गरेका अपराधलाई खतबात नलाग्ने व्यवस्था गरेको थियो। यसैगरी, आठ वर्षदेखि १२ वर्षसम्मका बालबालिकाले गरेको अपराधमा आवश्यकताअनुसार दुई महिनासम्म कैद गर्न सक्ने व्यवस्था थियो। त्यस्तै, १२ वर्ष माथिका १६ वर्ष उमेर समूहका बालबालिकाले गरेको अपराधमा भने उमेर पुगेका व्यक्तिलाई हुने अपराधको आधा सजाय गर्ने व्यवस्था उल्लेख गरिएको थियो। नेपालको संविधान, २०७२ जारी भएपछि निर्माण भएको बालबालिकासम्बन्धी ऐन, २०७५ मा भने बालबालिकाको सर्वोत्तम हितलाई ध्यान दिई उनीहरूका लागि जेलको सट्टा सुधारगृहको व्यवस्था गर्नुपर्ने व्यवस्था गरिएको छ। नेपाल सरकारले हालसम्म ९ वटा बाल सुधारगृह स्थापना गरेको छ। तर बाल सुधारगृहहरू नै कुटपिट र झडपका अखडा बनेका छन्। सानोठिमी, बाँकेल, भैरहवा, पर्सालगायत स्थानमा रहेका बाल सुधारगृहमा भएको झडप र तोडफोडका घटनामा केहीको मृत्यु र सयौं घाइते भएका छन्। दिनहुँ सुधारगृहहरूमा कुटपिट र झगडाका घटनाहरू सामाजिक सञ्जालमा प्रस्ट देख्न सकिन्छ। यसै सन्दर्भमा केही समय पहिला महिला, बालबालिका तथा ज्येष्ठ नागरिक मन्त्रालयको अगुवाइमा नेपालमा सञ्चालित बाल सुधारगृहको व्यवस्थापन तथा सञ्चालनको प्रभावकारिता अध्ययन गरिएको थियो। बालबालिकाको क्षेत्रमा लामो समयदेखि काम गर्दै आएका विज्ञहरूको टोलीले अध्ययन गरी प्रतिवेदन मन्त्रालयलाई बुझाएको थियो। अध्ययन मूलत: द्वितीय तथा प्राथमिक स्रोतहरूमा आधारित थियो। उक्त प्रतिवेदनमा द्वितीय स्रोतअन्तर्गत नेपालको संविधान, बालबालिकासम्बन्धी ऐन २०७५, बालबालिकासम्बन्धी नियमावली २०७८, नेपाल सरकारको पछिल्लो पञ्चवर्षीय योजना तथा अन्य सम्बन्धित कानुनी दस्तावेजहरूको उपयोग गरिएको छ। त्यस्तै, प्राथमिक स्रोतअन्तर्गत विभिन्न बाल सुधारगृहहरूको ६ वटा बाल सुधारगृहको स्थलगत निरीक्षण, सुधारगृहमा रहेका बालबालिकासँग अन्तरक्रिया, बाल सुधारगृह सञ्चालकसँग छलफल तथा अन्य सरोकारवाला निकायहरूसँग पनि छलफल गरिएको थियो। यसका अतिरिक्त सरोकारवाला मन्त्री तथा विभिन्न जिल्लाका प्रमुख जिल्ला अधिकारी, कानुन व्यवसायी लगायतसँग पनि बाल सुधारगृह तथा बालगृहको वर्तमान अवस्था तथा सुधारका उपायहरूबारे अन्तरक्रिया गरिएको थियो। यो लेख उक्त अध्ययन टोली एक सदस्यहरूको अध्ययन अनुभूतिमा आधारित छ। बाल सुधारगृहको अवधारणा बालबालिकासम्बन्धी अन्तर्राष्ट्रिय कानुन र मान्यताले निश्चित उमेरसम्मका बालबालिकाले अपराध गर्न सक्दैनन् भन्ने मान्यता राख्दछ। यसै तथ्यलाई आत्मसाथ गर्दै नेपालको संविधानले १८ वर्षमुनिका व्यक्तिलाई नाबालक मानेको छ। उनीहरूले गरेका कानुन प्रतिकूलको कार्यलाई कसुर वा अपराध नभनी बाल बिज्याइँको रूपमा परिभाषित गरेको छ। बालबालिकासम्बन्धी ऐन २०४८, हाल परिमार्जनसहित आएको बालबालिकासम्बन्धी ऐन २०७५ र यसको कार्यविधिसहितको नियमावलीले बाल न्यायका क्षेत्रमा विकसित भएका नवीनतम् मान्यता र अवधारणालाई समेत आत्मसाथ गरेको अवस्था छ। बालबालिकासम्बन्धी ऐन, २०७५ ले बालबालिकाले गरेका अपराधलाई औपचारिक कानुनी प्रक्रियामा लैजानुको सट्टा दिशान्तर गर्ने विधि अवलम्बन गरेको छ। बाल न्याय सम्पादन कार्यविधि, २०७६ मा यसलाई अझ विस्तृत रूपमा राखिएको छ। बाल न्यायसम्बन्धी विधिशास्त्रमा बालबालिकाले गरेका अपराधको लगत राखी उनीहरू वयस्क भइसकेपछि दण्ड गर्न नपाइने वा नहुने मान्यता छ। यसै मान्यतालाई व्यवहारमा लागु गर्न बालबालिकासम्बन्धी ऐन, २०७५ को दफा ४३ (४) मा बाल सुधारगृहमा १८ वर्ष पुगे पनि सुधारगृहमै अन्य बालबालिकासँग अलग हुने गरी राख्नुपर्ने छ भन्ने व्यवस्था गरिएको छ। यसैगरी, बालबालिकासम्बन्धी नियमावली, २०७८ को दफा १७ मा बाल सुधारगृहको स्थापनासम्बन्धी व्यवस्था गरिएको छ। नेपाल सरकारले कानुनी द्वन्द्वमा परेका बालबालिकालाई सुधारगृहमा राखी उनीहरूका आनीबानी परिवर्तन गराई समाजमा पुनस्र्थापित गर्ने उद्देश्यले बाल सुधारगृह स्थापना गर्न सक्ने प्रबन्ध गरिएको छ। साथै आवश्यक मापदण्ड पुर्याएर निजी क्षेत्रले समेत बाल सुधारगृह सञ्चालन गर्न पाउने व्यवस्था गरी बाल सुधारगृहका आधारभूत आवश्यकतासमेत नियमावलीमा स्पष्ट पारिएको छ। बालअधिकारसम्बन्धी महासन्धिको धारा ४० को उपधारा ८ मा फौजदारी कानुनको उल्लंघन गरेको आरोप लागेका बालबालिकालाई हेरचाह, मार्गदर्शन र परीक्षण, स्याहार संवर्धन, शिक्षा तथा व्यावसायिक तालिम कार्यक्रमहरू तथा संस्थागत हेरचाहका अन्य विकल्प दिनुपर्ने व्यवस्था प्रावधान रहेको छ। वर्तमान अवस्था बालबालिकालाई बालमैत्री वातावरणमा राख्नका लागि बाल सुधारगृह भित्रको वातावरण, कर्मचारीको व्यवहार, स्वस्थ र स्वच्छ पोषण, नियमित स्वास्थ्य परीक्षण तथा शारीरिक व्यायामको आवश्यकता हो। यद्यपि, बाल सुधारगृह र जेलमा कुनै तात्विक भिन्नता देखिँदैन। यसै सन्दर्भमा बाल सुधारगृहको अध्ययनका क्रममा गरिएका अनुभूतिहरू र समस्याहरू यस लेखमा विश्लेषण गरिएको छ। खाद्यान्नको अवस्था : सुधारगृहमा रहेका बालबालिकालाई कारगार व्यवस्थापनबाट अन्य कैदीहरूलाई जस्तै खानाका लागि प्रतिदिन प्रतिव्यक्ति सात सय ग्राम चामल र ८० रुपैयाँ दिएको छ। यसैअनुसार बाल सुधारगृहहरूले बालबालिकाका लागि दैनिक खाना र खाजाका लागि रुटिन बनाएको भेटिएको छ। तर अन्तरक्रियाका क्रममा बालबालिकाले उक्त रुटिनअनुसार खाना र खाजा नपाएको गुनासो व्यक्त गरे। यसबाहेक वर्षको दुई जोर लुगा, दुई वर्षमा एक जोर विस्तारा र वर्षमा एक पटक ३ सय रुपैयाँ चाडपर्व खर्च उपलब्ध गराउँदै आएको पाइयो। खाजा अपुग तथा खानाको गुणस्तर नपुगेको गुनासो बालबालिकाको रहेको छ। त्यस्तै, कतिपय बाल सुधारगृहमा फलफूल दिने अभ्यास छैन भने बढ्दो उमेरका किशोरकिशोरीका लागि कुनै पनि सप्लिमेन्ट फुडको व्यवस्था पनि छैन। सुधारगृहमा हप्ताभरिलाई पुग्ने तरकारी खुला ठाउँमा स्टोर गरी राखिएको छ। लामो समय भुइँमा राख्दा तरकारी बिग्रिएको तथा गुणस्तरहीन छ। पिउने र नुहाउने पानी तथा सरसफाइ : सबै बाल सुधारगृहहरूमा स्वच्छ खानेपानीको समस्या रहेको छ। नुहाउने पानीको अभावले १५ दिनमा एकपटक नुहाउने पालो आउँछ। साथै नुहाउने पानीको अभावले शारीरिक अभ्यास आदि गराइँदैन। सबै सुधारकेन्द्रहरूमा सरसफाइको अवस्था ज्यादै कमजोर छ। अधिकांश बाल सुधारगृहमा बालबालिकाको संख्याअनुसार शौचालय नहुँदा शौच र नुहाइधुवाइ गर्न पनि समस्या छ। सरसफाइका लागि दैनिक रुटिन बनाइएको भए तापनि त्यसअनुसार काम नभएको पाइयो। विशेषगरी शौचालय र सुत्ने कोठाहरू दैनिक सरसफाइ नगरेको पाइयो। स्थलगत सर्वेक्षणका क्रममा वीरगञ्जमा रहेको सुधारगृहको सरसफाइको अवस्था सबैभन्दा कमजोर रहेको भेटिएको थियो। सुधारगृहमा भएका बालक र कर्मचारीको तुलनामा शौचालय थोरै भएकाले पालो कुर्नुपर्ने बाध्यता छ। पालो नपाएर कहिलेकाहीँ त झगडा गर्ने अवस्था भएको सञ्चालक तथा सुधारगृहमा रहेका बालबालिकाहरू बताउँछन्। शिक्षा तथा खेलकुद : सुधारगृहमा रहेका कतिपय बालकहरू शिक्षाबाट समेत वञ्चित छन्। सुधारगृहभित्रै विद्यालय सञ्चालन अनुमति प्रदान गरे तापनि विद्यालयमा शैक्षिक सामग्रीहरूको अभाव, पर्याप्त प्रयोगात्मक शैक्षिक सामग्रीको अभाव रहेको तथा माध्यमिक तहको विद्यालय सञ्चालन अनुमतिप्राप्त भए तापनि माध्यमिक तहको विद्यालय सञ्चालन गर्ने स्रोत साधन, शैक्षिक सामग्री अपुग छ। सम्पूर्ण विद्यालय निजी श्रोतबाट सञ्चालन हुने भनी स्वीकृत गरेको हुँदा स्रोत साधनमा चुनौती रहेको छ। कतै भौतिक पूर्वाधार छैन भने कतिपय ठाउँमा शिक्षकको अभाव छ। बाल सुधारगृह बाँकेमा एकजना शिक्षकले १०७ बालकलाई पढाउनुपर्ने बाध्यता छ। अन्य बाल सुधारगृहको अवस्था यस्तै छ। बाल सुधारगृहमा प्रवेश गर्दा बालबालिकाको उमेर कम्तीमा १० वर्षमाथि हुने हुँदा केही बाल सुधारगृहहरूले विद्यालय सञ्चालनको स्वीकृति प्राप्त गरी बालबालिकालाई कक्षा ५ देखि १० सम्म पठनपाठनको व्यवस्था गृहभित्र नै गरेको भेटियो। केहीमा सञ्चालनका लागि स्वीकृति प्रक्रियामा नै रहेका छन्। बाल सुधारगृहको औपचारिक शैक्षिक कार्यक्रमअन्तर्गत कक्षा ५ देखि कक्षा १० सम्म नेपाल सरकार, शिक्षा मन्त्रालयले निर्धारण गरेको पाठ्यक्रमअनुसारको नेपाली माध्यबाट नि:शुल्क पठनपाठन गराई आएका छन्। साथै शैक्षिक सामग्रीहरू पनि नि:शुल्क रूपमा उपलब्ध हुँदै आएको छ। सुधारगृहमा अनौपचारिक शिक्षाको पनि व्यवस्था छ। तर कक्षा १० पछि स्वअध्ययन गरी परीक्षामा सम्मिलित हुने व्यवस्था छैन। सुधारगृहका बालबालिकाहरूका अनुसार उनीहरूको इच्छा सिपमूलक तथा व्यावसायिक शिक्षातर्फ बढी देखियो। त्यस्तै, खेलकुद बालबालिका तथा किशोर किशोरीको आधारभूत आवश्यकता हो तर बाल सुधारगृहहरूमा खेलकुदका लागि कुनै स्थान छैन। इनडोर गेमका लागि पनि खेल सामग्री उपलब्ध छैन।स्वास्थ्य : बालबालिकाहरूको औषधी उपचारको नियमित चेकजाँचका लागि सम्झौताबमोजिम केन्द्रीय कारागारबाट हुनुपर्ने तर विगत ६ वर्षदेखि भएको छैन। सुधारगृहमा रहने बालबालिकाले प्रचलित कारागार ऐन नियमबमोजिम प्राप्त गर्नुपर्ने औषधी प्राप्त गर्न सकेका छैनन्। यातायातका साधानको सुविधा छैन। आकस्मिक उपचार आवश्यक परेका समयमा जटिलता ल्याएको छ। यस्तो अवस्थामा भाडाको गाडी व्यवस्था गरिन्छ। स्वास्थ्य उपचार खर्च साधारण उपचारबाहेक अन्यमा बालबालिकाका परिवारबाट नै गर्नुपर्ने अवस्था रहेको छ। मेडिकल जाँदा पनि हतकडी : बालबालिकालाई मेडिकल चेकजाँचका लागि हतकडी लगाउन नमिल्ने भए पनि लगाएर अस्पताल पुर्याउने गरिएको पाइयो। बालबालिका ऐन दफा ४२ मा नेल, हतकडी लगाउन वा एकान्त काराबासमा राख्न नहुने उल्लेख छ। स्वास्थ्य बिमा : बाल सुधारगृहमा रहेका बालबालिकाको स्वास्थ्य बिमा हुन सकेको छैन। तर मन्त्रालयले केही रकम स्वास्थ्य बिमाका लागि पठाएको भने पनि बिमा सुरु नभएको पाइयो। सुधारगृह प्रशासनसँगको कुराकानीमा स्वास्थ्य बिमा बोर्डले बिमा गर्न नमानेको जानकारी पाइयो। भ्वन : अध्ययन गरेका बालगृहका कुनै पनि भवन आवासीय छैनन्। एउटा कोठामा १७ देखि २४ जनासम्म बालबालिका राखेको पाइयो। एकजना मात्र सुत्न मिल्ने खाटमा दुईजना सुत्न बाध्य छन्। भक्तपुरमा बहुसंख्यक बालिका भुइँमा सुत्न बाध्य छन्। शौचालयको व्यवस्था राम्रो छैन। खाट पुरानो तथा सिरक, डसना मैला र पुराना रहेका छन्। कारगार विभागले हरेक दुई वर्षमा लजिस्टिक व्यवस्था गर्ने भन्ने छ तर अध्ययनको क्रममा देखिएन। लागु औषधको प्रयोग : अधिकांश बाल सुधारगृहमा रहेका किशोर किशोरीले चुरोट, खैनी तथा अन्य लागुऔषधको पनि प्रयोग गरेको पाइयो। प्रहरीको चेकजाँचका बाबजुद पनि किशोरकिशोरीले सुधारगृहभित्र खैनी चुरोटलगायत पदार्थ उपभोग गरेको पाइयो। अभिभावकले नै विभिन्न माध्यमबाट यस्ता पदार्थभित्र पुर्याउने गरेको बालबालिकाले नै छलफलका बताए। सुरक्षा व्यवस्था : कुनै पनि बालगृहको सुरक्षाको व्यवस्था भरपर्दो छैन। अधिकांश पर्खालहरू जीर्ण छन्। १८ वर्ष कटिसकेकालाई पनि बाल सुधारगृहमा राख्ने प्रचलनले द्वन्द्वको स्थिति सिर्जना हुने गरेको छ। यसैकारण विभिन्न बाल सुधारगृहमा आफ्नै साथीमाथि आक्रमण गरी हत्या तथा घाइते बनाएका थुप्रै घटनाहरू छन्। २४ महिनामा पनि भएन फैसला : सामान्यतया विभिन्न अपराधमा संलग्न बालबालिकाको मुद्दा १२० दिनमा फैसला गर्नुपर्ने भए पनि २४ महिना बित्दासमेत नभएको अनुगमनमा पाइयो। लागुऔषध कारोबारमा संलग्न भनी मुद्दा चलाइएका दुई बालकको मुद्दा २४ महिना बित्दा पनि अदालतमा विचाराधीन छ। निष्कर्ष कारागार ऐन २०७९ को दफा २२ मा कैदी वा बन्दीलाई प्रत्येक दुई महिनाको एकपटक नियमित रूपमा र आवश्यकताअनुसार नि:शुल्क स्वास्थ्य परीक्षण गराउनुपर्ने व्यवस्था रहेको छ। तर बाल सुधारगृहमा उक्त प्रावधानको कार्यान्वयन पाइएन। बालबालिकासम्बन्धी ऐन २०७५ को दफा ४३ को उपधारा ४ मा बाल सुधारगृहमा रहेका बालबालिकाको सो गृहमा रहनुपर्ने अवधि बाँकी हुँदाको अवस्थामा निजको उमेर अठार वर्ष पुगेमा निजको बानी व्यहोरामा आएको सुधार, आर्जन गरिरहेको सिप तथा शिक्षाको निरन्तरता लगायतलाई ध्यानमा राखी बाँकी अवधिसम्मका लागि बाल सुधारगृहमा अन्य बालबालिकासँग अलग हुने गरी राख्नुपर्ने व्यवस्था छ। बाल अधिकारसम्बन्धी महासन्धिको धारा ४० को उपधारा ८ मा फौजदारी कानुनको उल्लंघन गरेको आरोप लागेका बालबालिकालाई हेरचाह, मार्गदर्शन र परीक्षण, स्याहार संवद्र्धन, शिक्षा तथा व्यावसायिक तालिम कार्यक्रमहरू तथ संस्थागत हेरचाहका अन्य विकल्प दिनुपर्ने व्यवस्था भए पनि सोको कार्यान्वयन भएको पाइएन। बाल सुधारगृहका बालबालिकाले धारा ३५ को उपधारा ४ बमोजिमको स्वच्छ खानेपानी तथा सरसफाइमा पहुँचको हक, धारा ४४ को उपधारा २ बमोजिमको गुणस्तरीय वस्तु तथा सेवा प्राप्त गर्ने हक, धारा ३५ को स्वास्थ्यसम्बन्धी हक, धारा ३१ को शिक्षासम्बन्धी हक, धारा ३६ को खाद्यसम्बन्धी हक, धारा ३९ को बालबालिकाको हक, धारा ३० को स्वच्छ वातावरणको हकलगायतका हकको उपभोग गर्नबाट वञ्चित छन्। बाल सुधारगृह प्रशासनबाट बालबालिकासम्बन्धी नियमावली २०७८ को परिच्छेद ४ मा उल्लेख गरिएका निगरानी कक्षको सञ्चालन र व्यवस्थापन, बाल सुधारगृहमा बालबालिकाको भर्ना, आवास, हेरचाह, आहार, सरसफाइ तथा पोसाक, बिरामी तथा अस्वस्थ बालबालिकाको भर्ना, बालबालिकाको स्वास्थ्यलगायत प्रावधानलाई सुधारगृहले पालना गरेको भेटिएन। अन्त्यमा क्षमताभन्दा बढी संख्यामा बालबालिका राखिनु बाल सुधारगृहमा देखिएको समस्याको मूल जड हो। विभिन्न मुद्दामा बिज्याइँमा परेका बालबालिकालाई एकै ठाउँमा राखिनु अर्को जड हो। घटना हुँदाको बालबालिकाको उमेरलाई आधार मानेर वयस्कलाई समेत बाल सुधारगृहमा राख्ने व्यवस्था झडप र कुटपिटको मुख्य कारण हो। बल बिज्याइँमा परेका बालबालिकालाई सुधार गर्न स्थापना गरिएका बाल सुधारगृहहरू नै बालमैत्री, सुरक्षित र व्यवस्थित छैनन्। बाल सुधारगृहमा लत्ताकपडा, पोषणयुक्त खानपान, शिक्षा तथा स्वास्थ्यजस्ता आधारभूत आवश्यकता चरम अभाव देखिएको छ। अतिरिक्त दैनिक गर्नुपर्ने शारीरिक व्यायाम र अतिरिक्त क्रियाकलापहरूबाट बालबालिकाहरू वञ्चित छन्। यसले झन् आक्रोश र अपराधीकरणको मानसिकतालाई बढाएको छ। बाल सुधारगृहको सुधारका लागि व्यवस्थापन तथा सञ्चालन गर्दै आएका दुई मन्त्रालय (गृह मन्त्रालय र महिला, बालबालिका तथा ज्येष्ठ नागरिक मन्त्रालय)बीच आवश्यक समन्वय देखिएन। यसर्थ, कारागार र बाल सुधारगृहको अवस्था र व्यवस्थामा खासै फरक छैन। बाल सुधारगृह जेल हैनन्, सुधार र सुरक्षाका केन्द्र हुन् र बनाइनुपर्छ। देवकोटा त्रिभुवन विश्वविद्यालयमा द्वन्द्व, शान्ति र विकास अध्ययनका पीएचडी स्कलर हुन्।"
गोरखनाथ गुफामा रोट महोत्सव सुरु,"गोरखा : वैशाख पूर्णिमा अथवा गोरखनाथ प्रकट दिवसको अवसर पारेर सोमबारदेखि गोरखनाथ मन्दिरमा रोट महोत्सव सुरु भएको छ। सिद्धाश्रम शक्ति केन्द्रले गोरखा दरबारसँगै रहेको गोरखनाथ गुफामा रोट महोत्सवको आयोजना गरेको हो। केन्द्रका प्रमुख साधक रामजी अर्यालका अनुसार हरेकवर्ष वैशाख पूर्णिमाका दिनदेखि ११ दिनसम्म महोत्सव आयोजना हुने गर्दछ। रोट महोत्सवको यो २२ औँ शृङ्खला हो। महोत्सवको पहिलो दिन सोमबार बिहान नौबजे गोरखाबसपार्कस्थित केन्द्रको कार्यालयबाट प्रभातफेरी तथा रथयात्राको आयोजना गरिएको थियो । बाजागाजासहित निस्किएको र्यालीमा विभिन्न टोल विकास संस्था, सरकारी तथा गैरसरकारी कार्यालयका प्रतिनिधि, नेपाली सेना, नेपाल प्रहरी, सशस्त्र प्रहरी, घडासहितका १०८ कन्याहरू, जनप्रतिनिधि, नाथ सम्प्रदायका योगी तथा विभिन्न जिल्लाबाट आएका भक्तजनहरू सहभागी थिए। बिपीचोक, पँदेली, ठुलो आँगन, सतिपिपल, रामशाह चौतारा, गणेशथान हुँदै र्याली गोरखनाथ गुफासम्म रथयात्रा गरिएको छ। महोत्सव जेठ ८ गतेसम्म चल्ने छ। यो अवधिमा एकलाख २५ हजारभन्दा धेरै रोट गोरखनाथलाई अर्पण गरिन्छ। गोरखनाथलाई सबैभन्दा बढी मनपर्ने प्रसादका रुपमा रोटलाई लिइन्छ। रोट चढाएर गोरखनाथलाई खुसी बनाउन सकेमा कुनै संकट नआउने धार्मिक मान्यता छ। साथै नियमित पूजा, साधना, विशेष हवन, भजनकीर्तन लगायतका गतिविधि हुने केन्द्रका अध्यक्ष रामजी अर्यालले बताए। गहुँ, जौ तथा चामलको पिठोमा जाइफल, काजु, ल्वाङ, सुकुमेल, दाख, चिनी, खुदो, नरिबल जस्ता किसमिस विभिन्न ५२ थरीका शक्तिबद्र्धक मसला मिसाएर रोट बनाइन्छ। गोरखनाथका पुजारी नाथहरु शुद्ध भई घ्यूमा रोट बनाउने गर्छन्। यो वर्ष ४० देखि ५० हजार भक्तजन रोट महोत्सवमा सहभागी हुने र ३० लाखभन्दा बढी खर्च हुने अनुमान आयोजकको छ। रोट महोत्सवले जिल्लाको धार्मिक पर्यटन प्रवर्द्धनमा ठुलो सहयोग पुर्याउने केन्द्रको भनाइ छ।"
छत्तीसगढको रायपुर नजिकै सडक दुर्घटनामा १३ जनाको मृत्यु,"काठमाडौं : भारतको छत्तीसगढको राजधानी रायपुरबाट करिब ३० किलोमिटर टाढा रहेको बाङ्गोलीमा भएको सडक दुर्घटनामा १३ जनाको मृत्यु भएको छ। आइतबार राति भएको दुर्घटनामा मृत्यु हुने सबै बच्चा जन्मिएपछि आयोजित छठी महोत्सवबाट फर्किरहेका थिए। जिल्ला कलेक्टर गौरव सिंहले बीबीसीलाई भने, खरोराको बाना गाउँमा पारिवारिक कार्यक्रमबाट मानिसहरू फर्किरहेका थिए। मृतकहरू सबै माज्दा कारमा सवार थिए। ठुलो ट्रेलर गाडीसँग ठोक्कियो। अहिलेसम्म १३ जनाको मृत्यु भएको खबर आएको छ। दुर्घटनामा एक दर्जनभन्दा बढी गम्भीर घाइते भएका छन्। उनीहरूलाई रायपुरको सरकारी अस्पतालमा भर्ना गरिएको छ। प्रहरीका अनुसार चटौड गाउँका करिब ५० जना खरोरा बाना गाउँमा पारिवारिक कार्यक्रममा गएका थिए।"
आफ्नो एउटा विमानमा क्षति भएको पाकिस्तानी सेनाद्वारा स्वीकार,"काठमाडौं : पाकिस्तानी सेनाले आफ्नो एउटा विमानमा सामान्य क्षति भएको स्वीकार गरेको छ। आइतबार राति पत्रकार सम्मेलन गर्दै पाकिस्तानी सेनाले भारतपाकिस्तान द्वन्द्वको समयमा आफ्नो एउटा विमानमा सामान्य क्षति भएको स्वीकार गरेको हो। तर पाकिस्तानी सेनाले विमानबारे धेरै जानकारी दिएको छैन। भारत र पाकिस्तानले शनिबार आपसी सहमतिमा जमिन, हावा र समुद्रमा हुने सबै गोलीबारी तथा सैन्य कारबाही तुरुन्तै रोक्ने निर्णय गरेका थिए। पाकिस्तानी सेनाका प्रवक्ता लेफ्टिनेन्ट जनरल अहमद शरीफ चौधरीले पाकिस्तानी विमानमा मात्र थोरै क्षति पुगेको बताए। उनले पाकिस्तानको कब्जामा कुनै पनि भारतीय पाइलट नरहेको बताउँदै त्यस्ता समाचार नक्कली सामाजिक सञ्जाल रिपोर्टमा आधारित रहेको बताए।"
स्वयम्भूमा बौद्धमार्गीहरूको भीडभाड,"काठमाडौं : आज दुई हजार ५६९औँ बुद्धजयन्ती देशभर विभिन्न कार्यक्रम गरी मनाइँदै छ। बुद्ध जन्मस्थल लुम्बिनीसँगै देशभरका बौद्ध स्तूपा,विहार र गुम्बामा पूजाआजासहित विविध कार्यक्रम गरी बुद्धजयन्ती मनाइँदै छ । यसै अवसरमा स्वयम्भू विश्वसम्पदा सूचीमा सूचीकृत स्वयम्भूनाथ क्षेत्रमा बिहानैदेखि बौद्धमार्गी तथा सर्वसाधारणको घुइँचो लागेको छ । बुद्धजयन्तीका अवसरमा आज स्वयम्भू महाचैत्यस्थित बुद्ध मन्दिरमा विशेष पूजाअर्चना हुनेछ । स्वयम्भू क्षेत्रमा आज नेपाल सरकारका उच्च ओहोदाका विशिष्ट व्यक्ति, बौर्ध धर्मगुरु, भीक्षु, कूटनीतिक नियोगका प्रमुख तथा पदाधिकारी, विभिन्न देशबाट आएका विशिष्ट पाहुनालगायतले पूजाअर्चना गर्ने कार्यक्रम छ । स्वयम्भूनाथ परिसरभित्रै रहेको आनन्दकुटी विहारमा बुद्धको अस्तुधातु पूजाआजा र दर्शनका लागि राखिएको छ । बुद्धको अस्तुधातु बुद्धजयन्तीका दिन मात्रै सर्वसाधारणको दर्शनका लागि राखिँदै आइएको छ । त्यस्तै आज लुम्बिनीलगायत देशभरका बौद्ध धर्मस्थलमा विभिन्न कार्यक्रम गरिएको छ। यसैअवसरमा सरकारले आज सार्वजनिक बिदा समेत दिएकोछ।"
"रोजमेरी तेल लगाउँदा यी गल्ती नगर्नुहोस्, नत्र कपाल झर्न थाल्नेछ","काठमाडौं : कपालको स्वास्थ्यको कुरा गर्दा नरिवलको तेल, प्याजको तेल र बदामको तेलको धेरै चर्चा हुन्छ। यदि तपाईं कपाल झर्न रोक्ने उपाय खोज्दै हुनुहुन्छ भने धेरै मानिसहरूले रोजमेरी तेल प्रयोग गर्न सल्लाह दिनेछन्। धेरै अनुसन्धानहरूमा रोसमारिनस अफिसिनालिस बिरुवाबाट प्राप्त रोजमेरी तेलले कपालको वृद्धिलाई बढावा दिन मद्दत गर्न सक्ने प्रमाणित भएको छ। यद्यपि, यसका केही साइड इफेक्टहरू पनि छन्। यदि यसलाई राम्ररी प्रयोग गरिएन भने यसले कपाल बढ्नुको सट्टा कपाल झर्न सक्छ। पातलो नगरी लगाउनु खतरा नरिवल वा तोरीको तेल जस्तो कुनै पनि वाहक तेल बिना नै सिधै टाउकोको छालामा रोजमेरी तेल लगाउनाले तपाईंको टाउकोमा जलन हुन सक्छ। विज्ञहरूले यसले छालामा रातोपन, चिलाउने र टाउको सुन्निने समस्या निम्त्याउन सक्ने बताएका छन्। टाउकोको छालाले कपालको फोलिकल्सलाई कमजोर बनाउन सक्छ, जसले गर्दा कपाल झर्छ। अत्यधिक प्रयोग यो तेल बारम्बार प्रयोग नगर्नुहोस्। यसलाई दैनिक वा अत्यधिक मात्रामा लगाउनाले टाउकोमा तेल र सेबम जम्मा हुन सक्छ। यसले कपालको फोलिकल्सलाई बन्द गर्न सक्छ र प्राकृतिक तेलको उत्पादन रोक्न सक्छ। यसले या त टाउकोको छाला सुख्खा बनाउँछ वा अत्यधिक चिल्लो बनाउँछ। जुन दुवैले कपाल कमजोर हुने र कपाल झर्ने समस्या निम्त्याउन सक्छ। एलर्जी कुनै पनि प्रकारको एलर्जीबाट पीडित व्यक्तिहरूले यो तेल लगाउनु अघि डाक्टरको सल्लाह लिनुपर्छ। एलर्जीको लागि यो तेल लगाउनाले टाउकोको छालामा चिलाउने समस्या हुन सक्छ। बारम्बार टाउकोको छाला खरानी गर्नाले कपालको फोलिकल्सलाई क्षति पुर्याउन सक्छ। यसले प्राकृतिक कपालको वृद्धिमा बाधा पुर्याउन सक्छ र कपाल झर्ने समस्या निम्त्याउन सक्छ।"
प्रधानमन्त्री ओलीले भने हामीले कुरा गरेपछि भारत र पाकिस्तानबीच हात हालाहाल रोकियो,"काठमाडौं : प्रधानमन्त्री केपी शर्मा ओलीले आफूहरूले कुरा गरेपछि भारत र पाकिस्तानबीच हात हालाहाल रोकिएको बताएका छन्। आज लुम्बिनीमा आयोजित २५६९ औँ बुद्ध जयन्ती मूल समारोहमा उनले यस्तो बताएका हुन्। प्रधानमन्त्री ओलीले संयम अपनाएकोमा भारत र पाकिस्तानलाई धन्यवाद पनि दिए। उनले भने,झण्डैझण्डै केही दिन अगाडि मात्रै हाम्रै छिमेकमा अलिकति हात हालाहाल भएको थियो। तर त्यो हात हालाहाल बढ्न पाएनन्। संयमका लागि उहाँहरूलाई धन्यवाद छ। प्रधानमन्त्री ओलीले आफूहरूले सुरुदेखि हात हालाहालको स्थिति विस्तार हुन नपाओस् र लडाइँमा परिणत हुन नपाओस् भन्ने कामना गरेको बताए। उनले भने,उहाँहरुसित पनि कुरा गर्यौँ, नभन्दै उहाँहरूले लडाइँमा जान नदिने प्रतिबद्धता व्यक्त गर्नुभयो। फेरि पनि केही खसखस र आरोप प्रत्यारोपको स्थिति छ। प्रधानमन्त्री ओलीले विश्व मानव अस्तित्व र पृथ्वीको सुरक्षाका लागि बुद्धको सन्देश फैलाउनु आवश्यक रहेको बताए। यस्तो छ ओलीले भारत र पाकिस्तान युद्धविरामबारे बोलेको झण्डैझण्डै केही दिन अगाडि मात्रै हाम्रै छिमेक भारत र पाकिस्तानको अलिकति हात हालाहाल भएको थियो तर बढ्न पाएन। संयमका लागि धन्यवाद छ। हामीले सुरुदेखि भन्यौँ, विस्तार हुन नपाओस्। यो हात हालाहालको स्थिति लडाइँमा परिणत हुन नपाओस् भन्ने हामीले कामना गर्यौँ, उहाँहरूसँग पनि कुरा गर्यौँ। नभन्दै उहाँहरूले लडाइँमा जान नदिने प्रतिबद्धता व्यक्त गर्नुभयो। फेरि पनि केही केही आरोप प्रत्यारोपको स्थिति छ।"
"पोप लियोको पहिलो सम्बोधन, अब युद्ध नगर्न अपिल","काठमाडौं : क्याथोलिक ईसाई धर्मगुरुमा निर्वाचित भएपछि पोप लियोले आइतबार पहिलो पटक सम्बोधन गरेका छन्। आफ्नो पहिलो सम्बोधनमा उनले विश्वका शक्तिशाली देशहरूलाई अब युद्ध नगर्न अपिल गरेका हुन्। विश्वमा जारी द्वन्द्वको बारेमा बोल्दै पोप लियोले युक्रेनमा शान्ति र गाजामा युद्धविरामको बारेमा कुरा गरे। उनले भारत र पाकिस्तानबीच भएको युद्धविरामको पनि स्वागत गरे। उनले गाजामा भइरहेका घटनाबाट आफूलाई गहिरो दुःख लागेको बताए। पोप लियोले भारत र पाकिस्तानबीच दिगो मेलमिलापको आशा व्यक्त गरे। उनले युक्रेनको लागि वास्तविक र दिगो शान्तिको कामना गरे। पोप फ्रान्सिसको मृत्युपछि पोप लियो क्याथोलिक चर्चको नयाँ पोप निर्वाचित भएका हुन्। आफ्नो भाषणमा उनले पोप फ्रान्सिस जस्तै शान्तिको लागि अपिल गरे। उनले भने, विश्वका सबै शक्तिशाली व्यक्तिहरू सुन्नुहोस्, अब युद्ध होइन। दोस्रो विश्वयुद्ध समाप्त भएको ८० वर्ष भइसक्दा पनि तेस्रो विश्वयुद्धको त्रासदीको सामना गरिरहेको बताए।"
"३७ सयले घट्यो सुनको भाउ, कति पुग्यो तोलाको ?",काठमाडौं : स्थानीय बजारमा सुनको मूल्यमा भारी गिरावट आएको छ। सोमबार सुनको मूल्य ३७ सय रुपैयाँले घटेको हो। नेपाल सुनचाँदी व्यवसायी महासंघका अनुसार आज ३७ सय रुपैयाँले घटेर प्रतितोला सुनको मूल्य १ लाख ८६ हजार ८०० रुपैयाँ कायम भएको हो। अघिल्लो दिन आइतबार एक तोला सुन १ लाख ९० हजार ५०० सय रुपैयाँमा खरिदबिक्भरी भएको थियो। आज एक तोला चाँदी १९ सय ६० रुपैयाँमा कारोबार भइरहेको महासंघले जनाएको छ।
बुद्ध जयन्ती मनाउन प्रधानमन्त्री ओली लुम्बिनीमा,"लुम्बिनी: प्रधानमन्त्री केपी शर्मा ओली लुम्बिनी आइपुगेका छन् । पच्चीस सय ६९औँ बुद्धजयन्तीको कार्यक्रममा सहभागी हुन प्रधानमन्त्री ओली यहाँ आएका हुन्। प्रधानमन्त्री ओलीलाई लुम्बिनी प्रदेशका मुख्यमन्त्री चेतनारायण आचार्यले स्वागत गरेका थिए। प्रधानमन्त्रीसँगै उनकी पत्नी राधिका शाक्य पनि लुम्बिनी आएकी छन्। प्रत्येक वर्ष वैशाख शुक्ल पूर्णिमाका दिन बुद्धजयन्ती मनाइन्छ । लुम्बिनी विकास कोषले बुद्धजयन्ती तथा लुम्बिनी दिवसका अवसरमा आयोजना गरेको कार्यक्रममा प्रधानमन्त्री ओली,लुम्बिनी विकास कोषका अध्यक्ष एवं संस्कृति, पर्यटन तथा नागरिक उड्डयनमन्त्री बद्री पाण्डेसहित सङ्घीय सरकारका मन्त्रीहरू,लुम्बिनी प्रदेशका प्रदेश प्रमुख, मुख्यमन्त्री, प्रदेश मन्त्रिपरिषद्का सदस्यहरू, कूटनीतिक नियोगका प्रमुख तथा प्रतिनिधिहरू सहभागी भएका छन्।"
ठूला परियोजनामा विदेशी लगानी खै ?,"वैदेशिक लगानी भित्र्याउन सरकारले गत वर्ष तेस्रो लगानी सम्मेलन गर्यो। ८ सय विदेशीसहित २ हजार ५ सय जनाको सहभागिता रहेको उक्त सम्मेलनमा विभिन्न आयोजना सोकेस गरिए। ३ परियोजनामा सम्झौता र ७ वटा विविध सहकार्यमा सम्झौता भयो। सरकारले लगानीका लागि स्वदेशीविदेशी लगानीकर्तालाई आह्वान गर्यो। तर, सम्मेलन सम्पन्न भएको एक वर्ष बित्दा पनि सोकेस गरिएका आयोजनामा विदेशी लगानीकर्ता आकर्षित देखिएनन्। सोचेअनुसार लगानीको प्रतिबद्धता आएन। विदेशी लगानीकर्ता आउन नचाहनुको मुख्य कारण हो यहाँका नीतिगत उल्झन, प्रशासनिक झमेला, लाभांश फिर्ता लिन हुने सास्ती र कमिसनको खेल। सरकारले लगानी सम्मेलन अघि एकैपटक अध्यादेशमार्फत ९ वटा ऐन संशोधन गर्यो। विडम्बना नै भन्नुपर्छ, एक वर्ष बित्दा पनि ती ऐन कार्यान्वयनका लागि कार्यविधि र निर्देशिका बनेका छैनन्। जसका कारण लगानीकर्ताले पटकपटक सरकारी निकायमा नयाँ ऐन कार्यान्वयन किन भएनन् ? भनेर प्रश्न गर्छन्। सरकारी संयन्त्र भने एकले अर्कोलाई दोष थोपरेर उम्किने गरेका छन्। लगानी सम्मेलनको मर्म र भावनालाई कुल्चने काम सरकारी निकायबाटै भइरहनु सबैभन्दा उदेकलाग्दो हो। हुन त, ठूला परियोजनामा विदेशी लगानीकर्ता अनिच्छुक भने होइनन्। उनीहरू आउन चाहन्छन्, चासो देखाइरहेका छन्। तर, सरकारी संयन्त्र नै त्यसका लागि वातावरण बनाइरहेका छैनन्। लगानीको सहज वातावरण, सुरक्षा, नाफा र लाभांशको सुनिश्चिता भए मात्रै जो पनि लगानीका लागि तयार हुने हो। तर, अन्तर सरकारी निकायबीच समन्वयको कमीका कारण लगानीकर्ताका लागि ढोका बन्द जस्तै छ। अर्कोतिर, मुलुक सम्पत्ति शुद्धीकरण तथा आतंकवादी लगानीको जोखिमपूर्ण खैरो सूची (ग्रे लिस्ट)मा परेको छ। यसले पनि लगानीकर्ता हच्किएका छन्। तसर्थ, विदेशी लगानीकर्ता भिœयाउन देखिएका यी तगारालाई पन्छाउँदै सरकारले ठूला परियोजनामा वैदेशिक लगानी भिœयाउन पहल गर्नुपर्ने खाँचो छ।"
बुद्धजयन्ती धार्मिक उत्सव मात्र होइन शान्तिपूर्ण क्रान्तिको प्रेरणा हो : अध्यक्ष दाहाल,"काठमाडौं : नेपाल कम्युनिष्ट पार्टी (माओवादी केन्द्र) अध्यक्ष तथा पूर्वप्रधानमन्त्री पुष्पकमल दाहाल प्रचण्डले बुद्धजयन्ती धार्मिक उत्सव मात्र नभइ शान्तिपूर्ण क्रान्तिको प्रेरणादायी ऐतिहासिक क्षण भएको बताएका छन्। बुद्ध जयन्तिको शुभकामना दिंदै उनले उक्त कुरा बताएका हुन्। बुद्धजयन्ती केवल धार्मिक श्रद्धा वा सांस्कृतिक उत्सव मात्र नभई यथास्थितिविरुद्धको विद्रोह, सामाजिक रूपान्तरण र शान्तिपूर्ण क्रान्तिको प्रेरणादायी ऐतिहासिक क्षण भएको उनको भनाइ छ । उनले शुभकामना दिंदै भने, 'शान्तिका अग्रदूत, राष्ट्रिय विभूति तथा बौद्ध दर्शनका प्रवर्तक गौतम बुद्धको पच्चीस सय ६९औँ जन्मजयन्तीको अवसरमा स्वदेश तथा विदेशमा रहनुभएका सम्पूर्ण नेपाली दिदीबहिनी, दाजुभाइ तथा बौद्ध धर्मावलम्बीहरूमा सुख, शान्ति र समृद्धिको हार्दिक शुभकामना व्यक्त गर्दछु ।' विविधतायुक्त नेपाली समाजमा साँचो अर्थमा राष्ट्र निर्माण गर्दै राष्ट्रिय एकता हाँसिल गर्न सांस्कृतिक विविधतासहितको पहिचानको सम्मान र संरक्षण अनिवार्य रहेको अध्यक्ष दाहाल बताएका छन्। इतिहासको रथलाई पश्चगमनतर्फ होइन, प्राप्त उपलब्धिहरूको संरक्षण गर्दै थप अधिकार प्राप्तिका लागि अग्रगमनतर्फ अघि बढ्नु आजको आवश्यकता भएको उनको भनाइ छ। करुणा, अहिंसा र मध्यम मार्गको मार्गदर्शनद्वारा गौतमबुद्धले तत्कालीन समाजमा व्याप्त सामाजिक अन्याय, जातीय तथा लैङ्गिक विभेद र अन्धविश्वासविरुद्ध शान्तिपूर्ण विचारक्रान्तिको सूत्रपात गरेका जुन आजको दिनमा पनि प्रेरणाको स्रोत बनेको अध्यक्ष दाहालको भनाइ छ । अध्यक्ष दाहालले भने, 'गौतमबुद्धले व्यवहारबाटै दिनुभएको शिक्षाले आज पनि हामीलाई न्याय, समानता र समावेशीताको आधारमा समुन्नत, समावेशी र न्यायपूर्ण समाज निर्माणतर्फ प्रेरित गरिरहेको छ, क्रान्ति र शान्ति परस्पर विरोधी होइनन्, समाज परिवर्तनका परिपूरक हुन् । बुद्धको दर्शनले हामीलाई यही गहन पाठ सिकाएको छ ।'"
पूर्वतयारी र लगानीको ढाँचा तय भएका आयोजनामा बजेट केन्द्रित,"काठमाडौं : उपप्रधान तथा अर्थमन्त्री विष्णु पौडेलले पूर्वतयारी र लगानीको ढाँचा तय भएका आयोजनामा बजेट केन्द्रित हुने बताएका छन्। आगामी आर्थिक वर्षको बजेटका सिद्धान्त र प्राथमिकता प्रतिनिधिसभामा आइतबार प्रस्तुत गर्दै अर्थमन्त्री पौडेलले यस्तो बताएका हुन्। सार्वजनिक वित्तका क्षेत्रमा विगतदेखि झागिँदै आएका विकृति तथा विसंगतिको अन्त्य गर्दै पूर्वतयारी र लगानी ढाँचा तय भएका आयोजनामा पुँजीगत विनियोजन केन्द्रित गरिनेछ, पौडेलले भने, राष्ट्रिय प्राथमिकताका उच्च प्रतिफल हासिल हुने आयोजनामा सार्वजनिक ऋणको उपयोग र दिगोपना सुनिश्चित गरिनेछ। सार्वजनिक वित्त सन्तुलन कायम गर्न राजस्व परिचालनलाई प्रभावकारी बनाइनेछ। अर्थमन्त्री पौडेलले मुलुकको संविधानले व्यवस्था गरेको मौलिक हक र निर्देशक सिद्धान्तको कार्यान्वयनमा उच्च महत्व दिइने बताए। लोककल्याणकारी राज्यको अवधारणा अनुरूप समावेशी विकास र सामाजिक न्याय कायम गरिनेछ। विकासको लाभमा आम नागरिकको पहुँच सुनिश्चित गरिने उनले बताए।उनले दिगो र तीव्र गतिको विकासका लागि आवश्यक कार्यक्रम तर्जुमा गरिने र सबल अर्थतन्त्र निर्माण गर्न उत्पादनमुखी विकासको ढाँचा अवलम्बन गरिने जानकारी दिए। उनले सन्तुलित र समावेशी विकासका लागि संघ, प्रदेश र स्थानीय तह तथा सार्वजनिक, निजी, सहकारी र सामुदायिक क्षेत्रबीचको समन्वय र सहकार्यलाई सुदृढ बनाइने बताए। अर्थमन्त्री पौडेलले राष्ट्रिय प्राथमिकताका उच्च प्रतिफल हासिल हुने आयोजनामा सार्वजनिक ऋणको उपयोग र दिगोपना सुनिश्चित गरिने जानकारी दिए। मुलुकको अर्थतन्त्रलाई गतिशील तुल्याउन कानुनी, संस्थागत र प्रक्रियागत सुधार गरिने, आर्थिक क्षेत्रका नियामकीय निकायको भूमिकालाई सुदृढ बनाइने र सन् २०३० सम्ममा दिगो विकास लक्ष्य हासिल गर्न आवश्यक तयारी गरिनेछ। उच्चस्तरीय आर्थिक सुधार सुझाव आयोगका सुझावहरू क्रमशः कार्यान्वयन गरिने उनले बताए। लगानीमैत्री व्यावसायिक वातावरण सिर्जना गर्न एकद्वार सेवा प्रणालीलाई प्रभावकारी बनाइनेछ, पौडेलले भने,जग्गाको हदबन्दी, वन क्षेत्रको प्रयोग, कर सहुलियत र नाफा फिर्ता प्रक्रियामा देखिएका कठिनाइ र बेमेलको निराकरण गरिनेछ। विनियोजन विधेयकका सिद्धान्त र प्राथमिकता (कर प्रस्ताव बाहेक) को छलफलका लागि वैशाख ३०, ३१ र जेठ १ र २ गते निर्धारण गरिएको सभामुख देवराज घिमिरेले जानकारी दिए।"
"पुटिनको प्रत्यक्ष वार्ता गर्ने प्रस्ताव जेलेन्स्कीद्वारा स्वीकार, भने : टर्कीमा प्रतिक्षा गर्नेछु","युक्रेनी राष्ट्रपति भ्लोदिमिर जेलेन्स्कीले रुसी राष्ट्रपति भ्लादिमिर पुटिनको प्रत्यक्ष वार्ता गर्ने प्रस्तावलाई स्वीकारेका छन्। युद्ध अन्त्य गर्ने विषयमा छलफल गर्न बिहीबार टर्कीको इस्तानबुलमा पुटिनसँग व्यक्तिगत वार्ता गर्न तयार रहेको बताएका छन्। अमेरिकी राष्ट्रपति डोनाल्ड ट्रम्पले टर्कीमा रुससँग प्रत्यक्ष वार्ताको प्रस्ताव स्वीकार गर्न युक्रेनलाई सुझाव दिएका थिए। त्यसलगत्तै जेलेन्स्कीले सामाजिक सञ्जाल एक्समा लेख्दै आफू वार्ताको लागि तयार रहेको बताएका हुन्। 'अब अरु ज्यान गुमाउनुको कुनै अर्थ छैन। म आफैं बिहीबार टर्कीमा पुटिनको प्रतीक्षा गर्नेछु,' जेलेन्स्कीले लेखेका छन्। जेलेन्स्कीले पहिले नै युक्रेन रुससँग वार्ता गर्न तयार रहेको तर वार्ताअघि युद्धविराम लागू हुनुपर्ने सर्त राखेका थिए। ट्रम्पले आइतबार सामाजिक सञ्जालमा शान्ति सम्झौताको सम्भावना छ कि छैन भन्ने कुरा स्पष्ट गर्न युक्रेनले यो प्रस्ताव तुरुन्तै स्वीकार गर्नुपर्ने जनाएका थिए। उनले लेखेका थिए, 'कम्तिमा सम्झौता हुन सक्छ कि सक्दैन भनेर थाहा हुनेछ। यदि भएन भने अमेरिका र युरोपेली देशहरूले अब के गर्नुपर्छ भनेर थाहा पाउनेछन्। अहिले नै वार्ता गर्नुहोस्।' शनिबार रूसी राष्ट्रपति पुटिनले युक्रेनलाई गम्भीर वार्ताको लागि आमन्त्रित गरेका थिए। सन् २०२२ बाट रुस र युक्रेनबीच युद्ध चलिरहेको छ।"
बुद्धजयन्तीको शुभकामना दिंदै प्रधानमन्त्रीले भने : बुद्धका मार्गदर्शनले हाम्रो विचार शुद्ध बनोस्,"काठमाडौं : प्रधानमन्त्री केपी शर्मा ओलीले बुद्धका मार्गदर्शनले विचार शुद्ध बनोस् भन्ने कामना गरेका छन्। पच्चीस सय ६९ औँ बुद्धजयन्तीको अवसरमा शुभकामना सन्देश जारी गर्दै प्रधानमन्त्रीले भने, 'बुद्धका मार्गदर्शनले हाम्रो दृष्टि सम्यक् बनोस्, विचार शुद्ध रहोस् र कर्म उज्यालो होस्।' साथै बुद्धजन्तीको अवसरमा उनले सबैको मनमा शान्ति, व्यवहारमा करुणा र जीवनमा उज्यालो छाओस् भन्ने शुभकामना व्यक्त गरेका छन्। शुभकामना सन्देशमा लेखेका छन्, 'अहिंसाको उज्यालो प्रकाश, मानवता र करुणाको अमूल्य उपहारयिनै हुन् गौतम बुद्ध। बुद्ध जयन्तीले हामीलाई उहाँको जन्म, बोध प्राप्ति र महापरिनिर्वाणको स्मरण गराउँछ ।'"
विश्व शान्ति फैलाउँदै लुम्बिनी,"लुम्बिनी : भारत र पाकिस्तानबीच गोलाबारुद्ध हानाहान भयो। तर, लुम्बिनीमा शान्तिका लागि सयौं दीप प्रज्वलन भए। बुद्धजयन्तीको पूर्वसन्ध्यामा नेपाल र भारतको बौद्ध सम्पदाको विषयमा गोष्ठी गरियो। भारतीय प्रतिनिधिहरू दीप प्रज्वलनमा सहभागी भए। लुम्बिनीमा हरेक पूर्णिमाका दिन शान्तिको कामना गर्दै हजारौं दीप प्रज्वलन गर्ने गरिन्छ। बुद्धजयन्तीको सन्दर्भमा चिनियाँ मन्दिर लुम्बिनीले बुद्धको बाल्यकालीन मूर्तिनजिकै हजारौं दीपहरू बालेर शान्तिको सन्देश फैलायो। दुई साताअघि मात्रै चिनियाँ संस्कृति प्रबर्धन सोसाइटीले पहिलो बुद्धिस्ट फेस्टिभलको आयोजना गयो। जसमा ४० देशका बौद्ध भिक्षु तथा अनुयायीहरूको सहभागिता रह्यो। थाइल्यान्डका थाइविहार र धम्मकाय संस्थाले लुम्बिनीमा ५ सय अल्पकालीन भिक्षुहरूको प्रवज्या सहितको बौद्ध त्रिपिटक उच्चारण कार्यक्रमको आयोजना गरे। अखिल नेपाल भिक्षु महासंघको समन्वयमा भएको कार्यक्रममा कैयौं देशका सयौं भिक्षु, भिक्षुणी र अनुयायीहरूको उपस्थिति रह्यो भने शान्तिको कामना गर्दै ८ हजार बढी दीप एकैपटक प्रज्वलन गरिए। पछिल्लो वर्षमा लुम्बिनीबाट शान्तिको सन्देश फैलाउने गतिविधिहरू बढ्दै गएका छन्। जसकारण लुम्बिनीमा बौद्ध अनुयायीहरूको उपस्थितिसमेत बाक्लिदै गएको लुम्बिनी विकास कोषको तथ्यांकले देखाउँछ। विकास कोषका सूचना अधिकृत राजन बस्नेतले बौद्ध सांस्कृतिक गतिविधिहरू हुँदा लुम्बिनीमा आउने पर्यटकको संख्या उच्च दरमा वृद्धि भएको छ। लुम्बिनीमा हुने अन्तर्राष्ट्रिय शैक्षिक सेमिनारहरूले पनि बौद्ध शिक्षाको प्रबद्र्धनमा महत्वपूर्ण योगदान गरेको अध्येताहरू बताउँछन्। लुम्बिनी बौद्ध विश्वविद्यालयका सहप्राध्यापक डा सागर न्यौपानेले प्राज्ञिक सेमिनारबाट बौद्ध शिक्षाको प्रबर्धनका साथै पर्यटन आवागमनमा पनि वृद्धि हुने बताए। लुम्बिनीमा आउने हरेक पर्यटकलाई शान्ति दूतका रूपमा पठाउनुपर्ने उनले बताए। प्राचीनकालदेखि नै शान्ति खोज्दै लुम्बिनी लुम्बिनी बुद्धको जन्मस्थल रहेको तथ्य पुष्टि भइसकेको छ। लुम्बिनीमा बुद्ध जन्मेको तथ्य राख्ने पहिलो तीर्थयात्री सम्राट अशोक थिए। गृहयुद्धबाट हजारौंको ज्यान लिएका अशोक शान्ति चाहन्थे। बुद्धको महापरिनिर्वाणपछि अशोक सम्राट पहिलो पटक बुद्धस्थलको भ्रमण गर्न आएका थिए। जसले बुद्ध जन्मेको तथ्य शिलास्तम्भमा लेखेर राखिदिए। उनी राज्यभिषेकको २०औं वार्षिकोत्सव पारेर लुम्बिनीमा आएका थिए। इसा पूर्व तेस्रो शताब्दीका सम्राट अशोक बुद्ध धर्मप्रति गहिरो श्रद्धा राख्ने महान् सम्राट थिए। उनी बुद्धको जीवनसँग सम्बन्धित स्थलहरूको खोजीमा निस्कँदा लुम्बिनी आइपुगे। त्यसबेला लुम्बिनी एक सानो, शान्त, हरियालीले ढाकिएको गाउँजस्तै थियो, लुम्बिनीग्राम भनेर चिनिने। अशोकले यहाँ आएपछि लुम्बिनीलाई महत्वपूर्ण तीर्थस्थलका रूपमा मान्यता दिए। उनले एक प्रसाद (अशोकस्तम्भ) निर्माण गराए र त्यसमा शिलालेख (ब्राह्मी लिपिमा) लेखाइदिए। शिलालेखअनुसार लुम्बिनी सिद्धार्थ गौतम बुद्धको जन्मस्थल हो भनेर प्रमाणित गरियो, गाउँमा कर तिर्ने व्यवस्था हटाइयो वा न्यून गरियो। जतिबेला अशोक लुम्बिनी आएका थिए। लुम्बिनी बगैंचाजस्तै हराभरा क्षेत्र थियो, खेतीपाती र साधारण गाउँले जीवनशैली थियो। सहर थिएन। देवानामपिय पियदसि लाजिय (राजा) स्वयं लुम्बिनीमा आए र यहाँ बुद्ध जन्मेको हुँदा उनले पूजा गरे। यस ठाउँको कर कम गरियो। यही पहिचानले लुम्बिनी विश्वभर फैलिइरहेको छ। अशोकलाई बौद्ध दर्शनलाई विश्वव्यापी फैलाउने पहिलो व्यक्तिका रूपमा इतिहासमा चर्चा गर्ने गरिएको छ। अशोकले राखेको स्तम्भ देख्ने तीर्थयात्री हुन्, फासियान। चिनियाँ यी भिक्षु ६२ वर्षको उमेरमा चीनको चांगबाट तीर्थयात्रा लागि निस्किए। इसाको चार सयतिर बौद्ध ग्रन्थको खोजीमा लुम्बिनीका लागि हिँडेका उनी ६ वर्षपछि कपिलवस्तुको तिलौराकोट हुँदै आइपुगे। बुद्धस्थल देखे। यहाँ (लुम्बिनी) बुद्ध जन्मेका थिए। जन्मस्थलमा एक ठूलो पत्थरको स्तम्भ छ, जसमा एक घोडाको मूर्ति बनेको थियो। वरिपरि शान्त छ। एउटा तलाउ पनि छ, जहाँ रानी मायादेवीले नुहाएकी थिइन्, फासियानले आफ्नो यात्रा वर्णनमा लेखेका छन्। फासियानको यात्रा वर्णन पक्कै पढेपछि लुम्बिनी घुम्न आएका अर्का चिनियाँ तीर्थयात्री हुन्, ह्वेनसाङ। सन् ६३० तिर आएका उनले आफ्नो यात्रा वर्णनमा लुम्बिनीको अवशेष र अशोकस्तम्भको वर्णन गरे। जतिबेला लुम्बिनी बुद्धको जन्मस्थलको रूपमा सम्मानित भइसकेको थियो तर त्यो समय विकसित सहर होइन, प्राकृतिक सौन्दर्य र साधारण गाउँ थियो। सातौं शताब्दीमा चिनियाँ अर्का तीर्थयात्री यी चिङ लुम्बिनी आएका थिए। उनले लुम्बिनीसहित अन्य स्थलहरूको पनि भ्रमण गरे। त्यस यताको लगभग १२ सय वर्ष लुम्बिनी गुमनामजस्तै भयो। संस्कृतिविद् प्राडा गितु गिरी भन्छन्, लुम्बिनी त्यस बीचमा कुन अवस्थामा थियो भन्ने स्पष्ट तथ्य भेटिदैन, जब अशोक स्तम्भ फेला पयो लुम्बिनी भेटियो, यसको अनुसन्धान र तीर्थ आउनेको संख्या बढ्दै गयो। धेरै शताब्दीअघि, जब बुद्धको शिक्षाले एसियाका दर्जनौं देशले उज्यालो पाएका थिए, लुम्बिनी भने बिस्तारै इतिहासको धुवाँभित्र हराउँदै थियो। फासियान र ह्वेनसाङ जस्ता यात्रुहरूले आफ्नो समयको लुम्बिनीको वर्णन गरेका थिए, तर समयसँगै युद्ध, प्राकृतिक प्रकोप र धार्मिक परिवर्तनले गर्दा यो पवित्र स्थल भुलियो। लुम्बिनी जंगल, बगर र विस्मृतिमा हराएको थियो। मान्छेहरूलाई थाहा थिएन बुद्धको जन्मभूमि वास्तवमा कहाँ थियो ? अनि आयो सन् १८९६। नेपालको तराईमा एक साँझ सूर्यास्तको सुनौलो घाम झर्दै गर्दा, काठ काट्नेहरूले अजंगरको ढुंगाको स्तम्भ देखे। पाल्पाका बडाहाकिम खड्गशमशेर राणाले खबर पाए। जतिबेला एक जना जर्मन पुरातत्वविद् डा अन्तोन फुहरर बुद्ध जन्मस्थलको खोजीमा हिँडिरहेका थिए। उनीहरू पुराना लिपिहरू, मूर्तिहरू र भग्नावशेषहरूको आधारमा बुद्धसँग सम्बन्धित स्थलहरू पहिचान गर्न चाहन्थे। अचानक भेटिएको एउटा पुरानो ढुंगाको स्तम्भ, जसको माथिल्लो भाग भाँचिएको थियो, तर बाक्लो घाँस र बुट्यान हटाउँदा स्तम्भमा केही लेखिएको देखियो पुरानो ब्राह्मी लिपिमा। त्यही लिपिभित्र थियो, अशोकले राखेको प्रमाण। बुद्ध जन्मस्थलको पहिचानको सनसनी खबर विश्वभर फैलियो। अन्वेषकहरू लुम्बिनी आएर उत्खनन गर्न थाले। जहाँ अशोककालिन इँटाले बनाएको प्राचीन मन्दिर भेटियो। बौद्ध ग्रन्थमा लेखिएको मायादेवीले नुहाएको पोखरी देखियो। सन् १८९६ को खोजपछि डब्लू सी पेप्पे सहितका केही ब्रिटिस पुरातत्वविद्हरूले लुम्बिनीको अध्ययन सुरु गरे। उनीहरू तीर्थयात्रासहित अध्ययनमा जुटे। सन् १९६० मा युनेस्कोको सहयोगमा लुम्बिनीको अन्वेषणले द्रुत गति लियो। सन् १९६७ मा संयुक्त राष्ट्रसंघका महासचिव उ थान्त लुम्बिनी भ्रमणमा आए। लुम्बिनी भ्रमण गर्नेमा आधुनिक कालका उनी सशक्त व्यक्ति हुन्। वरिष्ठ पुरातत्वविद् प्राध्यापक वसन्त बिडारी भन्छन्, उ थान्तको भ्रमणपछि नै लुम्बिनीले विकासको यात्रा तय गर्न सक्यो। उनकै कारण लुम्बिनी विश्वभर फैलियो। शान्तिको खोजीका लागि उ थान्तको लुम्बिनी भ्रमण रहेको भन्दै बिडारीले उ थान्तले विश्वभर शान्तिको सन्देश फैलाउनका लागि लुम्बिनीको विकासमा चासो दिएको बताए। उ थान्त आउँदा लुम्बिनी जीर्ण थियो। उनले लुम्बिनी विकासको अन्तर्राष्ट्रिय पहल थाले। सन् १९७१७८ मा जापानी आर्किटेक्ट केन्जो टांगेले लुम्बिनी गुरुयोजना तयार गरे। यसै योजनाअनुसार नै लुम्बिनीलाई एक अन्तर्राष्ट्रिय शान्ति सहर बनाउने लक्ष्य तय भयो। त्यही शान्ति सहर हेर्न नै झन्डै दुई करोड आन्तरिक तथा बाह्य पर्यटक लुम्बिनी आएका छन्। गुरुयोजनाको ८० प्रतिशतभन्दा बढी कार्य सकिएको छ। सरकारले लुम्बिनी विकासमा चासो दिए पनि तुलनात्मक रूपमा गुरुयोजनाको कार्य अघि बढ्न सकेको छैन। झन्डै २ करोड अनुयायी लुम्बिनीमा पछिल्लो १३ वर्षमा बुद्ध जन्मस्थल लुम्बिनीको १ करोड ६१ लाख पर्यटकले भ्रमण गरेको तथ्यांक छ। लुम्बिनी पहिचानको एक सय वर्षपछि सन् १९९७ मा विश्वसम्पदा सूचीमा समावेश भएपछि पर्यटनमा टेवा पुगेको पर्यटन व्यवसायीहरू बताउँछन्। लुम्बिनी विकास कोषले सन् १९९४ देखि तेस्रो मुलुकबाट आएर लुम्बिनी भ्रमण गर्नेको तथ्यांक राखेको छ। तथ्यांकअनुसार सन् १९९४ मा २० देशबाट २० हजार ९ सय ७२ जना तेस्रो मुलुकका पर्यटकले लुम्बिनी भ्रमण गरेका छन्। सन् २०२४ मा यो संख्या १ लाख ११ हजार ४ सय ३ पुगेको छ। तीन वर्षमा पर्यटक आवागमनको संख्या पाँच गुणाले वृद्धि भएको छ। यो संख्या कोरोना सुरु हुनुअघि सन् २०१९ मा झन्डै नौ गुणा बढी १ लाख ७४ हजार थियो। सन् २०२४ मा लुम्बिनी भ्रमण गर्ने सशक्त व्यक्तिमा संयुक्त राष्ट्रसंघका महासचिव एन्टेनियो गुटरेस र भारतका प्रधानमन्त्री नरेन्द्र मोदी हुन्। प्रभावशाली पर्यटकको लुम्बिनी भ्रमण हुँदा अन्य पर्यटकको संख्यामा वृद्धि हुने अनुभव लुम्बिनीका होटेल व्यवसायी पुरुषोत्तम अर्यालसँग छ। भारतका प्रधानमन्त्रीले लुम्बिनी भ्रमण गरेपछि भारतीय पर्यटक निकै बढेको देखिन्छ, उनले अनुभव सुनाए। पर्यटक आवागमनको तथ्यांक हेर्दा सन् २०२३ मा भारतीय पर्यटकको संख्या २ लाख ६६ हजार थियो भने अर्काे वर्ष ३ लाख १ हजार रहेको छ। आधुनिक लुम्बिनी सानो विश्वकै रूपमा विकास भएको छ। लुम्बिनीमा विभिन्न २७ देशका बौद्ध संस्कृति, कला झल्किने विहारहरू बनेका छन्। ती देशहरूबाट बौद्ध संस्कृति प्रदर्शनी हुने गरेको छ। जसले सिंगो विश्वको बौद्ध संस्कृतिलाई एकस्थानमा ल्याएको छ। बुद्ध जन्मस्थल लुम्बिनीमा पर्यटन विकासका लागि भैरहवामा गौतम बुद्ध अन्तर्राष्ट्रिय विमानस्थल बनेको छ। यहाँबाट विदेशी एयरलायन्सहरूले उडान भरिरहेका छन्। पछिल्लो समयमा बौद्ध मुलुकहरूबाट पर्यटकको आवागमन संख्यामा वृद्धि हुँदा पर्यटन व्यवसायमा लगानी उच्च दरमा बढेको छ। लुम्बिनीको पर्यटनलाई केन्द्रविन्दुमा राखेर झन्डै २ सय अर्ब लगानी निजी क्षेत्रबाट गरिएको छ। यो लगानीबाट लुम्बिनी, बुटवल, भैरहवा, कपिलवस्तु क्षेत्रमा स्तरीय तारे होटेलहरूको संख्यामा उच्च वृद्धि भएको छ। होटेल व्यवसायी सीपी श्रेष्ठका अनुसार होटेल व्यवसायको लगानी अभूतपूर्व भइरहेको छ। नेपालका ठूला लगानीकर्ताहरू लुम्बिनीतर्फ मोडिएका छन्। होटेलमा भएको लगानीमा १२ जिल्लाका ११ हजार व्यवसायीहरूको सहभागिता रहेको छ। जसबाट ६० हजारले प्रत्यक्ष रोजगारी प्राप्त गरेका छन्। लुम्बिनीको पर्यटनले कृषि उपजको खपतदेखि हस्तकला, मूर्तिकला व्यवसायलाई पनि उचाइमा पुयाएको व्यवसायीहरू बताउँछन्। नेपाल चेम्बर अफ कमर्सका लुम्बिनी प्रदेश अध्यक्ष टंक पोखरेल भन्छन् देश अद्भुत रूपमा विकास भइरहेको छ। पर्यटन क्षेत्रको लगानीले नै त्यसको उत्साह देखाउँदछ। लुम्बिनीमा २८ देशको संस्कृति लुम्बिनीमा बौद्ध अनुयायी रहेका २८ देशका बौद्ध संस्कृति अध्ययन गर्न सकिने लुम्बिनी विकास कोषका सूचना अधिकारी बस्नेत बताउँछन्। लुम्बिनी विकास कोषभित्र थेरवाद र महायान परम्पराका बौद्ध विहार तथा गुम्बाहरू रहेका छन्। ती गुम्बाहरूले हरेक दिन सांस्कृतिक क्रियाकलापहरू सञ्चालन गर्दै आएका छन्। लुम्बिनी बौद्ध विश्वविद्यालयका सहप्राध्यापक इन्द्र काफ्लेले लुम्बिनीले सम्पूर्ण विश्वलाई शान्तिको सन्देश प्रभाव गरिरहेको बताए। आध्यात्मिक एकता, बौद्ध सांस्कृति कूटनीति तथा प्राज्ञिक विकासमा लुम्बिनीले महत्वपूर्ण कार्य गरिरहेको उनको भनाइ छ। बुद्धजयन्तीलाई शान्तिको सन्देशलाई विश्वभर फैलाउने गरी मनाउन थालिएको विकास कोषले जनाएको छ। विकास कोषका उपाध्याक्ष ल्ह्यारक्याल लामाले बुद्धको जन्म, ज्ञान प्राप्तिको महत्वपूर्ण दिनका रूपमा बुद्धजयन्तीलाई उत्सवसहित मनाइने बताए। बुद्धजयन्तीको उत्सवमा सहभागिताका लागि प्रधानमन्त्री केपी शर्मा ओली आइतबार नै लुम्बिनी आएका छन्। सोमबार बौद्ध सांस्कृतिक क्रियाकलाप, शान्ति याली लगायतका कार्यक्रम आयोजना गरिएका छन्। बौद्ध ग्रन्थ सम्पदाको संरक्षण आवश्यक बौद्धका उपदेशले विश्वभर शान्तिको सन्देश प्रभाह गरिहरको भन्दै बौद्ध सम्पदाहरूको संरक्षणमा विशेष ध्यान दिनुपर्ने विज्ञहरू बताउँछन्। भारतीय बौद्ध संस्कृतिका विद्वान् प्राडा रमेश चन्द्र गौर बौद्ध दर्शनका ग्रन्थहरूको संरक्षणमा विशेष चासो दिनुपर्ने बताउँछन्। नेपाल र भारतमा रहेका संग्राहलयमा बौद्ध ग्रन्थदेखि पुरातात्विक वस्तुहरू रहेकाले त्यसको अन्तर्राष्ट्रिय रूपमा सूचीकृत गरी संरक्षण गर्नुपर्ने उनको भनाइ छ। त्रिपिटक, जातक, महायाना सूत्रहरू नेपाल र भारतका गुम्बा तथा विहारमा रहेकाले यस्ता दस्तावेजहरूलाई सूचीकरण गरी दीर्घकालीन संरक्षणको योजना आवश्यक रहेको गौरले बताए। पुरातत्वविद् प्राध्यापक बिडारी पनि बौद्ध ग्रन्थ र पुरातात्विक संरचनाको विकासमा दीर्घकालिन योजना बनाउन आवश्यक रहेको बताउँछन्। लुम्बिनी त्यस्तो गाउँ हो, जनु इसापूर्वको तेस्रो शताब्दीदेखि अहिलेसम्म नाम परिवर्तन भएको छैन, बिडारी भन्छन्, लुम्बिनी आफैमा निकै महत्वपूर्ण ऐतिहासिक तथा पुरातात्विक क्षेत्र हो। लुम्बिनीले बुद्धका शिक्षाका प्रबर्द्धनमा महत्वपूर्ण भूमिका खेलिरहेको अध्येताहरू बताउँछन्। उथान्तको भ्रमणपछि लुम्बिनीले विकासको मौका पाएको अध्येताहरूको भनाइ छ। उनले १५ देशको प्रतिनिधित्वमा लुम्बिनी विकासका लागि अन्तर्राष्ट्रिय समिति बनाएका थिए। जसमा पाकिस्तान, अफगानिस्तानजस्ता मुस्लिम मुलुकहरू पनि सहभागी रहेका थिए। त्यसयताका वर्षहरूमा राजा महेन्द्रदेखि हालसम्मको राजनीतिक नेतृत्वले लुम्बिनी भ्रमण गरी विकासमा चासो दिएका छन्।"
बुद्धको जन्मभूमि नेपाल हुनु गौरवको विषय हो : राष्ट्रपति,"काठमाडौं : राष्ट्रपति रामचन्द्र पौडेलले शान्तिका प्रतीकका रूपमा सम्मान गरिने महामानव गौतमबुद्धको जन्मभूमि नेपाल हुनु हामी सबै नेपालीहरूका लागि गौरवको विषय भएको बताएका छन् बुद्धजयन्तीका अवसरमा शुभकामना सन्देश जारी गर्दै उनले सो कुरा बताउनुभएका हुन् । सन्देशमा भनिएको छ, 'बौद्ध दर्शनका प्रवर्तक, राष्ट्रका गौरव, एसियाका तारा एवं विश्व शान्तिका अग्रदूत गौतम बुद्धको पच्चीस सय ६९ औँ बुद्धजयन्तीको पावन अवसरमा स्वदेश तथा विदेशमा रहनुभएका बौद्ध धर्मावलम्बी एवं सम्पूर्ण नेपाली दिदीबहिनी तथा दाजुभाइहरूमा सुख, शान्ति र समृद्धिका लागि हार्दिक मङ्गलमय शुभकामना व्यक्त गर्दछु ।' शान्तिका दूत बुद्धका प्रेरणादायी उपदेश र मार्गदर्शनको परिपालन गर्न सकेमा धार्मिक, सामाजिक तथा सांस्कृतिक विविधताबीच सहिष्णुता र आपसी सद्भाव कायम गर्दै राष्ट्रिय एकतालाई थप सुदृढ एवं सबल बनाउन सकिने विश्वास राष्ट्रपतिले व्यक्त गरेका छन्। गौतमबुद्धका कालजयी उपदेश र मार्गदर्शनलाई आत्मसात् गर्दै हरेक व्यक्ति, समाज र विश्व समुदायबीच शान्ति, सहअस्तित्व, सहिष्णुता र पारस्परिक सम्मान थप सुदृढ गर्दै लैजाने अभियानमा लाग्न विश्वका सम्पूर्ण मानवलाई प्रेरणा मिलोस् भनी राष्ट्रपतिले कामना गरेका छन्।"
"३२६ प्रतिशत दलित अझै निरक्षर, पहाडभन्दा तराईमा निरक्षर दर उच्च","काठमाडौं : सरकारकै एक प्रतिवेदनअनुसार मधेसका एकतिहाइ दलित महिलाले विद्यालयमा पाइलो पनि टेकेका छैनन्। राष्ट्रिय जनगणना २०७८ को दलितसम्बन्धी तथ्यांकीय प्रतिवेदनअनुसार असमानता र भेदभावले थिचिएको दलित वर्गमा शिक्षाको अवस्था निकै नाजुक देखिएको छ। पहाडमा भन्दा तराईमा दलितको शैक्षिक र सामाजिक अवस्था निकै कमजोर छ। आइतबार सार्वजनिक प्रतिवेदनअनुसार तराईका ३१६ प्रतिशत मधेसी दलित महिला कहिल्यै पनि विद्यालय नगएको पाइएको छ। ५५९ प्रतिशत तराईका दलित महिला निरक्षर छन्। तराईमा विद्यालय नजाने दलितको संख्या उल्लेख्य छ। २३४ प्रतिशत तराईका दलित पुरुष पनि विद्यालय बाहिर छन्। यसलाई दलित र गैरदलित समूहमा तुलना गर्दा झनै सोचनीय असमानता रहेको छ। तराईमा गैरदलित जातजातिको ५ देखि २५ वर्षको कुल जनसंख्यामध्ये ७१ प्रतिशत कहिल्यै विद्यालय नगएको प्रतिवेदनमा छ। जब कि दलिततर्फ कहिल्यै विद्यालय नजानेको संख्या १३१ प्रतिशत छ। मुलुकमा ५ देखि २५ वर्षसम्मको कुल जनसंख्याको ८१ प्रतिशत कहिल्यै पनि विद्यालय नगएको देखिएको छ। यस्तो जनसंख्याको अनुपात पुरुषतर्फ ६७ प्रतिशत र महिलातर्फ ९४ प्रतिशत छ। यसले छोरीहरू अझै पनि विद्यालय शिक्षाबाट सार्थक रूपले बाहिर रहेको देखिन्छ। मुलुकको कुल जनसंख्या २ करोड ९१ लाख ६४ हजार ५७८ छ। जसमा दलितको जनसंख्या ३८ लाख ९८ हजार ९९० छ। जुन कुल जनसंख्याको १३४ प्रतिशत हो। पहाडी दलित ८६ प्रतिशत र तराईमा दलित ४८ प्रतिशत रहेका छन। कुल गैरदलित जातजातिको हिस्सा ८६२ प्रतिशत छ। तथ्यांकीय प्रतिवेदनमा दलितका २२ जातजाति सूचीकृत भएका छन्। पहाडी दलिततर्फ विश्वकर्माकामी, परियारदमाई, मिजारसार्की, बादी र गाइनेसहित पाँचवटा जाति छन्। विद्यालय नगएकामा पहाडी दलित महिलाभन्दा गैरदलित बढी पहाडी दलिततर्फका ५ देखि २५ वर्षसम्मका कुल महिलामध्ये केवल ४५ प्रतिशत मात्र कहिल्यै पनि विद्यालय नगएको देखिन्छ तर गैरदलित जातजातितर्फ पहाडी दलितको भन्दा ३८ प्रतिशत विन्दुले बढी अर्थात् ८३ प्रतिशत रहेको छ। ५६ प्रतिशत तराईका दलित महिला निरक्षर तराईका दलितको शैक्षिक स्थिति दयनीय देखिएको छ। अझै पनि ५५९ प्रतिशत तराईका दलित महिला निरक्षर छन्। २९९ प्रतिशत पहाडी दलित महिला निरक्षर पाइएका छन्। समग्रमा ३९ प्रतिशत दलित महिला निरक्षर छन्। समग्र दलिततर्फ निरक्षरतादर ३२६ प्रतिशत छ। जसमा पुरुषको २५८ र महिलाको ३८७ प्रतिशत रहेको छ। तराईका दलित (महिलापुरुष गरी) ४८१ प्रतिशत निरक्षर छन् भने पहाडी दलित २४२ प्रतिशित निरक्षर छन्। मुलुकमा पाँच वर्ष र सोभन्दा माथिको उमेर समूहमा कुल निरक्षर जनसंख्या करिब २४ प्रतिशत रहेको छ। २०७८ को जनगणनाअनुसार नेपालमा करिब ७६ प्रतिशत जनसंख्या साक्षर रहेको छ। सोही उमेर समूहका पुरुष जनसंख्यामध्ये १६४ प्रतिशत निरक्षर छन् भने महिलातर्फ यो मान पुरुषको भन्दा १४२ प्रतिशत उच्च रही ३०६ प्रतिशत रहेको छ। साक्षरतामा पुरुष र महिलामा उल्लेख्य असमानता रहेकै कारणले निरक्षरतामा पनि त्यो विषमता जोडिएर आएको छ। अर्ध सहरी क्षेत्रमा धेरै दलित पछिल्लो तथ्यांकअनुसार अर्ध सहरी क्षेत्रमा धेरै दलितको बसोबास रहेको देखिएको छ। ४४३ प्रतिशत दलित अर्धसहरी क्षेत्रमा बसोबास गर्छन्। ग्रामीण क्षेत्रमा ३८५ प्रतिशत दलितको बसोबास छ। त्यस्तै सहरी क्षेत्रमा १७२ प्रतिशत दलित बस्छन्। तर, पनि पहाडी दलितको बसोबास भने ग्रामीण क्षेत्रमा नै बढी छ। ५८२ प्रतिशत पहाडी दलित ग्रामीण क्षेत्रमा बसोबास गर्छन्। जबकी २३ प्रतिशत अर्धसहरी क्षेत्रमा बसोबास गर्छन् भने १८९ प्रतिशत सहरी क्षेत्रमा छन्। तराईका दलित भने अर्ध सहरी क्षेत्रमा नै बस्छन्। ८२६ प्रतिशत तराईका दलित अर्धसहरी क्षेत्रमा बसोबास गर्छन। ग्रामिण क्षेत्रमा १४१ प्रतिशत र सहरी क्षेत्रमा ३३ प्रतिशत बसोबास गर्छन्। गैरदलित जातजाति २८६ प्रतिशत सहरी क्षेत्रमा, ३९ प्रतिशत अर्धसहरी क्षेत्रमा र ३२४ प्रतिशत ग्रामीण क्षेत्रमा बसोबास गर्छन्। दलितमा छिटो विवाह मुलुकमा पुरुष तथा महिलाको विवाहको समग्र औसत उमेर १९९ वर्ष रहेको छ। पुरुषहरूले पहिलो विवाह गर्दाको औसत उमेर महिलाको भन्दा ३१ वर्षले बढी अर्थात् २१६ वर्ष रहेको छ। पहिलो विवाह गर्दा महिलाहरूको औसत उमेर १८५ वर्ष रहेको देखिएको छ। तर, समग्र दलित (पुरुष तथा महिला) मध्ये पहिलो विवाह गर्दाको औसत उमेर १८७ वर्ष रहेको छ। जुन पुरुषका हकमा २०२ वर्ष र महिलाका हकमा १७५ वर्ष रहेको छ। यसले दलित जातजातिको विवाहको औसत उमेर राष्ट्रिय मानभन्दा न्यून देखाएको छ। गैरदलित जातजातितर्फ पहिलो विवाह गर्दाको समग्र औसत दलित जातजातिको भन्दा १४ वर्ष बढी अर्थात् २०१ वर्ष रहेको छ। गैरदलित जातजातिका पुरुषतर्फ पहिलोपटक विवाह हुँदाको औसत उमेर २१८ वर्ष र महिलातर्फ १८७ वर्ष रहेको छ जुन राष्ट्रिय मानभन्दा निश्चित अंकले उच्च रहेको छ। जनगणनाअनुसार समग्रमा ८० प्रतिशत एकल महिला छन्। गैरदलित जातजातितर्फ एकल महिलाको अंश १० वर्ष र सोभन्दा माथिको जनसंख्यामा ८१ प्रतिशत रहेको छ। पहाडी दलित महिलाभित्र एकल महिलाको हिस्सा ८६ प्रतिशत छ भने तराई दलित महिलाभित्र केवल ६१ प्रतिशत मात्र एकल महिला रहेका छन्। समग्र दलिततर्फ १० वर्ष र सोभन्दा माथिको जनसंख्यामा ७८ प्रतिशत एकल महिला रहेको देखिन्छ । एकल महिलाभित्र समावेश हुने चार प्रकारका महिलाहरूमा कुन उपवर्ग (विधवा, पारपाचुके, छुट्टिएको र ३५ वर्षभन्दा माथिको उमेरमा अविवाहित नै बसेको) को कति योगदान रहेको छ भन्ने सवालले निर्णायक भूमिका खेलेको हुन्छ। दलितको साक्षरता दर झन्डै ९ प्रतिशत कम मुलुकमा ५ वर्ष र सोभन्दा माथिको साक्षरतादर ७६२ रहेको छ। गैरदलित जातजातिको समग्र साक्षरतादर ७७६ प्रतिशत रहेको छ। दलित जातजातिको कुल साक्षरतादर औसत साक्षरतादर भन्दा ८८ प्रतिशत विन्दुले न्यून अर्थात् ६७४ प्रतिशत मात्र रहेको छ। यसलाई पनि पहाडी र तराई दलितमा खण्डीकरण गरेर हेर्दा थप असमानता देख्न सकिन्छ। तराई दलितको साक्षरतादर ५१९ प्रतिशत छ भने पहाडी दलितको हकमा यो मान राष्ट्रिय औसतको नजिक ७५७ प्रतिशत रहेको छ। दलितमा बालविवाह उच्च नेपालमा २० देखि २४ वर्षसम्मका पुरुषले १८ वर्ष नपुग्दै विवाह गरेको संख्याका आधारमा हेर्दा पुरुषतर्फको बालविवाह ५ प्रतिशत मात्र छ। जब कि महिलातर्फ यो मान करिब २२ प्रतिशत रहेको छ। समग्र बालविवाह विद्यमानतादर १४१ प्रतिशत रहेको छ भने समग्र दलित जातजातितर्फ बालविवाह करिब २३ प्रतिशत र गैरदलिततर्फ यो मान करिब १३ प्रतिशत मात्र छ। यसले समग्रतामा बालविवाह दलित जातजातिभित्र सार्थक अंकले उच्च रहेको देखाएको छ। दलित वा गैदलित दुवै जातजातिमा बालविवाह विद्यमानतादर पुरुषको तुलनामा महिलातर्फ उच्च रहेको छ। मुलुकमा ८ प्रतिशत दलित पुरुष बालविवाह भएको समूहमा पर्छन् भने ३४ प्रतिशत विवाहित महिला बालविवाह भएकोमा पर्दछन्। गैरदलित जातजातितर्फ बालविवाहमा पर्ने पुरुष ४४ प्रतिशत मात्र छन् भने महिला करिब २० प्रतिशत रहेका छन्। प्रदेशहरू बिचमा तुलना गर्दा बालविवाहको सबैभन्दा उच्च (२०१प्रतिशत) विद्यमानतादर कर्णालीमा र सबैभन्दा न्यून (८४प्रतिशत) बागमतीमा रहेको छ। सबैभन्दा धेरै विश्वकर्मा दलिततर्फ कुल जनसंख्यामा सबैभन्दा धेरै १४ लाख ७० हजार १० (५ प्रतिशत) हिस्सा विश्वकर्माको रहेको छ। दोस्रोमा परियारदमाई ५ लाख ५६ हजार ९३२ (१९ प्रतिशत) र तेस्रोमा मिजारसार्की ४ लाख ५२ हजार २२९ ( १६ प्रतिशत) छन्। पहाडी दलितका बाँकी दुई जातिमध्ये बादीको संख्या ११ हजार ४७० रहेको छ भने गाइनेको संख्या ६,९७१ रहेको छ। तराईका दलितका १७ जात तराई दलित जातजाति समूहभित्र विभिन्न १७ वटा जातिहरू समावेश गरिएका छन्। जसमा शीर्ष सात स्थानमा रहेको जातिहरू क्रमशः चमारहरिजनराम ३ लाख ९३ हजार २५५ अर्थात् १४ प्रतिशत छन्। मुसहर २ लाख ६४ हजार ९७४ अर्थात शून्य दशमलव ९ प्रतिशत, दुसाधपासवानपासी २ लाख ५० हजार ९७७ अर्थात शून्य दशमलव ९ प्रतिशत छन्। यस्तै, तत्मातत्वा को जनसंख्या १ लाख २६ हजार १८ छ। जुन, शून्य दशमलव ४ प्रतिशत हो। यस्तै, खत्वेको जनसंख्या १ लाख २४ हजार ६२ छ। जुन, शून्य दशमलव ४ प्रतिशत हो। यस्तै, धोबी १ लाख १ हजार ८९ अर्थात शून्य दशमलव ४ प्रतिशत, बाँतरसरदार ६१ हजार ६८७ अर्थात् शून्य दशमलव २ प्रतिशत रहेका छन्। त्यस्तै, कोरी २० हजार ६७० (शून्य दशमलव शून्य सात प्रतिशत), डोम १९ हजार ९०१ (शून्य दशमलव शून्य ७ प्रतिशत), खटिक ९ हजार १५२ (शून्य दशमलव शून्य तीन प्रतिशत), सरवरिया ५ हजार ७९३ (शून्य दशमलव शून्य दुई प्रतिशत), धन्कारधरिकार ४ हजार ९० (शून्य दशमलव शून्य एक प्रतिशत), हलखोर २ हजार ९२९ (शून्य दशमलव शून्य एक प्रतिशत), नटुवा २ हजार ८९६ (शून्य दशमलव शून्य एक प्रतिशत), ढाँडी २ हजार ३३९ (शून्य दशमलव शून्य एक प्रतिशत), चिडिमार १ हजार ६१५ (शून्य दशमलव शून्य एक प्रतिशत) छन्। तराईका दलितमध्ये सबैभन्दा न्यून जनसंख्या कलार जातिको रहेको छ, जुन ९३१ मात्र रहेको छ। २० वर्षको अन्तरालमा दलितको जनसंख्या बढ्दै दुई दशकको अन्तरालमा दलितको जनसंख्या बढदै गएको देखिएको छ। ०५८ को जनगणनामा पूर्ण गणना भएका २ करोड २७ लाख ३६ हजार ९३४ जना व्यक्तिहरूमध्ये ११० प्रतिशत दलित जनसंख्या थियो। त्यस समयमा कुल जनसंख्यामध्ये पहाडी दलितको हिस्सा ७१ प्रतिशत र तराई दलितको हिस्सा ३९ प्रतिशत रहेको थियो। त्यसको १० वर्षपछि अर्थात् ०६८ को जनगणनामा मुलुकको कुल जनसंख्या २ करोड ६४ लाख ९४ हजार ५०४ थियो। जसमा दलितको हिस्सा १२५ प्रतिशत रहेको छ । जसमा पहाडी दलित ८१ प्रतिशत र तराई दलित ४४ प्रतिशत रहेको थियो। पछिल्लो जनगणना ०७८ मा पनि पहाडी गैरदलितको अनुपात घटेको (५८१ प्रतिशत बाट ५६१ प्रतिशत) नै देखिएको छ। तर, कुल संख्या भने करिब एक लाखले बढेको छ। २०६८ बाट २०७८ को अवधिमा दलितको कुल जनसांख्यिक अनुपात, पहाडी दलितको अनुपात र तराई दलितको अनुपात निश्चित प्रतिशत विन्दुले बढेको देखिएको छ। खासगरी कुल दलितको अनुपात करिब १ प्रतिशत विन्दुले बढेको देखिएको राष्ट्रिय तथ्यांक कार्यालयका उपप्रमुख तथ्यांक अधिकारी एवं प्रवक्ता ढुण्डीराज लामिछानेले जानकारी दिए। दलितमा वृद्ध कति ? पहाडी दलितको कुल जनसंख्या २५ लाख ६ हजार ६१२ छ। जसमा ८६ प्रतिशत वृद्ध उमेरका व्यक्ति छन्। तराईका दलितको कुल जनसंख्या १३ लाख ९२ हजार ३७८ छ। जसमा ७७ प्रतिशत जनसंख्या ६० वर्ष र सोभन्दा माथिका रहेका छन्। दलितको तुलनामा गैरदलित जातजातितर्फ वृद्ध उमेरका व्यक्तिको संख्या र अनुपात उच्च रहेको देखिएको छ। वृद्ध उमेरका व्यक्तिको संख्याले जातजाति विशेषको औसत आयुलाई पनि प्रभावित गर्दछ। वृद्ध उमेरका व्यक्तिको अनुपात बढी हुनु भनेको औसत आयु उच्चतम मानतर्फ प्रवृत्त हुनु भएको राष्ट्रिय तथ्यांक कार्यालय (जनसंख्या शाखा)का निर्देशक राजन सिलवालले जानकारी दिए। उनका अनुसार तराई दलितको तुलनामा पहाडी दलिततर्फ वृद्ध उमेरका व्यक्तिको अनुपात करिब १ प्रतिशत बिन्दुले उच्च रहेको छ। दलितमा २४ प्रतिशत अपांगता समग्र दलित जनसंख्या अर्थात् ३८,९८,९९० मध्ये २४ प्रतिशत अपांगता रहेको पाइएको छ। पहाडी र तराई दलितमा खण्डीकृत गरेर हेर्दा फरक तस्बिर देखिने राष्ट्रिय तथ्यांक कार्यालय (जनसंख्या शाखा)का निर्देशक विनोदशरण आचार्यले जानकारी दिए। तराईका दलितको कुल जनसंख्या १३,९२,३७८ मध्ये १६ प्रतिशत जनसंख्यामा कुनै न कुनै प्रकारको अपांगता रहेको छ जुन राष्ट्रिय एवं गैरदलित जातजातिको औसतभन्दा ०६ प्रतिशत विन्दुले कम रहेको देखिन्छ। पहाडी दलित जनसंख्या २५,०६,६१२ रहेकोमा तीमध्ये २९ प्रतिशत जनसंख्यामा अपांगता रहेको देखिन्छ जुन राष्ट्रिय औसतभन्दा ०७ प्रतिशत विन्दुले उच्च हो। गैरदलितभन्दा दलितको जन्मदर्ता बढी जनगणना २०७८ ले मुलुकका ७४ प्रतिशत पाँच वर्षसम्मका बालबालिकाको जन्मदर्ता भएको देखाएको छ। करिब एकचौथाइ अर्थात् २६ प्रतिशतले त्यो अधिकारको उपयोग गर्न नसकेको देखिएको छ। जन्मदर्ताको सवालमा गैरदलित जातजातिभन्दा दलित जातजाति अगाडि रहेको देखिएको छ। समग्र दलिततर्फ पाँच वर्षभन्दा मुनिका ७८१ प्रतिशत बालबालिकाको जन्मदर्ता भएको देखिएको छ भने गैरदलित जातजातितर्फ यो मान ७३२ प्रतिशत मात्र रहेको छ। यो निकै ठूलो अन्तर हो । पहाडी र तराई दलितबिच तुलना गर्दा तराई दलित (७३९ प्रतिशत) भन्दा पहाडी दलित (८०९ प्रतिशत) बालबालिकाको जन्मदर्ताको स्थिति ७० प्रतिशत विन्दुले उच्च रहेको छ। प्रजनन दरमा पनि तराई दलितको उच्च छ। तराई दलितको प्रजनन दर ३३ छ भने भने पहाडि दलितको १९४ छ। १५७ प्रतिशत दलित महिलाको नाममा घरजग्गाको स्वामित्व पछिल्लो तथ्यांकअनुसार १५७ प्रतिशत दलित महिलाको नाममा घरजग्गाको स्वामित्व छ। यता २५१ प्रतिशत गैरदलित महिलाको नाममा घरजग्गाको स्वामित्व छ। तराईमा १७८ प्रतिशत, पहाडमा १४२ प्रतिशत र हिमालमा ७६ प्रतिशतमा दलित महिलाको नाममा जग्गाको स्वामित्व छ। महिला परिवारमूली मुलुकमा ६६,६६,९३७ परिवारमध्ये ३१५ प्रतिशत परिवारमा महिला परिवारमुखी छन्। पहाडी दलितको कुल ५,९२,४८७ परिवारमध्ये ४२६ प्रतिशत परिवारमा महिलाले परिवारमुलीको जिम्मेवारी वहन गरेको पाइएको छ। यो मान राष्ट्रिय औसतभन्दा १११ प्रतिशत विन्दुले उच्च रहेको छ। महिला परिवारमुलीको अनुपात सबैभन्दा न्यून (३०८०) तराई दलित जातजातिमा रहेको छ जुन समग्र दलितको भन्दा १३२ प्रतिशतले र राष्ट्रिय अनुपातभन्दा ८२ प्रतिशतले न्यून रहेको छ। गैरदलित जातजातिको कुल परिवारमध्ये ३०८ प्रतिशत परिवारमा महिला परिवारमुली रहेका छन् जुन राष्ट्रिय औसतभन्दा ०७ प्रतिशत विन्दुले न्यून देखिएको छ। पहाडी दलित परिवारमा महिला परिवारमुखी ४० प्रतिशतभन्दा बढी हुनुको कारण पुनः अध्ययनको विषय हुन सक्ने उपप्रमुख तथ्यांक अधिकारी ढुण्डीराज लामिछने बताउँछन्। उनका अनुसार यसमा सशक्तीकरणको सवाल मात्र नभएर परिवारका पुरुष सदस्य रोजगारी, व्यवसाय, अध्ययन वा अन्य कुनै कारणले परिवारमा अनुपस्थित (स्वदेश वा विदेश) रहेको हुनसक्छ। बसाइँसराइमा दलित बसाइँसराइ गर्नेमा पहाडी दलितको संख्या बढी देखिएको छ। २९६ प्रतिशत पहाडी दलितले बसाइँसराइ गरेका छन्। जबकी २१४ प्रतिशत मात्रै मधेसी दलितको बसाइँसराइ छ। जुन मुलुकको कुल बसाइँसराइको ३२ प्रतिशत हो। जसमा गैरदलितको बसाइँसराइ ३२९ प्रतिशत छ। बसाइँ सर्नका मुख्य कारणमा विवाह, आश्रित, कामरोजगारी तथा अध्ययन तालिम हुन्। ४९४ प्रतिशत दलितको विवाहको कारणले बसाइँसराइ भएको छ। १७२ प्रतिशत आश्रित, ११५ प्रतिशत कामरोजगारी तथा ४२ प्रतिशत अध्ययनतालिमका लागि बसाइँसराइ गरेको देखिन्छ। तराईका दलितको त ८२९ प्रतिशत विवाहकै कारण बसाइँसराइ भएको छ।"
"आज दुई हजार ५६९औँ बुद्धजयन्ती, देशभर मनाइँदै","काठमाडौं : आज दुई हजार ५६९औँ बुद्धजयन्ती देशभर विभिन्न कार्यक्रम गरी मनाइँदै छ। बुद्ध जन्मस्थल लुम्बिनीसँगै देशभरका बौद्ध स्तूपा, विहार र गुम्बामा पूजाआजासहित विविध कार्यक्रम गरी बुद्धजयन्ती मनाइँदै छ । विश्वसम्पदा सूचीमा सूचीकृत स्वयम्भूनाथ क्षेत्रमा आज बिहानैदेखि बौद्धमार्गी तथा सर्वसाधारणको घुइँचो लागेको छ । बुद्धजयन्तीका अवसरमा आज स्वयम्भू महाचैत्यस्थित बुद्ध मन्दिरमा विशेष पूजाअर्चना हुनेछ । स्वयम्भू क्षेत्रमा आज नेपाल सरकारका उच्च ओहोदाका विशिष्ट व्यक्ति, बौर्ध धर्मगुरु, भीक्षु, कूटनीतिक नियोगका प्रमुख तथा पदाधिकारी, विभिन्न देशबाट आएका विशिष्ट पाहुनालगायतले पूजाअर्चना गर्ने कार्यक्रम छ । स्वयम्भूनाथ परिसरभित्रै रहेको आनन्दकुटी विहारमा बुद्धको अस्तुधातु पूजाआजा र दर्शनका लागि राखिएको छ । बुद्धको अस्तुधातु बुद्धजयन्तीका दिन मात्रै सर्वसाधारणको दर्शनका लागि राखिँदै आइएको छ । त्यस्तै आज लुम्बिनीलगायत देशभरका बौद्ध धर्मस्थलमा विभिन्न कार्यक्रम गरिएको छ।"
"सकियो चीन र अमेरिकाबीचको व्यापार युद्ध, जेनेभामा सम्झौता","स्विट्जरल्याण्डको जेनेभामा अमेरिका र चीनबीच व्यापार सम्झौता भएको छ। जेनेभामा दुई दिनको वार्तापछि दुई देशबीच सम्झौता भएको हो। अमेरिका र चीनबीच केहीसमयदेखि व्यापार युद्ध चलिरहेको थियो। यो सम्झौतालाई दुबै देशको लागि ठूलो जित मानिएको छ। ह्वाइट हाउसले मे ११ मा एक विज्ञप्ति निकालेर चीनसँग व्यापार सम्झौता भएको घोषणा गरेको हो। यद्यपि ह्वाइट हाउसले यसको विवरण भने दिएको छैन। चिनियाँ उपप्रधानमन्त्री हे लाइफेङले सोमबार जेनेभामा संयुक्त वक्तव्य जारी गरिने बताए। यसैबीच चिनियाँ उपवाणिज्यमन्त्री ली चेङगाङले यो विश्वका लागि खुसीको खबर हुने बताएका छन्। अमेरिकी अधिकारीहरूले यसलाई व्यापार घाटा कम गर्ने सम्झौताको रूपमा वर्णन गरे भने चिनियाँ अधिकारीहरूले दुई पक्षबीच महत्त्वपूर्ण सहमति भएको र नयाँ आर्थिक वार्ता सुरु गर्न सहमत भएको बताए। गत महिना ट्रम्पले चिनियाँ सामानमा १४५ कर लगाएको थिए। त्यसको बदलामा चीनले पनि अमेरिकी सामानमा १२५ सम्मको कर लगाएको थियो। जसका कारण विश्वका दुई ठूला अर्थतन्त्रहरू बीचको वार्षिक ६०० अर्ब डलरको व्यापार लगभग बन्द भएको थियो। चीनसँगको मतभेद त्यति ठूलो थिएन जति उसले सोचेको थियो : अमेरिका 'दुई पक्षहरू धेरै छिटो सम्झौतामा पुग्न सक्षम हुनुले के देखाउँछ भने मतभेदहरू पहिले सोचेजस्तो ठूलो थिएनन्,' अमेरिकी व्यापार प्रतिनिधि जेमिसन ग्रीरले पत्रकारलाई भने। अमेरिका र चीन दुवैले १४५ अमेरिकी कर र १२५ चिनियाँ कर घटाउने बारेमा कुनै सम्झौता भए नभएको भने उल्लेख गरेनन्। एक हप्ता अघि ट्रम्पले चीनमाथि लगाइएको कर घटाउन सक्ने संकेत गरेका थिए। उनले हालको भन्सार दर धेरै भएर विश्वका दुई ठूला अर्थतन्त्रहरूले एकअर्कासँग व्यापार गर्न बन्द गरेका स्वीकारेका थिए। ट्रम्पले एनबीसीको एक कार्यक्रममा आफूले जुनसुकै बेला चीनमाथिको कर घटाउन सक्ने बताएका थिए। ट्रम्पले चीनको अर्थतन्त्र अहिले समस्यामा रहेको पनि बताएका थिए। त्यहाँको कारखाना सञ्चालन २०२३ पछि सबैभन्दा खराब अवस्थामा आएको र निर्यात अर्डरमा पनि उल्लेखनीय गिरावट आएको उनले जनाएका थिए। ट्रम्पको पुन: निर्वाचित भएपछि चीनसँग पहिलो भेटवार्ता अमेरिकी राष्ट्रपति डोनाल्ड ट्रम्पले पदभार ग्रहण गरेपछि यो बैठक वरिष्ठ अमेरिकी र चिनियाँ आर्थिक अधिकारीहरू बीचको पहिलो प्रत्यक्ष वार्ता थियो। ट्रम्पले पदभार ग्रहण गर्ने बित्तिकै उनले विश्वभर कर युद्ध सुरु गरे। उनले संयुक्त राज्य अमेरिकामा फेन्टानिल संकटलाई राष्ट्रिय आपतकाल घोषणा गरे र फेब्रुअरीमा चिनियाँ सामानहरूमा २० कर लगाए। त्यसपछि अप्रिलमा ट्रम्पले चिनियाँ आयातमा ३४ पारस्परिक भन्सार कर लगाए। त्यसपछि लगाइएका भन्सार शुल्कका कारण भन्सार दरहरू तीन अंकमा धकेलिए जसले गर्दा लगभग ६०० अर्ब डलरको द्विपक्षीय व्यापार भर्चुअल रूपमा ठप्प भयो।"
रेमिट्यान्सबाट भित्रिनेभन्दा आयातमा बढी खर्च,"काठमाडौं : मुलुकमा भित्रिने रेमिट्यान्स (विप्रेषण)को तुलनामा आयात र वैदेशिक अध्ययनमा जानेहरूबाट विदेशी मुद्रा खर्चको आकार बढी छ। चालु आर्थिक वर्ष (आव) को ९ महिनालाई मात्रै आधार मान्ने हो भने यो अवधिसम्ममा ११ खर्ब ९१ अर्ब ३१ करोड रेमिट्यान्स भित्रिएको छ। जुन, गत आवको भन्दा १० प्रतिशतले बढी हो। यससँगै, अमेरिकी डलरमा विप्रेषण आप्रवाह ७३ प्रतिशतले वृद्धि भई ८ अर्ब ७४ करोड पुगेको छ। अर्कोतर्फ विदेशी मुद्राको मुख्य स्रोत रेमिट्यान्सको भन्दा बढी आयातको आकार हुँदा यस्तो मुद्रा अधिक बाहिरिएको छ। यस अवधिसम्ममा विभिन्न मुलुकबाट कुल वस्तु आयात १२२ प्रतिशतले वृद्धि भई १३ खर्ब ९ अर्ब ५३ करोड पुगेको छ। अघिल्लो वर्षको सोही अवधिमा यस्तो आयातमा २८ प्रतिशतले कमी आएको थियो। वस्तु आयात गरिने मुलुकका आधारमा भारत, चीन र अन्य मुलुकबाट भएको आयात क्रमशः ७७ प्रतिशत, १४४ प्रतिशत र २४९ प्रतिशतले वृद्धि भएको छ। वस्तुगत आधारमा भटमासको कच्चा तेल, चामलधान, यातायातका उपकरण, सवारी साधन तथा स्पेयर पार्टस्, खाने तेल, स्पन्ज आइरन लगायतका वस्तुको आयात बढेको छ। पेट्रोलियम पदार्थ, पामको कच्चा तेल, हवाईजहाजको पार्टपुर्जा, रासायनिक मल, लेख्ने तथा छाप्ने कागज लगायतका वस्तुको आयात घटेको छ। यसबीच निर्यातबाट मुलुकले १ खर्ब ८८ अर्ब २० करोड रुपैयाँ बराबर आम्दानी गरेको छ। यसबीच कुल वस्तु निर्यात ६५२ प्रतिशतले वृद्धि भएको छ। निर्यातमार्फत मुलुकमा वैदेशिक मुद्रा आर्जनमा पनि झिनो सुधार हुनु हो। तर, आयात र निर्यातको खाडल अधिक छ। जस्ले व्यापारघाटा ६४ प्रतिशतले वृद्धि भई ११ खर्ब २१ अर्ब ३४ करोड पुगेको छ। विदेशी मुद्रा बाहिरिने अर्को ठूलो क्षेत्र वैदेशिक अध्ययन पनि बन्दै गएको छ। चालु आवको ९ महिनासम्ममा शिक्षातर्प १ खर्ब ३ अर्ब ८४ करोड खर्च पुगेको छ। यो कुल भ्रमण खर्चको ६०९४ प्रतिशत हो। जबकी अघिल्लो वर्षको सोही अवधिमा शिक्षातर्फको व्यय ९५ अर्ब ८५ करोड रुपैयाँ थियो। यससँगै, यस अघिको फागुन महिनासम्ममा ८८ अर्ब ९८ करोड शिक्षामार्फत बाहिरिएको थियो। एकै महिनाको अन्तरमा थप १४ अर्ब ८६ करोड वैदेशिक अध्ययनमा बाहिरिएको छ। नेपालबाट भ्रमणअन्तर्गत घुम्न, स्वास्थ्य र शिक्षामार्फत बाहिरिने रकमको ठूलो हिस्सा शिक्षा हो। यसअवधिमा सेवा खाताअन्तर्गत भ्रमण व्यय १९ प्रतिशतले वृद्धि भई १ खर्ब ७० अर्ब ३९ करोड पुगेको छ। यसमध्ये शिक्षातर्पको व्यय १०३ अर्ब ८४ करोड रहेको छ। अघिल्लो वर्षको सोही अवधिमा भ्रमण व्यय १४३ अर्ब २२ करोड रुपैयाँ रहेकोमा शिक्षातर्फको व्यय ९५ अर्ब ८५ करोड रुपैयाँ थियो। बाहिरिने स्रोत नियन्त्रित हुन नसक्दा भविष्यमा जोखिम निम्तिन सक्ने अर्थविद्हरू औंल्याउँछन्। विश्वमा जुनसुकै मुलुकमा पनि युवा परिचालनबाटै मुलुकको विकास भएको बताउँदै अर्थविद् डाडिल्लिराज खनाल वैदेशिक रोजगार तत्कालीन राम्रो भए पनि दीर्घकालीन रूपमा मुलुकलाई हित नहुने बताउँछन्। उनका अनुसार युवालाई राष्ट्र निर्माणमा लगाउनुपर्ने हो, बाध्य भएर कमाउन विदेशी रहँदा मुलुकको जग्गाजमिन बाँझिएका छन्। यद्यपि विप्रेषणको आकार राम्रै छ ,जहिलेसम्म रेमिट्यान्स ठीक ढंगले आउँछ, त्यसलाई सही रूपमा सदुपयोग गर्न सके मात्रै मुलुकले मुहार फेर्ने उनको भनाइ छ। तर, विश्व अस्थिर भइरहेकाले कुनै मुलुकमा रोजगारी रोकियो भने रेमिट्यान्स भित्रिनेदेखि धेरैमा भयावह अवस्था हुन्छ, उनले अन्नपूर्णसँग भने। यसर्थ यसरी आएको रेमिट्यान्सले एउटा सुविधा दिए पनि त्यसलाई सक्दो सदुपयोग गरेर विस्तारै स्वदेशमै रोजगारी सिर्जना गर्न जरुरी भएको डा खनालले बताए। यसो गरे अर्थतन्त्रको आकार बढ्न र दिगो विकासलाई मद्दत पुग्छ, उनले भने। वैदेशिक विनिमय सञ्चितिले १४२ महिनाको वस्तु तथा सेवा आयात धान्ने रेमिट्यान्स बढेकै कारण मुलुकको वैदेशिक विनिमय सञ्चितिदेखि बैंकमा लगानीयोग्य पुँजी (तरलता) वृद्धि भएको छ। चैतसम्ममा विदेशी विनिमय सञ्चिति १८९ प्रतिशतले वृद्धि भई २४ खर्ब २६ अर्ब ८४ करोड पुगेको छ। अमेरिकी डलरमा १५४ प्रतिशतले वृद्धि भई १७ अर्ब ६३ करोड पुगेको छ। कुल विदेशी विनिमय सञ्चितिमध्ये नेपाल राष्ट्र बैंकमा २१ खर्ब ३६ अर्ब ४६ करोड पुगेको छ भने बैंक तथा वित्तीय संस्था (नेपाल राष्ट्र बैंकबाहेक) सँग २ खर्ब ९० अर्ब ३८ करोड कायम भएको छ। यस अवस्थामा नौ महिनाको आयातलाई आधार मान्दा बैकिङ क्षेत्रसँग रहेको विदेशी विनिमय सञ्चिति १७१ महिनाको वस्तु आयात र १४२ महिनाको वस्तु तथा सेवा आयात धान्न पर्याप्त रहने राष्ट्र बैंकले बताएको छ। मुलुकबाट बाहिरिनेभन्दा भित्रिने वैदेशिक मुद्रा अधिक हुँदा लामो समयदेखि शोधनान्तर बचतमा छ। यस अवधिसम्ममा शोधनान्तरस्थिति ३ खर्ब ४६ अर्ब २३ करोड रुपैयाँले बचतमा छ। अझै अघिल्लो वर्षको सोही अवधिमा शोधनान्तर स्थिति ३ खर्ब ६५ अर्ब १६ करोडले बचतमा थियो। यस्तै, चालु खाता पनि २ खर्ब १० अर्ब २२ करोडले बचतमा छ। अघिल्लो वर्षको सोही अवधिमा १ खर्ब ७९ अर्ब ८३ करोडले बचतमा थियो। यसबीच ८ अर्ब ९६ करोड रुपैयाँ बराबरको प्रत्यक्ष वैदेशिक लगानी (इक्विटी मात्र) भित्रिएको छ। अघिल्लो वर्षको सोही अवधिमा यस्तो प्रत्यक्ष वैदेशिक लगानी (इक्विटी मात्र) ६ अर्ब ४९ करोड रुपैयाँ रहेको थियो। महँगी नियन्त्रण लामो समयदेखि महँगीको मार खेपिरहेका आम उपभोक्तालाई पछिल्लो समय भने उपभोग्य वस्तुको मूल्य कम भएको छ। केन्द्रीय बैंकको तथ्यांकअनुसार चैतमा वार्षिक विन्दुगत उपभोक्ता मुद्रास्फीति अर्थात् महँगी ३३९ प्रतिशत छ। जबकि गत आवको सोही महिनामा यस्तो मुद्रास्फीति ४६१ प्रतिशत थियो। खाद्य तथा पेय पदार्थ गैरखाद्य तथा सेवा, मरमसला र माछा तथा मासुको मूल्य घटेकाले समग्रमा महँगी नियन्त्रण भएको हो। तर, यसबाहेक घ्यू तथा तेल, फलफूलको, दाल तथा गेडागुडीको र गैरमदिराजन्य पेय पदार्थकोे मूल्य भने बढेको छ। यस्तै, गैरखाद्य तथा सेवा समूहअन्तर्गत विविध वस्तु तथा सेवा उपसमूहको वार्षिक बिन्दुगत उपभोक्ता मूल्य सूचकांक ८६९ प्रतिशत, कपडाजन्य तथा जुत्ताचप्पलको ७०१ प्रतिशत, मदिराजन्य पेय पदार्थको ६०७ प्रतिशत, फर्निसिङ तथा घरायसी उपकरणको ५५९ प्रतिशत र सुर्तीजन्य पदार्थको ४८३ प्रतिशतले बढेको छ।"
