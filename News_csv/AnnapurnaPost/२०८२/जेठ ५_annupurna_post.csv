शीर्षक,विवरण
एउटै परिवारका ६ जनाले गरे एकैपटक मकालु हिमाल आरोहण,"खाँदबारी : सङ्खुवासभाको मकालु गाउँपालिका२ का एकै पटक एउटै परिवारका ६ जनाले मकालु हिमालको आरोहण गरेका छन्। एकै परिवारका ५ दाजुभाइ र बहिनीसहित एक छोरीले विश्वको पाँचौ अग्लो मकालु हिमाल (८,४८५ मिटर) आरोहण गरेका हुन्। विश्व कीर्तिमानिका लागि मकालु२ का ङिमा ओङ्जुक शेर्पाका ४ छोरा १ छोरीले गत वैशाख २६ मा मकालु हिमाल आरोहण गरेको आरोही दलका सदस्य मुक्टुक लाक्पा शेर्पाले बताए। मुक्टुकले भने, म सहित तीन भाइ, एक बहिनीले एकै परिवारका पाँच जना आरोहणमा विश्व कीर्तिमानी राख्न मकालु आरोहण गरेका हौं। एकै परिवारको कीर्तिमानीका लागि मुक्कुट, उनका भाइहरू ङिमा दोर्ची शेर्पा, आङ डी शेर्पा, पेछुम्वे शेर्पा र वहिनी पासाङ शेर्पाले एक साथ आरोहण गरेका हुन्। मकालु हिमालमा एउटै बाउका पाँच छोराछोरीले आरोहण गरेर कीर्तिमानी राख्ने हाम्रो परिवार पहिलो भएको बहिनी पासाङ याङ्जीले दाबी गरिन्। उनले भनिन्, हामी कीर्तिमानी विश्व कीर्तिमानी लेखाउने प्रक्रियामा रहेका छौं। मकालु हिमालको प्रचारप्रसार गरी पर्यटक भित्राउन एकै परिवारका ५ जनाले एकै पटक मकालु आरोहण गरेको उनको भनाइ छ। यसअघि उनका चार दाजुभाइले विश्वको दोस्रो अग्लो पाकिस्तानको केटु हिमाल(८६११मिटर) एक साथ आरोहण गरिसकेका छन्। एकै परिवारका चार दाजुभाइले एकै पटक आरोहण गरी कीर्तिमानी राखेका थिए। ८ दाजुभाइ मध्ये ५ जाना र २ दिदीबहिनी मध्ये १ जनाले विभिन्न हिमाल आरोहण गरिसकेका छन्। मुक्टुका माइलो दाजु काले छिरिङ शेर्पाले ५ पटक सगरमाथा र एकएक पटक धौलागिरि र अन्नपूर्ण हिमाल आरोहण गरिसकेका छन्। दाजुभाइ दिदीबहिनीको एक साथ कीर्तिमानी राख्ने क्रममा उनीहरू सँगै मुक्टुकका २३ वर्षीय छोरीले पनि मकालु हिमाल सँगै आरोहण गरेकी छन्। बुबा, काका र फुपुसँगै आरोहण गरेकी २३ वर्षीया एनीमा शेर्पा मकालु हिमाल आरोही मध्ये कान्छी महिला आरोही रहेको दाबी गरेकी छन्। एनीमाले भनीन्, कान्छी आरोही महिलाको विश्व कीर्तिमानी दर्ताका लागि लागिरहेको छु। यसअघि गत चैतमा मकालु२ कै २८ वर्षीया किप्पा लामु शेर्पाले कान्छी आरोहीको रूपमा मकालु हिमाल आरोहण गरेकी थिइन्। एकै परिवारका ६ जनाले एकै साथ मकालु आरोहण गरेपछि सो परिवारलाई नेपाल पत्रकार महासंघ सङ्खुवासभाले सोमबार खाँदबारीमा सम्मान पत्रले सम्मान गरेको छ।"
प्यालेस्टिनीहरूलाई इजरायली सेनाले खान युनिस खाली गर्न दियो चेतावनी,"काठमाडौं : इजरायली सेनाले खान युनिस बानी सुहेला र अबासनमा बसोबास गर्ने प्यालेस्टिनीहरूलाई तुरुन्तै त्यो ठाउँ छोड्न चेतावनी दिएको छ। इजरायल डिफेन्स फोर्सेस (आईडीएफ) का प्रवक्ता अवीचाई आड्राईले सामाजिक सञ्जाल प्लेटफर्म एक्समा आईडीएफले आतंकवादी संगठनहरूको शक्तिलाई नष्ट गर्न अभूतपूर्व आक्रमण सुरु गर्ने उल्लेख गरेको छ। उनले भने,तिमीहरू सबै तुरुन्तै पश्चिम तर्फको मावा क्षेत्रतिर लाग्नुपर्छ। अद्राईले खान युनिस अब खतरनाक युद्ध क्षेत्र मानिने बताए। यसअघि इजरायली सेनाले गाजामा ठुलो जमिन अपरेशन सुरु गरेको बताएको थियो। इजरायलले गाजामा आवश्यक मात्रामा खाना पठाउन अनुमति दिएको छ।"
सबै तहको सरकारमा सहभागी भएर पनि कांग्रेसभित्र असन्तुष्टि छ : महामन्त्री थापा,काठमाडौं : नेपाली कांग्रेसका महामन्त्री गगनकुमार थापाले देशमा देखिएको समस्या समाधान गर्ने जिम्मेवारी कांग्रेसको भएको बताएका छन्। सोमबार काठमाडौंमा सुवास घिमिरेद्वारा लिखित बीपी कोइरालाको जीवनकथामा आधारित उपन्यास सान्दाजु विमोचन गर्दै महामन्त्री थापाले कांग्रेस राष्ट्रिय शक्ति भएकाले देशमा देखिएका सबैभन्दा ठूलो समस्या बुझेर सम्बोधन गर्ने सामर्थ्य राख्नुपर्ने बताए। नेपाल कहिल्यै बन्दैन भन्ने विश्वास युवाहरूमा टुटेर जानु डरलाग्दो भएकाले यस्तो परिस्थितिबाट देशलाई बाहिर निकाल्ने जिम्मेवारी कांग्रेसको भएको उनको भनाइ छ। महामन्त्री थापाले कांग्रेस ठूलो पार्टी भएकाले सबै तहको सरकारमा सहभागी भएको बेलामा पनि कांग्रेसभित्र असन्तुष्टि देखिएको जिकिर गरे। उनले अहिले कांग्रेसले पाएको अवसरलाई सदुपयोग गर्दै निराशा चिर्न सक्नुपर्ने बताए।
टिभीएस ग्रेट ग्राण्ड एक्सचेञ्ज एण्ड फाइनान्स मेला,"काठमाडौं : नेपालमा टिभीएसको एकमात्र आधिकारिक वितरक जगदम्बा मोटर्सले टिभीएस ग्रेट ग्राण्ड एक्सचेञ्ज एण्ड फाइनान्स मेला आयोजना गर्न लागेको छ। यही जेठ ७ देखि १२ गतेसम्म काठमाडौँको 'भृकुटीमण्डप' मा मेला आयोजना हुनेछ। यो विशेष अवसरमा ग्राहकहरूले आफ्नो पुरानो मोटरसाइकल वा स्कुटर साटेर नयाँ टिभीएस सवारी घर लैजान सक्नेछन्। जेठ ६ गतेसम्म नयाँ टिभीएस सवारीको प्रिबुकिङ गर्ने ग्राहकले ५ हजार बराबरको उपहार प्राप्त गर्नेछन्। यो सीमित अवधिको अफरले इच्छुक ग्राहकलाई अझ लाभदायक बनाउनेछ। मेला अवधिभर ग्राहकहरूले पुरानो सवारीको न्यूनतम मूल्याङ्कन ३० हजारसम्मको सुनिश्चित प्राप्त गर्नेछन्। ५० भन्दा बढी रिकन्डिसन हाउसहरूको सहभागितासहित मेलामा सबैभन्दा उच्च मूल्याङ्कनको विश्वस्तता दिइनेछ। त्यसका साथै ग्राहकहरूले ८ हजारसम्मको नगद छुट, १० हजार रुपैयाँसम्मको थप मूल्यांकन पाउनेछन् र शून्य प्रतिशत ब्याजदरमा सवारी किन्ने सुविधा पनि उपलब्ध हुनेछ (नियम तथा सर्त लागु हुने)। नयाँ सवारी खरिद गर्ने प्रत्येक ग्राहकले हेल्मेट, झोला, बाइक कभर, र रेनकोट नि:शुल्क उपहारस्वरूप प्राप्त गर्नेछन्। आगन्तुकहरूले लाइभ ब्यान्डको प्रस्तुति, स्टन्ट शो, टेस्ट राइड, विभिन्न खेलहरू, सौन्दर्य ब्रान्डहरूको प्रदर्शनी, स्वादिलो खानेकुरा र बालबालिकाका लागि विशेष क्षेत्रको मजा लिन सक्नेछन्। मेलाले सम्पूर्ण परिवारलाई लक्षित गर्दै रमाइलो वातावरण सहित सम्पूर्ण मनोरञ्जन प्रदान गर्नेछ।"
सुर्ती नियन्त्रणमा योगदानका पुर्याएको भन्दै विश्व स्वास्थ्य संगठनद्वारा नेपाल पुरस्कृत,काठमाडौंः सुर्ती जन्य पदार्थ नियन्त्रणमा महत्वपूर्ण योगदान पुर्याएको भन्दै नेपाललाई विश्व स्वास्थ्य संगठनले पुरस्कृत गरेको छ। विश्व सूर्तीजन्य पदार्थविरुद्धको दिवसका अवसरमा सन् २०२५ का लागि नेपालको स्वास्थ्य तथा जनसंख्या मन्त्रालयले महानिर्देशकको विशेष सम्मान अवार्ड प्राप्त गरेको हो। विश्व स्वास्थ्य संगठनको ७९ औं सभाका क्रममा जेनेभामा आयोजित कार्यक्रममा महानिर्देशक डा टेड्रोस अधानोम घेब्रेएससले स्वास्थ्य तथा जनसंख्या मन्त्री प्रदीप पौडेललाई पुरस्कार प्रदान गरे। हरेक वर्ष सुर्तीजन्य पदार्थ नियन्त्रणमा असाधारण योगदान पुर्याएका व्यक्ति तथा संस्थालाई पुरस्कृत गर्ने सिलसिलामा यस वर्ष नेपालको स्वास्थ्य तथा जनसंख्या मन्त्रालयलाई पुरस्कृत गरिएको संगठनले जनाएको छ। मन्त्री पौडेलले सुर्तीजन्य पदार्थको बट्टाको अग्रभाग र पछाडि सतप्रतिशत चेतावनीजन्य सूचना प्रकाशन गर्नुपर्ने व्यवस्थासम्बन्धी निर्णय गरेका थिए। अब यो निर्णय कार्यान्वयनमा आउनेछ। सरकारको यस निर्णयलाई विश्व स्वास्थ्य संगठनले असाधारण योगदान भनेको छ।
कोशीको नीति तथा कार्यक्रम सार्वजनिक,"विराटनगर : कोशी प्रदेश सरकारको आगामी आर्थिक वर्ष २०८२०८३ को नीति तथा कार्यक्रम सोमबार सार्वजनिक गरिएको छ। प्रदेश प्रमुख पर्शुराम खापुङले आगामी नीति तथा कार्यक्रम प्रदेशसभामा प्रस्तुत गरेका हुन्। प्रदेशसभाको सातौं अधिवेशनको दोस्रो बैठकमा प्रस्तुत नीति तथा कार्यक्रमले प्रदेशको दिगो विकास, वित्तीय सुशासन र प्रशासनिक सुधारलाई प्राथमिकतामा राखेको छ। नीति तथा कार्यक्रमले प्रदेश संरचनाको सुदृढीकरण र संघीय व्यवस्थाको प्रभावकारी कार्यान्वयनमा जोड दिएको छ। आन्तरिक राजस्व वृद्धि, स्रोतको दीर्घकालीन व्यवस्थापन र नीतिगत सुधारका साथै आर्थिक आत्मनिर्भरता र वित्तीय पारदर्शिताका लागि शासकीय सुधारमार्फत स्रोत परिचालनलाई सुदृढ गर्ने योजना प्रदेशसभामा प्रस्तुत गरिएको छ। प्रदेश सरकारले दिगो विकास योजनामा भौतिक पूर्वाधार, कृषि, सूचना प्रविधि, ऊर्जा र पर्यटन क्षेत्रलाई उच्च प्राथमिकतामा राखेको छ। कोशी पर्यटन वर्ष २०८२ लाई आधार वर्षका रूपमा लिएर राष्ट्रिय पुँजी विकास गर्ने लक्ष्य नीति तथा कार्यक्रममार्फत प्रस्तुत गरिएको छ। पर्यटक भित्र्याउन नीतिगत र संरचनागत सुधार तथा पर्यटकीय पूर्वाधार विस्तारमा जोड दिइने नीति तथा कार्यक्रममा उल्लेख छ। यसअघि सम्पन्न प्रदेश लगानी सम्मेलनबाट प्राप्त उपलब्धिलाई संस्थागत गर्दै सार्वजनिकनिजी साझेदारी तथा सहकारी अवधारणामा आधारित परियोजना विकासलाई प्रोत्साहित गरिने योजनासमेत समावेश गरिएको छ। लगानी सम्मेलनले स्थानीय लगानी प्रवाहलाई गति दिएर प्रदेशको समग्र आर्थिक वृद्धिमा टेवा पुर्याउने अपेक्षा गरिएको छ। शासकीय सुधारका लागि सेवाप्रवाहलाई चुस्तदुरुस्त बनाउन नीतिगत पुनरावलोकन, संस्थागत पुनर्संरचना र प्रशासनिक सुधारमा जोड दिइने विषय नीति तथा कार्यक्रममा समेटिएको छ। जनतासँगको सीधा सम्पर्क, सेवा प्रवाहमा पारदर्शिता र नीतिगत स्पष्टतालाई प्राथमिकता दिँदै सुशासन प्रवर्द्धनको योजनासमेत अघि सारिएको छ। प्रदेश सरकारले आर्थिक वृद्धि, रोजगारी सिर्जना, उत्पादन वृद्धिसँगै वातावरण संरक्षण र जलवायु परिवर्तनका असरलाई समेत ध्यानमा राखेर सन्तुलित र दिगो विकासका योजना अघि नीति तथा कार्यक्रममार्फत अघि सारेको छ।"
पृथ्वी संग्रहालय तोडफोड,"नुवाकोट : ऐतिहासिक नुवाकोटको टाकुरोमा रहेको पृथ्वी सङ्ग्रहालय तोडफोड भएको छ। विदुर नगरपालिकाको स्वामित्वमा रहेको विदुर२ नुवाकोट टाकुरोस्थित निर्माण सम्पन्न भएर सञ्चालनको तयारीमा रहेको पृथ्वी सङ्ग्रहालयको मूल ढोकामा तोडफोड भएको हो। सम्बन्धित निकायले छानबिन गर्न माग गरेको छ। उक्त सङ्ग्रहालयलाई विदुर नपाले सञ्चालनका लागि विदुर नपाले पहल गरिरहेको थियो। मेयर राजन श्रेष्ठले संग्रहालय सञ्चालनका लागि आवश्यक तयारी, समन्वय तथा सरोकारवाला निकायहरूसँग सहकार्य भइरहेको जानकारी दिए। सञ्चालन हुन बाँकी र सरसामग्री केही नराखिएकाले सङ्ग्रहालयको मूल ढोकामा तोडफोड भए पनि अन्य थप क्षति नोक्सानी भने नभएको निरीक्षणका क्रममा पाइएको छ। केही समय अगाडि निर्माण गरिएको पृथ्वीनारायण शाह सङ्ग्रहालय सञ्चालनमा ल्याउन मेयर राजन श्रेष्ठ ज्यूबाट विभिन्न सरोकारवाला पक्षहरूसँग सहकार्य गर्ने क्रममा पाटन सङ्ग्रहालयको संरचना डिजाइन गर्ने अस्ट्रियाका नागरिक र उनको साथमा नेपाली नागरिक भरत महर्जनबाट सङ्ग्रहालयको अध्ययनसमेत थालिएको थियो। सङ्ग्रहालय सञ्चालनमा ल्याएर त्यसको अल्पकालीन र दीर्घकालीन संरक्षण तथा प्रवर्द्धनका लागि सङ्ग्रहालयको प्राविधिकसहित विस्तृत अध्ययनको प्रबन्ध मिलाइएको छ। प्रतिवेदनका आधारमा सङ्ग्रहालयलाई जतिसक्दो छिट्टै सञ्चालनमा ल्याउने लक्ष्य लिइएको विदुर नपाले जनाएको छ। सङ्ग्रहालय सञ्चालनार्थ अध्ययन थालिएको छ। यसका लागि सरोकारवाला पक्षहरूसँग सहकार्य गर्ने क्रममा पाटन सङ्ग्रहालयको संरचना प्राविधिक अस्ट्रियाका नागरिक र उनको साथमा नेपाली नागरिकबाट सङ्ग्रहालयको अध्ययन थालिएको हो। उक्त सङ्ग्रहालय सात रोपनी जग्गामा पाँच करोड २८ लाख रुपैयाँको लागतमा निर्माण सम्पन्न हो।"
"महोत्तरीमा ८ लाख रुपैयाँ बरामद, २ जना पक्राउ",महोत्तरी : प्रहरीले महोत्तरीको औरहीबाट अवैध रूपमा ल्याइरहेको अवस्थामा ८ लाख नेपाली रुपैयाँसहित दुई जनालाई नियन्त्रणमा लिएको छ। जिल्ला प्रहरी कार्यालय महोत्तरीका अनुसार पक्राउ पर्नेमा सम्सी गाउँपालिका७ का २५ वर्षीय रवि साह र भारतीय नागरिक कन्हवाँका २० वर्षीय रितेश साह रहेका छन्। सोमबार बिहान उनीहरू सवार रहेको मधेश प्रदेश ०२०००७ प १६८१ नम्बरको मोटरसाइकललाई चेकजाँच गर्दा सो रकम बरामद भएको हो। महोत्तरीको औरही नगरपालिका४ कठुधारस्थित सम्सी गौशाला सडकखण्डमा प्रहरीले चेकजाँच गर्दा उनीहरूको साथबाट १ हजार दरका ८०० वटा नेपाली नोट बरामद भएको महोत्तरी प्रहरीका प्रवक्ता डीएसपी शैलेन्द्र कुमार भट्टले बताए। उनीहरूमाथि थप अनुसन्धानका लागि जिल्ला अदालत महोत्तरीबाट हुण्डी कारोबार मुद्दा शीर्षकमा ७ दिनको म्याद थप लिई आवश्यक कानुनी कारबाही प्रक्रिया अगाडि बढाइएको जिल्ला प्रहरी कार्यालय महोत्तरीले जनाएको छ।
अध्यक्षसँग ज्येष्ठ नागरिक कार्यक्रम,"नुवाकोट : नुवाकोटको तारकेश्वर गाउँपालिकाले अध्यक्षसँग ज्येष्ठ नागरिक कार्यक्रम सञ्चालन गरेको छ। तारकेश्वरको ६ वटै वडामा अध्यक्षसँग ज्येष्ठ नागरिक कार्यक्रम अन्तर्गत स्वास्थ्य परीक्षणसहित निःशुल्क र सामाजिक सुरक्षा भत्ता वितरण गरिएको हो। तारकेश्वर ५ बाट सुरु भएको उक्त कार्यक्रम वडा नम्बर ६, १, ३ र २ हुँदै ४ वुधसिङमा पुगेर सम्पन्न भएको हो। सो कार्यक्रम अन्तर्गत वृद्धवृद्धासहित आठसय जनाको स्वास्थ्य परीक्षण गरी आवश्यक औषधि प्रदान गरिएको स्वास्थ्य शाखाले जनाएको छ। कार्यक्रममा वृद्धवृद्धाहरूको स्वास्थ्यकर्मीले वडामै पुगेर स्वास्थ्य परीक्षण गरी आवश्यक औषधिका साथै सामाजिक सुरक्षा भत्ता प्रदान गरिएको तारकेश्वर गापा अध्यक्ष शिव अधिकारीले जानकारी दिए।"
सिंहदरबारमा मेलम्चीको शुद्ध खानेपानी वितरण कार्यको शुभारम्भ,"काठमाडौं : खानेपानीमन्त्री प्रदीप यादवले सिंहदरबारमा मेलम्चीको शुद्ध खानेपानी वितरण कार्यको शुभारम्भ गरेका छन्। सोमबार एक कार्यक्रमकाबीच मन्त्री यादवले सिंहदरबारभित्र मेलम्चीको शुद्ध, सुरक्षित खानेपानी वितरण कार्यको शुभारम्भ गरेका हुन्। मेलम्चीको पानी अब सिंहदरवारभित्रका सबै मन्त्रालय र कार्यालयहरूमा वितरण गरिने उनले बताए। 'आजबाट सिंहदरबारमा विधिवत रूपमा मेलम्चीको पानी आएको छ। यसभन्दा पहिले भूमिगतको पानी सिंहदरबारमा आएको थियो। अब यहाँ मेलम्चीको शुद्ध र सुरक्षित खानेपानी वितरण हुनेछ,' उनले भने। त्यसैगरी मन्त्री यादवले मेलम्चीको पानी वितरण सुरु भएपछि अबदेखि सिंहदरबार क्षेत्रभित्र प्रयोग हुँदै आएको जार र बोतलको पानी विस्थापित गरिने बताए। उनले भने, 'सिंहदरबारमा मेलम्ची खानेपानी वितरण कार्यको विधिवत रूपमा शुभारम्भ गरेको छु। अब जार र बोतलको पानी विस्थापित हुन्छ।' सिंहदरबारभित्र रहेका सम्पूर्ण मन्त्रालयहरू तथा कार्यालयहरूमा मेलम्चीको शुद्ध र सुरक्षित खानेपानी पुर्याउनका लागि पाइप लाइनको विस्तार गरिने समेत मन्त्री यादवले जानकारी दिए।"
जिल्ला प्रशासन कार्यालयमा टोकन प्रणाली,"रौतहट : जिल्ला प्रशासन कार्यालय रौतहटले सोमबारबाट कार्यालयमा विद्युतीय टोकन प्रणालीको सुरुवात गरेको छ। सेवा लिन आउने सेवाग्राहीलाई छिटो छरितो र सहज रूपमा सेवा दिने उद्देश्यका साथ कार्यालयले विद्युतीय टोकन प्रणाली लागू गरेको प्रमुख जिल्ला अधिकारी विनोद कुमार खड्काले बताए। घन्टौं लाइन बस्नुपर्ने सेवाग्राहीको सुविधाका लागि टोकन प्रणाली ल्याएका हौं। यसले सबैलाई समान किसिमले सेवा दिने वातावरण मिलाउन र सेवालाई व्यवस्थित, प्रविधिमैत्री तथा प्रभावकारी बनाउने छ, अधिकारी खड्काले भने। जिल्ला प्रशासनमा सबैभन्दा बढी सेवाग्राहीको चाप नागरिकता शाखा, प्रतिलिपि शाखा, राहदानी शाखा र राष्ट्रिय परिचयपत्र शाखामा कार्यालय खुल्नासाथ सेवाग्राहीहरुको लामो घुइँचोलाई समेत यस विद्युतीय प्रणालीले कम गर्ने सहायक प्रमुख जिल्ला अधिकारी किरण निधि तिवारीले बताए। सोमबारदेखि सुरु भएको विद्युतीय टोकन प्रणालीमा पहिलो टोकन नयाँ नागरिकता लिन कार्यालयमा आएकी परोहा नगरपालिका३ बस्ने सिता कुमारीले लिएकी थिइन। सुरुमा दिउँसो १ बजेसम्म मात्र टोकन लिने सुविधा रहने व्यवस्था मिलाइएको प्रशासन शाखाका नायब सुब्बा रामनरेश साहले बताए। नयाँ नागरिकता शाखा, नागरिकता प्रतिलिपि शाखा, राहदानी शाखा र राष्ट्रिय परिचयपत्र शाखामा हाल दैनिक करिब २०० जनाले सेवा लिने गरेको सुब्बा साहले बताए।"
नेपालको विश्वकप यात्रा : टेस्ट राष्ट्र सम्मिलित ग्लोबल क्वालिफायरमा कस्ता छन् टोलीहरू?,"काठमाडौं : नेपाली महिला क्रिकेट टिम पहिलो पटक आइसीसी महिला टी२० विश्वकपको ग्लोबल क्वालिफायरमा पुगेको छ। नेपाली महिला टिमका लागि यो निकै महत्त्वपूर्ण पल हो। पछिल्ला केही वर्षयता आलोचनाको सामना गरिरहेको महिला क्रिकेट टिमले केही आशलाग्दो उपलब्धि हासिल गरेको छ। कप्तान इन्दु बर्माले सोमबार युएईविरुद्ध ऐतिहासिक इनिङ खेलपछि नेपाल टी२० विश्वकपको ग्लोबल क्वालिफायरमा पुग्न सफल भएको हो। यो हाम्रो लागि ऐतिहासिक पल हो। नेपाली महिला क्रिकेटमा सबैले पुर्याउनुभएको योगदानको फल हो, जितपछि उनले भनिन्। १७ वर्षमा पहिलो पटक ग्लोबल क्वालिफायर पुगेको नेपालले अब विश्वकपको सपना पूरा गर्न अझ एउटा प्रतियोगितामा आफूलाई अब्बल देखाउनुपर्ने हुन्छ। एसियन क्षेत्र छनोट पार गरेको नेपाल र थाइल्यान्डले अब ग्लोबल क्वालिफायरमा १० टोलीसँग प्रतिस्पर्धा गर्नेछन्। ग्लोबल क्वालिफायरका शीर्ष ४ टलीले ०२६ मा इंग्ल्यान्ड र वेल्समा हुने आइसीसी महिला टी२० विश्वकपमा स्थान बनाउनेछन्। ग्लोबल क्वालिफायरमा कस्ता टोली हुन्छन्? नेपाली महिला टिमले ग्लोबल क्वालिफायरमा स्थान बनाएपछि धेरैको चासो त्यसतर्फ तानिएको छ। आइसीसीा अनुसार ग्लोबल क्वालिफायरमा कूल १० टोलीले प्रतिस्पर्धा गर्नेछन्। दुई समूहमा विभाजन गरी ५५ वटा टोलीले समूह चरणको खेल खेल्नेछन्। जसमा विभिन्न क्षेत्रबाट छनोट भएर आएका १० टोलीले एक अर्कासँग प्रतिस्पर्धा गर्नेछन्। १० टोलीमध्ये ५ टोलीको टुंगो लागिसकेको छ। गत २०२४ को विश्वकप खेलेर पुछारमा रहेका बंगलादेश र स्कटल्यान्डले ग्लोबल क्वालिफायर खेल्दैछन्। त्यस्तै अमेरिकन क्वालिफायरबाट संयुक्त राज्य अमेरिका र एसिया क्षेत्रबाट नेपाल र थाइल्यान्ड छनोट भएका छन्। युरोप, अफ्रिका र इस्ट एसिया प्यासिफिक क्षेत्रबाट छनोट हुने टिमको टुंगो लाग्न बाँकी छ। त्यसमा एसोसियट राष्ट्रहरू बढी छन्। तीमध्ये जिम्बावे, आयरल्यान्ड, नेदरल्यान्ड, नामिबिया, युगान्डा, पपुवा न्युगिनीजस्ता टोलीहरू ग्लोबल क्वालिफायरमा छनोटका लागि दाबेबार मानिएका छन्। नेालले ग्लोब क्वालिफायरन यिनै टोलीहरूसँग प्रतस्पर्धा गर्नुपर्ने हुनसक्छ। जो विश्वकपमा छनोट भइसकेका छन् आइसीसी महिला टी२० विश्वकप २०२६ का लागि हालसम्म ८ वटा टिमको टुंगो लागिसकेको छ। जसमा इंग्यान्ड, अष्ट्रेलिया, भारत, न्युजिल्यान्ड, दक्षिण अफ्रिका, वेष्ट इन्डिज, पाकिस्तान र श्रीलंका छन्। कूल १२ टोली सहभाग हुने विश्वकपमा चार टिमको टुंगो लाग्न बाँकी छ।"
आतंकवादविरुद्ध भारतको निर्णायक लडाइँ,"सन् २०२५ को अप्रिल २२ मा कश्मीरको पहलगाममा भएको आतंकवादी हमलाले दक्षिण एसियाको भूराजनीतिमा भूकम्प ल्यायो। एक नेपालीसहित २६ निहत्था नागरिकको ज्यान लिने यो हमला विगत दशककै सर्वाधिक क्रूर र जघन्य आतंकवादी कृत्य थियो। भारतीय गुप्तचर निकायहरूका अनुसार, हमलाकारीहरू पाकिस्तानबाट घुसेका थिए र आक्रमणपछि उनीहरू पुनः पाकिस्तानमै लुके। यो कायरतापूर्ण अपराधले भारतलाई आतंकवादको सर्पको टाउको निर्ममरूपमा कुल्चन बाध्य बनायो। भारतले अपरेशन सिन्दूरमार्फत पाकिस्तानको आतंकवादी नेटवर्क र त्यसलाई संरक्षण दिने सैन्य संरचनालाई ध्वस्त पार्यो। यो लडाइँ आतंकवादको वैश्विक चुनौतीविरुद्ध भारतको अटल संकल्प र क्षेत्रीय शक्तिको प्रतीक बन्यो। पाकिस्तानले दशकौँदेखि आतंकवादलाई पोषण गर्दै भारतविरुद्ध प्रोक्सी युद्ध लड्दै आएको तथ्य विश्व समुदायसामु लुकेको छैन। सन् १९९० को दशकदेखि लश्करएतय्यबा, जैशएमोहम्मद, हिजबुल मुजाहिद्दीनजस्ता आतंकवादी समूहलाई प्रशिक्षण शिविर, हतियार, आर्थिक सहायता र सुरक्षित आश्रय प्रदान गर्दै आएको छ। यी समूहले सन् २००१ मा भारतीय संसद, २००८ मा मुम्बई, २०१६ मा उरी, २०१९ मा पुलवामा र अब २०२५ मा पहलगाममा रक्तपातपूर्ण आक्रमण गरेका छन्। संयुक्त राष्ट्रसंघद्वारा आतंकवादी घोषित लश्करएतय्यबाका नेता हाफिज सईद र जैशएमोहम्मदका प्रमुख मौलाना मसूद अजहर पाकिस्तानमा खुलेआम गतिविधि सञ्चालन गरिरहनुले आतंकवादप्रति पाकिस्तानको लगावलाई नग्नरूपमा उजागर गर्छ। पहलगाम हमलाले पाकिस्तानको यही कायरतापूर्ण रणनीतिलाई पुनः पुष्टि गर्यो। गुप्तचर रिपोर्टहरूले हमलाकारीहरूको तालिम पाकिस्तानको मुरिदके र बलुचिस्तानका शिविरमा भएको र उनीहरूलाई पाकिस्तानी गुप्तचर निकाय आइएसआईले समन्वय गरेको खुलासा गरे। संयुक्त राष्ट्रसंघ, युरोपेली संघ र अमेरिकाले पाकिस्तानलाई आतंकवादी समूह नियन्त्रण गर्न बारम्बार दबाब दिए पनि उसले कश्मीर विवादलाई जटिल बनाउन र भारतलाई अस्थिर पार्न आतकंवादको प्रयोग गर्दै प्रोक्सी युद्धलाई निरन्तरता दिएको छ। पहलगाम हमलाको जवाफमा भारतले ७ मे २०२५ मा अपरेशन सिन्दूर सुरु गर्यो। यो काउन्टरटेरोरिजम अभियानले पाकिस्तान र पाकिस्ताननियन्त्रित कश्मीरमा रहेका नौ आतंकवादी शिविर र तिनका समर्थन संरचनालाई ध्वस्त पार्यो। भारतले यो कारबाहीलाई पूर्ण युद्ध नभई आतंकवादी पूर्वाधारविरुद्ध सटीक र सीमित प्रहारका रूपमा परिभाषित गर्यो, जसले यसलाई नैतिक र कानुनी वैधता प्रदान गर्यो। भारतीय वायुसेनाले राफेल, तेजस, मिराज२००० लडाकु विमान, ब्रह्मोस क्रूज मिसाइल, पिनाका मल्टिब्यारेल रकेट लन्चर र सशस्त्र ड्रोनहरूको प्रयोग गरी अभूतपूर्व सैन्य शक्ति प्रदर्शन गर्यो। पाकिस्तानका ११ प्रमुख एयर बेसहरू, कराँची, रावलपिण्डी, लाहोर, पेशावर, क्वेटा, मुरिदके, जैकोबाबाद, शोरकोट, कामरा, सरगोधा र चकलाला (नूर खान), माथि सटीक हमला गरियो। यी हमलाले पाकिस्तानी हवाई रक्षा प्रणाली, रनवे, ह्याङ्गर र रडार स्टेसनलाई ठूलो क्षति पुर्यायो। भारतको एस४०० र बाराक८ रक्षा प्रणालीले पाकिस्तानी जवाफी हमलालाई पूर्णरूपमा निष्प्रभावी बनायो, जसले भारतको प्राविधिक र रणनीतिक श्रेष्ठतालाई युद्धक्षेत्रमा स्थापित गर्यो। भारतले पाकिस्तानी नागरिक क्षेत्रलाई जोगाउन विशेष सावधानी अपनायो। स्याटेलाइट फोटो, ड्रोन निगरानी, मानवआधारित गुप्तचर र साइबर इन्टेलिजेन्सको प्रभावकारी उपयोगले सटीक लक्ष्य छनोट र नागरिक हताहत न्यून राख्न सम्भव बनायो। लश्करएतय्यबा र जैशएमोहम्मदका प्रशिक्षण शिविर, हतियार भण्डार र कमान्ड सेन्टरहरूलाई योजनाबद्ध रूपमा ध्वस्त पारियो। गुप्तचर जानकारीअनुसार, यी हमलामा कम्तीमा १५० आतंकवादी र तिनका समर्थक मारिए, जसले आतंकवादी नेटवर्कको कम्मर भाँच्यो। अपरेशन सिन्दूरपछि भारत र पाकिस्तानका सेनाले आयोजना गरेका पत्रकार सम्मेलनले दुई देशको रणनीतिक क्षमता र विश्वसनीयतामा ठूलो भिन्नता देखायो। भारतीय सेनाले मे १०, २०२५ मा नयाँ दिल्लीमा आयोजित पत्रकार सम्मेलनमा स्याटेलाइट तस्बिर, ड्रोन फुटेज र गुप्तचर जानकारी प्रस्तुत गर्दै आफ्नो कारबाही आतंकवादी शिविर र पाकिस्तानी सैन्य पूर्वाधारमा केन्द्रित रहेको प्रमाणित गर्यो। यसको विपरीत, पाकिस्तानी सेनाको पत्रकार सम्मेलन तथ्यहीन दाबी र हास्यास्पद प्रचारको मञ्च बन्यो। पाकिस्तानी सेनाले भारतले नागरिक क्षेत्रमा आक्रमण गरेको र भारतीय एयर बेसहरू (सिरसा, उदाहमपुर र बठिण्डा)मा ठूलो क्षति पुर्याएको दाबी गर्यो। तर, यी दाबीका लागि कुनै स्याटेलाइट तस्बिर, भिडियो वा स्वतन्त्र प्रमाण प्रस्तुत गर्न सकेनन्। पाकिस्तानी सेनाले भारतीय मिडियाको समाचार क्लिपलाई तोडमोड गरी भ्रामक सूचना फैलाउने कायरतापूर्ण प्रयास गर्यो। पाकिस्तानी सेनाले मिडिया क्लिपको दुरुपयोगसँगै सामाजिक सञ्जालमा पनि भ्रामक प्रचार चलायो। एक्स र फेसबुकमा सन् २०२० को बेरुत विस्फोट र सन् २०१५ को यमन हमलाका पुराना भिडियोहरूलाई आफूले भारतमा गरेको आक्रमण भन्दै देखायो। यी भ्रामक पोस्टहरूले भारतीय एयर बेसहरूमा ठूलो क्षति भएको दाबी गरे, तर बीबीसी भेरिफाइ, डीडब्ल्यू फ्याक्ट चेक र भारतीय पीआईबीले यी सामग्रीहरू पुराना र असम्बन्धित भएको पुष्टि गरे। पाकिस्तानी सेनाले यस्ता भ्रामक सामग्रीलाई आफ्नो समर्थनमा फैलाउन ट्रोल आर्मी र साइबर युद्ध एकाइहरू प्रयोग गर्यो। तर, भारतको साइबर सेल र अन्तर्राष्ट्रिय मिडियाले यी दाबीहरूको तत्काल खण्डन गरेपछि पाकिस्तानको प्रचार युद्ध असफल भयो। यस्ता कार्यले पाकिस्तानको सैन्य अक्षमता र नैतिक पतनलाई विश्वसामु उजागर गर्यो। भारतले सैन्य कारबाहीसँगै कूटनीतिक रणनीतिमा पनि अभूतपूर्व चातुर्य प्रदर्शन गर्यो। पहलगाम हमलापछि भारतले संयुक्त राष्ट्रसंघ, युरोपेली संघ, अमेरिका, जापान, रुस र अस्ट्रेलियालगायतका मञ्चहरूमा पाकिस्तानको आतंकवादी संरक्षणको कालो इतिहास उजागर गर्यो। विदेश सचिव विक्रम मिश्रीले संयुक्त राष्ट्रसंघको महासभामा पहलगाम हमलामा पाकिस्तानको संलग्नताको गुप्तचर प्रमाण प्रस्तुत गरे, जसले विश्व समुदायको ध्यान तान्यो। संयुक्त राष्ट्रसंघको सुरक्षा परिषदले अप्रिल २२ को हमलाको कडा निन्दा गर्दै आतंकवादविरुद्ध शून्य सहनशीलताको नीति अवलम्बन गर्ने प्रतिबद्धता जनायो। अमेरिकाले पाकिस्तानलाई आतंकवादी समूहविरुद्ध कठोर कारबाही गर्न चेतावनी दियो, जबकि युरोपेली संघले पाकिस्तानको आतंकवादी संरक्षणलाई क्षेत्रीय अस्थिरताको प्रमुख कारण ठहर्यायो। जापान र अस्ट्रेलियाले भारतको आतंकवादविरुद्धको कारबाहीलाई समर्थन जनाए। यी समर्थनले पाकिस्तानलाई कूटनीतिक रूपमा एक्लो बनायो र भारतको कारबाहीलाई वैधानिकता प्रदान गर्यो। पाकिस्तानले भारतीय हमलामा नागरिक हताहत भएको दाबी गरे पनि कुनै ठोस प्रमाण प्रस्तुत गर्न नसक्दा उसको विश्वसनीयता थप कमजोर भयो। अन्तर्राष्ट्रिय मिडियाले पनि पाकिस्तानको दाबीलाई सन्देहको दृष्टिकोणले हेरे, जसले भारतको कूटनीतिक विजयलाई बलियो बनायो। पाकिस्तानको हवाई रक्षा प्रणाली भारतको उन्नत प्रविधिसामु पूर्ण रूपमा असफल भयो। उसका चिनियाँ निर्मित जे१० लडाकु विमान र पुराना मिराज३ विमानहरू भारतीय राफेल र तेजससामु निष्प्रभावी सिद्ध भए। जवाफी हमलाको प्रयासमा उसले ड्रोन र मिसाइल प्रयोग गर्यो, तर भारतीय रक्षा प्रणालीले तिनलाई बीचमै नष्ट गर्यो। यी असफलताले पाकिस्तानी सेनाको रणनीतिक कमजोरी र प्राविधिक पिछडापनलाई उजागर गर्यो। आतंकवादी समूहलाई संरक्षण दिने पाकिस्तानको नीतिले कश्मीरमा प्रोक्सी युद्ध लड्ने रणनीतिलाई निरन्तरता दिएको छ, तर यसले पाकिस्तानलाई अन्तर्राष्ट्रिय समुदायमा एक्लो बनाएको छ। पहलगाम हमलामा उसको संलग्नताको आशंकाले विश्व समुदायको विश्वास गुमाएको छ। अपरेशन सिन्दूर ले पाकिस्तानको अर्थतन्त्रलाई ठूलो धक्का पुर्यायो। भारतीय हमलाले पाकिस्तानी एयर बेस र सैन्य पूर्वाधारमा अर्बौं डलरको क्षति पुर्यायो, जसले उसको रक्षा बजेटलाई संकटमा पार्यो। सन् २०२५ को युद्ध छोटो तर ऐतिहासिक रूपमा प्रभावकारी रह्यो। मे १० मा युद्धविराम भए पनि भारतले आतंकवादी हमलाविरुद्ध तत्काल र निर्मम कारबाही गर्ने नयाँ मान्यता स्थापित गर्यो। यो युद्धले भारतको सैन्य श्रेष्ठता, रणनीतिक तयारी, गुप्तचर क्षमता र कूटनीतिक चातुर्यलाई विश्वसामु प्रदर्शन गर्यो। लश्करएतय्यबा र जैशएमोहम्मदजस्ता आतंकवादी समूहको सञ्चालन क्षमता कमजोर बन्यो, जसले भारतको आतंकवादविरुद्धको लडाइँमा ठूलो सफलता हासिल गर्यो। भारतले कश्मीर विवाद र आतंकवादबाहेक पाकिस्तानसँग कुनै संवाद नगर्ने प्रष्ट नीति अख्तियार गर्यो। यो नीतिले भारतको क्षेत्रीय शक्तिको हैसियतलाई बलियो बनायो र दक्षिण एसियामा उसको नेतृत्वलाई स्थापित गर्यो। भारतको यो कठोर अडानले भविष्यमा आतंकवादी हमलाको जोखिमलाई न्यून गर्न र क्षेत्रीय स्थिरताका लागि महत्त्वपूर्ण भूमिका खेल्नेछ। पाकिस्तानको आतंकवादी संरक्षणको नीतिले दक्षिण एसियामा अस्थिरता र रक्तपात निम्त्याएको छ। यदि उसले यो नीति त्यागेन भने, 'अन्तर्राष्ट्रिय अलगाव, आर्थिक संकट र आन्तरिक अशान्ति गहिरिनेछ। अप्रेशन सिन्दूर भारतको सैन्य, रणनीतिक र कूटनीतिक विजयको प्रतीक मात्र होइन, आतंकवादविरुद्ध विश्वव्यापी लडाइँमा भारतको नेतृत्वको प्रमाण पनि हो।' यो युद्धले आधुनिक विश्वमा आतंकवादप्रति शून्य सहनशीलताको नीति दीर्घकालीन शान्तिको आधार हो भन्ने सन्देश दियो। अपरेशन सिन्दूर भारतको आतंकवादविरुद्धको कठोर नीति र क्षेत्रीय शक्तिको हैसियतको प्रतीक हो। भारतले यो युद्धमार्फत आतंकवादविरुद्धको आफ्नो नेतृत्व र प्रतिबद्धता प्रदर्शन गर्यो।"
प्रतिनिधिसभाबाट जलस्रोत विधेयक पारित,"काठमाडौं : प्रतिनिधिसभा बैठकबाट जलस्रोत विधेयक, २०८१ पारित भएको छ । सोमबार बसेको बैठकमा ऊर्जा,जलस्रोत तथा सिंचाई मन्त्री दीपक खड्काले उक्त विधेयक पारित गरियोस् भन्ने प्रस्ताव प्रस्तुत गरेका थिए। उक्त प्रस्तावलाई सभामुख देवराज घिमिरेले निर्णयार्थ प्रस्तुत गर्दा बहुमतले पारित गरेको हो । त्यसअघि बैठकमा पूर्वाधार विकास समितिको प्रतिवेदनसहितको जलस्रोत विधेयक,२०८१ माथि छलफल भएको थियो । छलफलका क्रममा आएका जिज्ञासाको जवाफ दिँदै मन्त्री खड्काले जलको सदूपयोग र संरक्षण गर्नका लागि आवश्यक कानुन व्यवस्था तर्जुमा गर्न सरकारले विधेयक ल्याएको बताए । उनले जलस्रोतको दिगो विकास, उपयोग, संरक्षण एवम् व्यवस्थापन, लाभको न्यायोचित बाँडफाँड लगायतमा विधेयक महत्वपूर्ण रहेको उल्लेख गरे। विधेयकमा बाँध वा जलाशयको निर्माण गरी आयोजनाको विकास गर्दा त्यस्तो बाँध वा जलाशयबाट माथिल्लो र तल्लो तटीय क्षेत्रले प्राप्त गर्ने लाभ र जोखिमको विश्लेषण गरी तोकिएबमोजिम लाभको गणना र बाँडफाँड गर्नुपर्ने,जलस्रोतको एकीकृत एवं दिगो विकास,उपयोग,संरक्षण र व्यवस्थापनका लागि आयोगको स्थापना गर्ने लगायत उल्लेख छ । सरकारले २०८१ जेष्ठ ३१ गते संसदमा जलस्रोत विधेयक दर्ता गरेको थियो ।"
राष्ट्रिय सूचना प्रविधि केन्द्रका तत्कालीन कार्यकारी निर्देशक सुनिल पौडेलसहित पाँचजनाविरुद्ध भ्रष्टाचार मुद्दा,"काठमाडौं : राष्ट्रिय सूचना प्रविधि केन्द्रका तत्कालीन कार्यकारी निर्देशक सुनिल पौडेलविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धानका आयोगले पौडेलसहित तत्कालीन सहायक निर्देशक रमेश पोखरेल र अन्य तीनजनाविरुद्ध भ्रष्टाचार मुद्दा दायर गरेको हो। उनीहरूविरुद्ध ५ करोड ७९ लाख रुपैयाँ बिगो दावीसहित आज विशेष अदालत काठमाडौंमा आरोपपत्र दायर भएको अख्तियारका प्रवक्ता राजेन्द्र कुमार पौडेलले जानकारी दिए। उनका अनुसार मुद्दा दायर हुनेमा राष्ट्रिय सूचना प्रविधि केन्द्रका तत्कालीन कार्यकारी निर्देशक पौडेलसहित केन्द्रका तत्कालीन सहायक निर्देशक रमेश पोखरेल,कम्प्युटर इन्जिनियर रामशरण गायक,तत्कालीन लेखा अधिकृत निम बहादुर वली रहेका छन्। यसैगरी म्याक्स इन्टरनेसनल प्रालिलाई प्रतिवादी बनाइएको छ। आर्थिक वर्ष २०७५७६ मा केन्द्रबाट उपकरण खरिदमा भ्रष्टाचार गरेको ठहर गर्दै अख्तियारले मुद्दा दायर गरेको हो। अनुसन्धानका क्रममा राष्ट्रिय सूचना प्रविधि केन्द्रले २६ करोड २९ लाख ५३ हजार ३३५ रुपैयाँ ३३ पैसा लागत अनुमान तयार गरी पेश भएको बोलपत्रमा म्याक्स इन्टरनेशनलले सन् २०७६ असार ४ मा उक्त केन्द्रमा पेश गरेको भ्याटबाहेक २ करोड ६५ लाख र अर्को शीर्षकमा भ्याट बाहेक ३ करोड १४ लाख रकम म्याक्स इन्टरनेशनललाई भुक्तानी भएको देखिएको,मिलेमतोमा स्वार्थ बाझिने गरी लागत अनुमान तयार गरेको,सम्झौता बमोजिमको कार्य नै नभएको अवस्थामा समेत कार्य भएको भनी रकम भुक्तानी दिएलिएको तथ्य भेटिएको अख्तियारको ठहर छ। उनीहरूले आफूलाई गैरकानुनी लाभ पुर्याउने तथा नेपाल सरकारसार्वजनिक संस्थालाई हानी पुर्याउने बदनियतले उक्त रकम बराबरको रकम बढी भुक्तानी लिइ दिइभ्रष्टाचार निवारण ऐन २०५९ अन्तर्गतको कसूरजन्य कार्य गरे गराएको हुँदा प्रतिव्यक्ति जनही ५ करोठ ७९ लाख रुपैयाँ बिगो र सजायको माग गरिएको आरोप पत्रमा उल्लेख छ।"
नार्कको सुधारका लागि तीन सदस्यीय उच्चस्तरीय पुनर्संरचना सुझाव समिति गठन,"काठमाडौं : सरकारले नेपाल कृषि अनुसन्धान परिषद् (नार्क)को पुनर्संरचनाका लागि प्राडा गोविन्दराज पोखरेलको संयोजकत्वमा तीन सदस्यीय उच्चस्तरीय पुनर्संरचना सुझाव समिति गठन गरेको छ। समितिमा कृषि तथा वन विज्ञान विश्वविद्यालयका प्राडा ईश्वरी कडरीया र डा यज्ञ गजाधर खड्का सदस्य रहेका छन्। उच्चस्तरीय समितिका पदाधिकारीहरूलाई पत्र हस्तान्तरण गर्दै कृषि तथा पशुपन्छी विकासमन्त्री रामनाथ अधिकारीले नार्कलाई समय सापेक्ष रूपमा सुधार गर्न उच्च स्तरीय समितिले उपयुक्त प्रस्ताव पेश गर्ने अपेक्षा व्यक्त गरे। समितिलाई ९० दिनको समय दिइएको छ। नार्कको हालको संरचनामा देखिएका विविध समस्याका कारण परिषदको कार्य सन्तोषजनक रहन नसकेको सन्दर्भमा उच्चस्तरीय समिति गठन गरिएको कृषि तथा पशुपन्छी मन्त्रालयले जनाएको छ। विगतमा भएका अध्ययनहरूले पनि नार्कलाई प्रभावकारी बनाउन यसको पुनर्संरचना गर्नुपर्ने सुझाव दिएका थिए। सोही सुझावका आधारमा मन्त्रालयले गरेको प्रस्तावलाई मन्त्रिपरिषदको हालै बसेको बैठकले स्वीकृती दिएको थियो। उच्चस्तरीय समितिलाई नार्कको विगतको उपलब्धि तथा चुनौती र यसअन्तर्गतका ऐन, नियम,नीति लगायत कानुनी दस्तावेज तथा प्रतिवेदनहरूको समीक्षा गर्ने, अन्य देशहरूमा यस सम्बन्धी भए गरेका असल अभ्यासहरूको अध्ययन गर्ने, संघीयताको भावना र मर्म अनुरूप समयसापेक्ष रूपमा नार्कलाई रूपान्तरण गर्न वैज्ञानिकहरूको दीर्घकालीन संलग्नता सुनिश्चित गर्ने रणनीति प्रस्ताव गर्ने लगायतका कार्यक्षेत्र तोकिएको छ।"
लमजुङमा ट्याक्टर दुर्घटना हुँदा चालकको मृत्यु,लमजुङ : ट्याक्टर दुर्घटना हुँदा चालकको मृत्यु भएको छ। मृत्यु हुनेमा बेसीशहर नगरपालिका१ उदिपुर ढाडगाउँका ३१ वर्षीय अहिर परियार रहेका छन्। बेसीशहर नगरपालिका१ रिठेबगरस्थित सडकमा उदिपुरबाट रिठेबगरतर्फ जाँदै गरेको प्रदेश ०२०३००१ त ५४३० नम्बरको ट्याक्टर अनियन्त्रित भई सोमबार बिहान दुर्घटना भएको हो। दुर्घटनाका सम्बन्धमा प्रहरीले आवश्यक अनुसन्धान गरिरहेको जिल्ला प्रहरी कार्यालयले जनाएको छ।
विद्यालय शिक्षा विधेयकमाथि हतारमा टीकाटिप्पणी गर्नु उचित हुँदैन : मन्त्री पन्त,"काठमाडौं : शिक्षामन्त्री रघुजी पन्तले विद्यालय शिक्षा विधेयक, २०८० सम्बन्धमा हतारमा टीकाटिप्पणी गर्नु उचित नहुने बताएका छन्। सोमबार संसद् भवन नयाँ बानेश्वरमा सञ्चारकर्मीसँग कुरा गर्दै उनले उपसमितिको प्रतिवेदनमाथि छलफल गर्न बाँकी रहेकाले हतारमा टीकाटिप्पणी गर्नु उचित नहुने बताएका हुन्। मन्त्री पन्तले विद्यालय शिक्षा विधेयकका अपूर्ण विषयलाई समितिमार्फत पूर्ण गरिने बताए। उपसमितिको प्रतिवेदनमाथि यही ७ गतेदेखि शिक्षा समितिमा छलफल हुने भएकाले हतार गर्न नहुने उनको भनाइ छ। विद्यालय शिक्षा विधेयक, २०८० सम्बन्धमा गठित उपसमितिले आइतबार शिक्षा, स्वास्थ्य तथा सूचना प्रविधि समितिमा प्रतिवेदन बुझाएको थियो। उपसमितिको प्रतिवेदनमाथि शिक्षक महासंघले असन्तुष्टि जनाइसकेको छ।"
रेशम चौधरीलाई पक्राउ गर्न पत्र काट्ने महिमानसिंह विष्टलाई धरौटीमा छाड्न आदेश,"काठमाडौं : सर्वोच्च अदालतका शाखा अधिकृत महिमानसिंह विष्टलाई धरौटीमा छोड्न जिल्ला अदालत काठमाडौंले आदेश जारी गरेको छ। न्यायाधीश दिनबन्धु बरालको इजलासले उनलाई धरौटीमा छाड्न आदेश दिएको हो। नागरिक उन्मुक्ति पार्टीका संरक्षक रेशम चौधरीलाई पक्राउ गर्न 'अनधिकृत' पत्र लेखेपछि उनी पक्राउ परेका थिए। सोही पत्रका आधारमा प्रहरीले चौधरीलाई नेपाल प्रज्ञा प्रतिष्ठानबाट नियन्त्रणमा लिएको थियो। सीके राउत नेतृत्वको जनमत पार्टीसँग एकता घोषणा हुनै लाग्दा चौधरीलाई कार्यक्रमस्थल प्रज्ञा भवनबाट प्रकाउ गरिएको थियो। विष्टले कर्तव्य ज्यान,ज्यान मार्ने उद्योग र डाँका चोरी मुद्दामा चौधरीलाई नियन्त्रणमा लिएर कैदमा राख्नू भनी पत्र लेखेका थिए। उनले टीकापुर घटनामा ज्यान गुमाएका मान्छेहरूको आत्माले पोलेपछि पत्र लेखेको प्रहरीसमक्ष बयान दिएका छन्।"
किरियापुत्री भवन बनाउन महायज्ञ,"भक्तपुर : पितृमुक्ति (किरियापुत्री) भवन निर्माणका लागि गठ्ठाघरमा श्रीमद् भागवत महायज्ञ सुरु गरिएको छ। पितृमुक्तिका लागि १३ दिनसम्म गरिने कियाकर्मका लागि भवन निर्माण गर्न लागिएको हो। केही समयअघि निर्माण थालिएको उक्त भवन अधुरो रहेकाले निर्माण कार्य पूरा गर्न जेठ ४ गतेदेखि महायज्ञ गर्न लागिएको हो । सनातन पितृमुक्ति समाज गठ्ठाघरका अध्यक्ष खेम सुवेदीले अधुरो भवन पूरा गर्न महायज्ञ लगाउन लागेको जानकारी दिएका हुन्। उनले भने,महायज्ञबाट उठेको दानबाट भवन निर्माण, अक्षयकोष स्थापना र पुस्तकालय बनाउने योजना छ । १० गतेसम्म सञ्चालन हुने महायज्ञमा मञ्जरी राधिका दाशीले कथावाचन गर्नेछिन्। किरियापुत्री भवन निर्माण जस्तो सामाजिक कार्य पूरा गर्न अहिले नगरे कहिले गर्ने, हामीले नगरे कसले गर्ने ? भन्ने अभियानलाई सार्थकता दिन महायज्ञ गर्न लागेका हौँ, उनले भने । महायज्ञ सफल पार्न १७ वटा उपसमिति बनाइएको छ। समाजका अनुसार २०६९ सालको पुराणबाट उठेको रकमबाट यो भवन निर्माण सुरु भएको हो। भवन बहुउद्देश्यीय हुनेछ । पाँच आना दुई पैसा जग्गामा तीन तला भवन निर्माण भइसकेको छ। भवन निर्माण, शौचालय, ढिकोरो उठाउन सहित गरी एक करोड ६३ लाख रुपैयाँ खर्च भएको छ।"
दुर्घटनामा बालिकाको मृत्यु भएपछि यात्रुवाहक बसमा तोडफोड,विराटनगर : यात्रुबहाक बसले ठक्कर दिएर दुर्घटना हुँदा सोमबार दिउँसो मोरङको रंगेलीमा एकजना बालिकाको मृत्यु भएको छ। दुर्घटनालगत्तै बसमा तोडफोड गरिएको छ। मोरङ प्रहरीका प्रवक्ता डीएसपी वेदप्रकाश जोशीका अनुसार रंगेलीकानेपोखरी भित्री सडक खण्डअन्तर्गत रंगेली नगरपालिका७ निचामारी चोकमा दिउँसो २:२० बजेतिर दुर्घटना भएको हो। कानेपोखरीबाट रंगेलीतर्फ जाँदै गरेको को १ ख २१०३ नम्बरको बसले ठक्कर दिँदा रंगेली७ की १३ वर्षीया मीरा मण्डलको मृत्यु भएको जोशीले बताए। बसको ठक्करबाट मण्डल गम्भीर घाइते भएकी थिइन्। तत्कालै घटनास्थल पुगेको इलाका प्रहरी कार्यालय रंगेलीका इन्स्पेक्टर नरेन्द्रकुमार बोगटी नेतृत्वको टोलीले उद्धार गरेर उनलाई उपचारका लागि रंगेली अस्पताल लग्यो। अस्पताल पुर्याउनसाथ दिउँसो २:४० बजेतिर चिकित्सकले मृत घोषित गरिदिएको डीएसपी जोशीले बताए। बस र चालक मोरङको कटहरी गाउँपालिका७ का अन्दाजी ५५ वर्षीय चन्द्रबहादुर मगरलाई नियन्त्रणमा लिएर प्रहरीले घटनाको अनुसन्धान सुरु गरेको छ। इन्स्पेक्टर बोगटी नेतृत्वको टोलीले थप अनुसन्धान अघि बढाएको हो। बालिकाले अचानक बाटो काट्दा दुर्घटना भएको प्रहरीको प्रारम्भिक अनुसन्धानबाट खुलेको छ। दुर्घटनालगत्तै आक्रोसित बनेका स्थानीयले बसमा तोडफोड गरेका छन्। तोडफोडबाट बसको अगाडिको सिसा फुटेको छ। प्रहरीका अनुसार जम्मा भएको आक्रोसित भिड एक्कासि ढुंगामुढा र तोडफोडमा उत्रिएको थियो। तोडफोड हुन थालेपछि चालकले यात्रुसहितको बसलाई भगाएर इलाका प्रहरी कार्यालय रंगेली पुर्याएका थिए। तोडफोड हुँदा बसभित्र १०१५ जना यात्रु रहेको प्रहरीले जनाएको छ। प्रहरीका अनुसार बसमा ढुंगामुढा र तोडफोड भए पनि कसैलाई चोटपटक भने लागेन।
"सरकारले गणतन्त्र दिवस तीनदिनसम्म मनाउने, मूल समारोह समिति गठन","काठमाडौँ : सरकारले यस वर्षपनि गणतन्त्र दिवस तीनदिनसम्म भव्यताका साथ मनाउने निर्णय गरेको छ। सोमबार सिंहदरबारमा बसेको बैठकले गणतन्त्र दिवस, २०८२ भव्यताका साथ मनाउन प्रधानमन्त्री केपी शर्मा ओलीको अध्यक्षतामा मूल समारोह समिति गठन गरेको हो। मूल समारोह समितिमा उपप्रधानमन्त्री, मन्त्री, राज्यमन्त्रीहरू, काठमाडौँ महानगरपालिकामा प्रमुख, नेपाल सरकारका मुख्यसचिव, प्रधानसेनापति, ललितपुर महानगरपालिकाका प्रमुख, नेपाल सरकारका विशिष्ट श्रेणीका राजपत्राङ्कित अधिकृतहरू, सुरक्षा निकायका प्रमुखहरू लगायत सदस्य रहेका छन्। बैठकले यही जेठ १४, १५ र १६ गते हरेक दिन साँझ सबै सार्वजनिक निकायमा दीप प्रज्ज्वलनसहित त्रिदिवसीयरुपमा मनाउन केन्द्र, प्रदेश र स्थानीय तहका तिनै तहका सरकार र सम्बन्धित निकाय र निजी क्षेत्र र संघसंस्थालाई समेटेर तहगत समिति र उपसमितिहरू गठन गरिएको छ। बैठकमा प्रधानमन्त्री ओलीले गणतन्त्र दिवसलाई भव्यताका साथ जनस्तरमा समेत मनाउन आव्हान गर्दै यसलाई केवल औपचारिकतामा सीमित नराख्न आग्रह गरे। प्रधानमन्त्री ओलीले मूल समारोह समितिमा पदेन रहनुपर्ने व्यक्ति (पदाधिकारी)हरू पटकपटक अनुपस्थित रहने स्थिति अन्त्य गर्न उनले निर्देशन दिए।  काठमाडौँ महानगरका प्रमुख बालेन्द्र शाहप्रति लक्षित गर्दै प्रधानमन्त्री ओलीले सरकारले बोलाएको छलफलमा आउने वा नआउने भन्ने सोध्न समेत निर्देश गरे। त्यसपछि मुख्यसचिव एकनारायण अर्यालले प्रधानमन्त्रीको अध्यक्षतामा बस्ने बैठकमा बोलाएका मान्छे आउनुपर्ने कर्तव्य भएपनि उपस्थित नहुँदा त्यसको कारण सोध्न गाह्रो रहेको बताए। गणतन्त्र दिवसको जेठ १५ गतेको मुख्य कार्यक्रम सैनिक मञ्च टुँडिखेलमा हुनेछ।"
बालेन लक्षित प्रधानमन्त्रीको टिप्पणी आउँदैनन् भने नाम काट्नुहोला,"काठमाडौं : प्रधानमन्त्री केपी शर्मा ओलीले गणतन्त्र दिवस मूल समारोह समितिको बैठकमा सहभागी नभएको भन्दै काठमाडौं महानगरपालिकाका प्रमुख बालेन्द्र शाह (बालेन)प्रति आपत्ति जनाएका छन्। सिंहदरवारमा सोमबार बसेको गणतन्त्र दिवस मूल समारोह समितिको बैठकमा प्रधानमन्त्री ओलीले सहभागी हुने नहुने विषयमा सोधीखोजी गर्न निर्देशन दिए। कहिल्यै नआउने व्यक्तिको नाम राखिरहने प्रवृत्ति हटाउनुपर्ने प्रधानमन्त्रीको भनाइ छ। 'केही मान्छेलाई हामीले हरेक पटक बोलाउँछौं। तर, कहिल्यै देखा पर्दैनन्। पद ओहोदाकै कारण नामचाहिँ सधैं टाँस्नुपर्ने? मानका लागि मान राख्ने चलन छोड्नुपर्छ कि क्या हो,' प्रधानमन्त्री ओलीले बालेन लक्षित टिप्पणी गर्दै भने। उनले गणतन्त्रको महत्त्व नहुनेहरूको नाम झुन्ड्याउन आवश्यक नरहेको बताए। 'कसैलाई कुनै अर्थ छैन। कुनै महत्त्व छैन। अनि वास्तै नहुनेको नाम सधैं झुन्ड्याइरहने? नगरे पनि हुन्छ। कि तपाइँहरुले सोध्नुस्। आउने हो कि होइन। रुची छ कि छैन,' उनले थपे। प्रधानमन्त्रीको भनाइपछि सरकारका मुख्य सचिव एकनारायण अर्यालले प्रधानमन्त्रीको अध्यक्षतामा बस्ने बैठकमा बोलाएका मान्छे आउनुपर्ने कर्तव्य भएको बताए। तर, उपस्थित नभएकै कारण सोध्न गाह्रो हुने उनको भनाइ छ। 'सम्माननीयज्युले चेयर गरेको कार्यक्रममा बोलाएको मान्छे आउने कर्तव्य हो। उहाँको जिम्मेवारीभित्र पर्ने विषय पनि हो। अब सोध्न पनि गाह्रो। जिल्ला बाहिर भए त एउटा विषय भयो। फर्मल मिटिङमा चाहिँ आउनुपर्छ भन्ने हामीले मान्यता राख्छौं। अर्को कुरा, सम्माननीयज्यु बस्दाबस्दै उठेर जाने प्रवृत्ति पनि नराम्रो हो,' उनले भने। त्यसपछि प्रधानमन्त्री ओलीले रेकर्ड हेरेर आउने हो कि होइन सोध्न निर्देशन दिए। 'हरेक पटक इतिहासचाहिँ बनिरहने। नाम चाहिँ छापिरहने। पवित्र नाम पढिरहन पर्ने,' उनले भने, 'आउने होइन, आउन सक्दिन हो भने नाम नराख्नुहोला।' सधैं बोलाउनुपर्ने बाध्यता हटाउनुपर्ने उनको भनाइ छ। 'हाइलेभल कमिटीमा सहभागिताका लागि निमन्त्रणा गर्ने। तर, एकपटकको कुरा होइन, दुई पटक, तीन पटकसम्म पनि आएन भने पद नै जान्छ। जसलाई न चाड, न पर्व, न केही, न केही। कुनै वास्ता नभएको। अनि सधैं बोलाउनुपर्ने। हामीलाई बाध्यता हुने अनि आउन पर्ने मान्छे नआइदिने। यस्तो हुँदैन,' प्रधानमन्त्रीले भने।"
आमाको नामबाट नागरिकता नबन्दा छोराछोरी पढाइबाट वञ्चित,"सप्तरी : सप्तरी हनुमाननगरकंकालनी नगरपालिका४ का शंकर कुमार मण्डल ३१ वर्षका भएका छन्। तर उनको अहिलेसम्म नागरिकता बनेको छैन। गर्भावस्थामै बुवा बेपत्ता भएका मण्डलले आमाको नामबाट नागरिकता नपाउँदा उनका तीन छोराछोरीको शिक्षा प्रभावित भएको छ। आफ्नो नागरिकता नभएकाले उनले आफ्नो विवाह दर्ता र छोराछोरीको जन्मदर्ता बनाउन सकेका छैनन्। आमासँग नागरिकता र राष्ट्रिय परिचयपत्र भएपनि मण्डलले आमाको नामबाट नागरिकता पाउन सकेका छैनन्। उनले भने,नागरिकता नहुँदा कुनै व्यवसाय गर्न सकेको छैन। छोराछोरीलाई पढाउन सकेको छैन। मण्डलका ८ वर्षीया छोरी सपना, ५ वर्षीय छोरा कार्तिक र ३ वर्षीय छोरा प्रलाद छन्। आमासँग सबै प्रमाण हुँदा पनि आफले नागरिकता नपाउँदा समस्यामा परेको उनले बताए। आमाको नामबाट नागरिकता दिने भएपछि सबै पक्रिया पुरा गरेको बताउँदै उनले अहिले आमाको नामबाट नागरिकता नदिएको उनले सुनाए। जिल्ला प्रशासन कार्यालय सप्तरीले आमाको नामबाट नागरिकता लिन आउनेको पहिचान गरेर सिफारिस गर्न स्थानीय तहलाई पत्राचार गरिएपनि त्यसको केही दिनमा आमाको नामबाट नागरिकता दिन बन्द गरिएको जनाएको छ।"
ग्रीस पठाइदिन्छु भन्दै ठगी गर्ने व्यक्ति पक्राउ,काठमाडौं : ग्रीस पठाइदिन्छु भन्दै ठगी गर्ने व्यक्ति पक्राउ परेका छन्। वैदेशिक रोजगारीमा आकर्षक तलबको प्रलोभनमा पारी ग्रिस पठाइदिन्छु भन्दै रकम ठगी गरेको आरोपमा कागेश्वरी मनोहरा नगरपालिका७ बस्ने ७६ वर्षीय नरबिर राईलाई आइतबार प्रहरीले पक्राउ गरेको हो। राईले ग्रीस पठाइदिन्छु भन्दै १ जना पीडितबाट ८ लाख रुपैयाँ लिई सम्पर्कविहीन भएको भन्ने पीडितको उजुरीका आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले उनलाई काठमाडौं महानगरपालिका१२ बाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग काठमाडौं पठाइएको छ।
लुम्बिनीको नीति तथा कार्यक्रम सार्वजनिक,"दाङ : प्रदेश सरकारले आर्थिक वर्ष २०८२ ८३ का लागि नीति तथा कार्यक्रम सार्वजनिक गरेको छ। लुम्बिनी प्रदेशका प्रदेश प्रमुख कृष्णबहादुर घर्तिमगरले छैठौं अधिवेशनको पाँचौं बैठकमा आर्थिक वर्ष २०८२०८३ को नीति तथा कार्यक्रम प्रस्तुत गरेका हुन् । प्रस्तुत नीति तथा कार्यक्रममा प्रदेश सरकारको समग्र विकास, सुशासन, सेवा प्रवाह, कृषि, पूर्वाधार, शिक्षा, स्वास्थ्य, वातावरणलगायतका विविध विषय समेटिएका छन् । प्रदेश सरकारले नीति तथा कार्यक्रममार्फत नागरिक जीवनस्तर उकास्ने, दिगो विकासमा आधारित समृद्ध प्रदेश निर्माण गर्ने तथा जनताको विश्वास जित्ने दिशा तय गरेको छ । नीति तथा कार्यक्रम अनुसार प्रदेश सरकारले भौतिक पूर्वाधार र मानवीय विकासलाई सुदृढ बनाउँदै लैजाने,तीन तहका सरकारबीच समन्वय र सहकार्य अभिवृद्धि गर्ने,प्रदेशलाई संस्थागत बनाउने कानुनी तथा जनशक्ति सम्बन्धी आधार तयार गर्ने र सबै जिल्लाको सन्तुलित तथा विशेषतायुक्त विकासमा प्राथमिकता दिने बताइएको छ । प्रदेशका सबै मन्त्रालय तथा निकायहरूको समन्वयात्मक परिचालनलाई बल दिइएको छ भने सुशासन,नागरिक मैत्री प्रशासन र सेवा प्रवाहमा व्यापक सुधार गर्ने लक्ष्य लिइएको छ । प्रविधिको प्रयोगलाई प्रोत्साहन गर्दै मोबाइल हातमाप्रदेश सरकारका सेवा साथमा जस्ता अभियान अघि बढाइने उल्लेख गरिएको छ । कृषिमा उत्पादकत्व वृद्धि, कृषिलाई समृद्धिको मेरुदण्डका रूपमा विकास गर्ने, कृषकका गरालाई सधैं हराभरा बनाउने तथा घरदैलोमै कृषि सेवा पुर्याउने नीति अवलम्बन गरिनेछ । साथै, प्रदेशलाई आगामी १० वर्षभित्र पूर्ण प्राङ्गारिक प्रदेश बनाउने लक्ष्य लिइएको छ । अर्गानिक खेतीलाई विकासगरी प्रदेशलाई अर्गानिक खेतिको हवको रुपमा विकास गरिने उल्लेख छ । उद्योग, उद्यमशीलता र स्वदेशी वस्तुको प्रवर्द्धनमार्फत रोजगारी सिर्जना गर्ने तथा सामाजिक सुरक्षाका कार्यक्रमहरूलाई अझ मजबुत बनाउने योजना छ । सञ्चार जगतसँग सहकार्य गरी सरकारको नीति तथा कार्यक्रम जनस्तरसम्म पुर्याइने उल्लेख गरिएको छ । नागरिकको योगदान, महिनाको एक दिन श्रमदान, मेरो विद्यालय मेरो दायित्व, हरियालीसहितका सडक पूर्वाधार तथा प्रत्येक घर उज्यालो अभियान जस्ता नागरिक अभिमुखी कार्यक्रमहरू नीति तथा कार्यक्रममा समेटिएका छन् । अधुरा आयोजनालाई सम्पन्न गर्ने,आयोजना बैंकको अवधारणा लागू गर्ने, एक जिल्ला एक नमूना बस्ती निर्माण गर्ने तथा रामपुरचापाकोट शहर विकास जस्ता योजना पनि नीति तथा कार्यक्रममा उल्लेख गरिएका छन् । राजधानी क्षेत्रको गुरूयोजना कार्यान्वयन तथा सरकारी भवन निर्माणमा स्वदेशी काठको अनिवार्य प्रयोग गरिने उल्लेख छ । वन्यजन्तु पीडितलाई घरमै राहत, सडकसँगै हरियाली र फलफूलका विरुवा रोप्ने अभियान सञ्चालन,शिक्षासँगै सीप, राप्ती प्रादेशिक अस्पतालको स्तरोन्नति गरी २०० शैयामा विस्तार, विपद् व्यवस्थापनको पूर्वतयारी तथा देउखुरीमा जलवायु केन्द्र स्थापना जस्ता कार्यक्रम नीति तथा कार्यक्रममा समावेश छन् । प्रदेश गौरवका आयोजनाहरूलाई सम्पन्न गर्ने,विपन्न नागरिकका लागि मेडिकल कलेज तथा अस्पतालमा निःशुल्क सेवा उपलब्ध गराउने, सर्पदंश उपचार विस्तार तथा विद्यालयसमुदायमा स्वास्थ्य कार्यक्रम विस्तार गर्ने योजना समेत नीति तथा कार्यक्रममा उल्लेख छन् । हरित ऊर्जा,विद्युतीय सवारी र सौर्य ऊर्जा प्रवर्द्धनमा विशेष जोड दिइने उल्लेख गरिएको छ । नीति तथा कार्यक्रमको आधारमा असार १ गते लुम्बिनी प्रदेशले बजेट सार्वजनिक गर्ने भएको छ।"
रवि लामिछानेको बन्दीप्रत्यक्षीकरणको रिटमा आज पनि सुनुवाइ भएन,"काठमाडौं : राष्ट्रिय स्वतन्त्र पार्टीका सभापति रवि लामिछानेले दायर गरेको बन्दी प्रत्यक्षीकरणको रिटमाथि आज पनि सुनु्वाइ भएन। प्रधानन्यायाधीश प्रकाशमान सिंह राउत र न्यायाधीश नित्यानन्द पाण्डेयको इजलासमा सुनुवाइका लागि रिटको पेशी तोकिएपनि 'हेर्न नमिल्ने' सूचीमा राखिएको छ। उक्त रिटमाथि सुनुवाइका लागि पटकपटक पेशी तोकिए पनि 'हेर्न नमिल्ने 'सूचीमा राखिदै आएको छ। गत बैशाख २८ गतेदेखि जेठ २ गतेसम्म रिट चार पटक हेर्न नमिल्ने सूचीमा परेको छ। लामिछानेको तर्फबाट उनकी श्रीमति निकिता पौडेलले गैरकानुनी रुपमा आफ्ना श्रीमानलाई थुनामा राखेको भन्दै सर्वोच्च अदालतमा बन्दी प्रत्यक्षीकरणको रिट दायर गरेकी हुन्। सहकारी ठगी मुद्दामा लामिछाने हाल भैरहवा कारागारमा छन्। उच्च अदालत तुलसीपुर बुटवल इजलासले जिल्लाको आदेश उल्टाउँदै लामिछानेलाई पुर्पक्षका लागि कारागार पठाउन आदेश दिएको थियो। उच्च अदालतले पुर्पक्षका लागि कारागार पठाएपछि लामिछानेले कारागारबाटै उच्चको आदेश खारेजको माग गर्दै बाहिरबाटै मुद्दा लड्न पाउनुपर्ने मागसहित सर्वोच्चमा रिट दायर गराएका थिए। सो रिटमा सर्वोच्चले कैफियत प्रतिवेदन पेश गर्न आदेश जारी गरेको छ। तत्काल छुट्ने अवस्था नभएपछि लामिछानेले बन्दीप्रत्यक्षीकरणको रिट दायर गरेका हुन्। सो रिटमा सर्वोच्चले लामिछानेलाई थुनामा राख्नुको कारण सोधेको छ। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर गरेको थियो। सहकारीको रकम अपचलन गरेको कसुरमा कूल ४२ जनाविरुद्ध मुद्दा दर्ता भएको थियो। ती ४२ जनाबाट सहकारी ठगी,संगठित अपराध र सम्पत्ति शुद्धीकरण मुद्दामा कुल १ अर्ब ४३ करोड ८६ लाख २ हजार १ सय ३५ रुपैयाँ बिगो माग दाबी गरिएको थियो। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थिए। फागुन २६ गते लामिछाने पनि जिल्ला अदालतको एक करोड धरौटीको आदेशको खारेजीको माग गर्दै उच्चमा निवेदन दिएका थिए।"
"सेयर बजारमा दोहोरो अंकको वृद्धि, १२ समूहको उपसूचक सकारात्मक","काठमाडौं : साताको दोस्रो कारोबार दिन सोमबार नेप्से परिसूचक दोहोरो अंकले बढेर बन्द भएको छ। नेप्से परिसूचक १९३० अंकले बढेर २६२८३६ विन्दुमा अडिएको छ। सेन्सेटिभ इण्डेक्स ४१५ अंकले बढेर ४४२३२ विन्दुमा अडिएको छ। आइतबार नेप्से परिसूचक २७९ अंकले घटेर २६०९०५ विन्दुमा अडिएको थियो। सो दिन ८ अर्ब ५० करोड रुपैयाँ बराबरको सेयर कारोबार भएको थियो। सेयर बजार दोहोरो अंकले बढेपनि कारोबार रकम भने आइतबारको तुलनामा घटेको छ। यसदिन ३२४ स्क्रिप्सको १ करोड ६२ लाख ५ हजार ५५८ कित्ता सेयर ७ अर्ब ३५ करोड ८८ लाख ५५ हजार ८५ रुपैयाँमा खरिदबिक्री भए। तीन कम्पनीको सेयर सकारात्मक सर्किट लेभलमा कारोबार भयो। सप्तकोशी डेभलपमेन्ट बैंक,सिन्धु विकास बैंक र ओम मेघाश्री फर्माक्युटिकल्सको सेयर सकारात्मक सर्किट लेभलमा कारोबार भयो। यसैगरी तेह्रथुम पावर र कर्पोरेट डेभलपमेन्ट बैंकको सेयर ९ प्रतिशत बढीले बढ्यो। कारोबार रकमका आधारमा राधी विद्यु्त शीर्षस्थानमा रह्यो। सो कम्पनीको ५९ करोड ७६ लाख मूल्य बराबरको सेयर कारोबार भयो। नेपाल रिइन्स्योरेन्सको ५१ करोड,हिमालयन रिइन्स्योरेन्सको ४१ करोड,नगदी ग्रुपको २७ करोड र युनिभर्सल पावरको २४ करोड मूल्य बराबरको सेयर करोबार भयो। कारोबारमा आएकामध्ये १८५ स्टक्सको मूल्य बढ्दा ६० वटाको घट्यो। बाँकी दुई स्टक्सको मूल्य भने स्थिर रह्यो। होटल्स एण्ड टुरिजम समूहको उपसूचकबाहेक अन्यको उपसूचक सकारात्मक देखिएका छन्।"
पूर्वाधार विकासमा निजी क्षेत्रको सहकार्य जरुरी : मन्त्री दाहाल,"भौतिक पूर्वाधार तथा यातायात मन्त्री देवेन्द्र दाहालले नेपालको पूर्वाधार विकासमा निजी क्षेत्रको पनि सहकार्य जरुरी रहेको बताएका हुन्। सिमेन्ट उत्पादक संघले सोमबार ललितपुरमा गरेको क्रंक्रिट सडक ढलान सम्बन्धी कार्यक्रममा निजी क्षेत्रसँग साझेदारी गरी पूर्वाधार विकास गर्न सरकारले पनि अध्ययन गरिरहेको बताए। विश्वका कतिपय मुलुकमा निजी क्षेत्रले पूर्वाधारमा लगानी गर्ने र त्यसबाट निश्चित लाभांश समेत लिने अभ्यास रहेको उल्लेख गर्दै यस्ता सम्भाव्य क्षेत्रको पहिचान आवश्यक रहेको समेत उनले उल्लेख गरे। नेपालको भौगोलिक विशिष्टता, सिमेन्ट उत्पादनमा गरेको प्रगति र टिकाउपनाका कारण कंक्रिट सडक निर्माणलाई अध्ययन गरी प्रवर्द्धन गर्न सकिने पनि उनले बताए। नेपाल अहिले निर्माणको चरणमा रहेको उल्लेख गर्दै मन्त्री दाहालले सुरु भएका आयोजनाहरूलाई निर्धारित समयमा नै पूरा गर्न र अब सुरु गरिने आयोजनाहरूलाई समेत तोकिएकै समयमा पूरा गराउने वातावरण बनाउन आवश्यक रहेको बताए। कार्यक्रममा विज्ञहरूले सिमेन्ट ढलान गरिएका सडक प्रारम्भिक रूपमा खर्चिलो भए पनि टिकाउपनाका कारण दीर्घकालीन रूपमा किफायती हुने बताएका थिए।"
चारआली डिपो प्रमुखले बिनाकारण जागिरबाट निकाले पाँच जना कर्मचारी,"झापा : झापाको मेचीनगरस्थित नेपाल आयल निगम चारआली डिपो प्रमुख गीता सापकोटा (धिताल)ले करार र ज्यालादारीका पाँच जना कर्मचारीलाई एकैपटक जागिरबाट निकालिदिएका छन्। डिपो प्रमुख सापकोटाले आफूखुसी बिनाकारण जागिरबाट निकालिदिएपछि अहिले पीडित बनेका कर्मचारीहरू न्याय माग्दै सम्बन्धित निकाय धाइरहेका छन्। डिपो प्रमुख सापकोटाले आफूहरूमाथि ज्यादतीपूर्ण अन्याय गरेको भन्दै उनीहरूले नेपाल आयल निगमको केन्द्रीय तथा प्रदेश कार्यालय, जिल्ला प्रशासन कार्यालय झापा र श्रम तथा रोजगार कार्यालय झापामा न्यायका लागि हारगुहार गरिरहेका छन्। उनीहरूले प्रशासन तथा श्रम कार्यालयमा लिखित रूपमा ज्ञापनपत्र बुझाए पनि अहिलेसम्म त्यसको सुनुवाइ भएको छैन। डिपो प्रमुख सापकोटाले केन्द्रीय कार्यालयको डाइरेक्टरहरूको आदेश हो भन्दै २०८१ पुस २९ गतदेखि अराजक शैलीमा डिपोमा कार्यरत ३ जना करार र ६ जना दैनिक ज्यालादारी गरी ९ जना कर्मचारीलाई एकै पटक जागिरबाट निकालेका थिइन्। ९ जनामध्ये ज्यालादारीका सवारी चालक कुमारमणि दाहाल र करारका स्विपर रामकिशोर मल्लिकलाई २४ घण्टा नबित्दै काममा फर्काएका थिए। करारका मुना घिमिरे र करारका चन्द्रकला राईलाई डिपो प्रमुख सापकोटाले तीन सातापछि बोलाएर काममा लगाइन्। पाँच जना ज्यालादारीका कर्मचारीहरू अमोद भट्टराई, चन्द्रकान्तलाल दास, शान्ता पोखरेल, गोविन्द पाठक र अस्मिता विक भने चार महिनादेखि कामविहीन बनेका छन्। निकालिएका कर्मचारीहरू ३ देखि १५ वर्षसम्म डिपोमा कार्यरत थिए। तर, डिपो प्रमुख सापकोटाले केन्द्रीय कार्यालयको डाइरेक्टरहरूको आदेश हो भन्दै हामीहरूलाई जागिरबाट निकालिदिएको पीडित कर्मचारी अमोद भट्टराईले बताए। कामबाट निकालेको भोलिपल्ट हामी गेटसम्म पुगेर फर्कियौँ। त्यहाँ पुग्दा दुई जनालाई काममा फर्काएको थाहा पाएयौं। त्यसपछि हामी पटकपटक डिपो प्रमुख सापकोटालाई भेट्न कार्यालय पुग्यौँ। हामी बालबच्चा भएको व्यक्तिलाई कामबाट निकाल्दिनुभयो, अब कसरी परिवार पाल्नु भन्दै भेटेरै उहाँसँग हारगुहार गर्दासमेत हाम्रो कुराको चार महिना बित्दा पनि सुनुवाइ भएन, पीडित कर्मचारी भट्टराईले भने। करारमा नियुक्ति गरिएकोमा दुई वर्षअघि नै ज्यालादारीमा झारेर अहिले कामबाट निकालिदिएको उनको गुनासो छ। कामबाट निकालेपछि हामी पीडितहरूले जिएमदेखि डाइरेक्टर सरहरूसँग बुझ्दा उहाँहरूले कामबाट निकाल्न भनेर कुनै आदेश नदिनुभएको भन्दै अर्को पीडित कर्मचारी शान्ता पोखरेलले भनिन्, ६ वर्षदेखि काम गरिरहेका थियौँ, डिपो प्रमुखले बिनाकारण आफूखुसी कामबाट निकाल्दा हामीहरू अन्यायसँगै मारमा पर्यौ। देशभरि गरी करार र ज्यालादारीमा करिब ४ सय कर्मचारी निगममा कार्यरत छन्। कुनै ठाउँमा यसरी कर्मचारी निकालिएको छैन। डिपो प्रमुखले हामीमाथि अन्याय गर्नुभयो, उनले थपिन्। श्रीमानसँग छुट्टिएर छोरीसँग बस्दै आएकी अस्मिता विकको जागिर खोसिएपछि उनी थप पीडामा छिन्। तीन वर्ष भयो निगममा जागिर खाएको। कार्यालय प्रमुखले अराएको सबै काम गर्थिम। तर, उहाँले हामीमाथि अन्याय गर्दै बिनाकारण जागिरबाट निकालिदिएपछि अहिले परिवार पाल्नै मुस्किल भइरहेको उनले बताइन्। त्यस्तै अर्को पीडित गोविन्द पाठक चारआली डिपोमा काम गरेको ६ वर्ष भयो। डिपो प्रमुखले किन र के कारणले जागिरबाट निकालेको थाहा नै पाइन, उनले भने, घर पायक जागिर गुमेपछि चार महिनादेखि परिवार पाल्नै धौधौ भइरहेको छ। सबैतिरबाट काममा फर्काइने आश्वासन मात्र पाइरहेका छौँ, तर अहिलेसम्म काममा बोलाएको चाहिँ छैन, उनले थपे। हामीले न्यायका लागि सम्बन्धित निकाय गुहारिरहेका छौं। न्याय नपाए शान्तिपूर्ण आन्दोलनदेखि तालाबन्दीसम्मका कार्यक्रममा उत्रिने बाध्य हुने उनको भनाई छ। यता घटनाको बारेमा बुझ्न खोज्दा डिपो प्रमुख गीता सापकोटाले बोक्ने अफिसियल नम्बरमा पटक पटक फोन गर्दा कल रिसिभ भएन।"
"प्रेम सम्बन्धका कारण पण्डितको हत्या, प्रेमिकासहित ६ जना पक्राउ","मलंगवा : सर्लाहीको चन्द्रनगर गाउँपालिका१, किसनपुरका अरविन्द कुमार पण्डितको प्रेमका कारण हत्या भएको खुलेको छ। जिल्ला प्रहरी कार्यालय सर्लाहीले सोमबार सदरमुकाम मलङ्गवामा पत्रकार सम्मेलन गरी २८ वर्षीय पण्डितको प्रेम सम्बन्धका कारण हत्या भएको जानकारी गराएको छ। पण्डितको वैशाख २८ गते हत्या भएको थियो। पत्रकार सम्मेलनमा प्रहरीले हत्यामा संलग्न रहेका पण्डितको प्रेमिकासहित ५ जनालाई सार्वजनिक गरेको छ। पक्राउ पर्नेमा पण्डितको प्रेमिका ईश्वरपुर नगरपालिका६, चिरानटोलकी २५ वर्षीया नजिमा खातुन, नजिमाका श्रीमान मोस्तकिम अंसारीसहित ४३ वर्षीय मोहम्मद हुसेन मोमिन, ४० वर्षीय सुयब अंसारी, २५ वर्षीय कोनूर आलम अंसारी र सलाउद्दिन अंसारी रहेका छन्। पक्राउ परेका अभियुक्त सबै नातेदार हुन्। प्रहरीका अनुसार मृतक पण्डित र अभियुक्त नजिमा खातुनबिच लामो समयदेखि प्रेम सम्बन्ध रहेको थियो। अरविन्द अविवाहित थिए भने नजिमा तीन सन्तानकी आमा हुन्। उनीहरू गएको चैत १९ गतेबाट घरबाट भागेर भारतसम्म पुगेका थिए। उनीहरू भारतमा एक महिना बसेर वैशाख २० गते नेपाल आएका थिए। घर फर्किएपछि गाउँका पञ्चहरु बसेर नजिमालाई श्रीमान मोस्तकिम अंसारीले नै राख्ने सहमति जुटेको थियो। त्यसपछि पनि पण्डित पटकपटक नजिमा खातुनको घरमा पुगेको पाइएको प्रहरीले जनाएको छ। दुवै जनालाई स्थानीय पञ्चायत गरेर अलग गरे पनि पण्डित आउजाउ गर्दै आएका थिए। पण्डित नजिमालाई भेट्न आउजाउ गरेको देखेपछि गाउँलेले नजिमालाई मानसिक तनाव दिने गरेको र त्यसपछि नजिमासहित परिवारका सदस्य र आफन्त मिलेर पण्डितको हत्या गर्ने योजना बुनेको प्रहरीले जनाएको छ। पण्डित वैशाख २४ गतेदेखि बेपत्ता बनेका थिए। पण्डितलाई वैशाख २८ गते बिहान ८ नजिमाले फूलजोर बाबा मन्दिर नजिक भेट्न बोलाएर हत्या गरिएको थियो। पक्राउ परेका अभियुक्तहरू मिलेर ईश्वरपुर नगरापालिका८ स्थित फूलजोर खोला नजिकै लगेर हत्या गरेको जिल्ला प्रहरी कार्यालय सर्लाहीका प्रहरी उपरीक्षक योगेन्द्र कुमार खड्काले जानकारी दिए। प्रहरी उपरीक्षक खड्काका अनुसार फूलजोर बाबा मन्दिरमा भेट्न बोलाएर त्यसको एक घण्टापछि फूलजोर खोलातर्फ लगेर प्रेमी नजिमा, उनको श्रीमान मोस्तकिम सहितले पण्डितको हत्या गरेको खुलेको छ। हत्यापछि अभियुक्तहरू लाशलाई घाँसपात र लहरीको घस्यौटाले छोपेर घर फर्किएका थिए। हत्या गरेको भोलिपल्ट वैशाख २९ गते राति ९ बजेतिर अधियुक्तहरूले अरविन्दको लाशलाई ईश्वरपुर नगरपालिका८, स्थित थकरिया चौरीमा रहेको उखु बारीमा लगेर फालेका थिए। सडेको अवस्थामा पण्डितको शव प्रहरीले बरामद गरेको थियो। वैशाख ३० गते बिहान साढे ८ बजे मृतक पण्डितको शव फेला परेको थियो। सुरुमा शवको सनाखत नै हुन सकेको थिएन। वैशाख ३१ मृतकको दाजु अशोक कुमार पण्डित कुम्हारले प्रादेशिक अस्पताल मलङ्गवामा पुगेर शवको सनाखत गरेका थिए। प्रारम्भिक अनुसन्धानमा पण्डितको हत्यामा छ जना संलग्न रहेको पाइएको र उनीहरुविरुद्ध सर्लाही जिल्ला अदालतबाट कर्तव्य ज्यान मुद्दामा म्याद लिएर अनुसन्धान भइरहेको एसपी खड्काले बताए। अहिलेसम्मको अनुसन्धानमा पण्डितको मुख थुनेर हत्या गरेको पाइएको प्रहरीले जनाएको छ।"
कोशीका सांसद चढेको कार मोरङमा दुर्घटना,"विराटनगर : मोरङमा कोशी प्रदेशसभाका चारजना सदस्य (कोशी प्रदेशका सांसद)चढेको कार दुर्घटनामा परेको छ। उक्त कार नेपाल प्रहरीका डीएसपी (प्रहरी नायव उपरीक्षक)ले चलाएको कारसँग ठोक्किएर सोमबार दिउँसो दुर्घटना भएको हो । पूर्वपश्चिम राजमार्गअन्तर्गत कानेपोखरी गाउँपालिका७ मा दुईवटा कार एकआपसमा ठोक्किएर दुर्घटना भएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए । उनका अनुसार विराटनगरबाट झापातर्फ जाँदै गरेको तर्फ आउँदै गरेको बा ५ च ३५३० नम्बरको कार र झापाबाट विराटनगरतर्फ आउँदै गरेको बी एई १४०६ नम्बरको कार एकआपसमा ठोक्किएर दिउँसो २ बजेतिर दुर्घटना भएको हो । दुर्घटनामा कुनै मानवीय क्षति नभएको र सबै जना सकुशल रहेको जोशीले बताए । बी एई १४०६ नम्बरको कारमा कोशीका सांसदहरु मैयाँ श्रेष्ठ लावती, राधाकृष्ण खनाल, नम्बरलाल धिमाल र विद्या चाम्लिङ सवार थिए । प्रहरीका अनुसार प्रदेशसभाको नीति तथा कार्यक्रम सार्वजनिक हुने बैठकमा सहभागी हुन विराटनगर आउँदै गरेका बेला उनीहरु दुर्घटनामा परेका हुन् । पाँचथरकी लावती नेपाली कांग्रेस, झापाका धिमाल नेकपा (एमाले) र मोरङकी चाम्लिङ नेकपा (एकीकृत समाजवादी)का समानुपातिक सांसद हुन् । खनाल झापाको निर्वाचन क्षेत्र नम्बर ४ (क)बाट निर्वाचित एमाले सांसद हुन् । दुर्घटना भएका बेला उक्त कार झापाको दमक नगरपालिका१ का ४० वर्षीय भेषराज श्रेष्ठले चलाएका थिए । सांसदहरु चढेको गाडी पाँचथरकी सांसद मैया श्रेष्ठ लावतीको रहेको प्रहरीले जनाएको छ । प्रहरीका अनुसार बा ५ च ३५३० नम्बरको कार झापा प्रहरीका प्रवक्ता डीएसपी खगेन्द्रबहादुर खड्काले चलाएका थिए । उनी विराटनगरस्थित घरबाट कार्यक्षेत्र झापा फर्किदै गरेका बेला दुर्घटना भएको हो । घटनाको जानकारी पाउनसाथ इलाका प्रहरी कार्यालय पथरीबाट इन्स्पेक्टर खगेन्द्र एक्तेन नेतृत्वको टोली घटनास्थल पुगेर अनुसन्धान सुरु गरेको छ । दुर्घटनामा परेर दुवै कारमा सामान्य क्षति पुगेको र घटनाको थप अनुसन्धान थालिएको डीएसपी जोशीले बताए । दुर्घटना परेकी सांसद चाम्लिङले नीति तथा कार्यक्रम सार्वजनिक हुने प्रदेशसभा बैठकमा सहभागी हुन आउने क्रममा दुर्घटनामा परेको बताइन् । दुर्घटनामा परेर शरीर केही दुखेजस्तो महसुस भएकाले अस्पताल जाने तयारीमा रहेको र प्रदेशसभा बैठकमा सहभागी हुन नसकेको उनको भनाइ छ । चाम्लिङले पश्चिमबाट आउँदै गरेको कारसँग ठोक्किएर सांसदहरु चढेको कार सडकमा पल्टिएको जानकारी दिइन् । गाडी ठोक्किने अवस्था आएपछि हामी करायौं । तर, एक्कासि दुर्घटना हुन पुग्यो । हामी ३४ बल्ड्याङ पल्टियौं । दुर्घटनाको प्रकृति हेर्दा त निक्कै चोटपटक लाग्नुपर्ने हो । कसरी पो बाँचियो ? थाहा छैन, उनले भनिन् ।"
"आईपीएलको प्लेअफमा तीन टोली छनोट, ४ नम्बरका लागि यी टोलीबीच प्रतिस्पर्धा","काठमाडौं : इन्डियन प्रिमियर लिग (आईपीएल २०२५) को ६० औं खेलमा गुजरात टाइटन्सले दिल्ली क्यापिटल्सलाई १० विकेटले पराजित गरेको छ। यो जितसँगै गुजरातको १२ खेलमा १८ अंक भएसँगै अंक तालिकाको शीर्ष स्थानमा पुगेको छ। गुजरात प्लेअफका लागि छनोट भएको छ। यससँगै आरसीबी र पञ्जाबको प्लेअफ टिकट पनि पक्का भएको छ। तर नम्बर ४ को लागि मुम्बई र दिल्लीबीच कडा प्रतिस्पर्धा छ। अंक तालिकाको स्थिति गुजरातको १२ खेलमा १८ अंकसहित शीर्ष स्थानमा छ। गुजरात प्लेअफका लागि छनोट पनि भएको छ। यस्तै आरसीबीको १२ खेलमा १७ अंक छ। उसले प्लेअफमा आफ्नो स्थान पनि पक्का गरेको छ। पञ्जाबको पनि १२ खेलमा १७ अंक जोड्दै प्लेअफमा छनोट भएको छ। अब नम्बर ४ को लागि लडाई रोचक छ। मुम्बईको १२ खेलबाट १४ अंक छ भने दिल्लीको १२ खेलबाट १३ अंक छ। अब दिल्ली र मुम्बईबीच लडाइँ छ। तर मुम्बईको रन रेट राम्रो छ। बाँकी दुई खेल दुवै टोलीका लागि गर या मरको स्थितिमा छन्। चेन्नई, राजस्थान, हैदराबाद र केकेआर प्लेअफ दौडबाट पूर्ण रूपमा बाहिरिएका छन्। यस्तै लखनऊको ११ खेलमा १० अंक छ। उसका ३ खेल बाँकी छ। लखनऊ पनि प्लेअफको दौडमा छ। तर उसले बाँकी सबै खेल जित्नुपर्नेछ। यदि मुम्बईले आफ्ना दुवै खेल जित्यो र दिल्लीले पनि आफ्ना दुवै खेल जित्यो भने मुम्बई राम्रो रन रेटको आधारमा छनोट हुनेछ। यस्तै दिल्ली र मुम्बईले एकएक खेल हारे पनि मुम्बई प्लेअफमा छनोट हुनेछ। यस्तो अवस्थामा दुवै टोलीले आफ्ना बाँकी खेलहरू जित्नुपर्नेछ। दिल्लीले भने दुवै खेल ठूलो अन्तरले जित्नुपर्नेछ।"
गाजामा खाद्यान्न प्रवाह गर्न इजरायलले अनुमति दिने,"काठमाडौं : इजरायलले १० हप्ताको नाकाबन्दी पछि भोकमरीबाट बच्न गाजामा आधारभूत मात्रामा खाद्यान्न प्रवाह गर्न अनुमति दिने बताएको छ। इजरायली प्रधानमन्त्रीको कार्यालयले जारी गरेको विज्ञप्तिमा इजरायल रक्षा बल (आईडीएफ)को सिफारिस र हमासविरुद्धको नयाँ सैन्य आक्रमणलाई समर्थन गर्ने आवश्यकताको आधारमा यो कदम चालिएको उल्लेख छ। यो घोषणा हुनुभन्दा पहिले इजरायली सेनाले गाजामा विशाल जमिन अपरेशन सुरु गरेको बताएको थियो। नाकाबन्दीको क्रममा इजरायलले गाजामा खाना, इन्धन र औषधिको प्रवेशमा पनि रोक लगाएको छ। इजरायलमाथि नाकाबन्दी हटाउन दबाब बढ्दै गएको छ। सहायता एजेन्सीहरूले गाजाको २१ लाख जनसंख्या भोकमरीको जोखिम रहेको चेतावनी दिएका छन्।"
लुक्ला उडेको समिट एयरको जहाजमा प्राविधिक समस्या आएपछि काठमाडौंमा आकस्मिक अवतरण,काठमाडौं : काठमाडौंबाट लुक्लाका लागि उडेको समिट एयरको उडान नम्बर ३०१ विमानमा प्राविधिक समस्या देखिएपछि काठमाडौंमै आकस्मिक अवतरण गरिएको छ । त्रिभुवन अन्तरराष्ट्रिय विमानस्थलका प्रवक्ता रिञ्जी शेर्पाका अनुसार बिहान लुक्ला उडेको उक्त विमान सोलुखुम्बुको फाफ्लु क्षेत्रमा पुगेपछि विमानमा प्राविधिक समस्या देखिएपछि विमानचालकले विमानलाई काठमाडौं फर्काउने निर्णय लिएका थिए । बिहान ७ बजेर २४ मिनेटमा विमान आकस्मिक अवतरण भएको हो । विमानको इञ्जिनमा समस्या देखिएको र अहिले प्राविधिक टोलीले मर्मत गरिरहेको जनाइएको छ । उक्त विमानमा चालक दलका सदस्यसहित १९ जना सवार यात्रु थिए । यात्रुहरू सबै सुरक्षित रहेको पनि विमानस्थल कार्यालयले जनाएको छ ।
हिमताल फुटेको तिलगाउँका बासिन्दालाई तत्काल राहत दिन र उद्धार गर्न सांसदको माग,"काठमाडौं : सांसद छिरिङ डम्डुल लामाले हुम्लाको लिमीस्थित तिलगाउँमा हिमताल फुटेर आएको बाढीका कारण १८ घरपरिवार समस्यामा परेको भन्दै तत्काल राहतका लागि सरकारको ध्यानाकर्षण गराएका छन्। सोमबार प्रतिनिधिसभा बैठकको आकस्मिक समयमा बोल्दै सांसद लामाले तत्काल सो स्थानबाट निरीक्षण गर्दै हेलिकप्टरबाट भएपनि उचित राहतका लागि सरकारको ध्यानाकर्षण गराएका हुन्। हिमाली क्षेत्रको हिमताल खतरनाक अवस्थामा पुगेको भन्दै उनले उक्त घटनालाइ गम्भीर रुपमा लिँदै रोकथामका लागि पहल सुरु गर्नुपर्ने धारणा राखे । ४७ सय मिटरमाथि रहेको हिमताल फुट्दा तिलागाउँमा जनधनको क्षति भएको र १८ घरपरिवारका ३२ जना नजिकैको बारीमा त्रिपाल लगाएर बस्नुपरेको उनको भनाई छ। हिमताल फुट्दा आएको बाढीका कारण काठका पाँचवटा पुल बगाएको, सिंचाइकुलोका साथै १५ किलोवाटको विद्युत परियोजना समेत क्षतविक्षत भएको उनले जानकारी दिए । जेठ १ गते लेदोसहितको पहिरोले हुम्लाको तिल गाउँका केहि बस्ती बगाएको थियो ।"
दिल्लीस्थित नेपाली दूतावासले भन्यो  भारतहुँदै तेस्रो मुलुक जाँदा एनओसी लिएर मात्रै जानू,"काठमाडौं : नयाँ दिल्लीस्थित नेपाली राजदूतावासले भारतहुँदै एनओसीको आवश्यक पर्ने मुलुकको भ्रमणमा जाँदा वैदेशिक रोजगारी विभागद्वारा जारी भएको आधिकारिक श्रम स्वीकृति वा दूतावासद्वारा जारी भएको एनओसी लिएर मात्रै यात्रा गर्न अनुरोध गरेको छ। भारतीय विमानस्थलहुँदै मध्यपूर्वका मुलुकहरूको भ्रमणमा जान नक्कली श्रम स्वीकृति देखाइ अध्यागमन पार गर्न खोज्नेको संख्या बढ्न थालेपछि नेपाली पनि अलपत्र पर्नसक्ने भन्दै नेपाली राजदूतावासले श्रम स्वीकृति वा एनओसी लिएर मात्रै यात्रा गर्न अनुरोध गरेको हो। दूतावासले सोमबार एक सूचना जारी गर्दै भारतहुँदै एनओसीको आवश्यकता पर्ने मुलुकहरूको भ्रमणमा जाँदा वैदेशिक रोजगारी विभागद्वारा जारी भएको आधिकारिक श्रम स्वीकृति वा नेपाली राजदूतावास नयाँ दिल्लीद्वारा जारी भएको एनओसी लिएर मात्रै यात्रा गर्न अनुरोध गरेको छ। पछिल्लो समय भारतीय विमानस्थलहुँदै मध्यपूर्वका मुलुकहरूको भ्रमणमा जान नक्कली श्रम स्वीकृति देखाइ अध्यागमन पार गर्न खोज्नेको संख्या बढिरहेको राजदूतावासले जनाएको छ। 'पछिल्लो समयमा भारतीय विमानस्थल हुँदै मध्यपूर्वका केही मुलुकहरुको भ्रमणमा जान नक्कली श्रम स्वीकृति ( ) र    () देखाई अध्यागमन पार गर्न खोज्नेको संख्या बढी रहेको जानकारी भारत सरकारका सम्बन्धित निकायहरुबाट प्राप्त हुन आएको छ। यसगरी,नक्कली कागजातहरु प्रयोग गर्न खोज्ने व्यक्तिहरुलाई भारतीय अद्यागमन अधिकारीले विमानस्थलबाट नियन्त्रणमा लिई प्रहरी हिरासतमा पठाइएका व्यक्तिहरुको संख्यामा पनि सोही अनुरुप वृद्धि हुँदै गइरहेको सूचनाप्रति यस राजदूतावासको ध्यानाकर्षण भएको छ ,'सूचनामा भनिएको छ। दूतावासले एनओसीको आवश्यकता पर्ने देशहरूको सूची,एनओसी प्राप्त गर्न पूरा गर्नुपर्ने प्रक्रिया,पेश गर्नुपर्ने कागजातहरू र बुझाउनुपर्ने दस्तुर सम्बन्धी विस्तृत जानकारी राजदूतावासको वेभसाइटमा प्राप्त गर्न सकिने समेत जनाएको छ।"
युएईलाई हराउँदै नेपाल पहिलो पटक विश्वकप छनोटको ग्लोबल क्वालिफायरमा,"काठमाडौँ : आइसिसी महिला ट्वान्टी२० विश्वकप एसिया छनोटअन्तर्गत सुपर३ को खेलमा संयुक्त अरब इमिरेट्स (युएई)माथि नेपालले जित निकालेको छ। थाइल्यान्डको टेर्डथाइ क्रिकेट मैदानमा आज भएको खेलमा नेपालले युएईलाई ५ विकेटले पराजित गरेको हो। युएईले दिएको ११५ रनको विजय लक्ष्य पच्छाएको नेपालले १९३ ओभरमा ५ विकेट गुमाउँदै पहिलो पटक विश्वकप छनोटको ग्लोबल क्वालिफायरमा पुगेको हो। नेपालका लागि कप्तान इन्दु बर्माले सर्वाधिक ३० रनको अविजित पारी खेलिन्। उनले २८ बलमा २ चौका प्रहार गरिन्। ओपनर सम्झना खड्काले २१ रन, पूजा महतोले १३ र रुबिना क्षेत्रीले २३ रन बनाइन्। रुबी पोडार ६ रनमा अविजित रहिन्। यूएईका लागि मिचेल बोता, सुरक्षा कोते, वैष्णबी महेश र कप्तान इशा ओझाले ११ विकेट लिए। त्यसअघि,ब्याटिङको निम्तो पाएको युएईले निर्धारित २० ओभरमा ७ विकेट गुमाउँदै ११४ रन बनाएको थियो। युएईका लागि ओपनिङमा आएकी कप्तान ईसा ओझाले सर्वाधिक ३९ रन बनाइन्। उनले ३९ बलमा दुई चौका र एक छक्का प्रहार गरिन्। विकेट किपर ब्याटर त्रिथा सतिशले २१ रन बनाइन्। लावन्या केनीले १२, मिना होट्चाँदनीले २० रन बनाइन्। उडेनी डोना ६ रनमा अविजित रहिन्। नेपालका लागि मनिषा उपाध्यायले सर्वाधिक चार विकेट लिइन्। कविता कुँवरले २ र राजमती ऐरीले १ विकेट लिइन्। अब मंगलबार हुने थाइल्यान्डसँगको खेलको नतिजाले नेपाललाई केही फरक पर्ने छैन।"
गोरखामा भेटिएको भग्नावशेष सत्रौं शताब्दीको हुनसक्ने,"गोरखा : पुरातत्व विभागले गोरखा नगरपालिका१० छेपेटारमा भेटिएको भग्नावशेष सत्रौं शताब्दीको मन्दिरको हुन सक्ने प्रारम्भिक अनुमान गरेको छ। विभागका अधिकृत नवराज अधिकारी नेतृत्वको टोलीले ९ दिन लगाएर गरेको उत्खनन तथा प्रारम्भिक अनुसन्धानबाट जमिनमुनि चार सय वर्षअघि बनेको दुईतले मन्दिर रहेको अनुमान गरेको हो। पहिलो चरणको उत्खनन सम्पन्न गरी टोली विभाग फर्किएको छ। १० दिनको कार्यादेश लिएर हामीले उत्खनन गरेका थियौँ। ९ दिनसम्म उत्खनन गर्यौं, अधिकारीले भने, त्यहाँ भग्नावशेषको भाग, इटाको गारो, थाम राख्न प्रयोग भएको ढुंगा, जगको ढुंगा, ठाउँठाउँमा नासिएको, ठाउँठाउँमा बचेको भेटियो। तामाको दियो, सिक्काहरू पनि भेटियो। धातुका वस्तु त पछिका हुनसक्छन्। तर, इँटा, ढुंगा, मन्दिरको डिजाइन आदिको अध्ययन गर्दा यो सत्रौंदेखि अठारौं सताव्दीमा बनेको हुनसक्ने प्रारम्भिक अनुमान गयौँ। यसपटक समय र सीमाका कारण उत्खनन पूरा हुन नसकेको उनले बताए। देखिएकामध्ये पनि अझै ३० प्रतिशत अध्ययन बाँकी नै छ तर, निर्धारित स्रोतसाधन र कार्यादेश सकियो, उनले भने। भग्नावशेषमा रहेको गारोको चौडाइ ७० सेन्टिमिटर छ। इँटा, ढुंगाबाट निर्माण भएको जग र झिंगटीले छाएको कम्तिमा दुई तलाको शिवकै मन्दिर हुन सक्ने प्रारम्भिक अनुमान गरिएको छ। सबै भाग उत्खनन गरेर अध्ययन गरेपछि मात्र के रहेछ भन्ने एकिन हुन्छ, उनले भने। विस्तृत अध्ययनका लागि दक्षिणपूर्वतर्फ रहेको राममन्दिरतर्फको भाग पनि उत्खनन गर्नुपर्ने उनले बताए। दक्षिणपूर्वतर्फको राममन्दिर पनि भग्नावशेषमाथि बनाइएको हामीले अनुमान गरेका छौं। यसको पूरै संरचना उत्खनन गरेर अध्ययन सकेपछि मात्र यसको संरक्षण कसरी गर्ने भन्ने विभागले निर्णय गर्छ, उनले भने। महादेवस्थान संरक्षण तथा विकास समितिद्वारा गत वर्ष सो क्षेत्रमा लट्टेश्वर महादेव मन्दिर पुनर्निर्माण गर्ने क्रममा पुरातात्विक संरचनाको भग्नावशेष फेला परेको थियो। काम रोकेर समितिले पुरातत्व विभागलाई खबर गरेको थियो। त्यसको करिब एक वर्षपछि विभागको टोलीले स्थलगत अध्ययन गरेको हो। अहिले देखिएको भग्नावशेषको ७० प्रतिशत मात्र उत्खनन गर्न सकिएको विभागले जनाएको छ। २०३४ सालमा राममन्दिर बनाउँदा पनि यहाँको भग्नावशेष नष्ट भएको थियो। गत वर्ष पनि यहाँ एक्साभेटर लगाएर जग्गा सम्याउँदा र पीपलको बोट जरैदेखि उखालेर फ्याँक्ने क्रममा भग्नावशेषको धेरै भाग नष्ट भएको छ। त्यसैले यसको अध्ययन गर्न कठिनाइ भएको छ, अधिकारी भन्छन्, अहिलेको सबै उत्खनन गर्न सकिएन। अब अर्को वर्ष यस कार्यक्रमलाई निरन्तरता दिइनेछ। प्लास्टिकले ढाकेर माथिबाट माटोले संरक्षण गरिने उनले जानकारी दिए। तत्काल सो क्षेत्रमा उत्खनन नगर्न र कुनै पनि संरचना निर्माण नगर्न विभागले स्थानीयलाई आग्रहसमेत गरेको छ।"
"संसद्को तेजोवध नगरौं, जादुवाला नम्बरको अभिव्यक्ति क्षणिक भ्रम हो : बर्तौला","काठमाडौं : नेकपा (एमाले)का मुख्य सचेतक महेश बर्तौलाले निराशाको सञ्चार संसद्बाटै गरिएको भन्दै आपत्ति जनाएका छन्।। आज प्रतिनिधिसभा बैठकमा सम्बोधन गर्दै बर्तौलाले संसद्को तेजोवध गर्ने गरी सांसदको अभिव्यक्ति आएकोप्रति आक्रोश व्यक्त गरेका हुन्। सरकारले काम गर्न नसकेको आरोपको खण्डन गर्दै उनले आफू सत्तामा भएको भए जादूगरले जसरी गर्छु भनेर भ्रम फैलाइएको दाबी गरे। जादुगरले कागजको पत्ता राखेर हजारको नोट फुत्त निकाल्छ। तर, त्यो सत्य होइन, त्यो केवल भ्रम हो। बर्तौलाले भने, संसद्मा पनि यस्ता प्रवृत्ति देखिरहेका छौं, जादुगरले पैसाको नोट निकालेजस्तो जादुवाला नम्बर भएकाबाट यस्ता अभिव्यक्ति सुनिरहेका छौँ, त्यो क्षणिक भ्रम हो। बर्तौलाले संसद्को समग्र प्रभावकारिताका लागि सिङ्गो संसद् र सबै राजनीतिक दलहरू जिम्मेवार हुनुपर्ने बताए। सत्तापक्ष र प्रतिपक्ष संसदीय प्रणालीमा स्वभाविक रहेपनि सरकारमा नभएका कारण अनावश्यक रुपमा प्रतिपक्षीले गर्ने टिप्पणी देशका लागि उचित नभएको उनको दाबी छ। बर्तौलाले योगदानमा आधारित सामाजिक सुरक्षाको अवधारण अगाडि बढाउनुपर्नेमा जोड दिए। बर्तौलाले अनौपचारिक क्षेत्रका ४० लाख मजदूरलाई योगदानमा आधारित सामाजिक सुरक्षा कार्यक्रमलाई बजेटमा जोड दिनुपर्ने बताए। उनले यस अगाडि राजश्वमा आधारित भएकाले राज्यकोषलाई व्ययभार पर्ने भएकाले अबका दिनमा योगदानमा आधारित बनाउनुपर्ने तर्क गरेका हुन्। सबै कम्पनीलाई नवीकरण गर्दा सामाजिक सुरक्षा कार्यक्रममा आबद्ध भए नभएको हेर्ने हो भने श्रमिकलाई पनि न्याय हुने उल्लेख गरे। बर्तौलाले सबे स्वरोजगारहरुलाई सामाजिक सुरक्षामा जोड्ने गरी प्रभावकारी बजेट व्यवस्थापन गर्नुपर्नेमा जोड दिए । उनले सांसद विधायकी भएपनि निर्वाचनमा गरेको प्रतिबद्धता पूरा गर्न सांसद्को निर्वाचन क्षेत्रमा बजेट राख्नुपर्ने आवश्यकता भएकाले नकरात्मक टिप्पणी नगर्न आग्रह गरे।"
संक्रमणकालीन न्यायको यात्रा,"लगभग एक दशक बितिसक्दा पनि सरोकारवाला आयोगहरूले प्रभावकारी परिणाम दिन सकेका छैनन्। नेपालको समकालीन इतिहासमा माओवादी सशस्त्र द्वन्द्व, राजाको निरंकुश शासन र त्यसपछि सुरु भएको शान्तिप्रक्रिया तीनवटै आपसमा जोडिएका राजनीतिक अध्यायहरू हुन्। यसमा नेपाली कांग्रेस र विशेषतः पार्टीका नेता तथा पूर्वप्रधानमन्त्री गिरिजाप्रसाद कोइरालाको भूमिका निर्णायक रहेको थियो। गिरिजाप्रसाद कोइराला, नेपालको प्रजातान्त्रिक आन्दोलनका एक महान् नेता थिए र शान्तिप्रक्रिया, गणतन्त्र स्थापनासम्मको यात्रा उनको ऐतिहासिक योगदानको कारण स्मरणीय छ। गिरिजाबाबुको निधनपछि शान्तिप्रक्रिया र सत्यनिरूपण तथा मेलमिलाप आयोगको काममा ढिलाइ आएको छ। माओवादी विद्रोहको दुई दशक वर्षपछि पनि द्वन्द्वपीडितहरू न्याय र शान्तिको खोजीमा छन्। नेपालको एक दशक लामो सशस्त्र द्वन्द्व (२०५२२०६३) पछि देशले शान्तिको बाटो समाते पनि द्वन्द्वका पीडितहरूका लागि न्याय अझै टाढाको सपना बनेको छ। द्वन्द्वका क्रममा भएका गम्भीर मानव अधिकार उल्लंघनजस्तै अपहरण, हत्या, बलात्कार, यातनाको सत्य उजागर गर्न र पीडितहरूलाई न्याय दिलाउन नेपाल सरकारले २०७१ सालमा दुई आयोग, सत्यनिरूपण तथा मेलमिलाप आयोग र बेपत्ता छानबिन आयोग गठन गर्यो। तर लगभग एक दशक बितिसक्दा पनि यी आयोगहरूले प्रभावकारी परिणाम दिन सकेका छैनन्। राजनीतिक हस्तक्षेप, कानुनी अन्योल र पीडितमैत्री संरचनाको अभावले आयोगहरूको कार्य अलपत्र परेको छ। आयोगको निष्क्रियता र ढिलाइले पीडितहरूलाई अझै पनि न्यायको परिभाषामा पुर्याउन सकेको छैन। आयोगहरूको स्थापना प्रारम्भिक रूपमा एक सकारात्मक संकेत थियो। २०७१ सालमा दुवै आयोग स्थापना भएपछि पीडित र अधिकारकर्मीहरूले केही आशा पाएका थिए। तर २०७२ देखि २०७९ सालसम्म आयोगहरू बारम्बार निष्क्रिय बने, नयाँ नेतृत्वको नियुक्ति, कार्यकाल थप गर्ने निर्णय भए पनि कार्यान्वयनमा ढिलाइ भइरह्यो। आयोगले प्रारम्भिक चरणमा उजुरी संकलन, अनुसन्धान र प्रतिवेदन तयारीको काम सुरु गरे पनि विगत लगभग एक दशकको अवधिमा यसले उल्लेखनीय प्रगति हासिल गर्न सकेको छैन। राजनीतिक हस्तक्षेप, स्रोतसाधनको अभाव, कानुनी अस्पष्टता र पीडितको आवाजप्रति बेवास्ताले आयोगको काम प्रभावित भएको छ। उजुरी संकलन गरिएको भए पनि अनुसन्धान प्रक्रिया ढिलाइ भएको छ। अहिलेसम्म सम्पूर्ण विवरणसहितको अन्तिम प्रतिवेदन सार्वजनिक गरिएको छैन। आयोगले धेरै उजुरीलाई निष्कर्षमा पुर्याउन सकेको छैन, जसका कारण पीडितहरूको असन्तोष बढ्दो छ। नेपालमा माओवादी द्वन्द्वको इतिहास र त्यसको सन्दर्भमा विभिन्न राजनीतिक दल र विचारधाराबीच गहिरा विभाजन छन्। माओवादी दलहरूले आफ्नो संघर्षलाई न्यायपूर्ण र सही ठान्ने गरेका छन्। अन्य राजनीतिक पार्टीहरू र केही नेता यसलाई आलोचना गर्छन्। यसैले सत्यनिरूपण आयोगले काम गर्दा गम्भीर विवाद र संवेदनशील मुद्दाहरूलाई टाढा राख्ने प्रयास गर्छ, जसका कारण कार्यमा ढिलाइ भइरहेको छ। नेताहरूले यी विवादित र संवेदनशील मुद्दाहरूसँग जुझ्न नचाहनुले आयोगहरूको काम प्रभावित भएको छ। सत्यनिरूपण तथा मेलमिलाप आयोगको काममा सबैभन्दा ठूलो अवरोध भनेको राजनीतिक हस्तक्षेप हो। आयोगको नेतृत्व छनोटदेखि काम सञ्चालनसम्म राजनीतिक दलहरूले प्रभाव पार्ने प्रयास गरेका छन्। यसबाहेक, पर्याप्त आर्थिक तथा प्राविधिक स्रोतको अभाव, आवश्यक दक्ष जनशक्तिको कमी र स्पष्ट कानुनी संरचनाको अभावले आयोगलाई थप कमजोर बनाएको छ। कानुनी रूपमा द्वन्द्वकालीन अपराधहरूलाई स्पष्ट रूपमा परिभाषित नगर्नु र मेलमिलाप हुन नसक्ने अपराधहरूको सूची तयार नहुनु पनि एउटा मुख्य चुनौती बनेको छ। यस अवधिमा आयोगहरू जनतासँगको संवाद, पारदर्शिता र परिणाममुखी काममा असफल रहे। २०७९ सालतिर आएर सरकार र प्रमुख राजनीतिक दलहरू जसमा नेपाली कांग्रेस, नेकपा एमाले र नेकपा माओवादी केन्द्रले संक्रमणकालीन न्याय प्रक्रियालाई निष्कर्षमा पुर्याउने प्रतिबद्धता जनाए। २०८० सालको प्रारम्भमा सत्यनिरूपण तथा मेलमिलाप आयोग ऐन, २०७१ मा संशोधन प्रस्ताव ल्याइयो। यो संशोधनले गम्भीर मानव अधिकार उल्लंघनको परिभाषा स्पष्ट पार्ने, पीडितको सहमतिबिना मेलमिलाप नगर्ने र दोषीमाथि उन्मुक्ति नदिने व्यवस्था समेटेको छ। यद्यपि, संशोधन प्रक्रिया पनि राजनीतिक रस्साकस्सीको घेरामा परिरहेको छ। कानुनी रूपमा द्वन्द्वकालीन अपराधहरूलाई स्पष्ट रूपमा परिभाषित नगर्नु र मेलमिलाप हुन नसक्ने अपराधहरूको सूची तयार नहुनु पनि एउटा मुख्य चुनौती बनेको छ। यस अवधिमा आयोगहरू जनतासँगको संवाद, पारदर्शिता र परिणाममुखी काममा असफल रहे। सत्यनिरूपण तथा बेपत्ता आयोगको कार्यमा ढिलाइ हुनु भनेको राजनीतिक दलहरूको उदासीनता, अपरिपक्वता र अदूरदर्शिता नै हो। यदि, आयोगले माओवादी द्वन्द्वको पीडितहरूको न्यायिक प्रक्रिया र सत्यको उद्घाटनमा तीव्रता ल्यायो भने धेरै नेता र दलहरूको गडबडी अनि दुव्र्यवहारहरू सार्वजनिक हुनसक्छ। उदाहरणका लागि, यदि माओवादी संघर्षको समयमा नेपाल सरकारको लापरबाही र मानव अधिकार उल्लंघनका तथ्यहरू उजागर भए भने यसले ती दलहरूलाई ठूलो राजनीतिक दबाबमा पार्न सक्छ। नेपालका प्रमुख राजनीतिक दलहरू प्रायः द्वन्द्वका घटनाहरूमा विभिन्न दृष्टिकोण राख्छन्। एक दलले माओवादीको संघर्षलाई जनयुद्धको रूपमा र अर्को दलले त्यसलाई आतंकवादी क्रियाकलापको रूपमा हेरिरहेको हुन्छ। सत्यनिरूपण र बेपत्ता आयोगको कामले यी मतभेदलाई उजागर गर्न सक्छ। सत्ता गठबन्धनभित्रका असहज सम्बन्ध, नियुक्तिका मापदण्डमा स्पष्टता नहुनु र पीडितको आवाजलाई प्राथमिकतामा नल्याउनु जस्ता समस्याले प्रक्रिया लम्बिएको छ। यसले न्याय पर्खिरहेका पीडितहरूलाई थप निराश बनाएको छ। पीडितहरूले बारम्बार भनेका छन्, न्यायमा ढिलाइ हुनु, न्याय नहुनु हो। अन्तर्राष्ट्रिय अभ्यासमा हेर्ने हो भने दक्षिण अफ्रिकाले जातीय विभेदपछि स्थापना गरेको सत्यनिरूपण तथा मेलमिलाप आयोगलाई एक प्रभावकारी संक्रमणकालीन न्यायको उदाहरण मानिन्छ। त्यहाँ सत्य पत्ता लगाउन पीडितको प्रत्यक्ष साक्षात्कार, सार्वजनिक सुनुवाइ र अपराधीलाई क्षमादानका सट्टा सत्य स्वीकार्न लगाउने अभ्यास गरियो। रुवान्डा, चिली, अर्जेन्टिना, सिएरालियोनलगायत देशहरूले पनि द्वन्द्वपछिको मेलमिलाप र न्याय प्रक्रियामा पीडित केन्द्रित दृष्टिकोणलाई अवलम्बन गरेका छन्। नेपालले यस्ता अन्तर्राष्ट्रिय अभ्यासबाट शिक्षा लिएर आयोगहरूको संरचना र प्रक्रिया पुनः डिजाइन गर्न आवश्यक छ। राजनीतिक दलहरूले चुनावी घोषणापत्रमा संक्रमणकालीन न्यायको प्रक्रिया पूरा गर्ने प्रतिबद्धता जनाए पनि कार्यान्वयनमा गम्भीरता देखिएको छैन। घोषणापत्रमा उल्लिखित विषयहरूमा ध्यान दिइएको भए आयोगहरू आज सक्रिय रूपमा कार्यरत हुन्थे। तर वास्तविकता हेर्दा, द्वन्द्वकालीन पीडितहरूका मुद्दा प्राथमिकतामा पर्दैनन्, बरु सत्ता समीकरणका आधारमा आयोगको नेतृत्व बाँडफाँट हुने गरेको देखिन्छ। यस्तो प्रवृत्तिले न्यायप्रति जनविश्वास गुमाउने खतरा बढाउँछ। सत्यनिरूपण तथा बेपत्ता आयोगको कार्यमा ढिलाइ हुनु भनेको नेताहरूका लागि एक प्रकारको लाभ र पीडितहरूका लागि घाटा हो। नेताहरू राजनीतिक स्वार्थको संरक्षण गर्न यसलाई उपयोग गर्न सक्छन्, जबकि पीडितहरूलाई न्यायको अधिकार प्राप्त गर्न ढिलाइ भइरहेको छ। यसले ठुलो पीडा पुर्याएको छ। सरकारले आयोगहरूको शीघ्र गठन गर्न, आवश्यक बजेट र मानव संसाधन उपलब्ध गराउन र पीडितहरूलाई प्रक्रियामा सहभागी गराउने वातावरण सिर्जना गर्नुपर्छ। कानुनी संशोधनलाई निष्क्रिय कागजी दस्तावेजमा सीमित नराखी, कार्यान्वयनमा ल्याउनु अपरिहार्य छ। पीडितको आवाज सुन्ने, दोषीमाथि कानुनी कारबाही गर्ने र पीडितलाई सम्मानजनक पुनःर्स्थापना दिने कुरामा सरकार र दलहरूले गम्भीरता देखाउनुपर्छ। सत्य र न्याय कुनै व्यक्तिको माग होइन, यो राष्ट्रको स्थायित्व, मेलमिलाप र लोकतन्त्रको आधार हो। यदि हामी साँच्चै शान्तिको पक्षमा छौं भने द्वन्द्वका घाउहरूमा मलहम लगाउन, पीडितलाई न्याय दिन र दोषीलाई जवाफदेही बनाउन कुनै कसर बाँकी राख्नुहुँदैन। संक्रमणकालीन न्यायको सम्पूर्ण प्रक्रिया न्यायिक, राजनीतिक र नैतिक जिम्मेवारी हो। यसको निष्कर्षमा पुग्न ढिलाइ गर्नु अब क्षम्य छैन।"
"केएल राहुलको कीर्तिमानका लहर : टी२० मा ७ शतक, ८ हजार रनको आँकडा पार","काठमाडौं : इन्डियन प्रिमियर लिग (आईपीएल २०२५) मा आइतबार दिल्ली क्यापिटल्स र गुजरात टाइटन्सबीच खेल भएको छ। यस खेलमा गुजरात टाइटन्सले १० विकेटले जित हासिल गरेको छ। तर खेलमा भारतीय टोलीका ब्याट्सम्यान केएल राहुलले आफूलाई टी२० क्रिकेटमा सबैभन्दा भरपर्दो र क्लासिक ब्याट्सम्यानको रुपमा प्रमाणित गरेका छन्। खेलमा राहुलले ६० बलमा शतक बनाए। यो उनको आईपीएलमा पाँचौं शतक हो भने टी२० करियरको सातौं शतक थियो। टी२० क्रिकेटमा भारतीय ब्याट्सम्यानहरूमध्ये सबैभन्दा बढी शतक १ विराट कोहली९ शतक २ रोहित शर्मा८ शतक ३केएल राहुल७ शतक ४। अभिषेक शर्मा७ शतक केएल राहुल हाल विराट कोहली र रोहित शर्माको नजिक पुगेका छन्। उनको हालको फर्मलाई हेर्दा उनी चाँडै यो सूचीमा माथि सर्नेछन्। आईपीएलमा सबैभन्दा धेरै शतक बनाउने ब्याट्सम्यानहरू १ विराट कोहली८ शतक २ जोस बटलर७ शतक ३ क्रिस गेल६ शतक ४ केएल राहुल५ शतक आईपीएलमा पनि केएल राहुलले आफूलाई एक निरन्तर र भरपर्दो ब्याट्सम्यानको रूपमा प्रमाणित गरेका छन्। ५ शतकका साथ उनी आईपीएलमा शीर्ष चार शतक प्रहारकर्ताको सूचीमा छन्। टी२० क्रिकेटमा ८००० रन पूरा केएल राहुलले टी२० क्रिकेटमा अर्को ठुलो उपलब्धि हासिल गरेका छन्। उनले ८००० रन पूरा गरेका छन् र यो उपलब्धि हासिल गर्ने विश्वको तेस्रो सबैभन्दा छिटो ब्याट्सम्यान बनेका छन्। राहुलले विराट कोहली (२४३ इनिङ) र मोहम्मद रिजवान (२४४ इनिङ)लाई पछि पार्दै केवल २२४ इनिङमा यो उपलब्धि हासिल गरे। यस सूचीमा वेस्ट इन्डिजका क्रिस गेल (२१३ इनिङ) पहिलो स्थानमा छन् भने पाकिस्तानका बाबर आजम (२१८ इनिङ) दोस्रो स्थानमा छन्। केएल राहुलले घरेलु टी२०, आईपीएल र अन्तर्राष्ट्रिय टी२० खेलहरू संयोजन गरेर यी रन बनाएका हुन्।"
डाइभर्सन बगाउँदा हेटौँडाकाठमाडौं जोड्ने कान्ति लोकपथ अवरुद्ध,बागमती : हेटौँडाकाठमाडौं जोड्ने कान्तिलोकपथ अवरुद्ध भएको छ । बाढीले कान्तिलोकपथमा पर्ने बागमती पुल (बगुवा खोला) मा बनाइएको डाइभर्सन बगाएपछि उक्त सडकखण्ड बिहानैदेखि अवरुद्ध भएको जिल्ला प्रहरी कार्यालय मकवानपुरका प्रहरी नायब उपरीक्षक श्यामु अर्यालले जानकारी दिए। अर्यालका अनुसार वर्षासँगै खोलामा पानीको बहाव एक्कासि बढ्न गई डाइभर्सनमा प्रयोग भएका ह्युमपाइप बगाउँदा सडक अवरुद्ध भएको हो। डाइभर्सन मर्मत गरी अवरुद्ध सडक खुलाउने प्रयास भइरहेको उनले बताए।
के धेरै बस्दा दिमाग खुम्चिन्छ ? अनुसन्धानले यस्तो भन्छ,"काठमाडौं : मस्तिष्क शरीरको सबैभन्दा महत्त्वपूर्ण अंग हो। यो हाम्रो सोच, समझ, स्मृति र भावनाहरूको केन्द्र पनि हो। त्यसैले, मस्तिष्कको स्वास्थ्यको पनि ख्याल राख्नु धेरै महत्त्वपूर्ण छ। तपाईं दिनभरि सक्रिय रहनुभयो, अफिसको सिँढी चढ्नुभयो र तल झर्नुभयो, धेरै हिँड्नुभयो र लामो समयसम्म बस्नुभयो भने यसले तपाईंको दिमागलाई पनि असर गर्छ। नयाँ अनुसन्धानले स्मरणशक्ति र निर्णय लिने काममा संलग्न मस्तिष्कका भागहरूमा संकुचन ल्याउन सक्ने उल्लेख गरेको छ। यसका लागि तपाईंले आफ्नो बस्ने समय घटाउनुपर्नेछ। अनुसन्धानले के भन्छ ? भ्यान्डरबिल्ट विश्वविद्यालयको मेमोरी एण्ड अल्जाइमर सेन्टरका अनुसन्धानकर्ताहरूले ७ वर्षको अवधिमा ४०४ वृद्ध वयस्कहरू (औसत उमेर ७१)को गतिविधि स्तरको अनुगमन गरेका छन्। उनीहरू दिनको औसत १३ घण्टा बस्थे। यात्रा, डेस्क जागिर, खाना र खाली समयसँगै यो संख्या तीव्र गतिमा बढ्छ। अनुसन्धानले लामो समयसम्म बस्दा दिमागलाई क्षति पुर्याउन सक्ने जनाएको छ। ७ वर्षको अध्ययनले लामो समयसम्म बसिरहने वयस्कहरूको मस्तिष्क संकुचन र मानसिक गिरावट बढी हुने पत्ता लगाएको छ। यी निष्कर्षले दैनिक कसरतले अत्यधिक बसाइँबाट हुने हानिलाई हटाउन सक्छ भन्ने विचारलाई चुनौती दिएको छ। जो धेरै बस्छ उसमा स्मरणशक्ति र अल्जाइमरसँग सम्बन्धित मस्तिष्कका क्षेत्रमा गिरावट देखिएको छ। उनीहरूमा हिप्पोक्याम्पलको मात्रामा द्रुत गिरावट पनि देखाएको छ। जुन स्मरणशक्तिको लागि मस्तिष्कको एक महत्त्वपूर्ण क्षेत्र हो। अल्जाइमरमा गिरावट आउने पहिलो क्षेत्रमध्ये एक हो। अघिल्लो अनुसन्धानले बस्नुलाई मुटु रोग, मधुमेह र क्यान्सरसँग जोडेको छ। यो अध्ययनले ती साइड इफेक्टहरूमा मस्तिष्क संकुचन थपेको छ। लामो समयसम्म बस्दा मस्तिष्कको रक्तनलीमा क्षति पुग्न सक्छ। यसले सूजन बढ्न सक्छ र मस्तिष्कको कोष जडानमा बाधा पुग्न सक्छ।मस्तिष्कको ख्याल कसरी राख्ने ? प्रविधि, स्मार्टफोन, एआई र रिमोटनियन्त्रित सबै कुराले दैनिक जीवनलाई अझ सुविधाजनक बनाएको छ। त्यसैले मानिसहरू पहिलेभन्दा धेरै समय बसेर बिताउनु कुनै अचम्मको कुरा होइन। कोभिड अघि एक व्यक्ति औसतमा ९ घण्टा बसेर बिताउने गर्थ्यो। तर अहिले त्यो संख्या १२ घण्टा पुगेको छ। मस्तिष्क स्वास्थ्यको बारेमा चिन्तित व्यक्तिहरूले आफ्नो बस्ने समय कम गर्नुपर्छ। उभिएर बस्ने डेस्क, नियमित व्यायाम र अन्य गतिविधिहरूले बस्ने समय घटाउन मद्दत गर्न सक्छन्।"
"तीनकुने घटना अपराधकर्म हो, कुनै धर्म र आस्थासँग जोड्न मिल्दैन : गृहमन्त्री","काठमाडौं : गृहमन्त्री रमेश लेखकले चैत्र १५ गते काठमाडौंको तीनकुनेमा भएको आगजनी र हिंसा, अपराध कर्म भएकाले कुनै पनि धर्म वा आस्थासँग जोडेर हेर्न नमिल्ने बताएका छन्। सोमबार प्रतिनिधिसभा बैठकमा सांसदले सोधेका प्रश्नको जवाफ दिँदै गृहमन्त्री लेखकले हिंसालाई धर्मसँग जोड्न नसकिने भन्दै तीनकुनेमा गरिएको राजतन्त्र वकालतको विषय नेपालको संविधान बिपरित रहेको दावी गरे। आपराधिक कार्यमा संलग्न जोसुकै भएपनि कडाकारवाही हुने बताए। मन्त्री लेखकले उक्त घटनामा पक्राउ परेकामाथि अनुसन्धान र अभियोजनको काम भइरहेको जानकारी दिए। ' हामी सबै धर्मप्रति सम्मान र मर्यादा गर्दै आआफनो धर्म मान्ने र अर्काको धर्ममा अवरोध नगर्ने पद्धति अपनाउँछौं । कुनै पनि धर्मलाई आफ्नो राजनीति अभिष्ट पूरा गर्नलाई प्रयोग गर्नु हुँदैन। कुनै पनि धर्मलाई असहिष्णु, अराजक र अपराधजन्य कार्यका निम्ति प्रयोग गर्नुहुँदैन। तीनकुने घटनामा भएको आगजनी र हिंसा अपराध कर्म भएकाले उक्त कार्यलाई कुनै पनि धर्म र आस्थासँग जोड्न मिल्दैन। हिन्दु धर्मले अहिंसा, शान्ति र बन्धुत्वमा विश्वास गर्दछ।। त्यो दर्शन र आस्था तीनकुने घटनामा देखिएन,'उनले भने,' यसैले हिंसालाई धर्मसँग जोड्न सकिदैन। तीनकुनेमा गरिएको राजतन्त्रको वकालतको विषय नेपालको संविधान विपरीत छ। जसलाई कुनै पनि हालतमा उचित मान्न सकिदैन। उक्त घटनामा संलग्नहरूलाई नियन्त्रणमा लिएर आवश्यक अनुसन्धान र अभियोजनको कार्य भइरहेको छ।' मन्त्री लेखकले त्यस्ता खालका अपराधजन्य घटना हुन नदिन सरकार सचेत र सतर्क रहेको उल्लेख गरे । उनले तीनकुनेमा भएको हिंसात्मक घटनाको जिम्मेवारी आयोजकले नै लिनुपर्नेमा सरकार प्रष्ट रहेको जिकिर गरे। गत चैत्र १५ गते काठमाडौंको तीनकुनेमा राजावादीहरूले आयोजना गरेकोप्रदर्शन हिंसात्मक बनेपछि दुईजनाको ज्यान गएको थियो भने कयौं भौतिक संरचनामा ठूलो क्षति पुगेको थियो।"
राजदूत र कर्मचारीको घर भाडामा मात्रै ९३ करोड,"काठमाडौं : घरभाडा भन्नेबित्तिकै कति खर्च होला ? महालेखा परीक्षकको ६२औं प्रतिवेदनका अनुसार गत वर्ष विदेशस्थित ३८ नियोगका राजदूतसहित अन्य कर्मचारीको घरभाडामा मात्रै झन्डै एक अर्ब (अर्थात् ९३ करोड ९३ लाख ९० हजार खर्च) भएको छ। परराष्ट्र मन्त्रालयले घर भाडासम्बन्धी मापदण्ड नबनाएका कारण विदेशस्थित राजदूत र कर्मचारीका लागि मनलाग्दी घर भाडामा खर्च गरिरहेका छन। महालेखा परीक्षकको ६२औं प्रतिवेदनमा भनिएको छ, मन्त्रालयले कर्मचारीको पदीय स्तरअनुसार मापदण्ड तथा रकमको सीमा तोकेको छैन। घरभाडा सुविधासम्बन्धी मापदण्ड निर्धारण गर्नुपर्छ। पूर्वराजदूत डा दिनेश भट्टराई विदेशस्थित नियोगले प्रमुख र कर्मचारीको घरभाडा र टिकटमा धेरै खर्च गर्ने गरेको बताउँछन्। सबै ठाउँ महँगा छैनन्, पूर्वराजदूत भट्टराई भन्छन्, कहीँ ३४ हजार डलर भाडामा बसेका नियोगहरू छन्। कतै भने १२१३ हजार डलरसम्म महिनाको तिरिरहेका छन्। नियोगहरूले अरू क्षेत्रमा न्यून बजेट पाउँछन्। तर, घरभाडामा धेरै खर्च गर्ने गरेका छन्। सवारी मर्मतमै ५ करोड ३३ लाख खर्च महालेखाको प्रतिवेदनमा उल्लेख भएअनुसार ४० नियोगमा जम्मा १ सय ८८ चारपाङ्ग्रे सवारीसाधन छन्। गत आर्थिक वर्ष एउटै नियोगले ३६ लाखसम्म सवारी मर्मतमा खर्च गरेको महालेखाको प्रतिवेदनमा छ। सबै नियोगले उक्त वर्ष ५ करोड ३२ लाख ५६ हजार सवारी मर्मतमा खर्च गरेका थिए। त्यसैगरी ४० नियोगमा इन्धनमा मात्र ५ करोड ३३ लाख खर्च भएको थियो। यसअघि नै वासिङ्टन नियोगमा काम गरेका एक कर्मचारी भन्छन्, विभिन्न नियोगमा यति समस्या हुन्छ कि, सरकारले छुट्ट्याइदिएको इन्धन खर्च कुनै पनि नियोगका लागि प्रशस्त छ जस्तो लाग्दैन। दरबन्दी स्वीकृत नगरी कर्मचारी भर्ना विदेशस्थित नियोगहरूले स्थानीय कर्मचारीको दरबन्दी स्वीकृत नगराई कर्मचारी भर्ना गरेको भन्दै महालेखाले प्रश्न उठाएको छ। सरकारबाट दरबन्दी स्वीकृत नगरी अर्थ मन्त्रालयको मात्र स्वीकृतिमा कर्मचारी भर्ना गर्नु नियमसंगत नभएको महालेखाको भनाइ छ। नेपाली राजदूतावास वासिङ्टन डिसीमा ५, दोहामा २, टोकियोमा १, रियादमा १ र नेपाली महावाणिज्य दूतावास, जेद्दामा २ समेत गरी जम्मा ११ जना स्थानीय कर्मचारीको भर्ना प्रक्रियाप्रति महालेखाले प्रश्न उठाएको छ। ती कर्मचारीका लागि सरकारले २ करोड ७४ लाख ६० हजार रुपैयाँ भुक्तानी गरेको महालेखाको प्रतिवेदनमा छ। जबकी निजामती सेवा ऐन २०४९ को दफा ६ क (२) मा कुनै नयाँ दरबन्दी सिर्जना गर्दा वा तत्काल कायम रहेको संगठन संरचना र दरबन्दीमा पुनरावलोकन वा हेरफेर गर्नुपरे संगठन तथा व्यवस्थापन सर्वेक्षण (ओएन्डएम) बनाएर मन्त्रिपरिषद्बाट पारित गर्नुपर्छ। तर, विदेशस्थित कूटनीतिक नियोगहरूले यसको पालना नगरेको महालेखाको भनाइ छ। परराष्ट्र मन्त्रालयअन्तर्गत विभिन्न नियोगले सहायक जनसम्पर्क अधिकृत, पब्लिक रिलेसन अफिसर, इन्टरप्रेटर, अफिस असिस्टेन्ट, सेक्युरिटी गार्ड, हलुका सवारीचालक, सोसल सेक्रेटरी, सरसफाइ तथा सुरक्षा गार्डलगायतका पदमा २ सय ४० जना अस्थायी कर्मचारी नियुक्ति गरी गत वर्ष ६३ करोड ९५ लाख ५७ हजार खर्च गरेको महालेखाको भनाइ छ। यस्तै, परराष्ट्र मन्त्रालयले नियोगमा सेवा प्रवाह गर्न कठिनाइ भएको भन्दै सिफारिस गरेअनुसार वैदेशिक रोजगार बोर्डले नेपाली राजदूतावास म्याड्रिड, अबुधावी, दोहा, रियाद, क्वालालम्पुर, मस्कट, सिउल र नेपाली महावाणिज्यदूतावास जेद्दामा १८ करार कर्मचारी नियुक्ति गरी २ करोड ६७ लाख २८ हजार भुक्तानी गरेको महालेखाको प्रतिवेदनमा उल्लेख छ। गत आर्थिक वर्ष विदेशस्थित ४० नियोगमार्पत विभिन्न कार्यक्रममा ९ करोड ३७ लाख ५७ हजार खर्च भएको महालेखाले जनाएको छ। नेपाली श्रमिकको हितलाई व्यवस्थित गर्न, निर्यात एवं पर्यटन प्रबद्र्घन गर्न, श्रमिक सुरक्षा तथा जनचेतनासम्बन्धी कार्यक्रम, समस्यामा परेका श्रमिकहरूको उद्घार, वकालत, क्षतिपूर्ति तथा घरफिर्ती कार्यक्रम, राहदानी तथा कन्सुलरसम्बन्धी घुम्ती शिविर सञ्चालन लगायतका कामका लागि १२ करोड ९२ लाख ६२ हजार बजेट विनियोजन गरिएको थियो। १३ राजदूत फिर्ता गर्दा २ करोड खर्च गत आर्थिक वर्ष १३ राजदूतलाई बीचमै फिर्ता बोलाउँदा २ करोड ८६ लाख ६९ हजार रुपैयाँ राज्यकोषबाट खर्च भएको महालेखाले जनाएको छ। कांग्रेससँगको सहकार्य तोडेर एमालेसम्मिलित सरकार बनेपछि तत्कालीन प्रधानमन्त्री पुष्पकमल दाहाल सरकारले एकैपटक १३ राजदूत फिर्ता बोलाएको थियो। त्यस बेला सरकारले भारत, अमेरिका, बेलायत, साउदीअरब, दक्षिण कोरिया, मलेसिया, स्पेन, डेनमार्क, इजरायल, कतार, चीन, रसिया र श्रीलंकाका राजदूतलाई फिर्ता बोलायो। अवधि अगावै फिर्ता बोलाइएका राजदूतको बिमाबापत १ करोड १३ लाख ९६ हजार, हवाई टिकट बापत १ करोड २४ लाख ४३ हजार र ढुवानीबापत ४८ लाख ३० हजार खर्च भएको महालेखाले जनाएको छ। यही रफतारमा हरेक पटक खर्च हुने हो भने राज्यको दायित्व अकासिने परराष्ट्रविद् एवं पूर्वराजदूत भट्टराई बताउँछन्। हाम्रोमा स्थिर सरकार नहुँदा सरकार परिवर्तन हुने बित्तिकै राजनीतिक नियुक्ति भएका राजदूतहरूलाई फिर्ता बोलाउने र आफ्नो रुचिका मान्छे पुनः नियुक्ति गर्ने प्रचलन छ, भट्टराई भन्छन्, यस्तो फजुल खर्च नियन्त्रणका लागि पनि स्थिर सरकार एक मात्र विकल्प हो। एकै लटको टिकट रद्दमा ४४ लाख स्वाहा २०८० भदौ ६ को मन्त्रिपरिषद् बैठकले तत्कालीन प्रधानमन्त्री पुष्पकमल दाहाल प्रचण्डको नेतृत्वमा संयुक्त राष्ट्रसंघको ७८औं महासभामा २३ सदस्यीय टोली जाने निर्णय गर्यो। तर, भदौ २१ को मन्त्रिपरिषद बैठकले प्रतिनिधिमण्डलको संख्या घटाउने निर्णय गर्यो। आर्थिक भार नपर्ने गरी २ जना थपेर केवल १३ सदस्यीय टोली जाने निर्णय गर्यो। त्यसबेलासम्म परराष्ट्र मन्त्रालयले २६ जनाको हवाई टिकट बुकिङ गरिसकेको थियो। परराष्ट्रले १४ जनाको टिकट रद्द गर्यो। तर, ट्राभल एजेन्सीले रद्द भएको टिकटको पैसा फिर्ता नहुने जवाफ दियो। ग्रुप बुकिङ टिकट रद्द भएको अवस्थामा टिकटको रकम फिर्ता नहुने बेहोरा टिकट आपूर्तिकर्ताले जनाएको उल्लेख छ, महालेखाले भनेको छउक्त हवाई टिकट रद्द भएको कारण ४४ लाख ३७ हजार रुपैयाँ व्ययभार परेको छ। मन्त्रालयका एक उच्च अधिकारी कूटनीतिक भ्रमणमा यस्ता विषय कहिलेकाहीँ अकस्मात आइपर्ने बताउँछन्। कहिले सम्बन्धित देशले भ्रमण स्थगित गराइदिन्छ त, कहिले आफ्नै देशको परिस्थितिले हिँड्ने अघिल्लो दिन भ्रमण स्थगित गर्नुपर्ने अवस्था आउँछ, ती अधिकारीले भने।"
प्रधानमन्त्री ओलीसँग युरोपियन युनियनका राजदूतहरुको शिष्टाचार भेट,"ओलीले एमाले र कांग्रेस मिलेर सरकार गठन भएकाले नेपालको समृद्धि र रोजगारी सिर्जनाका लागि लगानी विस्तार गर्न आग्रह गरे । काठमाडौं : प्रधानमन्त्री केपी शर्मा ओलीसँग युरोपियन युनियनको प्रतिनिधिमण्डलले आज शिष्टाचार भेट गरेको छ । प्रधानमन्त्री निवास, बालुवाटारमा भएको भेटमा नेपालका लागि युरोपियन युनियनका राजदूत भेरोनिक लोरेन्जोसहित काठमाडौँस्थित राजदूत र भारतको नयाँ दिल्लीस्थित गैह्रआवासीय राजदूतहरुको उपस्थिति थियो । यही जेठ २ देखि ४ गतेसम्म काठमाडौँमा सम्पन्न सगरमाथा संवादका लागि पहिलो पटक युरोपियन युनियनका यति धेरै राजदूतहरु एकै पटक नेपाल आएका हुन् । भेटका अवसरमा नेपाल र युरोपियन युनियनबीचको ५१ वर्षदेखिको कूटनीतिक सम्बन्धको स्मरणसहित नेपालको स्थायित्व, आर्थिक विकास, सुशासनका लागि सहकार्यका विषयमा विमर्श भएको थियो । प्रधानमन्त्री ओलीले नेपालले सशस्त्र द्वन्द्व, शान्तिपूर्ण जनआन्दोलन र शान्ति वार्ताका चरण हुँदै संविधानसभाबाट नयाँ संविधान जारी गरेपछि आर्थिक विकास र सुशासनका क्षेत्रमा गति लिएको अवगत गराए । उनले मुलुकको राजनीतिक परिवर्तनमा लागेका दुई ठुला दलहरु नेकपा (एमाले) र नेपाली काँग्रेस मिलेर आर्थिक विकास र सुशासनको प्रतिबद्धतासहित सरकार गठन भएकाले नेपालको समृद्धि र रोजगारी सिर्जनाका लागि लगानी विस्तार गर्न आग्रह गरे । उनले जनताको संघर्षबाट प्राप्त सङ्घीय लोकतान्त्रिक गणतन्त्रात्मक व्यवस्थाबाट पछाडि फर्कने कुनै सम्भावना नरहेकाले अबको गन्तव्य नेपालको स्थायित्व र समृद्धि रहेको स्पष्ट पारे । सबैसँग मित्रता, छैन कसैसँग शत्रुता भन्ने भावलाई आत्मसाथ गर्दै नेपालको भारत र चीन दुवै छिमेकीसँग नजिकको सम्बन्ध रहने र अन्य मुलुकसँग मित्रवत सम्बन्ध रहने स्पष्ट गरे । उनले सगरमाथा संवादको पहिलो शृङ्खलामा सहभागिताका लागि सबैलाई धन्यवाद दिँदै हिमालदेखि समुद्रसम्मको अवधारणालाई महत्व दिँदै यस शृङ्खलाको निरन्तरता हुने जनाए । प्रधानमन्त्री ओलीले संक्रमणकालीन न्यायसम्बन्धी कानुन निर्माण भई सम्बद्ध पक्षको परामर्शसमेतका आधारमा दुई आयोग गठन भएकाले अब काममा ढिलाइ नहुने विश्वास गरे । युरोपियन युनियनका राजदूतहरुले नेपालको आर्थिकसामाजिक विकासका प्रयासमा साथ दिँदै शिक्षा, पूर्वाधार, स्वास्थ्य, हरित ऊर्जा, सूचना प्रविधि र जलवायु परिवर्तनका क्षेत्रमा सहयोगको निरन्तर हुने बताएका थिए । उनीहरुले नेपालले संक्रमणकालीन न्यायलाई अन्तिम टुङ्गोमा लान थालेका खुसी व्यक्त गर्दै पीडितका मुद्दालाई केन्द्रमा राख्न आग्रह गरेका थिए । राजदूतहरुले सगरमाथा संवादको सफल आयोजनाका लागि नेपाललाई बधाई दिएका थिए ।"
"करेन्ट लागेर युवकको मृत्यु, प्राधिकरण र मृतक परिवारबीच सहमति","काभ्रे : काभ्रेको धुलिखेल नगरपालिका७ स्थित सञ्जीवनी चोकमा शनिबार बिहान करेन्ट लागेर एक युवकको ज्यान गएको छ । घटनामा संलग्न ठेकेदारको लापरवाहीले ज्यान गएको भन्दै मृतकका परिवारले आवाज उठाएपछि आइतबार जिल्ला प्रशासन कार्यालय धुलिखेलमा नेपाल विद्युत् प्राधिकरण र मृतकका परिवारबीच लिखित सहमति भएको छ । मृतक २८ वर्षीय उपेश नेपाली (परियार) सर्लाहीको लालबन्दी नगरपालिकाका स्थायी बासिन्दा हुन् । उनी सञ्जीवनी चोकस्थित नयाँ हाइटेन्सन लाइनको पोलमा चढेर काम गरिरहेका बेला अचानक करेन्ट लागेर पोलमै जलेर उनको मृत्यु भएको हो । काभ्रे १ का सांसद सूर्यमान दोङले आइतबार प्रतिनिधिसभामा घटनाको गम्भीरता औंल्याउँदै विद्युत् प्राधिकरण तथा ठेकेदारको लापरबाही भएको उल्लेख गरे । प्राधिकरण र मृतकका परिवारबीच भएको सहमतिअनुसार मृतक नेपाली परिवारलाई १० लाख रूपैयाँ, मृतकका नाबालक छोरा, श्रीमती र संयोजक केशव दमाईको संयुक्त नाममा बैंक खाता खोली ७ दिनभित्रै सुदीप निर्माण सेवा प्रालिका प्रोप्राइटर दीपकप्रसाद धितालले रकम जम्मा गर्ने, मृतककी पत्नी रस्मिला परियारलाई योग्यताअनुसार विद्युत् प्राधिकरणको वितरण सेवा केन्द्रमार्फत सेवा करारमा रोजगारी दिलाउन पहल गर्ने, विद्युत् दुर्घटना क्षतिपूर्ति विनियमावलीअनुसार न्यूनतम् पाँच लाखदेखि १० लाख रूपैयाँसम्म क्षतिपूर्ति पनि प्राधिकरणले उपलब्ध गराउने भनिएको छ । सहमतिमा नेपाल विद्युत् प्राधिकरण धुलिखेल वितरण केन्द्र प्रमुख अमृतबाबु अधिकारी, सुदीप निर्माण सेवाका दीपक धिताल र मृतककी श्रीमती रस्मिला परियारको हस्ताक्षर छ । प्राधिकरणका वितरण केन्द्र प्रमुख अमृतबाबु अधिकारीले मृत्युको मुख्य कारण ठेकेदारको लापरवाही भएको बताउँदै प्राधिकरणको प्रत्यक्ष लापरबाही नरहेको जिकिर गरे । उनका अनुसार घटना स्थलमा विद्युत् लाइन सेटडाउन नगरिएको अवस्थामा ठेकेदारले काम अघि बढाएको, काम गर्नुअघि लाइनको अवस्था हेर्न नपुगेको र जम्पर जडान नहुँदै करेन्ट प्रवाह भई लिकेज भएको निष्कर्ष प्रारम्भिक रूपमा देखिएको छ । प्रहरी निरीक्षक हरिराम नेपालको कमाण्डमा गएको टोलीले मृतकको शव पोलबाट झिकेर धुलिखेल अस्पतालमा पोस्टमार्टमका लागि पठाएको थियो । घटनास्थलको थप अनुसन्धानका लागि प्रहरी निरीक्षक दिनेशबहादुर कुँवरको नेतृत्वमा टोली परिचालन गरिएको थियो । घटनामा मृतक चढेको पोलमा तीन लाइनहरू जोडिएका भए पनि चौथोमा करेन्ट लिकेज रहेको प्रारम्भिक विश्लेषणमा खुलेको छ । ठेकेदार कम्पनीले कामअघि सुरक्षा मापदण्ड नअपनाएको, लाइन सेटडाउन नगरी काम गराइएको र पुरानो तारको नजिक नयाँ तार ल्याएर जम्पर नगरी छाडिएको जस्ता लापरबाहीले दुर्घटना भएको प्राधिकरण प्रमुख अधिकारीको भनाइ छ ।"
गोरखालाई अण्डामा आत्मनिर्भर बनाउने लक्ष्य,"गोरखा : गोरखामा हाल अण्डाको माग दैनिक ५० पेटी छ। ३० पेटी अण्डा गोरखा नगरपालिका ८ का कृष्ण केसी एक्लैले आपूर्ति गरिरहेका छन्। बाँकी आवश्यकता अरू कुखुरा फर्म वा छिमेकी जिल्लाबाट आयात हुन्छ। बाँकी आवश्यकताका पनि आफू एक्लैले परिपूर्ति गर्ने योजनाका साथ काम गरिरहेको केसी बताउँछन्। अहिले एउटा फर्मबाट दैनिक १८ देखि २० पेटी अण्डा बजारमा जान्छ। अर्को फर्मबाट १० देखि १२ पेटी जान्छ, केसी भन्छन्, बजारको माग धान्न अझै फर्म थप्नुपर्ने आवश्यकता छ। त्यो मैले सोचिसकेको छु। फर्म थप गरिरहेको छु। एउटा फर्ममा उनको पाँच हजार र अर्को फर्ममा ६ हजार हुर्कौला लेयर्स कुखुरा छन्। ऊ त्यहाँ हेर्नुस्, तपाई देख्न सक्नुहुन्छ अर्को फर्म थप्दै छु, उनी भन्छन्, त्यहाँ छ हजार कुखुरा राखेपछि २० पेटीको आवश्यकता परिपूर्ति हुन्छ भन्ने विश्वास छ। पेसा अत्यन्त संवेदशील र जोखिम भए पनि अहिलेसम्म विचलित नभएको उनको भनाइ छ। यसअघि गोरखा बजार आसपास अण्डा उत्पादन गर्ने अरू कुखुरा फर्म पनि थिए। कोभिड महामारीका वेला लकडाउन र अरू जटिलताका कारण व्यवसायीले व्यवसाय छाडेका उनले बताए। जतिसुकै घाटा सहनु परे पनि म विचलित नभई व्यवसाय गरिरहेँ। अहिले बजार क्षेत्रमा अण्डा उत्पादन गर्ने म एउटै हुँ। अरू एक जनाको फर्म १३ किलोमा छ। अर्का व्यवसायीको फर्म फुजेलतिर छ। हामी यति नै हौं, उनले भने, गोरखाका अरू सबै कुखुरा फर्म मासु उत्पादन गर्नेहरू हुन्। तीन दशकभन्दा धेरै समय शिक्षण पेसामा रहेर काम गरेका केसी निवृत्त भएलगत्तै २०७४ को स्थानीय तह निर्वाचनमा वडाध्यक्ष बने। शिक्षा र समाजसेवाबाट समय निकालेर अहिले उनले अण्डा उत्पादन कर्म गर्न थालेका हुन्। कुखुरा पालन गर्न थालेको त झण्डै १२ वर्ष भइसक्यो, उनी भन्छन्, तर ठूलो स्केलमा गरेको भर्खर भर्खर हो। आलेगाउँमा उनको अकला कृषि तथा पोल्ट्री फर्म छ। यसबीचमा धेरै कृषि फर्महरू अनुदान लिएर बन्द भए, बदनाम कमाए। तर आफू अनुदानको दौडधुपमा नलागेको केसीको भनाइ छ। अनुदान भनेको के हो, कस्तो हुन्छ त्यसको चक्करमा लागिएन, उनी भन्छन्। आफ्नो कुखुरा फर्ममा पुगेपछि बाहिरि संसार सबै भुलेजस्तो लाग्ने उनको अनुभव छ। पछि आएर पो थाहा भयो, मेरो रुचि त कुखुरा पालन पो रहेछ, उनी भन्छन्, सबै काम कुरो भुलेर म कुखुरासँगै रमाउँछु। सकेसम्म बाहिर निस्कन नपरे हुन्थ्यो जस्तो लाग्छ। यहाँ उनले स्वरोजगार मात्र गरेका छैनन्। धेरैजनालाई रोजगारी पनि दिएका छन्।"
हुन्डाई इलेक्ट्रिक सवारी साधनमा प्रिबजेट अफर,"काठमाडौं : लक्ष्मी इन्टरकन्टिनेन्टल प्रालिले हुन्डाई इलेक्ट्रिक सवारी साधनहरूमा आकर्षक प्रिबजेट अफर ल्याएको छ। अफर सीमित समयको लागि जेठ ५ देखि १४ गतेसम्म लागू हुने जनाइएको छ। अफरले ग्राहकलाई हुन्डाई कोना इलेक्ट्रिक, पुरस्कार विजेता आइओएनआइक्यू ५ र क्रेटा इभीमा लागु गरिएको लक्ष्मी इन्टरकन्टिनेन्टलले जनाएको छ। अफर नेपाली उपभोक्ताहरूलाई विद्युतीय सवारी साधनको पहुँचमा पुर्याउन गरिएको हो। यस योजनाअन्तर्गत नयाँ हुन्डाई कोना इलेक्ट्रिक, आइओएनआइक्यू ५ र क्रेटा इभी खरिद गर्ने ग्राहकले प्रोत्साहनस्वरूप विभिन्न लाभ उठाउने लक्ष्मी इन्टरकन्टिनेन्टलले जनाएको छ। प्रिबजेट छुट योजनाको मुख्य विशेषतामा निःशुल्क बीमा रहेको छ। साथै अफरमा ग्राहकहरूले सडक करसमेत निःशुल्क पाउने छन्। यसका साथै तीनवटै मोडेलमा विशेष नगद छुट प्रदान गरिनेछ। प्रिबजेट योजना ग्राहकहरूलाई विशेष अफरसहितको सुबिधा प्रदान गर्ने एक सक्रिय रहेको लक्ष्मी इन्टरकन्टिनेन्टलले जनाएको छ। इभी गाडीका पारखीका लागि प्रत्येक मोडेलमा विशेष अफरहरूको बारेमा थप जान्न र मनपर्ने हुन्डाई इलेक्ट्रिक गाडी बुक गर्न नजिकको हुन्डाई शोरूममा जान आग्रह गरिएको छ। हुन्डाईको विद्युतीय सवारी साधनको क्रान्तिमा सामेल हुने, आकर्षक छुट र अन्य अफरको फाइदा उठाउन यो महत्वपूर्ण अवसरको सदुपयोग गर्न लक्ष्मी इन्टरकन्टिनेन्टलले आग्रह गरेको छ। लक्ष्मी हुन्डाईले रीलाक्स चार्जिङ नेटवर्क विस्तार गरेर इभी इकोसिस्टमलाई अझ बलियो बनाएको जनाएको छ। जसमा हाल देशभरका विभिन्न स्थानहरूमा डिसी र एसी दुवै प्रकारका ६६ सक्रिय चार्जर स्टेसन रहेका छन्। साथै ग्राहकहरूलाई समान विश्वसनीय सेवा, पार्टपुर्जा उपलब्धता र बिक्री पछिको समर्थन सुनिश्चित गर्ने जनाइएको छ।"
प्रतिनिधिसभा बैठक (लाइभ),"काठमाडौं : संघीय संसदअन्तरगत प्रतिनिधिसभा बैठक सुरू भएको छ। बैठकमा सभामुख देवराज घिमिरेले प्रधानमन्त्री तथा मन्त्रिपरिषदको कार्यालयबाट प्राप्त कार्यभार थप सम्बन्धी पत्रको व्यहोरा पढेर सुनाउने कार्यसूची रहेको संघीय संसद सचिवालयका महासचिव पद्म प्रसाद पाण्डेयले जानकारी दिएका छन्। उनका अनुसार आजको बैठकमा मन्त्रालयगत प्रश्नोत्तर कार्यक्रम रहेको छ। गृह मन्त्रालय,महिला,बालबालिका तथा ज्येष्ठ नागरिक मन्त्रालय,भौतिक पूर्वाधार तथा यातायात मन्त्रालय र कृषि तथा पशुपंक्षी विकास मन्त्रालयसम्बन्धी मौखिक प्रश्नहरूको सम्बन्धित मन्त्रीले उत्तर दिने कार्यसूचीमा उल्लेख छ। बैठकमा ऊर्जा,जलस्रोत तथा सिचाईँ मन्त्री दिपक खड्काले पूर्वाधार विकास समितिको प्रतिवेदनसहित जलस्रोत विधेयक,२०८१ माथि छलफल गरियोस् भन्ने प्रस्ताव प्रस्तुत गर्ने कार्सूची रहेको छ। मन्त्री खडकाले जलस्रोत विधेयक २०८१ लाई पारित गरियोस् भनी प्रस्ताव प्रस्तुत गर्ने कार्यसूचीमा उल्लेख छ।"
"२५ करोड प्रकरण खतिवडाले भने : ड्राइभर थुनिएका छन्, मालिक को हो ? को संलग्न छन् जानकारी गराइयोस्","काठमाडौं : नेपाली कांग्रेस सांसद रामहरि खतिवडाले टोखाबाट बरामद गरेको २५ करोड बराबरको अवैध विदेशी मुद्राको मुख्य नाइकलाई पक्राउ गर्न माग गरेका छन्। प्रतिनिधि सभाको आजको बैठकमा बोल्दै उनले एउटा ड्राइभर र व्यापारी पक्रेर थुनेको भन्दै उक्त प्रकरणमा मुख्य दोषीसम्म पुग्ने गरि अनुसन्धान गर्न माग गरेका हुन्। उनले विभिन्न प्रकरणमा ड्राइभर, भरिया पक्रने र मालिकसम्म नपुग्ने प्रवृत्ति देखिएको भन्दै मुख्य व्यक्तिसम्म पुगेर कारबाही गर्नुपर्नेमा जोड दिए। खतिवडाले भने, केही महिना पहिले सरकारले काठमाडौं टोखाबाट २५ करोड बराबरको अवैध रकम युरो र डलर गरेर समात्ने काम गर्यो एउटा ड्राइभर र व्यापारी को पक्राउ गर्यो थुन्यो, मूल त्यसको संरक्षण कसले गरिरहेको छ र त्यसको धनी को हो ? अहिलेसम्म सरकारले पत्ता लगाउन सकेको छैन। सधैं ड्राइभर र लोडरलाई थुन्ने ? र धनी पत्ता नलगाउने । त्यसको कनेक्सन कहाँकहाँ छ पत्ता नलगाउने ? कोको संलग्न छन् सदनलाई जानकारी गराइयोस्। २५ करोड बराबरको विदेशी मुद्रा प्रकरणमा राजस्व अनुसन्धान विभागले आरोपी कुसाङ लामा र नारायण पौडेलविरुद्ध काठमाडौं जिल्ला अदालतमा मुद्दा दायर गरेको भएको छ। उनीहरूविरुद्ध विदेशी विनिमय (नियमित गर्ने) ऐन, २०१९ को दफा ३४५ र ९ को कसूरमा मुद्दा दायर गरिएको हो। चोरी पैठारी मुद्दामा सजाय भोगिसकेका लामाले सजाय भुक्तान गरेको पाँच वर्षभित्र पुनः कसूर गरेकाले उनलाई मुलुकी अपराध संहिता २०७४ को दफा ४४ (२) बमोजिम थप सजाय हुने भएको छ। त्यस्तै विदेशी विनिमय (नियमित गर्ने) ऐन, २०१९ को दफा १७ को उपदफा (१) बमोजिम बरामदित उक्त विदेशी मुद्राहरू जफत गर्न, उक्त वारदातमा प्रयोग भएको ना ७ ख १६५२ नम्बरको कन्टेनर (ट्रक) कसूरजन्य सम्पत्ति तथा साधन ( रोका, नियन्त्रण र जफत ) ऐन, २०७४ को दफा ११ बमोजिम जफतको माग दाबी लिई मुद्दा दायर गरिएको छ। लामाले चलाएको ट्रकबाट ५००,२००,१०० र ५० दरका १३ लाख ७५ हजार १५० युरो र १०० र ५० दरका ३ लाख २० हजार ८५० अमेरिकी डलर बरामद गरिएको थियो। यो पनि पढ्नुहोस २५ करोड रुपैयाँसहित पक्राउ परेका कुसान लामा कस्को भरिया हुन् ? २५ करोडसहित भेटिएका कुसाङ लामाको सुन कनेक्सन बरामद २५ करोड नगदबारे अनुसन्धान गर्न माओवादी सांसदले मागे विशेष छानविन समिति त्यो २५ करोड कस्को हो ? दोषीमाथि कारवाही होस् : रामहरि खतिवडा संसदमा २५ करोडले खैलाबैला २५ करोड प्रकरणमा दुई जनाविरुद्ध मुद्दा दायर"
"लामिछानेको बन्दीप्रत्यक्षीकरणको रिट प्रधानन्यायाधीश राउत र न्यायाधीश पाण्डेको इजलासमा, होला त सुनुवाइ?","काठमाडौं : राष्ट्रिय स्वतन्त्र पार्टीका सभापति रवि लामिछानेले दायर गरेको बन्दी प्रत्यक्षीकरणको रिटमाथि आज सुनुवाइ हुने भएको छ। प्रधानन्यायाधीश प्रकाशमान सिंह राउत र न्यायाधीश नित्यानन्द पाण्डेयको इजलासमा सुनुवाइका लागि रिटको पेशी तोकिएको छ। लामिछानेको बन्दीप्रत्यक्षीकरणको रिटमाथि सुनुवाइका लागि पटक पटक पेशी तोकिए पनि 'हेर्न नमिल्ने 'सूचीमा राखिदै आएको छ। गत बैशाख २८ गतेदेखि जेठ २ गतेसम्म रिट चार पटक हेर्न नमिल्ने सूचीमा परेको छ। लामिछानेको तर्फबाट उनकी श्रीमति निकिता पौडेलले गैरकानुनी रुपमा आफ्ना श्रीमानलाई थुनामा राखेको भन्दै सर्वोच्च अदालतमा बन्दी प्रत्यक्षीकरणको रिट दायर गरेकी हुन्। सहकारी ठगी मुद्दामा लामिछाने हाल भैरहवा कारागारमा छन्। उच्च अदालत तुलसीपुर बुटवल इजलासले जिल्लाको आदेश उल्टाउँदै लामिछानेलाई पुर्पक्षका लागि कारागार पठाउन आदेश दिएको थियो। उच्च अदालतले पुर्पक्षका लागि कारागार पठाएपछि लामिछानेले कारागारबाटै उच्चको आदेश खारेजको माग गर्दै बाहिरबाटै मुद्दा लड्न पाउनुपर्ने मागसहित सर्वोच्चमा रिट दायर गराएका थिए। सो रिटमा सर्वोच्चले कैफियत प्रतिवेदन पेश गर्न आदेश जारी गरेको छ। तत्काल छुट्ने अवस्था नभएपछि लामिछानेले बन्दीप्रत्यक्षीकरणको रिट दायर गरेका हुन्। सो रिटमा सर्वोच्चले लामिछानेलाई थुनामा राख्नुको कारण सोधेको छ। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर गरेको थियो। सहकारीको रकम अपचलन गरेको कसुरमा कूल ४२ जनाविरुद्ध मुद्दा दर्ता भएको थियो। ती ४२ जनाबाट सहकारी ठगी,संगठित अपराध र सम्पत्ति शुद्धीकरण मुद्दामा कुल १ अर्ब ४३ करोड ८६ लाख २ हजार १ सय ३५ रुपैयाँ बिगो माग दाबी गरिएको थियो। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थिए। फागुन २६ गते लामिछाने पनि जिल्ला अदालतको एक करोड धरौटीको आदेशको खारेजीको माग गर्दै उच्चमा निवेदन दिएका थिए।"
"भरत ताल भ्रष्टाचार प्रकरण : सरकारी अनुदानबाट माछापोखरी, पौने ५७ करोड भ्रष्टाचार","माओवादीबाट निर्वाचित मेयर थापाको नेतृत्वमा सर्लाहीको वन क्षेत्र अतिक्रमण गरी वन क्षेत्र आफ्नै नाममा ताल (भरत ताल) बनेको थियो काठमाडौं : माछा नभएको ठाउँमा माछापोखरी निर्माण गरी संघीय र प्रदेश सरकारबाट प्राप्त करोडौं अनुदान दुरुपयोग गरी भ्रष्टाचार गरेको तथ्य बाहिर आएको छ। मधेस प्रदेशका आर्थिक मामिला तथा योजनामन्त्री (अर्थमन्त्री) विजयकुमार र बागमती नगरपालिकामा नगरप्रमुख भरतकुमार थापासहितको मिलोमतोमा भरत ताल निर्माणमा झन्डै पौने ५७ करोडको भ्रष्टाचार भएको देखिएको छ। अख्तियार दुरुपयोग अनुसन्धान आयोगले मधेस प्रदेश अर्थमन्त्री विजयकुमार र बागमतीका नगरप्रमुख थापासहित ८ जनालाई विशेष अदालतमा मुद्दा दायर गरेको छ। ५६ करोड ७१ लाख ७ हजार २९२ भ्रष्टाचार भएको भन्दै प्रतिवादीलाई फरकफारक बिगो राखेर मुद्दा चलाइएको छ। अख्तियारले आर्थिक मामिला तथा योजनामन्त्री विजयकुमारविरुद्ध २९ करोड ९९ लाख ७६ करोड १३५ बिगोसहित भ्रष्टाचार निवारण ऐनबमोजिम कैद जरिवानाको मागदाबी गरेको छ। मेयर थापा, उपमयेर लीलाकुमारी मुक्तान, तत्कालीन प्रमुख प्रशासकीय अधिकृत विनयकुमार पोखरेल र लेखा अधिकृत विश्वराज पोखरेलविरुद्ध ५६ करोड ७१ लख ७ हजार २९२ बिगोसहितको सजाय मागदाबी गरिएको छ। मधेस प्रदेशको अर्थ मन्त्रालयका तत्कालिन कानुन अधिकृत गोकुल भुजेल २९ करोड ९९ लाख ७६ करोड १३५ बिगो कायम गर्दै भ्रष्टाचार निवारण ऐनबमोजिम कैद सजायको मागदाबी आरोप पत्रमा उल्लेख छ। बागमती नगरपालिका तत्कालीन इन्जिनियर निरन्जन लामिछानेलाई १० करोड १४ लाख ९५ हजार तोकिएको छ। नगरपालिकाकै अर्का इन्जिनियर सागर पौडेलविरुद्ध ४६ करोड ५६ लाख १२ हजार २९२ बिगोसहितको कैद सजायको माग दाबी गरिएको छ। उनीहरूविरुद्ध किन मुद्दा ? मेयर थापाको नेतृत्वमा बागमती नगरपालिका ४ र १२ मा बागमती नगरपालिका, सागरनाथ वन विकास परियोजना सर्लाहीको वन क्षेत्र अतिक्रमण गरी वन क्षेत्र आफ्नै नाममा ताल (भरत ताल) बनाएका छन्। उनको नेतृत्वमा ढुंगा, गिटी, बालुवा, माटो आदि वन पैदाबार गैरकानुनी रूपमा उत्खनन गरिएको छ। अख्तियारको अनुसन्धानमा सागरनाथ वन विकास परियोजनाअन्तर्गतको मूर्तिया वन क्षेत्रमा नदीजन्य पदार्थको उत्खननपछि बनेको खाल्डोमा माछापोखरी निर्माणको नाममा संघीय सरकार, प्रदेश सरकारसमेतको करोडौं रकमबाट गैरकानुनी तवरमा पोखरी समेतका संरचनाहरू निर्माण गरे गराएको देखिएको छ। अख्तियारको अनुसन्धानमा गैरकानुनी तवरमा पोखरी समेतका संरचनाहरू निर्माण गरी गराई सरकारी सम्पत्ति हानिनोक्सानी गरी भ्रष्टाचार भएको देखिएको छ। यो नेपाल सरकारद्वारा जारी भएको वन पैदावार विकास समिति (गठन) आदेश, २०३३ बमोजिम गठन भएको वन पैदावार विकास समिति (गठन) (छैटौं संशोधन) आदेश, २०६९ समेतबाट सर्लाहीमा सागरनाथ वन विकास परियोजना सञ्चालन हुँदै आएको थियो। सरकारबाट वन क्षेत्रहरू संरक्षण तथा व्यवस्थापनका लागि हस्तान्तरण भई परियोजनाले संरक्षण एवं व्यवस्थापन गर्दै आइरहेको थियो। नेपाल सरकार मन्त्रिपरिषद्को स्वीकृति बिना वन क्षेत्रमा विकासका योजना तथा कार्यक्रम कार्यान्वयन गर्न मिल्दैन। राज्यका अन्य कुनै निकाय वा कार्यालय वा संस्थाले राष्ट्रिय वन क्षेत्रमा कुनै सामाजिक वा भौतिक पूर्वाधार निर्माण गर्नेसम्बन्धी कार्य गरे गराएमा त्यस्ता कार्य वन ऐन अनुसारको कसुर मानिने गरी कानुनी तवरमा प्रतिबन्ध लगाएको व्यवस्था छ। तर, यो प्रावधान भएको जानीबुझी अनदेखा गरी बदनियतपूर्ण तवरमा सो जग्गा नदी उकासको भनी झुटा तथा गलत व्यहोराको लिखत तयार गरिएको पाइएको छ। यो विषयमा बागमती नगरपालिकालाई सागरनाथ वन विकास परियोजना, सर्लाहीले कार्य नगर्न भन्दै पटकपटक पत्राचार गर्दै आएको थियो तर उक्त पत्रलाई नजरअन्दाज गरी जबरजस्ती रूपमा बागमती नगरपालिकाले राष्ट्रिय वन क्षेत्रमा अधिकार प्राप्त अधिकारीनिकायकार्यालयको अनुमति नलिई बदनियत राखी प्रचलित कानुनबमोजिम अनिवार्य रूपमा गर्नुपर्ने वातावरणीय अध्ययनको प्रतिवेदन स्वीकृत नगरी नगराई आफ्नै नाम राखेर ताल बनाउने काम गरेको देखिएको छ। अख्तियारका अनुसार निर्माण स्थलको व्यवस्था नभई, खरिद कार्यका लागि आवश्यक पर्ने बजेटको स्रोत सुनिश्चितता नगरी निर्माण कार्य गराइएको पाइएको छ। खरिदको गुरु योजना तथा वार्षिक खरिद योजना स्वीकृत गराइएको देखिँदैन। माछा पालनसम्बन्धी कुनै अध्ययन भएको छैन। बागमती नदीको पानीको प्रयोगका लागि कुनै स्वीकृत पनि लिएको देखिँदैन। हचुवामा निर्माण कार्य गरी गराई राज्यका विभिन्न निकायबाट कानुनविपरीत अनुदान रकम प्राप्त गरी सो रकमको दुरुपयोग गरी राज्यलाई हानिनोक्सानी पुर्याएको देखिएको छ। मधेस प्रदेश सरकारबाट पटकपटक सरकारी अनुदान रकम प्राप्त भएको अवस्थामा माछाविहीन माछापोखरी निर्माण कार्य पूरा नभएको भनी थप रकम माग गरेको देखिएको छ। तेस्रो चरणको रकम उपलब्ध गराउने कार्यमा मधेस प्रदेश, आर्थिक मामिला तथा योजना मन्त्रालयका तत्कालीन मन्त्री विजय कुमारले २०७८ असार ६ मा निर्णय गरी अनुदान उपलब्ध गराउन एमओयुमा आफैंले एकल रूपमा स्थानीय तहको प्रमुख प्रशासकीय अधिकृत (राप्र तृतीय श्रेणी) सँग मर्यादालाई ख्याल नगरी हस्ताक्षर गरे गराएको देखिएकोे छ। मन्त्रालयका कानुन अधिकृतको रायबमोजिम भनी मधेस मन्त्रिपरिषद्मा पेस नगरी ३० करोड अनुदान दिने निर्णय गरेको मन्त्री विजयकुमारबाट भएको देखिएको छ। माछापोखरी निर्माणको नाममा पोखरी समेतका गैरकानुनी संरचनाहरू निर्माण गरिएका सबै संरचनाहरू कानुनअनुसार जफत भई जे जुन प्रयोजनका लागि निर्माण गरिएको हो उक्त प्रयोजनबमोजिम प्रयोग प्रचलनमा आउन सक्ने अवस्था नरहेको हुँदा यसमा भएको सरकारी लगानीको प्रतिफल शून्य हुने देखिएको अख्तियारको आरोपमा उल्लेख छ। आर्थिक वर्ष २०७५७६ देखि २०७९८० सम्म मधेस प्रदेश सरकार अर्थ मन्त्रालयका पदाधिकारीकर्मचारीसँग मिलोमतोमा प्रदेश विनियोजन ऐन र प्रदेश मन्त्रिपरिषद्को निर्णयविपरीत विशेषसशर्त अनुदान प्राप्त गरी बागमती नगरपालिकाको आन्तरिक स्रोत र संघीय सरकार समेतको गरी जम्मा ५६ करोड ७१ लख ७ हजार २९२ हानिनोक्सानीदुरुपयोग गरे गराएको तथ्य स्थापित भएको छ। उनीहरूविरुद्ध भ्रष्टाचार निवारण ऐन बमोजिमको कसुर भएको देखिएकाले विशेष अदालत आरोपपत्र दायर गरिएको अख्तिायरका प्रवक्ता एवं सहसचिव राजेन्द्रकुमार पौडेलले जानकारी दिए। बागमतीका मेयरमाथि चौथो मुद्दा बागमतीका मेयर थापाविरुद्ध भ्रष्टचारको आरोपमा चारवटा मुद्दा दायर भएका छन्। तीन वटा मुद्दा अख्तियारले हालेको छ भने एउटा मुद्दा वन तथा वातावरण मन्त्रालयले चलाएको छ । २०८२ वैशाख ११ गते वन मन्त्रालयले नेकपा माओवादी केन्द्रका नेता एवं सर्लाहीको बागमती नगरपालिकाका प्रमुख थापाविरुद्ध १ अर्ब ४९ करोड ३९ लाख ४३ हजार ३ सय ३७ बिगो कायम गरेर मुद्दा दायर छ। थापासहित उपमेयर लीलाकुमारी मुक्तान, तत्कालीन प्रमुख प्रशासकीय अधिकृत विमलकुमार पोखरेल, तत्कालीन लेखा अधिकृत विश्वराज पोखरेल, इन्जिनियर सागर पौडेल, जिल्ला समन्वय समिति सर्लाहीका तत्कालीन प्रमुख मथुर चौधरीलाई पनि प्रतिवादी बनाइएको छ। अख्तियारले नै थापाविरुद्ध योभन्दा पहिले दुई मुद्दा दायर गरेको छ। २०८० चैत २८ गते उनीविरुद्ध ५ करोड ३३ लाख ५३ हजार १ सय ९० रुपैयाँ अकुत सम्पत्ति आर्जनको भ्रष्टाचार मुद्दा दायर गरेको हो। अख्तियारले थापाकी श्रीमती रेश्मीकुमारी घिमिरे (थापा), भाइ रामकुमार र भाइबुहारी द्वारिका राउतलाई समेत सम्पत्ति जफत प्रयोजनका लागि प्रतिवादी बनाएको छ। थापाले सार्वजनिक पदमा आएपछि गैरकानुनी सम्पत्ति परिवार र आफन्तमार्फत व्यवस्थापन गरेको अख्तियारको आरोपत्रमा उल्लेख छ। २०८१ जेठ २९ गते मेयर थापासहित ६ जनाविरुद्ध भ्रष्टाचारको मुद्दा दायर भएको छ। अख्तियारले मेयर थापासहित ६ जनालाई ३० करोड २९ लाख ३४ हजार ८९७ रुपैयाँको भ्रष्टाचार मुद्दा विशेषमा दायर गरेको छ। यी मुद्दा दर्ता हुन नदिन थापाले ठूलै चलखेल पनि गरे। उनको शक्ति खेर गयो। २०७४ मा मेयर भएपछि थापाले २०७५७६ मा बागमती माछा पोखरीको निर्माण सुरुवात गरेका हुन्। उनले माछापोखरीको नामलाई नै आफ्नो नाम राखेर भरत ताल नाम दिए। नाम : विजयकुमार पद : आर्थिक मामिला तथा योजनामन्त्री (प्रदेशको अर्थमन्त्री) बिगो : २९ करोड ९९ लाख ७६ करोड १३५ कैद : १७ वर्ष (१४ वर्ष, थप ३ वर्ष) सम्म नाम : भरतकुमार थापा पद : तत्कालीन नगरप्रमुख (हाल निलम्बित), बागमती नगरपालिका बिगो : ५६ करोड ७१ लख ७ हजार २९२ कैद : १७ वर्ष (१४ वर्ष, थप ३ वर्ष) सम्म नाम : लीलाकुमारी मुक्तान पद : तत्कालीन उपप्रमुख (हाल निलम्बित), बागमती नगरपालिका बिगो : ५६ करोड ७१ लख ७ हजार २९२ कैद : १४ वर्षसम्म नाम : विनयकुमार पोखरेल पद : तत्कालीन प्रमुख प्रशासकीय अधिकृत (हाल निलम्बित), बागमती नगरपालिका बिगो : ५६ करोड ७१ लख ७ हजार २९२ कैद : १४ वर्षसम्म नाम : गोकुल भुजेल पद : तत्कालीन कानुन अधिकृत, अर्थ मन्त्रालय, मधेस प्रदेश बिगो : २९ करोड ९९ लाख ७६ करोड १३५ कैद : १४ वर्षसम्म नाम : निरन्जन लामिछाने पद : तत्कालीन इन्जिनियर, बागमती नगरपालिका बिगो : १० करोड १४ लाख ९५ हजार कैद : १४ वर्षसम्म नाम : सागर पौडेल पद : तत्कालीन इन्जिनियर (हाल निलम्बित), बागमती नगरपालिका बिगो : ४६ करोड ५६ लाख १२ हजार २९२ कैद : १४ वर्षसम्म नाम : विश्वराज पोखरेल पद : लेखा अधिकृत (हाल निलम्बित) बागमती नगरपालिका बिगो : ५६ करोड ३ लाख ३४ हजार ४०४ कैद : १४ वर्षसम्म यो पनि पढ्नुहोस बागमतीका मेयरमा थापा दोहरिए बागमती नगरपालिकाका मेयर थापाविरुद्ध भ्रष्टाचार मुद्धा भरत ताल निर्माण रोक्ने पत्रको बेवास्ता, वन विनाश गरी उत्खनन् बागमतीका निलम्बित मेयर थापाको चलाखी : किर्ते भर्पाइ बनाएर करोडौं लेनदेनका कागज तयार बागमतीका मेयर थापाविरुद्ध डेढ अर्बको भ्रष्टाचार मुद्दा बागमतीका मेयरमा थापा दोहरिए बागमती नगरपालिकाका मेयर थापाविरुद्ध भ्रष्टाचार मुद्धा भरत ताल निर्माण रोक्ने पत्रको बेवास्ता, वन विनाश गरी उत्खनन् बागमतीका निलम्बित मेयर थापाको चलाखी : किर्ते भर्पाइ बनाएर करोडौं लेनदेनका कागज तयार बागमतीका मेयर थापाविरुद्ध डेढ अर्बको भ्रष्टाचार मुद्दा"
"राष्ट्रिय गौरवका आयोजना लथालिंग : परियोजना लागत बढ्दो, प्रगति सुस्त","काठमाडौं : बढी लागत, तोकिएको समयमा ठेक्का नलाग्ने र निर्माण सम्पन्न हुन नसक्नु हाम्रा पूर्वाधारका विशेषता बनेका छन् । सरकारले राष्ट्रिय गौरव, रणनीतिक योजना, राष्ट्रिय राजमार्ग भनेर विशेष प्राथमिकतामा राखे पनि यी आयोजनामा भइरहेको लगानी बालुवामा पानी खनाए झैं भएको छ । महालेखा परीक्षकको ६२औं प्रतिवेदनले पनि राष्ट्रिय गौरवका, रणनीतिक आयोजनामा भएको प्रगतिप्रति सन्तोष मानेको देखिँदैन । समयमा सम्पन्न हुन नसक्नु र म्याद थपिँदै जानु ठूला पूर्वाधार आयोजनाको पुरानै रोग हो । आयोजनाको पूर्वतयारी नभइकन आयोजना ठेक्का गर्ने परिपाटीले समस्या परिरहेको राष्ट्रिय योजना आयोगका पूर्वउपाध्यक्ष डा गोविन्दराज पोखरेलले बताए । डिजाइनको कारण, समयमा नै ठेक्का नलागेका कारण, लागेका ठेक्काका सर्तहरू पूरा नगरेको कारण, ठेक्कापछि उठ्ने विवादका कारण आदिले हाम्रा आयोजना अघि बढ्न नसकेको पूर्वमहालेखापरीक्षक टंकमणि शर्मा बताउँछन् । २०३५ सालमा नै पहिचान भएको बूढीगण्डकी आयोजना होस् या २०५२ सालमा विस्तृत अध्ययन प्रतिवेदन तयार भएको पञ्चेश्वर बहुउद्देश्य जलविद्युत् आयोजना नै होस्, यी लगायतका ठूला आयोजना कहिले सकिने भन्ने जवाफ न सरकारसँग छ न कर्मचारीसँग नै । सरकारले २०६८६९ मा समृद्ध नेपालका लागि १७ आयोजनालाई उच्च प्राथमिकतामा राखी कार्यान्वयन गर्न राष्ट्रिय गौरवका आयोजना घोषणा गरेको थियो । आर्थिक वर्ष २०८०८१ सम्म यस्ता आयोजनाको संख्या २७ पुग्यो । राष्ट्रिय योजना आयोगको विवरणअनुसार २७ राष्ट्रिय गौरवका आयोजनाको संशोधित मध्यमकालीन बजेट अनुमान २२ खर्ब ७२ अर्ब ४२ करोड ६१ लाख छ । २०८०८१ सम्म सम्पन्न भएका गौतमबुद्ध विमानस्थल, पोखरा विमानस्थल र माथिल्लो तामाकोशी जलविद्युत् आयोजना बाहेकमा ४ खर्ब ८७ अर्ब ३२ करोड ५६ लाख खर्च भएको देखिन्छ । राष्ट्रिय गौरवका २७ आयोजनामध्ये सम्पन्न भएका ३ आयोजना समष्टिगत भौतिक प्रगति ८० प्रतिशत वा सोभन्दा माथि हासिल गर्ने ३ आयोजना, ५० देखि ८० प्रतिशत हासिल गर्ने ६ आयोजना रहेका छन् । ५० प्रतिशतभन्दा न्यून प्रगति हासिल गर्ने आयोजना ६ तथा भौतिक प्रगति नखुलेका ८ आयोजना तथा सुरु नभएका २ आयोजना छन् । आर्थिक वर्ष २०७८७९ मै सम्पन्न भइसक्नुपर्ने पशुपति क्षेत्र विकास कोषको हालसम्मको प्रगति ८८ प्रतिशत भए तापनि सम्पन्न हुने अवधि तोकेको छैन । रानी जमरा कुलरिया, सुनकोशी मरिन डाइभर्सन, हुलाकी राजमार्ग, काठमाडौं तराई द्रुतमार्ग, लुम्बिनी क्षेत्र विकास कोषसहित ५ आयोजना २०८०८१ मा निर्माण सम्पन्न हुनुपर्नेमा सम्पन्न नभई म्याद थप भएको देखिन्छ । सरकारले राष्ट्रिय गौरवका भनेर जुन सीमा देखायो र काम अघि बढाएको छ त्यसमा नै समस्या भएको अर्थविद् खनालको भनाइ छ । महालेखाले राष्ट्रिय गौरवका लागि छुट्याइएको रकमलाई अन्य आयोजनामा रकमान्तर गरिएको देखाएको छ, जुन कानुनविपरीत भएको उनले बताए । २०८००८१ वर्षको बजेटले राष्ट्रिय गौरवका आयोजनामा विनियोजित बजेट अन्य राष्ट्रिय गौरवका आयोजना बाहेक अन्यत्र रकमान्तर गर्न नपाइने भनेको छ । तर, ८ राष्ट्रिय गौरवका आयोजनामा विनियोजित बजेटबाट ५ अर्ब २८ करोड ५० लाख राष्ट्रिय गौरव बाहेकका अन्य आयोजनाहरूमा रकमान्तर गरेको देखिन्छ । यस्तै, पन्ध्रौं योजनाले लिएका आर्थिक क्षेत्रको ५, सामाजिक क्षेत्रको ४, पूर्वाधार क्षेत्रको ७ र लोकतन्त्र र सुशासन क्षेत्रको १ समेत १७ आयोजनालाई रूपान्तरणकारी आयोजना घोषणा गरी कार्यान्वयनमा ल्यायो । उल्लिखित १७ आयोजनामध्ये ५ आयोजनामा कुनै प्रगति भएको छैन । उल्लिखित ५ आयोजना बाहेक सबै आयोजनाको प्रगति ५५ प्रतिशतभन्दा कम रहेको देखिन्छ । यो वर्ष निर्माण सम्पन्न हुनुपर्ने समृद्धिका लागि वन, जग्गा प्रशासन सुदृढीकरणलगायत ६ आयोजना सम्पन्न हुन नसकी म्याद थप भएको देखिन्छ । रूपान्तरणकारी आयोजना तथा कार्यक्रमहरूको मध्यावधि समीक्षा नभएकाले हालसम्मको वित्तीय तथा भौतिक प्रगतिको अवस्था खुल्ने विवरणसमेत तयार गरेको छैन । सञ्चालित आयोजना तथा कार्यक्रमहरूको समीक्षा गरी विषयगत मन्त्रालयहरूको भूमिकालाई थप प्रभावकारी बनाउन राष्ट्रिय योजना आयोगले प्रभावकारी अनुगमन गरी समयमानै सम्पन्न गर्न भनिएको छ । सरकारले मध्यपहाडी (पुष्पलाल) लोकमार्ग र उत्तरदक्षिण करिडोर मार्गको मिलन विन्दु आसपासमा पर्ने प्रमुख १० स्थानमा २०८६०८७ सम्म अत्याधुनिक सेवा सुविधा र पूर्वाधारयुक्त सहरहरू निर्माण र विकास गर्ने उद्देश्यले २०६७६८ देखि रूपान्तरणकारी आयोजनाको रूपमा नयाँ सहर आयोजनाको कार्य सुरु गरेको हो । मध्यपहाडी लोकमार्गमा अवस्थित १० नयाँ सहर, हुलाकी लोकमार्गमा अवस्थित १० र तराई मधेसमा अवस्थित ५ समेत १५ नयाँ सहरको एकीकृत विकास योजना, १३ स्मार्ट सिटीको गुरुयोजनाअनुरूप हिमाली पदमार्गमा अवस्थित बस्तीहरूमध्ये १० बस्तीको स्वरूप संरक्षण तथा प्रबद्र्धन योजनासमेत ५२ नयाँ सहर र बस्तीका लागि ११ खर्ब ७८ अर्ब ६८ करोड खर्च लाग्ने अनुमान रहेकोमा हालसम्म १० स्थानमा ४ हजार ७७७ रोपनी जग्गाको मात्र जग्गा विकास कार्यक्रम, १८९ रोपनी क्षेत्रफल जग्गा खरिद, ५८९ किलोमिटर सडक स्तरोन्नति, ३४ किलोमिटर सडक कालोपत्रे, ५१ किलोमिटर सडक ढलान भएकोमा यस वर्षसम्म १० कार्यालयबाट ८ अर्ब २९ करोड ९० लाख रुपैयाँ खर्च भएको छ । सुरुमा घोषणा भएका नयाँ सहरहरू सम्पन्न नहुँदै नयाँ आयोजना थप भएका कारण वर्षौंसम्म आयोजनाहरूको कार्य अधुरो रहेको देखिन्छ । निर्धारित समयमा आयोजना सम्पन्न हुने गरी कार्यक्रम कार्यान्वयन गर्न महालेखाले भनेको छ । महालेखाले हरेक वर्ष ठूला पूर्वाधार निर्माणमा प्रश्न उठाउने गरेको छ तर त्यसको कार्यान्वयनमा सरकारी संयन्त्र मौन छ । राष्ट्रिय लेखापरीक्षणबाट औंल्याइका समस्याको कार्यन्वयन हुँदैन भने महालेखा कार्यालय र त्यसको प्रतिवेदनको औचित्य नहुने योजना आयोगका पूर्वउपाध्यक्ष पोखरेलको भनाइ छ । महालेखाले औंल्याएका समस्याहरूलाई नीतिगत, प्रक्रियागत रूपले नसच्याउने हो भने महालेखा नै किन चाहियो ? यो सरकारमा बस्नेहरूको गैरजिम्मेवार पन हो, पोखरेल भन्छन् । अनेक बाहनामा सरकार प्रचारबाजीमा बढि केन्द्रीत भएको देखिन्छ । राष्ट्रिय गौरव, रणनीतिक महत्व भनी विभिन्न शीर्षकमा प्राथमिकता दिएका छौं भन्ने काम राजनीतिक भ्रम मात्र भइरहेको अर्थविद् डिल्लीराज खनाल बताउँछन् । महालेखा लगायत विभिन्न अनुसन्धान प्रतिवेदनले पूर्वाधारमा भइरहेको आधारभूत समस्यालाई औंल्याए पनि समयसिमाभित्र निरुपण गर्ने काम नभएको उनको भनाइ छ । अहिले पूर्वाधार आयोजनामा एक प्रकारले अनुशासन हिनता, अराजकता र लथालिंगको अवस्था सिर्जना भएको खनालको भनाइ छ । यता, आर्थिक कार्यविधि तथा वित्तीय उत्तरदायित्व नियमावली, २०७७ को नियम २६ मा आयोजना बैंकमा प्रविष्ट नभएको आयोजनामा बजेट विनियोजन गर्न नहुने उल्लेख छ । आयोजना बैंकमा भएका १८ हजार १२ आयोजनामध्ये चालु अवस्थाका ७ हजार ७०५ आयोजना छन् । सोमध्ये शहरी विकास मन्त्रालयअन्तर्गतका २ हजार १८३ आयोजना तथा भौतिक पूर्वाधार तथा यातायात मन्त्रालयअन्तर्गत ३ हजार १८५ आयोजना छन् । दुई मन्त्रालयको पहिलो प्राथामिकताका आयोजना ५ हजार ३६८ रहेकोमा ११ हजार १३५ आयोजनामा बजेट विनियोजन भएकोले आयोजना बैंकमा प्रविष्ट नभएको आयोजनाहरूमा समेत बजेट विनियोजन भएको देखिन्छ । सरकारको २०७० जेठ १३ गतेको निर्णयअनुसार भौतिक पूर्वाधार तथा यातायात मन्त्रालयको जिम्मेवारीमा रहने गरी २१ राजमार्ग तथा २०९ सहायक मार्ग कायम भएको छ । संघीयता कार्यान्वयनको क्रममा मन्त्रिपरिषद्को २०७६ जेठ ६ गतेकोे निर्णयअनुसार ९ किलोमिटरदेखि १ हजार ७८७ किलोमिटरसम्मका १४ हजार ९१३ किलोमिटरका ८० सडकलाई राष्ट्रिय राजमार्गको रूपमा सूचीकृत गरेको छ । सडक विभाग तथा मातहतका निकायहरूबाट स्वीकृत राष्ट्रिय राजमार्ग तथा लोकमार्गमा समावेश नभएका स्थानीय सडक पुल, निर्वाचन क्षेत्र रणनैतिक सडक, वैकल्पिक सहायक राजमार्ग विकास कार्यक्रमलगायतका ६ कार्यक्रम स्वीकृत गरी १७ अर्ब ४४ करोड २९ लाख विनियोजन भएकोमा १४ अर्ब ८१ करोड २२ लाख खर्च भएको छ । जग्गा अधिग्रहण, मुआब्जा, सरकारी वनका समस्या, निकायगत स्वीकृति र समन्वयनमा बाझिएका कानुनलगायतका कारणले पनि आयोजना बन्न सकेका छैनन् । सबैभन्दा ठूलो कमजोरी भनेको सरकारको नियमित रूपमा अनुगमन छैन । सरकारले अनुगमन गरिहाले पनि समय बितेर आधाभन्दा धेरै काम भएपछि मात्र गर्ने गर्छ । अनि काम बिग्रियो भन्दै बनेका संरचना भत्काइएका धेरै उदाहरण छन् । टंकमणि शर्मा, पूर्वमहालेखापरीक्षक राष्ट्रिय गौरव, रणनीतिक महत्व भनि विभिन्न शीर्षकमा प्राथमिकता दिएका छौं भन्ने काम राजनीतिक भ्रम मात्र भइरहेको छ । महालेखालगायत विभिन्न अनुसन्धान प्रतिवेदनले पूर्वाधारमा भइरहेको आधारभूत समस्यालाई औंल्याए पनि समय सीमाभित्र निरुपण गर्ने काम नभएको भनेको छ । अहिले पूर्वाधार आयोजनामा एक प्रकारले अनुशासनहिनता, अराजकता र लथालिंगको अवस्था सिर्जना भएको छ । यसलाई सम्बोधन गर्नै पर्छ । डा डिल्लीराज खनाल, अर्थविद् पूर्वाधार आयोजनामा छनौटको चरणदेखि नै समस्या छ । राजनीतिक पूर्वाग्रह र आग्रहमा आयोजना आउँछन् । पूर्वतयारीका काम नभएका आयोजनाहरूलाई बजेटमा नै समावेश गर्नुहुँदैन । विभागीय मन्त्रीले आयोजना प्रमुखसँग कार्यसम्पादन सम्झौता गर्छन् भने त्यो सम्झौता गरेपछि र जोसँग जेका लागि सम्झौता गरिन्छ त्यो कार्य सम्पन्न हुँदासम्म उसलाई राख्नुपर्छ । कि उसको प्रफरमेन्स नराम्रो भयो भनेर हटाउन सक्नुपर्यो । डा गोविन्दराज पोखरेल, पूर्वउपाध्यक्ष, राष्ट्रिय योजना आयोग तराई मधेस सडक पूर्वाधार विशेष कार्यक्रमअन्तर्गत विभिन्न सडक डिभिजनले ३२ सडक योजना निर्माणका लागि ७३ करोड ८४ लाख २४ हजारको सम्झौता गरी यस वर्षसम्म ४५ करोड ९१ लाख ९० हजार भुक्तानी गरेको छ । ती सडकहरू प्रदेश सरकार मातहत रहेको जनाई मन्त्रीपरिषद्ले २०८० असार १९ मा सुविस्ताको आधारमा ठेक्का सम्झौता अन्त्य गर्ने निर्णय गरेको छ । सडक डिभिजन झापाले २१ करोड ५८ लाख ३६ हजारका १२ खरिद सम्झौतामा यस वर्षसम्म ९ करोड ५९ लाख ८७ हजार भुक्तानी गरेकोमा सुविस्ताको आधारमा सम्झौता अन्त्य गर्न निर्माण व्यवसायी सहमत नभएकाले ठेक्का फरफारक हुन सकेको छैन । कार्यक्षेत्र स्पष्ट गरी राष्ट्रिय राजमार्गभन्दा बाहिरका योजना कार्यान्वयन गर्ने कार्यमा नियन्त्रण हुनुपर्ने महालेखाको प्रतिवेदनले औंल्याएको छ । कार्य सम्पन्न नभएका ठेक्का महालेखाको प्रतिवेदनअनुसार ३६४ आयोजनाहरू सम्पन्न गर्नुपर्ने अवधीमा सम्पन्न भइसकेका छन् । भौतिक योजना तथा यातायात मन्त्रालय, सडक विभाग अन्र्तगतका यी आयोजनाको आयोजना सम्पन्न गर्नुपर्ने अवधी सक्किएको हो । यस वर्षसम्म विभाग र मातहतका निकायबाट खरिद सम्झौता भई चालु अवस्थामा रहेका २ हजार १०६ ठेक्कामध्ये सम्झौता रकम ३० अर्ब ११ करोड १२ लाखका ३५५ आयोजना छन् । वैदेशिक सहायतामा सञ्चालित ठुला आयोजना २६ मध्ये ५१ अर्ब ४६ करोड ८९ लाखका ९ आयोजनासमेत गरी ८१ अर्ब ५८ करोड १ लाखका ३६४ आयोजनाको खरिद सम्झौता भएको छैन । यी आयोजनाको कुल खरिद सम्झौताको १७२८ प्रतिशत कार्य सम्पन्न नभएको भनिएको छ । सार्वजनिक खरिद ऐन, २०६३ को दफा ५९ मा सार्वजनिक निकायसँग खरिद सम्झौता गर्नेले सम्झौताबमोजिम काम नगरी बीचैमा छोडेमा वा सम्झौताबमोजिम कामको प्रगति नगरेमा निजसँगको सम्झौता अन्त्य गरी कारबाही गर्न सकिने र दफा ६३ मा कालोसूचीमा राख्न लेखी पठाउनुपर्ने व्यवस्था पनि छ । तर, मातहातको मन्त्रालयले यसो गर्न नसकेको देखिन्छ । ठेक्का लगाइसकेपछि सरकारले आफ्नो काम सक्कियो जस्तै गरी सहयोग नगर्ने परिपाटी छ । अस्थिर सरकार, कर्मचारी पनि सरकार परिवर्तनपिच्छे परिवर्तन भइरहँदा यसको असर आयोजनामा देखिएको छ । सर्वसाधारणबाट पनि समस्या उत्पन्न भइरहेको छ भन्दै पूर्वमहालेखापरीक्षक शर्माले जग्गा अधिग्रहणमा अनावश्यक मागले वर्षौं आयोजना अडकने समस्या भएको बताए । कार्य सम्पन्न नभएका खरिद सम्झौतालाई सम्पन्न गर्नुपर्ने अवधि समाप्त भएको, निर्माण कार्यको प्रगति र म्याद थपका आधारमा निम्नानुसार देखिएको छ । सम्पन्न गर्नुपर्ने अवधि समाप्त भएको आधारमा : १ देखि ५ वर्षसम्म२२८ ५ देखि १० वर्षसम्म११७ १० वर्षभन्दा बढी १९ प्रगति प्रतिशतका आधारमाः शून्य प्रगति ३० ५० प्रतिशतसम्म १०४ ५० देखि ९० प्रतिशतसम्म १८५ ९० प्रतिशतभन्दा बढी ४५ प्रगति प्रतिशतका आधारमाः २०० प्रतिशतसम्म १०३ २०० देखि ४०० प्रतिशतसम्म ११० ४०० प्रतिशतभन्दा बढी १५१ तथ्यांकअनुसार १९ वर्षदेखि पनि काम नसक्किएका १९ आयोजना छन् भने ३० आयोजनाको प्रगति शून्य रहेको छ । बोलपत्र गर्नुअघि नै सम्पादन गर्नुपर्ने पूर्वतयारीका कार्य नगरी ठेक्का व्यवस्थापन तथा खरिद सम्झौता गरेकोले निर्माण कार्यमा न्यून प्रगति भएको महालेखाको प्रतिवेदनमा भनिएको छ । आयोजनाको पूर्वतयारी कार्य पूरा भएपश्चात् मात्र खरिद व्यवस्थापन गर्न प्रतिवेदनले सुझाएको छ । सार्वजनिक खरिद नियमावली, २०६४ को नियम १२० मा खरिद सम्झौताको म्याद थपसम्बन्धी व्यवस्था छ । निर्माण व्यवसायीहरूसँग भएको खरिद सम्झौतामा भेरिएसन आदेश र असामान्य अवस्था (क्षतिपूर्तिजन्य घटना) को आधारमा म्याद थप गर्न सकिने व्यवस्था छ । कार्यालयले म्याद थप गर्दा समय नियन्त्रणका लागि खरिद सम्झौतामा व्यवस्था भएको कार्यतालिका अद्यावधिक गर्ने, म्याद थप गर्नुपर्ने घटनाको पूर्वजानकारी दिने, दैनिक कार्यको अभिलेख राख्ने र म्याद समाप्त हुनुभन्दा २१ दिन अघि म्याद थपको लागि निवेदन दिनुपर्ने प्रावधानहरूलाई आधार लिने गरिएको छैन । खरिद सम्झौतामा उल्लेखित अवधिमा कार्यसम्पन्न नभई विगतदेखि सुरु भएका खरिद सम्झौतामध्ये सडक तथा पुल निर्माण लगायतका कार्यमा यो वर्ष २९ कार्यालयले २१४ ठेक्कामा ५० प्रतिशत, ३१ कार्यालयले १४७ ठेक्कामा ५१ देखि शतप्रतिशत तथा ३० कार्यालयले ३९५ ठेक्कामा शतप्रतिशतभन्दा बढी अवधि म्याद थप गर्दासमेत कार्यसम्पन्न भएको छैन । अधुरा ठेक्काको संख्या बढ्दै गई सेवाग्राहीले सेवा प्राप्त गर्न नसकेको अवस्था छ । खरिद सम्झौताका प्रावधानहरूको आधार विश्लेषण गरी म्याद थप गर्न महालेखाले भनेको छ । म्याद थप आयोजना निर्देशनालयअन्तर्गतका नारायणगढबुटवल पूर्वी र पश्चिमखण्ड, मुग्लिङपोखरा सडक पूर्वी र पश्चिमखण्ड तथा कञ्चनपुरकमला राजमार्ग पूर्र्वी र पश्चिम खण्ड स्तरोन्नति कार्य सम्झौता भएको छ । निर्देशनालयले कोभिड१९, निर्माण सामग्रीको अभाव, विद्युत्का पोल स्थानान्तरणमा समस्या, रुख कटानको निर्णयमा ढिलाइ, वर्षालगायतका कारणले काम गर्न नपाएको भनि निम्न ६ ठेक्कामा पटकपटक गरी ४९१ दिनदेखि १ हजार ८१ दिनसम्म म्याद थप गरेको छ । सम्झौताको सुरू अवधिमा कार्य सम्पन्न नभएको कारण समय र लागत बढ्दै गएको तथा नागरिकले गुणस्तरीय सेवा प्राप्त गर्न वञ्चित हुनु परेको अवस्था छ । तोकिएको समयभित्र कार्यसम्पन्न गराउन सम्झौताको सर्तअनुसार निर्माण व्यवसायीलाई समेत थप जिम्मेवार बनाउनुपर्ने भनिएको छ । बढी लागत, बढी समयले गर्दा ठूला आयोजनामा लगानी बालुवामा पानी खन्याएको जस्तै भएको अर्थविद् खनाल बताउँछन् । यस्ता आयोजनाले एकातिर स्रोतको खडेरी गरिरहेका छन् भने अर्कोतिर म्याद थप पनि भइरहेका छन् । काम सम्पन्न गर्न नसक्ने आयोजनामा समय थपि रहनु नै सरकारलाई प्रश्न भएको खनालको भनाइ छ ।"
मध्यपहाडी लोकमार्गको अवधारणा पहाडको बसाइसराइ न्यूनीकरण गर्न ल्याइएको हो : प्रचण्ड,"दैलेख : नेकपा (माओवादी केन्द्र)का अध्यक्ष पुष्पकमल दाहाल प्रचण्डले मध्यपहाडी लोकमार्गको अवधारणा बसाइसराइ न्यूनीकरण गर्ने उद्देश्यले ल्याइएको बताएका छन्। मध्यपहाडी लोकमार्ग अभियानको क्रममा दैलेख पुगेका प्रचण्डले वैदेशिक रोजगारी र बसाइसराइको क्रम यथावत् रहनु चिन्ताको विषय भएको बताए। मध्यपहाडी लोकमार्गको अवधारणा बसाइसराइ न्यूनीकरण गर्दै पहाडी क्षेत्रमा व्यवस्थित सहर निर्माण तथा पर्यटन र उद्योग प्रवर्द्धन गर्ने उद्देश्यले ल्याइएको हो, अध्यक्ष प्रचण्डले भने, तर, वैदेशिक रोजगारी र बसाइसराइको क्रम यथावत् रहनु चिन्ताको विषय हो। दैलेखमा मध्यपहाडी लोकमार्गको करिब १२५ किलोमिटर खण्ड पर्ने जानकारी दिँदै उनले उक्त खण्ड सबैभन्दा लामो भएको बताए। उनले उत्तरदक्षिण लोकमार्ग, मध्यपहाडी लोकमार्ग र हुलाकी मार्गको अवधारणालाई व्यवसायिक तथा आर्थिक गतिविधि विस्तार गर्ने उद्देश्यका साथ अघि सारिएको स्पष्ट पारे। उनले भने, यहाँको विकास र समृद्धिमा देखिएको दलहरूको एकता उदाहरणीय छ। यो अभियान अब माओवादीको मात्र होइन, सबै दलहरूको साझा अभियान बनेको छ। यहाँ उठेका माग र अनुभवहरू राष्ट्रिय तहमा सशक्त रूपमा प्रस्तुत गरिनेछ। उनले दैलेख पेट्रोलियम खानीको सम्भावना बोकेको जिल्ला रहेको उल्लेख गरे। अनुसन्धानका लागि नमूना चीन पठाइएको छ भन्ने जानकारी पाएको छु, उनले भने, यसबारे थप जानकारी लिन म काठमाडौं फर्केपछि चिनियाँ पक्षसँग छलफल गर्नेछु। उनले राजनीतिक दल, व्यवसायी, पत्रकार, कर्मचारी सबैको सक्रियताले अभियान सर्वपक्षीय बनेको उल्लेख गर्दै अभियानलाई थप गतिशील बनाउन सबै पक्षको सहभागिता आवश्यक रहेको बताए।"
"अमेरिकी पूर्वराष्ट्रपति बाइडेनलाई उच्च श्रेणीको प्रोस्टेट क्यान्सर, फैलियो हड्डीसम्म","काठमाडौं : अमेरिकी पूर्वराष्ट्रपति जो बाइडेनलाई प्रोस्टेट क्यान्सर भएको छ। आइतबार बाइडेनको कार्यालयले जारी गरेको विज्ञप्तिमा उनलाई भएको प्रोस्टेट क्यान्सर भएको उल्लेख छ। उनलाई लागेको क्यान्सर हड्डीसम्म फैलिएको छ । ८२ वर्षीय बाइडेन गत हप्ता पिसाबसँग सम्बन्धित लक्षणहरूको लागि आफ्नो डाक्टरकहाँ गएका थिए। परीक्षणका क्रममा शुक्रबार उनलाई क्यान्सर भएको पत्ता लागेको बीबीसीले जनाएको छ। उनको रोगलाई 'उच्च श्रेणीको' क्यान्सरको रूपमा वर्गीकृत गरिएको छ। क्यान्सर रिसर्च युकेका अनुसार, यसको अर्थ क्यान्सर कोषहरू द्रुत गतिमा फैलिन सक्छन् । पूर्व राष्ट्रपतिको कार्यालयले क्यान्सर हर्मोनसंवेदनशील भएको बताएको छ, जसको अर्थ यसलाई व्यवस्थापन गर्न सकिन्छ। बाइडेनको क्यान्सरको खबर बाहिरिएपछि राष्ट्रपति डोनाल्ड ट्रम्पले शीघ्र स्वास्थ्यलाभको कामना गरेका छन्। उनले भनेका छन्, मेलानिया र म बाइडेनको पछिल्लो स्वास्थ्य अवस्थाको बारेमा सुनेर दुःखी छौं।"
जनताको पसिना सदुपयोग गर,"राज्यकोषको रकम जनताको पसिनाबाट संकलित कर, राजस्व तथा अन्य आम्दानीका माध्यमबाट निर्माण हुन्छ । यसको प्रयोगमा उच्च जिम्मेवारी, पारदर्शिता र जवाफदेहिताको आवश्यकता पर्छ । सरकारी ढुकुटीको हरेक रुपैयाँ जनताकै मेहनतबाट आएको हो । यसको दुरुपयोग गर्नु जनताको विश्वासमाथिक धोका हो । महालेखापरीक्षकको ६२औं प्रतिवेदनले पनि बेरुजुको चाङ देखाएको छ । असुलउपर गर्ने बेरुजु नै ३ अर्ब ४२ करोड हुनु निकै भयंकर तथ्यांक हो । नियम विपरीतको भुक्तानीलाई मलेपले असुल नै गर्न भन्छ । सैद्धान्तिक र अनियमित बेरुजुको दर पनि उस्तै छ । अझै स्वतन्त्र ढंगले लेखापरीक्षण हुने हो भने बजेटकै ४० प्रतिशत रकम बेरुजु आउने जोखिम देखिन्छ । यो तीन तहकै सरकारका निकायमा देखिएको विकृत रूप हो । मलेप तथ्यांकले देखाउँछ बजेटको कार्यान्वयनमा धेरै स्थानीय तहमा अनियमितता, बेरुजु र अपारदर्शिता छ । अनुगमन, मूल्यांकन र योजनाको प्राथमिकीकरणमा कमजोरी हुँदा जनचाहना विपरीतका योजनाहरूमा बजेट खर्च हुने प्रवृत्ति बढ्दो छ । यसले राज्य सञ्चालनमा कुशासन, जनतामा असन्तुष्टि र विकासमा अवरोध निम्त्याइरहेको छ । पदाधिकारी, कर्मचारीहरूले कानुनको पालना गरिरहेका छैनन् । आफूखुसी निर्णय गरिरहेका छन् । संघ, प्रदेश वा स्थानीय सरकारका सबैले बुझ्नुपर्ने कुरा के हो भने उनीहरूको अधिकार जनउत्तरदायित्वमा आधारित छ । जनताको इच्छा र आवश्यकतालाई प्राथमिकतामा राखेर योजना बनाउनु र कार्यान्वयन गर्नु लोकतान्त्रिक शासनको आधारभूत मर्म हो । तर, व्यवहारमा जनप्रतिनिधिको प्राथमिकता व्यक्तिगत वा समूहगत स्वार्थमा केन्द्रित भइरहेको पाइएको छ । प्रभाव र भोट बैंकका आधारमा योजनाहरू छनोट हुन्छन्, त्यसको कार्यान्वयन कार्यकर्ताले गर्छन् । त्यही योजनामा अनियमितता हुने गरेको लेखापरीक्षण प्रतिवेदन छ । अनियमितताको शृंखला रोक्न बजेट निर्माणमै व्यापक सुधार गर्नुपर्छ । टुक्रे योजना खारेज गर्नैपर्छ । स्थानीय सरकारमध्ये शून्य बेरुजु गर्ने काभ्रेको महाभारत गाउँपालिका पनि छन् । सबै पालिकाले महाभारतबाट पाठ सिक्नुपर्छ । त्यहाँका पदाधिकारी, कर्मचारीहरूले कसरी काम गरिरहेका छन् भन्ने सबैले सिक्न जरुरी छ । त्यसैले अब आवश्यक छ, जनप्रतिनिधि, कर्मचारी र स्थानीय तह सबैले बेरुजु शून्य हुनेगरी काम गर्ने नीति अवलम्बन गर्नुपर्छ । पारदर्शी खर्च, प्रभावकारी अनुगमन र जनसंलग्नताको माध्यमबाट मात्र बजेटको सही सदुपयोग सम्भव छ । राज्यकोषको दुरुपयोग रोकिनु भनेको जनताको भरोसा बढ्नु हो । जब जनताले देख्छन् कि उनीहरूको पसिनाको मूल्य राज्यले चित्तबुझ्दो तरिकाले दिएको छ, त्यतिखेर मात्र सुशासनको अनुभूति हुन्छ । त्यसैले अब सबै तहका सरकार जनउत्तरदायी बन्न, पारदर्शिता कायम गर्न र जनचाहनाअनुरूप योजना कार्यान्वयन गर्न प्रतिबद्ध बन्नुपर्छ । जनताको पसिनाबाट संकलित करको सम्मान हुनुपर्छ । संघीय मर्मलाई जीवन्त राख्नका लागि संघ, प्रदेश र स्थानीय सरकारमा आर्थिक सुशासन पहिलो सर्त हुनुपर्छ । आर्थिक अपचलन रोक्न अख्तियार, सतर्कता केन्द्रजस्ता नियमनकारी निकायबाट प्रभावकारी अनुगमन र मलेपबाट अप्रभावित लेखापरीक्षण हुन जरुरी छ ।"
"गुल्मीमा मोटरसाइकल दुर्घटना, सबइञ्जिनियरको मृत्यु","गुल्मी : गुल्मीमा मोटरसाइकल दुर्घटना हुँदा एक सब इन्जिनियरको मृत्यु भएको छ। गएराति जिल्लाको रेसुङ्गा नगरपालिका६, सिमाघाट लप्सीमा मोटरसाइकल दुर्घटना हुँदा दाङको गढवा गाउँपालिका३ गोबडियाका २७ वर्षीय निशान चौधरीको घटनास्थलमै मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक तथा सूचना अधिकारी (डीएसपी) गंगाबहादुर सारुले जानकारी दिए । प्रहरी नायब उपरीक्षक सारुका अनुसार चौधरीले चलाएको लु ९७ प ७४७९ नम्बरको मोटरसाइकल अनियन्त्रित भई सडक छेउको नालीमा खसेको थियो । उनी मोटसाइकलमा एक्लै सवार गरेका थिए । अनियन्त्रित भएर मोटसाइकल नालीमा खसेपछि चालक चौधरीलाई साधनले च्यापेको थियो । सिमाघाटबाट तम्घासतर्फ आउँदै गरेको मोटरसाइकल राति करिब १०:३० बजे दुर्घटना भएको प्रहरीले जनाएको छ । मृतक चौधरी हाल गुल्मीमा इन्द्र एमके जेबी निर्माण सेवामा सबइञ्जिनियरको रूपमा कार्यरत थिए । मृतकका परिवारलाई जानकारी गराइएको र शवलाई पोस्टमार्टमका लागि गुल्मी अस्पताल ल्याउने तयारी भइरहेको प्रहरीले जनाएको छ । प्रहरीका अनुसार दुर्घटनाबारे थप अनुसन्धान भइरहेको छ।"
यूएईलाई जित्नैपर्ने दबाबमा नेपाल,"काठमाडौं : आईसीसी महिला टीट्वेन्टी विश्वकपअन्तर्गत एसिया छनोटको सुपर थ्रीको आफ्नो पहिलो खेलमा नेपालले सोमबार संयुक्त अरब इमिरेट्स (यूएई) को सामना गर्दैछ । मंगलबार भएको सुपर थ्रीको पहिलो खेलमा थाइल्यान्डले यूएईलाई पराजित गर्दै ग्लोबल छनोटमा स्थान बनाइसकेको छ । अब नेपाल र यूएईमध्ये एक टोलीले मात्रै ग्लोबल छनोटमा स्थान बनाउने छन् । त्यसैले सोमबार हुने नेपाल र यूएईबीचको खेल निर्णायक हुने भएको छ । सोमबार बिहान मैदान उत्रिँदा दुवै टोली जित्नैपर्ने दबाबमा हुनेछन् । यूएईलाई पराजित गरेमा नेपालले एक खेल अगावै ग्लोबल छनोटमा स्थान सुरक्षित गर्ने छ । सोमबारको खेलमा यूएई विजयी भएमा नेपालले अर्को खेलमा थाइल्यान्डलाई पराजित गरे पनि ग्लोबल छनोटमा पुग्ने छैन । यो अवस्थामा यूएईको आठ अंक हुनेछ भने नेपालको सात अंक मात्रै हुनेछ । वर्षाका कारण खेल रद्द भएमा नेपाल र थाइल्यान्डबीचको खेल निर्णायक बन्नेछ । अहिले नेपालको पाँच अंक छ भने यूएईको ६ अंक छ । सोमबारको खेल वर्षाले रद्द भएमा नेपालको ६ र यूएईको सात अंक हुनेछ । त्यसपछि सुपर थ्रीको अन्तिम खेलमा थाइल्यान्डलाई पराजित गरेमा नेपाल ग्लोबल छनोटमा पुग्नेछ । प्रतियोगितामा सहभागी नौ राष्ट्रमध्ये शीर्ष दुई टोली ग्लोबल छनोट चरणमा पुग्ने छन् । नौ टोलीलाई तीन समूहमा विभाजित गरिएको छ । हरेक समूहका तीन टोलीबीच डबल राउन्ड रोबिनका आधारमा प्रतिस्पर्धा गराइएको थियो प्रतियोगितामा आयोजक थाइल्यान्डसहित नेपाल, हङकङ, संयुक्त अरब इमिरेट्स (यूएई), मलेसिया, बहराइन, कतार, भुटान र कुवेत छन् ।"
नेपाललाई युएइले दियो ११५ रनको लक्ष्य,"काठमाडौं : आइसिसी महिला टी२० विश्वकप एशिया क्षेत्र छनौट अन्तर्गत नेपालले सुपर थ्री अन्तर्गतको पहिलो खेलमा नेपाललाई युएइले ११५ रनको विजय लक्ष्य प्रस्तुत गरेको छ। तेरथाइ क्रिकेट मैदानमा टस हारेर ब्याटिङको निम्तो पाएको युएइले निर्धारित २० ओभरमा ७ विकेट गुमाउँदै ११४ रन बनाएको हो। युएईका लागि ओपनिङमा आएकी कप्तान ईसा ओझाले सर्वाधिक ३९ रन बनाइन्। उनले ३९ बलमा दुई चौका र एक छक्का प्रहार गरिन्। विकेट किपर ब्याटर त्रिथा सतिशले २१ रन बनाइन्। लावन्या केनीले १२, मिना होट्चाँदनीले २० रन बनाइन्। उडेनी डोना ६ रनमा अविजित रहिन्। नेपालका लागि मनिषा उपाध्यायले सर्वाधिक चार विकेट लिइन्। कविता कुँवरले २ र राजमती ऐरीले १ विकेट लिइन्। नेपाल आजको खेल जित्नैपर्ने दबाब छ। ग्लोबल छनोटमा स्थान बनाउन नेपालले युएईलाई हराउनुपर्ने हुन्छ। सुपर थ्री मा रहेका दुई टिमले मात्रै ग्लोबल छनोटमा स्थान बनाउने भएकाले नेपाल र युएई दुवैका लागि यो खेल निकै महत्त्वपूर्ण छ। आजको खेलमा नेपाल युएइसँग पराजित भएको खण्डमा अर्को खेलमा नेपालले थाइल्याण्डलाई हराए पनि ग्लोबल छनोटमा पुग्न अङ्क पर्याप्त हुने छैन। आइतबार बिहान भएको खेलमा थाइल्याण्डले युएईलाई ५४ रनले हराउँदै ग्लोबल छनोटमा स्थान पक्का गरिसकेको छ।"
गणतन्त्र दिवस मूल समारोह समितिको बैठक आज बस्दै,"काठमाडौं : गणतन्त्र दिवस मूल समारोह समितिको बैठक आज बस्ने भएको छ। प्रधानमन्त्री केपी शर्मा ओलीको अध्यक्षतामा प्रधानमन्त्री तथा मन्त्रिपरिषद्को कार्यालयमा दिउँसो १ बजे बैठक बस्न लागेको सचिवालयले जनाएको हो । समितिको सदस्यमा उपप्रधानमन्त्रीहरू, मन्त्रीहरू, काठमाडौं महानगरपालिकाका प्रमुख, नेपाल सरकारका मुख्यसचिव, प्रधानसेनापति, ललितपुर महानगरका प्रमुख, नेपाल सरकारका सचिव तथा विशिष्ट श्रेणीका राजपत्रांकित अधिकृतहरू, नेपाल प्रहरीका महानिरीक्षक, सशस्त्र प्रहरी बलका महानिरीक्षक, राष्ट्रिय अनुसन्धान विभागका निर्देशकलगायत अधिकारी रहनेछन् । सरकारले विसं २०६५ जेठ १५ मा देशमा गणतन्त्र स्थापना भएको ऐतिहासिक दिनलाई प्रत्येक वर्ष गणतन्त्र दिवसका रूपमा मनाउँदै आएको छ । संघीय सरकार र केन्द्रीयस्तर, विदेशस्थित नेपाली दूतावास, कूटनीतिक नियोग तथा वाणिज्य दूतावास र प्रदेश राजधानी (केन्द्र), जिल्ला र स्थानीयस्तरमा गरिने कार्यक्रम समेत तय गरिएको छ ।"
पृथ्वीपथका पथिक,"पृथ्वीपथको गन्तव्य के हो ? यो पथमा पुग्ने पाथेय अर्थात् बाटोखर्च किं वा सामलतुमल के हो ? इतिहासमा राष्ट्रलाई गुन लगाएर अमर भएका पात्रलाई आफ्नो अभीष्टको राजनीतिक मैदानमा ल्याएर खडा गर्दा न्याय हुन्छ कि अन्याय ? पृथ्वीनारायण शाह नेपाली इतिहासका गौरवमय पात्र हुन् । उनको योगदानका दुई आयाम छन् । पहिलो हो, ससाना राज्यहरूलाई एउटै मालामा उनेर बृहत् नेपाल निर्माणको सूत्रपात र दोस्रोचाहिँ आन्तरिक शासकीय परिपाटी एवं वैदेशिक नीति । केही दिनअघि नेपालका पूर्वराजा ज्ञानेन्द्रले अब नेपालको मूल वाद या पथ पृथ्वीपथ हुने उद्घोष गर्नुभएको छ । ज्ञानेन्द्र पृथ्वीनारायण शाहका वंशज भएको हुँदा आफ्ना पूर्वजले अंगीकार गरेको आन्तरिक र बाह्य नीति एवं व्यवहारबारे राम्रो अध्ययन र अनुशीलन गर्नुभएकै होला भन्ने अनुमान गर्नुपर्ने हुन्छ । पृथ्वीपथ के हो ? उहाँले खुलाउनु भएको छैन । यदि, यो पथ मूर्त हो भने पृथ्वीनारायण शाहको आन्तरिक शासकीय नीति र परराष्ट्र सम्बन्धको सिद्धान्तलाई पछ्याउँदै जाने भन्ने बुझ्नुपर्ने हुन्छ । यदि यो अमूर्त हो भने त भावुक मनोभावको प्रक्षेप मात्र भयो । राष्ट्रिय भावनाको हिसाबले जनमानसमा सकारात्मक प्रभाव पर्छ कि भन्ने भरोसामा बिछ्याइएको एक रणनीतिक बिसात हो यो । यो प्रक्षेपको भावनात्मक धरातल आकर्षक लागे तापनि तार्किक आधारशिला अत्यन्तै कमजोर छ । जनतालाई सम्बोधन गर्दै आफूलाई साथ दिन आह्वान गर्दा पूर्वराजाले मौजुदा राजनीतिक प्रणालीको खराबीभन्दा पनि वर्तमान राजनीतिक विसंगति र अकर्मण्यताको आड लिएको देखिन्छ । सार्वभौम नेपाली जनताले चाहेमा राजसंस्थाको पुनस्र्थापना हुन्छ नै । परन्तु पूर्वराजा र उहाँका समर्थकहरूले भरोसा गरे जस्तो व्यापक र विस्तारित जनसमर्थन र सहभागिता देखिएको छैन । आन्दोलनमा नेतृत्व गर्ने ल्याकतका युवाको उल्लेखनीय सहभागिता छैन । राजनीतिको मर्म र अभिप्राय बुझेका मानिसहरूको सहभागिता अल्प छ । बुद्धिजीवी टाइपका समर्थक अलमलमा छन् । केही बुझकीहरू वर्तमान प्रणाली नभई प्रवृत्ति मन नपर्नाले यिनीहरूभन्दा त बरु उनी आए हुन्छ भन्ने भावमा देखिन्छन् । राष्ट्रको उज्ज्वल भविष्यको आशाभन्दा बदलाको भावना, घृणा र अनर्गल गालीगलोजको भरमार छ । पूर्वराजामा स्वाभाविक रूपमा राजकीय अभिमान र उच्चताबोधको भाव प्रस्ट देखिन्छ । उहाँ पनि तर्कभन्दा मन, मुटु र मायाका कुरामा रमाए जस्तो लाग्छ । बुद्धिपक्ष कमजोर र भावनात्मक पक्ष भारी छ । आन्दोलन गर्ने खालको तयारी र चारित्रिक विशेषता निम्छरो छ । जनआन्दोलन जस्तो कुरा खेलाँची होइन भन्ने हेक्का रहेको देखिँदैन । केवल प्रतिक्रियाको सहारा छ । आन्दोलनकारीहरूले आफूले चाहेको भविष्यको राष्ट्रिय एकताको प्रतीकलाई नेपथ्यमा राख्नुपथ्र्याे । प्रतीक पनि भन्ने र सोही प्रतीकलाई अग्रभागमा राखेर मुखर बनाउने अपरिपक्व काम भएको छ । लक्षित गरिएको अमूर्त संस्थालाई भौतिक देहसहित उपस्थित गराउँदा राजसंस्था नभई राजतन्त्रको चाहना अभिव्यक्त भएको छ । राष्ट्र बचाउने हो भने भन्ने पूर्वराजाको आह्वानलाई मनन गर्दा उहाँमा पनि सक्रिय राजा हुने अभिलाषा नै रहेको देखिन्छ । राजसंस्थाका मडरेट समर्थक र बुद्धिजीवीहरू मेलमिलापका पक्षधर हुन् । परन्तु राजाको आह्वान हेर्दा अर्कै लवज देखिन्छ । दुर्गा प्रसाईं र रवीन्द्र मिश्रहरू एउटै मञ्चमा अटाउन सक्ने छनक देखिँदैन । संसद्मा राष्ट्रिय प्रजातन्त्र पार्टीबाट निर्वाचित प्रतिनिधिले गणतान्त्रिक सरकारका अगुवाहरूलाई लुक्ने ठाउँसमेत नभेट्टाउने फट्कार लगाएको देख्दा अर्कै मनसाय रहेको प्रस्ट हुन्छ । जानेर या नजानेर पूर्वराजा आफैं भिडका अगुवा बन्न पुग्नुभएको छ । मुख खोलिसकेको हुँदा यो मुहिमका नेता उहाँ नै हो । पूर्वराजा आफैले आवाज निकालिसक्नुभयो । अब त्यहाँ अरूको आवाज निरर्थक हुनेछ । उग्र समर्थकहरूले राजा फेरि पनि पुरानै शाही परम्पराको मार्गमा अघि बढ्ने आशा गरेको देखिन्छ । पूर्वराजा देशका विशिष्ट नागरिक हुनुहुन्छ । उहाँका लागि नैतिकताको तकाजा, युग, स्वास्थ्य, उमेर, पारिवारिक वातावरण र स्वार्थी किसिमका समर्थकहरू चुनौती बन्नेछन् । लोकतन्त्र या जनतन्त्र स्थापनार्थ गरिने आन्दोलनको अगुवाले गल्ती गरे अर्काे अगुवा निस्कन्छ । अर्काेले पनि गल्ती गरे अझै अर्काेले नेतृत्व लिन्छ । पुनस्र्थापनावादी आन्दोलनका प्रवक्ताले जनताको चाहना राजा आउन् र यिनीहरूलाई छडी लगाउन् भन्ने छ भनेर मन्तव्य दिएका छन् । कदाचित सडकमा भिड पनि बढ्ला तर आन्दोलनको गति र मति भने भ्रामक र तदर्थवादी देखिन्छ । कतै कुनै असह्य खालको गल्ती हुन गयो भने पूर्वराजाको आजसम्म देखिँदै आएको शालीन र सौम्य व्यक्तित्वमा धक्का लाग्नेछ । यो मुहिम कदाचित सफल भएछ भने (अत्यन्तै क्षीण सम्भावना) श्रेय लिनेहरू तँछाड कि मछाड गर्नेछन् । असफलताको मूल्य भने पूर्वराजा एक्लैले चुकाउनु पर्नेछ । राजसंस्था रहेका मुलुकमा राजालाई राष्ट्रिय एकताको प्रतीक मानिन्छ । राजाले शासन गर्दैनन्, उनी गल्ती गर्दैनन् र कहिल्यै मर्दैनन् भन्ने सिद्धान्त स्थापि त छ । राजालाई हाडमासुले निर्मित भौतिक देहभन्दा माथि एउटा विम्बको रूपमा हेर्ने चलन छ । दुर्भाग्यवश यहाँ भने निकट इतिहासमा राजसंस्था आफै शासनमा सरिक भएर प्रत्यक्ष शासक बन्ने काम भयो । त्यो कार्य कतिपय मानिसलाई मन पयो होला । किन्तु संवैधानिक राजसंस्था र प्रजातन्त्रको मूल मर्ममाथि भने कुठाराघात हुन गयो । अन्ततोगत्वा गद्दीनशीन राजाको शक्तिसम्पन राजा बन्ने सपना आत्मघाती सिद्ध भयो । आजको समयमा राजा आऊ देश बचाऊको नारा कति अनुचित छ भन्ने कुरा नबुझ्ने राजावादीहरू के साँचोमा राजसंस्थावादी हुन् ? कि यो एउटा राजनीतिक रोटी सेकिरहने फन्डा मात्र हो ? सन्देह गर्ने ठाउँ प्रशस्त छ । पृथ्वीपथको गन्तव्य के हो ? यो पथमा पुग्ने पाथेय अर्थात् बाटोखर्च किं वा सामलतुमल के हो ? पृथ्वीपथको दार्शनिक र व्यावहारिक आयाम के हो ? जनताको सार्वभौम अधिकारको रक्षा यो पथले गर्न सक्ला ? इतिहासमा राष्ट्रलाई गुन लगाएर अमर भएका पात्रलाई आफ्नो अभीष्टको राजनीतिक मैदानमा ल्याएर खडा गर्दा न्याय हुन्छ कि अन्याय ? पृथ्वीनारायण शाहको दिव्योपदेश अनुपम दस्तावेज हो । परन्तु त्यो राजनीतिभन्दा माथि शास्त्रीय अध्ययन, अध्यापन र गौरवमय इतिहास चिन्ने साधन मात्र हो । पृथ्वीनारायण शाहको समयमा युद्धकालीन शासनप्रणाली थियो । एक प्रकारले त्यो समयको प्रशासन संकटकालीन प्रवृत्तिको थियो । राज्यको सारा सम्पत्तिलाई राजाको सम्पत्ति मान्ने गरिन्थ्यो । मुलुकको सार्वभौमसत्ता राजामा निहित थियो । समाजमा विभेद, वञ्चना र छुवाछुत व्याप्त थियो । प्राचीन युनानका चिन्तक प्लेटो आधुनिक युनानका मात्र नभई विश्वकै धरोहर हुन् । उनको राजनीतिक सिद्धान्त झन्डै विश्वभरका विश्वविद्यालयमा पढाइन्छ । तर आजको युगमा प्लेटोपथ असम्भव छ । जर्मनीको एकीकरण बिस्मार्क र इटालीको एकीकरण मेज्जिनी एवं गेरिबाल्डीले गरेका थिए । किन्तु त्यहाँ बिस्मार्कपथ र गेरिबाल्डीपथ लागू गर्न सम्भव होला ? ऐतिहासिक महापुरुषहरू अध्ययन, मनन, सम्मान र शास्त्रीय यादगारका विषय हुन् । उनीहरूलाई आधुनिक राजनीतिको चक्रव्यूहमा खिचेर ल्याउनु युक्तिसंगत हुँदैन । आज पनि कौटिल्यलाई खोजी खोजी अध्ययन गरिन्छ, किन्तु उनको सिद्धान्तसँग समसामयिक पाथेय छैन । राज्यव्यवस्था सञ्चालन विश्वविद्यालयमा पढेजस्तो या राष्ट्रिय भावनाले ओतप्रोत भावुक कविता लेखे जस्तो होइन ।"
दिल्लीलाई १० विकेटले पराजित गर्दै गुजरात प्लेअफमा,"काठमाडौं : इन्डियन प्रिमियर लिग (आइपीएल) मा दिल्ली क्यापिटल्समाथि १० विकेटको जित निकाल्दै गुजरात टाइटन्सले प्लेअफको स्थान पक्का गरेको छ। आइतबार अरुण जेटली स्टेडियम दिल्लीमा भएको खेलमा टस हारेर ब्याटिङको निम्तो पाएको दिल्लीले १९९ रन बनाएको थियो। दिल्लीले दिएको २०० रनको विजय लक्ष्य पछाएको गुजरातले १९ ओभरमा बिना कुनै विकेटको क्षति पुरा गर्यो। गुजरातका ओपनरद्वय कप्तान शुभ्मन गिलर शाही सुदर्शनले २०५ रनको अभिजित साझेदारी गर्दै टिमलाई फराकिलो जित दिलाएका हुन्। शाही सुदर्शनले १०८ रन बनाउँदै अभिजित रहे भने सुमनगिल ९३ रनमा अभिजित रहे। त्यसअघि ब्याटिङ गरेको दिल्लीले निर्धारित २० ओभरमा तीन विकेट गुमाउँदै १९९ रन बनाएको थियो। दिल्लीका लागि केएल राहुलले सर्वाधिक ११२ रनको अविजित शतकीय पारी खेलेका थिए। उनले ६५ बलमा १४ चौका र चार छक्का प्रहार गरे। अभिषेक पौडेलले ३० रन र कप्तान अक्षर पट्यालले २५ रन बनाए। त्रिस्टन स्टुब्स २१ रनमा अविजित रहे। गुजरातका लागि अर्षद खान, प्रसिद्ध कृष्ण र शाही किशोरले ११ विकेट लिए। पहिलो खेलमा पन्जाब किङ्सले राजस्थान रोयल्सलाई १० रनले हराएको थियो। गुजरात टाइटन्सले दिल्ली क्यापिटल्समाथि फराकिलो जित निकालेसँगै गुजरात, आरसीबी र पञ्जाबले प्लेअफ पक्का गरेका हुन्। अब दिल्ली क्यापिटल्स, मुम्बई इन्डियन्स र लखनउ सुपर जायन्ट्सले प्लेअफमा रहेको एक स्थानका लागि प्रतिस्पर्धा गर्नेछन्।"
रासायनिक मलको चरम अभाव,"नुवाकोट : खेतबारीमा लगाइएका अन्न तथा मकैबालीमा रासायनिक मल राख्न नपाउँदा नुवाकोटका किसानहरू मर्कामा परेका छन् । मकै, धान तथा तरकारी बालीमा युरियालगायत मल राख्न नपाउँदा किसानहरू निकै चिन्तित भएका छन् । १२ स्थानीय तह रहेको पहाडी संरचनाको नुवाकोटमा अहिले किसानलाई युरिया मल आवश्यक रहेको छ । तर, यही मलको चरम अभाव भएको गुनासो किसान गर्छन् । अहिले युरिया मलको चरम अभाव हुँदा किसान समस्यामा परेको किसानहरू बताउँछन् । किसानका लागि जिम्मेवार रूपमा सरोकारवाला निकाय प्रस्तुत हुन नसकेको किसानको गुनासो रहेको छ । नुवाकोटको अधिकांश स्थानमा यतिखेर खेतमा रोपिएका मकै, तरकारी र धानमा रासायनिक मल राख्ने वेला भएको छ । तर, किसानहरूले पाउन सकेका छैनन् । दुई बोरा युरिया मलका लागि सरोकारवाला निकाय सबैतिर धाइयो । तर, कुनै हालतमा मल नभएको जवाफ मात्र आएर रित्तो हात घर फर्किनु परेको चौघडाका किसान रामचन्द्र अगस्तीले सुनाए । मकै, चैते धान, तरकारी बालीका लागि अहिले युरिया मलको आवश्यक छ । अगस्तीले भने, मलको अभावमा मकै बाली नै बिग्रने चिन्ता भएको छ, मकै बालीमा सिँचाइपछि युरिया मल राख्ने समय बित्दो अवस्थामा छ, किसानले खोजेको बेलामा मल पाउन सकेका छैनन् । सम्बन्धित निकायले बेलैमा ल्याउन नसकेका कारण युरिया मलको अभाव भएको हो । मकैका लागि मल राख्ने सिजन बित्न लागिसक्यो । तर, मल पाइँदैन तारुकाका किसान रामप्रसाद पनेरुको पनि एउटै स्वर छ । मकै, धान र तरकारी बालीमा युरियालगायतका मल राख्न नपाउँदा किसानहरू चिन्तित आवश्यकताभन्दा निकै कम मात्र मल आउने गरेका कारण किसानले थोरै मल पाउने गरेको कृषि कार्यालयको भनाइ नुवाकोटमा युरिया मलको माग उच्च भए पनि आवश्यकताअनुसार मल उपलब्ध हुन सकेको छैन । बालीमा लगाउने वेला मल नपाएपछि किसानहरू निकै तनावमा रहेको पीपलटारका किसान बलराम न्यौपाने बताउँछन् । नुवाकोटमा १२ हजार हेक्टर क्षेत्रफलमा धान र १५ हजार हेक्टर क्षेत्रफलमा मकै खेती गरिँदै आएको छ । किसानलाई प्रतिहेक्टर ९ हजार टन रासायनिक मल आवश्यक पर्ने कृषि प्राविधिक बताउँछन् । माग र आवश्यकताअनुसार रासायनिक मल नआउने गरेको कृषि विकास कार्यालय नुवाकोटले जनाएको छ । आवश्यकताभन्दा निकै कम मात्र मल आउने गरेका कारण किसानले थोरै मल पाउने गरेको गुनासो आएको कार्यालय प्रमुख केशव खनालले जानकारी दिए । नुवाकोटका किसानलाई कृषि सामग्री कम्पनी लिमिटेडको शाखा कार्यालय त्रिशूली र साल्ट ट्रेडिङ शाखा नुवाकोटले रासायनिक मल दिँदै आएको छ । तर, ती कार्यालयका गोदाममा अहिले मलको अभाव रहेको जनाइएको छ । आवश्यकताअनुसार रासायनिक मल उपलब्ध नहुँदा किसानहरूले अनुदानमा ११ सय ५० रुपैयाँ प्रतिबोराको मल १५ सयदेखि २ हजार रुपैयाँसम्म तिरेर खरिद गर्न बाध्य हुनुपरेको अर्का चिन्नलकुमार राईले गुनासो गरे । सहकारीले कृषि सामग्री कम्पनीबाट प्रतिबोरा ९ सय ७ रुपैयाँमा खरिद गर्ने अनुदानको मल आवश्यकता अनुसार उपलब्ध नहुँदा किसानहरूले आफ्नो मकै तथा धानबालीमा राख्ने समय गुज्रने समस्याका कारण बाहिर धेरै मूल्य तिरेर खरिद गर्न वाध्य भएको किसानहरूको गुनासो छ ।"
"प्रतिनिधिसभा बैठक बस्दै, मन्त्रीहरूले सांसदले सोधेका प्रश्नको जवाफ दिने","काठमाडौं : संघीय संसदअन्तरगत प्रतिनिधिसभा बैठक बस्दैछ। बैठक नयाँ बानेश्वरस्थित संघीय संसद भवनमा बिहान ११ बजे बस्दैछ। बैठकमा सभामुख देवराज घिमिरेले प्रधानमन्त्री तथा मन्त्रिपरिषदको कार्यालयबाट प्राप्त कार्यभार थप सम्बन्धी पत्रको व्यहोरा पढेर सुनाउने कार्यसूची रहेको संघीय संसद सचिवालयका महासचिव पद्म प्रसाद पाण्डेयले जानकारी दिए। उनका अनुसार आजको बैठकमा मन्त्रालयगत प्रश्नोत्तर कार्यक्रम रहेको छ। गृह मन्त्रालय,महिला,बालबालिका तथा ज्येष्ठ नागरिक मन्त्रालय,भौतिक पूर्वाधार तथा यातायात मन्त्रालय र कृषि तथा पशुपंक्षी विकास मन्त्रालयसम्बन्धी मौखिक प्रश्नहरूको सम्बन्धित मन्त्रीले उत्तर दिने कार्यसूचीमा उल्लेख छ। बैठकमा ऊर्जा,जलस्रोत तथा सिचाईँ मन्त्री दिपक खड्काले पूर्वाधार विकास समितिको प्रतिवेदनसहित जलस्रोत विधेयक,२०८१ माथि छलफल गरियोस् भन्ने प्रस्ताव प्रस्तुत गर्ने कार्सूची रहेको छ। मन्त्री खडकाले जलस्रोत विधेयक २०८१ लाई पारित गरियोस् भनी प्रस्ताव प्रस्तुत गर्ने कार्यसूचीमा उल्लेख छ।"
