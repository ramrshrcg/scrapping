शीर्षक,विवरण
"माेरङमा तनावग्रस्त, हवाई फायर र अश्रुग्यास प्रहार","विराटनगर : टिपरको ठक्करबाट मोटरसाइकल चालकको मृत्यु भएपछि मोरङको सुन्दरहरैँचा नगरपालिका१ स्थित हरैँचा बजार शुक्रबार करिब ३ घण्टा तनावग्रस्त बन्न पुग्यो। दुर्घटनालगत्तै जम्मा भएको भिडको प्रदर्शन उग्र बन्दै गएपछि प्रहरीले हवाई फायर र अश्रुग्यास प्रहार गरेर स्थिति नियन्त्रणमा लिएको थियो। प्रहरीका अनुसार विराटनगरविराटचोक सडक खण्डअन्तर्गतको हरैँचा बजारमा ना १ क ६२७० नम्बरको टिपरले प्रदेश १०२०५३ प ७०१० नम्बरको मोटरसाइकललाई ठक्कर दिँदा सुनसरीको दुहबी नगरपालिका९ का ४० वर्षीय महमद हासिम मियाँको घटनास्थलमै मृत्यु भएको हो। दुर्घटना शुक्रबार बिहान १०ः५० बजेतिर भएको हो। विराटचोकबाट विराटनगरतर्फ आउँदै गरेको टिपरले सोही दिशातर्फ आउँदै गरेको मोटरसाइकललाई पछाडिबाट ठक्कर दिँदा दुर्घटना भएको मोरङ प्रहरी प्रमुख एसपी नारायणप्रसाद चिमरियाले बताए। दुर्घटनालगत्तै भिड जम्मा भएर विराटनगरविराटचोक सडक खण्ड अवरुद्ध बनाउँदै प्रदर्शन र ढुंगामुढा गर्दा स्थिति तनावग्रस्त बन्न पुगेको उनको भनाइ छ। अवस्था नियन्त्रण बाहिर जान नदिन मोरङ प्रहरीका प्रवक्ता डीएसपी वेदप्रकाश जोशी र अर्का डीएसपी मदन केशीको नेतृत्वमा ठूलो संख्यामा नेपाल प्रहरी परिचालन गरिएको थियो । विभिन्न युनिटबाट थप मद्धतका लागि प्रहरी लगियो। ठूलो संख्यामा सशस्त्र प्रहरीसमेत परिचालन गरिएको थियो। एसपी चिमरियाका अनुसार आक्रामक र उत्तेजित बनेको भिडले ढुंगामुढा गर्न थालेपछि स्थिति नियन्त्रणमा लिन ९ राउण्ड हवाई फायर र ८ सेल अश्रुग्यास प्रहार गरिएको छ। वरपरका करिब ४५ सय जनाको भिडले घटनास्थलमा रहेको टिपर हटाउने क्रममा ढुंगामुढा गरेको उनले बताए। मृतकको शवलाई सडकबाट उठाउन अवरोध गर्दै भिडले प्रदर्शन र ढुंगामुढा गर्न थालेपछि अवस्था निक्कै बेरसम्म तनावपूर्ण बनेको हो। प्रदर्शनमा उत्रिएका स्थानीयले शव सडकमै राखेर प्रदर्शन गर्दै टिपरमा आगजनीको प्रयास गरेका थिए। निरन्तर ढुंगामुढा गरेका थिए। ढुंगा प्रहारबाट डीएसपी जोशी घाइते भएका छन्। अनुहारमा ढुंगाले लागेका उनको अवस्था सामान्य रहेको छ। उपचारका लागि विराटनगरको विराट नर्सिङ होममा भर्ना गरिएको छ। एसपी चिमरियाका अनुसार अवस्था नियन्त्रण बाहिर जान नदिन सामान्य बल प्रयोग गरेर हवाई फायर र अश्रुग्यास प्रहार गर्नु पर्ने अवस्था आएको हो। सम्झाइ बुझाइ गर्दा पार नलागेपछि स्थिति भड्किन नदिन बल प्रयोग गरिएको उनको भनाइ छ। प्रहरीले बल प्रयोग गरेपछि भिड तितरबितर भएको थियो। त्यसपछि प्रहरीले समन्वय गरेर मृतकको शवलाई घटनास्थलबाट उठाउँदै पोस्टमार्टमका लागि विराटनगरको कोशी अस्पताल पठाएको छ। दिउँसो २ बजेपछि हरैँचा बजारको अवस्था सामान्य बनेको जानकारी एसपी चिमरियाले दिए। उनका अनुसार प्रदर्शनकारीले सडक अवरुद्ध गरेका कारण करिब ३ घण्टा सवारीसाधन डाइभर्ट गर्नु परेको थियो। सवारीसाधन डाइभर्ट गर्न ट्राफिक प्रहरी परिचालन गरिएको थियो । मोटरसाइकललाई ठक्कर दिने टिपरलाई जिल्ला प्रहरी कार्यालय मोरङमा ल्याइएको छ। सडकबाट शव उठाउन अवरोध गर्दै प्रदर्शनमा उत्रिएको भिडले टिपरको तीव्र गतिका कारण दुर्घटना भएको आरोप लगाएको छ। स्थानीयले सडकमा टिपरको दादागिरी बढेको गुनासो गरेका छन्। टिपरको दादागिरी बन्द गर्नुपर्ने, उक्त सडकमा टिपर सञ्चालनमा रोक लगाउनुपर्ने, मृतकलाई क्षतिपूर्ति हुनुपर्ने, चालकमाथि कारबाही गर्नुपर्नेलगायतका माग राखेर प्रदर्शन भएको प्रहरीको भनाइ छ।"
विराटनगरमा ट्याक्टर दुर्घटना हुँदा १ जनाको मृत्यु,विराटनगर : विराटनगर महानगरपालिका५ इक्राहीमा शुक्रबार अपरान्ह बाँस बोकेको ट्याक्टर दुर्घटना हुँदा १ जनाको मृत्यु भएको छ। बाँस लोड गरेर दावाबन्दीबाट केशलियातर्फ जाँदै गरेको प्रदेश १०४००१ त ०४१० नम्बरको ट्याक्टर दुर्घटनामा परेको मोरङ ट्राफिक प्रमुख इन्स्पेक्टर राजन लम्सालले बताए। दुर्घटनामा परेर ट्याक्टरमा सवार सुनसरीको बर्जु गाउँपालिका२ का ४५ वर्षीय गंगाराम साहको मृत्यु भएको उनको भनाइ छ। ट्याक्टरले किचेर साह गम्भीर गम्भीर घाइते भएका थिए। उद्धार गरेर उपचारका लागि विराटनगरको नोबेल शिक्षण अस्पताल पुर्याउनसाथ चिकित्सकले मृत घोषित गरिदिएको जानकारी इन्स्पेक्टर लम्सालले दिए। दुर्घटनालगत्तै ट्याक्टर चालक फरार भएका छन्। खोजी जारी राखेर घटनाको अनुसन्धान अघि बढाइएको जानकारी प्रहरीले दिएको छ।
नागरिक अभियानले पाकिस्तानी दूतावास अगाडि धर्ना दिने,"काठमाडौं : नेपाल नागरिक अभियानले काठमाडौंस्थित पाकिस्तानी दूतावास अगाडि धर्ना दिने भएको छ। नागरिक अभियानले शनिबार पहलगाममा घटनामा ज्यान गुमाएका सुदीप न्यौपानेको न्यायका लागि धर्ना दिन लागेको हो। अभियानका सहसचिव प्रेमलाल न्यौपानेले काठमाडौंको चुनदेवीस्थित पाकिस्तानी दूतावास अगाडी धर्ना दिने बताए। धर्नाका क्रममा पाकिस्तानी दूतावासमा ज्ञापन पत्र पनि बुझाउने उनले बताए। 'एक नेपालीको ज्यान जानेगरी भारतको पहलगाममा भएको आतंकवादी हमलाको विरोधमा पाकिस्तानी दूतावास अगाडि धर्ना दिन लागेका हौं। सो क्रममा मिलेसम्म दूतावासका कर्मचारीलाई ज्ञापन पत्र पनि बुझाउँछौं,' अन्नपूर्णसँग उनले भने। नागरिक अभियानले सो घटनाको भर्त्सना गर्दै आतंकवादविरुद्ध एक्यबद्धता जनाउँदै दोषीउपर कडा कारबाहीको माग गरेको छ। त्यस्तै मृतक न्यौपानेको परिवारलाई क्षतिपूर्ति उपलब्ध गराउन पनि सो अभियानले माग गरेको छ। भारतको जम्मू कश्मीरस्थित पहलगाममा भएको आतंकवादी हमलामा एक नेपालीसहित २५ जनाको ज्यान गएको थियो। घटनामा पाकिस्तानी आतंकवादी संगठन लश्करएतैयबाको संलग्ता रहेको भारतीय एजेन्सीहरूले पुष्टि गरेको थियो। भारतले अहिले घटनामा संलग्नहरूको तीव्र खोजी गर्दैछ।"
विश्वकप छनोटका लागि नेपाली महिला टिमको घोषणा,"काठमाडौं : आईसीसी महिला टी२० विश्वकप एसियाका लागि नेपाली महिला राष्ट्रिय टिमको घोषणा गरिएको छ। नेपाल क्रिकेट संघ क्यानले इन्दु वर्माको कप्तानीमा १४ सदस्य टोली घोषणा गरेको हो। यस प्रतियोगितामा पूजा महतो उपकप्तानका रूपमा रहने छिन्। त्यस्तै सबनम राई, मनिषा उपाध्याय, कविता कुँवर र रुबी पोडारले टिममा स्थान बनाएका छन्। नेपाली महिला टिम: इन्दु वर्मा (कप्तान),पूजा महत्व (उपकप्तान), रुबिना क्षेत्री, विन्दु रावल, कविता जोशी, सम्झना खड्का, राजमती ऐरी, रुबी पोडार, रोमा थापा, कविता कुँवर, सबनम राई, ईश्वरी बिष्ट, मनीषा उपाध्याय र रिया शर्मा।"
शनिबार देशका यी स्थानमा हुने छ वर्षा,"काठमाडौं : शनिबार देशका कोशी प्रदेश, गण्डकी प्रदेश, कर्णाली प्रदेश र सुदूरपश्चिम प्रदेशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार कोशी प्रदेश, गण्डकी प्रदेश र कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। गण्डकी प्रदेश र कर्णाली प्रदेशको हिमाली भूभागका थोरै स्थानहरूमा साथै कोशी प्रदेशको हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ। शनिबार राति कोशी प्रदेश र गण्डकी प्रदेशको पहाडी भूभागमा आंशिक बदली र बाँकी भूभागमा मौसम मुख्यतया सफा रहनेछ।"
एनएसएल फाइनल : उपाधि होडमा ललितपुर र पोखरा,"काठमाडौं : नेपाल सुपर लिग (एनएसएल)को उपाधिका लागि शनिबार ललितपुर सिटी एफसी र पोखरा थन्डर्स भिड्दैछन्। ललितपुर साविक विजेता टोली हो भने पोखरा पहिलो पटक फाइनल खेल्न लागेको हो। विजेता टिमले ८० लाख रुपैयाँ र उपविजेताले ३० लाख रुपैयाँ पुरस्कार पाउने आयोजकले बताएको छ। लिग चरणमा ललितपुर अपराजित रहँदै शीर्ष स्थानमा रह्यो भने अघिल्लो २ खेलमा पराजय भोगेको पोखराले उत्कृष्ट कमब्याक गर्दै फाइनल सुनिश्चित गर्यो। लिगमा चौथो स्थानमा रहेर प्लेअफ खेलेको पोखराले तेस्रो स्थानमा रहेको चितवनलाई एलिमिनेटरमा पाखा लगायो भने दोस्रो क्वालिफायरमा पोखराले धनगढीलाई हरायो। दुई पटकको उपविजेता धनगढी सपटक उपाधि होडबाटै बाहिरियो। उपाधि दोहोर्याउने लक्ष्यमा ललितपुर साविक विजेता ललितपुर यस पटक पनि आफ्नो साख जोगाउने लक्ष्यमा छ। यो सिजनमा ललितपुरले काठमाडौं रेजर्ससँग २२ बराबरी खेल्दै प्रतियोगिताको सुरुवात गरेको थियो। दोस्रो खेलमा पोखरा थन्डर्सलाई ३२ ले हराएको थियो। तेस्रो खेलमा निकै कडा प्रतिस्पर्धीको रूपमा मैदानमा उत्रिएका धनगढीसँग गोलरहित बराबरी खेल्यो। चौथो खेलमा ललितपुरले अञ्जन विष्टको टिम चितवनलाई २१ ले हरायो। पाँचौं खेल भने ललितपुरले बुटबल लुम्बिनीलाई २० ले पराजित गर्यो। अन्तिम खेलमा ललितपुरले झापासँग अंक बाड्यो। ललितपुरले लिगमा ३ जित र ३ बराबरीसँगै अपराजित रह्यो। पहिलो क्वालिफायरमा धनगढी र ललितपुरबीचको खेल निकै रोमाञ्चक थयो। उक्त खेलमा ललितपुरका मणि कुमार लामाले रातो कार्ड पाएका थिए। उक्त निर्णय गलत भएको भन्दै ललितपुरले अपील नै गर्नुपरेको थियो। एनएसएलले अपील कमिटीसँगको छलफलपछि लामाको रातो कार्डको निर्णय फिर्ता लिएको थियो। ललितपुरका प्रशिक्षक साइमन ग्रेसनले आफ्नो टिम उपाधिका लागि तयार रहेको बताए। उनले टिमले आत्मविश्वासका साथ मैदानमा उत्रने पत्रकार सम्मेलनमा बताए। हामी फाइनलका लागि तयार छौं। तयारी राम्रो एको छ। हामीमा विश्वास छ। यो निकै राम्रो अवसर हो। आशा छ हामी जित्नेछौं, प्रशिक्षक साइमन ग्रेसनले भने। त्यस्तै कप्तान अनन्त तामाङ पनि खेलाडीले शारीरिकक र मानसिकरूरुपमा विश्रामको समय मिलेको र उपाधिका लागि टिम तयार रहेको बताए। अन्तिम खेल सकेपछि ५६ दिनको समय थियो। त्यसैले हामीले विगतमा गरेको गल्ती नदोहोर्याउने गरी खेल्नेछौं। हामी भोलिको खेलका लागि तयार छौं। अनन्त नेपाली फुटबलमा निकै सफल कप्तान हुन्। उनले अघिल्लो सिजनमा ललितपुरलाई उापाधि जिताउन निकै महत्वपूर्ण भूमिका निर्वाह गरेका थिए। त्यतिमात्रै होइन उनी ए डिभिजन क्लब चर्च ब्वाइजका पनि विजेता कप्तान हुन्। उनले यस वर्ष पनि साविक विजेताको रुरूपमा टिमलाई फाइनलसम्म ल्याएका छन्, यसको सफलता सूत्र भने उनी आफ्नो टिमलाई दिन्छन्, जितमा टिमको, खेलाडीको व्यवस्थापनको टिम राम्रो भएर खेलेको कारण उपाधीहरु जितिरहेको जस्तो लाग्छ। विपक्षी टिमको बारेमा अनन्त आफू राम्रो ज्ञान राख्ने बताए। कप्तान अनन्त तामाङ भन्छन्, उनीहरूको बलियो पक्ष र कमजोर पक्ष हामीलाई थाहा छ। हामी त्यसमा ध्यान दिनेछौं। त्यस्तै मणिको रातो कार्ड फिर्ता हुँदा टिमलाई राम्रो हुने उनको भनाइ छ। मणिको कार्ड फिर्ताको डिसिजन सकरात्मक रूपमा लिएका छौं। टिमको महत्वपूर्ण खेलाडी हो र उनी ब्याक हुनु राम्रो हो जस्तो लाग्छ। नेपालमा सायद पहिलो पटक होला उदाहरण पनि बनेको छ, उनले भने । ललितपुरलाई हराउने लक्ष्यमा पोखरा एनएसएलको तीन सिजन सकिँदा पहिलो पटक फाइनल पुगेको पोखरा निकै उत्साहित छ। पोखराले पहिलो खेलमा एफसी चितवनसँग २० ले हार्यो। विदेशी खेलाडीको श्रम स्विकृती नभएको भन्दै पहिलो खेल सुरुवाती समयभन्दा १८ मिनेट ढिलो सुरु भएको थियो। त्यसपछि दोस्रो खेलमा ललितपुर सिटी एफसीसँग ३२ ले पराजित भयो। तेस्रो खेलमा पोखराले पहिलो सिजनको विजेता काठमाडौं रेजर्सलाई २० ले पराजित गर्यो। चौथो खेलमा धनगढीलाई पोखराले शून्य बराबरीमै रोक्यो। पाँचौं खेलमा पोखराले झापा एफसीसँग ११ बराबरी खेल्यो। लिगको अन्तिम खेलमा बुटबल लुम्बिनीलाई २० ले पराजित गर्दै पोखराले प्लेअफ खेलेको हो। लिग चरणको खेलमा ८ अंक जोड्दै चौथो स्थानमा रहेको पोखराले एलिमिनेटरमा तेस्रो स्थानमा रहेको चितवनलाई हरायो। दोस्रो क्वालिफायरमा लिग चरणको दोस्रो स्थानमा रहेको धनगढीलाई हरायो। अब फाइनलमा पोखरा लिगमा शीर्ष हुँदै अपराजित फाइनलमा आएको ललितपुरलाई हराउन चाहन्छ। पोखराका प्रशिक्षक सुमन श्रेष्ठ पनि आफ्नो टिमले ६ हप्तासम्म गरेको मेहनतको फल लिने समय आएको बताए। ६ हप्तामा गरेको काम फल लिने समय भनेको फाइनल हो। हामी शारीरिक र मानसिक रूपमा तयार छौं। विपक्षी पनि निकै राम्रो छ। रणनीतिले काम गर्यो भने हामीले राम्रो खेल्न सक्छौं। त्यस्तै कप्तान नवयुग श्रेष्ठ आफ्नो टिम उपाधिका लागि तयार रहेको बताए। फाइनल पुगेका छौं। भोली हामीले राम्रो गर्नेछौं र उपाधि जित्नेछौं भन्ने आश छ, उनले भने। पोखरा एक अन्डरडग टिम जसरी फाइनलसम्म आइपुगेको प्रशिक्षक सुमन श्रेष्ठको भनाइ छ। सुरुवाती दुई खेल भन्दा पछि एकपछि अर्को गर्दै सुधार गर्दै हामी अन्डरडग जसरी फाइनलसम्म आइपुग्यौं। फाइनल भनेपछि निकै प्रतिस्पर्धात्मक हुनेछ।"
ब्राजिलका पूर्वराष्ट्रपति भ्रष्टाचार आरोपमा पक्राउ,काठमाडौं : ब्राजिलका पूर्वराष्ट्रपति फर्नान्डो कोलर डी मेलो पक्राउ परेका छन्। भ्रष्टाचार र सम्पत्ति शुद्धीकरणको अभियोगमा सर्वोच्च अदालतले झण्डै ९ वर्षको जेल सजाय सदर गरेपछि शुक्रबार उनलाई पक्राउ गरिएको त्यहाँको प्रहरीले जानकारी दिएको छ। ब्राजिलमा प्रजातान्त्रिक रूपमा निर्वाचित पहिलो राष्ट्रपति कोलोर डे मेलोलाई सन् १९९२ मा काङ्ग्रेसले घुस लिएको आरोपमा महाभियोगको प्रक्रिया सुरु गरेको थियो। जसका कारण उनले कार्यकाल नसकिँदै राजीनामा दिएका थिए। एफपीले स्रोतलाई उद्धृत गर्दै ७५ वर्षीय उनलाई देशको उत्तरपूर्वी क्षेत्रबाट पक्राउ गरेको उल्लेख गरेको छ। पक्राउ आदेश खारेज गर्ने उनको प्रयासलाई पनि अदालतले अस्वीकार गरेको थियो। एक निर्माण कम्पनी र ब्राजिलको सरकारी तेल कम्पनी पेट्रोब्रासको पूर्व सहायक कम्पनीबीच अनियमित रूपमा सम्झौता गर्न रकम लिएको उनीमाथि आरोप छ।
"पहलगाममा भएको आतंकवादी हमलाको कांग्रेस भातृ संगठनहरूको निन्दा, न्यायका लागि अन्तर्राष्ट्रिय अदालत जाने","काठमाडौं : भारतको जम्मू कश्मीरस्थित पहलगाममा एक नेपालीसहित २६ जनाको ज्यान जानेगरी भएको आतंकवादी हमलाको सत्तारुढ दल नेपाली कांग्रेसका भातृ संगठनहरूले निन्दा गरेका छन्। नेपाल विद्यार्थी संघले विज्ञप्ति जारी गरेर घटनाको निन्दा गरेको हो। 'हामी आतंकवादको यो क्रूर कार्य र नागरिकमाथि भएको हिंसाको स्पष्ट रूपमा निन्दा गर्दछौं। नागरिकलाई लक्षित गरी गोलीबारी गर्नु अन्तर्राष्ट्रिय मानवीय कानुनको गम्भीर उल्लंघन हो। यस्ता हिंसात्मक कार्यहरू पूर्णरूपमा अस्वीकार्य छन्,' अध्यक्ष दुजाङ शेर्पाले जारी गरेको विज्ञप्ति उल्लेख छ। पहलगाम घटनामा बुटवल निवासी सुदीप न्यौपानेको पनि ज्यान गएको थियो। अध्यक्ष शेर्पाले न्यौपानेको न्यायका लागि मानव अधिकार आयोगमा निवेदन दर्ता गर्ने बताए। 'आतंकवादी हमलामा ज्यान गुमाएका नेपालीको न्याय माग्दै हामीले मानव अधिकार आयोगमा निवेदन दर्ता गर्छौं। सुनुवाइ नभए अन्तर्राष्ट्रिय अदालत जान पनि तयार छौं,' अध्यक्ष शेर्पाले अन्नपूर्णसँग भने। नेबि संघले यस दुःख घडीमा आफूहरू भारत सरकार र भारतीय जनताको साथमा रहेको बताएको छ। त्यस्तै कांग्रेसको आदिवास जनजाति विभागले पनि विज्ञप्ति जारी गरेर पहलगाम घटनाप्रति गम्भीर ध्यानाकर्षण भएको जनाएको छ। 'हामी विश्वको कुनै पनि भागमा हुने यस्ता घटनाहरूको कडा निन्दा र भर्त्सना गर्दछौं। मानव अधिकारको विश्वव्यापी मूल्यमान्यता विपरीत आतंकवादी समूहले गरेको यस्तो क्रूर र हृदयविदारक घटना कसैका लागि पनि अक्षम्य छ,' विभागका अध्यक्ष दिलमान पाख्रिनले विज्ञप्ति जारी गर्दै भनेको छ। उनले जाति, लिंग, भूगोल, स्वार्थ, धर्म, जात, समुदाय वा संस्कृतिको नाममा हुने कुनै पनि भेदभाव र अन्यायलाई स्वीकार्न नसकिने उल्लेख गरेका छन्।"
मुम्बईमा महिला बेचबिखन गर्ने फरार प्रतिवादी ३० वर्षपछि पक्राउ,काठमाडौं : मुम्बईको वेश्यालयमा महिला बेचबिखन गर्ने फरार प्रतिवादी ३० वर्षपछि पक्राउ परेका छन्। पक्राउ पर्नेमा सिन्धुपाल्चोकको पाँचपोखरी थङपाल गाउँपालिका७ खोङ्गेका ६७ वर्षीय चमार तामाङ रहेका छन्। काठमाडौंको चाबाहिलस्थित गलैँचा बुन्ने कारखानामा काम गरिरहेकी युवतीलाई फकाएर २०४४ पुस १९ गते मुम्बईमा लगेर ८० हजार रुपैयाँमा बेचेका थिए। ७ वर्षसम्म वेश्यावृत्ति लगाएको र त्यस क्रममा युवतीलाई टिबी रोग लागेपछि २०५१ माघमा नेपाल फिर्ता गरिएको थियो। पीडितले जिल्ला प्रहरी कार्यालय सिन्धुपाल्चोकमा २०५२ फागुन १ गते जाहेरी दिएकी थिइन्। प्रारम्भिक अनुसन्धान सम्पन्न भएपछि अनुसन्धानका लागि जिल्ला प्रहरी परिसर काठमाडौं पठाएकोमा २०५२ फागुन ८ गते जिल्ला प्रहरी परिसर काठमाडौंमा मुद्दा दर्ता भई थप अनुसन्धानका लागि २०७७ असोज २० गते मानव बेचबिखन अनुसन्धान ब्युरोमा सक्कल मिसिल प्राप्त भएको थियो। फरार प्रतिवादीहरुको खोजतलास गर्ने क्रममा ब्युरोबाट खटिएको प्रहरी टोलीले तामाङलाई उनकै घरबाट पक्राउ गरेको हो। उनीविरुद्ध काठमाडौं जिल्ला अदालतबाट ७ दिनको म्याद लिई आवश्यक अनुसन्धान भइरहेको मानव बेचबिखन अनुसन्धान ब्युरोले जनाएको छ।
वीरगन्जमा १० लाखको औषधिसहित अटो चालक पक्राउ,वीरगन्ज : वीरगन्जबाट सशस्त्र प्रहरीले करिब १० लाख रुपैयाँ मूल्यको औषधि बरामद गरेको छ। भारतबाट अटोमा अवैध रुपमा ल्याउँदै गरिएको ४८० डब्बा न्युट्रिक्योर क्याप्सुल वीरगन्ज महानगरपालिका२४ रामगढवास्थित सडकबाट बरामद गरेको हो। औषधिसहित ना २ स १०१७ नम्बरको अटोको चालक वीरगन्ज२५ सिर्सियाका ३६ वर्षीय अमृत साह कानुलाई नियन्त्रणमा लिइएको सशस्त्र प्रहरी नायब उपरीक्षक देवेन्द्र बहादुर सिंहले बताए। साथै औषधि तस्करी गर्ने कार्यमा संलग्न भारतीय नम्बर प्लेटका २ वटा मोटरसाइकल पनि नियन्त्रणमा लिइएको सिंहले बताए। बरामद औषधिको ९ लाख ६० हजार तथा अटो र मोटरसाइकलको ६ लाख गरेर कूल १५ लाख ६० हजार रुपैयाँ मूल्यांकन गरेर अटो चालक कानुसहितलाई आवश्यक कारबाहीका लागि वीरगन्ज भन्सार कार्यालयमा बुझाइएको सशस्त्र प्रहरी नायब उपरीक्षक सिंहले बताए।
कर्णालीसँग अथाह सम्भावना छ : मुख्यमन्त्री,"दैलेख : कर्णालीका मुख्यमन्त्री यामलाल कँडेलले कर्णालीसँग अथाह सम्भावना रहेको बताएका छन्। मध्यपश्चिम विश्वविद्यालयले आयोजना गरेको अन्तर्राष्ट्रिय सम्मेलनलाई सम्बोधन गर्दै मुख्यमन्त्री कँडेलले कर्णालीमा रहेको प्राकृतिक सौन्दर्य, सांस्कृतिक विविधता, युवा जनशक्ति र जलस्रोतजस्ता सम्पदाहरूलाई सही रूपमा प्रयोग गर्न सके समृद्ध प्रदेश बनाउन सकिने बताए। उनले कर्णाली प्रदेशमा शिक्षा, समाज र व्यवसायका क्षेत्रमा चुनौतीहरू रहेको औंल्याए। भौगोलिक विकटता, बहुआयामिक गरिबी, बेरोजगारी, पूर्वाधारको अभावजस्ता कारणले कर्णालीको विकास अपेक्षित रूपमा हुन नसकेको मुख्यमन्त्री कँडेलको भनाइ छ। प्रदेश सरकार नकारात्मक विषयको प्रचारभन्दा कर्णालीसँग भएका सम्भावनाहरूको समुचित प्रयोगमार्फत राष्ट्रिय र अन्तर्राष्ट्रिय क्षेत्रमा परिचित हुन चाहिरहेको मुख्यमन्त्री कँडेलले बताए। अर्को प्रसंगमा मुख्यमन्त्री कँडेलले नागरिक र राजनीतिक दलहरूको कष्टपूर्ण संघर्षबाट सुर्खेतमा विश्वविद्यालय स्थापना गर्न सफल भएको बताए। विश्वविद्यालयले शिक्षा, अनुसन्धान र सामुदायिक सेवाका माध्यमबाट कर्णाली प्रदेशको विकासमा ठूलो योगदान दिन सक्ने उनको भनाइ छ। स्थानीय आवश्यकताहरूलाई ध्यानमा राखेर पाठ्यक्रमहरू निर्माण गर्ने, अनुसन्धानका माध्यमबाट कर्णालीका समस्याहरूको समाधान गर्ने र विश्व विद्यालयमा रहेको जनशक्तिलाई सामुदायिक सेवाको माध्यमबाट परिचालन गर्दै कर्णालीको विकास र समृद्धिमा प्रदेश सरकारको अभियानमा विश्व विद्यालयको महत्वपूर्ण सहयोग र सहकार्यको अपेक्षा गर्दछु, मुख्यमन्त्री कँडेलले भने। विश्वविद्यालयहरू शिक्षण केन्द्र मात्रै नभई अनुसन्धान, नवप्रवर्तन र सामाजिक रुपान्तरणका सशक्त आधार भएको उनको भनाई छ। आजको समयको माग अनुसार व्यवसायमा नवप्रवर्तन, स्टार्टअप संस्कृति र सामाजिक उद्यमशीलता स्थापित गर्दै जानुपर्ने मुख्यमन्त्री कँडेलले बताए। उच्च शिक्षाको लागि मुलुक छाडेर विदेशमा जाने संख्या बढ्दै गएको बताउँदै उनले उपलब्ध सीमित साधन र स्रोतबाट शिक्षालाई वैदेशिक शैक्षिक संस्थाहरूसँगको प्रतिस्पर्धामा लैजानु ठूलो चुनौती रहेको औंल्याए।"
वार्तामा बोलाइएका शिक्षक नेताहरू सिंहदरबारको गेटबाटै फर्किए,"काठमाडौं : शिक्षा, विज्ञान तथा प्रविधिमन्त्री रघुजी पन्तले वार्तामा बोलाएका नेपाल शिक्षक महासंघ नेताहरू सिंहदरबारको गेटबाटै फर्किएका छन् । नेपाल शिक्षक महासंघका अध्यक्ष लक्ष्मी किशोर सुवेदीले विशेष कारणवश मन्त्रालय प्रवेश नगरी फर्किएको जानकारी दिएका हुन् । अध्यक्ष सुवेदीले मन्त्रालयबाट सार्वजनिक भएको २५ सदस्यीय वार्ता टोली महासंघले तयार नगरेको समेत बताए । मन्त्रालयबाट सार्वजनिक भएको २५ सदस्यीय नामावली महासंघले तयार नगरेको भन्दै उनीहरू बैठक बहिस्कार गरेर गेटबाटै फर्किएको बताइएको छ । उनले सामाजिक सञ्जाल फेसबुकमा भनेका छन्,आज मिति २०८२ वैशाख १२ गते नवनियुक्त माननीय मन्त्रीज्यूसँग औपचारिक भेटका लागि हामी जाने क्रममा थियौँ । तर विशेष कारणवश आज हामी मन्त्रालय प्रवेश नगरी फर्किएको कुरा जानकारी गराउँछौँ । विद्यालय शिक्षा ऐन कार्यान्वयनको माग गर्दै करिब एक महिनादेखि सामुदायक विद्यालयका शिक्षकहरूले काठमाडौं केन्द्रित आन्दोलन जारी राखेका छन् । सर्वोच्च अदालतले पनि शिक्षकहरूका जायज मागहरूलाई सम्बोधन गरी तीन दिनभित्र विद्यालय फर्कने वातावरण बनाउन सरकारलाई आदेश जारी गरेको छ ।"
प्रतिनिधि सभामा वैकल्पिक विकास वित्त परिचालन सम्बन्धमा व्यवस्था गर्न बनेको विधेयक प्रस्तुत,"काठमाडौं : प्रतिनिधि सभाको बैठकमा वैकल्पिक विकास वित्त परिचालन सम्बन्धमा व्यवस्था गर्न बनेको विधेयक, २०८१ प्रस्तुत भएको छ । शुक्रबार बसेको बैठकमा उपप्रधान एवं अर्थमन्त्री विष्णुप्रसाद पौडेलले उक्त विधेयक प्रस्तुत गरेका हुन् । पूर्वाधार परियोजनाको पहिचान, प्राथमिकीकरण र लगानीका लागि आवश्यक पर्ने आन्तरिक तथा बाह्य स्रोत खोज्न कानुनी व्यवस्थाका लागि विधेयक ल्याइएको मन्त्री पौडेलले बताए । नेपालमा लगानीको आवश्यकता र सम्भावना सम्बन्धमा भएका विभिन्न अध्ययनले आगामी दशकमा सय खर्बभन्दा बढी लगानी आवश्यक पर्ने देखिएको उनले बताए । नेपालको पूर्वाधार क्षेत्रमा वार्षिक दुई खर्बदेखि तीन खर्ब मात्र लगानी भइरहेको अवस्थामा लगानी र स्रोतको उपलब्धताका कमी परिपूर्ति गर्न वैकल्पिक वित्तका स्रोत खोज्न विधेयक ल्याइएको मन्त्री पौडेलले उल्लेख गरे । उच्च आर्थिक प्रतिफल दिने, रोजगारीको थप अवसर सिर्जना गर्ने वा मुलुकको आर्थिक विकास गर्न सहयोग पुर्याउने आयोजनामा वैकल्पिक विकास वित्त परिचालन हुने गरी विधेयक ल्याइएको अर्थ मन्त्रालयले जनाएको छ ।"
त्रिशूली अस्पतालमा आकस्मिक बाहेकका सबै सेवा बन्द,नुवाकोट : नुवाकोट जिल्ला अस्पताल त्रिशूलीका चिकित्सकहरू आन्दोलित भएका छन्। विदुर नगरपालिका९ कोलोनी बाघटारमा रहेको अस्पतालमा कार्यरत चिकित्सकहरू नेपाल चिकित्सक संघले उठाएको मागप्रति ऐक्यबद्धता जनाउँदै आन्दोलित भएका हुन्। उनीहरूले आकस्मिक बाहेकका सबै सेवा बन्द गरेका छन्। त्रिशूली अस्पतालमा दैनिक पाँच सय सेवाग्राही उपचारका लागि आउने गरेका थिए। उनीहरूले संघको मागप्रति ऐक्यबद्धता रहेको जनाउँदै शुक्रबार जिल्ला प्रशासन कार्यालयमा ज्ञापनपत्र बुझाएका हुन्। उनीहरूले आवासीय चिकित्सकले लामो समयदेखि निर्वाह भत्ता नपाएको जनाउँदै सरकारले माग पूरा गर्नुपर्ने जनाएका छन्। त्रिशूली अस्पताल नुवाकोटमा कार्यरत चिकित्सकहरूले अत्यावश्यक सेवा बाहेक सबै सेवा बन्द गर्दै जिल्ला प्रशासन कार्यालय नुवाकोटमार्फत सरकारलाई ज्ञापनपत्र बुझाएका हुन्। आकस्मिक बाहेकका सेवा बन्द गरिएपछि बहिरंग सेवाका लागि अस्पताल आएका बिरामीहरू घर फर्किन बाध्य भएका छन्। आवासीय चिकित्सकहरूले अगाडि सारेका मागहरू पूरा गर्न सरकारलाई अनुरोध गरिएको अस्पतालमा कार्यरत कार्यरत डा सन्देशराज उपाध्यायले बताए।
अन्नपूर्णको छैटौं साप्ताहिक विजेता बनिन् गीता,"काठमाडौं : अन्नपूर्ण मिडिया नेटवर्कले देशभर सञ्चालन गरिरहेको हात खाली नजाने जसले पढ्छ, अवश्य पर्छ वार्षिक ग्राहक योजनाको छैटौं साप्ताहिक विजेता इमाडोल निवास गीत नेपाल बनेकी छन् शुक्रबार तिनकुनेस्थित अन्नपूर्ण मिडिया नेटवर्कको हेडक्वार्टरमा आयोजित साप्ताहिक लक्की ड्रबाट अन्नपूर्णको वार्षिक ग्राहक बनेको रसिद न १८१६८१ रहेको गीता विजेता बनेकी हुन्। अन्नपूर्ण मिडिया नेटवर्क बिक्री वितरण विभाग प्रमुख कृष्णभक्त श्रेष्ठले गरेको साप्ताहिक लक्की ड्रबाट गीत नेपाल विजेता बनेकी हुन्। उनले ओपोको एथ्री एक्स मोबाइल पाउनेछिन्। अन्नपूर्ण पोस्ट् र द अन्नपूर्ण एक्सप्रेसको ग्राहक नवीकरण गर्ने र नयाँ वार्षिक ग्राहक बन्ने पाठकले ग्राहक बन्ना साथ हातहातै उपहारै उपहार पाउनेछन्। वार्षिक ग्राहक शुल्क अन्नपूर्ण पोस्टको तीन हजार चार सय रुपैयाँ र द अन्नपूर्ण एक्सप्रेसको पनि तीन हजार चार सय रुपैयाँ रहेको छ। वार्षिक ग्राहक बन्नेले हातहातै वन्डरल्याण्डको १५ सय रुपैयाँको भौचर (जहाँ रोमाञ्चित खेलको मज्जा लिन सकिनेछ), साथै आईएनआई सिनेमाको मुभी भौचर पाउनेछन्। यो नलिए उनीहरूले छनोट पनि गर्न पाउँछन्। जसमा नगद ५ सय देखि ३४ सयसम्मको नगद छुटको स्क्रयाच कार्ड साथसाथै आईएनआई सिनेमाको मुभी भौचर र अन्नपूर्ण केबलकारको टिकट पाउनेछ। त्यसैगरी साप्ताहिक पुरस्कारमा हरेक हप्ता लक्की ड्रबाट ओपोको मोबाइल फोनसहित ट्याङकुलिटी स्पाको ५ हजारको भौचर पाउनेछन्। पाक्षिक उपहारमा डिसहोम इन्टरनेटबाट एक बर्षको फुल १ सय एमबिपीएस्को इन्टरनेट प्याकेज, मासिक पुरस्कारमा वासिङ मेसिन सहित ट्याङकुलिटी स्पाको ५ हजारको भौचर पाउनेछन्। यो वार्षिक ग्राहक योजना देशभर लागू भएको छ। ४ महिनासम्म सञ्चालन हुनेछ।"
"१४ महिनापछि मैले राजीनामा दिन्छु, शेरबहादुरजी प्रधानमन्त्री बन्नुहुन्छ : ओली",काठमाडौं : प्रधानमन्त्री केपी शर्मा ओलीले अबको १४ महिनापछि आफूले पदबाट राजीनामा दिने बताएका छन् । सरकार परिवर्तन हुने हल्लाका बीच प्रधानमन्त्रीको यस्तो जवाफ आएको हो । शुक्रबार संसद् भवनमा सञ्चारकर्मीसँग संक्षिप्त प्रतिक्रिया दिँदै प्रधानमन्त्री ओलीले अबको १४ महिनापछि आफूले राजीनामा दिने बताएका हुन् । आफूले राजीनामा दिएपछि कांग्रेस सभापति शेरबहादुर देउवा प्रधानमन्त्री हुने उनले बताए । यसअघि परराष्ट्रमन्त्री आरजु राणा देउवाले सरकार परिवर्तनको हल्ला मनोरञ्जनका लागि मात्रै भएको बताएकी थिइन् ।
"भारतीय विदेशमन्त्री र राजदूत शर्माबीच भेटवार्ता, मृतक सुदीप न्यौपानेप्रति श्रदाञ्जली अर्पण",काठमाडौं : भारतीय विदेशमन्त्री एस जयशंकर र भारतका लागि नेपाली राजदूत डा शंकर शर्माबीच भेटवार्ता भएको छ। नयाँ दिल्लीमा शुक्रबार उनीहरूबीच भेटवार्ता भएको हो। भेटका क्रममा विदेशमन्त्री जयशंकरले जम्मु कश्मीरको पहलगाममा भएको आतंकवादी हमलामा ज्यान गुमाएका नेपाली नागरिकप्रति दुःख व्यक्त गरेका थिए। मृतक सुदीप न्यौपानेप्रति श्रदाञ्जली अर्पण गरेको उनले एक्समा उल्लेख गरेका छन्। त्यस्तै दुई देशबीचको हितका विषयमा पनि छलफल भएको उनले जानकारी दिएका छन्।
मलेरियाबाट बच्न अपनाउनुहोस् यी तरिकाहरू,"विश्व औलो दिवस हरेक वर्ष अप्रिल २५ मा विश्वभर मनाइन्छ। यो विशेष दिन मनाउनुको उद्देश्य औलोको बारेमा मानिसहरूमा चेतना जगाउनु हो। औलो रोग एनोफिलिस जातको पोथी लामखुट्टेको टोकाइबाट लाग्छ। विश्व स्वास्थ्य संगठनका अनुसार औलो प्रायः संक्रमित पोथी एनोफिलिस लामखुट्टेको टोकाइबाट हुन्छ। सामान्यतया औलो दुई हप्ता भित्र निको हुन्छ । तर सही समयमा उपचार गरिएन भने यो बिरामीको लागि घातक हुन सक्छ। मलेरिया भएको खण्डमा बिरामीको खानपानमा विशेष ध्यान दिनुपर्छ। मलेरियाको लक्षण विश्व स्वास्थ्य संगठनका अनुसार संक्रमित लामखुट्टेले टोकेको १०१५ दिनभित्र औलोका लक्षणहरू देखा पर्न थाल्छन्। यसको सुरुवाती लक्षणहरूको बारेमा कुरा गर्दा चिसो, उच्च ज्वरो र टाउको दुखाइ जस्ता काम्ने समस्याहरू हुन्छन् । यसबाहेक शरीर दुख्ने, बान्ता हुने, वाकवाकी लाग्ने पनि हुन सक्छ। पहिले मलेरिया भइसकेका व्यक्तिहरूमा मलेरियाका लक्षणहरू हल्का हुन सक्छन् । मलेरियाका बिरामीले के खानुपर्छ ? विज्ञहरूका अनुसार मलेरियाका बिरामीहरूले उच्च कार्बोहाइड्रेट, भिटामिन र प्रोटिन युक्त आहार खानुपर्छ। मलेरियाका बिरामीले शरीरमा पानीको कमी हुन दिनु हुँदैन। छिटो निको हुनका लागि बिरामीले सकेसम्म धेरै तरल पदार्थ सेवन गर्नुपर्छ। नरिवल पानी, उखुको रस, ताजा फलफूलको रस, कागती पानी, सुप जस्ता चीजहरू सेवन गर्नुपर्छ। संरक्षणको विधि मलेरियाबाट बच्ने पहिलो उपाय भनेको लामखुट्टेबाट बच्नु हो। धेरै लामखुट्टेहरू भएमा झुल प्रयोग गरेर सुत्नुहोस्। घर वरिपरि पानी जम्मा हुन नदिनुहोस् किनकि पानीमा लामखुट्टे बढ्ने जोखिम हुन्छ। घरभित्र लामखुट्टे भगाउने औषधि स्प्रे गर्नुहोस् ।"
अध्यक्ष कप राष्ट्रिय भलिबल प्रतियोगिताको उपाधि चापाकोटलाई,"नुवाकोट : म्यागङ गाउँपालिकाको आयोजनामा सञ्चालित तेस्रो अध्यक्ष कप राष्ट्रिय भलिबल प्रतियोगितामा स्याङ्जाको चापाकोट नगरपालिकाले उपाधि जितेको छ। चापाकोटले सोझो सेटमा आफ्नै गृहजिल्लाको वालिङ नगरपालिकालाई पराजित गरी उपाधि चुमेको हो। प्रतियोगिताको फाइनल खेलमा चापाकोटले वालिङलाई २५१६, २५१२ र २५१८ को सोझो सेटमा पराजित गरी उपाधि उचालेको हो। यही वैशाख ७ गते आइतबारदेखि सञ्चालित सो प्रतियोगितामा विभिन्न जिल्लाका १५ स्थानीय तहका खेलाडीको सहभागिता रहेको थियो। प्रतियोगिताको विजेता तथा उपविजेतालाई बागमती प्रदेशका मुख्यमन्त्री बहादुरसिंह लामा तामाङले पुरस्कृत गरे। प्रतियोगितामा प्रथम भएको चापाकोट नगरपालिकाले नगद ३ लाख ३ हजार ३ सय ३३ रुपैयाँ, शिल्ड, मेडल र प्रमाणपत्र पुरस्कार थापेको छ। द्वितीय भएको वालिङ नगरपालिकाले नगद २ लाख २ हजार २ सय २२ रुपैयाँ र तृतीय भएको ओखलढुंगाको चम्पादेवीले १ लाख ११ हजार १ सय ११ रुपैयाँ नगद पुरस्कारसहित शिल्ड, मेडल र प्रमाणपत्र प्राप्त गरेका छन्। प्रतियोगितामा विजेता चापाकोट नपाका सन्जोग परियारले उत्कृष्ट खेलाडी, तृतीय स्थान जितेको चम्पादेवीका शसिस मगरले उत्कृष्ट स्पाइकर, उपविजेता भएको वालिङका भुपेन गुरुङले बेस्ट सर्भर, चापाकोटका राजन दर्लामीमगरले बेस्ट लिवेरो, वालिङका सुदीप रानामगरले बेस्ट लिफ्टर, सोही नपाका विप्सन शाही ठकुरीले बेस्ट ब्लकर र चापाकोटका अमृत केसीले उत्कृष्ट कोचको पुरस्कार थापे।"
देउता चढेको भन्दै बुढीगंगामा हाम फालेकी युवती बचाउन गएका युवाको डुबेर मृत्यु,बाजुरा : देउता चढेको भन्दै बुढीगंगा नदीमा हाम फालेर एकजनाको मृत्यु भएको छ । खप्तड छेडेदह गाउँपालिका५ डोगडीका २६ वर्षीय गणेश नेपालीको बुढीगंगामा डुबेर मृत्यु भएको जिल्ला प्रहरी कार्यालय बाजुराका प्रहरी नायब उपरीक्षक दीलिप कुमार गिरीले जानकारी दिएका छन् । त्रिवेणी नगरपालिका८ मा रहेको धार्मिक स्थल त्रिवेणीधाममा उनीहरू पितृ कार्य गरिरहेकै समयमा देउता आएको भन्दै ३२ वर्षीया अञ्जली नेपालीले नदीमा हाम फाले पछि उनलाई बचाउन गएका नेपालीको नदीमा डुबेर मृत्यु भएको हो । पितृ कार्यपछि नदीबाट पुतली ल्याउनुपर्ने जनविश्वास रहँदै आएको छ । देवता आएपछि अञ्जलीले नदीमा हाम फालेको बुझिएको छ । अञ्जलीसहित दुई महिला गम्भीर छन् । उनीहरूको बयालपाटा अस्पतालमा उपचार भइरहेको छ । मृतक गणेशलाई अछामको बयालपाटा अस्पतालले मृत घोषणा गरेको हो । उनको शव पोष्टमार्टमका लागि जिल्ला अस्पताल ल्याइएको जनाएको छ । बाजुरामा देवी देवता र पितृका नामको अन्धविश्वासका कारण यसअघि दुईजना देवताका धामी कर्णाली नदीमा बेपत्ता भएका थिए ।
हत्या गरेर फालिएको अवस्थामा बालकको शव बरामद,रौतहट : १४ वर्षीय बालकको धारिलो हतियार प्रयोग गरी हत्या गरिएको अवस्थामा शव बरामद भएको छ। ५ दिन अघिदेखि हराइरहेका वृन्दावन नगरपालिका७ बस्ने सुरुज राय यादवको छोरा १४ वर्षीय कृष्ण प्रसाद यादवको शव गरुडा नगरपालिका८ स्थित चाँदी खोलामा फेला परेको इलाका प्रहरी कार्यालय गरुडाले जनाएको छ। यादवको शव पानीमा घोप्टो अवस्थामा शुक्रबार बिहान ९ बजे फेला परेको इलाका प्रहरी कार्यालय गरुडाका प्रमुख डीएसपी राजन कार्कीले बताए। घटनाको जानकारी पाएपछि डीएसपी कार्की सहितको टोली अनुसन्धानका लागि घटनास्थलमा खटिएको छ। बरामद शवको प्रकृति हेर्दा कर्तव्य गरी हत्या गरिएको जस्तो देखिएको डीएसपी कार्कीले जानकारी दिए। बालकको पेट र कन्चटमा गहिरो घाउ खत देखिएकाले धारिलो हतियारले प्रहार गरेको हुनसक्ने अनुमान रहेको डीएसपी कार्कीले बताए। शव पूर्ण रूपमा गलेर किरा लागेको अवस्थामा पोस्टमार्टमका लागि प्राथमिक स्वास्थ्य केन्द्र चन्द्रनिगाहपुर पठाइएको प्रहरीले जनाएको छ। वैशाख ६ गते बेलुकी ४ बजे घरबाट बिर्ता गाउँ जान्छु भनी उक्त बालक आफ्नै मोटरसाइकल चढेर घरबाट निस्किएको भएपनि ३ दिनसम्म बालक घरमा फिर्ता नआएपछि ९ गते पीडित परिवारले जिल्ला प्रहरी कार्यालय ज्येष्ठ नागरिक महिला तथा बालबालिका सेल गरुडामा खोजतलासका लागि निवेदन दिएका थिए। घटनासम्बन्धी थप अनुसन्धान सुरु गरिएको इलाका प्रहरी कार्यालय गरुडाले जनाएको छ।
सूर्यज्योतिले मनायो १७ औं वार्षिकोत्सव,"काठमाडौं : सूर्यज्योति लाइफ इन्स्योरेन्सले १७ औं वार्षिकोत्सव मनाएको छ। कार्यक्रममा १५ वर्ष भन्दा बढी अवधि सेवा गरी २१ जना कर्मचारीलाई सम्मान गरिएको छ। उक्त अवसरमा प्रमुख कार्यकारी अधिकृत प्रकाश विक्रम खत्रीले १७ वर्षको सफल यात्रामा कम्पनीको बलियो वित्तीय अवस्था, विश्वसनीयता र हासिल गरेका सूचांकहरूको उन्नति र उत्कृष्टताको लागि आभार प्रकट गरे। उनले कम्पनीले अवलम्बन गरेका नविनतम प्रविधि, समय सापेक्ष ग्राहकमैत्री सेवाहरूप्रति प्रतिबद्ध रहि आगामी दिनहरूमा पनि कम्पनीको गरिमा र साख वृद्धि गर्दै अझ बृहत र अझ विशाल बनाउने यात्रामा निरन्तर अघि बढ्ने प्रण गरे। साथै उनले सम्पूर्ण शुभेच्छुक तथा सरोकारवालाहरूलाई हार्दिक कृतज्ञता व्यक्त गर्दै आगामी दिनहरूमा अझै गुणस्तरीय सेवा प्रदान गर्दै प्रतिबद्धता जाहेर गरे। कार्यक्रममा कम्पनीका अध्यक्ष, सञ्चालकहरू, निवर्तमान सञ्चालकहरू, प्रमुख कार्यकारी अधिकृत, उच्च व्यवस्थापन लगायत विभागीय प्रमुखहरू लगायतको उपस्थिति रहेको थियो। हाल कम्पनीको चुक्तापुँजी ५ अर्ब १ करोड रुपैयाँ रहेको छ। कुल लगानी ४४ अर्ब रुपैयाँ रहेको कम्पनीको जीवनन बीमा कोषमा ३९ अर्ब ४० लाख रुपैयाँ रहेको छ। नेटवर्थ ६ अर्ब ३० करोड रुपैयाँ रहेको कम्पनीले हालसम्म ३२ लाख ७५ हजार ४७९ वटा बीमालेख जारी गरेको छ। शाखा सञ्जाल १७४ रहेको कम्पनीमा ५७६ जना कर्मचारी कार्यरत छन् भने १ लाख २ हजार २४० अभिकर्ता आबद्ध छन्।"
कैलालीमा रेबिज खोपको चरम अभावः निजीमा समेत पाउन छोड्यो,"टीकापुर : स्वास्थ्य तथा जनसंख्या मन्त्रालयले पठाउन नसक्दा कैलालीमा रेबिज खोपको चरम अभाव भएको छ। मन्त्रालयले धनगढीस्थित प्रदेश स्वास्थ्य आपूर्ति व्यवस्थापन केन्द्र धनगढीमा माग अनुसार रेबिज खोप उपलब्ध गराउन नसक्दा खोपको चरम अभाव भएको हो। आपूर्ति व्यवस्थापन केन्द्रले सेती प्रादेशिक अस्पताल, टीकापुर अस्पताल, महाकाली अस्पताल र ९ वटै जिल्लाका विभिन्न स्वास्थ्य चौकीमा रेबिज खोप उपलब्ध गराउँदै आएकोमा मन्त्रालयले समयमै खोप पठाउन नसक्दा खोपको चरम अभाव भएको छ। खोपको अभाव हुँदा सर्वसाधारण बिरामीहरू निजी क्लिनिक तथा अस्पतालमा खोप लगाउन बाध्य भएका छन्। प्रदेश स्वास्थ्य आपूर्ति व्यवस्थापन केन्द्र धनगढीका कोल्डचेन अफिसर ट्विंकल कुँवरले सुदूरपश्चिममा डेढ हप्तादेखि रेबिज खोपको अभाव रहेको बताइन्। हामीले मन्त्रालयलाई माग फाराम पठाई सकेका छौं, मन्त्रालयले डेढ हप्ता अझै लाग्ने भन्दै आएको छ, कुँवरले भनिन् कैलाली कञ्चनपुरका प्रादेशिक अस्पताल र विभिन्न स्वास्थ्य चौकीमा मासिक ४० हजार बढी डोज (भाइल) रेबिज खोजको माग हुँदै आएको छ, हामीले केही खरिद गरेर काम चलाए पनि मन्त्रालयबाट नआउँदा खोपको अभाव भएको हो। यता, टीकापुर अस्पतालका खोप प्रमुख मोहन सिंह साउदले एक हप्तादेखि अस्पतालमा रेबिज खोपको अभाव भएको बताए। साउदले दिएको जानकारी अनुसार २०८२ को वैशाखमा ११ गतेसम्म १३४ जना बिरामीले रेबिजको खोप लगाएका छन्। बिरामीको चाप अनुसार रेबिज खोपको आपूर्ति हुन सकेको छैन, ११ दिनमै १३४ जनाले खोप लगाएका छन् खोप प्रमुख साउदले भने प्रदेश स्वास्थ्य आपूर्ति तथा व्यवस्थापन केन्द्रले खोप समयमै नपठाउँदा बिरामीहरू समस्यामा परेका छन्। टीकापुर अस्पतालमा मात्रै दैनिक ३५ बढी रेबिजको खोप लगाउन बिरामीहरू आउने गरेको उनले बताए। हामीले मासिक तीन सय भाइल माग्ने गरेका छौं, यो आर्थिक वर्षको सुरुदेखि नै मासिक १३० भाइलसम्म मात्रै आपूर्तिले दिने गरेको छ, आपूर्ति नै नहुँदा बिरामीलाई समस्या परेको हो। अस्पतालमा रेबिज खोजको अभाव भएपछि स्वास्थ्य बिमा गरेका बिरामीहरूले समेत निजी क्लिनिकबाट खरिद गरेर खोप लगाउनु परेको छ। स्वास्थ्य बिमा गरेको छ, अस्पतालमा खोप छैन टीकापुर नगरपालिका वडा नं ४ राजु चौधरीले भने निजी क्लिनिक धाएर बल्लबल्ल पाएपछि खोप लगाएका छौं, कतिपय बिरामीले निजीमा समेत रेबिज खोप पाएका छैनन्। कुकुरले मानिसलाई टोकेका खण्डमा अनिवार्य रूपमा लगाउनु पर्ने रेबिज खोपको चरम अभाव भएपछि सर्वसाधारण बिरामीहरू खोप नै नपाउने अवस्थामा पुगेका छन्।"
कांग्रेसले भन्यो  सरकार ढाल्ने हल्ला चलाएर अस्थिरता निम्त्याउने काम भइरहेको छ,काठमाडौं : नेपाली कांग्रेसका प्रमुख सचेतक श्यामकुमार घिमिरेले सरकार ढाल्ने हल्ला चलाएर धमिलो पानीमा माछा मार्ने प्रयास भइरहेको बताएका छन्। शुक्रबार प्रतिनिधि सभाको बैठकलाई सम्बोधन गर्दै घिमिरेले कांग्रेस रहेसम्म वर्तमान सरकारलाई कुनै असर नपर्ने भन्दै सरकार ढाल्ने हल्ला चलाएर धमिलो पानीमा माछा मार्ने प्रयास सफल नहुने बताए। कांग्रेस मुलुकको स्थिरताको पक्षमा दृढतापूर्वक उभिने र दुईदलबीच भएको सहमतिलाई अक्षरश पालना गर्ने उनले बताए । घिमिरेले नेपाली समाजले समेत नपत्याएको एउटा झुण्डले बलिदानीपूर्वक ल्याएको लोकतन्त्रलाई सिध्याउँछु भन्ने दुष्साहस नगर्न चेतावनी दिए। उनले कसैले आन्दोलन गरेर नारायणहिटीमा पूर्वराजालाई पुराएर देशको कल्याण हुन्छ भन्ने सपना नदेख्न समेत सुझाव दिए । अराजनीतिक मान्छेहरूबाट अहिलेको व्यवस्थालाई कुनै चुनौति हुन नसक्ने उनले बताए। घिमिरेले वर्तमान सरकार आक्रमण ढंगले अघि बढ्नुपर्ने र विकासका साथै सुशासनमा केनद्रीत हुनुपर्नेमा जोड दिए।
डाक्टरहरू हड्तालमा उत्रिएपछि बिरामीहरू अलपत्र,"वीरगन्ज : सरकारी र निजी अस्पतालका डाक्टरहरू हड्तालमा उत्रिएपछि उपचारका लागि अस्पतालमा पुगेका बिरामीहरूको बिजोग भएको छ। निजी मेडिकल कलेजका आवासीय चिकित्सकलाई सरकारी प्रतिष्ठान सरह नै निर्वाह भत्ता उपलब्ध गराउनुपर्ने माग गर्दै नेपाल चिकित्सक संघको आह्वानमा डाक्टरहरू शुक्रबारदेखि अस्पताल र क्लिनिकसमेत बन्द गरेर अनिश्चितकालीन हड्तालमा उत्रिएका हुन्। शुक्रबार बिहान साढे ११ बजेतिर वीरगन्जको एक मात्र सरकारी अस्पताल नारायणी अस्पतालमा पुग्दा बिरामीहरू डाक्टर खोज्दै भौतारिँदै थिए। कतिपयले डाक्टरहरू नभेटिएकोमा पिडा सहितको आक्रोश पोख्दै थिए। नातिलाई पखाला लागेपछि उपचारका लागि नारायणी अस्पतालमा पुगेका वीरगन्ज२६ अठराहका नेमिलाल साहले डाक्टर नै नभेटिएपछि पिडा पोख्दै भने ,निजी क्लिनिक पनि बन्द छन्। अब कहाँ लाने ? मेरो दिमागले काम नै गरिराखेको छैन। उपचार सेवा नै बहिष्कार गरेर डाक्टरहरू हड्तालमा उत्रिनु जायज नभएको उनले बताए। डाक्टर नभेटिएपछि निराश हुँदै फर्कन लागेको अवस्थामा अस्पताल परिसरमै भेटिएका पर्साको पोखरिया नगरपालिका६ का सुमित कुमार गुप्ताको पिडा पनि उस्तै थियो। डाक्टर नभेटिएपछि रुन्चे अनुहार लगाउँदै उनले भने, श्रीमतीलाई हिजो लिएर आएका थिए। डाक्टरले रगत, पिसाब र एक्सरेको जाँच लेखिदिएपछि हिजै सबै जाँच गराएँ। आज रिपोर्ट लिएर आए , तर कोही डाक्टर नै भेटिदैनन्। अब म कहाँ जाने ? कसलाई देखाउने यो रिपोर्ट ? अकस्मात् खुट्टाको भागमा प्यारालाइसिसको समस्या देखिएपछि शुक्रबार नारायणी अस्पतालमा पुगेका पर्साको सन्ठी गाउँका दलित युवा वीरेन्द्र राम भने बहिरङ्ग सेवा भवन अगाडि डाक्टरलाई कुरेर बसेको अवस्थामा भेटिए। उनले भने,अस्पतालमा आउँदा डाक्टरहरू हड्तालमा छन् भन्ने थाहा भयो। तैपनि कोही डाक्टर भेटिहाल्छन् कि भनेर कुरेर बसेको छु। आफू गरिब भएकाले निजी अस्पताल वा क्लिनिकमा जान असमर्थ रहेको रामले सुनाए। वीरगन्जको नारायणी अस्पतालमा उपचार राम्रो हुन्छ भनेर सुनेका भारतको बिहार राज्यको घोडासहनका प्रमोद चौधरीले पेटको रोगको उपचारका लागि आफू बिहारबाट आएको बताए। तर डाक्टर नभेटिएपछि आक्रोश पोख्दै उनले भने,हड्ताल गर्ने नै हो मिडिया र सोसल मिडियाबाट पहिल्यै जानकारी गराएर मात्रै डाक्टरहरूले आफ्नो आन्दोलन सुरु गर्नु पर्थ्यो। अचानक कुनै जानकारी नदिई डाक्टरहरू यसरी हड्तालमा उत्रिँदा हामीजस्ता टाढाका मान्छेले धेरै दुःख पायौं। डाक्टरहरूको यो पारा ठीक भएन। नारायणी अस्पतालमा पर्सा, बारा सहितका ४ जिल्ला र छिमेकी भारतको बिहारबाट गरी दैनिक ९ सय देखि १ हजार बिरामीले बहिरङ्ग (ओपीडी) सेवा मात्रै लिँदै आएका छन्। तर शुक्रबारदेखि डाक्टरहरू हड्तालमा उत्रिएपछि उपचारका लागि अस्पतालमा पुगेका सयौं बिरामीहरू डाक्टर नै नभेटिएपछि अलपत्र अवस्थामा भेटिए। नारायणी अस्पतालका सूचना अधिकारी तथा वरिष्ठ चिकित्सक डाक्टर उदयनारायण सिंहले भने अरू सबै सेवा ठप्प गरिए पनि आकस्मिक सेवा भने सुचारु नै राखिएको बताए। उनले भने, ओपीडी लगायतका सेवा बन्द गरिए पनि इमर्जेन्सी सेवा दिइरहेका छौं। साह्रै समस्यामा परेका बिरामीहरूलाई हामीले इमर्जेन्सी वार्डमा बोलाएर उपचार गरिरहेका छौं। चिकित्सकहरू रहरले नभई बाध्यताले आन्दोलनमा उत्रिनु परेको सिंहले बताए। उनले भने, बिरामीलाई उपचारबाट वञ्चित गराएर दुःख दिनु हाम्रो नियत हुँदै होइन। डाक्टर नभेटिएर बिरामीहरू फर्केको देख्दा हामीलाई पनि पिडा महसुस भइरहेको छ। तर के गर्नु ? यो देशको प्रधानमन्त्री, मन्त्रीहरू नै अनुदार भएपछि डाक्टरहरू आफ्नो हक अधिकारका लागि हड्तालमा उत्रिन बाध्य भएका हुन्। सरकारले सुनिश्चित गरेको निर्वाह भत्ता कार्यान्वयन नभएको भन्दै तीन हप्तादेखि आवासीय चिकित्सकहरू सडक आन्दोलनमा छन्। २५ माघमा चिकित्सा शिक्षा आयोगले निजी मेडिकल कलेजमा अध्ययनरत आवासीय चिकित्सकलाई ४८ हजार रुपैयाँ (सरकारी आठौं तह सरह) सेवासुविधा दिनुपर्ने निर्णय गरेको थियो। तर निजी मेडिकल कलेजका सञ्चालकहरूले साढे दुई महिना बितिसक्दा पनि उक्त निर्णय कार्यान्वयन गरेका छैनन्। अहिले निर्वाह भत्ताबापत आवासीय चिकित्सकले मासिक १९ हजार ८०० रुपैयाँ मात्रै पाइरहेका छन्। यसलाई बढाएर मासिक ४८ हजार रुपैयाँ पाउनुपर्ने माग उनीहरूको छ। सरकारी अस्पतालमा काम गर्ने आवासीय चिकित्सकले भने मासिक ४८ हजार रुपैयाँ नै पाउँछन्।"
"सुस्ता र प्रतापपुरमा चितुवा आतंक, एकैदिन चारजनामाथि आक्रमण","परासी : चितुवाले आक्रमण गर्न थालेपछि नवलपरासीको प्रतापपुर र सुस्ता क्षेत्रका स्थानीयहर त्रसित बनेका छन् । शुक्रबार बिहान चितुवाको आक्रमणबाट चारजना घाइते भएपछि स्थानीयहरू त्रसित बन्न थालेका हुन् । आक्रमण गरेर भागेको चितुवा घना केराबारीमा लुकेको आंशका स्थानीयले गरेका छन् । सुरुमा चितुवाले स्थानीय टटुहवा पुल नजिकै खेतमा काम गरिरहेका प्रतापपुर गाउँपालिका६ का ३६ वर्षीय रघुबिर केवटलाई आक्रमण गरेको थियो । त्यसपछि तीन घण्टाको अन्तरलालमा थप तीनजनालाई आक्रमण गरी घाइते बनाएको जिल्ला प्रहरी कार्यालयका सूचना अधिकारी डीएसपी बीरदत्त पन्तले बताए । घाइते हुने अन्य तीनजनामा प्रतापपुरकै वडा नम्बर ६ का ३० वर्षीय प्रेम कोइरी, २८ वर्षीय उमालाल कोइरी र सुस्ता गाउँपालिका५ का २७ वर्षीय महमद मिया रहेका छन् । रघुवीर भने गम्भीर घाइते भएका छन्। उनको ढाड,अनुहार र टाउकोमा चोट लागेको छ। अन्यको हात र खुट्टामा चोट लागेको डीएसपी पन्तले जानकारी दिए । घाइते सबैको अवस्था सामान्य रहेको र उपचारपछि फर्केको प्रहरीले जनाएको छ । चितुवा राष्ट्रिय निकुञ्जबाट आएको हुनसक्ने वन कर्मचारीहरूले अनुमान गरेका छन् । नारायणी नदीमा पानी सुकेको र त्यहीबाट आएको हुन सक्ने सुस्ताप्रतापपुर सब डिभिजन कार्यालयका रेञ्जर चिनबहादुर यादवले बताए । मानिसलाई आक्रमण गर्ने चितुवा घना केराबारीमा लुकेको हुनसक्ने आशंका छ । प्रहरी र वन कर्मचारीको टीमले खोजी गरिरहेका छौं । फेला परेको छैन , रेञ्जर यादवले भने ।"
"विभिन्न देशमा पठाइदिने भन्दै ६२ लाख बढी ठगी, पाँच जना बंगलादेशी नागरिक पक्राउ","काठमाडौं : बंगलादेशी नागरिकहरूलाई नेपाल हुँदै वैदेशिक रोजगारीको लागि विभिन्न देश पठाइदिन्छु भन्दै रकम ठगी गर्ने ५ जना पक्राउ परेका छन्। रकम ठगी गरेको घटनामा संलग्न रहेको अभियोगमा ५ जना बंगलादेशी नागरिकहरू पक्राउ परेका हुन्। पक्राउ पर्नेहरूमा काठमाडौं महानगरपालिका९ कालिमाटीडोल बस्ने बंगलादेश चट्टोग्राम मोबारक गोना घर भएका ५० वर्षीय मोहमद मोस्ताफिजुर रहमान, बंगलादेश चाँदपुर तोरागर हाजिगंज घर भएका ४१ वर्षीय मोहमद फराद हुसेन चौधरी र बंगलादेश चाँदपुर हाजीगाउँ बाराकोल घर भएका ४६ वर्षीय अबु युसुफ एमडी हानिफ तथा काठमाडौं महानगरपालिका८ गौशाला बस्ने बंगलादेश मागुरा मागुरासदर थाना बेरोइल ग्राम घर भएका ४७ वर्षीय काजी सहताब हुसेन र बंगलादेश बागिरथ सदर थाना कान्दापरा घर भएका ४० वर्षीय अजिम मोलिक रहेका छन्। उनीहरूले नेपाल हुँदै वैदेशिक रोजगारीको लागि अष्ट्रेलिया, इटाली, स्पेन, फ्रान्स, सर्भिया, अल्बानिया लगायतका मुलुकहरूमा पठाउन सहज हुने भनि एजेन्ट मार्फत पर्यटक भिसामा बंगलादेशी नागरिकहरूलाई नेपाल बोलाई प्रति व्यक्ति ३५ सय अमेरिकन डलरको दरले १३ जना पीडितबाट ४५ हजार ५ सय अमेरिकन डलर (करिब ६२ लाख २० हजार रुपैयाँ) लिई सम्पर्कबिहीन भएका थिए। ठगी गरेर फरार भएको उजुरीका आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले उनीहरूलाई काठमाडौं महानगरपालिका९ सिनामंगलबाट पक्राउ गरेको हो। उनीहरूको साथबाट राहदानी १९ थान, मोबाइल ४ थान, ९ हजार ८ सय ५० अमेरिकन डलर , ३९ हजार ९ सय ५ बंगाली टाका र २५ हजार नेपाली रुपैयाँ बरामद भएको प्रहरीले जनाएको छ। उनीहरूलाई आवश्यक अनुसन्धान एवम् कारबाहीको लागि जिल्ला प्रहरी परिसर काठमाडौं पठाइएको छ।"
शिक्षामन्त्रीले आन्दोलनरत शिक्षकहरूलाई वार्तामा बोलाए,"काठमाडौं : नवनियुक्त शिक्षा,विज्ञान तथा प्रविधिमन्त्री रघुजी पन्तले आन्दोलनरत शिक्षकहरूलाई वार्तामा बोलाएका छन् । शुक्रबार एक विज्ञप्ति जारी गर्दै मन्त्री पन्तले नेपाल शिक्षक महासंघलाई वार्ताका लागि आह्वान गरेका हुन्। उनले भनेका छन्,'शिक्षकहरूसँग विगतमा झैं निरन्तर संवाद तथा छलफल गरी सामूहिकरुपमा समाधानका उपाय खोज्न यथाशीघ्र वार्ताका लागि नेपाल शिक्षक महासंघलाई नेपाल सरकारको तर्फबाट आह्वान गर्दछु।' विद्यालय शिक्षा ऐन कार्यान्वयनको माग गर्दै करिब एक महिनादेखि सामुदायक विद्यालयका शिक्षकहरूले काठमाडौं केन्द्रित आन्दोलन जारी राखेका छन्। सर्वोच्च अदालतले पनि शिक्षकहरूका जायज मागहरूलाई सम्बोधन गरी तीन दिनभित्र विद्यालय फर्कने वातावरण बनाउन सरकारलाई आदेश जारी गरेको छ।"
सामुदायिक विद्यालयमा पठनपाठन सुरु गर्न गल्याङ नगरपालिकाको आग्रह,"स्याङ्जा : स्याङ्जाको गल्याङ नगरपालिकाले सामुदायिक विद्यालयमा आइतबारदेखि पठनपाठन सुरु गर्न आग्रह गरेको छ । नगर कार्यपालिका र नगर शिक्षा समितिका बैठकले आइतबारदेखि सामुदायिक विद्यालयमा पठनपाठन सुरु गर्ने गराउने निर्णय गरेको हो । काठमाडौं केन्द्रित शिक्षकको आन्दोलनले सामुदायिक विद्यालयमा भर्ना अभियानदेखि पठनपाठन रोकिएको छ । लामो समयसम्म पठनपाठन रोकिँदा बालबालिकासहित अभिभावकमा समेत नकारात्मक प्रभाव पर्ने जनाउँदै नगरपालिकाले सूचनामार्फत विद्यालयका गतिविधि सञ्चालन गर्न आग्रह गरेको हो । नगरप्रमुख गुरुप्रसाद भट्टराईले जारी गरेको सूचनामा विद्यार्थी भर्ना, कक्षा सञ्चालन, पाठ्यपुस्तक वितरण, शैक्षिक तथा प्रशासनिक कार्यहरूमा तत्काल सञ्चालन गर्न आग्रह गरिएको छ । यसअघि विरुवा र हरिनास गाउँपालिकाले विद्यालयमा पठनपाठन सुरु गर्न आग्रह गरेका थिए ।"
साविक विजेता एपिएफ फाइनलमा,"काठमाडौं : आठौँ शेर बहादुर स्मृति महिला भलिबल प्रतियोगिताको पहिलो सेमिफाइनल खेलमा न्युडाइन्मण्ड भलिबल क्लबलाई हराउँदै साविक विजेता एपिएफ क्लब फाइनल प्रवेश गरेको छ। त्रिपुरेश्वरस्थित, दशरथ रंगशालाको कभर्ड हलमा भएको खेलमा एपिएफले न्यु डाइमन्डविरुद्ध ३१ को जित दर्ता गर्दै फाइनल पुगेको हो। एपिएफले न्यु डाइमन्डलाई २५१६, २५२२, २३२५ र २५२३ ले हरायो। पहिलो र दोस्रो सेट जितेको एपिएफले तेस्रो सेट गुमाउँदा खेल चौथो सेटमा लम्बिएको हो । चौथो सेटमा पुन पुनरागमन गर्दै जित निकालेको हो । एपिएफ यो प्रतियोगिताको ६ पटकको उपाधि विजेता हो। न्युडाइमन्डले भने छैटौँ संस्करणको उपाधि जितेको थियो। आज दोस्रो सेमिफाइनलमा नेपाल पुलिस क्लब र त्रिभुवन आर्मी क्लबबिच हुनेछ।"
मन्त्री पन्तले वार्तामा बोलाएपछि शिक्षकहरू सिंहदरबारमा,"काठमाडौं : नवनियुक्त शिक्षा, विज्ञान तथा प्रविधिमन्त्री रघुजी पन्तले वार्तामा बोलाएपछि आन्दोलनरत शिक्षकहरू सिंहदरबार गएका छन् । शुक्रबार मन्त्री पन्तले वार्ताका लागि आह्वान गरेपछि नेपाल शिक्षक महासंघ नेताहरू सिंहदरबार गएका हुन् । शिक्षा, विज्ञान तथा प्रविधि मन्त्रालयले अध्यक्ष लक्ष्मीकिशोर सुवेदीको नेतृत्वमा २५ सदस्यीय शिक्षक टोलीका लागि गेट पासको व्यवस्था गरेको छ । मन्त्री पन्त र आन्दोलनरत शिक्षकबीच आज छलफल हुन लागेको हो । विद्यालय शिक्षा ऐन कार्यान्वयनको माग गर्दै करिब एक महिनादेखि सामुदायक विद्यालयका शिक्षकहरूले काठमाडौं केन्द्रित आन्दोलन जारी राखेका छन् । सर्वोच्च अदालतले पनि शिक्षकहरूका जायज मागहरूलाई सम्बोधन गरी तीन दिनभित्र विद्यालय फर्कने वातावरण बनाउन सरकारलाई आदेश जारी गरेको छ ।"
युक्रेनमा युद्ध अन्त्यका लागि अमेरिकासँग सम्झौता गर्न रुस तयार,"काठमाडौं : रुसी विदेशमन्त्री सर्गेई लाभरोभले युक्रेन युद्ध अन्त्यका लागि अमेरिकासँग सम्झौता गर्न रुस तयार रहेको बताएका छन् । तर विदेशमन्त्री लाभरोभले केही तत्वहरूको उचित रूपमा समायोजन गर्न आवश्यक रहेको स्पष्ट पारेका हुन् । उनले बीबीसीको अमेरिका सम्बद्ध सीबीएसलाई भने,संयुक्त राज्य अमेरिकाका राष्ट्रपति र म पनि विश्वास गर्छु कि हामी सही दिशामा अघि बढिरहेका छौँ । यसैबीच अमेरिकी राष्ट्रपति डोनाल्ड ट्रम्पका विशेष दूत स्टिभ विटकफका अनुसार ट्रम्पले मस्कोमा रुसी राष्ट्रपति भ्लादिमिर पुटिनलाई भेटेर वार्ता गर्न सक्ने छन् । युक्रेनको किभका मेयर भिटाली क्लिट्स्कोले रुससँगको शान्ति सम्झौता गर्न आफ्नो देशले भूभाग त्याग्नुपर्ने सुझाव दिएका छन् ।"
जिपमा करेन्ट लागेर ४ जनाको मृत्यु भएको घटनाबारे छानबिन गर्न समिति गठन,"काठमाडौं : ताप्लेजुङमा सोमबार जिपमा आगलागी भएको घटनाको छानबिन गर्न चार सदस्यीय समिति गठन गरिएको छ। ताप्लेजुङको फुङ्लिङ नगरपालिका१० सेवारो चोकमा पाथिभरा मन्दिर जाँदै गरेको जिप विद्युतीय तारमा अल्झिएर आगलागी हुँदा चार जनाको मृत्यु भएको घटनाको छानबिन गर्न समिति गठन गरिएको हो। ऊर्जा मन्त्रालयले गठन गरेको समितिको संयोजकमा नेपाल विद्युत् विकास विभागका सुपरिटेन्डेन्ट इन्जिनियर नुतन प्रकाश शर्मालाई तोकिएको छ। समितिमा मन्त्रालयका दुईजना प्रतिनिधि र पुल्चोक इन्जिनियरिङ क्याम्पसका एकजना प्रतिनिधि सदस्यका रूपमा रहने छन्। समितिले दुर्घटनाका विषयमा विस्तृत विवरण संकलन गरी प्रतिवेदन तयार पार्नुका साथै यस्ता दुर्घटना भविष्यमा दोहोरिन नदिन अपनाउनुपर्ने उपायहरू सुझाव स्वरूप पेस गर्ने छ। ऊर्जा मन्त्रालयका अनुसार छानबिन समितिले हालसम्म सम्बन्धित पक्षहरूसँग सम्पर्क, अध्ययन तथा स्थलगत निरीक्षणमार्फत काम अघि बढाएको छ।"
"टिपरको ठक्करबाट मोटरसाइकल चालकको मृत्यु,शव सडकमै राखेर प्रदर्शन","विराटनगर : टिपरको ठक्करबाट शुक्रबार बिहान मोटरसाइकल चालकको मृत्यु भएपछि मोरङको सुन्दरहरैँचा नगरपालिका१ को हरैँचा बजार तनावग्रस्त बनेको छ । प्रहरीका अनुसार विराटनगरविराटचोक सडक खण्डअन्तर्गतको हरैँचा बजारमा ना १ क ६२७० नम्बरको टिपरले प्रदेश १०२०५३ प ७०१० नम्बरको मोटरसाइकललाई शुक्रबार बिहान १०:५० बजेतिर ठक्कर दिएको थियो । मोरङ प्रहरीका प्रवक्ता डीएसपी वेदप्रकाश जोशीका अनुसार विराटचोकबाट विराटनगरतर्फ आउँदै गरेको टिपरले सोही दिशातर्फ आउँदै गरेको मोटरसाइकललाई पछाडिबाट ठक्कर दिँदा चालक सुनसरीको दुहबी नगरपालिका९ का ४० वर्षीय महमद हासिम मियाँको घटनास्थलमै मृत्यु भएको हो । दुर्घटनालगत्तै भेला भएको स्थानीयले अहिले विराटनगरविराटचोक सडक खण्ड अवरुद्ध बनाएर प्रदर्शन गरिरहेका छन् । भिड आक्रामक र उत्तेजित हुँदै गइरहेको प्रहरीले जनाएको छ । वरपरका स्थानीय भेला भएर भिड बढ्ने क्रम जारी छ । भिडले शवलाई सडकबाट उठाउन दिइरहेको छैन । टिपर पनि घटनास्थलमै छ । भाला र लाट्ठीसहित प्रदर्शनमा उत्रिएका स्थानीयले शव सडकमै राखेर प्रदर्शन गर्दै टिपरमा आगजनीको प्रयास गरिरहेका छन् । टिपरलाई प्रहरीले सुरक्षा दिएर राखेको छ । घटनास्थलमा ठूलो संख्यामा नेपाल र सशस्त्र तथा ट्राफिक प्रहरी परिचालन गरिएको छ । ट्राफिक प्रहरीले उक्त सडक खण्ड हुँदै चल्ने सवारीसाधनलाई डाइभर्ट गरिरहेका छन् । सडकमै शव राखेर प्रदर्शनमा उत्रिएको भिडले टिपरको तीव्र गतिका कारण दुर्घटना भएको आरोप लगाएको छ । स्थानीयले सडकमा टिपरको दादागिरी बढेको गुनासो गरेका छन् । टिपरको दादागिरी बन्द गर्नुपर्ने,उक्त सडकमा टिपर सञ्चालनमा रोक लगाउनुपर्ने,मृतकलाई क्षतिपूर्ति हुनुपर्ने, चालकमाथि कारबाही गर्नुपर्नेलगायतका माग राखेर अहिले प्रदर्शन भइरहेको डीएसपी जोशीले बताए । उनका अनुसार स्थितिलाई नियन्त्रणमा लिन डीएसपी मदन केसी नेतृत्वको टोली घटनास्थल पुगिसकेको छ । केसी नेतृत्वको टोलीले ओक्रोसित भिडलाई सम्झाइबुझाइ गर्ने काम गरिरहेको छ । यद्यपि, भिड थप उत्तेजित हुँदै गइरहेको छ । गिट्टी लोड गरिएको टिपरको तीव्र गतिकै कारण दुर्घटना भएको प्रहरीको प्रारम्भिक अनुमान छ । प्रहरीका अनुसार कान्छाराम कन्स्ट्रक्सनको टिपर विराटनगरका अभिषेक गिरीले भाडामा लिएर निर्माण सामग्री ढुवानीमा प्रयोग गर्दै आएको पत्ता लागेको छ । टिपर चालक पवन योन्जनलाई प्रहरीले नियन्त्रणमा लिइसकेको छ । डीएसपी जोशीले स्थिति नियन्त्रणको प्रयास भइरहेको र थप मद्दतका लागि अरू पनि प्रहरी परिचालन गरिएको जानकारी दिए । उनले थप क्षति नहोस् भनेर प्रहरीले सावधानीका साथ काम गरिरहेको बताए ।"
"बारपाक पुगेर प्रचण्डले सम्झिए ०७२ साल, भने भूकम्पको बलले संविधान जारी भयो","गोरखा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले २०७२ सालको विनाशकारी भूकम्पको शक्तिले संघीय लोकतान्त्रिक गणतन्त्र नेपालको संविधान जारी भएको बताएका छन्। गोरखा भूकम्पको १० वर्ष पूरा भएको दिन पारेर शुक्रबार केन्द्रविन्दु बारपाकमा आयोजित समारोहमा बोल्दै उनले यस्तो बताएका हुन्। दोस्रो पटक संविधान सभाको चुनाव भएर पनि दुई वर्ष बितिसकेको थियो तर, संविधान बन्ने छाँटकाँट थिएन। चार दल चारतिर फर्किँदा संविधान घोषणा गर्ने निष्कर्षमा पुग्न सकेका थिएनौं, उनले भने, त्यही बेला बारपाक केन्द्रविन्दु भएर विनाशकारी भूकम्प गयो। देशको सम्पूर्ण चिन्तन, चिन्ता, मनोभावना, मनोविज्ञान अर्को ठाउँमा पुग्यो। राजनीतिक दलका नेताले पनि नयाँ परिस्थितिको बारेमा सोच्नुपर्ने अवस्था सिर्जना भयो। आफूलाई प्रतिपक्षी दलका नेताको हैसियतले सरकारका विरुद्ध आलोचनामात्र गर्ने सुविधा हुँदाहुँदै जिम्मेवार नेताका हैसियतले राष्ट्रिय संकटका घडीमा एकजुट भएर अघि बढ्ने वातावरण बनाएको उनले स्मरण गरे। त्यतिबेला म प्रतिपक्षी दलको नेता थिए। सरकारले गरेको राहत, उद्धार, पुनर्निर्माण, पुनःस्थापनाका बारेमा आलोचनामात्र गरे पनि हुने सुविधा मसँग राजनीतिक रुपले थियो तर, मैले त्यसो गरिन, उनले भने, अब हामी प्रतिपक्षी दलको नेताको भूमिकाले मात्र हामीलाई हुँदैन। राष्ट्रिय संकटको घडीमा सरकारसंग हात मिलाउनुपर्छ र यो विनाशकारी भूकम्पबाट क्षत विक्षत भएका गाउँ र गाउँलेहरूको पीडामा मल्हम पट्टी लगाउनुपर्छ भन्ने निष्कर्ष निकाल्यौं। संकटका बेला पक्ष र प्रतिपक्ष नहुने भन्दै आफूले नै संसदमा बोल्दै राष्ट्रिय एकता कायम गरेर अघि बढ्नुपर्ने प्रस्ताव राखेको उनले स्मरण गरे। म नै सायद त्यस्तो प्रतिपक्षी दलको पहिलो नेता हुँला जसले संसदमा उभिएर यो बेला सत्तापक्ष र प्रतिपक्ष भनेर अल्मलिँदा जनताप्रति योभन्दा ठूलो अपमान र योभन्दा ठूलो दुर्भाग्य अरु केही हुनेछैन। जनताको घाउमा मल्हम पट्टी लगाउने काममा हामी संगसंगै हिँड्नुपर्छ भनेर प्रस्ताव गरेँ। प्रतिपक्षी दलका नेता र प्रधानमन्त्री सँगसँगै भूकम्पबाट भएको क्षति, राहत र उद्धारको काम अवलोकन गर्न धेरै ठाउँमा हिंडेको उनले स्मरण गरे। भूकम्पबाट भएको क्षतिले उब्जाएको शोकले राजनीतिक दललाई नयाँ अवस्थातिर डोर्याएको उनले बताए। अब हामी धेरै झगडा गरेर बस्नु हुँदैन। भूकम्पले सिर्जना गरेको शोकलाई शक्तिमा बदलेर संविधान घोषणा गरेरै छाड्नुपर्छ भन्ने दिशातिर हामीलाई डोर्यायो। सहमति र सहकार्यको आधारमा नेपाली जनताको आवश्यकता र चाहना अनुसारको संविधान बनाएरै छाड्नुपर्छ भन्नेमा हामी केन्द्रित भयौं, उनले भने, त्यसपछि चार दलबीच १६ बुँदे सहमति गर्ने प्रस्तावमा पनि म थिएँ। भूकम्प एक नकारात्मक शक्ति हो, तर त्यही शक्तिले देशलाई संघीय गणतान्त्रिक नेपालको संविधान जन्माउन सफल भयो। दशौं भूकम्प स्मृति दिवसको अवसरमा बारपाकमा आएर यति खुलासा गर्नु सान्दर्भिक भएको उनले बताए। अहिले प्रतिक्रियावादी शक्तिहरू सल्बलाइरहेकाले त्यसबाट सचेत रहन उनले आह्वान गरे। अहिलेको शासन व्यवस्थाले केही गर्न सकेन भनेर संघीय लोकतान्त्रिक शासन व्यवस्थाप्रति वितृष्णा जगाउने काम भइरहेकाले यसको प्रतिवाद गर्न उनले आग्रह गरे। तानाशाही शासनबाट लुट मच्चाउन पल्केकाहरूले गणतन्त्रले केही पनि गरेन भनेर संघीयतामाथि, समावेशितामाथि दूस्प्रचार गरिरहेका छन्, उनले भने, यस विषयमा गम्भीर ढंगले समीक्षा गरी इतिहासलाई पछाडि फर्काउन चाहने तानाशाही प्रवृत्तिमाथि, परास्त गर्नुपर्ने आवश्यकता छ। यो मञ्चबाट म यो अपील गर्न चाहन्छु।"
कोपिला भ्याली प्रकरण : छानबिन प्रभावित बनाउन पूर्वमुख्यमन्त्री शाही नै सक्रिय,"वीरेन्द्रनगर : सुर्खेतको कोपिला भ्याली प्रकरणमा सुरु भएको छानबिनलाई प्रभावित बनाउन पूर्व मुख्यमन्त्री एवं कांग्रेस प्रदेश संसदीय दलका नेता जीवनबहादुर शाहीले नै सक्रियता देखाएका छन्। उनले अन्नपूर्ण पोष्ट्मा प्रकाशित समाचारलाई नै लक्षित गरी सामाजिक सञ्जालमा स्टाट्स लेख्नुका साथै जिल्ला प्रशासन कार्यालयमा अनावश्यक चासो राखी कोपिला भ्याली सेवा समाजमा भएको बेथितिविरुद्धको छानबिन प्रभावित बनाउन सक्रियता देखाएका हुन्। उनले सामाजिक सञ्जाल फेसबुकमा लेखेका छन्, कोपिला भ्याली स्कुल जसले कर्णालीका निमुखा गरिब अनाथ बच्चाहरूलाई पढाएको छ। उसकाविरुद्ध लागेको देख्दा अचम्म लाग्छ। अब को आउँछ कर्णालीको सेवामा? यसैले त कर्णाली पछि पर्यो। उनले समाजिक सञ्जालमार्फत कोपिला भ्याली सेवा समाजको विषयमा समाचार लेखेर कर्णाली नै पछाडि पारेको बताएका छन्। 'मलाई कोपिलाले नराम्रो गरेजस्तो लाग्दैन,' अन्नपूर्णसँ उनले भने, हामी कर्णालीबासीले यहाँ आइएनजीओ नआउन दिने खेल भयो। त्यहाँ बेथिति के छ? मैले पनि त्यस स्कुललाई धेरै हेरेको छु। भाइहरूले पनि कलम छ भन्ने वित्तिकै समाचार लेख्नु हुँदैन। हामी बसेर कमीकमजोरी यस्तो भएको छ भनेर सुधारेर जाँदा राम्रा होला त्यो स्कुल बन्द भयो भने हामीले ती बालबालिकाहरूलाई पढाउन सक्छौं? हामी एकै ठाँउका मानिस बसेर सल्लाह गर्नुपर्छ। मैले त सहायक सिडिओको बारेमा स्टाटस लेखेको हुँ। अन्नपूर्णको समार हेरेको छैन। गृहले छानबिन समिति बनाउने खबर पाएपछि स्टाट्स लेखेको उनले प्रस्ट पारे। गत चैत १२ मा अन्नपूर्ण पोष्ट् दैनिकमा 'भन्ने सामाजिक संस्था, पूरा गर्ने पारिवारिक स्वार्थ' र चैत २६ मा 'आवरणमा समाजसेवा, भित्रभित्रै कम्पनीको पक्षपोषण' शीर्षकमा कभर स्टोरी प्रकाशित भएपछि जिल्ला प्रशासन कार्यालय सुर्खेतले उक्त विषयमा छानबिनका लागि समिति गठन गरेको थियो। सुर्खेतका सहायक प्रमुख जिल्ला अधिकारी डिलबहादुर कार्कीको संयोजकत्वमा प्रशासन कार्यालयकै प्रशासकीय अधिकृत, जिल्ला शिक्षा विकास तथा समन्वय इकाई सुर्खेत, सामाजिक विकास मन्त्रालय, नगरपालिका शिक्षा शाखा, आन्तरिक राजस्व कार्यालय, श्रम तथा रोजगार कार्यालय, खाद्य प्रविधि तथा गुणस्तर नियन्त्रण कार्यालय गरी ८ सदस्य गठित छानबिन समितिले केही दिन अगाडिदेखि छानबिन थालेको छ।"
"राष्ट्रियसभाबाट सांसद बोहराको निधनप्रति शोक प्रस्ताव पारित, अर्को बैठक आइतबार बस्ने",काठमाडौं : राष्ट्रियसभाको बैठकले प्रतिनिधिसभा सांसद दीपक बोहराको निधनप्रति शोक प्रस्ताव पारित गरेको छ । शुक्रबार बसेको चालू अधिवेशनको पहिलो बैठकमा राष्ट्रियसभा अध्यक्ष नारायणप्रसाद दाहालले प्रस्तुत गरेको शोक प्रस्तावलाई सर्वसम्मतले पारित गरेको हो । बोहरा राप्रपाका तर्फबाट रुपन्देही ३ बाट प्रतिनिधिसभा सदस्यमा निर्वाचित भएका थिए । आठ पटक नेपालको विभिन्न मन्त्री समेत बनिसकेका बोहराको ७४ वर्षको उमेरमा गत चैत्र १९ गते निधन भएको थियो । त्यसअघि बैठकमा अध्यक्ष दाहालले अधिवेशन आह्वानसम्बन्धी राष्ट्रपतिबाट प्राप्त पत्रको ब्यहोरा पढेर सुनाएका थिए । राष्ट्रियसभाको अर्को बैठक आइतबार बोलाइएको छ ।
सिकलसेल बिरामीका लागि भारतले दियो निःशुल्क भ्याक्सिन,"काठमाडौंः भारतले सिकलसेल एनिमिया तथा थालसिमियाका बिरामीका लागि निःशुल्क भ्याक्सिन उपलब्ध गराएको छ। मन्त्रालयमा शुक्रबार आयोजित कार्यक्रममा नेपालका लागि भारतीय राजदूत नवीन श्रीवास्तवले स्वास्थ्य तथा जनसंख्या मन्त्री प्रदीप पौडेललाई भ्याक्सिन हस्तान्तरण गरेका हुन्। भारत सरकारले बिरामीहरूका लागि उपलब्ध हुने गरी विभिन्न प्रकारका ४ लाख डलर मूल्य बराबरको भ्याक्सिन उपलब्ध गराएको हो। भ्याक्सिन सिकलसेल एनिमियि तथा थालसिमिया प्रभावित क्षेत्रका सरकारी अस्पतालहरूमार्फत वितरण गरिने मन्त्रालयका प्रवक्ता डाप्रकाश बुढाथोकीले बताए। थारु समुदाय बहुल बसोबास रहेको बाँके, बर्दिया, कैलाली तथा दाङका बिरामीहरूलाई भ्याक्सिन वितरण गर्ने तयारी मन्त्रालयको इपिडिमियोलोजी तथा रोग नियन्त्रण महाशाखाले गरेको छ। भेरी अस्पताल, सेती प्रादेशिक अस्पताल, राप्ती स्वास्थ्य विज्ञान प्रतिष्ठानसँगै टिकापुर अस्पताल लगायतका संघीय, प्रदेश तथा पालिकास्तरका अस्पतालमा समेत बिरामीहरूका लागि उपलब्ध गराउने गरी तयारी गरिएको प्रवक्ता बुढाथोकीले बताए। आवश्यकता परेका तथा उपचार हुने सबै ठाउँमा भ्याक्सिन उपलब्ध गराइनेछ, उनले भने। भ्याक्सिन प्रभावित क्षेत्रमा उपलब्ध गराउने गरी भण्डारणका लागि स्वास्थ्य सेवा विभागले आपूर्ति व्यवस्थापन केन्द्र बुटवल लुम्बिनीमा पठाइनेछ। स्वास्थ्य तथा जनसंख्या मन्त्री प्रदीप पौडेलले थारु समुदायको समस्या समाधानका लागि घोषणा गरिएको छोटो अवधिमै उपचार सहायता र औषधी प्रदानमा मन्त्रालय सफल भएको बताए। थारु समुदायको प्रमुख स्वास्थ्य समस्या सिकलसेल तथा थालिसिमियाको उपचारका लागि यथासम्भव प्रयास भइरहेको थियो, मन्त्री पौडेलले भने, बेग्लै वार्ड स्थापना गरेर उपचारको व्यवस्था गरेका थियौं। अब प्राप्त औषधीले उपचारमा ठूलो राहत पुग्ने आशा छ। भारतीय राजदूत श्रीवास्तवले सहयोग दुई देशबीचको आपसी सम्बन्ध विस्तारको एक अंश भएको बताए।"
"ठूलाठूला कुरा गरेर लोकतन्त्रवादी होइदैन, राजसंस्थाको आवश्यकता झनै बढ्यो : राजेन्द्र लिङ्देन","काठमाडौं :राष्ट्रिय प्रजातन्त्र पार्टी (राप्रपा) का अध्यक्ष राजेन्द्र लिङ्देनले राजसंस्थाको कुरा गर्नु भनेको प्रजातन्त्रको विरोध गर्नु हो भन्ने सदनमा नै गलत भाष्य निर्माण गर्न खोजिएको आरोप लगाए। शुक्रबारदेखि सुरू भएको बजेट अधिवेशनलाई सम्बोधन गर्दै अध्यक्ष लिङ्देनले राजसंस्थाको पक्षमा कुरा गर्दा लोकतन्त्रको विपक्षमा भनेर लगत भाष्य निर्माण नगर्न आग्रह समेत गरे। उनले राजसंस्था र प्रजातन्त्र दुनियाँका विकसित देशमा सँगसँगै हिँडेको स्मरण गराए। 'गलत भाष्य निर्माण गर्नु हुँदैन। राजसंस्थाको कुरा गर्नु भनेको प्रजातन्त्रको विरोध गर्नु होइन। लोकतन्त्रको विरोध गर्नु होइन। राजसंस्था र प्रजातन्त्र एक अर्काका विकल्प पनि होइनन्। अन्य मुलुकमा राजसंस्था र प्रजातन्त्र सँगसँगै छन्। कसैले राजसंस्थाको कुरा गर्नु लोकतन्त्रको विरुद्धमा होइन,'उनले भने,'यो गलत भाष्य नलगाइयोस्। सबै राजनीतिक दललाई आग्रह गर्न चाहन्छु।' मुलुकको शासन प्रणालीमा आमूल परिवर्तन गर्नुपर्ने उनको भनाइ छ। सबै राजनीतिक दलहरूबीच छलफल र सहमतिमा प्रणाली सुधार गर्नुपर्ने औंल्याए। अध्यक्ष लिङ्देनले लोकतन्त्रको पक्ष र विपक्षमा को छ ? भन्ने कुरा व्यवहारले देखाउने बताए। उनले भने,'लोकतन्त्रको पक्ष र विपक्षीमा को छ ? भन्ने कुरा व्यवहारले देखाउने हो। लोकतन्त्रको ठूलोठूलो कुरा गरेर त्यो लोकतन्त्रवादी हुँदैन्।' उनले तीनकुने घटनामा पक्राउ परेका आफ्ना नेताहरूलाई यथाशीघ्र रिहाइ गर्न माग समेत गरे। उनले भने,'म गृहमन्त्रीसँग आग्रह गर्न चाहन्छु तपाईहरू प्रजातन्त्रको पक्षमा हुनुहुन्छ,न्यायको पक्षमा हुनुहुन्छ भने रवीन्द्र मिश्रलगायतका मान्छेहरूलाई छोड्नुहोस्। न्यायीक आयोग गठन गरेर सत्य तथ्य बाहिर ल्याउनुहोस्।' अध्यक्ष लिङ्देनले चैत्र १५ गते राजावादीको आन्दोलनका क्रममा भाटभटेनी सुपर मार्केटको लुटपाटमा कांग्रेस सहमहामन्त्रीका छोरा पक्राउ परेको दावी गरे। 'हामीसँग रेकर्ड छ, भाटभटेनीको लुटपाटमा तपाईंकै पार्टीको सहमहामन्त्रीको छोरा पक्राउ पर्यो। तपाईले तुरून्तै छोड्नु भयो।'"
विपद्मा जस्तै सुशासन र विकासका काममा पनि राष्ट्रिय एकता हुनुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले विपद्मा जस्तै सुशासन र विकासका काममा पनि राष्ट्रिय एकता हुनुपर्ने बताएका छन् । महाभूकम्प गएको स्मरणमा काठमाडौँको धरहरामा आज भएको कार्यक्रममा बोल्दै उनले यस्तो बताएका हुन् । प्रधानमन्त्री ओलीले आलोचना सत्य, तथ्य र रचनात्मक हुनुपर्ने बताए । उनले भने, लोकतन्त्रमा प्रतिस्पर्धा हुन्छ, प्रतिस्पर्धालाई स्वस्थताको माध्यमबाट अघि बढाउनुपर्दछ । आलोचना स्वागत छ तर आलोचना सत्य तथ्य र रचनात्मक हुन पनि जरुरी छ । उनले झुट र भ्रामक तथा नेपाली समाजलाई भाँड्ने नभई राष्ट्रिय एकतामा आधारित आलोचना हुनुपर्ने बताए । प्रधानमन्त्री ओलीले नेपालको बजेटले महाभूकम्पपछिको पुनर्निर्माण गर्न सक्ने अवस्था नरहेको बताए । उनले नेपालको आर्थिक हैसियतले पुनर्निर्माण गर्न सकिने अवस्था नरहेपनि सरकारले पुनर्निर्माणको काम सफलतासँग गरेको बताए ।"
सुनको भाउ १ हजार रुपैयाँले घट्यो ? तोलाको कतिमा हुँदैछ कारोबार ?,काठमाडौं : स्थानीय बजारमा सुनको मूल्य एक हजार रुपैयाँले घटेको छ। साताको अन्तिम कारोबार दिन शुक्रबार एकतोला सुनमा एक हजार रुपैयाँले घटेको हो। नेपाल सुनचाँदी व्यवसायी महासंघका अनुसार शुक्रबार १ हजार रुपैयाँले बढेर एक तोला सुनको मूल्य १ लाख ८९ हजार ६०० रुपैयाँ कायम भएको छ।बिहीबार २ सय रुपैयाँले बढेर एक तोला सुनको मूल्य १ लाख ९० हजार ६०० सय रुपैयाँ कायम भएको थियो। त्यसअघि बुधबार एकैदिन ७ हजार ५ सय रुपैयाँले बढेको थियो। मंगलबार भने एक तोला सुनको मूल्य १ लाख ९७ हजार ९०० रुपैयाँ पुगेर ऐतिहासिक रेकर्ड कायम भएको थियो। सुनको मूल्य घटेसँगै चाँदी पनि सामान्य घटेको छ। आज एक तोला चाँदी २ हजार रुपैयाँमा खरिदबिक्री भइरहेको महासंघले जनाएको छ।
एड्रियनको द मोमो वार एमेजोनबाट बजारमा,"भर्जिनिया: आप्रवासी संघर्ष, सांस्कृतिक पहिचान र राजनीतिक बेतुकापनमा तीखो हास्यास्पद व्यंग्य पुस्तक द मोमो वार सार्वजनिक भएको छ । नेपालीमुलका अमेरिकन लेखक एड्रियन पोखरेलले लेखेको कथा द मोमो वार एमेजोनले अमेरिकाबाट पुस्तक बिक्रीका लागि अनलाइन पोर्टलमा राखेर पुस्तक सार्वजनिक गरेको हो । पोखरेल लेखकका साथै अमेरिकन राजनितीज्ञ, गीतकार, गायक, कलाकार, समाजसेवी एंव व्यावसायीका रुपमा परिचित छन् । हास्य, हृदयस्पर्शी र तीखो सांस्कृतिक टिप्पणीको साथ, द मोमो वार व्यंग्य, आप्रवासी कथाहरू र राजनैतिक फेरबदलका विषयहरू समेटिएको कथा हो लेखक पोखरेलले भने । अंग्रेजी भाषाको १ सय ५० पृष्ठ रहेको एमेजोनले पुस्तकको मूल्य २१९९ डलर राखेको छ । द मोमो वारलाई युनिटी एण्ड डिभिजन इन लिटिल एभरेस्ट भनि चित्रण गरिएको छ । जब पाककला परम्पराको उग्र रक्षक माया,क्लासिक मोमोलाई रिमिक्स गर्ने साहस गर्ने महत्वाकांक्षी शेफ प्रतीकको सामना गर्छिन्, शहर पूर्णरूपमा विकसित पहिचान संकटमा फस्छ । जिद्दी, घमण्ड र खानाको विश्वव्यापी भाषाको यो जंगली मनोरञ्जनात्मक कथामा पुस्तागत विभाजन, सांस्कृतिक रस्साकस्सी, र एउटा असाधारण विचारधारा भएको बाख्रा टक्कर खान्छ । तर लिटिल एभरेस्टका चुनौतीहरू त्यहाँ समाप्त हुँदैनन् । आगामी स्थानीय चुनावले समुदायलाई अझ बढी विभाजित गर्ने धम्की दिन्छ। के शहरवासीहरूले आफ्ना भिन्नताहरूलाई पन्छाउन सक्छन् ? वा डम्पलिंग उनीहरूको विनाश हुनेछ ? भन्ने पुस्तकले बताउनेछ । अंग्रेजीमा मात्र होइन छिट्टै अन्य भाषामा पनि यो कथा प्रकाशित हुनेछ,'उनले भने । सुनसरीको धरानमा जन्मेका आशिष पोखरेल (एड्रियन) सन् २०२४ मा भर्जिनिया १० बाट अमेरिकी संसदका लागि डेमोक्रेटिक पार्टीबाट उम्मेदवार थिए । अमेरिकी सैन्य विश्वविद्यालयबाट इन्टेलिजेन्स स्टडीमा मास्टर्स अनि राष्ट्रिय अमेरिकी विश्वविद्यालयबाट रणनीतिक सुरक्षामा पीएचडीसी गरेका उनले अमेरिकामा सुरुवाती दिनमा ह्युस्टन क्षेत्र वरपर ग्यास स्टेशनमा काम गरेका थिए। त्यसपछि उनले कन्टिनेन्टल एयरलाइन्समा विभिन्न पदमा ११ वर्ष काम गरे । त्यसपछि ह्युस्टन प्रहरी विभाग,यातायात सुरक्षा प्रशासन,रेलमार्ग, राष्ट्रिय सुरक्षा एजेन्सी हुँदै उनले केन्द्रीय खुफिया एजेन्सी (सीआईए) मा ६ वर्ष काम गरे ।"
"वैशाखमा प्रतिनिधि सभा बैठक १० दिन बस्ने, यस्तो छ क्यालेण्डर",काठमाडौं : संघीय संसद्अन्तर्गत कार्यव्यवस्था परामर्श समिति बैठकले वैशाखमा प्रतिनिधि सभाको बैठक बस्ने मिति तय गरेको छ । आजदेखि सुरु हुन लागेको बजेट अधिवेशनमा वैशाखमा बस्ने बैठकको क्यालेण्डर पारित गरेको हो । क्यालेण्डर अनुसार वैशाखमा १० दिन प्रतिनिधि सभाको बैठक बस्नेछ । त्यस्तै १९ गते सङ्घीय संसद्का दुवै सदनको संयुक्त बैठकमा राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्ने कार्यसूची तय भएको छ । वैशाख २८ देखि प्रि बजेट छलफल हुने छ । संवैधानिक व्यवस्थाअनुसार जेठ १५ गते आगामी आर्थिक वर्षका लागि बजेट प्रस्तुत गर्नुपर्ने छ ।
संसद्को बजेट अधिवेशन सुरू,"काठमाडौं : संघीय संसद्को छैटौं अधिवेशन आजदेखि सुरू हुँदैछ। आजको बैठकमा राष्ट्रपति कार्यालयबाट प्राप्त पत्र र प्रधानमन्त्री तथा मन्त्रिपरिषद् कार्यालयको पत्र पढेर सुनाउने,बैठकको अध्यक्षता गर्ने सदस्यहरूको मनोनयन गर्ने कार्यसूची रहेको संसद् सचिवालयले जनाएको छ। बैठकमा शीर्ष नेताहरूले सम्बोधन गर्ने कार्यक्रम तय भए पनि उनीहरू उपस्थित नहुने भएपछि दोस्रो तहकाले मात्रै सम्बोधन गर्नेछन्। नेकपा माओवादी केन्द्रका अध्यक्ष एवं प्रमुख प्रतिपक्षी दलका नेता पुष्पकमल दाहाल 'प्रचण्ड'गोरखा छन् भने कांग्रेस सभापति एवं संसदीय दलका नेता शेरबहादुर देउवा बैंककमा छन्। यसैगरी उपप्रधान एवम् अर्थमन्त्री विष्णु पौडेलले वैकल्पिक विकास वित्त परिचालन विधेयक प्रस्तुत गर्ने अनुमति माग्ने र प्रस्ताव गर्ने कार्यसूची छ। बजेट अधिवेशन राष्ट्रपतिबाट नीति तथा कार्यक्रममार्फत् संसद्लाई सम्बोधन हुनेछ। जेठ १५ गते आगामी आर्थिक वर्षका लागि अर्थमन्त्रीले बजेट प्रस्तुत गर्ने संवैधानिक व्यवस्था छ। एमालेका प्रमुख सचेतक महेश बर्तौलाले वैशाख १९ गते नीति तथा कार्यक्रम प्रस्तुत हुने कार्य तालिका प्रस्ताव भएको जानकारी दिएका छन्। बजेट प्रस्तुत हुने १५ दिन अगावै प्रि बजेट छलफल हुने कानुनी प्रावधान छ। प्रि बजेटमै विनियोजन विधेयकका सिद्धान्त र प्राथमिकताका विषयमा छलफल हुनेछ।"
बाइरोडको बाटोको आधुनिकीकरण,"नेपालको पहिलो आधुनिक सडक, त्रिभुवन राजपथ, केवल एक मार्ग नभई ऐतिहासिक धरोहर हो। बाइरोडको बाटो भनेर चिनिने यो राजपथले काठमाडौंलाई दक्षिणी तराईसँग जोड्ने पहिलो मोटर योग्य सडकको रूपमा इतिहास रच्यो। यसको निर्माणअघि नेपालमा पैदल यात्रा, घोडा र खच्चर मात्र यातायातका साधन थिए। त्रिभुवन राजपथको स्थापनाले नेपालको अर्थतन्त्र, व्यापार र जनजीवनमा ठूलो परिवर्तन ल्यायो। बाइरोडको निर्माण र ऐतिहासिक महत्त्व: २००७ अघि काठमाडौं उपत्यका बाहिरी दुनियाँबाट लगभग पूर्णरूपमा अलग थियो। कुनै पक्की सडक नहुँदा सामान ढुवानी र यात्रा अत्यन्त कठिन थियो। २००७ मा राणा शासनको अन्त्यपछि भारतको सहयोगमा पहिलो आधुनिक राजमार्ग निर्माणको योजना बन्यो। भारतीय इन्जिनियर र नेपाली श्रमिकको संयुक्त प्रयासमा २००९ देखि २०१३ सालसम्म यो राजमार्ग निर्माण भयो। २०१३ सालमा पहिलोपटक एउटा जिपले बाइरोडको बाटो हुँदै वीरगन्जबाट काठमाडौंसम्मको यात्रा पूरा गर्यो। यो नेपालमा मोटरगाडीले राजधानी पुगेको ऐतिहासिक क्षण थियो। त्यही वर्ष पहिलो बस सेवा पनि सुरु भयो, जसलाई हेर्न गाउँलेहरू उत्साहका साथ घण्टौंसम्म कुर्थे। यो बालकदेखि वृद्धसम्मका लागि अविस्मरणीय अनुभव बन्यो। आज पनि त्रिभुवन राजपथलाई नेपालको सबैभन्दा चुनौतीपूर्ण ड्राइभिङ रुट मानिन्छ। सिमभन्ज्याङ (२,४८३ मिटर), यो मार्गको सबैभन्दा उभो बिन्दु, चिसो मौसम र तीखा मोडहरूका कारण जोखिमपूर्ण छ, जहाँ गाडी पल्टिने खतरा सधैं रहन्छ। त्रिभुवन राजपथ चालकहरूका लागि कठिन परीक्षा जस्तै थियो। परम्परागत रूपमा, चालकहरूले गाडी चलाउनुअघि ब्रेकको जाँच गर्न ढुंगा सडकमा राखेर गाडीको ब्रेक ठीक छ कि छैन हेर्थे। कहिलेकाहीँ बस वा ट्रक बिग्रिँदा चालक र यात्रुहरू जंगलको बीचमा कठोर चिसोमा रातभर अडकन्थे, जहाँ कुनै सहायता उपलब्ध हुँदैनथ्यो। यस्ता कठिन परिस्थितिमा उनीहरूले रात काट्नुपथ्र्यो। बाइरोडको बाटो व्यापार र विकासको आधार: बाइरोडको बाटोको निर्माणले नेपालमा व्यवस्थित व्यापारको ढोका खोल्यो। वीरगन्जबाट काठमाडौंसम्म मालवाहक ट्रकहरूले सामान ढुवानी गर्न थाले, जसले पसलहरूमा सामान आपूर्तिलाई सहज बनायो। हेटौंडा प्रमुख व्यापारिक केन्द्र बन्यो र काठ, चिया, तथा कृषि उत्पादनको व्यापार फस्टायो। यो मार्गको रमणीय स्थल दामन हिमालयको मनमोहक दृश्यका कारण पर्यटकीय गन्तव्य बन्यो। २०३० को दशकमा पृथ्वी र महेन्द्र राजमार्ग बनेपछि यी सडकहरू सजिलो र सुरक्षित विकल्प बने। त्यसपछि त्रिभुवन राजपथको प्रयोग क्रमशः घट्यो। तैपनि बाइरोडको बाटो आजभोलि बाइकर्स, साहसिक उत्साही र इतिहासप्रेमीहरूका लागि लोकप्रिय छ। पुरानो यात्राको अनुभव लिन धेरै पर्यटकले यो बाटो रोज्छन् नेपालको यातायात प्रणाली मनसुन, बाढी, र भूस्खलनले प्रायः अवरुद्ध हुन्छ। बनेपाबर्दिबास र काठमाडौंमुग्लिन राजमार्ग वर्षायाममा क्षतिग्रस्त हुने गर्छन्, जसले काठमाडौं र मधेसबीचको यातायातमा बाधा पुर्याउँछ। तसर्थ, त्रिभुवन राजपथलाई वैकल्पिक र सुरक्षित मार्गका रूपमा पूर्ण सञ्चालनमा ल्याउनु जरुरी छ। यस ऐतिहासिक मार्गको पुनर्निर्माण र सुधारले यातायात सुरक्षामा महत्त्वपूर्ण योगदान दिन सक्छ। साँघुरा मोडहरू चौडा गर्ने, सुरक्षा उपायहरू लागू गर्ने हो भने यो मार्गले काठमाडौं र मधेसबीच निर्वाध यातायात सुनिश्चित गर्न सक्छ। बाइरोड, नेपालको विगत र भविष्यको सम्बन्ध सेतु: सूर्योदयको पहिलो किरणले सिमभन्ज्याङको शान्त पहाडी काखलाई स्पर्श गर्दा, त्रिभुवन राजपथ, जसलाई स्थानीयले प्रेमले बाइरोडको बाटो भन्छन्, इतिहासको गहिरो सास फेर्दै ब्युँझिन्छ। यो केवल ढुंगामाटोको सडक होइन, यो नेपालको आधुनिकीकरणको पहिलो कदम हो। तर समयको कठोर प्रवाहले यो ऐतिहासिक मार्गलाई जीर्ण बनाएको छ। तीव्र मोडहरू, साँघुरा पथहरू र मनसुनी भूस्खलनले यो सडकलाई चुनौतीपूर्ण बनाएका छन्। अब, यो बाइरोडको बाटोलाई नयाँ जीवन दिने समय आएको छ, एक आधुनिक, सुरक्षित र गर्विलो मार्गको रूपमा, जसले नेपालको विगत र भविष्यलाई जोडोस्। सडक चौडाइ र मोडहरूको पुनर्जनन: यो सडकलाई नयाँ रूप दिने प्रस्ताव साँघुरा खण्डहरू चौडा गर्नेबाट सुरु हुनुपर्छ। इन्जिनियरहरूको टोली, स्थानीय समुदायको साथमा सडकलाई ७९ मिटर चौडा बनाउन थाल्नेछ, जसले ट्रक र बसहरूको आवागमन सहज बनाउनेछ। तीव्र मोडहरू अब नयाँ सर्वेक्षण प्रविधिले सहज र सुरक्षित बनाइनेछ। केही खण्डहरू पुनर्मार्गीकरण गरिनेछ, तर वातावरणलाई हानि नपुगोस् भनेर विशेष ध्यान दिइने छ। ठाडा उकालोहरूमा उच्च गुणस्तरको पक्की सामग्रीले बलियो बनाइने छ र ढिलो गतिका सवारीहरूका लागि अतिरिक्त चढाइ लेनहरू थपिनेछ। यो नयाँ सडक केवल मार्गमात्र होइन, यो एक सहज र सुरक्षित यात्राको वाचा हुनेछ। यो आधुनिक सडकमा प्रविधिको जादु पनि मिसिन्छ। स्मार्ट ट्राफिक व्यवस्थापन प्रणालीले सीसीटीभी क्यामेरा र मौसम सेन्सरहरू मार्फत ट्राफिक र सडक अवस्थालाई वास्तविक समयमा निगरानी गर्छ। आपत्कालीन कल बक्स र हेल्पलाइन नम्बरहरूले फसेका यात्रुहरूलाई आपत्कालीन सहायता दिनुपर्छ। स्थानीय अधिकारीहरूसँगको समन्वयले दुर्घटना र बिग्रिएको सवारीमा तुरुन्त सहायता पुर्याउने हुनुपर्छ। यो सडक अब केवल ढुंगामाटोको होइन, प्रविधिको सहयोगले सुविधासम्पन्न बनाउनु पर्छ। यो सडकको पुनर्जननको कथा केवल सडकको कथा होइन, यो नेपालको सपनाको कथा हो। नवीकृत त्रिभुवन राजपथले काठमाडौं र तराई बीचको व्यापारलाई नयाँ उचाइ दिन्छ। हेटौंडा र दामन फेरि व्यावसायिक केन्द्र बन्छन्, स्थानीय व्यवसायहरूमा लगानीको लहर आउँछ। दामनबाट देखिने हिमाली दृश्यले पर्यटकलाई अब फेरि लोभ्याउनेछ। यो मार्ग साहसिक बाइकरहरू र इतिहासप्रेमीहरूको मनपर्ने गन्तव्य बन्नेछ। मनसुनमा बनेपाबर्दिबास र काठमाडौंमुग्लिन अवरुद्ध हुँदा, यो सडक निर्बाध कनेक्टिभिटीको जीवनरेखा बन्नेछ। ऐतिहासिक स्मारकहरू र सूचना बोर्डहरूले यो सडकको कथा भावी पुस्तालाई सुनाउनेछ। दुर्गम गाउँहरूमा सुधारिएको पहुँचले बजार, स्वास्थ्य सेवा, र शिक्षाको ढोका खोल्छ, स्थानीय समुदायको जीवनलाई उज्यालो बनाउनेछ। यो सडक अब केवल मार्ग होइन, यो आर्थिक वृद्धि, पर्यटन, सांस्कृतिक संरक्षण, र सामाजिक प्रगतिको प्रतीक हो। कार्यान्वयनका बाधाहरू: यो सपना साकार पार्न सजिलो छैन। इन्जिनियरिङ, सामग्री र श्रमका लागि ठूलो लगानी चाहिन्छ। सरकारी बजेट, अन्तर्राष्ट्रिय अनुदान र निजी साझेदारीले यो बोझ बोक्नुपर्छ। पर्यावरणीय संवेदनशील क्षेत्रमा वन विनाश र प्रदूषण रोक्न पर्यावरणीय प्रभाव मूल्यांकन आवश्यक छ। चुनौतीपूर्ण भूभागले उन्नत इन्जिनियरिङ माग्छ, जसका लागि अन्तर्राष्ट्रिय विशेषज्ञहरूसँग सहकार्य गर्नुपर्छ। र, स्थानीय समुदायको समर्थनबिना यो कथा अधुरो हुन्छ। उनीहरूको चिन्ता सुन्नु र उनीहरूलाई संलग्न गराउनु अनिवार्य छ। नयाँ सुरुवात: त्रिभुवन राजपथको आधुनिकीकरण केवल सडकको पुनर्निर्माण होइन, यो नेपालको इतिहास, अर्थतन्त्र र भविष्यमा लगानी हो। तीव्र मोडहरू, साँघुरा पथहरू र भूस्खलनका चुनौतीहरूलाई रणनीतिक हस्तक्षेपहरू सडक चौडाइ, सुरक्षा वृद्धि र नियमित मर्मत आदिले जित्न सकिन्छ। सौर्य प्रकाश र बायोइन्जिनियरिङजस्ता दिगो अभ्यासहरूले यो सडकलाई पर्यावरणसँग मैत्री बनाउँछ। यो नवीकृत सडकले भरपर्दो वैकल्पिक मार्ग, पर्यटन र व्यापारको उत्प्रेरक र नेपालको आधुनिकीकरणको जीवन्त साक्षीको रूपमा सेवा गर्नेछ। यसको विरासतलाई जोगाउँदै आधुनिक आवश्यकतामा अनुकूलन गरेर, नेपालले सुनिश्चित गर्छ कि बाइरोडको बाटोले पुस्तौंपुस्तासम्म प्रेरणा र जोडाइ राखोस्। यो सडक अब केवल गन्तव्यमा पुर्याउने मार्ग होइन, यो प्रगति, लचिलोपन र एकताको कथा हो, जसले नेपालको मुटुलाई जीवन्त बनाउँछ। पर्यटन र व्यापारको प्रवर्द्धन: त्रिभुवन राजपथ एक समय नेपालको प्रमुख व्यापारिक मार्ग थियो, जसले हेटौंडा, पालुङ, र दामनजस्ता बस्तीहरूलाई समृद्ध बनायो। आज, दामन र हेटौंडाबीचका स्थानहरूमा पर्यटन हब विकास गर्नाले पर्यटन र व्यापारलाई प्रोत्साहन गर्न सकिन्छ। यी बस्तीहरूलाई ऐतिहासिक पर्यटकीय मार्गको रूपमा प्रवद्र्धन गरी नयाँ बजार र खाद्य स्थलहरू बनाएर स्थानीय व्यवसायलाई टेवा पुर्याउन सकिन्छ। वर्तमानमा अधिकांश यात्रुहरू पृथ्वी राजमार्ग र अन्य आधुनिक सडकहरू प्रयोग गर्छन्। त्रिभुवन राजपथ, नेपालको इतिहासको महत्त्वपूर्ण हिस्सा, मर्मत र संरक्षणको आवश्यकता छ। सरकारले यसलाई साहसिक र सम्पदा ड्राइभिङ रुटको रूपमा घोषणा गर्नुपर्छ। प्रमुख ऐतिहासिक स्थलहरूमा स्मारक र सूचना बोर्डहरू राख्दा यसको इतिहास भावी पुस्ताका लागि सुरक्षित रहनेछ। बाइरोडको बाटोको हराएको पहिचान पुनस्र्थापित गर्न र यसको ऐतिहासिक महत्त्व जोगाउन यो मार्गलाई सुरक्षित र आधुनिक बनाउनु आवश्यक छ। त्रिभुवन राजपथले नेपालको आधुनिकीकरणमा मात्र योगदान गरेन, यसले सामाजिक चेतना र परिवर्तनको लहर पनि ल्यायो। यसको पुरानो गौरव फर्काउन पुनर्निर्माण र सुधार अपरिहार्य छ। यो मार्गले नेपालको आन्तरिक विकासलाई मात्र गति दिएन, अन्तर्राष्ट्रिय छवि र सामाजिक समृद्धिमा पनि महत्त्वपूर्ण भूमिका खेलेका थिए। आज, बाइरोडको बाटोको यात्रा पहिलेजस्तो लोकप्रिय छैन, तर यो सधैं नेपालको पहिलो र ऐतिहासिक सडकको रूपमा अमर रहनेछ। नयाँ राजमार्गहरूका कारण यसको प्रयोग घटे पनि यसको ऐतिहासिक र सांस्कृतिक महत्त्वले यसलाई जीवित राख्छ। नेपालको यातायात प्रणाली मनसुन, बाढी र भूस्खलनले प्रायः अवरुद्ध हुन्छ। बनेपाबर्दिबास र काठमाडौंमुग्लिन राजमार्गहरू वर्षायाममा क्षतिग्रस्त हुँदा काठमाडौं र मधेसबीचको यातायात प्रभावित हुन्छ। यस्तोमा, त्रिभुवन राजपथलाई वैकल्पिक र सुरक्षित मार्गको रूपमा सञ्चालन गर्नु अनिवार्य छ। यसको खतरनाक मोडहरू चौडा गर्ने, सडक मर्मत गर्ने र सुरक्षा उपायहरू थप्ने कार्यले काठमाडौं र मधेशबीच निर्बाध यातायात सुनिश्चित गर्नेछ। यो मार्गको कठिन भूभागलाई ध्यानमा राख्दै पुनर्निर्माण र सुधारले यातायात सुरक्षामा महत्त्वपूर्ण योगदान दिन सक्छ। साँघुरा मोडहरू चौडा गर्ने, पक्की सडक बनाउने र सुरक्षा उपायहरू लागू गर्ने हो भने यो मार्ग व्यापार, पर्यटन र स्थानीय अर्थतन्त्रलाई बलियो बनाउनुका साथै प्राकृतिक विपत्तिमा भरपर्दो वैकल्पिक मार्ग बन्न सक्छ। त्रिभुवन राजपथको आधुनिकीकरण र पुनः सक्रियकरण: नेपालको दीर्घकालिक विकासका लागि यो बाटोको आधुनिकीकरण र पुनः सक्रियकरण आवश्यक मात्र होइन, महत्त्वपूर्ण पनि छ। यसको सुधारले समाजका विभिन्न क्षेत्रलाई प्रगति र समृद्धिको बाटोमा अघि बढाउनेछ। यो राजपथको पुनः सक्रियकरणले नेपाली अर्थतन्त्र र समाजमा बहुमूल्य योगदान पुर्याउनेछ, जसले नेपालको समग्र विकास र समृद्धिलाई नयाँ उचाइ दिनेछ।"
घरेलु मैदानमा बैङ्गलोरको जित,"काठमाडौं : इन्डियन प्रिमियर लिग (आइपिएल)मा रोयल च्यालेन्जर्स बैङ्गलोर(आरसीबी)ले राजस्थान रोयल्सलाई पराजित गरेको छ। घरेलु मैदानमा लगातार हार बेहोरिरहेको आरसीबीले अन्तत घरेलु मैदानमा जित दर्ता गरेको हाे। बैङ्गलोरस्थित एम चिन्नस्वामी क्रिकेट स्टेडियम आरसीबीले राजस्थानमाथि ११ रनको जित दर्ता गरेको हो। टस हारेर पहिले ब्याटिङको निम्तो पाएको आरसीबीले २०५ रन बनाएको थियो। आरसीबीले दिएको २०६ रनको विजय लक्ष्य पछाएको राजस्थानले निर्धारित २० ओभरमा ९ विकेट गुमाउँदै १९४ रन मात्रै बनायो। राजस्थानका लागि ओपनर ब्याटर यसस्वी जैसवालले सर्वाधिक ४९ रनको पारी खेले। उनले १९ बलमा ७ चौका र ३ छक्का प्रहार गरे। अर्का ओपनर वैभव सूर्यवंशीले १६ रन बनाए। नितेश राणाले २८ रन बनाउँदा कप्तान रियान परागले २२ रन बनाए। ध्रुव जुरेलले ४७ रनको पारी खेले। सिम्रोन हेटमायर र शिवम दुबेले क्रमश:११ र १२ रन बनाए। आरसीबीको लागि बलिङतर्फ जोश ह्याजलवुर्डले सर्वाधिक ४ विकेट लिए। कुर्नाल पाण्ड्याले २, भुवनेश्वर कुमार र यस दयालले ११ विकेट लिए। त्यसअघि, ब्याटिङ गरेको आरसीबीले निर्धारित २० ओभरमा ५ विकेट गुमाउँदै २०५ रन बनाएको थियो। आरसीबीका लागि ओपनर ब्याटर विराट कोहोलीले सर्वाधिक ७० रन जाेडे । उनले ४२ बलमा ८ चौका र २ छक्का प्रहार गरे। अर्का ओपनर फिल साल्टले २६ रन बनाए। देवदूत पार्डिकलले ५० रनको अर्धशतकीय पारी खेले। टिम डेबिटले २३ रन बनाए। जितेश शर्माले २० रनमा अविजित रहे। राजस्थान रोयल्सका लागि बलिङतर्फ सन्दीप शर्माले सर्वाधिक २ विकेट लिए। जोफर आर्चर र वनिन्दु हसरंगाले ११ विकेट लिए। यो खेलमा हार बेहोरेसँगै राजस्थान रोयल्सको प्लेअफ खेल्ने सम्भावना भने निकै झिनो बनेको छ। हालसम्म अङ्कगणितीय रूपले नबाहिरिए पनि राजस्थानलाई अङ्क तालिकामा उकास्न अब केही जादुयी इनिङ्स खेल्नुपर्ने हुन्छ।"
सरकार परिवर्तनको हल्ला मनोरञ्जनका लागि मात्रै हो : परराष्ट्रमन्त्री,"काठमाडौं : परराष्ट्रमन्त्री आरजु राणा देउवा थाइल्याण्डको बैंककबाट सपरिवार स्वदेश फर्किएकी छिन् । त्रिभुवन अन्तर्राष्ट्रिय विमानस्थलमा पत्रकारसँग कुरा गर्दै उनले सरकार परिवर्तनको हल्ला मनोरञ्जनका लागि मात्रै भएको बताएकी छन् । मन्त्री राणाले बैंकक भ्रमणमा कांग्रेस सभापति शेरबहादुर देउवाले कुनै पनि राजनीतिक भेटघाट नगरेको बताइन् । उनले भनिन् उहाँको यो स्वास्थ्य चेकअप, चिया खान र पसर्ननल भ्रमण हो, राजनीति भेटघाटको कुनै कार्यक्रम थिएन । मन्त्री राणाले सरकार परिवर्तनको हल्ला मात्रै भएको दाबी गरिन् । उनले भनिन्, यो हल्ला मात्रै हो । केही समय मौनता भयो भने मनोरञ्जनका लागि न्यूजहरु आउने गर्छ । सरकार परिवर्तन त नेपालभित्रै बसेर गर्नुपर्ने होला विदेशमा बसेर हुँदैन । न्यूज हेरेर हामी आफै छक्क पर्यौं । मन्त्री राणाले बैंककबाटै सभापति देउवा र प्रधानमन्त्री ओलीबीच हिजो टेलिफोनमा कुराकानी भएको जानकारी दिइन् । नेकपा माओवादी केन्द्रका नेताहरूले नियोजित ढंगले सरकार परिवर्तन हुने सार्वजनिक अभिव्यक्ति दिइरहेका बेला बैंककबाट फर्केलगत्तै कांग्रेस सभापति देउवा र परराष्ट्रमन्त्री राणाले त्यसको कडा खण्डन गरेका छन् ।"
"सत्तासमीकरण फेरबदल हुने कुनै सम्भावना छैन, हल्ला मात्रै हो : देउवा","काठमाडौं : नेपाली कांग्रेस सभापति शेरबहादुर देउवाले सत्ता समीकरणमा फेरबदल हुने कुनै संभावना नरहेको बताएका छन्। थाइल्याण्डको भ्रमण सकेर शुक्रबार काठमाडौं आइपुगेका सभापति देउवाले त्रिभुवन अन्तर्राष्ट्रिय बिमानस्थलमा सञ्चारकर्मीको प्रश्नमा सत्ता गठबन्धनबीच कुनै खटपट नरहेको बताएका हुन्। सत्ता समीकरण परिवर्तन हुँदैछ नि? भन्ने पत्रकारले सोधेको प्रश्नमा देउवाले भने,' कसले भन्यो। मलाई थाहा छैन।' सत्तासमीकरण परिवर्तन हुने कुरामा समेत सत्यता नरहेको उनको भनाइ छ। प्रमुख प्रतिपक्षी दल नेकपा माओवादी केन्द्रका नेताहरूले सरकार परिवर्तन हुने सार्वजनिक अभिव्यक्ति दिइरहेका बेला सभापति देउवाले सत्तासमीकरण हुने संभावना नरहेको दावी गरेका हुन। गत वैशाख ७ गते देउवा परिवारसहित थाइल्याण्ड गएका थिए।"
गोविन्द घिमिरेले सम्हाले एनएमबि बैंकको सीईओको जिम्मेवारी,"काठमाडौं: नव नियु्क्त एनएमबि बैंकको प्रमुख कार्यकारी अधिकृत (सीईओ) गोविन्द घिमिरेले कार्यभार सम्हालेका छन्। उनले बुधबारदेखि औपचारिक रूपमा कार्यभार सम्हालेका हुन्। तीन दशकभन्दा बढी बैंकिङ क्षेत्रको अनुभव हासिल गरेका घिमिरे विगत १६ वर्षदेखि एनएमबि बैंकसँग आबद्ध छन्। बैंकको विभिन्न विभाग तथा शाखाहरू समेतको नेतृत्व गरेको अनुभव लिएका घिमिरे यसअघि बैंकको नायव प्रमुख कार्यकारी अधिकृत हुन्। उनले बैंकको सेवा विस्तार र सुधारमा महत्वपूर्ण योगदान पुर्याउँदै आएका छन्। उनको योगदानहरू बैंकको व्यापार, वित्त, क्रेडिट जोखिम व्यवस्थापन, रणनीतिक योजना निर्माण र सञ्चालन सुधारका कार्यहरूमा विशेष रूपले महत्वपूर्ण रहँदै आएका छन् । उनले एनएमबि बैंकको सञ्चालन प्रणालीमा सुधार ल्याउन, प्रविधिमा आधारित सेवा विस्तार गर्न र दिगो बैंकिङ अभ्यासहरूलाई अघि बढाउन निरन्तर सक्रिय भूमिका निभाउँदै आएका छन् । उनको बैंकिङ अनुभवले एनएमबि बैंकलाई थप प्रगति र समृद्धिको मार्गमा अघि बढाउने विश्वास बैंकले लिएको छ । घिमिरेले प्रमुख कार्यकारी अधिकृतको कार्यभार सम्हाल्दै बैंक संचालक समिति तथा व्यवस्थापन समक्ष आगामी योजना तथा बैंकको प्रगतिका लागि देहाय बमोजिमको धारणा व्यक्त गरेका थिए। उनले भने,'मेरो प्राथमिकता नवप्रवर्तन, दिगो साझेदारी र समावेशी वित्तीय सेवामा केन्द्रित हुनेछ,जसले बैंकलाई अझ प्रभावशाली र अर्थपूर्ण बनाउनेछ । डिजिटल प्रविधि र नयाँ सोचको समावेशसँगै हामी ग्राहक, समुदाय र राष्ट्रसँग मिलेर दिगो र सकारात्मक परिवर्तन ल्याउने दिशामा अघि बढ्नेछौं ।' बैंकका हालका नायव प्रमुख कार्यकारी अधिकृत सुदेश उपाध्यायले बरिष्ठ नायव प्रमुख कार्यकारी अधिकृतको कार्यभार सम्हाले छन् । स्वदेशी तथा विदेशी बैंकहरूको अनु्भव हाँसिल गरेका उपाध्याय अन्तर्राष्ट्रिय व्यापार तथा अन्तर्राष्ट्रिय सम्बन्धका साथै बैंकिङ्ग व्यवसायमा गहिरो ज्ञान भएका बैंकर मानिन्छ ।"
"चिकित्सकहरूको आन्दोलन आज पनि जारी रहने, माइतीघरमा भेला हुँदै",काठमाडौं : सरकारले तोकेअनुसार न्यूनतम पारिश्रमिक नदिएर श्रम शोषण गरेको भन्दै आन्दोलनरत चिकित्सकहरूले आज पनि धर्ना तथा प्रदर्शन गर्ने भएका छन्। त्यसका लागि चिकित्सकहरू माइतीघर मण्डलामा भेला हुँदैछन्। काठमाडौं उपत्यकामा स्वास्थ्य तथा जनसंख्या मन्त्रालयमा र उपत्यका बाहिर जिल्ला प्रशासन कार्यालयमा धर्ना दिन जाने कार्यक्रम रहेको आन्दोलनमा सहभागी एक चिकित्सकले बताए। नेपाल चिकित्सक संघको आह्वानमा देशभर आन्दोलन भइरहेको हो। चिकित्सक संघले निजी मेडिकल कलेजमा काम गर्ने चिकित्सकहरूलाई आकस्मिक बाहेकका सेवा बन्द गरी आन्दोलनमा आउन आग्रह गरेको छ। संघले काठमाडौं बाहिरका चिकित्सकलाई जिल्ला प्रशासन कार्यालय र उपत्यकाका चिकित्सकहरूलाई स्वास्थ्य मन्त्रालय घेराउ गर्न निर्देशन समेत दिएको छ। चिकित्सा शिक्षा आयोगको १६ औं बैठकले आवासीय चिकित्सकहरूलाई आठौं तहको तलब सुविधा दिने निर्णय गरेपनि निजी मेडिकल कलेजहरूले उक्त निर्णय लागू नगरेपछि आन्दोलनमा आउनु परेको उनीहरूको भनाइ छ। आवासीय डाक्टरलाई सेवा सुविधा दिने निर्णय मन्त्रीपरिषद्बाटै भएपनि कार्यान्वयन नभएको भन्दै उनीहरूले बिहीबार पनि स्वास्थ्य मन्त्रालय घेराउको प्रयास गरेका थिए । माइतिघरबाट प्रदर्शनसहित स्वास्थ्य मन्त्रालय जान खोजका आन्दोलनरत चिकित्सकहरूलाई प्रहरीले रोकेको थियो । सो क्रममा केहिबेर प्रहरी र आन्दोलनरत चिकित्सकबीच धकेलाधकेल समेत भएको थियो । उनीहरूले चिकित्सा आयोगद्वारा निर्धारित आठौं तहको तलब संरचना कार्यान्वयन र शैक्षिक प्रगतिको संरक्षणका लागि पहल गर्न सरकारसँग माग गरेका छन् । चिकित्सक संघले आफ्ना मागहरू पूरा नभए देशभरिका आकस्मिक तथा सघन उपचार सेवा बाहेक सम्पूर्ण स्वास्थ्य सेवा ठप्प पार्ने चेतावनी दिएको छ ।
जम्मूकश्मीरमा आतंककारी र सुरक्षा बलबीच भिडन्त,"काठमाडौं : जम्मूकश्मीरको बान्दीपोरामा शुक्रबार आतंककारी र सुरक्षा बलबीच मुठभेड भएको छ । भारतीय सेनाले सामाजिक सञ्जाल एक्सबाट मुठभेडको बारेमा जानकारी दिएको छ । भारतीय सेनाले भनेको छ,आतंककारीहरूको उपस्थितिबारे विशेष गुप्तचरको आधारमा भारतीय सेना र जम्मूकश्मीर प्रहरीले बन्दीपोराको कोल्नेर अजस क्षेत्रमा संयुक्त खोजी अभियान सुरु गर्यो छ । सेनाका अनुसार आतंककारीसँगको मुठभेड अझै जारी छ । यसअघि बिहीबार उधमपुरमा सुरक्षाबल र आतंककारीहरूबीच भएको भिडन्तमा एक सैनिकको मृत्यु भएको थियो । मंगलबार जम्मू कश्मीरको पहलगाममा आतंकवादी हमला भएको थियो । उक्त आक्रमणमा २६ जनाको मृत्यु भएको छ ।"
तकसेराक्यूवाङकाँक्री सडकखण्ड आंशिक बन्द,"रूकुम पूर्व : रुकुम पूर्वको पुथा उत्तरगङ्गा गाउँपालिका अन्तर्गत पर्ने तकसेरा, क्यूवाङ र काँक्री सडकखण्ड आंशिक रूपमा बन्द भएको छ । सडक स्तरोन्नतिको काम भइरहेका कारण गाउँपालिकाले दैनिक दुई पटक सडक बन्द गर्ने तालिका सार्वजनिक गरेको हो । गाउँपालिकाका अनुसार सडकमा निर्माण कार्य तीव्र गतिमा भइरहेको हुँदा सवारी साधन सञ्चालनमा असहज हुने भएकाले सुरक्षित आवागमन सुनिश्चित गर्न सडक बन्द गर्नु परेको हो । तकसेराक्यूवाङ हुँदै काँक्री जानआउन प्रयोग हुने सडकखण्डमा यो सूचना लागू हुने प्रमुख प्रशासकीय अधिकृत ध्रुव विकले जानकारी दिए । प्रमुख प्रशासकीय अधिकृत विकका अनुसार बिहान ७ देखि ११ बजेसम्म र दिउँसो १ देखि साँझ ५ बजेसम्म सडक पूर्णरूपमा बन्द रहनेछ । बाँकी समय भने सवारी आवागमनका लागि खुला रहने जनाइएको छ ।"
शरीरलाई किन चाहिन्छ खनिज पदार्थ ?,"हाम्रो शरीरको रक्षा गर्न र शरीरलाई विभिन्न रोगहरूबाट बचाउनका लागि खनिज पदार्थ चाहिन्छ। मानव शरीरको ९६ प्रतिशत भाग पानी, कार्वोहाइडेट्स, प्रोटिन र चिल्लो पदार्थले बनेको हुन्छ भने ४ प्रतिशत भाग खनिज पदार्थले बनेको हुन्छ। शरीरमा खनिज पदार्थसँग अन्य पौष्टिक तत्त्वहरू बनेर रासायनिक प्रक्रिया भई महत्त्वपूर्ण कामहरू गर्छन्। जस्तैः नुन अत्यन्तै थोरै आवश्यक पर्छ तर नभई हुँदैन। त्यसैगरी कोसहरूको वृद्धि विकासका लागि र कोसहरूले राम्रो काम गर्न क्याल्सियम, फस्फोरस, आयोडिन, फलाम आदि खनिज पदार्थहरू आवश्यक हुन्छन्। खनिज पदार्थका स्रोतहरू हरियो सागपात सलगम धनियाँ पिठो अन्न दाल गेडागुडी बियाँ आरू अंगुर हरियो सागपात गेडागुडी क्वाँटी कलेजो मासु अन्डाको पहेंलो भाग दूध चीज मक्खन सामुद्रिक खाना, माछा भटमासको तेल तोरी, नरिबलको तेल"
"जम्मूकश्मीर आक्रमण प्रकरण : एक आतंककारीको घरमा बम विस्फोट, अर्कोको डोजरले भत्काइयो","काठमाडौं : भारतको अनन्तनागको बिजबेहरास्थित गोरी क्षेत्रमा रहेको पहलगाम आक्रमणमा संलग्न स्थानीय आतंककारी आदिल हुसेन ठोकरको घरमा सुरक्षा बलले बम विस्फोट गराएको छ । आदिल ठोकर उर्फ आदिल गुरीको रूपमा पहिचान गरिएको आतंककारीलाई पहलगामको बैसरन उपत्यकामा मंगलबार भएको आक्रमणको योजना बनाउनुका साथै कार्यान्वयन गरेको आरोप लगाइएको छ । यस्तै आक्रमणमा संलग्न अर्का आतंककारी आसिफ शेखको घर जम्मूकश्मीर प्रशासनले भत्काएको छ । सेनाको स्रोतका अनुसार चार लश्करएतैयबा (एलईटी) आतंककारीको समूह, स्टीलका गोलीहरू, एके४७ राइफलहरू र शरीरमा क्यामेरा लगाएका आक्रमणकारीले मंगलबार जम्मूकश्मीरको पहलगाममा हिन्दू पर्यटकहरूलाई लक्षित गरी गोली हानेका थिए । आतंकवादी हमलामा २६ जनाले ज्यान गुमाएका छन् । आतंककारीहरूमा दुई स्थानीय पनि रहेको जनाइएको छ । स्रोतका अनुसार आतंककारीमा बिजबेहराका आदिल हुसेन ठोकर र त्रालका आसिफ शेख रहेका छन् । सैन्य स्रोतका अनुसार आदिल २०१८ मा अटारीवाघा सीमा हुँदै वैध रूपमा पाकिस्तान गएका थिए । पाकिस्तानमा रहँदा उनले आतंकवादी शिविरमा तालिम लिएर गत वर्ष जम्मूकश्मीर फर्केका हुन् । पहलगाम आक्रमणका प्रत्यक्षदर्शीले आतंककारीहरू पश्तून भाषामा कुरा गरिरहेको बताए । आक्रमणमा संलग्न सबै आतंककारीहरू पाकिस्तानस्थित आतंकवादी संगठन लश्करएतैयबाका भएको स्रोतले जोड दिएको छ । यद्यपि, द रेजिस्टेन्स फ्रन्टले पनि यस आक्रमणको जिम्मेवारी लिएको छ । उसले टीआरएफ लश्करएतैयबाको एक अग्रणी आतंकवादी समूह भएको जनाएको छ । एजेन्सीबाट"
प्राकृतिक विपदबाट हुने जोखिम न्यूनीकरणका लागि तयारी अवस्थामा रहनुपर्छ : गृहमन्त्री लेखक,काठमाडौं : गृहमन्त्री रमेश लेखकले प्राकृतिक विपदबाट हुने जोखिम न्यूनीकरणका लागि तयारी अवस्थामा रहनुपर्ने बताएका छन् । २०७२ सालमा गएको भूकम्पको स्मृति दिवसमा शुक्रबार ललितपुरमा आयोजित कार्यक्रममा प्राकृतिक विपद् जुनसुकै बेला आउन सक्ने भएकाले जोखिम न्यूनीकरणका लागि तयारी अवस्थामा रहनुपर्ने बताएका हुन् । उनले भूकम्पको पूर्वानुमान गर्न नसकिने उल्लेख गर्दै जुनसुकै बेला भूकम्प आउनसक्छ भन्ने मानसिकता बनाएर त्यसबाट जोगिनका लागि तयारी हुनुपर्ने धारणा राखे । भूकम्पबाट जोगिनका लागि सचेतना फैलाउन जरुरी रहेको उनले बताए । उनले प्राकृतिक विपदबाट हुने क्षति न्यूनिकरणका लागि सरकार समेत तयारी अवस्थामा रहेको उल्लेख गरे । त्यस्तै ललितपुर महानगरपालिकाका प्रमुख चिरीबाबु महर्जनले ललितपुर क्षेत्रमा ७२ सालको भूकम्पले क्षति पुराएका सम्पदाको पुनर्निर्माण कार्य अन्तिम चरणमा पुगेको जानकारी दिए । ललितपुर महानगरमा आफ्नो कार्यकालमा पूर्वाधार लगायतका कामहरूलाई तीव्रताका साथ अघि बढाइएको उनले बताए । महर्जनले नगरलाई हरियाली बनाउनका लागि पनि काम भइरहेको जानकारी दिए । कार्यक्रममा भूकम्पसम्बन्धी चित्रकला लगायतका प्रदर्शनी समेत गरिएको थियो ।
चुनावमा गरेको बाचा बिर्सिएको छैन : अध्यक्ष प्रचण्ड,"गोरखा : नेपाल कम्युनिष्ट पार्टी (माओवादी केन्द्र)का अध्यक्ष पुष्पकमल दाहाल प्रचण्डले चुनावमा गरेका बाचा नबिर्सेको बताएका छन्। आज गोरखाबारपाक सुलिकोट गाउँपालिकाको बैठकलाई सम्बोधन गर्दै उनले सरकारले हुँदा ती वाचा पूरा गर्न इमान्दार प्रयास गरेको बताएका हुन्। चुनावमा मैले तपाईंहरूसँग गरेका वाचा कहिल्यै भुलेको छैन। सरकारले हुँदा ती वाचा पूरा गर्न इमान्दार प्रयास गरियो। जे सकियो, गर्यौं; त्यसको मूल्याङ्कन तपाईंहरूले नै गर्नुहुन्छ। उनले भने, अहिलेसम्म उठाइएका प्रश्नहरू म प्रमुख प्रतिपक्षी दलको नेताका रूपमा संसद्मा समेत उठाउँदै आएको छु। कार्यपालिका सदस्य तथा गाउँपालिका अध्यक्ष विष्णु भट्टले बाटो, खानेपानी र अन्य भौतिक पूर्वाधार निर्माणमा बजेट अभावका समस्या रहेको बताएका थिए। उनले गण्डकी प्रदेशका मुख्यमन्त्री सुरेन्द्र पाण्डेलाई क्षेत्रीय भेदभाव नगर्न अनुरोध गरे। उनले भने, यहाँ केही समयमा गुनासो पनि आउने गरेको छ। तपाईंहरूले उठाएका मागआवश्यकतालाई विकास कार्यमा प्राथमिकतामा राख्न अपिल गर्दछु। मुख्यमन्त्री पाण्डेले अध्यक्ष प्रचण्डसँग सहकार्य गर्दै प्रदेश सरकारका योजनाहरू सबै स्थानीय तहसम्म पुर्याउने प्रतिबद्धता व्यक्त गरे। बैठकमा स्थानीय जनप्रतिनिधिहरूले ढुंगा, गिटी र बालुवा निकासी भए पनि त्यसको राजस्व सङ्कलन नहुँदा जनप्रतिष्ठानमा दरार आएको गुनासो पोखेका थिए।"
असन्तुष्टिका आवाजलाई सम्बोधन गर्न यथासम्भव कानुन बनाउनुपर्छ : सभामुख,"काठमाडौं : सभामुख देवराज घिमिरेले असन्तुष्टिका आवाजलाई सम्बोधन गर्न यथासम्भव कानुन बनाउन अपिल गरेका छन्। शुक्रबार प्रतिनिधि सभाको छैटौं अधिवेशन प्रारम्भ भएको अवसरमा संसदमा संक्षिप्त सम्बोधन गर्दै सभामुख घिमिरेले संसदले निर्माण गर्नुपर्ने कानुनलाई यथासम्भव टुङ्ग्याउन सबैको साझा प्रतिबद्धता आवश्यक रहेको बताए । संसद जनताको आवाजको प्रतिनिधित्व गर्ने थलो भएको उल्लेख गर्दै सभामुख घिमिरेले संसदमा राष्ट्रिय मुद्दाहरूमा बहस गरिने र जनताको चाहना अनुरूप निर्णयहरू लिइने उल्लेख गरे। उनले प्रतिनिधि सभाको आजदेखि सुरु भएको बजेट अधिवेशनसरकारको नीति तथा कार्यक्रम,बजेटसँगै कानुन निर्माणका लागि पनि सफल हुने विश्वास व्यक्त गरे । संसदको प्रभावकारिता अभिवृद्धि गर्न सकेमात्रै लोकतन्त्रको सुदृढिकरण,सुशासन,जवाफदेहिता र जनउत्तरदायी शासन प्रणाली निर्माणमा सहयोग पुग्ने सभामुखको भनाइ छ । प्रतिनिधि सभाको छैटौं अधिवेशनमा नीति तथा कार्यक्रम र बजेटका बीच पनि शिक्षा, निजामती लगायतका महत्वपूर्ण विधेयकलाई अघि बढाउन क्यालेन्डरमा समय सुरक्षित गरिएको छ ।"
मौलिक हकको सम्मान,"लामो समयदेखि कार्यान्वयन नभएका पेसागत हकहितका विषयलाई बन्दै गरेको विद्यालय शिक्षा ऐनमार्फत कार्यान्वयन गराउन शिक्षक महासंघले आन्दोलन जारी राखेको छ। जुन तीन हप्ताभन्दा बढी लम्बिइसकेको छ। विगतमा भएका आन्दोलन तत्कालीन विशेष मुद्दामा आधारित हुन्थे। सरकारले ती मुद्दालाई कुनै न कुनै रूपमा सम्बोधन गर्ने आश्वासन दिई सम्झौतामा टुंगिने पनि गर्थे। जसले गर्दा शिक्षकका आन्दोलन मौसमी बाजाजस्ता हुने गरेका थिए। अहिलेको आन्दोलन भने विगतको भन्दा फरक प्रकृतिको देखिएको छ। नयाँ मुद्दा स्थापित गर्ने कुराका अतिरिक्त मूल मुद्दाका रूपमा विगतमा भएका सम्झौता कार्यान्वयन गराउनु नै अहिलेको शिक्षक आन्दोलनको मूल उद्देश्य देखिएको छ। यस उद्देश्यमा महासंघ निर्णायक नतिजा निकाल्ने ध्येयमा अडिक देखिन्छ। शिक्षकप्रति सरकारले गरेको विभेद, अन्याय र विगतका घोकाधडीले गर्दा उनीहरूप्रति आम नागरिकको सहानुभूति छ। यतिमात्र होइन, सरकारको नेतृत्व गरेका प्रधानमन्त्रीलगायत जिम्मेवार व्यक्तिहरूले शिक्षकका आन्दोलनलाई निकै हलुको व्यंग्य गर्दै महत्व नै नदिएबाट शिक्षकप्रतिको सहानुभूति झनै बढ्दै गएको देखिन्छ। अभिभावकीय भूमिकामा रहेको सरकार अरू सबै पक्षभन्दा जिम्मेवार हुनुपर्नेमा उसका आचरण, व्यवहार र क्रियाकलापबाट जिम्मेवारी बोध गरेको नदेखिँदा आन्दोलन लम्बिँदै गएको हो। शिक्षामन्त्रीले आन्दोलन साम्य पार्न गरेको पहल र आफ्नै मन्त्रिमण्डलबाट प्राप्त असहयोगले पदबाट राजीनामा दिएको कुराले नेतृत्व शिक्षकका मुद्दामा संवेदनशील छैन भन्ने पुष्टि गर्छ। लामो समयदेखि शिक्षा ऐन जारी हुने चर्चा भए पनि नीतिगत, संवैधानिक र व्यावहारिक विविध कारणले गर्दा ऐन अड्केको छ। ऐन आइसकेपछि त्यसको विरोधमा आन्दोलन गरेर परिमार्जन गराउनुभन्दा ऐन आउनुभन्दा अगाडि नै आफ्ना कुरा स्पष्ट रूपमा स्थापित गर्ने उद्देश्य लिनु किमार्थ गलत काम होइन। शिक्षकले यही प्रयास गरेका थिए तर सरकारी तहबाट यसलाई गम्भीरतापूर्वक नलिँदा शिक्षकको प्रदर्शन शैक्षिक हड्तालमा रूपान्तरण भयो। फलतः लाखौं शिक्षक काठमाडौंमा उपस्थित भई अनवरत रूपमा प्रदर्शन गरिरहेका छन्। शिक्षकको प्रदर्शन छिटपुट घटनालाई छोडेर निकै शान्तिपूर्ण सभ्य, भद्र र शालिन रहेको छ तर पछिल्लो समय आन्दोलनमा राजनीतिका रङ भने छताछुल्ल हुन थालेका छन्। नयाँ शिक्षामन्त्री नियुक्त भएपछि समस्या समाधान हुने अपेक्षाभन्दा पद बहाली नगर्दै शिक्षामन्त्रीले दिएका अभिव्यक्तिले शिक्षकहरू पुनः सशंकित बनेका छन्। आन्दोलन लम्बिनुमा संवैधानिक प्रावधान विपरीतका कुरा, राज्यलाई आर्थिक दायित्व थपिने कुरा र शिक्षा नीतिसँग सम्बन्धित विभिन्न पक्ष एकै ठाउँ डोलमटोल रूपमा समावेश हुनु पनि एउटा कारण हो। प्रशासनिक माग, संविधानसँग सम्बन्धित माग तथा शिक्षा नीतिमा रहेका प्रावधानसित सम्बन्धित कुरालाई छुट्टाछुट्टै राखेर छलफल र वार्ता अगाडि बढाएको भए आजसम्म समस्या लम्बिने थिएन। त्यसो नगरेर सरकार र महासंघले एकअर्कालाई थर्काएर घुर्की लगाउँदै साँढेको जुधाइ बाछाको मिचाइमा विद्यार्थी परेका छन्। वैशाख विद्यार्थी भर्ना गर्ने अर्थात् नयाँ शैक्षिक सत्र सुरू हुने महिना हो। नेपालको मौजुदा संविधानले मौलिक हकअन्तर्गत धारा ३१ मा हरेक बालबालिकाले शिक्षा पाउने हक सुनिश्चित गरेको छ। त्यतिमात्र होइन, संविधानमै आठ कक्षासम्म अनिवार्य र निःशुल्क तथा १२ कक्षासम्मको शिक्षा निःशुल्क हुने व्यवस्थासमेत गरिएको छ। यसलाई कार्यान्वयन गर्न अनिवार्य तथा निःशुल्क शिक्षा ऐन (२०७५) क्रियाशीलसमेत छ। बालबालिकाका दृष्टिकोणबाट र ऐन तथा कानुनी प्रबन्धका सापेक्षतामा हेर्ने हो भने बालबालिकाको शिक्षा प्राप्त गर्न पाउने मौलिक हक आन्दोलनका कारण खोसिएको छ। १२ कक्षाको अन्त्यमा लिइने एसएलसी परीक्षा पनि आन्दोलनकै कारण रोकिएको छ। यसले लाखौं बालबालिकाको भविष्यमा दूरगामी प्रतिकूल प्रभाव पार्ने छ। शिक्षण सिकाइ क्रियाकलापमा संलग्न नहुने मात्र होइन, विद्यार्थीका परीक्षा, पठनपाठन र भर्नाका क्रियाकलापमा अवरोध गर्न औपचारिक रूपमा आन्दोलनको नेतृत्वकर्ता संस्था शिक्षक महासंघले परिपत्र गर्नुले विद्यालय शान्ति क्षेत्रको अवधारणालाई चुनौती दिएको छ। पेसागत हकहितका लागि आन्दोलन गर्नु स्वाभाविक क्रिया हो। आन्दोलनरत पक्षले चर्का माग राख्नु र अभिभावकीय भूमिकामा रहेका संस्थाले समझदारीमा ल्याउन प्रयास गर्नु पनि विश्वभर चलेको प्रजातान्त्रिक परिपाटी हो। हाम्रा सन्दर्भमा सरकारी पक्ष गैरजिम्मेवार बन्दा नेतृत्व गरिरहने शिक्षक पनि आफ्नो पेसागत नैतिक मर्यादालाई कायम राख्न धर्मराएको अवस्था छ। नयाँ मन्त्रीको आगमन विगतका त्रुटिलाई झनै बढावा दिने नभएर जसरी हुन्छ, छिटो समस्या समाधान गर्ने दिशामा सहयोगी बन्ने र शिक्षक पनि बालहठ त्यागी बालबालिकाप्रतिको उत्तरदायित्वलाई बहन गर्न तयार हुनुपर्छ। यसका लागि आजसम्म अवलम्बन गरिएको आन्दोलनको रूप परिवर्तन गर्न तयार हुनैपर्छ। पछिल्लो समय विभिन्न पालिकाले विद्यालय सञ्चालन गर्न निर्देशन दिन थालेका छन्। यसले आन्दोलनलाई प्रभाव पार्ने मात्र होइन, शिक्षक कर्मचारीलाई झनै तनाव थपिदिने छ। आफ्ना विद्यार्थी संस्थागत विद्यालयमा जान थालेपछि सामुदायिक विद्यालय रित्तिने चिन्ता बढेको छ। यसैले विद्यालय व्यवस्थापन समिति पनि भर्ना अभियान रोक्ने कार्यको विपक्षमा देखिन थालेका छन्। विद्यालय जान नपाई कुसंगतका कारण बालबालिका लागू पदार्थको दुव्र्यसनमा समेत फस्न थालेकाले अभिभावक चिन्तित छन्। एक दुई हप्तासम्म आन्दोलनप्रति सबैको सद्भाव र नैतिक समर्थन रहे पनि पछिल्लो समय देखा परेको अतिवादले गर्दा आन्दोलन स्वयंमा आलोचनाको विषय बन्न थालिसकेको छ। आन्दोलनस्थलका व्यापारी, यातायात व्यवसायीसमेत आफ्नो अधिकार खोसिएको विषयमा आवाज उठाउन थालेका छन्। शिक्षकका जायज माग पूरा हुनुपर्छ, यसमा दुई मत हुन सकिँदैन तर विद्यालय तहको शिक्षको गुणस्तरका विषयमा कुनै सम्झौता गरिनु हुँदैन। प्रतिस्पर्धाबाट योग्य व्यक्ति शिक्षण पेसामा आउन सक्ने वातावरणलाई सीमित गर्न हुँदैन। आन्दोलन सुरू गर्नभन्दा सुरक्षित रूपमा अवतरण गराउन कुशल बुद्धिमत्ता आवश्यक पर्छ। नेतृत्व यस विषयमा गम्भीर बनोस्। बालबालिका नै प्रताडित हुने किसिमले तय गरिने आन्दोलनका कार्यक्रममा समर्थन गर्न सकिने अवस्था रहँदैन। यसैले संवादका माध्यमबाट तत्काल सम्भव हुने मागमा सहमति र सम्भव नहुने मागमा मध्यमार्गी बाटो तय गरी विद्यार्थीको मौलिक हकको सम्मान गर्ने वातावरण तयार गर्न आन्दोलनरत र सरकारी पक्ष तयार हुनैपर्छ। जुनकुनै बहानामा अब पनि आन्दोलन लम्बिनु प्रत्यक्ष रूपमा सामुदायिक शिक्षामाथिको प्रहार र बालबालिकाको मौलिक हकको हनन नै ठहरिने छ।"
प्रधानमन्त्रीले आज संसदमा सम्बोधन नगर्ने,"काठमाडौं : प्रधानमन्त्री केपी शर्मा ओलीले प्रतिनिधिसभा बैठकमा आज गर्ने भनिएको सम्बोधन स्थगित भएको छ। नेकपा एमालेका संसदीय दलका प्रमुख सचेतक महेश बर्तौलाले प्रधानमन्त्रीले संसदलाई सम्बोधन गर्ने भनिएको आजको कार्यक्रम स्थगित भएको बताए। उनका अनुसार प्रतिपक्षी दलका नेता संसदमा उपस्थित नहुने भएपछि प्रधानमन्त्रीको सम्बोधन स्थगित गरिएको हो। उनले अन्नपूर्णसँग भने,'प्रतिपक्षी दलको नेतासमेत काठमाडौं बाहिर रहेको अवस्थामा संसदमा प्रधानमन्त्रीले गर्ने भनिएको सम्बोधन स्थगित गरिएको छ। अर्को बैठकमा सम्बोधन गर्नुहुन्छ।' नेकपा माओवादी केन्द्रका अध्यक्ष एवं प्रमुख प्रतिपक्षी दलका नेता पुष्पकमल दाहाल 'प्रचण्ड' गोरखा गएका छन् भने कांग्रेस सभापति एवं संसदीय दलका नेता शेरबहादुर देउवा बैंककबाट आज आउँदैछन्। संसद् भवन नयाँ बानेश्वरमा दुवै सदनको बैठक दिउँसो १ बजेका लागि बोलाइएको हो। अधिवेशनको पहिलो दिन आज प्रधानमन्त्रीले प्रतिनिधिसभामा सम्बोधन गर्ने कार्यक्रम तय भएको थियो।"
आशा जगाउँदै बारपाक,"गोरखा : टन्टलापुर घाममा बारपाक सप्तरंगी बनेर टल्किरहेको छ । भिन्नभिन्न आर्किटेकका हजार महल, सुग्घर गल्ली र गोरेटा, सिरसिर हिमाली हावामा सुरम्य देखिन्छ बारपाक । भूपू लाहुरे छनक आउने ज्येष्ठ नागरिकहरू मानेडाँडा, कोटडाँडा, बसपार्कका खुला ठाउँमा रसिला गफमा गफिरहेका देखिन्छन् । नयाँ बारपाकको सौन्दर्य देख्दा १० वर्षअघि भूकम्पले तहसनहस बनाएको ठाउँ यही हो र ? भनेर सोच्न पनि मुस्किल पर्छ । यहाँका बासिन्दाको दिनचर्या र कुराकानी सुन्दा १० वर्षअघि गएको भूकम्पको कुनै शोक सन्ताप अनुभूति हुँदैन । भूकम्पपछिको भौतिक विकासले अहिले बारपाकबासी खुसी देखिन्छन् । अहिले यहाँ धेरै ठूला र रंगीबिरङ्गीका पक्की घरहरू निर्माण भएका छन् । पहिले कालो ढुंगाले वा काठको फलेकले छाएको, ढुंगाको मात्र सुक्खा गारो लगाइएका एकतले घरहरू थिए । घले र गुरुङहरूको बाहुल्यता रहेको र केही घर बिकहरू बसोबास गर्ने बारपाकमा अहिले मौलिक घर एउटै देख्न पाइँदैन । ठूलो र पक्की घर बन्नुलाई कसैले सकारात्मक र कसैले नकारात्मक रूपमा बुझ्ने गरेका छन् । पहिलेका घर मौलिक प्रकारका थिए भन्ने मात्रै हो, कच्ची भएकाले नै सबै घर भत्किएर मान्छे धेरै मर्नुपयो । अहिले सबै पक्की घरले गाउँ भरिएको छ, स्थानीय सूर्य घले भन्छन्, अरूले देख्दा मौलिक खालको छ भन्दैमा कच्ची घरमा बस्न, मर्न को चाहन्छ र ? तर, नयाँ ढंग, ढाचाका ठूला घरहरू देखेर असन्तुष्ट हुनेहरू पनि यहाँ कम छैनन् । अहिलेको घरले त धनी र गरिब ठ्याक्कै छुट्ट्याउँछ । पहिले भात खानेको पनि ढिँडो खानेको पनि बाहिरबाट हेर्दा घर उस्तै थियो, स्थानीय सीता गुरुङ भन्छिन्, अहिले त तपाईंहरूले पनि बाटो हिँड्नेले पनि चिन्छ, यो त धनी रहेछ, यो त गरिब रहेछ भनेर । यो राम्रो लागेन । भूकम्पपछि गाउँमा अरू पूर्वाधार पनि विकास भएको छ । रोड पिच हुँदैछ, भूकम्प स्मारक बन्दैछ, भूकम्प स्मृतिपार्क बन्दै छ । बुद्धपार्क बनिसक्यो, गुम्बा बन्दै छ, संग्रहालय बन्दै छ, अर्का स्थानीय सूर्य घले भन्छन्, मानेडाँडा, कोटडाँडामा पार्क, भ्यूटावर बनिरहेको छ । खानेपानी योजना, ढल निकास बन्दै छ । भूकम्पपछि पनि बारपाक रमाइलै छ । बारपाकका कतिपय सार्वजनिक सम्पत्तिहरू व्यक्तिगत लगानीमा बनेका छन् । युके, हङकङ, सिंगापुर बस्नेहरू गाउँमा धेरै छन् । उनीहरूले गाउँका धारा पँधेरा, चोक गल्लीसम्म पुगेका पदमार्ग स्तरोन्नतिको काममा सहयोग गर्छन् । यहाँका बासिन्दा उत्साहित रहेको उनको भनाइ छ । भूकम्प अघि जंगलबाट दिनभरिमा एक भारी दाउरा खोजेर ल्याउन पाउनेमा अहिले ट्र्याक्टरमा राखेर भारीका भारी दाउरा ल्याउन पाएको भन्दै स्थानीयवासी खुसी व्यक्त गर्छन् । धेरै आयोजना सुरु भए, सम्पन्न भएनन् भूकम्पले चहयाएको घाउ शान्त पार्दै तत्कालीन प्रधानमन्त्री केपी शर्मा ओलीले बारपाकवासीले अबको दुई वर्षभित्र कालोपत्रे सडकमा सरर यात्रा गर्न पाउँनेछन् भन्ने आश्वासन दिएर फर्के । नभन्दै २०७३ सालमा एघारकिलो बारपाक सडक कालोपत्रे गर्न ठेक्का खुल्यो । चारवटा प्याकेज बनाएर काम सुरु पनि भयो । तर १० वर्ष बित्यो, अहिलेसम्म काम सम्पन्न भएको छैन । ० देखि ५ किलोमिटरसम्मको चेनेजको काम सम्पन्न भयो । ५ देखि १७ किलोमिटर चेनेजमा मध्यपहाडी आयोजना लागू भयो । १७ देखि २२ किलोमिटरको, गोरखा सडक योजना कार्यालयका प्रमुख अमिन्द्र खड्का भन्छन्, २२ देखि ३० किलोमिटरको खण्डमा अझै काम सम्पन्न भएको छैन । लोहनी ब्रदर्शले लिएको ठेक्का हो । अहिलेसम्म जम्मा ८० प्रतिशत काम मात्र सम्पन्न भएको छ । २० प्रतिशत काम भएकै छैन । ठेकेदार पनि सम्पर्कमा छैनन् । ठेक्का तोडेर अर्को ठेक्का गर्न हामीलाई अधिकार छैन । उही ठेकेदारलाई फकाइफुल्याई गरेर काम गराउन माथिल्लो निकायले आग्रह गर्ने गरेको उनको भनाइ छ । सडक मात्र होइन, भूकम्पकालदेखि सुरु भएर अहिलेसम्म अलपत्र परेका अरू धेरै आयोजनाहरू सम्पन्न हुन बाँकी नै छन् । भूकम्प स्मारक बनाउन भनेर २०७४ मंसिर १४ मा स्वच्छन्द, होम जेभी निर्माण कम्पनीले ठेक्का सम्झौता गरेको हो । आज आठ वर्ष बित्यो, काम सम्पन्न भएको छैन, स्थानीय अगुवा जीतबहादुर घले भन्छन्, स्मारक नजिकै खुम्चेगुम्बा बनाउन भनेर काम सुरु गरेको पनि सात वर्ष भइसक्यो । अहिलेसम्म सम्पन्न भएको छैन । स्मारक निर्माण गर्न १३ करोड ६ लाख ३४ हजारमा ठेक्का सम्झौता गरे पनि लागत बढेर १५ करोड ५१ लाख भइसकेको छ । तर, काम भने अझै सम्पन्न भएको छैन । निजी आवास भने पुनर्निर्माण गरेर सम्पन्न भएको घलेको भनाइ छ । भूकम्पपछि निजी आवास पुनर्निर्माण गर्न सरकारले १७ वटा मोडल देखायो । कुनै पनि मोडल ठीक थिएन । त्यसमध्ये एउटा मोडल त रोज्नै पयो, घलेले भने, अहिले तपार्इं बारपाक गाउँमा त्यस्तो कुनै घर देख्न सक्नुुहुन्न । अनुदानबाट बनाएको घर त ऊ पर जंगलको छेउछाउ बाँदर धपाउन, बारीको पाटातिर भेँडागोठाला बस्न, धन्सार बनाउन प्रयोग गर्छन् । बिनाकोठा, बिना टाइलेटको घरमा सरकारी अनुदान त्यतिकै खेर गयो । भूकम्पको केन्द्रविन्दु बारपाक र बारपाकीको पीडाले भरिएको मन शान्त पार्न अरू धेरै पूर्वाधार विकासको काम सुरु भयो, तर सबै अहिलेसम्म निर्माण सम्पन्न हुन नसकेका स्थानीयको भनाइ छ । भूकम्प स्मृति संग्रहालय, कोटडाँडामा निर्माणाधीन भ्यूटावर, पार्कको काम पनि सम्पन्न भएको छैन । ढल निर्माणको काम पनि अहिलेसम्म सम्पन्न हुन सकेको छैन । बृहत् खानेपानीको काम पनि सुरु भएको छ । केहीको भने निर्माण गरिसक्ने समयसीमा बाँकी नै छ । यी सबै पूर्वाधार बनिसकेपछि भने बारपाक साँच्चै हेर्न लायक हुने उनको भनाइ छ । रोजगारी सिर्जना हुने कार्यक्रमको माग बारपाकमा पर्यटन विकास गर्न गठित सेभेन सिस्टर्समध्यकी एक दलकुमारी घले भने भौतिक पूर्वाधार निर्माण मात्रैलाई विकास मान्न नहुने बताउँछिन् । स्थानीयवासीको आयआर्जन बढाइ आत्मनिर्भरतामा उनको जोड छ । बारपाक पर्यटनका हिसाबले ब्रान्ड बनिसकेको ठाउँ हो । त्यसैले बारपाक ब्राण्डको उत्पादनमा जोड दिनुपर्ने थियो, त्यो सफल भएको छैन, उनी भन्छिन्, भूकम्पपछि एनजीओ, आइएनजीओहरू धेरै आए । त्यो राम्रो कुरा हो तर, तिनले आत्मनिर्भर हुने तरिका सिकाएर जानुपर्नेमा अल्पकालीन राहतका कामहरू गरेर गएका उनको गुनासो छ । पहिले वस्तु विनिमय प्रधान रहेको यहाँ अहिले पैसाप्रधान बनेको छ, उनले भनिन्, विदेशमा बस्ने बारपाकीको संख्या धेरै छ । उनीहरूले आफ्नो कमाइले बारपाकमा रोजगारी सिर्जना हुने खालका काम गरे धेरै राम्रो हुन्थ्यो । कम्तीमा पनि वर्षमा एकफेर छोराछोरी, परिबार लिएर पुख्र्यौली थलो भ्रमण गरे हुन्थ्यो । दलित बस्ती १० वर्षदेखि टहरामै यही ठूलो गाउँको पुछारमा एउटा अलग्गै टोल छ । सानो । सरकारी स्वामित्वमा रहेको यो बस्तीको रूप र रंग भने फरक छ । सबै टहराको छानामा खिया रङका टिनपाता ठोकिएका छन् । छानामा घामपानीले झुत्रिएका पाल, मुड्का गाडेर बनाइएका भित्तामा बाछिटा छेक्न ओढाइएका पाल पनि धुजाधुजा रूपमा लत्रिएका छन् । विगत १० वर्षदेखि यही दर्दनाक अवस्थामा गुज्रिरहेका छन्, २१ घरधुरी विक समुदायले । राज्यले हरेक निकायमा प्राथमिकतामा राखेको दलित समुदायको बारपाकमा भने बिचल्ली छ । बारपाकको सौन्दर्यमा मन्त्रमुग्ध हुने जो कोहीले त्यही मुनि खोल्साको छेउको दलित बस्तीमा भने नजर लाउन छुटाइरहेका हुन्छन् । वैशाख १२ को भूकम्पपछि डाँडागाउँ, गैरीगाउँ, कोटडाँडा टोलका ४१ घरधुरी विक समुदाय कृषि र पशु कार्यालयको नाममा रहेको जग्गामा आएर अस्थायी टहरो बनाएर बसे । १४ घरधुरी फेरि आआफ्नै थातथलोमा फर्किए । डाँडागाउँ, गैरीगाउँ टोलका २७ घरधुरीको पुरानो थलो पहिरिएर राङरुङखोलासम्म पुग्यो । फर्किन सक्ने अबस्था नभएपछि उनीहरूले आफ्नो घरघडेरीको लालपुर्जा सरकारलाई बुझाए र सट्टापट्टा गरी सोही सरकारी जग्गा आफ्नो नाममा ल्याउन पहल थाले । पहल गरेको १० वर्ष बित्यो, तर अझै सफल हुन सकेका छैनन् । न वारि, न पारिको अवस्थाले यहाँका दलित समुदाय सरकारी अनुदानसमेत गुमाएर १० बर्षदेखि टहरोमै गुजारा चलाइरहेका छन् । एक वर्ष हैन, दुई वर्ष हैन १०, १० वर्ष भइसक्यो टहरोमा बसेको, स्थानीय कमला विक भन्छिन्, घर बनाउन मिल्ने जग्गा अन्त भैदिया भए त बनाइहालिन्थ्यो नि ! सरकारले सबैलाई दिएको ३ लाख पनि हामीले पाएनम । घर त के, जग्गा पनि पाएनम् । आफ्नो जग्गा सरकारलाई दिएर पनि सरकारी जग्गा सट्टापट्टा गर्न नपाएको उनीहरूको गुनासो छ । पहिले छलफल भएअनुसार हामी सबैले सरकारलाई लालपुर्जा बुझाएका छौं, उनी भन्छिन्, सबैजना बारपाक, बारपाक भन्छन् । १० वर्ष भइसक्यो । यहाँभित्र यस्तो अन्यायमा परेको कसैले देख्दैन । बारपाकको ओझेलमा परेको पुछार गाउँको यो बस्तीमा कसैको नजर नपरेको स्थानीय पीडितहरूको गुनासो छ । राज्यको हरेक निकायमा दलित, भूमिहीन समुदायलाई प्राथमिकतामा राखेर सेवा सुविधा दिइन्छ, तर भूकम्पको केन्द्रविन्दु बारपाककै दलित समुदायको भने भूकम्प गएको पहिलो दिनदेखि १० वर्ष बितिसक्दासम्म टहरोकै बास छ । यहाँका दलित समुदायका अगुवा सुकबहादुर विक दलित समुदायलाई बास माग्दै ८६ पटक सिंहदरबार पुगेका छन् । मैले बुझेअनुसार हामीलाई अन्याय भएको राजनीतिक प्रतिशोधले हो, उनी भन्छन्, १० वर्षमा त जनयुद्ध पनि वारपार भएको थियो तर, यो दलित बस्तीलाई पुर्नस्थापना गर्ने लडाइँ १० वर्षसम्म भइसक्यो, प्रगति छैन । एउटा पार्टी सरकारमा आउँदा जिल्लासम्म पत्राचार गर्छ । फेरि अर्को पार्टीको सरकार आउँछ, अनि सबै फाइल गायब बनाइदिन्छन्, उनी भन्छन्, एक दुई जनाको रिसले २१ घरधुरी दलित समुदायलाई दुख दिने काम भइरहेको छ । पूर्वसहमति अनुसार यहाँको ६ रोपनी १० आना जग्गा २१ घरधुरीका नाममा लालपुर्जा दिनुपर्ने अर्का अगुवा दलित उत्तम विक भन्छन् । गाउँपालिकाका अध्यक्ष विष्णु भट्ट सो जग्गा दलित समुदायको नाममा दिलाउन जति प्रयास गर्दा पनि नसकेकाले कुनै बैकल्पिक ठाउँमा व्यवस्था गर्न बरु सजिलो हुने बताउँछन् । एकीकृत बस्तीहरू असफल भूकम्पले बस्ती क्षतिग्रस्त भएपछि विभिन्न ठाउँमा एकीकृत नमुना बस्ती बनाउने घोषणा भए । धार्चे गाउँपालिका ४ लाप्राक र भीमसेनथापा गाउँपालिका ५ बगुवामा एकीकृत बस्तीको प्रक्रिया अघि बढ्यो । लाप्राकवासीका लागि गैरआवासीय नेपालीहरूको संगठन (एनआरएनए)ले २७०० मिटर उचाइको गुप्सीपाखामा एकीकृत बस्ती बनाइदियो । एनआरएनएले ५८६ वटा र व्यक्ति स्वयंले गरी सो ठाउँमा ६२९ वटा घर बने । बस्ती तयार भएपछि सम्बन्धित धनीलाई घरको चापी बुझाइयो । एउटै ठाउँमा एउटै मोडलका ६२९ घरले ढाकिएको गुप्सीपाखा हेर्दा आकर्षक देखिन्छ । टोलटोलमा सडक पुग्ने गरी प्लानिङ गरिएको बस्तीमा हिउँदमा हिउँपर्दा भ्रमण गर्न आन्तरिक पर्यटक आउँछन् । गोरखाबाट ६५ किलोमिटर टाढा रहेको यहाँसम्म पुग्न कच्ची नै भएपनि मोटरबाटो बनेको छ । बस्ती जति सुन्दर भए पनि २०, २५ वटा घरमा मात्र मान्छे बस्छन् । अरू सबै घरमा ताला ठोकिएको छ । सयौं घरधुरीले भरिभराउ गुप्सीबस्तीमा सधंै सन्नाटा छाउँछ । काम गर्ने बारी पुरानो गाउँघर वरिपरि रहेकाले उनीहरू बस्न खान मात्र एक घण्टाको उकालो चढेर गुप्सी जान आनाकानी गरेका हुन् । साथै २७०० मिटर उचाइको चिसोमा बालबालिका, वृद्धवृद्धालाई प्रतिकूल हुने भएकाले गाउँले एकीकृत बस्तीमा नसरेका वडाअध्यक्ष किसान गुरुङ बताउँछन् । एनआरएनएको पसिनाले बनेको गुप्सीबस्ती प्रयोगविहीन भए पनि हेर्नका लागि भने मनमोहक देखिन्छ । भीमसेनथापा गाउँपालिका ५ बगुवा लामाचौरको एकीकृत मिलन बस्तीको अवस्था पनि उस्तै छ । प्रत्येक घरबाट २५ हजार रुपैयाँ तिरेर छ आना जग्गा लिए । सो क्षेत्रमा बनेका आंशिकबाहेक धेरै घर अलपत्र छन् । भूकम्पले क्षतिग्रस्त रिठ्ठेपानी, भरमपानीका १३८ घरधुरीका बासिन्दालाई पुनस्र्थापित गराउन समुदायको पहलमा निर्माण गरिएको सो बस्तीमा एकतिहाइ घर बन्दाबन्दै काम छाडेर अलपत्र पारिएका छन् भने बनिसकेका आधाजसो घरमा पनि बसोबास गरिएको छैन । हामीचाहिँ यहाँ आएर बसेको चार वर्षजति भयो । कसैले बनाउँदा बनाउँदै छाडे, कसैले चाहिँ बनाएर राखे पनि बस्न आएका छैनन्, स्थानीय राममाया श्रेष्ठ भन्छिन्, बनाउनै १३, १४ लाख खर्च भयो । आफूले गर्नुपर्ने खर्च गर्न नसकेर कतिपयले बनाउन छोडेका होलान् । अनि यहाँ पनि घर हुने, काठमाडौं, चितवनतिर पनि घर हुनेहरूचाहिँ घर बनाएर छोडे, बस्न आएनन् । एकीकृत मिलनबस्ती निर्माणमा अग्रणी भूमिका खेलेका रामहरि श्रेष्ठका अनुसार मिलनबस्तीमा अहिले ९५ घर बनिसकेका छन् । ६५ घरधुरी बसोबास गर्न सुरु गरेका छन् । कोही चितवन बस्न जाने, कोही काठमाडौं जाने गर्दा कतिपयको घर भने निर्माण सम्पन्न भएको छैन, उनले भने । लक्षित समुदायका ३० घर भने अक्स्फाम नामक एक अन्तर्राष्ट्रिय गैरसरकारी संस्थाले निर्माण गरेको थियो । नेपाल प्रहरीको विपद् जोखिम न्यूनीकरण पोर्टलका अनुसार २०७२ साल वैशाख १२ गते ११ः५६ बजेको भूकम्पमा परी देशभर ८ हजार ९ सय ६२ जनाको मृत्यु भएको थियो । २२ हजार ३ सय २ जना घाइते भएका थिए । त्यस्तै १ सय ९५ जना अहिले पनि हराइरहेका छन् । सुरक्षित ठाउँमा जग्गा दिउँला भने र लालपुर्जा सरकारलाई बुझाइयो । अहिले वल्लोघाट न पल्लोतिर भइयो । कमला सुनार भूकम्पपछि बारपाकमा धेरै विकास निर्माणका कार्यक्रमहरू आए । तर, सुरु मात्र भए, ८, १० वर्ष भयो, सम्पन्न भएनन् । जितबहादुर घले भूकम्पपछि काम गर्न बारपाकमा धेरै एनजीओ, आईएनजीओहरू आए । सबैले अल्पकालीन कार्यक्रम मात्र गरेर गए । दिगो विकासको कार्यक्रम ल्याएनन् । दलकुमारी घले भूकम्पपछि बारपाकमा भएको विकास आशा लाग्दो छ । सूर्य घले भूकम्प अघि को धनी, को गरिब चिन्न सकिँदैनथ्यो । भूकम्पपछि घर हेरेर यो गरिब, यो धनी रहेछ भनेर चिन्न सक्ने भयो । सीता गुरुङ मृत्यु हुनेहरूमध्ये उपत्यकामा मात्र एक हजार ७ सय ५० रहेका थिए । सिन्धुपाल्चोकमा तीन हजार ५ सय ७३, काठमाडौंमा एक हजार २ सय ३६ जना, नुवाकोटमा एक हजार १ सय १२, रसुवामा ६ सय ८१ जना, धादिङमा ६ सय ८० जनाको मृत्यु भएको थियो । भूकम्पपछि गठित राष्ट्रिय पुनर्निर्माण प्राधिकरणको तथ्यांकअनुसार सात लाख ७३ हजार ९५ घर पूर्ण रुपमा र दुईलाख ९८ हजार दुई सय ९८ घर आंशिक क्षति भएका थिए । तीमध्ये सबैभन्दा धेरै सिन्धुपाल्चोकमा ८९ हजार ८८४ घर क्षतिग्रस्त भएका थिए । काभ्रेपलाञ्चोकमा ८३ हजार ५३०, धादिङमा ८३ हजार ३१३, दोलखामा ८० हजार ७११, धुवाकोटमा ७८ हजार ३५४, गोरखामा ६८ हजार ५ सय ३७ घर क्षतिग्रस्त भएका थिए । त्यसैगरी रामेछापमा ५२ हजार ९५, काठमाडौंमा ४५ हजार १ सय ३७, ललितपुरमा २९ हजार ५६, भक्तपुरमा २८ हजार ५ सय ८, सिन्धुलीमा २२ हजार ३४२, मकवानपुरमा २१ हजार १ सय ३६, ओखलढुंगामा १५ हजार ६ सय १९, रसुवामा ११ हजार ९ सय ५० घर पूर्णरूपमा क्षतिग्रस्त भएका थिए । पूर्ण र आंशिक क्षति भएकामध्ये आठ लाख ६६ हजार २६१ घरको पुनर्निर्माण गरिएको छ । ४८ हजार ६ सय ९१ घरधुरीमा रेट्रोफिटिङ गरिएको छ ।"
"संसद्को बजेट अधिवेशन आजदेखि सुरु, के छन् कार्यसूची ?","काठमाडौं : संघीय संसद्को छैटौं अधिवेशन आजदेखि सुरु हुँदैछ। नयाँ बानेश्वरस्थित सङ्घीय संसद् भवनमा आज दिउँसो १ बजे दुवै सदनको अधिवेशन सुरू हुनेछ। आजको बैठकमा राष्ट्रपति कार्यालयबाट प्राप्त पत्र र प्रधानमन्त्री तथा मन्त्रिपरिषद् कार्यालयको पत्र पढेर सुनाउने, बैठकको अध्यक्षता गर्ने सदस्यहरूको मनोनयन गर्ने कार्यसूची रहेको संसद् सचिवालयले जनाएको छ। आज बस्ने पहिलो बैठकमा शीर्ष नेताहरुले सम्बोधन गर्ने तय भएको छ। शीर्ष नेताको सम्बोधन अगाडि आज प्रधानमन्त्री केपी शर्मा ओलीले प्रतिनिधि सभामा सम्बोधन गर्ने उनको सचिवालयले जनाएको छ। यसैगरी उपप्रधान एवम् अर्थमन्त्री विष्णु पौडेलले वैकल्पिक विकास वित्त परिचालन विधेयक प्रस्तुत गर्ने अनुमति माग्ने र प्रस्ताव गर्ने कार्यसूची छ। बजेट अधिवेशन राष्ट्रपतिबाट नीति तथा कार्यक्रममार्फत् संसद्लाई सम्बोधन हुनेछ। जेठ १५ गते आगामी आर्थिक वर्षका लागि अर्थमन्त्रीले बजेट प्रस्तुत गर्ने संवैधानिक व्यवस्था छ। एमालेका प्रमुख सचेतक महेश बर्तौलाले वैशाख १९ गते नीति तथा कार्यक्रम प्रस्तुत हुने कार्य तालिका प्रस्ताव भएको जानकारी दिएका छन्। बजेट प्रस्तुत हुने १५ दिन अगावै प्रि बजेट छलफल हुने कानुनी प्रावधान छ। प्रि बजेटमै विनियोजन विधेयकका सिद्धान्त र प्राथमिकताका विषयमा छलफल हुनेछ।"
"एमालेले बोलायो संसदीय दलको बैठक, के छन् एजेण्डा ?","काठमाडौं : सत्तारुढ दल नेकपा एमालेले संसदीय दलको बैठक बोलाएको छ । एमालेका मुख्य सचेतक महेश बर्तौलाले शनिबार दिउँसो २ बजे बस्नेगरी बैठक बोलाइएको जानकारी दिए। उनका अनुसार शुक्रबारबाट सुरु हुने संसदको बजेट अधिवेशनलाई कसरी प्रभावकारी बनाउन सकिन्छ भन्नेबारेमा बैठक केन्द्रित हुने बताए। बैठकमा सम्माननीय प्रधानमन्त्री एवम् संसदीय दलका नेता केपी शर्मा ओलीले समसामयिक राजनीति, र विकसित घटनाक्रममा ब्रिफिङ गर्दै सांसदले बजेट अधिवेशनमा खेल्ने भूमिकाकोबारेमा आवश्यक निर्देशन दिनुहुनेछ। उनले अन्नपूर्णसँग भने, संसदमा आगामी रणनीति, आगामी नीति तथा कार्यक्रम र बजेटका विषयमा छलफल हुन्छ। त्यसैगरी समितिमा रहेका विधेयकको विषयमा पनि छलफल हुन्छ। संघीय संसद्को छैटौं अधिवेशन आजदेखि सुरु हुँदैछ। बजेट अधिवेशन सरकारका नीति तथा कार्यक्रम राष्ट्रपति संसद्मा पेश हुनेछन्। एमालेका मुख्य सचेतक बर्तौलाले वैशाख १९ गते नीति तथा कार्यक्रम प्रस्तुत हुने कार्य तालिका प्रस्ताव भएको जानकारी दिए। जेठ १५ गते आगामी आर्थिक वर्षका लागि अर्थमन्त्रीले बजेट प्रस्तुत गर्ने संवैधानिक व्यवस्था छ। बजेट प्रस्तुत हुने १५ दिन अगावै प्रि बजेट छलफल हुने कानुनी प्रावधान छ। प्रि बजेटमै विनियोजन विधेयकका सिद्धान्त र प्राथमिकताका विषयमा छलफल हुनेछ।"
सबै खालका आतंक निर्मूल पारौं,"भारत शासित कश्मीरको पहलगाममा इस्लामिक आतंककारीहरूले वैशाख ९ गते २८ जनाको हत्या गरे, जसमध्ये अधिकांश पर्यटक थिए र तिनमा नेपालका एकजनासमेत परे। आतंकवादी हमला पृथ्वीको जुनसुकै कुनामा भए पनि त्यो निन्दनीय यसै पनि हुन्छ, त्यसमाथि पर्यटक बनेर गएका नेपाली नागरिक सुदीप न्यौपानेसमेतको हत्याले यो नेपालले झन् धेरै भत्र्सना गर्न योग्य घटना भएको छ। सँगसँगै यो आततायी नरसंहारले विश्वलाई नै झस्काएको छ। यो आतंकवादको निरन्तर खतरा सम्झाउने एक दर्दनाक क्षण पनि बनेको छ। पहलगाम नरसंहार पक्कै पनि आतंकवादी हमला किन हो भने उनीहरूले निःहत्था र पर्यटकको ज्यान लिएका छन्। विद्रोही हुन्थे भने जिम्मेवार बन्थे, राज्यका प्रतिनिधि वा तिनका संस्थामा हमला गर्थे। त्यसो त सेप्टेम्बर ११ मा अमेरिकी जुम्ल्याहा भवनमाथिको आक्रमणले देखाएको हो कि यस्ता कट्टरपन्थीहरूले सर्वसाधारण र समाजलाई तारो बनाउन थालेका छन्। उनीहरूको निशाना निहत्था नागरिक पनि हुन्। सन् २००१ को अमेरिकी आक्रमणपछि विश्वमा आतंकवाद नामेट पार्ने अठोट सबैतिरबाट भएको हो। तर भारतमा भएको पछिल्लो आक्रमणले आतंकवाद जीवित रहेको सन्देश प्रष्ट दिएको छ। त्यसको नियन्त्रण र अन्त्यका लागि विश्वका सबै देश फेरि नयाँ शिराबाट अगाडि बढ्नुपर्ने भएको छ। कश्मीरमा भएको हमला केवल भारत र पाकिस्तानबीचको तनावको सहउत्पादन वा कश्मीरका विद्रोहीहरूले गरेको घटनाका रूपमा मात्रै लिनु हुँदैन, यस्तो पाशविक तवरको हत्याकाण्ड विश्वभरिकै चिन्ता र चासोको विषय हो। यस्ता उदण्ड अपराधले पृथ्वीको जुनसुकै कुनामा पनि अर्काे अपराधका लागि उक्साउने प्रयत्न गर्न सक्छन्। पाकिस्तानस्थित लश्करएताइबाको छद्म संगठन द रेसिस्टेन्स फ्रन्टले यो जघन्य अपराधको जिम्मेवारी लिएपछि भारत र पाकिस्तानबीचको सम्बन्ध थप तनावपूर्ण बन्ने र त्यसले अर्काे युद्ध नामको अपराध निम्त्याउने खतरा पनि उत्तिकै छ। तर अपराधको अन्त्य कुनै पनि किसिमको अपराधबाटै गर्न सकिन्न, चाहे त्यो आवरणमा युद्ध नै किन नहोस्। हाम्रो छिमेकी भारतले यो कुरा आत्मसात गर्नुपर्छ। नेपाली नागरिक सुदीप न्यौपानेको समेत हत्या भएको हुँदा हामी यसमा न्यायको प्रतीक्षा भारतबाट गर्छौं। अपराधी पहिचान गरी तिनीहरूमाथि कारबाही गर्ने गुरुत्वर दायित्व भारतीय सरकारमाथि छ। कश्मिरी जनता भने यस्तो आतंकवादको खिलापमा छन् भन्ने त्यहाँ भएका प्रदर्शनले देखाउँछ। अपराधीमाथि कारबाहीको बहानामा भारतीय सत्ताले निर्दाेष नागरिकमाथि कुनै पनि प्रकारको अन्याय हुनु हुँदैन र नहोस् भन्ने मत नेपालको रहनुपर्छ।"
"एमसीसी बन्द गर्ने अमेरिकी निर्णय, नेपालमा अन्योल","काठमाडौं : एलन मस्कको डिपार्टमेन्ट अफ गभर्नमेन्ट एफिसियन्सी (डीओजीई) ले अमेरिकी सहायता एजेन्सी मिलेनियम च्यालेन्ज कर्पोरेसन (एमसीसी) बन्द गर्ने निर्णय गरेको जनाइएको छ। अमेरिकी राष्ट्रपति डोनाल्ड ट्रम्प र उनका अर्बपति सल्लाहकार मस्कले अमेरिकी करदाताको रकम गलत रूपमा प्रयोग भएको भन्दै एमसीसी बन्द गर्ने निर्णय गरेको रोयटर्सले जनाएको छ। नेपालमा पनि एमसीसी परियोजना कार्यान्वयनको चरणमा गइरहेको छ। ५० अर्बको अमेरिकी डलर रकमको एमसीसी परियोजनाको सम्झौता संसदबाट पारित भई कार्यान्वयनको चरणमा छ। यो परियोजनामा ४ सय केभीको प्रसारण लाइन निर्माण, सडक स्तरोन्नतिका आयोजना छन्। यसअघि अमेरिकी राष्ट्रपति डोनाल्ड ट्रम्पको जनवरी २० मा जारी ९० दिनको स्थगनसम्बन्धी कार्यकारी आदेशसँगै आयोजनाको काम रोकिएको थियो। यही अप्रिल २० मा ९० दिनको स्थगन समय सक्किएको छ। डीओजीईको बुधबार बसेको बैठकमा एमसीसीका कर्मचारीलाई एजेन्सीका सबै कार्यक्रम बन्द गर्ने र कर्मचारीको संख्या घटाउने जानकारी दिइएको बैठकको रेकर्डिङमा उल्लेख छ। वैदेशिक सहायता प्रशासनको प्राथमिकतामा पर्दैन, त्यसैले एमसीसीको काम बन्द गर्नुपर्छ, एमसिसीका वरिष्ठ अधिकारी क्येह किमले कर्मचारीलाई भनेको रोयटर्सले जनाएको छ। ट्रम्प प्रशासनले यसअघि नै वासिङ्टनको मुख्य सहायता निकाय यूएसएआईडीलाई खारेज गरिसकेको छ, जसले वार्षिक करिब ४० अर्ब अमेरिकी डलरको सहायता प्रदान गर्दछ। सन्् २००४ मा रिपब्लिकन र डेमोक्र्याटको सहयोगमा अमेरिकी कंग्रेसले बनाएको एमसीसीको वार्षिक बजेट करिब ९० करोड अमेरिकी डलर रहेको छ। यसले विकासशील देशहरूसँग व्यवसायका लागि बिजुली आपूर्ति सुधार गर्ने र किसानहरूका लागि उनीहरूको सामान बजारमा ल्याउनका लागि सडक सुधार गर्ने जस्ता परियोजनाहरूमा साझेदारी गरेको छ। एमसीसीका एक कर्मचारीले रोयटर्सलाई बताएअनुसार मंगोलियामा फोहोर पानी प्रशोधन केन्द्र, सेनेगल र नेपालमा विद्युतीय पावर ग्रिड र आइभोरी कोस्टमा विद्यालयहरू सहित थोरै संख्यामा सक्रिय निर्माण परियोजनाहरू बाहेक एजेन्सीको सबै काम रोक्न आदेश दिइएको छ। एमसीसी रोक्ने सम्बन्धमा कुनै आधिकारिक जानकारी नआएको अर्थमन्त्रालय स्रोतले जानकारी दिएको छ। शुक्रबारसम्ममा आधिकारिक पत्र आउन सक्ने बताइएको छ। यसअघि ९० दिनको स्थगनको समयमा पनि परियोजना कार्यान्वयनका लागि रकम उपलब्ध गराइएको थियो। सो प्राप्त रकमबाट ठेक्काको भुक्तानी गरिएको स्रोत बताउँछ। डेढ वर्षको पूर्वतयारीको चरणबाट कार्यान्वयनको चरणमा गएको आयोजनाले भदौ १३ बाट ५ वर्षमा परियोजना सम्पन्न गर्नुपर्ने छ। ५ वर्षको समयमा आयोजना नसकिए ५० मिलियन अमेरिकी डलर अमेरिकाले फिर्ता लाने छ। एमसीसीअन्तर्गत अमेरिकी सरकारले ५० करोड डलर (५५ अर्ब रुपैयाँ) अनुदान स्वरूप उपलब्ध गराउनेछ। नेपालका तर्फबाट १३० मिलियन डलर (करिब १४ अर्ब रुपैयाँ)बराबर रकम विनियोजन गर्नुपर्नेछ। उक्त रकम ऊर्जा र यातायात विकासका क्षेत्रमा सम्झौता लागू भएको मितिदेखि पाँच वर्षभित्र परिचालन गरिसक्नुपर्ने प्रावधान छ। सम्झौतामा विद्युत् प्रसारण लाइन निर्माण तथा सडक मर्मतसम्भार समेटिएको छ। काठमाडौंको उत्तरपूर्व अवस्थित लप्सीफेदीबाट काठमाडौंको पश्चिममा रहेको नुवाकोटको रातमाटेसम्मको खण्ड, रातमाटेबाट हेटौंडासम्मको खण्ड, रातमाटेबाट दमौलीसम्मको खण्ड, दमौलीबाट बुटवलसम्मको खण्ड र बुटवलबाट भारतको सिमानासम्मको खण्डमा ४ सय केभी क्षमताका प्रसारण लाइन बनाइनेछ। रातमाटे, दमौली र बुटवलमा तीनवटा सबस्टेसन बन्नेछन्। अनुदानमध्ये ३ सय किलोमिटर प्रसारण लाइन र सबस्टेसन निर्माणमा करिब ४० करोड डलर खर्च गरिनेछ। सडकतर्फ पूर्वपश्चिम राजमार्गको कपिलवस्तु चन्द्रौटाबाट लमही हुँदै बाँके र दाङमा पर्ने शिवखोलासम्म ३ सय ५ किलोमिटर स्तरोन्नतिमा करिब ५२ करोड डलर खर्च गरिनेछ। एमसीसी परियोजनाका लागि २०६८ सालमा छनोट भएको र नेपालले २०७४ भदौ २९ मा सम्झौतामा हस्ताक्षर गरेको थियो। २०७४ भदौ २९ गते तत्कालीन अर्थमन्त्री ज्ञानेन्द्रबहादुर कार्की वासिङटनडिसी पुगेर एमसीसीका कार्यवाहक सीईओ जोनाथन नासका साथ हस्ताक्षर गरेका थिए। २०७६ असोज १२ मा तत्कालीन अर्थमन्त्री डा युवराज खतिवडाले एमसीसी कार्यान्वयन सम्झौतामा हस्ताक्षर गरेका थिए। २०७८ फागुन १५ गते संसद््बाट एमसीसी अनुमोदन भई पूर्वतयारीको चरणमा र २०८० भदौ १३ गतेबाट कार्यान्वयको चरणमा प्रवेश गरेको थियो।"
"एमालेका महासचिव भन्छन् : ऐन लिएरै जान्छौं भन्ने हठ त्यागौं, अनौपचारिक भएको सहमतिलाई औपचारिकता दिऔं","काठमाडौं : सत्तारुढ दल एमालेका महासचिव शंकर पोखरेलले अनौपचारिकरूपमा भएको सहमतिलाई औपचारिकता दिएर विद्यालय फर्कने वातावरण तयार गर्न सुझाव दिएका छन्। सर्वोच्च अदालतले आन्दोलनरत शिक्षकका जायज माग पूरा गरी ३ दिनभित्र स्कुल फर्काउने वातावरण तयार गर्न आदेश दिएपछि उनले सहमति गर्न शिक्षक र सरकारलाई जिम्मेवार बन्न आग्रह गरेका हुन्। सरकार र राजनीतिक दलले विद्यालय शिक्षा ऐन यस अधिवेशनबाट जारी गर्छौभन्दा पनि लिएर मात्र जाने हठ शिक्षक नेताहरूले गरेको उनले बताए। उनले आदेशपछि सरकारका लागि अदालतको आदेशको कार्यान्वयन गर्नुपर्ने बाध्यता उत्पन्न भएकाले हठ त्याग्न सुझाव दिएका छन्। सर्वोच्च अदालतले बालबालिकाको भविष्यका बारेमा गम्भिर चिन्ता गर्दै निर्देशनात्मक आदेश दिएछ । कतिपय शिक्षक नेताहरु उक्त आदेश सरकारका लागि हो भनेर तर्क गरिरहनु भएको छ । हो आदेश त सरकारलाई हो । तर चिन्ता विद्यालय बन्द भएको कुराप्रति हो । त्यसमाथि सरकार र राजनीतिक दलले विद्यालय शिक्षा ऐन यस अधिवेशनबाट जारी गर्दछौं भन्दा पनि लिएर मात्र जाने हठ गर्ने शिक्षक नेताहरुको हठका विरुद्धमा हो । उनले फेसबुकमार्फत भनेका छन्,अब हठ त्यागेर अनौपचारिक रूपमा भएको सहमतिलाई औपचारिकता दिएर शिक्षकहरूलाई विद्यालय फर्काउने वातावरण तयार गरौं । उक्त आदेशपछि सरकारका लागि अदालतको आदेशको कार्यान्वयन गर्नु पर्ने बाध्यता उत्पन्न भएको छ । उक्त आदेशको मूल पक्ष विद्यालय र परीक्षा समयमै सञ्चालन गर्नु हो । सबै पक्ष जिम्मेवार बनौं । न्यायाधीश नहकुल सुवेदीको एकल इजलासले शिक्षकका जायज माग सम्बोधन गर्न र आन्दोलनरत शिक्षकलाई ३ दिन दिनभित्र विद्यालय फर्किने वातावरण सुनिश्चित गर्न आदेश जारी भएको सर्वोच्च अदालतका प्रवक्ता एवं सहरजिस्ट्रार अच्युत कुईंकेल बताए। 'आन्दोलनरत शिक्षकहरूका जायज र संविधानसम्मत मागहरु तत्काल सम्बोधन गर्ने सम्बन्धमा विपक्षी निकायहरूले उचित र आवश्यक निर्णय गरी यो आदेश प्राप्त भएको मितिले ३ दिनभित्र आन्दोलनरत शिक्षकहरू विद्यालयमा फर्की पठनपाठन गर्ने वातावरण सुनिश्चित गर्नू,' आदेशमा भनिएको छ। देशभरका बालबालिकालाई नियमित रूपमा विद्यालयमा पठनपाठन गर्न पाउने हकबाट वञ्चित नगराउन आदेशमा भनिएको छ। त्यस्तै तत्काल आवश्यक र उपयुक्त प्रबन्ध गरी आन्दोलनरत शिक्षकका कारण एसईईको परीक्षाफल समयमा प्रकाशन हुन नसक्ने अवस्था सिर्जना हुन नदिन र कक्षा १२ को परीक्षा समयमा गर्न आदेश दिइएको छ। यस अगाडि विद्यालय शिक्षा ऐन र आफ्ना माग सम्बोधन हुनुपर्ने भन्दै आन्दोलनमा होमिएको नेपाल शिक्षक महासंघलाई प्रधानमन्त्री केपी शर्मा ओलीले बोलाएर शिक्षक आन्दोलन र समस्या समाधानका विकल्पबारे छलफल गरेका थिए। उनीहरुसँगको छलफल पश्चात प्रधानमन्त्री ओलीले आन्दोलनमा उठाइएका जायज मागहरूबारे गृहकार्य गर्न भन्दै चैत २५ गते उपप्रधानमन्त्री तथा अर्थमन्त्री विष्णुप्रसाद पौडेल, गृहमन्त्री रमेश लेखक र तत्कालीन शिक्षा, विज्ञान तथा प्रविधिमन्त्री विद्या भट्टराईलाई निर्देशन दिएका थिए । यसकै लागि सरकारले संघीय संसद्को अधिवेशन वैशाख १२ गते शुक्रबार दिउँसो १ बजे बोलाउने निर्णय गरेको छ । यसको उद्देश्य विद्यालय शिक्षा विधेयक पारित गर्नु हो । मन्त्रिपरिषद्को वैशाख २ गतेको बैठकले यो निर्णय गरेको हो । सरकारका तर्फबाट विधेयक पारित गर्न आवश्यक समन्वय र सहजीकरण गर्ने प्रयास भइरहेको जनाइएको छ । यसैबीच स्वास्थ्यको कारण देखाउँदै शिक्षामन्त्री विद्या भट्टराईले राजीनामा दिएकी छन्। बुधबार शिक्षामन्त्रीमा रघुजी पन्त नियुक्त भएर बिहीबार सपथग्रहण गर्दै कार्यभार सम्हालेका छन्।"
नेपालको वित्तीय क्षेत्र सम्पत्ति १४७ खर्ब,"काठमाडौं : नेपालका वित्तीय क्षेत्रको कुल सम्पत्ति आर्थिक वर्ष २०८०८१ सम्ममा १४६ खर्ब ८९ अर्ब ६७ करोड रुपैयाँबराबर पुगेको छ। अघिल्लो आवमा यस्ता वित्तीय संस्थाको कुल सम्पत्ति १३० खर्ब ६७ अर्ब रुपैयाँ हाराहारीमा थियो। वर्षकै अन्तरमा नेपालको वित्तीय क्षेत्रको कुल सम्पत्ति १२४४ प्रतिशत अर्थात १६ खर्ब २५ अर्ब रुपैयाँले वृद्धि भएको छ। नेपाल राष्ट्र बैंकले सार्वजनिक गरेको वित्तीय स्थायित्व प्रतिवेदन अनुसारमा मुलुकभित्र भएका सम्पूर्ण वित्तीय संस्थाहरूको कुल सम्पत्ति बढ्दो क्रममा देखिन्छ। गत असारसम्ममा बैंक तथा वित्तीय संस्थाहरू र यसबाहेकका सहकारीहरू, गैर बैंकिङ क्षेत्र (कर्मचारी सञ्चय कोष, नागरिक लगानी कोष, सामाजिक सुरक्षा कोष), बिमा कम्पनीहरू र बजार पुँजीकरणसहितको सम्पत्ति बढेको प्रतिवेदनमा उल्लेख छ। तर, नेपाल स्टक एक्सचेञ्ज (नेप्से)को बजार पुँजीकरणबाहेक अन्य वित्तीय संस्थाहरूको कुल सम्पत्ति १११ खर्ब ३६ अर्ब रुपैयाँ हाराहारीमा पुगेको छ। प्रतिवेदनअनुसार आर्थिक वर्ष २०८०८१ को साउन मध्यसम्ममा बैंक तथा वित्तीय संस्थाहरूले नेपालको कुल वित्तीय प्रणाली सम्पत्तिको लगभग ८० प्रतिशत हिस्सा ओगटेका छन्। यद्यपि वित्तीय प्रणालीमा बैंक तथा वित्तीय संस्थाहरूको हिस्सा थोरै घटेको छ। वित्तीय प्रणालीको कुल सम्पत्ति तथा दायित्वको ७८२६ प्रतिशत बैंक तथा वित्तीय संस्थाहरूले ओगटेका छन्। अझ सबैभन्दा बढी वाणिज्य बैंकहरूको सम्पत्ति सबैभन्दा बढी अर्थात् ६५०४ प्रतिशत किस्सा ओगटेको छ। सञ्चालनमा रहेका २० वटा वाणिज्य बैंकहरूको मात्रै कुल सम्पत्ति ७२ खर्ब ४२ अर्ब रुपैयाँ हाराहारीमा छ। यो अघिल्लो आवको तुलनामा १२ प्रतिशत बढी हो। वाणिज्य बैंकहरूलाई अनिवार्य ८ अर्ब रुपैयाँ चुक्तापुँजीको व्यवस्था छ। तर, अझ चुक्तापुँजीको पनि दोब्बरदेखि तेब्बरसम्म चालुपुँजीको आकार बढ्दा वाणिज्य बैंकहरूको हिस्सा अधिक हुन गएको हुनसक्छ। यसैगरी, सञ्चालित १७ विकास बैंकहरूको कुल सम्पत्ति ७ खर्ब १७ अर्ब रुपैयाँ पुगेको छ। वित्त कम्पनीहरूको पुँजी १ खर्ब ७१ अर्ब रुपैयाँ हाराहारीमा छ। यता ५७ वटा लघुवित्त वित्तीय संस्थाहरको कुल सम्पत्ति ५ खर्ब ५३ अर्ब रुपैयाँ पुगेको छ। यसैगरी पूर्वाधार विकास बैंकको २९ अर्ब ५० करोड रुपैयाँ, राष्ट्रिय सहकारी बैंकको ६७ अर्ब ६६ करोड रुपैयाँ सम्पत्ति तथा दायित्व पुगेको छ। यसैगरी सहकारीहरूको कुल सम्पत्ति मात्रै ३ खर्ब ८३ अर्ब रुपैयाँ रहेको छ। यता गैरबैंकिङ क्षेत्रहरू कर्मचारी सञ्चय कोषको कुल सम्पत्ति ५ खर्ब ७४ अर्ब रुपैयाँ पुगेको छ। यो अघिल्लो वर्षको भन्दा ११४६ प्रतिशत बढी हो। यसैगरी, क्रमशः नागरिक लगानी कोषको कुल सम्पत्ति ३ खर्ब ८ अर्ब ३१ करोड र सामाजिक सुरक्षा कोषको ९८ अर्ब रुपैयाँ सम्पत्ति पुगेको छ। यता बिमा कम्पनीहरूको ९ खर्ब ३९ अर्ब २१ करोड रुपैयाँ र पुनर्बिमा कम्पनीकहरूले ५४ अर्ब १२ लाख रुपैयाँ बराबरको सम्पत्ति पुर्याएका छन्। यता नेप्सेको बजार पुँजीकरणको कुल सम्पत्ति पनि ३५ खर्ब ५३ अर्ब रुपैयाँ बराबर पुगेको प्रतिवेदनमा उल्लेख छ। अघिल्लो आवको भन्दा गत आव १५२८ प्रतिशतले वृद्धि भएको देखिन्छ। राष्ट्र बैंकका प्रवक्ता रामु पौडेल यो तथ्यांकले वित्तीय संस्थाहरूको कुल नेटवर्थ वृद्धि भएको संकेत गरेको बताए। उनकाअनुसार संस्थाको पुँजी बढ्दै जाँदाको अवस्थामा वा लगानी बढ्दै जाँदाको अवस्थामा अर्थतन्त्र विस्तार सुधार हुन थालेको भन्ने पनि हो। संस्थाहरूले लगानी थप्दै जाँदा संस्थाको कुल सम्पत्ति बढ्दै गएको हो। यसरी संस्थाको सम्पत्ति मात्रै बढाएर भएन, यसपछि सोहीअनुसारको प्रतिफल लिनुपर्यो। प्रवक्ता पौडेलले अन्नपूर्णसँग भने। नेपालको घरेलु वित्तीय बजारमा मुद्रा बजार र पुँजी बजार समावेश छन्। मुद्रा बजारले मुख्यतया खुला बजार सञ्चालनमार्फत मौद्रिक नीति सञ्चालन र व्यवस्थापनलाई समेट्छ।"
"युथ सेलिब्रेसनको सन्देश : सरकार होइन, मिसन २०८४","काठमाडौं : सरकारको नेतृत्व गरिरहेको नेकपा एमालेले लोकतन्त्र दिवसका अवसरमा युथ सेलिब्रेसन गरेको छ। लोकतन्त्र आएको १९ वर्ष भएको छ। एमाले लोकतन्त्रको दिवसलाई उत्सवका रूपमा मनाएको छ। पछिल्लो समय पुनर्उत्थानवादीहरू सलबलाउन थालेपछि लोकतन्त्रको रक्षाका लागि एमाले युवाहरू सडकमा उतारेर उत्सव मनाएको हो। उसले युथ सेलिब्रेसनमार्फत सरकार बचाउनतिर नभई मिसन २०८४ मा ध्यान केन्द्रित गर्ने सन्देश दिएको छ। प्रधानमन्त्री एवं एमाले अध्यक्ष केपी शर्मा ओलीले सरकार बनाऊ, सरकार बचाऊ भन्दै नहिँडेको बताए। उनले नेताकार्यकर्ताले मिसन २०८४ मा ध्यान केन्द्रित गर्न निर्देशन गरे। एमाले अध्यक्ष ओलीले नेता कार्यकर्तालाई सरकारको बारेमा चिन्ता गर्न आवश्यक नरहेको बताए। सरकारको बारेमा धेरै चिन्ता गर्ने होइन, चुनावको बारेमा चिन्ता गर्नुपर्छ। त्यसैकारण एमाले सरकार बनाउ, सरकार बचाउ भनेर कराएको छैन, उनले भने, एमालेले जहिले पनि चुनाव हेरेको हुन्छ। हामीले २०७० को चुनाव भन्यौ, २०७४ को चुनाव भन्यौ, २०७९ को चुनाव भन्यौ र २०८४ को चुनाव भनिराखेका छौं, मिसन ०८४ भनेका छौं। उनले अरूतिर ध्यान केन्द्रित नगरी मिसन ८४ मा लाग्न पनि निर्देशन गरे। म साथीहरूलाई आग्रह गर्न चाहन्छु, ढुक्कले मिसन, ०८४ मा लाग्नुस्। सरकार चलाउने, सरकारको नेतृत्व गर्ने, सरकारमा सहभागी हुने, जे गर्नुपर्छ यहाँ, अहिले संसदको बनावटअनुसार देशलाई ठीक ढंगले अगाडि बढाउन सकेसम्मका प्रयासहरू एमालेले गर्ने छ। त्यसकारण यस कुरामा चिन्ता नगर्नुस्। मिसन, ०८४ मा ध्यान दिनुस्। उनले भने, मिसन, ०८४ एमालेलाई निर्णायक राष्ट्रिय शक्तिका रूपमा विकास गर्ने मिसन हो। प्रधानमन्त्री ओलीले राष्ट्रियताको स्पष्ट अडान लिएको हुनाले विदेशका दलाल तत्वहरू एमालेविरूद्ध लागको बताए। उनले भने, यतिकै होइन, हाम्रो राष्ट्रियताप्रतिको दृष्टिकोणले, अडानले र हाम्रो संघर्षका कारणले। अर्को जनपक्षीयताको कारणले लोकतान्त्रिक आचरण, अभ्यास, दृष्टिकोण र देशलाई अगाडि बढाउने स्पष्ट नीतिका कारणले। विभिन्न प्रकारका शक्तिहरू हामीसँग भयभित भएका छन्। दिनैपिच्छे अनेक प्रकार भ्रम फिजाउन खोजिरहेका छन्। उनले लोकतन्त्रमा सरकारको आयुको विषय ठूलो नभएको बताए। हरेक कुरामा, हरेक दिन सरकार जान्छ, सरकार जान्छ भनेर भन्न थालेका छन्। लोकतन्त्रमा लामो सरकार पाँच वर्षका लागि बन्छ। उनले भने, अनि यो तानाशाही त होइन, अधिनायकवादी व्यवस्था त होइन कि ५० वर्षका लागि कसैको वंशको शासन हुन्छ, सय वर्षका लागि हुन्छ, २ सय ५० वर्षका लागि हुन्छ, १ सय ४ वर्षका लागि हुन्छ भनेको जस्तो स्थिरता हामीले भनेको स्थिरता लोकतान्त्रिक स्थिरता हो, गतिशीलताको स्थिरता हो, जनताको अभिमतसहितको स्थिरता हो। उनले वर्तमान सरकार एमाले र कांग्रेसको एउटा संकल्पसहित बनेको बताए। यो स्थिरता र स्थायित्वका लागि बनेको सरकार हो। यसले त्यही स्थिरता र स्थायित्व दिन्छ र त्यही दिएर अगाडि बढिरहेको छ। उनले भने। अध्यक्ष ओलीले अस्थिरता, अराजकता र पश्चमगनलाई अस्वीकार गर्दै समृद्ध नेपाल, सुखी नेपालीको राष्ट्रिय आकांक्षा पूरा गर्न युवाहरूले संकल्प र तागत देखाउनुपर्ने बताए। उनले जनताको बलिदानीपूर्ण संघर्षबाट प्राप्त लोकतान्त्रिक गणतन्त्रात्मक उपलब्धिको रक्षा गर्दै युवा अघि बढ्नुपर्ने र युवाले देश बनाउने संकल्प गरी त्यसलाई साकार पार्नुपर्ने बताए। देशमा अराजकता मच्चाउने र विभाजन गर्ने तत्वसँग सचेत हुनुपर्छ, नेपाल महान् नेपाल हो, नेपाली जनता महान् जनता हुन्। महान् नेपालका नेपाली युवा त्यसअनुसार अघि बढ्नेछन्। ढुक्क हुनुस्, यसको नेतृत्व एमालेले बाटो नबिराइ गर्नेछ, उनले भने, वैैशाख ११ गते निरंकुश राजतन्त्र पराजय र लोकतन्त्रले जितेको दिन हो। यो दिनलाई उत्सवका रूपमा मनाउनुपर्छ। निरंकुश व्यवस्थाका कारण देश लामो समय अन्धकारकारको युगमा गुज्रिएको थियो। हामीले अनेक कठिनाइ झेलेर संघर्ष गर्दै देशलाई अहिलेको अवस्थामा ल्याएको हो। सामन्ती व्यवस्थालाई पुनः फर्काउन खोज्ने भन्दै व्यक्तिका घर, पार्टी कार्यालय र सञ्चार संस्थामा तोडफोड गर्ने र व्यक्तिलाई जिउँदै आगो लगाउने जस्ता जंगली र राक्षसी प्रकृति गलत हो। यस्ता कार्य सह्य हुँदैन। उनले अघिल्लो ३० वर्ष र पछिल्लो ३० वर्षको विकासको तुलनात्मक गर्न पनि आग्रह गरे। उनले लोकतन्त्रमा देशको विकास भएको बताए। लोकतन्त्रमा मात्रै देश समृद्धितर्फ अगाडि बढ्न सक्छ भन्ने कुरा विगत ३० वर्षको इतिहासले नै देखाएको छ, ३० वर्ष अगाडि कस्तो अवस्थामा थियो भनेर। ३० वर्षयता विकासले देशव्यापी रूपमा कुन गति लिएको छ, उनले भने, पूर्वाधारका क्षेत्र होऊन् कि अरू क्षेत्र होउन्, स्वास्थ्य अथवा सामाजिक क्षेत्रमा जनतालाई माया गर्ने प्रणाली कुन रहेछ भन्ने कुरा, कसले गर्दो रहेछ भन्ने कुरा, हामीले ज्येष्ठ नागरिक भत्तादेखि सडकका बालबालिकाको व्यवस्था गर्नेदेखि, सडक मानवको व्यवस्था गर्नेदेखि भीखमंगाहरू रहन नपाउने, भीखमंगा कोही हुनु पर्दैन, कसैले रहरले गलत ढंगले भीखमंगा हुन खोज्छ भने त्यस्ता कुराहरूलाई अस्वीकार गर्ने ती कामहरू हामीले गरेका छौं। प्रधानमन्त्री ओली युवालाई भड्काउने अनेक प्रयास भइरहेको बताउँदै केही मानिसहरूलाई सामाजिक सञ्जालमा प्रयोग गरेर देशभरका मानिसलाई भड्काउने प्रयास भएका भन्दै यसमा सचेत हुनुपर्ने बताए। देश बन्छ, त्यसबाट समृद्धितर्फ देश जान्छ, त्यसबाट राष्ट्रिय एकता बन्छ। त्यसकारण हामी अनेक प्रकारका विविधताहरूको एकता खोज्छौं र समानतामा एकता खोज्छौं, उनले भने, यहाँ अनेक प्रकारका प्रयासहरू भइराखेका छन्, अनेक ढंगले साम्प्रदायिक विद्धेषहरू भड्काउने, नेपालीलाई फुटाउने र विभाजित गर्ने प्रयास भइराखेका छन्। जातका नाममा, धर्मका नाममा, भाषाका नाममा, संस्कृति, भूूगोल र अनेक नाममा फुटाउने प्रयासहरू भइराखेका छन्। यस्ता कुप्रयास र कुचेष्टाहरूबाट हामी स्पष्ट हुनुपर्छ। उनले युवाले भ्रमलाई चिर्दै अघि बढ्न पनि आह्वान गरे। युवा पंक्तिलाई अल्मल्याउन खोज्ने प्रयास भइरहेका छन्। युवा आफ्नो साथमा छ भनेर धाक लगाउने र भ्रम छर्ने त्यस प्रकारका प्रयासहरू भइराखेका छन्। केही मानिसहरूलाई विभिन्न सामाजिक सञ्जालमा खटाएर, पेड मान्छेहरूबाट, केही मान्छेहरूबाट देश भरि भ्रम फिँजाउने प्रयास भइराखेको छ। उनले भने, त्यसकारण हामी यस्ता कुराहरूमा सचेत र सजग हुन आवश्यक छ, जरूरी छ। म हाम्रा युवाहरूलाई आग्रह गर्न चाहन्छु, अबको समय भनेको हामी आफैंँ सचेत भएर, के कुरालाई अस्वीकार गर्ने, के कुरालाई स्वीकार गर्ने र अगाडि बढाउने छुट्याउन सक्नु पर्छ। उनले युवाहरूका लागि हामीले शिक्षाको प्रबन्ध, आम्दानीको प्रबन्ध अथवा उद्यमशीलता र रोजगारीको व्यवस्थाको बाटोबाट अगाडि बढ्नुपर्ने बताए। हामीले पहिले पनि भनेका थियौं, अबको समय भनेको देशमा युवाहरूको समय हो र युवाहरूका लागि हामीले शिक्षाको प्रबन्ध, आम्दानीको प्रबन्ध अथवा उद्यमशीलता र रोजगारीको व्यवस्थाको बाटोबाट अगाडि बढ्नु पर्छ। युवाहरूलाई शारीरिक र मानिसक रूपबाट स्वस्थ राख्नुपर्छ। अर्थात्, हामीले भनेका थियौं, शिक्षा, ज्ञान, सिकाइ एउटै कुरा हो। सिकाइ, कमाइ र दबाइ अर्थात् शिक्षा, उद्यमशीलता र स्वास्थ्य यी कुराहरूलाई अगाडि बढाउने। यसका लागि हामी हरेकले सचेत हुनुपर्छ। आज युवाहरूलाई अनेक प्रकारले गलत चिजमा फसाउन खोज्ने, नसामा फसाउन खोज्ने, ड्रग्समा फसाउन खोज्ने यस्ता प्रयासहरू भइराखेका छन्। यसलाई हामीले अस्वीकार गर्न सक्नुपर्छ र हामी नसामा होइन, देश बनाउने एउटा सचेत संकल्पका साथ अगाडि बढ्नुपर्छ। यसका निम्ति युुवा समुदाय अत्यन्त सजगताकासाथ अगाडि बढ्नु हुनेछ भन्ने मैले विश्वास लिएको छु। काठमार्डौं महानगरकी उपमेयर डंगोलले नेपाली युवा सबैभन्दा माथि राष्ट्र भनेर एकजुट भएका बताइन्। उनले भनिन्, जबजब युवा एकजुट हुन्छन् तबतब असम्भव भनिएका कुरालाई सम्भव बनाउँछन्, सफलता उनीहरूले नै पाउँछन्, जसले कहिल्यै हार मान्दैन। नेपाली युवाले काम गर्न सक्छ भन्ने कुरा आफूले विश्वसामु प्रस्तुत गरेको दाबी गरिन्। युवाले सही र गलत छुट्ट्याउनु पर्ने उनको भनाइ छ। युवाले हरेक कुरालाई रचनात्मक हिसाबले विश्लेषण गर्नुपर्ने बताइन्। सत्य के हो भनेर हेर्ने र खोज्ने मानिस मात्र युवा हुने उनको धारणा छ। मानिस उमेरले मात्र युवा हुने होइन सोच र कामले युवा हुने बताइन्। उनले काठमाडौं महानगरपालिकाका मेयर बालेन शाहलाई लक्षित गर्दै सामाजिक सञ्जालमा भाँडभैलो मच्चाउन नसिकाउने आग्रह गरिन्। एमालेले युवालाई दश नंग्र्रा खियाउन सिकाउँछ, त्यस कारण म एमालेमा छु, डंगोलले भनिन्, स्टन्ट गरेर देश बन्दैन, अरूलाई गाली गरेर देश बन्दैन, देश बनाउने हो भने योजना अनुरूप काम गर्नुपर्छ, योजना बनाउनु पर्छ। नेकपा एमालेका युवाहरू समस्याबाट भाग्ने युवा नभएको बताइन्। युथ सेलिब्रेसनमा एमाले महासंचिव शंकर पोखरेल, अनेरास्ववियुका अध्यक्ष समिक बडाल, डा आनन्द सिंह, पृथ्वीनारायण क्याम्पस पोखराको स्ववियु सभापति विष्णु पोखरेल, शिवराज नगरपालिका कपिलवस्तुकी उपमेयर शिवकुमारी थारूलगायतले बोलेका थिए। सांगीतिक कार्यक्रम पनि गरिएको थियो।"
बागमतीका मेयर थापाविरुद्ध डेढ अर्बको भ्रष्टाचार मुद्दा,"काठमाडौं : नेकपा माओवादी केन्द्रका नेता एवं सर्लाहीको बागमती नगरपालिकाका प्रमुख भरतकुमार थापालाई थप अर्को मुद्दा लागेको छ। उनीविरुद्ध डेढ अर्ब बिगोसहित कायम गरी सर्लाही जिल्ला अदालतमा मुद्दा दायर गरिएको छ। वन तथा वातावरण मन्त्रालयले थापाविरुद्ध १ अर्ब ४९ करोड ३९ लाख ४३ हजार ३ सय ३७ बिगो कायम गरेर मुद्दा दायर गरेको हो। थापासहित उपमेयर लीलाकुमारी मुक्तान, तत्कालीन प्रमुख प्रशासकीय अधिकृत विमलकुमार पोखरेल, तत्कालीन लेखा अधिकृत विश्वराज पोखरेल, इन्जिनियर सागर पौडेल, जिल्ला समन्वय समिति सर्लाहीका तत्कालीन प्रमुख मथुर चौधरीलाई पनि प्रतिवादी बनाइएको छ। सरकारको स्वीकृति बिना सर्लाहीको बागमती नगरपालिका ४ र १२ स्थित सागरनाथ वन विकास परियोजनाको स्वामित्वमा रहेको मूर्तिया सेक्टरअन्तर्गत कमैया क्षेत्रको वन क्षेत्रमा गैरकानुनी रूपमा करिब १७३०० हेक्टर वन क्षेत्रको जग्गा अतिक्रमण गरी बागमती माछा पोखरी (भरत ताल) निर्माण भएको थियो। उनीहरूको मिलोमतो ताल वरिपरि बाटो र अन्य संरचना निर्माणको क्रममा ठूलो परिमाणमा वन पैदावार (ढुंगा, गिट्टी, बालुवा, माटोलगायतका नदीजन्य पदार्थ) अवैध रूपमा उत्खनन गरी निकासी गरेको आरोपपत्रमा उल्लेख छ। आरोपपत्रका अनुसार मूर्तिया सेक्टरअन्तर्गत कर्मैया क्षेत्रको वन क्षेत्रभित्र करिब ८१५२० हेक्टर वन क्षेत्र कृषि क्षेत्र, बस्ती क्षेत्र आदीको रूपमा समेत वन अतिक्रमण भएको पाइएको छ। उनीहरूविरुद्ध पाँच वर्षसम्म कैद वा १ लाख रुपैयाँसम्मा जरिवाना वा दुवै सजायको मागदाबी गरिएको छ। राष्ट्रिय वनमा समावेश गरी सो जग्गामा बनाइएको घर वा छाप्रो र प्रयोग भएका मेसिनरी औचार साधनसमेत जफतको माग गरिएको छ। मिलोमतोमा माछा पोखरीबाट ४७००२८५ १६६ घनमिटर वन पैदावार (ढुंगा, गिट्टी, बालुवा, माटोलगायतका नदीजन्य पदार्थ) कानुनविपरीत उत्खनन गरी अन्यत्र बिक्री वितरण र अन्य संरचनामा प्रयोग गरेको अभियोग पनि उनीहरूमाथि लगाइएको छ। मापदण्डभन्दा बढी औसतमा प्रतिदिन करिब ३ सय ४५ घनमिटर उत्खनन भएको देखिन्छ। तत्काल प्रचलित वातावरण संरक्षण नियमावली, २०५ अनुसार खानी क्षेत्रअन्तर्गत दैनिक तीन सय घनमिटरसम्म निर्माणमुखी खनिज, ग्राभेल, गिटी, बालुवाको उत्खनन गर्ने प्रस्तावमा प्रारम्भिक वातावरणीय परीक्षण गर्नुपर्ने व्यवस्था छ। सोही नियमावलीअनुसार नदीनाला सतहबाट दैनिक २ सय ५० घनमिटरभन्दा बढी बालुवा, ग्राभेल, गिर्खा, माटो निकाल्ने प्रस्तावका लागि वातावरणीय प्रभाव मूल्यांकन गर्नुपर्छ। कानुनविपरीत प्रारम्भिक वातावरणीय परीक्षकण प्रतिवेदन सवीकृत गरिएको देखिएको छ। अभियोगपत्रमा ४७००२८५ १६६ घनमिटर वन पैदावार (ढुंगा, गिट्टी, बालुवा, माटो लगायतका नदीजन्य पदार्थ) वन घनफिट ९ रुपैयाँका दरले बिक्री वितरण गरेको उल्लेख छ। उनीहरूमाथि १ अर्ब ४९ करोड ३९ लाख ४३ हजार ३३७४५ जफत हुनुको साथै पाँच लाख रुपैयाँभन्दा बढी जतिसुकै बिगो भए पनि दुई वर्षसम्म कैद वा बिगोको दोब्बर जरिवाना वा दुवै जनही हुनुपर्ने गरी मागदाबी गरिएको छ। प्रतिवादीहरू राष्ट्रसेवकसमेत भएको देखिँदा भ्रष्टाचार निवारण ऐन, २०५९ को दफा ५९ वमोजिम अनुसन्धान भई कारबाही हुनुपर्ने देखिँदा अख्तियारसमक्ष लेखी पठाउने, प्रतिवादीहरूबाट अपराध पीडित संरक्षण ऐन, २०७५ को दफा ४१ बमोजिम क्षतिपूर्ति शुल्कबापतको रकम राहत कोषमा जम्मा हुने गरी कारबाहीका लागि मागदाबी गरिएको छ। अभियोग पत्रमा प्रतिवादीहरू निलम्बित मेयर थापा, विमलकुमार पोखरेल, विश्वराज पोखरेल, लीला कुमारी मुक्तान र मेथुर चौधरीलाई जिम्मा जमानीमा लिने व्यक्तिहरूसँग पटकपटक सम्पर्क गर्दा उपस्थित गराउन नसकेको उल्लेख छ। अनुपस्थित प्रतिवादी इन्जिनियर पौडेलको हकमा अदालतबाट म्याद जारी भई नियमानुसार गरि पाउन यो अभियोग पत्रमा पेस गरेको पनि उल्लेख छ। बागमती माछा पोखरी(भरत ताल) वरपर रहेको करिब ८१५२० हेक्टर वनक्षेत्र धेरै पुरानो वन अतिक्रमण रहेको तथा अतिक्रमण गर्ने व्यक्ति धेरै रहेका पनि अभियोग पत्रमा उल्लेख छ। यो वन अतिक्रमण गर्नेहरूको गरी पूरक अभियोग पत्रमार्फत मुद्दा दायर गर्ने जनाइएको छ। यो मुद्दा दर्ता गर्नबाट रोक्न उनले ठूलो चलखेलको प्रयास समेत गरेका थिए। अख्तियारबाट मुद्दा खेपिरहेका सर्लाहीको बागमती नगरपालिकाका निलम्बित मेयर थापाले किर्ते भर्पाइ बनाएर करोडौंको लेनदेन गरेको समेत पाइएको थियो। भ्रष्टाचारको मुद्दाबाट बच्न करोडौंको लेनदेनको नक्कली भर्पाइ र कपाली तमसुक बनाएको तथ्य भेटिएको छ। यो सबै नियोजित रूपमा मुद्दा प्रभाव पार्न खोजेका थिए। निलम्बित मेयर थापामाथि मुद्दैमुद्दा छन्। अख्तियारले थापाविरुद्ध योभन्दा पहिले दुई मुद्दा दायर गरेको छ। २०८० चैत २८ गते उनीविरुद्ध ५ करोड ३३ लाख ५३ हजार १ सय ९० रुपैयाँ अकुत सम्पत्ति आर्जनको भ्रष्टाचार मुद्दा दायर गरेको हो। अख्तियारले थापाकी श्रीमती रेश्मीकुमारी घिमिरे (थापा), भाइ रामकुमार र भाइबुहारी द्वारिका राउतलाईसमेत सम्पत्ति जफत प्रयोजनका लागि प्रतिवादी बनाएको छ। थापाले सार्वजनिक पदमा आएपछि गैरकानुनी सम्पत्ति परिवार र आफन्तमार्फत व्यवस्थापन गरेको अख्तियारको अभियोगपत्रमा उल्लेख छ। २०८१ जेठ २९ गते मेयर थापासहित ६ जनाविरुद्ध भ्रष्टाचारको भ्रष्टाचार मुद्दा दायर भएको छ। अख्तियारले मेयर थापासहित ६ जनाले ३० करोड २९ लाख ३४ हजार ८९७ रुपैयाँको भ्रष्टाचार मुद्दा विशेषमा दायर गरेको छ। तीन मुद्दा विशेष अदालतमा विचराधीन छ। २०७४ मा मेयर भएपछि थापाले २०७५७६ मा वागमति माछा पोखरीको निर्माण सुरुवात गरेका हुन्। उनले माछापोखरीको नामलाई नै आफ्नो नाम राखेर भरत ताल नाम दिए।"
नेपाल : वेलनेस पर्यटनको उत्कृष्ट गन्तव्य,"नेपाल प्राकृतिक सुन्दरता, सांस्कृतिक विविधता र आध्यात्मिक शान्तिको लागि प्रसिद्ध छ। योमात्र होइन, यो देश स्वास्थ्य र आरामको लागि पनि विश्वभरिका पर्यटकहरूलाई आकर्षित गर्दै आएको छ। विशेषगरी वेलनेस टुरिज्मको क्षेत्रमा नेपाल एक उत्कृष्ट गन्तव्य बनेको छ। यहाँको शुद्ध हावापानी, योग, ध्यान, आयुर्वेद र हर्बल उपचारले गर्दा नेपाल स्वास्थ्यप्रद पर्यटनको केन्द्र बन्न सफल भएको छ। नेपाल हिमालयको कोखमा अवस्थित छ, जुन योग र ध्यानको लागि पवित्र स्थान मानिन्छ। लुम्बिनी, गौतम बुद्धको जन्मस्थल, विश्वभरका ध्यान र आध्यात्मिक साधकहरूको केन्द्र हो। काठमाडौं उपत्यकामा पनि धेरै योग स्टुडियो र ध्यान केन्द्रहरू छन्, जहाँ प्रतिवर्ष हजारौं पर्यटकहरू आउँछन्। नेपाल पर्यटन बोर्डको २०२३ को तथ्यांकअनुसार, नेपालमा प्रतिवर्ष एक लाखभन्दा बढी पर्यटक योग र ध्यानको लागि आउँछन्। पोखरा, रामेछाप, लुम्बिनी र काठमाडौंका विभिन्न योग आ श्रमहरू यसका लोकप्रिय स्थानहरू हुन्। आयुर्वेद र प्राकृतिक उपचारको क्षेत्रमा पनि नेपालको ठूलो योगदान छ। यहाँका हर्बल जडीबुटी, प्राकृतिक चिकित्सा र पञ्चकर्म थेरापीले विदेशी पर्यटकहरूलाई स्वास्थ्य लाभ गराउँछ। नेपालमा एक सयभन्दा बढी आयुर्वेदिक केन्द्रहरू छन्। पञ्चकर्म, शिरोधारा, साउण्ड थेरापी, योगथेरापी, र हर्बल मालिसजस्ता सेवाहरू पर्यटकहरूमाझ धेरै लोकप्रिय छन्। नेपालको प्राकृतिक सुन्दरता र हिल स्टेसनहरूले पनि स्वास्थ्य पर्यटनलाई बढावा दिन्छ। यहाँको हरियाली पहाड, शान्त वातावरण र निर्मल हावापानीले मानिसहरूको मन शान्त पार्छ। धवलागिरि, मनास्लु, अन्नपूर्णजस्ता हिमाली क्षेत्रहरूमा ट्रेकिङ गर्दा तनावमुक्त हुन सकिन्छ। नेपाल ट्राभल एन्ड टुरिज्म, २०२३ का अनुसार, नेपालमा २० भन्दा बढी प्रमुख हिल स्टेसनहरू छन्। जहाँ प्रतिवर्ष ५० हजारभन्दा बढी पर्यटकहरू आउँछन्। नगरकोट, धनकुटा, पोखरा, र सुर्खेतजस्ता स्थानहरू यसका लागि उत्कृष्ट उदाहरण हुन्। नेपालका प्रमुख होटेलहरूमा विश्वस्तरीय स्पा सेवाहरू पनि उपलब्ध छन्। यी स्पाहरूमा प्राकृतिक तेल, हर्बल उपचार र आधुनिक मसाज थेरापीले पर्यटकहरूलाई पूर्ण आराम प्रदान गर्छ। नेपाल हस्पिटालिटी एसोसिएसन (२०२३) का अनुसार, काठमाडौं र पोखरामा एक सयभन्दा बढी लक्जरी स्पा केन्द्रहरू छन्। अरोमाथेरापी, हट स्टोन मसाज र रिफ्लेक्सोलोजीजस्ता सेवाहरू पर्यटकहरूमाझ धेरै नै माग छ। अन्तर्राष्ट्रिय तुलनामा नेपालमा वेलनेस टुरिज्म धेरै सस्तो छ। यहाँको आवास, खाना, र उपचार सेवाहरू विश्वस्तरीय छन् तर पनि सस्तो दरमा उपलब्ध छन्। वल्र्ड ट्राभल एन्ड टुरिज्म काउन्सिल (२०२३) का अनुसार, नेपालमा (पाँचतारे स्टार होटेलमा स्पा प्याकेज मात्र डलर ५० देखि १०० को दरमा उपलब्ध छ, जुन थाइल्यान्ड वा भारतको तुलनामा धेरै सस्तो हो। यसरी, नेपाल आफ्नो प्राकृतिक शान्ति, आध्यात्मिक वातावरण र स्वास्थ्यवर्धक पर्यटन सेवाहरूले विश्वभरिका पर्यटकहरूलाई आकर्षित गर्दैछ। यदि तपाईंले तनावमुक्त हुन, शारीरिक रूपमा स्वस्थ रहन, वा आत्मिक शान्ति खोज्नुहुन्छ भने, नेपाल नै उत्तम गन्तव्य हो। नेपाल आउनुहोस्। स्वस्थ रहनुहोस्। आनन्द लिनुहोस्। राजेश फैंजु, ट्र्याङक्विलिटी स्पा"
"लू लाग्न सक्छ है, जोगिऔं","वैशाख महिना लागेसँगै गर्मी बढेको छ। तापक्रम वृद्धि भएसँगै विशेषगरी तराई मधेस क्षेत्रमा तातो हावा (लू) वहन सुरु हुन्छ। तातो हावा (लू) का असरहरू शरीरमा देखिन सक्छन्। तातो हावा वहेको अवस्थालाई लू लाग्नु भनिन्छ। लूले स्वास्थ्यमा असर पार्न सक्छ। सचेत रही सुरक्षात्मक उपायहरू अपनाउनुपर्ने हुन्छ। लू लाग्दाका असर मुटुको चाल तीव्र हुने श्वासप्रश्वासमा समस्या आउने रक्तचाप कम हुने शरीरबाट पसिना ननिस्कने टाउको दुख्ने चक्कर लाग्ने हनहनी ज्वरो आउने जोगिने उपाय दिउँसो घरबाट ननिस्कने बाहिर निस्कनै परे छाता ओढ्ने बाहिर निस्किँदा पातलो कपडाले टाउको छोप्ने शीतल हुने कपडा लगाउने चिसोपानीले नुहाउने कागतीपानी, नरिबलपानी पिउने फलफूलको रस पिउने"
"यसकारण खानुपर्छ, भिटामिन ए !","भिटामिन एक किसिमको जैविक, यौगिक हो। खाद्य विज्ञानले अत्यावश्यक थोरै मात्रामा चाहिने खाद्य पदार्थको सूचीमा भिटामिनलाई राखेको छ। भिटामिन आफैंले तागत दिँदैन तर तागत उत्पादन गर्न सहयोगी बन्छ। शरीरले उत्पादन (भिटामीन डी र के बाहेक) नगर्ने भएकोले खाद्य पदार्थबाटै परिपूर्ति गर्नु पर्दछ। शरीरमा आवश्यक १३ प्रकारका भिटामिनमा ए, डी, ई, के चिल्लोमा घुलनशील हुन्छन्। भिटामीन सी तथा बी कम्प्लेक्स पानीमा घुलनशील हुन्छन्। भिटामिन ए का बायोलोजीकल्ली सक्रिय रूप रेटिनोल, रेटिनल र रेटिनोइक एसिड हुन्। जसलाई संयुक्त रूपमा रेटिनोइड्स भनिन्छ। के मा पाइन्छ ? रेटिनोल पशुजन्य स्रोतबाट मात्र पाइन्छ। जसमा कलेजो सबैभन्दा बढी भिटामिन ए पाइने स्रोत हो। प्रोभिटामिन ए क्यारोटिन वनस्पतिमा पाइन्छ। वनस्पतिजन्य (क्यारोटिनको) स्रोतमा सबैभन्दा बढी गाजर हो । अन्यमा गाढा हरियो रंगको पात भएका सागसब्जीहरू (सिस्नु, कर्कलो, लुडेसाग, धनियाँको पात, लट्टेको साग, फर्सीको मुन्टा, तोरीको साग, मुलाको पात, रायो, चनाको, मेथीको साग, चम्सुर, पालुंगो), पहेंलो जातका फलफूलहरू (पाकेको आँप, मेवा, फर्सी, गाजर, खुर्सानी, हलुवावेद) सुन्तला, गोलभेडा पर्छन्। पशुजन्य (रेटिनोलको) स्रोतमा कलेजो, अण्डा, दूध र दूधबाट बनेका परिकार (नौनी, घिउ, चीज, दही) तथा ससाना माछा, माछाको कलेजोको तेल र सुत्केरी आमाको बिगौती (पहिलो) दूध कोलोस्ट्रम पर्छन्। दैनिक आवश्यकता कति ? बालबालिकाको लागि तीन सय माइक्रोग्राम, वयस्कको लागि सात सय माइक्रोग्राम वा तीन हजार आईयू तथा गर्भवती र स्तनपान गराइरहेका महिलालाई १००० माइक्रोग्राम वा चार हजार आईयू रेटिनोल चाहिन्छ। कसलाई खुवाउने ? ६ महिनादेखि ५ वर्षसम्मका बालबालिका ६ हप्ताभित्रका सुत्केरी रतन्धो र विट्टस स्पट आँखासम्बन्धी रोग भएका कुपोषण, दादुरा र झाडापखाला भएका भिटामिन ए क्याप्सुल खुवाऔं स्वदेश तथा विदेशमा भए गरेका अध्ययनले ६ महिनादेखि पाँच वर्षसम्मका बालबालिकालाई भिटामिन ए क्याप्सुल खुवाउँदा ५० प्रतिशत कुपोषणको समस्या र एकतिहाइ बालमृत्युदर घटाउन सकिन्छ। भिटामिन ए खानेभन्दा नखाने बालकमा अकालमा मृत्यु हुन सक्ने सम्भावना चार गुणा रहन्छ। प्रतिभिटामिन ए क्याप्सुल अन्दाजी एक रुपैयाँमात्र पर्ने भएकोले बाल मृत्युदर घटाउने ज्यादै मितव्यायी र सर्वसुलभ राष्ट्रिय भिटामिन ए खोप कार्यक्रम हो। ६ महिनादेखि ६० महिनासम्मका ३७ देखि ४० लाख बालबालिकालाई भिटामिन ए क्याप्सुल ६० मिलिग्राम वा २ लाख आईयू खुवाइने गर्दछ। यसका साथै कुपोषणको मुख्य कारक जुका भएकोले एक वर्षदेखि पाँच वर्षसम्मका ३१ लाख बालबालिकालाई जुकाको औषधि पनि २०५७ देखि खुवाइने गरिँदै आएको छ। भिटामिन ए क्याप्सुल खानुपर्नेमा ६ देखि ६० महिनासम्मका बालबालिका, रतन्धो भएका व्यक्ति विट स्पट, केराटोमालेसिया, दादुरा, दीर्घ झाडापखाला लागेका र अति कुपोषित व्यक्ति (अन्य उपचारका साथै भिटामिन ए) ६ हप्ताभित्रका सुत्केरी आमा, गर्भवती, स्तनपान गराउने आमा पर्दछन्। गर्भवतीलाई हरिया सागपात र पहेंला फलफूल खानमा जोड दिइन्छ किनभने यसले बच्चाको कलेजोमा रेटिनोलको भण्डार बढाउँछ। रोकथाम तथा उपचारका रूपमा एक वर्Èभन्दा कम वा ८ केजी कम तौल भएकामा एक लाख यनिट र ५ वर्Èभन्दा कमलाई ६० मिलिग्राम वा २ लाख इन्टरनेसनल युनिटको रेटिनोल खुवाइन्छ। त्यस्तै जकाका लागि १० केजीभन्दा कम तौल भएकामा एक सय मिलिग्राम, १० देखि २० केजी तौल भएकामा १ सय देखि २ सय मिलिग्राम र २० केजीभन्दा बढी तौल भएकामा ४०० मिलिग्राम अल्बेन्डाजोल दिइन्छ। बढी सेवन गरे हानि भिटामिन ए छालासम्बन्धी रोगहरू (डन्डीफोर, चायाँ, आदि) का मलममा, बढी नै प्रयोग भएमा, क्यारोटिन तथा रेटिनोल बढी सेवन गरेमा, कलेजोले भण्डारण गर्ने क्षमताभन्दा बढी भएमा विषालु बन्दछ। तुरुन्तै वाकवाकी लाग्ने, बान्ता आउने, टाउको र पेट दुख्ने, रिंगटा लाग्ने, पखाला लाग्ने, रिस उठ्ने, मांसपेशी कमजोर हुने, बाउँडिने, मस्तिष्कको उच्च रक्तचाप, छाला दर्फराउने भए पनि दीर्घकालीन असरमा कलेजो बिग्रिने, हड्डी बिग्रने र हाइपरअस्टासेसिस हुन्छ। त्यसैगरी गर्भवती र सुत्केरीमा टेराटोजेनेसिटी (आमाले सेवन गर्दा बच्चामा असर देखिने) असर पनि देखिन्छ। हाइपरभिटामिनोसिस ए मा कलेजो र फियो सुन्निने, पोर्टल उच्च रक्तचाप मस्तिष्कको उच्च रक्तचाप, छाला उप्कने, आमाशयमा दबाब परी भोक नलाग्ने, अल्छीपना, टाउको दुख्ने, वाकवाकी, हड्डी सजिलै भाँच्चिने, पखाला र स्केली डर्माटाइटिस हुने गर्दछ। हाइपरक्यारोटिनेमियामा रगतमा क्यारोटिनको मात्रा बढी म्युकोसा, अंगप्रत्यंगमा पहेलो रंग देखिन्छ। भिटामिन ए बढी हुँदा हानिकारकसमेत हुन्छ। भिटामिन ए पाउनका लागि प्राकृतिक स्रोतहरू नै पर्याप्त छन्। तर, अज्ञानता, गरिबीलगायतका कारण कतिपयले आफ्नो भोजनमा समावेश गर्न सक्दैनन्। त्यस्ताका लागि भिटामिन ए पूर्ति गर्न क्याप्सुल खुवाउनु उपयुक्त हुन्छ।"
आतंकवादी आक्रमणले पाकिस्तानप्रति भारत आक्रामक,"काठमाडौं : (एजेन्सीको सहयोगमा) जम्मुकश्मीरमा रमाइरहेका पर्यटकमाथि हतियारधारी समूहले धर्मका आधारमा आक्रमण गरेपछि भारत पाकिस्तानप्रति आक्रामक देखिएको छ। यूएईको भ्रमण छोट्ट्याएर फर्किएका प्रधानमन्त्री नरेन्द्र मोदीको अध्यक्षतामा मन्त्रिपरिषद्को सुरक्षा बैठकले पाकिस्तानविरुद्ध कडा निर्णय लिएको हो। भारतको निर्णयबाट दुई देशबीचको तिक्तत्तापूर्ण सम्बन्ध अझै टकरावपूर्ण स्थितिमा पुगेको छ। पाकिस्तानले भने जम्बुकश्मीरमा भएको घटनामा पाकिस्तानको कुनै संलग्नता नरहेको भन्दै रक्षात्मक बचाउ गरेको छ। पाकिस्ताको बचाउलाई भारत सरकारले महत्वका रूपमा हेरेको छैन। बरु भारतले कडा निर्णय गर्दै सबै पाकिस्तानी नागरिकलाई भारत छाड्न ४८ घण्टा म्याद दिएको छ। कश्मीर घटनामा नेपालका सुदीप न्यौपानेसहित २६ जना नागरिकको हत्या भएको थियो। जसमा २५ जना भारतीय हुन्। पहलगाममा भएको घटनापछि त्यो क्षेत्र त्रस्त बनेको छ। भारतीय सञ्चारमाध्यमहरूले पहलगामबाट व्यापारी र पर्यटकहरू बाहिरिनेक्रम तीव्र रूपमा बढेको जनाएका छन्। पहलगाममा भएको घटनालाई भारतमा सन् २०१९ पछिकै सबैभन्दा घातक आक्रमण भनिएको छ। बीबीसी हिन्दीले २०१९ पछि त्यति घातक आक्रमण नभएको उल्लेख गरेको छ। कश्मीरमा भारत र पाकिस्तान दुवैले आफ्नो दाबी गर्दै अलगअलग क्षेत्रमा शासन गरिरहेका छन्। घटनापछि भारतले मुख्य बोर्डर अटारी पूर्णरूपमा बन्द घोषणा गरेको छ। भारतीय विश्लेषकहरूले जम्बुको सीमा क्षेत्रमा भारतको जवाफी कारबाही हुन सक्ने आंकलन गरेका छन्। भारतका सैन्य इतिहासकार श्रीनाथ राघवनको भनाइ उदृढ गर्दे बीबीसीले लेखेको छ, कडा कारबाहीको अवस्था आएको छ, जुन पाकिस्तानका लागि सन्देश होस्। सन् २०१६ मा जम्मुकश्मीरको उत्तरी रेखानजिकै भएको आक्रमणमा १९ भारतीय सैनिकले ज्यान गुमाउँदा भारतले सर्जिकल स्ट्राइक गरी पाकिस्तान प्रशासित कश्मीरका चरमपन्थीहरूलाई दबाएको थियो। त्यसपछि सन् २०१९ मा पुलवामा हमला हुँदा ४० जना भारतीय अर्धसैनिक जवानको मृत्यु भयो। हवाई हमला गरी भारतले त्यसको जवाफ दिएको थियो। त्यो सन् १९७१ पछिको पहिलो हवाई आक्रमण थियो। सिन्धु जल सम्झौता रद्द जम्मुको घटनापछि भारतले सिन्धु जल सम्झौता रद्द गरेको छ। त्यस्तै पाकिस्तानका लागि सार्क भिसा रोकेको छ। पाकिस्तानमा रहेका सैन्य सल्लाहकार तथा दूतावास सेवासमेत बन्द गरेको छ भने उच्चायोगका कर्मचारीको संख्या ५५ बाट ३० मा झारेको छ। हरेक पाकिस्तानीहरूलाई भारत छाड्न भारतको आदेश छ। सिन्धु जल सम्झौताको रद्दलाई भारत तथा पाकिस्तानले महत्वसाथ हेरेका छन्। सिन्धु जल सम्झौताअनुसार व्यास, राबी र सतलुज नदीमा भारतलाई अधिकार दिइएको छ भने सिन्धु, चिनाव र झोलम नदीको पानीमा पाकिस्तानको अधिकार कायम छ। जुन नदीको २० प्रतिशत पानी भारतीय हितमै रहेको छ। यो सम्झौता रद्दपछि पानीमाथिको अधिकारमा दुई देशबीच टकराव हुने देखिएको छ। पाकिस्तानले पानीको संकट भोगिरहेका बेला भारतको कठोर निर्णय आएको हो। भारतको सन्धि खारेज गर्ने निर्णयले पाकिस्तानको सिन्ध र पञ्जावमा छहनई नहर बनाउने योजना पनि संकटमा पर्ने छ। पाकिस्तानी अधिकारीहरूले भने भारतको यो निर्णयबाट तत्काल कुनै असर नहुने बताएका छन्। सिन्धु जल पूर्वअतिरिक्त कमिसनर शिराज मेननले भारतले सम्झौता रद्द गरे पनि पानी रोक्न नसक्ने जिकिर गरेका छन्। बीबीसीले उनको भनाइलाई उल्लेख गरेको छ, भारतसँग पाकिस्तानको हिस्सामा रहेको पानी रोक्ने कुनै भौतिक पूर्वाधार बनिसकेको छैन। त्यसैले तत्काल यसको कुनै असर हुँदैन। तर, दीर्घकालसम्म गतिरोध कायम रहेमा भने असर हुने छ। भारतले यही निर्णयलाई कायम राखी पानी रोक्ने पूर्वाधार बनाएमा भने पाकिस्तानलाई समस्या हुने मेनन बताउँछन्। यसअघि भारतले सन् १९४८ मा सिन्धु नहरको पानी रोक्दा पाकिस्तानको पञ्जावको १७ लाख एकड जमिनमा असर परेको बीबीसीले लेखेको छ। हवाई सेनाको तयारी पहलगाममा भएको आतंकवादी आक्रमणपछि भारतीय वायुसेनाले एक्सरसाइज आक्रमण नामक एक ठूलो सैन्य अभ्यास सुरु गरेको भारतीय सञ्चारमाध्यमले उल्लेख गरेका छन्। यो अभ्यास पहाडी र समथर भूभागमा दुश्मनका ठेगानाहरूमा आक्रमण गर्ने रणनीतिलाई केन्द्रमा राखेर गरिएको जनाइएको छ। यस अभ्यासमा वायुसेनाका पाइलटहरूले वास्तविक युद्धजस्तै परिस्थितिमा उडान भरिरहेका छन् र लक्ष्यमा आक्रमण, हवाई स्ट्राइक र सामरिक चालहरू अभ्यास गरिरहेका छन्। यसको उद्देश्य भारतीय वायुसेनाको सञ्चालनात्मक तयारीलाई अझ सशक्त बनाउनु रहेको बताइएको छ। यो सैन्य अभ्यासलाई पहलगाममा भएको आक्रमणको प्रतिउत्तरको रूपमा हेरिएको सञ्चारमाध्यमले जनाएका छन्। जहाँ हालैको हमलामा भारतीय सुरक्षाबललाई निशाना बनाइएको थियो। पाकिस्तानी उक्सावटमा आक्रमण भारतले पाकिस्तानका सेनाध्यक्ष जनरल असीम मुनिरको हालसालैको भाषणले लस्कर ए तैयबाको छायाँ समूह द रेसिस्टेन्स फ्रन्ट प्रभावमा परेको दाबी गरेको छ। सेनाध्यक्ष मुनिरले कश्मिरलाई पाकिस्तानको सिरसिर नशा भनेका थिए। त्यही अभिव्यक्तिले उक्सावट भएको भन्दै अनुसन्धान भइरहेको द इकोनोमिक टाइम्सले लेखेको छ। भारतीय गुप्तचर स्रोतका अनुसार मुनिरको उग्र भाषाशैली र मुस्लिम तथा हिन्दुबीचको असमान व्यवहारमा उनले दिएको जोडले चरमपन्थीलाई हौसला मिलेको छ। अक्रमणकारीहरू केही अघि नै घटनास्थलमा पुगी होटलहरूको रेकी गरेको प्रमाण भेटिएको थियो। धार्मिक पहिचान सोधी हत्या गरिएका कारणले पनि घटना जोडिएको भारतीय अधिकारीहरूको जिकिर छ। नेपालका सुदीप न्यौपानेलाई पनि धर्म सोधी हत्या गरिएको परिवार स्रोतले जनाएका छन्। अन्य भारतीयलाई मुस्लिम कलमा पढ्न लगाएर पढ्न नसक्नेलाई गोली हानिएको थियो। जसमा स्थानीय सहयोगीहरू समेत रहेको भारतीय सञ्चारमाध्यमले लेखेका छन्। पाकिस्तानको जवाफी घोषणा पाकिस्तानले घटनाप्रति दुःख व्यक्त गर्दै आफ्नो सहभागिता नरहेको जिकिर गरेको छ। पाकिस्तानी रक्षामन्त्री ख्वाजा आसिफले भारतभित्रैको घरेलु विद्रोहकै कारण घटना भएको दाबि गरेका छन्। उनले भारतमा नागाल्यान्डदेखि मणिपुरसम्म विद्रोह चलिरहेको बताएका छन्। भारतको निर्णय लगत्तै पाकिस्तानले जवाफी घोषणा पनि गरेको छ। पाकिस्तानले सिमला सम्झौतासहित भारतसँग भएका सबै द्विपक्षीय सम्झौता र सबै प्रकारका व्यापार बन्द गरेको छ। भारतका लागि हवाई क्षेत्र बन्दसहित बाघा सीमा बन्द गर्ने निर्देशन जारी गरेको छ। पाकिस्तानले सिन्धुको पानी रोक्ने वा मोड्ने प्रयास भए युद्धको कारबाही हुने चेतावनी दिएको छ। त्यस्तै भारतीय रक्षा सल्लाहकार तथा उनका सहयोगीहरूलाई पाकिस्तान छाड्ने अल्टिमेटम पाकिस्तानी सरकारले दिएको सञ्चारमाध्यमहरूले जनाएका छन्। भारत र पाकिस्तानबीचको शान्ति स्थापनामा सिमला सम्झौता महत्वपूर्ण छ। सिमला सम्झौता सन् १९७२ जुलाई २ तारिखका दिन भारतको हिमाचल प्रदेशस्थित सिमला सहरमा भारत र पाकिस्तानबीच भएको हो। यो एक महत्वपूर्ण राजनीतिक सम्झौता हो। यो सम्झौता भारतकी तत्कालीन प्रधानमन्त्री इन्दिरा गान्धी र पाकिस्तानका तत्कालीन राष्ट्रपति जुलिफकार अली भुट्टोबीच भएको थियो। भारत र पाकिस्तान युद्धपछि दुई देशबीचको सम्बन्धलाई सामान्य बनाउने उद्देश्यले गरिएको यस सम्झौतामा सबै द्वन्द्व र विवादहरूलाई आपसी संवादमार्फत समाधान गर्ने प्रतिबद्धता जनाइएको थियो। सम्झौतामा जम्मुकश्मीरको सन्दर्भमा युद्धविराम रेखालाई लाइन अफ कन्ट्रोल को रूपमा मान्यता दिइने सहमति पनि समावेश थियो। साथै, एकअर्काको आन्तरिक मामिलामा हस्तक्षेप नगर्ने र द्विपक्षीय सम्बन्ध सुधार गर्ने प्रयास गर्ने विषयहरूमा पनि सम्झौता गरिएको थियो। यसले दक्षिण एसियामा शान्ति स्थापनाको दिशामा एक महत्वपूर्ण कदमको रूपमा मानिन्छ। पाकिस्तानले भारतले लिएको निर्णयविरुद्ध सिमला सम्झौताको खारेजी घोषणा गरेको हो। भारतीय सञ्चारमाध्यमहरूमा भने यो सम्झौता खारेजीलाई पाकिस्तानको धम्की मात्रै रहेको विश्लेषण गरिएको छ। दुई देशबीच तिक्तता बढ्दै जाँदा नेपालसहित छिमेकी मुलुकहरूमा यसको असर देखिएको छ। दुई देशको तित्तता छिट्टै समाधान नभए सुरक्षा चिन्ता बढ्दै जाने जोखिम समेत देखिएको छ। प्रधानमन्त्री केपी शर्मा ओलीले आतंकवादविरुद्ध नेपाल भारतको पक्षमा रहेको समकक्षीसमक्ष बताएका छन्।"
नवनियुक्त शिक्षामन्त्री पन्तलाई पूर्वमन्त्री तामाङले दिए ११ बुँदे सुझाव,"काठमाडौं : पूर्वमन्त्री एवम् एमाले नेता शेरबहादुर तामाङले नवनियुक्त शिक्षा, विज्ञान तथा प्रविधि मन्त्री रघुजी पन्तलाई शिक्षा क्षेत्रमा सुधारका लागि ११ बुँदे सुझाव दिएका छन्। बिहीबार पदभार ग्रहण गरेका पन्तलाई जिम्मेवारी पटक पटक नआउने भएको भन्दै तामाङले आएको बेलामा गरेर देखाउन सुझाव दिएका हुन्। पन्त कुशल स्पष्ट वक्ता तथा लामो समय पत्रकारिताको अनुभव प्राप्त राजनीतिज्ञ भएको उल्लेख गर्दै तामाङले उनको स्पष्टता र निडरता आफूलाई असाध्यै मन पर्ने उल्लेख गरेका छन्। तपाईँ एक कुशल स्पष्ट वक्ता तथा लामो समय पत्रकारिताको अनुभव प्राप्त राजनीतिज्ञ हुनुहुन्छ। तपाईंको स्पष्टता र निडरता मलाई पनि अत्यन्तै मनपर्छ। बधाई तथा शुभकामना दिँदै उनले भनेका छन्, तपाईँका विषयमा समाजमा मान्छेका अनेकथरी बुझाइहरू बाहिर आएका छन्। सकारात्मक बुझाइहरूलाई धन्यवाद भन्दै नकारात्मक बुझाइहरूलाई कामले जित्नुपर्नेछ। जिम्मेवारी पटकपटक आउँदैन आएको बेलामा गरेर देखाउने हो। तपाईंले अहिले यो अवसर प्राप्त गर्नुभएको छ। त्यसैले तपाईँले यो अवसरलाई सदुपयोग गर्नुहुनेछ भन्ने मलाई पूर्ण विश्वास छ। तामाङले सम्भव भए सबै शिक्षक कर्मचारी तथा सरकारी तलब भत्ता खाने व्यक्तिहरूले सार्वजनिक विद्यालयहरूमा बालबच्चा पढाउनुपर्ने व्यवस्था लागू गर्ने आग्रह गरेका छन्। उनले शिक्षक आन्दोलनलाई वार्ताद्वारा तत्काल समाधान गर्न सुझाव दिएका छन्। यसैगरी उनले विद्यालय शिक्षालाई बिहानी सिफ्टमा चलाउने,व्यावसायिक शिक्षाको पाठ्यक्रम तयार गर्ने,आवासीय सुविधासहितको बिग स्कुलको अवधारणा लागू गर्ने, दिउँसोको सिफ्टमा व्यावसायिक तालिम केन्द्रको रुपमा विकास गर्न कार्यक्रम अगाडि बढाउन सुझाव दिएका छन्। यी हुन् शिक्षा क्षेत्रमा सुधार गर्नको लागि पूर्वमन्त्री तामाङले दिएका सुझाव : १ विद्यालय शिक्षालाई बिहानी सिफ्टमा चलाउने (यस विषय र यसबाट हुने लाभको बारेमा विस्तृत रुपमा तपाईँसँग लिखित रूपमा भेटमा राख्नेछु।) २ वर्तमान शिक्षक आन्दोलनलाई वार्ताद्वारा तत्काल समाधान गर्ने। ३ विद्यालय शिक्षामा नेपाली ""  "" पढाउने गरी नैतिक शिक्षाको पाठ्यक्रम तयार गर्न लाग्नुहोला। ४ समृद्ध राष्ट्र निर्माण गर्ने आधार नै शिक्षा भएकोले विद्यालय शिक्षादेखि नै नेपाली उत्पादन, नेपालको माटो, नेपालको प्राकृतिक साधन स्रोत र नेपालमै हुने आम्दानीको बारेमा पढाउने व्यावसायिक शिक्षाको पाठ्यक्रम तयार गर्न लाग्नुहोला। ५ सम्भव भए डिप्लोमा पास गरेपछि मात्रै नेपाली विद्यार्थीहरू विदेशमा पढ्न जाने व्यवस्था मिलाउन कोसिस गर्नुहोला। ६ विदेशी युनिभर्सिटीको सम्बन्धन प्राप्त कलेजहरूले जति पनि विद्यार्थी भर्ना गर्न पाउने तर नेपालका युनिभर्सिटीबाट सम्बन्धन प्राप्त कलेजहरूलाई सीमित कोटा तोक्ने र नियोजन गर्ने कुरा तत्काल बन्द गर्नुहोला। ७ विद्यालयहरूको तत्काल म्यापिङ थाल्नुहोला। र विद्यालयहरूलाई मर्ज गरेर आवासीय सुविधासहितको बिग स्कुलको अवधारणा लागू गर्नुहोला। ८ विद्यालयहरूलाई दिउँसोको सिफ्टमा व्यावसायिक तालिम केन्द्रको रुपमा विकास गर्न कार्यक्रम अगाडि बढाउनुहोला। ९ काम गर्दैछ पढ्दैछ कार्यक्रमको बारेमा अध्ययन थाल्नुहोला। १० प्राविधिक तथा व्यावसायिक शिक्षामा बढी ध्यान दिनुहोला। ११ सम्भव भए सबै शिक्षक कर्मचारी तथा सरकारी तलब भत्ता खाने व्यक्तिहरूले सार्वजनिक विद्यालयहरूमा बालबच्चा पढाउनुपर्ने व्यवस्था लागू गर्ने।"
"भूकम्पमा ८२ घण्टापछि भेटिएका ऋषि भन्छन्, सीप सिकेर आयआर्जन गर्न चाहन्छु","अर्घाखाँची : १० वर्षअघिको कहालीलाग्दो घटना सम्झिँदा अर्घाखाँचीको भूमिकास्थान नगरपालिका१ ढाकाबाङ साम्ने गाउँका ऋषि खनाल अहिले पनि झस्किन्छन्। जिन्दगीमा आफूमाथि ठूलो बज्रपात भएको र दैवले आफूलाई ठगेको दिनको सम्झना नआए पनि हुन्थ्यो तर बेलाबेलामा झस्काइरहन्छ ऋषिलाई। विदेश जाने भनेर घरबाट निस्केका उनी विदेश पुग्न त पाएनन् नै। विदेशमा गएर धन कमाएर परिवारलार्ई सुखसँग पाल्ने उनको सपना त पूरा भएन नै विदेश जान हिँडेकै कारण स्वदेशमै बसेर गरिखाने खुट्टा पनि गुमाउनुपयो। भाग्यले बाँचेका ऋषि आफू र परिवारलार्ई कसरी बचाउने भन्ने चिन्तामा छन्। दुईवटा बैसाखीको भरमा उनको जिन्दगी चलिरहेको छ। २०७२ साल वैशाख १४ गतेको टिकट थियो। मेडिकल रिपोर्ट पनि आइसकेको थियो। दुई दिनपछि विदेश जाने तयारी गरेकाले काम केही थिएन। दिउँसो नयाँ बानेश्वरमा साथी भेट्ने योजना बनिसकेको थियो। खाना खाएपछि बाहिर निस्कनै लाग्दा सिंगो घरै घुम्न थाल्यो। रिंगटा लागेर भाउन्न भएजस्तो भयो खै के भएको हो कुरा नबुझ्दै उनी रहेको सयपत्री होटलको भवन गल्र्याम्मै ढल्यो। अलिपछि थाहा पाउँदा ऋषि खनाललाई कुनै अँध्यारो गुफाभित्र बसेजस्तो भयो। अनि देब्रे खुट्टा शरीरबाट छुट्टिएजस्तो लाग्यो। अँध्यारोमा छामछाम छुमछुम गर्दा छेवैमा कोही भेटिएजस्तो लाग्यो, तर बोली कसैको आएन। आफू बसेको घर लडेको र आफू त्यसमै च्यापिएको उनलार्ई थाहा भयो। सक्दो चिच्याए। तर अहँ कसैले सुनेन। अवस्था सुन्ने खालको पनि त थिएन। काठमाडौंको गोंगबु क्षेत्रमा ऋषि च्यापिएका जस्ता अरू धेरै घर भत्किएका थिए। दिन हो कि रात कुनै टुंगो भएन। अवस्था कस्तो थियो भने उनी होसमा आएको केही घण्टामा मोबाइल बज्यो, तर मोबाइल झिक्न हात गोजीसम्म पुयाउन सक्ने अवस्था नै थिएन। भोक प्यासको कुनै सीमा नै थिएन। बाँच्नका लागि हरसम्भव उपाय अपनाउनुको विकल्प थिएन। अनि उनले आफ्नै पिसाब खाएर पनि प्यास मेट्ने निधो गरे। हल न चलसँग समय बित्दै जाँदा विस्तारै केही आवाज जस्तो सुनिन्थ्यो। अहिले सम्झँदा त्यो घर भत्काउन आएको डोजरको थियो। त्यो सुन्दा उनलार्ई भगवान् आएजस्तो लाग्थ्यो। तर मिलिक्कै त्यो आवाज हराउँथ्यो। दिनरात याद नभए पनि उनको अनुमानमा दुई दिनपछि केही शव गन्हाउन थालेका थिए। तर बिस्तारै नाकले गन्ध पनि खुट्ट्याउन छोडेको थियो। बेलाबेलामा त दिमागले पनि काम नगरेजस्तो भयो। पुरिएका बेला सबैभन्दा धेरै याद आमा र छोराको आयो। पुरिएको तीन दिनसम्म पनि मानिसको चाल नपाएपछि बाँच्ने आस मयो। कोही उद्धार गर्न आउँछन् भन्ने पनि लाग्न छाड्यो। बेलाबेलामा आउने आवाजको पनि विश्वास लाग्न छाड्यो। शरीर पूरै सेतो भइसक्यो, छाम्दा पनि छाला नै आउला जस्तो लाग्थ्यो। मानिस एकदिन मर्छ भन्ने सबैलार्ई थाहा छ। तर अब म मर्दैछु भन्ने अनुभूति हुँदा पनि केही गर्न नसक्दाको पीडा कस्तो हुँदो हो ? तर अचानक कतैबाट उज्यालोका किरण उनको आङसम्म परे। कस्तो अचम्म। अब मर्दैछु भनेर आसै मारिसकेको जीवनले नयाँ किरण देख्न पाउला जस्तो भयो। उनी बोल्न सक्ने अवस्था थिएनन्। विस्तारै जीवनका किरण छिराएको त्यो प्वाल अलि ठूलो भयो। कोही बोल्यो, ए ए यहाँ त कोही जिउँदै भेटिएला जस्तो छ। लाइट ल्याउ, लाइट ल्याऊ, अक्सिजन ल्याऊ आदिआदि। अलिबेरमा उनलार्ई एउटा पाइपबाट अक्सिजन आयो। अक्सिजन आउन थालेपछि उनलाई खाना खाएजस्तो लाग्यो। सशस्त्र प्रहरी र नेपाली सेनाले बनाएका प्वाल केहीबेरमा ठूलो भयो। कसैले उनको मुखसम्म पानी पुर्यायो। ८२ घण्टा घरभित्र च्यापिएर बसेको मानिस जसले केहीपल्ट आफ्नै पिसाब पियो उसको मुखमा पानी पर्दा कस्तो अनुभव हुँदो हो ? यसको पनि केवल अनुमान मात्र गर्न सकिन्छ। १२ गते पुरिएका ऋषिको १६ गते उद्धार भयो। ऋषिलाई बाहिरी दुनियाँमा आउँदा संसार जितेजस्तो लाग्यो। उनीसँग बाँच्नका लागि पुग्दो आत्मबल थियो। खुट्टा नथिचिएको भए दाँतले कोट्याएर भए पनि म बाहिर निस्कन्थे होला। ऋषिले राति १२ बजे घरमा फोन गरे। आमाको बोली सुन्दा आवाजै निस्केन। श्रीमतीसँग पनि मात्र सुकसुक निस्कियो। काठमाडौंको गोंगबुमा रहेको भूकम्पले भत्किएको साततले गेस्ट हाउसले च्यापिएका ऋषि खनालको ८२ घण्टापछि जीवितै उद्धार गरिएको थियो। सशस्त्र प्रहरी र फ्रान्सको खोजी तथा उद्धार टोलीको १० घण्टा लामो प्रयासपछि खनालको उद्धार गरिएको थियो। उनले आफ्नो उद्धारका लागि ससाना ढुंगा बाहिर फालेर उद्धार टोलीको ध्यान तानेका थिए। ८२ घण्टासम्म च्यापिएर पनि बाँच्न सफल भएकोमा ऋषि खुसी त छन् नै तर त्यो खुसीले मात्रै छाक टर्ने रहनेछ। उनलाई अहिले दैनिक जीवन गुजारा कसरी गर्ने र आफ्नो छोरालार्ई कसरी पढाउने भन्ने चिन्ताले पिरोलिरहेको छ। बरु उति नै बेला मरेको भए आजसम्म घरकाले पनि बिर्सन्थे होलान् तर अहिले मेरो एउटा खुट्टा काटिएको छ, उनले भने। उपचारका लागि ऋषि पटकपटक काठमाडौं गए। उपचार खर्च सरकारले व्यहोरेको थियो। काठमाडौं आउजाउ, औषधि खर्च गर्दा पाँच लाख रुपैयाँभन्दा बढी सकियो। आजसम्म त बाँचेकै छु, विगत भुल्ने प्रयास गरे पनि ऋषिलार्ई भविष्यकै चिन्ता छ। म र मजस्ता भूकम्पमा परेर अंगभंग भएका साथीहरूले सीप सिकेर जीविकोपार्जन गर्न चाहेका छौं। काठमाडौंमा विभिन्न संघसस्थाले निःशुल्क सीपमूलक तालिम दिने बताएका थिए। तर ती संस्थाले सम्पर्क नै गरेनन्, कसैको आस गर्नुभन्दा स्वावलम्बी भएर बाँच्ने इच्छा छ ऋषिको। उनका दुई छोरा छन्। ठूलो १० वर्ष र सानो ५ वर्षका छन्। छोराहरूलार्ई राम्रोसँग शिक्षादीक्षा दिने उनको चाहना छ। पछिल्लो समय श्रीमतीले गाउँको विद्यालयमा परिचरको काम गर्छिन्। त्यही सामान्य कमाइले घरको दुई छाक जेनतेन चलेको छ। काठमाडौंमा भाडा तिरेर बस्ने र बिहान बेलुका खाने स्रोतसमेत जुटाउन नसकेर आफूजस्तै साथीहरूले सीपमूलक तालिम लिन नसकेको उनले बताए। खानेबस्ने व्यवस्था गरिदिए भूकम्पमा परेर हातखुट्टा गुमाएका साथीहरूले सीप सिकेर केही काम गरेर खान सक्ने थियौं, सरकारले अपांगहरूलाई केही गरेर भए पनि ढुक्कसँग जीवन जिउने वातावरण मिलाई दिनुपर्ने उनको माग छ। उनलाई कतैबाट सहयोग त आएन नै। सामान्य प्रक्रियाबाट पाइने अपांग परिचयपत्रसमेत उनले पाएका छैनन्। अपांग परिचयपत्र पनि पाउन नसक्ने हामी कति अभागी। क वर्गको परिचयपत्र भए ४ हजार मासिक त आउने थियो त्यही पनि छैन। कसले हेर्छ र हामीलाई ? सरकार र विभिन्न संघसंस्थाले सहयोग गर्छ भनेर भन्छ, खै त हामीलाई सहयोग गरेको ? आँखाभरि आँसु पार्दै उनले भने। उनका दुई छोरा गाउँको बाल शिक्षा माध्यमिक विद्यालयमा पढ्छन्। जेठो छोरा कक्षा ४ मा र सानो छोरा बाल शिक्षा पढ्दैछन्। मेरो बारेमा डकुमेन्ट्री, चलचित्र लेखेर बनाएर धेरैले लाखौं आम्दानी गरेका छन्, आफ्नो दुःखकष्ट बेचेर धेरै जना लखपति भए पनि आफूलाई कसैले पनि सहयोग नगरेको ऋषिको गुनासो छ। उनले भने, सबैले सहयोग गर्छौं भन्छन् तर कसैले गर्दैनन्। गाउँमा बसेको छु विदेश पनि जान सकिनँ।"
प्रधानमन्त्री ओलीले आज संसद बैठकमा सम्बोधन गर्ने,काठमाडौं : संघीय संसदअन्तर्गत प्रतिनिधिसभा र राष्ट्रिय सभाको बैठक आज बस्दैछ। संसद् भवन नयाँ बानेश्वरमा दुवै सदनको बैठक दिउँसो १ बजेका लागि बोलाइएको हो। अधिवेशनको पहिलो दिन आज प्रधानमन्त्री केपी शर्मा ओलीले प्रतिनिधि सभामा सम्बोधन गर्ने उनको सचिवालयले जनाएको छ। एमालेका प्रमुख सचेतक महेश बर्तौलाले समग्र देशको परिस्थिति र संसदको जिम्मेवारीबारे सरकारको धारणा राख्नेछन्। बर्तौलाका अनुसार आज बस्ने पहिलो बैठकमा शीर्ष नेताहरुले सम्बोधन गर्ने तय भएको छ। उनले विद्यालय शिक्षा विधेयकमा सदन पेश हुने बित्तिकै पारित गर्ने विषयमा सहमति भएको जानकारी दिए। विद्यालय शिक्षा ऐन जारी गर्न माग गर्दै लामो समयदेखि शिक्षक आन्दोलनमा रहेका छन् भने कर्मचारीहरुले पनि आन्दोलनको तयारी गरेका छन्। सरकारले बजेट अधिवेशनमा ऐन पारित गर्ने प्रतिबद्धता जनाएको छ। प्रतिनिधिसभाको यस अधिवेशनमा सार्वजनिक बिदाका दिन बाहेक अन्य सबै दिन बैठक सञ्चालन गर्ने कार्यतालिका प्रस्ताव भएको छ। संसदको हिउँदे अधिवेशन गत चैत १८ मा अन्त्य भएको थियो ।
इजरायली आक्रमणमा गाजामा ५० जनाको मृत्यु,बिहीबार गाजा पट्टीमा इजरायली आक्रमणमा परी कम्तीमा ५० जना प्यालेस्टिनीको मृत्यु भएको गाजाका स्वास्थ्य अधिकारीले जनाएका छन्। उत्तरी गाजा शहर जबालियाको बजार क्षेत्रमा रहेको प्रहरी चौकीमा क्षेप्यास्त्र प्रहार हुँदा नौ जनाको मृत्यु भएको स्थानीय अस्पतालले जनाएको छ। इजरायल रक्षा बल () ले जबालियामा हमास र हमासको सहयोगी प्यालेस्टिनी इस्लामिक जिहादको 'कमाण्डएन्डकन्ट्रोल सेन्टर' मा आक्रमण गरेको बताएको छ। इजरायलले उक्त ठाउँ आक्रमणको योजना बनाउन प्रयोग भइरहेको बताएको छ। हमासद्वारा सञ्चालित नागरिक रक्षा एजेन्सीले जबलियाको अर्द हलावा क्षेत्रमा रहेको एक पारिवारिक घरमा भएको बम आक्रमणमा १२ जनाको मृत्यु भएको र अन्य भग्नावशेषमुनि बेपत्ता भएको बताएको छ। यस क्षेत्रका अन्य स्थानहरूमा २९ जनाको मृत्यु भएको बताइएको छ। बीबीसी
