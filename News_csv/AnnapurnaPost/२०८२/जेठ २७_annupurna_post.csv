शीर्षक,विवरण
"अमेरिकाबाट निष्कासनमा परेका ३७ जना कागजपत्रविहीन, फर्काइनेहरूको विवरणसहित","काठमाडौं : अमेरिकाले एकैपटक ३७ जना नेपालीलाई निष्कासन गर्यो। तल्लो बाटो हुँदै अवैधरूपमा अमेरिका प्रवेश गरेका उनीहरूलाई ओम्नी एयरलायन्सको 'ओवाई३१४६' उडानबाट आइतबार काठमाडौं फर्काइएको हो। नेपाल फर्काइनेमा ३२ जना पुरुष र ५ जना महिला छन्। स्रोतका अनुसार निष्कासनमा पर्नेमा घिसिङ, वली, पुर्जा, कुमाल, खत्री, मगर, खत्री, बुढाथोकी, परियार, केसी, बोहोरा, सुनार, शेर्पा र केसी थरका एकएक जना रहेका छन्। त्यस्तै घोसाई, पगामी, घर्ती, वली, भण्डारी, पुन, बुढाथोकी, रिजाल, कँडेल, रावत, लामिछाने, वली, राना मगर, बस्नेत र हमाल थरका एकएक जना रहेका छन्। त्यस्तै राई, केसी, बस्नेत, केसी, बोहोरा, मगर र परियार थरका एकएक जना रहेका छन्। उनीहरू विभिन्न समयमा तल्लो बाटो हुँदै अमेरिका प्रवेश गरेका थिए। केही नेपाली सीमा क्षेत्रबाटै पक्राउ परेका थिए भने केहीलाई लकीछिपी काम गरिरहेका स्थानबाट पक्राउ गरेका थिए। अमेरिकाको आइस प्रहरीले(इमिग्रेसन एन्ड कस्टम इन्फोर्समेन्ट) ती नेपालीहरूलाई पक्राउ गरी अनुसन्धान गरेको थियो। पक्राउ पर्दा ३७ जनै नेपालीसँग पासपोर्टलगायतका महत्त्वपूर्ण कुनै कागजात नरहेको स्रोतले जानकारी दिएको छ। आइस प्रहरीले अमेरिकास्थित नेपाली दूतवाससँगको पहलमा पक्राउ परेका नेपालीहरूको 'ट्राभल डकुमेन्ट' बनाएर नेपाल फर्काएको थियो। आइतबार साँझ त्रिभुवन अन्तर्राष्ट्रिय विमानस्थल ओर्लिएका उनीहरू एउटा बोराबाहेक रित्तै बाहिर निस्किएका थिए। उनीहरूल बोरा बोकेर बाहिरिँदै गरेको दृश्य सामाजिक सञ्जालमा भाइरल पनि बनेको थियो। नेपाल फर्काइएका सबै जना मानव तस्करको प्रलोभनमा परेर अमेरिका गएको मानव बेचबिखन अनुसन्धान ब्युरोले जनाएको छ। फर्काइएका अधिकांश व्यक्तिले कम्तीमा ५० लाख तिरेर अमेरिका गएको ब्युरोका प्रवक्ता नरेन्द्र कुँवर बताउँछन्। उनका अनुसार फर्किएका एक युवाले त १ करोड ४० लाख खर्चिर अमेरिका पुगेका थिए। राष्ट्रपति डोनाल्ड ट्रम्पले आप्रवासन नीति लागू गरेपछि अवैधरूपमा अमेरिका बस्दै आएका नेपालीहरू धमाधम निष्कासनमा पर्दै आएका छन्। निष्कासित परेका नेपालीहरू दिनहुँजसो काठमाडौं आउने गरेका छन्। त्यसो त अमेरिकाले नै चार्टर्ड विमानमार्फत यसअघि पनि नेपालीहरूलाई फर्काएको थियो।"
अत्यधिक गर्मीका कारण जनकपुरधामका विद्यालयमा दुई दिन बिदा,ढल्केवर(धनुषा) : अत्यधिक गर्मीका कारण जनकपुरधामका विद्यालयमा दुईदिन बिदा दिइएको छ। पछिल्लो समय बढ्दो गर्मीका कारण बालबालिकाको स्वास्थ्यमा पर्ने प्रतिकूल असरलाई मध्यनजर गर्दै जनकपुरधाम उपमहानगरपालिकाले उपमहानगरभित्र रहेका सबै सामुदायिक तथा संस्थागत विद्यालयहरू दुई दिन बन्द रहने जनाएको छ। मंगलवार उपमहानगरपालिकाका शिक्षा तथा खेलकुद विकास शाखाका शाखा प्रमुख धीरन्द्र लाल कर्णले एक सूचना जारी गर्दै जेठ २९ र ३० गते गरी दुईदिन वर्षे बिदाबाट कट्टा हुने गरी उपमहानगरभित्रका विद्यालयहरूमा पठनपाठन बन्द हुने जानकारी दिएका छन्। पछिल्लो समय तराई मधेसमा बढ्दो गर्मीका कारण जनजीवन अस्तव्यस्त बनेको छ।
नेपालले नेदरल्यान्ड्सलाई १६ रनले हरायो,"काठमाडौं : नेपालले नेदरल्यान्ड्सलाई १६ रनले पराजित गरेको छ। आइसीसी लिग २ अन्तर्गत स्कटल्यान्डमा मंगलबार भएको खेलमा नेपालले तेस्रो जित दर्ता गरेको हो। डुन्डीमा टस हारेर ब्याटिङ गरेको नेपालले २३६ रन बनाएको थियो। तर, पेनाल्टीका कारण १० रन नेदरल्यान्ड्सलाई उपहार दिँदा पनि नेदरल्यान्ड्सले २२७ रनमात्र बनाउनुपर्ने थियो। तर, नेदरल्यान्ड्स ४९२ ओभरमा २२० रन बनाउँदै अलआउट भयो। नेदरल्यान्ड्सका लागि विस्ले वारेसीले सर्वाधिक ३६ रन बनाए। उनले ६० बलमा ३ चौका प्रहार गरे। ३२ ओभरमा म्याक्सलाई ललित राजवंशीको हातमा क्याच गराउँदै नेपालका लागि डेब्युटेन्ट नन्दन यादवले पहिलो सफलता दिलाएका थिए। नेदरल्यान्ड्सले ८३ ओभरमा नेदरल्यान्ड्सले १ विकेटको क्षतिमा ५० रन पूरा गरेको थियो। पावरप्ले सकिँदा डच साइडले १ विकेटको क्षतमिा ६१ रन बनाएको थियो। पावरप्लेमा नेपालभन्दा अगाडी रहेको नेदरल्यान्ड्सले ११३ ओभरमा सन्दीप लामीछानेले माइकल लेभिटलाई एलबीयडब्ल्यू आउट गरे। नेदरल्यानड्सले ६५ रन बनाउँदा दोस्रो विकेट गुमायो। २०२ ओभरमा नेदरल्यान्ड्सका लागि तेस्रो विकेट गयो। नेदरल्यानड्सले ३ विकेटको क्षतिमा ९६ रन बनाएको थियो। ४५२ ओभरमा नेदरल्यान्ड्सले २०० रन पूरा गर्यो। कप्तान स्कट इड्वार्डले ३० रन बनाए। ओपनर मिचेल लेभिटले २७ रन बनाए। तेजा निदामानुरुले १७, नोरा क्रसले २२, केल केलिनले २५ र मान डेरले १६ रन बनाए। अन्य ब्याटरको ब्याट चल्न नसक्दा डच नेपाली टिमको अगाडि कमजोर परेको हो। नेपालका लागि बलिङतर्फ डेब्यु गरेका नन्दन यादव र अनुभबी लेग स्पिनर सन्दीप लामिछानेले समान ३३ विकेट लिए। ललित राजवंशीले २ विकेट लिए भने कुशल भुर्तेल र करण केसीले ११ विकेट लिए। त्यसअघि ब्याटिङ गरेको नेपालले निर्धारित ५० ओभरमा ९ विकेट गुमाउँदै २३६ रन बनाएको थियो। नेपालका लागि आरिफ शेखले उत्कृष्ट पारी खेलेका थिए। आरिफले मिडल अर्डर सम्हाल्दै ८४ रनको उत्कृष्ट पारी खेले। उनले ८५ बलमा ७ चौका २ छक्का प्रहार गरे। पावरप्लेमा नै दुवै ओपनरलाई गुमाउँदै नेपालले ३७ रन बनाएको थियो। तेस्रो विकेटको लागि कप्तान रोहित कुमार पौडेल र भीम सार्कीले ५१ रनको अर्धशतकीय साझेदारी गरे। दुवै ब्याटरले ३५३५ रन बनाए। दीपेन्द्र सिंह ऐरीले १६ रन बनाए। बसिर अहमद र करण केसीले ११११ रन बनाए। नेदरल्यान्ड्सका लागि पल भान मिकरानले सर्वाधिक ४ विकेट लिए। मिचेल लेभिटले ३ विकेट र आर्यन दत्तले १ विकेट लिए। नेपालले पहिलो खेलमा स्कटल्यान्ड्समाथि १ विकेट र दोस्रो खेलमा नेदरल्यान्ड्सलाई ५ विकेटले पराजित गरेको थियो। तेस्रो खेलमा भने नेपाल स्कटल्यान्डसँग २ रनले पराजित भएको थियो। यससँगै नेपालले स्कटल्यान्ड सिरिजको ४ खेलमा ३ जितसहित सुखद अन्त्य गरेको छ।"
सरकारले ल्याएको बजेट चित्तबुझ्दो छैन : देउवा,"काठमाडौं : नेपाली कांग्रेसका सभापति शेरबहादुर देउवाले सरकारले ल्याएको बजेटका कतिपय कुरामा आफूलाई चित्त नबुझेको बताएका छन्। नेपाली कांग्रेस केन्द्रीय आपूर्ति तथा उपभोक्ता विभागले मंगलबार काठमाडौंमा आयोजना गरेको कार्यक्रममा देउवाले अहिलेको नेपालको अवस्थालाई हेर्दा सरकारले ल्याएको बजेटका कतिपय कुरामा आफू र पार्टीलाई चित्त नबुझेको बताए। उनले नेपालभारतको खुला सीमाका कारण तस्करी हुने गरेको भन्दै कडाइ गर्न जरुरी रहेको बताए। सभापति देउवाले सुनको आयातलाई पूर्णरूपमा खुला गरे लुकीछिपी ल्याउने काम बन्द हुने उल्लेख गरे। उनले भ्रष्टाचार नियन्त्रणका लागि संवैधानिक आयोग विद्यमान रहेकाले यसलाई प्रभावकारी बनाएर भ्रष्टाचार न्यूनीकरण गर्नुपर्ने बताए। उनले उद्योगपतिले उद्योग खोल्ने, व्यापारीले व्यापार गर्ने कुरालाई सरकारले सहयोग गर्नुपर्ने बताए।"
खानेपानीको चरम अभाव भोगेका बासिन्दालाई घरघरमा धारा,"डडेल्धुरा : खानेपानीको चरम अभाव रहेको गाउँमा घरघरमा पानीको धारा जडान हुँदा स्थानीय हर्षित भएका छन्। जिल्लाको अमरगढी नगरपालिका८ को डकले लटाउली गाउँका बासिन्दाले वर्षौंदेखि खानेपानीको चरम अभाव भोग्दै आइरहेका थिए। खानेपानीको अभावमा काकाकुल अमरगढी नगरपालिका८ डकले लटाउली गाउँमा हाल एक घर एक धारा सञ्चालनमा आएपछि स्थानीय हर्षित भएका हुन्। आर्थिक वर्ष २०७६७७ यता यी गाउँमा खानेपानी पुर्याउन करिब पौने दुई करोड रकम खर्च गरिएको कार्यालय प्रमुख हंसबहादुर थापाले जानकारी दिए। उनका अनुसार चालु आर्थिक वर्षमा १६ लाख रुपैयाँ लागतमा एक घर एक धारा खानेपानी सम्पन्न हुँदैछ। यहाँका ८० घरधुरीका धाराहरूमा गत वर्षदेखि नै पानी सञ्चालन गरिएको छ। यस आर्थिक वर्षमा उक्त काम सम्पन्न भए समुदायमा पानी पर्याप्त हुने खानेपानी डिभिजन कार्यालयले जनाएको छ। डडेलधुरा लिफ्ट खानेपानी योजना उग्रताराअन्तर्गत सोलारबाट साढे सात सय मिटर उचाइमा पानी तानिएको छ। यस योजनाको लम्बाइ दुई किलोमिटर छ। २०७७ सालमा ३६ लाख रुपैयाँबाट योजनाको सुरुवात गरिएको उपभोक्ता समितिका अध्यक्ष श्याम साँकीले जानकारी दिए। त्यसयता यस वर्षको रकम जोड्दा पौने दुई करोड पुगेको उनले बताए। यस वर्ष चौकीदार भवन निर्माण गर्न मात्रै बाँकी रहेको र खानेपानी पूर्ण रूपमा सुचारु भएको उनले जानकारी दिए। करिब एक सयको हाराहारीमा घरधुरी रहेका गाउँमा दुई चार धारा हुँदा खानेपानीको समस्या भोग्दै आएका स्थानीयका घर घरमा धारा निर्माण गरिएका छन्। एक घर एक धारा निर्माण योजनाअन्तर्गत चालु आर्थिक वर्ष २०८१८२ मा मात्रै खानेपानी तथा सरसफाइ डिभिजन कार्यालय डडेल्धुराले १५ करोड रकम खर्च गरिरहेको छ। पहिले वडा नं ७ को पोखरा खानेपानी योजनाको उग्रतारा मन्दिरमा रहेका दुई धारा, मन्दिरकै नाउलो र गाउँ घरका नाउलाबाट ५० लिटरका ग्यालेन बोक्दै आधा घण्टा बढी हिँडेर पानीको जोहो गर्नुपर्ने बाध्यता थियो। वडा नं ८ का वडाध्यक्ष नरबहादुर साँकीले भने, आधा घण्टा बढी हिँडेर धौ धौ पानीको जोहो गर्नु परेको थियो। धूपकालमा नाउला पनि सुक्ने भएकाले छिमेकी गाउँका नाउलाबाट पानीको जोहो गर्नुपर्ने बाध्यता थियो। गत वर्षदेखि भने घर घरमै धारा निर्माण गरी पानी सञ्चालन गरिँदा पानीको समस्या टरेको छ। यस्तै, अमरगढी ३ को डोटी क्षेत्र काडे गाउँमा पनि एक घर एक धारा सञ्चालनमा ल्याइएको छ। घटाल कालाखाया खानेपानी योजनाअन्तर्गत काडे गाउँका ९० घरधुरीमा खानेपानी सञ्चालन गरिएको हो। चालु आर्थिक वर्षमा २० लाख रुपैयाँ लागतमा योजना सम्पन्न भएको उपभोक्ता समितिका अध्यक्ष गणेश सेटीले जानकारी दिए। पहिले गाउँमा १० धारा मात्रै रहेको बताउँदै उनले भने, एक धारामा पाँचदेखि १० परिवारले खाने पानी भर्नुका साथै गाईवस्तु, सरसफाइका लागि लाइन बस्नुपर्ने बाध्यता थियो। अहिले घर घरमै धारा निर्माण भएका छन्। उपभोक्ता सबैलाई सहज भएको छ।"
बुधबार देशका यी स्थानमा हुने छ वर्षा,काठमाडौं : बुधबार देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार देशका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशका उच्चपहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ। बुधबार राति देशभर आंशिकदेखि साधारणतया बदली रहनेछ। देशका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको महाशाखाले छ। देशका उच्चपहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ।
नन्दनले लिए डेब्यु विकेट,काठमाडौं : नन्दन यादवले आइसीसी क्रिकेट विश्वकप लिग २ अन्तर्गत नेदरल्यान्ड्सका ओपनर म्याक्स ओडोडको विकेट लिँदै एकदिवसीय अन्तर्राष्ट्रियमा डेब्यु विकेट लिएका छन्। उनले ३२ ओभरमा म्याक्सलाई लललित राजवंशीको हातमा क्याच गराउँदै एकदिवसीय अन्तर्राष्ट्रिय करिअरको पहिलो विकेट लिएका हुन्। उनले सोमपाल कामी घाइते हुँदा नेपालको प्लेइङ ११ मा मौका बनाएका थिए। ७ ओभर सकिँदा नेदरल्यान्ड्सले १ विकेट गुमाउँदै ३९ रन बनाएको छ। १० रन भने नेदरल्यान्ड्सले पेनाल्टीको रुपमा उपहारस्वरुप पाएको हो।
नेपाललाई १० रन जरिवाना,काठमाडौं : आइसीसी क्रिकेट विश्वकप लिग २ अन्तर्गत चौथो शृंखलाको अन्तिम खेलमा आरिफ शेखको सम्हालिएको पारीको सहयोगमा नेदरल्यान्ड्सलाई २३७ रनको विजयी लक्ष्य दिएको छ। डुन्डीमा भएको खेलमा टस हारेर ब्याटिङको निम्तो पाएको नेपालले निर्धारित ५० ओभरमा ९ विकेट गुमाउँदै २३६ रन बनायो। नेपालले १० रन पेनाल्टी रनको रुपमा गुमाउनु पर्दा नेदरल्यान्ड्सले जितको लागि २२७ रन बनाउनु पर्ने हुन्छ। ३६२ ओभरमा ओभरमा र ३९२ ओभरमा ब्याटर पिचमा कुद्दा नेपालले १० रन पेनाल्टीको रुपमा गुमाउनु पर्ने हुन्छ। नेपालका लागि आरिफ शेखले मिडल अर्डर सम्हाल्दै ८४ रनको उत्कृष्ट पारी खेले। उनले ८५ बलमा ७ चौका २ छक्का प्रहार गरे। पावरप्लेमा नै दुवै ओपनरलाई गुमाउँदै नेपालले ३७ रन बनाएको थियो । तेस्रो विकेटको लागि कप्तान रोहित कुमार पौडेल र भिम सार्कीले ५१ रनको अर्धशतकीय साझेदारी गरे। दुवै ब्याटरले ३५३५ रन बनाए। दिपेन्द्र सिंह ऐरीले १६ रन बनाए। बसिर अहमद र करण केसीले ११११ रन बनाए। नेदरल्यान्ड्सका लागि पल भान मिकरानले सर्वाधिक ४ विकेट लिए। मिचेल लेभिटले ३ विकेट र आर्यन दत्तले १ विकेट लिए। नेपालले पहिलो खेलमा स्कटल्यान्ड्समाथि १ विकेट र दोस्रो खेलमा नेदरल्यान्ड्सलाई ५ विकेटले पराजित गरेको थियो। तेस्रो खेलमा भने नेपाल स्कटल्यान्डसँग २ रनले पराजित भएको थियो।
नाबालिकालाई जबरजस्ती वेश्यावृत्तिमा लगाउने दुईजना पुर्पक्षको लागि थुनामा,"काठमाडौं : नाबालिकालाई जबरजस्ती वेश्यावृत्तिमा लगाउने दुईजना पुर्पक्षको लागि कारागार चलान भएका छन्। काभ्रेको रोशी गाउँपालिका२, का ३५ वर्षीय दिपक तुम्सिङ मगर र सोही ठाउँका ३० वर्षीय ईश्वर सिन्चुरी रहेका छन्। उनीहरूले ठमेलमा सञ्चालन गरेको मिनि हेभन डान्स क्लबमा वेटरको काममा लगाउने भनेर ती बालिकालाई ल्याएका थिए। मासिक १५ हजार तलब हुने, टिप्स, खाना, खाजाको व्यवस्था हुने, अफिसको गाडीले लैजाने ल्याउने गर्ने प्रलोभन देखाएर बालिकालाई काममा लगाएका थिए। गत चैत २ गतेदेखि डान्स क्लबमा वेटरको काम नलगाई डान्स गर्न लगाउनुको साथै ग्राहकसँग बसी रक्सी खान लगाई धेरै रकमको बिल उठाउन लगाए पछि डर त्रासमा पारी, कुटपिट समेत गरी जाहेरवालीलाई उक्त डान्स क्लब सँगै रहेका गेष्ट हाउसहरुमा पठाई जबरजस्ती वेश्यावृत्तिमा लगाउने गरेको गरेका थिए। पीडितले उजुरी दिएपछि उनीहरूलाई ब्युरोको टोलीले स्वयम्भुबाट पक्राउ गरेको हो। जेठ २७ गते काठमाडौं जिल्ला अदालतले दुवैलाई कारागार कार्यालय डिल्लीबजार काठमाडौंमा पुर्पक्षको लागि थुनामा पठाएको हो।"
मालारानीमा चिस्यान केन्द्र सञ्चालन,"अर्घाखाँची : मालारानी गाउँपालिकामा चिस्यान केन्द्र (कोल्ड स्टोर) सञ्चालनमा आएको छ। गाउँपालिकालाई आलुमा आत्मनिर्भर बनाउने गरी तीनवटा साना किसान सहकारी, स्थानीय किसान , मदाने गाउँपालिकाबाट समेतका कृषकहरूले खाने आलु र बिउको आलु भण्डारण गर्न सुरु गरेको गाउँपालिकाका अध्यक्ष दलबहादुर भट्टराईले बताए। प्रतिबोरा ३ सय ५० को दरले किसानले आफ्नो आलु भण्डारण गर्न सक्ने पालिकाले नियम बनाएको छ। मालारानी ५ बागीमा रहेको चिस्यान केन्द्रमा मौसमी तरकारीको भण्डारण गरी बेमौसमी समयमा बजारमा लैजान सकेको खण्डमा किसानले उचित मूल्य प्राप्त गर्न सक्ने भएका छन् ।"
नेपाल पहिलो पटक लाओससँग पराजित,"काठमाडौं : एएफसी एसियन कप छनोटमा नेपाल लाओससँग पराजित भएको छ। लाओसको घरेलु मैदानमा नेपाल २१ ले पराजित भएको हो। खेलको १३औं मिनेटमा लाओसको लागि दामोथ थोङ्खामसाभाथले हेडरमार्फत गोल गर्दै लाओसलाई अग्रतामा लगेका थिए। पहिलो हाफमा १० को अग्रता बनाएको लाओसले दोस्रो हाफको सुरुवातमा नै अर्को गोल थप्यो। लाओसको लागि खेलको ४९ औं मिनेटमा पिटर पान्थावोङले गोल गर्दै लाओसलाई २० को अग्रतामा पुर्याएका थिए। नेपालका लागि एक मात्र गोल मनिष डाँगीले गरे। खेलको ७३औं मिनेटमा मनिष डाँगीले पेनाल्टी मार्फत गोल गर्दै नेपाललाई खेलमा फर्काउने कोशिस गरेका थिए। तर, त्यसपछि कुनै पनि गोल गर्न नसक्दा नेपाल पहिलो पटक लाओससँग हारेको हो। नेपाल र लाओसले हालसम्म ६ खेल खेल्दा नेपाल हालसम्म पराजित भएको थिएन । ४ खेल बराबरीमा सकिँदा २ खेलमा नेपालले लाओसलाई पराजित गरेको थियो। समूह एफमा रहेका यी दुवै टोलीले पहिलो खेलमा हार व्यहोरेका थिए।"
गर्मी बढेसँगै कमलामाईका विद्यालय ३ दिन बन्द,"सिन्धुली : अत्यधिक गर्मी बढेसँगै सिन्धुलीको कमलामाई नगरपालिकाका विद्यालयहरू तीन दिनका लागि बन्द गर्ने निर्णय गरिएको छ। गर्मी बढ्दा विद्यालयमा पठनपाठनमै समस्या देखिन थालेपछि नगरपालिकाले बुधबारदेखि शुक्रबारसम्म नगरका सामुदायिक र संस्थागत विद्यालयहरू बन्द गर्ने निर्णय गरेको हो। नगरपालिकाका नगर प्रमुख उपेन्द्रकुमार पोखरेल मंगलबार सूचना जारी गर्दै नगरका मन्टेश्वरी, पूर्वप्राथमिकसमेत सामुदायिक र संस्थागत विद्यालयहरू आगामी शुक्रबारसम्मका बन्द गरिने बताए। हाल दिइएको गर्मी बिदा आगामी बर्खे बिदाबाट कट्टा हुनेगरी विद्यालय बन्द गर्न सबै विद्यालयहरूमा जानकारी गराइएको छ। कमलामाई नगरपालिकामा ८४ वटा सामुदायिक र २४ वटा संस्थागत विद्यालयहरू छन्। उता जिल्लामा अत्यधिक गर्मी हुँदा दूधौली, मरिण, हरिहरपुरगढी र सुनकोशीगढतिर क्षेत्रका विद्यालयहरूमा समेत पठनपाठनमा समस्या हुने गरेको छ। जिल्लामा ३७ देखि ३८ डिग्रीसम्म तापक्रम हुने गरेको छ। गर्मीका कारण मरिण गाउँपालिकाका कतिपय विद्यालयका बालबालिकाहरू बेहोस भएर ढल्ने समेत गरेको अभिभावकले जनाएका छन्।"
जुवातास खेलिरहेका ८ जना पक्राउ,काठमाडौं : काठमाडौंको नागार्जुन नगरपालिका४ रानीपाटी पानीट्यांकी नजिक एक घरमा जुवा तास खेलिरहेका ८ जना पक्राउ परेका छन्। प्रहरी वृत्त स्वयम्भूबाट खटिएको प्रहरी टोलीले गुल्मीको रेसुंगा गाउँपालिका८ की ३२ की उषा थापासहित ८ जनालाई पक्राउ गरेको हो। उनीहरूको साथबाट एक लाख १० हजार ६३० रुपैयाँ र ३ बुक तास बरामद गरेको छ। पक्राउ परेका उनीहरूलाई काठमाडौं जिल्ला अदालतबाट ५ दिनको म्याद थप गरेर अनुसन्धान गरिरहेको जिल्ला प्रहरी परिसर काठमाडौंले जनाएको छ।
पावरप्लेमा नेपालले ३७ रन बनाउँदा दुवै ओपनर आउट,काठमाडौं : आइसीसी क्रिकेट विश्वकप लिग २ अन्तर्गत नेदरल्यान्ड्ससँगको खेलमा नेपालले सुस्त सुरुवात गरेको छ। नेपालले सुरुवाती पावरप्लेको १० ओभरमा २ विकेट गुमाउँदै ३७ रन बनाएको हो। नेपालले ओेपनरद्वय कुशल भुर्तेल र अनिल शाहलाई क्रमशः १८ र २ रनमा गुमायो। स्कटल्यान्डका लागि पल भान मिकरानले दुवै ओपनरको विकेट लिएका हुन्। नेपालले यही श्रृंखलाको पहिलो खेलमा नेदरल्यान्ड्सलाई ५ विकेटले पराजित गरेको थियो। स्कटल्यान्डसँग भने पहिलो खेलमा १ विकेटको जित निकालेको नेपालले दोस्रो खेलमा २ रनले हार बेहोर्यो।
मधेस प्रदेशका सांसद ठाकुरसहित १६ जनाविरुद्ध भ्रष्टाचार मुद्दा,"काठमाडौं : मधेस प्रदेशका सांसद दीपेन्द्र कुमार ठाकुरसहित १६ जनाविरुद्ध भ्रष्टाचार मुद्दा दायर गरेको छ। उनीहरूले धनुषाको औरही गाउँपालिकाले निर्माण गर्ने भनिएको १५ शय्याको अस्पतालको बोलपत्र आह्वानमा क्रममा ६ करोड बढी रकम हानी नोक्सानी पुर्याएको अख्तियारको ठहर छ। अस्पताल निर्माणका लागि ठेक्का आह्वान हुँदा १२ करोड ३५ लाख ५० हजार २४८ रुपैयाँको न्युनतम लागतमा प्रतिष्ठाधुलिखेलएक्सिस एसियन जेभीले बोलकबोल लगाउँदा पनि लुम्बिनीडी एन्ड एन जेभीलाई १९ करोड १४ ला ६२ हजार ६३२ रुपैयाँमा ठेक्का दिएर हानी नोक्सानी पुर्याएको अख्तियार ठहर छ। त्यस्ते प्रतिवादीहरूले मिले बोलपत्र आह्वानको मिति थप गर्न लगाएर 'की एक्टिभिटिज' पनि संशोधन गरेको अख्तियारको ठहर छ। अख्तियारले एमालेका सांसद एवं लुम्बिनी डी एन्ड एन जेभीका तत्कालीन प्रबन्ध निर्देशक दीपेन्द्र कुमार ठाकुर, लुम्बिनी बिल्डर्सका तत्कालीन प्रबन्ध निर्देशक बिष्णुप्रसाद शर्मा, औरही गाउँपालिकाका तत्कालीन अध्यक्ष ब्रहमदेव यादव, तत्कालीन उपाध्यक्ष मीरा देवी सहनी, तत्कालीन प्रमुख प्रशासकीय अधिकृत सुवोध कुमार ठाकुर, वडा १ का अध्यक्ष आशेश्वर यादव, वडा २ का तत्कालीन वडाध्यक्ष अमितकुमार यादव, वडा ३ का वडाध्य गंगा प्रसाद यादव, वडा ४ का तत्कालीन वडाध्यक्ष शिवनाथ साह, वडा ५ का तत्कालीन प्रमेश्वरकुमार मण्डल, वडा ६ का तत्कालीन वडाध्यक्ष दिलिपकुमार साह, तत्कालीन इन्जिनिय सोनु साह, तत्कालीन सव इन्जिनियर सन्तोषकुमार मण्डल, बिनिता कुमार साह, तत्कालीन खरिदार मोहन कुमार मण्डल र मनोकुमार यादव रहेका छन्। उनीहरूलाई भ्रष्टाचार निवारण ऐन, २०५९ को दफा १७ बमोजिमको कसूरमा सोही ऐनको दफा १७ ले निर्देश गरेबमोजिम सोही ऐनको दफा ३ को उपदफा (१) को देहाय (झ) तथा भ्रष्टाचार निवारण ऐन, २०५२ (पहिलो संशोधन सहित) को दफा ३ को उपदफा (१) को देहाय (छ) बमोजिम कैद र भ्रष्टाचार निवारण ऐन, २०५२ को दफा ३ को उपदफा (१) बमोजिम बिगो बमोजिम जरिवाना गरी बिगोसमेत सोही ऐनको दफा १७ बमोजिम असुल उपर हुन साथै, निज प्रतिवादी ब्रम्हदेव यादव सार्वजनिक संस्था औरही गाँउपालिकाको प्रमुख एवं अध्यक्ष भएकाले भ्रष्टाचार निवारण ऐन, २०५९ को परिच्छेद २ (भ्रष्टाचारको कसुर र सजाय सम्बन्धी व्यवस्था) अन्तर्गतका माथि उल्लेखित माग दाबी बमोजिमको कसुर गरेको हुँदा निजलाई भ्रष्टाचार निवारण ऐन, २०५९ को दफा २४ बमोजिम थप सजाय हुन मागदाबी लिइएको आयोगका प्रवक्ता राजेन्द्र कुमार पौडेलले बताए। त्यस्तै सांद ठाकुरलाई भ्रष्टाचार निवारण ऐन, २०५९ को दफा १७ बमोजिमको मतियार भई सोही ऐनको दफा २२ बमोजिमको कसूर गरेकाले भ्रष्टाचार निवारण ऐन, २०५९ को दफा १७ बमोजिम सोही ऐनको दफा १७ ले निर्देश गरे बमोजिम सोही ऐनको दफा ३ को उपदफा (१) को देहाय (झ) तथा भ्रष्टाचार निवारण ऐन, २०५९ (पहिलो संशोधन सहित) को दफा ३ को उपदफा (१) को देहाय (छ) बमोजिम कैद गरी भ्रष्टाचार निवारण ऐन, २०५९ को दफा ३ को उपदफा (१) अनुसार बिगो बमोजिम जरिवाना र सोही ऐनको दफा १७ बमोजिम बिगो असुल हुने सजायलाई आधार मानी सोही ऐनको दफा २२ को प्रतिबन्धात्मक वाँक्याश बमोजिम मुख्य कसूरदार सरह सजाय गर्न माग गरिएको छ।"
नेपालले नेदरल्यान्ड्सलाई दियो २३७ रनको लक्ष्य,"काठमाडौं : नेपालले नेदरल्यान्ड्सलाई २३७ रनको लक्ष्य प्रस्तुत गरेको छ। आइसीसी लिग २ अन्तर्गतको खेलमा नेपालले ९ विकेट गुमाएर २३६ रन बनाएको हो। नेपालका लागि आरिफ शेखले सर्वाधिक ८४ रन बनाए। उनले ८५ बलमा ७ चौका र २ छक्का प्रहार गरे। त्यस्तै कप्तान रोहित पौडेलले ३५, भीम सार्कीले ३५, कुशल भुर्तेलले १८, बसिर अहमदले ११ र करण केसीले ११ रन बनाए।"
टीभीएस मोटर कम्पनी र जगदम्बा मोटर्सले रूख रोपेर वातावरण दिवस मनाए,"काठमाडौं : दुई पाङ्ग्रे र तीन पाङ्ग्रे सवारीसाधन निर्माणमा विश्वस्तरमा अग्रणी कम्पनी टीभीएस मोटर कम्पनीले काठमाडौंमा वृक्षारोपण कार्यक्रमको आयोजना गर्दै विश्व वातावरण दिवस मनाएको छ। लायन्स क्लब अफ काठमाडौं न्यू वेभ्स र बुढानीलकण्ठ नगरपालिकाको साझेदारीमा आयोजित कार्यक्रममा बुढानीलकण्ठ१, तौलुङ, चौकीडाँडा क्षेत्रमा १०० वटा बिरुवा रोपिएको हो। यस वृक्षारोपण कार्यक्रमले अर्को ऐतिहासिक उपलब्धि पनि चिन्हित गर्यो टीभीएस आईक्यूब प्रयोगकर्ताहरूले नेपालमा संयुक्त रूपमा ५० लाख किलोमिटरको यात्रा पूरा गरेका छन्। यस दिगो अभियानले १४ लाख लिटर इन्धन बचत (जसको मूल्य २ करोड २० लाख रुपैयाँ) गर्न सफल भएको छ र यसबाट ३५० टन ₂ उत्सर्जनमा कमी आएको छ, जुन १५ हजार वटा रूख रोपिएको बराबर वातावरणीय प्रभाव हो। टीभीएस मोटर कम्पनीका ईभी तथा अन्तर्राष्ट्रिय व्यापार विभागका उपाध्यक्ष मधु प्रकाश सिंहले भने नेपालमा टीभीएस आईक्यूबको यात्रा अविश्वसनीय रह्यो। हाम्रा ग्राहकहरूले संयुक्त रूपमा ५० लाख किलोमिटर यात्रा तय गरेका छन्, जुन वातावरणमैत्री प्रवृत्तिप्रति उनीहरूको प्रतिबद्धताको संकेत हो। हामी सबै ग्राहक, जगदम्बा मोटर्स र स्वयंसेवकहरूलाई यो सफल कार्यक्रमका लागि आभार प्रकट गर्छौं। यो अभियान ससाना दैनिक व्यवहारबाट हरित भविष्य निर्माण गर्ने सोचको मूर्त रूप हो। टीभीएस आईक्यूब स्मार्ट मात्र होइन, दिगो र ऊर्जाकिफायती सवारी समाधान पनि हो। जगदम्बा मोटर्सका कार्यकारी निर्देशक अखिल गुप्ताले भने, हाम्रा ग्राहकहरू हरित भविष्यमा योगदान दिन उत्साहित हुनु निकै प्रेरणादायी कुरा हो। टीभीएस आईक्यूबले नेपालका वातावरणप्रेमी सवारी चालकहरूसँग बलियो सम्बन्ध बनाएको छ। आजको यो पहलले हाम्रो दिगोपनको प्रतिबद्धतालाई अझ प्रगाढ बनाउँछ र सफा वातावरण निर्माणमा समुदायको भूमिकालाई सम्मान गर्छ।"
प्रहरीले गोली हानेर टोखाबाट लागुऔषध कारोबारीलाई नियन्त्रणमा लियो,काठमाडौं : टोखाको ग्राण्डी अस्पताल नजिकै गोली चलेको छ। प्रहरीले लागुऔषध कारोबारलाई नियन्त्रणमा लिन गोली चलाएको हो। गोलि हानेर दुईजना लागुऔषध कारोबारीलाई नियन्त्रणमा लिएको प्रहरीले जनाएको छ। नेपाल प्रहरीका प्रवक्ता विनोद घिमिरेका अनुसार चारजना लागुऔषध कारोबारीलाई नियन्त्रणमा लिएको जानकारी दिए। उनका अनुसार दुईजनालाई टोखाबाट र दुईजनालाई सुन्धाराबाट नियन्त्रणमा लिएको हो। नेपाल प्रहरीको लागुऔषध नियन्त्रण ब्युरो प्रमुख एसएसपी कृष्ण कोइरालाका अनुसार पक्राउ परेका चारैजना भारतीय नागरिक हुन्। उनीहरूको साथबाट २ सय ग्रामभन्दा बढी ब्राउन सुगर बरामद गरिएको छ। ब्राउन सुगर लिएर भाग्दै गरेका कारोबारीलाई नियन्त्रणमा लिन टोखामा गोलि चलाउनुपरेको एसएसपी कोइरालाले बताए। प्रहरीको गोलि लागेर दुवैजना घाइते भएका छन्। घटनाबारे थप अनुसन्धान भइरहेको प्रहरीले जनाएको छ।
"नेदरल्यान्ड्सले टस जित्यो, नेपाललाई ब्याटिङको निम्तो","काठमाडौं : आइसीसी क्रिकेट विश्वकप लिग २ अन्तर्गत चौथो श्रृंखलाको अन्तिम खेलमा नेपालले टस हारेर ब्याटिङको निम्तो पाएको छ। नेदरल्यान्ड्सका कप्तान स्कट इड्वार्डले टस जितेर फिल्डिङ गर्ने निर्णय लिएका छन्। नेपालले जारी श्रृंखलामा पहिलो खेलमा स्कटल्यान्डमाथि १ विकेट र नेदरल्यान्डमाथि ५ विकेटको जित दर्ता गरेको हो। तेस्रो खेलमा भने नेपालले स्कटल्यान्डसँग २ रनले पराजित भएको थियो। नेपालको प्लेइङ सेटमा ३ परिवर्तन भएको छ। आसिफ शेखको स्थानमा अनिल कुमार शाह खेल्ने भएका छन्। सोमपाल कामी र गुल्शन झाको स्थानमा नन्दन यादव र बसिर अहमदले स्थान बनाएका छन्। नेपालको प्लेइङ ११ : रोहित पौडेल (कप्तान), दिपेन्द्र सिंह ऐरी (उपकप्तान), कुशल भुर्तेल, अनिल कुमार शाह, करण केसी, भिम सार्की, बसिर अहमद, आरिफ शेख, नन्दन यादव, सन्दीप लामिछाने र ललित राजवंशी"
मौद्रिक नीति र वित्त नीतिमा सहि सन्तुलन भएरै अर्थतन्त्र अगाडि बढ्छ : अर्थमन्त्री,काठमाडौं : उपप्रधान एवं अर्थमन्त्री बिष्णुप्रसाद पौडेलले मुलुकको अर्थतन्त्र सुधारका लागि सरकार निरन्तर लागिरहेको बताएका छन्। मंगलबार काठमाडौंमा आयोजित एक कार्यक्रममा मन्त्री पौडेलले आफू मन्त्रालयको जिम्मेवारीमा आएपछि अर्थतन्त्रमा देखिएका चुनौतिलाई चिन्ने र समाधान खोज्ने काममा निरन्तर लागेको बताए । मुलुकको अर्थतन्त्रको सन्दर्भमा अर्थतन्त्र समस्या वा दवावमा रहेको मनोविज्ञान प्रकट हुने गरेको भन्दै उनले जिम्मेवार निकायमा बसेकाहरूले समस्याको वर्णन नभइ समस्या समाधानका लागि सार्थक पहल गर्नुपर्ने धारणा राखे। अर्थमन्त्री पौडेलले अहिलेको बजेट आर्थिक सुधारको अन्तिम किस्ता नभएकाले सुधारका कामहरू निरन्तर अघि बढ्ने स्पष्ट पारे। बाञ्चित सीमाभित्र रहेर अहिले अनुशासित ढंगले बजेट निर्माण भएको र बजेटमार्फत् आएका नीतिगत प्रबन्धले निजी क्षेत्र समेत उत्साहित देखिएको उनले बताए । त्यस्तै पौडेलले मौद्रिक नीति र वित्तनीतिमा सहि सन्तुलन भएर नै अर्थतन्त्र अगाडि बढ्ने स्पष्ट पारे। उनले मौद्रिक नीति र वित्तनीतिबीच समन्वय हुनुपर्ने राष्ट्र बैंकका गभर्नर विश्वनाथ पौडेलको भनाइ सकारात्मक रहेको उल्लेख गरे।
पकेटमारका घटनामा संलग्न तीनजना पक्राउ,"गोरखा : श्रृङ्खलावद्ध पकेटमारको घटना गराउने तीनजनालाई प्रहरीले पक्राउ गरेको छ। लगातार पकेटमारको घटना भएपछि सघन खोज अनुसन्धान अभियान चलाएको प्रहरीले पकेटमार गिरोहका तीनजना पक्राउ गरेको जिल्ला प्रहरी कार्यालय गोरखाले जनाएको छ। प्रहरीले विभिन्न मितिमा सहिद लखन गाउँपालिका४ घर भई हाल चितवन बस्ने ४९ वर्षीय दिपक परियार, ३५ वर्षका आशिक भुजेल र ४३ वर्षका दाननारायण श्रेष्ठलाई पक्राउ गरेको प्रहरी उपरीक्षक भरत बिकले जानकारी दिए। पकेटमार घटनाका अभियुक्त तीन जनालाई प्रहरीले मंगलबार पत्रकार सम्मेलन गरी सार्वजनिक गरेको छ। उनीहरुको साथबाट २७ हजार ७ सय नगद र चोरीमा प्रयोग गर्ने नङकट दुई थान, चिम्टी एक थान र ब्लेड एक थान बरामद गरेको एसपी बिकले जानकारी दिए। साथै दुई वटा मोबाइल पनि बरामद गरेको प्रहरीको भनाइ छ। उनीहरुबिरुद्ध चोरी सम्बन्धी कसुर शीर्षकमा मुद्दा दर्ता गरी आवश्यक अनुसन्धान भइरहेको जिल्ला प्रहरी कार्यालय गोरखाले जनाएको छ। विशेषगरी लक्ष्मीबजार पेन्सन क्याम्पबाट पेन्सन बुझी फर्केका भारतीय भूपू सैनिकहरूको पकेट मार्ने घटना बढेपछि प्रहरीले खोज अनुसन्धानलाई तीव्र बनाएको थियो। पकेटमाराहरुले गत फागुन ८ गते गण्डकी गाउँपालिका२ निवासी ७१ वर्षीय गिरिराज पन्तको झोलाबाट एकलाख रुपैयाँभन्दा बढि रकम पकेट मारेका थिए। त्यस्तै गोरखा नगरपालिका६ हरमटारीका ८२ वर्षीय गंगाबहादुर श्रेष्ठको पनि बस चढेकै बेला दुई लाख नगद चोरी गरेका थिए। भयो। जेठ ७ गते पेन्सन बुझेर लक्ष्मीबजारबाट गोरखा बजार फर्कने क्रममा उनको झोलामा रहेको दुई लाख रुपैयाँ चोरी भएको हो। जेठ ११ गते शहीद लखन गाउँपालिका५ का चोकबहादुर थापा मगरको झोलामा रहेको नगद ५० हजार चोरी भयो। धमाधम सार्वजनिक यातायातमा श्रृंखलावद्ध रुपमा नगद चोरीका घटना हुन थालेपछि प्रहरीले सिसिक्यामेरा फुटेज तथा विभिन्न प्रविधिको प्रयोग गरी पकेटमाराको खोज अनुसन्धान गरेको थियो।"
गाउँपालिकामा भन्दा पनि कम बजेट,"परासी : संघीय सरकारले नवलपरासीको सुनवल नगरपालिकालाई गाउँपालिकाको भन्दा पनि कम बजेट पठाएको छ। सरकारले आगामी आर्थिक वर्ष २०८२०८३ का लागि जिल्लाका स्थानीय तहलाई तीन अर्ब १२ करोड १९ लाख अनुदान दिएको छ। जिल्लामा सात पालिका छन्। अर्थ मन्त्रालयले अन्तर सरकारी वित्तीय हस्तान्तरण अन्तर्गत प्रदेश र स्थानीय सरकारलाई दिने अनुदान बाँडफाडमा उक्त रकम विनियोजन गरी पठाएको हो। समानीकरण, सर्शत, विशेष र समपुरक अनुदानमा आएको रकम मध्ये सुनवल नगरपालिकाले गाउँपालिकाको भन्दा झन्डै एक करोड कम बजेट पाएको हो। प्रतापपुर गाउँपालिकाले ४५ करोड ७३ लाख बजेट पाउँदा सुनवलले ४४ करोड ८३ लाख बजेट पाएको छ। जसमध्ये प्रतापपुरको चालुतर्फ ३८ करोड ७६ लाख र पुँजीगततर्फ ६ करोड ९७ लाख रहेको छ। त्यस्तै सुनवलको चालुतर्फ ४३ करोड २७ लाख र पुँजीगततर्फ एक करोड ५६ लाख मात्र रहेको छ। सबैभन्दा बढी रामग्राम नगरपालिकाले ७० करोड ४१ लाख पाएको छ। जसमा पुँजीगततर्फ २६ करोड ४८ लाख र चालुतर्फ ४३ करोड ९३ लाख रहेको छ। रामग्राममा एडिबीको सहयोगमा निर्माण भइरहेको पोखरापालीपन्डितपुर सडकमा विनियोजन भएको रकमले सबैभन्दा बढी रकम देखिएको हो। रामग्रामले २४ करोड ४९ लाख बजेट शर्सत अनुदानको पुँजीगत(विकास योजना) प्रकृतिको योजनामा रकम पाएको हो। त्यस्तै सरावल गाउँपालिकाले ३४ करोड ३० लाख पाएको छ। जसमा चालुतर्फ ३२ लाख ८८ हजार र पुँजीगततर्फ एक करोड ४२ लाख रहेको छ। पाल्हीनन्दन गाउँपालिकाले पाएको ३४ करोड ८ लाखमा चालुतर्फ ३० करोड २ लाख र पुँजीगततर्फ ४ करोड ६ लाख रहेको छ। भूगोलको हिसाबले सानो रहेको सुस्ता गाउँपालिकाले २९ करोड १४ लाख पाएको छ। जसमा चालुतर्फ २७ करोड ५८ लाख र पुँजीगततर्फ एक करोड ५६ लाख रहेको छ। यो रकमसहित आन्तरिक आम्दानीको आधारमा रही स्थानीय तहले आगामी वर्षको बजेट बनाउने छन्।"
३० वर्षदेखि बन्द रहेको पृथ्वीनगर खानेपानी सरकारलाई हस्तान्तरण,"झापा : पानीमा आइरनको मात्रा बढी भई खान अयोग्य ठहर भएको कारणले ३० वर्षदेखि बन्द रहेको झापाको भद्रपुर नगरपालिका२ सोमबारेस्थित पृथ्वीनगर खानेपानी आयोजना पुनः सञ्चालनमा आउने भएको छ। पृथ्वीनगर खानेपानी उपभोक्ता समितिले निर्माण गरेको सम्पूर्ण संरचना नेपाल सरकारको स्वामित्वमा रहेको नेपाल खानेपानी संस्थानलाई हस्तान्तर गरेसँगै लामो समयदेखि बन्द रहेको खानेपानी आयोजना पुनः सञ्चालनमा आउने भएपछि स्थानीय खुसी छाएको छ। नेपाल खानेपानी संस्थान भद्रपुरको आयोजनामा मंगलबार एक समारोहका बीच खानेपानी मन्त्री प्रदीप यादवले पृथ्वीनगर खानेपानी आयोजना बुझ्दै उद्घाटन गरेका हुन्। खानेपानी उपभोक्ता समितिका सचिव पृथ्वीनारायण कार्कीले खानेपानी मन्त्री यादवलाई आयोजना हस्तान्तरण गरेका थिए। कार्यक्रममा बोल्दै मन्त्री यादवले वर्षौंदेखि खानेपानीको पहुँचबाट वञ्चित रहेका पृथ्वीनगरवासीको घरघरमै स्वच्छ र शुद्ध खानेपानी पुग्नेमा आफू विश्वस्त रहेको बताएका छन्। यो आयोजना लामो समयदेखि बन्द रहेकोले यसको मर्मत सम्भारका लागि बजेट छुट्टाइसकेकोले आगामी आर्थिक वर्षभित्रै खानेपानी सञ्चालनमा ल्याउने मन्त्री यादवले बताए। पृथ्वीनगरवासी नभई झापामा यस्ता अलपत्र तथा बन्द रहेका आयोजनाहरूलाई तत्काल सुचारु गरी जनतालाई खानेपानीको पहुँचमा पुर्याउने उनको भनाइ छ। तराई मधेसको जमिनमुनिको पहिलो लियरको पानी सुक्दै गएको छ। चापाकलमा पानी आउन छाडिसकेको छ। यो समस्या पूर्वको झापादेखि पश्चिमको कञ्चनपुरसम्म छ। पानीको समस्यालाई दीर्घकालीन रुपमा कसरी समाधान गर्न भनी हामी लागि परेको बताउँदै उनले भने, पैसाको अभावले बन्द रहेका यस्ता आयोजनाहरू सरकारकै स्वामित्वमा लिई पुनः सञ्चालन गर्दै जनतालाई खानेपानी दिलाउने छौँ। साबिक पृथ्वीनगर गाविसका बासिन्दालाई शुद्ध र स्वच्छ पानी खुवाउने उद्देश्यले त्यहाँका स्थानीयले २०४३०४४ सालमा पृथ्वीनगर खानेपानी उपभोक्ता समिति गठन गरी २०४८०४९ सालमा निर्माण सम्पन्न गरेको थियो। २०५० सालमा दुई सय घरधुरीमा धारा जडान गरी खानेपानी वितरण गरे पनि पानीमा आइरनको मात्रा अत्यधिक देखिएको थियो। उपभोक्ताको स्वास्थ्यलाई ख्याल गर्दै समितिले २०५२ सालदेखि सेवा नै बन्द गर्नुपर्ने परेको समितिका सचिव पृथ्वीनारायण कार्कीले बताए। पानीमा समस्यामा आएपछि सरकारी प्राविधिकहरू आएर यो पानीलाई फिल्टर राखेर पिउन सकिन्छ भनेर गएको बताउँदै सचिव कार्कीले भने, त्यसपछि फिल्टर राख्ने र भवनहरू बनाउने कामहरू पनि गरियो, तर बजेट अभावका कारण आयोजनालाई निरन्तरता दिन सकिएन र समिति असफल भयो। बन्द रहेको खानेपानी आयोजनालाई पुनः सञ्चालनको लागि एउटै विकल्प थियो, त्यो हो नेपाल सरकारलाई हस्तान्तरण, उनले भने। यस आयोजनाबाट भद्रपुरका १, २ र ३ को केही भागका स्थानीय लाभान्वित हुने संस्थानका कर्मचारी राजु बस्नेतले बताए। उनका अनुसार यो आयोजना सञ्चालन पश्चात् वडा नम्बर १ को एक हजार ३२२ घरधुरीका ५ हजार ५७३ जनसङ्ख्या, वडा २ को एक हजार ६६८ घरधुरीका ६ हजार ९१९ जनसङ्ख्या र वडा ३ को तीन सय घरधुरीका एक हजार २०० जनसङ्ख्या लाभान्वित हुनेछ। ४ लाख ५० हजार क्षमता भएको एउटा ओभर हेड ट्यांकी, दुईवटा डिप ट्युबवेलमध्ये एउटा काम नलाग्ने र पुरानो पाइपलाइन काम नलाग्ने उनले बताए। चालु आर्थिक वर्षको असार मसान्त अघि विद्युतीकरण, बेल सञ्चालन भई पानी फिल्टर गरी ओभर हेड ट्यांकीमा कनेक्सन, फिल्टर प्लान्टको मर्मत सम्भार र एक हजार मिटर पाइपलाइन विस्तार गरिने छ। आगामी आर्थिक वर्षमा १० हजार पाइपलाइन विस्तार गरी ५०० देखि ७०० घरधुरीलाई पानी धारामा पुर्याउने लक्ष्य रहेको जनाइएको छ।"
"सोमपाल र गुल्शन घाइते, नेदरल्यान्ड्ससँगको खेल गुमाउने",काठमाडौं : स्कटल्यान्डमा जारी आइसीसी क्रिकेट विश्वकप लिग २ को चौथो शृंखलाअन्तर्गतको अन्तिम खेलअघि सोमपाल कामी र गुल्सन झा घाइते भएका छन्। सोमपालको दाँया हात र गुल्शनको घुँडामा चोट लागेका कारण यी दुई खेलाडीले नेदरल्यान्ड्ससँगको खेल र त्यसपछिको त्रिकोणात्मक सिरिज खेल्न नसक्ने भएका छन्। नेपालले जारी शृंखलामा पहिलो खेलमा स्कटल्यान्डमाथि १ विकेट र नेदरल्यान्डमाथि ५ विकेटको जित दर्ता गरेको हो। तेस्रो खेलमा भने नेपालले स्कटल्यान्डसँग २ रनले पराजित भएको थियो।
सडकमै चालकहरूको स्वास्थ्य परीक्षण,"चन्द्रपुर : जिल्ला ट्राफिक प्रहरी कार्यालय रौतहटले सवारी चालकको नि:शुल्क स्वास्थ्य परीक्षण गर्न सुरु गरेको छ। लगातारको सवारी चलाउँदा हुनसक्ने स्वास्थ्य जोखिम र सडक दुर्घटनालाई मध्यनजर गर्दै जिल्ला ट्राफिक प्रहरी कार्यालय रौतहटले सडकमै सवारी चालकहरुको निःशुल्क स्वास्थ्य परीक्षण गरेको हो। चन्द्रपुर हस्पिटल चन्द्रनिगाहपुरको प्राविधिक सहयोगमा राजमार्गमै चालकहरूको स्वास्थ्य परीक्षण गरिएको ट्राफिक प्रहरी प्रमुख, प्रहरी निरीक्षक लोकेन्द्र अधिकारीले बताए। स्वास्थ्यकर्मीले पूर्वपश्चिम राजमार्ग हुँदै आवतजावत गर्ने लामा तथा छोटा दूरीका यात्रुवाहक सवारीसाधनका चालकहरूलाई स्वास्थ्यकर्मीहरूले चालकहरूको रक्तचाप, मुटुको चाल, ज्वरो परीक्षण गर्नुको साथै उनीहरूको स्वास्थ्य अवस्था बारे सोधपुछ गरेर केही औषधीहरू निःशुल्क वितरण गरिएको जिल्ला ट्राफिक प्रहरी कार्यालय रौतहटका प्रमुख प्रहरी निरीक्षक लोकेन्द्र अधिकारीले जानकारी दिए।"
"सेयर बजारमा हरियाली, कारोबार रकम १० अर्ब नाघ्यो","काठमाडौं : साताको तेस्रो कारोबार दिन मंगलबार नेप्से परिसूचक उच्च अंकले बढेर बन्द भएको छ। अघिल्लो कारोबार दिन सोमबार २३१९ अंकले बढेको नेप्से परिसूचक आज २५०७ अंकले बढेर २६७८१७ विन्दुमा पुगेको हो। नेप्से उच्च अंकले बढेसँगै कारोबार रकम पनि सोमबारको तुलनामा वृद्धि भएको छ। यसदिन ३११ स्क्रिप्सको २ करोड ३६ लाख ९७ हजार १४५ कित्ता सेयर १० अर्ब १६ करोड ९ लाख ८१ लाख ७६ रुपैयाँमा खरिदबिक्री भए। सोमबार ८ अर्ब ६८ करोड मूल्य बराबरको सेयर कारोबार भएको थियो। दोहोरो अंकले बढेको बजारमा दुईवटा कम्पनीको सेयर सकारात्मक सर्किट लेभलमा कारोबार भयो। पियोर इनर्जी र श्री इन्भेस्टमेन्ट फाइनान्सको सेयर सकारात्मक सर्किट लेभलमा कारोबार भयो। यसैगरी समृद्धि फाइनान्सको ८३८ प्रतिशतले बढ्दा जानकी फाइनान्स र रिलाइन्स फाइनान्सको सेयर ६ प्रतिशत बढीले वृद्धि भयो। कारोबार रकमका आधारमा हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी शीर्षस्थानमा रह्यो। सो कम्पनीको ५८ करोड मूल्य बराबरको सेयर कारोबार भयो। अरुण कावेलीको ५३ करोड,राधी विद्युतको ४६ करोडको सेयर कारोबार भयो। कारोबारमा आएकामध्ये १९६ स्टक्सको मूल्य बढ्दा ५२ वटाको घट्यो। आज सबै समूहको उपसूचक सकारात्मक देखिएका छन्। फाइनान्स समूहको उपसूचक सर्वाधिक ५१२ प्रतिशतले बढ्यो।"
इनड्राइभले काठमाडौंमा आफ्नो कार्यालय उद्घाटन गर्यो,"नेपालको एक अग्रणी राइडहेलिङ एप, इनड्राइभले काठमाडौंमा आफ्नो आधिकारिक कार्यालय उद्घाटन गरेको छ। यो कदम इनड्राइभको स्थानीय ड्राइभर पार्टनर्सहरू प्रति समर्पण, शहरभरि राइडहरूको लागि सेवाको गुणस्तर बढाउने र कम्युनिटी इनिसिएसनलाई सशक्त बढाउने आफ्नो प्रतिबद्धतालाई सुदृढ पार्ने एउटा प्रमुख कदम हो। नयाँ कार्यालयले ड्राइभर पार्टनर्सलाई सशक्त बनाउने र समग्र इनड्राइभ अनुभव सुधार गर्ने उद्देश्यले विभिन्न सेवाहरूको लागि केन्द्रको रूपमा काम गर्नेछ। काठमाडौंस्थित नयाँ कार्यालयले ड्राइभर कम्युनिटीको सशक्तीकरण, राइडरहरूको अनुभव सुधार, र स्थानीय स्तरमा सेवालाई अझ प्रभावकारी बनाउने उद्देश्य बोकेको छ । यस कार्यालयमार्फत इनड्राइभले अब ड्राइभर सपोर्ट, सीप विकासका लागि तालिम कार्यक्रमहरू, समुदाय तथा सुरक्षाकेन्द्रित अभियानहरू, साथै स्थानीय आवश्यकता अनुसार अनुकूलित मार्केटिङ र साझेदारी कार्यक्रमहरू सञ्चालन गर्नेछ । इनड्राइभका एपीएसी रिजनल डाइरेक्टर मार्क टोलीले भने, हामी इनड्राइभमा, काठमाडौंमा हाम्रा ड्राइभर पार्टनर्स र स्थानीय समुदायका लागि अफिस खोल्न पाउँदा अत्यन्तै उत्साहित छौं । यो नयाँ कार्यालय केवल एउटा कार्यस्थान मात्र होइन, यो एक यस्तो समर्पित समर्थन केन्द्र हो जहाँ हाम्रा ड्राइभर पार्टनर्सले आवश्यक सहयोग, मार्गदर्शन, तालिम तथा आत्मबल प्राप्त गर्न सक्छन् । हामी चाहन्छौं कि उनीहरूले यहाँ आएर इनड्राइभको अभिन्न हिस्सा भएको अनुभव गरून् । यो केन्द्र उनीहरूको सफलतालाई अझ सशक्त बनाउने माध्यम हो । नयाँ कार्यालयमा नियमित प्रशिक्षण सत्रहरू सञ्चालन गरिनेछ जसले चालकहरूलाई व्यावसायिक रूपमा बढ्न र उच्चतम स्तरको सेवा प्रदान गर्न आवश्यक ज्ञान र जानकारीहरू प्रदान गर्नेछ । थप रूपमा, चालकहरूले कुनै समस्याको सामना गरेमा वा टिम मेम्बरसँग व्यक्तिगत रूपमा कुरा गर्न चाहेमा सिधै कार्यालयमा जान सक्नेछन् । नयाँ सुरुवातले नेपाली बजारप्रति इनड्राइभको दृढ र दीर्घकालीन प्रतिबद्धतालाई स्पष्ट रूपमा झल्काउँछ । इनड्राइभले उचित मूल्य निर्धारण र प्रयोगकर्तालाई प्राथमिकतामा राख्ने दृष्टिकोणको कारणले यात्रु र चालक दुवैको लागि द्रुत रूपमा मनपर्ने विकल्प बनेको छ । यही कारणले गर्दा यो प्लेटफर्म छोटो समयमा यात्रुहरू र चालकहरू दुवैको मन जित्न सफल भएको छ । नेपाली बजारमा इनड्राइभ लोकप्रियताको नयाँ स्तरमा पुग्दै गएको छ, जसले स्थानीय आवश्यकतालाई बुझ्ने र समाधान दिने यसको क्षमतालाई प्रमाणित गर्छ। यस प्रयासमार्फत इनड्राइभले नेपालमा दिगो र समावेशी यातायात प्रणाली निर्माणमा योगदान पुर्याउने लक्ष्य लिएको छ । इनड्राइभ नेपालकी डाइरेक्टर रीता पोखरेलले भनिन्, नेपाल हाम्रो लागि एउटा महत्वपूर्ण र प्राथमिक बजार हो। काठमाडौंमा नयाँ कार्यालय स्थापना गर्नु भनेको केवल एक भौतिक संरचना खडा गर्नु मात्र होइन, यो हामीले नेपाली ड्राइभर पार्टनर्ससँग निरन्तर निर्माण गर्दै आएको विश्वास र सहकार्यको प्रतीक हो। हामीले सधैं चालकहरूसँग संवादलाई प्राथमिकता दिएका छौंउनीहरूको सुझाव, आवश्यकताहरू र चुनौतिहरूलाई ध्यानपूर्वक सुन्दै आएका छौं। आफ्नो कम्युनिटीलाई सुन्ने र बुझ्ने संस्कृतिले इनड्राइभलाई साँच्चिकै आफूहरुको लागि बनेको प्लेटफर्म भएको मानिसहरूलाई अनुभूति गराएको छ । यो नयाँ कार्यालय हाम्रो प्रतिबद्धताको स्पष्ट प्रमाण हो यो एक यस्तो स्थान हुनेछ, जहाँ चालकहरूले आवश्यक सहयोग, प्रशिक्षण, र अवसर पाउन सक्नेछन् । तर अझ महत्वपूर्ण कुरा, यो स्थान उनीहरूले आफ्ना आवाजहरू सुरक्षित रूपमा अभिव्यक्त गर्न, व्यक्तिगत र व्यावसायिक रुपमा दक्षता वृद्धि गर्न, र इनड्राइभको यात्रामा सक्रिय साझेदार बन्न महत्वपूर्ण हुनेछ । काठमाडौंमा यो कार्यालय खोल्न पाउनु हाम्रो लागि गर्वको कुरा हो । हामी यसलाई चालकहरूसँगको सम्बन्धलाई अझ मजबुत बनाउने माध्यमका रूपमा हेर्छौं, यसले भविष्यमा अझ बढी समावेशी र दिगो परिवहन प्रणालीको निर्माणमा योगदान पुर्याउनेछ। काठमाडौंमा कार्यालय सुरु गर्नु इनड्राइभको सम्मानलाई अझै अगाडि बढाउने एक महत्वपूर्ण कदम हो । यसले इनड्राइभलाई चालककेन्द्रित, पारदर्शी, र समुदायसञ्चालित मोबिलिटी प्लेटफर्मको रूपमा थप मजबुत बनाउँछ । इनड्राइभले नेपालमा ल्याएको निष्पक्ष, उचित मूल्य र प्रयोगकर्तामैत्री मोडेल ल्याएको छ, जसले छोटो समयमा आम जनमानसको विश्वास जित्दै लोकप्रियता हासिल गरेको छ ।"
सर्वोच्च अदालतको न्यायाधीशमा तीन जना सिफारिस,"काठमाडौं : सर्वोच्च अदालतको न्यायाधीशमा तीन जनाको नाम सिफारिस गरिएको छ। न्याय परिषद्ले मंगलबार सर्वोच्च अदालतको न्यायाधीशमा तीन जनाको नाम सिफारिस गरेको सचिव अशोककुमार क्षेत्रीले बताए। सिफारिस हुनेमा मेघराज पोखरेल, श्रीकान्त पौडेल र शान्तिसिंह थापा रहेका छन्। उनीहरूमध्ये पोखरेल वरिष्ठ अधिवक्ता हुन् भने पौडेल उच्च अदालत जनकपुरका मुख्य न्यायाधीश र थापा उच्च अदालत दिपायलका मुख्य न्यायाधीश हुन्।"
राज्य व्यवस्था समितिबाट नागरिकता विधेयक पारित,"काठमाडौं : प्रतिनिधिसभाअन्तर्गतको राज्य व्यवस्था तथा सुशासन समितिले नेपाल नागरिकता ऐन, २०६३ लाई संशोधन गर्न बनेको विधेयक पारित गरेको छ। सिंहदरबारमा मंगलबार बसेको समिति बैठकले सर्वसम्मत रूपमा नेपाल नागरिकता ऐन, २०६३ लाई संशोधन गर्न बनेको विधेयक पारित गरेको हो। सरकारले नेपाल नागरिकता ऐन, २०६३ लाई दोस्रो पटक संशोधन गर्न विधेयक ल्याएको थियो। समिति सभापति रामहरि खतिवडाले नेपाली नागरिकलाई नागरिकताविहीन हुने अवस्था अन्त्यका लागि सरकारले ल्याएको उक्त विधेयक पारित भएको जानकारी दिए। सबै समिति सदस्यहरूको सहमतिमा सर्वसम्मत रूपले विधेयक पारित भएको उनले बताए। त्यसअघि बैठकमा गृहमन्त्री रमेश लेखकले वर्तमान सरकार गठन भएको ११ महिनामा नीतिगत, कानुनी र संरचनात्मक सुधार गर्ने क्रममा रहेको र त्यसमा नागरिकतासम्बन्धी विषय महत्त्वपूर्ण रहेको बताए। गैर आवासीय नेपालीले प्राप्त गर्ने नागरिकताका विषय संविधानमा नै उल्लेख भएकाले थप छलफल गर्न आवश्यक नरहेको उनले बताए। उनले गैर आवासीय नेपालीका विषयमा छुट्टै विधेयक ल्याउन लागिएको बताए। विधेयकले थप सहजीकरण गर्ने उनको भनाइ छ। बाबुको पहिचान नखुलेको अवस्थामा आमाले स्वघोषणा गरे नागरिकता दिने विषय विधेयकमा मुख्यरूपमा समेटिएको उनले बताए। उनले नेपाली आमा र विदेशी बाबुबाट जन्मेका सन्तानले अन्य देशको नागरिकता नलिएको भए अङ्गीकृत नागरिकता प्राप्त गर्ने स्पष्ट पारे। नागरिकता वितरणका कानुनी जटिलता हटाउन भन्दै सरकारले प्रतिनिधि सभामा माघ १५ गते विधेयक दर्ता गरेको थियो। समितिबाट पारित भएको नागरिकसम्बन्धी विधेयकलाई छिट्टै संसदमा पेस गरिने भएको छ।"
नेपालका नयाँ पिढी अत्यन्त प्रतिभाशाली : प्रधानमन्त्री ओली,"जनकपुरधाम : प्रधानमन्त्री केपी शर्मा ओलीले नेपालको नयाँ पिढी अत्यन्त प्रतिभाशाली रहेको बताएका छन्। मंगलबार जनकपुरधामको महेन्द्रनारायण निधि संस्कृति कला केन्द्रमा राजर्षि जनक विश्वविद्यालयको पहिलो दीक्षान्त समारोहमा सम्बोधन गर्दै उनले बालबालिकाहरूमा प्रचूर सम्भावना देखेको बताए। 'उनीहरूलाई कर गरेर कुनै खास विषय अध्ययन गराउनुभन्दा उनीहरूले रोजेको विषय पढ्न दिन पाउने अवसर अभिभावकले दिनुपर्छ। यस विश्वविद्यालयबाट दीक्षान्त प्राप्त गरेका विद्यार्थीहरूले आफूमा विश्वास राख्नुपर्छ कि हामी विश्वका कुनै पनि विश्वविद्यालयका विद्यार्थीभन्दा कम छैनौं। किनकि यो ज्ञान भूमि हो,' उनले भने। सो अवसरमा विश्वविद्यालयका कुलपति प्रधानमन्त्री ओलीले ८६ जना विद्यार्थीलाई दीक्षित गरेका थिए। स्नातक तथा स्नातकोत्तर तह उत्तीर्ण १ सय १४ विद्यार्थीमध्ये ८६ जनाले दीक्षान्त समारोहमा सहभागिताको लागि आवेदन दिएका थिए। त्यसैगरी विश्वविद्यालयका चार जना टपर, विभिन्न संकाय तथा शैक्षिक कार्यक्रममा उत्कृष्ट हुने १०१० विद्यार्थीलाई गोल्ड मेडलसमेत प्रदान गरिएको छ। सन् २०१८, २०१९ र २०२० ब्याचका स्नातक तहमा टपरमा क्रमशः प्रिया कर्ण, दीक्षाकुमारी मण्डल र ज्योती चौधरीलाई पदक प्रदान गरिएको हो। २०२० को स्नातकोत्तर तहमा विश्वविद्यालय टप गर्नेमा रश्मीकुमारी भएकी छन्। विश्वविद्यालयका सहकुलपतिका रूपमा रहेका मधेस प्रदेशका मुख्यमन्त्री सतिश सिंहले मधेसका छोरीहरू शैक्षिक क्षेत्रमा अब्बल रहेको कुरा यसै दीक्षान्त समारोहबाट पनि प्रष्ट भएको बताए। यहाँ छोराहरूभन्दा बढी छोरीहरूले पदक पाएका छन्। 'यसले मधेसमा छोरीहरूको शैक्षिक स्तर निकै उच्च रहेको कुरा स्पष्ट गर्छ। अहिले पनि यहाँ छोराछोरीलाई पढाउनमा विभेद् गरिएको जसलाई निरुत्साहित गर्नु अति आवश्यक छ, मुख्यमन्त्री सिंहले भने, 'मधेसमा साक्षरता दर बढ्न नसक्नु चिन्तनीय छ। यसका लागि तीनै तहको सरकारको समन्वय र सहकार्यको आवश्यकता छ। संघीय सरकार मातहतको यस विश्वविद्यालयमा हालः चार संकायका १३ वटा शैक्षिक कार्यक्रम सञ्चालनमा रहेको छ। जसमा एमफिल, एमबीए, बीबीए, बीडीबीएम, बीई सिभिल, बीआईटी, बीसीए, बीएस्सी सीएसआईटी, बीपीएच, बीएस्सी एमएलटी, बीएस्सी एजी, बीए एलएलबी र बीजेएमसी कक्षा सञ्चालनमा रहेको छ। हालः विश्वविद्यालय मातहत पाँचवटा आंगिक क्याम्पस छन् भने देशका ६८ वटा कलेजले सम्बन्धन लिएका छन्।"
एकदिवसीय अन्तर्राष्ट्रियमा नन्दनको डेब्यु,"काठमाडौं : आइसीसी क्रिकेट विश्वकप लिग २ अन्तर्गत नेदरल्यान्ड्ससँगको खेलमार्फत नन्दन यादवले एकदिवसीय अन्तर्राष्ट्रियमा डेब्यु गरेका छन्। खेलअघि सोमपाल कामी घाइते हुँदा नन्दनले टिममा अवसर पाएका हुन्। उनले हङकङसँगको चारदेशीय सिरिजमा नेपालको लागि टी२० अन्तर्राष्ट्रियमा डेब्यु गरेका थिए। नेपालको प्लेइङ ११ : कुशल भुर्तेल, अनिल कुमार शाह, रोहित पौडेल(कप्तान), दिपेन्द्रसिंह ऐरी (उपकप्तान), करण केसी, भीम सार्की, बसिर अहमद, आरिफ शेख, नन्दन यादव, सन्दीप लामिछाने र ललित राजवंशी"
गाउँघरका एजेन्टहरूमाथि प्रहरीले निगरानी बढाउनुपर्छ,"झापा : वैदेशिक रोजगारीको नाममा ठगिने क्रम बढिरहेकोले गाउँघरमा खटिएका एजेन्टहरूमाथि पनि प्रहरीले निगरानी बढाउनु पर्ने बताइएको छ। सुरक्षित आप्रवासन परियोजना (सामी)ले जिल्ला प्रहरी कार्यालय झापामा आयोजना गरेको सुरक्षित वैदेशिक रोजगारीका लागि प्रहरीसँगको अन्तरक्रिया कार्यक्रममा झापाका प्रमुख जिल्ला अधिकारी गोपालकुमार अधिकारीले गाउँघरमै खटिएका एजेन्टहरूबाट ठगिने क्रम बढिरहेकोले त्यसतर्फ प्रहरीले निगरानी बढाउनु पर्ने बताएका छन्। जिल्ला प्रशासन कार्यालयमा चालु आर्थिक वर्षको वैशाख मसान्त सम्म ११५ वटा वैदेशिक रोजगारी सम्बन्धी ठगीका उजुरी परेको बताउँदै प्रजिअ अधिकारीले भने, उजुरी परेकामध्ये १७ वटा मुद्दाबाट ८६ लाख ५० हजार रुपैयाँ सम्बन्धित व्यक्तिहरूलाई फिर्ता गराएका छौँ, यहाँ सम्भव नभएका उजुरीहरूलाई वैदेशिक रोजगारी विभाग पठाएका छौँ। ऋण काढेर, जग्गा बेचेर गाउँघरका सोझासाझा युवायुवतीहरू सीपै नसिकी रोजगारीका लागि खाडी मुलुक जान्छन्। उनीहरूलाई पठाउने छरछिमेक, आफन्त, नातागोता वा चिनजानै व्यक्तिहरू हुन्छ। ती व्यक्तिहरूबाटै ठगिने क्रम बढिरहेकोले प्रहरीले त्यस्ता एजेन्टहरूको तथ्याङ्क सङ्कलन गरी वैध वा अवैध हो भनी पहिचान गरी सर्वसाधारण जनतालाई ठगिनबाट जोगाउनु पर्छ, प्रजिअ अधिकारीले भने। त्यस्तै भद्रपुर नगरपालिका प्रमुख गणेश पोखरेलले वैदेशिक रोजगारीका नाममा ठगिने क्रम बढिरहेकोले त्यसतर्फ नगरपालिका सामी परियोजनामार्फत काम गरिरहेको बताएका छन्। स्वदेशको बाटो नभई अवैध रुपमा भारतको बाटो भएर पनि विदेश जाने क्रम बढिरहेको बताउँदै नगर प्रमुख पोखरेलले भने, अवैध बाटो भएर विदेश गएमा सरकारबाट कुनै पनि प्रकारको सहयोग तथा क्षतिपूर्ति नपाउने कानुनी व्यवस्था रहेकोले त्यसतर्फ सबै सचेत हुनुपर्छ। साथै नगरपालिकाले वैदेशिक रोजगारीबाट फर्केका र उनीहरूका परिवारलाई लक्षित गर्दै अभिमुखीकरण, वित्तीय साक्षरतालगायतका कार्यक्रम सञ्चालन गरिरहेको उनको भनाई छ। त्यसैगरी प्रहरी कार्यालय झापाका एसपी राजन लिम्बुले वैदेशिक रोजगारीबाट ठगिएकाहरू सुरुमै आएर प्रहरीमा ठोक्किने गरेको बताए। ठगिने व्यक्तिहरू पैसा, पासपोर्ट, नागरिकता फिर्ता जस्ता विषय लिएर प्रहरीको आउने गरेकोले त्यस्ता व्यक्तिलाई प्रहरीले सहजीकरण गरी सम्बन्धित निकाय पठाउने गरेको उनको भनाई छ। सामी परियोजनाले वैदेशिक रोजगारीमा विभिन्न देश गएका, फर्किएर आएका र उनीहरूको आश्रित परिवारको हितका लागि सामीले पुनः श्रम स्वीकृति, पारिवारिक स्वास्थ्य उपचार, बिरामीको अङ्गभङ्ग र मृत्यु भएकालाई आर्थिक सहायता, सन्तति छात्रवृत्ति लगायतमा सहयोग गरिरहेको परियोजनाका कार्यक्रम संयोजक शेखर बुढाथोकीले जानकारी दिए। चालु आर्थिक वर्षको वैशाखसम्म झापा जिल्लाबाट ३२ हजार २९ जना वैदेशिक रोजगारीमा गएका छन्। त्यस्तै चालु आर्थिक वर्षको जेठ २५ गतेसम्म कोशी प्रदेशबाट वैदेशिक रोजगारीमा गएका १५५ जनाको मृत्यु भएको सामीका कार्यक्रम अधिकृत रोहित विश्वकर्माले जानकारी दिए। त्यसमध्ये सबै बढी मृत्यु हुने ७१ जना झापाका छन्। त्यस्तै कोशीमा ५२ जना अङ्गभङ्ग भएकामध्ये झापाका मात्रै ३४ जना रहेको उनले बताए।"
सहिद गंगालालको देशभक्ति,"गंगालालसामु गरेको प्रतिबद्धताले प्रज्वलित हुनु भएका पुष्पलालले राजनीति खानुभयो र राजनीति नै पिउनुभयो। उहाँले केवल राजनीतिबारे सोच्नुभयो, राजनीतिका कुरा गर्नुभयो र राजनीतिकै सपना देख्नुभयो। उहाँको नसानसामा राजनीति नै बग्यो। शनिबारको एक बिहान, घरमै बसिरहेको थिएँ । बुवाको साथी आउनु भएको रहेछ । बुवाले यता आऊ भन्नुभयो । अनि परिचय गराउनुभयो, उहाँ सहिद गंगालालका भाइ विजयलाल श्रेष्ठ । आश्चर्य मान्दै अभिवादन गरें । प्रश्न पनि गरें, नेपाल कम्युनिस्ट पार्टीका संस्थापक नेता पुष्पलाल पनि तपाईंकै दाइ होइन ? उहाँले हो भनी जवाफ फर्काउनु भयो । कुरैकुरामा विजयलाल श्रेष्ठसित सोधें । तपाई त राजनीतिमा हुनुहुन्न त ? नैराश्यले भरिएको स्वरमा जवाफ फर्काउनु भयो, २०१७ सालसम्म कम्युनिस्ट राजनीतिमा थिएँ तर अहिले छैन । त्यहीबेला बुवाले विजयलालसित सम्बन्धित रोचक प्रसंग सुनाउनु भयो । कुरो २००८ फागुन ७ गतेको । पहिलो प्रजातन्त्र दिवस मनाउँदै गर्दाको क्षण । स्थान काठमाडौं टुँडिखेल खरीको बोट, हालको खुल्ला मञ्च । तत्कालीन राजा त्रिभुवन प्रमुख अतिथि । कार्यक्रमका सञ्चालक खड्गमानसिंह बस्नेत । बोल्ने पालो विजयलाल श्रेष्ठको । भर्खरका जोशिला युवा, त्यसमाथि धुरन्धर राजनीतिक परिवारमा हुर्केका । भाषण दिने क्रममा नेपालमा प्रजातन्त्र स्थापना गर्न दिल्लीमा भएको त्रिपक्षीय सम्झौता धोका हो, यो देशमा अर्को क्रान्ति हुनुपर्छ भन्ने आशयको मन्तव्य दिनु भएछ । विजयलाल साह्रै उत्तेजित हुन थालेपछि कार्यक्रम सञ्चालकले उहाँलाई बीचैमा रोकेर बोल्न रोके । जनसमुदाय उत्तेजित भएर विरोधमा उफ्रे र सभास्थल धुलाम्मे बनाएछन् । भिड साम्य नहुने देखेर कार्यक्रम सञ्चालकले विजयलाललाई फेरि बोल्न दिएको कुरा सुनेर म रोमाञ्चित भएँ । विजयलालको पारिवारिक पृष्ठभूमि र इतिहासले मेरो उहाँप्रतिको सम्मान सामान्यभन्दा दोब्बर भएको अनुभूति भयो । उहाँ उमेरले ९१ वर्षका, मेरो बुवाभन्दा एक वर्ष जेठो । तर उहाँको जोश जाँगर र उत्साह कुनै युवाभन्दा कम थिएन । काठमाडौंदेखि भक्तपुरसम्म आएर भेट्नुको मुख्य कारण उहाँको हालसालै प्रकाशित पुस्तक भक्तलाल श्रेष्ठका सन्तान गंगालाल, पुष्पलाल र हामी मित्रलाई उपहार दिनु । सहिदहरूको बारेमा विद्यालयको पाठ्यपुस्तकमा पढेको । बाल्यकालमा सहिद दिवसको अवसरमा आयोजना हुने पदयात्रा कार्यक्रममा सहर परिक्रमा गरेको । सम्झना ताजा भयो सहिदका भाइसित भेटेर । सहिद जसले देश र जनताका लागि प्राण उत्सर्ग गरे, जसले आफ्नो जीवनको बलिदान दिए उनीहरूप्रति श्रद्धा, सम्मान जाग्नु स्वाभाविक हो । सम्पूर्ण नेपालीको मनमा निःसन्देह सम्मानभाव हुनैपर्छ सहिदहरूप्रति । प्रसंगवश उहाँका पिता भक्तलाल श्रेष्ठको कुरा उठेपछि सोध्ने चेष्टा गरें, आफ्नो छोराले मृत्युदण्डको सजाय पाएकोे, शहादत प्राप्त गरेको अवस्थामा तपाईंको बुवाको प्रतिक्रिया कस्तो थियो ? आफू पनि सन्तानको पिता भएका नाताले एउटा पिताको मानसिक अवस्था कस्तो रह्यो होला भन्ने म कल्पना गर्न सक्छु । सामान्य मानिसका लागि त त्यस्तो वियोग अत्यन्तै असह्य हुन्छ । भक्तलाल श्रेष्ठ र उहाँकी धर्मपत्नी तुल्सीमाया साह्रै महान् जसले त्यस्ता सपूत जन्माए जो यो देश र जनताका लागि सहिद बन्न अघि सरे । पिताको मानसिक अवस्थाबारे उहाँले सुनाउनु भयो, त्योबेला मात्र ६ पर्षको थिएँ, राम्रोसित याद भएन तर एकदिन अघि परिवारसहित दाइलाई भेट्न जानु भएका बुवाले केही बोल्नु भएन भन्ने मात्र सुनेको । पुस्तकमा पनि उहाँले लेख्नु भएको रहेछ मृत्युदण्डको अघिल्लो दिन गंगालाललाई केन्द्रीय कारागारसँगैको जगन्नाथ मन्दिर अगाडि परिवारजनसँग भेटाइएको थियो । गंगालाल देखा पर्नेबित्तिकै पुष्पलालले आफ्ना जुत्ता फुकालेर गई अंकमाल गर्नुभयो । आफूलाई मृत्युदण्ड दिइए तापनि मुक्ति अभियान भने निरन्तर जारी राखिराख्न गंगालालले पुष्पलालसँग आग्रह गर्नुभयो । त्यसबेला म भने मौनदर्शक बनेको थिएँ । त्यतिबेला बुवा निःशब्द भएर उभिरहनु भएको सम्झँदा अहिले पनि मेरो शरीर काँप्दछ । त्यस्तो कठिन समयमा पनि गंगालाल भने गीताका श्लोकहरू सुनाउँदै बुबा र परिवारलाई सान्त्वना दिइरहनु भएको कुरा पनि उल्लेख गर्नु भएको छ विजयलालले पुस्तकमा । पुष्पलालको राजनीतिक यात्रा प्रारम्भ हुनुको सन्दर्भमा अगाडि लेख्नुहुन्छ गंगालालसामु गरेको प्रतिबद्धताले प्रज्वलित हुनुभएका पुष्पलालले राजनीति खानुभयो र राजनीति नै पिउनुभयो । उहाँले केवल राजनीतिबारे सोच्नुभयो, राजनीतिका कुरा गर्नुभयो र राजनीतिकै सपना देख्नुभयो । उहाँको नसानसामा राजनीति नै बग्यो । आफ्ना दाजुलाई दिइएको यातनाको सम्झना र धुन भनी घरमा ल्याइएका गंगालालको रगतले लतपतिएका कपडाको दृश्यले राणाशासन उन्मूलन गरिछाड्न प्रतिबद्ध पुष्पलालसहित पूरै परिवारलाई झन् प्रतिबद्ध तुल्यायो । उहाँ थप्नुहुन्छ, त्यस भेटमा गंगालालले माइला दाजु पुष्पलाललाई भन्नु भएछ माइला ! मैले प्रजातन्त्रका लागि बालेको दियोलाई तैंले निरन्तर प्रज्वलित गरिरहने छस्, त्यसलाई कदापि निभ्न दिने छैनस् । भक्तलाल श्रेष्ठ जेठो छोरा गंगालाल राम्रो पढेर ठूलो मान्छे बनोस् घर परिवारको रेखदेख गरोस् भन्ने चाहन्थे । तर गंगालाल प्रजातान्त्रिक आन्दोलनमा होमिए । उनले चौताराको मालका हाकिम भई कार्यरत बुवा भक्तलाललाई पत्र लेखेको कुरा पनि उल्लेख छ पुस्तकमा । छातीभित्र गुम्सिएर रहेको विद्रोहको ज्वालामुखी विस्फोटको पूर्वसूचना झैं लाग्ने त्यो पत्र । जुन अत्यन्तै मार्मिक र देशभक्तिले ओतप्रोत थियो । वलिदानको छटपटीले भरिएको थियो । बा ! तपाईंको आज्ञापालन गरेर शान्तिसित बसुँला भन्ने लागेको थियो सक्तै सकिनँ, म सक्तिनँ । आज रातभर निद्रा परेन । बिर्से पनि हुने पाठ म घोकिरहेछु, सम्झनु पर्ने पाठचाहिँ मैले बिर्सन आँटेछु ! आफ्नो पेटको अग्निलाई आफ्नै रगतले निभाइरहेका भोका अनगिन्ती भाइहरूका पहेंला मुखसित डराएर आँखा चिम्लन आँटेछु ! तिनका पेटको गहिरो स्वरले मागेको सुन्न नसकी कान थुनेर भाग्न पो आँटेछु । अन्तःकरणबाट आगो रुमल्लिएर आयो ! के के असह्य भयो, अब म सहन असमर्थ छु ! जताततै कोलाहलको ज्वाला देख्छु आफैं सल्कन लागेको छु ! मलाई त्यो निभाएर मर्न दिनोस् ! तपाईं पिता हुनुहुन्छ तर हामी सबैजनाको जन्मभूमिप्रतिको कर्तव्यमा आज्ञा पाएपछि पछाडि हट्न सक्तिनँ, चुपचाप राष्ट्रको पाप बोक्न सक्तिनँ । अब मेरो माया मारिदिनोस् । मेरा अरू भाइहरू छँदैछन्, एउटा छोरालाई नेपाल आमाका निम्ति बलिदान हुन दिनुहोला भन्ने देशभक्त पुत्र गंगालालको यो निवेदन छ । अत्याचार र अन्यायको विरुद्ध लड्दै म देशलाई छातीको ढाल थापेर बचाउँछु । बालक पुत्र गंगालालको दण्डवत् सेवा ।"
मौलिक हकको धम्की !,"सरकारी अधिकारी सार्वजनिक स्थलमा गरेको मार्चपासको फोटो सार्वजनिक हुँदा नागरिकको मौलिक हकको धम्की दिँदैछन् । आजीवन राष्ट्रसेवा गर्न पाउने रोइलो गर्दै गणतन्त्र नेपालको मुख्य प्रशासनिक केन्द्र वरपर मार्चपासमा हिँडेका राष्ट्रसेवकहरूको फोटो केही पहिले सञ्चारमाध्यमहरूमा सार्वजनिक भयो । सो मार्चपासको नेतृत्व नेपाल सरकारका मुख्य सचिव एकनारायण अर्याललगायत सिंहदरबारस्थित विभिन्न मन्त्रालयका सचिवहरूले गरेका थिए । सोही टोलीका सदस्य संसद् सचिवालयका महासचिव पदमप्रसाद पाण्डेयले आफ्नो अर्ध छद्म नाममा रहेको फेसबुकमा मौलिक हकका बारेमा एक सूचना सार्वजनिक गरे । सो सूचनाको शैली प्रेस तथा अभिव्यक्तिको स्वतन्त्रता र सूचनाको हकका विरुद्ध धम्कीको छ । सेवानिवृत्त सरकारी कर्मचारीहरूको सिन्डिकेट बनाउन नागरिकको मौलिक हकको आवरणमा प्रेस र अभिव्यक्ति तथा सूचनाको हकलाई कुण्ठित गर्न प्रयास गरिएको धम्की सूचनामा छ। उनको स्टाटसमा केहीले सेवा प्रवाहको गुणस्तरीयता र जवाफदेहिताका लागि कतिपटक यस्तो पदयात्रा भयो भन्दै उनको विवादास्पद नागरिकताको विषयमा प्रश्न गरेका छन् । कसैले नेपालमा प्रेस स्वतन्त्रता चाहिनेभन्दा बढी भयो भनेका छन् । एउटा प्रतिक्रिया यस्तो छ सार्वजनिक ठाउँ र सार्वजनिक व्यक्तिका लागि अनुमति नचाहिएला । प्रेस तथा अभिव्यक्तिसँग जोडिएको अर्को सन्दर्भ यसै हप्ता वरिष्ठ अधिवक्ता शम्भु थापासँग जोडिएर सार्वजनिक बहसमा आएको छ । राजनीतिक पार्टीको कार्यालयबाट बाहिर निस्कँदै गरेको अवस्थामा फोटो खिच्दै गरेका पत्रकारको क्यामरामा थापाले हात हालेका हुन् । यसबारेमा नेपाल पत्रकार महासंघ र नेपाल बार एसोसियसनले एक अर्काको अधिकारको हनन् भएको दाबी गर्दै वक्तव्य सार्वजनिक गरेका छन् । बारले भने अधिवक्ता थापामाथि दुव्र्यवहार भएको र मुलुकी अपराधसंहिताले संरक्षित गरेको वैयक्यिक मर्यादासमेतको प्रतिकूल भन्दै भत्र्सना गरेको छ । महासंघले स्वतन्त्रतापूर्वक पेसागत धर्म निर्वाह गरिरहेका पत्रकारमाथि न्याय क्षेत्रका जिम्मेवार व्यक्तिबाट व्यावसायिक मर्यादाविपरीत अशोभनीय र आपत्तिजनक व्यवहार भएको जनाएको छ । वरिष्ठ अधिवक्ता थापा नेपाल बारका अध्यक्ष र नेपालको अन्तरिम संविधानका मस्यौदाकार हुन् । नागरिक अधिकार, अभिव्यक्ति स्वतन्त्रताका पक्षमा पैरवी गर्दै आएका यी दुवै संस्था र यसका प्रतिनिधिबीचको यो द्वन्द्वमा दुवै पक्षले व्यावसायिक मर्यादा र कानुनी सीमाको ख्याल नगरेको देखिन्छ । यसमा तुलनात्मक रूपमा वारले वरिष्ठ अधिवक्ताको आवेगलाई ख्याल नगरी पत्रकारले दुव्र्यवहार गरेको भन्दै महासचिव पाण्डेयकै शैलीमा वैयक्तिक मर्यादाको धम्की दिएको छ । महासचिव पाण्डेयको स्टाटसका बारेमा केही सञ्चारमाध्यमले समाचार प्रकाशित गरे पनि त्यसको अन्तर्य अभिव्यक्ति तथा सूचनाको हकको बिरुद्धको धम्की हो भनेर ध्यान दिएको देखिँदैन । पाण्डेयका अनुसार संविधानतः नागरिकको मौलिक हकको व्यवस्था गरिएको छ । तर यससँगै नेपालको संविधानको भाग ३ मौलिक हक र कर्तव्य उपधारा (२७) मा गरिएको व्यवस्था यस्तो छ प्रत्येक नागरिकलाई आफ्नो वा सार्वजनिक सरोकारको विषयको सूचना माग्ने र पाउने हक हुनेछ । यसैगरी, उपधारा (२८) को गोपनीयताको हकमा छ कुनै पनि व्यक्तिको जिउ, आवास, सम्पत्ति, लिखत, तथ्यांक, पत्राचार र चरित्रसम्बन्धी विषयको गोपनीयता कानुनबमोजिम बाहेक अनतिक्रम्य हुनेछ । यहाँ दुईवटा तथ्य स्पष्ट छ, गोपनीयता अनतिक्रम्य हुनेछ । भाग ३, मौलिक हक र कर्तव्यको धारा १९ मा सञ्चारको हक उपधारा १३ भित्र कानुन बमोजिमबाहेक कुनै सूचना प्रवाह गर्न प्रतिबन्ध वा सञ्चार साधनलाई अवरुद्ध नगरिने प्रतिबद्धता छ । महासचिव पाण्डेयले गोपनीयताको हक अनतिक्रम्य हुनेछ सँगै जोडिएको कानुन बमोजिमबाहेकलाई महाभारत युद्धको नरो वा कुन्जरो वा अश्वत्थामा हतः इति जस्तै लुकाएका छन् । सचिवहरूको सार्वजनिक स्थलमा मार्चपास कानुनबमोजिम गोपनीयता राख्नुपर्ने विषय होइन । सञ्चार संस्थाका प्रतिनिधिहरूले कानुनतः गोपनीयता कायम गर्नुपर्ने भनेर नतोकेका सार्वजनिक चासो र सार्वजनिक हितका विषयमा कसैलाई सोधेर वा नसोधेर एउटा खुट्टा सार्वजनिक स्थलमा राखेर जुनसुकै अवस्थामा सूचना लिन, फोटो खिच्न तथा सार्वजनिक गर्न सक्छन् । वरिष्ठ अधिवक्ता थापाका हकमा समयसीमा, भूगोल, त्यहाँ उपस्थित सहभागीहरू वा वातावरणका कारण केही फरक परे पनि नेपाल बारले दुर्व्यवहार र मौलिक हकको दाबी गरेर प्रेसलाई तर्साउन खोजेको देखिन्छ । जिज्ञासा हुन सक्छ, कानुनबमोजिम बाहेक कहाँ के उल्लेख छ ? पाण्डेयको उपधारा २८ को दृष्टान्तभन्दा पहिलेको उपधारा २७ मा छ तर कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन । मुख्यसचिव अर्याललगायत महासचिव पाण्डेयज्यूहरू समेतको देशको मुख्य प्रसाशनिक केन्द्रभित्र सरकारी सेवाबाट सेवा निवृत्त वरिष्ठ कर्मचारीहरूलाई संवैधानिक निकायहरूमा प्रधानमन्त्री केपी ओलीले भन्ने गर्नु भएजस्तै मुख खाली नगरी सुविधा खाने व्यवस्थाका गर्न दबाब दिन गरिएको मार्चपास गोपनीयताको हकको अतिक्रमण वा कानुनबमोजिम गोप्य राख्नुपर्ने सूचना होइन । संविधानका यी व्यवस्थाले नागरिकको सम्मानपूर्वक बाँच्न पाउने हकको सुनिश्चितता गरेकै कारण सार्वजनिक सरोकारका विषयहरूमा बोल्न, लेख्न, तिनका तस्बिर प्रसारण गर्न बन्देज लगाइको छैन । सरकारी कार्यालयहरूमा मन्त्रालयका सचिवहरू हुल बाँधेर जननिर्वाचित संसद्ले निर्माण गर्दै गरेको कानुनका विरुद्ध सेन्डिकेट बनाउने दबाब दिन लबिङ गर्दै हिँडेको फोटो सार्वजनिक गर्दा कुनै एकजना कर्मचारीले नागरिकको मौलिक हक हनन् भएको पाठ पढाएको र उल्लंघन गरेको धम्की सञ्चारमाध्यमहरूले थाहा नपाएको जस्तो गर्नुपर्ने अवस्था किन आयो ? यो प्रेस तथा अभिव्यक्तिको निर्बाध सम्प्रेषणका लागि चिन्ता र चुनौती हो । यो नेपाल बारको पनि चासोको विषय हुनुपर्ने तर वरिष्ठ अधिवक्ताको आक्रोशलाई बारले पनि सचिवहरूकै स्वरमा स्वर मिलाउनु हुन्नथ्यो । नागरिकको गोपनीयताको हक र अभिव्यक्ति स्वतन्त्रताको चर्चा गर्दा यहाँ चितुवा कराएको र सिंगारी हराएको सन्दर्भसँग जोडेर हेर्नुपर्छ । संसद्का महासचिव नागरिकको मौलिक हकको दुहाई दिँदै सूचनाको हकलाई निस्तेज पार्ने छद्म प्रयास गर्दैछन् भने अर्कातिर नागरिकको वैयक्तिक गोपनीयताको संवैधानिक हकविरुद्ध कानुन बनाउने प्रयास हुन थालेको छ । सरकारी अधिकारीहरू आफ्नो स्वार्थका लागि सार्वजनिक स्थलमा गरेको मार्चपासको फोटो सार्वजनिक हुँदा नागरिकको मौलिक हकको धम्की दिँदैछन् भने उनीहरू नै संविधानतः नागरिकले प्राप्त गरेको व्यक्तिको जिउ, आवास, सम्पत्तिदेखि तथ्यांक तथा चरित्रसम्मका विषयको गोपनीयताको हकलाई बन्देज लगाउन बन्द कोठाहरूमा निर्णयको पुलिन्दा बाँधिरहेछन् । कानुन, न्याय तथा संसदीय मामिला मन्त्रालयले संविधानको धारा २८ ले सुनिश्चित गरेको नागरिकको वैयक्तिक गोपनीयताको संवैधानिक हकमाथि बन्देज लगाउन मुलुकी फौजदारी कार्यविधि संहिता संशोधन विधेयक प्रस्ताव गर्न प्रयास गरेको कुरा बाहिर आएको छ । अदालतको अनुमति लिएपछि मात्रै टेलिफोन वा इन्टरनेट सेवा प्रदायकजस्ता संस्थाबाट व्यक्तिगत सूचना तथा विवरण लिन सकिने व्यवस्था छ । तर सार्वजनिक भएका समाचारअनुसार, त्यस्तो व्यवस्था हटाएर सरकारले जुनसुकै व्यक्तिको व्यक्तिगत र गोप्य सूचना लिन र राख्न सक्ने व्यवस्था गर्न लागिएकोको छ । जबकि सर्वोच्च अदालतले पहिले नै अपराध अनुसन्धानको नाममा व्यक्तिगत गोपनीयता सार्वजनिक गर्न नहुने र प्रयोजन सकिएपछि राख्न नहुने फैसला गरिसकेको छ । स्वार्थ प्रत्यक्ष बाझिने गरेर संसद्प्रति जवाफदेही हुनुपर्ने मुख्य प्रशासनिक पदमा रहेका मुख्य सचिव अर्याल, संसद् सचिवालयका महासचिव पाण्डेयसमेतका सचिवहरूको भूमिका र अभिव्यक्ति तथा यो लविङ विरोधाभासपूर्ण छ । जननिर्वाचित सार्वभौम संसद्ले निर्माण गर्दै गरेका नीतिनियमहरूको प्रस्तावमा समन्वयकारी र सहयोगी भूमिका निर्वाह गर्नपर्ने सचिवहरूले नै यसरी त्यसको विरोधमा लबिङक्याम्पिङ गर्दै हिँड्न चैं कसरी मिल्छ ? अर्कातिर तिनै सचिवहरू बन्द कोठामा बसेर संसद्लाई छलेर नागरिकका मौलिक हक कुण्ठित गर्ने गरी कानुनमा किन कैंची चलाउँदैछन् ! यसले प्रशासनिक मर्यादा र संसदीय अभ्यासको समन्वयको अभावमात्र होइन गैरजिम्मेवार व्यवहारलाई प्रश्रय दिइरहेको देखाउँछ । यतातिर सञ्चार माध्यम तथा नेपाल बारलगायत यससँग सम्बन्धित संस्थाहरूको निगरानी र खबरदारी आवश्यक छ ।"
अहिलेको राजनीति निराशावादी भएकाले जनशक्ति पलायन : पूर्वप्रधानन्यायाधीश श्रेष्ठ,"नुवाकोट : सर्वोच्च अदालतका पूर्वप्रधानन्यायधिश कल्याण श्रेष्ठले अहिलेको राजनीति निराशावादी भएका कारण जनशक्ति पलायन भइरहेको बताएका छन्। नुवाकोटको बट्टार बजारमा सोमबार आयोजित कार्यक्रममा पूर्वप्रधानन्यायाधिश श्रेष्ठले अब सबैले निराशालाई अन्त्य गर्नुपर्ने समय आइसकेको बताएका हुन्। श्रेष्ठले पहिले जस्तै अहिले पनि अर्थतन्त्र उही र उस्तै अवस्थामा रहेको, देशमा उत्पादकत्व नबढेको, जनशक्ति विदेसिएको, आयात अवस्था बढेको, ऋणभार थपिएको, अनुत्पादनशील क्षेत्र वढेको र केहि रेमिट्यान्सको भरमा मात्र देश थामिएको बताए। देशमा व्यवस्था फेरिएपनि अवस्था उस्तै रहँदा नेपाली जनतामा निराशा छाएको श्रेष्ठको आरोप छ। विदेशिएका जनशक्तिले पठाएको रेमिट्यान्ससमेत अनुत्पादक क्षेत्रमा खर्च भइरहेको श्रेष्ठको भनाई छ। श्रेष्ठले भने, 'देशमा चुनाव त हुन्छ, नेताले चुना जित्छन्। नेपालको सबै दलमा नेताहरू त अवश्य छन्। तर, देशले खोजेको नेतृत्व अहिलेसम्म पाउन सकेको छैन।' जनतालाई समृद्धिको मार्गमा लैजान युवा जनशक्तिलाई देशमै रहन दिने वातावरण बनाउन अग्रसर हुनु पर्ने बताए। संवाददाता भट्ट र विद्यार्थी पुरस्कृत नुवाकोटको विदुरमा गत वर्षको एसइई परीक्षामा उत्कृष्ट नतिजा ल्याएका विद्यार्थीहरुलाई पुरस्कृत गरिएको छ। यसका साथै उत्कृष्ट नतिजा ल्याएका विद्यालयलाई सम्मानित गरिएको छ। नुवाकोट र रसुवामा शिक्षा, स्वास्थ्य र सामाजिक गतिविधिमा रहेको यशोदादेवीभगवानसिंह केसी मेमोरियल ट्रष्टले सोमबार विदुरमा चार जना विद्यार्थी र एक जना पत्रकार र सात वटा विद्यालयलाई सम्मान गरेको हो। गत वर्षको एसइई परीक्षामा उत्कृष्ट नतिजा ल्याएका विद्यार्थीहरू रेजिना भण्डारी, आविस्कार ओस्ती, आरभ कोइराला र यमुना पौडेललाई ट्रष्टले कदर पत्रका साथ जनही नगद १० हजार रुपैयाँ दिएर पुरस्कृत गरेको हो। उत्कृष्ट नतिजा ल्याएवापत सम्मानित गरिएका विद्यालयहरुमा विनायक मावि सुर्यगढी, शिलादेवी मावि वेलकोटगढी, शहिद जगत प्रकाशजंग शाह संस्कृत मावि देवीघाट, पृथ्वी मावि विदुर तथा कालिका हिमालय मावि कालिकास्थान रसुवालाई सम्मानित गरिएको छ। आम सर्वसाधारणमा सचेतना फैलाउन पत्रकारितामार्फत योगदान पुर्याएबापत अन्नपूर्ण पोष्टका नुवाकोट सम्वाददाता देवचन्द्र भट्टलाई सम्मान गरेको छ। अदालतका पूर्व प्रधानन्यायाधिश श्रेष्ठले आयोजककातर्फबाट नगद १० हजार रुपैयाँ राशीसहित सम्मानपत्र र दोसल्ला ओढाएर सम्मानित गरेको हो। २५ वर्षदेखि शिक्षा, स्वास्थ्य तथा सामाजिक क्षेत्रको विकास तथा प्रवर्द्धनमा पत्रकारितामार्फत योगदान गरेको मूल्यांकन गर्दै ट्रष्टले संवाददाता भट्टलाई सम्मान गरेको हो। २०६५ सालमा स्थापित ट्रष्टको सामाजिक गतिविधिलाई उच्च प्राथमिकताका साथ जनपक्षीय कलम चलाएको कारण सम्मान तथा पुरस्कृत गरिएको ट्रष्टका सहसचिव सरोज केसीले बताए।"
माधव नेपाल र विप्लवसँग पार्टी एकताबारे छलफल भइरहेको छ : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले माधव कुमार नेपाल र विप्लवसँग पार्टी एकताको छलफल चलिरहेको बताएका छन्। मंगलबार खुमलटारमा आयोजित पार्टी प्रवेश कार्यक्रममा प्रचण्डले समाजवादी मोर्चामा रहेका नेपाल नेतृत्वको नेकपा एकीकृत समाजवादी र विप्लव नेतृत्वको नेकपासँग एकताको छलफल चलिरहेको बताएका हुन्। प्रचण्डले आगामी निर्वाचनमा माओवादीलाई पहिलो पार्टी बनाउने गरि ध्रुविकरणको कार्यलाई प्राथमिकतामा राखिएको जिकिर गरे। प्रचण्डले समाजवादी क्रान्तिलाई नयाँ चरणमा लैजान पार्टीले विगतका गल्ती र कमजोरी सच्याउँदै जनतासँग पुनः जोडिने अभियान सञ्चालन गरिरहेको र अभियानका क्रममा माओवादीको पक्षमा जनमत बढ्दै गएको देखिएको बताए। अशोक राई नेतृत्वको जनता समाजवादी पार्टी (जसपा) परित्याग गरी कर्णाली प्रदेशका अध्यक्ष देवीकृष्ण न्यौपानेसहित जसपा कर्णालीका नेता तथा कार्यकर्ता माओवादीमा प्रवेश गरेका छन्। माओवादीमा प्रवेश गरेका नेताहरूलाई उचित जिम्मेवारी दिइने प्रचण्डले बताए।
"पार्टीहरूको बीचमा विश्वासको ठूलो संकट छ, अहिले नै वाम एकता हुँदैन : पूर्वराष्ट्रपति भण्डारी","विराटनगर : पूर्वराष्ट्रपति विद्यादेवी भण्डारीले अहिले नै वाम एकता नहुने बताएकी छन्। मंगलबार बिहान विराटनगर विमानस्थलमा सञ्चारकर्मीसँग कुरा गर्दै उनले पार्टीहरु बीचमा विश्वासको ठूलो संकट भएकाले तत्कालै वाम एकता हुने सम्भावना कम रहेको बताएकी हुन्। उनले वाम एकता समयको आवश्यकताले हुने टिप्पणी गरिन्। चीन भ्रमण गरेर आइसकेपछि नेपालमा वाम एकताको चर्चा छ नि भन्ने प्रश्नमा उनले भनिन्, नेपालमा पहिलेदेखि वाम एकताको चर्चा परिचर्चा छ, यो समयको आवश्यकताले हुने कुरा हो। वाम एकता गरे पनि अहिलेसम्म टिकेको छैन, त्यसैले म वाम एकता भइहाल्ला भन्ने कुरामा त्यति आश्वस्त पनि छैन। किनकी विश्वासको ठूलो संकट छ पार्टी पार्टीहरूको बीचमा। उनले वामपन्थीहरु बीचमा मात्र नभई देशका ठूला र जिम्मेवार दल, अहिले उदय भएका नयाँ दलहरूबीच राष्ट्रिय एजेण्डामा राम्रो छलफल गरेर एकताका साथ अगाडि बढ्दा राष्ट्रलाई फाइदा हुने बताइन्। पूर्वराष्ट्रपति भण्डारीले अहिलेको प्रणालीको बारेमा जनताहरु सन्तुष्ट रहेको बताइन्। स्वतन्त्रता एकदमै राम्रो छ। जनताका छोराछोरी आफ्नो दक्षता प्रयोग गरेर काम गर्न सक्ने वातावरण छ। यो भन्दा ठूलो स्वतन्त्रता त के हुन्छ ? उनले थपिन्, तर अहिले संसार जसरी विकास भइरहेको छ। हाम्रा जनताले, नवपुस्ताहरुले हेरिराखेका हुन्छन्, त्यसैले विकासको आकांक्षा बढी छ। आर्थिक समृद्धि, परिवार परिवारको आवश्यकता बढिरहेको हुन्छ, अहिलेको पुस्ता त्यत्तिकै बस्न चाहँदैनन्। उनीहरू चाँडै आर्थिक विकास गर्ने व्यग्र प्रतीक्षामा छन्। देशभित्र भेटघाट गर्न मैले एमाले र नेतृत्वसँग अनुमति लिइरहनु पर्दैन : पूर्वराष्ट्रपति भण्डारी"
"आप्रवासीको प्रदर्शनपछि तनावग्रस्त बन्दै लस एन्जलस, चार हजार नेसनल गार्ड तैनाथ","काठमाडौं : अमेरिकी राष्ट्रपति डोनाल्ड ट्रम्पले लस एन्जसलमा आप्रवासीमाथि गरिएको छापामारको विरोधमा जारी प्रदर्शन नियन्त्रणमा लिन थप दुई हजार सुरक्षाकर्मी (नेसनल गार्ड) परिचालन गर्न अनुमति दिएका छन्। यसअघि आइतबार राष्ट्रपति ट्रम्पले विरोध प्रर्दशनलाई रोक्न लस एन्जलसमा दुई हजार राष्ट्रिय सुक्षा गार्ड सेना खटाउन आदेश दिएका थिए। पेन्टानगनका प्रमुख प्रवक्ता शन पार्नेलले थप दुई हजार राष्ट्रिय गार्ड सेना लस एन्जलसमा पठाइँदै गरेको बताएका छन्। उनले भनेका छन्, 'राष्ट्रपति ट्रप्पको आदेशमा रक्षा विभागले आईसीई लाई सहयोग गर्न र संघीय कानुन प्रवर्तन अधिकारीहरूलाई सुरक्षित रुपमा आफ्नो काम गर्न थप दुई हजार क्यालिफोर्निया राष्ट्रिय गार्ड सेनालाई ड्यूटीमा बोलाएको हो।' अमेरिकी अध्यागमनले अवैध आप्रवासीहरूमाथि छापा मारेको विरोधमा क्यालिफोर्नियाको लस एन्जलसमा लगातार चार दिनदेखि विरोध प्रदर्शन भइरहेको छ। सुरक्षाकर्मी र प्रदर्शनकारीबीच केही स्थानमा झडप समेत भएको छ। लस एन्जलसमा विरोध प्रदर्शनका क्रममा ठूलो संख्यामा प्रदर्शनकारीलाई नियन्त्रणमा लिएको छ।"
प्रि ओपन सेसनमा नेप्से परिसूचक १२१ अंकले बढ्यो,काठमाडौं : साताको तेस्रो कारोबार दिन मंगलबार प्रि ओपन सेसनमा नेप्से परिसूचक सामान्य अंकले बढेर बन्द भएको छ। यो समयमा नेप्से परिसूचक १२१ अंकले बढेर २६५४३१ विन्दुमा अडिएको छ। प्रि ओपन सेसनमा ४९ स्क्रिप्सको ३९ हजार ५४४ कित्ता सेयर २ करोड ६३ लाख २ हजार १५८ रुपैयाँमा खरिदबिक्री भए। कारोबारमा आएकामध्ये ३० स्टक्सको मूल्य बढ्दा १६ वटाको घटेको छ। बाँकी २ स्टक्सको मूल्य भने यो समयमा स्थिर रह्यो।
देशभित्र भेटघाट गर्न मैले एमाले र नेतृत्वसँग अनुमति लिइरहनु पर्दैन : पूर्वराष्ट्रपति भण्डारी,"नेपाली कांग्रेसले कहिले पनि मलाई भोट दिएन। राष्ट्रपति त एक जना हुने हो, जित्ने स्थिति थिएन, सर्वसम्मत गराउँदाखेरि के हुन्थ्यो र। पार्टीगत रुपमा हेर्दाखेरि त म जुन पार्टीबाट जन्में, हुर्कें र यो स्थानमा पुगें। त्योभन्दा फरक त सोच्न सकिने कुरा भएन। विराटनगर : पूर्वराष्ट्रपति विद्यादेवी भण्डारीले आफू राजनीतिमा आउँदा एमालेबाटै आउने बताएकी छन्। मंगलबार बिहान विराटनगर विमानस्थलमा सञ्चारकर्मीसँग कुरा गर्दै उनले आफ्नो राजनीतिक जीवन नै एमालेबाटै सुरु भएको र राष्ट्रपति पनि एमालेबाटै बनेको बताएकी हुन्। उनले अन्य वामपन्थी र साना दलले साथ दिँदा पनि कांग्रेसले राष्ट्रपति निर्वाचनमा सर्वसम्मत बनाउन नचाहेको गुनासो गरिन्। मान्छेहरू पार्टी छोड्छन्। म चाहिँ त्यस्तो व्यक्ति हो जहाँ जन्मेहुर्किए आजसम्म एउटै लाइनमा छु, पहिलेदेखि नै वामपन्थी आन्दोलनमा लागियो। त्यसको पनि एउटा खास धार, एउटा संगठन हामी आयौं, अहिलेसम्म पनि। म राष्ट्रपति हुँदासम्म पनि नेकपा एमालेले प्रस्ताव गरेर अरु वापमन्थी र अरु क्षेत्रीय पार्टीहरुले समेत समर्थन गरेर म देशको राष्ट्रपति भएको हुँ। उनले थपिन्, राष्ट्रपतिको निर्वाचनमा पनि अहिले जुन गठबन्धन छ, नेकपा एमाले र नेपाली कांग्रेसको, नेपाली कांग्रेसले कहिले पनि मलाई भोट दिएन। बरु माओवादीहरुलाई दियो, सभामुखहरुको चुनावमा, अरु प्रसंगहरुमा। तर लोकतान्त्रिक पार्टी भन्ने नेपाली कांग्रेसले मलाई चाहिँ भोट दिएन। राष्ट्रपति त एक जना हुने हो, जित्ने स्थिति थिएन, सर्वसम्मत गराउँदाखेरि के हुन्थ्यो र ? पार्टीगत रुपमा हेर्दा खेरि त म जुन पार्टीबाट जन्में, हुर्कें र यो स्थानमा पुगें। त्योभन्दा फरक त सोच्न सकिने कुरा भएन। सञ्चारकर्मीले तपाईं पूर्व आउँदा काठमाडौंतिर किन भूइँचालो जान्छ भनेर प्रश्नमा उनले भनिन्, पूर्वमा म दुइटा कार्यक्रमको सन्दर्भमा आएको हो। पालिकाका उपप्रमुख र उपाध्यक्षहरुको राष्ट्रिय स्तरको कार्यक्रम थियो, त्यसको सन्दर्भमा म आएको हुँ। अर्को चाहिँ हाइस्कुलका विद्यार्थीहरुले विज्ञान प्रदर्शनी गरेका थिए। मलाई पनि रुचि थियो उहाँहरूले बोलाउनुभयो र आएँ। चिनजान ठूलै छ, समाजका अरु अरु क्षेत्रहरुमा पनि चिनजान हुन्छ। जनताको आकांक्षा बुझ्न म लागेको छु। म देशभित्र घुमफिर गर्न एमालेका कमिटी र नेताहरूसँग अनुमति लिइरहनु पर्दैन। उनले आफूले कुनै गुटगत राजनीति नगरेको बताइन्। उनले भनिन्,मैले कुनै व्यक्तिगत आकांक्षा राखेको त छैन। म चाहिँ राष्ट्रिय आकांक्षा पूरा गर्न जहाँ जसरी हुन्छ त्यो काम गर्ने हो।"
२४ वर्षमा ३३ आयोग : आरक्षपीडितका समस्या जस्ताको तस्तै,"सरकारले २०३१ सालमा १५५ वर्ग किलोमिटर क्षेत्र समेटेर शुक्लाफाँटा वन्यजन्तु आरक्ष स्थापना गरेको थियो । यसको ६ वर्षपछि आरक्षको पूर्वी सेक्टर बस्ती भएको क्षेत्रमा १५० वर्ग किलोमिटर क्षेत्र थपेर आरक्ष विस्तार गर्यो र शुक्लाफाँटा राष्ट्रिय निकुञ्ज बनाइयो । निकुञ्ज विस्तारको काम २०५८ सम्म चल्यो । यसै क्रममा जग्गाधनी पुर्जा भएकालाई सरकारले सट्टा भर्ना दियो । ऐलानी जग्गा भएकाको व्यवस्थापन हुन सकेन । यसका लागि विभिन्न समयमा ३३ वटा आयोग बने पनि पीडितका समस्या समाधान हुन सकेनन् । २ हजार ४ सय ७३ परिवार विस्थापित छन् । महेन्द्रनगर : बाटोको छेउछाउमा खरले छाएका ससाना छाप्रा । झट्ट हेर्दा सुकुम्बासी बस्ती जस्तो देखिने यो शुक्लाफाँटा राष्ट्रिय निकुञ्जको ढक्का शिविर हो । यहाँ ६ सय बढी आरक्ष पीडितको बसोबास छ । वन्यजन्तु ओहोरदोहोर गर्ने यो क्षेत्र शुक्लाफाँटाको निकुञ्जको कोर एरियामा पर्छ । २०५८ सालमा सरकारले शुक्लाफाँटा वन्यजन्तु आरक्ष विस्तारका क्रममा तत्कालीन चार गाविसबाट झन्डै दुई हजार बढी परिवार विस्थापित भएका थिए । उनीहरूमध्ये केहीको पुनर्स्थापना भए पनि अधिकांश अहिले पनि ढक्का, तारापुरलगायतका शिविरमा कष्टकर जीवन बिताउन बाध्य छन् । बेलौरी कलुवापुर सडकखण्डमा पर्ने यो बस्ती २०६४ सालमा बसेको हो । जंगलबीचको ठूलो फाँटमा खरले छाएका झुपडीमा अधिकांश वृद्धवृद्धा र बालबालिकामात्रै छन् । यहाँका नागरिक आधारभूत सेवा सुविधाबाट समेत वञ्चित छन् । तत्कालीन शुक्लाफाँटा वन्यजन्तु आरक्ष (हालको शुक्लाफाँटा राष्ट्रिय निकुञ्ज) विस्तारको क्रममा २०५८ सालमा विस्थापित भएका आरक्ष विस्थापितहरू यहाँ बसोबास गरिरहेका हुन् । यहाँ २०६४ सालदेखि उनीहरूले खनजोत गरेर खेतीपाती गरिरहेका छन् । सरकारले २०३१ सालमा १ सय ५५ वर्ग किलोमिटर क्षेत्र समेटेर शुक्लाफाँटा वन्यजन्तु आरक्ष (हाल शुक्लाफाँटा राष्ट्रिय निकुञ्ज) स्थापना गरेको थियो । त्यसपछि २०३७ सालमा आरक्ष विस्तार गर्न आरक्षको पूर्वी सेक्टर बस्ती भएको क्षेत्रमा १ सय ५० वर्ग किलोमिटर क्षेत्र थपेर आरक्ष विस्तार हुँदा त्यस क्षेत्रका बस्ती विस्थापित भएका थिए । २०३७ सालदेखि सुरु भएको निकुञ्ज विस्तारको काम २०५८ सालसम्म चल्यो । त्यतिबेला विस्थापित भएकाहरूलाई व्यवस्थापनका लागि सरकारले आयोग गठन गरेर जग्गा धनी प्रमाणपुर्जा (लालपुर्जा) भएका विस्थापितहरूलाई सट्टा भर्ना दिएको थियो । तर ऐलानी जग्गामा बसोबास गर्नेहरूको भने विस्थापित भएको अढाई दशक बित्दासमेत व्यवस्थापन हुन सकेको छैन । त्यतिबेला ऐलानी जग्गामा बसोबास गरिरहेका करिब २ हजार परिवारमध्ये ६ सय ४ परिवार ढक्का शिविरमा बस्दै आएका छन् । अन्य विस्थापितहरू शुक्लाफाँटा राष्ट्रिय निकुञ्ज र राष्ट्रिय वन क्षेत्रमा १४ वटा शिविरमा बसोबास गर्दै आएका छन् । आरक्ष विस्तारको क्रममा २०५८ सालमा साविकको पिपलाडी१ बाट विस्थापित भएका मोतीलाल डगौराले आरक्ष विस्थापितहरूका लागि सरकारले पटकपटक गरेर ३३ आयोग बनाए पनि पीडितको समस्या समाधान हुन नसकेको बताए । विस्थापित हुने बेला लालपुर्जा थिएन, सट्टाभर्ना पाइएन । त्यो बेला लालपुर्जा भएकाहरूले सरकारबाट सट्टाभर्ना पाएका थिए, डगौराले भने, हाम्रो व्यवस्थापनका लागि सरकारले पटकपटक आयोग त गठन गर्यो । तर ती आयोगले समस्या समाधान गर्नुको साटो विस्थापितको संख्या थपघट गर्ने काम मात्रै गरेको छ । उनले २४ वर्षदेखि सरकारबाट आश्वासनमात्रै पाएको दुखेसो पोखे । साथै राजनीतिक दलहरूले चुनावका बेला मुद्दा उठाउने र कार्यकर्ता भर्तीका लागि आयोग गठन गर्ने गरेको विस्थापितहरूको आरोप छ । राज्यले हाम्रो पीडा बुझेन, हामी भोट बैंकमात्रै भयौं, उनले दुखेसो गर्दै भने, निर्वाचनको बेलामा मात्रै नेताहरू आउँछन्, हामी व्यवस्थापन गर्छाैं भन्छन्, चुनाव जितेपछि हाम्रो कुरा सुन्दैनन् । जंगलको बीचमा वन्यजन्तुको डरैडरमा बाँच्नु परेको विस्थापितहरूको गुनासो छ । निकुञ्जको क्षेत्रमा बसोबास रहेकाले निकुञ्जमा जंगली जनावरको मृत्यु भए पनि यहाँका बासिन्दालाई आरोप लाग्ने गरेको ८२ वर्षीय विवसिंह धामीले बताए । संकटकालको बेला राज्यले गर्भवती र बालबालिकालाई उठाएको थियो । हामीले पाँच वर्ष त सडकमै बितायौं, धामीले भने, २०६४ सालमा यहाँ खाली देखेर बसेका हौं । उनले निर्वाचनका बेला मात्रै राजनीतिक दलका नेताहरू आश्वासन दिन आउने गरेको बताए । हामी अँध्यारोमा कष्टकर जीवन बिताउन बाध्य छौं, धामीले भने, हामीलाई त सरकारले नै विस्थापित गरेको हो नि । अहिले हाम्रा दुःख सुनिदिने कोही भएन । हामी त नेताहरूलाई भोटका लागि मात्रै प्रयोग भयौं । उनले आफूहरूको व्यवस्थापनका लागि विभिन्न समयमा आन्दोलन गरे पनि यसका लागि कुनै पहल नभएको बताए । अढाई दशकदेखि समस्या समाधान हुने आसमा बसेका मध्ये कतिपयको त जंगली जनावरको आक्रमणबाट ज्यानै गएको छ भने बर्सेनि कैयांै घाइते हुने गरेका छन् । सरकारले आयोग बनाउन गरेको खर्च पुनर्स्थापनाका लागि लगाइएको भए अहिलेसम्म समस्या समाधान भइसक्ने पीडितको भनाइ छ । खेती गर्न पनि हामीलाई सजिलो छैन । ट्याक्टर लगाउनु पर्यो भने पनि निकुञ्जको अनुमति लिनुपर्छ, आरक्ष पीडित पार्वतीदेवी भट्टले भनिन्, जंगलको बास छ । हात्ती आएर घर भत्काइदिन्छ । पुनः घर बनाउन खोज्दा आरक्षले रोक्छ । राजनीतिले गिजोलिएको मुद्दा पीडितको समस्या समाधानका लागि बनेका आयोगका अध्यक्षहरू अहिले धेरैजसो सरकारको नेतृत्व तहमा पुगेका छन् । केही अहिले पनि प्रदेशसभा सदस्य र प्रदेशमा मन्त्री छन् । निर्वाचनको बेला दलहरूले आरक्ष पीडितको समस्या समाधान गर्ने चुनावी एजेन्डा बनाउने र पछि समस्या समाधान आयोग बनाउने प्रवृत्तिले समस्या समाधानको साटो आयोगमात्रै बन्ने गरेको स्थानीय बताउँछन् । सरकारले पनि आयोगले सिफारिस गरेको काम गर्नुको साटो अर्को आयोग गठन गर्ने गरेका कारण पनि सरकार पीडितको समस्या समाधानमा गम्भीर नभएको यहाँका नागरिक अगुवाहरू बताउँछन् । तत्कालीन समयमा धेरै विस्थापितहरूले जग्गाको सट्टाभर्ना पाएका हुन्, यहाँका नागरिक अगुवा विशनदेव जोशीले भने, २०६२०६३ पश्चात् शिविरहरूमा आरक्ष विस्थापितको संख्या थपिँदै गएको हो । यसले वास्तविक पीडितहरू ओझेलमा परे । शुक्लाफाँटा नगरपालिकाका मेयर रणबहादुर महराले पनि वास्तविक पीडितको छानबिन हुनुपर्ने बताए । सरकारकै बेवास्ताका कारण अहिलेसम्म पनि समस्या समाधान हुन सकेको छैन, मेयर महराले भने, वास्तविक पीडितको छानबिन हुनुपर्छ । आयोग नै आयोग, विस्थापितका समस्या उस्तै आरक्ष विस्तारको क्रममा विस्थापित भएकाहरूलाई व्यवस्थापन गर्न सरकारले २०३७ सालमा अमृतमान श्रेष्ठको अध्यक्षतामा आयोग गठन गरेको थियो । उक्त आयोगले जग्गाको लालपुर्जा भएका ६२ परिवारलाई बिघा जग्गा सट्टा भर्ना दियो । आयोगपछि २०३८ सालमा सर्वज्ञराज पण्डितको अध्यक्षता र २०४२ सालमा युगनाथ शर्माको अध्यक्षतामा बनेका आयोगले २ हजार १ सय ७५ परिवारलाई २ हजार २ सय ३० बिघा जग्गा सट्टाभर्ना दिएको देखिन्छ । २०४४ सालपछिका आयोगहरूले एलानी जग्गामा बसोबास गरेका आरक्ष विस्थापितहरूको लगत संकलन गर्ने र थपघट गर्ने बाहेक कुनै काम गरेको देखिँदैन । सरकारले राजनीतिक दलका कार्यकर्ताहरूलाई व्यवस्थापनका लागि मात्रै आयोग गठन गर्ने काम गर्यो, आरक्ष विस्थापित रामदास चौधरीले भने, आयोगले वास्तविक पीडितको समस्या समाधान गर्नुको साटो थपघट गर्ने काममात्रै गरेको छ । सरकारले आयोग बनाउन गरेको खर्च पुनर्स्थापनाका लागि लगाइएको भए अहिलेसम्म समस्या समाधान भइसक्ने थियो निर्वाचनको बेलामा मात्रै नेताहरू आउँछन्, हामी व्यवस्थापन गर्छौं भन्छन्, चुनाव जितेपछि हाम्रो कुरा सुन्दैनन् सरकारले २०७१ सालमा पुनरावेदन अदालतका पूर्वन्यायधीश ठाकुरप्रसाद शर्माको अध्यक्षतामा आयोग गठन गरेको थियो । उक्त आयोगले विगतका आयोगले प्रमाणिकरण गरेकामध्ये क वर्गमा १ हजार ४ सय ८० ख मा २ सय ५६ र ग मा २ सय ४४ परिवारको व्यवस्थापन गर्न सरकारलाई सिफारिस गरे पनि विस्थापितहरूको व्यवस्थापन हुन सकेन । त्यसपछि क्षेत्रीय वन निर्देशक सुधीर कोइरालाको अध्यक्षतामा बनेको आयोगले कुनै काम गरेन । त्यसपछि सुरेन्द्र बमको अध्यक्षतामा आयोग गठन गरियो । आयोगले १ हजार ४ सय ८० परिवारभित्र पनि छानबिन गरेर वास्तविक विस्थापितलाई १० कट्ठासम्म जमिन वा ६० लाख रुपैयाँ नगद दिनुपर्ने सुझाव सरकारलाई दिएको छ । सुझाव पेस गरेको केही समयमै सरकारले २०७८ सालमा पुनः दलबहादुर बोहरा नेतृत्वको ३२औं आयोग गठन गरेको थियो । उक्त आयोगले पनि आरक्ष विस्थापितको समस्या समाधान गर्न सकेन । सरकारले २०८१ सालमा उच्च अदालतका पूर्वन्यायाधीश जयानन्द पनेरूको अध्यक्षतामा ३३औं आयोग गठन गर्यो । उक्त आयोगले ठाकुरप्रसाद शर्मा आयोगले सिफारिस गरेको आधारमा छुटफुट रहेका पीडितको लगत संकलन गरेर २ हजार २७ परिवारको व्यवस्थापन गर्न सरकारलाई सिफारिस गरेको छ । हाम्रा नाममा कार्यकर्ता व्यवस्थापन गर्ने भाँडो बनाइयो निकुञ्ज विस्थापित ढक्का शिविर संघर्ष समितिको अध्यक्ष हीरासिंह भण्डारीले सरकारले आरक्ष पीडितहरूको समस्या समाधान गर्नुको साटो विभिन्न आयोग बनाएर पीडितको नाममा कार्यकर्ता व्यवस्थापन गर्ने भाँडो बनाएको आरोप लगाए । अहिलेसम्म हाम्रो व्यवस्थापन भइसक्थ्यो तर राज्यले हाम्रो नाममा कार्यकर्ता व्यवस्थापन गर्ने काम गरेको छ, भण्डारीले भने, अहिलेसम्म बनेका आयोगले पीडितको संख्या घटाउने र बढाउने काम मात्रै गरेको छ । राज्यबाट व्यवस्थापन हुन नसकेपछि २०६४ सालमा शुक्लाफाँटा राष्ट्रिय निकुञ्ज क्षेत्रमा पर्ने ढक्का शिविरमा ६ सय ४ विस्थापित बसोबास गर्दै आएका छन् । आरक्ष विस्तारको क्रममा राज्यबाट विस्थापित भएपछि पुनर्स्थापनाको पर्खाइमा करिब चारपाँच वर्ष सडकमै बिताएको उनले बताए । सरकारले हाम्रो व्यवस्थापन नगरेपछि जंगलको किनारमा खाली ठाउँ देखेपछि यहाँ बसेका छौं, उनले भने, सरकारले ३३ वटा आयोग गठन गरे पनि हाम्रो व्यवस्थापन हुन सकेको छैन २४ वर्ष बितिसक्यो । उनले २४ वर्षदेखि ढक्का शिविरका बासिन्दा अध्यारोमा बस्न बाध्य रहेको बताए । हामी यहाँ झुपडी बनाएर जर्बजस्ती बसेका हौं । जंगली हात्ती आउँछ घर भत्काउँछ पुनः झुपडी बनाउन निकुञ्जले रोक्छ, उनले दुःखेसो गर्दै भने, बिजुली बत्ती, खानेपानी, शौचालय केही सुविधा छैन । सोलार पनि निकुञ्जले लगाउन दिँदैन । शिविरमा अँध्यारो हुँदा बालबालिकाको पढाइसमेत प्रभावित भएको भण्डारीले बताए । राज्यबाट केही सुविधा मिलेको छैन । हाम्रा बालबालिकाले खोप र भिटाभिनसमेत पाएका छैनन्, उनले भने, हाम्रो भोटमात्रै चल्छ अरू केही चल्दैन । आधारभूत सेवाबाट समेत वञ्चित भएका छौं । उनले उक्त स्थानमा गहुँ थ्रेसिङ र खनजोतका लागि समेत निकुञ्जको अनुमति लिनुपर्ने बाध्यता रहेको बताए । हाम्रा बालबालिकाहरूले पढ्न पाएका छैनन्, खोप छैन अध्यारोमा बस्नु परेको छ, उनले भने, शिक्षा, स्वास्थ्य, खानेपानी बिजुली र शौचालयसमेत छैन । उनले शिविरमा बस्ने वृद्धवृद्धाले अहिलेसम्म उपचार नपाएको र बालबालिकाले खोप नपाएको बताए । मोबाइल चार्ज गर्न १० रुपैयाँ २०६४ सालदेखि छाप्राहरू बनाएर यहाँ बसोबास गरिरहेका आरक्ष विस्थापितहरू अँध्यारोमा बस्न बाध्य छन् । पीडितहरूले राज्यबाट पाउने आधारभूत सेवा सुविधाबाटसमेत वञ्चित भएका छन् । हामी अँध्यारोमा बस्न बाध्य छौं, निकुञ्जले यहाँ सोलारसमेत लगाउन दिँदैन, रामदास चौधरीले भने, हामी मोबाइल र टर्च चार्ज गर्न अर्को गाउँ जानुपर्छ । त्यहाँ मोबाइल र टर्च चार्ज गरेको १०१० रुपैयाँ तिर्नुपर्छ । उनका अनुसार ढक्का शिविरमा बसोबास गर्ने नागरिकहरू मोबाइल र टर्च चार्ज गर्न एक किलोमिटर टाढा रहेको लालझाँडी गाउँपालिकाको चान्देउ पुग्ने गरेका छन् । शिविरमा विद्युत् नहुँदा बालबालिकाको पढाइसमेत प्रभावित हुने गरेको छ । यहाँ हामीले धेरै दुःख खेप्नु परेको छ, खेतमा लगाएको अन्न जंगली जनावरले खाइदिन्छन् । धान, गहुँ थ्रेसिङ गर्न निकुञ्जको अनुमति लिनुपर्छ, उनले भने, हामीले राज्यबाट पाउनुपर्ने सेवा पाएनौं । नागरिकता भएर पनि अनागरिकजस्ता भएका छौ । यहाँका नागरिकलाई केही समस्या लिएर स्थानीय सरकार गुहार्न कहाँ जाने निश्चित छैन । एकातिर शुक्लाफाँटा नगरपालिका छ। अर्कोतर्फ लालझाँडी गाउँपालिका । शुक्लाफाँटा नगरपालिकामा जाँदा तिमीहरूको लालझाँडी गाउँपालिका हो, उतै जाओ भनेर फर्काइदिन्छ । लालझाडी पुगे उसले हाम्रो पालिका पर्दैन भन्छ । अहिले विस्थापित भएर आएका साविकका गाउँबाटै उनीहरूले सेवासुविधा लिने गरेका छन् । लालझाँडी गाउँपालिकाका अध्यक्ष निर्मल रानाले ढक्का शिविरमा थुप्रै समस्या रहे पनि समाधान गर्न नसकिएको बताए । हामीले शिविरमा उज्यालोका लागि सोलार जडान गर्ने तयारी गरेका थियौं तर निकुञ्जले अनुमति दिएन, रानाले भने, त्यहाँ हामीले चाहेर पनि केही गर्न सक्दैनौं । उक्त शिविर निकुञ्जको कोर एरियामा भएका कारण त्यहाँ निकुञ्ज प्रशासनले विद्युत्, खानेपानीलगायतका सेवा विस्तारमा रोक लगाउने गरेको छ । हीरा सार्की, पूर्वअध्यक्ष एवं आन्तरिक मामिला तथा कानुन मन्त्री सरकारले चासो नदिएर लम्बिएको हो सरकारले चासो नदिएका कारण आरक्षबाट विस्थापितहरूको समस्या समाधान हुन नसकेको हो । यही कारण पहिलेदेखि नै ढिलो हुँदै आएको हो । त्यहाँ मान्छेका आफन्तहरू थपिँदै गए । सरकारले चाँडो समस्या समाधान गरेको भए संख्या बढ्ने थिएन । वास्तविक पीडितहरूको व्यवस्थापन भइसक्थ्यो । मेरो पालामा संख्या थपिने कुराको अन्त्य गरेको हुँ । त्यतिबेला सरकारलाई प्रस्तावित गरेको जग्गा दिएको भए अहिले यो समस्या समाधान भइसक्थ्यो । मेरो कार्यकालमा ८ सय ६५ बिघा जग्गामा व्यवस्थापन गर्न सरकारलाई सिफारिस गरेको हुँ । अहिले उक्त जग्गा कतिपय सामुदायिक वनमा छ, कति अतिक्रमण भएको छ । अहिले यो समस्या अझै जटिल बन्दै गएको छ । हीरा सिंह भण्डारी, अध्यक्ष, संघर्ष समिति पीडितको नाममा कार्यकर्ता व्यवस्थापन भयो सरकारले आरक्ष पीडितहरूको समस्या समाधान गर्नुको साटो विभिन्न आयोग बनाएर पीडितको नाममा कार्यकर्ता व्यवस्थापन गर्ने भाँडो बनायो । अहिलेसम्म बनेका आयोगको खर्चले हाम्रो व्यवस्थापन भइसक्थ्यो । हाम्रो भोटबाहेक केही चलेन । हामीलाई भोट बैंकका रूपमा प्रयोगमात्रै गरियो । अहिलेसम्म हाम्रो व्यवस्थापन भइसक्थ्यो तर राज्यले गरेन । अहिलेसम्म बनेका आयोगले पीडितको संख्या घटाउने र बढाउने काममात्रै गरेका छन् । सरकारले हाम्रो व्यवस्थापन नगरेपछि जंगलको किनारमा खाली ठाउँ देखेपछि यहाँ बसेका छौं । हामी २४ वर्षदेखि अँध्यारोमा बस्न बाध्य छौं । हाम्रो व्यवस्थापनका लागि हामीले आन्दोलन गर्यौं । कसैले सुनेन । सरकारको ध्यानाकर्षणका लागि हामीले काठमाडौंको माइतीघरमा आन्दोलन गर्यौं । सरकारले सुनेन । मोतीलाल डगौरा, आरक्षपीडित २४ वर्षदेखि जंगली जनावरको त्रासमा छौं हामी नागरिकता भएर पनि अनागरिकजस्ता भएका छौं । राज्यबाट पाउने सेवा सुविधा केही पाइएको छैन । २४ वर्षदेखि शिविरका जंगली जनावरको त्रासमा बसेका छौं । यहाँ बिजुली बत्ती, खानेपानी, शौचालय केही सुविधा छैन । सोलार लगाइदिन्छौं भन्ने आश्वासनमात्रै आउँछ । तर लगाउँदैनन् । हाम्रा बालबालिकाले पढ्न पाएका छैनन् । राज्यबाट पाइने खोप र भिटामिनसमेत बालबालिकाले पाएका छैनन् । राज्यले हाम्रो पीडा बुझेन, हामी भोट बैंकमात्रै भयौं । निर्वाचनको बेला मात्रै नेताहरू आउँछन्, हामी व्यवस्थापन गर्छौं भन्छन् । चुनाव जितेपछि हाम्रो कुरा सुन्दैनन् । वन्यजन्तुका कारण लगाएको बाली भित्र्याउन पाइँदैन । जंगली हात्तीबाट यहाँ धेरैले ज्यान गुमाइसके । रामदास चौधरी, आरक्ष विस्थापित नागरिकता भएर पनि अनागरिक भयौं सरकारले राजनीतिक दलका कार्यकर्ताहरूलाई व्यवस्थापनका लागि मात्रै आयोग गठन गर्ने काम गर्यो । यसले वास्तविक पीडितको समस्या समाधान गर्नुको साटो थपघट गर्ने काममात्रै गरेको छ । हामी अँध्यारोमा बस्न बाध्य छौं, निकुञ्जले यहाँ सोलारसमेत लगाउन दिँदैन । हामी मोबाइल र टर्च चार्ज गर्न अर्को गाउँ जानुपर्छ । त्यहाँ मोबाइल र टर्च चार्ज गरेको १०१० रुपैयाँ तिर्नुपर्छ । यहाँ हामीले धेरै दुःख खेप्नु परेको छ, खेतमा लगाएको अन्न जंगली जनावरले खाइदिन्छन् । धान, गहुँ थ्रेसिङ गर्न निकुञ्जको अनुमति लिनुपर्छ । हामीले राज्यबाट पाउनुपर्ने सेवा पाएनौं । नागरिकता भएर पनि अनागरिकजस्ता भएका छौं ।"
एसियन कप छनोट : नेपालले आज लाओससँग खेल्दै,"काठमाडौं : एएफसी च्याम्पियनसीप अन्तर्गत तेस्रो चरणको खेलमा नेपालले आज लाओससँग खेल्दैछ। नेपाल र लाओसबिचको खेल नेपाली समय अनुसार पौने ६ बजे न्यु लाहो स्टेडियममा सुरु हुनेछ। घरेलु टोली लाओसविरुद्धको खेललाई सामान्य रुपमा नलिएको नेपाली राष्ट्रिय फुटबल टोलीका प्रशिक्षक म्याट रसले बताए। मंगलबार बेलुका भएको खेलअघिको पत्रकार सम्मेलनमा प्रशिक्षक रसले घरेलु मैदानमा लाओसले केही फाइदा लिन सक्ने हुनाले पनि आफूहरू सचेत रहेको बताए । लाओस घरेलु मैदानमा कडा प्रतिस्पर्धीका रुपमा रहन सक्ने बताउँदै उनले भने, मलाई लाग्छ, लाओस पूर्णरुपमा संगठित टोली हो। अत्यन्त आक्रमक रहेको लाओसविरुद्ध केही कमजोरी गर्दा टोली डरलाग्दो बन्न सक्छ । त्यसैले पनि हामीले भोलिको खेललाई अत्यन्त गम्भीरतापूर्वक लिएका छौं । त्यसैले पनि दुवै टोली अंक बढाउन तयार अवस्थामा रहेका छन् । प्रशिक्षक रसले टोलीमा केही परिवर्तन हुने संकेत गरेका छन् । उनले भने, हङकङविरुद्ध मैदानमा उत्रिएको टोलीमा केही फेरबदल हुन सक्छ । संभवतः हामी बलियो टोली मैदानमा उतार्ने छौं । हङकङविरुद्धको खेलमा डिफेन्स सनिश श्रेष्ठ चोटिल अवस्थामा रहेका छन् । प्रेस कन्फ्रेन्सका क्रममा नेपाली टोलीका कप्तान किरण चेम्जोङले लाओसविरुद्ध खेल्न सधै सकारात्मक रुपमा तयार रहेको बताए । उनले भने, लाओसविरुद्ध प्रतिस्पर्धा गर्न हामी सधै उत्सुक र तयार रहेका छौं । पछिल्लो चारवटा खेलमा मैले पनि सहभागिता जनाएको छु । त्यसैले पनि भोलिको खेलका लागि हामी शारीरिक र मानसिक रुपमा तयार रहेका छौं । साउदी अरबमा हुने च्याम्पियनसिपका लागि जारी छनोट अन्तर्गत समूह एफको पहिलो चरणको खेलमा नेपाली टोलीले अवे अन्तर्गत बुधबार लाओससँग प्रतिस्पर्धा गर्दैछ । यसअघिका विभिन्न ६ वटा खेलमा नेपालले ४ वटामा जित र दुई वटामा बराबरी खेलेको छ । तर, लाओसको घरेलु मैदानमा नेपालले एकमा जित र एकमा बराबरी गरेको छ । तेस्रो चरणको खेल अन्तर्गत नेपालले मलेशियासँग २ शून्य र लाओसले भियतनामसँग ५ शून्यको हार बेहोरेको छ ।"
युके र क्यानडा पठाइदिन्छु भन्दै ११ करोड ठगी गर्ने पक्राउ,"काठमाडौं : युके र क्यानडा पठाइदिन्छु भन्दै रकम ठगी गरेको अभियोगमा ३ जनालाई प्रहरीले पक्राउ गरेको छ । वैदेशिक रोजगारीमा आकर्षक तलबको प्रलोभनमा पारी ठगी गरेको आरोपमा भक्तपुर नगरपालिका२ बस्ने रबिन्द्र बासुकला, मोरङ रतुवामाई नगरपालिका१० घर भएका लक्ष्मण पराजुली र धनुषा सबैला नगरपालिका१२ घर भएका अरूण राज शर्मालाई पक्राउ गरिएको प्रहरीले जनाएको छ। पक्राउ परेकामध्ये रबिन्द्रले क्यानडा पठाइदिन्छु भन्दै १ जना पीडितबाट ५ लाख ६० हजार रूपैयाँ तथा लक्ष्मण र अरूणले युके पठाइदिन्छु भन्दै ३८ जना पीडितहरूबाट ११ करोड ६ लाख ९७ हजार रूपैयाँ लिई सम्पर्कबिहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनीहरुलाई पक्राउ गरेक हो। रबिन्द्रलाई भक्तपुर नगरपालिका२ ब्यासीबाट सोमबार तथा लक्ष्मण र अरूणलाई काठमाडौं महानगरपालिका३२ नरेफाँटबाट आइतबार पक्राउ गरेको हो । उनीहरूलाई आवश्यक अनुसन्धान तथा कारवाहीको लागि वैदेशिक रोजगार विभाग ताहाचल काठमाडौं पठाइएको प्रहरीले जनाएको छ ।"
"रेमिट्यान्स आप्रवाह १३२ प्रतिशतले बढ्यो, १० महिनामा भित्रियो १३ खर्ब ५६ अर्ब",काठमाडौं : चालु आर्थिक वर्षको १० महिनाको अवधिमा मुलुकमा १३ खर्ब ५६ अर्ब ६१ करोडको विदेशी विप्रेषण (रेमिट्यान्स) भित्रिएको छ। नेपाल राष्ट्र बैंकले सार्वजनिक गरेको देशको वर्तमान आर्थिक तथा वित्तिय स्थिति प्रतिवेदनले रेमिट्यान्स बढेको देखाएको हो। गत आर्थिक वर्षको तुलनामा पछिल्लो १० महिनामा रेमिट्यान्स १३२ प्रतिशतले वृद्धि भएको हो। गत २०८२ बैशाख महिनामा मात्र रेमिट्यान्स आप्रवाह १ खर्ब ६५ अर्ब ३० करोड रुपैयाँ रहेको राष्ट्र बैंकले जनाएको छ। गत वर्षको सोही महिनामा रेमिट्यान्स आप्रवाह १ खर्ब १५ अर्ब ९९ करोड रहेको थियो। यसैगरी गएको १० महिनामा अमेरिकी डलरमा रेमिट्यान्स आप्रवाह १०५ प्रतिशतले वृद्धि भइ ९ अर्ब ९६ करोड पुगेको छ। गत वर्ष यो आप्रवाह १४८ प्रतिशतले बढेको थियो।
"वाईसीएलको नेतृत्वलाई लिएर माओवादीमा खटपट, दीपशिखा भन्छन् : जनार्दन शर्मासँग चुनाव लड्छु","काठमाडौं : नेकपा (माओवादी केन्द्र) निकट युवा संगठन वाइसीएल नेपालको महाधिवेशनलाई लिएर पार्टीभित्र खटपट सुरु भएको छ। वाईसीएलको तेस्रो राष्ट्रिय सम्मेलनबाट अध्यक्षमा पुष्प ओलीको ७५ जना पदाधिकारी रहेको भद्दा कमिटी गठन भएपछि माओवादीका नेताहरु बीचमा सामाजिक सञ्जालमा जुहारी चल्न थालेको छ। आंकाक्षी र युवाहरुबीच अन्तरविरोध भएपछि केन्द्रीय कमिटी ठूलो भएको हो। संगठनमा उपाध्यक्षमा २२ जना, महासचिव र कोषाध्यक्ष ११ जना, उपमहासचिव १९ जना र सचिव ३१ जना चयन गरेको छ। महाधिवेशनको नेतृत्व चयनको विषयलाई लिएर माओवादी भित्र चर्को असन्तुष्टि बढेको छ। पार्टीले निर्वाचन लड्न नदिएर खल्तीबाट नाम सुनाइएको भन्दै युवा नेताहरूसमेत नेतृत्वप्रति असन्तुष्ट व्यक्त गर्न थालेका छन्। अर्काथरीले भने नेता हुनुपर्ने खल्तिबाट निकालेर, चुनावी प्रक्रियामा नजानु नै माओवादी भित्रको समस्या भएको कतिपयको टिप्पणी गरेका छन्। यसैबीच माओवादीका केन्द्रीय सदस्य अनिल शर्माले विधान पारित गरेको केहि घण्टा बित्न नपाउँदै सम्मेलनको सर्वोच्चतालाई हरण गर्ने र आफ्नो असक्षमतालाई ढाकछोप गर्ने प्रवृत्तिले वाइसीएललाई बन्धक बनाएरै छोडेको टिप्पणी गरेका छन्। वाइसीएलको खासै दोष नभएको बताउँदै उनले त्यसको जिम्मा लिने र पार्टीको नेतृत्वको कारण कति पीडित भए त्यो इतिहासको गर्भमै रहने दाबी गरे। विधान पास गरेको केहि घण्टा बित्न नपाउँदै सम्मेलनको सर्वोच्चतालाई हरण गर्ने र आफ्नो असक्षमतालाई ढाकछोप गर्ने प्रवृत्तिले वाईसीएललाई पनि बन्धक बनाएरै छोडे। यसमा वाइसीएलको खासै दोष छैन, त्यसको जिम्मा लिने र पार्टीको नेतृत्वको कारण कति भिक्टिम भए, त्यो त इतिहासको गर्भ मै रहला। शर्माले भनेका छन्, जे जसरी होस एउटा कमिटी बनेको छ, कमरेड पुष्प वली नेतृत्वको वाइसीएल नेपाललाई बधाईसहित सफल कार्यकालको शुभकामना व्यक्त गर्दछु। नेता शर्मालाई वाइसीएलका इन्चार्ज समेत रहेका पार्टीका केन्द्रीय सदस्य रामप्रसाद सापकोटा (दीपशिखा)ले वाइसीएलमा जनार्दन शर्मा जहाँ चुनाव लड्छन् त्यही लड्न तयार रहेको जवाफ दिएका छन्। उनले जनार्दन पक्षको कुनै केहि नचलेपछि उनका आसेपासेले गरेको प्रचार निन्दनीय भएको टिप्पणी गरेका हुन्। सापकोटाले शर्माले निर्वाचनमा जान नदिएको आरोप लगाएका छन्। अनिल जी फ्याक्सर्नको हिसाबले म त चुनावमा लैजाने तयारीमा थिए। (नाताले तपाईँको दाइ) आदरणीय नेता जनार्दन शर्माले पार्टी पदाधिकारी बैठक र अध्यक्षसँग वाइसीएल जस्तो संगठनलाई चुनाव लैजानुहुन्न भनी सहमति कुरा आएको छ। खास के हो ? अनि तपाईँहरूको पक्षले खुमलटार पुगेर गरेका अन्य सहमतिबारे मलाई केहि जानकारी कसैले गराइदिए हुने हो। मैले घुइरो घुँइरो सुनेको मात्रै छु। सापकोटाले लेखेका छन्, वाइसीएलमा घुनपुतली नलागेपछि तपाई र अन्य आसेपासेले आजबाट सुरू गरेको प्रचार निन्दनीय छ। यस्ता पानी मरूवा चाल चल्न छोडेर साँच्चै लड्न आए हुन्छ। म माओवादीमा तपाईँका दाइ जहाँ लड्छन् त्यही चुनाव लड्न तयार छु। रनपहेलीले भनेजनार्दनसँग चुनाव लड्छु भन्नुभन्दा पहिले तिम्रो वडाबाट सदस्य भएपनि चुनाव जितेर देखाउ न ! हैसियत बिनाको फुर्ति नलाउ। जनार्दन त जनप्रिय जननिर्वाचित नेता हुनुहुन्छ तिमी जस्तो गुलाम होइन। सोहि सवाल जवाफलमा अखिल (क्रान्तिकारी)का उपमहासचिव निर्मला गौतमले जनार्दन शर्मासँग नभइ महेश बस्नेतसँग चुनाव लडेर संसदमा आउन आग्रह गरेकी छन्। उनले लेखेकी छन्, जनार्दन शर्मासँग होइन, महेश बस्नेतसँग चुनाव लडेर आउनुहोस् संसदमा हेर्न मन छ। यस्तै अखिल (क्रान्तिकारी)का पूर्व सचिव खेम रनपहेलीले दीपशिखालाई पार्टी संगठनमा तपाई पारस हो ? भन्दै प्रश्न गरेका छन्। पार्टी तपाईँको पेवा पनि होइन ल। दाजुभाइको सम्बन्ध देख्नेले पार्टी अध्यक्ष प्रचण्डको नाम भजाएर राज गरेको देख्नु भएन ? उनले लेखेका छन्। यसैगरी एकराज केसीले अध्यक्ष र सिङ्गो कमिटीमाथि प्रचण्डको नाम दिँदै हस्तक्षेप र अनुचित नियन्त्रण गरेर दीपशिखाले वाइसियल कोल्याप्स गरेको दाबी गरेका छन्। उनले जनार्दनसँग चुनाव लड्छु भन्नुभन्दा वडावाट सदस्य भएपनि चुनाव जितेर देखाउन चुनौती दिएका छन्। केसीले भनेका छन्,अध्यक्ष र सिङ्गो कमिटी माथि प्रचण्डको नाम दिँदै हस्तक्षेप र अनुचित नियन्त्रण गरेर वाइसियल कोल्याप्स गरेको कुलङ्गार हो तिमि। वाइसियलको नाममा चन्दा र धन्दाले चलेको तिम्रो जीवन र कारगाडि पनि सँगै खरानि बनाउनु पर्ने हो। जनार्दनसँग चुनाव लड्छु भन्नु भन्दा पहिले तिम्रो वडाबाट सदस्य भएपनि चुनाव जितेर देखाउ न ! हैसियत बिनाको फुर्ति नलाउ। जनार्दन त जनप्रिय जननिर्वाचित नेता हुनुहुन्छ तिमी जस्तो गुलाम होइन। वाइसीयलका उपाध्यक्ष सन्तोष पनेरुले विधान पास गरेको हलले गरेको र त्यसलाई त्यहि संशोधन गरेकाले कुनै चोरी काम नभएको दाबी गरे। उनले आकांक्षी र परिस्थितिका बिचमा अन्तरविरोध भएपछी गरिएको सन्तुलन गरिएकाले दोष थुपरेर मज्जा लिन छोड्न आग्रह गरेका छन्। उनले भनेका छन्,दिपशिखा जत्तिको कमाण्ड लिने ईन्चार्ज थियो र गुटहरुले (स्वार्थ समूहहरु) धुजाधुजा पारेका अरु मोर्चाभन्दा वाइसियल जोगिएको छ। पार्टी हेडक्वाटरमा प्रतिबद्ध वाइसियलमा घुनपुतला लगाउन नसकेपछि अंगुर अमिलो भयो स्टाईलमा खुराफात सुरु भएको छ ! हो, सिगैं वाईसियल प्रचण्डमा केन्द्रिकरण छ। र त्यसको फिल्ड कमाण्ड लाइन, विचार र नेतृत्वको हिसाबले ईन्चार्ज दीपशिखाले गर्छ र सिंगै फोर्स आफ्नो कमाण्डरप्रति भरोसा राख्छ ! यसमा जलेर, पिर मानेर वा सराप हालेर खास अर्थ हुदैन् ! यता अखिल क्रान्तिकारी पूर्व उपाध्यक्ष पवन कार्कीले अहिलेको वर्तमान परिस्थितिमा संगठनात्मक जीवनमा अवलम्बन गरिरहेको तदर्थवादी तरिकाले भविष्यमा झन् बढी समस्या निम्त्याउने दाबी गरे। माओवादीको आन्तरिक संगठनात्मक जीवनलाई व्यवस्थित गर्नका लागि नेतृत्व विकास र निर्माणको उपयुक्त विधि निर्माणका आधार र मोडेल तयार गर्न जुट्न आग्रह गरेका छन्। हामी माओवादीहरुले आफ्नो आन्तरिक संगठनात्मक जीवनमा जे गरियो। त्यसैलाई ठीक गरियो भन्ने भन्दा पनि अहिले संगठनात्मक जीवनमा आइपरेका समस्या हरुको पहिचान गरी त्यसको समाधान कसरी गर्न सकिन्छ। त्यो चाहिँ आजको बहसको मुख्य विषय बनाएर समाधान तर्फ लाग्नु जरुरी भएको छ। अहिलेको वर्तमान परिस्थितिमा संगठनात्मक जीवनमा हामीले अवलम्बन गरिरहेको तदर्थवादी तरिका (तत्कालको समस्याको गाँठो फुकाउने तरिका) ले भविष्यमा झन् बढी समस्या निम्त्याउने छ। उनले भनेका छन्,संगठनात्मक जीवनमा हामीले भोगी रहेका समस्याहरूलाई कसरी समाधान गर्न सकिन्छ। आउनुहोस् ! माओवादीको आन्तरिक संगठनात्मक जीवनलाई व्यवस्थित गर्नका लागि नेता कार्यकर्ताको आन्तरिक मूल्यांकन,बढुवा र क्षमता अनुसारको जिम्मेवारी प्रदान गर्ने नेतृत्व विकास र निर्माणको उपयुक्त विधि निर्माणका आधार हरु के के हुन् सक्छन। त्यसमा गम्भीर छलफल गरौं र उपयुक्त मोडेल तयार गर्न जुटौँ।"
मधेसको शिक्षालाई बजेटै छैन,"जनकपुरधाम : मधेस प्रदेशमा कुल जनसंख्याको ५० प्रतिशतभन्दा बढी जनसंख्या निरक्षर छ । राष्ट्रिय जनगणनाको तथ्यांकअनुसार कुल जनसंख्याको ५०५ प्रतिशत निरक्षर छन् । ४९५ प्रतिशत जनसंख्यामात्रै साक्षर रहेको प्रदेशमा प्रदेश सरकारले शिक्षालाई मुख्य प्राथमिकतामा राखेर बजेट विनियोजन गर्नुपर्ने हो तर, अवस्था विपरीत छ । मधेस प्रदेशको शिक्षा तथा संस्कृति मन्त्रालयको चालु आर्थिक वर्षको बजेट प्रदेशको कुल बजेटको करिब ६ प्रतिशतमात्रै छ । त्यसमा पनि शिक्षासँगै संस्कृति मन्त्रालय जोडिएको हुनाले अधिकांश योजनाहरू संस्कृति संरक्षणमै राखिएको छ । शिक्षालाई खासै ध्यान दिइएको छैन । शिक्षा मन्त्रालयको दोस्रो आवधिक योजनाले तय गरेको लक्ष्य प्राप्ति अवस्थाअनुसार २०७५७६ लाई आधार वर्ष मानेर सो बेलाको साक्षरता दर (५ वर्ष वा सोभन्दा माथिको) ४९५ प्रतिशत थियो । जसलाई २०७९८० सम्म ९६ प्रतिशत बढाउने लक्ष्य लिइएको थियो । तर, २०७९८० सम्मको प्रगतिमात्र ६३५ प्रतिशत छ । मन्त्रालयले २०८०८१ को लक्ष्य ९७ प्रतिशत साक्षरता दर पुर्याउने राखे पनि बजेट विनियोजन सोअनुसारले भएको छैन । प्रदेशभरि विद्यालय छाड्ने दर (आधारभूत) तहमा २०७५७६ मा ३९ प्रतिशत थियो । जसलाई कम गरेर २०७९८० सम्म २२ प्रतिशतमा छाड्ने लक्ष्य मन्त्रालयले राख्यो तर, २०७९८० मा विद्यालय छाड्ने दर कम गर्न केही कार्य नै भएन र त्यसको तथ्यांकसमेत शिक्षा मन्त्रालयमा छैन । सरकारले २०८०८१ मा यो दर एक प्रतिशतमा पुर्याउने लक्ष्य लिएको थियो तर, हालसम्म प्रगति के भएको हो त्यसबारे जानकारी गराइएको छैन । त्यसैगरी, प्रदेशको आठै जिल्लामा सिकाइ दर (आधारभूत कक्षा ८) सम्म २०७५।७६ सम्म ४० प्रतिशत थियो । पुरातात्विक सम्पदा संरक्षण गर्नका लागि २०७५।७६ मा २० प्रतिशत काम भएको थियो । २०७९८० मा पुरातात्विक सम्पदा संरक्षणमा ६० प्रतिशत काम गर्ने लक्ष्य राखियो भने सो वर्षको प्रगति ४० प्रतिशत भयो । २०८०८१ मा सम्पदा संरक्षणमा ८० प्रतिशत योजना कार्यान्वयनको लक्ष्य राखेर काम भएको हो । त्यसैगरी पुरातात्विक मठ, मन्दिर, मस्जिद, ताल, तलैया आदिको संरक्षणमा २०७५।७६ मा ५० प्रतिशत काम भएको थियो । २०७९८० मा कामको लक्ष्य १ सय ५० पुर्याउने योजना राखियो । जसको प्रगति ४० प्रतिशत भयो । २०८०८१ मा दुई सय वटा यस्ता योजनाहरू लागु गरिएको थियो । मधेसमा शिक्षा क्षेत्रको गुणस्तरीयता अभिवृद्धिभन्दा पनि भौतिक निर्माणका कामहरू, मठमन्दिर बनाइदिन, पोखरी संरक्षणमा बजेट राखिदिन र अन्य खालका कामहरूमा बजेट विनियोजनको लागि विशेष दबाब आउने गर्दछ । जसले गर्दा हामीले पनि मागअनुसार नै बजेट विनियोजन गर्नुपर्ने बाध्यता हुन्छ, मधेस प्रदेशकी शिक्षा तथा संस्कृति मन्त्री रानी तिवारी भन्छिन्, हाम्रो मन्त्रालयमा शिक्षासँगै संस्कृति पनि जोडिएर आएको हुनाले संस्कृतितर्फ यस वर्ष पनि बढी नै बजेट खर्च भएको छ । शिक्षातर्फ त्यति छैन । चालु आर्थिक वर्षमा शिक्षा तथा संस्कृति मन्त्रालयको बजेट २ अर्ब ६५ करोडभन्दा बढी छ । २०७९८० सम्म यसलाई ६५ प्रतिशत पुर्याउने लक्ष्य राखिएको थियो तर, यसको प्रगति भने केही भएन । प्रगतिको तथ्यांकसमेत छैन । प्रदेशको कुल बजेटमा भाषा, साहित्य, कला, संस्कृति तथा सम्पदा संरक्षणमा २०७५७६ सालमा ००६ प्रतिशत बजेटको अंश छुट्ट्याइएको थियो । २०७९८० मा यसलाई ०१० पुर्याउने लक्ष्य राखियो र २०७९८० मा ०००१ गरियो । २०८०८१ मा भने बजेटको अंश ०११ प्रतिशत मात्र राखिएको मन्त्रालयको तथ्यांकले प्रस्ट गर्छ । शिक्षा क्षेत्रलाई अभिवृद्धि गर्न अति नै न्यून काम भए पनि भौतिक पूर्वाधार निर्माण र कमिसन आउने खालका कामहरू गर्न मन्त्रालयबाट निकै तदारुकता देखाउँदै आइएको छ ।"
आउला त वित्त नीति सहयोग गर्ने मौद्रिक नीति ?,"काठमाडौं : सरकारले आगामी आर्थिक (आव) २०८२८३ को बजेट सार्वजनिक गरेसँगै नेपाल राष्ट्र बैंक पनि आगामी आवको मौद्रिक नीतिको तयारीमा जुटेको छ । केन्द्रीय बैंकले पहिलो खुट्किलोस्वरूप सरोकारवालाबाट राय तथा सुझाव मागबाट सुरु गरेको छ । केन्द्रीय बैंकले सोमबार सूचना सार्वजनिक गर्दै आर्थिक वर्ष २०८२८३ को मौद्रिक नीति तर्जुमाका लागि सुझाव माग गरेको छ । नेपाल राष्ट्र बैंक ऐन, २०५८ मा भएको व्यवस्थावमोजिम केन्द्रीय बैंकले प्रत्येक वर्ष मौद्रिक नीति तर्जुमा गरी सार्वजनिक गरेको हो । यसअनुरूप आगामी आवको मौद्रिक नीति तयारी गर्नका लागि राष्ट्र बैंकको आर्थिक अनुसन्धान विभागले आगामी असार १० गते भित्र उपलब्ध गराउउन सम्बन्धित सबैलाई अनुरोध गरेको छ । केन्द्रीय बैंकले सोमबार (जेठ २६ गते) सार्वजनिक सूचना जारी गर्दै आवश्यक सुझाव पठाउन अनुरोध गरेको छ । प्रायः नयाँ वर्षको सुरुवातमा केन्द्रीय बैंकले मौद्रिक नीति सार्वजनिक गर्दै आएको भए पनि चालु आर्थिक वर्ष २०८१८२ मा भने तत्कालीन गभर्नर महाप्रसाद अधिकारीले साउन ११ गते मौद्रिक नीति सार्वजनिक गरेका थिए । उनले धेरै हदसम्म सबैको ईच्छा साकार हुने मौद्रिक नीति सार्वजनिक गरेका थिए । जसलाई उनले सजगतापूर्ण लचिलो मौद्रिक नीतिका रूपमा परिभाषित गरेका थिए । यसपटक नयाँ गभर्नर डाविश्वनाथ पौडेल आएकाले पनि आगामी आवको मौद्रिक नीति कस्तो होला भन्ने धेरैको जिज्ञासा हुनु स्वभाविक हो । तर यसअघि नै डा पौडेलले अर्थमन्त्री विष्णुप्रसाद पौडेलसँगको भेटका क्रममा देशको अर्थतन्त्रको नेतृत्व गर्ने र नेपाल राष्ट्र बैंकले मौद्रिक नीतिमार्फत वित्त नीति कार्यान्वयनमा सहयोग पुर्याउने अभिव्यक्ति दिएका थिए । यसैक्रममा उनले वित्तीय क्षेत्रको प्रभावकारिताका लागि राष्ट्र बैंकको सुपरीवेक्षकीय क्षमतामा जोड दिने बताएका थिए । जबकि अर्थमन्त्रीले नयाँ गभर्नरबाट वित्त नीति र मौद्रीक नीतिबीच समन्वय गरी अघि बढ्ने उल्लेख गर्दै अर्थतन्त्र र मौद्रिक क्षेत्रमा देखा परेका समस्या समाधानमा महत्वपूर्ण पहल गर्नेमा विश्वास व्यक्त गरेका थिए । यसकारण पनि गभर्नर डा पौडेलले वित्त नीति कार्यान्वयनमा सहयोग पुर्याउने भनेकाले आगामी बजेटलाई टेकेर मौद्रिक नीति आउने छ । जसले वित्त नीति कार्यान्वयनमा सहयोग पुर्याउन सक्छ । यद्यपि अझै पनि दबाबमा रहेको अर्थतन्त्र चलायमान बनाउन वित्त नीतिसँगै अब आम सर्वसाधारणको अपेक्षा मौद्रिक नीतिमा अड्किएको छ । बजेटको सम्बोधन मौद्रिक नीतिमार्फत कार्यान्वयन हुने आगामी आर्थिक वर्षको बजेटले पनि खराब कर्जाको व्यवस्थापनका लागि सम्पत्ति व्यवस्थापन कम्पनी खोल्ने र त्यसका लागि नीतिगत सुधार गर्ने उल्लेख छ । यद्यपि पहिला पनि बजेट नीतिमा उक्त व्यवस्था उल्लेख थियो । तर, यसअघि ठोस कदम चालिएको थिएन । अब भने खराब कर्जाको व्यवस्थापनका लागि सम्पत्ति व्यवस्थापन कम्पनी खोल्ने उद्घोष मौद्रिक नीतिले समेटेर कार्यान्वयनमा आउनु पर्नेमा जोड दिन्छन्, बैंक विज्ञ अनलराज भट्टराई । यससँगै, बजेटले बिग्रिएको कर्जालाई पुनर्तालीकिकरणको व्यवस्थापन गर्ने भनिएको छ । बैंक विज्ञ भट्टराईका अनुसार अहिले बैंकिङ प्रणालीमा विभिन्न क्षेत्रको कर्जाहरू खराब हुने क्रम बढिरहेकाले यसलाई सम्बोधन हुने हिसाबले नीतिगत सुधार हुनुपर्छ । उनी भन्छन्, ब्याज पूँजीकरण गर्नेदेखि ब्याज भुक्तानीको समय सीमाहरूबारे विस्तृतमा आउला । हाल नेपालमा उपभोक्ताको हातमा पैसा पुगेको छैन । पैसा पुर्याउनका लागि र आन्तरिक माग बढाउन सहजिकरण गर्ने मौद्रिक नीति आउने उनको अनुमान छ । चालुपूँजी कर्जा मार्गदर्शनका कारणले गर्दा व्यापार तथ्या व्यवसायमा अफ्ठेरो परेको वा खराब कर्जाहरू वृद्धि भइरहेकोले यसलाई सम्बोधन गर्ने व्यवस्था आउला, बैंक विज्ञ भट्टराईले अन्नपूर्णसँग भने, पूँजी बजारमा उत्साह नभएको स्थितीमा केही सहजीकरण गर्न सक्छ । बैंकिङ क्षेत्रमा खराब कर्जा र कर्जा नोक्सानी व्यवस्था (प्रोभिजनिङ)ले गर्दा पूँजीमा दबाब सिर्जना भएको छ । यसकारण खराब कर्जाको वर्गीकरण र प्रोभिजनिङ एकै वर्षमा शतप्रतिशत गर्नेमा अब २ वर्षमा शतप्रतिशत गर्ने हिसाबले अघि बढ्छ कि जस्तो लाग्छ । भारतमा यस्तो व्यवस्था ३ वर्षको छ । यसकारण भारतको जस्तो खराव कर्जाको प्रोभिजनिङ नीति लिएर पूँजीमा लचकता गरेर केही नयाँ कर्जा जान सक्ने अवस्था सिर्जना गर्नसक्ने उनको अनुमान छ । गभर्नरले पनि विभिन्न ठाउँबाट सुझाव लिन दौडधुपमा भएकाले व्यापारव्यवसायको अहिलेको मर्का बुझेर समस्या समाधान नीति ल्याउनेमा उनी ढुक्क छन् । किनभने यसअघिका गभर्नर अधिकारीले पनि पहिलो नीति ल्याउदा व्यापारव्यवसायदेखि निजी क्षेत्र सबै उत्साहित थिए । जुनसुकै गभर्नर आए पनि पहिलोपटकको नीति बजार सुहाउँदो ल्याएको देखिन्छ । अहिले सजगतापूर्ण लचक मौद्रिक नीति भनेको ठाउँमा नयाँ गभर्नर डा पौडेलले लचक मौद्रिक ल्याउने बैंक विज्ञ भट्टराईको ठहर छ ।"
जसपा कर्णालीका अध्यक्षसहित दर्जनौं नेता माओवादी केन्द्रमा प्रवेश,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले समाजवादी क्रान्तिलाई नयाँ चरणमा लैजान पार्टीले विगतका गल्ती र कमजोरी सच्याउँदै जनतासँग पुनः जोडिने अभियान सञ्चालन गरिरहेको बताएका छन्। मंगलबार आयोजित पार्टी प्रवेश कार्यक्रममा उनले माओवादी केन्द्र सुशासन,सामाजिक न्याय र समृद्धिको अभियानमा रहेको उल्लेख गरे। उनले भने,'समाजवादी क्रान्तिलाई नयाँ चरणमा लैजान पार्टीले विगतका गल्ती र कमजोरी सच्याउँदै जनतासँग पुनः जोडिने अभियान सञ्चालन गरिरहेको छ, यो अभियानमा जोडिन म सबैलाई आग्रह पनि गर्दछु ।' अशोक राई नेतृत्वको जनता समाजवादी पार्टी (जसपा) परित्याग गरी कर्णाली प्रदेशका अध्यक्ष देबीकृष्ण न्यौपानेसहित जसपा कर्णालीका नेता तथा कार्यकर्ताहरू माओवादीमा प्रवेश गरेका छन्। खुमलटारस्थित अध्यक्ष निवासमा आयोजित विशेष कार्यक्रममा माओवादी केन्द्रका अध्यक्ष पुष्पकमल दाहाल प्रचण्ड ले नयाँ प्रवेशकर्ताहरूलाई पार्टीमा स्वागत गरेका थिए। उनले सो अभियानमा यस प्रकारको पार्टी प्रवेश र समायोजनले थप ऊर्जा र उत्साह प्रदान गर्ने विश्वास व्यक्त गरे। उनले माओवादी केन्द्रप्रति आकर्षक बढ्दै गएको उल्लेख गर्दै पार्टीमा समायोजन हुन आउनेहरूलाई उचित जिम्मेवारी दिइने बताए।"
गर्मी बढेपछि विद्यालयमा दुई दिन बिदा,"कञ्चनपुर : अत्यधिक गर्मी बढेपछि बेलौरी नगरपालिकाले दुई दिन विद्यालय बिदा दिएको छ । गर्मीका कारण शिक्षक, विद्यार्थी र कर्मचारीको स्वास्थ्यमा पर्ने प्रतिकूल असर परेको भन्दै आज र भोलि नगरभित्र विद्यालय बिदा दिने निर्णय गरिएको हो । नगरप्रमुख पोतिलाल चौधरीले बर्खे बिदाबाट मिलान हुने गरी नगरभित्रका सामुदायिक तथा संस्थागत विद्यालयमा गर्मी बिदा दिइएको बताए। गर्मी बढेसँगै सर्वसाधारणलाई बाह्य क्षेत्रमा हिँडडुल गर्न समस्या हुने गरेको छ । गर्मीले रिङ्गटा लाग्ने, टाउको दुख्ने, ज्वरो आउने, आँखा पाक्नेलगायत स्वास्थ्य समस्या लिएर अधिकांश बिरामी स्वास्थ्य संस्थामा पुग्ने गरेका छन् ।"
"धानचामलको आयात बढ्यो, सुनको घट्यो","काठमाडौं : पेट्रोलियम पदार्थ,विद्युतीय उपकरण,रासायनिक मल, सुनलगायत वस्तुको आयातमा कमी आएको छ। आर्थिक वर्ष २०८१०८२ को दश महिनाको अवधिमा पेट्रोलियम पदार्थ,सुन,विद्युतीय उपकरण,रासायनिक मल,कोइलालगायत वस्तुको आयात घटेको हो। सोही अवधिमा भटमासको कच्चा तेल,चामलधान,खाने तेल,यातायातका उपकरण,सवारी साधन तथा स्पेयर पार्ट्स,स्पन्ज आइरनलगायत वस्तुको आयात भने बढेको छ। पछिल्लो १० महिनामा कूल वस्तु आयात १३१ प्रतिशतले वृद्धि भइ १४ खर्ब ७४ अर्ब १९ करोड पुगेको छ। अघिल्लो वर्षको सोही अवधिमा यस्तो आयातमा २४ प्रतिशतले कमी आएको थियो। वस्तु आयात गरिने मुलुकका आधारमा भारत,चीन र अन्य मुलुकबाट भएको आयात क्रमश : ७९प्रतिशत,१५१ प्रतिशत र २८३ प्रतिशतले वृद्धि भएको छ। निर्याततर्फ जेश्वर,कञ्चनपुर र तातोपानी बाहेकका प्रमुख नाकाबाट गरिएको निर्यात बढेको छ। आयाततर्फ भैरहवा,विराटनगर,वीरगन्ज,सुख्खा बन्दरगाह,जलेश्वर,कैलाली,कञ्चनपुर,कृष्णनगर,मेची,नेपालगञ्ज,रसुवा,तातोपानी र त्रिभुवन विमानस्थल भन्सार कार्यालयलगायतका सम्पूर्ण नाकाबाट भएको आयातमा वृद्धि भएको हो। समीक्षा अवधिमा भारतबाट परिवर्त्य विदेशी मुद्रा भुक्तानी गरी १ खर्ब ५२ अर्ब ४८ करोड बराबरको वस्तु आयात भएको छ। अघिल्लो वर्षको सोही अवधिमा यस्तो आयात १ खर्ब २२ अर्ब २ करोड बराबरको थियो।"
"मोटरसाइकल दुर्घटनामा एकको मृत्यु, अर्का घाइते","रौतहट : रौतहटको मध्यभाग गरुडामा सोमबार राति मोटरसाइकल दुर्घटनामा परी एक युवकको ज्यान गएको छ भने अर्का एकजना घाइते भएका छ्न् । गरुडाकटहरिया सडक खण्डमा राति रोकिराखिएको ट्याक्टरको ट्रलीमा मोटरसाइकल ठोकिँदा कटहरिया नगरपालिका१, भसेडवाका २० वर्षीय संजय साहको ज्यान गएको इलाका प्रहरी कार्यालय गरुडाका प्रमुख डिएसपी राजन कार्कीले जानकारी दिए। उनका अनुसार सोही ठाउँका २१ वर्षीय राजन ठाकुर घाइते भएका छन्। ना ६ त ८१०६ नम्बरको ट्याक्टरमा इँटा लोड गरी दुद्यीयाभार चोक नजिकै कालोपत्रे सडकमै बिग्रिएर रोकि राखिएको थियो। उक्त ट्याक्टरमा गरुडाबाट घरतर्फ जाँदै गरेको प्रदेश २०३०२० प ७२४८ नम्बरको सुपर स्प्लेन्डर मोटरसाइकल गएराति करिब १० बजे ठोक्किएर दुर्घटना भएको थियो । दुर्घटनापछि गम्भीर घाइते भएका दुवैजनालाई उपचारका लागि प्रादेशिक अस्पताल गौर लगिएकोमा चिकित्सकले साहलाई मृत घोषणा गरेका थिए। घाइते ठाकुरको अवस्था सामान्य रहेको प्रहरीको भनाइ छ।"
ललितकलामा कलाकृतिको महोत्सव,"काठमाडौं : नेपाल ललितकला प्रज्ञाप्रतिष्ठान नक्साल परिसर यतिबेला कलामय छ। ६५ जिल्लाका ६ सय ५ जना कलाकारका ६ सय ५० भन्दा बढी कलाकृतिले भरिपूर्ण छ। ललितकला परिसरको गेटभित्र छिर्दाछिर्दै देख्न सकिन्छ विभिन्न हस्तकला, मूर्तिकला र चित्रकलाका अनुपम नमुनाहरू। यहाँ अग्रज चित्रकारदेखि सिकारु कलाकारको चित्रहरू पनि अटाएका छन्। सातवटै प्रदेशमा छानिएर आएका विशेष कलाकृतिहरू संग्रहित गरिएको छ। यहाँ पुग्दै गर्दा यस्तो लाग्छ, अनमोल कलाकारिताले सिञ्चिएको कुनै देवभूमि वा अलौकिक शक्तिले भरिपूर्ण स्थानमा पुगेका छौं। प्रदर्शनीमा परम्परागत र समसामयिक चित्र, मूर्ति तथा कला सामग्रीहरूको दुर्लभ कलाकृति पनि समावेश छ। जहाँ अग्रज चित्रकार कालु कुमालेको क्रोध शिल्पमा कँुदिएको विशाल भीमकाय मूर्ति पनि समावेश छ। विभिन्न शैली र शिल्पले कुँदिएका चित्रहरूले नेपाली कला तथा संस्कृतिको दृश्यात्मक इतिहासलाई सुन्दर तरिकाले प्रदर्शन गर्दछ। नेपाली कलाको जगलाई दह्रोसँग जोड्नका लागि यी कलाकृतिहरूले प्रेरणा दिन सक्छन्। प्रदर्शनीमा राउटे समुदायका कलाकारले बनाएका दैनिक प्रयोगमा आउने काठका तथा धागोका कलाकृतिहरू पनि समावेश गरिएको छ। बाँसको चोयाले बनाइएको सुन्दर कलाकृति भरिएको छाता होस् या काठको सन्दुक होस या नेवारी घरबुना पहिरन होस् या नेपाली हाते कपडाले बनाइएको कलाकृति पनि समावेश गरिएको छ। ढुंगालाई कुदेर बनाइएका विशेष खालका मूर्तिहरू प्रदर्शनीमा आकर्षकका केन्द्र हुन्। कलाकार प्रदीप शाक्यले वर्षौं लगाएर विशेष रत्नहरू जोडेर गजबको ऐना बनाउनु भएको छ। लाखौं रुपैयाँ पर्ने कलाकृतिहरू ललितकला प्रदर्शनीमा समावेश गरिएका छन्। इन्स्टलेसन आर्टमा बेग्लै पहिचान बनाएका कलाकार रवीन्द्र श्रेष्ठले यो पटक पनि भिन्न प्रकृतिको कन्सेप आर्ट सजाएका छन्। पोखराका रिक गुरुङ हुन् कि प्राध्यापक पकबहादुर थापा वा कोशी प्रदेशकी सोनी राईले बनाएको बबाल चित्र होस् या मधेस प्रदेशका मनुकुमार चौधरीको कलाकृति होस् ग्यालरीको भित्तामा शोभायमान भएर बसेका छन्। कर्णालीका कौशीबहादुर बुढा हुन् या सुदूरपश्चिमकी यशोदाकुमारी सिंह गण्डकीकी रिहाना परियारले बनाएको समसामयिक मूर्ति, लुम्बिनीका हरिबहादुर थापाले बनाएको मूर्तिले प्रदर्शनीमा कलाप्रेमीको मन जितेका छन्। ललितकला प्रज्ञा प्रतिष्ठानका सदस्य सचिव देवेन्द्र थुम्केलीका अनुसार प्रतिष्ठानले केही समयअगाडि सामाजिक रूपान्तरणः ललितकलाको अभियान भन्ने मूलभावमा प्रादेशिक ललितकला प्रदर्शनी२०८१ सम्पन्न गरेको थियो। प्रादेशिक प्रदर्शनीमा छानिएका कलाकृतिलाई नै राष्ट्रिय ललितकला प्रदर्शनी२०८२ मा समावेश गरिएको छ। गत जेठको १५ गतेदेखि सुरु भएको प्रदशनी यीि ३० गतेसम्म १५ दिन यो प्रदर्शनी चल्नेछ। हरेक वर्ष विभिन्न प्रदेशमा हुने यस्ता प्रदर्शनीले कलाकारलाई निर्वाध रूपमा कला सिर्जना गर्ने अवसर प्रदान गरेको छ। प्रदर्शनी सञ्चालन गर्नुपूर्व प्रतिष्ठानले देशभरी नै कलाको विभिन्न कार्यशाला र चित्रकला अभ्यास कार्यक्रम सञ्चालन गरेको थियो। प्रतिष्ठानका कुलपति नारदमणि हार्तम्छालीले लोकतान्त्रिक गणतन्त्रको भावधारा र सांस्कृतिक राष्ट्रिय नारालाई उजागर गर्दै प्रदेश तथा स्थानीय स्तरमा रहेका रैथाने कलाका गुणस्तरमा जोड दिने खालका कार्यक्रमलाई आगामी दिनमा प्राथमिकता दिने बताएका छन्। उपकुलपति तथा प्रदर्शनीका कार्यकारी संयोजक लालकाजी लामाले नेपालका रैथाने, मौलिक कला, शिल्पज्ञानलाई मूलधारमा ल्याई अन्तर्राष्ट्रियकरण गर्न सातै प्रदेशमा प्रदर्शनी गरिएको बताएका छन्। सदस्य सचिव देवेन्द्रकुमार काफ्ले थुम्केलीले नेपाली ललितकला क्षेत्र पुनर्जागरणको चरणमा रहेको बताउँदै कलाकारले युगलाई जीवन्त बनाउने काम गर्ने र उनीहरूले समाजमा सकारात्मक सन्देश प्रवाह गर्ने सिर्जना गर्नुपर्नेमा जोड दिएका छन्। प्रदर्शनीले देशको अर्थतन्त्रमा समेत सकारात्मक योगदान दिने बताए। प्रदर्शनीमा देशका ६५ जिल्लाका लोककला, शिल्पहस्तकला, परम्परागत चित्रकला मूर्तिकला, वास्तुकला, समसामयिकआधुनिक चित्रकलामूर्तिकला, बहुआयामिक तथा अन्य सिर्जनात्मक कला समावेश छ। प्रतिस्थापन कला, भावभंगीमा, फोटोग्राफी, भिडियो आर्ट, डिजिटल, कार्टुनलगायतका विविध विधाका प्रतियोगी, अप्रतियोगी र आमन्त्रित ६ सय ५ कलाकारका ६ सय ५० भन्दा बढी कलाकृति समावेश गरिएका छन्। जसमा थारू, अवधि, मिथिला, नेवार, पर्वते, भोजपुरी, तामाङ, राउटे, डोम, राई, किराँत कलाको विशेष सहभागिता छ।"
नेपालले आज नेदरल्यान्डसँग खेल्दै,"काठमाडौं : आइसीसी क्रिकेट विश्वकप लिग २ अन्तर्गतको चौथो श्रृङ्खलामा नेपालले आज नेदरल्यान्ड्ससँग खेल्दैछ। स्कटल्याण्डको डन्डीस्थित फोर्थहिल क्रिकेट मैदानमा नेपाली समयअनुसार पौने ४ बजे खेल सुरु हुनेछ। यो श्रृङ्खलाको अन्तिम खेलका रूपमा नेपालले नेदरल्यान्ड्ससँग खेल्दैछ। यस श्रृखलामा नेपालले चार अङ्क जोडेको छ। पहिलो खेलमा स्कटल्यान्डलाई एक विकेटले पराजित गरेको नेपालले दोस्रो खेलमा नेदरल्यान्ड्सलाई पाँच विकेटले पराजित गरेको थियो। तेस्रो खेलमा भने नेपाल स्कटल्यान्डसँग दुई रनले पराजित भएको थियो। हालसम्म नेपाल र नेदरल्यान्ड्सबीच भएको एकदिवसीय अन्तर्राष्ट्रियमा ६ खेल भएका छन् जसमा ३ जित नेपालले दर्ता गरेको छ भने ३ जित नेदरल्यान्ड्सले दर्ता गरेको छ। अंक तालिकामा नेदरल्यान्ड्सले २२ खेलमा १२ जित, ८ हार र दुई नतिजाहीन खेलसहित २६ अंक जोडेको छ। हालको तालिकामा नेदरल्यान्ड्स दोस्रो स्थानमा रहेको छ। नेपाल भने १५ खेल खेलिसक्दा ४ जित, ९ हार र २ खेलमा अङ्क बाँड्दै १० अंक जोड्दै अंक तालिकाको सातौं स्थानमा रहेको छ।"
"हिमालको भविष्य, नेपालको भविष्य","प्रशान्त महासागरको बीचमा र अस्ट्रेलिया नजिककै देश टुभालु कमै नेपालीले सुनेको नाम हुनुपर्छ। फिजी भन्ने देशको छेउछाउमै पर्ने योमात्रै होइन, किरिबाटी र मार्सल आइल्यान्डजस्ता देशलाई पनि नेपालको हिमाल पग्लिने क्रमबारे चिन्ता छ। टुभालु समुद्र सतहबाट जम्मा दुई मिटर उचाइमा छ। बाँकी देश पनि धेरै उचाइमा छैनन्। नेपालका हिमाल पग्लिँदै जाँदा समुद्री तह बढिरहेको छ र ती देशहरू पानीमुनि पर्ने जोखिम बढेको छ। हो, नेपालको हिमाल जलवायु परिवर्तनले पग्लिँदा त्यसको असर नेपालभित्रमात्रै होइन टाढाटाढाका देशहरूसम्म परिरहेको छ। त्यसो त सारा पृथ्वी जलवायु परिवर्तनको चपेटामा परेको छ। नेपालको हिमाल पग्लिनु आफैंमा खतरा हो। त्यसमाथि हाम्रो पहाडी जनजीवन पनि उत्तिकै प्रभावित छ र प्रभावित छ तराई पनि। हिमरेखा नै माथिमाथि सरेको छ। अर्थात हिजोका दिनमा जहाँसम्म हिउँ पथ्र्याे, अचेत त्यसभन्दा माथिमाथि मात्रै पर्छ। हिउँले बसाइ उक्लिरहेको छ। पहाडमा पानीका मूल सुकेका छन्। तराई झन् तातिँदो र मरुभूमीकरण हुँदैछ। हिमरेखा माथि सर्नु र हिमालमै हिउँ नहुनु पारिस्थितिकीय प्रणालीमा असन्तुलन खडा हो, जुन भइरहेको छ। अन्नपूर्ण र मनास्लु क्षेत्रको हिमरेखा उक्लिएको इसिमोडको तथ्यांक छ। झन् सगरमाथा क्षेत्रमा हिमरेखा १८० मिटर माथि सरेको छ। मनाङको तिलिचो हिमतालको आकार ३५ प्रतिशतले बढेको छ। लाङटाङ हिमनदी २२ प्रतिशतले घटेको छ। हिमरेखा सरेका यी तथ्यांकले जलवायु परिवर्तनको प्रभाव कति गम्भीर छ भनेर प्रस्ट पार्छन्। औद्योगिकीकरणको प्रत्यक्ष असर जलवायु परिवर्तन हो, पृथ्वीको तापक्रम द्रुतगतिमा वृद्धि हुनु हो। कार्बन उत्सर्जन अत्यधिक मात्रामा भएकैले पृथ्वीको तापक्रम अप्राकृतिक तरिकाले बढेको छ। यसमा नेपालको भूमिका भने गौणजस्तै छ। तर जोखिमको भार सबैभन्दा धेरै पर्ने देशमध्येमा छ। जसरी तटीय राष्ट्रहरूले विश्व मञ्चमा ठूला राष्ट्रहरूसँग नोक्सानीको क्षतिपूर्तिका लागि आवाज उठाइरहेका छन्, जलवायु परिवर्तन कम गर्ने गरी कार्बन उत्सर्जन घटाउन भनिरहेका छन्, नेपालले पनि त्यसै त गरिरहेको छ। तर हानिनोक्सानी कोषबाट खास फाइदा उठाउन सकेको छैन। र, जलवायु परिवर्तन अनुकूलन हुने गरी पनि काम गरेको समेत छैन। जलवायु परिवर्तनले जैविक विविधतामा गहिरो असर पारेको छ। जसरी हिमरेखाले उकालो बसाइ सरेको छ, त्यसैगरी पहाडी वनस्पतिहरू हिमाल छेउछाउसम्म पनि पुग्न थालेका छन्। उच्च हिमाली क्षेत्रमा नयाँ वनस्पति प्रजातिहरू देखिनु त्यसैको द्योतक हो। अनि हिमाली वनस्पति लोप हुँदैछन्। कृषि क्षेत्रमा त्यसको प्रत्यक्ष असर परेको छ। रैथाने प्रजातिका बालीनाली लोप हुने अवस्थामा छन्। नयाँ रोग र किराहरूको प्रकोप बढेको छ। त्यसले कृषि उत्पादनमा ह्रास ल्याएको छ। तराईमा कीरा र नयाँ रोगले कृषि उत्पादन घटाएका छन्। नेपालले जलवायु परिवर्तनविरुद्ध अन्तर्राष्ट्रिय मञ्चमा आफ्नो आवाज बलियो बनाउनुपर्छ। हिमालदेखि तराईसम्मको पारिस्थितिकीय र सामाजिक सन्तुलन जोगाउन समयमै प्रभावकारी कदम चाल्नु जरुरी छ। अन्यथा, हाम्रो हिमाल, पहाड र तराईको भविष्य थप जोखिममा पर्नेछ।"
ऋण दिने भन्दै व्यवसायीसँग घुस उठाउँदै,"काठमाडौं : नेपाल बैंक लिमिटेडका तत्कालीन अध्यक्ष डा चन्द्रबहादुर अधिकारीले ऋण उपलब्ध गराइदिने भन्दै व्यवसायीसँग घुस लिने गरेको तथ्य बाहिर आएको छ । भुसाल हस्पिटालिटीअन्तर्गत र्याडिसन प्रोजेक्ट, हिमालतराई कन्स्ट्रक्सन प्रालि, अकलादेवी टेडर्ससँग डा अधिकारीले ऋण दिलाउन सहजीकरण गरिदिन्छु भनी घुस लिएको पाइएको छ । तत्कालीन अध्यक्ष डा अधिकारीसहित घुस उपलब्ध गराउने व्यवसायीलाई अख्तियार दुरुपयोग अनुसन्धान आयोगले तीन फरकफरक मुद्दा दायर गरेको छ । विशेष अदालतमा दायर गरिएको आरोपपत्रमा तीनवटा कम्पनीबाट डा अधिकारीले ७४ लाख घुस लिइएको देखिएको छ । १ अर्ब ७७ करोड २९ लाख ऋण दिन १९ लाख घुस अध्यक्ष अधिकारीले भुसाल हस्पिटालिटीलाई ऋण उपलब्ध गराउन सहजीकरण गरिदिन्छु भनी बालकृष्ण भुसाल, अमृत भुसाल र अंकित भुसालसँग १९ लाख घुस लिएको अनुसन्धानमा देखिएको छ । रुपन्देही सिद्धार्थनगर १ बेलहियामा रहेको भुसाल हस्पिटालिटीअन्तर्गत र्याडिसन प्रोजेक्टले १ अर्ब ७७ करोड २९ लाख ८६ हजार ७६६ ऋण लिन नेपाल बैंक लिमिटेड प्रधान कार्यालयमा कागजात पेस गरी प्रक्रिया अगाडि बढाइएको अनुसन्धानमा देखिएको छ । ऋण प्रक्रियाका लागि नेपाल बैंकले कागजात पेस गरेपछि भुसाल हस्पिटालिटीका अध्यक्ष बालकृष्ण र उनका छोरा तथा भुसाल हस्पिटालिटीका सेयर सदस्य अंकितको सञ्चालक समितिका तत्कालीन अध्यक्ष डा अधिकारीसँग पटकपटक ह्वाट्स एपमार्फत कुराकानी, भेटघाट हुने गरेको पाइएको छ । डा अधिकारीले नेपाल बैंकबाट ऋण मिलाइदिन सहजीकरण गर्नगराउन लक्की भन्ने खुसनसिब अन्सारीको मिलेमतोमा २०८१ भदौ ३० गते रकम माग गरेको अनुसन्धानमा देखिएको छ । भुसाल हस्पिटालिटीका सञ्चालक बालकृष्णबाट प्राइम बैंकको चेक प्राप्त गरी भारतीय नागरिक लक्की खानकहाँ काम गर्ने राकेश थापालाई चेक सटही गर्न लगाई ७ लाख, शारदा गुप्ताको नाम दर्ता रहेको अनन्या इन्टरप्राइजेस सिटिजन बैंकको खातामा अमृत भुसालको एभरेस्ट बैंकमार्फत रकम ट्रान्सफर गर्न लगाएको देखिएको छ । यसरी लक्की खानबाट डा अधिकारीले १९ लाख प्राप्त गरेको अनुसन्धानबाट खुलेको छ । डा अधिकारी समेतले भुसाल हस्पिटालिटीलाई बैंकबाट ऋण लिन सहजीकरण गराउन १९ लाख घुस हस्पिटालिटीका पदाधिकारी भुसालसँग समेत गरी लिनदिन मन्जुर भई लिएको देखिएको अख्तियारको आरोपपत्रमा उल्लेख छ । यो रकम २०८१ माघ २३ मा डा अधिकारीको घरको कोठाबाट बरामद भएको थियो । ६ करोड ऋण दिन ५ लाख घुस नेपाल बैंकका तत्कालीन अध्यक्ष डा अधिकारीले काठमाडौं ३२ मा रहेको हिमालतराई कन्स्ट्रक्सन प्रालिसँग ५ लाख घुस लिएका छन् । डा अधिकारीले ऋण प्रक्रियामा सहजीकरण गरिदिन्छु भनेर ५ लाखको चेक लिइएको अख्तियारको अनुसन्धानमा पाइएको छ । हिमालतराई कन्स्ट्रक्सन प्रालि राजमान तामाङको नाम रहेको कम्पनी हो । ऋण प्रक्रियाका लागि रमेश आचार्यले कम्पनीका अध्यक्ष तामाङलाई डा अधिकारीसँग चिनजान र भेटघाट गराइदिएका थिए । अधिकारीले आचार्यलाई प्रयोग गरेर एसएमएस, फोन र ह्वाट्स एपमार्फत तामाङसँग पटकपटक सम्पर्क गरी ऋण उपलब्ध गराउन सहजीकरण गर्ने र त्यसका लागि १ प्रतिशत घुस माग गरेको अनुसन्धानमा पाइएको छ । अधिकारीले आचार्यमार्फत नै हिमालतराई कन्स्ट्रक्सन प्रालिको ऋणका लागि धितोको प्रारम्भिक मूल्यांक गराइदिएका थिए । माग गरेको घुस रकममध्ये तत्काल ५ लाख हिमालतराई कन्स्ट्रक्सन प्रालिको प्रभु बैंकको रमेश आचार्यको नाममा खिचिएको चेक राजमानले रमेश हुँदै डा अधिकारीलाई उपलब्ध गराएको देखिएको छ । यो चेक डा अधिकारीको घरको कोठाबाट २०८१ माघ २३ मा बरामतसमेत गरिएको थियो । यो प्रकरणमा डा अधिकारी र रमेश आचार्यविरुद्ध अख्तियारले मुद्दा दायर गरेको छ । अधिकारीले अकलादेवकी ट्रेडर्ससँग पनि लिए घुस डा अधिकारीले तनहुँको आबुखैरेनी १ मा अकलादेवकी ट्रेडर्सलाई २५ करोड ऋण उपलब्ध गराइदिने भन्दै ५० लाख घुस लिइएको पाइएको छ । अख्तियारका अनुसार डा अधिकारीले सन्तोष सुवेदीमार्फत दानबहादुर कार्की, नारायणप्रसाद बराल र सुन्दरबहादुर बानियाँसँग २५ करोडको दुई प्रतिशत घुस माग गरी लिनदिन सहमत भएका थिए । अनुसन्धानमा दुवै पक्ष सहमत भएपछि २०८१ भदौ १६ मा सन्तोषको नामको एनआइसी एसिया बैंकको खातबाट ७ लाख जम्मा भएको देखिएको छ । यो रकम जम्मा भएको भोलिपल्ट नै त्यो ७ लाख मध्येबाट ५ लाख अविनाश श्रेष्ठको नबिल बैंकको खातामा जम्मा गरिएको थियो । यो ५ लाख रकम तत्कालै अविनाशले आफ्नो खाताबाट डा अधिकारीकी श्रीमती मधुमाया अधिकारीको राष्ट्रिय वाणिज्य बैंकमा रहेको खातामा जम्मा गरिदिएको पाइएका छ । २०८१ भदौ १७ गते १ लाख, १८ गते २ लाख, १९ गते बाँकी २ लाख मुधमाया अधिकारीको राष्ट्रिय वाणिज्य बैंकको अर्को खातामा स्थानान्तरण गरेको देखिएको छ । मधुमायाको खाताबाट २०८१ भदौ ३० गते ९ लाख ९० हजार लक्की खानले निकालको देखिएको छ । त्यो रकम डा अधिकारीले नेपाल बैंकको खातामा २०८१ असोज ८ मा २ लाख, २०८१ असोज १० मा ४ लाख गरी ६ लाख प्राप्त गरेको देखिएको छ । ५ लाख ट्रान्सफर गर्न लगाएको देखिएको छ । केही समयपछि नारायणप्रसाद बरालले ३० लाख र १५ लाख को चेक काटी सुन्दरबहादुर बानियाँसँग ललितपुरको झम्सीखेल गई सन्तोष सुवेदीलाई दिएको अनुसन्धानमा देखिएको छ । सन्तोष सुवेदीले ती चेक अविनाश श्रेष्ठ हँुदै डा अधिकारीलाई सवारीचालकमार्फ दिइएको पाइएको छ । ती चेक भारतीय नागरिक लक्की खानलाई दिएपछि खानले नै सुमित्राकुमार घिमिरे र अञ्जन दाहाललाई दिई सटहीका लागि पेस गरेको अनुसन्धानमा पाइएको छ । यसरी डाअधिकारीले सन्तोष सुवेदीमार्फत माग गरी घुस लिन मन्जुर गराई ५० लाखमध्ये ५ लाख बैंकमार्फत ट्रान्सफर गराई लिइएको पाइएको छ भने बाँकी ४५ लाखको चेक नारायणप्रसाद बरालको नबिल बैंकको खाताबाट उपलब्ध गराइएको पाइएको छ । यो प्रकरणमा अधिकारीसहित लक्की खान, सन्तोष सुवेदी, नारायणप्रसाद बराल, दानबहादुर कार्की र सुन्दरबहादुर बानियाँविरुद्ध अख्तियारले मुद्दा हालेको छ । तीनैवटा फरकफरक मुद्दामा डा अधिकारीसहित १० जनाविरुद्ध बिगो, कैद र जरिवानाको मागसहित मुद्दा दायर गरिएको छ ।"
बढेको छ महिलामा मापसे,"पछिल्लो समय काठमाडौं उपत्यकामा मादक पदार्थ सेवन गरी सवारीसाधन चलाउने महिलाको संख्या बढ्दै गएको छ। महानगरीय ट्राफिक प्रहरी महाशाखाले दिएको जानकारीमा आव २०७४७५ मा ३२६ महिलाले मापसेसम्बन्धी चेतनामूलक कक्षा लिए। चालु आवमा यो संख्या तेब्बर भइसकेको छ। पछिल्लो समय मापसे गरेर सवारीसाधन हाँक्ने महिलाको संख्या ह्वात्तै बढेको छ। समाजको प्रतिविम्ब सवारी चालकका रूपमा देखिएको छ। पाश्चात्य र आधुनिकताले मापसे बढे पनि प्रहरीले जाँच गर्दैन भन्ने मानसिकताले बढी प्रश्रय पाएको छ। २०६८ मंसिर १७ देखि सवारी दुर्घटना र अपराध न्यूनीकरण गर्ने उद्देश्यले रातमा ९ बजेपछि सवारी चलाउनेमा लक्षित मादक पदार्थ सेवनमापसे अभियान थालियो। मुखै सुँघेर मापसे कार्बाही गर्दै आएको प्रहरीले चैत्र १५ देखि ब्रेथलाइजर प्रयोग गर्न पाएका थिए। रात्रिकालीन व्यवसायी तथा मदिरा कारोबारी भने चौपट भएको भन्दै विरोध गर्थे। वार्षिक १० अर्ब बढीको लगानी तथा ५ लाख संलग्न व्यापारमा ७५, माछामासुको कारोबारमा ७० र मदिराको व्यापारमा ५० प्रतिशत घटेको आँकडा दिएका थिए। रगतमा अल्कोहलको मात्रा जापान र भारतमा ००३, चीन, नर्वे र स्वीडेनमा ००२, अमेरिका, क्यानडा, सिंगापुर, मलेसिया र न्युजिल्यान्डमा ००८ लाई सुरक्षित मात्रा मानिन्छ भने पाकिस्तान, बंगलादेश र नेपालमा शून्य सहनशीलता छ। विश्व स्वास्थ्य संगठनका अनुसार अल्कोहलले विश्वमा सबैभन्दा बढी रोगको भार ओगट्दै नसर्ने रोगहरूको कारकमा चौथो छ, वार्षिक २५ लाख बढी मानिसलाई मृत्यृवरण गराउँछ मापसेले। १५ देखि २९ वर्ष उमेरका ३ लाख २० हजारको मृत्यु गराउँछ जुन उक्त उमेरसमूहको कुल मृत्युको ९ प्रतिशत हो। नेपालमा ३१३ प्रतिशत पुरुष तथा १६५ प्रतिशत महिलाले मदिरा सेवन गर्ने गर्छन्। एक तिहाइ बढी उत्पादनशील जनशक्ति मदिरामा लिप्त छन्। सहरी क्षेत्रमा आधाभन्दा बढीले मद्यपान सेवन गर्छन्, जसमा १४ प्रतिशतलाई त मदिरा सेवन नगरी जीवन नै चल्दैन। जनसांख्यिक तथा स्वास्थ्य सर्वेक्षणका अनुसार मादक पदार्थ पिउने पुरुषका ७० प्रतिशत श्रीमती शारीरिक र यौनजन्य हिंसाका सिकार छन्। मादक पदार्थ पिएपछि पेट र सानो आन्द्रामा कुनै परिवर्तन नभई जस्ताको तस्तै पाँच मिनटभित्रै सोसिई रगतमा पुग्छ। शरीरमा ३० मिलिग्राम अल्कोहल भएमा अलि खुसी, ५० मिलिग्राम भएमा हिँडडुलमा सामान्य गडबडी र एक सय मिलिग्राम भएमा देख्नेगरी खुट्टा लट्पटिने हुन्छ भने दुई सय मिलिग्राम भएमा झुम्म पर्ने र बिर्सने हुन्छ। तीन सय मिलिग्राम मादक पदार्थ शरीरमा भएमा पूरै ढल्ने अवस्थामा पुग्छ। चार सय मिलिग्रामले गहिरो निद्रामा पर्छ र मृत्युसमेत हुनसक्छ। रगतमा पुगेको अल्कोहल २ देखि १० प्रतिशत श्वासप्रश्वासफोक्सोबाट, पिसाब र पसिनाबाट निष्कासन हुन्छ भने बाँकी ९० प्रतिशत बढी कलेजोमा सञ्चित भई नकारात्मक असर देखाउँछ। महिलाको शरीरको तौल पुरुषको तुलनामा कम तथा बोसोको मात्रा ज्यादा हुने भएकाले समान मात्रामा मदिरा पिउँदा पनि महिलाको रगतमा मादक पदार्थको मात्रा ज्यादा हुन्छ र ज्यादा नकारात्मक असर पार्छ। मादक पदार्थमा ठूलो शक्ति छ, शरीरको अंगप्रत्यंगलाई क्षत्विक्षत बनाउन सक्छ। मान्छेलाई पशु बनाउन सक्छ। परिवारमा तोडफोड ल्याउन सक्छ। समाजलाई नष्ट पार्न सक्छ। सामान्यको तुलनामा मापसे गरी सवारी चलाउँदा मादक पदार्थको रगतमा मात्रा ८०, १०० र २०० मिलिग्राम प्रतिसय मिलिलिटरमा सवारी दुर्घटना हुने सम्भावना क्रमश ५, १० र २० गुणा बढी हुन्छ। मादक पदार्थले त्यति असर नगर्ने, अनुभवी चालकमा क्रमशः २, ५ र १० गुणा बढी रहन्छ। शरीरमा मादक पदार्थको मात्रा जति बढ्छ, त्यही अनुपातमा सवारी दुर्घटनाको सम्भावनामा वृद्धि हुन्छ। मादक पदार्थले झुटो आत्मविश्वास बढाई जोखिममा होमिने सम्भावना बढाउँछ। सवारी राम्ररी नचलाएका बेला पनि राम्ररी चलाएको अनुभव हुन्छ। चालकलाई आवेशयुक्त बनाउँछ। सवारी चलाउँदा मांसपेशी र प्रणालीबीच हुनुपर्ने समन्वयमा असर पार्छ। आवश्यकता र अवस्थाअनुसार शरीरमा स्वचालित हुनुपर्र्ने रिफ्लेक्स एक्सनमा ढिलाइ हुन्छ। फिल्ड अफ भिजन साँघुरो हुन्छ। विभिन्न रङ त्यसमा पनि रातो रङ छुट्ट्याउने क्षमतामा कमी आउँछ। सवारीको गति र दूरीअनुसार समय अड्कल गर्न सक्ने क्षमतामा कमी आउँछ। सवारी धेरै गतिमा जाँदा पनि कम गतिमा गएको अनुभव हुन्छ र अरू तीव्र गतिमा चलाउने सम्भावना हुन्छ। एकदमै उज्यालो हेरेर आँखाको दृष्टि पहिलेको अवस्थामा आउन समय बढी लाग्छ। तसर्थ यसले सडक दुर्घटना निम्त्याउन मात्तिनुपर्छ भन्ने छैन। सवारी चलाउन तल्लो सुरक्षित सीमा हँुदैन, सुरक्षित सीमा भनेको सेवन नै नगर्नु हो। अन्तमा, त्यसो त नेपालमा सवारी तथा यातायात व्यवस्था ऐन २०४८ को दफा १४२ अनुसार सवारी चालकले मादक वा लागुपदार्थ सेवन गर्न पाइँदैन। तथापि हाल ट्राफिक प्रहरीले कसैले होसै नहुने गरी मापसे गरेर सवारी चलाए एक हजार जरिवाना, एक रात हिरासतमा राख्ने र भोलिपल्ट मापसेबारे जनचेतना कक्षा दिएर आफन्तको जिम्मामा छोड्छ भने सामान्य मापसे गरेकोमा एक हजार जरिवाना त हुन्छ तर हिरासतमा राखिँदैन। भोलिपल्ट कागजपत्र लिएर जनचेतना कक्षामा आउनुपर्छ। अमेरिकामा मादकपदार्थ तीन दशकअघि सवारी दुर्घटनाको ६० प्रतिशत कारक थियो भने हाल नगन्य, यसो हुनुमा कडाइका साथ नियम पालना हुनु हो। तसर्थ नसर्ने रोगको भार कम गर्न र सवारी दुर्घटना न्यूनीकरण गर्न नियम, कानुन कार्यान्वयन गर्न गराउन एक स्वरका साथ लाग्नैपर्छ।"
