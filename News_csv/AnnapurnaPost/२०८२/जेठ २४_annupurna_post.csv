शीर्षक,विवरण
नुनजस्तै बिलाउनु भयो : रसिक दाइ,"जीवन नुनजस्तै बिल्दै जाँदैछ भन्ने आत्मबोध गर्ने गायक रसिकले जीवन र संघर्षका थुप्रै गीतहरू गाएका छन् भने देशभक्तिपूर्ण दर्जनौं गीतहरू रचना, संगीत र गायन गरेका छन्। २० को दशक अर्थात् आजभन्दा लगभग ६० वर्षअघिको कुरा हो। राति रेडियो नेपालबाट थुपै्र गीतहरू बज्थे। जसरी ए है ? है ! ए है ? है ! आज भेडाबाख्रा कता लाने ? गाउँले परिवेशलाई छ्याप्प पक्रिने जीवन्त अनि सजीव आफ्नोपन बोकेको गीतले गाउँघरका श्रोताको ध्यान नखिच्नेनखैंचिने कुरै भएन। आफ्नै वरिपरि देखिने दृश्य र घटनाहरू, भोगाइ र व्यवहारहरूसँग आबद्ध गीत सुन्न पाइने लाहुरे संस्कृतिले ल्याएको रेडियो आकर्षणको केन्द्र बनेको थियो भोजपुरको कुना गाउँमा। साँझ परेपछि गाउँलेहरू झुम्मिन्थ्ये त्यही रेडियो भएको घरमा। जसलाई झिँगटीघर भनेर चिनिन्थ्यो। यही झिँगटीघरमा बजेको हजुरबाको रेडियोबाट सुनेको थिएँ गायक गणेश रसिक र हिरण्य भोजपुरेले गाएको बहुचर्चित। सानो रेडियोभित्र अट्ने मान्छे कस्ता होलान् ? यस्तै कल्पना गर्थें। सायद मजस्तै अरूले पनि त्यस्तै सोच्थे होला सानो छँदा। अचम्म लाग्थ्यो मलाई ऊबेला। ताजुब लाग्थ्यो रेडियो सुन्दा। सोल्टिनी त गाजले, सोल्टिज्यूको लाजले लुक्दै भागिन् डिलमुनि, बोलाउँदामा नसुनी उल्लिखित गीत रेडियोबाट बज्दा हजुरबादेखि नातिपनातिसम्मले खुबै स्वाद मानेरको सन्ने गर्दथे। कृषिले धानेको गाउँमा स्थानीय परिवेशसँग लयकारीमा आएका जनजीवनका गीतहरूले समकालीन बालापनमा हुर्किँदै गरेका मजस्तै धेरैलाई गणेश रसिक र लेकाली समूहका गीतहरूले खुबै प्रभावित पारेको थियो। २०२७ सालमा मैले पहिलो पटक गायक गणेश रसिकलाई देखें। हिउँदको दिन थियो। बारीका कान्लामा गाउँले खालको बिहेको भोजभतेर चल्दै थियो। त्यसरी सुट लाएर आउने मान्छे मैले त्यस भेगमा कहिल्यै देखेको थिइनँ। अहिले सम्झिन्छु कालो वा गाढा नीलो रंगको सुकिलो सुट लगाएका गणेश रसिक। भोजभतेरमा जेठाबाठाले भन्थे गणेश रसिक गायक गणेश रसिक। साँझतिर उनी गायब भए। पछिपछि गाउँको स्कुलको सांस्कृतिक कार्यक्रममा उही ए है, है, सोल्टिनी त गाजले, आज भेडाबाख्रा कता लाने ? आदि गीतहरू हामी विद्यार्थीहरू मिलेर नाच्ने गाउने। एसएलसी दिएर घर बसेका बेला मकै गोड्न नौलागाउँबाट चञ्चला बहिनीलाई आमाले बोलाएर ल्याउनु भयो। घरमा म र पदम भुजेल भाइ भएकाले तीनजना भएर गीत गाउँदै मकै गोड्थ्यौं, आज भेडाबाख्रा कता लाने ? आमाले साइनोको छिनोफानो गरिदिनु भयो चञ्चला बहिनी गणेश रसिकको कान्छी बहिनी भनेर। यही दिनदेखि मैले गायक गणेश रसिकलाई नाताले आफ्नो दाजु भएको थाहा पाएँ। आमाका अनुसार नौलागाउँ छिनामखु निवासी कप्तान हर्कराज थुलुङ राई उबेलाका नामी कप्तान साहेब। इम्पेबुढादेखि धौलवीर सुबेदार अनि नारादमुनि थुलुङसम्मको नाउँले देशविदेश प्रख्यात थुलुङ परिवार। वास्तवमा संगीतकर्मी गणेश रसिक दुःखपीडाहरूलाई पचाउने व्यक्तित्व थिए। अपमानहरूलाई अँगालेर जिउन सक्ने साहसी, हिम्मत नहार्ने, जहिले पनि सुदूरभविष्यप्रति आशावादी अनि रिसलाई पैतालामुनि दबाएर राख्न सक्ने शिष्ट शालीन व्यक्तित्व थिए। कप्तान हर्कराज राईको ज्येष्ठ सुपुत्र नरोत्तम राई तथा रत्नमाया राईको कोखबाट ज्येष्ठ सुपुत्रका रूपमा दाजु गणेश रसिक जन्मिनु भएको हो। त्यसपछि गोपी दिदी, पर्जु दाइ (प्रहरी निरीक्षक, माओवादी द्वन्द्वमा पशुपतिनगर इलाममा मारिएका), बहिनी चञ्चला, भाइ श्यामकन, भाइ समी क्रमशः जन्मे पनि कान्छो भाइ समी सबैभन्दा पहिला स्वर्गे भएका थिए। भाइ समीपछि क्रमशः भाइ श्यामकन, पर्जु दाइ, अनि रसिक दाइको सुपुत्र निमेष अनि कोभिडले भाउजू नीरा शेरचन पनि बित्नुभयो। यो क्रमिक प्रहार र आहतले तंग्रिन नपाउँदै रसिक दाइलाई पनि लोहोमुते रोगले च्याप्यो। हिजोआज यसलाई प्रोस्टेट क्यान्सर भन्दा रैछन्। अब दाजु रसिकका आफ्नै चेलीहरू गोपी राई र चञ्चला राई, छोरी निरजा (बेलायत) साथै बुहारी र नातिनीभन्दा अरू कोही दरसन्तान छैनन्। म काठमाडौं प्रवेश गरेपछि पहिलो चोटी मैले लेकाली समूह२०२४, को सांगीतिक कार्यक्रम सभागृहको हल (२०३६) मा हेरेको सम्झना छ। रत्नपार्क, बागबजार, पुतलीसडकरामशाहपथ वरपरका भित्ताभरि नै लेकाली समूहको सांगीतिक कार्यक्रमको पोस्टर टाँसिएको देखेपछि हेर्न गएको थिएँ। कलाकारहरू गणेश रसिक, हिरण्य भोजपुरे, उर्मिला श्रेष्ठ भोजपुरे, निर्मला श्रेष्ठ, नवीनकिशोर राई, इन्द्रनारायण मानन्धर, नीरा श्रेष्ठ, कमला श्रेष्ठ, न्ह्ुच्छे डंगोल आदि थुप्रै कलाकारले एकल तथा समूह गीत प्रस्तुत गरेकोमध्ये हाम्रो घरबाट टेम्केडाँडा चुलिँदै चुलिँदै आकाशलाई छोएको देखिन्छ सम्झनाको सिकञ्जामा आइरहन्छ। दाजु गणेश रसिक धोबीधारा गायकगायिका कल्याण रिमाल तथा बिजु रिमालको घरमा भाडामा बस्नुहुन्थ्यो। कहिलेकाहिँ दाजुभाउजू (नीरा रसिक शेरचन)लाई भेट्न जान्थें। निमेष र निरजा ससाना काखे बच्चा नै थिए। दाजु गणेश रसिकका देशभक्ति गीतहरू असाध्यै रेडियो नेपालबाट प्रचारित हुन्थ्यो त्यो बेला। हटी हैन डटी लड्ने नेपालीको बानी हुन्छ, सुन नेपाली हो, मागी मीठो खाँदैन, तराई हेर कति राम्रो हरियो वन हुनाले आदि अनेकौं स्वदेश गानका रूपमा सैयौं पटक प्रसारित हुन्थे ती गीतहरू। राष्ट्र र राष्ट्रियतासम्बन्धी अनेकन् गीतहरूमध्ये लडी नहार्ने नेपाली छाती कर्दैले चिरेछ बोलको गीत चाहिँ किन हो धेरै कम प्रसारणमा आएको गीत थियो। पछि मैले सुने त्यो गीत विद्रोही खालको भएकाले बन्देज गधरियो रे। दिनमा एकपटक रेडियो नेपालले गणेश रसिकको नाम नलिएको दिनै हुँदैनथ्यो। देशप्रेमका लागि नै जन्मेका हुन्, संगीतकर्मी रसिक भन्ने छाप जनमानसमा परेको थियो। २०३९ सालमा रत्न रेकर्डिङ संस्थानले प्रतिभाको खोजी आधुनिक गीत प्रतियोगिता गरेको थियो। भक्तराज आचार्य र ओमविक्रम विष्ट रूपमा संयुक्त प्रथम भए। मथुरा प्रधान, विनोद गुरुङ, मानसिंह थुलुङ आदि पुरस्कृत भएका थिए। पुरस्कारस्वरूप डिस्क रेकर्डमा गीत गाउने मौका हुन्थ्यो। निजी खर्चमा धेरै नै लाग्ने भएकाले पनि प्रतिभावान् कलाकारका निम्ति ठूलै अवसर थियो। अध्यक्ष तथा महाप्रबन्धक गणेश रसिककै पालामा दार्जिलिङका कलाकारहरूलाई नेपाल निम्ता गरी गीतहरू रेकर्डिङ गर्ने अवसर दिएको थियो। जसमा अरुणा लामा, कुमार सुब्बा, दिलमाया खाती, कर्म योञ्जन आदि त्यसबेलाका चर्चित र स्थापित कलाकारहरू थिए। त्यही हुलमा देवकुमार दुमी, विमला सिञ्चुरी, अञ्जली प्रधान, विनोद सुब्बा आदि गायकगायिका पनि आएका थिए। तिनले निजी खर्चमा गीतहरू रेकर्ड गरे। त्यस्तै निजी खर्चमा गायक जुजुकाजी, गीतकार वीरेन्द पाठक, संगीतकार सुबोध देवकोटा र म भएर एउटा डिस्क रेकर्ड गयो। यी सबै रेकर्डिङको संगीत संयोजक नोर्बु छिरिङ हुनुहुन्थ्यो। अघिल्लो साल उहाँ पनि लगभग ८० वर्षको आयुमा दिवंगत हुनुभयो। संस्थानको आफ्नै स्टुडियो नभएकाले रेडियो नेपालकै सुविधा सम्पन्न स्टुडियो भाडामा प्रयोग गर्दथ्यो। बढी मात्रामा क्यासेट तथा डिस्क रेकर्ड बिक्री भएका आधुनिकबाट नारायणगोपाल र लोकगीतबाट कुमार बस्नेतले नगद पुरस्कार पाए। जुन बेला सञ्चारमन्त्री फत्तेसिंह थारू थिए। संस्थानको एउटा स्मारिका पनि प्रकाशित भएको छ। त्यो दाजु गणेश रसिककै पालामा भएको हो। प्रिय भाइ बुलुलाई लेखेर दिएको पत्रिका अझै मसँग सुरक्षित छ। महाप्रबन्धकको कार्यकाल सकिएपछि फेरि राष्ट्रिय नाचघरको अध्यक्ष तथा महाप्रबन्धक हुनुभयो दाजु गणेश रसिक। राष्ट्रिय नाचघरले कलाकार तालिमका साथै साँझपख सांगीतिक कार्यक्रम प्रत्येक दिन गर्न थाल्यो। वाद्यवादकका रूपमा सधैं म जान्थें। कमल क्षेत्री, रविन शर्मा, सूर्य थुलुङ, अशोक चालिसे, अर्जुन चैनपुरे आदि कलाकारले आफ्ना चर्चित गीत गाउँथे भने केही हास्यव्यंग्य प्रहर्सन, लघुनाटक आदि प्रस्तुति हुन्थ्यो। भाग शान्ति दैनिक ज्याला ४० रुपैयाँ सबै कलाकारले पाउँथ्यौं। २०४२४३ सालको त्यो जमाना त्यस बेलाको ठूलो पैसा थियो। नाचघरमा प्रदर्शन भएका यमपुरीमा जिउँदो मान्छे, के नक्कली के सक्कली नाटकमा रवि शाह, शुभद्रा अधिकारी, कृष्ण मल्ल, महेश थापा, लेखनाथ सापकोटा आदिको अभिनय प्रभावशाली हुन्थ्यो। नेपाली चलचित्र धेरै कम बन्ने समय भएकाले नाटकको ठूलै महत्व थियो। जुन नाटक दाजु गणेश रसिकले नै लेख्नु भएको थियो। नाचघरको गहन जिम्मेवारीमै रहँदा पनि कथा, कविता, नाटक, उपन्यासका साथै गीतसंगीत आदि सिर्जनालाई समानान्तर रूपले अगाडि बढाउन सक्ने क्षमता उहाँसँग रहनु अलौकिक शक्तिकै रूपमा लिन सकिन्छ। मागी मीठो खाँदैन, चोरी राम्रो लाउँदैन सूर्य थुलुङ, बाँच्न जन्मेको नेपाली म मृत्यु देखेर तर्सिन्नस्वर रमेश ताम्राकार, मेरो बर्गतले भ्याएसम्म रविन शर्मा, घर छोडी परदेश जाँदा स्वर किरण प्रधान आदि साथै लेकाली समूहले गाएका तराई हेर कति राम्रो हरियो वन हुनाले, हटी होइन डटी लड्ने नेपालीको बानी हुन्छ, नेपालमा जन्मिँदै नेपाली हुनेहरू सुन नेपाली हाे आदि उल्लेखनीय सिर्जनाहरू हुन्। यसका अलावा ठूले राई, प्रकाश श्रेष्ठ, भैरव खकुरेल, नीलम श्रेष्ठ आदि कलाकारले पनि सर्जक रसिकका गीति सिर्जना गाएका छन्। प्रसिद्ध कवि वासु शशीको रचना मसँग एउटा तारा छ मायाको, यसलाई एउटा आकाश देऊ स्वर कमला श्रेष्ठ र गणेश रसिक, संगीत गणेश रसिक, सबैका मथिङ्गलमा रहिरहने लोकप्रिय गीत हो। यसरी नै मेरी सिम्मा बताससँगै उडेर जाने पो हो कि ? सही दिन्छु कुट बरु वचनले नकुट स्वर कमला श्रेष्ठ, धेरै सम्झे धेरै हुन्छ थोरै सम्झे थोरै स्वर इन्द्रनारायण, घर बेटी नानी आँगनमा देउन मलाई बास स्वर गणेश रसिक र कमला श्रेष्ठ, हामी धेरै साना छौ, हाम्रो मुटु सानो छ स्वर राजन रिमाल, रचनासंगीत गणेश रसिक आदि चर्चित अनि उल्लेखनीय गीतहरू हुन्। एउटा सारंगीभित्र (२०२७), पहिलो कथासंग्रह, आकाश गंगाको ओतमुनि उपन्यास, जब सिस्नुहरू टेक्दै हिँडेसंस्मरण, दश गजामा उभिएर, छपक्कै मनमा बसेकाहरू, मुनिया र उसको छोरोकथा, ताराभन्दा सपना धेरैगीत संग्रह आदि थुप्रै कृतिले नेपाली साहित्य जगत्मा छुट्टै प्रभाव छोड्न सफल भएका रसिकका कृति हुन्। गणेश रसिक सांगीतिक सन्ध्या पहिलो चोटी नेपाल राजकीय प्रज्ञाप्रतिष्ठानमा सम्पन्न भएको थियो त्यो। गणेश रसिकको परिचय दिने क्रममा हिरण्य भोजपुरेले पूर्वातीत कुरा कोट्याउँदै भनेका थिए बीसबाइसे उमेरमा हामी दुईको एउटाको कान र अर्कोको नाकमात्रै मान्छेहरूले देख्दथे भन्दा हलभरिका दर्शकश्रोता ताली पिटीपिटी हाँसेका थिए। नुनजस्तो बिल्ने जिन्दगीलाई ढाकरमा बोकेर लैलै ढाकारमा बोकेर आदि गीत गाएर जीवन नुनजस्तै बिल्दै जाँदैछ भन्ने आत्मबोध गर्ने गायक रसिकले जीवन र संघर्षका थुप्रै गीतहरू गाएका छन् भने देशभक्तिपूर्ण दर्जनौं गीत रचना, संगीत र गायन गरेका छन्। मरेको लासलाई साथ सबैको मिल्छ म जिउँदै मरेको छु, मलाई कसले हेर्छ ? वास्तवमा संगीतकर्मी गणेश रसिक दुःखपीडाहरूलाई पचाउने व्यक्तित्व थिए। अपमानहरूलाई अँगालेर जिउन सक्ने साहसी, हिम्मत नहार्ने, जहिले पनि सुदूरभविष्यप्रति आशावादी अनि रिसलाई पैतालामुनि दबाएर राख्न सक्ने शिष्ट शालीन व्यक्तित्व थिए। तर के गर्नु ? हुने हुनामी टारेर टर्दैन रैछ। कान्छो भाइ, साहिँलो भाइ, माहिला भाइपछि एक मात्र छोरा अनि श्रीमती नीरा रसिकलाई पनि विश्वभरि फैलिएको देसान कोरोनाले चुँडेर लगेको थियो। क्रमशः परिवारजन बितेर जाँदा पनि विचलित नभएका रसिकका अनगिन्ती पीडावेदनाका आँसुधर्साहरू गालाबाट तप्पतप्प खसेका डोबहरू भएका भए अमूर्त तैलचित्रजस्तै देखिन्थ्यो होला। उमेरको ८० नजिकमा फेरि नियतिले स्वास्थ्यलाई रुग्ण, जीर्ण बनाउँदै चिथोर्न थाल्यो। रेट्न थाल्यो पलपल। नङ्ग्राइरह्यो। असह्य दुःखदर्दमा अर्मपर्म नहुने रहेछ। एक हप्ताअघिको दारुण दृश्य म लिपिबद्ध गर्न पनि सक्दिनँ। जीवनको अर्थ झेल्नु, भोग्नु र सहनु रहेछ। सहनशक्तिले निथ्रुक्कनिरुक्त महासागरजस्तो दाजु गणेश रसिकलाई हेरिपठाएको थिएँ। हजुरबाको रेडियोले जोडेको हार्दिक सांगीतिक दोहोरो तुइन अहिले च्याट्टै चुँडिएको छ। हार्दिक श्रद्धाञ्जलि।"
राष्ट्रपति रनिङ शिल्ड स्याङ्जाको उपाधि गल्याङलाई,"स्याङ्जा : स्याङ्जामा भएको १३ औ राष्ट्रपति रनिङ शिल्डको उपाधि गल्याङ नगरपालिकाले जितेको छ। जिल्ला स्तरीय प्रतियोगितामा १६ स्वर्ण, ६ रजत र ७ कास्य पदक सहित गल्याङले उपाधि हात पारेको हो। चापाकोट नगरपालिकाले १२ स्वर्ण, १८ रजत र ११ कास्य पदकका साथ दोस्रो भएको छ। यसैगरी, ११ स्वर्ण, १४ रजत र ३ कास्य पदक सहित पुतलीबजार नगरपालिका तेस्रो जिल्ला खेलकुद विकास समितिका अध्यक्ष प्रकाश रेग्मीले जानकारी दिए। जिल्ला खेलकुद विकास समिति स्याङजाको आयोजना तथा चापाकोट नगरपालिका१० सुन्तलीटारस्थित गंगालाल खेलमैदानमा प्रतियोगितामा भएका हुन। प्रतियोगितामा छात्रछात्रा तर्फ भलिबल, कबड्डी, हाइजम्प, कराँते, एथलेटिक्स र मार्सल आर्ट खेलमा ४३ स्वर्ण, ४३ रजत र ४३ कास्य पदकका लागि प्रतिस्पर्धा भएको हो। ११ वटा पालिका रहेको स्याङ्जामा पालिकाको प्रतिनिधित्व गर्दै कक्षा १२ सम्म अध्ययरत विद्यार्थी सहभागी थिए। प्रतियोगिताका विजयी विद्यार्थीलाई चापाकोट नगरउपप्रमुख ईशा रानाले शिल्ड, प्रमाणपत्र, ट्रफीसहित नगद पुरस्कार प्रदान गरेकी थिइन्। प्रतियोगितामा व्यक्तिगत प्रतिस्पर्धामा प्रथम र सामूहिक खेलमा उत्कृष्ट खेलाडी यही जेठ २६ र २७ गते गोरखामा हुने प्रदेश स्तरीय राष्ट्रपति रनिङ शिल्ड प्रतियोगितामा सहभागिता जनाउने छन्।"
पेट फुल्ने समस्याबाट छुटकारा चाहनुहुन्छ ? जीवनशैलीमा गर्नुहोस् यी परिवर्तन,"काठमाडौं : के तपाईंले कहिल्यै महसुस गर्नुभएको छ कि पेट फुलिरहेको छ ? मानिसहरूले प्रायः पेट फुल्ने समस्याको सामना गर्छन्। यसका लागि केही सुझावहरू प्रशस्त पानी पिउनुहोस् : हाइड्रेटेड रहनाले अतिरिक्त सोडियम बाहिर निस्कन्छ र पानी जम्मा हुनबाट रोक्छ। दिनमा ६८ गिलास पानी पिउने लक्ष्य राख्नुहोस्। पानी पाचनको लागि आवश्यक छ। सावधानीपूर्वक खानुहोस् : बिस्तारै चपाएर खाना खाँदा र नबोल्दा निल्ने हावा कम हुन्छ। हतार नगर्नुहोस्, पाचन प्रक्रिया मुखबाट नै सुरु हुन्छ। नियमित खानाको समय पालना गर्नुहोस् : अनियमित समयमा खाना खाँदा तपाईंको पाचन तालमा बाधा पुग्छ। हरेक दिन एकै समयमा खाने प्रयास गर्नुहोस्। बुद्धिमानीपूर्वक फाइबर उपभोग गर्नुहोस् : फलफूल, तरकारी र सम्पूर्ण अन्नसँग बिस्तारै फाइबरको मात्रा बढाउनुहोस्। सधैं पानीसँग फाइबर लिनुहोस्। धेरै फाइबर सेवन हानिकारक हुन सक्छ। खाना खाएपछि छोटो पैदल यात्रा गर्नुहोस् : खाना खाएपछि छोटो पैदल यात्रा गर्नाले तपाईंको प्रणालीबाट ग्यास बाहिर निस्कन मद्दत गर्छ। १० मिनेटको पैदल यात्राले पनि खाना खाएपछि भारीपनको अनुभूति कम गर्न सक्छ। कार्बोनेटेड पेय पदार्थबाट बच्नुहोस् : कार्बोनेटेड पेय पदार्थहरूले तपाईंको पेटमा ग्यास जम्मा गर्न सक्छ। बरु, चिसो पानी वा हर्बल चिया पिउनुहोस्। नुनिलो खाजा सीमित गर्नुहोस् : सोडियमले भरिपूर्ण प्रशोधित खानाहरूले तपाईंको शरीरमा पानी जम्मा गर्छ। सम्भव भएसम्म ताजा, न्यूनतम प्रशोधित खानाहरू छनौट गर्नुहोस्। आफ्ना ट्रिगरहरू जान्नुहोस् : ढाँचाहरू याद गर्न फुड जर्नल राख्नुहोस्। केही मानिसहरू डेरी, ग्लुटेन वा गुलियो पदार्थहरूप्रति संवेदनशील हुन्छन्। तपाईंको शरीरलाई केले ट्रिगर गर्छ भनेर पहिचान गर्नु महत्त्वपूर्ण छ।"
विराटनगर घोषणापत्र जारी गर्दै उपप्रमुख एवं उपाध्यक्षको राष्ट्रिय सम्मेलन सम्पन्न,"विराटनगर : स्थानीय तहका उपप्रमुख एवं उपाध्यक्षहरुको राष्ट्रिय सम्मेलन कोशी प्रदेशको राजधानीमा सम्पन्न भएको छ। शनिबार २० बुँदे घोषणापत्र जारी गर्दै सम्मेलन सकिएको हो। सम्मेलनमा सहभागी महानगरपालिका, उपमहानगरपालिका, नगरपालिका र गाउँपालिकाका उपप्रमुख तथा उपाध्यक्षहरुले प्रचलित कानुनले प्रत्यायोजन गरिएका अधिकारहरूको प्रयोग सुनिश्चित हुनुपर्ने माग गरेका छन्। घोषणापत्रमार्फत उनीहरुले विभिन्न मागहरु राखेका हुन्। स्थानीय तहका उपप्रमुख तथा उपाध्यक्षको राष्ट्रिय सम्मेलन शुक्रबार सुरु भएको थियो। सम्मेलनको उद्घाटन पूर्वराष्ट्रपति विद्यादेवी भण्डारीले गरेकी थिइन्। सम्मेलनमा अवसरमा समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने राष्ट्रको संकल्पलाई पूरा गर्न स्थानीय तहका उपप्रमुख तथा उपाध्यक्षहरुलाई संविधान र कानुनले दिएका अधिकारहरुको पूर्ण प्रयोग गरी स्थानीय तहलाई थप सवल, सक्षम र साधन स्रोत सम्पन्न बनाउँदै संघीयतालाई थप बलियो बनाउन जरुरी रहेकोमा जोड दिइएको थियो। विद्यमान कानुनमा रहेको अस्पष्टतालाई समेत थप कानुनको निर्माण गरी स्थानीय तहलाई सशक्त, सक्षम, सवल र थप अधिकार सम्पन्न बनाउन नेपाल सरकार र प्रदेश सरकारसँग उनीहरुले माग गरेका छन्। धेरै स्थानीय तहमा उपप्रमुख तथा उपाध्यक्षहरुलाई कानुनमा भएको अधिकार कार्यान्वयनका लागि अनुकूल वातावरण नभएको गुनासो उनीहरुको थियो। त्यसैले उपप्रमुख तथा उपाध्यक्षलाई कानुनबमोजिमको अधिकार प्रयोग गर्न सक्षम र सबल बनाउनका लागि विराटनगर महानगरपालिकाको आयोजनामा भएको राष्ट्रिय सम्मेलनबाट २० बुँदे विराटनगर घोषणापत्र जारी गरिएको जनप्रतिनिधिहरुको भनाइ छ। घोषणापत्रमा न्यायिक समितिबाट भएका निर्णय तथा फैसलाहरुको अभिलेखका लागि प्रदेशस्तरीय सफ्टवेयर र सर्भरको व्यवस्थापन गर्न प्रदेश सरकारसँग माग गर्ने तथा न्यायिक समितिका कार्यहरुमा एकरुपता कायम गर्न सबै स्थानीय तहले कार्यविधि निर्माण गरी लागू गर्ने स्थानीय सरकार सञ्चालन ऐन २०७४ को दफा ४७ को उपदफा १ (ज) (ड) थप प्रष्ट गरी संशोधन गर्न र दफा ४७ को उपदफा २ (ट) लाई कार्यान्वयनका लागि कार्यविधि निर्माण गर्न संघीय सरकारसँग माग गर्ने उल्लेख छ। स्थानीय सरकार सञ्चालन ऐनको दफा ४७ को उपदफा २ को प्रारम्भिक क्षेत्राधिकार न्यायिक समितिबाट मात्र प्रयोग गर्नका लागि दफा ४७ (३)लाई खारेज गर्न संघीय सरकारमा माग गर्ने र न्यायिक समितिले गरेका निर्णय तथा फैसलाको कार्यान्वयन न्यायिक समितिबाटै हुन सक्ने कानुन संशोधन गर्न संघीय सरकारसँग माग गर्ने कुरामा घोषणपत्रले जोड दिएको छ। एकभन्दा बढी स्थानीय तहमा रहेका मुद्दाका पक्षहरुलाई म्याद तामेल गर्न अन्तरपालिका म्याद तामेली प्रक्रियालाई सहजीकरण गर्नका लागि आवश्यक कानुन निर्माण गर्न माग गर्ने, सबै स्थानीय तहहरुमा कानुन अधिकृतको व्यवस्थापनको माग गर्ने, संघीय तथा प्रदेश सरकारबाट प्रत्येक वर्ष सशर्त अनुदानको रकम वृद्धि गरी वित्तीय समानीकरणको अनुदान घटाउँदै गएको हुँदा वित्तीय समानीकरणको अनुदान वृद्धि गर्न र सशर्त अनुदानको रकमबाट योजना तथा कार्यक्रम छनोट गर्ने अधिकार स्थानीय तहलाई दिन संघीय सरकार र प्रदेश सरकारसँग माग गर्ने विषय घोषणपत्रमा उल्लेख छन्। घोषणापत्रमा नेपालको संविधानमा बहाल कर स्थानीय तहले संकलन गर्ने एकल अधिकारभित्र रहेको भए पनि संघीय सरकारबाट संस्थागत बहाल करको नाममा कर असुल गर्दा स्थानीय तहको राजस्वमा असर परेकोले संविधानबमोजिम संस्थागत बहाल कर स्थानीय तहको क्षेत्राधिकारभित्र पर्ने भएकाले सो कर संकलन नगर्न नगराउन संघीय सरकारमा अनुरोध गर्ने एवं स्थानीय तहको अर्थपूर्ण सहभागिता र मागमा आधारित भएर मात्र संघीय तथा प्रदेश सरकारले वार्षिक बजेट तथा कार्यक्रम तर्जुमा गर्न अनुरोध गर्ने उल्लेख छ। योजना तथा कार्यक्रमको दिगोपना तथा गुणस्तरीयताका लागि स्थानीय तहको भौगोलिक क्षेत्रमा संघ तथा प्रदेशबाट सञ्चालन हुने सबै योजना तथा कार्यक्रमको स्थानीय तहबाट नियमित अनुगमन तथा मूल्यांकनको अनिवार्य व्यवस्था मिलाई स्थानीय तहको प्रतिवेदनको आधारमा मात्र योजना तथा कार्यक्रमको अन्तिम भुक्तानी गर्ने व्यवस्था मिलाउनुपर्ने, राजस्व बाँडफाँटबाट प्राप्त हुने प्रतिशत स्थानीय तहमा बढाउन सम्बन्धित कानुनमा संशोधन गर्न माग गर्ने, वित्तीय संघीयतालाई संस्थागत गर्न कार्य विस्तृतीकरणको प्रतिवेदनलाई अद्यावधिक गरी तीनै तहका सरकारको कार्य जिम्मेवारी सन्निकटताको सिद्धान्तबमोजिम स्पष्ट गर्न संघीय सरकारमा माग गर्ने लगायतका कुरालाई सम्मेलनले जोड दिएको छ। स्थानीय सरकार सञ्चालन ऐनसँग बाझिएका संघ तथा प्रदेशका कानुनहरुलाई संशोधन गरी स्थानीय सरकार सञ्चालन ऐन अनुसार गर्न संघ र प्रदेश सरकारलाई अनुरोध गर्ने एवं ऐन बमोजिम लघु, घरेलु तथा साना उद्योगको इजाजत, दर्ता, नवीकरण तथा खारेजी गर्ने सम्पूर्ण अधिकार स्थानीय तहले प्रयोग गर्न पाउने व्यवस्थालाई पूर्णरुपमा कार्यान्वयन गर्न संघ तथा प्रदेश सरकारसँग माग गर्ने विषय घोषणापत्रमा समेटिएको छ। प्रदेश कानुन संशोधन गरी स्थानीय तहलाई ईरिक्सा तथा अटो रिक्साको दर्ता, नवीकरण तथा नियमन र व्यवस्थापन गर्ने अधिकार प्रदान गर्नुपर्ने, स्थानीय तहबाट प्रवाह गरिने सबै प्रकारका सेवालाई थप जनमुखी तथा सेवाग्राहीमैत्री बनाउन सरलीकृत प्रक्रिया बनाएर कार्यान्वयन गर्ने, उपप्रमुख तथा उपाध्यक्षले नेतृत्व गर्ने विभिन्न समितिबाट हुने अनुगमनलगायतका कार्यलाई थप प्रभावकारी बनाउने विषय घोषणापत्रमा उल्लेख छन्। संघीयताको थप संस्थागत सुदृढीकरण गर्न पारदर्शी एवं जनउत्तरदायी भएर उपप्रमुख तथा उपाध्यक्षले प्रभावकारी भूमिका निर्वाह गर्ने र प्रचलित कानुनद्वारा उपप्रमुख तथा उपाध्यक्षहरुलाई प्रत्यायोजन गरिएका कार्यकारिणी अधिकारहरुको प्रयोग गर्न सुनिश्चितता गर्ने विषयले सम्मेलनमा प्राथमिकता पाएको थियो।"
"सिटिजन्स बैंकको एक खाता, एक रुख अभियान","काठमाडौं : सिटिजन्स बैंकले आफ्नो संस्थागत सामाजिक उत्तरदायित्वअन्तर्गत काठमाडौंको चोभारमा वृक्षारोपण कार्यक्रम कार्यक्रम सम्पन्न गरेको छ। बिट प्लाष्टिक पोलुसन भन्ने अभियानलाई आत्मसाथ गर्दै बढ्दो जलवायु परिवर्तनको असरलाई न्यूनीकरण गर्न अपरिहार्य रुख तथा बोट बिरुवा जर्गेना तथा प्रवर्द्धन गर्नका लागि वृक्षारोपण गरिएको हो। बृहत वृक्षारोपण कार्यक्रम कीर्तिपुरको मन्जुश्री पार्क, चोभार वडा नम्बर १४ मा करिब १ हजार २८५ विभिन्न प्रजातिका बिरुवाहरू रोपिएको छ। वृक्षारोपण कार्यक्रममा बैंकका प्रमुख कार्यकारी अधिकृत गणेशराज पोखरेल, जल विनायक सामुदायिक वन उपभोक्ता समूहका अध्यक्ष दीपक महर्जन तथा बैंकका उच्च व्यवस्थापन लगायतका कर्मचारीहरू को उपस्थिति रहेको थियो। प्रमुख कार्यकारी अधिकृत पोखरेलले भने, हरियाली बढाउने र वातावरण संरक्षण गर्ने प्रतिबद्धता यही कार्यबाट देखाउँछौ र हरेक वर्ष स्मार्ट बचत खाता १ खाता, १ रुख"" अभियान अन्तर्गत रूखहरू रोप्ने प्रण गर्छौ। संस्थागत सामाजिक उत्तरदायित्वअन्तर्गत बैंकले यसअघि नै देशका विभिन्न स्थानहरूमा स्वास्थ्य शिविर सञ्चालन, सामुदायिक विद्यालय एवं मठ मन्दिरहरूमा समेत सहयोग गरिसकेको छ। हालसालै मात्र विश्वकै प्रतिष्ठित अवार्ड बैंक अफ द इयर २०२४को उपाधि प्राप्त गर्न सफल भएको बैंकले केही समयअघि मात्र फोन पेसँगको सहकार्यमा नेपालमै पहिलो पटक सिटिजन्स फोनपे क्रेडिट कार्ड (भर्चुअल क्रेडिट कार्ड) सञ्चालनमा ल्याएको छ। साथै मोबाइल बैंकिङ एप मार्फत नै शेयर आवेदन र सिआरएन नम्बर सेवा लिन सकिने सुविधा लगायत क्रस बैंक टेलर सुविधा जसमा अन्य बैंकका ग्राहकले सिटिजन्स बैंकको शाखाबाट टेलर क्युआर स्क्यान गरी नगद प्राप्त गर्न सकिने समेत ल्याएको छ। सिटिजन्स बैंक इन्टरनेसनल लिमिटेडले देशैभरी ६१ जिल्लामा फैलिएका आफ्ना २०० वटा शाखा, १६८ वटा एटीएम, ३ विस्तारित काउन्टर र ७४ वटा शाखारहित बैंकिङ इकाइहरूबाट १८ लाख ९८ हजारभन्दा बढी ग्राहकलाई आधुनिक बैंकिङ सेवाहरू प्रदान गर्दै आएको छ।"
बेंगलुरु भागदौड प्रकरणमा विराट कोहलीविरुद्ध उजुरी दर्ता,"काठमाडौं : बेंगलुरुको एम चिन्नास्वामी स्टेडियम बाहिर रोयल च्यालेन्जर्स बैंगलोर (आरसीबी)को पहिलो आईपीएल जितको उत्सवमा भागदौड मच्चिँदा ११ जनाको मृत्यु भएपछि टोलीका स्टार क्रिकेटर विराट कोहलीविरुद्ध प्रहरीमा उजुरी दर्ता गरिएको छ। आरसीबीले पहिलो आईपीएल ट्रफी जितेपछि भव्य उत्सव आयोजना गरेको थियो। उजुरी नाइजा होर्टागारारा वेदिकेका प्रतिनिधि एएम वेंकटेशले शुक्रबार कब्बन पार्क प्रहरी चौकीमा दर्ता गरेका छन्। प्रहरीले उजुरी दर्ता गरेको छ र पहिले नै दर्ता भएको एफआईआरसँगै यसको अनुसन्धान गरिने बताएको समाचार एजेन्सी आईएएनएसले जानकारी दिएको छ। जुन ३ मा अहमदाबादको नरेन्द्र मोदी स्टेडियममा पञ्जाब किंग्सलाई हराएर आरसीबीले पहिलो पटक आईपीएलको उपाधि जितेको थियो। कर्नाटक प्रहरीले दायर गरेको एफआईआर अनुसार कार्यक्रम आरसीबी फ्रान्चाइजी, कम्पनी डीएनए र कर्नाटक राज्य क्रिकेट संघको प्रशासनिक समितिले आवश्यक सरकारी अनुमति बिना आयोजना गरेको थियो। एफआईआरमा भारतीय दण्ड संहिताका धेरै धाराहरू लगाइएको छ। यस्तै घटनाबारे कब्बन पार्क प्रहरी चौकीमा थप दुई उजुरी दर्ता भएका छन्। एउटा उजुरी रोलान्ड गोम्स नामक व्यक्तिले दर्ता गरेका छन्। उनी भागदौडमा घाइते भएर अस्पताल भर्ना भएका थिए। आरसीबीका मार्केटिङ प्रमुख पक्राउ यस घटनामा आरसीबीका मार्केटिङ प्रमुख निखिल सोसलेलाई पक्राउ गरिएको छ। निखिललाई बेंगलुरुको केम्पागौडा अन्तर्राष्ट्रिय विमानस्थलबाट मुम्बई जाँदै गर्दा पक्राउ गरिएको हो। कर्नाटकका मुख्यमन्त्री सिद्धरामय्याले आरसीबी अधिकारीलाई पक्राउ गर्न आदेश दिएका थिए। निखिल बाहेक डीएनए कम्पनीका तीन अधिकारीलाई पनि पक्राउ गरिएको छ।"
कोशी प्रदेशस्तरीय राष्ट्रपति रनिङ शिल्ड छनोट प्रतियोगिता सुरु,"विराटनगर : कोशी प्रदेशस्तरीय १५ औँ राष्ट्रपति रनिङ शिल्ड छनोट प्रतियोगिता प्रदेश राजधानी विराटनगरमा शनिबारबाट सुरु भएको छ। कोशी प्रदेश खेलकुद विकास बोर्डको आयोजनामा विराटनगरको सहिद रंगशालामा खेलाडी छनोट सुरु भएको हो। कोशी प्रदेशसभाका सभामुख अम्बरबहादुर विष्टले उद्घाटन गरेको छनोट प्रतियोगितामा प्रदेशका ११ जिल्लाका खेलाडीहरु सहभागी छन्। छनोट प्रतियोगिता आगामी सोमबारसम्म चल्ने छ। प्रतियोगिताको उद्घाटन गर्दै विष्टले पूर्वाधारको विकासले मात्रै राष्ट्रको विकास नहुने भन्दै शिक्षा, खेलकुद लगायतको क्षेत्रमा समेत पर्याप्त लगानी आवश्यक रहेको बताए। उनले लगानीले मात्रै चौतर्फी विकास हासिल हुन सक्ने बताए। आगामी बजेटमा खेलकुद क्षेत्रका लागि फराकिलो मन बनाएर रकम विनियोजन गर्न कोशी प्रदेश सरकारलाई विष्टको आग्रह छ। कोशी प्रदेशका सामाजिक विकासमन्त्री तथा प्रदेश खेलकुद विकास बोर्डका अध्यक्ष पाँचकर्ण राईले आगामी बजेट खेल क्षेत्र र खेलाडीलाई प्राथमिकतामा राखेर निर्माण गरिने प्रतिबद्धता जनाए। मन्त्री राईले छोटो समयको सूचनाको आधारमा प्रतियोगिता आयोजना गर्न सफल भएकोमा सरोकारवाला र खेलाडीहरुलाई धन्यवाद दिएका छन्। प्रतियोगितामा सहभागी खेलाडीलाई शुभकामना व्यक्त गर्दै कोशी प्रदेश खेलकुद विकास बोर्डका सदस्यसचिव कृष्ण बस्नेत (पर्शुराम)ले राष्ट्रपति रनिङ शिल्डमा विजयी हुने खेलाडीलाई उचित सम्मान हुने जानकारी दिए। उनले खेलाडीले सम्मानपूर्वक बाँच्ने अवस्थाको निर्माणका लागि बोर्डले काम गरिरहेको बताएका छन्। प्रदेशस्तरीय छनोट प्रतियोगितामा सोलुखुम्बु, सुनसरी र खोटाङ जिल्ला सहभागी छैनन्। प्रतियोगितामा सहभागी हुने खेलाडीको अधिकार सुनिश्चित गर्न असफल भएका जिल्लाका खेलकुद विकास समितिलाई कारबाही गरिने बस्नेतले बताए। छनोट प्रतियोगितामा ११ जिल्लाबाट भलिबल, कबड्डी, कराँते, तेक्वान्दो, उसु र एथलेटिक्स खेलमा झन्डै १ हजार खेलाडीको सहभागिता रहेको बोर्डले जनाएको छ। छनोट प्रतियोगितामा विजयी खेलाडीहरूले जेठ २८ देखि ३० गतेसम्म काठमाडौंमा हुने १५ औँ राष्ट्रपति रनिङ शिल्डमा कोशी प्रदेशको प्रतिनिधित्व गर्ने छन्।"
ग्रेस र उर्मिलालाई उपाधि,"काठमाडौं : नेपाल व्यायाम मन्दिरका ग्रेस महर्जन र डिभाइन फिजिकल फिटनेसकी उर्मिला श्रेष्ठले प्रथम प्रज्ञा स्मृति पुरुष तथा महिला शारीरिक सुगठन प्रतियोगिताको उपाधि जितेका छन्। प्रदर्शनीमार्गस्थित नेपाल पुलिस क्लबमा शनिबार भएको प्रतियोगिताको पुरुष ओभरअलमा ग्रेस च्याम्पियन बन्दा महिला बडीबिल्डिङको उपाधि उर्मिलाले जितेकी हुन्। प्रतियोगितामा ग्रेस पुरुष ७५ केजीमाथिको तौल समूहमा पहिलो हुँदै ओभरअल उपाधि होडमा प्रवेश गरेका थिए। आफ्नो तौल समूहमा पहिलो भएवापत ग्रेसले छुट्टै ५० हजार नगद पुरस्कार हात पारेका छन्। उनले ओभरलतर्फ दुई लाख ५० हजार रुपैयाँ नगद पुरस्कार प्राप्त गरे। प्रज्ञा स्मृति प्रतिष्ठानद्वारा आयोजित प्रतियोगिताको पुरुष ६० केजीमा ह्यामर फिट्नेसका सुमित गिरी, ६५ केजीमा बी एन्ड एल फिट्नेस स्टेसनका किशोर लिम्बू, ७० केजीमा बडी गराजका अभिजित राजवंशी र ७५ केजीमा व्यायाम मन्दिरका सुरेश मुनिकार पहिलो भएका थिए। पुरुषमा पहिलो हुनेले ५० हजार, दोस्रोले ४० हजार, तेस्रोले ३० हजार, चौथोले २० हजार र पाँचौंले १० हजार नगद पुरस्कार हात पारेका थिए। महिलातर्फकी विजेता उर्मिलाले एक लाख रुपैयाँ पुरस्कार प्राप्त गरिन्। यस्तै दोस्रोले ५० हजार, तेस्रोले ३० हजार, चौथोले २० हजार र पाँचौं हुने खेलाडीले १० हजार रुपैयाँ नगद पुरस्कार पाए। प्रतियोगिताको विजेता खेलाडीलाई पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल, राष्ट्रिय खेलकुद परिषद्का सदस्यसचिव टंकलाल घिसिङ, आयोजक प्रतिष्ठानकी निर्देशक गंगा दाहाल लगायतले पुरस्कृत गरेका थिए। यसअघि चितवनको भरतपुरमा साइक्लिङ प्रतियोगिता आयोजना गर्दै आएको प्रतिष्ठानले पहिलो पटक शारीरिक सुगठन प्रतियोगिता आयोजना गरेको हो। प्रतियोगितालाई राष्ट्रिय खेलकुद परिषद्, प्रदेश खेलकुद विकास परिषद्, बागमती प्रदेशको आर्थिक र नेपाल शारीरिक सुगठन तथा फिटनेस महासंघ र काठमाडौं जिल्ला शारीरिक सुगठन तथा फिटनेस संघको प्राविधिक सहयोग गरेका छन्। प्रतिष्ठानले प्रकाश दाहाल र ज्ञानु दाहालको स्मृतिमा शिक्षा, स्वास्थ्य, खेलकुद र सामाजिक क्षेत्रमा विभिन्न कार्यक्रम गर्दै आएको छ।"
"अख्तियार प्रयोग हुँदैन, काम गर्ने संस्था हो : प्रधानमन्त्री ओली","विराटनगर : प्रधानमन्त्री केपी शर्मा ओलीले अख्तियार दुरुपयोग अनुसन्धान आयोग प्रयोग हुने संस्था नभएको बताएका छन्। मोरङको कटहरी गाउँपालिका२ मा शनिबार जीवन विकास सामुदायिक अस्पताल तथा टेक्निकल एजुकेशन फाउन्डेसनको उद्घाटनपछि बोल्दै उनले अख्तियार प्रयोग हुने संस्था नभई काम गर्ने संस्था भएको बताएका हुन्। प्रधानमन्त्री ओलीले पतञ्जलीको जग्गा प्रकरणमा पूर्वप्रधानमन्त्री एवं नेकपा (एकीकृत समाजवादी)का अध्यक्ष माधवकुमार नेपाललाई प्रतिवादी बनाएर अख्तियारले विशेष अदालतमा मुद्दा दायर गरेपछि सरकारमाथि राजनीतिक प्रतिशोध साँधेको आरोप लाग्दै आएको छ। प्रधानमन्त्री ओलीले भने,अख्तियार प्रयोग हुने संस्था होइन, काम गर्ने संस्था हो।"
बाल क्यान्सरबाट पीडितहरूका लागि छात्रवृत्ति कार्यक्रमको सुरुवात,"काठमाडौं : यही जुन १ मा नेपाल चाइल्डहुड क्यान्सर एलायन्सले इन्टरनेशनल क्यान्सर सर्भाइभर डेका अवसरमा बाल क्यान्सरबाट बाँच्न सफल भएका १४ जना किशोर किशोरीलाई कुल ६ लाख नेपाली रुपैयाँ बराबरको शैक्षिक छात्रवृत्ति प्रदान गरेको छ। यो कार्यक्रम रमेश गुप्ता स्मृति प्रतिष्ठान , टुगेदर अगेंस्ट चाइल्डहुड क्यान्सर, लियोनार्डो एड्वार्ड श्रेष्ठ फाउन्डेसन, तथा वल्र्ड चाइल्ड क्यान्सरको सहकार्यमा सुरु गरिएको हो। यो कार्यक्रमले क्यान्सरबाट बाँच्न सफल बालबालिका, उनीहरूको परिवार, डाक्टरहरू, नर्सहरू र प्रमुख सरोकारवाला पक्षहरूलाई छात्रवृत्ति वितरणमा सहभागि हुने अवसर प्रदान गरेको थियो। कार्यक्रममा क्यान्सरबाट बाँच्न सफल बालबालिकाहरूले आफ्नो साहस र आशाले भरिएका प्रेरणादायी कथाहरू सुनाएका थिए। कार्यक्रमका कान्ति बाल अस्पतालका बाल क्यान्सर विशेषज्ञ डा विश्वनाथ अधिकारीले उपचारपछिको निरन्तर निगरानीको महत्वमा जोड दिँदै नियमित फलोअप क्यान्सरमुक्त भविष्यका लागि अनिवार्य रहेको बताए। त्यस्तै, टुगेदर अगेंस्ट चाइल्डहुड क्यान्सरका अध्यक्ष बिशप जोशीले शिक्षा बाल क्यान्सरबाट बाच्न सफल बालबालिकाहरूका लागि जीवन परिवर्तनकारी हुने र शिक्षाले उनीहरूलाई सशक्त बनाउनुका साथै समाजलाई क्यान्सरसँग जोडिएको कलंक हटाउन सहयोग पुर्याउने बताए। कान्ति बाल अस्पतालको बाल क्यान्सर वार्डकी नर्सिङ इन्चार्ज रमा पराजुलीले भावनात्मक साहसको कुरा गर्दै बालबालिकाको उपचारमा आमाबाबुको साहसिक भूमिका अत्यन्तै महत्वपूर्ण रहने बताए। रमेश गुप्ता स्मृति प्रतिष्ठानका कार्यक्रम प्रमुख भावनाथ झाले दीर्घकालीन स्रोत र लगानीको आवश्यकता औंल्याउँदै भने हामी सबैको साझा लक्ष्य भनेको उपचार र जीवन पुनर्निर्माणमा रहेका परिवारहरूलाई समग्र रूपमा साथ दिनु रहेको हो।"
पहिरोले नेपालचीन सीमाको ७१ नम्बर स्तम्भ पुरियो,सङ्खुवासभा : सङ्खुवासभाको उत्तरी क्षेत्र किमाथांकामा बाढीले नेपालचीन सिमानाको सीमास्तम्भ पुरिएको छ। अविरल वर्षासँगै आएको बाढीले उत्तरी क्षेत्र भोटखोला१ किमाथांका नाका नजिकै रहेको ७१ नम्बरको सीमास्तम्भ पुरिएको जिल्ला प्रहरी कार्यालयका निमित्त प्रहरी प्रमुख अभिषेक श्रेष्ठले बताए। बाढीले नेपालचीन सिमानामा नेपालतर्फ रहेको ७१ नम्बरको सीमास्तम्भ पुरिएको हो। भोटखोला१ स्थित दोङ्गोप्पा खोला र छोकाङ खोलामा यही जेठ १८ गते आएको बाढीले सीमास्तम्भ बगाएको निमित्त प्रहरी प्रमुख श्रेष्ठले बताए। उनका अनुसार बाढीले ७१ नम्बरको सीमास्तम्भ पुरिएर हराएको छ। घटनाको जानकारी पाएलगत्तै इलाका प्रहरी चौकी किमाथांकाबाट प्रहरी खटिएको जिल्ला प्रहरी कार्यालयले जनाएको छ। माथिल्लो क्षेत्रमा केही दिनयता लगातार वर्षा भइरहेको छ।
लिफ्टिङ खानेपानी योजनाको निर्माण,नुवाकोट : नुवाकोटको पश्चिमी भेगमा रहेको वुधसिङमा खानेपानी योजना निर्माण गरिएको छ। तारकेश्वर गाउँपालिकाका ४ बुधसिंहमा निर्मित खानेपानी योजनाले स्थानीयवासीको खानेपानीको समस्या हटेको छ। गाउँपालिकाका अध्यक्ष शिव अधिकारीले वर्षौंदेखि तल्लो बुधसिंहका बासिन्दाले भोग्दै आएको खानेपानीको समस्या अन्त्य गर्न लिफ्टिङ खानेपानी आयोजनाको निर्माण गरिएको बताए।
अमेरिकामा गोली लागी मृत्यु भएका दुई नेपालीको पहिचान खुल्यो,"अमेरिका : अमेरिकाको भर्जिनिया राज्यको मनासास पार्क शहरमा रहेको एक घरमा एक नेपाली परिवारका चार जना मृत अवस्थामा फेला परेका छन्। उनीहरूको गोली लागी मृत्यु भएको स्थानीय प्रहरीले जनाएको छ। मृत्यु हुनेहरूमा ३८ वर्षीय सन्तोष परियार, ३६ वर्षीया अञ्जु श्रेष्ठ र एक ८ वर्षीया बालिका र अर्का २ वर्षीय बालक रहेको मनासस पार्क प्रहरीले जारी गरेको सूचनामा जनाइएको छ। बालबालिकाको नाम भने प्रहरीले सार्वजनिक गरेको छैन। मनासस पार्कमा रहेको सो घटना घटेको घर नेपालीकै रहेको र मृतकको परिवार भाडामा बस्दै आएको बताइएको छ। घर धनीले प्रहरीलाई सम्पर्क गरेपछि प्रहरी आई घटनास्थल प्रवेश गर्दा चार जनाको शव फेला पारेको हो। बिहीबार राति करिब १० बजेर ४० मिनेट जाँदा प्रहरी घटनास्थल पुगेको थियो। प्रहरीले उक्त घटनाको अनुसन्धान अगाडि बढाएको र शवलाई पोस्टमार्टमका लागि मनासस अस्पताल लगिएको उल्लेख गरेको छ। हत्या या आत्महत्या के भन्ने यकिन भई नसकेको र अनुसन्धानपश्चात घटना के कसरी भएको हो भन्ने पत्ता लाग्ने प्रहरीलाई उद्धृत गर्दै स्थानीय अमेरिकी सञ्चार माध्यमहरूले जनाएका छन्। प्रहरीले जारी गरेको प्रारम्भिक अवस्था प्रतिवेदनमा चारै जनाको मृत्यु गोली लागेर मृत्यु भएको घटनास्थलबाट एक थान बन्दुक बरामद गरिएको उल्लेख गरिएको छ। सो परिवार सो स्थानमा ६ महिनाअघि आएको बताइएको छ। मृतक बालिका स्थानीय मनासस पार्क प्राथमिक विद्यालयमा अध्ययनरत् रहेको सो विद्यालयले जानकारी गराएको छ।"
विद्यालयमा निर्वाचनबाटै क्याप्टेन छनौट,"सिन्धुली : नेपालमा सामान्यतया राजनीतिक तहमा लिडर छान्न प्राय चुनाव हुने गर्दछ। राजनीतिक पार्टी तथा भ्रातृ संगठनको नेतृत्व छनौट लोकतान्त्रिक पद्धति अनुसार निर्वाचनबाट गरिँदै आएको छ। तर, सिन्धुलीको मरिण गाउँपालिका४ मा रहेको मावि मरिण खयरसालले क्याप्टेन (प्रमुख) सहायक क्याप्टेन (उपप्रमुख)को छनौट निर्वाचन मार्फत गराएको छ। विद्यालयमा केही समयदेखि रिक्त रहेको क्याप्टेन र सहायक क्याप्टेन पदमा विद्यार्थीहरूले शुक्रबार मतदान गरेर छनौट गरेको विद्यालयले जनाएको छ। शिक्षण सिकाइ क्रियाकलापलाई समेत सहज हुने गरी विद्यालयले मरिण गाउँपालिकाको शिक्षा शाखासँग सहयोग लिई निर्वाचन प्रक्रियाबाट एक वर्षका लागि क्याप्टेन र सहायक क्याप्टेन छनौट गरेका हुन्। विद्यालयका कक्षा ६ देखि ११ सम्मका २ सय ३७ विद्यार्थीले मतदान गरेर आफ्नो विद्यालयमा क्याप्टेन र सहायक क्याप्टेनको छनौट गरेका विद्यालयका प्रधानाध्यापक मानध्वज बम्जनले जानकारी दिए। विद्यालयको क्याप्टेनका लागि ६ जना र सहायक क्याप्टेनका लागि ६ जना गरी १२ जनाको उम्मेदवारी परेको थियो। उनीहरूमध्ये उत्कृष्ट १ सय २२ मत सहित कक्षा १० की छात्रा पुष्पा मैनाली क्याप्टेनमा निर्वाचित भएकी छिन्। उनको निकटतम प्रतिस्पर्धी अजय बम्जनले ७१ मत पाएका थिए। यस्तै सहायक क्याप्टेनमा कक्षा १० का छात्र लासाङ घलान निर्वाचित भएका छन्। उनले १ सय १६ मत पाए भने उनका निकटतम प्रतिस्पर्धी सौरभ कार्कीले ८६ मत प्राप्त गरे। विद्यालयले हाउस क्याप्टेन समेतको छनौट गरेको छ। विद्यालयमा सहमतिबाटै क्याप्टेन र सहायक क्याप्टेन छनौट प्रयास गरिएको भएपनि आकांक्षीहरू धेरै भएको र विद्यार्थीले नै लोकतान्त्रिक पद्धति अपनाउन आग्रह गरेपछि निर्वाचन प्रक्रियाद्वारा छनौट गरिएको सो निर्वाचनको मतदान अधिकृत समेत रहेका प्रधानाध्यापक बम्जनको भनाइ छ। कुल खसेको मत मध्ये सबैभन्दा बढी मत ल्याउने उमेदवार विद्यार्थीलाई निर्वाचित घोषित गरिएको सहकार्य निर्वाचन अधिकृत तथा शिक्षक गीता घिमिरेको भनाइ छ। निर्वाचनमा खसेको २ सय ३७ मत मध्ये १० मत बदर भएको थियो। विद्यार्थीहरूमा प्रजातान्त्रिक व्यवस्था अनुसार आफूले चाहेको लिडर कसरी छान्ने भन्ने कुराको नमुना प्रस्तुत गर्न यसरी निर्वाचन आयोजना गरिएको विद्यालयका व्यवस्थापन समितिका अध्यक्ष टीकाराम स्याङ्तानले जानकारी दिए। विद्यार्थीलाई सानैदेखि कस्तो व्यक्ति छान्ने भन्ने ज्ञान होस र कसरी अनुशासित र अब्बल नेतृत्व छान्न सकिन्छ भन्ने जान्नका लागि निर्वाचनले मद्दत गर्ने छ भने यस्ता क्रियाकलापले राष्ट्रिय स्तरका निर्वाचनमा समेत सही नेतृत्व छान्न सहयोग पुग्ने अपेक्षा लिइएको छौं, अध्यक्ष स्याङ्तानले भने। सबै निर्वाचित विद्यार्थीहरूलाई उनीहरूको जिम्मेवारी तथा प्रमाण पत्र एक औपचारिक कार्यक्रममार्फत उपलब्ध गराइने बताइएको छ। मावि मरिण खयरसाल मरिण गाउँपालिकाकै उत्कृष्ट विद्यालयका रूपमा परिचित छ।"
आइतबार देशका यी स्थानमा हुने छ वर्षा,"काठमाडौं : आइतबार कोशी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहनेछ। मौसम पूर्वानुमान महाशाखाका अनुसार कोशी प्रदेशका थोरै स्थानहरू तथा बाँकी प्रदेशका पहाडी भूभागका एकदुई स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश र गण्डकी प्रदेशका उच्चपहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ। आइतबार राति कोशी प्रदेश लगायत देशको पहाडी भूभागमा आंशिक बदली रही बाँकी भूभागमा मुख्यतया सफा रहनेछ। कोशी प्रदेश र गण्डकी प्रदेशका पहाडी भूभागका एकदुई स्थानमा मेघगर्जनचट्याङ सहित हल्कादेखि मध्यम वर्षाको सम्भावना रहेको महाशाखाले जनाएको छ। कोशी प्रदेश र गण्डकी प्रदेशका उच्चपहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ।"
भूमे गाउँपालिका पूर्ण खोप सुनिश्चितता तथा दिगोपना घोषणा,"रुकुम पूर्व : रुकुम पूर्वको भूमे गाउँपालिकालाई पूर्ण खोप सुनिश्चितता तथा दिगोपना गाउँपालिका घोषणा गरिएको छ। शुक्रबार १५ देखि ५९ महिनासम्मका १ हजार ६६ जना बालबालिकाले नियमित रूपमा सम्पूर्ण खोप सेवा प्राप्त गरेपछि घोषणा गरिएको हो। स्वास्थ्य कार्यालय रुकुम पूर्वका प्रमुख पुस्कल श्रेष्ठका अनुसार जिल्लाका तीन स्थानीय तहहरूमध्ये भूमे गाउँपालिकाले पनि पूर्ण खोप सुनिश्चितता तथा दिगोपनाको मापदण्ड पूरा गरेको छ। गाउँपालिका अध्यक्ष होमप्रकाश श्रेष्ठले भने, अबको हाम्रो लक्ष्य भनेको खोप सेवाको दिगोपनालाई सुनिश्चित गर्नु हो। यसमा हामी पूर्ण रूपमा समर्पित छौँ। स्वास्थ्य शाखाका जनस्वास्थ्य निरीक्षक उपेन्द्र यादवका अनुसार पालिकामा हाल १४ वटा स्वास्थ्य संस्था सञ्चालनमा छन्। उनका अनुसार सबै वडामा वर्थिङ सेन्टरको व्यवस्था गरिएको छ भने २४ सै घण्टा स्वास्थ्य सेवा दिन स्वास्थ्यकर्मी खटिएका छन्।"
सिन्धुलीको मरिणलाई उत्कृष्ट गाउँपालिका पुरस्कार,सिन्धुली : सिन्धुलीको मरिण गाउँपालिका प्रिन्सिपल्स एसोसिएसन अफ नेपाल (पीएएन) उत्कृष्ट गाउँपालिका पुरस्कार २०८२ बाट सम्मानित भएको छ। पीएएनले प्रत्येक वर्ष प्रदान गर्ने वर्षको उत्कृष्ट गाउँपालिका पुरस्कार अन्तर्गत यस वर्ष सिन्धुलीको मरिण गाउँपालिकालाई प्रदान गरिएको हो। शुक्रबार पोखराको सभा गृहमा आयोजित पीएएनको दोस्रो राष्ट्रिय सम्मेलनमा मरिण गाउँपालिकाका अध्यक्ष विमर्श मोक्तान (प्रख्यात) लाई उत्कृष्ट गाउँपालिका पुरस्कार २०८२ प्रदान गरिएको हो। प्रिन्सिपल्स एसोसिएसन अफ नेपालका अध्यक्ष सुदाम प्रसाद गौतमका अनुसार देशभरका गाउँपालिकाहरूको मूल्यांकनमा मरिण गाउँपालिका बागमती प्रदेशकै उत्कृष्ट गाउँपालिकाको रुपमा छनौट भएको थियो। प्राध्यापक डाक्टर विद्यानाथ कोइरालाको अध्यक्षतामा गठित मूल्यांकन समितिले विभिन्न २५ वटा शैक्षिक मापदण्डका सूचकहरूका आधारमा गरेको मूल्यांकनमा मरिण गाउँपालिका बागमती प्रदेशकै उत्कृष्ट गाउँपालिकामा छनौट भएको थियो।
एक महिनामा एक करोडको अवैध सामान बरामद,"परासी : जिल्ला प्रहरी कार्यालय नवलपरासीले एक महिनामा एक करोड बढीको अवैध सामान बरामद गरेको छ। भन्सार छलेर ल्याउँदै गरेको अवस्थामा जिल्ला प्रहरी र मातहतका प्रहरी युनिटले उक्त सामान बरामद गरेका हुन्। उक्त अवधिमा १ करोड ९ लाख ७४ हजारको अवैध सामान बरामद भएको जिल्ला प्रहरी कार्यालयका सूचना अधिकारी डीएसपी वीरदत्त पन्तले जानकारी दिए। जसमा सबैभन्दा बढी मोबाइलमा प्रयोग हुने ग्लास, कभर एयरफोन गरी २८ लाख बढीको छ। त्यस्तै २६ लाख ५९ हजार बराबरको टायललगायतका अन्य सामान छन्। १२ लाख ५४ हजार बढीको किराना सामान, आठ लाख ७७ हजार बढीको फेन्सी सामान, दुई लाख ८६ हजार बढीको पशुपक्षीजन्य वस्तु, एक लाख ६३ हजार बराबरका पित्तलका मूर्ति र दुई लाख ६५ हजार बढीको हार्डवेयर्स लगायतका सामान रहेका छन्। बरामद सामान आवश्यक कारबाहीका लागि भन्सार कार्यालय पठाइएको प्रहरीले जनाएको छ। जिल्लाको महेशपुर, रमपुरवा, विस्नुपुरा, भुजहवा, रामनगर, गुठिप्रसौनी, बसैया लगायतका नाकाबाट अवैध सामान भित्रिने गरेको छ। पछिल्लो समय ति नाकामा प्रहरीको निगरानी बढाइएपछि ठूलो मात्रामा हुने अवैध सामान ओसारपसारमा कमी आएको बताइएको छ।"
फसेका चिनियाँ पर्यटकसहितको गाडी उद्धार,नुवाकोट : नुवाकोटको काफ्लेथुम्कोमा शनिबार चिनियाँ पर्यटकसहितको गाडी उद्धार गरिएको छ। गलत र बिग्रेको जीर्ण स्थानमा पुगेको चिनियाँ गाडीको उद्धार गरिएको प्रहरीले जनाएको छ। ककनी हुँदै शिवपुरी गाउँपालिका८ काफ्लेथुम्कोमा छहरेटोखा सडकमार्ग पहिल्याउँदै आएको दुईजना चिनियाँ नागरिक सवार गाडी बाटो भुलेर निकै जीर्ण र पहिरोग्रस्त स्थानमा पुगेकोमा स्थानीयवासी र सुरक्षाकर्मीले उद्धार गरी पठाएको छहरे प्रहरीले जनाएको छ। सो चिनियाँ गाडीमा एक महिला र एक पुरुष गरी दुईजना चिनियाँ नागरिक रहेका थिए। उनीहरूको नाम ज्येन फ्याङ जुङग र याङ यारु हो। उनीहरू चढेको यु३८९ एफसी नम्बरको चिनियाँ गाडी ककनी हुँदै झर्दै गरेकोमा बिग्रेको बाटो र गलत स्थानमा पुगेर जीर्ण स्थान फसेका थिए। स्थानीयवासीले देखेर उद्धार गर्दा गाडीमा उनीहरू दुई जना मात्रै रहेका थिए। स्थानीयवासीले विभिन्न औजार तथा उपकरणले बाटो खनेर उनीहरू सहितको गाडीको उद्धार गरेका थिए। थानापतीस्थित काफलडाँडाचैजुनारायणककनी जोड्ने मोटरबाटोमा चिनियाँ नागरिक गाडी बाटो काफलडाँडा हुँदै केरुङ जान खोज्दा भीरमा फसेकोमा उद्धार गरिएको स्थानीयवासी कोषराज थपलियाको भनाइ छ। उनका अनुसार अति जीर्ण र खराब मोटरबाटोमा प्रवेश छिरेपछि गाडी बीचमै अलपत्र परेर बसेकोमा स्थानीयवासी र सुरक्षाकर्मीले उद्धार गरेर चीनको केरुङतर्फ पठाएका हुन्। स्थानीयवासीले प्रहरीको सहयोगमा उक्त बाटो स्थानीय औजारको मद्दतबाट खन्नुका साथै मर्मत गरेर चिनियाँ पर्यटकसहितको गाडीलाई उद्धार गरिएको प्रहरीले जनाएको छ । उक्त मोटरबाटो मर्मत र पुनर्निर्माण गर्न स्थानीयवासीले माग गरेका छन्। साँढे सात बजे फसेको चिनियाँ पर्यटकको गाडी साँढे दुई घण्टापछि उद्धार गरिएको थियो। उक्त मोटरबाटोमा स्थानीयवासीको सजगता र उदारताका कारण ठूलो दुर्घटना टरेको स्थानीयवासी विपुल पाण्डेको भनाइ छ।
पतञ्जली जग्गा प्रकरणमा एमालेले पूर्वाग्रह राख्यो भन्नु गलत हो : ईश्वर पोखरेल,काठमाडौं : नेकपा एमालेका वरिष्ठ उपाध्यक्ष ईश्वर पोखरेलले पतञ्जली जग्गा प्रकरणमा एमालेले पूर्वाग्रह राख्यो भन्नु गलत कुरा भएको बताएका छन्। एमाले ओखलढुङ्गा लिखु काठमाडौं सम्पर्क मञ्चले शनिबार काठमाडौंमा आयोजना गरेको कार्यक्रममा पोखरेलले एमालेकै कोहीले गलत गरेको छ भने अनुसन्धानको दायरामा आउने बताएका हुन्। उनले सार्वजनिक ओहोदामा बस्ने व्यक्ति नागरिक लेखापरीक्षणमा उभिन सक्नुपर्ने बताए। नागरिकको लेखापरीक्षणमा बेरुजु निस्किए जोसुकै पनि दण्डका भागीदार हुनुपर्ने उनको भनाइ छ। त्यस्तै पोखरेलले जन्मसिद्ध अधिकारको आधारमा शासन सत्ता चलाउने कुराको विपक्षमा एमाले अडिक रहेको बताए। वंश परम्पराको शासन सत्ताको पक्षमा नभइ लोकतान्त्रिक विधिबाट आउने योग्य व्यक्तिले मुलुकको शासन चलाउनुपर्ने एमालेको स्पष्ट मान्यता रहेको उनले बताए। पोखरेलले अनिर्वाचित सत्ताको पक्षमा समेत एमाले नरहेको स्पष्ट पारे। उनले मुलुकका समस्या समाधान गर्न अहिले ठुला दल एमाले र कांग्रेस मिलेर सरकार गठन गरेको भन्दै आगामी निर्वाचनमा कांग्रेससँगै प्रतिस्पर्धा हुने बताए।
"मध्ययुगीन मुस्लिम, मर्मभित्रका मुस्लिम","मुस्लिम समुदायका केही टाठाबाठालाई साथमा लिएर पूरै समुदाय माथि राज गर्ने खेलमा दलहरू अभ्यस्त छन्। समस्याको अर्को तथ्य यो समुदाय लघुताभाषको सिकार भएको छ। बाह्रौंदेखि अठारौं शताब्दीसम्म नेपालमा मल्ल वंशको शासन थियो। जसलाई मध्ययुगीन पनि भन्ने गरिन्छ। तत्कालीन नेपाल भन्नाले आजको ललितपुर, भक्तपुर र काठमाडौं बुझिन्छ। जतिबेला नेपालको तिब्बतसँग राम्रो व्यापार हुन्थ्यो। त्यस समयमा तिब्बतको व्यापारमा भारतका कश्मीरीहरूको दबदबा थियो। नेपालको व्यापार सुदृढ र सम्वद्र्धन गर्न मल्ल राजाहरूले तिब्बतबाट केही कश्मीरी मुसलमानलाई नेपालमा ल्याएको इतिहास पाइन्छ। ती कश्मीरी मुसलमानहरूको परिवारलाई ससम्मान नेपालमै जमिन प्रदान गरी स्थायी रूपमा नेपाली व्यापारीलाई व्यापार गर्ने काइदा सिकाउने जिम्मा दिइयो। नेपालको अरबसँग व्यापारिक सम्बन्ध हेर्ने हो भने ८४० सालअघिदेखि नै रहेको पाइन्छ। मल्ल राजाहरूले अरबमा कस्तुरी, ऊन र धातुका औजारहरू निर्यातमा स्थानीय नेपाली मुस्लिम व्यापारीहरू प्रयोग गर्थे। पर्सियन भाषामा लिखित प्रसिद्ध पुस्तक हुदुद अल आलम (द रेजिन्स अफ द वल्र्ड)मा सो तथ्य स्पष्ट छ। त्यस अवस्थामा नेपालको अर्थतन्त्र सुधारमा नेपाली मुसलमानहरूको महŒवपूर्ण भूमिका पाइन्छ। मल्ल शासकहरू मुस्लिम परम्परा र संस्कृतिबाट प्रभावित थिए भन्ने कुरा त उनीहरूको शाही परिधान, लवाइखवाइबाट स्पष्ट हुन्छ नै। प्रशासनिक सुधार नै दिल्लीका मुसलमान शासकहरूको सल्लाह सुझावअनुसार हुने गथ्र्यो। प्रशासनिक र भाषिक योगदान र प्रभावको एउटा ज्वलन्त उदाहरण राजा प्रताप मल्लले हनुमान ढोकाको शिलालेख उर्दु भाषामा लेख्न लगाएको तथ्यबाट स्पष्ट हुन्छ। राष्ट्रनिर्माता पृथ्वीनारायण शाहको पालामा नेपाल बाइसेचौबिसे राज्यमा विभक्त थियो। उनले गोरखाबाट राज्य एकीकरणको महाअभियान सुरु गरे। उनको यो महाअभियानमा बाइसेचौबिसे राज्यहरूलाई जित्दै अगाडि बढ्दा देशको सीमा पूर्वमा टिष्टा नदी, पश्चिममा सतलज नदी र दक्षिणमा मगधसम्म विस्तारित भयो। यत्रो विजय अभियानमध्ये नुवाकोट जित्न शाहलाई साह्रै कठिन भएको थियो। नुवाकोट कसरी जित्न सकिन्छ सल्लाह लिन उनी ससुराली काशी बनारस पुगे। रानी नरेन्द्रलक्ष्मीका राजपुत पिता अभिमान सिंहले हातहतियार बनाउन तिनलाई चलाउन तथा गोर्खाली सेनालाई फौजी तालिम दिन भारतकै केही मुस्लिम परिवारलाई साथ लगाएर पठाइदिए। ती मुस्लिम परिवारमध्येका शेख बज्जर (जबर), मम्ताकी (महमद ताकी) जस्ता थुप्रै मुस्लिम सपरिवार उनै शाहको दरबार तथा राज्य एकीकरणको केन्द्र बिन्दु गोरखामा घरजम गरी स्थायी रूपमै बसालिए। जसले गोर्खाली सेनालाई गोलाबारुद बनाउने, हतियार बनाउने, हतियार चलाउने, सैनिक तालिम दिन थाले। यसले राज्य एकीकरणको त्यो महाअभियानलाई नयाँ उचाइ प्रदान गर्यो। गोरखाली सेनाको अगाडि टिक्न सक्ने तागत अन्य राज्यमा भएन। एकपछि अर्को गर्दै बाइसेचौबिसे राज्यहरू गोरखा राज्यमा एकीकृत हुँदै गए। यसरी मुस्लिम परिवारहरूको राष्ट्र निर्माणमा अतुलनीय र अविस्मरणीय ऐतिहासिक योगदान रह्यो। एकीकरणताका युद्धमा सेनालाई हातहतियार दिने, बन्दोबस्ती एवं रसदपानी ओसारपोसार गरी प्रत्यक्ष रूपमा युद्धमा संलग्न नेपाली मुस्लिम समुदायलाई शाह आफैं पहिलो, सेना दोस्रो एवं तेस्रो र चौथो हकदार मान्थे। यस मानेमा नेपाली मुस्लिम समुदाय राष्ट्रनिर्माता समुदाय मान्न सकिन्छ। यथास्थितिको अर्को जिम्मेवार मुस्लिम समुदाय आफैं हो। किनकि, यो समुदायमा राजनीतिक चेतनाको स्तर बल्ल बामे सर्दैछ। समुदायको ठूलो हिस्सा आर्थिक अभावसँग जुध्न बाध्य छ। जसको असर शिक्षा, स्वास्थ्य, राजनीति सबैतिर छ। एकीकरणपछि लामो समय शाहवंशीय राजाहरूको शासन चल्यो। त्यस कालको उत्तराद्र्धमा राणाहरूको उदय भयो। राणाकालीन समयमा पनि मुस्लिमहरूको राज्य सञ्चालन, प्रशासनिक क्षेत्र, कला, साहित्य आदि क्षेत्रमा उल्लेखनीय योगदान रह्यो। श्री ३ राणाहरूको राजकीय पहिरन तयार गर्न, महारानीहरूको शृंगारपटार गर्न शाही पकवान तयार गर्न स्थानीय मुसलमानहरू जागिरेको रूपमा नियुक्ति मात्र होइन, दरबारमा मनोरञ्जनका लागि समय समयमा भारतबाट कहलिएका मुस्लिम उस्ताद (गुरु)हरू झिकाइन्थ्यो। तत्कालीन समयमा भारतका दिल्ली, लखनउजस्ता कतिपय स्थानमा मुस्लिम शासकहरू थिए। जहाँ उर्दु र फारसी भाषा प्रयोग हुने गथ्र्यो। यसको प्रभावबाट नेपाल पनि अछुतो रहेन। लैलामज्नु, सिरीफरहाद, अलिफलैलाजस्ता नाटकहरू खेलिने राणाका दरबारहरूमा उर्दु र फारसी नजान्ने व्यक्ति संगीतका लागि अयोग्य ठहथ्र्यो। कला र संगीतको क्षेत्रको विकासका लागि यसरी ससम्मान दरबारमा ल्याइएका मुस्लिमहरूलाई हालको बटुक टोल र भोटेबहालमा स्थायी रूपमा बसोबासको व्यवस्था मिलाइएको थियो। मुसलमानहरू स्थानीय भाषाका साथै उर्दु, फारसी तथा अरबी भाषा पनि जान्ने हुँदा उनीहरूलाई कूटनीतिक प्रतिनिधि मण्डलमा सामेल गरी विदेश पठाउनुका साथै राज्यमै उमराव (दरबारिया), काजी (मन्त्री) जस्ता सरकारी पदमा तथा मालपोत कार्यालयहरूमा जिम्मुवाल, मुखिया पदमा नियुक्त गरिन्थ्यो। यसरी देशको भूमिसुधार, प्रशासनिक सुधार, अर्थतन्त्र सुधार र सबलीकरणका लागि, व्यापार प्रवद्र्धनदेखि राष्ट्र निर्माणको विभिन्न कालखण्डमा आवश्यकताअनुसार सामूहिक रूपमा ससम्मान मुस्लिम समुदायलाई नेपालमा राखियो भने तराई क्षेत्रका मुस्लिमहरू जो मल्ल कालभन्दा अघिदेखि नै त्यहाँ बसोबास गर्दै आइरहेका थिए। उनीहरू त्यसबेलादेखि हालसम्म पनि देशको सीमा रक्षकको रूपमा पहाड झैं अटल बनेर बसिरहेका छन्। विडम्बनाको कुरा यहाँ जबजब नेपाली मुसलमानको इतिहासको कुरा गरिन्छ, इतिहासकारहरूले तत्कालीन अवस्थामा देशका शासक र दरबारियासँग नजिक रहेका टाठाबाठा, गिनेचुनेका मुसलमानहरूको बारेमा मात्र लेखेको पाइन्छ। राजा रत्न मल्लको पालामा नेपाल प्रवेशको सन्दर्भ यसैको एउटा कडी हो। दरबारसँग नजिक नभएका थुप्रै मुसलमान व्यापारी र सर्वसाधारण जो मल्ल कालभन्दा सयौं वर्ष अघिदेखि नेपाल आएका र अझ एकथरी तराईमा त्यसभन्दा अघिदेखि नै बसोबास गर्दै आइरहेका मुस्लिमहरूका बारेमा नेपाली इतिहासकारले कहीँ कतै लेखेको भेट्न गाह्रो छ। त्यसकारण रत्न मल्लको पालामा मुस्लिमहरूको नेपाल प्रवेश भन्ने तथ्य नेपाली मुस्लिमहरूको सबैभन्दा पहिलो प्रवेश अथवा उनीहरूको इतिहासको सुरुआत मान्न सकिँदैन। २००७ सालमा प्रजातन्त्र घोषणापछि राणा शासनको अन्त्य भयो। राजा त्रिभुवनदेखि आजको गणतन्त्रसम्म आइपुग्दा देशले ठूलाठूला थुप्रै राजनीतिक परिवर्तनहरू देखा परे। प्रजातन्त्र घोषणा, जनमतसंग्रह, राजतन्त्र, संवैधानिक राजतन्त्र, प्रजातन्त्र पुनर्बहाली, माओवादी सशस्त्र द्वन्द्व, जनआन्दोलन २०६२०६३, मधेस आन्दोलन, राजतन्त्रको अन्त्य, संविधान २०७२ जारी, गणतन्त्रको स्थापनाजस्ता राष्ट्रिय राजनीतिक घटना क्रमहरू विकसित हुँदै गए। मधेसको आन्दोलन र जनआन्दोलनमा थुप्रै मुस्लिमले सहादत प्राप्त गरे। विभिन्न कालखण्डमा मुलुकमा आमजनतासरह गरेका र भएका राजनीतिक परिवर्तनहरूमा आफ्नो सक्रिय भूमिका निभाउँदै आइरहेको समुदाय, देश निर्माणमा अब्बल भूमिका खेलेको समुदाय तथा सीमा सुरक्षामा कवचको रूपमा अडिग मुस्लिम समुदाय आफ्ना हक अधिकार र उपलब्धिको हिसाबले ज्यादै पछि परेको छ। यत्रो विरासत बोकेको समुदाय भएर पनि हाल मात्र नेपालको संविधान, २०७२ ले उनीहरूलाई सम्बोधनसम्म गरेको छ। पुराना कुरा छोडी प्रजातन्त्रपछिका २००७ सालदेखि २०८२ अर्थात् लगभग एक शताब्दी बितिसक्दा पनि उपलब्धिको नाममा मुस्लिम आयोग, हज कमिटीको व्यवस्था कहिलेकाहीँ २४ थान सांसद र मन्त्रीको पद पाउनुबाहेक चाडपर्वमा बिदा पाउन पनि प्रत्येक वर्ष संघर्ष गर्नुपर्ने अवस्था छ। संविधानमा मुस्लिम समुदाय भनेर स्पष्ट रूपमा क्लस्टरको व्यवस्था भए पनि कानुन बनिनसकेको अवस्था विद्यमान छ। संविधान लागू भएको यत्रो समय दस वर्ष बितिसक्दा पनि कानुन नबनाउनु आफैंमा शंकास्पद कुरा हो। एक दशकसम्म पनि कानुन किन बनेनबनाइएन ? संविधानमा समावेशी र समानुपातिक प्रतिनिधित्वको व्याख्या र व्यवस्था भए पनि राज्य सञ्चालन नीतिनिर्माण तथा राज्यका अंगहरूमा यो समुदाय अवसरबाट वञ्चित छ। संविधानको धारा १८, धारा ४२ र धारा ५१ को क्रमशः ञ, ९ र १० ले मुस्लिम समुदायलाई विशेष संरक्षणसहित समानता र समानुपातिक समावेशितासहितको सामाजिक न्यायको व्यवस्था गरेको छ। तर पनि कानुनको अभावका कारण यो समुदाय राजनीतिक, सामाजिक, आर्थिक, शैक्षिक, स्वास्थ्य, निजामती र सुरक्षालगायतका क्षेत्रमा विभेदको सामना गरिरहेको छ। जनगणना २०७८, अनुसार मुस्लिमको जनसंख्या ५०९ प्रतिशत रहेको तर मुस्लिम अगुवाहरूका अनुसार यो संख्या ९ देखि ११ प्रतिशत रहेको दाबी छ। संविधानतः सरकारी सेवाका लागि क्लस्टर छुट्याउँदा मुस्लिम पनि राखिए पनि प्रतिशत नछुट्याइएको हुँदा तीनै तहका सरकारले उपलब्ध गराउने अवसरमा उनीहरूले जनसांख्यिक आधारमा पाउनुपर्ने कोटाबाट हात धुनु परेको छ। आजसम्म पनि आफ्ना सामान्य नैसर्गिक अधिकारहरू पनि स्थापित हुन नसक्नु, मुलुकका लागि थुप्रै बलिदान दिँदा पनि राज्यमा आफ्नो मजबुद उपस्थिति देखाउन नसक्नु तथा राज्यको मुल प्रवाहबाट टाढाजस्तो देखिनुको पछाडि को जिम्मेवार छ ? पहिल्याउन ढिला गर्नु हँुदैन। राज्य, सरकार, राजनीतिक दल, नागरिक समाज र स्वयं मुस्लिम समुदायले यस विषयको निर्मम समीक्षा गर्नैपर्ने हुन्छ। राज्यले उनीहरूको समस्या र यो शालीन चरित्र बुझ्न जरुरी छ। उनीहरूको विरासत र उनीहरूका पुर्खाले देशमा बगाएको रगत एवं सिञ्चित गरेको पसिनाप्रति राज्यले न्याय गर्नुपर्छ। उनीहरू मुलुकका आप्रवासी होइनन्, आदिवासी हुन् भन्ने महसुस गराउनुपर्छ। उनीहरूले मुलुकप्रति देखाएको यो वफादारी, भद्रता र शालीनताको राज्यले सम्मान गर्न कन्ज्जुस्याइ गर्नु हँुदैन। यहाँका राजनीतिक दलहरूको पनि उनीहरूप्रतिको दृष्टिकोण स्पष्ट नरहेको आकलन गर्न गाह्रो छैन। न आफ्नै पार्टीभित्र समावेशी सिद्धान्तअनुसार पार्टीको विभिन्न तह र तप्कामा उनीहरूलाई अवसर दिनु न उनीहरूका साझा मुद्दाहरूलाई सार्वजनिक रूपमा सम्बोधन गर्नुले राजनीतिक दलहरूको यस समुदायप्रतिको उदासीनता एवं अकर्मण्यता छर्लंग हुन्छ। समुदायका केही टाठाबाठालाई साथमा लिएर पूरै समुदाय माथि राज गर्ने खेलमा दलहरू अभ्यस्त हुनु अर्को प्रमुख कारण हो। दुईचार थान आफ्ना मुस्लिम कार्यकर्तालाई सांसद वा मन्त्री बनाउँदैमा आम समुदायको साझा मुद्दा सम्बोधन हुन सक्दैन। यसका लागि ठोस नीति र प्रभावकारी योजना बनाउन जरुरी छ। यस समुदायको यथास्थितिको अर्को जिम्मेवार मुस्लिम समुदाय आफैं हो। किनकि राजनीतिक चेतनाको स्तर बल्ल बामे सर्दैछ। समुदायको ठूलो हिस्सा आर्थिक अभावसँग जुध्न बाध्य छ। जसको असर शिक्षा, स्वास्थ्य, राजनीति सबैतिर पर्नु स्वाभाविक पनि हो। अर्को तथ्य यो समुदाय लघुताभाषको सिकार भएको छ। लघुताभाष र अञ्जान डरको जालोले ढाकेको यो समुदायले पुर्खाहरूको योगदानप्रति गर्व गर्न जान्नुपर्छ। यो समुदाय आफ्ना सामुदायिक र साझा मुद्दाहरू स्थापित गर्न संघर्षशील छैन। नेपाली मुस्लिम समुदाय यसबाट आफूलाई अक्षुष्ण राख्न चाहन्छ। त्यसकारण आफ्ना हक र अधिकारका लागि ठूलो स्वर निकाल्न पनि नसक्ने अवस्थामा रहेको यो समुदाय कतिखेर राज्यले, कुन दलले, कुन चाहिँ नेताले आफ्ना कुराहरू पूरा गर्देला भन्ने पर्खाइमा छ। यस विषयमा राज्य, राजनीतिक दल, सरकार तथा नागरिक समाज गम्भीर भई उनीहरूको यस मर्मको संवेदनशीलतालाई महसुस गरी यसको निराकरणतिर लाग्नु आजको आवश्यकता हो।"
"ईद पर्वले आपसी सद्भाव, सामाजिक र राष्ट्रिय एकतालाई अझ बलियो बनाओस् : प्रधानमन्त्री","काठमाडौं : प्रधानमन्त्री केपी शर्मा ओलीले न्यायपूर्ण, सहिष्णु र समृद्ध समाज निर्माणमा बकर ईद पर्वले प्रेरणा दिइरहोस् भन्ने कामना गरेका छन्। आज ईदको शुभकामना दिँदै उनले पर्वले आपसी सद्भाव, सामाजिक एकता र राष्ट्रिय एकतालाई अझ बलियो बनाओस् भन्ने कामना गरेका हुन्। पवित्र पर्व ईदउलअज्हाको अवसरमा स्वदेश तथा विदेशमा रहनुभएका सम्पूर्ण दिदीबहिनी तथा दाजुभाइहरूमा हार्दिक शुभकामना।उनले भनेका छन्, बहुजातीय, बहुधार्मिक र बहुसांस्कृतिक हाम्रो देशमा यस पर्वले आपसी सद्भाव, सामाजिक एकता र राष्ट्रिय एकतालाई अझ बलियो बनाओस्। न्यायपूर्ण, सहिष्णु र समृद्ध समाज निर्माणमा बकर ईद पर्वले प्रेरणा दिइरहोस्। ईद मुबारक ! शनिबार ईदको अवसरमा मुस्लिम धर्मावलम्बीले विशेष नमाज पढ्दै शुभकामना आदानप्रदान गरिरहेका छन्। ईद उल फित्र अर्थात् रमजान पर्वको ७०औँ दिनमा बकर ईद मनाउने प्रचलन रहेको छ। मुस्लिम धर्मावलम्बीले आज बिहानै स्नान गरी नजिकैको मस्जिद वा इदगाहमा गई सामूहिक नमाज पढ्छन् । नमाज पढिसकेपछि एकापसमा शुभकामना आदान प्रदान गर्ने गरिएको छ । माज पढिसकेपछि घरघरमा गई बलि दिने र एकापसमा शुभकामना आदानप्रदान गर्नुका साथै आफ्ना आफन्तजनसँग बसेर मीठो खानेकुरा खाने प्रचलन रहेको छ।"
"राजनीति, राष्ट्रियता र विकासका ट्र्याङ्गुलेसन","अन्ततः, केपी शर्मा ओली भोलिका दिनमा पनि नेपालको राजनीतिक इतिहासमा सधैं विकास, स्थायित्व, योजनाबद्ध सोच र दूरदृष्टियुक्त नेतृत्वको प्रतीकका रूपमा सम्झिइनेछन्। राजनीति गर्ने नेता धेरै हुन्छन्, छन्। तीमध्ये केहीमा राष्ट्रियता झल्कन्छ, छचल्किन्छ। कोही नेता विकासप्रेमी हुन्छन् र छन् पनि। तर, यी तीनवटै गुण कमैमा पाइएला। कसैमा बोक्रो बोक्रो होला त कसैमा गहिरो। अन्तरमनदेखि राजनीति गर्नेमा राष्ट्रियताले ओतप्रोत हुने विकासप्रेमी नेता त नेपालको सन्दर्भमा औंलामै गनिएलान्। यी सबै गुणको ट्र्याङ्गुलेसन खोज्ने हो भने त्यो वर्तमान प्रधानमन्त्री अर्थात् नेकपा एमालेका नेता केपी शर्मा ओलीमा पााइन्छ। नेपालजस्तो विविध र बहुसांस्कृतिक राष्ट्रमा राष्ट्रिय राजनीतिमा रहनु राजनेताका लागि भने साँच्चै चुनौतीपूर्ण हुन्छ। राजनीतिक र वैचारिक रूपमा विभाजित समाजमा सामाजिक सद्भाव, राष्ट्रिय एकता, क्रमिक विकास, अपेक्षित स्तरको आर्थिक वृद्धि र कानुनी सुधारतर्फ राष्ट्रिय राजनीतिलाई सहज रूपमा अगाडि बढाउनु अत्यन्तै कठिन हुन्छ। २०५२ सालदेखि २०६५ सालसम्म नेपाली राजनीतिमा माओवादीहरूले सचेत रूपमा यस्तै अवस्थाहरू सिर्जना गरे। जातमा आधारित संघीयता, जातमा आधारित स्थानीय शासन र प्रशासन, सार्वजनिक सम्पत्तिको विनाश, राजनीतिक प्रेरित व्यक्ति हत्या, परम्परागत संस्कृतिमाथि क्रूर आक्रमण, मानव अधिकारमाथि आक्रमण, अराजकता र राज्यविहीनताको स्थापना त्यस अवधिमा माओवादीहरूले सिर्जना गरेका सामाजिक अवस्थाहरू थिए। माओवादी नेता प्रचण्डले सिर्जना गरेको अत्याचारले सम्पूर्ण विकास प्रक्रिया, सामाजिक तथा कानुनी सुधार, कानुनको शासन, कानुन कार्यान्वयन र समृद्ध नेपालको सपना खोसेको थियो। २०४६ सालपछि नेपालले भर्खरै बहुदलीय प्रजातन्त्र सुरु गरेको अवस्थामा माओवादीहरू विकास, प्रगति र क्रमिक सुधार हुँदै गइरहेको नेपाली समाजमा नयाँ भाइरसको रूपमा देखा परे। र, मानिसहरूमा घृणा, अराजकता र अपराधको बिउ रोपे। यी सबै परिस्थितिले राष्ट्रिय राजनीतिलाई बाधा पुर्यायो र नेपाली समाजलाई प्रभाव पारे। जसकारण शेरबहादुर देउवा २०५८ मा निर्वाचित संसद् चलाउन असफल भए र संसद् खारेज गर्ने घोषणा गर्न पुगे। २०५८ असोज १८ गतेदेखि २०६३ वैशाख ११ गतेसम्म, पूर्वराजा ज्ञानेन्द्र शाहले जनताको इच्छा र २०४७ सालको विद्यमान संविधानविरुद्ध बहुदलीय प्रजातन्त्रको बलजफ्ती अपहरण गरे र नेपालको नयाँ प्रजातान्त्रिक अभ्यासमा सचेत रूपमा प्रतिगमन निम्त्याए र प्रत्यारोपण गरे। संविधान निर्माण प्रक्रियामा केपी ओली : २०६४ सालको संविधानसभाको निर्वाचनमा ओली पराजित भए र प्रत्यक्ष निर्वाचनमा नेकपा एमाले ३२ सिटमा सीमित रह्यो। यसले नेकपा एमालेलाई राष्ट्रिय राजनीतिको प्रभावबाट टाढा धकेल्यो र केपी ओली संविधानसभाका निर्णय लिने प्रक्रियाबाट बाहिर रहे। माओवादीका असम्भव, व्यर्थ र अनावश्यक राजनीतिक मागहरू विरुद्ध ओलीजस्तै स्पष्ट र साहसपूर्वक बोल्ने कोही नभएको अवस्थामा, संविधानसभा चार वर्षसम्म अनिर्णयकारी रह्यो। ओलीले जातीय संघीयता तथा फुटाऊ र शासन गर भन्ने नीतिको बिउ रोप्ने माओवादी स्वार्थको सधैं विरोध गरे। तोकिएको दुई वर्षको अवधिमा संविधान निर्माणमा प्रभावकारी भूमिका खेल्न संविधानसभा असफल भएपछि नेकपा एमालेका प्रभावशाली नेता तथा प्रखर वक्ता ओलीले संविधानसभाको समय लम्ब्याउने सट्टा तत्काल संविधानसभा खारेज गर्ने र नयाँ चुनावको माग गर्ने पक्षमा स्पष्ट सहमति व्यक्त गरे। २०५८ देखि २०७० सालसम्मको अवधिमा देशव्यापी रूपमा नेकपा एमालेको व्यापक जनाधार र राजनीतिक प्रभुत्व हुँदाहुँदै पनि तत्कालीन पार्टी अध्यक्ष माधवकुमार नेपालको नेतृत्वमा प्रगतिशील राजनीतिक निर्णय तथा अग्रगामी गतिशीलताका लागि आवश्यक दृढ राजनीतिक कदम चाल्न सकेन। २०७० सालको दोस्रो संविधानसभाको चुनावमा नेकपा एमालेले पुनः आफ्नो राजनीतिक शक्ति पुनर्जीवित गर्न सफल भयो। यस चुनावमार्फत पार्टीलाई राष्ट्रिय राजनीतिमा पुनस्र्थापित गराउन केपी ओलीको निर्णायक नेतृत्व र स्पष्ट दृष्टिकोणले महत्त्वपूर्ण भूमिका खेलेको थियो। चुनावमार्फत व्यापक रूपमा सुधारिएको र सशक्त राजनीतिक समर्थनका साथ, केपी ओलीको स्पष्ट दृष्टिकोण, दृढ अडान, दूरदर्शिता, देशभक्ति र आमजनताको प्रगतिमा लक्षित अभिमुखीकरण तथा विकासको इच्छाशक्तिले जनादेश प्राप्त गर्यो। कुनै पनि राजनीतिक षड्यन्त्र र कार्यनीतिमा समय खेर फाल्नुको सट्टा, ओलीले तत्कालीन राजनीतिक एजेन्डा र जनभावनाको रक्षा गर्न सुशील कोइरालाको प्रधानमन्त्रीत्वमा दुई प्रमुख दलहरूको गठबन्धन सरकार गठनमा कुनै असहजता महसुस गरेनन्। यो ओलीको सचेत कार्य र निर्णय थियो। जसले अन्ततः असोज ३, २०७२ मा नयाँ संविधानको घोषणा र कार्यान्वयनमा मद्दत गर्यो। २०७१ सालमा नेकपा एमालेको पार्टी अध्यक्षको रूपमा कमरेड केपी ओलीको प्रवेशले कम्युनिस्ट कार्यकर्ता र शुभचिन्तकहरूलाई एकताबद्ध गर्दै एक वजनदार, प्रभावशाली र निर्णायक राष्ट्रिय शक्ति निर्माणतर्फ अग्रसर गरायो। लामो समयदेखि पार्टीभित्र देखिएको अस्थिरता, पार्टीको आफ्नै एजेन्डा र कार्यकर्ताहरूको संरक्षण नहुने अनिर्णयकारी अवस्थाहरू कमरेड ओलीको प्रभावसँगै क्रमशः अन्त्य हुन थाले। माओवादी नेता प्रचण्डका अवाञ्छित राजनीतिक मागहरू र गैरराजनीतिक स्वार्थहरू विरुद्ध ओलीको निरन्तर विद्रोहका कारण जनता सचेत भए। नेपाली समाज माओवादीको असान्दर्भिक, अमान्य र आतंक केन्द्रित राजनीतिक एजेन्डालाई अस्वीकार गर्न र अन्त्यतर्फ धकेल्न उत्साहित भयो। प्रधानमन्त्रीको रूपमा ओलीको पहिलो कार्यकाल (२०७२ असोज २४ २०७३ साउन) : २०७२ असोज २४ गते ओली पहिलो पटक मुलुकको प्रधानमन्त्रीमा निर्वाचित भए। शपथ लिएपछि उनले भारतको तर्फबाट गरिएको अघोषित तर स्पष्ट रूपमा देखिने प्रभावशाली नाकाबन्दीको सामना गरे। ओली तत्कालीन भारत सरकारका केही चासोसँग सहमत भएनन्, बरु स्वतन्त्र रूपमा संविधान घोषणा गर्न तयार भए। यो कदम उनको राष्ट्रियता र नेपालको सार्वभौमसत्ताप्रतिको गहिरो प्रतिबद्धताको पहिलो प्रमाण थियो। ओलीले भारतको खुला र नाङ्गो नाकाबन्दीको निरन्तर विरोध गरिरहँदा, नेपाली कांग्रेस तथा तराईमा आधारित क्षेत्रीय दलहरू यसलाई नाकाबन्दी भन्नसमेत तयार थिएनन्। तर ओलीले नेपालको सार्वभौमसत्ता र स्वतन्त्रताको साहसपूर्वक रक्षा गर्दै राष्ट्रिय पहिचान र स्वाधीनतालाई भारतको अतिक्रमणबाट जोगाउन सफल भए। यद्यपि केही विपक्षी दल र उनीहरूका समर्थकहरूले यस अवस्थामा पनि ओलीलाई दोषारोपण गर्न छोडेनन्। ओलीको दृढ नेतृत्व र स्पष्ट कूटनीतिक दृष्टिकोणले बिस्तारै नेपाललाई अन्तर्राष्ट्रिय स्तरमा पुर्यायो, जहाँ नेपालको अर्थपूर्ण उपस्थिति अनुभूत हुन थाल्यो। परराष्ट्र नीतिको सन्दर्भमा ओलीले भनेका छन् हामी सबैसँग मित्रता चाहन्छौं। हामी समानताको आधारमा, न्यायका आधारमा, अन्तर्राष्ट्रिय उत्तरदायित्वका आधारमा मित्रता खोज्दैछौं। देशको स्वाभिमान, स्वतन्त्रता र आत्मनिर्भरताका लागि ओलीले उत्तरी छिमेकी चीनसँग पारवहन सन्धि गरी नेपाललाई भारतको एकल परनिर्भरताबाट मुक्त गर्दै राष्ट्रिय आत्मबल अभिवृद्धि गरे। उनको भनाइ थियो भौगोलिक रूपमा देश सानो वा ठूलो हुन सक्छ, तर हरेक देशको सार्वभौमसत्ता समान हुन्छ। जसले उनको कार्यनीति र राष्ट्रप्रेमलाई प्रतिबिम्बित गर्छ। ओलीले राष्ट्रिय गौरव, कला, संस्कृति, इतिहास र कलाकृतिहरूको पुनर्जागरणमा नेतृत्वदायी भूमिका निर्वाह गरे। उनी यी अमूल्य सम्पदाहरूको संरक्षण र स्वामित्वमा सधैं प्रतिबद्ध रहेको देखिन्छ। यद्यपि उनी निरन्तर विपक्षीहरूको आरोप र अर्थहीन आलोचनाको केन्द्रमा रहे, किनभने उनले स्पष्ट, साहसी र दृढताका साथ अवाञ्छित, अप्रासंगिक र अवैध राजनीतिक मागहरू तथा अराजकताविरुद्ध आवाज उठाए। ओलीले राष्ट्रलाई भविष्यकेन्द्रित लोकतान्त्रिक अभ्यास, कानुन र नीतिको दिशातर्फ डोहोर्याउने निर्णय लिए तर त्यतिबेला पनि केही नेता उनको विरोधमा उभिन छोडेनन्। २०७३ जेठ १५ मा प्रस्तुत बजेटमार्फत ओली नेतृत्वको सरकारले विकास परियोजनाहरू, रोजगारी सिर्जना, सामाजिक सुरक्षाको विस्तार र सुधारका लागि नयाँ र प्रभावकारी कार्यक्रम तथा नीतिहरू घोषणा गर्यो। यस बजेटले राजनीतिक अस्थिरता तोड्ने, कानुनी रूपान्तरण ल्याउने र द्रुत आर्थिक वृद्धि तथा सामाजिक सुधारमा योगदान गर्ने आधार तयार गर्यो। बजेटले शिक्षा, स्वास्थ्य, बिजुली, खानेपानी आपूर्ति, आन्तरिक उत्पादन, उद्योग स्थापना, शान्ति र न्यायका क्षेत्रमा पूर्वाधार विकासलाई प्राथमिकता दिँदै आर्थिक समृद्धिका लागि कोसेढुंगाको काम गर्यो। देश आर्थिक रूपमा कमजोर अवस्थामा हुँदाहुँदै पनि सरकारी कर्मचारीको तलब २५ प्रतिशतले वृद्धि गर्ने निर्णय गरेर ओलीले राष्ट्रलाई अपेक्षित आर्थिक वृद्धिको दिशातर्फ अघि बढाउने दृढता देखाए। ओलीको पहिलो कार्यकालमा राष्ट्रिय सशस्त्र प्रहरी बल एकेडेमी, बायोग्यास पाइपलाइन, नेपालभारत पेट्रोलियम पाइपलाइनजस्ता महत्त्वपूर्ण पूर्वाधार परियोजनाहरूको उद्घाटन गर्ने काम भयो। साथै, औद्योगिक पार्कहरूको स्थापना तथा नयाँ आर्थिक नीतिहरू ल्याई नेपाललाई आर्थिक विकास र आत्मनिर्भरतातर्फ उन्मुख गराउने कदमहरू चालिए। भारतीय प्रधानमन्त्री नरेन्द्र मोदीसँग संयुक्त रूपमा मोतीहारीआमलेखगन्ज पेट्रोलियम पाइपलाइनको उद्घाटन पनि यस कार्यकालमा सम्पन्न भयो, जुन नेपालभारत सम्बन्धमा आर्थिक सहकार्यको दृष्टिले महत्त्वपूर्ण उपलब्धि मानिन्छ। यही अवधिमा झापामा नेपालचीनमैत्री औद्योगिक पार्कको आधारशिला राखियो। सरकारद्वारा पूर्वाधार विकासमा तीव्रता ल्याउने र राष्ट्रिय विकास परियोजनाहरू शीघ्र सम्पन्न गर्ने नीतिहरू लागू गरिए। बीआरआईअन्तर्गत चीनसँग सहकार्यलाई प्राथमिकता दिँदै लगानी, प्रविधि हस्तान्तरण र पूर्वाधार विकासमा जोड दिइयो। ऊर्जा उत्पादन, औद्योगीकरण र आत्मनिर्भरता वृद्धिको दिशामा विशेष रूपमा केन्द्रित रह्यो। राष्ट्रिय सार्वभौमिकता र आर्थिक समृद्धिका लागि स्थिर राजनीतिक वातावरण निर्माण गर्ने प्रयत्न पनि गरिएको थियो। ओलीको नेतृत्वमा नेपालको परराष्ट्र नीति बहुपक्षीय र स्वतन्त्र ढंगले अघि बढाएको देखिन्छ। भारतले गरेको अघोषित नाकाबन्दीको प्रभावशाली प्रतिकार गर्दै चीनसँग ऐतिहासिक पारवहन तथा यातायात सम्झौता गरियो। भारतसँग विशाखापट्टनम बन्दरगाह प्रयोगसम्बन्धी सम्झौता पनि सम्पन्न गरियो, जुन ओली नेतृत्वको अद्भुत कूटनीतिक सफलता मानिन्छ। २०७२ सालमा ओली प्रधानमन्त्री बनेका बेला नेपाली राजनीति र अर्थतन्त्र जटिल मोडमा थियो। वैशाख १२ को विनाशकारी भूकम्पले पहाडी क्षेत्रहरू तहसनहस बनाएको थियो। आर्थिक वृद्धिदर न्यून थियो। भारतले नेपालको नयाँ संविधानविरुद्ध उभिँदै नाकाबन्दी लगायो। देशलाई आत्मसमर्पण गर्न दबाव दिइरह्यो। यस्ता कठोर परिस्थितिहरूका बाबजुद पनि ओलीले आशा, आत्मबल र साहस गुमाएनन्। उनको दूरदृष्टिपूर्ण नेतृत्वले नेपाललाई संकटबाट पार लगाउने दिशामा सशक्त मार्गदर्शन प्रदान गर्यो। अन्तरमनदेखि राजनीति गर्नेमा राष्ट्रियताले ओतप्रोत हुने विकासप्रेमी नेता त नेपालको सन्दर्भमा औंलामै गनिएलान्। यी सबै गुणको ट्र्याङ्गुलेसन खोज्ने हो भने त्यो वर्तमान प्रधानमन्त्री अर्थात् नेकपा एमालेका नेता केपी ओलीमा पाइन्छ। ओलीको दोस्रो प्रधानमन्त्री कार्यकाल (२०७४ फागुन २०७८ वैशाख) : नेपालको प्रधानमन्त्रीको रूपमा दोस्रो कार्यकाल उपलब्धिमूलक छ। केपी शर्मा ओलीले नेपालको समग्र विकासबारे व्यापक रूपमा छलफल गरे र केही नयाँ परियोजनाहरू अगाडि बढाए। समृद्ध नेपाल, सुखी नेपाली भन्ने राष्ट्रिय नारालाई आत्मसात् गरे, गराए। यस कार्यकालमा सडक बालबालिकामुक्त कार्यक्रम, प्रधानमन्त्री रोजगार कार्यक्रम, प्राविधिक विद्यालयहरूको स्थापना, हुलाकी सडक परियोजनाको विस्तार तथा निरन्तरता, प्रत्येक स्थानीय तहदेखि जिल्ला सदरमुकामसम्म सडक सञ्जाल विस्तार, तराई जिल्लाहरूमा सडक स्तरोन्नति र स्थानीय तहमा अस्पताल निर्माणजस्ता परियोजना प्रभावकारी रूपमा कार्यान्वयन गरिए। ओलीले चिनियाँ राष्ट्रपति सी जिनपिङलाई नेपाल भ्रमण गराउन सफल भए, जसले नेपालचीन सम्बन्धलाई नयाँ उचाइमा पुर्यायो। २०७६ असोज (२०१९ अक्टोबर)मा भएको यस भ्रमणका क्रममा नेपाल र चीनबीच २० वटा सम्झौता र समझदारीपत्रमा हस्ताक्षर भए। तीमध्ये नेपालचीन सीमा नाघ्ने रेलवे परियोजनाको सम्भाव्यता अध्ययन, रसुवागढीछहरेकाठमाडौं सुरुङ मार्ग निर्माण सहयोग, अरनिको राजमार्गको स्तरोन्नति, नेपाललाई दुई वर्षका लागि ५६ अर्ब रुपैयाँबराबरको आर्थिक सहायता आदि काम भए। यस्तै, आपराधिक मामिलामा पारस्परिक कानुनी सहायतासम्बन्धी सम्झौता, सीमा सुरक्षा तथा प्रहरी र खुफिया निकायबीच सहकार्य, बीआरआईमा नेपालको सहभागिता, व्यापार, लगानी, कृषि, उद्योग, यातायात, शिक्षा, पर्यटन तथा स्थानीय तहबीच सहकार्यजस्ता महत्त्वपूर्ण विषयहरू समावेश थिए। यी दीर्घकालीन र महत्त्वपूर्ण सहमतिहरूले नेपालको विकास र आर्थिक प्रगतिका लागि नयाँ आधार तयार गर्यो। यस कार्यकालमा सामाजिक सुरक्षा कार्यक्रमको विस्तार, रासायनिक मलको अनुदानमा १२५ प्रतिशतभन्दा बढीले वृद्धि, डिजिटल सोल म्यापिङको सुरुवात, सबै विद्यालय तथा सेवा प्रदायक संस्थामा इन्टरनेट सेवा विस्तार, १३० वटा तुइन विस्थापन गरी झोलुंगेपुल निर्माण, तराईमधेस सिँचाइ विकास कार्यक्रमअन्तर्गत २० जिल्लामा ४४२ किलोमिटर ढल निर्माण, ३३३ मेगावाट विद्युत्् उत्पादन थप, ८३७ किलोमिटर विद्युत् प्रसारण लाइन विस्तार, त्रिभुवन अन्तर्राष्ट्रिय विमानस्थलको धावनमार्ग पुनर्निर्माण, हुलाकी राजमार्ग, कालीगण्डकी कोरिडोर (जोमसोम तथा पाल्पा खण्ड)जस्ता आयोजनामा भौतिक प्रगति, भूकम्पपछिको पुनर्निर्माण अन्तर्गत आवास र संरचनाको निर्माण तथा नागरिक एपको सुरुवातजस्ता कामहरू उल्लेखनीय उपलब्धि मानिन्छन्। २०७७ जेठ ७ गते (सन् २०२० मे २०) केपी ओलीको नेतृत्वमा नेपाल सरकारले लिम्पियाधुरा, कालापानी र लिपुलेकलाई समावेश गरी नयाँ राजनीतिक तथा प्रशासनिक नक्सा औपचारिक रूपमा सार्वजनिक गर्यो, जुन एक ऐतिहासिक र निर्णायक कदमका रूपमा लिइन्छ। ओलीको तेस्रो प्रधानमन्त्री कार्यकाल (२०७८ वैशाख असारसम्म) : केपी शर्मा ओली २०७८ सालको वैशाखदेखि असारसम्मको छोटो अवधिका लागि तेस्रो पटक नेपालका प्रधानमन्त्री बन्नुभयो। यो कार्यकाल निकै छोटो र राजनीतिक उतारचढावले भरिएको रह्यो। यस अवधिमा माधवकुमार नेपाल र झलनाथ खनालद्वारा गराइएको अप्रत्याशित पार्टी विभाजनका कारण ओलीलाई प्रतिकूल राजनीतिक परिस्थितिको सामना गर्नुपर्यो। पार्टीभित्रको गहिरो आन्तरिक द्वन्द्व, नेपाल कम्युनिस्ट पार्टी (नेकपा)को असामयिक विघटन र अन्तर्राष्ट्रिय समुदायबाट आएको राजनीतिक दबाबले ओलीलाई सत्ताबाट बाहिरिन बाध्य तुल्यायो। ओलीको चौथो प्रधानमन्त्री कार्यकाल (२०८१ साउनदेखि हालसम्म) : २०८१ साउन ६ गते केपी शर्मा ओली चौथो पटक नेपालका प्रधानमन्त्रीमा संसद्बाट निर्वाचित भए। माओवादी केन्द्रले आफ्ना स्वार्थका लागि बारम्बार सत्ता समीकरण परिवर्तन गर्ने रणनीतिका बीच, ओलीले नेपाली कांग्रेस र नेकपा एमालेबीच सहमति कायम गरी माओवादीलाई चिट्ठामा आधारित सरकारको नेतृत्वबाट हटाउँदै लामो समयदेखि जारी राजनीतिक अस्थिरता, षड्यन्त्र र अविश्वासको अन्त्य गर्न प्रयास गरे। यो ओलीको दूरदर्शिता र रणनीतिक कौशलको अर्को सफल उदाहरण बन्यो। यस कार्यकालको सुरुवातसँगै नेपालले उल्लेखनीय आर्थिक सुधारहरू गर्न थालेको छ। जसको पुष्टि विभिन्न राष्ट्रिय तथा अन्तर्राष्ट्रिय प्रतिवेदनहरूले गरेका छन्। एक दूरदर्शी र विकासमैत्री नेताका रूपमा प्रधानमन्त्री ओली विकास परियोजनाहरूको योजना निर्माण र सफल कार्यान्वयनमा सधैं अग्रसर देखिन्छन्। उनको स्पष्ट निर्देशन र नियमित अनुगमनका कारण त्रिभुवन विश्वविद्यालय खेलमैदान, पोखरामुग्लिन सडक, भक्तपुरधुलिखेल सडक, फास्ट ट्र्याक, कान्ति लोकपथ, नारायणगढबुटवल सडकलगायतका परियोजना तीव्र गतिमा छन्। हाल मूल्यवृद्धि ३३९ प्रतिशतमा सीमित छ। बैंकको ब्याजदर नियन्त्रित भएको छ। निर्यातमा वृद्धि, सहरी क्षेत्रमा बसाइँसराइको संख्या घटेको, प्रतिव्यक्ति आयमा वृद्धिदर देखिएको र वैदेशिक मुद्रा सञ्चितिसमेत बढेको देखिन्छ। यी सबै परिवर्तन ओली नेतृत्वको प्रभावकारी अर्थनीतिका प्रमाणहरू हुन्। यस कार्यकालमा सुनकोशीमरिन डाइभर्सन, भरतपुर ६ लेन सडक, आवासीय चिकित्सकलाई सम्मानजनक पारिश्रमिक, शिक्षकको ग्रेड वृद्धिको निर्णय, त्रिवि रंगशाला निर्माणजस्ता उल्लेखनीय कार्यहरू सम्पन्न भएका छन्। साथै, ओलीले चीनसँगको सम्बन्धलाई सुदृढ बनाउँदै बेल्ट एन्ड रोड इनिसिएटिभअन्तर्गतका परियोजनाहरू अगाडि बढाउने वातावरण निर्माण गरेका छन्। नयाँ निजामती ऐन र शिक्षा ऐनजस्ता बहुप्रतीक्षित कानुनी दस्तावेजहरू संसद्बाट पारित गर्न लागिएको छ, जुन ओली सरकारको राजनीतिक दूरदृष्टि र सहमतिको राजनीतिक प्रतीक हुन्। साथै, शान्ति प्रक्रियालाई सार्थकता दिन सरकारले सत्य र मेलमिलाप आयोग तथा बेपत्ता व्यक्तिहरूको छानबिन गर्न आयोग गठन गरेको छ। प्रधानमन्त्री ओली विकासको पर्याय बनेका छन्। उनले बोलेका योजना तथा संकल्पहरू अवश्य कुनै न कुनै रूपमा परिणाममा परिणत हुन्छन्। नेपालभारत पेट्रोलियम पाइपलाइन परियोजना, जुन ओलीको विचार थियो, उनको कार्यकालमै सम्पन्न भयो। नयाँ आर्थिक वर्ष २०८२८३ का लागि ल्याइएको बजेटमा धेरै नवीन योजना र कार्यक्रमहरू छन्, जसले नेपालको सामाजिक र आर्थिक संरचनामा उल्लेखनीय रूपान्तरण ल्याउने अपेक्षा गरिएको छ। अन्ततः, केपी शर्मा ओली भोलिका दिनमा पनि नेपालको राजनीतिक इतिहासमा सधैं विकास, स्थायित्व, योजनाबद्ध सोच र दूरदृष्टियुक्त नेतृत्वको प्रतीकका रूपमा सम्झिइनेछन्। पोखरा अन्तर्राष्ट्रिय विमानस्थल, नौबिसेसीतापाइला सुरुङ मार्ग, सिद्धबाबा सुरुङ मार्ग, पूर्वपश्चिम द्रुतमार्ग परियोजना, रेलमार्ग विस्तार, दैलेखमा पेट्रोलियम अन्वेषण, गोदावरी सम्मेलन केन्द्र, त्रिवि क्रिकेट मैदान, लुम्बिनी सम्मेलन केन्द्र, मेडिकल कलेज स्थापना, भूमिहीनलाई लालपुर्जा वितरणजस्ता पहलहरूले उनलाई देशको समर्पित र दूरदर्शी नेतृत्वकर्ताको रूपमा स्थापित गरेका छन्।"
आज निर्जला एकादशी : मठमा तुलसीको दल राखिँदै,"काठमाडौं : वैदिक सनातन धर्मावलम्बीले आआफ्नो घरको मठमा आज तुलसीको दल राख्दै छन् । प्रत्येक वर्ष ज्येष्ठ शुक्ल एकादशीका दिन घर घरमा तुलसीको दल राख्ने गरिन्छ । यस दिनलाई निर्जला एकादशी पनि भनिन्छ । यस दिन रोपेको बीउ एक महिनापछि आषाढ शुक्ल एकादशी अर्थात् हरि शयनी एकादशीका दिन रोपिन्छ । आषाढ शुक्ल एकादशीदेखि कार्तिक शुक्ल एकादशीका दिनसम्म तुलसीको विशेष पूजा गरिन्छ । यसलाई तुलसी हुर्काइबढाई दामोदरसँग विवाह गरिने भन्ने पनि बुझिन्छ । यो चार महिनालाई चतुर्मास पनि भनिन्छ । चतुर्मासमा स्नान, पूजन र दान गर्नाले मनोकाङ्क्षा पूरा हुने धार्मिक विश्वास छ । निर्जला एकादशीसमेत भनिने भएकाले यस दिन पानीसमेत नपिई व्रत गर्नाले अभीष्ट फल पाइने शास्त्रीय वचन रहेको धर्मशास्त्रविद् एवम् नेपाल पञ्चाङ्ग निर्णायक समितिका सदस्य प्राडा देवमणि भट्टराईले बताए। सक्नेले पानी नखाई व्रत गरे पनि नसक्नेका लागि फलफूल खाएर बस्न सकिने पनि उनले बताए। यस अवसरमा देशभरका नारायणस्थान एवम् विष्णु मन्दिरमा भक्तजनको घुइँचो लाग्छ ।"
काश्मिरी मस्जिदमा बकर ईदको रौनक (तस्बिर),काठमाडौं : शनिबार मुस्लिम धर्मावलम्बीले बकर ईद धुमधामका साथ मनाइरहेका छन्। ईदको अवसरमा उनीहरूले विशेष नमाज पढ्दै शुभकामना आदानप्रदान गरिरहेका छन्। ईद उल फित्र अर्थात् रमजान पर्वको ७०औँ दिनमा बकर ईद मनाउने प्रचलन रहेको छ। मुस्लिम धर्मावलम्बीले आज बिहानै स्नान गरी नजिकैको मस्जिद वा इदगाहमा गई सामूहिक नमाज पढ्छन् । नमाज पढिसकेपछि एकापसमा शुभकामना आदान प्रदान गर्ने गरिएको छ । हिजरी संवत्अनुसार १४३५ वर्ष पहिले अल्लाहको आदेशमा इब्राहिमले आफ्ना छोरा इस्माएल अलेह सलामलाई बलिदान गर्न तयार भएको सम्झनामा यो पर्व मनाउन थालिएको मुस्लिम धार्मिक अगुवाहरू बताउँछन्। नमाज पढिसकेपछि घरघरमा गई बलि दिने र एकापसमा शुभकामना आदानप्रदान गर्नुका साथै आफ्ना आफन्तजनसँग बसेर मीठो खानेकुरा खाने प्रचलन रहेको छ। हेर्नुहोस् भक्तपुरको काश्मिरी मस्जिदमा बकर ईद मनाइँदै गरेको दृष्य: तस्बिर : अभिषेक महर्जन
देउडा गीतमा झिट्टाको प्रयोग,"झिट्टा देउडा गीतको रोचक पक्ष हो । अंग्रेजीमा यसलाई डायलग भनिन्छ । देउडा गायनमा भन्दा खेलमा यसको अधिक प्रयोग हुने गर्छ । नेपाली साहित्यका तीन लक्षण अविधा, व्यञ्जना र लक्षणामध्ये झिट्टागीतहरू लक्षणाअन्तर्गत पर्छ । झिट्टाको प्रयोग गरिँदा गीतकारले पहिले नै अर्को गीतकारको उत्तरको आशा राखेको हुन्छ र गीतको लक्षणाको अनुमान गरिसकेको हुन्छ । यदि सफल देउडा गीतकार छ भने सोहीअनुसारको गीतको लक्षण देखा पर्छ । यस्तो अवस्थामा दुइटा विषयले गीतमा प्रबेश पाउछ एउटा भरपूर मनोरञ्जन अर्को विषय हो शिक्षा । झिट्टागीतले मनोरञ्जन प्रशस्त मात्रामा दिने हुँदा अरू सामान्य गीतभन्दा झिट्टागीत र खेलमा श्रोताहरू निकै नै हुन्छन् । खेलाडीसँग कुममा कुम, हातमा हात र गोडामा गोडा मिलाउने संस्कृतिकर्मीहरू तँछाडमछाड नै गर्छन् । यसैगरी, झिट्टा देउडा गीतले शिक्षा प्रदान गर्ने हुँदा जिज्ञासुहरू, विशेषगरी युवा पुस्ताहरू नयाँ गीतमा कस्ता शिक्षाप्रद शब्दको आगमन हुन्छ भनी चनाखो भएर सुनिरहेका हुन्छन् । पाठ्यक्रममा भन्दा प्रत्यक्ष प्रयोगमा आउने हुँदा झिट्टा देउडा गीत अरू गीतभन्दा बढी लोकप्रिय हुन्छन् । बाटो काँ हो बयालाको घर काँ हो पानीको ? डिठ् पण्या भिट् भैग्यै मान्दो म गैला बानीको । बयालो (हावा) को बाटो कता पर्छ, कुन दिशामा बयालो बहन्छ कसैलाई पनि थाहा हँुदैन । यसरी पानीको घर कता पर्छ ? के पानीको पनि घर हुन्छ ? यी र यस्तै अप्ठेरा प्रश्नहरू नै झिट्टागीतका मूल विशेषता हुन् । तल्लो पंक्तिले आफ्नो साथीसंगीको टाढाबाट दर्शन मिले पनि भेट भएसरी मान्ने मेरो मन छ भनी व्यञ्जनायुक्त शैली प्रयोग गीतकारले गरेको देखिन्छ । यस्को उत्तर दोस्रो आँसुकविले यसरी दिन्छ बादल हो पानीको घर बाटो हो जंगल यी दुईको अभाब रह्या हुँदैन मंगल । पौराणिक, कालजयी यी झिट्टागीतले वर्तमानमा पनि उत्तिकै महत्व बोकेका देखिन्छन् । हुन पनि बादल नलागेर पृथ्वीमा पानी पर्दैन, पृथ्वीमा पानी नपरी जंगलको सौन्दर्य देखिन्न । त्यसैले, पानीको मूलघर बादल र बयालो (हावा) को बाटो भन्नु नै जंगल हो, जहाँ जंगल हुन्छ त्यहाँ हावा चल्ने गर्छ । कति वैज्ञानिक अर्थ दिएको छ यो गीतले । आमा को हुन् रामचन्द्रका सौरासी काँ का हुन् ? राडीपाखी जुम्लाका हुन् मान्ठका भाका हुन् । यो गीतको विविध अर्थ पाठकले पक्कै बुझ्नुभयो होला गीतमा धार्मिक भाव छ, नेपाल भारतबीचको आदिकालदेखिको दौत्य एवं पारिवारिक सम्बन्ध जोडिएको छ । त्यतिमात्र नभएर नेपालको प्राचीन पेसा र कुन भूभागका मानिसले के पेसा अपनाउँछन् बारे पनि गीतले सजीव रूपमा चित्रण गरेको छ । नागराजाको पालामा जुम्ला सम्पन्न राज्य थियो । जहाँ भेडापालन गरिन्थ्यो । उनबाट बनेका राडीपाखी र उनी कपडा देशैभरि प्रख्यात थिए । यहाँ मान्ठ (मानिस)हरू निकै नै परिश्रमी थिए । जुम्ली सभ्यताले नेपालको खास परिचय दिएको थियो भोटसँग आर्थिक रूपमा कारोबारको सुरुवात गर्ने जुम्लाका मानिस हुन भन्ने पनि दर्शाउँछ माथिको गीतले । दोस्रो पक्षको देउडा गीतकारले यस्को उत्तर सरल तरिकाले यसरी दिन्छ । महतारी कौशल्या हुन् शौरास् जनकपुर नुन्सँग उन् साट्न्या हौ कि क्या छ हजुर सुर ? बाल्यकालमा हामीले पनि पितापुर्खाबाट रामायण महाभारतका केही कथाहरू सुनेका थियौं । विशेषगरी हिउँदमासमा दिनहरू छोटा र रात लामा हुने हुँदा रात बिताउनका लागि केही गाउँ खाने कथा, चुट्किला पनि मातापिताबाट सुन्ने गथ्र्यौं । श्रुतिप्रधान समाज भएकाले सुनेका कुराहरू मनमा राखी गीतका भाकाहरू मिलाएर गाउने चलन गाउँघरमा प्रशस्तै थियो । स्कुलको अभाव थियो । घरमा धुलौटो (काठको सानो फल्याकमा रातो माटो राखी लेख्ने साधन) मा अंक पहाडा सिक्ने गथ्यौं । पछि सेतो कमेरोमा निगाली कलम चोपेर कालोपाटीमा अंकपहाडा र क ख लेख्ने चलनको बिकास भयो । रामायण महाभारतका विशिष्ट पात्रहरूको नाम पनि धुलौट र कालोपाटीमा लेखेर घोक्ने गथ्र्यौं । सुनेर लेखेका पात्रहरूका नामर ती व्यक्तिसँग सम्बन्धित विषय पनि हामीलाई प्रायः कण्ठस्थ हुनेगथ्र्यो । गाउँको एकान्तमा यी पात्रलाई आधार मानेर पनि झिट्टाको प्रयोग हुनेगथ्र्यो । देउडामा झिट्टा मिसाएपछि दालभात खाँदा अचार मिसाएजस्तै स्वादिलो हुनेगथ्र्यो । महिला पुरुषले कथा सुनेकै भरमा गीतको रचना गथ्र्ये, प्रश्नोत्तर हुने गथ्र्यो । अहिले झिट्टाको प्रयोग बिस्तारै हराएको देखिन्छ । झिट्टाको प्रयोग गर्न विषयवस्तुको ज्ञान हुनुपर्यो । सम्बन्धित विषयको जानकारी नभएर झिट्टागीत प्रयोग गर्न कठिन हुन्छ । झिट्टामा एकजना गीतांगीले प्रश्न गर्यो कति वर्ष वन्मा बस्या रामचन्द्र र सीता कति सालमा जन्म भयो भगवान्को गीता ? (गीता पुस्तक) यी धार्मिक देउडा गीत पनि हुन्, ज्ञानवद्र्धक पनि छन् । माथिको गीतले त्रेतायुगका रामचन्द्र सीता र द्वापरयुगका श्रीकृष्ण र अर्जुनलाई जोड्ने काम गरेको देखिन्छ । प्रश्नको दोस्रो पक्षले देउडा गीतको आँसुकविले यसरी उत्तर दिन्छ चौध वर्ष वन बस्या रामचन्द्र र सीता कुरु क्षेत्र जन्म भयो भगवान्को गीता । द्वापर युगमा जन्म भयो भगवान्को गीता ।। हुन पनि सुनेका आधारमा यी गीतको जन्म भयो, सिर्जना भयो । सामान्य कहीँ कतै गल्ती भए पनि गीतले दिन खोजेको भावपक्ष निकै सान्दर्भिक देखिन्छ । सौतेनी आमा कैकेयीका ढिपीका कारण रामचन्द्रले पिता दशरथको पनि मर्यादा कायम राख्नका लागि वनबासी हुनपर्यो । सीताले पनि पतिधर्म पालना गरिन् लंकामा अशोक वाटिका गएर बसिन्, हनुमानले लंका दहन गरे, आफ्नो पवित्रतालाई पुष्टि गर्न आगोमा पसिन, आगोले जलाउन सकेन । उनीबाट लव र कुश नामका छोराहरू जन्मे । यी सबै कथा र उपकथाहरूको चित्रण देउडा गीतको झिट्टामा गीतकारले प्रयोग गरेको पाइन्छ । पाँच पाण्डव सत्यवादी हुन, त्यसैले भगवान् श्रीकृष्णले कुरु क्षेत्रमा १८ दिनसम्म पाण्डवको पक्षमा सारथि भएर लडाइँ गरे । विजयी हासिल गरे । जन्मअन्धा धृतराष्ट्रको पुत्रमोहका कारण घनघोर लडाइँ भयो । महावली भीमले दुर्योधनको तिघ्रा च्यातेर जमिनमा गिराए । पतिव्रता गान्धारीले आँखामा पट्टी बाँधेर पति धृतराष्ट्रको सेवा गरिन् । एक वर्षसम्म गुप्तवासमा रहँदा पाण्डवहरूले विराट राजाको दरबारमा रही सेवा गरेको जीवित इतिहासलाई देउडा खेलाडीले झिट्टाको प्रयोगमार्फत सवालजवाफ गरेको कालीकर्णालीको भूमिमा पाइन्छ । पाण्डव पक्षका गीतका झिट्टा प्रयोग गरिएको पाइन्छ नामै क्या हो पाण्डवको धर्म क्या हो यिनको रात् पण्या रातैको छायाँ माया लाग्छ दिन्को । माथिको पेचिलो खालको झिट्टागीत सुन्दा सामान्य लाग्न सक्छ, पाँच पाण्डवको नाम त सबैलाई थाहा हुन सक्छ तर रात र दिनको अर्थ गहिरो छ । रातलाई अधर्म, अशिक्षा र अज्ञानतासँग जोडिएको छ भने दिन अर्थात् घामलाई धर्म, सत्य र नैतिकतासँग कविले दाँजेका छन् र गीतमा यस्को सरल उत्तर यसरी दिएका छन् । यी र यस्तै खालका झिट्टामा आधारित खेलका लयहरू गाइरहँदा, सुनिरहँदा समय बितेको थाहा नै हुँदैन । एकातिर मनोरञ्जन प्राप्त हुन्छ अर्कोतिर ज्ञान प्राप्त हुन्छ । देउडा गीत ज्ञानको गंगा पनि हो । साहित्यका नवरसहरू शृंगार, वीर, करुण, हास्य, रौद्र, भयानक, बीभत्स, अद्भुत र शान्त देउडा गीतमा पाइन्छन् । कथा, उपकथा र घटनाक्रम त साथसाथै जोडिन्छन् । त्यसैले देउडा गीतसंगीत र संस्कृति, हाम्रो जीवन पद्धति हो ।"
"आज बकर ईद मनाइँदै,कसरी चल्यो कुर्बानी प्रचलन ?","काठमाडौं : मुस्लिम धर्मावलम्बीको दोस्रो महान् पर्व बकर ईद (इदुल जोहा) आज मस्जिदमा मनाइँदै छ । इदुल फित्र अर्थात् रमजान पर्वको ७० औँ दिनमा बकर ईद मनाउने धार्मिक विधि छ । मुस्लिम धर्मावलम्बीले आज बिहानै स्नान गरी नजिकैको मस्जिद वा इदगाहमा गई सामूहिक नमाज पढ्छन् । नमाज पढिसकेपछि एकापसमा शुभकामना आदान प्रदान गर्ने गरिएको छ । यस अवसरमा दरबारमार्गस्थित नेपाली जामे मस्जिद, काश्मीरी मस्जिदलगायत देशभरका मस्जिद र इदगाहमा मुस्लिम धर्मावलम्बीको घुइँचो लाग्छ । हिजरी संवत्अनुसार १४४० वर्ष पहिले अल्लाहको आदेशमा इब्राहिमले आफ्ना छोरा इस्माएल अलेह सलामलाई बलिदान गर्न तयार भएको सम्झनामा यो पर्व मनाउन थालिएको हो । मुस्लिम धर्म गुरु (मौलाना) रहमत अली ऐतिहासिक बकर ईद पर्वको आधार बनेका इब्राहिमको वंशमा सन् ५७१ मा मक्कामा मोहम्मद सलल्ला जन्मिई निरन्तरता दिएको बताए । जसले यो पर्व एवम् धर्मलाई पुस्तान्तर गर्न महत्वपूर्ण योगदान गर्दै हदिस नामक धर्मग्रन्थको रचना गरेका थिए । यस पर्वका अवसरमा मक्का मदिना जानु शुभ मानिन्छ । मक्का मदिना जान गृह मन्त्रालयले आतेजाते विमान टिकटको व्यवस्था गरी हज यात्रा गराउने गरेको छ । यसका लागि गृह मन्त्रालयअन्तर्गत हज समितिको सचिवालय स्थापना गरिएको छ । मक्का मदिना जान नपाउने हजयात्रीसमेतले घर घरमै बकर ईद मनाउँछन् । यो पर्वको मुख्य उद्देश्य नै हज यात्रा हो । यस पर्वमा अल्लालाई खुशी पार्न मुसलमानले धर्मले जायज मानेका जनावरलाई कुर्बानी (बली) दिन्छन् । धार्मिक मान्यताअनुसार अल्लाहका नवी (दूत) इब्राहिम अलि सलामले ९० वर्षको उमेरमा पत्नी हाजराबाट प्राप्त गरेको सन्तान छोरा इस्माईललाई कुर्बानी गर्नुपर्ने आदेश प्राप्त भयो । जसलाई पालना गर्दा अल्लाह प्रशन्न भएर इस्माईलको कुर्बानी नभएर स्वर्ग (जन्नत)मा पालिएका दुम्बाको कुर्बानी भएको धार्मिक मान्यता छ । यसैकारण अहिलेसम्म कुर्बानी गर्ने प्रचलनलाई कायम राखेको मुस्लिम धर्मावलम्बीको भनाइ छ । निसन्तान इब्राहिमले सन्तान प्राप्तिका लागि अल्लाहसँग मनन्नत मागेका थिए । अल्लाहले मलाई सन्तानको सुख दियो भने म कुर्बानी गर्छु भन्ने इब्राहिमको प्रतिबद्धता थियो । सोहीअनुरुप अल्लाहले निजको परीक्षणस्वरूप सपनामा कुर्बानी गर्न पर्छ भनेका थिए भन्ने मुस्लिम धर्मावलम्बीको विश्वास छ । धेरै जनावर कुर्बानी गरे तर अल्लााह खुशी भएका थिएनन् । अन्तिममा आफ्ना सबैभन्दा प्यारा छोरालाई नै कुर्बानी गरी अल्लाहलाई राजी गर्न चाहेका थिए । यस घडीमा उनको परीक्षण सफल सावित भएपछि कुर्बानी गर्ने स्थानमा मानिसको होइन त्यही जन्नतमा पालिएर आएका दुम्बाको कुर्बान (बलि) भएको थियो । कुर्बानीको मासु तीन भागमा बाँडी वितरण गरिन्छ । एक भाग गरिब एवम् विपन्न परिवारलाई, अर्को एक भाग आफ्ना इष्टमित्रलाई र तेस्रो भाग आफैँले खानुपर्ने मुस्लिम धार्मिक मान्यता छ । यसैअनुसार आज पहिलो दिनको बकर ईद मनाइँदै छ । मुस्लिम धर्मावलम्बीले सोमबारसम्म तीन दिन यो पर्व मनाउने गर्छन् । यो पर्व मनाउने तीनै दिन कुर्बानी गर्नुपर्ने मुस्लिम धर्मावलम्बीको विधि रहेको नेपाली जामे मस्जिदका सचिव मन्सुर हुसेनले जानकारी दिए । यस अवसरमा सरकारले आज सार्वजनिक बिदा समेत दिएको छ ।"
"बकर ईदले नेपाली समाजमा शान्ति, समृद्धि र भ्रातृत्वको सन्देश फैलाउँछ : देउवा","काठमाडौं : नेपाली कांग्रेसका सभापति शेरबहादुर देउवाले पर्वले नेपाली समाजमा शान्ति, समृद्धि र भ्रातृत्वको सन्देश फैलाउने बताएका छन् । बकर ईद (ईदउलअज्हा)को अवसर शुभकामना दिँदै देउवाले यस पर्वले धार्मिक सहिष्णुता र सामाजिक एकता बढाउन महत्वपूर्ण योगदान पुर्याउँदै आएको बताएका हुन् । शुभकामना सन्देशमा भनिएको छ,इस्लाम धर्मावलम्बीहरूले मनाउने 'बकर ईद (ईदउलअज्हा)' एक महत्वपूर्ण तथा पवित्र पर्व हो । यस पर्वले धार्मिक सहिष्णुता, सामाजिक एकता र आपसी सद्भाव बढाउन महत्वपूर्ण योगदान पुर्याउँदै आएको छ । म विश्वास गर्छु यस पवित्र पर्वले सम्पूर्ण नेपाली समाजमा शान्ति, समृद्धि र भ्रातृत्वको सन्देश फैलाउनेछ । विविध चाडपर्वहरू सांस्कृतिक सम्पन्नताको प्रतीक भएको उनको भनाई छ। नेपाल प्राचीनकालदेखि नै विभिन्न जाति, भाषा, धर्म र संस्कृतिहरूको साझा थलो रहिआएको छ । यहाँ रहेका विविध चाडपर्वहरू हाम्रो सांस्कृतिक सम्पन्नताको प्रतीक हुन्, जसले सबै धर्म, संस्कार र परम्पराहरूलाई आदर र सम्मान गर्ने हाम्रो विशिष्ट परम्परालाई झल्काउँछ शुभकामना सन्देशमा भनिएको छ।"
अमेरिकामा एकै परिवारका चार नेपालीको गोली हानेर हत्या,"काठमाडौं : अमेरिकामा एकै परिवारका चार नेपाली मृत अवस्थामा फेला परेका छन्। म्यानेसस पार्क प्रहरी विभागका अनुसार भर्जिनियाको मानेसास पार्कस्थित एक घरमा दुई बालबालिका, एक महिला र एक पुरुष मृत अवस्थामा फेला परेका हुन्। बिहीबार राति करिब १०:४० बजे घरधनीले आफ्ना भाडामा बस्नेहरूलाई सुरक्षाको अनुगमन गरिदिन अनुरोध गरेको म्यानेसस पार्क प्रहरी विभागले जनाएको। घटनास्थलमा पुगेका प्रहरी अधिकारीहरूले घरको तल्लो तलामा प्रवेश गर्दा चार जना व्यक्तिको गोली प्रहारबाट मृत्यु भएको अवस्थामा फेला परेको जानकारी दिए। प्रहरीका अनुसार मृत्यु हुनेमा ३८ वर्षीय सन्तोष परियार, ३६ वर्षीया अञ्जु श्रेष्ठ, २ वर्षे बालक र ८ वर्षीया बालिका रहेका छन्। घटनास्थलबाट एकवटा बन्दुक पनि बरामद गरिएको छ। गोली चलाउने व्यक्तिको परिचय भने सार्वजनिक भएको छैन। प्रहरीले शवहरू म्यानेससको मेडिकल एक्जामिनरको कार्यालयमा परीक्षणका लागि पठाइएको जनाएको छ।"
