शीर्षक,विवरण
निर्वाचनका लागि विशेष मौसम पूर्वानुमान बुलेटिन सार्वजनिक,"काठमाडौं : जल तथा मौसम विज्ञान विभागअन्तर्गतको मौसम पूर्वानुमान महाशाखाले यही वैशाख ३० गते हुने स्थानीय तहको निर्वाचनका लागि विशेष मौसम पूर्वानुमान बुलेटिन सार्वजनिक गरेको छ। आईतबार जारी गरिएको बुलेटिनअनुसार हाल नेपालमा स्थानीय वायु र भारतको विहारपश्चिम बङ्गालमा बनेको न्यून चापीय प्रणालीको प्रभाव रहेको छ। साथै दक्षिण बङ्गालको खाडीमा चक्रवात असानीविकसित भएको छ। उक्त प्रणाली उत्तरपश्चिम (भारत) तर्फ सर्ने क्रममा रहेको र वैशाख ३० गतेसम्म कमजोर अवस्थामा उत्तरी बङ्गालको खाडीमा रहने सम्भावना रहेको महाशाखाले जनाएको छ। उक्त प्रणालीको आंशिक प्रभाव नेपालमा पनि पर्न सक्ने सम्भावना देखिन्छ। सो कारणले आसन्न स्थानीय निर्वाचनमा देशभर आंशिकदेखि सामान्य बदली रहने सम्भावना छ। प्रदेश १, बागमती तथा गण्डकी प्रदेशका केही स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। यसैगरी मधेस, लुम्बिनी, कर्णाली र सुदूरपश्चिम प्रदेशका थोरै स्थानमा मेघगर्जनचट्याङसहित हल्का वर्षाको सम्भावना रहेको बुलेटिनमा उल्लेख छ। यो मौसमी प्रणालीका कारण निर्वाचन अवधिमा पर्न सक्ने असर र प्रभावबाट जोगिन आवश्यक सतर्कता अपनाउन महाशाखाले अनुरोध गरेको छ। महाशाखाले मौसमी प्रणालीलाई निरन्तर अनुगमन गरिरहेको र आवश्यकताअनुसार थप बुलेटिन जारी गर्ने जनाएको छ। रासस"
ट्र्याक्टर पल्टिएर युवकको मृत्यु,सप्तरी : सप्तरीको बोदेबर्साइन नगरपालिका७ मानराजामा ट्र्याक्टर पल्टिएर आज एक युवकको ज्यान गएको छ। मृत्यु हुनेमा स्थानीयवासी राजीन पौदारका १९ वर्षीय छोरा शिवकुमार पौदार रहेको प्रहरीले जनाएको छ। सोही ठाउँको (केराबारी)मा माटो लिएर फर्किँदै गरेको अवस्थामा प्रदेश २०१००१त २००१ नम्बरको ट्र्याक्टर पल्टिएर उनको घटनास्थलमै मृत्यु भएको स्थानीयवासी उमेश साहले जानकारी दिए। रासस
प्रधानमन्त्री देउवाले गृहजिल्ला र अध्यक्ष प्रचण्डले बुहारीको क्षेत्रमा सम्बोधन गर्ने,"धनगढी : नेपाली कांग्रेसका सभापति एवं प्रधानमन्त्री शेरबहादुर देउवा र नेकपा (माओवादी केन्द्र) का अध्यक्ष पुष्पकमल दाहाल प्रचण्ड धनगढी पुगेका छन्। प्रधानमन्त्री देउवा धनगढी उपमहानगरपालिका४ स्थित आफ्नै निवासमा बसेका छन्। नेकपा (माओवादी केन्द्र) का अध्यक्ष प्रचण्ड धनगढीको रुबस होटेलमा बसेका छन्। प्रधानमन्त्री देउवा र माओवादी केन्द्रका अध्यक्ष प्रचण्डले सोमबार धनगढीको रङ्गशालामा हुने सत्ता साझेदार दलको चुनावीसभालाई सम्बोधन गर्ने कार्यक्रम तय भएको छ। धनगढीको चुनावी सभा भ्याएर प्रधानमन्त्री देउवा गृहजिल्ला डडेलधुरा जाने कार्यक्रम रहेको जिल्ला प्रहरी कार्यालय कैलालीका प्रवक्ता बेदप्रकाश जोशीले जानकारी दिए। त्यस्तै माओवादी अध्यक्ष प्रचण्डले कञ्चनपुरस्थित आफ्नी बुहारी बिना मगरको चुनाव क्षेत्रसहित कैलालीका अन्य ठाउँमा सम्बवधन गर्नेछन्। दाहालले सोमबार नै कैलालीको हसुलिया, डोटी, र कञ्चनपुरको बेलौरी (बिना मगरको क्षेत्र)लगायत क्षेत्रमा हुने चुनावीसभालाई सम्बोधन गर्ने सो पार्टीका नेता रमेश भट्टराईले जानकारी दिए। स्थानीय तहको निर्वाचन आउन केही दिन मात्र बाँकी रहँदा राजनीतिक दलका शीर्ष नेताको चुनावी दौडधुप पनि ह्वात्तै बढेको छ।"
खेलाडी विवाद छानबिन समिति गठन,काठमाडौं : अखिल नेपाल फुटबल सङ्घ (एन्फा) ले राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरी र बन्द प्रशिक्षण छाडेका खेलाडीबीचको विवादको सत्यतथ्य पहिचान गर्न कमिटी गठन गरेको छ। एन्फाको आज बसेको कार्यसमिति बैठकले राष्ट्रिय टोलीबाट निकालिएका १० खेलाडी र प्रशिक्षकबीच भएको विवादको विषयमा सत्यतथ्य पत्ता लगाउन तीन सदस्यीय छानबिन समितिको गठन गरेको हो। एन्फाले नेपाली सेनाका पूर्वउपरथी तथा पूर्वखेलाडी भिक्टर राणाको संयोजकत्वमा तीन सदस्यीय कमिटी गठन गरेको हो। कमिटीमा पूर्वखेलाडी विदुर विष्ट र नेपाल राष्ट्रिय तथा अन्तर्राष्ट्रिय खेलाडी सङ्घका उपाध्यक्ष दीपक थापा रहेका छन्। कमिटीले सात दिनभित्र छानबिन गरेर एन्फालाई प्रतिवेदन पेश गर्नेछ। मुख्य प्रशिक्षक अलमुताइरीको कार्यशैलीमा असन्तुष्टि जनाउँदै यही वैशाख १३ गते १० खेलाडीले बन्द प्रशिक्षण छाडेका थिए। क्याम्प छाडेका खेलाडीले होटल सुविधाको माग राख्दा प्रशिक्षक अलमुताइरीले पटकपटक क्याम्प छाडेर जान भनेपछि आफूहरु बाध्य भएर प्रशिक्षण छाडेको खेलाडीले बताउँदै आएका छन्। रासस
नुवाकोटमा मतदानमा खटिएका अधिकारीलाई प्रयोगात्मक प्रशिक्षण,"नुवाकोट : स्थानीय तहको निर्वाचनमा नुवाकोटमा खटिएका मतदान केन्द्रका अधिकारीहरुलाई प्रयोगात्मक अभ्यास गराइएको छ। जिल्ला निर्वाचन कार्यालयले विदुरमा प्रशिक्षणकाबीच प्रगोगात्मक अभ्याससमेत गराएको हो। १२ स्थानीय तहमा कायम दुई सय ८७ मतदान केन्द्रका मतदान अधिकृत र सहायक मतदान अधिकृतहरुका लागि दुई चरणमा मतदान सम्वन्धी प्रयोगात्मक प्रशिक्षण गरिएको हो। दुई चरणमा सन्चालित प्रक्षिण अन्तर्गत पहिलो चरणमा वेलकोटगढी नगरपालिकाका साथै दुप्चेश्वर, शिवपुरी, ककनी, म्यागङ र पन्चकन्याका दुई सय ९० जनालाई प्रशिक्षण दिइएको थियो। दोश्रो चरणमा विदुर नगरपालिकाका साथै किस्पाङ, लिखु, तादी, तारकेश्वर र सुर्यगढीका मतदान अधिकृत र सहायक मतदान अधिकृतगरी दुई सय ८४ जनालाई प्रशिक्षण दिइएको जिल्ला निर्वाचन अधिकारी जयप्रसाद गौतमले जानकारी दिए। प्रशिक्षणसंगै उनीहरुलाई मत बदर घटाउन आवश्यक प्रयोगात्मक अभ्याससमेत सञ्चालन गरिएको अधिकृत गौतमको भनाई छ। विदुरमा दुई दिनसम्म सन्चालित सो तालिममा एकसय ३२ वटा मतदानस्थलका २ सय ८७ मतदान केन्द्रमा खटिने मतदान अधिकृत र सहायक मतदान अधिकृत सहभागी रहेको थियो। तालिममा कानूनी, व्यवहारिक र सैद्धान्तिक पक्षका विषयमा प्रशिक्षण गरिएको जिल्ला निर्वाचन नुवाकोटले जनाएको छ। उनीहरूलाई मतदान अधिकृत र सहायक मतदान अधिकृतले गर्नुपर्ने काम, कर्तव्य, अधिकारको क्षेत्र, मतदान केन्द्र निर्माण गर्ने तरिकाको विषयमा प्रशिक्षण दिइएको नुवाकोटका प्रमुख जिल्ला अधिकारी नारायणप्रसाद रिसालले जानकारी दिए। उनका अनुसार मतपेटिका राख्ने स्थान, रुजु गर्नेलगायत मतदान कार्यलाई व्यवस्थित गर्ने तरिकाको विषयमा सहभागीहरुलाई जानकारी दिइएको थियो। सहभागीहरुलाई मुख्य निर्वाचन अधिकृत उमेशप्रसाद लुइटेलले महिला, सुत्केरी, बृद्ध र अशक्त महिलाको लागि मतदान गर्ने समयमा विशेष प्राथमिकता दिन आग्रह गरे। मतदान अधिकृत र सहायक मतदान केन्द्रमा पुग्नुअघि र पुगेपछि गर्नुपर्ने काम, मतदातालाई भित्र भोट हाल्न कसरी पठाउने, भोट हालिसकेपछि सुरक्षित कसरी बाहिर ल्याउने, निर्वाचन सकिएपछि के गर्नेलगायत विषयमा तालिममा जानकारी गराइएको थियो। कार्यक्रममा नुवाकोटका प्रमुख जिल्ला अधिकारी नारायणप्रसाद रिसालले निर्वाचनमा कुनैपनि किसिमको सुरक्षा चुनौती सामना गर्न आफूहरु तयार रहेको बताए। उनले प्रत्येक पालिकामा नेपाल प्रहरीको २ ओटा र शसस्त्र प्रहरीको ३ ओटा मोवाइल टोली परिचालन गरिने बताए। विदुर र वेलकोटगढी नगरपालिका र १० गाउँपालिका रहेको नुवाकोटमा कुल मतदाता संख्या २ लाख ३७ हजार ४ सय ३४ जना रहेका छन्। जसमध्ये महिला १ लाख १५ हजार २९ जना पुरुष र १ लाख २२ हजार ४ सय २ जना र ३ जना तेश्रोलिंगी मतदाता रहेका छन्।"
आसन्न निर्वाचनमा धम्की र लोभलालचमा नपर्न अपील,"काठमाडौं : ट्रान्सपरेन्सी इन्टरनेशनल (टीआई) नेपालले चुनाव प्रचारप्रसार तथा भोट माग्न आमसभामा राजनीतिक दलका केही नेतृत्व वर्ग र उम्मेदवारले धम्कीपूर्ण शैलीमा मतदातालाई तर्साउने, थर्काउने, लोभलालच र दबाबमा पार्ने कोशिस गरेका भन्दै आपत्ति जनाएको छ। मतदाताले कुनै डर, लोभ वा गलत सूचनाबाट प्रभावित नभई स्वतन्त्ररुपमा आफूले चाहेको उम्मेदवारलाई मतदान गर्न पाउनुपर्ने टिआई नेपालले जनाएको छ। अध्यक्ष पद्मिनी प्रधानाङ्गले विज्ञप्ति जारी गर्दै भनिएको छ, आसन्न निर्वाचन शान्त र भयत्रासमुक्त वातावरणमा सम्पन्न हुन जरुरी छ भन्ने सर्वमान्य सिद्धान्तमा विश्वास गर्दछ। मतदाताले कुनै डर, लोभ वा गलत सूचनाबाट प्रभावित नभई स्वतन्त्ररुपमा आफूले चाहेको उम्मेदवारलाई मतदान गर्न पाउनुपर्छ। जिम्मेवार व्यक्तिहरूबाट निर्वाचनको प्रत्येक चरणमा सही र निष्पक्ष सूचना नागरिकसमक्ष प्रवाह गरिनुपर्छ। निर्वाचनको माध्यमबाट लोकतन्त्र सुदृढ गर्नका साथै राजनीतिक व्यवस्था र दलहरूप्रतिको आस्था कायम राख्न प्रत्येक मतदाताले स्वतन्त्ररुपमा आफ्नो स्थानीय सरकार प्रतिनिधि चुन्न पाउनुपर्ने विज्ञप्तिमा उल्लेख छ। आफूलाई उपयुक्त लाग्ने, सक्षम र योग्य व्यक्तिलाई मात्र आफ्नो अमूल्य भोट दिई आफू र आफ्नो क्षेत्रको विकास सुनिश्चित गर्न टिआइ नेपालले सम्पूर्ण मतदातालाई जोडदार आग्रह गरेको छ। उसले उम्मेदवारलाई हदैसम्म निच देखाउन तुच्छता प्रदर्शन गर्ने गरेका घटनाहरूप्रति यस संस्थाको गम्भीर ध्यानाकर्षण भएको जनाएको छ।"
राष्ट्रपतिद्वारा दुवै सदनको अधिवेशन आह्वान,"काठमाडौं : राष्ट्रपति विद्यादेवी भण्डारीले आगामी जेठ ३ गते मङ्गलबार अपराह्न ४ बजे सङ्घीय संसद्को दुवै सदनको अधिवेशन आह्वान गरेकी छन्। राष्ट्रपति भण्डारीले नेपालको संविधानको धारा, ९३ को उपधारा (१) बमोजिम मन्त्रिपरिषद्को सिफारिसमा दुवै सदनको अधिवेशन आह्वान गरेकी हुन्। राष्ट्रपति कार्यालयका प्रवक्ता सागर आचार्यले जारी गरेको विज्ञप्तिमा भनिएको छ, नेपालको संविधानको धारा, ९३ को उपधारा (१) बमोजिम मन्त्रिपरिषद्को सिफारिसमा जेठ ३ गते मङ्गलबारका दिन ४ बजे अन्तर्राष्ट्रिय सम्मेलन केन्द्र, बानेश्वरमा सङ्घीय संसद्को दुवै सदनको अधिवेशन आह्वान गर्नुभएको छ। आह्वान गरिएको संसदले बजेट पारित गर्नेछ। त्यसैले वर्खे अधिवेशनलाई बजेट अधिवेशन पनि भनिन्छ।"
अलमुताइरीखेलाडी विवाद छानबिन गर्ने जिम्मा सेनाका पूर्वउपरथी राणालाई,काठमाडौं : अखिल नेपाल फुटबल संघ (एन्फा) ले राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरी र बन्द प्रशिक्षण छाडेका खेलाडीबीचको विवादको सत्यतथ्य पहिचान गर्न कमिटी गठन गरेको छ। एन्फाको आइतबार बसेको कार्यसमिति बैठकले राष्ट्रिय टोलीबाट निकालिएका १० खेलाडी र प्रशिक्षकबीच भएको विवादको विषयमा सत्यतथ्य पत्ता लगाउन तीन सदस्यीय छानबिन समितिको गठन गरेको हो। एन्फाले नेपाली सेनाका पूर्वउपरथी तथा पूर्वखेलाडी भिक्टर राणाको संयोजकत्वमा तीन सदस्यीय कमिटी गठन गरेको हो। कमिटीमा पूर्वखेलाडी विदुर विष्ट र नेपाल राष्ट्रिय तथा अन्तर्राष्ट्रिय खेलाडी सङ्घका उपाध्यक्ष दीपक थापा सदस्य छन्। कमिटीले सात दिनभित्र छानबिन गरेर एन्फालाई प्रतिवेदन पेश गर्नेछ। मुख्य प्रशिक्षक अलमुताइरीको कार्यशैलीमा असन्तुष्टि जनाउँदै यही वैशाख १३ गते १० खेलाडीले बन्द प्रशिक्षण छाडेका थिए। क्याम्प छाडेका खेलाडीले होटल सुविधाको माग राख्दा प्रशिक्षक अलमुताइरीले पटकपटक क्याम्प छाडेर जान भनेपछि आफूहरु बाध्य भएर प्रशिक्षण छाडेको खेलाडीले बताउँदै आएका छन्।
विश्वकै कठिन ट्राइयाथलनको उपाधी स्वेडेनका हेसलमार्कलाई,"पोखरा : विश्वकै कठिन मानिएको समुन्द्री सतहदेखि ८ सय मिटरदेखि ४ हजार मिटर सम्मको उचाईमा भएको एक्स्ट्रिम वर्ल्ड टुर ट्राइयाथलनअन्तर्राष्ट्रिय साहासिक ट्राइयाथलन अन्तर्गतको हिमालयन एक्सट्राईको उपाधि स्वेडेनका योहान हेसलमार्कले जितेका छन्। पोखराबाट सुरुभएको प्रतियोगिता अन्तर्गत ३८ किमि पौडी, १८० किमि साइक्लिङ र ४० किमि दौड धावक हेसलमार्कले १६ घन्टा ८ मिनेट १२ सेकेण्डमा पुरा गर्दै उपाधि जितेका हुन्। उनले फेवातालमा सम्पन्न ३८ किमि पौडी सक्न ४८ मिनेट ६ सेकेण्ड लगाएका थिए भने १८० किमि साइक्लिङ सक्न ६ घन्टा १ मिनेट ३१ सेकेण्ड तथा ४० किमि दौड पुरा गर्न ९ घन्टा १२ मिनेट ४३ सेकेण्ड लगाए। प्रतियोगितामा चेक रिपब्लिकका फिलिप सोल्क दोश्रो भएका छन्। उनले निर्धारित दुरी पुरा गर्न १६ घन्टा २९ मिनेट २६ सेकेण्ड लगाए। उनले पौडीका लागि ४५ मिनेट ३८ सेकेण्ड, साइक्लिङका लागि ६ घन्टा १९ मिनेट २८ सेकेण्ड र दौडका लागि ९ घन्टा १४ मिनेड १८ सेकेण्ड लगाएका थिए। त्यसै गरी तेश्रो स्थान प्राप्त गरेका चेक रिपब्लिकका पिटर भावरोसेकले उक्त दुरी १६ घन्टा ४० मिनेट ५७ सेकेण्डमा पुरा गरेका थिए। उनले पौडी ४६ मिनेट ६ सेकेण्ड, साइक्लिङ ६ घन्टा ४० मिनेट ४७ सेकेण्ड र दौड ९ घन्टा ३ मिनेट २० सेकेण्डमा पुरा गरेका थिए। नेपालबाट सहभागी सन्तोष राईले २० घन्टा ५८ मिनेट १० सेकेण्डमा पुरा गर्दै १० औं स्थानमा आएका छन्। सहभागी विभिन्न १७ देशका सहभागी मध्ये १२ जनाले रेस पुरा गरेको आयोजक मध्येका एक दिवश योन्जनले जनाएका छन्। रेसमा सहभागी नेपाली महिला खेलाडी सोनी गुरुङ केही मिनेट ढिला हुँदा मर्दी हिमालको ४००० मिटरको उचाई छुन भने असफल भइन्। उपाधि जितेपछि पत्रकार संग कुरा गर्दै हेसलमार्कले आफू विभिन्न देशमा प्रतियोगितामा सहभागी भए पनि नेपालको अनुभव निकै रोमाञ्चपूर्ण रहेको बताए। पोखरामा भएको प्रतियोगिता अन्य देशको भन्दा निकै कठिन र रोमाञ्चक भएको उनले बताए। प्रतियोगितामा सहभागिले धेरै नयाँ कुरा सिक्ने र अनुभव गर्ने अवसर पाँएको पनि उनले सुनाए। प्रतियोगिताको विजयी खेलाडीलाई मेडल र टिशर्ट वितरण गर्दै प्रदेश खेलकुद परिषद गण्डकीका सदस्य सचिव तेज बहादुर गुरुङले यो प्रतियोगिताले पोखरालाई साहासिक खेलकुदको गन्तव्य बनाउन निकै सहयोगी रहने बताए। प्रतियोगिताका रेस डाइरेक्टर रिक्की योन्जनले नेपालमा पहिलो पटक आयोजना भएको विश्यकै कठीन प्रतियोगिता सफल रहेको बताए। निकै चुनौतीपूर्ण रहेको यो प्रतियोगितालाई आगामी वर्षमा समेत निरन्तरता दिने योन्जनले बताए। प्रतियोगितामा नेपाल सहित १७ देशका सहभागी खेलाडी र उनीहरुका ३० जना सहयोगी गरी ४७ जना पोखरा आएका थिए। उनीहरु प्रतियोगिताका लागि करिव एक साता भन्दा वढी पोखरा रहेर अभ्यास समेत गरेका थिए। प्रतियोगिता अन्तर्गत फेवतालमा ३८ किमी पोडी, १८० किलोमिटर साइक्लिङ र ४० किलोमिटर दौड हो। खेलाडीहरु साइकलबाट पोखरा हुँदै बागलुङ कलिकास्थान मन्दिर हुँदै फर्किएर पुनः कास्कीको काँडेबाट दौड सुरु गरेका थिए। कास्कीको पर्यटकिय गन्तव्य मर्दी हिमाल हाइक्याम्पको ४ हजार मिटरलाई छुँदै पुनः कास्कीको माछापुच्छ्रेस्थित ल्वाङमा पुगेर प्रतियोगिता सम्पन्न भएको थियो।"
पुर्णिमाद्वारा विश्वको तेस्रो अग्लो कञ्चनजंगाको सफल आरोहण,"गोरखा : गोरखा आरुघाटकी पूर्णिमा श्रेष्ठले विश्वको तेस्रो अग्लो कञ्चनजंगा हिमालको सफल आरोहण गरेकी छन्। फोटो पत्रकारसमेत रहेकी श्रेष्ठले शुक्रबार विश्वको तेस्रो अग्लो हिमाल कञ्चनजंगा (८,५८६ मिटर)को सफलतापूर्वक आरोहण गरेकी हुन्। कारोबार आर्थिक दैनिकमा कार्यरत श्रेष्ठले यसअघि सर्वोच्च शिखर सगरमाथा (८,८४८८६ मिटर)का साथै विश्वको सातौं (८,१६७ मिटर) अग्लो धौलागिरी (प्रथम), मनास्लु (८,१६३ मिटर), अन्नपूर्ण प्रथम (८०९१ मिटर) र अमदब्लम (६,८१२ मिटर) हिमालको आरोहण गरिसकेकी छन्। आठहजारभन्दा माथिका सबै हिमाल आरोहण गरिसकेकी पूर्णिमाले विश्वको तेस्रो अग्लो हिमाल कञ्चनजंगा २० घण्टाको कठिन यात्रापछि शिखर चुमेकी थिइन्। अक्सिजन मास्कको समस्या, हेडलाइटले काम नगरेको जस्ता कठिनताको बावजुद लगभग मृत्युको नजिक पूगेर पनि कीर्तिमान रच्न सफल भएको उनी बताउँछिन्। उनले आठ हजार मिटरभन्दा अग्ला सबै हिमाल आरोहण गर्ने लक्ष्य राखेकी छन्।"
मोटरसाइकल दुर्घटनामा एकको मृत्यु,"रोल्पा : रोल्पामा मोटरसाइकल दुर्घटना हुँदा एक जनाको मृत्यु भएको छ। मृत्यु हुनेमा परिर्वतन गाउँपालिका५ राँकोटका ३० वर्षीय मनिपाल बुढा रहेको जिल्ला प्रहरी कार्यालय रोल्पाका सूचना अधिकारी थमन जिसीले जानकारी दिए। रोल्पाको माडी गाउँपालिकाको घर्तीगाउँबाट परिर्वतन गाउँपालिकाको इरिवाङ जाँदै गरेको रा४प ४८१ नंको मोटरसाइकल अनियन्त्रित भई माडी गाउँपलिका४ तार्केबाङ नजिक शनिबार साँझ दुर्घटना हुँदा उनको मृत्यु जिल्ला प्रहरी कार्यालय रोल्पाले जनाएको छ। कच्ची, साँघुरो र चिप्लो सडकका कारण दुर्घटना भएको हुन सक्ने प्रहरीको अनुमान छ। रासस"
"अनुसन्धान विभाग पुगेर गृहमन्त्रीले भने, निर्वाचनमा हुनसक्ने घट्ना रोक्न समयमै सूचना प्राप्त गर्नुस्","काठमाडौं : गृहमन्त्री बालकृष्ण खाणले सत्य तथ्य सूचना समयमै प्राप्त गरेमा मात्रै अकल्पनीय घटना घट्न नदिन र घटना घटिहालेमा पनि समस्या समाधानका लागि तत्काल रणनीति बनाउन सक्ने बताएका छन्। आइतबार राष्ट्रिय अनुसन्धान विभागको निरीक्षणपछि गृहमन्त्री खाणले सत्य तथ्य सूचना जतिसक्यो छिटो सरकारसम्म पुर्याउन राष्ट्रिय अनुसन्धान विभाग प्रविधियुक्त, सक्षम र सवल हुनुपर्ने बताए। नेपालमा राजनीतिक, सामाजिक, आर्थिक, सास्कृतिकलगायतका घटनाक्रम र त्यसले पार्न सक्ने प्रभावबारे विश्लेषणसहितको सूचना बेलैमा पाएमा मात्रै त्यसलाई रोक्न सरकारले रणनीति बनाउन सक्ने उनको भनाइ थियो। अनुसन्धान विभागले राष्ट्रिय, अन्तर्राष्ट्रिय सूचना र त्यसले पार्ने प्रभावको विश्लेषण सरकारलाई अहिलेसम्म उपलब्ध गराउँदै आएको र आगामी यो भन्दा प्रभावकारी सूचना र विश्लेषण सरकारलाई दिने विश्वासमा सरकार रहेको बताए। विश्वमा प्राकृतिक स्रोत साधनको उपयोग, राजनीतिक, सामाजिक, आर्थिक, आपराधिक, र प्रविधिबारे के कस्ता नयाँ सूचना के आएका छन्। त्यसको प्रभाव के पर्छ? यसबारे राष्ट्रलाई जानकारी हुनु आवश्यक छ, गृहमन्त्री खाणले भने, यसबारे बेलैमा सत्य, तथ्य सूचना अनुसन्धान विभागले राज्यलाई दिइरहेको छ। आगामी दिनमा अझ प्रभावकारी सूचना दिने विश्वासमा सरकार छ। राज्यलाई तत्काल सथ्य तथ्य सूचना उपलब्ध गराउने अनुसन्धान विभाग अमूल्य अंग भएको गृहमन्त्री खाणले बताए। अनुसन्धान विभाग कमजोर भएमा मुख्यगरी राज्यको सूचना प्रणाली कमजोर हुने र सूचना प्रणाली कमजोर भए समग्र राज्य प्रणाली कमजोर हुने उनको भनाइ छ। लोकतान्त्रिक शासन व्यवस्थामा आवधिक रूपमा सरकार परिवर्तन हुन स्वभाविक भए पनि सरकार परिवर्तनले विभागलाई असर पार्न नहुने गृहमन्त्री खाणले बताए। मुलुक स्थानीय तह निर्वाचनको पूर्वसन्ध्यामा रहेको बताउँदै गृहमन्त्री खाणले निर्वाचनलाई ससाना घटनाले प्रभाव पार्ने बताए। घटना घट्न सक्ने पूर्वानुमान र घटना घटिहालेमा समयमै सूचना प्राप्त भएमा तत्काल समाधान खोज्ने रणनीति बनाउन सकिने भन्दै उनले त्यो काम अनुसन्धान विभागले गर्न सक्ने बताए। गृहसचिव टेकनारायण पाण्डेले पछिल्लो समय प्रविधिको विकाससँगै सुरक्षा चुनौती बढेको भन्दै त्यो चुनौतीलाई तत्काल समाधान गर्न सत्य तथ्य सूचना बेलैमा आइपुग्न आवश्यक रहेको बताए। उनले राष्ट्रिय अनुसन्धान विभागलाई प्रविधिको प्रयोग गरी सबै स्थानका सूचना एकै स्थानमा बसेर संकलन गर्ने संयन्त्रको विकास गर्नतर्फ लाग्न आग्रह गरे। अनुसन्धान विभागले उपलब्ध गराउने सूचना अझ परिस्किृत गर्न आवश्यक रहेको उनको भनाइ थियो। गृहमन्त्री खाण र गृहसचिव पाण्डेसहितको टोलीलाई विभागका मुख्य अनुसन्धान अधिकृत यदुलाल खरेलले विभागको वर्तमान अवस्था र इतिहास, विभागका जिम्मेवारी, अहिलेका सुरक्षा चुनौती र सरकारले गर्नुपर्ने कामबारे अवगत गराएका थिए।"
काठमाडौंमा राजाको पाउ पर्ने र लोकतन्त्रका लागि नजरबन्दमा पर्नेबीच लडाइँ : नीर शाह,"काठमाडौं : वरिष्ठ कलाकार नीर शाहले काठमाडौं महानगरपालिकामा पदका लागि राजाको पाउ पर्ने र लोकतन्त्रका लागि नजरबन्द पर्नेबीच लडाइँ हुने बताएका छन्। लडाइँमा लोकतन्त्र पक्षधरले सफलता हात पार्ने उनको दाबी छ। काठमाडौंमा आयोजित बुद्धिजीवीहरुको भेलामा कांग्रेस उम्मेदवार सिर्जना सिंहलाई समर्थन गर्दै शाहले सिंहको बारेमा लामो चिन्ता र व्याख्या गरिरहन नपर्ने बताए। शेरबहादुर र प्रकाशमानलाई पूर्वराजाले थुन्दा टिफिनमा खाना बोकेर जान पनि सिर्जनालाई प्रतिबन्ध गरेर नजरबन्दमा राखिएको उनले स्मरण गरे। सिंहको पार्टीमा लाग्दा सिंहलाई नजरबन्द गरिएको थियो। उहाँको प्रतिस्पर्धामा उत्रिएका केशव स्थापितलाई राजाले नै मेयर बनाएका थिए, उनले भने, अब यहिँबाट को उम्मेद्वार राम्रो भन्ने प्रष्ट छ। राजासँग सम्बन्ध सुधार्नका लागि स्थापितलाई पठाइएको थियो, यो इतिहास खोजिनु जरुरी छु, शाहले भने। काठमाडौंमा जित लोकतन्त्रको हुने बताउँदै लोकतन्त्रवादीले नहार्ने शाहको दाबी छ। मेयर उम्मेदवार सिंहले बुद्धिजीवीहरुसँग सहकार्य गरेर नै काठमाडौं सुधार्ने प्रतिबद्धता व्यक्त गरिन्। काठमाडौंलाई काठमाडौंजस्तो बनाउनका लागि कुनै स्वार्थ नराखी आफ्नो र अर्को नभनी काठमाडौंलाई व्यवस्थापन गर्ने उनको प्रतिबद्धता छ। काठमाडौंलाई कला संस्कृतिको संरक्षणमामा लाग्नेसमेत बताइन्। काठमाडौंमा बुद्धिजीवीहरुको भेलालाई सम्बोधन गर्दै आफ्नो पेशा र क्षेत्रका विज्ञहरुमा सल्लाहमै काठमाडौंलाई निर्माण गर्ने अभिभारा सम्हाल्ने समेत सिंहले बताइन्। महानगरमा शिक्षा, स्वास्थ्य र स्वच्छ सफा काठमाडौंनै प्रमुख एजेन्डा हो, सिंहले भनिन्। मेयर भएकै दिनदेखि नै सबैसँग सहकार्य गरेर अगाडि बढ्नेसमेत बताइन्। काठमाडौंको आाफ्नै मौलिकता रहेकाले यो लोप हुनबाट बचाउने र समृद्धि दिने काम आफूहरुको काँधमा आएको दाबी गरिन्। काठमाडौं अस्तव्यस्त छ, विगतमा पीएल सिंहको कार्यकालमा केही सुधारिएको र त्यसपछि बनाउनुको सट्टा विगार्ने काम भएको छ, उनले भनिन्। काठमाडौंमा सुविधा सम्पन्न अस्पताल खोलेर महानगरबासीलाई सहुलियतमा स्वास्थ्य सेवा दिनेसमेत सिंहले घोषणा गरिन्। महानगरमा अस्पताल खोलेर दिन दु:खी र जेष्ठ नागरिकलाई निशुल्क उपचार दिने छौ, सिंहले भनिन्। महानगरले अस्पताल खोलेपछि सरकारी अस्पतालमा हुने चापसमेत कम हुने र अन्य अस्पतालको सेवा पनि सुधारिने सिंहले बताइन्। अहिलेको नेतृत्वले फोहोरो समेत व्यवस्थापन गर्न नसक्नु दुर्भाग्य भएकोसमेत बताइन्। हामी काठमाडौंलाई फोहोर हुन दिनेछैनौ, विदेशी आउँदा नाक खुम्च्याउने छैनन्, सम्पदाको संरक्षण गर्ने छौ, सिंहले भनिन्। भ्रष्टाचारमुक्त काठमाडौं बनाउने हो, डिजिटल प्रविधिको प्रयोग गरेर घरबाटै सेवा दिने हो, सिंहले भनिन्। घरघरबाटै सबैलाई महानगरले सेवा दिनेसमेत बताइन्। सुरक्षित काठमाडौं बनाउने र मध्यरातमा हिड्ने वातावरण बनाउनेसमेत सिंहले बताइन्।"
सत्ता गठबन्धननिकट पत्रकार संगठनलाई आयोगले सोध्यो स्पष्टीकरण,"काठमाडौं : सत्ता गठबन्धननिकट पत्रकार संगठनलाई निर्वाचन आयोगले २४ घण्टे स्पष्टीकरण सोधेको छ। गठबन्धनका उम्मेदवारहरूलाई मतदान गर्न शनिबार पाँच संगठनले संयुक्त रुपमा अपिल गरेपछि आयोगले जवाफ माग गरेको हो। प्रेस युनियन अध्यक्ष बद्री सिग्देल, प्रेस सेन्टर नेपालका अध्यक्ष विष्णु सापकोटा, समाजवादी प्रेस संगठन नेपालका अध्यक्ष शम्भु श्रेष्ठ, नेपाल प्रेस मनका अध्यक्ष केशव अर्याल र प्रगतिशील पत्रकार संघ नेपालका सचिव श्यामलाल पोखरेलले हस्ताक्षर गरी सार्वजनिक गरेको स्थानीय तह निर्वाचन, २०७९ का सन्दर्भमा मतदाताहरुलाई अपिल विषयको विज्ञप्तिप्रति आयोगले ध्यानाकर्षण जनाएको हो। आयोगले आइतवार सोधेको छ, स्वतन्त्र पत्रकारहरुको पेशागत संगठनको तर्फबाट हस्ताक्षरकर्ताहरुले विज्ञप्ति जारी गर्नु निर्वाचन आचारसंहिता विपरित हुन्छ, हुँदैन? स्वतन्त्र पत्रकारहरुको पेशागत संगठनको अध्यक्षसचिवले कुनै अमुक राजनीतिक दलकोदलहरुको पक्ष वा विपक्षमा विज्ञप्ति जारी गर्न मिल्छ, मिल्दैन कुनै राजनीतिक समूहप्रति पक्षधरता प्रकट गरी मतदातालाई कुनै अमुक गठबन्धनका उम्मेदवारलाई मतदान गर्न भनी विज्ञप्ति जारी गर्ने कार्य पत्रकार वा पत्रकारको संघसंगठनको पेशागत मर्यादाभित्र पर्छ, पर्दैन? आयोगले पत्र प्राप्त भएको समयले २४ घण्टाभित्र उक्त विज्ञप्ति हटाई सोही समयभित्र आयोगमा प्राप्त हुने गरी लिखित जवाफसहितको स्पष्टीकरण पेश गर्न निर्देशन दिएको छ। निर्वाचन आचारसंहिता २०७८ मा सञ्चार प्रतिष्ठान, सम्बद्ध कर्मचारी तथा पत्रकारले पालना गर्नुपर्ने आचरणको खण्ड (ख) मा सञ्चार प्रतिष्ठान, सोमासम्बद्ध कर्मचारी तथा पत्रकारले कसैको पक्ष वा विपक्षमा समाचार प्रकाशन वा प्रसारण गर्न नहुने व्यवस्था छ।"
रसुवामा पोल भाडा नतिर्ने सेवा प्रदायकको जेठ १ गतेबाट लाइन काटिने,"रसुवा : रसुवामा नेपाल विद्युत् प्राधिकरणले पोल भाडा नतिर्ने सेवा प्रदायकको जेठ १ गतेबाट लाइन काट्ने भएको छ। प्राधिकरणको विद्युतीय संरचना प्रयोग गर्ने सेवा प्रदायकले ७ वर्षदेखि पोलभाडा नतिरेकोले लाइन काट्न लागिएको हो। नेपाल विद्युत् प्राधिकरण धुन्चे वितरण केन्द्रका अनुसार प्राधिकरणको विद्युतीय संरचना प्रयोग गर्ने तथा अप्टिकल फाइबर भाडामा लिएर टेलिफोन, इन्टरनेट, केबल टिभी सेवा सञ्चालन गर्ने सेवा प्रदायकले २०७२ सालदेखि शुल्क तिरेका छैनन्। नेपाल टेलिकम बाहेक अन्यले लामो समयदेखि शुल्क नतिरेका धुन्चे वितरण केन्द्रका प्रशासन प्रमुख एवं सूचना अधिकारी दीपरमण अधिकारीले बताए। सेवा प्रदायकलाई सम्झौता गर्नका लागि पटकपटक पत्राचार गरिएको छ। तर सेवा प्रदायकहरू हालसम्म सम्झौता गर्न आएका छैनन्। पोल भाडा सम्झौता गर्न अटेर गर्ने सेवा प्रदायक संस्थाहरूको हकमा आसन्न स्थानीय तहको मतदान केन्द्र तथा मतगणना स्थलहरूमा इन्टेरनेट सेवा प्रभावित नहुने एकिन गरी आउँदो जेठ १ गतेदेखि सम्बन्धित स्थानको स्थानीय कार्यालयको विद्युत लाइन काट्ने, नयाँ सेवा विस्तार गरेको पाइएमा सामग्री तथा उपकरणरू नियन्त्रणमा लिने निर्णय भएको छ। शुल्क नबुझाउने सबै सेवा प्रदायकको लाइन काट्नका लागि केन्द्रले परिपत्र गरिरहेको र यसको प्रक्रिया अघि बढाइएको उनको भनाइ छ। केन्द्रका अनुसार एनसेल, सुविसु, मर्कन्टाइल, वल्र्डलिंक, एनआइटिभी स्टे्रम्स, लाङटाङ केबल नेटवर्क, एभरेष्ट लिंक र बेत्रावती केवलले पोल भाडा नबुझाएका हुन्।"
चुनावी घरदैलोमा स्थानीयले दिएको सगुन खाँदा उम्मेदवार विरामी परेपछि,"काठमाडौं : स्थानीय तह निर्वाचनअन्तर्गत घरदैलोमा गएका उम्मेदवार स्थानीयले दिएको सगुन खाएर विरामी परेपछि नेपाल प्रहरीले सतर्कता अपनाउन अनुरोध गरेको छ। प्रहरी प्रवक्ता एसएसपी विष्णुकुमार केसीले आइतबार सूचना जारी गरेर विभिन्न दलका नेता, उम्मेदवार तथा कार्यकर्ताहरु प्रचारप्रसारका क्रममा घरदैलो कार्यक्रम गरिरहेको अवस्थामा अपरिचित व्यक्तिले दिएको प्रसाद वा सगुन सेवन गर्दा कोही बेहोस हुने र कोही चक्कर लागेर लड्नेजस्ता घटनाहरु घटेको पाइएकाले निर्वाचनजस्तो संवेदनशील समयमा यस्ता घटनाबाट सुरक्षित रहन अनुरोध गरेका छन्। प्रहरीले त्यस्तो सूचना भए तत्काल जानकारी गराउन भनेको छ। सर्लाहीको हरिवन नगरपालिका११ का उम्मेदवार शेष इस्तिहारसहित तीनजना घरदैलो गर्ने क्रममा सगुन खाँदा बिरामी परेपछि प्रहरीले सूचना जारी गरेर सतर्क रहन भनेको हो।"
मटिहानीलाई रुपान्तरण गर्ने मसँग भिजन र सोच छ : मण्डल अन्तर्वार्ता,"महोत्तरी : स्थानीय तह निर्वाचनको लागि देशका ७५३ वटैं पालिका चुनावमय बनेका छन्। हरेक उम्मेदवारहरु मतदातालाई आफूतर्फ आकर्षितगरी मत तान्नमा अहिले व्यस्त रहेका छन्। यस्तै मत माग्नका लागि व्यस्त रहेका महोत्तरी मटिहानी नगरपालिकाका निर्वतमान मेयर तथा लोकतान्त्रिक समाजवादी पार्टीको तर्फबाट मेयरका उम्मेदवार रहेका हरिप्रसाद मण्डलसँग अन्नपूर्णकर्मी धनवीर महतोले गरिएको कुराकानीको सम्पादित अंश : बैशाख ३० गते स्थानीय तहको निर्वाचन भईरहेको छ। तपाईंपनि मेयर पदमा उम्मेदवार दिई चुनावी मैदानमा उत्रिनुभएको छ। पछिल्लो समय दिनचर्या कसरी बित्दैछन्?  स्थानीय तहको निर्वाचन लागि एक हप्ताभन्दा कम समय रहेको छ। म आफ्नो प्यानलको उम्मेदवारहरुको साथमा हरेक समय मतदातासँग बिताउँदैछु। स्थानीय तहको चुनावको घोषणा भएलगतै अन्य पालिका झै मटिहानी पनि चुनावमय बनेको छ। यहाँका उम्मेदवारहरु स्वतःस्फूर्तरुपमा मत माग्नमा व्यस्त छन्। म अहिले टोलटोलमा गई आममतदातासँग भेटघाट गर्दै उनीहरुसँग सामूहिक छलफल गर्दै आएको छु। यस चुनावलाई पनि आफ्नै पक्षमा पार्नका लागि मेरो प्यानल व्यस्त छन्। मैले आमनागरिकसँग पछिल्लो घटनाक्रमलाई मनन गर्दै अगामी यात्राको सम्बन्धमा विचार विमर्शगरी समय बिताईरहेको छु। समग्रमा भन्नुपर्दा म मटिहानीवासीसँग राय सल्लाह लिनुको साथै आममतदातासँग मत माग्नमै व्यस्त छु भन्नुपर्ला। ५ वर्षपछि पुनः मत माग्नका लागि जनतासमक्ष पुग्नुभएको छ। जनताले केकस्ता प्रतिक्रिया दिईरहेका छन्?  म सर्वप्रथम मटिहानीवासीलाई हृदयदेखि धन्यवाद दिन चाहन्छु। उहाँहरुको आर्शिवादले म यसपालिकाको नगरप्रमुख भई ५ वर्षे कार्यकाल बिताएको छु। स्थानियतह जनप्रतिनिधीविहीन भएको समयमा कर्मचारीहरुवाट आजित भएका स्थानिवासी अहिले परिवर्तनको महसुस गदैछन्। जनताहरुले मलाई मटिहानी नगरपालिका संचालनको लागि जुन अधिकार प्रदान गर्नुभयो त्यसप्रति उनीहरुलाई रक्त्तिभर पनि पछुतो छैन। उहाँहरुको सहयोग र विश्वासले म आफनो सफल कार्यकाल बिताएको छु्। म त्यसको लागि उहाँहरुप्रति म कृतज्ञता अर्पण गर्दछु। कार्यकाल बिताएर पुनः आमनागरिकसमक्ष जाँदा उनीहरु प्रायः नगरपालिकाको सम्बन्धमा चर्चा परिचर्चा गर्दै आएका छन्। उनीहरु यसअवधिमा भएको कामकारवाहीको सम्बन्धमा अन्तर्हृदयदेखि मेरो कार्यको प्रसंशा गर्दै धन्यवाद दिईरहेका छन्। कहिकतै मेरोप्रति जनगुनासो छैन। अहिले अनेकौ उम्मेदवारहरु मटिहानीको बागडोर सम्हाल्नका लागि चुनावी मैदानमा उत्रिएका छन्। हरि मण्डललाई नै मत दिनुपर्ने त्यस्तो कारण के छ?  नेपालमा कुनैपनि व्यक्तिलाई योग्यताअनुसारको पदमा उम्मेदवार दिनका लागि स्वतन्त्रता प्राप्त भएको छ। यो नै गणतन्त्र, लोकतन्त्रको ठूलो उपलब्धि रहेको छ। म पछिल्लो समयमा गरेको कार्यहरुप्रति नागरिकहरु सन्तुष्ट रहेका छन्। उनीहरु मेरो कार्यप्रति कतैपनि गुनासो छैन। म नि:स्वार्थरुपमा यस पालिकाको चौतर्फी विकासका लागि तत्पर रहेको छु। म नगर विकासको सवालमा हरेक क्षेत्रमा काम गरेकोले मेरो कामको मुल्यांकन अहिले जनताले गर्दै आएको छ। मेरो कामको मुल्यांकन गर्दै जनताले मलाई अवश्य नै मत दिनेछ। म विश्वस्त छु। यसपटक तपाईको मुख्य मुख्य चुनावी एजेण्डाहरु के के रहेका छन् ?  म सर्वप्रथम आफ्नो पहिलो कार्यकालमा अधुरा रहेको कामकाजलाई पुरा गर्नेछु। त्यस्तै कृषिमा आमुल्य परिवर्तन, मटिहानीको शिक्षालाई अन्तर्राष्ट्रिय मोडलेकोरुपमा प्रारुप गरिने, पालिकाभरिका हरेक स्थानलाई सौन्दर्यीकरण गर्नुको साथै ढल नाला निकासको व्यवस्थापन गर्नेछु्। अझ एक स्थानमा एउटा अस्पताल बनाउनेछु। हरेक सडकलाई प्रदेश र संघिय सरकारको सहयोगमा दुई लेन, चारलेनको बनाउनेछु। सडकमा अटोमेटिक बत्ती जडान गर्नुको साथै जनकपुर अञ्चलकै पुरानो बजार मटिहानी बजारलाई आधुनिकतासँग जोडेर विकसित गरिनेछु। मसँग भिजन छ, सोच छ अनि मनमा आँट छ। म गन्तव्यमा पुग्नेछु् मसँग आत्मविश्वास छ। म आफनो भिजनभन्दा जनताको भिजन, आवश्यकता अनुसारको विकासको कामलाई पहिलो प्राथमिकतामा राखि मटिहानीमा विकास लहर ल्याउनेछु। यसभन्दा अगाडिको कार्यकालमा पनि जनअपेक्षा अनुसार विवादरहित ढंगले कार्यसम्पादन गर्दै आएको थियो। जसअन्तर्गत हरेकवर्ष असार १० गतेभित्र बजेट निर्माणगरी योजना बनाई नगरविकास निर्माणको कामकाज गर्दै आएको थियो। यहाँले पहिलो कार्यकाल बिताउनुभएको छ। अर्को कार्यकालमा मटिहानीको पहिचानलाई कुन रुपले दिन चाहनुहुन्छ?  मेरो पालिकामा रहेको हरेक गाँउको आआफनै पहिचान रहेको छ। ऐतिहासिक, धार्मिक, पौराणिक धरोहरहरु यहाँ अनेकौ स्थापित रहेको छ। यहाँ नेपालकै सबैभन्दा पुरानो संस्कृत विद्यालय, प्रसिद्ध लक्ष्मीनारायण मठ, अञ्चलकै पुरानो मटिहानी बजार, मजार रहेको छ। म अबयस पालिकालाई धार्मिक एवम् पौराणिक तथा शैक्षिक हवको दृष्टिकोणले पहिचान गराउनेछु। यहाँ देशका राष्ट्रप्रमुखलगायतका अन्य उच्च तहतप्कामा रहेका प्रतिनिधि एवम् पदाधिकारीहरु मधेस प्रदेशमा आउँदा एकपटक यहाँ अवश्य भ्रमणमा आएको हुन्छ। जुन मटिहानीलगायत महोत्तरीवासीको लागि गौरवको विषय बन्दै गएको छ। म चाहन्छु यसलाई अझ देशव्यापी नभई विश्वस्तरमा मटिहानी चर्चाको विषय बनोस्। अन्त्यमा के भन्नुहुन्छ?  अहिले चुनावको समयमा सबैले आआफ्नो तरिकाले मत मागिरहेका छन्। उनीहरु चुनावी एजेण्डासहितको विकासको रणनीतिसहितको अवधारणा प्रस्तुत गर्दैछन्। सबैले मतदातालाई आकर्षित पार्ने किसिमले मत मागिरहेका छन्। म मटिहानीवासीलाई पुनः आग्रह गर्न चाहन्छु अधुरा काम गर्न र मटिहानीलाई अझ विकसित गर्नका लागि मलाई अवसर प्रदान गरियोस्। मेरो प्यानललाई विजयी गराई मटिहानी विकासको लागि मौका प्रदान गरिदिनका लागि मटिहानीवासीमा पुनः आग्रह गर्न चाहन्छु। म यहाँहरुको आशालाई पुरा गर्नका लागि अझ मेहनेत गरी विकासपथमा आफूलाई उभाउन चाहन्छु। विश्वास गर्नुस् अनि मलाई मत दिएर एक पटक पुनः मटिहानी विकासको लागि मलाई अवसर प्रदान गर्नुस्।"
उमेशले धर्मश्रीको उपाधि जित्दा केशव स्थापितका छोराले जिते पुरुष फिजिकको उपाधि,"काठमाडौं : झापाका उमेश राईले १६औं धर्मश्रीको उपाधि जितेका छन्। एनआरके फिटनेशका राईले झापाकै ग्यालेक्सी फिटनेशका ललित धिमाललाई पछि पार्दै उपाधि जितेका हुन्। राईले नगद १० लाख, ट्रफी, मेडल, प्रमाण पत्र र अन्य उपहार प्राप्त गरे। त्यस्तै धिमालले उपविजेता भएबापत नगद ५ लाख हात पारे। तेस्रो स्थानमा मसल्स एण्ड फिटनेश, नयाँ बजारका कृष्णबहादुर सूर्यवंशी रहे। उनले नगद २ लाख प्राप्त गरे। नेपालमा ब्यायाम क्षेत्रको माउ संस्था नेपाल ब्यायाम मन्दिरको आयोजनामा भएको धर्मश्री प्रतियोगितामा उमेश राई ८० केजी तौल समूहमा प्रथम स्थान हात पार्दै धर्मश्री उपाधिको ओभरअल राउण्डमा प्रवेश गरेका थिए। त्यस्तै धिमाल ८० केजीमाथिको तौल समूहमा प्रथम स्थान हात पार्दै ओभरअल राउण्डमा प्रवेश गरेका थिए। सूर्यवंशीले ७५ केजी तौल समूहमा प्रथम स्थान हात पार्दै धर्मश्रीका लागि प्रतिस्पर्धा गरेका थिए। शनिबार सम्पन्न प्रतियोगितामा ७ तौल समूहमा भएको प्रतिस्पर्धाबाट प्रत्येक तौल समूहमा विजेता भएका खेलाडीहरुले अन्तिम चरणमा धर्मश्रीका लागि प्रतिस्पर्धा गरेका थिए। त्यही क्रममा चौथो स्थानमा बिलिजेण्ड शेप फिटनेश, खुसीबुका सन्जम सागर शाक्य रहे। ७० केजी तौल समूहका उनले नगद १ लाख ५० हजार प्राप्त गरे। पाँचौ स्थानमा प्लानेट फिटनेश इटहरीका पुष्प शंकर रहे। ६५ केजी तौलका उनले नगद १ लाख प्राप्त गरे। छैटौ स्थानमा आयोजक नेपाल ब्यायाम मन्दिरका डेभिड बलामी रहे। ६० केजी तौलका उनले नगद ९० हजार प्राप्त गरे। त्यस्तै अन्तिम तथा सातौं स्थानमा आयोजक संस्थाकै राजु राई रहे। ५५ केजी तौल समूहका उनले नगद ८० हजार प्राप्त गरे। विजयी खेलाडीहरुलाई उपराष्ट्रपति नन्दकिशोर पुनले पुरस्कार वितरण गरेका थिए। तौल समूहअन्तर्गत भएको प्रतिस्पर्धामा ५५ केजी तौलमा जिम एक्स नयाँ बजारका उमेश डंगोल दोस्रो र हेल्थ बेनिफिटनेश, नेपालगन्जका सिद्धान्त जसरोटिया तेस्रो भए। ६० केजीमा युनिभर्सल फिजिकल फिट, भक्तपुरका किशन दास दिवाकर दोस्रो र रत्नश्री, पोखराका सुरेश लामा तेस्रो भए। ६५ केजीमा आयोजकका आशिष देवाजु दोस्रो र यारो फिटनेश, मोरङका मोनोज सुवेदी तेस्रो भए। ७० केजीमा द वर्कआउट स्टेशन, नयाँबजारका अशोक महर्जन दोस्रो र रुपन्देही फिटनेश टाइमभका कृष्णप्रसाद श्रेष्ठ तेस्रो भए। ७५ केजी तौलमा बिलिजेण्ड शेप फिटनेश, खुसीबुका प्रवेश श्रेष्ठ दोस्रो र आयोजकका आदित्य ठाकुर तेस्रो भए। ८० केजीमा प्याराडइज फिटनेश सेन्टर, कलंकीका विवेक सिंह धामी दोस्रो र प्लाटिनियम फिजिक फिटनेश, बानेश्वरका हरि थापा तेस्रो भए। ८० केजी माथिको तौलमा आयोजकका ग्रिस महर्जन दोस्रो र गोर्खाली फिटनेश, न्यूरोडका अरुण कुमार प्रधान तेस्रो भए। दोस्रो हुने खेलाडीले नगद ४० हजार र तेस्रो हुने खेलाडीले २५ हजारसहित मेडल र प्रमाण पत्र प्राप्त गरे। आश्वत र जासमिन फिजिकतर्फ विजयी १६औं धर्मश्रीकै दौरान पहिलो पटक आयोजना गरिएको पुरुष तथा महिला फिजिकको पुरुषतर्फ आयोजक नेपाल ब्यायाम मन्दिरका आश्वत स्थापित र महिलातर्फ द फिटनेश टेम्पल, भक्तपुरकी जासमिन लामा विजयी भएका छन्। विजयी खेलाडीहरुले नगद २ लाख सहित मेडल, प्रमाण पत्र र अन्य उपहार प्राप्त गरे। पुरुषतर्फ १०१ बेष्ट फिटनेश, पोखराका सुमन श्रेष्ठ दोश्रो र आइरन प्याराडाइज फिटनेश एण्ड स्पा, काठमाडौंका ज्ञानेश्वर चौधरी तेस्रो भए। त्यस्तै महिलातर्फ डिभाइन फिजिक फिटनेश, काठमाडौंकी लुना श्रेष्ठ दोस्रो र मसल एण्ड फिटनेश, काठमाडौंकी नमानी गुरुङ तेस्रो भए। दोस्रो र तेस्रो हुने खेलाडीहरुले क्रमशः नगद १ लाख र ५० हजारसहित मेडल र प्रमाण पत्र प्राप्त गरे। विजयी खेलाडीहरुलाई बागमती प्रदेशका युवा तथा खेलकुद मन्त्री रत्नप्रसाद ढकाललगायतले पुरस्कार वितरण गरेका थिए।"
स्वास्थ्यसम्बन्धी दुई महत्वपूर्ण अध्यादेश जारी,"काठमाडौं : राष्ट्रपति विद्यादेवी भण्डारीले स्वास्थ्यसम्बन्धी दुई महत्वपूर्ण अध्यादेश जारी गरेकी छन्। राष्ट्रपति भण्डारीले आइतबार औषधि (तेस्रो संशोधन) अध्यादेश, २०७९ र स्वास्थ्यकर्मी तथा स्वास्थ्य संस्थाको सुरक्षासम्बन्धी (पहिलो संशोधन) अध्यादेश, २०७९ जारी गरेकी हुन्। नेपालको संविधानको धारा ११४ को उपधारा (१) बमोजिम नेपाल सरकार, मन्त्रिपरिषद्को सिफारिसमा अध्यादेश जारी गरेको राष्ट्रपति कार्यालयले जनाएको छ।"
"काठमाडौंमा मदिरा बिक्री र सेवनमा रोक, मतदानका दिन सवारी चलाउन नपाइने","काठमाडौं : काठमाडौंमा मंगलबारदेखि मदिराजन्य पदार्थ बिक्री वितरणमा रोक लगाइएको छ। जिल्ला प्रशासन कार्यालय काठमाडौंले स्थानीय तह निर्वाचनलाई मध्यनजर गर्दै मंगलबार राति १२ बजेदेखि मतदान कार्य सम्पन्न नभएसम्म मदिराजन्य पदार्थ विक्री वितरण तथा सेवन कार्य नगर्ननगराउन भनेको हो। आइतवार जारी गरिएको सूचनामा भनिएको छ, स्थानीय तह निर्वाचन निर्देशिका २०७३ को दफा ७१ (मादक पदार्थ निषेध गर्ने) मा भएको व्यवस्थाको प्रभावकारी कार्यान्वयनको लागि मंगलबार राति १२ बजेदेखि मतदान कार्य सम्पन्न नभएसम्मका लागि मदिराजन्य पदार्थ विक्री वितरण तथा सेवन कार्य नगर्नुनगराउनु। प्रशासनले मतदानको दिन अत्यावश्यक सेवामा सञ्चालित र अनुमति लिएका सवारी साधनहरु बाहेकका सवारी साधनहरु बिहान ६ बजेदेखि मतदान कार्य सम्पन्न नभएसम्म सञ्चालन नगर्न पनि अनुरोध गरेको छ।"
टौदहमा हाइकु यात्रा सम्पन्न,"काठमाडौं : कीर्तिपुरको टौदहमा ऋतुगत हाइकु यात्रा सम्पन्न भएको छ । वशन्त ऋतु र मच्छिन्द्र नाथको रथ यात्राको सन्दर्भ जोडेर नेपाल हाइकु केन्द्रले शनिबार टौदहमा ऋतुगत हाइकु यात्रा सम्पन्न गरेको हो। सोही अवसरमा २० जना हाइजिनहरुले स्थलगत रुपमै हाइकु वाचन गरेका थए। कार्यक्रमको शुभारम्भमा वरिष्ठ साहित्यकार, हाँस्यव्यंग्य लेखक तथा नेपाल हाइकु केन्द्रका अध्यक्ष रामकुमार पाँडेले हाइकुको विकास र विस्तार जापनबाट भएको भए पनि अहिले यसको विश्वव्यापी लोकप्रियता रहेको बताए। प्राकृतिक बिम्ब प्रयोग गरी १७ अक्षरमा लेखिने खँदिलो साहित्य भएकाले यसको सिर्जना गर्न साधना नै हुनुपर्ने बताउँदै उनले ऋतु र प्रकृतिको सम्बन्ध रहेकाले यात्रा हाइकुलाई जोड दिएको प्रष्ट पारे । कार्यक्रमको औचित्यबारे प्रकाश पार्दै नेपाल हाइकु केन्द्रका उपाध्यक्ष डा मित्रबन्धु पौडेलले हाइकु यात्रालाई विगत केही वर्षदेखि निरन्तरता दिँदै आएको उल्लेख गरे । उनले यसअघिका कार्यक्रममा वाचित सिर्जनालाई कृतिका रुपमा संग्रहित गरिएको स्मरण गराउँदै सिर्जनाको अभिलेखिकरण अपरिहार्य रहेकोमा जोड दिए। टौदहको इतिहास र सुन्दरताबारे वणर्न गर्दै हाइकु लेखनलाई एक घण्टा समय दिइएको थियो । लेखन कार्य सकिए पछि हाइजिनहरूले टौदहको सुन्दर वातावरणमा तत्काल रचना गरेका १०र१० हाइकु वाचन गरेका थिए। कार्यक्रममा राम कुमार पाँडे, शिरोमणि दवाडी, राम दयाल राकेश, मित्रबन्धु पौडेल,घनश्याम गौतम, नक्कली प्रचण्डू, किशोर बज्र बज्राचार्य, पशुपति दंगाल, बिजयराज आचार्य, चन्द्र कला शाह, बिष्णु तिवारी, शान्ति सापकोटा, गोपाल नेपाल, किरण पौडेल, असोकमान सिंह , सरस्वती पन्त, यादव ढुङ्गाना र पत्रकार सानू घायललगायतका श्रष्टाहरूले हाइकु सिर्जना प्रस्तुत गरे । छ ऋतुहरुको विषयमा हाइकु लेख्ने अभियान अनुरुप वसन्त ऋतुका अवसरमा यस वर्षबाट कार्यक्रम सुरु गरिएको कार्यक्रम सञ्चालक शिरोमणि दवाडीले जानकारी गराए । यसै अवसरमा डा मित्रबन्धु पौडेलद्वारा रचित अंग्रेजी हाइकु संग्रह आउट पौरू र डा यादव ढुङ्गानाद्वारा रचित कविता संग्रह भावना २ पनि बिमोचन गरिएको थियो।"
ओलीलाई विक्रम पाण्डेले भने : अस्थिरताको विरोधमा राष्ट्रवादीहरुको एकता जरुरी छ,"काठमाडौं : राष्ट्रिय प्रजातन्त्र पार्टी (राप्रपा)का उपाध्यक्ष विक्रम पाण्डेले राष्ट्रवादीहरुको एकता बिना देशको विकास हुन नसक्ने बताएका छन्। चुनावी सभालाई भरतपुरमा सम्बोधन गर्दै पाण्डेले राष्ट्रवादीहरुको एकताबाटमात्रै देशको विकासले गति लिने बताएका हुन्। उनले भने, नेकपा एमालेको विशाल आमसभामा विक्रम पाण्डे कसरी देख्नुभएको भनेर सोंच्नुभयो होला, इखको खाँचो राष्ट्रवादीहरुको एकता बिना देशको विकास हुँदैन भन्ने कुरा प्रमाणित भइसकेको छ। अस्थिरतावादीको विरोधमा राष्ट्रवादीहरुको एकता हुन जरुरी भएर चितवनमा हामी दुइ पार्टीको बीचमा एकता सुरु गरेका छौं। उनले भरतपुर महानगरपालिकालाई माओवादी केन्द्रले पार्टी कार्यालय बनाएको आरोप लगाए। यो महानगरपालिका हो कि पार्टी कार्यालय हो बुझ्न नसकिने अवस्था छ। तिरो तिर्न आउँदा पनि घण्टौं लाइन लाग्नुपर्ने अवस्था छ। महानगरमा पार्टीको कार्यकर्तालाई भर्ती गरेर जागिर खुवाउने काम भयो, उनले भने।"
कांग्रेस कार्यकर्तालाई ओलीको सन्देश सधैं अर्काको छोरी जिताइरहे २०औं वर्षसम्म जिताउनुपर्ने हुनसक्छ,"भरतपुर : नेकपा एमाले अध्यक्ष केपी शर्मा ओलीले भरतपुरका कांग्रेस कार्यकर्ताहरुलाई धम्काएकै भरमा कसैलाई भोट नदिन आग्रह गरेका छन्। चितवनमा आयोजित चुनावी सभालाई सम्बोधन गर्दै उनले सधैं प्रचण्डलाई जिताइरहे २० वर्षसम्म उनका छोरी, ज्वाइँलाई जिताउनुपर्ने बताए। 'कांग्रेसी कार्यकर्ताहरुलाई के भन्न चाहन्छु भने धम्काउने, तर्साउनेलाई भोट नदिनुस्। पाँच वर्षअघि जिताउनुभयो, अहिले पनि जिताउनुपर्ने बाध्यता आइपरेको छ। सधैं जिताइरहनुभयो भने भोलि २०औं वर्षसम्म छोरीलाई, ज्वाइँलाई जिताउनुपर्ने हुनसक्छ,' उनले भने। उनले गठबन्धनकै कारण कांग्रेस सिद्धिएको र कांग्रेसका कार्यकर्ताहरु छाती समातेर बसेको बताए। 'गठबन्धनका कारण भरतपुरमा कांग्रेस कार्यकर्ताहरुलाई कति मुटु धड्केको होला? कति पीर परेको होला,' उनले भने, 'उनीहरुले कहाँ पीर बिसाउनु। छाती समातेर बसेका होला। उनीहरुलाई म केही भन्न चाहन्न। तर कांग्रेसका नेताहरुलाई भन्न चाहन्छु। के हेरेर बसेका छन् उनीहरु। सिध्यो त कांग्रेस।' उनले बहुदलपछि सबैभन्दा धेरै कांग्रेसले देशको नेतृत्व गरे पनि गतिलो काम केही नगरेको आरोप लगाए। 'बहुदल आएको ३२ वर्षमा २० वर्ष नेतृत्व कांग्रेसले गर्यो। गठबन्धनका विभिन्न कदका नेताहरुले पनि सरकारको नेतृत्व गरे। म उहाँहरुसँग जवाफ माग्न चाहन्छु, तपाइँहरुले के गर्नुभयो? म शेरबहादुर देउवालाई सोध्न चाहन्छु, एउटा काम के गर्नुभयो बताउनुस् त?' उनले रामको जन्मभूमि चितवनमा रहेको ऐतिहासिक खोज पनि एमालेले नै गरेको आरोप लगाए। 'चुच्चे नक्सा छाप्ने को हो? चितवनमा राम जन्मभूमि छ भनेर तोक्ने को हो? त्यो ऐतिहासिक कुरा एमालेले गरेको छ,' उनले भने।"
बैशाख ३० गते सबै आन्तरिक उडान बन्द हुने,"काठमाडौं : वायुसेवा सञ्चालक संघ नेपालले बैशाख ३० गते आन्तरिक उडान बन्द हुने जनाएको छ। मानवीय उद्धार, सहायता उडान एवं सरकारको निर्देशनमा हुने उडान बाहेकका सबै नियमित आन्तरिक सेवा बन्द गर्ने जनाएको हो। निर्वाचन आयोगको स्थानीय तह सदस्य निर्वाचन, २०७९ को मतदान हुने दिनको सवारी आवागमन व्यवस्थापन सम्बन्धी मापदण्ड, २०७९ अनुसार सङ्घमा आवद्ध सबै वायुसेवाले आन्तरिक उडान बन्द गर्न लागेका हुन्। सङ्घले आईतबार एक विज्ञप्ति जारी गरी जानकारी दिएको हो।"
गठबन्धन सबैभन्दा आवश्यक कांग्रेसलाई : प्रधानमन्त्री देउवा,"पोखरा : प्रधानमन्त्री तथा नेपाली कांग्रेसका सभापति शेरबहादुर देउवाले ओलीका कारण प्रजातन्त्र खतरामा रहेको बताएका छन्। पोखरामा आइतबार गठबन्धनको चुनावी सभालाई सम्मोधन गर्दै प्रधानमन्त्री देउवाले ओली प्रजातन्त्रको पक्षमा हुनुहुन्न, प्रजातन्त्रको खिलाफमा हुनुहुन्छ भन्दै प्रजातन्त्रको रक्षकालागि, स्थायित्व र स्थिरताकालागि गठबन्धन दललाई निर्वाचनमा मतदान गर्न अनुरोध गरे। ओलीले के गर्छन् गर्छन यसैले प्रजातन्त्र जोगाउन र गठबन्धन बचाउनकालागि पोखरा महानगरपालिकाको मेयर, उपमेयरलगायत सबै पदमा गठबन्धनका उम्मेदवारलाई मतदान गर्न देउवाले अनुरोध गरे। गठबन्धनबाट सबैभन्दा धेरै फाइदा नेपाली कांग्रेसलाई भएको उनले बताए। अरु दललाई पनि फाइदा रहेको पनि उनले बताए। गठबन्धनकै कारण आफ्नो पार्टी सरकारमा रहेको र मुख्यमन्त्री पनि गठबन्धनबाटै हामीले पाएको उनले बताए। यसैले गठबन्धन आवश्यक रहेको र बचाउनु पर्नेमा पटक पटक प्रधानमन्त्री देउवाले जोड दिए। प्रजातन्त्रको रक्षाकालागि गठबन्धनलाई भोट दिनुपर्ने बताए। देशभर ६ वटा महानगर मध्ये तीन वटा महागरमा आफ्नो पार्टीका र तीनवटामा अरु गठबन्धन दलहरुले पाएको पनि उनले बताए। यसरी गठबन्धनमा जाँदा आप्नो पार्टीलाई फाइदा रहेको पनि उनले बताए। गठबन्धनको सरकार राष्ट्रिय आवश्यक्ता, ऐतिहासिक आवश्यकता रहेको पनि उनले बताए। माओवादी केन्द्रको हसिया हतौडा र समोजवादी पार्टको कलम र नेपाली कांग्रेसको रुख चिन्हमा मतदान गर्न पटकपटक प्रधानमन्त्री देउवाले पोखराको अमर सिंहको चौरमा भएको चुनावी सभामा अनुरोध गरे। केपी शर्मा ओलीको आतंकी शासनका कारण यो गठबन्धन जन्मिएको भन्दै प्रधानमन्त्री देउवाले इमानदारितापूर्वक मतदान गर्न समेत आग्रह गरे। नेकपा माओवादी केन्द्रका अध्यक्ष एवं पूर्व प्रधानमन्त्री पुष्पकमल दाहाल प्रचण्डले मुलुकमा फेरि अर्को राजनीति दुर्घटनाको खतरा रहेको भन्दै त्यसको बचाउमा गठबन्धन बनेको दाबी गरे। यसैले स्थानीय तहको निर्वाचनमात्र हैन, प्रदेश र संघको चुनावमा पनि गठबन्धन अघि बढ्ने उनले बताए। गठबन्धनबाट सबैलाई फाइदा रहेको बताउँदै विगतमा काँग्रेस एक्लै चुनाव लड्दा काँग्रेसको अवस्था के भएको थियो, त्यो बुझ्नुपर्ने अवस्था आएको पनि दाहालले बताए। नयाँ युगको सुरुआत पनि अहिलेको गठबन्धनबाटै गर्ने संकल्प लिएका उनले बताए। नेकपा (एकीकृत समाजवादी) का अध्यक्ष एवं पूर्व प्रधानमन्त्री माधवकुमार नेपालले कुनै पनि दलले दम्भ राखे केपी ओलीको हालत हुने बताए। अध्यक्ष नेपालले दक्षिणपन्थी, प्रगतिगामी गठबन्धनका विरुद्ध यो गठबन्धन बनाएर सही निर्णय लिएको बताए। नेपाली कांग्रेसका वरिष्ठ नेता रामचन्द्र पौडेलले अहिलेको गठबन्धन ओली प्रवृत्तिविरुद्धको गठबन्धन भएकोले देशैभर गठबन्धन पक्षमा माहोल आएको दाबी गरे । सो अवसरमा पोखराको मेयरका प्रत्यासी धनराज आचार्यले म नभै हामी भन्ने भावनाका साथ पोखराको समृद्धि र विकासमा लाग्ने बताए। उपमेयर उम्मेदवार रानाभाटले महानगरमा भएको भ्रष्टाचार न्युनीकरण गर्ने र आफूले कहिल्यै पनि भ्रष्टाचार नगर्ने प्रतिबद्धता व्यक्त गरिन।"
प्रचण्ड र माधवलाई कांग्रेसमा प्रवेश गर्न उपाध्यक्ष पोखरेलको सुझाव,"उदयपुर : नेकपा एमालेका वरिष्ठ उपाध्यक्ष ईश्वर पोखरेलले पुष्पकमल दाहाल(प्रचण्ड) र माधव नेपाललाई कांग्रेसमा प्रवेश गर्न सुझाव दिएका छन्। नेकपा एमाले त्रियुगा नगरकमिटीले सदरमुकाम गाईघाटमा आयोजना गरेको जनसभालाई सम्बोधन गर्दै पोखरेलले यस किसिमको चाकडी र सत्तालिप्तमा केन्द्रित हुने हो भने राष्ट्रिय राजनीति अल्मल्याउने काम छाडेर कांग्रेसमा प्रवेश गर्न सुझाव दिए। चाकडी र सत्तालिप्साको पनि एउटा हद हुन्छ, उनले भने, जब सीमा नै नाघिन्छ भने किन अलग्गै बस्नु त्योभन्दा कांग्रेससंगै सधैंका लागि बस्दा बेस हुन्छ, कम्तिमा जनता र कार्यकर्ताले दुःख त पाउँदैनन् थिए। स्थानीय तह निर्वाचनको लडाईंमा एकातिर केपी ओली र अर्कातिर गठबन्धनकारी शक्ति छ, पोखरेलले भने, यो लडाइँ हामीले जित्नैपर्छ, त्यसोभयो भने मात्र मुलुक समृद्ध बन्न सक्छ। उनले गठबन्धनलाई धुलो चटाउँदै यो निर्वाचनमा नेकपा एमालेले ६० प्रतिशत सहजै जित निकाल्ने बताए। उनले भने, यो कुनै एमालेले मात्र गरेको प्रक्षेपण हैन, स्वतन्त्र नागरिक र विभिन्न निकायले गरेको अध्ययन हो। एमालेको नेतृत्व बिना मुलुकका राजनीतिक स्थायित्व, आर्थिक विकास, सुशासन र समृद्धि असम्भव रहेको पोखरेलले जिकिर गरे। उनले भने, यो प्रतिगामी सोच भएका, देशको चुच्चे नक्सालाई बुच्याउने, समानता नचाहनेसँगको एमालेको लडाईं भएकाले यो अभियानमा साथसहयोग दिन सबै जनतालाई अपिल गर्दछु। उनले नेपाली कांग्रेसले सुशासन र विकासको मार्गमा बाधा खडा गरेको आरोप लगाए। पोखरेलले एमालेको नेतृत्वमा मुलुकले विकास र समृद्धिको गति लिइरहेको बेला कांग्रेसले त्यसलाई रोक्न षड्यन्त्र गरेको आरोप लगाए। उनले गठबन्धनसंग देश विकासका लागि कुनै योजना हिजो नभएको, आज बनाउन नसकेको र भोलि पनि नहुने ठोकुवा गरे।"
औरहीमा माओवादी केन्द्र र समाजवादीबीच तालमेल,"जनकपुरधाम : औरही गाउँपालिकामा नेकपा माओवादी केन्द्र र नेकपा (एकीकृत समाजवादी) पार्टीबीच चुनावी तालमेल भएको छ। धनुषाको औरही गाउँपालिकामा नेकपा माओवादी केन्द्र र नेकपा एकीकृत समाजवादीको जिल्लास्तरीय नेतृत्वबीच संयुक्त रुपमा चुनावी तालमेल गर्ने सहमति भएको हो। आसन्न स्थानीय निर्वाचनमा नेकपा माओवादी केन्द्रबाट अध्यक्षसहित १, ३, ५, ६ वडाध्यक्ष र सम्पूर्ण सदस्य र नेकपा (एकीकृत समाजवादी) लाई गाउँपालिका उपाध्यक्षसहित २ र ४ नम्बरको वडा अध्यक्षमा दिने सहमति भएको जनाएको छ। जिल्लास्तरीय निर्णयलाई पालिकास्तरीय नेता कार्यकर्ता निर्देशन पालना गर्नसमेत निर्देशन दिएको माओवादी जिल्ला अध्यक्ष दीपक यादव र एकीकृत समाजवादी अध्यक्ष रामचन्द्र पण्डितद्वारा जारी संयुक्त विज्ञप्तिमा उल्लेख छ। गठबन्धनको रोहबरमा नेकपा एकीकृत समाजवादीका केन्द्रीय सदस्य रमेशरञ्जन झा मधेस प्रदेश सदस्य राजकुमार मण्डल त्यसैगरी माओवादी केन्द्रबाट वाईसिएलका मधेश प्रदेश संयोजक अनिल पासमान र महेशराम ठाकुरले विज्ञप्तिमा उल्लेख छ।"
म्यादी प्रहरीको फाल्चामा बास (फोटो फिचर),"काठमाडौं : आसन्न स्थानीय तह निर्वाचनका लागि भर्ना भएका म्यादी प्रहरीहरु फाल्चामा बास बस्न बाध्य भएका छन्। ललितपुरको मंगलबजार क्षेत्रमा रहेका म्यादी प्रहरीहरु प्रहरी प्रभागसँगै रहेको फाल्चामा बस्न बाध्य भएका हुन्। भवनको अभावमा त्यस्तो ठाउँमा बस्नुपरेको प्रहरी प्रभाग मंगलबजारका प्रहरी सहायक निरीक्षक गोपाल चौलागाईँले बताए। उनले आफूहरु पनि पाल टाँगेर बसेको बताए। 'हामी कहाँ भवनको अभाव छ। हामी पनि पाल टाँगेरै बस्छौं,' चौलागाईँले अन्नपूर्णसँग भने। उनले पुरातत्व विभागको भवन भएकाले त्यहाँ अर्को भवन बनाउन नमिल्ने र बाध्य भएर पाल टाँगेरै वा फाल्चामा बस्नुपरेको बताए। सरोज बैजुले खिचेका तस्बिरहरु:"
"थप १७ जनामा कोरोना संक्रमण, २१ कोरोनामुक्त",काठमाडौं : पछिल्लो २४ घन्टामा थप १७ जनामा कोरोना संक्रमण देखिएको छ । स्वास्थ्य तथा जनसंख्या मन्त्रालयका अनुसार ४ हजार १० नमूना परीक्षणमा १७ जनामा संक्रमण पुष्टि भएको हो। २९ सय ०५ नमूनाको पीसीआर र ११ सय ०५ नमूनाको एन्टिजेन विधिबाट परीक्षण भएको थियो। सोही समयमा कोरोनाबाट कसैको पनि मृत्यु नभएको मन्त्रालयले जनाएको छ। आइतबार थप २१ जना कोरोनामुक्त भएका छ्न्। पछिल्लो २४ घन्टामा २२ हजार १०६ जनाले कोरोनाविरुद्धको खोप लगाएको मन्त्रालयले जनाएको छ।
"रेणु दाहाललाई बादलको काउन्टर तपाइँले ट्रेलर त देखाउनुभयो, फिल्म दुखान्त बन्नेछ","भरतपुर : नेकपा एमालेका उपाध्यक्ष रामबहादुर थापा बादलले नेकपा माओवादी केन्द्र पतनको बाटोमा गएको बताएका छन्। चितवनमा आयोजित चुनावी सभामा सम्बोधन गर्दै उनले माओवादी आफ्नो विचार, सिद्धान्त र नीतिबाट पछि हटेको बताए। 'नेकपा माओवादी केन्द्र पतनको दिशामा अगाडि बढेको छ। आफ्नो विचार, सिद्धान्त र नीतिबाट पछि हटेको छ,' बादलले भने, 'माओवादीहरु पुँजीपति वर्गमा परिणत भएको छ।' उनले आम माओवादी कार्यकर्ताहरुलाई भ्रममा मुक्त हुन आह्वान गरे। 'चितवनका आम माओवादी कार्यकर्ताहरुलाई भन्न चाहन्छु। माओवादीको भ्रमबाट मुक्त हुनुहोस्,' उनले भने। उनले भरतपुरका गठबन्धनका मेयर उम्मेदवार रेणु दाहाललाई पूरा फिल्म दुखान्त बन्ने बताए। 'यहाँका नेकपा माओवादीका उम्मेदवारले यो त ट्रेलरमात्र हो, पूरा फिल्म देखाउन बाँकी छ भनेर उद्घोष गरेका रहेछन्। म भन्न चाहन्छु त्यो फिल्म दुखान्त नाटकमा परिणत हुनेछ,' उनले भने। गठबन्धनको चुनावी सभामा दाहालले भरतपुरको विकास ट्रेलरमात्र भएको बतएकी थिइन्। पूरा फिल्म त आफूलाई जिताएपछि देख्न मिल्ने उनको भनाइको आश्य थियो। त्यस्तै बादलले गठबन्धनलाई लोकतन्त्र र राष्ट्रवादविरोधी भएको र विदेशीको गुलाम भएको बताए। एमसीसी प्रकरणबाट पनि त्यो प्रमाणित पनि भएको उनले ठोकुवा गरे।"
एकै परिवारका तीन जना निर्वाचनमा : फरक दलबाट उम्मेदवारी,"नुवाकोट : नुवाकोटमा जनप्रतिनिधि हुनका लागि एकै परिवारवाट तीन जना चुनावी मैदानमा उत्रिएका छन्। स्थानीयतह सदस्य निर्वाचन २०७९ मा विदुर नगरपालिका वडा नं ८ भैरमकोटमा एकै परिवारका तीन दाजुवहिनी नै चुनावमा भिडेका छन्। वडा सदस्य पदमा एकै घरका तीन जना सदस्यबीच फरकफरक दलबाट प्रतिस्पर्धा गरिरहेका छन्। प्रतिस्पर्धीहरु एकै आमाबुबाका तीन सन्तान हुन् भने उनीहरुले प्रतिनिधित्व गर्ने पार्टी भने फरकफरक रहेको छ। मुख्य निर्वाचन अधिकृतको कार्यालय विदुरमा दर्ता भएको उम्मेद्वारीमा वडामा प्रतिस्पर्धा गर्न लागेका सहोदर दाजुबहिनीहरुमा नेकपा एमालेकातर्फबाट खुला सदस्यमा जेठो दाजु सम्मरबहादुर रिमाल, काङ्ग्रेसबाट महिला सदस्यमा देवकुमारी खड्का र राष्ट्रिय प्रजातन्त्र पार्टीबाट खुल्ला सदस्यमा माइलो भाई इश्वरबहादुर रिमाल चुनावी मैदानमा रहेका छन्। पाँच सन्तानमध्ये सम्मर जेठा र ईश्वर माईला हुन् भने विवाहित देवकुमारी कान्छी (एक्ली) छोरी हुन्। उनको सोही वडामै खड्का परिवारमा विवाह भएको थियो। एकै परिवारबाट फरकफरक पार्टीबाट चुनावमा वडामै मित्रवत प्रतिस्पर्धा हुनुलाई रोचक रुपले लिइएको छ। उनीहरु मत माग्दै घरदैलो गरिरहेका छन्।"
गठबन्धन नजन्मिएको भए देश तानाशाही र अराजकताको भूमरीमा फस्थ्यो : प्रचण्ड,"पोखरा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले संविधानको रक्षा र लोकतान्त्रिका गणतन्त्रको रक्षाका निम्ति गठबन्धनको जन्म भएको बताएका छन् । अध्यक्ष प्रचण्डले गठबन्धन नजन्मिएको भए आज देश दुर्घटनामा जाने खतरा परिसकेको बताए। संयुक्त चुनावी सभालाई सम्बोधन गर्दै प्रचण्डले देशलाई प्रतिगमनबाट बचाउन, फेरि अराजकताको भूमरीबाट बचाउन नै गठबन्धनको जन्म भएको दावी गरे।' संविधान र लोकतन्त्रको रक्षा गर्न यो गठबन्धनको जन्म भएको हो । यो गठबन्धन नजन्मिएको भए देश दुर्घटनामा जाने खतरा परिसकेको थियो । राजनीतिक दुर्घटनामा जान्थ्यो । अराजकताको भूमरीमा फस्थ्यो । राजीनीतिक स्थायित्वको सुरुवात यहि गठबन्धनबाट गर्ने संकल्प गरेका छौं ।' अवसरवादीहरुबाट यो गठबन्धनलाई टुटाउन कोसिस भइरहेको उनको भनाइ छ। ' हामी गठबन्धनका पक्षधर शक्तिहरु भने धेरै अप्ठेरा सहेर यो गठबन्धनलाई अगाडि बढाउने र भोलि प्रदेश र संघीय निर्वाचनमा पनि गठबन्धनमा लैजाने र आर्थिक समृद्धिका लागि लैजाने हामीले संकल्प लिएका छौं, तर अवसरवादी भने कसरी टुटाउन सकिन्छ भनेर हेरिरहेका छन्।' नेता नेपालले स्थानीय तह निर्वाचन अग्रमन र प्रतिगमनको बीचमा आएको बतए। परिवर्तन र शान्तिका पक्षधर एकातिर र यो परिवर्तन उल्ट्याउन चाहने अर्कोतिर भएर यो संघर्ष गर्नुपरेको उनको भनाइ छ। उनले गठबन्धनको संस्कृतिबाट मात्रै देशमा राजनीतिक स्थिरता कायम गर्न सकिने बताए। 'एउटा ठूलो षडयन्त्र गणतन्त्र र संविधानका विरुद्ध हुँदै थियो । राजावादीहरुको गठबन्धन जो आएको छ, त्यसलाई परास्त गर्नु आवश्यक छ । नत्र राजनीतिक दुर्घटनाको खतरा छ,'उनले भने। प्रचण्डले संविधान र लोकतन्त्रको रक्षा गर्न गठबन्धनका उम्मेदवारलाई विजयी गराउन आग्रह गरे।"
प्रचण्ड र देउवाको नक्कली चाउरे माया पिरती धेरै दिन चल्नेवाला छैन : सुरेन्द्र पाण्डे,"काठमाडौं : नेकपा एमालेका उपाध्यक्ष सुरेन्द्र पाण्डेले प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डको प्रेम धेरै नटिक्ने बताएका छन्। भरतपुरमा आयोजित चुनावी सभामा पाण्डेले उनीहरुबीचको प्रेम चाउरे पिरती भएकाले केही दिनमै टुट्ने बताएका हुन्। उनले भने, चितवनमा शेरबहादुर देउवाजीले भन्नुभएछ। मेरो जोडले रेणु दाहाललाई मेयरको उम्मेदवार दिन लगाएको हुँ। प्रचण्ड जी त नाई भन्दै हुनुहुन्थ्यो। कति प्यारो प्रेम बसेछ शेरबहादुरजीलाई रेणु र प्रचण्डमाथि। ज्यादै घनिष्ट प्रेम बसेछ उहाँहरुलाई। शेरबहादुरजी, यो ज्यादै छोटो प्रेम छ। ज्यादै कमजोर प्रेम छ भन्न पर जानुहुँदैन होला। नक्कली चाउरे माया पिरती धेरै दिन चल्नेवाला छैन। यो चाउरे पिरती केही दिनमै टुट्ने र अंग भंग हुने उनको भनाइ छ। पाण्डेले भने, हामी तपाइहरुको जनअदालतमा उपस्थित भएका छौं। यसपटक यो अदालतले सत्य र न्यायको पक्षमा फैसला गर्नेमा म आश्वस्त छुँ।"
"उपत्यकामा ल्यापटप र मोबाइल चोरी बढेपछि प्रहरीको इको डेल्टा अपरेसन, दुई जना समातिए","काठमाडौं : मोबाइल, क्यामेरा, ल्याप्टपलगायत विद्युतीय सामग्रीहरु चोरी गरेको आरोपमा प्रहरीले दुई जनालाई नियन्त्रणमा लिएको छ। पक्राउ पर्नेमा तारकेश्वर ४ पुरानोगुहेश्वरी निवासी ३० वर्षीय सूर्य पुतुवार र धादिङ गंगाजमुना३ घर भई तारकेश्वर४ सानोपुल बस्ने १८ बर्षीय मनोज थापा रहेका छन्। काठमाडौंका विभिन्न स्थानबाट विद्युतीय सामग्रीहरु चोरी हुने क्रम बढेको गुनासोपछि जिल्ला प्रहरी परिसर काठमाडौंले अपरेसन इको डेल्टाअन्तर्गत प्रहरी टिम गठन गरी निगरानी बढाएको थियो। यसै क्रममा वैशाख २० गते प्रहरी वृत बालाजु इलाकाबाट खटिएको अपरेसन इको डेल्टा टिमले तारकेश्वर४ पुरानो गुहेश्वरीस्थित सडकखण्डबाट ल्यापटप, मोबाइल, क्यामेरालगायत विद्युतीय सामाग्रीहरुसहित उनीहरुलाई नियन्त्रणमा लिइएको काठमाडौं प्रहरी प्रवक्ता दिनेशराज मैनालीले जानकारी दिए। उनीहरुबाट एचपी कम्पनीको ल्यापटप थान१, २ क्यामेरा थान२ र र विभिन्न कम्पनीका मोबाइलहरु थान२६ बरामद गरिएको छ। उकमथिनिजहरु उपर मुलुकी अपराध संहिता, २०७४ को परिच्छेद २० को दफा २४१ अनुसार चोरी सम्बन्धी कसूरमा सम्मानीत काठमाडौं जिल्ला अदालत काठमाडौंबाट दिन५ को म्याद थप अनुमति लिई प्रहरी बृत्त बालाजुबाट थप अनुसन्धान भइरहेको छ। उक्त विद्युतीय सामग्रीहरु फिर्ता लैजान धनीलाई आवश्यक कागजातसहित प्रहरी बृत्त बालाजुमा सम्पर्क राख्न अनुरोध गरिएको छ।"
गठबन्धन बचाउनु छ भने धनराज आचार्यलाई जिताउनुस् : देउवा,"काठमाडौंः नेपाली कांग्रेस सभापति एवं प्रधानमन्त्री शेरबहादुर देउवाले गठबन्धनलाई जिताउन अपिल गरेका छन् । पोखरामा आयोजित संयुक्त चुनावी सभालाई सम्बोधन गर्दै देउवाले मेयरमा धनराज आचार्यलाई विजयी गराउन अपिल गरेका हुन् । 'गठबन्धन बचाउनु छ भने धनराज आचार्य र उपमेयरमा कोपीला राणाभाटलाई जिताउनुस् ।' देउवाले ओलीको आतंक शासन अन्त्य गर्न गठबन्धन बनेको बताए । देउवाले भने, 'गठबन्धन भएपछि हाम्रो पार्टीले यस प्रदेशमा मुख्यमन्त्री पायो । कसैले अर्थमन्त्री, कसैले भौतिक पूर्वाधार मन्त्री पायो । कांग्रेसका लागि सबैभन्दा धेरै गठबन्धनको आवश्यकता छ । गठबन्धनप्रति शंका उपशंका नगर्ने काम नगर्नुस् । गठबन्धनले पार्टीलाई फाइदा भएको छ । माओवादी केन्द्र, एकीकृत समाजवादीले हामीलाई धेरै उदार गरेका छन् । '"
भोजुपुरमा वडा सदस्यकी उम्मेदवारमाथि खुकुरी प्रहार,भोजपुर : चुनावी गतिविधि बढिरहेका बेला भोजपुरमा अपरिचित व्यक्तिको खुकुरी प्रहारबाट एक उम्मेदवार घाइते भएका छन् । भोजपुरको षडानन्द नगरपालिका वडा नम्बर १० साङपाङको नेकपा एमालेबाट वडा सदस्य उम्मेदवार बनेकी अमिता तामाङलाई अज्ञात व्यक्तिले खुकुरी प्रहार गरेको प्रहरीले जनाएको छ । शनिबार राति करिब १० बजेतिर वडा नं १० साङपाङकी वडा सदस्य उम्मेदवार अमिता तामाङलाई नकावधारी व्यक्तिले कुटपिट गरी खुकुरी प्रहार गरेको जिल्ला प्रहरी कार्यालय भोजपुरका डीएसपी राजकुमार राईले जानकारी दिए । राति परिवारसँग खाना खाइ गफ गर्दै बसिरहेकी तामाङमाथि ति व्यक्तिले सांघातिक हमला गरेको प्रहरीको भनाइ छ । स्थानीय शालिक तामाङका अनुसार उपचाररत घाइते तामाङको टाउकोमा चार टाँका लागेको छ । उनको अवस्था अहिले सामान्य रहेको जनाएको छ । खुकुरी प्रहार गर्ने व्यक्ति फरार रहेकाले खोजी भइरहेको डीएसपी राईको भनाइ छ ।
जेठ ३ मा बजेट अधिवेशन बोलाउन सिफारिस,काठमाडौं : सरकारले जेठ ३ गते संसदको बजेट अधिवेशन बोलाउन राष्ट्रपतिसमक्ष सिफारिस गरेको छ । आइतबार बसेको मन्त्रिपरिषद बैठकले बजेट अधिवेशन बोलाउन सिफारिस गर्ने निर्णय गरेको हो । जेठ ३ गते अपरान्ह ४ बजे नयाँ बानेश्वरस्थित संघीय संसद भवनमा बैठक बस्ने गरी सिफारिस गरिएको एक मन्त्रीले जानकारी दिए । मन्त्रिपरिषदको सिफारिसमा राष्ट्रपतिले बैठक आह्वान गर्ने संवैधानिक व्यवस्था छ ।
"नवलपरासीमा कतै दुई, कतै त्रिपक्षीय प्रतिस्पर्धा","परासी : पश्चिम नवलपरासीका ७ स्थानीय तहमा कतै दुई पक्षीय त कतै त्रिपक्षीय प्रतिस्पर्धा हुने देखिएको छ। प्रमुख र उपप्रमुख एकै दलको आउने संभावना कम देखिएको छ। जिल्लाकै पुरानो नगरपालिका रहेको सदरमुकाम परासीस्थित रामग्राम नगरपालिकामा त्रिपक्षीय प्रतिस्पर्धा हुने देखिएको छ। यहाँ नेपाली कांग्रेस, एमाले र जनता समाजवादी पार्टी (जसपा) बीच प्रतिस्पर्धा हुने देखिएको हो। जसपाले माओवादी केन्द्रसँग गठबन्धन गरेको छ। यी तीनदलबीच प्रमुख पदमा प्रतिस्पर्धा देखिएको हो। उपप्रमुखमा नेपाली कांग्रेस र एमालेसँगै राप्रपाका उम्मेदवार पनि प्रतिस्पर्धामा छन्। रामग्राम नगरपालिकामा यसअघिको चुनावमा नेपाली कांग्रेसले प्रमुखउपप्रमुख जितेको थियो। त्यस्तै सुनवल नगरपालिकामा नेपाली कांग्रेसमाओवादी केन्द्रको गठबन्धन र एमालेबीच नै प्रमुख प्रतिस्पर्धा हुने देखिएको छ। यसअघि यहाँ कांग्रेसले प्रमुख र एमालेले उपप्रमुख जितेको थियो। बर्दघाट नगरपालिकामा नेपाली कांग्रेस र एमालेराष्ट्रिय जनमुक्ति पार्टीको गठबन्धनबीच प्रतिस्पर्धा छ। यसअघि यहाँ प्रमुखउपप्रमुखमा एमालेले जितेको थियो। सरावल गाउँपालिकामा कांग्रेस र एमालेबीच नै प्रतिस्पर्धा हुने देखिएको छ। सरावलमा यसअघि यहाँ तत्कालीन फोरम लोकतान्त्रिक (पछि कांग्रेसमा समाहित) ले अध्यक्ष र कांग्रेसले उपाध्यक्षमा जितेको थियो। पाल्हीनन्दन गाउँपालिकामा नेपाली कांग्रेस र माओवादी केन्द्रबीच प्रतिस्पर्धा हुने देखिएको छ। यसअघि यहाँ माओवादी केन्द्रले अध्यक्ष र कांग्रेसले उपाध्यक्ष जितेको थियो। त्यस्तै सुस्ता गाउँपालिकामा कांग्रेस र एमाले नै प्रमुख प्रतिस्पर्धामा छन्। यसअघि एमालेले अध्यक्ष र उपाध्यक्ष जितेको थियो। प्रतापपुर गाउँपालिकामा कांग्रेस र एमालेबीच प्रतिस्पर्धा देखिएको छ। यसअघि यहाँ नेपाली कांग्रेसले अध्यक्ष र उपाध्यक्ष जितेको थियो।"
"मनमोहनकी नातिनी भित्र्याउँदै लिङ्देनले भने, ठूला दलको बाकस खाली गरेपछि मात्र देश बन्छ","हेटौंडा : राष्ट्रिय प्रजातन्त्र पार्टीका केन्द्रीय अध्यक्ष राजेन्द्र लिङ्देनले ठूला राजनीतिक पार्टीको बाकस खालि नगरेसम्म देश विकास नहुने बताएका छन्। आइतबार हेटौंडामा राप्रपा मकवानपुरको चुनावी सभालाई सम्बोधन गर्दै उनले भने, त्यसो गर्न सकियो भने उनीहरुको अघि दुईवटा विकल्प हुन्छ, कित मैदान छाडेर हिँड्नुपर्छ कित सच्चिनुपर्छ। देश विकासको लागि राप्रपा मात्र सच्चिएर नहुने भएकाले यी सबैलाई सुधार गर्नुपर्ने लिङ्देनको भनाई छ। भोट दिने भनेको हात काटेर दिनु सरह भएकाले एक क्षणको निर्णयले देशको भविष्य निर्धाराण हुने उनले बताए। जनता मालिक हुने भनेको पाँच वर्षमा एक दिन एक क्षण हो, लिङ्देनले भने, त्यो बेलामा गर्ने निर्णयले ठूला भनिएकाहरुलाई धुलो चटाउन सकिन्छ, राम्रा काम गर्ने मान्छेहरुलाई सत्तामा पुर्याउन पनि सकिन्छ। एक भोटले देशको भविष्य कता जाने निर्धारण हुने भएकाले छोरी दिनुभन्दा पनि बढि सोचेर मात्र भोट दिन उनले सबैलाई आग्रह गरे। कांग्रेस, एमाले र माओवादीलाई ३० वर्षसम्म लगातार सत्तामा पुर्याएपनि देश झन विकराल गरिबीतर्फ धकेलिन थालेको भन्दै लिङ्देनले चिन्त ब्यक्त गरे। अबकति पटक कांग्रेस, माओवादी र एमालेलाई भोट दिएपछि देश बन्छ?, उनले प्रश्न गरे, एक पटक राप्रपालाई भोट दिनुहोस्, अर्को पटकदेखि हाम्रो कामले भोट माग्नेछ। भ्रष्टाचार गर्नु आमाको रगत खानु सरह भएको बताउँदै उनले आफूले एक रुपैयाँ कतै भ्रष्टाचार गरेको प्रमाणित भए झुण्डिन तयार रहेको बताए। कार्यक्रममा बोल्दै राप्रपाका नेता बुद्धिमान तामाङले काले काले मिलेर खाउँ भाले भनेजस्तै ठूला दलहरु मिलेर देशलाई खोक्रो बनाएको बताए। भ्रष्टाचार मुक्त, सुशासनयुक्त र समृद्ध देश विकासको लागि राप्रपाको स्थानीय तहदेखि केन्द्र सरकारसँग राप्रपाको नेतृत्व आवश्यक छ, उनले भने, हामीले जितको स्थानीय तहमा घरघरमा सरकारको काम पुर्याउनेछौं। हेटौंडा उपमहानगरपालिकाका मेयरका उम्मेदवार तथा राप्रपा नेता दिपक सिंहले जितेमा हेटौंडा सदाको लागि भ्रष्टाचार मुक्त बनाउने बताए। विकास कस्तो हुन्छ, हामीले नेतृत्व गर्ने सौभाग्य पायौं भने गरेर देखाउँछौं, उनले भने, मलाई आफ्नो लागि गर्नु छैन, समग्र नगरको विकासको लागि काम गर्छु। सबै नागरिकलाई सुखी र खुशी बनाउँदै मेरै जस्तो सबै नागरिकको चिल्लो गाला बनाउछु। उनले हेटौंडामा सुविधा सम्पन्न अस्पताल निर्माण, मुआब्जा बितरण गरेर हेटौंडाको सडक विस्तार, सबै नागरिकको नि:शुल्क बिमालगायतका काम गर्ने बताए। कार्यक्रममा तत्कालिन नेकपा एमालेका महासचिव तथा पूर्वप्रधानमन्त्री मनमोहन अधिकारीको नातिनी स्वेता खड्का राप्रपामा प्रवेश गरिन्। उनलाई पार्टी अध्यक्ष लिङ्देनले खादा र टिका लगाएर पार्टीमा स्वागत गरेका थिए।"
"दोहोरो अंकले बढ्यो सेयर बजार, ११ समूहमा हरियाली","काठमाडौं : सेयर कारोबारको पहिलो दिन आइतबार नेप्से परिसूचक १७९५ अंकले बढेर २२ सय ५६५७ विन्दुमा अडिएको छ। यसदिन २३३ कम्पनीको ३३ लाख ४१ हजार २१४ कित्ता सेयर १ अर्ब ३२ करोड ६४ लाख २१ हजार ६७२ रुपैयाँमा खरिदबिक्री भयो। कारोबारमा आएका समूहमध्ये ११ समूहको सूचक उकालो लाग्यो। बाँकी दुई समूहको सूचक घटयो। यसदिन फाइनान्स समूहको ३३५ प्रतिशतले सूचक बढ्यो। यस्तै डेभलपमेन्ट बैंकको २८४, हाइड्रो पावरको २७१, अन्यको २११, होटल एन्ड टुरिजमको २५ र इन्भेस्टमेन्टको २०५ प्रतिशतले सूचक बढ्यो। ट्रेडिङमा ०२४,लाइफ इन्स्युरेन्सको ०३३, म्युचुअल फन्डको ०४६ र ट्रेडिङमा ०२४ प्रतिशते मूल्य बढेको हो। बैंकिङको ०१७ र माइक्रोफाइनान्स समूहको ० प्रतिशतले सेयर मूल्य घट्यो। आज जल्पा लघुवित्त वित्तीय संस्थाको सेयर मूल्य सकारात्मक सर्किट लेभलमा कारोबार भयो। घलेम्यादी हाइड्रो पावरको ८८२ प्रतिशतले सेयर मूल्य बढ्यो। कारोबार रकमका आधारमा सिटिजन्स इन्टभेस्टमेन्ट ट्रष्ट अग्रस्थानमा रह्यो। सो कम्पनीको ७ करोड ५३ हजार ५९ लाख ४५५ रुपैयाँमा सेयर कारोबार भयो।"
पोखरालाई लयमा फर्काउन मतदान गर्नुहोस् : धनराज आचार्य,"काठमाडौंः पोखरा महानगर मेयरका उम्मेदवार धनराज आचार्यले सम्मुनत पोखरा बनाउने जिम्मेवारी पूरा गर्ने अभियानलाई सफल पार्न मतदानको अपिल गरेका छन् । पोखरामा आयोजित संयुक्त चुनावी सभालाई सम्बोधन गर्दै आचार्यले पोखरालाई लयमा फर्काउन मतदान गर्न अपिल गरेका हुन् । 'पहिलो दिनमै म भन्ने कुराबाट माथि उठेर हामी भनेर समग्र पोखराको नेतृत्व गर्नेछौं । समग्रमा अल्पकालीन र दिर्घकालीन योजना बनाएर पोखरालाई समृद्ध बनाउनेछौं,उनले भने,' महानगरमा हामी १०५ ड्यूटि जाने होइन । फूल ड्यूटी गर्न जाने हो । '"
निर्वाचित भए सरकारी सुविधा लिन्न : वडाध्यक्षका उम्मेदवार श्रेष्ठ,रामेछाप : खाँडादेवी गाउँपालिका३ बाट अध्यक्ष उम्मेदवार बनेका भक्तबहादुर श्रेष्ठले आफूलाई निर्वाचित गराएमा सरकारी सेवा सुविधा केही नलिने घोषणा गरेका छन्। नेपाली काँग्रेसकातर्फबाट वडाध्यक्षको उम्मेदवार बनेका श्रेष्ठले आफूले प्राप्त गर्ने सम्पुर्ण सेवा सुविधा शैक्षिक सुधार र विपन्न वर्गको सहयोगमा खर्च गर्ने उद्घोष गरेका छन्। ३६ वर्ष शैक्षिक क्षेत्रमा सेवा गरे अब गाउँको र वडाबासीको सेवामा लाग्नेसमेत श्रेष्ठले बताए। श्रेष्ठ भन्छन् वडाबासीको आग्रहमा नै आफू उम्मेदवार बनेको हुनाले वडाका नागरिकलाई केन्द्रमा राखेर काम गर्ने छु। गुणस्तरीय शिक्षा पहिलो प्राथमिकता भएको र आधारभूत विद्यालयको भौतिक संरचना सुधार गरेर अंग्रेजी माध्यमको सुरुवात गराउनेसमेत श्रेष्ठले बताए। सुत्केरी महिलालाई प्रोत्साहनस्वरुप छोरी जन्मिएमा जन्मदर्ता पश्चात ५ हजार रुपैयाँ बाल बचत खाता खोलेर जम्मा गरिदिने पनि श्रेष्ठले जानकारी दिए। समाजमा छोरी जन्मेपछि नाक खुम्च्याउने प्रवृत्ति रहेकाले यसको निर्मूल पार्नको लागि आफूले यस्तो योजना बनाएकोपनि श्रेष्ठको भनाइ छ। बाल बचतमा वडाले ५ हजार जम्मा गरेर खाता संचालन गरेपछि बालिकाको शिक्षा र पछि उसको आवश्यकता अनुसार खर्च गर्न सहज हुने उद्देश्यले यस्तो योजना बनाएको श्रेष्ठले बताए। वडाको विकासको मोडल समेटिएको २५ बुँदे प्रतिबद्धता पत्र जनताको हातहातमा पुर्याएको छु सबै पूरा गरेर नमूना वडा सुखी वडाबासी बनाएरै देखाउँछु श्रेष्ठ भन्छन्। आफूलाई कुनैपनि लोभ लालच नभएरै राज्यको सेवा सुविधा नलिने निर्णय गरेको पनि उनको भनाइ छ।
गठबन्धनका साझा उम्मेदवारलाई शंका नगर्नुहोस् : देउवा,"पोखरा : नेपाली कांग्रेसका सभापति एवं प्रधानमन्त्री शेरबहादुर देउवाले केपी ओलीको आतंक रोक्न गठबन्धन आवश्यक रहेको बताएका छन्। देउवाले स्थानीय कांग्रेसका नेताहरुलाई गठबन्धनका साझा उम्मेदवरलाई जिताएर पठाए मात्र गठबन्धन कायम रहने जिकिर गरे। 'ओलीको आतंक अन्त्य गर्न पनि गठबन्धनका नेताहरुलाई जिताउनु आवश्यक छ । ओलीले हिजो जितेर गए । हिजोजस्तो फेरि पनि पार्लियामेन्टको पटकपटक भंग गर्न सक्छन्,'उनले भने,' हिजो पनि विरोध सहन नसेकेर संसद भंग गरे यसैको स्वरुप हामीले अदालतमा गएर 'पार्लियामेन्ट' फिर्ता गर् यौं ।' प्रजान्तन्त्रको खिलाफमा जिताउनलाई चुनाव हराउनुपर्ने उनको भनाइ छ। उनले राजनीतिक स्थायित्व बचाउनका लागि अहिलेका पार्टीहरु सबै ठाउँमा मिलेर जानुपर्ने धारणा व्यक्त गरे। देउवाले भने,' माधव नेपालको र प्रचण्डको पार्टीले एउटा महानगरमा चित्त बुझाएको छ । यसैले उहाँहरु भन्दा बढी लागेर कांग्रेसले गठबन्धनका उम्मेदवारलाई जिताउन आवश्यक छ । गठबन्धन सबैभन्दा बढी कांग्रेसका लागि आवश्यक छ । राष्ट्रिय आवश्यकतालाई लिएर चुनावमा लाग्नुपर्छ । ' कांग्रेसका लागि सबैभन्दा बढी गठबन्धन आवश्यक रहेको उनको भनाइ छ। गठबन्धनकै कारणले प्रदेशदेखि संघमा सरकार बनेको भन्दै गठबन्धनका साझा उम्मेदवारलाई शंका उपशंका नगर्न देउवाले कांग्रेस नेताहरुलाई अनुरोध गरे। उनले गठबन्धनका साझा उम्मेदवारलाई सहयोग नगर्ने नेताहरुलाई कारबाही हुने पनि बताए। 'गठबन्धनको उम्मेदवारलाई जिताउने कांग्रेसको कर्तव्य हो दायाँबायाँ गर्नेलाई कारबाही गर्छौं,'उनले भने।"
दम्भले केपी ओलीको विनाश भयो : माधव नेपाल,"पोखरा : नेकपा एकीकृत समाजवादीका अध्यक्ष माधवकुमार नेपालले दम्भले केपी ओलीको विनास भएको बताएका छन् । उनले अरुलाई पनि दम्भ नराख्न आग्रह गरे । उनले भने, 'दम्भ राख्नुभयो भने विनास हुन्छ । सबैको सम्मान गर्न सक्नुपर्छ ।' दम्भ नराख्नुस् त्यहि दम्भले केपी ओलीको विनाश भएको हो,' नेपालले भने। ५ दलीय गठबन्धनको सभालाई पोखरामा सम्बोधन गर्दै नेपालले राजनीति गर्दा दूरदृष्टि राखेर चल्न सक्नुपर्ने बताए । सबैको शक्तिलाई समेटेर लैजाने कोसिस गर्नुभएको छ । मेयर र उपमेयरमा त मिलाउन सक्यौं, वडाहरुमा मिलाउन सकेनौं,' उनले भने, 'पालिकाहरुमा मिलाउन सकेनौं । कतिपय ठाउँमा मिलाएका छौं । कतिपय ठाउँ मित्रतापूर्ण प्रतिस्पर्धा गरेका छौं । विरोधका लागि चुनावी मैदानमा आएका होइनौं । गरेर देखाउनका लागि, सकारात्मक दिशामा देशलाई लैजानका लागि हो ।' नेता नेपालले ओलीले नेतृत्व गरेको दक्षिणपन्थी प्रतिगामी गठबन्धनलाई मतदान नगर्न आग्रह समेत गरे। नेपालले भने, केपी शर्मा ओलीले संविधानको घाँटी थिच्ने काम गरेका थिए । उनको गठबन्धन प्रतिगामी, दक्षिणपन्थी, गणतन्त्र विरोधी हो । उनलाई संविधान,लोकतन्त्रको माया छैन । केपी ओली व्यक्तिवादी व्यक्ति हुन् । आफूबाहेक संसारमा कसैलाई दुई कौडीको पनि महत्व दिँदैनन् । सबैको मर्यादा कुल्चिदैं हिँडछन् । उनले कुसंस्कार बोकेर हिँडेका छन् । उनले गठबन्धन निर्माण गरेर सहि काम भएको बताए । उनले मेयरमा कलम चिन्हमा धनराज आचार्य र उपमेयरमा रुख चिन्हका कोपिला राणाभाटलाई विजयी बनाउन आग्रह गरे ।"
संयुक्त सरकार अझै केही वर्ष चल्छ : प्रचण्ड,"दाङ : नेकपा माओवादी केन्द्रका अध्यक्ष पुष्पकमल दाहाल प्रचण्डले संयुक्त गठबन्धनलाई विजयी बनाउन आग्रह गरेका छन्। दाङको तुलसीपुरमा आयोजित संयुक्त चुनावी सभामा प्रचण्डले लोकतान्त्रिक प्रगतिशील र अग्रगामी गठबन्धनलाई विजयी बनाउन आग्रह गरेका हुन्। उनले भने, संविधान विरोधी सल्बलाएको बेला लोकतान्त्रिक बाम एकतामार्फत् एक भएर संविधान बनायौं। सहमति र सहकार्य गर्न गिरिजाप्रसाद कोइरालाले सिकाउनुभएको हो। त्यहीअनुसार अहिले एकता तालमेल भएको छ। सबैलाई एकताबद्ध गरेर समाजबाद उन्मुख राज्य स्थापना गर्नुपर्छ। संविधान कार्यान्वयन र जनताको आवश्यकता अनुसार विकास गर्न गठबन्धनलाई विजयी बनाउनुपर्ने प्रचण्डको भनाइ छ। प्रचण्डले भने, जनताको सार्वभौमसत्ता विघटन गर्ने काम भयो। त्यो संरक्षण गर्न गठबन्धन भयो। संविधान च्यात्ने तत्वको र लोकतान्त्रिक प्रगतिशीलको फरक गठबन्धन बनेको छ। उनले संयुक्त सरकार अझै केही वर्ष चल्ने बताए। उनले भने, स्थानीय तहमा गठबन्धन गर्न धेरै गाह्रो छ। तर, जनताको आवश्यकता, केन्द्रको आवश्यकताले गठबन्धन बनेको हो। दिगो शान्तिका लागि पनि गठबन्धन चाहिन्छ। गणतन्त्र विरोधी प्रतिगमनको विरोधमा गठबन्धन बनेको बताए।"
"१७ जना कोरोना संक्रमित थपिँदा, २१ संक्रमणमुक्त",काठमाडौं : पछिल्लो २४ घन्टामा १७ जना कोरोना संक्रमित थपिएका छन्। स्वास्थ्य तथा जनसंख्या मन्त्रालयका अनुसार देशभर पछिल्लो २४ घन्टामा ४ हजार १० जनाको कोरोना परिक्षण गर्दा थप १७ जना संक्रमित थपिएका हुन्। यस्तै २१ जना संक्रमणमुक्त भएका छन्। देशभर पछिल्लो २४ घन्टामा २२ हजार १ सय ६ जनाले कोरोनाविरुद्धको खोप लगाएका छन् भने हालसम्म देशभर २ सय १ जना कोरोनाका सक्रिय संक्रमित रहेका छन्।
हिमचितुवा घिमिरेद्वारा बक्सिङमा विश्व रेकर्ड,काठमाडौं : बक्सिङ प्रतियोगिताको अपराजित यात्रामा रहेका बक्सर अविरल घिमिरेले हिट प्रोफेसनल किक बक्सिङ प्रतियोगिता मा विश्व रेकर्ड कायम गरेका छन्। लगातार १४ औँ पटकसम्म हिट प्रतियोगितालाई आफ्नो पक्षमा ल्याई युवापुस्ताका चर्चित बक्सर हिमचितुवा घिमिरेले विश्व रेकर्ड बनाउन सफल भएका हुन्। जापानको नायोगा सहरस्थित नायोगा कंग्रेस सेन्टर इभेन्ट हलमा शनिबार साँझ सम्पन्न सो प्रतियोगितामा हिमचितुवाले थाइल्याण्डका बक्सर विला साकलेकलाई दोस्रो राउण्डमा नै रिङमा ढालेका थिए। उनीहरु दुवै के वान के प्रोफेसनल किक बक्सिङ भिडन्त गरिसकेका अनुभवी खेलाडी हुन्। सिमुरा डोजोको ५०औ वार्षिकोत्सका अवसरमा आयोजित सो प्रतियोगितामा हिमचितुवाले तीन राउण्डको कूल १६ मिनेटको खेलमा साकलेकलाई १२ मिनेटमा ढालेका हिमचितुवाका प्रशिक्षक देव घिमिरेले जानकारी दिए। बक्सर देवसहित जापानी बक्सर सिमुरा तामियो र चाउ लोगेट हिमचितुवाको मुख्य प्रशिक्षका रहेका थिए। प्रशिक्षक देवका अनुसार अविरलले सिमरा डोजोबाट अन्तर्राष्ट्रिय प्रतियोगितामा खेल्दै आएका छन्। यस अगाडि गत फागुनमा टोकियो सहरमा आयोजित ७० केजीको के वान के प्रोफेसनल किक बक्सिङ प्रतियोगितामा जापानी बक्सर दाइ माचुसितालाई पहिलो राउण्डमा नै पराजित गरी बक्सर अविरलले बक्सिङ खेलमा नयाँ रेकर्डसमेत कायम गरेका थिए। सो तौल समूहको प्रतिस्पर्धामा लगातार तीन पटक विजयी हुने उनी दक्षिण एशियाकै पहिलो खेलाडीसमेत बनिसकेका छन्। विश्वप्रख्यात सो प्रतिस्पर्धामा उनको विजयको अविच्छिन्न यात्रा जारी छ। गत वर्षको हिट ४९ प्रोफेसनल बक्सिङ च्याम्पियनसीप २०२१को उपाधि बक्सर खेलाडी अविरलले चुमेका थिए। विश्वका युवापुस्ताका चर्चित र अनुभवी बक्सरलाई मात्र रिङमा उतारिने सो अन्तर्राष्ट्रिय प्रतियोगितामा विजयी हुने अविरल पहिलो नेपाली बक्सर बनेका थिए। रासस
आईपीएलमा आज हैदरावादबेंगलोर र चेन्नाईदिल्लीको खेल हुँदै,काठमाडौं : इन्डियन प्रमियर लिग अन्तर्गत आज दुई खेलहुँदै छन्। आज हुने पहिलो खेल सनराइजर्स हैदरावाद र रोयल च्यालेन्जर्स बेंगलोरबीच हुनेछ। यी दुईटोलीको खेल अपरान्ह ३:४५ बजेदेखि मुम्बईस्थित वानखडे स्टेडियममा हुनेछ। यस्तै दोस्रो खेल चेन्नाई सुपर किंग्स र दिल्ली क्यापिटल्सबीच साझ ७:४५ बजेदेखि मुम्बईस्थित डा डिवाई पटाली स्पोर्टस एकेडेमीमा हुनेछ।
"देउवाले भने : गठबन्धन वर्षौ टिकाउ, विजयीको झण्डा तुलसीपुरबाट फहराउ","दाङ : प्रधानमन्त्री शेरबहादुर देउवाले गठबन्धन राष्ट्रिय आवश्यकता भएको बताएका छन्। तुलसीपुरमा आयोजित संयुक्त चुनावी सभामा बोल्दै देउवाले यो गठबन्धन राष्ट्रिय आवश्यकता भएकाले गठबन्धनका उम्मेदवारलाई विजयी बनाउन आग्रह गरेका हुन्। उनले भने, केपी शर्मा ओली अदालत र जनताको कुरा नमान्ने व्यक्ति हुन्। प्रजातन्त्रवादी होइनन्। उनले अदालतको भनाइ पनि टेर्दैनथे। ओली प्रवृत्तिलाई निरुत्साहित गर्न गठबन्धन बर्षौ टिकाउन जरुरी रहेको उनको भनाइ थियो। देउवाले भने, विजयीको झण्डा तुलसीपुरबाट फहराउ। गठबन्धनले कांग्रेसलाई फाइदा र आवश्यकता छ।"
"युक्रेनको स्कुलमा भीषण बमबारी, ६० जनाको मृत्यु भएको आशंका",नयाँ दिल्ली : रुस र युक्रेनबीचको युद्ध जारी छ। रुसले युक्रेनमा आक्रमण तीव्र पारेको छ। युक्रेनको पू्वी भागमा रुस र युक्रेन दुवैका सेनाबीच भीषण युद्ध चलिरहेको छ। युद्दको केन्द्र बनेको पूर्वी युक्रेनको एउटा विद्यालयमा आइतबार ठूलो बम विष्फोट भएको छ । बम विष्फोटमा ६० जनाको मृत्यु भएको आशंका गरिएको छ । समाचार एजेन्सी एएफपीका अनुसार गभर्नरले बमबारीमा ६० जना बढी मानिसको मृत्यु भएको आशंका व्यक्त गरेको छ। जानकारीअनुसार पूर्वी युक्रेनको लुहान्स्क क्षेत्रको बिलोहोरिभका गाउँमा रहेको विद्यालयमा रुसी सेनाले बमबारी गरेको थियो । रुसले गरेको यो भीषण बम आक्रमणमा ६० जनाको ज्यान गएको आशंका गरिएको छ । समाचार एजेन्सी रोयटर्सका अनुसार लुहान्स्कका गभर्नर सेर्ही गैडाईले रुसी आक्रमणको जानकारी दिँदै रुसी सेनाले विद्यालयलाई निशाना बनाएको बताए। यस विद्यालयमा आम नागरिकले शरण लिएका थिए । लुहान्स्कका गभर्नरले रुसी सेनाले गरेको भारी बमबारीका कारण विद्यालय भवनमा आगो लागेको दाबी गरेको छ। करिब चार घण्टाको प्रयासपछि आगो नियन्त्रणमा आएको थियो ।
विराटनगरमा गठबन्धनभित्र असन्तुष्टि चुलिदैँ,"विराटनगर : विराटनगर महानगरपालिकामा स्थानीय तह निर्वाचन लक्षित गठबन्धनभित्रको असन्तुष्टि चुलिँदै गएको छ। सार्वजनिक कार्यक्रमहरुमा नेताहरुले दिने अभिव्यक्तिले गठबन्धनभित्र भाँडभैलो चलिरहेको पुष्टि हुन्छ। गठबन्धन गर्दा १९ वटा वडा रहेको विराटनगरको मेयर नेपाली कांग्रेस र उपमेयर जनता समाजवादी पार्टी (जसपा)को भागमा परेको छ। मेयरमा कांग्रेसका नागेश कोइराला र उपमेयरमा जसपा अध्यक्ष उपेन्द्र यादवका छोरा अमरेन्द्र यादवले उम्मेदवारी दिएका छन्। तर सबै वडामा भने गठबन्धन हुन सकेन। दलले वडामा आआफ्नै उम्मेदवार उठाएका छन्। वडामा चुनावी तालमेल हुन नसक्दा गठबन्धनका नाममा कांग्रेस र जसपालाई मात्रै सघाउनुपर्ने अवस्था आएपछि अरु दलले तिक्ताता पोखिरहेका छन्। विशेष गरेर गठबन्धनभित्रका दल नेकपा (माओवादी केन्द्र) र नेकपा (एकीकृत समाजवादी)ले तीव्र असन्तोष व्यक्त गरिरहेका छन्। उम्मेदवारी छनोट र भागबण्डा न्याय संगत नभएको ठहर उनीहरुको छ। गठबन्धनभित्रका दलहरु आआफ्नै हिसाबमा एक्लाएक्लै चुनावी अभियानमा छन्। केही दिनयता कांग्रेस र जसपाका केही कार्यक्रम भने संयुक्तरूपमा भएका छन्। भागबण्डामा कुरा नमिलेपछि वडामा कांग्रेस, माओवादी, जसपा र समाजवादीले एक्लाएक्लै उम्मेदवारी दिएका छन्। गठबन्धनका नाममा राजनीतिक यात्रा र योगदानलाई नै तिलाञ्जली दिनुपर्ने भयो। लामो समयदेखि एउटा दलबाट राजनीति गर्ने र अवसर पाउने बेला भोट चैँ अर्कैलाई दिनुपर्ने अवस्था आयो, माओवादीका एक नेताले भने, कांग्रेस र जसपालाई सघाउनुपर्ने र उनीहरुले चैँ हामीलाई सहयोग गर्न नपर्ने वातावरण बन्यो। यो स्थितिले गठबन्धन ठूलो समस्यामा परिरहेको छ।उनका अनुसार राजनीतिक योगदानलाई एकातिर राखेर विचार, सिद्धान्त केही पनि नमिल्ने दललाई सघाउनुपर्ने अवस्था आउँदा गाह्रो भइरहेको छ। हामीलाई सघाउँदा अरुलाई पनि सहयोग गर्नुपर्छभन्ने भावनाको विकास नहुनु र आफ्नै दुनो मात्रै सोझ्याउन खोज्नु राजनीतिक बेइमानी हो। हामीले मेयर र उपमेयर खोजेका हैनौं। वडामा गठबन्धन गरौँ र केही वडामा हामीलाई सहयोग गर्नुस् भन्दा कांग्रेसले मानेन, ती नेताले भने, यस्तो अवस्थामा खुलेर कांग्रेसलाई सहयोग गर्न सकिँदैन। न त जसपालाई नै। साझेदार दलबीच कुरा नमिलेपछि वडामा हामीले आफ्नै हिसाबले उम्मेदवारी दिएका छौँ। उपमेयरमा माओवादी नेतृ नमिता न्यौपानेले स्वतन्त्र उम्मेदवारी दिएकी छन्। यसलाई पनि गठबन्धनभित्रको असन्तुष्टिका रूपमा हेरिएको छ। यद्यपि माओवादीले न्यौपानेलाई कारबाहीको सिफारिस गरिसकेको छ। उपमेयरको भोट अन्त नजाओस् भन्नका लागि नै माओवादीले आन्तरिक हिसाबमा न्यौपानेलाई उम्मेदवार बनाएको चर्चा छ। अहिलेलाई कारबाही गरेको देखाइए पनि उनी चुनावपछि माओवादीमै फर्किने अड्कल धेरैको छ। माओवादीका अधिकांश नेता कार्यकर्ताले उम्मेदवारीका विषयलाई लिएर खुलेरै उनको समर्थन गरेका छन्। कतिपय जिल्लास्तरीय नेताले सामाजिक सञ्जालमार्फत उपमेयरमा न्यौपानेलाई भोट मागिरहेका छन्। जसका कारण गठबन्धनभित्र अविश्वास बढेको छ। त्यस्तै जसपा परित्याग गर्दै उमेश यादवले मेयरमा उम्मेदवारी दिएका छन्। मेयर कांग्रेसको भागमा परेपछि असन्तुष्ट बनेका यादवले पार्टी छाडेरै मेयरमा उम्मेदवारी दिँदै चुनावी अभियान चलाइरहेका छन्। जसपाका केही नेता कार्यकर्ता यादवकै पक्षमा खुलेर लागेका छन्। उनी मधेसी मतदातामाझ निक्कै लोकप्रिय मानिन्छन्। यादव र न्यौपानेको उम्मेदवारीले गठबन्धन सकसमा परिरहेको छ। दुवैको चुनाव चिन्ह लालटिन छ। दुवै जनाले गठबन्धनकै मत काट्ने हुँदा गठबन्धानका आधिकारिक उम्मेदवारलाई चुनाव जित्न गाह्रो पर्ने आकलन गरिएको छ। कांग्रेसले आयोजना गरेको उम्मेदवारपत्रकार अन्तरक्रियादेखि लिएर विभिन्न सार्वजनिक कार्यक्रममा नेताहरुले दिने अभिव्यक्तिले आन्तरिक किचलोमा फसेको गठबन्धनमा अहिले ठूलै कलह रहेको छनक दिइरहेको छ। एउटै मञ्चमा बसेर भाषण गर्दा पनि गठबन्धनका नेताहरुबाट फरकफरक कुरा आउने गरेका छन्। असन्तुष्टिका स्वर गुञ्जिने गरेका छन्। कांग्रेस र जसपाले जसरी पनि गठबन्धनलाई जिताउनुपर्ने कुरामा जोड दिइरहँदा माओवादी र समाजवादीका नेता भने भागबण्डामा अन्याय भएको गुनासो पोख्छन्। उनीहरु कांग्रेसले एकलौटी गरेकाले वडामा गठबन्धन हुन नसकेको तथा जसपाले पनि साथ नदिएको बताउँछन्। नेताहरुबीच एकखालको आरोपप्रत्यारोप नै चल्ने गरेको छ। यसले गठबन्धनको भविष्य अनिश्चित बनाएको छ। विराटनगरमा गत शुक्रबार साँझ आयोजना गरिएको उम्मेदवारपत्रकार अन्तरक्रियामा सहभागी नेताहरु गठबन्धनप्रति नै त्यति सन्तुष्ट देखिएनन्। सहयोग लिन खोज्ने र सहयोग गर्न नचाहने परिपाटीले गठबन्धन धारापमा पर्दै गएको कुरा उनीहरुकै अभिव्यक्तिबाट बुझ्न गाह्रो छैन। तर मन नलागीनलागी गठबन्धनको अभियानलाई भने सफल बनाउनुपर्नेमा उनीहरुले जोड दिने गरेका छन्। माओवादी विराटनगरका सहइन्चार्ज भोगेन्द्र यादवले वडामा गठबन्धन नभएको भन्दै कांग्रेसका नेताको ध्यानआकर्षण गराए। केन्द्रीय सहमति अनुसार विराटनगर महानगरमा सघाएर जाने कुरा थियो। त्यसमा हामी सहमत पनि भयौँ, उनले भने, तर विराटनगरकै वडा र मोरङका अरु पालिकामा गठबन्धन बन्न सकेन। यसमा नेताहरुले विचार गरिदिनुपर्ने भयो। माओवादीले विराटनगरमा मेयर र उपमेयरका उम्मेदवार नउठाएको भएपनि वडासमेत एक्लै चुनावमा जानुपर्ने अवस्था आएको यादवको भनाइ थियो। मिलेर जाउँ भनेर पटकपटक गरिएको आग्रहलाई बेवास्ता गरिँदा वडामा समेत एक्लै बन्नु परेको गुनासो उनले पोखे। ठूलो पार्टीको हिसाबमा गठबन्धनबाट कांग्रेसलाई मेयर दिने भनिएकाले माओवादीले त्यो पदमा दाबी नगरेको जानकारी यादवले दिए। कांग्रेसले विराटनगरमा गठबन्धन गर्ने विषयमा केन्द्रको पत्र नआएको बताउँदै आएको छ। यादवले माओवादीलाई पनि गठबन्धन गर्नु भनेर वा गठबन्धन गरिएको छ भनेर केन्द्रबाट पत्र प्राप्त नभएको बताए। समाजवादीका पोलिटब्युरो सदस्य महेश रेग्मी पनि गठबन्धनप्रति सन्तुष्ट देखिएनन्। तर गठबन्धनका उम्मेदवारलाई जसरी पनि जिताउन लाग्ने उनको उद्घोष थियो। केन्द्रीय ढाँचा अनुसार कुनै पनि पालिकामा एकीकृत समाजवादीसँग तालमेल नभएको गुनासो उनको छ। चुनावमा हामी एक्लै जानुपर्ने अवस्था आएपनि महानगरको मेयर र उपमेयरका विषयमा भने केन्द्रकै कुरा मानेर जान्छौँ, रेग्मीले भने, तर गठबन्धन गर्दा सबैलाई मिलाएर लैजान सक्नुपर्ने थियो। एकीकृत समाजवादीले विराटनगरका १६ वटा वडाको वडाध्यक्षमा उम्मेदवारी दिएको छ। सबैसँगै मिलेर चुनावी अभियानमा केन्द्रित हुनुपर्नेमा कुरा नमिलेपछि एक्लाएक्लै उम्मेदवारी दिनु परेको रेग्मीको भनाइ छ। मेयरका उम्मेदवार कोइरालाले गठबन्धनका बारेमा आफूलाई धेरै जानकारी नभएको बताए। गठबन्धन गर्ने बेलामा र मेयरको टिकट लिँदै गर्दा म काठमाडौं थिएँ। विराटनगरमा के भयो र गठबन्धनको कुरा कसरी अघि बढ्यो भनेर मैले थाहा पाइँन, उनले भने, म पार्टीको एउटा सच्चा सिपाही हुँ। पार्टीको निर्देशनलाई मानेर र कार्यान्वयन गरेर अघि बढ्छु। विराटनगरमा मेयर कांग्रेस र उपमेयर जसपाले लिनेभन्ने निर्णय केन्द्रकै भएको कोइरालाले बताए। आवश्यकताका आधारमा कहाँ कसरी उम्मेदवार यकिन गर्ने भन्ने कुरा स्थानीयस्तरमा दलहरुले मिलाउन नसकेको उनको भनाइ छ। काठमाडौंबाट मेयरको टिकट पाएकाले स्थानीयस्तरमा मैले धेरै बोल्ने कुरा भएन, कोइराला भन्छन्, तर मेयर र उपमेयरका हकमा भने सबै दलले केन्द्रको निर्णय मान्नु पर्ने र कार्यान्वयन गर्नुपर्ने अवस्था बनेको छ। जसपाका एक नेता कांग्रेस र जसपाबीच पनि अविश्वासको अवस्था रहेको बताउँछन्। उनका अनुसार पहाडे मतदाता बाहुल्य क्षेत्रमा कांग्रेसले उपमेयरमा भोट माग्न सहयोग गरेको छैन। कांग्रेसले पनि मधेसी समुदायको बाहुल्यता रहेको क्षेत्रमा जसपाले मेयरमा भोट माग्न सहयोग नगरेको गुनासो गरिरहेको छ। साथै मेयरमा मधेसी भोट काट्नकै लागि उमेश यादवलाई उम्मेदवार बनाएको आरोप जसपाले खेपिरहेको छ। जसपा नेता एवं प्रदेश १ का स्वास्थ्य मन्त्री जयराम यादवले भोट मागेको विषयलाई लिएर गठबन्धनभित्र भ्रम छर्ने काम भइरहेको बताए। एकले अर्कालाई विश्वास गर्ने वातावरण बनिरहेको छैन, उनले भने, गठबन्धनमा रहेका सबै अविश्वास र भ्रमलाई चिरेर अघि बढ्नुपर्ने अवस्था आएको छ। अविश्वासकै कारण गठबन्धनका मेयर र उपमेयरका उम्मेदवारहरु केही ठाउँमा बाहेक छुट्टाछुट्टै हिसाबमा चुनावी प्रचार गरिरहेका छन्।"
खरेलको स्मृति पटलमा तपस्वीहरू,"काठमाडौं : पूर्वआईजीपी अच्युतकृष्ण खरेलद्वारा लिखित स्मृति पटलमा तपस्वीहरू संस्मरणात्मक कृतिको लोकार्पण गरिएको छ। प्राडा शिवप्रसाद रिसालले एक समारोहकाबीच कृति विमोचन गरेका हुन्। तपस्वीहरू खप्तड बाबा, श्यामचेतन बाबा, चुनचुन बाबा, परमहंस बाबासँग विभिन्न कालखण्डमा भेट गर्दाको संस्मरणलाई पूर्वआईजीपी खरेलले पुस्तकमा चर्चा गरेका छन्। जीवनको आरोह अवरोहका क्रममा ती साधुसन्तसँग उनले भेटेका थिए। ती सबै स्मरणलाई पूर्वआईजीपी खरेलले १२० पृष्ठमा चर्चा गरेका छन्। मानिस र प्रकृतिसँगको सम्बन्ध बारे गहिरो ढंगले कृतिमा व्याख्या र विश्लेषण गरिएको समीक्षक डा गीता त्रिपाठीले बताइन्। मानिस चेतनशील प्राणी हो। तर, प्रकृतिलाई ध्वस्त पार्ने कसैलाई कुनै अधिकार छैन। यो भनाइलाई तपस्वी बाबाहरूले जीवनमा प्रयोग गरेको कुरालाई सुक्ष्म ढंगले कृतिमा उल्लेख गरिएको छ, पुस्तकको समीक्षा गर्दै उनले भनिन्, यो कृतिबाट मानव जीवनका लागि मार्गदर्शन प्राप्त गर्न सकिन्छ। निराशाको समयमा सधैं आशावादी हुनका लागि स्मृति पटलमा तपस्वीहरू सबैले एक पटक पढ्नै पर्ने उनले बताइन्। प्राडा शिवप्रसाद रिसालले आध्यात्मिक सम्बन्ध रगतको नाताभन्दा गहिरो हुने बताए। हरेक राष्ट्रले वार्षिक बजेटमा पाँच प्रतिशत पनि आध्यमिक शिक्षातिर खर्च गरेको देखिँदैन। त्यसैले समाजमा नैतिक शिक्षाको कमीले अपराधीको संख्या बढेको हो। मानवलाई आध्यात्मिक सुरक्षा चाहिएको छ, उनले भने। अर्को प्रसंगमा प्राडा रिसालले प्रहरीहरूलाई अध्यात्मिक शिक्षा दिएर नैतिकवान र चारित्रिकवान बनाउन सरकारलाई आग्रह गरे। हाम्रा प्रहरी जवानलाई नैतिकवान बनाउनु पर्छ। बन्दुक र लाठी बोकाएर मात्रै हुँदैन। सबैभन्दा पहिला आध्यात्मिक शिक्षा दिएर उच्च नैतिकवान बनाउनु पर्छ, उनले भने। गीतकार तथा चलचित्र निर्माता यादव खरेलले सबैलाई धन्यवाद दिदैं कृति लोकार्पण सभाको समापन गरेका थिए।"
कांग्रेसले राजनीतिक दलको आधारभूत मर्ममाथि प्रहार गर्यो : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले नेपाली कांग्रेसले राजनीतिक दलको आधारभूत मर्ममाथि प्रहार गरेको आरोप लगाएका छन्। आइतबार बिहान मनमोहन स्मृति हल च्यासलमा आयोजित पत्रकार सम्मेलनमा बोल्दै अध्यक्ष ओलीले सुशान र विकासको मार्गमा तीव्रगतिमा अघि बढिरहेको मुलुकलाई कांग्रेसले व्यवधान खडा गरेर यथास्थितिमा राख्न खोजेको आरोप लगाए। 'नेपाली कांग्रेसको षडयन्त्रले चरमउत्कर्षको रुप लियो। कांग्रेसले सुशान र विकासको मार्गमा तीव्रगतिमा अघि बढिरहेको देशलाई व्यवधान खडा गरेर यथास्थितिमा राख्न पछाडि पर्खाउनका लागि राष्ट्रियता, लोकतन्त्र र जनताप्रतिको कर्तव्य बोधमा कमजोर रहेका तत्वहरुलाई खोज्ने र त्यस्ताको साथसहयोग लिएर राजनीतिक र देशहितमा उल्टो गर्ने काम गर्यो,'उनले भने। उनले कांग्रेसले संसदीय शासन प्रणालीको आदर्शको उपहास गरेको बताए । उनले भने,' कांग्रेसले संसदीय मूल्य र मान्यतालाई कुल्चियो। संसदीले सरकार निर्माण गर्ने संसदीय शासन प्रणालीको आदर्शको उपहास गर्यो। संसदलाई राजनीतिको निर्णयको थलो बनायो। स्वतन्त्र न्यायपालिकामाथि आगाध पुर्यायो।' राष्ट्रिय एकतालाई कमजोर पार्ने, कुनै नाममा अखण्डता अपमान गर्ने र देशभक्तिलाई होच्याउने कुरा नेकपा एमालेले कुनै पनि हालतमा स्वीकार नगर्ने भन्दै एमाले मात्र मजबुत पार्टी भएको दावी गरे। उनले विकास र सुशानलाई तीव्र गतिमा अगाडि बढाउने भिजन,नीति र कार्यक्रम एमालेसँगै मात्रै रहेको भन्दै एमालेको सरकार गठन नभइ देश विकासको युगमा प्रवेश गर्नै नसक्नै एेतिहासिक तथ्यहरुले समेत स्पष्ट गरेको बताए। उनले आगामी स्थानीय तह निर्वाचनमा सूर्य चिन्हमा मतदान गरी नेकपा एमालेका उम्मेदवारलाई विजयी गराउन सबैमा अनुरोध गरे।"
रोजगारी ठगीमा १३ विरुद्ध मुद्दा,"काठमाडौं : वैदेशिक रोजगार विभागले वैदेशिक रोजगारीमा पठाउने प्रलोभनमा ठग्ने १३ जनाविरुद्ध वैदेशिक रोजगार न्यायाधिकरणमा मुद्दा दायर गरेको छ। ठगी गर्ने जेनियस एजुकेसन एन्ड कन्सल्टेन्सीका सञ्चालक सुजन भट्टराई, होटल व्यावसायी मेगबहादुर गुरुङ र सुनील मैनालीविरुद्ध मुद्दा दायर गरिएको विभागका निर्देशक कृष्णप्रसाद भुसालले जानकारी दिए। यसैगरी इन्टरनेसनल एक्स्पो एन्ड ट्राभल सर्भिस कन्सल्टेन्सीका सञ्चालक राधा सुवेदीसहित ८ जना र अन्य २ विरुद्ध मुद्दा दायर गरिएको हो। आकर्षक तलबसहित पोर्चुगल, स्पेन, फ्रान्सलगायत देशमा रोजगारीमा पठाइदिने लगाइदिने भनी उनीहरूले प्रतिव्यक्ति १७ लाख ९२ हजार रुपैयाँसम्म ठगी गरेको विभागका निर्देशक भुसालको भनाइ छ। २२ जनालाई २ करोड ८८ लाख ४१ हजार ७ सय रुपैयाँ ठगेको मुद्दा न्यायाधिकरणमा परेको छ। विदेशका विभिन्न युनिभर्सिटीमा अध्ययन गर्न जाने विद्यार्थीलाई परामर्श दिने उद्देश्य राखी कम्पनी रजिष्ट्रार कार्यालयमा दर्ता भएको उक्त प्रालिले वैदेशिक रोजगार ऐन २०६४ को दफा १० को प्रावधानविपरीत ठगी गरेको अनुसन्धानका क्रममा पुष्टि भएको विभागले जनाएको छ। विभागले चैत २८ गते सञ्चालक सुजन भट्टराईलाई पक्राउ गरेको थियो। सुवेदीसहित ८ जनाले माल्टा पठाउने भन्दै १ सय २२ जना व्यक्तिबाट १ करोड ६४ लाख ठगेको आरोप छ। उनीहरूविरुद्ध ८३ लाख हर्जनासहित २ करोड ४६ लाख बिगोसहित मुद्दा दायर गरेको भुसालले बताए। प्रतिव्यक्ति २ लाख ३५ हजारसम्म असुलेको अनुसन्धानका क्रममा खुलेको छ। कुमार गुरुङलाई क्यानडा पठाइदिने भन्दै ४१ लाख ४२ हजार रुपैयाँ ठग्ने सदीक्षा गुरुङ र उनकी आमा खिनसोभाविरुद्ध पनि मुद्दा परेको छ।"
'प्रचण्डजी र अरुजीहरुले सिर्जना सिंहलाई भोट माग्दा निर्वाचन आयोग आँखामा पट्टी लगाएर बस्यो',"काठमाडौंः नेकपा एमाले अध्यक्ष केपी शर्मा ओलीले निर्वाचन आयोगको निष्पक्षतामाथि प्रश्न गरेका छन् । पार्टी कार्यालय च्यासलमा भएको पत्रकार सम्मेलनमा एमाले अध्यक्ष ओलीले गठबन्धनले जे गर्दा पनि आयोग गम्भीर नबनेको बता । प्रचण्डजीले सिर्जनाजीलाई प्रकाशमानजीको श्रीमति भन्नु ठिक होइन भन्छन् । ल श्रीमती नभनुला । उहाँको भोट त माग्नुभयो नी, प्रचण्ड जीले । अरु जीहरुले । चित्रबहादुर पनि आइपुग्नुभएछ लौरो टेकेर । अनि उहाँहरुलाई के हुन्छ त कारबाही । उहाँहरुले ककसको झण्डा बोक्नु भएको छ ? उहाँहरुले ककसको भोट माग्नु भएको छ ?,' उनले भने,' उहाँहरुप्रति निर्वाचन आयोग कालो चस्मा मात्र होइन पट्टी लगाएर बस्ने ?।' आयोगले आफ्नो पार्टीको बाहेक अरुको चिन्ह प्रयोग गर्न पाइदैन भनेपनि कारबाही गर्न नसकेको बताए । उनले भने, देशभरी त गठबन्धनमा एउटाको चिन्ह अर्काले अर्काको चिन्ह एउटाले । रेणु दाहाललाई भोट माग्न शेरबहादुरजी भरतपुर जानुभयो । एउटा दलले अर्को दलको प्रचार गर्न पाइँदैन । राजनीतिक दल भनेको कांग्रेस मात्रै हो नेपालमा । उसकै अनुकूलता जे पनि गर्दिनुपर्ने । रङ फेर्दा अरु राजनीतिक दलसँग पनि कुरा गर्नुपर्ने । हामीले मुद्धा हालेनौं यो विषयमा । मुद्धा हाल्नुपर्ने र बदर गराउनुपर्ने विषय हो यो । रातो सूर्य पनि हरियो बनाउनुपर्ने । यो कुनै न्यायको कुरा होइन । '"
एमाले अध्यक्ष केपी ओलीले पत्रकार सम्मेलन गर्दै,काठमाडौं : नेकपा एमालेका अध्यक्ष केपी शर्मा ओलीले स्थानीय तह निर्वाचनको सन्दर्भमा पत्रकार सम्मेलन गर्दैछन्।पत्रकार सम्मेलन केही बेरमा मनमोहन स्मृति हल च्यासलमा सुरु हुँदैछ। समसामयिक राजनीति र स्थानीय तह निर्वाचनका बारेमा अध्यक्ष ओलीले पत्रकार सम्मेलन गर्न लागेको एमालेले जनाएको छ। काठमाडौंमा पत्रकार सम्मेलनपछि आजै ओली रुपन्देही जाँदैछन्।
महिला उम्मेदवार किन कमी ?,"हामी महिला संविधानको धारा, उपधाराहरू व्याख्या गर्दैमा खुसी छौं। हामीले भन्दै आएका छौं, नेपालको संविधान विश्वकै उत्कृष्ट संविधानमध्ये एक हो। यो संविधानले महिलाको हित र अधिकारको सुरक्षा दिएको छ। राजनीतिमा महिला सहभागिताकै कुरा गरौं। संविधानमा राष्ट्रपति वा उपराष्ट्रपतिमध्ये एकमा महिला हुनैपर्ने व्यवस्था छ। सभामुख वा उपसभामुखमध्ये एकमा पनि महिला हुनैपर्छ। हरेक राजनीतिक पार्टीले ३३ प्रतिशत सिटमा नघटाई महिला सिट सुरक्षित गर्नु पर्ने पनि व्यवस्था छ। स्थानीय तहमा कम्तीमा ४० प्रतिशत महिला सिट सुरक्षित गर्नुपर्ने व्यवस्थाले राजनीतिमा महिलाको स्थान सुरक्षित हुने केही आधार बनेको छ। संविधानका धारा ३८ महिलाको हक (४) मा राज्यका सबै निकायमा महिलालाई समानुपातिक समावेशी सिद्धान्तको आधारमा सहभागी हुने हक हुनेछ भनिएको छ। स्थानीय चुनावको हकमा स्थानीय तह निर्वाचन ऐन २०७३ अनुसार (क) नेपाली नागरिक, (ख) २१ वर्ष उमेर पूरा भएको, (ग) नगरपालिकाको मतदाता नामावलीमा नाम समावेश भएको र (घ) कुनै कानुनले अयोग्य नभएको व्यक्ति गाउँ या नगरपालिकाको अध्यक्ष, उपाध्यक्ष र सदस्य हुन सक्नेछ। सोही ऐनको बुँदा १७ को उम्मेदवारको मनोनयनको उपदफा ५ बमोजिम गाउँपालिका वा नगरपालिकाको वडा समितिमा महिला वडा सदस्य पदमा मनोनयनपत्र दर्ता गर्दा दलले कम्तीमा एकजना महिला सदस्य हुनुपर्ने व्यवस्था गरेको छ। यस्तै, एकजना दलित महिला उम्मेदवार रहने गरी मनोनयनपत्र पेस गर्नुपर्नेछ। ऐनमा उल्लेख छ, तर, दलले एक मात्र महिला वडा सदस्य पदमा उम्मेदवारी दिएमा यो उपदफाको प्रावधान लागू हुने छैन। त्यही बुँदाको उम्मेदवारको मनोनयन शीर्षकको ४ को उपदफा (१) बमोजिम मनोनयनपत्र पेस गर्नुपर्छ। जसमा दलले अध्यक्ष र उपाध्यक्ष, प्रमुख र उपप्रमुख तथा जिल्ला समन्वय समितिको प्रमुख र उपप्रमुखमध्ये ५० प्रतिशत महिला उम्मेदवार रहने गरी मनोनयनपत्र पेस गर्ने व्यवस्था मिलाउनु पर्नेछ। कानुनको त्यो प्रावधानको आधारमा भएको पहिलो पटकको स्थानीय निर्वाचनमा ३५ हजार ४१ प्रतिनिधि चुनिएकोमा १४ हजार ३ सय ५२ अर्थात् ४१ प्रतिशत महिला चुनिएका थिए। ७ सय ५३ उपप्रमुख पदमध्ये ७ सय १८ उपप्रमुख (उपमेयर) महिला थिए। ४७४ प्रतिशत दलित महिला जित्न सफल भएका थिए। नेपाली महिलाले पहिलेको निर्वाचनमा भन्दा यो पल्टको स्थानीय निर्वाचनमा महिलाको पक्षमा राजनीतिक दलहरू बढी संवेदनशील बन्नेछन् भन्ने विश्वास गरेका थिए। तर त्यसो हुन सकेन। संविधान, ऐन र कानुनले व्याख्या गरिएको राजनीतिमा पनि महिलाका अधिकार कसरी र कहिले खोसिइन्छ भन्ने कुरा अत्तोपत्तो नै हुँदो रहेनछ। स्थानीय निर्वाचनमा कुनै पार्टीले बहुमतको विश्वास प्राप्त गरेको आधारमा सरकार चलाउन पाउने व्यवस्था गरिएको छैन। जो जो जित्छन् उनीहरू नै मिलेर स्थानीय सरकार चलाउने व्यवस्था गरिएको छ। त्यसो गर्दा सबै ठाउँमा एउटै पार्टीको प्रतिनिधिहरूले सरकार चलाउने नभई विभिन्न पार्टीका प्रतिनिधि पनि जितको आधारमा सरकारमा स्वतः समावेश हुने व्यवस्था छ। पार्टीबीचको द्वन्द्व, आपसको वैमनस्यताका कारण आफू जितेर सरकार चलाउने हेतुभन्दा पनि एकअर्कालाई जसरी पनि हराउनुपर्ने भावनाले अहिलेको राजनीति प्रेरित भएको देखिन्छ। राजनीतिक पार्टीबीच विभिन्न गठबन्धन बनेका छन्। यसले प्रत्यक्ष वा परोक्ष रूपमा राजनीतिमा महिला सहभागिताको विषयमाथि चुनौती खडा गरिदिएको छ। विशेषगरी महिला उम्मेदवारीको संख्यामा कटौती गरिदिएको छ। स्थानीय तहमा दलहरूले उम्मेदवार दिँदा महिला ५० प्रतिशत हुनै पर्ने प्रावधान छ। तर यसविरुद्ध महिलाको उम्मेदवारी संख्या ३८४० प्रतिशतमा झर्न पुगेको छ। सबै पार्टीले छुट्टाछुट्टै रूपमा उम्मेदवार खडा गरेको हकमा प्रमुख र उपप्रमुखमध्ये एकमा अनिवार्य रूपमा दिनुपर्ने बाध्यता राजनीतिक दलहरूलाई हुन्थ्यो। तर, दलहरूको गठबन्धनको व्यवस्थाबाट यो व्यवस्था दलहरूका निम्ति बाध्यकारी बनेन। दलहरूले मनोनयनपत्र दर्ता गर्दा दलले एकजना मात्र महिला वडा सदस्य पदमा उम्मेदवारी दिएमा यो उपदफाको प्रावधान लागू हुने छैन भन्ने लुपहोललाई बढी प्रयोग गरे। तर ५० प्रतिशत महिला उम्मेदवार रहने गरी मनोनयनपत्र पेस गर्ने व्यवस्था मिलाउनु पर्नेछ भन्ने प्रावधानलाई बेवास्ता गरे। स्थानीय तहमा दलहरूले उम्मेदवार दिँदा महिला ५० प्रतिशत हुनैपर्ने प्रावधानबिरुद्ध महिलाको उम्मेदवारी संख्या ३८४० प्रतिशतमा झर्न पुगेको छ। यो प्रतिशत पुरुषको दाबी हुन नसक्ने महिला सदस्य २५ हजार ६ सय ९ र दलित महिला २३ हजार २ सय ८७ का कारण स्थापित भएको हो। यसो गर्दा पनि अघिल्लो स्थानीय निर्वाचनमा निर्वाचित दलित महिलाको संख्या ४७४ प्रतिशतको तुलनामा यसपालि उम्मेदवारी संख्यामै ४१९७ प्रतिशत मात्र रहन पुगेको छ। तालिकामा देखाइएअनुसार गाउँपालिकाको अध्यक्ष पदमा ५०१ प्रतिशत हुनु, वडाध्यक्षमा २९१ प्रतिशत र प्रमुख पदमा ७०७ प्रतिशत मात्र महिलाको उम्मेदवारीको संख्या छ। जुन अर्को दशक पनि महिला नेतृत्वदायी र निर्णायक अंगमा नपुग्नु भन्ने संकेत हो। यसले महिलाको सक्रियता राजनीतिक क्षेत्रमा मात्र संकुचित गर्दैन। आर्थिक, सामाजिक र सांस्कृतिक रूपमै महिलाको सहभागिता र सक्रियतालाई संकुचित पार्छ। यस सम्बन्धमा प्रतिनिधिसभा सदस्य तथा नेकपा (एमाले) की केन्द्रीय कमिटीका सदस्य बिना श्रेष्ठसँग कुराकानी गर्दा महिलाको उम्मेदवारीको संख्यामा कटौती हुनुको कारण गठबन्धन पनि एक हो। उनको भनाइअनुसार एउटा पार्टीले प्रमुखमा उम्मेदवारी दिँदा पनि पुरुष र अर्को पार्टीले उपप्रमुखमा दर्ता गर्दा पनि पुरुष नै दिने गरेका छन्। उनकै क्षेत्र चन्द्रागिरि नगरपालिकामा नेपाली कांग्रेसको तर्फबाट घनश्याम गिरीको उम्मेदवार दर्ता हुँदा उपमेयरमा जनमोर्चाको तर्फबाट रोशन दानीको नाम दर्ता भयो। हरेक पार्टीले छुट्टाछुट्टै उम्मेदवारी दर्ता गरेको भए यस्तो हुने थिएन। उनी रहेको पार्टी नेकपा एमालेमा महिला प्रतिनिधिको कुरा गर्दा उनले भनिन्, कुल सिट ७ सय ५३ मध्ये २७ जना प्रमुख र २८ जना उपप्रमुख गरी ५५ सिटमा महिला उम्मेदवार बनेका छन्। अर्थात्, ७३० प्रतिशत प्रमुख र उपप्रमुखमा महिलाले उम्मेदवारी पाएका छन्। नेकपा माओवादी केन्द्रका केन्द्रीय सदस्य, अखिल नेपाल महिला संघ (क्रान्तिकारी)का अध्यक्ष तथा प्रतिनिधिसभा सदस्य अमृता थापाको भनाइ पनि फरक नै छ। उनका अनुसार, पार्टीको नेतृत्वले नै महिलाको नेतृत्वलाई नस्वीकार्ने, गठबन्धनको प्रभाव र आर्थिक रूपले चुनाव महँगो हुँदै गएका कारण महिला स्वयंले उम्मेदवारी दिन नचाहने स्थितिले महिला उम्मेदवारको संख्यामा कमी हुन पुगेको छ। बागमती प्रदेशसभा सदस्य तथा महिला सुरक्षा दबाब समूहका महासचिव विजया केसीको भनाइमा पनि गठबन्धनका कारण महिलाको उम्मेवारीको संख्यामा कटौती हुन पुग्यो। गठबन्धनको तर्फबाट उम्मेदवारी दर्ता गराउँदा स्थानीय तह निर्वाचन ऐनको व्यवस्था दलहरूका लागि बाध्यकारी बनेन। त्यसमा निर्वाचन आयोगले पनि वाचडगको काम गर्न सकेन। दलहरूलाई खबरदारी गर्न सकेन। राष्ट्रिय मानव अधिकार आयोग र महिला आयोगहरू पनि चुप लागे। नेपाली कांग्रेसको महिला संघ विघटित अवस्थामा छ। अरू जनसंगठनले पनि यसबारेमा बोल्न सकेनन्। केही महिला संस्थाहरूले आवाज उठाए पनि पार्टी प्रणालीमा आधारित चुनाव हुने भएकाले महिलाको विषयमा केन्द्रित हुनुभन्दा पनि पार्टीलाई जिताउनेतर्फ सबैले ध्यान दिए। महिलाविरुद्धको हिंसाको कुरा गरिरहँदा हामीले कुटपिट, हत्या, यौन हिंसा र बलात्कारका कुराहरू नै विशेषगरी उठाउँदै आएका छौं। जसले महिलामा डर र आतंक पैदा गरिरहेको छ। उनीहरूको स्वतन्त्र र अर्थपूर्ण सहभागितामा बाधा उत्पन्न गराइरहेको छ। राजनीतिक क्षेत्रमा पनि संविधान र कानुन मिच्ने काम भएको छ। ऐन कानुनका लुपहोलहरूको प्रयोग गरी महिलाको अधिकारलाई संकुचित गर्ने प्रयासविरुद्धमा पनि पार्टीका महिलाले आवाज उठाउन नसक्नुका कारण के होलान् ? यो पार्टी पंक्तिहरूमा रहेको डर वा पहिलोले जित्ने चुनाव प्रणालीअन्तर्गत उनीहरू चुप छन् भन्ने कुरा यकिन गर्न सजिलो छैन। हामीले लगातार रूपमा राजनीतिमा महिला सहभागिताको प्रश्नलाई जोडदार र निरन्तर रूपमा उठाइरहनु आवश्यक छ। अहिले विश्वभर संसद्मा महिला सहभागिता २६१ प्रतिशत छ। त्यो प्रतिशत ल्याउनुमा नेपालमा महिलाको ३३ प्रतिशत अनिवार्य हुनुपर्ने व्यवस्थाको पनि योगदान छ। तर लुपहोल खोज्ने राजनीतिक संस्कृतिलाई निरुत्साहित गर्न र लुपहोल राखेर गरिएको ऐन र कानुनलाई परिमार्जित गर्न सक्नुपर्छ। यदि सकिएन भने स्थानीय, प्रदेश र संघको निर्वाचनमा प्रमुख पदहरूमा महिलाको समान उम्मेदवारी र सहभागिताको समस्या सधैं रहन्छ। खाली प्रतिशत पुर्याउनकै लागि मात्र ए जागिर खाने हो ? भनेर पार्टीले महिलालाई दिइने समानुपातिक कोटा पूरा गरेको जस्तो हुन्छ। जसले मात्र महिलाको सशक्तीकरण भएको मान्न सकिँदैन। महिलाले मुख्य पदहरूका लागि प्रतिस्पर्धामा खरो उत्रिन सक्ने नभएसम्म महिलाको प्रतिष्ठा माथि उठ्न सक्दैन।"
गौतमबुद्धमा उडान भर्न विदेशी कम्पनीको चासो,"भैरहवा : गौतमबुद्ध अन्तर्राष्ट्रिय विमानस्थलबाट उडान गर्न अन्तर्राष्ट्रिय वायुसेवा कम्पनीहरूले पनि चासो देखाएका छन्। यूएईको एअर अरेबिया र फ्लाई दुबाईले उडानका लागि तयारी गरिरहेको विमानस्थलका प्रवक्ता श्याम किशोर शाहले बताए। उडान हुने मिति त तय भएको छैन, उनले भने, जेठभित्रै दुवै एयरलाइन्सले उडान भर्ने सम्भावना छ। कुवेतको जजिरा एयरलाइन्सले उडान गर्ने निश्चित भइसकेको छ। जजिराले यहाँबाट जेठ २ देखि नियमित उडान सुरु गर्ने भएको छ। बिहान ७ बजे १ सय ७५ यात्रु लिएर एयर जजिराको न्यारो बडी एयरबस ३२० बिमान भैरहवामा अवतरण हुनेछ, प्रवक्ता शाहले भने। विमानस्थलको उद्घाटन पनि सोही दिन उद्घाटन गर्ने तालिका छ। अन्तर्राष्ट्रिय वायुसेवा कम्पनीलाई उडान गराउनका लागि बोर्ड अफ एयरलाइन्स रिप्रेजेन्टेटिभ (बार्न) ले हालै विमानस्थलको अवलोकन गरेको थियो। नेपाल वायुसेवा निगमका निर्देशक जनकराज कलाखेती, टर्किस एयरलाइन्सका स्टेसन म्यानेजर रेशु सिंह, प्रेसिडेन्ट ट्राभल्सका भोला बिक्रम थापा, फ्लाई दुबईका स्टेसन म्यानेजर नवराज शाही, क्याट थे ड्रेगनका प्रतिनिधि, एयर अरेबियाका एयर म्यानेजर अनिल विजयन लगायत ११ जनाको टोलीले अवलोकन गरेका हुन्। टोलीले विमानस्थलले यात्रुलाई दिने सेवा सुविधा, सुरक्षा, भन्सार अध्यागमन लगायतबारे जानकारी लिएका थिए। टोलीले उडान भर्नका लागि कम्पनीको मुख्यालयमा अनुरोध गर्ने सहमति गरेको उनको भनाइ छ। यासका साथै ल्यान्डिङ, पार्किङ, ग्राउन्ड ह्यान्डलिङ लगायतमा अग्रिम छुट हुनुपर्ने विषय पनि उठान गरेका थिए। उक्त माग जेठ २ गते अघावै सम्बोधन हुने विमानस्थल प्रशासनले जनाएको छ। विमानस्थलबाट कार्गो उडान पनि हुनेछ। कार्गोसँग सम्बन्धित कम्पनीले पनि उडानका लागि चासो दिएका छन्। भारतको उत्तर प्रदेशबाट खाडीमुलुक जाने ६० प्रतिशत नागरिकले यो विमानस्थल प्रयोग गर्ने अपेक्षा रहेको प्रवक्ता शाह बताउँछन्। यसअघि नेपाल एयरलाइन्सको वाइडबडी विमानले भैरहवामा सफल परीक्षण उडान गरिसकेको छ। सो परीक्षणले विमानस्थल पूर्णतया सुरक्षित रहेको र वाइडबडी विमान पनि सहजै अवतरण गर्न सक्ने सन्देश दिएको बताइएको छ।"
निर्वाचनको सुरक्षामा खटिने क्रममा सुरक्षाकर्मी र म्यादी प्रहरीको मृत्यु भएमा २० लाख दिने सरकारको निर्णय,"काठमाडौं : सरकारले निर्वाचनको सुरक्षामा खटिएका सुरक्षाकर्मीको मृत्यु भएमा निजको आश्रित परिवारलाई २० लाख रूपैयाँ आर्थिक सहायता उपलब्ध गराउने निर्णय गरेको छ । गृहमन्त्री बालकृष्ण खाणको प्रस्तावमा आइतबार बिहान बसेको मन्त्रिपरिषद् बैठकले निर्वाचनको सुरक्षामा खटिने म्यादी प्रहरीसहितका सुरक्षाकर्मीको मृत्यु भएमा निजको आश्रित परिवारलाई २० लाख आर्थिक सहायता उपलब्ध गराउने निर्णय गरको हो । निर्वाचन सुरक्षामा खटिएको समयमा सुरक्षाकर्मी (नेपाली सेना, नेपाल प्रहरी, सशस्त्र प्रहरी बल नेपाल, राष्ट्रिय अनुसन्धान विभाग) तथा म्यादी प्रहरीको मृत्यु भएमा निजको आश्रित परिवारलाई २० लाख आर्थिक सहायता उपलब्ध गराउने,' मन्त्रिपरिषद् बैठकको निर्णयमा भनिएको छ । त्यस्तै, बैठकले निर्वाचनको क्रममा घाइते भएका सुरक्षाकर्मी (नेपाली सेना, नेपाल प्रहरी, सशस्त्र प्रहरी बल नेपाल, राष्ट्रिय अनुसन्धान विभाग) तथा म्यादी प्रहरीको उपचारमा लागेको खर्च पनि सरकारले व्यहोर्ने निर्णय गरेको छ । बैठकले हिमाली जिल्लामा खटिने म्यादी प्रहरीलाई प्रहरी जवानसरह जिल्लागत दररेट अनुसार रासनभत्ता उपलब्ध गराउने निर्णयसमेत गरेको छ ।"
सत्ता गठबन्धनका लागि सबैभन्दा ठूलो खड्गो वैशाख ३० : ओली,"काठमाडौंः नेकपा एमाले अध्यक्ष केपी शर्मा ओलीले सत्ता गठबन्धनका लागि सबैभन्दा ठूलो खड्गो वैशाख ३० मा रहेको बताएका छन् । पार्टी कार्यालय च्यासलमा पत्रकार सम्मेलन गर्दै ओलीले ज्योतिषलाई उदृत गर्दै गठबन्धनलाई सबैभन्दा ठूलो खड्गो वैशाख ३० भएको बताएका हुन् । उनले भने, 'ज्योतिषीहरूले गठबन्धनलाई सबैभन्दा ठूलो खड्गो वैशाख ३० हो भनेका छन् । कस्तो दिन जुराएर निर्वाचन मिति तोके छन् । त्यही दिन गठबन्धनलाई ढाँड नै भाँचिने गरी क्षति हुन्छ । यो ज्योतिषीहरूले भनेका हुन् ।' उनले आफूले भनेका कुरामा विश्वास नभए प्रधानमन्त्री शेरबहादुर देउवालाई भन्न समेत आग्रह गरे। उनले भने, 'मैले भनेको कुरामा विश्वास नभए प्रधानमन्त्री शेरबहादुर देउवाज्यू, ज्योतिषीलाई बोलाएर सोध्नुस् ।प्रधानमन्त्रीज्यूले ठयाक्कैठयाक्कै मिलाउने उहाँको आफ्नै ज्योतिषीलाई बोलाएर सोध्नु भए हुन्छ । मैले त्यही भनेको हुँ ।' ओलीले देशभर एमालेले राम्रो मत ल्याएर विजयी हुने दावी गरे।"
धुलिखेललाई अन्तर्राष्ट्रिय स्तरको नगरपालिका बनाउँछौं,"धुलिखेल नगरपालिकामा दोस्रो पटक मेयर पदका उम्मेदवार हुन्, अशोक ब्याञ्जु। देशभर २ सय ९३ वटा नगरपालिका छन्। सबैको छाता संगठन नेपाल नगरपालिका संघको पनि अध्यक्ष हुन् उनी। काभ्रेको धुलिखेललाई अन्तर्राष्ट्रिय स्तरको नगरपालिका बनाउन लागि परेका छन् उनी। ब्याञ्जुसँग अन्नपूर्ण पोस्ट्का सुरेन्द्र काफ्ले र रोजन तामाङले गरेको कुराकानी ; तपाईं त धुलिखेल नगरपालिकामा पुनः उम्मेदवार हुनुभयो नि ! अघिल्लो कार्यकालमा धुलिखेललाई नमुना नगरपालिका बनाउन लागेको थिएँ। सबै काम पूरा गर्न बाँकी भएकाले पुनः उम्मेदवार भएको हुँ। पाँच वर्ष हामीले सम्रग विकासको आधारशीला तयार गरेका छौं। त्यसलाई पूर्णता दिन मेरो उम्मेदवारी हो। अघिल्लो कार्यकालमा केके काम गर्नुभयो त ? पाँच वर्षको कार्यकालमा नमुना नगरपालिका बनाउने काम अगाडि बढाएका थियौं। हामी निर्वाचित हुनुपूर्व ६४ प्रतिशत घरमा शौचालय थिए, अहिले ९८ प्रतिशत घरमा शौचालय पुर्यायौं। ७१ प्रतिशत साक्षर थिए। अहिले ९८ प्रतिशत साक्षर बनायौं। साक्षर नगरपालिका घोषणा गरिसकेका छौं। यो नगरपालिकालाई देशको छैटौं, प्रदेशको चौथो र काभ्रे जिल्लाको प्रथम बालमैत्री सहर घोषणा गरेका छौं। हामी आउनुपूर्व ३८ प्रतिशतको घरमा मात्रै खानेपानी पुगेको थियो। हामीले ठूलो संकल्प गर्यौं। खानेपानी सबैको घरमा पुर्याउने लक्ष्य लियौं। एक घर एक धारा कार्यक्रम ल्यायौं। ९८ प्रतिशत घरमा धारा पुर्याएका छौं। संयुक्त राष्ट्रसंघले लिएको दिगो विकास लक्ष्यमा चार आधार शिक्षा, स्वास्थ्य, गरिबी निवारण र खानेपानी छन्। दक्षिण एसियामै पहिलोपटक एसडीजी गोल सन् २०३० भित्रै पूरा गर्ने आधार तयार गरेको नगरपालिका हो धुलिखेल। एक वडा एक पार्क बनाउने अभियान थाल्यौं। सार्वजनिक सम्पत्ति संरक्षण हुने, सहरी सौन्दर्यकरण पनि हुने, बालबालिका, युवा, वृद्धवृद्धा पनि रमाउने भएकाले पार्कमा जोड दिएका हौं। ५३ वटा पार्क बनायौं। भौतिक विकासमा केके गर्नुभयो ? सडक निर्माणलगायत पूर्वाधारका धेरै काम गरेका छौं। नगर सम्हाल्दा साढे १२ किलोमिटर कालोपत्रे थियो। पाँच वर्षपछि ४८ किलोमिटर पिच, ७१ किलोमिटर ग्राभेल र ३ सय २० किलोमिटर कच्ची मौसमी सडक बनाएर जनतालाई उपहार दिएका छौं। ५ किलोमिटर ढलान सडक बनायौं। गाउँबस्तीमा सबै टोलमा सडक सञ्जालले जोड्यौं। एक हजार क्षमताको सभाहल निर्माण गरेका छौं। एउटा सपिङ कम्प्लेक्स र ५ वटा स्वास्थ्य केन्द्र भवन निर्माण गरेका छौं। १५ शय्याको अस्पताल र एक संग्रहालय बनाएका छौं। शिक्षा क्षेत्रमा के गर्नुभएको छ ? साक्षर घोषणाको कुरा भनिसकेँ। १८ वटा विद्यालय भवन निर्माण गरेका छौं, २ देखि १० करोडको लगानीमा। १७ वर्षदेखि मिलान नभएको शिक्षकको दरबन्दी मिलाएका छौं। विद्यालय मर्ज गरिएका छन्। आधारभूत विद्यालय तहमा जर्मनी पद्धति एमजीएमएल कार्यक्रम सञ्चालन गरी शिक्षामा सुधार गरिएको छ। धुलिखेल नगरस्थित दुई कलेजमा अध्ययन गर्ने विद्यार्थीलाई निःशुल्क छात्रवृत्तिको व्यवस्था गरिएको छ। सामुदायिक विद्यालयमा विज्ञान प्रयोगशाला र आईसिटी ल्याब व्यवस्था गरेका छौं। शिक्षामा ठूलो परिवर्तन भएको छ। अरू स्थानीय तहभन्दा धुलिखेल केमा फरक छ ? विकास निर्माण फरक ढंगले गरेका छौं। विकास निर्माणका १ हजार १ सय काम गर्यौं। २३२४ वटा ठेक्का दिएका छौं। बाँकी सबै उपभोक्ता समितिमार्फत गरेका छौं। जनतालाई नै विकास निर्माणमा सहभागी गराएका छौं। जनतालाई सहभागी गराएर विकास गर्यौं। के छन् तपाईंका भावी योजना ? आगामी ५ वर्षभित्र शिक्षा, स्वास्थ्य, कृषि, वातावरण, खानेपानी र सरसफाइ, रोजगार, संस्कृति र सम्पदा संरक्षण, पर्यटन, सुशासन क्षेत्रमा मानव अधिकारमा आधारित समावेशी, समतामूलक, न्यायपूर्ण र दिगो विकास गरी नेपालकै अग्रणी नमुना नगरपालिकाका रूपमा धुलिखेललाई स्थापित गर्नेछौं। सबै वडाका केन्द्र जोड्ने सडक कालोपत्रे गर्नेछौं। चक्रपथ बनाउँछौं। विद्युतीय बस, बहुउद्देश्यीय बसपार्क, बिपी राजमार्गलाई नगरक्षेत्रमा ६ लेन, सूर्यविनायकदेखि धुलिखेलसम्म आठ लेनमा विस्तारमा पहल गर्नेजस्ता काम गर्नेछौं। खानेपानीमा आत्मनिर्भर बनाउने छौं। अतिविपन्न परिवारलाई मासिक १० युनिटसम्म निःशुल्क खानेपानी उपलब्ध गराउँछौं। सार्वजनिक स्थल र चोकमा सार्वजनिक शौचालयको निर्माण गर्नेछौं। धुलिखेल सुरक्षित, सुविधासम्पन्न र आकर्षक आवास केन्द्र र नमुना बस्तीका रूपमा विकास गर्नेछौं। एक वडा एक सुविधासम्पन्न खेलमैदान र धुलिखेल खेलमैदानलाई क्षेत्रीय रंगशालाका रूपमा विकास गर्नेछौं। फोहोरमैला व्यवस्थापनको लागि ल्यान्डफिल्ड साइटको पूर्वाधार निर्माण गर्नेछौं। सबै वडामा ढल निकासको निर्माण गरिने छ। अतिविपन्न गरिब परिवारलाई १० युनिट निःशुल्क विद्युत् उपलब्ध गराइनेछ। धुलिखेललाई स्मार्टसिटी बनाउने भनिएको हो ? धुलिखेललाई स्मार्टसिटीका रूपमा विकास गर्ने छौं। सार्वजनिक स्थलमा फ्रि वाईफाई इन्टरनेटको व्यवस्था गर्छौं। प्रशासनिक कार्यलाई कागजरहित बनाउने छौं। नगरभित्रका सबै चोक, गल्ली, सार्वजनिक स्थल, मन्दिर, पार्क, राजमार्गमा सीसीटिभीको विस्तार गर्नेछौं। धुलिखेललाई तरकारी, दूध, फलफूल, खाद्यान्न र मासुमा आत्मनिर्भर बनाउने छौं। जित्ने आधारचाहिँ केके छन् ? अघिल्लो कार्यकालमा गरेका थुप्रै काम। जुन आमजनतासक्षम घामजस्तै छर्लङ छ। हाम्रो प्रतिबद्धतामा आगामी कार्यक्रम पनि ल्याएका छौं। अतिविपन्न परिवारले बैंक खाता खोलेमा १ सय रुपैयाँ प्रोत्साहन रकम उपलब्ध गराइनेछ। धुलिखेलमा अध्ययन गर्ने विद्यार्थीलाई स्नातकसम्मको शिक्षा पूर्णनिःशुल्क गरिनेछ। अपांगता भएका नागरिकलाई स्नातकोत्तरसम्म अध्ययनका लागि निःशुल्क गरिनेछ। हामीले स्वास्थ्य बिमा निःशुल्क उपचार, स्वास्थ्य नागरिक जिम्मेवार स्थानीय सरकार भन्ने नाराका स्वास्थ्य क्षेत्र विशेष कार्यक्रम नै ल्याउने छौं। समानतातर्फको महिला यात्रा, समाजवादउन्मुख धुलिखेल विशेषताअन्तर्गत एक घर एक स्वरोजगारी प्रत्याभूति गरिने छ। महिला, युवा, दलित, ज्येष्ठ नागरिक, खेलाडी, कलाकार, बालबालिका क्षेत्र पनि विशेष कार्यक्रम सञ्चालन गर्नेछौं। बंैक जान नसक्ने ज्येष्ठ नागरिकलाई सामाजिक सुरक्षा भत्ता घरैमा पुर्याउन व्यवस्था गरिने छ। खुसी ज्येष्ठ नागरिक, सुखी बालबालिका, आपांगतामैत्री धुलिखेल नगरपालिका भन्ने सामाजिक सुरक्षाका कार्यक्रम पनि सञ्चालन गर्नेछौं। अरू पनि छन् कि ? अनलाइनबाटै सेवा प्रवाह गर्ने नीति लागू गर्नेछौं। सुरक्षित सहर हाम्रो प्रतिबद्धता हो। चेलीबेटी बेचबिखन, बोक्सीको आरोप, घरेलु हिंसा, यातना, संगठित अपराध, बालविवाह, लंैगिक हिसा, यौनजन्य हिंसालगायतका दुव्र्यवहार अन्त्य गरिनेछ। एक वडा एक विशेषता कार्यक्रम सञ्चालन गर्नेछौं। माउन्टेन स्पोर्टस्, बौद्ध अध्ययन केन्द्र, कृषि अध्ययन केन्द्र बनाउने छौं। वडा नम्बर २ लाई दुग्ध, तरकारी, फलफूल उत्पादन पकेट क्षेत्रका रूपमा विकास गरिनेछ। वडा नम्बर ३ लाई पर्यटन, तरकारी र बिउबिजन उत्पादन पकेट क्षेत्र, वडा नम्बर ४ शैक्षिक केन्द्र तथा व्यवस्थित सहरीकरण क्षेत्र, वडा नम्बर ५ मा सांस्कृतिक र सम्पदा तथा आवासीय क्षेत्र, वडा नम्बर ६ र ७ लाई पुरातात्विक सम्पदा संरक्षण, संस्कृति, पुरानो मौलिक बस्ती संरक्षण, व्यावसायिक केन्द्र तथा आवासीय क्षेत्रको विकास गरिनेछ। वडा नम्बर ८ लाई पर्यापर्यटन, पार्क, होमस्टे, कृषि तथा कृषि अध्ययन केन्द्र बनाइने छ। वडा नम्बर ९ मा पर्यटन, स्वास्थ्य सेवा, आवासीय तथा कृषि क्षेत्र, वडा नम्बर १० मा औद्योगिक, कृषि तथा फलफूल पकेट क्षेत्र बनाइने छ। वडा नम्बर ११ पर्यटन, होमस्टे कृषि तथा जैविक विविधता क्षेत्र र वडा नम्बर १२ लाई धान खेती, सुन्तला खेती, पर्यटन र सांस्कृतिक क्षेत्रका रूपमा विकास गर्ने लक्ष्य छ। एकातिर गठबन्धन छ, एमाले पनि फुटेको छ। कसरी सजिलै जित्न सक्नु हुन्छ ? पाँच वर्ष जनताको सेवा गरेका छौं। यहाँ फुटको खासै असर छैन। जति फुटेर गएका छन्, त्योभन्दा धेरै आएका छन्। चुनावमा केही नयाँ संकल्प गर्नुभएको छ ? हामी जनप्रतिनिधि शासक होइनौं। जनताका सेवक भएर काम गर्नेछौं। सामाजिक जागरण र विकासका अभियन्ता भएर काम गर्छौं। नगर सुशासनको नमुना बनाउँछौं। भ्रष्टाचार गर्दैनौं। भ्रष्टाचार नियन्त्रण पनि गर्छौं। जनताले तपाईंलाई नै किन भोट हाल्ने ? हाम्रो पार्टी एमालेको विचार सबै सही छन्। पाँच वर्षमा जनमुखी सरकारको दृष्टान्त प्रस्तुत गरिसकेका छौं। हरेक आन्दोलनको अगुवाई हाम्रो पार्टीले गरेको छ। एमाले शान्ति प्रक्रियाको पहलकर्ता पनि हो। राज्य निर्माण र समृद्ध नेपालको सपना एमालेसँग छ। प्रगतिशील राष्ट्रवादको अगुवाई गरेको पार्टी पनि एमाले नै हो। नगरपालिका संघको अध्यक्ष हुनुभयो। स्थानीय तहको पहिलो पाँच वर्षलाई कसरी लिनुहुन्छ ? स्थानीय तहको पहिलो अभ्यास हो यो पाँच वर्ष। देशभरकै स्थानीय तहले विकासको जग बसालेका छन्। जनशक्ति व्यवस्थापन र संविधानले व्यवस्था गरेको एकल अधिकार क्षेत्रहरूमा कानुनी संरचना (ऐन, कानुन) निर्माण गरी विधि निर्माण गर्ने पहिलो दायित्व थियो। कानुनी जटिलताबीच सेवा र सुशासन दिन सफल भएका छौं। आँगनबाटै जनतालाई सेवा प्रवाह गरेका छौं। कोरोना संक्रमणका दुई वर्षका बाबजुद काम भएका छन्।"
भोजपुरमा उम्मेदवारमाथि खुकुरी प्रहार,भोजपुर : भोजपुरमा उम्मेदवारमाथि खुकुरी प्रहार भएको छ । षडानन्द नगरपालिका१० साङपाङका वडा सदस्यका उम्मेदवार अमिता तामाङमाथि गए राति १० बजे अपरिचित व्यक्तिले खुकुरी प्रहार गरेको जिल्ला प्रहरी कार्यालय भोजपुरले जनाएको छ । खुकुरी प्रहारबाट घाइते भएकी तामाङको टाउकोमा चारवटा टाँका लगाएको प्रहरीले जनाएको छ । खुकुरी प्रहार गर्ने व्यक्तिको खोजी भइरहेको प्रहरीले जनाएको छ । घाइते तामाङको स्वास्थ्य अवस्था अहिले सामान्य रहेको बताइएको छ । रासस
रसुवाको लाङटाङमा मतदान अधिकृतको टोली प्रस्थान,"रसुवा : शुक्रबार हुने स्थानीय तहको निर्वाचनको लागि मतदान अधिकृतको टोली आइतबार लाङटाङ प्रस्थान गरेका छन् । लाङटाङ क्षेत्रमा मतदान गराउनका लागि हिँडेर जानुपर्ने भएकाले टोली आइतबार बिहानै प्रस्थान गरेको हो । गोसाइँकुण्ड गाउँपालिका४ स्थित सामुदायिक भवनमा मतदान केन्द्र राखिएको छ । मतदान केन्द्रका लागि मतदान अधिकृत गोपी विश्वकर्मा, सहायक मतदान अधिकृत प्रेम शंकरप्रसाद, सहायक कर्मचारी राजकुमार थापा पहारी र कार्यालय सहयोगीको रूपमा नन्दलाल न्यौपाने खटाइएको छ । टोली सोमबार मतदान केन्द्रमा पुग्नेछन् । यस केन्द्रमा ३ सय ६३ मतदाता रहेका छन् । ५ सय भन्दा कम मतदाता रहेका केन्द्रमा ४ जना कर्मचारी खटाइने प्रावधान अनुसार कर्मचारी खटाइएको हो । मतदानसम्बन्धी आवश्यक ज्ञान तथा सिप प्रदान गर्नका लागि जिल्लाको नौकुण्ड गाउँपालिका र लाङटाङ जाने मतदान अधिकृत र सहायक मतदान अधिकृतलाई शनिबार नै तालिम प्रदान गरिएको छ । बाँकी मतदान अधिकृत र सहायक मतदान अधिकृतलाई आइतबार तालिम प्रदान गरिने छ । जिल्लाको मतदान केन्द्रहरूमा २ सय ५५ कर्मचारी खटाइने छ । जिल्लामा यसपटक ३४ वटा मतदानस्थल निर्धारण गरिएको छ । यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ । कार्यालयका अनुसार जिल्लाको उत्तरगया गाउँपालिकामा ६ वटा मतदान स्थल र ११ वटा मतदान केन्द्र, कालिका गाउँपालिकामा ६ वटा मतदान स्थल र ११ वटा मतदान केन्द्र, गोसाइँकुण्ड गाउँपालिकामा ८ वटा मतदान स्थल र ९ वटा मतदान केन्द्र, नौकुण्ड गाउँपालिकामा ८ वटा मतदान स्थल र १४ वटा मतदान केन्द्र तथा आमाछोदिङ्मो गाउँपालिकामा ६ वटा मतदान स्थल र ५ वटा मतदान केन्द्र तोकिएको छ । जिल्लामा ३८ हजार ५ सय ४५ मतदाता रहेका छन् । जसमा १९ हजार ६ सय ८९ पुरुष र १८ हजार ८ सय ८५ महिला रहेका छन् ।"
"दानमा होइन, जनतासँग ऋणमा मत मागेको छु","नेपाली कांग्रेसले भक्तपुरको सूर्यविनायक नगरपालिकामा निशान ढुंगेललाई मेयरको उम्मेदवार बनाएको छ। जनप्रतिनिधि जनताको सेवक बन्नुपर्ने मान्यता राख्ने ढुंगेल चुनाव जितेपछि जनताकै बीचमा रहने प्रतिबद्धता जनाउँछन्। नगरपालिकाको विकास निर्माणमा देखिएका समस्या र समाधानका उपायबारे मेयरका उम्मेदवार ढुंगेलसँग अन्नपूर्णकर्मी राधा खनालले गरेको कुराकानी; सूर्यविनायकमा मेयरको टिकट पाउनुमा तपाईंको राजनीतिक योगदान के छ ? २०४६ सालको जनआन्दोलनदेखि म राजनीतिमा सक्रिय छु। नेपाल विद्यार्थी संघको जिल्ला सदस्य, भक्तपुर बहुमुखी क्याम्पसको स्ववियु सचिव हुँदै नेपाली कांग्रेस पार्टीको जिल्ला सचिव बनेर काम गरेँ। हाल, कांग्रेसको सूर्यविनायक नगरसमितिको सभापति छु। अहिले पार्टीले मलाई यस नगरको मेयरमा उम्मेदवार बनाएको छ। अरू आकांक्षी खुसी छन् त ? मुलुकको सबैभन्दा जेठो इतिहास बोकेको पार्टी हो, नेपाली कांग्रेस। हरेक राजनीतिक परिवर्तन र आन्दोलनमा नेतृत्वदायी भूमिका खेलेको छ। स्थापना कालदेखि नै लोकतन्त्र, राष्ट्रियता र जनजीविकाका पक्षमा आवाज उठाउँदै आएको छ। यो पार्टीमा लाखौंलाख नेताकार्यकर्ता छन्। लोकतान्त्रिक पार्टीमा प्रत्येक नेताकार्यकर्ताले चुनावका बेला उम्मेदवार बन्न खोज्नु स्वाभाविकै हो। २०३६ सालदेखि १४औं महाधिवेशनसम्म स्थापित भएको नेतृत्व भक्तपुरको पार्टीमा अझै क्रियाशील छ। पार्टीले सबै पक्षलाई विचार विमर्श गरेर टिकट दिन्छ। टिकटको निर्णय अघि आकांक्षी सबैलाई आफ्ना इच्छा र एजेन्डा राख्ने मौका दिइएको थियो। जे भए पनि, टिकट पाउने एक जनाले मात्रै हो। मैले टिकट पाएकोमा साथीहरू निकै खुसी हुनुहुन्छ। अहिले मलाई र पार्टीलाई जिताउन उहाँहरू अहोरात्र खटिरहनु भएको छ। तपाईंका एजेन्डा केके हुन् ? सूर्यविनायक पहिले गाविस थियो। यहाँको विकास गरेर नगरपालिकामा स्तरोन्तर गर्न र जनतालाई आवश्यक सेवा, सुविधा सहज रूपमा दिने काममा म निकै सक्रिय बनेर लागेँ। सूर्यविनायक नगरपालिकाको विकास र समृद्धिका लागि अग्रसर हुनेमध्ये म अग्रभागमै छु। अघिल्लो निर्वाचनमा जनतामाझ यी कुरा राख्न सकेनौं। त्यसैकारण कांग्रेसले नेतृत्व पाएन। एमालेले नेतृत्व त पायो, तर जे परिकल्पना गरेर नगरपालिका निर्माण गरेका थियौं, त्यसअनुरूप काम गर्न सकेन। तपाईंले गर्न सक्ने आधार के हुन् ? मैले मतदातासँग मतलाई दानमा मागेको छैन। मत ऋणमा मागेको छु। किनभन्दा निर्वाचित भएपछि म ऋण तिर्नेछु। दानमा लिएको कुरा त तिर्नै पर्दैन नि ! दोस्रो कुरा, जनता र जनप्रतिनिधिबीच ग्याप हुनुहुँंदैन भन्ने मेरो मान्यता छ। त्यसले कसैलाई पनि फाइदा गर्दैन। मैले जनताको भरोसा र विश्वास समेट्ने छु। सूर्यविनायक नगरपालिका मेरो हो, यो नगरपालिकाले मेरो हित गर्छ, भन्ने अनुभूति यहाँका सबै नागरिकलाई दिलाउने मेरो इच्छा र प्रतिबद्धता छ। कसरी विकास गर्नुहुन्छ ? सबैभन्दा पहिले नगरपालिकाको डीपीआर बनाइनुपथ्र्यो। २०३० वर्षसम्मका लागि नगरको विकासको खाका कोर्नुपथ्र्यो। तर, उहाँहरू पूर्वाग्राही मात्रै हुनुभयो। आफ्नो पार्टी वा नजिकका मान्छेका सन्दर्भमा जे काम पनि जायज ठान्ने र सहजै काम गर्नुभयो। तर, आपूसँग असहमति राख्ने वा अन्य पार्टीका जनतासँग शासकको व्यवहार गर्नुभयो। यो प्रवृत्तिको विरुद्धमा म छु। जनताले सेवासुविधा नपाउनुको कारण के रह्यो त ? विगतमा गाविस हुँदा जनताले जे दुःख पाउँथे। नगरपालिका भएपछि त्यस्तो नहोस् भन्ने हाम्रो चाहना थियो। तर, यहाँका जनप्रतिनिधिबाट उल्टो काम भयो। सिंहदरबार पुगेर प्रधानमन्त्रीलाई भेट्न सजिलो भयो होला। तर, यहाँका वडाध्यक्षलाई भेट्न निकै गाह्रो भयो। तपाईंबाट त्यस्तो हुँदैन भनेर जनताले कसरी विश्वास गर्ने ? मेरो प्रतिबद्धता नै छ, म आमजनता माझ रहन्छु। जनप्रतिनिधि भनेको शासक होइन, सेवक हो भन्ने प्रमाणित गरेर देखाउनेछु। यसअघिका जनप्रतिनिधिले कोटको खल्तीबाट नाम झिकेर उपभोक्ता समितिहरू बनाउँथे। त्यस्ता समितिका नाममा ठेक्कापट्टा दिने, जेसिबी भाडामा चलाउने र त्यसबाट कमिसन खाने काम भयो। आफ्ना कार्यकर्ता मोटाउने बाहेक उहाँहरूले अरू केही काम गर्नुभएन। नगरपालिका पारदर्शी ढंगले चल्न सकेन। यो नगरपालिकालाई भ्रष्टाचारमुक्त बनाउने र जनतालाई सहज र सरल रूपमा सेवा प्रवाह गर्ने मेरो प्रतिबद्धता हो। मेरो अर्को एजेन्डा भनेको नगरपालिका पारदर्शी बनाउने हो। पर्यटनबाट पनि यो नगरपालिकाको विकास हुन्छ कि ? सूर्यविनायकले मुलुकको राजनीति परिवर्तनमा नेतृत्वदायी भूमिका खेलेको छ। सामाजिक कुरामा विभिन्न जातजातिभेषभूषाको नगर हो। यहाँका सबै संस्कृतिलाई पहिचानसहित अगाडि लैजान सक्छौं। पर्यटकीय क्षेत्रमा पनि यहाँ थुप्रै सम्भावना छन्। हरिया डाँडाहरू छन्। ती डाँडामा पुग्यौ भने घरकै बार्दलीबाट उपत्यकालाई हेरेजस्तो अनुभूति हुन्छ। यो नगरपालिकामा तामाङ जातिको बाहुल्यता छ। उहाँहरूको संस्कृतिलाई उजागर गर्दै पर्यटनको विकास गर्न सकिन्छ। अनगिन्ती पानीका मुहान छन्। तिनको खोजीसम्म भएको छैन। धार्मिक रूपमा केदारनाथको शिर डोलेश्लोर, गणेशमध्येको जेठो गणेश सूर्यविनायक गणेशस्थान छ। बुद्धिष्ट, क्रिश्चियन, हिन्दु सबै धर्म र संस्कृतिको अनुपम मिश्रण छ। सबै पहिचानलाई सम्बोधन गरेर अगाडि लैजान सकियो भने नमुना नगर बनाउन सक्छौं। शिक्षाको अवस्था के छ ? मेरो अर्को प्रतिबद्धता भनेको शिक्षा क्षेत्रमा आमूल परिवर्तन गर्ने हो। सामुदायिक विद्यालय र निजीमा पढने विद्यार्थीलाई एउटै प्रतिस्पर्धामा लगेका छौं। मैले नेतृत्व पाएँ भने त्यसको अन्त्य गर्नेछु। सामुदायिकलाई सामुदायिकसँग र निजीलाई निजीसँगै प्रतिस्पर्धा गरिनेछ। सामुदायिक विद्यालयमा प्राविधिक विषय थप गरेर व्यवस्थित र गुणस्तरीय शिक्षा प्रदान गर्न सकिने बनाइनेछ। आजभोलि यहाँका जनताले सामुदायिक विद्यालय खोज्न अर्को नगरपालिका धाउनु परिरहेको छ। त्यसको अन्त्य गर्नेछु। स्वास्थ्य कसरी सुधार गर्ने योजना छ ? नगर अस्पताल मुख्य राजमार्ग (हाईवे) मा छ। नगरको बीचमा हुनुपथ्र्यो। हरेक वडाको केन्द्रमा स्वास्थ्य सेवा राख्नुपर्छ। म त्यो गर्नेछु। सार्वजनिक यातायातको सेवा सबैले पाएका छन् त ? सार्वजनिक यातायात व्यवस्थित नहुँदा नगरवासीले समस्या भोगिरहेका छन्। नगरभित्रबाट धेरै ठाउँमा सार्वजनिक यातायातको आवतजावत सेवा छैन। निजीक्षेत्रलाई प्रोत्साहन गरेर नगरपालिकाले सार्वजनिक यातायात थप गर्ने र धेरैतिर आवतजावतको सुविधा बढाउनुपर्छ। नागरिकको सुविधाका लागि अरू पनि धेरै काम गर्न बाँकी छन्। बाटोघाटो र हाईवेमाथि झोलुङ्गे पुल बनाउनेलाई मात्र विकास भनियो। बलजफ्ती जनताको जमिन र घर हडप्नुलाई विकासको नाम दिइयो। विकासको अनुभूति जनताले पाए कि पाएनन् त ? जनताको जीवनस्तरमा के कस्तो प्रभाव पार्यो ? भन्नेतर्प कसैको ध्यान गएन। मेरो मान्यता भनेको मानव विकास प्रमुख विकास हो। अधिकतम सहमति र न्यूनतम क्षतिको अवधारणा अपनाएर विकास निर्माण गर्नुपर्छ। मुख्य कुरा, आम जनताले विकास मेरो लागि हो भन्ने महसुस गर्नुपर्यो। यो नगरमा त हेभिवेट नेताहरू पनि बस्नुहुन्छ नि ! सूर्यविनायक नगरपालिकामा हेभिवेट नेताहरूको पनि बसोबास छ। पूर्वप्रधानमन्त्री एवं एमाले अध्यक्ष केपी शर्मा ओली यही नगरको बासिन्दा हो। यहाँ अरू पार्टीका नेताहरू पनि बस्नुहुन्छ। चुनावी नतिजामा भने यहाँ को बस्छ भन्ने कुराले अर्थ राख्दैन। जनताले मत दिने हो। यहाँका जनता र पूर्वप्रधानमन्त्री र अन्य नेताहरूका बीचमा बसोबासकै कारण कुनै सम्बन्ध छ जस्तो मलाई लाग्दैन सत्ता गठबन्धनबीच चुनावी संयोजन कसरी भइरहेको छ ? कांग्रेस र एकीकृत समाजवादीबीच यहाँ चुनावी गठबन्धन भएको छ। यसअघिका जनप्रतिनिधिले गरेका बेथिति, विकृति, भ्रष्टाचार र कुुशासनबाट जनता आजित छन्। जनप्रतिनिधिसँग नागरिक समाजको ठूलो संख्या विरक्तिएको छ। एकातिर गठबन्धन र अर्कोतिर विरक्तिएको नागरिक समाजसँग मेरो मनबन्धन छ। गठबन्धन र मनबन्धनको भोटले मैले चुनाव जित्ने विश्वास लिएको छु। चुनाव जितेपछि जनप्रतिनिधि कस्तो हुनुपर्छ ? यसअघि जितेका धेरै जनप्रतिनिधिले आफैंलाई राजा ठान्न थाले। जनताको सेवक हो भन्ने बिर्से। त्यही कारण देशैभरि जनप्रतिनिधिप्रति गुनासा र असन्तुष्टि देखा परे। जन्मदर्ता र मृत्युदर्तामा समेत कर लिन थाले। किसानले खानलाई उत्पादन गरेको फर्र्सीमा समेत कर लगाइदिए। गाई, भैंसी पाल्नेबाट कर लिन थालियो। करको आतंक नै मच्चाइयो। त्यसको चौतर्फी विरोध पनि भयो। त्यसपछि केही जनप्रतिनिधिहरू वितरणमुखी लोकप्रियताका सस्ता कार्यक्रम ल्याउन थाले। कतिपय स्थानमा त त्यस्ता कार्यक्रमको प्रतिफल पनि राम्रै देखियो। तर, जनप्रतिनिधिले आफूलाई केन्द्रमा राखेर सस्तो लोकप्रियताका कार्यक्रममा लाग्नुहुँदैन।"
सुनको मूल्य प्रतितोला ६ सयले बढ्यो,"काठमाडौं : छापावाल सुनको मूल्य प्रतितोला ६ सयले बढेको छ। नेपाल सुन चाँदी व्यवसायी महासंघका अनुसार आइतबार प्रतितोला ६ सयले बढेर प्रतितोला ९८ हजार ६०० कायम गरिएको छ। अघिल्लो दिन शुक्रबार प्रतितोला ९८ हजारमा कारोबार थियो। महासंघका अनुसार तेजाबी सुनको मूल्य प्रतितोला ९८ हजार १०० तोकिएको छ। यसको मूल्य अघिल्लो दिन प्रतितोला ९७ हजार ५०० पुगेको थियो। त्यस्तै, आज चाँदीको मूल्य प्रतितोला पाँच रुपैयाँले बढेर एक हजार २८५ पुगेको महासङ्घले जनाएको छ ।"
आपत्तिजनक अभिव्यक्ति,"निर्वाचनको प्रमुख सर्त हो, भयमुक्त वातावरण। दबाब र प्रभावबाट मुक्त भएर स्वतन्त्रतापूर्वक मतदान गर्न पाउनु हरेक मतदाताको अधिकार हो। राजा, महाराजाहरूले जसलाई चुन्यो उसैलाई जनताको प्रतिनिधि मान्नुपर्ने व्यवस्था होइन लोकतन्त्र। तर, राजतन्त्र फालेर गणतन्त्र स्थापना भएपछि पनि जनताको स्वतन्त्रतापूर्वक मत हाल्ने भयरहित वातावरण छैन। ठूलाबडा नेताहरू जबरजस्ती फलानालाई मतदान गर्नैपर्छ, नत्र भन्दै दाह्रा किटिरहेका छन्। तानाशाही व्यवस्थामा पनि निर्वाचन हुन्छ। त्यहाँका शासकहरूले चुनेका प्रतिनिधिलाई नै मतदान नगरे जनता तारो बन्छन्। जस्तो कि पञ्चायतकालमा पनि निर्वाचन हुन्थ्यो। पञ्चायतले चुनेर उठाएका उम्मेदवारले नै जित्ने वातावरण तत्कालीन सरकारले बनाउँथ्यो। पञ्चायतका उम्मेदवारले नजिते देशै रहन्न जस्तो गरी आतंक सिर्जना गरेर मतदातालाई भड्काइन्थ्यो, धम्क्याइन्थ्यो, तर्साइन्थ्यो। त्योभन्दा अझै उग्रशैलीमा नेपाल कम्युनिस्ट पार्टी माओवादी केन्द्रका अध्यक्ष पुष्पकमल दाहाल प्रचण्डले चितवनका मतदातालाई धम्क्याएका छन्। उनले भनेको ठाउँमा भोट नदिए देश दुर्घटनामा जान्छ भनेका छन्। अर्थात्, उनकी छोरी रेणु दाहाललाई भरतपुरको मेयरमा निर्वाचित नगराए देश दुर्घटनामा जान्छ भन्ने धम्की मतदातालाई दिएका छन्। वैशाख २२ मा चितवनमा आयोजित सभामा प्रचण्डले भने, कसैले हँसियाहथौडामा भोट हालिँदैन भन्यो भने देश दुर्घटनामा जान्छ। उनको अभिव्यक्ति हास्यास्पद पनि हुँदै हो, त्योभन्दा बढी निकै घोर आपत्तिजनक, लोकतन्त्र विरोधी र तानाशाही शैलीको हो। प्रचण्डले यही भूमिमा १० वर्ष लामो सशस्त्र संघर्ष चलाए। त्यसको नेतृत्व गरे। त्यो बेलाको उनको पार्टीको शैली के थियो भने जसले माओवादीलाई समर्थन गर्दैन ऊ वर्ग शत्रु भइहाल्थ्यो। उनको विचारसँग असहमत हुनै पाइन्नथ्यो। फरक विचार भयो कि गोली खायो, ज्यान गयो। शान्ति प्रक्रियाको नेतृत्व आफैंले गरेको दाबी प्रचण्ड गरिरहन्छन्। फेरि त्रास सिर्जना गर्न पनि छोड्दैनन्। सशस्त्र संघर्षकै बेला ब्युँत्याए झैं गरी आगो ओकल्छन्। शान्ति भंग गर्ने, मुलुकलाई अस्थिरतापूर्ण दुष्चक्रमा धकेल्ने चेतावनी दिइरहन्छन्। त्यो शैली जिम्मेवार नेताको लक्षण होइन। अराजकतावाद हो। लोकतन्त्रमा फरक विचारको सम्मान हुन्छ। फ्रान्सेली दार्शनिक भोल्तेयरले भनेका छन् कि, म तिम्रो विचारसँग असहमत छु, तर तिमीले आफ्नो विचार राख्न पाउने अधिकारका लागि एक थोपा रगत रहुन्जेल लडिरहन्छु। प्रचण्ड साँच्चिकै शान्तिका हिमायती हुन्, लोकतन्त्रका पक्षधर हुन् भने जनताले जुनसुकै उम्मेदवारलाई जिताऊन्, जनताले मन पराएको उम्मेदवारले जित्ने व्यवस्थाका लागि कुनै कसर बाँकी राख्दिनँ भन्ने हिम्मत राख्नुपथ्र्यो। उनकी छोरीले जितेमात्रै लोकतन्त्र रहने नत्र नरहने होइन। राजनीतिको कखरा बुझेकालाई थाहा छ कि लोकतन्त्रमा व्यक्ति होइन, विधिप्रधान हुन्छ। लोकतन्त्र भनेकै व्यक्ति होइन, विधिको शासन हो। तसर्थ, प्रचण्डको अभिव्यक्ति घोर व्यक्तिवादी अनि लोकतन्त्र र शान्ति विरोधी छ। व्यक्तिगत स्वतन्त्रताको विपक्षमा छ। हाम्रो संविधानले ग्यारेन्टी गरेको व्यक्तिको राजनीतिक स्वतन्त्रतासम्बन्धी हकको विपरीत छ। प्रचण्डको अभिव्यक्ति निर्वाचन आचारसंहिता विपरीत छ। निर्वाचन कसुर तथा सजाय ऐनबमोजिम कारबाहीको भागीदारयोग्य पनि छ। किनभने उक्त ऐनमा भनिएजस्तै जनतामा निहित सार्वभौमसत्ता र राजकीय सत्ता वा प्रतिस्पर्धात्मक बहुदलीय संघीय लोकतान्त्रिक गणतन्त्रात्मक शासन व्यवस्थामा आँच पुर्याउने वा खलल पार्ने खालकै छ उनको अभिव्यक्ति। हाम्रो शासन व्यवस्था उनले अभिव्यक्त गरेजस्तो कुनै खास व्यक्तिले जित्नै पर्ने र जनताले चाहेको व्यक्ति जिताउन नपाउने होइन। त्यही ऐनमा मतदातालाई धाक, धम्की र त्रास दिन नपाइने व्यवस्था पनि छ। तर, प्रचण्डले जे त्यो ऐनले गर्न नहुने भनेको छ, त्यसै गरेका छन्। तसर्थ, प्रचण्डको अभिव्यक्ति कानुनी हिसाबबाटै घोर आपत्तिजनक छ।"
"तुलसीपुर र घोराहीमा गठबन्धनको चुनाबी सभा आज : देउवा, प्रचण्ड लगाएतका शीर्ष नेता सहभागी","दाङ : गठबन्धन दलहरुले आइतबार दाङको तुलसीपुर र घोराहीमा बृहत चुनाबी सभा गर्न लागेका छन्। तुलसीपुरको अरनिको मैदान र घोराहीको जिल्ला समन्वय समितिको मैदानमा चुनाबी सभा गर्न लागिएको काङ्ग्रेस दाङले जनाएको छ। तुलसीपुर र घोराहीमा हुने चुनाबी सभाहरुलाई सम्बोधन गर्न प्रधानमन्त्री तथा नेपाली काँग्रेसका सभापति शेरबहादुर देउवा, पूर्व प्रधानमन्त्री तथा नेकपा माओबादी केन्द्रका अध्यक्ष पुष्प कमल दाहाल (प्रचण्ड), काँग्रेस बरिष्ठ नेता रामचन्द्र पौडेल, नेकपा एकीकृत समाजबादीका उपमहासचिब डा बिजय पौडेल लगाएतका शीर्ष नेताहरु आउन लागेका छन्। तुलसीपुरको अरणिको मैदानमा दिउँसो साढे १२ बजेदेखि सुरु हुने आयोजक नेपाली काँग्रेस दाङका सभापति शंकरप्रशाद डाँगीले जानकारी दिए। तुलसीपुरको कार्यक्रम पछि नेताहरु घोराहीको सभालाई सम्बोधन गर्ने जाने सभापति डाँगीले बताए। गठबन्धन दलबाट तुलसीपुर उपमहानगरपालिकाको मेयर पदमा नेपाली काँग्रेसका केन्द्रीय सदस्य गेहेन्द्र गिरी र उपमेयर पदमा नेकपा एकीकृत समाजबादीका केन्द्रीय सदस्य जोगबहादुर राना मगर उम्मेदवार रहेका छन्। त्यस्तै घोराही उपमहानगरपालिकामा नेकपा माओबादी केन्द्रका हेमराज शर्मा (डायमण्ड) मेयर पदमा र नेपाली काँग्रेसका नेता भुपबहादुर डाँगी उपमेयर पदका उम्मेदवार बनाइएका छन्।"
पाल्पाको बगनासकालीको प्रमुखमा महिला उम्मेदवारबीच कडा टक्कर,"तानसेन : पालिका प्रमुखदेखि वडा अध्यक्षसम्म महिलाको उम्मेदवारी अत्यन्तै कम परिरहेको समयमा पाल्पाको बगनासकाली गाउँपालिकाले भने यसपटक स्थानीय तह निर्वाचन २०७९ बाट महिला प्रमुख पाउने सुनिश्चित भएको छ । पाल्पामा पहिलो पटक पालिकाको नेतृत्व महिलाले गर्ने भएका हुन् । नेकपा एमाले पाल्पाले जिल्लाको बगनासकाली गाउँपालिकामा निवर्तमान पालिका उपाध्यक्ष सरस्वति चिदी दर्लामीलाई अध्यक्ष पदको उम्मेदवार बनाएपछि ५ दलीय गठबन्धनले नेपाली कांग्रेसकी सचिव सुनिता अधिकारीलाई अध्यक्षको उम्मेदवार बनाएको छ । पत्रकार अम्बिका पाण्डेले अध्यक्ष पदमा स्वतन्त्रबाट र जनता समाजवादीकी मिना कुमारी गाँहाले अध्यक्षको उम्मेदवारी दिएका छन् । गाउँपालिकाको अध्यक्ष पदमा ४ जनाको उम्मेदवारी परेपनि मुख्य प्रतिष्पर्धा भने एमालेकी उम्मेदवार चिदी र गठबन्धनकी उम्मेदवार अधिकारीबीच देखिएको छ । अध्यक्षका उम्मेदवार चिदीको टोलीले ५ वर्षे घोषणापत्र बनाएर चुनावी अभियानमा खटिएकी छन । ५ वर्षसम्म पालिकाको उपाध्यक्ष भई काम गरेको अनुभव र अपुरा रहेका काम पुरा गरी सुखी जनता र सम्वृद्ध बगनासकाली निर्माणको लागि जनताले आफ्नो नेतृत्वमा नेकपा एमालेका उम्मेदवारहरु विजयी हुने अध्यक्ष पदकी उम्मेदवार सरस्वती चिदीले बताइन् । विधार्थी राजनीतिबाट पार्टी राजनीति गर्दै जनप्रतिनिधिमा होमिएकी गठबन्धनकी साझा उम्मेदवार सुनिता अधिकारी पनि आफ्नो पक्षमा चुनावी माहोल बनाउन जनताको घरदैलो अभियानामा जुटेकी छिन् । बगनासकालीमा गठबन्धन दलका उम्मेदवारहरुले एउटै घोषणापत्र, तथा कार्यक्रम लिएर जनतासँग पुगेका छन् । बगनासकालीको दिगो विकास, शिक्षा, स्वास्थ्य रोजगार, कृषि पशुपालन तथा सिंचाइ सुविधानका लागि गठबन्धनका उम्मेदवारहरु विजयी हुने अध्यक्ष पदकी उम्मेदवार सुनिता अधिकारीले बताइन्। पालिकाको प्रमुखमा महिला निर्वाचित हुने भएपनि उप प्रमुखमा पुरुष आउनेछन् । उपाध्यक्षको कार्यकाल राम्रो काम गरेको, जनता र पाटीबीच लोकप्रिय बनेकै कारण महिला लाई प्रमुखमा सिफारिस गरेको एमालेका उपाध्यक्षका उम्मेदवार एव पार्टी पालिका प्रमुख हरीप्रसाद पाठकले बताए । वैशाख ३० हुने स्थानीय निर्वाचनपछि महिलाको नेतृत्वमा पुरुष उपाध्यक्ष भएर काम गर्ने बगनासकाली गाउँपालिका लुम्बिनी प्रदेशकै नमूना पालिका हुनेछ । बगनासकाली गाउँपालिकाको उपाध्यक्ष पदमा नेकपा एमालेका हरी प्रसाद पाठक र गठबन्धका उम्मेदवार खिमानन्द पाण्डे ( कमल) बीच मुख्य प्रतिष्पर्धा रहेको छ । गठबन्धनको साझा घोषणा पत्र, साझा उम्मेदवार, साझा नारा, सहमति, सहकार्यमा विकास योजना निर्माण गरिने गठबन्धन बगनासकालीका उपाध्यक्षका उम्मेदवार खिमानन्द पाण्डे ( कमल)ले दावी गरे । २०७४ सालको स्थानीय निर्वाचनमा बगनासकाली गाउँपालिकाको अध्यक्षमा माओवादी केन्द्रको समर्थनमा नेपाली कांग्रेसका कृष्ण प्रसाद बस्यालले ५५९४ मत ल्याई विजयी भएका थिए भने नेकपा एमालेका देवी प्रसाद बस्यालले ५३४६ मत ल्याई उप विजेता बनेका थिए । बगनासकाली गाउँपालिकामा स्थानीय तह निर्वाचन २०७९ मा ९५०५ पुरुष, १०३३४ महिला गरी १९८३९ मतदाता रहेका छन । पालिका भित्र ११ मतदान स्थलको २२ वटा मतदान केन्द्रबाट मतदाताले मतदान गर्ने व्यवस्था मिलाएको छ ।"
यस्तो छ ओलीको ६७ बुँदे अपिल (पूर्णपाठ),"काठमाडौंः नेकपा एमालेका अध्यक्ष केपी शर्मा ओलीले स्थानीय तह निर्वाचनको संघारमा ६७ बुँदे अपिल सार्वजनिक गरेका छन् । पार्टी केन्द्रीय कार्यालय च्यासलमा पत्रकार सम्मेलन गरी ओलीले अपिल सार्वजनिक गरेका हुन् । स्थानीय तहको निर्वाचनमा सूर्य चिन्हमा मतदान गरी एमालेका उम्मेदवारलाई अत्यधिक मतले विजयी गराउन अपिल गरिएको हो । ओलीले एमालेका लागि जनताभन्दा ठूलो कोही नरहेको बताए। जनताको सेवा नै हाम्रो मुख्य ध्येय हो । हाम्रो शक्तिको स्रोत नै जनताको शक्ति हो । तसर्थ, हामी जनताका बीचमा रहन चाहन्छौं, उनले भने,जनादेशबाट मात्र जनताको सेवा गर्ने अवसरका लागि प्रयत्नशील रहन्छौं । जनताको आदेश मान्छौं । यसपटक पनि जनताबाट जनताको सेवा गर्ने अवसर हामीलाई प्राप्त हुनेमा विश्वस्त छौं । एमालेले करिब १० वर्ष सरकारमा रहँदा कृषि, रोजगार र उद्योगको क्षेत्रमा व्यापाक सुधार गरेको अध्यक्ष ओलीद्वारा जारी गरिएको अपिलमा भनिएको छ।"
सुधारिएको पञ्चायतपछि पहिलो स्थानीय चुनाव,"काठमाडौं : शैक्षिक क्षेत्र सुधारको माग गर्दै २०३५ सालमा विद्यार्थी आन्दोलन भयो। त्यो आन्दोलन चर्किंदै पञ्चायती व्यवस्था विरुद्ध परिणत भयो। पञ्चायतविरुद्ध जनआक्रोश बढ्दै गएपछि तत्कालीन राजा वीरेन्द्रले २०३६ जेठ १० गते जनमत संग्रहको घोषणा गरे। अन्दोलन मत्थर भयो। २०३७ वैशाख २० मा बालिग मताधिकारका आधारमा जनमत संग्रह भयो। जनमत संग्रहमा सुधारिएको पञ्चायती व्यवस्थाका पक्षमा बहुमत देखिएपछि शासन व्यवस्थामा सामयिक सुधारको पहल भयो। नेपालको संविधान २०१९ मा तेस्रो संशोधन गरियो। २०३७ पुस १ गते भएको संशोधनले पञ्चायती निरङ्कुशतालाई केही खुकुलो बनाएको थियो। संशोधनले गाउँ पञ्चायतनगर पञ्चायत निर्वाचन पद्धतिमा परिवर्तन गरी बहुमतीय प्रत्यक्ष निर्वाचन प्रणालीको व्यवस्था गर्यो। उमेर पुगेका सबै नेपालीले गोप्य मतदान दिन पाउने व्यवस्था भयो। सोही जगमा घोषणा भएको थियो, गाउँनगरजिल्ला पञ्चायत निर्वाचन २०३९। त्यस बेला देशभर ४ हजार २२ गाउँ पञ्चायत र २९ वटा नगर पञ्चायत तोकिएका थिए। गाउँ र नगर पञ्चायतलाई क र ख समूहमा बाँडिएको थियो। गाउँपञ्चायतमा २०३९ वैशाख २८ र ३१ गते तथा नगर पञ्चायतमा जेठ ३ र ४ गते चुनाव गरिएको थियो। प्रत्येक गाउँ पञ्चायतबाट ४७ जनाका दरले १ लाख ८९ हजार ३४ र नगर पञ्चायतबाट २ हजार ५ सय प्रतिनिधि छानिएका थिए। जिल्ला पञ्चायतका पदाधिकारीसमेत गरी १ लाख ९२ हजार १ सय २० प्रतिनिधि चयन भएका थिए। पञ्चायती व्यवस्थाका कारण त्यो निर्वाचनलाई गाउँनगर पञ्चायत निर्वाचन भनिएको राष्ट्रिय प्रजातन्त्र पार्टीका केन्द्रीय सल्लाहकार समितिका अध्यक्ष तथा पूर्वमन्त्री निरन्जन थापा बताउँछन्। नेपालको निर्वाचन इतिहासमा त्यो एक कोसेढुंगा नै हो, थापाले भने, किनभने त्यो विशुद्ध गैरराजनीतिक र गाउँको विकास गर्ने जनप्रतिनिधि चुन्न थियो। त्यो चुनावलाई विशेष रूपमा लिएका छौं। अघिल्लो दिनसम्म नामावली अध्यावधि चुनाव जितेपछि सामाजिक कार्यमा लाग्नुपर्छ भन्ने थियो। गाउँलेले विकास गर्न सक्ने क्षमता भएको मान्छेलाई उम्मेदवार बनाएका थिए। उम्मेदवार विकासका एजेन्डा बनाएर भोट माग्थे। निरन्जन थापा, पूर्वमन्त्री मतदाता नामावलीमा नाम छुटेको भए चुनावको अघिल्लो दिनसम्म निवेदन दिन पाउने व्यवस्था थियो। कसैको निवेदन परे मतदाता नामावलीमा राख्न र मतदान गर्न दिने व्यवस्था मिलाउन निर्वाचन आयोगले निर्वाचन अधिकृतहरूलाई परिपत्र नै गरेको थियो। मतदाता हुन सम्बन्धित वडामा स्थायी घरबास भएको वा त्यस्तो वडामा २०३८ पुस मसान्तसम्ममा घटिमा १ वर्ष कुनै प्रकारले बसोबास हुनुपर्ने व्यवस्था थियो। मतदाताको उमेर २१ वर्ष कायम गरिएको थियो। आयोगले २०३८ चैत मसान्तसम्ममा २१ वर्ष पूरा भएकालाई मतदानको अधिकार दिएको थियो। आयोगले २०३९ वैशाख १५ गते अद्यावधिकसहितको मतदाता नामावली गाउँनगर पञ्चायतका कार्यालयमा प्रकाशन गर्न लगाइएको थियो। आयोगद्वारा प्रकाशित नेपालको निर्वाचन इतिहास पुस्तक का अनुसार निर्वाचन गराउन कर्मचारीको संख्या अपुग भएपछि एउटा डोर(टोली) लाई २ गाउँ पञ्चायतको निर्वाचन गराउने जिम्मा दिइएको थियो। त्यसैकारण सबै गाउँ पञ्चायतलाई क र ख समूहमा विभाजित गरिएको थियो। मतदान प्रक्रिया गाउँ पञ्चायतमा ९ वडाका अलगअलग मतदान केन्द्र र उपकेन्द्र राखिएका थिए। मतदाता सम्बन्धित वडाको मतदान केन्द्रभित्र प्रवेश गरेपछि सबै पदका लागि मतदान गर्नुपरेमा सर्वप्रथम गाउँ वा नगरसभा सदस्यको मतपत्र लिई चार जना उम्मेदवारको चिह्नमा छाप लगाई मतदान गर्ने र त्यसपछि सदस्यको क्रमशः प्रधान र उपप्रधानपञ्चको मतपत्र लिई एकएक उम्मेदवारको चिह्नमा छाप लगाई मतदान गर्नुपर्ने व्यवस्था गरिएको थयो। एक जना मतदाताले एकै पटक सात प्रतिनिधिहरू छान्न आफ्नो मताधिकारको प्रयोग गर्न सक्ने व्यवस्था गरिएको थियो। त्यसबेला अहिले जस्तो मतदाता परिचयपत्र थिएन। नामावलीको सिरियल नम्बर र नामका आधारमा एजेन्टले प्रमाण्ीाकरण गरेपछि मत दिन पाइन्थ्यो, राजनीतिक विश्लेषक शिवलाल श्रेष्ठ भन्छन्, ढिलो भए अर्कैले भोट लगाइदिने सम्भावना हुन्थ्यो। कति जना त आफ्ना नाममा अर्कैले मत खसालिदिएपछि भोट हाल्न नपाई फर्किएका थिए। त्यो र अहिलेको स्थानीय तहको निर्वाचको मतदान प्रक्रियामा खासै फरक नरहेको श्रेष्ठले बताए। निर्वाचन र मतदान अधिकृत प्रमुख जिल्ला अधिकारीलाई निर्वाचन अधिकृत नियुक्त गरिएको थियो। निर्वाचन अधिकृतले प्रत्येक २ गाउँ पञ्चायतमा प्रधानपञ्च र उपप्रधानपञ्च, गाउँ पञ्चायत सदस्य र गाउँसभा सदस्यको निर्वाचन गराउन १ जना मतदान अधिकृत नियुक्त गरेका थिए। गाउँ र नगरसभाका सदस्य, गाउँ र नगर पञ्चायतका प्रधानपञ्च, उपप्रधानपञ्च र सदस्य, नगर पञ्चायतबाट जिल्लासभाका लागि निर्वाचित हुने १ तृतीयांश सदस्य, जिल्ला पञ्चायत सभापति, उपसभापति र सदस्यसमेत ८ पदको निर्वाचन भएको थियो। जसका लागि बेग्लाबेग्लै निर्वाचन चिह्न राखी ८ किसिमको मतपत्र तयार गरिएको थियो। गाउँ र नगर स्तरको निर्वाचनका लागि ४ रङका र जिल्ला स्तरको निर्वाचनको लागि ४ रङका मतपत्र थिए। गाउँ र नगरसभा सदस्य उम्मेदवारका लागि १४, गाउँ र नगरपञ्चायत सदस्य उम्मेदवारका लागि १०, प्रधानपञ्चका उम्मेदवारका लागि १४ र उपप्रधानपञ्चका उम्मेदवारका लागि १० बेग्लाबेग्लै रङका निर्वाचन चिह्न भएका करिब ४ करोड मतपत्र छापिएका थिए। सरकारी गाडी प्रयोगमा रोक निर्वाचन प्रचारमा सरकारी गाडी प्रयोग गर्न नपाउने व्यवस्था यही निर्वाचनदेखि गरिएको हो। सरकारले मन्त्रिपरिषद्का सदस्यलाई स्थानीय पञ्चायत एवं वर्गीय संगठनको निर्वाचनको सिलसिलामा प्रचारप्रसारका लागि जिल्ला जाँदा सरकारी गाडी प्रयोग नगर्न निर्देशन दिएको थियो। त्यस्तै सरकारी स्वामित्वका संस्थानका गाडी पनि प्रयोग गर्न नपाइने नियम थियो। नामावलीको सिरियल नम्बर र नामका आधारमा एजेन्टले प्रमाणीकरण गरेपछि मत दिन पाइन्थ्यो। ढिलो भए अर्कैले भोट हालिदिने सम्भावना हुन्थ्यो। कतिले त आफ्नो नाममा अर्कैले मत खसालिदिएपछि नलगाइकनै फर्किएका थिए। शिवलाल श्रेष्ठ, राजनीतिक विश्लेषक निर्वाचन सचेतना आयोगले १ लाख पोस्टर वितरण गरी मतदातामा सचेतना ल्याउने कार्य गरेको थियो। बिहान ८ देखि साँझ ५ बजेसम्म मतदान गर्ने समय तोकिएको थियो। ४ हजार २२ गाउँ पञ्चायत र २९ नगर पञ्चायतका १ लाख ९१ हजार १ सय ५७ पदका निर्वाचन भएको थियो। जसका लागि ३७ हजार ५ सय मतदान केन्द्र र उपकेन्द्र तोकिएका थिए। गाउँ र नगर पञ्चायतलाई क र ख समूहमा विभाजन गरिएको थियो। कर्मचारी खटनपटन २०३९ वैशाख १७ को गोरखापत्रमा प्रकाशित समाचार र निर्वाचन आयोगको वार्षिक प्रतिवेदनअनुसार गाउँ पञ्चायतको निर्वाचनका लागि मात्रै ४० हजार २ सय २० र नगर पञ्चायतका लागि २ हजार ९ सय कर्मचारीको आवश्यकता थियो। तर, सो संख्यामा कर्मचारी खटाउन समस्या भएपछि मतदानका दिन मतदान अधिकृतले आवश्यकताअनुसार ज्यालादारीमा राखेका थिए। पर्सामा निर्विरोध पर्साको विन्धवासिनी गाउँ पञ्चायतमा सबै पञ्च निर्विरोध निर्वाचित भएको २०३९ वैशाख २८ को गोरखापत्रमा समाचार छ। यसैगरी महोत्तरी र धनुषाका गाउँ र नगर पञ्चायतमा ८० प्रतिशत नयाँ पञ्च निर्वाचित भएका थिए। रोल्पाको थवाङमा तुलकुमारी बुढामगर प्रधानपञ्च र थवाङकै दिलकुमार बुढामगर उपप्रधानपञ्चको निर्विरोध निर्वाचित भएका थिए। यो निर्वाचनमा विजयी उम्मेदवारलाई १० प्रतिशत मतको सीमा तोकिएको थिएन। उम्मेदवारको अभाव र कानुनी प्रक्रियाका कारण निर्वाचनपछि पनि ८ सय २५ पद पनि रिक्त भएका थिए। राष्ट्रसेवकबाट पदको दुरूपयोग स्वस्तिक छाप थिएन। मतपत्रमा रहेका चिह्नमा कलमले रेजा लगाउनुपथ्र्यो। त्यो निर्वाचनपछि महोत्तरीका गाउँमा हाइस्कुल, स्वास्थ्यचौकी खुलेका थिए। प्राडा वीरेन्द्रप्रसाद मिश्र, पूर्वनिर्वाचन आयुक्त कतिपय राष्ट्रसेवकले आफ्नो पद र सरकारी साधनको दुरूपयोग गरी निर्वाचन प्रक्रिया र परिणाममा प्रतिकूल असर पारेकोसमेत भेटिएको आयोगको त्यसबेलाको प्रतिवेदनमा उल्लेख छ। जिल्ला पञ्चायत निर्वाचन २०३९ जिल्ला पञ्चायत सभापति, उपसभापति र सदस्यको निर्वाचन २०३९ असार २ गते भएको थियो। यो निर्वाचन सञ्चालन गर्न पनि ७५ वटै जिल्लाका प्रमुख जिल्ला अधिकारीलाई तत्तत् जिल्लाको निर्वाचन अधिकृत नियुक्त गरिएको थियो। जिल्ला पञ्चायतको सभापति, उपसभापति र सदस्यको निर्वाचनका लागि दरखास्त दिने ठाउँ जिल्लाको सदरमुकाम तोकिएको थियो। जिल्लाका प्रत्येक इलाकामा मतदान केन्द्र स्थापना भएको थियो। जिल्ला पञ्चायत सभापति, उपसभापति र सदस्यका उम्मेदवारले सय रुपैयाँ धरौट राख्नु पथ्र्यो। खसेको मतको १० प्रतिशतभन्दा कम मत प्राप्त गर्ने उम्मेदवारको धरौट जफत हुने व्यवस्था थियो। मतपत्र गाँसेर मतपत्र जिल्लासभा सदस्य र जिल्ला पञ्चायत सभापतिका उम्मेदवारमा १४१४ तथा उपसभापति र सदस्यका उम्मेदवारमा १०१० निर्वाचन चिह्न भएका बेग्लाबेग्लै रङका ३८ लाख मतपत्र छापिएका थिए। प्रत्येक पदका लागि निर्धारित निर्वाचन चिह्नभन्दा बढी उम्मेदवार भएमा उही रङको निर्वाचन चिह्न भएको अर्को थरीको मतपत्र जोडेर मतपत्र तयार गरिएको थियो। त्यस्तो मतपत्रद्वारा मतदान सम्पन्न गराउने अधिकार निर्वाचन अधिकृतलाई नै थियो। तुरुन्त मतपत्र छापेर उपलब्ध गराउन सक्ने साधन र क्षमताको अभावमा यसप्रकारको समस्याको तत्कालीन समाधानको उपायस्वरूप मतपत्र गाँसेर भए पनि मतदान गराउनुपर्ने बाध्यता भएको हो, आयोगको वार्षिक प्रतिवेदन २०३८३९ मा भनिएको छ। मतदान केन्द्र र मतपेटिका सबै पदको उम्मेदवारका लागि प्रत्येक इलाकामा एउटा मतदान केन्द्र र एउटा मतपेटिका राखिएको थियो। जिल्ला पञ्चायत सभापति पदमा ३ सय ९४, उपसभापतिमा ४ सय ४ र सदस्यका लागि ६ सय ७५ गरी २ हजार ६ सय २३ जना उम्मेदवार थिए। त्यो निर्वाचनमा स्वस्तिक छापको व्यवस्था नभएको पूर्वनिर्वाचन आयुक्त प्राडा वीरेन्द्र मिश्रले सुनाए। स्वस्तिक छाप थिएन। मतपत्रमा ८ कोठा थिए। त्यहाँ रहेको चिह्नमा कलमले रेजा लगाउनुपथ्र्यो, मिश्रले भने, मतदान गर्न सजिलै थियो। जिल्लासभा सदस्य, जिल्ला पञ्चायत सदस्य, उपसभापति र सभापतिले क्रमशः १ हजार ५ सय, ५ हजार र २०२० हजार रुपैयाँ खर्च गर्न पाउने सीमा तोकिएको थियो। उम्मेदवारले निर्वाचन खर्च विवरण निर्वाचन अधिकृतसमक्ष पेस गर्नुपर्ने र नगरेमा सजायसमेत हुनसक्ने व्यवस्था गरिएको थियो। महिला उम्मेदवार निर्वाचित उक्त निर्वाचनमा सभापतिमा २, उपसभापतिमा १२ र सदस्यमा १२ महिलाले उम्मेदवारी दिएका थिए। तर, सभापतिमा १ र सदस्यमा ६ निर्वाचित हुन सफल भएको आयोगको वार्षिक प्रतिवेदनमा उल्लेख छ। राष्ट्रसेवकबाट हस्तक्षेप सिराहा र म्याग्दीमा निर्वाचनका क्रममा उच्च पदस्थ राष्ट्रसेवकले प्रत्यक्ष वा अप्रत्यक्ष रूपमा हस्तक्षेप गरेर निर्वाचन प्रभावित पार्न खोजेको आयोगले प्रशासन गरेको नेपालको निर्वाचन इतिहास पुस्तकमा उल्लेख छ। हिंसात्मक घटना निर्वाचनका क्रममा रूपन्देहीमा मतदान हुनुभन्दा पहिले सदस्यका उम्मेदवारको हत्या भएको थियो। एक दुई ठाउँमा मतदान भइसकेपछि मतपेटिका एवं मतपत्र लुटिएका थिए। त्यस्ता ठाउँमा पुनः मतदान भएको थियो। कतैकतै धाँधली, हिंसात्मक गतिविधिका खबर पनि सुनिएको थियो, राप्रपा सल्लाहकार समिति संयोजक थापा भन्छन्, मलाई थाहा भएसम्म बुटवलमा पनि धाँधली भयो भनेर पुनः निर्वाचन भएको थियो। तर, कसरी कसले धाँधली गर्यो भन्ने सम्झना छैन। जिल्लासभामा प्रतिनिधित्व हुने १ सय ३८ पदका लागि निर्वाचन भएको थियो। ७५ जिल्लाका ८ सय २५ पदका लागि २०३९ असार २ मा निर्वाचन तोकिएकामा सुनसरी र सिन्धुलीमा हुन सकेन। सिन्धुलीमा असार ३ र सुनसरीमा ७ गते निर्वाचन भएको थियो। २०३९ को निर्वाचनपछि नै नागरिकले वास्तविक जनप्रतिनिधि छान्न पाउने व्यवस्था सुरु भएको मिश्र बताउँछन्। २०३४ सालको निर्वाचनमा म काठमाडौंको नरदेवी क्याम्पसमा मतदान अधिकृत थिएँ। त्यसबेला गाउँ फर्क अभियानले जसलाई अनुमोदन गथ्र्यो त्यो व्यक्ति निर्विरोध भए। मतदान नै हुन पाएन, मिश्रले भने, जब सुधारिएको पञ्चायती व्यवस्था सुरु भयो अनि नागरिकले गोप्य मतदान गर्न पाए। रोजेको प्रतिनिधि चुन्न पाए। पार्टीबाट चुनाव लड्ने व्यवस्था थिएन त्यतिबेला राजनीतिक दलमा आबद्ध भए पनि चुनाव चाहिँ व्यक्तिगत रूपमा लड्नुपथ्र्यो। अहिलेको जस्तो यो पार्टी, त्यो पार्टी भन्ने थिएन। म स्वतन्त्र रूपमा चुनाव लडेँ। मेरो चुनाव चिह्न खुकुरी थियो। चुनावको माहोल अहिलेको जस्तै थियो। चुनाव आयो भनेपछि गाउँको रौनक नै छुट्टै हुन्थ्यो। १०१५ जना साथीभाइ भेला भएर मत माग्न हिँडेका थियौं। चुनावमा अहिले जस्तो धेरै खर्च गर्नुपर्दैनथ्यो। साथीहरूलाई खाजा खुवाउनुपथ्र्यो। चिया, बिस्कुट र चिउरा खान्थ्यौं। भात खाएको पैसा दिनुपर्दैन्थ्यो। भोट माग्ने क्रममा मेरो त्यस्तै ७ सय ५० रुपैयाँ जति खर्च भयो होला। अहिलेको जस्तो पर्चा, पम्प्लेट टाँसेर चुनाव प्रचार हुँदैनथ्यो। जम्मा १ हजार १ सय हाराहारी मत खसेकामा मैले ९ सय ५० मत ल्याएको थिएँ। जनताको पहिलो माग नै खानेपानी हुन्थ्यो। आहालेदेखि पाइप पुरेर ल्याएर नागेश्वरी चौतारामा पानी झारेको थिएँ। त्यसले वडाको ठूलो क्षेत्रमा खानेपानी समस्या अन्त्य भएको थियो। तर, अहिले पनि हाम्रो ठाउँमा खानेपानीकै समस्या छ। कसैकसैले बिउबिजन पनि माग्थे। त्यसबेला सडक, विद्यालय, स्वास्थ्य चौकि माग्ने कुरै थिएन। त्यतिबेला वडामा अहिलेजस्तो बजेट हुँदैनथ्यो। योजना छान्ने, नीति कार्यक्रम बनाउने भन्ने थिएन। घरमा बिहानदेखि बेलुकैसम्म झगडा मिलाइदिनुपर्यो भनेर मान्छे आउँथे। गाउँका झैझगडा मिलाउन रात दिन कुद्नुपथ्र्यो। भातै नखाई जानुपथ्र्यो। मुद्दा मामिला खासै भएनन्। झगडा चाहिँ धेरै नै मिलाएँ। वडाको स्रोत सिफारिस दस्तुर मात्रै थियो। एउटा सिफारिसको २ रुपैयाँ लिन पाइन्थ्यो। २०३९ सालदेखि निरन्तर १५ वर्ष मैले वडा चलाएँ। (मेघनाथ गुरागाईं, २०३९ सालमा निर्वाचित वडाध्यक्ष। तत्कालीन फुङलिङ गाउँ पञ्चायत वडा १) पञ्चायतका बेला भएको निर्वाचनमा उम्मेदवारले प्रचारमा प्रयोग गरेको पर्चा। संकलनः मदन पुरस्कार पुस्तकाल"
"प्रमुख पदमा महिला उम्मेदवारी न्यून, ८१ वडा रहेको भोजपुरमा एकमात्र महिला वडाध्यक्ष उम्मेदवार","भोजपुर : विगतको स्थानीय तह निर्वाचनमाझैं आसन्न निर्वाचनमा पनि प्रमुख पदमा महिलाको उपस्थिति न्यून देखिएको छ । राजनीतिक दलहरुले अधिकांश स्थानीय निकायमा पुरुषलाई नै उम्मेदवार बनाएका छन् । भोजपुरमा पनि प्रमुख पदका आकांक्षीमा महिलाको सहभागिता कम छ । ९ स्थानीय तह र ८१ वडा रहेको भोजपुरमा एउटा वडाबाहेक अन्य स्थानीय तहमा पुरुषको उम्मेदवारी परेको छ । प्रतिपक्षी दल नेकपा एमाले र सत्तागठबन्धनबीच उम्मेदवारीको रस्साकस्सी देखिए पनि प्रमुख पदमा पुरुषलाई नै अघि सारेका छन् । भोजपुरको भोजपुर नगरपालिकाको वडा नं ५, बोखिममा मात्र महिला वडा अध्यक्षको उम्मेदवारी परेको छ । उक्त वडामा नेकपा एमालेको तर्फबाट स्थानीय आशादेवी राईलाई अध्यक्षको उम्मेदवार बनेकी छन् । भोजपुरको सन्दर्भमा एकमात्र प्रमुख पदमा उम्मेदवारी दिएकी राईले पुरुषवादी समाज र सोचाइ बदल्न आफ्नो उम्मेदवारी भएको उनले सुनाइन् । 'सिंगो जिल्लामा प्रमुख पदमा एकमात्र महिला उम्मेदवार बन्नु मेरा लागि अवसरका साथै ठूलो चुनौती पनि हो, पुरुषसरह महिलाले पनि जनताको हितमा काम गर्न सक्छ भन्ने मेरो मान्यता हो,'राईले भनिन्, 'नेतृत्व गर्ने अवसर पाए महिलाको हक अधिकार, विकासे योजना र जनताप्रतिको उत्तरदायित्वसहितको नेतृत्व गर्नेछु, जनताको सेवामा सदा समर्पित रहनेछु।' वडा अध्यक्ष जितेमा आफ्नो समुदायको उत्थानको साथै अन्य समुदायका गरिब विपन्नको समस्याप्रति ध्यान दिने उनको भनाइ छ । आशादेवीको आत्मविश्वास र साहसबाट प्रभावित भएको नेकपा एमाले केन्द्रीय कमिटी सदस्य एवम् प्रदेश १ का सह ईन्चार्ज शेरधन राईले बताए । आशादेवीले महिला विभेद र उत्पीडनको समस्याको विषयमा देखिएको सामाजिक पृष्ठभूमिले पनि प्रभावित बनेको उनले बताए । विगतमा झैं यो स्थानीय तह सदस्य निर्वाचनमा पनि प्रमुख पदबाहेक नगरपालिका र गाउँपालिका उपप्रमुख पदमा महिलाको वर्चस्व देखिएको छ । ९ वटै स्थानीय तहका उपप्रमुखमा एमाले, गठबन्धन र अन्य दलबाट महिलालाई उम्मेदवारीमा उभ्याएका छन् । साल्पासिलिछो गाउँपालिकाको उपाध्यक्षमा एमालेबाट रिता घले, नेपाली कांग्रेसबाट अस्मिता कुलुङ राई र माओवादी केन्द्रबाट जलवती कुलुङ, आमचोक गाउँपालिकाको उपाध्यक्षमा माओवादी केन्द्रबाट सिता राई, अरुण गाउँपालिकाको उपाध्यक्षमा एमालेबाट कविता राई, नेपाली कांग्रेसबाट विनिता ढकाल र जनता समाजवादीबाट रेखा लिम्बु, हतुवागढी गाउँपालिकाको उपाध्यक्षमा एमालेबाट कमला राई र गठबन्धनबाट सुनिता राई, रामप्रसाद राई गाउँपालिकाको उपाध्यक्षमा एमालेबाट कमलादेवी राई, पौवादुङमा गाउँपालिकाको उपाध्यक्षमा एमालेबाट ज्योत्सना राई, माओवादी केन्द्रबाट सम्झना राई र नेपाली कांग्रेसबाट राम कुमारी राई, भोजपुर नगरपालिकाको उपप्रमुखमा एमालेबाट निर्मला शेर्पा, गठबन्धनबाट ममिता राई र नेपाल परिवार दलबाट मनकुमारी सुनार उम्मेदवार बनेका छन् । यस्तै षडानन्द नगरपालिकाको उपप्रमुखमा एमालेबाट मेरिका राई, गठबन्धनबाट प्रमिला राई र जनता समाजवादीबाट संजिता राई, टेम्केमैयुङ गाउँपालिकाको उपाध्यक्षमा एमालेबाट रमा राई र गठबन्धनबाट ईन्द्रावती राईको उम्मेदवारी छ । जसमध्ये आमचोक गाउँपालिकामा एमाले, अरुण गाउँपालिकामा नेकपा एकिकृत समाजवादी, रामप्रसादराई गाउँपालिकामा गठबन्धनले पुरुषलाई उपप्रमुखको उम्मेदवार बनाएका छन् ।"
सुख्खा पहिरोले अवरुद्ध नारायणघाट मुग्लिन सडक सुचारु,चितवन : हिजो साँझ ईच्छाकामना गाँउपालिका वडा नं ६ तोपेखोलामा खसेको पहिरोले अवरुद्ध बनेको नारायणगढ मुग्लिन सडक सुचारु भएको छ । शनिबार साँझ पौने आठ बजे अवरुद्ध बनेको बाटो आइतबार बिहान साढे पाँच बजे सञ्चालनमा आएको हो। सुरुमा सवा चार बजे बाटो सुचारु भएको थियो । त्यसपछि फेरि आज बिहान सवा पाँच बजे पहिरोको सानो ढिस्को खसेको थियो । सो पहिरो पन्छाएपछि बाटो सुचारु भएको हो। पहिरोले नारायणगढमुग्लिन सडक अवरुद्ध
भरतपुरमा प्रतिष्ठाको लडाइँ,"भरतपुर : देशभर चुनावको माहोल छ। राजनीतिक दलहरू हरेक स्थानीय तहमा प्रचारको धपेडीमा छन्। सिंगै मुलुकको मुख्य ध्यान भने एउटा महानगरपालिकामा छ, त्यो हो भरतपुर। किनभने, यसलाई सबै दलले विशेष प्रतिष्ठाको थलो ठानेका छन्। माओवादीले सत्ता गठबन्धनका तर्फबाट अध्यक्ष पुष्पकमल दाहालकी छोरी रेणुलाई दोस्रोपल्ट प्रमुखको उम्मेदवार बनाएको छ। एमालेले प्रदेश सांसद छोडाएर जिल्लामै कहलिएका नेता विजय सुवेदीलाई उनको प्रतिस्पर्धामा खडा गराएको छ। सत्ता गठबन्धनको नेतृत्वकर्ता कांग्रेस रेणु दाहालको विजयमा दिलोज्यानले लागेको छ। तैपनि, कांग्रेसकै जगन्नाथ पौडेल बागी उम्मेदवार बनेका छन्। यसले गठबन्धनमा चुनौती थपेको छ। जहाँ जरो गाड्न चाहन्छन् दाहाल सशस्त्र द्वन्द्व रोकेर शान्ति प्रक्रियामा आएपछि माओवादी अध्यक्ष दाहाललाई आफ्नो क्षेत्र बनाउन समस्या पर्यो। यताउता भौतारिँदै उनी पछिल्लो निर्वाचनमा चितवन आएका छन्। साथमा महानगरमा छोरीलाई ल्याएका छन्। त्यसयता उनले गृहजिल्ला चितवनमा आफूलाई केन्द्रित गरेका छन्। त्यही क्रममा छोरी रेणुलाई महानगरको महाकमान्डर बनाउन दोस्रोपल्ट प्रयत्नशील छन्। त्यसकै घमासान एवं रोचक भिडन्त चलिरहेछ भरतपुरमा। प्रमुखमा प्रत्यासी रेणु भने आफूलाई नेताकी छोरीका रूपमा होइन, काम गरेर आएको व्यक्तिका रूपमा बुझिदिन आग्रह गर्छिन्। म प्रचण्डकी छोरी त हो। तर, पार्टीमा छोरी होइन, कर्मठ कार्यकर्ता हुँ, उनले भनिन्। उनले केही राम्रा काम गरेको र जित्ने आधार त्यही भएको दाबी माओवादीले गरेको छ। चितवनलाई केन्द्र बनाएर विकास र समृद्धिको मोडेल बनाउने कुरामा हामीले अभ्यास गर्यौं। भरतपुर महानगरले एउटा गति पैदा गरेको छ, माओवादीका जिल्ला अध्यक्ष रामचन्द्र अधिकारीले भने, यो गठबन्धन प्रतिगमनविरुद्ध लडाइँ हो। एकले अर्कालाई सहकार्य गर्ने विषय हो। हामी कांग्रेससँग मिलेर अघि बढ्छौं। सहमतिसाथ लाग्छौं। एमाले भत्काउन चाहन्छ किल्ला नेकपा विघटनसँगै दुई कम्युनिस्ट छिन्नभिन्न भएपछि एमाले अध्यक्ष केपी शर्मा ओली माओवादी अध्यक्ष पुष्पकमल दाहालको सेखी झार्न चाहन्छन्। त्यसका लागि उनले चितवनबाट माओवादीलाई पराजय भोगाउने रणनीति बनाएका छन्। त्यही सिलसिलामा एमालेले यहाँ शक्ति प्रदर्शन गर्दै आएको छ। चितवनमा भएको एमाले महाधिवेशन त्यसको एउटा उदाहरण हो। गत मंसिरमा उसले नारायणी किनारमा हजारौं सर्वसाधारण उतायो। त्यति मात्र होइन, अध्यक्ष ओलीले माडीको अयोध्यापुरीलाई रामजन्मभूमि भन्दै आएका छन्। त्यहाँ उनले राम, सीता, लक्ष्मण र हनुमानको मूर्तिसमेत आफ्नो प्रधानमन्त्रीत्वकालमा प्रतिस्थापन गरेका छन्। प्रचण्डले गाड्न चाहेको किल्ला भत्काउने रणनीतिका लागि एमालेले सुवेदीलाई उभ्याएको हो। एमालेले जितेर त्यहाँभित्र गएपछि म सबैको साझा हो। सबैलाई सम्बोधन गरेर राम्रो, स्वच्छ, समृद्ध, हरियाली र मानवीय महानगरपालिका बनाउन चाहन्छु, सुवेदी भन्छन्, दुई सय वर्ष पछाडि भोलिको पुस्ताका लागि बस्नलायकको भरतपुर बनाउने योजना छ। चितवन एमालेका अध्यक्ष रामप्रसाद न्यौपाने पार्टीमा फुटको प्रभाव नपरेको बरु अझ सुदृढ भएको दाबी गर्छन्। अघिल्लो पटक माओवादीले मतपत्र च्यातेर लोकतन्त्रविरोधी काम गरेको छ। लोकतन्त्रको नारा उचाल्ने कांग्रेस त्यसको साक्षी बस्यो, उनले भने, हामी इज्जतको राजनीति गर्छौं। कांग्रेसलाई इज्जतको सवाल कांग्रेसभित्र पार्टी निर्देशन कतिले मान्छन् भन्नेमा रेणुको विजय निर्भर हुनेछ। इमानदारपूर्वक हँसियाहतौडामा मतदान गरे, रेणु बलियो अवस्थामा देखिन्छिन्। तर, भोट क्रस भए उनलाई गाह्रो पर्न सक्छ। कांग्रेस जिल्ला सभापति राजेश्वर खनाल कार्यकर्ताले ढुक्कले गठबन्धनका पक्षमा मतदान गर्ने ठान्छन्। यो गठबन्धन किन बन्यो भन्नेमा कांग्रेस कार्यकर्ताले बुझेका छन्। प्रतिगमनविरुद्ध लडाइँले बनाएको गठबन्धनभन्दा बाहिर कार्यकर्ता छैनन्। त्यसमा एमाले र राप्रपाको तालमेलले त्यसलाई पुष्टि गरेको छ, उनले भने, कांग्रेसकै बागी बनेका स्वतन्त्र उम्मेदवारका कारण हामीलाई कुनै असर पर्दैन। जुन उद्देश्यका साथ गठबन्धन बनेको हो, कार्यकर्ता त्यसैमा लागेका छन्। हामी ढुक्क छौं। दाहालले चिढ्याए कांग्रेसजनलाई माओवादी अध्यक्ष दाहालले गत बिहीबार गठबन्धनको चुनावी सभामा कांग्रेस मतदातालाई संकेत गर्दै भने, हँसिया हतौडामा भोट हाल्दिनँ भन्नुभयो भने देश दुर्घटनामा जान सक्छ। जटिल अवस्थामा अर्को दलका कार्यकर्तालाई अनुरोध गर्नुपर्नेमा धम्क्याएको भन्दै कांग्रेसजनले आपत्ति जनाएका छन्। उनले जुन भाषा प्रयोग गरे, कांग्रेसका कार्यकर्ता चिढिएका छन्। त्यसो त भरतपुरमा कांग्रेसले अडान नछाडेको भए सम्भवतः यो गठबन्धन हुने नै थिएन। अप्ठ्यारोअप्ठ्यारो कालखण्डमा दुर्घटनाको धम्की दिने दाहालले गठबन्धनभित्र गञ्जागोल भइरहँदा अर्को धम्की दिएका थिए, भरतपुर हामीलाई छाड्नुभएन भने एमालेसँग मिलेर लडिदिन्छु। कांग्रेसका लागि गठबन्धनको मुख्य बाध्यतै त्यही थियो एमाले र माओवादी पुनः मिल्न नपाऊन्। माओवादी र एकीकृत समाजवादीलाई भने कतै न कतै जोडिनु बाध्यात्मक थियो यसपालि। त्यही कारण कांग्रेसएमाले नमिलून् भनेर एमसीसीमा निर्णयविपरीत व्याख्यात्मक टिप्पणीसम्म आइपुगेका थिए। अन्ततः एमाले मैदानमा एक्लिएको छ। अध्यक्ष केपी शर्मा ओलीको गृहनगरमा सबै दल मिलेर एमालेविरुद्ध राप्रपाका उम्मेदवारलाई प्रमुखमा उठाएका छन्। भरतपुरमा दाहालदेउवाविरुद्ध एमालेले त्यही राप्रपासँग मिलेमतो गरेको छ। गठबन्धनले बिहीबार चुनावी सभा गरेको छ। त्यसको प्रत्युुत्तर स्वरूप एमाले अध्यक्ष ओली आइतबार आउँदै छन्। त्यसैले पनि चितवनको भिडन्त रोमाञ्चक मोडमा छ। त्यसमाथि मतदाताबीच मुख्य चर्चा छ, दाहालले किन त्यसो भनेका होलान् ? तंग्रिने प्रयासमा राप्रपा चितवनमा एमालेले राप्रपासँग गठबन्धन गरेको छ। त्यसमा भरतपुरको उपप्रमुख राप्रपाले पाएको छ। उसले हिमला गुरुङलाई उठाएको छ। माओवादी अध्यक्ष दाहालको क्षेत्रमै पर्ने माडी नगरपालिका उपप्रमुख पनि राप्रपाले पाएको छ। दाहालको क्षेत्र चितवन ३ मा माडीको पूरै भाग र भरतपुरका २९ मध्ये १८ वडा पर्छन्। गएको संघीय चुनावमा यस क्षेत्रबाट दाहाल (माओवादी, एमालेसहितको गठबन्धनबाट) ४८ हजार २ सय ७६ मत ल्याई विजयी भएका थिए। उनका निकटतम प्रतिद्वन्द्वी राप्रपा प्रजातान्त्रिक (कांग्रेससहितको गठबन्धन) का विक्रम पाण्डेले ३८ हजार ९ सय ३५ ल्याएका थिए। पछिल्लो समय विक्रम पाण्डेले पनि केही मत आर्जन गर्ने क्षमता बनाउँदै लगेका छन्। वर्तमान सत्तारुढ गठबन्धनविरुद्ध एमालेसँग उनी जोडिएकाले प्रतिस्पर्धा तीव्र हुने आकलन छ। राप्रपाको परिचर्चा पनि अलि बढेको छ। बत्तिने मतदाता विगतका चुनावलाई हेर्दा चितवनका मतदाता निश्चित राजनीतिक दलका पक्षमा छैनन्। समयपरिस्थितिअनुसार उनीहरू यताउता हुँदै आएका छन्। संसदीय निर्वाचन २०४८ मा चितवनका तीनै क्षेत्रमा वामपन्थी गठबन्धन विजयी भएको थियो। २०५१ को मध्यावधि निर्वाचनमा ४ वटा क्षेत्रमध्ये एमाले र कांग्रेसका पोल्टामा २२ क्षेत्र परे। २०५६ को आमनिर्वाचनमा एमाले विभाजनको मौका उपयोग गर्दै चारै क्षेत्रमा कांग्रेस विजयी भएको थियो। २०६४ को संविधानसभा निर्वाचनमा चितवनका ५ निर्वाचन क्षेत्रमध्ये एउटामा एमाले र बाँकी माओवादी विजयी भए। २०७० मा दोस्रो संविधानसभा निर्वाचनमा दुइटामा एमाले, दुइटामा कांग्रेस र एउटामा राप्रपा विजयी भएको थियो। २०७४ मा एमालेमाओवादी गठबन्धनले सबै ३ क्षेत्र जित्यो, कांग्रेस हार्यो। राज्यशक्ति लाग्यो, गलेनन् जगन्नाथ संयोगवश गएको स्थानीय निर्वाचनमा भएकै गठबन्धन यसपालि दोहोरिएको छ। कांग्रेस माओवादीसहितको गठबन्धनका तर्फबाट दुवैपटक माओवादीकी रेणु दाहाल प्रमुखको उम्मेदवार छिन्। चितवनमा अध्यक्ष दाहाल स्थापित हुन चाहन्छन्। त्यसका लागि क्षेत्र ३ बाट आफू र महानगरमा छोरी रेणुलाई निरन्तर ल्याउने वा उनले चाहेकै व्यक्ति आउने त्रासमा कांग्रेस कार्यकर्ता असन्तुष्ट देखिएका थिए। पार्टी सभापति शेरबहादुर देउवाको हस्तक्षेप र निरन्तर पहलका कारण स्थिति साम्य त भयो त, राष्ट्रियसभाका पूर्वसदस्य जगन्नाथ पौडेल बागी उम्मेदवार बने। उनलाई बसाउन सिंगो राज्यसंयन्त्र लाग्यो। राज्यमन्त्री उमेश श्रेष्ठ आएर प्रयास गरे। पार नलागेपछि गृहमन्त्री बालकृष्ण खाँणसमेत आए। उनले भनेको लाग्छ भन्ने ठानिएका धेरै व्यक्तिसँग सरकारले गुहार माग्यो। कुनै पहल पार लागेन। उम्मेदवारी फिर्ता लिने समय गएपछि पनि उनले विज्ञप्तिमार्फत जानकारी दिएर आफू निस्क्रिय भएको अवगत गराउने गठबन्धनको आस थियो। तर, उनी डटेर घरदैलोमा खटिए। बिहीबार भएको बृहत् सभाका लागि प्रधानमन्त्री एवं पार्टी सभापति देउवा अघिल्लो दिनै आएका थिए।"
जो वडाध्यक्षले मारे राजनीतिक फड्को,"काठमाडौं : स्थानीय सरकारका मन्त्री हुन वडाध्यक्ष। सम्बन्धित स्थानीय तहको भावी प्रमुख मा रूपमा वडाध्यक्षलाई हेर्ने गरिन्छ। २०७४ को निर्वाचनबाट ६ हजार ७ सय ४३ जना वडाध्यक्षमा निर्वाचित भए। तीमध्ये तीन दर्जनले मात्रै यसपटक फट्को मार्ने अवसर पाए। अर्थात्, स्थानीय तहको प्रमुखअध्यक्षमा उम्मेदवार हुने मौका पाए। ५ बर्षमा गरेका काम र लोकप्रियताका आधारमा दलहरूले वडाध्यक्षलाई प्रमुखअध्यक्षमा टिकट दिएका हुन्। प्रमुखमा टिकट नपाउनेले वडाध्यक्षमै उम्मेदवारी दोहोर्याएका छन्। काठमाडौंमा एकजनाले मात्रै पाए मौका काठमाडौं जिल्लाभर एक जना वहालवाला वडाध्यक्षले मात्रै प्रमुखको टिकट पाएका छन्। चन्द्रागिरी नगरपालिकाका१५ का वडाध्यक्ष उत्तमबहादुर रावतले एमालेबाट मेयरको टिकट पाए। सहरी योजनामा स्नातकोत्तर गरेका रावतको क्षमता, विषय विज्ञता, इमान्दारिता र जनतामा सेवाभावका कारण टिकट दिइएको एमाले नेताहरू बताउँछन्। नेताको आशीर्वादभन्दा पनि आफ्ना कामका कारण टिकट पाएको उनले बताए। भौतिक पूर्वाधार, कानुन निर्माण र सुशासनका क्षेत्रमा गरेको कामका आधारमा पार्टीले मूल्यांकन गरेर टिकट दिएको हो, रावतले भने। सत्तागठबन्धनका तर्फबाट निवर्तमान मेयर घनश्याम गिरीसँग रावतले प्रतिस्पर्धा गर्दै छन्। त्यस्तै वडाध्यक्षबाट गाउँपालिका अध्यक्षको टिकट पाउने व्यक्ति हुन् बाँके खजुरा गाउँपालिका१ का वडाध्यक्ष सुमन मल्ल। प्रतिद्वन्द्वीभन्दा झन्डै तेब्बर मत ल्याएर मल्ल ०७४ मा वडाध्यक्ष भएका थिए। उक्त निर्वाचनमा खजुराको अध्यक्ष र उपाध्यक्ष एमालेले जितेको थियो। एमालेसँग १ हजार १ सय ७८ मतले पराजित भएका माओवादी केन्द्रका डम्बरबहादुर विकसँग मल्लको मुख्य प्रतिस्पर्धा हुँदैछ। विक सत्तागठबन्धनका उम्मेदवार हुन। यहाँ गठबन्धनले कुनै असर गर्दैन, मल्ल भन्छन्। प्रमुख टिकट पाउने दुवै वडाध्यक्ष बझाङको केदारस्युँ गाउँपालिका प्रमुखमा दुईजना वडाध्यक्ष चुनावी मैदानमा छन्। सत्ता गठबन्धनबाट गणेश बोहरा र एमालेबाट लोकेश भण्डारी चुनावी प्रतिस्पर्धा गर्दै छन्। ०७४ मा बोहराले ८ नम्बर र भण्डारीले १ नम्बर वडाध्यक्ष जितेका थिए। दुवै जना एमालेबाट निर्वाचित भएका थिए। पार्टी विभाजनपछि बोहरा नेकपा एकीकृत समाजवादीतिर लागे। सोही पार्टीबाट अध्यक्षको उम्मेदवार बने। बैतडी दशरथचन्द नगरपालिका६ का वडाध्यक्ष गजेन्द्र सिंह रावल मेयरमा उठेका छन्। कांग्रेसका रावलले ०७४ मा धेरै मतान्तरले चुनाव जितेका थिए। रावल कांग्रेसको संस्थापन समूहका हुन्। वडाको विकास र सुशासनमा देखाएको क्षमताले नै उहाँले टिकट पाउनुभएको हो, बैतडी कांग्रेसका पूर्वजिल्ला सचिव पुरनचन्द्र लेखकले भने। पार्टीको संगठन चलाउने अनुभव पनि ममा छ, रावलले भने, वडामा गरेको कामले नै नगर हाँक्न पार्टीले उम्मेदवार बनाएको हो। बागमतीमा कतिले पाए ? मकवानपुरको राक्सिराङ गाउँपालिका३ का वडाध्यक्ष बाबुलाल स्याङ्तान अध्यक्षको चुनावी मैदानमा छन्। एमालेबाट वडाध्यक्ष बनेका उनलाई यसपटक पार्टीले अध्यक्षको उम्मेदवार बनाएको हो। मैले काम गरेर पनि देखाइसकेको छु। पार्टीको संगठन पनि राम्रो छ, उनले भने। रामेछापको सुनापती गाउँपालिका५ का वडाध्यक्ष ठूलोकान्छा तामाङलाई नेकपा माओवादी केन्द्रले पालिका अध्यक्षको उम्मेदवार बनाएको छ। सिन्धुलीको मरिण गाउँपालिकाको अध्यक्षमा गठबन्धनबाट विमर्श मोक्तान (प्रख्यात) चुनावी मैदानमा छन्। उनी, मरिण ३ को वडाध्यक्षमा निर्वाचित भएका थिए। चितवनमा दुई जना वडाध्यक्षले मेयरको टिकट पाएका छन्। कालिका नगरपालिकामा एमालेका तर्फबाट बिनोद रेग्मी र राप्ती नगरपालिकामा एकीकृत समाजवादीबाट शमशेर लामा मेयरका उम्मेदवार छन्। रेग्मी कालिका ६ का निवर्तमान वडाध्यक्ष हुन्। मैले गरेको कामको जनताले मूल्यांकन गरेका छन्, उनले भने। पूर्वी चितवनको राप्ती नगरपालिकामा मेयरको टिकट पाएका लामा सोही नगरपालिका४ का वडाध्यक्ष हुन्। पाँच वर्ष विकासका संभावना र चुतौती बुझेँ, अब काम गर्छु, उनले भने। वीरेन्द्रनगरमा वडासदस्य कर्णाली प्रदेशको राजधानी वीरेन्द्रनगरको प्रमुखमा कांग्रेसबाट उपेन्द्र खड्का उम्मेदवार बनेका छन्। उनी २०७४ मा वडा नम्बर ६ को सदस्यमा निर्वाचित भएका थिए। यस्तै २०७४ कै स्थानीय तहको निर्वाचनमा दैलेखको भैरबी गाउँपालिका१ मा वडासदस्य निर्वाचित सर्वराज महतारा यसपालि गाउँपालिकाको अध्यक्षमा प्रतिस्पर्धा गर्दैछन्। दैलेखकै नारायण नगरपालिकामा नेपाली कांग्रेसको तर्फबाट निर्मलाकुमारी खड्का मेयरको उम्मेदवार हुन्। उनी पनि २०७४ को स्थानीय तहको निर्वाचनमा कांग्रेसबाट नारायण नगरपालिका७ को वडासदस्यमा निर्वाचित भएकी थिइन्। कालिकोटको रास्कोट नगरपालिका२ का वडाध्यक्ष दयाराम सिम्खडा मेयरको उम्मेदवार बनेका छन्। उनी, एमालेबाट उम्मेदवार बनेका हुन्। यस्तै रुकुमपश्चिमको सानीभेरी गाउँपालिकामा माओवादी केन्द्रको तर्फबाट अध्यक्षको उम्मेदवार बनेका बिर्खबहादुर विष्ट पनि यसअघि वडाध्यक्ष थिए। उनी २०७४ को निर्वाचनमा सोही गाउँपालिका३ को वडाध्यक्षमा निर्वाचित भएका थिए। वडाध्यक्ष कांग्रेस र एमालेबाट भिड्दै ताप्लेजुङको सिरिजंघा गाउँपालिका२ का वडाध्यक्ष लालकृष्ण चौहान र ३ नं का वडाध्यक्ष सन्तोष चाम्लिङ गाउँपालिका अध्यक्षको उम्मेदवार छन्। चौहान नेपाली कांग्रेस र चाम्लिङ एमालेबाट उम्मेदवार बनेका हुन्। हेभिवेट नेता भए पनि यी दुई युवा उम्मेदवारले वडाध्यक्ष हुँदा गरेको राम्रो काम र चर्चा कमाएका कारण अध्यक्षको टिकट पाएका हुन्। झापामा कांग्रेस र एमालेबाट मौका एमाले र कांग्रेसले झापाका दुई स्थानीय तहमा वडाध्यक्षलाई मेयरको उम्मेदवार बनाएका छन्। एमालेले अर्जुनधाराको मेयरमा बलदेव गोम्देनलाई उम्मेदवार बनाएको छ। गोम्देन यसअघि १० नम्बर वडाका अध्यक्ष थिए। नेपाली कांग्रेसका तर्फबाट बिर्तामोडमा भोजराज सिटौला मेयरका उमेदवार छन्। यसअघि सिटौला वडा नम्बर ३ का वडाध्यक्ष थिए। मधेसमा जो सोझै बने प्रमुख उम्मेदवार तत्कालीन राष्ट्रिय जनता पार्टीबाट जनकपुरधाम उपमहानगरपालिका७ को वडाअध्यक्षमा निर्वाचित जानकीराम साहले नगरप्रमुखमा उम्मेदवारी दिएका छन्। यस्तै शम्भुनाथ नगरपालिका१ का वडाध्यक्ष इनरदेव साहले पनि नगरपालिका प्रमुखमा उम्मेदवारी दिएका छन्। एमालेबाट गत स्थानीय तहको निर्वाचनमा वडाध्यक्षमा निर्वाचित साहले एमालेबाटै प्रमुखमा टिकट पाएका हुन्। छिन्नमस्ता गाउँपालिका३ का वडाध्यक्ष ३७ वर्षीय दीपेन्द्रकुमार यादवले स्थानीय तहको निर्वाचनमा गाउँपालिकाको अध्यक्षमा उम्मेदवारी दिएका छन्। ०७४ को निर्वाचनमा स्वतन्त्रबाट ४७८ मत ल्याई विजयी भएको केही वर्षपछि यादव संघीय समाजवादी फोरम प्रवेश गरेका थिए। यसपटक एमालेबाट अध्यक्षमा चुनाव लड्दैछन्। छिन्नमस्ता गाउँपालिका१ का वडाध्यक्ष विनोदकुमार यादवले पनि अध्यक्षमा उम्मेदवारी दिएका छन्। गत निर्वाचनमा लोकतान्त्रिक फोरमबाट विजयी भएका यादव एक महिना अघि माओवादी केन्द्रमा प्रवेश गरी टिकट पाउन सफल भए। सप्तकोसी नगरपालिका१ का वडाध्यक्ष नारायणप्रसाद आचार्यले पनि प्रमुखको उम्मेदवारी दिएका छन्। एमालेबाट वडाध्यक्षमा निर्वाचित आचार्यले पार्टी विभाजनपछि एकीकृत समाजवादीबाट अध्यक्षको टिकट पाए। बोदे बर्साइन नगरपालिका३ का वडा अध्यक्ष ३६ वर्षीय अनोजकुमार यादवले पनि प्रमुखको लागि चुनावी मैदानमा छन्। संघीय समाजवादी फोरम नेपालबाट वडाध्यक्षमा निर्वाचित यादव एमालेबाट उम्मेदवार बनेका हुन्। सुरेन्द्र काफ्लेकाठमाडौं, शंकरप्रसाद खनाल नेपालगन्ज, शिवराज भट्टधनगढी, प्रताप ओलीबझाङ, कृष्ण सारु मगर मकवानपुर, सन्तोष ढुंगेलरामेछाप, राजन गाउँलेसिन्धुली, अनिल ढकाल चितवन, हिक्मतबहादुर नेपालीदैलेख, सुब्रत न्यौपानेझापा, भरत खड्काउदयपुर, केशरराज क्षेत्रीबुटवल, मनिका झाजनकपुरधाम, मनोहर पोखरेलसप्तरी"
"'प्रतिस्पर्धा छ, ढुक्क हुने अवस्था छैन'","तपाईंले भरतपुर महानगरको मेयर हुँदा विकासका के काम गर्नुभयो ? भरतपुरको सम्भावना, आवश्यकता र गर्नुपर्ने कामका विषयमा विज्ञसँग परामर्श लिएर खाका बनाएँ। त्यसपछि स्मार्टसिटीको गुरुयोजना बन्यो। पहिला सडक पूर्वाधारलाई जोड दियौं। नारायणी नदी नियन्त्रणको गुरुयोजना बनायौं। बजेटसमेत प्र्रस्ताव गरी ४ अर्ब ७२ करोडमा करिब ३५ किलोमिटरको टेन्डर भएको छ। हामीले ३ हजार क्षमताको सभागृह निर्माण सुरु गरेका छौं। अन्तर्राष्ट्रिय क्रिकेट रंगशाला अधुरो भएपछि त्यसलाई अघि बढाउने गरी स्वामित्व लिएका छौं। नारायणीमा सीबीचको काम सुरु भएको छ। सडकमा स्मार्ट लाइट राखेका छौं। मुख्य सहरी क्षेत्रमा विद्युतीय तारलाई भूमिगत गर्ने योजनाअनुसार २ अर्बको ठेक्का भइसकेको छ। सामुदायिक विद्यालयमा ७ हजार विद्यार्थी बढाउन सकेका छौं। पर्यटन, शिक्षा, सामाजिक सुरक्षा, कृषिमा काम भएको छ। सामाजिक सुरक्षातर्फ के काम गर्नुभयो ? महानगरवासी कोही बेरोजगार नहोऊन् भनेर क्षमता अभिवृद्धिको काम गर्यौं। सीटीईभीटीसँगको समन्वयमा महिला र युवाको रुचिअनुसार सीप विकास तालिम दिई रोजगारी सुनिश्चित गर्न आधार बनेको छ। विपन्नताको क्षेत्रमा खरको छानामुक्त अभियान थाल्यौं। अति विपन्नका ७ सय आवास बनाएका छौं। विपन्न परिवारका ६९२ बालबालिकालाई छात्रवृत्ति दियौंं। निजीमा १० प्रतिशत छात्रवृत्ति वितरण गर्न लगायौं। दुग्ध उत्पादक किसानलाई तीन रुपैयाँ प्रतिलिटर अनुदान दिने हामी पहिलो हो। फेरि चुनाव जित्नुभयो भने नयाँ के गर्नुहुन्छ ? महानगरपालिकाभित्र ठूला संघीय र प्रदेश सरकारको उद्योग ग्राम बन्दै छ। ३ सय शय्याको शिक्षण अस्पताल, त्रिभुवन विश्वविद्यालयअन्तर्गतको इन्जिनियरिङ कलेज सञ्चालन गरी यही पढाइ गर्न सफल भएका छौं। यी सबै कुराले रोजगारीको धेरै प्रचुर सम्भावना छ। यसलाई पूर्णता दिएर सम्पन्न गर्नेछु। फोहोर व्यवस्थापन गर्न कोरियासँग सम्झौता गरेका छौं। यसको व्यवस्थापन पूरा गर्नु छ। अर्को सिग्नेचर पुलको अवधारणाअनुसार नारायणी पुल बनाउनु छ। भरतपुरको सौन्दर्य बढाएर विकास गर्न हरियालीमा जोड दिनेछु। तपाईंले यसपटक प्रतिस्पर्धा कत्तिको महसुस गर्नुभएको छ ? भरतपुर महानगरमा चुनावी सरगर्मी बढ्यो, घरदैलो अभियानमा उम्मेदवार फोटो फिचर भरतपुरमा प्रतिष्ठाको लडाइँ भरतपुर मेयरका उम्मेदवार सुवेदी भन्छन् : कसैले धम्क्याउँदैमा केही हुँदैन आफूभन्दा पनि भरतपुरलाई आवश्यक ठानेर दोस्रो कार्यकालका लागि आएकी हुँ। मेरा लागि त समानुपातिक सांसद भएर मन्त्री बन्ने सम्भावना होला। तापनि जुन आधार तयार भयो त्यसलाई पूर्णता दिन पनि म अघि सरेकी हुँ। प्रतिस्पर्धा छ। ढुक्क हुने अवस्था छैन। एमाले र राप्रपाको गठबन्धन छ। कामको हिसाबले म बलियो उम्मेदवार हुँ भन्ने लाग्छ। गठबन्धन दल कांग्रेसबाट बागी उम्मेदवारी परेको छ ? त्यसले कस्तो प्रभाव पार्छ ? उहाँहरूले राष्ट्रिय आवश्यकतालाई बुझ्नुपथ्र्यो। यो गठबन्धन लहलहैमा होइन। मुलुकको आवश्यकता हो। केपी अोलीले पटकपटक जनताको मतलाई धज्जी उडाउनुभयो। प्रतिनिधिसभा पुनःस्थापना गर्दा पनि उहाँले चल्न दिनुभएको छैन। उहाँ गणतन्त्रको पक्षमा जिम्मेवार देखिनुभएन। शान्ति, संविधान र व्यवस्थाका लागि गठबन्धन हो भन्ने बुझ्नु भएन। खाली पार्टीगत मात्रै बुझ्नुभएको छ। नेता, कार्यकर्ताले गठबन्धनको महत्वलाई बुझ्नुभएको छ। उहाँहरूले विवेक प्रयोग गरेर मत दिनुहुन्छ भन्ने लाग्छ। असन्तुष्ट केही मत हामीलाई नआए पनि हाम्रो विपक्षीलाई पनि जाँदैन। तपाईंसँग परिवारवादको कुरा आउँछ। यसप्रति तपाईंको धारणा के छ ? म स्कुल पढाइ छोडेर आन्दोलनमा होमिएकी हुँ। युद्धमा बाँचेर नाफाको जिन्दगीलाई जनताको सेवकका रूपमा उभ्याउन लागिपरें। भूमिगत भएर रोल्पाको सहइन्चार्ज थिएँ। नेताको छोरी भएर पद मात्रै लिएकी होइन। काम गरेर आएकी हुँ। म मेयर हुनुअघि काठमाडौं सचिव थिएँ। अहिले जिल्ला इन्चार्ज छु। प्रचण्डकी छोरी होइन कार्यकर्ता भएर लागेकी छु। म छोरी होइन, कार्यकर्ताका रूपमा छु।"
'चुनाव जित्ने भनेर लागेको छु',"सत्तारुढ गठबन्धनका तर्फबाट राज्यशक्ति नै लाग्दा पनि तपाईंले उम्मेदवारी फिर्ता लिनु भएन। यो अडान किन लिनुभएको हो ? भरतपुरमा कांग्रेस समर्थकको ठूलो बाहुल्य छ। हामीले २०७४ मा बिनासर्त विरोधकाबीच पनि सहयोग गर्यौं। अल्पमतलाई पटकपटक नेता मानेर हिँड्दा हाम्रो भविष्य के हुन्छ ? केन्द्रीय नेतृत्वलाई जानकारी गराउँदा पनि अस्विकार गरेर माओवादी केन्द्रका मान्छेलाई उम्मेदवार बनायो। हिजो सभापतिलाई भनेको कुराबाट पछि हट्न नैतिक रूपमा त्यो कुराबाट बिमुख हुन कसरी मिल्छ। त्यसपछि छलफल र परामर्श गरी उम्मेदवारी दिएको हुँ। केही साथीहरू खुट्टा कमाएर दायाँबायाँ लाग्नुभयो। केन्द्रको दबाबमा हाम्रो राजनीतिक भविष्य हुँदैन। भोलिको पुस्ताले कांग्रेस भन्ने बिर्सने, निराश हुन्छ भनेर सबैसँग छलफल गरेर उम्मेदवारी दिएको हुँ। यो फिर्ता लिन होइन चुनाव जित्ने पनि हो भनेर लागेको छु। मनोनयन गर्दा समर्थनको दायरा फराकिलो हुँदै गएको छ। अन्यथा भएन भने जेठको पहिलो हप्ता मलाई मेयरका रूपमा सन्न सक्नुहुनेछ। तपाईंको जितको आधार के हो ? जित्ने आधार मेरो पृष्ठभूमि हो। इमानदारीसाथ काम गरेको मान्छे हुँ। निरन्तर निष्ठापूर्वक राजनीति गरेको मान्छे हुँ। मैले उपमेयर भएर काम गरेको छु। पूर्वसांसद पनि हुँ। अनुभवको आधारले योग्य मै हुँ। पार्टी पद्धतिमा पार्टीले गरेकै निर्णय मान्नुपर्ने हैन र ? पार्टीले विधानभन्दा बाहिर गएर निर्णय गर्ने होइन। कांग्रेसका कार्यकर्तालाई हँसिया हतौडामा भोट हाल भनेर निर्णय गराउने अधिकार छैन। आफूलाई प्रजातन्त्रवादी पनि भन्ने अनि आफैंले बनाएको नियम नमान्ने भन्ने हुँदैन। स्थानीय अवस्था र आवश्यकताका आधारमा तालमेल गर्ने भनेको छ। यहाँ त स्थानीय अवस्था कांग्रेसको पक्षमा छ। आफूले गरेको निर्णयमा पनि जाने अनि कार्यकर्तालाई हँसिया हतौडामा भोट हाल भन्न मिल्छ ? मेरो चुनौती छ। हामी गलत बाटोमा छैनौं। गलत निर्णयको बचाउ गर्नुपर्छ भन्ने छैन। गलतलाई गलत नै भन्न सक्नुपर्छ। तब न कांग्रेस भइन्छ नि ! गृहमन्त्री र राज्यमन्त्री आउनुभयो। आश्वासन दिएको कुरा बाहिर आयो। खासमा कुरा के भयो ? उहाँहरूले मेरो उम्मेदवारी हार्दिकतापूर्वक फिर्ता लिन आग्रह गर्नुभयो। तपाईंले उम्मेदवारी झिके कांग्रेसले जित्छ भन्नुभयो। मजस्तो इच्छा राख्ने हजारौं छन्। तपाईंको गठबन्धनको निर्णय सुरक्षित राख्नुस् तर म जस्तो मान्छेलाई फिर्ता लिन नभन्नुस् भनें। कांग्रेसका नेता कार्यकर्ता पार्टीको झन्डा बोकेर रेनु दाहालको पक्षमा हिँडेका छन्। तपाईंले कसको मतले जितिन्छ भन्ने अपेक्षा राख्नुभएको छ ? मत सम्हाल्नै नसक्ने अवस्था आएको छ। मैले माओवादीको मत खान्छु। कांग्रेसकै मत खान्छु। मतको अभाव होइन कि त्यसको व्यवस्थापन कसरी गर्ने भन्ने छ। व्यवस्थापन भन्नाले तपाईंले के भन्न खोज्नुभएको हो ? भरतपुर महानगरमा चुनावी सरगर्मी बढ्यो, घरदैलो अभियानमा उम्मेदवार फोटो फिचर भरतपुरमा प्रतिष्ठाको लडाइँ भरतपुर मेयरका उम्मेदवार सुवेदी भन्छन् : कसैले धम्क्याउँदैमा केही हुँदैन उत्तर मतदान शिक्षा छ। भुइँकटहर चिह्न कहाँ छ भन्ने छ। मतको सुरक्षा गर्ने कुरा त्यसका लागि मिहिनेत गर्नु छ। मत सुरक्षित राख्न सके परिणाम राम्रो भएको यहाँका सबैले भन्छन्। चुनाव खर्चिलो छ। अरू उम्मेदवारलाई पार्टीले सहयोग गर्ला। तपाईंले कसरी व्यवस्थापन गर्नुभएको छ ? खर्चले गाह्रो बनाएको छ। तामझाम गरेर चुनाव लड्ने होइन। साथीहरू स्वयंसेवक रूपमा लाग्नुभएको छ। महानगरको विकास, सामाजिक सुरक्षाका लागि कस्ता योजना बनाउनुभएको छ ? भरतपुर नयाँ महानगरपालिका हो। बहुआयामिक छ। सबै कुरालाई एकीकृत योजना बनाएर भूउपयोगी नीति बनाएर काम गर्छौं।"
मतदाता खोज्दै लेकतिर,"गोरखा : उत्तरी गोरखा चुमनुब्री ६ चुम्चेत र ७ छेकम्पारका अधिकांश बासिन्दाको घरमा अहिले तालाचाबी लगाएको भेटिन्छ। यार्सागुम्बा संकलन गर्ने समय भएकाले स्थानीय लेक, खर्क र पाटनमा पुगेका छन्। आम्दानीको मुख्य स्रोत मध्येमा पर्ने यार्सागुम्बा संकलन र चुनाव एकै समयमा परेपछि उनीहरूको प्राथमिकतामा यार्सागुम्बा संकलन नै छ। उम्मेदवार घरमा पुगे मतदाता भेट्दैनन्। उम्मेदवार पनि मतदाता खोज्दै सोही स्थानमा पछिपछि थालेका छन्। लेकमा नै पुगेर मतदाता भेटी वैशाख ३० गते भोट हाल्न आउन र आफ्नो पार्टीलाई जिताउन अनुरोध गर्नेको नेता, कार्यकर्ता र उम्मेदवार दैनिक लेक आउने गरेको स्थानीय बताउँछन्। मुख्य प्रतिस्पर्धी नेपाली कांग्रेस र नेकपा माओवादी केन्द्रका उम्मेदवारहरू कस्ट गरेर भए पनि लेकमा नै पुगेका हुन्। यार्सागुम्बा संकलन गर्न लेकमा गएकाहरूलाई माओवादीका उम्मेदवार र नेताहरूले भेटेर भोट मागेर फर्कनुभयो। त्यसपछि कांग्रेसका उम्मेदवार पनि पुग्नुभएको छ, चुमनुब्री७ का वडाअध्यक्ष पासाङ फुञ्जो लामाले भने। छेक्या र बज्योको लेक र खर्कमा यतिबेला छेकम्पारका करिब पाँचछ सय जना मतदाता यार्सागुम्बा संकलन गर्न पुगेको उनले बताए। माओवादीका चुमनुब्री गाउँपालिकाकी उपाध्यक्ष उम्मेदवार लक्ष्मी गुरुङको नेतृत्वमा लेकमा पुगेको सो टोलीमा सोही पार्टीका गाउँपालिका कमिटी सहसचिव विशाल घले, वडाअध्यक्षका उम्मेदवार ल्हाक्पा नुर्बु लामा, वडा सदस्यका उम्मेदवार गरी १४ जना सहभागी रहेको सहसचिव विशाल घलेले जानकारी दिए। कांग्रेसको टोलीमा वडाअध्यक्षका उम्मेदवार टासी दोर्जे लामाको नेतृत्वमा वडा सदस्यका उम्मेदवार तथा अन्य सहयोगी कार्यकर्ता गरी १० जना रहेको वडाअध्यक्ष पासाङ फुञ्जो लामाले बताए। दिनभरि यार्सागुम्बा संकलनमा सक्रिय रहेका उनीहरूलाई नेताहरूले साँझ ५ बजेदेखि साँझ सात बजेसम्म भेटेर भोट मागेको टोलीमा सहभागी विशाल घलेले जानकारी दिए। यतिबेला गाउँघरमा मतदाता भेटिँदैनन्। भर्खरको सुत्केरी र हिँड्न नसक्ने बूढाबूढी मात्र छन्। बाँकी सबैजना घरमा ताला लगाएर यार्सागुम्बा टिप्न लेकतिर गएका रहेछन्। त्यसैले हामी पनि मतदाता भेट्न उहाँहरूको पछि लागेर त्यतै गयौं, घलेले भने। मतदातालाई भेटेर भोट हाल्नका लागि २९ गते बेलुकीसम्म गाउँमा आउन अनुरोध गरेको घलेको भनाइ छ। पार्टीले केन्द्रबाटै गठबन्धन गर्न भनेकाले हामीले कुनै पनि प्रतिस्पर्धी पार्टीको आलोचना गरेनौं। हाम्रा उम्मेदवारलाई भोट हाल्नुस् मात्रै भन्यौं, घलेले भने। विगतका चुनावमा दुई प्रतिस्पर्धी पार्टीबीच घोचेपेच र अस्वस्थ व्यवहार भएको भोगेका गाउँलेहरू यसपटक स्वस्थ व्यवहार देखेर खुसी भएको र भोट हाल्न आउने बाचा गरेको उनी बताउँछन्। आफूहरूको पछिपछि कांग्रेसका नेताहरू पनि भोट माग्दै आएको देखेको उनले बताए। हामी छेक्या पुग्दा उहाँहरू बज्यो आइपुग्नु भएको थियो, घलेले भने। सो क्षेत्रमा यार्सागुम्बा संकलन गर्ने यो मुख्य सिजन हो। यतिबेला एकजनाले एक दिनमा ४० देखि ५० वटासम्म यार्सागुम्बा पाउँछन्। यस्तो सिजनमा यार्सागुम्बा टिप्न नजाऊ भन्न पनि मिलेन, नेपाली कांग्रेसका गाउँपालिका सभापति सूर्य गुरुङले भने, बरु जसरी पनि ३० गते भोट हाल्न आइपुग्नू भनेर सूचना पठाएका छौं। यसअघिका चुनावमा पनि मतदाताको व्यस्थताका कारण कम भोट आउने गरेको वडाअध्यक्ष पासाङ फुञ्जो लामा बताउँछन्। हाम्रो वडामा करिब ८ सय मतदाता छन्, उनी भन्छन्, अघिल्लो पटक पनि करिब चारसय भोट खसेको हो। धेरै मतदाताहरू गाउँबाहिर र देशबाहिर रहेका कारण ५० प्रतिशत मत पनि नखसेको उनको भनाइ छ। काठमाडौंका गुम्बा र भारतका गुम्बातिर धेरै छन् हाम्रोबाट, उनी भन्छन्, काठमाडौंबाट गाउँमा आइपुग्न पाँच दिन लाग्छ। खर्च त्यत्तिकै लाग्छ, त्यसैले काठमाडौं गएकाहरू त फर्कन मान्दैनन्। भारत र अरू देशमा गएकाहरू त झन के फर्किन्थे र ? यार्सागुम्बा संकलन गर्नका लागि छेकम्पारबाट चार हजार मिटर भन्दा अग्ला ती लेकहरूमा पुग्न करिब १८ घण्टा हिँड्नुपर्छ। यति धेरै हिँडेर लेकमा गएका मतदातालाई सहज हुनेगरी मतदान कार्यक्रम तय गर्न निर्वाचन कार्यालयसँग कुनै योजना छैन।"
भरतपुर मेयरका उम्मेदवार सुवेदी भन्छन् : कसैले धम्क्याउँदैमा केही हुँदैन,"भरतपुरको मेयर पदमा उठ्ने तपाईंको तयारी पहिलेकै हो कि अचानक ? सबै पार्टी मिलेर ल्याएको परिवर्तनमा विकास पनि सबै मिलेर गर्नुपर्छ भन्ने लागेको थियो। चितवनको विकासको साझा एजेन्डा बोकौं भनेर चितवन उपत्यका भनेर व्यवस्थित गुरुयोजनाको अभियान बोलेर नेतृत्व सुरु गर्यौं। चारवटा पालिका मिलाएर महानगर बनाउने भूमिका नै मेरो हो। महानगर बनेपछि सबै दललाई जोडेर समतामूलक विकास गर्न सक्छु भनेर अघिल्लो निर्वाचनमा पार्टी अध्यक्षलाई गुरुयोजना दिएँ। तर, पार्टीमा धेरै दुःख गर्नुभएका देवी ज्ञवालीले इच्छा गरेपछि म पछि हटेँ। पार्टीले उहाँलाई टिकट दिएपछि हामी जिताउन लाग्यौं। देवीजीलाई हिजो जबरजस्ती हराइएको हुनाले यसपटक देवीजी नै उठ्नुहुन्छ भनेर म प्रदेश जान्छु भनेँ। त्यसपछि अनुभवका लागि प्रदेश सांसद भएँ। मैले ४९ दिन मन्त्री हुँदा सुधारको काम गरेँ। अहिले देवीजीले हिजैको घटनाक्रम दोहोर्याउनभन्दा तपाई मेयर भएको देख्न चाहन्छु भन्नुभयो। मैले उहाँलाई, उहाँले मलाई भन्दाभन्दै मेरो टिकट भयो। एउटा सानो ठाउँबाट विकासको काम कसरी गर्नुपर्छ, जनताको प्रतिनिधिले कसरी काम गर्ने भन्ने आफ्नो अनुभवको आधारमा काम गर्न चाहन्छु। मेयर बनेपछि गर्ने तपाईंका योजना के छन् ? म एमालेले जिते पनि त्यहाँभित्र गएपछि म सबैको साझा हो। सबैलाई सम्बोधन गरेर पाँच वर्षमा राम्रो, स्वच्छ, समृद्धि, हरियाली र मानवीय महानगरपालिका बनाउँछु भन्ने छ। अन्तर्राष्ट्रिय मापदण्डको सहरको कल्पनाअनुसार समानतापूर्वक विकास हुने गरी विज्ञ बोलाएर योजना बनाउँछौं। भोलिको पुस्ताका लागि बस्न लायकको भरतपुर बनाउने योजना छ। दोस्रो कुरा मानिसको अभिलेख हुँदैन। नागरिकको डाटा विस्तार गर्छु। अपांगता, अशक्तता र श्रम गर्न नसकेका परिवारले पाल्न नसकेका व्यक्तिको जिम्मेवारी महानगरपालिकाले लिन्छ। विद्यालय छोड्ने दर घटाउँछौं। ज्येष्ठ नागरिकलाई सम्मानजक व्यवहार दिन्छौं। युवालाई कामको अवसर सिर्जना गर्छौं। कुनै पनि मान्छे खाली नबस्ने गरी काममा लगाउँछांै। भरतपुरलाई गुणस्तरीय शिक्षा, स्वास्थ्यका लागि एकैसाथ उठाउँछौं। भरतपुर अस्पतालको स्तरोन्नति गर्छौं। शारदानगरमा महानगरीय अस्पताल बनाउँछौं। खर्च अभावले उपचार गर्न नसक्ने अवस्था नरहोस्। सबै नागरिकको सम्बाधेन र आवश्यक किसिमको सहजीकरण महानगरपालिकाले गर्छ। सेवामुखी प्रशासन र उद्यममुखी समाज बनाउँछौं। करको दायरा बढाउनेभन्दा पनि फराकिलो बनाउँछौं। भरतपुरमा प्रतिष्ठाको लडाइँ चुनावमा प्रतिस्पर्धा कस्तो छ तपाईंको ? म कोको प्रतिस्पर्धामा छन् भनेर हेर्ने मान्छे होइन। सार्वभौमसत्तासम्पन्न जनताले आफ्नो निर्णय गर्नुहुन्छ। अरूभन्दा महानगरपालिकाका लागि म राम्रो लाग्छ भने मलाई मत दिनुस्। एक वर्षपछि परामर्श लिएर जनतासँग गरेको वाचाको सर्वेक्षण गर्छु। उहाँहरूको विश्वास लिएर पाँच वर्ष काम गर्छु। पदलाई ठूलो मानेको छैन। जनताको विश्वासबिना एक मिनेट पनि महानगर प्रमुख भएर बस्ने अधिकार कसैलाई छैन। अयोग्यले महानगर प्रमुख भएर भरतपुरवासीको भविष्यलाई तल पार्ने अधिकार कसैलाई छैन। तपाईंको प्रतिस्पर्धीका लागि प्रतिष्ठाको लडाइँ पनि छ। अघिल्लो पटकको घटना भन्नुभयो। यसपटक के हुन्छ ? जनता भनेको उर्लेको सागरजस्तो हो। सागरसँगै हिँडे गन्तव्यमा पुगिन्छ। नत्र बढारिदिन्छ। कसैले धम्क्याएर केही हुँदैन। प्रचण्डले जुन शब्द प्रयोग गरेर प्रभावित गर्न खोज्नुभएको छ। उहाँले शिलान्यास मात्रै गर्नुहुन्छ। तर, काम कति भयो थाहा छैन। महानगरको बजेटले के बन्यो त ? केही बनेको देख्दिनँ। निर्माण गर्ने क्षमता रहेनछ। चितवनको विकास हुन्छ कि भनेर फरक पार्टी भए पनि प्रचण्डलाई चितवन बोलाउने मै हुँ। गोलाघाटको पुलको सुरुवातसमेत हुन सकेन। उहाँहरूले भत्काउन सक्ने, निर्माण गर्ने क्षमता रहेनछ। उहाँबाट विकासको भिजन नै छैन। पछि बनाउनुभएछ भने स्वागत गरौंला।"
गठबन्धनका नाममा जनतालाई धम्क्याउन थालियो : ओली,"विराटनगर : नेकपा (एमाले)का अध्यक्ष केपी शर्मा ओलीले ५ दलीय गठबन्धनका नाममा जनतालाई धम्क्याउने काम भइरहेको बताएका छन् । एमाले मोरङ क्षेत्र नम्बर ३ ले सुन्दरहरैँचा नगरपालिकाको विराट चोकमा शनिबार साँझ आयोजना गरेको स्थानीय तह निर्वाचन लक्षित अगुवा कार्यकर्ता भेलालाई सम्बोधन गर्दै ओलीले चुनावका बेला मतदातालाई प्रभावमा पार्नका लागि धम्क्याउने र थर्काउने काम गरिनु आपत्तिजनक भएको बताए । जनताले साथ नदिएर गठबन्धन असफल बन्दै गएपछि मतदातालाई धम्क्याउन थालिएको छ, उनले भने, मतदाताले आफ्नो स्वेच्छाले भोट हाल्छुभन्न नपाउनु ? एमालेप्रति जनताको उत्साह र जनलहर देखेपछि आत्तिएकाहरुले मतदातालाई जबरजस्ती आफ्नो पक्षमा पार्न अनेक काम गर्न थालेको उनको भनाइ छ । एमालेमा जनताको विश्वास छ । उत्साह बढेको छ, ओलीले भने, पछि पर्ने अवस्था आएपछि गठबन्धनका नेतालाई निद्रा लाग्न छाडिसक्यो । फिल्डमै आएर जनतालाई धम्क्याउन थालेका छन् । नेकपा (माओवादी केन्द्र)का अध्यक्ष पुष्पकमल दाहाल प्रचण्डले चितवन पुगेर छोरी (रेणु दाहाल)लाई भोट नहाले देश दुर्घटनामा जान्छ भनेर चितवनवासीलाई धम्क्याएको ओलीको भनाइ छ । मैले गठबन्धनलाई १०१५ वर्ष लैजाने योजना बनाएको छु । रेणुलाई जितायौ भने म खुसी हुन्छु भनेर प्रचण्डले चितवनवासीलाई के भन्ने खोजेको हो ?, प्रश्न गर्दै ओलीले भने, यसरी जनतालाई धम्क्याउन पाइन्छ ? मुलुक र जनता कि छोरीका लागि राजनीति गर्ने हो ? कांग्रेस नेतृ आरजु राणा देउवाले कांग्रेसका उम्मेदवारलाई भोट हाल्नेलाई फ्रि भिसामा मलेसिया पठाउने र कांग्रेसका उम्मेदवारले नजितेमा बजेट नपठाउने भनेर दिएको अभिव्यक्तिप्रति टिप्पणी गर्दै ओलीले एमालेले रोजगारीको अवसर मुलुकमै सिर्जना गर्ने पनि बताए । हामी ४५ जनालाई मलेसिया पठाउँदैनौं । पाँचौं लाखलाई मुलुकमै रोजगारीको अवसर सिर्जना गर्छौँ, ओलीले भने, एमालेले सरकारको नेतृत्व गयो भने युवाहरुले विदेशिनु पर्दैन । मुलुक युवाहरुलाई विदेश पठाउने कारखाना हैन । यो कुरा सबैले बुझे हुन्छ । मुलुकलाई समृद्ध बनाउन निर्वाचनमा एमालेको जित आवश्यक रहेको उनले बताए । हामी चुनाव जित्दै छौँ । एमाले सधैँ जनता र सुशासनको पक्षमा छ, उनले भने, अब कोही पनि अलमलमा पर्न आवश्यक छैन । देश बनाउनका लागि सूर्यमा मतदान गर्न सबैमा आग्रह गर्छु । सुन्दरहरैँचाको विकास र समृद्धिका लागि एमालेको विकल्प नभएको ओलीले बताए । भने, महिला सहभागिता र समावेशीतालाई ध्यान दिएर उम्मेदवार छनोट गरिएको छ । त्यही भएकाले एमालेमा जनलहर छ । अब एमाले जनले आफ्नो मतको सुरक्षमा पनि ध्यान दिनुपर्छ । पार्टीका स्थायी कमिटी सदस्य एवं संघीय सांसद भानुभक्त ढकालसमेत सम्बोधन गरेको कार्यक्रम एमाले मोरङ क्षेत्र नम्बर ३ का क्षेत्रीय कमिटी सचिव भक्तकिरण राईले सञ्चालन गरेका थिए । कार्यक्रममा एमालेका तर्फबाट सुन्दहरहरैँचा नगरपालिकाका मेयरका उम्मेदवार केदारप्रसाद गुरागाईं, उपमेयर उम्मेदवार अकली चौधरी र पथरीशनिश्चरे नगरपालिकाका मेयर उम्मेदवार मोहान तुम्वाफो एवं उपमेयर उम्मेदवार देवीमाया काफ्ले, बेलबारी नगरपालिकाका मेयर उम्मेदवार दिलप्रसाद राई (डीपी), उपमेयर उम्मेदवार तिला गौतम तथा कानेपोखरी गाउँपालिकाको प्रमुखको उम्मेदवार राजमति इङ्नाम र उपप्रमुख उम्मेदवार भोलाप्रसाद अधिकारी लगायतको उपस्थिति थियो ।"
आपत्तिजनक अभिव्यक्ति,"निर्वाचनको प्रमुख सर्त हो, भयमुक्त वातावरण। दबाब र प्रभावबाट मुक्त भएर स्वतन्त्रतापूर्वक मतदान गर्न पाउनु हरेक मतदाताको अधिकार हो। राजा, महाराजाहरूले जसलाई चुन्यो उसैलाई जनताको प्रतिनिधि मान्नुपर्ने व्यवस्था होइन लोकतन्त्र। तर, राजतन्त्र फालेर गणतन्त्र स्थापना भएपछि पनि जनताको स्वतन्त्रतापूर्वक मत हाल्ने भयरहित वातावरण छैन। ठूलाबडा नेताहरू जबरजस्ती फलानालाई मतदान गर्नैपर्छ, नत्र भन्दै दाह्रा किटिरहेका छन्। तानाशाही व्यवस्थामा पनि निर्वाचन हुन्छ। त्यहाँका शासकहरूले चुनेका प्रतिनिधिलाई नै मतदान नगरे जनता तारो बन्छन्। जस्तो कि पञ्चायतकालमा पनि निर्वाचन हुन्थ्यो। पञ्चायतले चुनेर उठाएका उम्मेदवारले नै जित्ने वातावरण तत्कालीन सरकारले बनाउँथ्यो। पञ्चायतका उम्मेदवारले नजिते देशै रहन्न जस्तो गरी आतंक सिर्जना गरेर मतदातालाई भड्काइन्थ्यो, धम्क्याइन्थ्यो, तर्साइन्थ्यो। त्योभन्दा अझै उग्रशैलीमा नेपाल कम्युनिस्ट पार्टी माओवादी केन्द्रका अध्यक्ष पुष्पकमल दाहाल प्रचण्डले चितवनका मतदातालाई धम्क्याएका छन्। उनले भनेको ठाउँमा भोट नदिए देश दुर्घटनामा जान्छ भनेका छन्। अर्थात्, उनकी छोरी रेणु दाहाललाई भरतपुरको मेयरमा निर्वाचित नगराए देश दुर्घटनामा जान्छ भन्ने धम्की मतदातालाई दिएका छन्। वैशाख २२ मा चितवनमा आयोजित सभामा प्रचण्डले भने, कसैले हँसियाहथौडामा भोट हालिँदैन भन्यो भने देश दुर्घटनामा जान्छ। उनको अभिव्यक्ति हास्यास्पद पनि हुँदै हो, त्योभन्दा बढी निकै घोर आपत्तिजनक, लोकतन्त्र विरोधी र तानाशाही शैलीको हो। प्रचण्डले यही भूमिमा १० वर्ष लामो सशस्त्र संघर्ष चलाए। त्यसको नेतृत्व गरे। त्यो बेलाको उनको पार्टीको शैली के थियो भने जसले माओवादीलाई समर्थन गर्दैन ऊ वर्ग शत्रु भइहाल्थ्यो। उनको विचारसँग असहमत हुनै पाइन्नथ्यो। फरक विचार भयो कि गोली खायो, ज्यान गयो। शान्ति प्रक्रियाको नेतृत्व आफैंले गरेको दाबी प्रचण्ड गरिरहन्छन्। फेरि त्रास सिर्जना गर्न पनि छोड्दैनन्। सशस्त्र संघर्षकै बेला ब्युँत्याए झैं गरी आगो ओकल्छन्। शान्ति भंग गर्ने, मुलुकलाई अस्थिरतापूर्ण दुष्चक्रमा धकेल्ने चेतावनी दिइरहन्छन्। त्यो शैली जिम्मेवार नेताको लक्षण होइन। अराजकतावाद हो। लोकतन्त्रमा फरक विचारको सम्मान हुन्छ। फ्रान्सेली दार्शनिक भोल्तेयरले भनेका छन् कि, म तिम्रो विचारसँग असहमत छु, तर तिमीले आफ्नो विचार राख्न पाउने अधिकारका लागि एक थोपा रगत रहुन्जेल लडिरहन्छु। प्रचण्ड साँच्चिकै शान्तिका हिमायती हुन्, लोकतन्त्रका पक्षधर हुन् भने जनताले जुनसुकै उम्मेदवारलाई जिताऊन्, जनताले मन पराएको उम्मेदवारले जित्ने व्यवस्थाका लागि कुनै कसर बाँकी राख्दिनँ भन्ने हिम्मत राख्नुपथ्र्यो। उनकी छोरीले जितेमात्रै लोकतन्त्र रहने नत्र नरहने होइन। राजनीतिको कखरा बुझेकालाई थाहा छ कि लोकतन्त्रमा व्यक्ति होइन, विधिप्रधान हुन्छ। लोकतन्त्र भनेकै व्यक्ति होइन, विधिको शासन हो। तसर्थ, प्रचण्डको अभिव्यक्ति घोर व्यक्तिवादी अनि लोकतन्त्र र शान्ति विरोधी छ। व्यक्तिगत स्वतन्त्रताको विपक्षमा छ। हाम्रो संविधानले ग्यारेन्टी गरेको व्यक्तिको राजनीतिक स्वतन्त्रतासम्बन्धी हकको विपरीत छ। प्रचण्डको अभिव्यक्ति निर्वाचन आचारसंहिता विपरीत छ। निर्वाचन कसुर तथा सजाय ऐनबमोजिम कारबाहीको भागीदारयोग्य पनि छ। किनभने उक्त ऐनमा भनिएजस्तै जनतामा निहित सार्वभौमसत्ता र राजकीय सत्ता वा प्रतिस्पर्धात्मक बहुदलीय संघीय लोकतान्त्रिक गणतन्त्रात्मक शासन व्यवस्थामा आँच पुर्याउने वा खलल पार्ने खालकै छ उनको अभिव्यक्ति। हाम्रो शासन व्यवस्था उनले अभिव्यक्त गरेजस्तो कुनै खास व्यक्तिले जित्नै पर्ने र जनताले चाहेको व्यक्ति जिताउन नपाउने होइन। त्यही ऐनमा मतदातालाई धाक, धम्की र त्रास दिन नपाइने व्यवस्था पनि छ। तर, प्रचण्डले जे त्यो ऐनले गर्न नहुने भनेको छ, त्यसै गरेका छन्। तसर्थ, प्रचण्डको अभिव्यक्ति कानुनी हिसाबबाटै घोर आपत्तिजनक छ।"
जो वडाध्यक्षले मारे राजनीतिक फड्को,"काठमाडौं : स्थानीय सरकारका मन्त्री हुन वडाध्यक्ष। सम्बन्धित स्थानीय तहको भावी प्रमुख मा रूपमा वडाध्यक्षलाई हेर्ने गरिन्छ। २०७४ को निर्वाचनबाट ६ हजार ७ सय ४३ जना वडाध्यक्षमा निर्वाचित भए। तीमध्ये तीन दर्जनले मात्रै यसपटक फट्को मार्ने अवसर पाए। अर्थात्, स्थानीय तहको प्रमुखअध्यक्षमा उम्मेदवार हुने मौका पाए। ५ बर्षमा गरेका काम र लोकप्रियताका आधारमा दलहरूले वडाध्यक्षलाई प्रमुखअध्यक्षमा टिकट दिएका हुन्। प्रमुखमा टिकट नपाउनेले वडाध्यक्षमै उम्मेदवारी दोहोर्याएका छन्। काठमाडौंमा एकजनाले मात्रै पाए मौका काठमाडौं जिल्लाभर एक जना वहालवाला वडाध्यक्षले मात्रै प्रमुखको टिकट पाएका छन्। चन्द्रागिरी नगरपालिकाका१५ का वडाध्यक्ष उत्तमबहादुर रावतले एमालेबाट मेयरको टिकट पाए। सहरी योजनामा स्नातकोत्तर गरेका रावतको क्षमता, विषय विज्ञता, इमान्दारिता र जनतामा सेवाभावका कारण टिकट दिइएको एमाले नेताहरू बताउँछन्। नेताको आशीर्वादभन्दा पनि आफ्ना कामका कारण टिकट पाएको उनले बताए। भौतिक पूर्वाधार, कानुन निर्माण र सुशासनका क्षेत्रमा गरेको कामका आधारमा पार्टीले मूल्यांकन गरेर टिकट दिएको हो, रावतले भने। सत्तागठबन्धनका तर्फबाट निवर्तमान मेयर घनश्याम गिरीसँग रावतले प्रतिस्पर्धा गर्दै छन्। त्यस्तै वडाध्यक्षबाट गाउँपालिका अध्यक्षको टिकट पाउने व्यक्ति हुन् बाँके खजुरा गाउँपालिका१ का वडाध्यक्ष सुमन मल्ल। प्रतिद्वन्द्वीभन्दा झन्डै तेब्बर मत ल्याएर मल्ल ०७४ मा वडाध्यक्ष भएका थिए। उक्त निर्वाचनमा खजुराको अध्यक्ष र उपाध्यक्ष एमालेले जितेको थियो। एमालेसँग १ हजार १ सय ७८ मतले पराजित भएका माओवादी केन्द्रका डम्बरबहादुर विकसँग मल्लको मुख्य प्रतिस्पर्धा हुँदैछ। विक सत्तागठबन्धनका उम्मेदवार हुन। यहाँ गठबन्धनले कुनै असर गर्दैन, मल्ल भन्छन्। प्रमुख टिकट पाउने दुवै वडाध्यक्ष बझाङको केदारस्युँ गाउँपालिका प्रमुखमा दुईजना वडाध्यक्ष चुनावी मैदानमा छन्। सत्ता गठबन्धनबाट गणेश बोहरा र एमालेबाट लोकेश भण्डारी चुनावी प्रतिस्पर्धा गर्दै छन्। ०७४ मा बोहराले ८ नम्बर र भण्डारीले १ नम्बर वडाध्यक्ष जितेका थिए। दुवै जना एमालेबाट निर्वाचित भएका थिए। पार्टी विभाजनपछि बोहरा नेकपा एकीकृत समाजवादीतिर लागे। सोही पार्टीबाट अध्यक्षको उम्मेदवार बने। बैतडी दशरथचन्द नगरपालिका६ का वडाध्यक्ष गजेन्द्र सिंह रावल मेयरमा उठेका छन्। कांग्रेसका रावलले ०७४ मा धेरै मतान्तरले चुनाव जितेका थिए। रावल कांग्रेसको संस्थापन समूहका हुन्। वडाको विकास र सुशासनमा देखाएको क्षमताले नै उहाँले टिकट पाउनुभएको हो, बैतडी कांग्रेसका पूर्वजिल्ला सचिव पुरनचन्द्र लेखकले भने। पार्टीको संगठन चलाउने अनुभव पनि ममा छ, रावलले भने, वडामा गरेको कामले नै नगर हाँक्न पार्टीले उम्मेदवार बनाएको हो। बागमतीमा कतिले पाए ? मकवानपुरको राक्सिराङ गाउँपालिका३ का वडाध्यक्ष बाबुलाल स्याङ्तान अध्यक्षको चुनावी मैदानमा छन्। एमालेबाट वडाध्यक्ष बनेका उनलाई यसपटक पार्टीले अध्यक्षको उम्मेदवार बनाएको हो। मैले काम गरेर पनि देखाइसकेको छु। पार्टीको संगठन पनि राम्रो छ, उनले भने। रामेछापको सुनापती गाउँपालिका५ का वडाध्यक्ष ठूलोकान्छा तामाङलाई नेकपा माओवादी केन्द्रले पालिका अध्यक्षको उम्मेदवार बनाएको छ। सिन्धुलीको मरिण गाउँपालिकाको अध्यक्षमा गठबन्धनबाट विमर्श मोक्तान (प्रख्यात) चुनावी मैदानमा छन्। उनी, मरिण ३ को वडाध्यक्षमा निर्वाचित भएका थिए। चितवनमा दुई जना वडाध्यक्षले मेयरको टिकट पाएका छन्। कालिका नगरपालिकामा एमालेका तर्फबाट बिनोद रेग्मी र राप्ती नगरपालिकामा एकीकृत समाजवादीबाट शमशेर लामा मेयरका उम्मेदवार छन्। रेग्मी कालिका ६ का निवर्तमान वडाध्यक्ष हुन्। मैले गरेको कामको जनताले मूल्यांकन गरेका छन्, उनले भने। पूर्वी चितवनको राप्ती नगरपालिकामा मेयरको टिकट पाएका लामा सोही नगरपालिका४ का वडाध्यक्ष हुन्। पाँच वर्ष विकासका संभावना र चुतौती बुझेँ, अब काम गर्छु, उनले भने। वीरेन्द्रनगरमा वडासदस्य कर्णाली प्रदेशको राजधानी वीरेन्द्रनगरको प्रमुखमा कांग्रेसबाट उपेन्द्र खड्का उम्मेदवार बनेका छन्। उनी २०७४ मा वडा नम्बर ६ को सदस्यमा निर्वाचित भएका थिए। यस्तै २०७४ कै स्थानीय तहको निर्वाचनमा दैलेखको भैरबी गाउँपालिका१ मा वडासदस्य निर्वाचित सर्वराज महतारा यसपालि गाउँपालिकाको अध्यक्षमा प्रतिस्पर्धा गर्दैछन्। दैलेखकै नारायण नगरपालिकामा नेपाली कांग्रेसको तर्फबाट निर्मलाकुमारी खड्का मेयरको उम्मेदवार हुन्। उनी पनि २०७४ को स्थानीय तहको निर्वाचनमा कांग्रेसबाट नारायण नगरपालिका७ को वडासदस्यमा निर्वाचित भएकी थिइन्। कालिकोटको रास्कोट नगरपालिका२ का वडाध्यक्ष दयाराम सिम्खडा मेयरको उम्मेदवार बनेका छन्। उनी, एमालेबाट उम्मेदवार बनेका हुन्। यस्तै रुकुमपश्चिमको सानीभेरी गाउँपालिकामा माओवादी केन्द्रको तर्फबाट अध्यक्षको उम्मेदवार बनेका बिर्खबहादुर विष्ट पनि यसअघि वडाध्यक्ष थिए। उनी २०७४ को निर्वाचनमा सोही गाउँपालिका३ को वडाध्यक्षमा निर्वाचित भएका थिए। वडाध्यक्ष कांग्रेस र एमालेबाट भिड्दै ताप्लेजुङको सिरिजंघा गाउँपालिका२ का वडाध्यक्ष लालकृष्ण चौहान र ३ नं का वडाध्यक्ष सन्तोष चाम्लिङ गाउँपालिका अध्यक्षको उम्मेदवार छन्। चौहान नेपाली कांग्रेस र चाम्लिङ एमालेबाट उम्मेदवार बनेका हुन्। हेभिवेट नेता भए पनि यी दुई युवा उम्मेदवारले वडाध्यक्ष हुँदा गरेको राम्रो काम र चर्चा कमाएका कारण अध्यक्षको टिकट पाएका हुन्। झापामा कांग्रेस र एमालेबाट मौका एमाले र कांग्रेसले झापाका दुई स्थानीय तहमा वडाध्यक्षलाई मेयरको उम्मेदवार बनाएका छन्। एमालेले अर्जुनधाराको मेयरमा बलदेव गोम्देनलाई उम्मेदवार बनाएको छ। गोम्देन यसअघि १० नम्बर वडाका अध्यक्ष थिए। नेपाली कांग्रेसका तर्फबाट बिर्तामोडमा भोजराज सिटौला मेयरका उमेदवार छन्। यसअघि सिटौला वडा नम्बर ३ का वडाध्यक्ष थिए। मधेसमा जो सोझै बने प्रमुख उम्मेदवार तत्कालीन राष्ट्रिय जनता पार्टीबाट जनकपुरधाम उपमहानगरपालिका७ को वडाअध्यक्षमा निर्वाचित जानकीराम साहले नगरप्रमुखमा उम्मेदवारी दिएका छन्। यस्तै शम्भुनाथ नगरपालिका१ का वडाध्यक्ष इनरदेव साहले पनि नगरपालिका प्रमुखमा उम्मेदवारी दिएका छन्। एमालेबाट गत स्थानीय तहको निर्वाचनमा वडाध्यक्षमा निर्वाचित साहले एमालेबाटै प्रमुखमा टिकट पाएका हुन्। छिन्नमस्ता गाउँपालिका३ का वडाध्यक्ष ३७ वर्षीय दीपेन्द्रकुमार यादवले स्थानीय तहको निर्वाचनमा गाउँपालिकाको अध्यक्षमा उम्मेदवारी दिएका छन्। ०७४ को निर्वाचनमा स्वतन्त्रबाट ४७८ मत ल्याई विजयी भएको केही वर्षपछि यादव संघीय समाजवादी फोरम प्रवेश गरेका थिए। यसपटक एमालेबाट अध्यक्षमा चुनाव लड्दैछन्। छिन्नमस्ता गाउँपालिका१ का वडाध्यक्ष विनोदकुमार यादवले पनि अध्यक्षमा उम्मेदवारी दिएका छन्। गत निर्वाचनमा लोकतान्त्रिक फोरमबाट विजयी भएका यादव एक महिना अघि माओवादी केन्द्रमा प्रवेश गरी टिकट पाउन सफल भए। सप्तकोसी नगरपालिका१ का वडाध्यक्ष नारायणप्रसाद आचार्यले पनि प्रमुखको उम्मेदवारी दिएका छन्। एमालेबाट वडाध्यक्षमा निर्वाचित आचार्यले पार्टी विभाजनपछि एकीकृत समाजवादीबाट अध्यक्षको टिकट पाए। बोदे बर्साइन नगरपालिका३ का वडा अध्यक्ष ३६ वर्षीय अनोजकुमार यादवले पनि प्रमुखको लागि चुनावी मैदानमा छन्। संघीय समाजवादी फोरम नेपालबाट वडाध्यक्षमा निर्वाचित यादव एमालेबाट उम्मेदवार बनेका हुन्। सुरेन्द्र काफ्लेकाठमाडौं, शंकरप्रसाद खनाल नेपालगन्ज, शिवराज भट्टधनगढी, प्रताप ओलीबझाङ, कृष्ण सारु मगर मकवानपुर, सन्तोष ढुंगेलरामेछाप, राजन गाउँलेसिन्धुली, अनिल ढकाल चितवन, हिक्मतबहादुर नेपालीदैलेख, सुब्रत न्यौपानेझापा, भरत खड्काउदयपुर, केशरराज क्षेत्रीबुटवल, मनिका झाजनकपुरधाम, मनोहर पोखरेलसप्तरी"
"'प्रतिस्पर्धा छ, ढुक्क हुने अवस्था छैन'","भरतपुरको सम्भावना, आवश्यकता र गर्नुपर्ने कामका विषयमा विज्ञसँग परामर्श लिएर खाका बनाएँ। त्यसपछि स्मार्टसिटीको गुरुयोजना बन्यो। पहिला सडक पूर्वाधारलाई जोड दियौं। नारायणी नदी नियन्त्रणको गुरुयोजना बनायौं। बजेटसमेत प्र्रस्ताव गरी ४ अर्ब ७२ करोडमा करिब ३५ किलोमिटरको टेन्डर भएको छ। हामीले ३ हजार क्षमताको सभागृह निर्माण सुरु गरेका छौं। अन्तर्राष्ट्रिय क्रिकेट रंगशाला अधुरो भएपछि त्यसलाई अघि बढाउने गरी स्वामित्व लिएका छौं। नारायणीमा सीबीचको काम सुरु भएको छ। सडकमा स्मार्ट लाइट राखेका छौं। मुख्य सहरी क्षेत्रमा विद्युतीय तारलाई भूमिगत गर्ने योजनाअनुसार २ अर्बको ठेक्का भइसकेको छ। सामुदायिक विद्यालयमा ७ हजार विद्यार्थी बढाउन सकेका छौं। पर्यटन, शिक्षा, सामाजिक सुरक्षा, कृषिमा काम भएको छ। महानगरवासी कोही बेरोजगार नहोऊन् भनेर क्षमता अभिवृद्धिको काम गर्यौं। सीटीईभीटीसँगको समन्वयमा महिला र युवाको रुचिअनुसार सीप विकास तालिम दिई रोजगारी सुनिश्चित गर्न आधार बनेको छ। विपन्नताको क्षेत्रमा खरको छानामुक्त अभियान थाल्यौं। अति विपन्नका ७ सय आवास बनाएका छौं। विपन्न परिवारका ६९२ बालबालिकालाई छात्रवृत्ति दियौंं। निजीमा १० प्रतिशत छात्रवृत्ति वितरण गर्न लगायौं। दुग्ध उत्पादक किसानलाई तीन रुपैयाँ प्रतिलिटर अनुदान दिने हामी पहिलो हो। महानगरपालिकाभित्र ठूला संघीय र प्रदेश सरकारको उद्योग ग्राम बन्दै छ। ३ सय शय्याको शिक्षण अस्पताल, त्रिभुवन विश्वविद्यालयअन्तर्गतको इन्जिनियरिङ कलेज सञ्चालन गरी यही पढाइ गर्न सफल भएका छौं। यी सबै कुराले रोजगारीको धेरै प्रचुर सम्भावना छ। यसलाई पूर्णता दिएर सम्पन्न गर्नेछु। फोहोर व्यवस्थापन गर्न कोरियासँग सम्झौता गरेका छौं। यसको व्यवस्थापन पूरा गर्नु छ। अर्को सिग्नेचर पुलको अवधारणाअनुसार नारायणी पुल बनाउनु छ। भरतपुरको सौन्दर्य बढाएर विकास गर्न हरियालीमा जोड दिनेछु। आफूभन्दा पनि भरतपुरलाई आवश्यक ठानेर दोस्रो कार्यकालका लागि आएकी हुँ। मेरा लागि त समानुपातिक सांसद भएर मन्त्री बन्ने सम्भावना होला। तापनि जुन आधार तयार भयो त्यसलाई पूर्णता दिन पनि म अघि सरेकी हुँ। प्रतिस्पर्धा छ। ढुक्क हुने अवस्था छैन। एमाले र राप्रपाको गठबन्धन छ। कामको हिसाबले म बलियो उम्मेदवार हुँ भन्ने लाग्छ। उहाँहरूले राष्ट्रिय आवश्यकतालाई बुझ्नुपथ्र्यो। यो गठबन्धन लहलहैमा होइन। मुलुकको आवश्यकता हो। केपी अोलीले पटकपटक जनताको मतलाई धज्जी उडाउनुभयो। प्रतिनिधिसभा पुनःस्थापना गर्दा पनि उहाँले चल्न दिनुभएको छैन। उहाँ गणतन्त्रको पक्षमा जिम्मेवार देखिनुभएन। शान्ति, संविधान र व्यवस्थाका लागि गठबन्धन हो भन्ने बुझ्नु भएन। खाली पार्टीगत मात्रै बुझ्नुभएको छ। नेता, कार्यकर्ताले गठबन्धनको महत्वलाई बुझ्नुभएको छ। उहाँहरूले विवेक प्रयोग गरेर मत दिनुहुन्छ भन्ने लाग्छ। असन्तुष्ट केही मत हामीलाई नआए पनि हाम्रो विपक्षीलाई पनि जाँदैन। म स्कुल पढाइ छोडेर आन्दोलनमा होमिएकी हुँ। युद्धमा बाँचेर नाफाको जिन्दगीलाई जनताको सेवकका रूपमा उभ्याउन लागिपरें। भूमिगत भएर रोल्पाको सहइन्चार्ज थिएँ। नेताको छोरी भएर पद मात्रै लिएकी होइन। काम गरेर आएकी हुँ। म मेयर हुनुअघि काठमाडौं सचिव थिएँ। अहिले जिल्ला इन्चार्ज छु। प्रचण्डकी छोरी होइन कार्यकर्ता भएर लागेकी छु। म छोरी होइन, कार्यकर्ताका रूपमा छु।"
भरतपुरमा प्रतिष्ठाको लडाइँ,"भरतपुर : देशभर चुनावको माहोल छ। राजनीतिक दलहरू हरेक स्थानीय तहमा प्रचारको धपेडीमा छन्। सिंगै मुलुकको मुख्य ध्यान भने एउटा महानगरपालिकामा छ, त्यो हो भरतपुर। किनभने, यसलाई सबै दलले विशेष प्रतिष्ठाको थलो ठानेका छन्। माओवादीले सत्ता गठबन्धनका तर्फबाट अध्यक्ष पुष्पकमल दाहालकी छोरी रेणुलाई दोस्रोपल्ट प्रमुखको उम्मेदवार बनाएको छ। एमालेले प्रदेश सांसद छोडाएर जिल्लामै कहलिएका नेता विजय सुवेदीलाई उनको प्रतिस्पर्धामा खडा गराएको छ। सत्ता गठबन्धनको नेतृत्वकर्ता कांग्रेस रेणु दाहालको विजयमा दिलोज्यानले लागेको छ। तैपनि, कांग्रेसकै जगन्नाथ पौडेल बागी उम्मेदवार बनेका छन्। यसले गठबन्धनमा चुनौती थपेको छ। जहाँ जरो गाड्न चाहन्छन् दाहाल सशस्त्र द्वन्द्व रोकेर शान्ति प्रक्रियामा आएपछि माओवादी अध्यक्ष दाहाललाई आफ्नो क्षेत्र बनाउन समस्या पर्यो। यताउता भौतारिँदै उनी पछिल्लो निर्वाचनमा चितवन आएका छन्। साथमा महानगरमा छोरीलाई ल्याएका छन्। त्यसयता उनले गृहजिल्ला चितवनमा आफूलाई केन्द्रित गरेका छन्। त्यही क्रममा छोरी रेणुलाई महानगरको महाकमान्डर बनाउन दोस्रोपल्ट प्रयत्नशील छन्। त्यसकै घमासान एवं रोचक भिडन्त चलिरहेछ भरतपुरमा। प्रमुखमा प्रत्यासी रेणु भने आफूलाई नेताकी छोरीका रूपमा होइन, काम गरेर आएको व्यक्तिका रूपमा बुझिदिन आग्रह गर्छिन्। म प्रचण्डकी छोरी त हो। तर, पार्टीमा छोरी होइन, कर्मठ कार्यकर्ता हुँ, उनले भनिन्। उनले केही राम्रा काम गरेको र जित्ने आधार त्यही भएको दाबी माओवादीले गरेको छ। चितवनलाई केन्द्र बनाएर विकास र समृद्धिको मोडेल बनाउने कुरामा हामीले अभ्यास गर्यौं। भरतपुर महानगरले एउटा गति पैदा गरेको छ, माओवादीका जिल्ला अध्यक्ष रामचन्द्र अधिकारीले भने, यो गठबन्धन प्रतिगमनविरुद्ध लडाइँ हो। एकले अर्कालाई सहकार्य गर्ने विषय हो। हामी कांग्रेससँग मिलेर अघि बढ्छौं। सहमतिसाथ लाग्छौं। एमाले भत्काउन चाहन्छ किल्ला नेकपा विघटनसँगै दुई कम्युनिस्ट छिन्नभिन्न भएपछि एमाले अध्यक्ष केपी शर्मा ओली माओवादी अध्यक्ष पुष्पकमल दाहालको सेखी झार्न चाहन्छन्। त्यसका लागि उनले चितवनबाट माओवादीलाई पराजय भोगाउने रणनीति बनाएका छन्। त्यही सिलसिलामा एमालेले यहाँ शक्ति प्रदर्शन गर्दै आएको छ। चितवनमा भएको एमाले महाधिवेशन त्यसको एउटा उदाहरण हो। गत मंसिरमा उसले नारायणी किनारमा हजारौं सर्वसाधारण उतायो। त्यति मात्र होइन, अध्यक्ष ओलीले माडीको अयोध्यापुरीलाई रामजन्मभूमि भन्दै आएका छन्। त्यहाँ उनले राम, सीता, लक्ष्मण र हनुमानको मूर्तिसमेत आफ्नो प्रधानमन्त्रीत्वकालमा प्रतिस्थापन गरेका छन्।प्रचण्डले गाड्न चाहेको किल्ला भत्काउने रणनीतिका लागि एमालेले सुवेदीलाई उभ्याएको हो। एमालेले जितेर त्यहाँभित्र गएपछि म सबैको साझा हो। सबैलाई सम्बोधन गरेर राम्रो, स्वच्छ, समृद्ध, हरियाली र मानवीय महानगरपालिका बनाउन चाहन्छु, सुवेदी भन्छन्, दुई सय वर्ष पछाडि भोलिको पुस्ताका लागि बस्नलायकको भरतपुर बनाउने योजना छ। चितवन एमालेका अध्यक्ष रामप्रसाद न्यौपाने पार्टीमा फुटको प्रभाव नपरेको बरु अझ सुदृढ भएको दाबी गर्छन्। अघिल्लो पटक माओवादीले मतपत्र च्यातेर लोकतन्त्रविरोधी काम गरेको छ। लोकतन्त्रको नारा उचाल्ने कांग्रेस त्यसको साक्षी बस्यो, उनले भने, हामी इज्जतको राजनीति गर्छौं। कांग्रेसलाई इज्जतको सवाल कांग्रेसभित्र पार्टी निर्देशन कतिले मान्छन् भन्नेमा रेणुको विजय निर्भर हुनेछ। इमानदारपूर्वक हँसियाहतौडामा मतदान गरे, रेणु बलियो अवस्थामा देखिन्छिन्। तर, भोट क्रस भए उनलाई गाह्रो पर्न सक्छ। कांग्रेस जिल्ला सभापति राजेश्वर खनाल कार्यकर्ताले ढुक्कले गठबन्धनका पक्षमा मतदान गर्ने ठान्छन्। यो गठबन्धन किन बन्यो भन्नेमा कांग्रेस कार्यकर्ताले बुझेका छन्। प्रतिगमनविरुद्ध लडाइँले बनाएको गठबन्धनभन्दा बाहिर कार्यकर्ता छैनन्। त्यसमा एमाले र राप्रपाको तालमेलले त्यसलाई पुष्टि गरेको छ, उनले भने, कांग्रेसकै बागी बनेका स्वतन्त्र उम्मेदवारका कारण हामीलाई कुनै असर पर्दैन। जुन उद्देश्यका साथ गठबन्धन बनेको हो, कार्यकर्ता त्यसैमा लागेका छन्। हामी ढुक्क छौं। दाहालले चिढ्याए कांग्रेसजनलाई माओवादी अध्यक्ष दाहालले गत बिहीबार गठबन्धनको चुनावी सभामा कांग्रेस मतदातालाई संकेत गर्दै भने, हँसिया हतौडामा भोट हाल्दिनँ भन्नुभयो भने देश दुर्घटनामा जान सक्छ। जटिल अवस्थामा अर्को दलका कार्यकर्तालाई अनुरोध गर्नुपर्नेमा धम्क्याएको भन्दै कांग्रेसजनले आपत्ति जनाएका छन्। उनले जुन भाषा प्रयोग गरे, कांग्रेसका कार्यकर्ता चिढिएका छन्। त्यसो त भरतपुरमा कांग्रेसले अडान नछाडेको भए सम्भवतः यो गठबन्धन हुने नै थिएन। अप्ठ्यारोअप्ठ्यारो कालखण्डमा दुर्घटनाको धम्की दिने दाहालले गठबन्धनभित्र गञ्जागोल भइरहँदा अर्को धम्की दिएका थिए, भरतपुर हामीलाई छाड्नुभएन भने एमालेसँग मिलेर लडिदिन्छु। कांग्रेसका लागि गठबन्धनको मुख्य बाध्यतै त्यही थियो एमाले र माओवादी पुनः मिल्न नपाऊन्। माओवादी र एकीकृत समाजवादीलाई भने कतै न कतै जोडिनु बाध्यात्मक थियो यसपालि। त्यही कारण कांग्रेसएमाले नमिलून् भनेर एमसीसीमा निर्णयविपरीत व्याख्यात्मक टिप्पणीसम्म आइपुगेका थिए। अन्ततः एमाले मैदानमा एक्लिएको छ। अध्यक्ष केपी शर्मा ओलीको गृहनगरमा सबै दल मिलेर एमालेविरुद्ध राप्रपाका उम्मेदवारलाई प्रमुखमा उठाएका छन्। भरतपुरमा दाहालदेउवाविरुद्ध एमालेले त्यही राप्रपासँग मिलेमतो गरेको छ। गठबन्धनले बिहीबार चुनावी सभा गरेको छ। त्यसको प्रत्युुत्तर स्वरूप एमाले अध्यक्ष ओली आइतबार आउँदै छन्। त्यसैले पनि चितवनको भिडन्त रोमाञ्चक मोडमा छ। त्यसमाथि मतदाताबीच मुख्य चर्चा छ, दाहालले किन त्यसो भनेका होलान् ? तंग्रिने प्रयासमा राप्रपा चितवनमा एमालेले राप्रपासँग गठबन्धन गरेको छ। त्यसमा भरतपुरको उपप्रमुख राप्रपाले पाएको छ। उसले हिमला गुरुङलाई उठाएको छ। माओवादी अध्यक्ष दाहालको क्षेत्रमै पर्ने माडी नगरपालिका उपप्रमुख पनि राप्रपाले पाएको छ। दाहालको क्षेत्र चितवन ३ मा माडीको पूरै भाग र भरतपुरका २९ मध्ये १८ वडा पर्छन्। गएको संघीय चुनावमा यस क्षेत्रबाट दाहाल (माओवादी, एमालेसहितको गठबन्धनबाट) ४८ हजार २ सय ७६ मत ल्याई विजयी भएका थिए। उनका निकटतम प्रतिद्वन्द्वी राप्रपा प्रजातान्त्रिक (कांग्रेससहितको गठबन्धन) का विक्रम पाण्डेले ३८ हजार ९ सय ३५ ल्याएका थिए। पछिल्लो समय विक्रम पाण्डेले पनि केही मत आर्जन गर्ने क्षमता बनाउँदै लगेका छन्। वर्तमान सत्तारुढ गठबन्धनविरुद्ध एमालेसँग उनी जोडिएकाले प्रतिस्पर्धा तीव्र हुने आकलन छ। राप्रपाको परिचर्चा पनि अलि बढेको छ। बत्तिने मतदाता विगतका चुनावलाई हेर्दा चितवनका मतदाता निश्चित राजनीतिक दलका पक्षमा छैनन्। समयपरिस्थितिअनुसार उनीहरू यताउता हुँदै आएका छन्। संसदीय निर्वाचन २०४८ मा चितवनका तीनै क्षेत्रमा वामपन्थी गठबन्धन विजयी भएको थियो। २०५१ को मध्यावधि निर्वाचनमा ४ वटा क्षेत्रमध्ये एमाले र कांग्रेसका पोल्टामा २२ क्षेत्र परे। २०५६ को आमनिर्वाचनमा एमाले विभाजनको मौका उपयोग गर्दै चारै क्षेत्रमा कांग्रेस विजयी भएको थियो। २०६४ को संविधानसभा निर्वाचनमा चितवनका ५ निर्वाचन क्षेत्रमध्ये एउटामा एमाले र बाँकी माओवादी विजयी भए। २०७० मा दोस्रो संविधानसभा निर्वाचनमा दुइटामा एमाले, दुइटामा कांग्रेस र एउटामा राप्रपा विजयी भएको थियो। २०७४ मा एमालेमाओवादी गठबन्धनले सबै ३ क्षेत्र जित्यो, कांग्रेस हार्यो। राज्यशक्ति लाग्यो, गलेनन् जगन्नाथ संयोगवश गएको स्थानीय निर्वाचनमा भएकै गठबन्धन यसपालि दोहोरिएको छ। कांग्रेस माओवादीसहितको गठबन्धनका तर्फबाट दुवैपटक माओवादीकी रेणु दाहाल प्रमुखको उम्मेदवार छिन्। चितवनमा अध्यक्ष दाहाल स्थापित हुन चाहन्छन्। त्यसका लागि क्षेत्र ३ बाट आफू र महानगरमा छोरी रेणुलाई निरन्तर ल्याउने वा उनले चाहेकै व्यक्ति आउने त्रासमा कांग्रेस कार्यकर्ता असन्तुष्ट देखिएका थिए। पार्टी सभापति शेरबहादुर देउवाको हस्तक्षेप र निरन्तर पहलका कारण स्थिति साम्य त भयो त, राष्ट्रियसभाका पूर्वसदस्य जगन्नाथ पौडेल बागी उम्मेदवार बने। उनलाई बसाउन सिंगो राज्यसंयन्त्र लाग्यो। राज्यमन्त्री उमेश श्रेष्ठ आएर प्रयास गरे। पार नलागेपछि गृहमन्त्री बालकृष्ण खाँणसमेत आए। उनले भनेको लाग्छ भन्ने ठानिएका धेरै व्यक्तिसँग सरकारले गुहार माग्यो। कुनै पहल पार लागेन। उम्मेदवारी फिर्ता लिने समय गएपछि पनि उनले विज्ञप्तिमार्फत जानकारी दिएर आफू निस्क्रिय भएको अवगत गराउने गठबन्धनको आस थियो। तर, उनी डटेर घरदैलोमा खटिए। बिहीबार भएको बृहत् सभाका लागि प्रधानमन्त्री एवं पार्टी सभापति देउवा अघिल्लो दिनै आएका थिए।"
धुलिखेललाई अन्तर्राष्ट्रिय स्तरको नगरपालिका बनाउँछौं,"धुलिखेल नगरपालिकामा दोस्रो पटक मेयर पदका उम्मेदवार हुन्, अशोक ब्याञ्जु। देशभर २ सय ९३ वटा नगरपालिका छन्। सबैको छाता संगठन नेपाल नगरपालिका संघको पनि अध्यक्ष हुन् उनी। काभ्रेको धुलिखेललाई तपाईं त धुलिखेल नगरपालिकामा पुनः उम्मेदवार हुनुभयो नि ! अघिल्लो कार्यकालमा धुलिखेललाई नमुना नगरपालिका बनाउन लागेको थिएँ। सबै काम पूरा गर्न बाँकी भएकाले पुनः उम्मेदवार भएको हुँ। पाँच वर्ष हामीले सम्रग विकासको आधारशीला तयार गरेका छौं। त्यसलाई पूर्णता दिन मेरो उम्मेदवारी हो। अघिल्लो कार्यकालमा केके काम गर्नुभयो त ? पाँच वर्षको कार्यकालमा नमुना नगरपालिका बनाउने काम अगाडि बढाएका थियौं। हामी निर्वाचित हुनुपूर्व ६४ प्रतिशत घरमा शौचालय थिए, अहिले ९८ प्रतिशत घरमा शौचालय पुर्यायौं। ७१ प्रतिशत साक्षर थिए। अहिले ९८ प्रतिशत साक्षर बनायौं। साक्षर नगरपालिका घोषणा गरिसकेका छौं। यो नगरपालिकालाई देशको छैटौं, प्रदेशको चौथो र काभ्रे जिल्लाको प्रथम बालमैत्री सहर घोषणा गरेका छौं। हामी आउनुपूर्व ३८ प्रतिशतको घरमा मात्रै खानेपानी पुगेको थियो। हामीले ठूलो संकल्प गर्यौं। खानेपानी सबैको घरमा पुर्याउने लक्ष्य लियौं। एक घर एक धारा कार्यक्रम ल्यायौं। ९८ प्रतिशत घरमा धारा पुर्याएका छौं। संयुक्त राष्ट्रसंघले लिएको दिगो विकास लक्ष्यमा चार आधार शिक्षा, स्वास्थ्य, गरिबी निवारण र खानेपानी छन्। दक्षिण एसियामै पहिलोपटक एसडीजी गोल सन् २०३० भित्रै पूरा गर्ने आधार तयार गरेको नगरपालिका हो धुलिखेल। एक वडा एक पार्क बनाउने अभियान थाल्यौं। सार्वजनिक सम्पत्ति संरक्षण हुने, सहरी सौन्दर्यकरण पनि हुने, बालबालिका, युवा, वृद्धवृद्धा पनि रमाउने भएकाले पार्कमा जोड दिएका हौं। ५३ वटा पार्क बनायौं। भौतिक विकासमा केके गर्नुभयो ? सडक निर्माणलगायत पूर्वाधारका धेरै काम गरेका छौं। नगर सम्हाल्दा साढे १२ किलोमिटर कालोपत्रे थियो। पाँच वर्षपछि ४८ किलोमिटर पिच, ७१ किलोमिटर ग्राभेल र ३ सय २० किलोमिटर कच्ची मौसमी सडक बनाएर जनतालाई उपहार दिएका छौं। ५ किलोमिटर ढलान सडक बनायौं। गाउँबस्तीमा सबै टोलमा सडक सञ्जालले जोड्यौं। एक हजार क्षमताको सभाहल निर्माण गरेका छौं। एउटा सपिङ कम्प्लेक्स र ५ वटा स्वास्थ्य केन्द्र भवन निर्माण गरेका छौं। १५ शय्याको अस्पताल र एक संग्रहालय बनाएका छौं। शिक्षा क्षेत्रमा के गर्नुभएको छ ? साक्षर घोषणाको कुरा भनिसकेँ। १८ वटा विद्यालय भवन निर्माण गरेका छौं, २ देखि १० करोडको लगानीमा। १७ वर्षदेखि मिलान नभएको शिक्षकको दरबन्दी मिलाएका छौं। विद्यालय मर्ज गरिएका छन्। आधारभूत विद्यालय तहमा जर्मनी पद्धति एमजीएमएल कार्यक्रम सञ्चालन गरी शिक्षामा सुधार गरिएको छ। धुलिखेल नगरस्थित दुई कलेजमा अध्ययन गर्ने विद्यार्थीलाई निःशुल्क छात्रवृत्तिको व्यवस्था गरिएको छ। सामुदायिक विद्यालयमा विज्ञान प्रयोगशाला र आईसिटी ल्याब व्यवस्था गरेका छौं। शिक्षामा ठूलो परिवर्तन भएको छ। अरू स्थानीय तहभन्दा धुलिखेल केमा फरक छ ? विकास निर्माण फरक ढंगले गरेका छौं। विकास निर्माणका १ हजार १ सय काम गर्यौं। २३२४ वटा ठेक्का दिएका छौं। बाँकी सबै उपभोक्ता समितिमार्फत गरेका छौं। जनतालाई नै विकास निर्माणमा सहभागी गराएका छौं। जनतालाई सहभागी गराएर विकास गर्यौं। के छन् तपाईंका भावी योजना ? आगामी ५ वर्षभित्र शिक्षा, स्वास्थ्य, कृषि, वातावरण, खानेपानी र सरसफाइ, रोजगार, संस्कृति र सम्पदा संरक्षण, पर्यटन, सुशासन क्षेत्रमा मानव अधिकारमा आधारित समावेशी, समतामूलक, न्यायपूर्ण र दिगो विकास गरी नेपालकै अग्रणी नमुना नगरपालिकाका रूपमा धुलिखेललाई स्थापित गर्नेछौं। सबै वडाका केन्द्र जोड्ने सडक कालोपत्रे गर्नेछौं। चक्रपथ बनाउँछौं। विद्युतीय बस, बहुउद्देश्यीय बसपार्क, बिपी राजमार्गलाई नगरक्षेत्रमा ६ लेन, सूर्यविनायकदेखि धुलिखेलसम्म आठ लेनमा विस्तारमा पहल गर्नेजस्ता काम गर्नेछौं। खानेपानीमा आत्मनिर्भर बनाउने छौं। अतिविपन्न परिवारलाई मासिक १० युनिटसम्म निःशुल्क खानेपानी उपलब्ध गराउँछौं। सार्वजनिक स्थल र चोकमा सार्वजनिक शौचालयको निर्माण गर्नेछौं। धुलिखेल सुरक्षित, सुविधासम्पन्न र आकर्षक आवास केन्द्र र नमुना बस्तीका रूपमा विकास गर्नेछौं। एक वडा एक सुविधासम्पन्न खेलमैदान र धुलिखेल खेलमैदानलाई क्षेत्रीय रंगशालाका रूपमा विकास गर्नेछौं। फोहोरमैला व्यवस्थापनको लागि ल्यान्डफिल्ड साइटको पूर्वाधार निर्माण गर्नेछौं। सबै वडामा ढल निकासको निर्माण गरिने छ। अतिविपन्न गरिब परिवारलाई १० युनिट निःशुल्क विद्युत् उपलब्ध गराइनेछ। धुलिखेललाई स्मार्टसिटी बनाउने भनिएको हो ? धुलिखेललाई स्मार्टसिटीका रूपमा विकास गर्ने छौं। सार्वजनिक स्थलमा फ्रि वाईफाई इन्टरनेटको व्यवस्था गर्छौं। प्रशासनिक कार्यलाई कागजरहित बनाउने छौं। नगरभित्रका सबै चोक, गल्ली, सार्वजनिक स्थल, मन्दिर, पार्क, राजमार्गमा सीसीटिभीको विस्तार गर्नेछौं। धुलिखेललाई तरकारी, दूध, फलफूल, खाद्यान्न र मासुमा आत्मनिर्भर बनाउने छौं। जित्ने आधारचाहिँ केके छन् ? अघिल्लो कार्यकालमा गरेका थुप्रै काम। जुन आमजनतासक्षम घामजस्तै छर्लङ छ। हाम्रो प्रतिबद्धतामा आगामी कार्यक्रम पनि ल्याएका छौं। अतिविपन्न परिवारले बैंक खाता खोलेमा १ सय रुपैयाँ प्रोत्साहन रकम उपलब्ध गराइनेछ। धुलिखेलमा अध्ययन गर्ने विद्यार्थीलाई स्नातकसम्मको शिक्षा पूर्णनिःशुल्क गरिनेछ। अपांगता भएका नागरिकलाई स्नातकोत्तरसम्म अध्ययनका लागि निःशुल्क गरिनेछ। हामीले स्वास्थ्य बिमा निःशुल्क उपचार, स्वास्थ्य नागरिक जिम्मेवार स्थानीय सरकार भन्ने नाराका स्वास्थ्य क्षेत्र विशेष कार्यक्रम नै ल्याउने छौं। समानतातर्फको महिला यात्रा, समाजवादउन्मुख धुलिखेल विशेषताअन्तर्गत एक घर एक स्वरोजगारी प्रत्याभूति गरिने छ। महिला, युवा, दलित, ज्येष्ठ नागरिक, खेलाडी, कलाकार, बालबालिका क्षेत्र पनि विशेष कार्यक्रम सञ्चालन गर्नेछौं। बंैक जान नसक्ने ज्येष्ठ नागरिकलाई सामाजिक सुरक्षा भत्ता घरैमा पुर्याउन व्यवस्था गरिने छ। खुसी ज्येष्ठ नागरिक, सुखी बालबालिका, आपांगतामैत्री धुलिखेल नगरपालिका भन्ने सामाजिक सुरक्षाका कार्यक्रम पनि सञ्चालन गर्नेछौं। अरू पनि छन् कि ? अनलाइनबाटै सेवा प्रवाह गर्ने नीति लागू गर्नेछौं। सुरक्षित सहर हाम्रो प्रतिबद्धता हो। चेलीबेटी बेचबिखन, बोक्सीको आरोप, घरेलु हिंसा, यातना, संगठित अपराध, बालविवाह, लंैगिक हिसा, यौनजन्य हिंसालगायतका दुव्र्यवहार अन्त्य गरिनेछ। एक वडा एक विशेषता कार्यक्रम सञ्चालन गर्नेछौं। माउन्टेन स्पोर्टस्, बौद्ध अध्ययन केन्द्र, कृषि अध्ययन केन्द्र बनाउने छौं। वडा नम्बर २ लाई दुग्ध, तरकारी, फलफूल उत्पादन पकेट क्षेत्रका रूपमा विकास गरिनेछ। वडा नम्बर ३ लाई पर्यटन, तरकारी र बिउबिजन उत्पादन पकेट क्षेत्र, वडा नम्बर ४ शैक्षिक केन्द्र तथा व्यवस्थित सहरीकरण क्षेत्र, वडा नम्बर ५ मा सांस्कृतिक र सम्पदा तथा आवासीय क्षेत्र, वडा नम्बर ६ र ७ लाई पुरातात्विक सम्पदा संरक्षण, संस्कृति, पुरानो मौलिक बस्ती संरक्षण, व्यावसायिक केन्द्र तथा आवासीय क्षेत्रको विकास गरिनेछ। वडा नम्बर ८ लाई पर्यापर्यटन, पार्क, होमस्टे, कृषि तथा कृषि अध्ययन केन्द्र बनाइने छ। वडा नम्बर ९ मा पर्यटन, स्वास्थ्य सेवा, आवासीय तथा कृषि क्षेत्र, वडा नम्बर १० मा औद्योगिक, कृषि तथा फलफूल पकेट क्षेत्र बनाइने छ। वडा नम्बर ११ पर्यटन, होमस्टे कृषि तथा जैविक विविधता क्षेत्र र वडा नम्बर १२ लाई धान खेती, सुन्तला खेती, पर्यटन र सांस्कृतिक क्षेत्रका रूपमा विकास गर्ने लक्ष्य छ। एकातिर गठबन्धन छ, एमाले पनि फुटेको छ। कसरी सजिलै जित्न सक्नु हुन्छ ? पाँच वर्ष जनताको सेवा गरेका छौं। यहाँ फुटको खासै असर छैन। जति फुटेर गएका छन्, त्योभन्दा धेरै आएका छन्। चुनावमा केही नयाँ संकल्प गर्नुभएको छ ? हामी जनप्रतिनिधि शासक होइनौं। जनताका सेवक भएर काम गर्नेछौं। सामाजिक जागरण र विकासका अभियन्ता भएर काम गर्छौं। नगर सुशासनको नमुना बनाउँछौं। भ्रष्टाचार गर्दैनौं। भ्रष्टाचार नियन्त्रण पनि गर्छौं। जनताले तपाईंलाई नै किन भोट हाल्ने ? हाम्रो पार्टी एमालेको विचार सबै सही छन्। पाँच वर्षमा जनमुखी सरकारको दृष्टान्त प्रस्तुत गरिसकेका छौं। हरेक आन्दोलनको अगुवाई हाम्रो पार्टीले गरेको छ। एमाले शान्ति प्रक्रियाको पहलकर्ता पनि हो। राज्य निर्माण र समृद्ध नेपालको सपना एमालेसँग छ। प्रगतिशील राष्ट्रवादको अगुवाई गरेको पार्टी पनि एमाले नै हो। नगरपालिका संघको अध्यक्ष हुनुभयो। स्थानीय तहको पहिलो पाँच वर्षलाई कसरी लिनुहुन्छ ? स्थानीय तहको पहिलो अभ्यास हो यो पाँच वर्ष। देशभरकै स्थानीय तहले विकासको जग बसालेका छन्। जनशक्ति व्यवस्थापन र संविधानले व्यवस्था गरेको एकल अधिकार क्षेत्रहरूमा कानुनी संरचना (ऐन, कानुन) निर्माण गरी विधि निर्माण गर्ने पहिलो दायित्व थियो। कानुनी जटिलताबीच सेवा र सुशासन दिन सफल भएका छौं। आँगनबाटै जनतालाई सेवा प्रवाह गरेका छौं। कोरोना संक्रमणका दुई वर्षका बाबजुद काम भएका छन्।"
सुधारिएको पञ्चायतपछि पहिलो स्थानीय चुनाव,"काठमाडौं : शैक्षिक क्षेत्र सुधारको माग गर्दै २०३५ सालमा विद्यार्थी आन्दोलन भयो। त्यो आन्दोलन चर्किंदै पञ्चायती व्यवस्था विरुद्ध परिणत भयो। पञ्चायतविरुद्ध जनआक्रोश बढ्दै गएपछि तत्कालीन राजा वीरेन्द्रले २०३६ जेठ १० गते जनमत संग्रहको घोषणा गरे। अन्दोलन मत्थर भयो। २०३७ वैशाख २० मा बालिग मताधिकारका आधारमा जनमत संग्रह भयो। जनमत संग्रहमा सुधारिएको पञ्चायती व्यवस्थाका पक्षमा बहुमत देखिएपछि शासन व्यवस्थामा सामयिक सुधारको पहल भयो। नेपालको संविधान २०१९ मा तेस्रो संशोधन गरियो। २०३७ पुस १ गते भएको संशोधनले पञ्चायती निरङ्कुशतालाई केही खुकुलो बनाएको थियो। संशोधनले गाउँ पञ्चायतनगर पञ्चायत निर्वाचन पद्धतिमा परिवर्तन गरी बहुमतीय प्रत्यक्ष निर्वाचन प्रणालीको व्यवस्था गर्यो। उमेर पुगेका सबै नेपालीले गोप्य मतदान दिन पाउने व्यवस्था भयो। सोही जगमा घोषणा भएको थियो, गाउँनगरजिल्ला पञ्चायत निर्वाचन २०३९। त्यस बेला देशभर ४ हजार २२ गाउँ पञ्चायत र २९ वटा नगर पञ्चायत तोकिएका थिए। गाउँ र नगर पञ्चायतलाई क र ख समूहमा बाँडिएको थियो। गाउँपञ्चायतमा २०३९ वैशाख २८ र ३१ गते तथा नगर पञ्चायतमा जेठ ३ र ४ गते चुनाव गरिएको थियो। प्रत्येक गाउँ पञ्चायतबाट ४७ जनाका दरले १ लाख ८९ हजार ३४ र नगर पञ्चायतबाट २ हजार ५ सय प्रतिनिधि छानिएका थिए। जिल्ला पञ्चायतका पदाधिकारीसमेत गरी १ लाख ९२ हजार १ सय २० प्रतिनिधि चयन भएका थिए। पञ्चायती व्यवस्थाका कारण त्यो निर्वाचनलाई गाउँनगर पञ्चायत निर्वाचन भनिएको राष्ट्रिय प्रजातन्त्र पार्टीका केन्द्रीय सल्लाहकार समितिका अध्यक्ष तथा पूर्वमन्त्री निरन्जन थापा बताउँछन्। नेपालको निर्वाचन इतिहासमा त्यो एक कोसेढुंगा नै हो, थापाले भने, किनभने त्यो विशुद्ध गैरराजनीतिक र गाउँको विकास गर्ने जनप्रतिनिधि चुन्न थियो। त्यो चुनावलाई विशेष रूपमा लिएका छौं। अघिल्लो दिनसम्म नामावली अध्यावधि चुनाव जितेपछि सामाजिक कार्यमा लाग्नुपर्छ भन्ने थियो। गाउँलेले विकास गर्न सक्ने क्षमता भएको मान्छेलाई उम्मेदवार बनाएका थिए। उम्मेदवार विकासका एजेन्डा बनाएर भोट माग्थे।निरन्जन थापा, पूर्वमन्त्री मतदाता नामावलीमा नाम छुटेको भए चुनावको अघिल्लो दिनसम्म निवेदन दिन पाउने व्यवस्था थियो। कसैको निवेदन परे मतदाता नामावलीमा राख्न र मतदान गर्न दिने व्यवस्था मिलाउन निर्वाचन आयोगले निर्वाचन अधिकृतहरूलाई परिपत्र नै गरेको थियो। मतदाता हुन सम्बन्धित वडामा स्थायी घरबास भएको वा त्यस्तो वडामा २०३८ पुस मसान्तसम्ममा घटिमा १ वर्ष कुनै प्रकारले बसोबास हुनुपर्ने व्यवस्था थियो। मतदाताको उमेर २१ वर्ष कायम गरिएको थियो। आयोगले २०३८ चैत मसान्तसम्ममा २१ वर्ष पूरा भएकालाई मतदानको अधिकार दिएको थियो। आयोगले २०३९ वैशाख १५ गते अद्यावधिकसहितको मतदाता नामावली गाउँनगर पञ्चायतका कार्यालयमा प्रकाशन गर्न लगाइएको थियो। आयोगद्वारा प्रकाशित नेपालको निर्वाचन इतिहास पुस्तक का अनुसार निर्वाचन गराउन कर्मचारीको संख्या अपुग भएपछि एउटा डोर(टोली) लाई २ गाउँ पञ्चायतको निर्वाचन गराउने जिम्मा दिइएको थियो। त्यसैकारण सबै गाउँ पञ्चायतलाई क र ख समूहमा विभाजित गरिएको थियो। मतदान प्रक्रिया गाउँ पञ्चायतमा ९ वडाका अलगअलग मतदान केन्द्र र उपकेन्द्र राखिएका थिए। मतदाता सम्बन्धित वडाको मतदान केन्द्रभित्र प्रवेश गरेपछि सबै पदका लागि मतदान गर्नुपरेमा सर्वप्रथम गाउँ वा नगरसभा सदस्यको मतपत्र लिई चार जना उम्मेदवारको चिह्नमा छाप लगाई मतदान गर्ने र त्यसपछि सदस्यको क्रमशः प्रधान र उपप्रधानपञ्चको मतपत्र लिई एकएक उम्मेदवारको चिह्नमा छाप लगाई मतदान गर्नुपर्ने व्यवस्था गरिएको थयो। एक जना मतदाताले एकै पटक सात प्रतिनिधिहरू छान्न आफ्नो मताधिकारको प्रयोग गर्न सक्ने व्यवस्था गरिएको थियो। त्यसबेला अहिले जस्तो मतदाता परिचयपत्र थिएन। नामावलीको सिरियल नम्बर र नामका आधारमा एजेन्टले प्रमाण्ीाकरण गरेपछि मत दिन पाइन्थ्यो, राजनीतिक विश्लेषक शिवलाल श्रेष्ठ भन्छन्, ढिलो भए अर्कैले भोट लगाइदिने सम्भावना हुन्थ्यो। कति जना त आफ्ना नाममा अर्कैले मत खसालिदिएपछि भोट हाल्न नपाई फर्किएका थिए। त्यो र अहिलेको स्थानीय तहको निर्वाचको मतदान प्रक्रियामा खासै फरक नरहेको श्रेष्ठले बताए। निर्वाचन र मतदान अधिकृत प्रमुख जिल्ला अधिकारीलाई निर्वाचन अधिकृत नियुक्त गरिएको थियो। निर्वाचन अधिकृतले प्रत्येक २ गाउँ पञ्चायतमा प्रधानपञ्च र उपप्रधानपञ्च, गाउँ पञ्चायत सदस्य र गाउँसभा सदस्यको निर्वाचन गराउन १ जना मतदान अधिकृत नियुक्त गरेका थिए। गाउँ र नगरसभाका सदस्य, गाउँ र नगर पञ्चायतका प्रधानपञ्च, उपप्रधानपञ्च र सदस्य, नगर पञ्चायतबाट जिल्लासभाका लागि निर्वाचित हुने १ तृतीयांश सदस्य, जिल्ला पञ्चायत सभापति, उपसभापति र सदस्यसमेत ८ पदको निर्वाचन भएको थियो। जसका लागि बेग्लाबेग्लै निर्वाचन चिह्न राखी ८ किसिमको मतपत्र तयार गरिएको थियो। गाउँ र नगर स्तरको निर्वाचनका लागि ४ रङका र जिल्ला स्तरको निर्वाचनको लागि ४ रङका मतपत्र थिए। गाउँ र नगरसभा सदस्य उम्मेदवारका लागि १४, गाउँ र नगरपञ्चायत सदस्य उम्मेदवारका लागि १०, प्रधानपञ्चका उम्मेदवारका लागि १४ र उपप्रधानपञ्चका उम्मेदवारका लागि १० बेग्लाबेग्लै रङका निर्वाचन चिह्न भएका करिब ४ करोड मतपत्र छापिएका थिए। सरकारी गाडी प्रयोगमा रोक निर्वाचन प्रचारमा सरकारी गाडी प्रयोग गर्न नपाउने व्यवस्था यही निर्वाचनदेखि गरिएको हो। सरकारले मन्त्रिपरिषद्का सदस्यलाई स्थानीय पञ्चायत एवं वर्गीय संगठनको निर्वाचनको सिलसिलामा प्रचारप्रसारका लागि जिल्ला जाँदा सरकारी गाडी प्रयोग नगर्न निर्देशन दिएको थियो। त्यस्तै सरकारी स्वामित्वका संस्थानका गाडी पनि प्रयोग गर्न नपाइने नियम थियो। नामावलीको सिरियल नम्बर र नामका आधारमा एजेन्टले प्रमाणीकरण गरेपछि मत दिन पाइन्थ्यो। ढिलो भए अर्कैले भोट हालिदिने सम्भावना हुन्थ्यो। कतिले त आफ्नो नाममा अर्कैले मत खसालिदिएपछि नलगाइकनै फर्किएका थिए।शिवलाल श्रेष्ठ, राजनीतिक विश्लेषक निर्वाचन सचेतना आयोगले १ लाख पोस्टर वितरण गरी मतदातामा सचेतना ल्याउने कार्य गरेको थियो। बिहान ८ देखि साँझ ५ बजेसम्म मतदान गर्ने समय तोकिएको थियो। ४ हजार २२ गाउँ पञ्चायत र २९ नगर पञ्चायतका १ लाख ९१ हजार १ सय ५७ पदका निर्वाचन भएको थियो। जसका लागि ३७ हजार ५ सय मतदान केन्द्र र उपकेन्द्र तोकिएका थिए। गाउँ र नगर पञ्चायतलाई क र ख समूहमा विभाजन गरिएको थियो। कर्मचारी खटनपटन २०३९ वैशाख १७ को गोरखापत्रमा प्रकाशित समाचार र निर्वाचन आयोगको वार्षिक प्रतिवेदनअनुसार गाउँ पञ्चायतको निर्वाचनका लागि मात्रै ४० हजार २ सय २० र नगर पञ्चायतका लागि २ हजार ९ सय कर्मचारीको आवश्यकता थियो। तर, सो संख्यामा कर्मचारी खटाउन समस्या भएपछि मतदानका दिन मतदान अधिकृतले आवश्यकताअनुसार ज्यालादारीमा राखेका थिए। पर्सामा निर्विरोध पर्साको विन्धवासिनी गाउँ पञ्चायतमा सबै पञ्च निर्विरोध निर्वाचित भएको २०३९ वैशाख २८ को गोरखापत्रमा समाचार छ। यसैगरी महोत्तरी र धनुषाका गाउँ र नगर पञ्चायतमा ८० प्रतिशत नयाँ पञ्च निर्वाचित भएका थिए। रोल्पाको थवाङमा तुलकुमारी बुढामगर प्रधानपञ्च र थवाङकै दिलकुमार बुढामगर उपप्रधानपञ्चको निर्विरोध निर्वाचित भएका थिए। यो निर्वाचनमा विजयी उम्मेदवारलाई १० प्रतिशत मतको सीमा तोकिएको थिएन। उम्मेदवारको अभाव र कानुनी प्रक्रियाका कारण निर्वाचनपछि पनि ८ सय २५ पद पनि रिक्त भएका थिए। राष्ट्रसेवकबाट पदको दुरूपयोग स्वस्तिक छाप थिएन। मतपत्रमा रहेका चिह्नमा कलमले रेजा लगाउनुपथ्र्यो। त्यो निर्वाचनपछि महोत्तरीका गाउँमा हाइस्कुल, स्वास्थ्यचौकी खुलेका थिए। प्राडा वीरेन्द्रप्रसाद मिश्र, पूर्वनिर्वाचन आयुक्त कतिपय राष्ट्रसेवकले आफ्नो पद र सरकारी साधनको दुरूपयोग गरी निर्वाचन प्रक्रिया र परिणाममा प्रतिकूल असर पारेकोसमेत भेटिएको आयोगको त्यसबेलाको प्रतिवेदनमा उल्लेख छ। जिल्ला पञ्चायत निर्वाचन २०३९ जिल्ला पञ्चायत सभापति, उपसभापति र सदस्यको निर्वाचन २०३९ असार २ गते भएको थियो। यो निर्वाचन सञ्चालन गर्न पनि ७५ वटै जिल्लाका प्रमुख जिल्ला अधिकारीलाई तत्तत् जिल्लाको निर्वाचन अधिकृत नियुक्त गरिएको थियो। जिल्ला पञ्चायतको सभापति, उपसभापति र सदस्यको निर्वाचनका लागि दरखास्त दिने ठाउँ जिल्लाको सदरमुकाम तोकिएको थियो। जिल्लाका प्रत्येक इलाकामा मतदान केन्द्र स्थापना भएको थियो। जिल्ला पञ्चायत सभापति, उपसभापति र सदस्यका उम्मेदवारले सय रुपैयाँ धरौट राख्नु पथ्र्यो। खसेको मतको १० प्रतिशतभन्दा कम मत प्राप्त गर्ने उम्मेदवारको धरौट जफत हुने व्यवस्था थियो। मतपत्र गाँसेर मतपत्र जिल्लासभा सदस्य र जिल्ला पञ्चायत सभापतिका उम्मेदवारमा १४१४ तथा उपसभापति र सदस्यका उम्मेदवारमा १०१० निर्वाचन चिह्न भएका बेग्लाबेग्लै रङका ३८ लाख मतपत्र छापिएका थिए। प्रत्येक पदका लागि निर्धारित निर्वाचन चिह्नभन्दा बढी उम्मेदवार भएमा उही रङको निर्वाचन चिह्न भएको अर्को थरीको मतपत्र जोडेर मतपत्र तयार गरिएको थियो। त्यस्तो मतपत्रद्वारा मतदान सम्पन्न गराउने अधिकार निर्वाचन अधिकृतलाई नै थियो। तुरुन्त मतपत्र छापेर उपलब्ध गराउन सक्ने साधन र क्षमताको अभावमा यसप्रकारको समस्याको तत्कालीन समाधानको उपायस्वरूप मतपत्र गाँसेर भए पनि मतदान गराउनुपर्ने बाध्यता भएको हो, आयोगको वार्षिक प्रतिवेदन २०३८३९ मा भनिएको छ। मतदान केन्द्र र मतपेटिका सबै पदको उम्मेदवारका लागि प्रत्येक इलाकामा एउटा मतदान केन्द्र र एउटा मतपेटिका राखिएको थियो। जिल्ला पञ्चायत सभापति पदमा ३ सय ९४, उपसभापतिमा ४ सय ४ र सदस्यका लागि ६ सय ७५ गरी २ हजार ६ सय २३ जना उम्मेदवार थिए। त्यो निर्वाचनमा स्वस्तिक छापको व्यवस्था नभएको पूर्वनिर्वाचन आयुक्त प्राडा वीरेन्द्र मिश्रले सुनाए। स्वस्तिक छाप थिएन। मतपत्रमा ८ कोठा थिए। त्यहाँ रहेको चिह्नमा कलमले रेजा लगाउनुपथ्र्यो, मिश्रले भने, मतदान गर्न सजिलै थियो। जिल्लासभा सदस्य, जिल्ला पञ्चायत सदस्य, उपसभापति र सभापतिले क्रमशः १ हजार ५ सय, ५ हजार र २०२० हजार रुपैयाँ खर्च गर्न पाउने सीमा तोकिएको थियो। उम्मेदवारले निर्वाचन खर्च विवरण निर्वाचन अधिकृतसमक्ष पेस गर्नुपर्ने र नगरेमा सजायसमेत हुनसक्ने व्यवस्था गरिएको थियो। महिला उम्मेदवार निर्वाचित उक्त निर्वाचनमा सभापतिमा २, उपसभापतिमा १२ र सदस्यमा १२ महिलाले उम्मेदवारी दिएका थिए। तर, सभापतिमा १ र सदस्यमा ६ निर्वाचित हुन सफल भएको आयोगको वार्षिक प्रतिवेदनमा उल्लेख छ। राष्ट्रसेवकबाट हस्तक्षेप सिराहा र म्याग्दीमा निर्वाचनका क्रममा उच्च पदस्थ राष्ट्रसेवकले प्रत्यक्ष वा अप्रत्यक्ष रूपमा हस्तक्षेप गरेर निर्वाचन प्रभावित पार्न खोजेको आयोगले प्रशासन गरेको नेपालको निर्वाचन इतिहास पुस्तकमा उल्लेख छ। हिंसात्मक घटना निर्वाचनका क्रममा रूपन्देहीमा मतदान हुनुभन्दा पहिले सदस्यका उम्मेदवारको हत्या भएको थियो। एक दुई ठाउँमा मतदान भइसकेपछि मतपेटिका एवं मतपत्र लुटिएका थिए। त्यस्ता ठाउँमा पुनः मतदान भएको थियो। कतैकतै धाँधली, हिंसात्मक गतिविधिका खबर पनि सुनिएको थियो, राप्रपा सल्लाहकार समिति संयोजक थापा भन्छन्, मलाई थाहा भएसम्म बुटवलमा पनि धाँधली भयो भनेर पुनः निर्वाचन भएको थियो। तर, कसरी कसले धाँधली गर्यो भन्ने सम्झना छैन। जिल्लासभामा प्रतिनिधित्व हुने १ सय ३८ पदका लागि निर्वाचन भएको थियो। ७५ जिल्लाका ८ सय २५ पदका लागि २०३९ असार २ मा निर्वाचन तोकिएकामा सुनसरी र सिन्धुलीमा हुन सकेन। सिन्धुलीमा असार ३ र सुनसरीमा ७ गते निर्वाचन भएको थियो। २०३९ को निर्वाचनपछि नै नागरिकले वास्तविक जनप्रतिनिधि छान्न पाउने व्यवस्था सुरु भएको मिश्र बताउँछन्। २०३४ सालको निर्वाचनमा म काठमाडौंको नरदेवी क्याम्पसमा मतदान अधिकृत थिएँ। त्यसबेला गाउँ फर्क अभियानले जसलाई अनुमोदन गथ्र्यो त्यो व्यक्ति निर्विरोध भए। मतदान नै हुन पाएन, मिश्रले भने, जब सुधारिएको पञ्चायती व्यवस्था सुरु भयो अनि नागरिकले गोप्य मतदान गर्न पाए। रोजेको प्रतिनिधि चुन्न पाए। त्यतिबेला राजनीतिक दलमा आबद्ध भए पनि चुनाव चाहिँ व्यक्तिगत रूपमा लड्नुपथ्र्यो। अहिलेको जस्तो यो पार्टी, त्यो पार्टी भन्ने थिएन। म स्वतन्त्र रूपमा चुनाव लडेँ। मेरो चुनाव चिह्न खुकुरी थियो। चुनावको माहोल अहिलेको जस्तै थियो। चुनाव आयो भनेपछि गाउँको रौनक नै छुट्टै हुन्थ्यो। १०१५ जना साथीभाइ भेला भएर मत माग्न हिँडेका थियौं। चुनावमा अहिले जस्तो धेरै खर्च गर्नुपर्दैनथ्यो। साथीहरूलाई खाजा खुवाउनुपथ्र्यो। चिया, बिस्कुट र चिउरा खान्थ्यौं। भात खाएको पैसा दिनुपर्दैन्थ्यो। भोट माग्ने क्रममा मेरो त्यस्तै ७ सय ५० रुपैयाँ जति खर्च भयो होला। अहिलेको जस्तो पर्चा, पम्प्लेट टाँसेर चुनाव प्रचार हुँदैनथ्यो। जम्मा १ हजार १ सय हाराहारी मत खसेकामा मैले ९ सय ५० मत ल्याएको थिएँ। जनताको पहिलो माग नै खानेपानी हुन्थ्यो। आहालेदेखि पाइप पुरेर ल्याएर नागेश्वरी चौतारामा पानी झारेको थिएँ। त्यसले वडाको ठूलो क्षेत्रमा खानेपानी समस्या अन्त्य भएको थियो। तर, अहिले पनि हाम्रो ठाउँमा खानेपानीकै समस्या छ। कसैकसैले बिउबिजन पनि माग्थे। त्यसबेला सडक, विद्यालय, स्वास्थ्य चौकि माग्ने कुरै थिएन। त्यतिबेला वडामा अहिलेजस्तो बजेट हुँदैनथ्यो। योजना छान्ने, नीति कार्यक्रम बनाउने भन्ने थिएन। घरमा बिहानदेखि बेलुकैसम्म झगडा मिलाइदिनुपर्यो भनेर मान्छे आउँथे। गाउँका झैझगडा मिलाउन रात दिन कुद्नुपथ्र्यो। भातै नखाई जानुपथ्र्यो। मुद्दा मामिला खासै भएनन्। झगडा चाहिँ धेरै नै मिलाएँ। वडाको स्रोत सिफारिस दस्तुर मात्रै थियो। एउटा सिफारिसको २ रुपैयाँ लिन पाइन्थ्यो। २०३९ सालदेखि निरन्तर १५ वर्ष मैले वडा चलाएँ। (मेघनाथ गुरागाईं, २०३९ सालमा निर्वाचित वडाध्यक्ष। तत्कालीन फुङलिङ गाउँ पञ्चायत वडा १) पञ्चायतका बेला भएको निर्वाचनमा उम्मेदवारले प्रचारमा प्रयोग गरेको पर्चा। संकलनः मदन पुरस्कार पुस्तकाल"
मतदाता खोज्दै लेकतिर,"गोरखा : उत्तरी गोरखा चुमनुब्री ६ चुम्चेत र ७ छेकम्पारका अधिकांश बासिन्दाको घरमा अहिले तालाचाबी लगाएको भेटिन्छ। यार्सागुम्बा संकलन गर्ने समय भएकाले स्थानीय लेक, खर्क र पाटनमा पुगेका छन्। आम्दानीको मुख्य स्रोत मध्येमा पर्ने यार्सागुम्बा संकलन र चुनाव एकै समयमा परेपछि उनीहरूको प्राथमिकतामा यार्सागुम्बा संकलन नै छ। उम्मेदवार घरमा पुगे मतदाता भेट्दैनन्। उम्मेदवार पनि मतदाता खोज्दै सोही स्थानमा पछिपछि लेकमा नै पुगेर मतदाता भेटी वैशाख ३० गते भोट हाल्न आउन र आफ्नो पार्टीलाई जिताउन अनुरोध गर्नेको नेता, कार्यकर्ता र उम्मेदवार दैनिक लेक आउने गरेको स्थानीय बताउँछन्। मुख्य प्रतिस्पर्धी नेपाली कांग्रेस र नेकपा माओवादी केन्द्रका उम्मेदवारहरू कस्ट गरेर भए पनि लेकमा नै पुगेका हुन्। यार्सागुम्बा संकलन गर्न लेकमा गएकाहरूलाई माओवादीका उम्मेदवार र नेताहरूले भेटेर भोट मागेर फर्कनुभयो। त्यसपछि कांग्रेसका उम्मेदवार पनि पुग्नुभएको छ, चुमनुब्री७ का वडाअध्यक्ष पासाङ फुञ्जो लामाले भने। छेक्या र बज्योको लेक र खर्कमा यतिबेला छेकम्पारका करिब पाँचछ सय जना मतदाता यार्सागुम्बा संकलन गर्न पुगेको उनले बताए। माओवादीका चुमनुब्री गाउँपालिकाकी उपाध्यक्ष उम्मेदवार लक्ष्मी गुरुङको नेतृत्वमा लेकमा पुगेको सो टोलीमा सोही पार्टीका गाउँपालिका कमिटी सहसचिव विशाल घले, वडाअध्यक्षका उम्मेदवार ल्हाक्पा नुर्बु लामा, वडा सदस्यका उम्मेदवार गरी १४ जना सहभागी रहेको सहसचिव विशाल घलेले जानकारी दिए। कांग्रेसको टोलीमा वडाअध्यक्षका उम्मेदवार टासी दोर्जे लामाको नेतृत्वमा वडा सदस्यका उम्मेदवार तथा अन्य सहयोगी कार्यकर्ता गरी १० जना रहेको वडाअध्यक्ष पासाङ फुञ्जो लामाले बताए। दिनभरि यार्सागुम्बा संकलनमा सक्रिय रहेका उनीहरूलाई नेताहरूले साँझ ५ बजेदेखि साँझ सात बजेसम्म भेटेर भोट मागेको टोलीमा सहभागी विशाल घलेले जानकारी दिए। यतिबेला गाउँघरमा मतदाता भेटिँदैनन्। भर्खरको सुत्केरी र हिँड्न नसक्ने बूढाबूढी मात्र छन्। बाँकी सबैजना घरमा ताला लगाएर यार्सागुम्बा टिप्न लेकतिर गएका रहेछन्। त्यसैले हामी पनि मतदाता भेट्न उहाँहरूको पछि लागेर त्यतै गयौं, घलेले भने। मतदातालाई भेटेर भोट हाल्नका लागि २९ गते बेलुकीसम्म गाउँमा आउन अनुरोध गरेको घलेको भनाइ छ। पार्टीले केन्द्रबाटै गठबन्धन गर्न भनेकाले हामीले कुनै पनि प्रतिस्पर्धी पार्टीको आलोचना गरेनौं। हाम्रा उम्मेदवारलाई भोट हाल्नुस् मात्रै भन्यौं, घलेले भने। विगतका चुनावमा दुई प्रतिस्पर्धी पार्टीबीच घोचेपेच र अस्वस्थ व्यवहार भएको भोगेका गाउँलेहरू यसपटक स्वस्थ व्यवहार देखेर खुसी भएको र भोट हाल्न आउने बाचा गरेको उनी बताउँछन्। आफूहरूको पछिपछि कांग्रेसका नेताहरू पनि भोट माग्दै आएको देखेको उनले बताए। हामी छेक्या पुग्दा उहाँहरू बज्यो आइपुग्नु भएको थियो, घलेले भने। सो क्षेत्रमा यार्सागुम्बा संकलन गर्ने यो मुख्य सिजन हो। यतिबेला एकजनाले एक दिनमा ४० देखि ५० वटासम्म यार्सागुम्बा पाउँछन्। यस्तो सिजनमा यार्सागुम्बा टिप्न नजाऊ भन्न पनि मिलेन, नेपाली कांग्रेसका गाउँपालिका सभापति सूर्य गुरुङले भने, बरु जसरी पनि ३० गते भोट हाल्न आइपुग्नू भनेर सूचना पठाएका छौं। यसअघिका चुनावमा पनि मतदाताको व्यस्थताका कारण कम भोट आउने गरेको वडाअध्यक्ष पासाङ फुञ्जो लामा बताउँछन्। हाम्रो वडामा करिब ८ सय मतदाता छन्, उनी भन्छन्, अघिल्लो पटक पनि करिब चारसय भोट खसेको हो। धेरै मतदाताहरू गाउँबाहिर र देशबाहिर रहेका कारण ५० प्रतिशत मत पनि नखसेको उनको भनाइ छ। काठमाडौंका गुम्बा र भारतका गुम्बातिर धेरै छन् हाम्रोबाट, उनी भन्छन्, काठमाडौंबाट गाउँमा आइपुग्न पाँच दिन लाग्छ। खर्च त्यत्तिकै लाग्छ, त्यसैले काठमाडौं गएकाहरू त फर्कन मान्दैनन्। भारत र अरू देशमा गएकाहरू त झन के फर्किन्थे र ? यार्सागुम्बा संकलन गर्नका लागि छेकम्पारबाट चार हजार मिटर भन्दा अग्ला ती लेकहरूमा पुग्न करिब १८ घण्टा हिँड्नुपर्छ। यति धेरै हिँडेर लेकमा गएका मतदातालाई सहज हुनेगरी मतदान कार्यक्रम तय गर्न निर्वाचन कार्यालयसँग कुनै योजना छैन।"
रोजगारी ठगीमा १३ विरुद्ध मुद्दा,"काठमाडौं : वैदेशिक रोजगार विभागले वैदेशिक रोजगारीमा पठाउने प्रलोभनमा ठग्ने १३ जनाविरुद्ध वैदेशिक रोजगार न्यायाधिकरणमा मुद्दा दायर गरेको छ। ठगी गर्ने जेनियस एजुकेसन एन्ड कन्सल्टेन्सीका सञ्चालक सुजन भट्टराई, होटल व्यावसायी मेगबहादुर गुरुङ र सुनील मैनालीविरुद्ध मुद्दा दायर गरिएको विभागका निर्देशक कृष्णप्रसाद भुसालले जानकारी दिए। यसैगरी इन्टरनेसनल एक्स्पो एन्ड ट्राभल सर्भिस कन्सल्टेन्सीका सञ्चालक राधा सुवेदीसहित ८ जना र अन्य २ विरुद्ध मुद्दा दायर गरिएको हो। आकर्षक तलबसहित पोर्चुगल, स्पेन, फ्रान्सलगायत देशमा रोजगारीमा पठाइदिने लगाइदिने भनी उनीहरूले प्रतिव्यक्ति १७ लाख ९२ हजार रुपैयाँसम्म ठगी गरेको विभागका निर्देशक भुसालको भनाइ छ। २२ जनालाई २ करोड ८८ लाख ४१ हजार ७ सय रुपैयाँ ठगेको मुद्दा न्यायाधिकरणमा परेको छ। विदेशका विभिन्न युनिभर्सिटीमा अध्ययन गर्न जाने विद्यार्थीलाई परामर्श दिने उद्देश्य राखी कम्पनी रजिष्ट्रार कार्यालयमा दर्ता भएको उक्त प्रालिले वैदेशिक रोजगार ऐन २०६४ को दफा १० को प्रावधानविपरीत ठगी गरेको अनुसन्धानका क्रममा पुष्टि भएको विभागले जनाएको छ। विभागले चैत २८ गते सञ्चालक सुजन भट्टराईलाई पक्राउ गरेको थियो। सुवेदीसहित ८ जनाले माल्टा पठाउने भन्दै १ सय २२ जना व्यक्तिबाट १ करोड ६४ लाख ठगेको आरोप छ। उनीहरूविरुद्ध ८३ लाख हर्जनासहित २ करोड ४६ लाख बिगोसहित मुद्दा दायर गरेको भुसालले बताए। प्रतिव्यक्ति २ लाख ३५ हजारसम्म असुलेको अनुसन्धानका क्रममा खुलेको छ। कुमार गुरुङलाई क्यानडा पठाइदिने भन्दै ४१ लाख ४२ हजार रुपैयाँ ठग्ने सदीक्षा गुरुङ र उनकी आमा खिनसोभाविरुद्ध पनि मुद्दा परेको छ।"
"दानमा होइन, जनतासँग ऋणमा मत मागेको छु","नेपाली कांग्रेसले भक्तपुरको सूर्यविनायक नगरपालिकामा निशान ढुंगेललाई मेयरको उम्मेदवार बनाएको छ। जनप्रतिनिधि जनताको सेवक बन्नुपर्ने मान्यता राख्ने ढुंगेल चुनाव जितेपछि जनताकै बीचमा रहने प्रतिबद्धता जनाउँछन्। नगरपालिकाको विकास निर्माणमा देखिएका समस्या र समाधानका उपायबारे मेयरका उम्मेदवार ढुंगेलसँग अन्नपूर्णकर्मी राधा खनालले गरेको कुराकानी; सूर्यविनायकमा मेयरको टिकट पाउनुमा तपाईंको राजनीतिक योगदान के छ ? २०४६ सालको जनआन्दोलनदेखि म राजनीतिमा सक्रिय छु। नेपाल विद्यार्थी संघको जिल्ला सदस्य, भक्तपुर बहुमुखी क्याम्पसको स्ववियु सचिव हुँदै नेपाली कांग्रेस पार्टीको जिल्ला सचिव बनेर काम गरेँ। हाल, कांग्रेसको सूर्यविनायक नगरसमितिको सभापति छु। अहिले पार्टीले मलाई यस नगरको मेयरमा उम्मेदवार बनाएको छ। अरू आकांक्षी खुसी छन् त ? मुलुकको सबैभन्दा जेठो इतिहास बोकेको पार्टी हो, नेपाली कांग्रेस। हरेक राजनीतिक परिवर्तन र आन्दोलनमा नेतृत्वदायी भूमिका खेलेको छ। स्थापना कालदेखि नै लोकतन्त्र, राष्ट्रियता र जनजीविकाका पक्षमा आवाज उठाउँदै आएको छ। यो पार्टीमा लाखौंलाख नेताकार्यकर्ता छन्। लोकतान्त्रिक पार्टीमा प्रत्येक नेताकार्यकर्ताले चुनावका बेला उम्मेदवार बन्न खोज्नु स्वाभाविकै हो। २०३६ सालदेखि १४औं महाधिवेशनसम्म स्थापित भएको नेतृत्व भक्तपुरको पार्टीमा अझै क्रियाशील छ। पार्टीले सबै पक्षलाई विचार विमर्श गरेर टिकट दिन्छ। टिकटको निर्णय अघि आकांक्षी सबैलाई आफ्ना इच्छा र एजेन्डा राख्ने मौका दिइएको थियो। जे भए पनि, टिकट पाउने एक जनाले मात्रै हो। मैले टिकट पाएकोमा साथीहरू निकै खुसी हुनुहुन्छ। अहिले मलाई र पार्टीलाई जिताउन उहाँहरू अहोरात्र खटिरहनु भएको छ। तपाईंका एजेन्डा केके हुन् ? सूर्यविनायक पहिले गाविस थियो। यहाँको विकास गरेर नगरपालिकामा स्तरोन्तर गर्न र जनतालाई आवश्यक सेवा, सुविधा सहज रूपमा दिने काममा म निकै सक्रिय बनेर लागेँ। सूर्यविनायक नगरपालिकाको विकास र समृद्धिका लागि अग्रसर हुनेमध्ये म अग्रभागमै छु। अघिल्लो निर्वाचनमा जनतामाझ यी कुरा राख्न सकेनौं। त्यसैकारण कांग्रेसले नेतृत्व पाएन। एमालेले नेतृत्व त पायो, तर जे परिकल्पना गरेर नगरपालिका निर्माण गरेका थियौं, त्यसअनुरूप काम गर्न सकेन। तपाईंले गर्न सक्ने आधार के हुन् ? मैले मतदातासँग मतलाई दानमा मागेको छैन। मत ऋणमा मागेको छु। किनभन्दा निर्वाचित भएपछि म ऋण तिर्नेछु। दानमा लिएको कुरा त तिर्नै पर्दैन नि ! दोस्रो कुरा, जनता र जनप्रतिनिधिबीच ग्याप हुनुहुँंदैन भन्ने मेरो मान्यता छ। त्यसले कसैलाई पनि फाइदा गर्दैन। मैले जनताको भरोसा र विश्वास समेट्ने छु। सूर्यविनायक नगरपालिका मेरो हो, यो नगरपालिकाले मेरो हित गर्छ, भन्ने अनुभूति यहाँका सबै नागरिकलाई दिलाउने मेरो इच्छा र प्रतिबद्धता छ। कसरी विकास गर्नुहुन्छ ? सबैभन्दा पहिले नगरपालिकाको डीपीआर बनाइनुपथ्र्यो। २०३० वर्षसम्मका लागि नगरको विकासको खाका कोर्नुपथ्र्यो। तर, उहाँहरू पूर्वाग्राही मात्रै हुनुभयो। आफ्नो पार्टी वा नजिकका मान्छेका सन्दर्भमा जे काम पनि जायज ठान्ने र सहजै काम गर्नुभयो। तर, आपूसँग असहमति राख्ने वा अन्य पार्टीका जनतासँग शासकको व्यवहार गर्नुभयो। यो प्रवृत्तिको विरुद्धमा म छु। जनताले सेवासुविधा नपाउनुको कारण के रह्यो त ? विगतमा गाविस हुँदा जनताले जे दुःख पाउँथे। नगरपालिका भएपछि त्यस्तो नहोस् भन्ने हाम्रो चाहना थियो। तर, यहाँका जनप्रतिनिधिबाट उल्टो काम भयो। सिंहदरबार पुगेर प्रधानमन्त्रीलाई भेट्न सजिलो भयो होला। तर, यहाँका वडाध्यक्षलाई भेट्न निकै गाह्रो भयो। तपाईंबाट त्यस्तो हुँदैन भनेर जनताले कसरी विश्वास गर्ने ? मेरो प्रतिबद्धता नै छ, म आमजनता माझ रहन्छु। जनप्रतिनिधि भनेको शासक होइन, सेवक हो भन्ने प्रमाणित गरेर देखाउनेछु। यसअघिका जनप्रतिनिधिले कोटको खल्तीबाट नाम झिकेर उपभोक्ता समितिहरू बनाउँथे। त्यस्ता समितिका नाममा ठेक्कापट्टा दिने, जेसिबी भाडामा चलाउने र त्यसबाट कमिसन खाने काम भयो। आफ्ना कार्यकर्ता मोटाउने बाहेक उहाँहरूले अरू केही काम गर्नुभएन। नगरपालिका पारदर्शी ढंगले चल्न सकेन। यो नगरपालिकालाई भ्रष्टाचारमुक्त बनाउने र जनतालाई सहज र सरल रूपमा सेवा प्रवाह गर्ने मेरो प्रतिबद्धता हो। मेरो अर्को एजेन्डा भनेको नगरपालिका पारदर्शी बनाउने हो। पर्यटनबाट पनि यो नगरपालिकाको विकास हुन्छ कि ? सूर्यविनायकले मुलुकको राजनीति परिवर्तनमा नेतृत्वदायी भूमिका खेलेको छ। सामाजिक कुरामा विभिन्न जातजातिभेषभूषाको नगर हो। यहाँका सबै संस्कृतिलाई पहिचानसहित अगाडि लैजान सक्छौं। पर्यटकीय क्षेत्रमा पनि यहाँ थुप्रै सम्भावना छन्। हरिया डाँडाहरू छन्। ती डाँडामा पुग्यौ भने घरकै बार्दलीबाट उपत्यकालाई हेरेजस्तो अनुभूति हुन्छ। यो नगरपालिकामा तामाङ जातिको बाहुल्यता छ। उहाँहरूको संस्कृतिलाई उजागर गर्दै पर्यटनको विकास गर्न सकिन्छ। अनगिन्ती पानीका मुहान छन्। तिनको खोजीसम्म भएको छैन। धार्मिक रूपमा केदारनाथको शिर डोलेश्लोर, गणेशमध्येको जेठो गणेश सूर्यविनायक गणेशस्थान छ। बुद्धिष्ट, क्रिश्चियन, हिन्दु सबै धर्म र संस्कृतिको अनुपम मिश्रण छ। सबै पहिचानलाई सम्बोधन गरेर अगाडि लैजान सकियो भने नमुना नगर बनाउन सक्छौं। शिक्षाको अवस्था के छ ? मेरो अर्को प्रतिबद्धता भनेको शिक्षा क्षेत्रमा आमूल परिवर्तन गर्ने हो। सामुदायिक विद्यालय र निजीमा पढने विद्यार्थीलाई एउटै प्रतिस्पर्धामा लगेका छौं। मैले नेतृत्व पाएँ भने त्यसको अन्त्य गर्नेछु। सामुदायिकलाई सामुदायिकसँग र निजीलाई निजीसँगै प्रतिस्पर्धा गरिनेछ। सामुदायिक विद्यालयमा प्राविधिक विषय थप गरेर व्यवस्थित र गुणस्तरीय शिक्षा प्रदान गर्न सकिने बनाइनेछ। आजभोलि यहाँका जनताले सामुदायिक विद्यालय खोज्न अर्को नगरपालिका धाउनु परिरहेको छ। त्यसको अन्त्य गर्नेछु। स्वास्थ्य कसरी सुधार गर्ने योजना छ ? नगर अस्पताल मुख्य राजमार्ग (हाईवे) मा छ। नगरको बीचमा हुनुपथ्र्यो। हरेक वडाको केन्द्रमा स्वास्थ्य सेवा राख्नुपर्छ। म त्यो गर्नेछु। सार्वजनिक यातायातको सेवा सबैले पाएका छन् त ? सार्वजनिक यातायात व्यवस्थित नहुँदा नगरवासीले समस्या भोगिरहेका छन्। नगरभित्रबाट धेरै ठाउँमा सार्वजनिक यातायातको आवतजावत सेवा छैन। निजीक्षेत्रलाई प्रोत्साहन गरेर नगरपालिकाले सार्वजनिक यातायात थप गर्ने र धेरैतिर आवतजावतको सुविधा बढाउनुपर्छ। नागरिकको सुविधाका लागि अरू पनि धेरै काम गर्न बाँकी छन्। बाटोघाटो र हाईवेमाथि झोलुङ्गे पुल बनाउनेलाई मात्र विकास भनियो। बलजफ्ती जनताको जमिन र घर हडप्नुलाई विकासको नाम दिइयो। विकासको अनुभूति जनताले पाए कि पाएनन् त ? जनताको जीवनस्तरमा के कस्तो प्रभाव पार्यो ? भन्नेतर्प कसैको ध्यान गएन। मेरो मान्यता भनेको मानव विकास प्रमुख विकास हो। अधिकतम सहमति र न्यूनतम क्षतिको अवधारणा अपनाएर विकास निर्माण गर्नुपर्छ। मुख्य कुरा, आम जनताले विकास मेरो लागि हो भन्ने महसुस गर्नुपर्यो। यो नगरमा त हेभिवेट नेताहरू पनि बस्नुहुन्छ नि ! सूर्यविनायक नगरपालिकामा हेभिवेट नेताहरूको पनि बसोबास छ। पूर्वप्रधानमन्त्री एवं एमाले अध्यक्ष केपी शर्मा ओली यही नगरको बासिन्दा हो। यहाँ अरू पार्टीका नेताहरू पनि बस्नुहुन्छ। चुनावी नतिजामा भने यहाँ को बस्छ भन्ने कुराले अर्थ राख्दैन। जनताले मत दिने हो। यहाँका जनता र पूर्वप्रधानमन्त्री र अन्य नेताहरूका बीचमा बसोबासकै कारण कुनै सम्बन्ध छ जस्तो मलाई लाग्दैन सत्ता गठबन्धनबीच चुनावी संयोजन कसरी भइरहेको छ ? कांग्रेस र एकीकृत समाजवादीबीच यहाँ चुनावी गठबन्धन भएको छ। यसअघिका जनप्रतिनिधिले गरेका बेथिति, विकृति, भ्रष्टाचार र कुुशासनबाट जनता आजित छन्। जनप्रतिनिधिसँग नागरिक समाजको ठूलो संख्या विरक्तिएको छ। एकातिर गठबन्धन र अर्कोतिर विरक्तिएको नागरिक समाजसँग मेरो मनबन्धन छ। गठबन्धन र मनबन्धनको भोटले मैले चुनाव जित्ने विश्वास लिएको छु। चुनाव जितेपछि जनप्रतिनिधि कस्तो हुनुपर्छ ? यसअघि जितेका धेरै जनप्रतिनिधिले आफैंलाई राजा ठान्न थाले। जनताको सेवक हो भन्ने बिर्से। त्यही कारण देशैभरि जनप्रतिनिधिप्रति गुनासा र असन्तुष्टि देखा परे। जन्मदर्ता र मृत्युदर्तामा समेत कर लिन थाले। किसानले खानलाई उत्पादन गरेको फर्र्सीमा समेत कर लगाइदिए। गाई, भैंसी पाल्नेबाट कर लिन थालियो। करको आतंक नै मच्चाइयो। त्यसको चौतर्फी विरोध पनि भयो। त्यसपछि केही जनप्रतिनिधिहरू वितरणमुखी लोकप्रियताका सस्ता कार्यक्रम ल्याउन थाले। कतिपय स्थानमा त त्यस्ता कार्यक्रमको प्रतिफल पनि राम्रै देखियो। तर, जनप्रतिनिधिले आफूलाई केन्द्रमा राखेर सस्तो लोकप्रियताका कार्यक्रममा लाग्नुहुँदैन।"
'चुनाव जित्ने भनेर लागेको छु',"भरतपुरमा कांग्रेस समर्थकको ठूलो बाहुल्य छ। हामीले २०७४ मा बिनासर्त विरोधकाबीच पनि सहयोग गर्यौं। अल्पमतलाई पटकपटक नेता मानेर हिँड्दा हाम्रो भविष्य के हुन्छ ? केन्द्रीय नेतृत्वलाई जानकारी गराउँदा पनि अस्विकार गरेर माओवादी केन्द्रका मान्छेलाई उम्मेदवार बनायो। हिजो सभापतिलाई भनेको कुराबाट पछि हट्न नैतिक रूपमा त्यो कुराबाट बिमुख हुन कसरी मिल्छ। त्यसपछि छलफल र परामर्श गरी उम्मेदवारी दिएको हुँ। केही साथीहरू खुट्टा कमाएर दायाँबायाँ लाग्नुभयो। केन्द्रको दबाबमा हाम्रो राजनीतिक भविष्य हुँदैन। भोलिको पुस्ताले कांग्रेस भन्ने बिर्सने, निराश हुन्छ भनेर सबैसँग छलफल गरेर उम्मेदवारी दिएको हुँ। यो फिर्ता लिन होइन चुनाव जित्ने पनि हो भनेर लागेको छु। मनोनयन गर्दा समर्थनको दायरा फराकिलो हुँदै गएको छ। अन्यथा भएन भने जेठको पहिलो हप्ता मलाई मेयरका रूपमा सन्न सक्नुहुनेछ। जित्ने आधार मेरो पृष्ठभूमि हो। इमानदारीसाथ काम गरेको मान्छे हुँ। निरन्तर निष्ठापूर्वक राजनीति गरेको मान्छे हुँ। मैले उपमेयर भएर काम गरेको छु। पूर्वसांसद पनि हुँ। अनुभवको आधारले योग्य मै हुँ। पार्टीले विधानभन्दा बाहिर गएर निर्णय गर्ने होइन। कांग्रेसका कार्यकर्तालाई हँसिया हतौडामा भोट हाल भनेर निर्णय गराउने अधिकार छैन। आफूलाई प्रजातन्त्रवादी पनि भन्ने अनि आफैंले बनाएको नियम नमान्ने भन्ने हुँदैन। स्थानीय अवस्था र आवश्यकताका आधारमा तालमेल गर्ने भनेको छ। यहाँ त स्थानीय अवस्था कांग्रेसको पक्षमा छ। आफूले गरेको निर्णयमा पनि जाने अनि कार्यकर्तालाई हँसिया हतौडामा भोट हाल भन्न मिल्छ ? मेरो चुनौती छ। हामी गलत बाटोमा छैनौं। गलत निर्णयको बचाउ गर्नुपर्छ भन्ने छैन। गलतलाई गलत नै भन्न सक्नुपर्छ। तब न कांग्रेस भइन्छ नि ! उहाँहरूले मेरो उम्मेदवारी हार्दिकतापूर्वक फिर्ता लिन आग्रह गर्नुभयो। तपाईंले उम्मेदवारी झिके कांग्रेसले जित्छ भन्नुभयो। मजस्तो इच्छा राख्ने हजारौं छन्। तपाईंको गठबन्धनको निर्णय सुरक्षित राख्नुस् तर म जस्तो मान्छेलाई फिर्ता लिन नभन्नुस् भनें। मत सम्हाल्नै नसक्ने अवस्था आएको छ। मैले माओवादीको मत खान्छु। कांग्रेसकै मत खान्छु। मतको अभाव होइन कि त्यसको व्यवस्थापन कसरी गर्ने भन्ने छ। उत्तर मतदान शिक्षा छ। भुइँकटहर चिह्न कहाँ छ भन्ने छ। मतको सुरक्षा गर्ने कुरा त्यसका लागि मिहिनेत गर्नु छ। मत सुरक्षित राख्न सके परिणाम राम्रो भएको यहाँका सबैले भन्छन्। खर्चले गाह्रो बनाएको छ। तामझाम गरेर चुनाव लड्ने होइन। साथीहरू स्वयंसेवक रूपमा लाग्नुभएको छ। भरतपुर नयाँ महानगरपालिका हो। बहुआयामिक छ। सबै कुरालाई एकीकृत योजना बनाएर भूउपयोगी नीति बनाएर काम गर्छौं।"
भरतपुर मेयरका उम्मेदवार सुवेदी भन्छन् : कसैले धम्क्याउँदैमा केही हुँदैन,"सबै पार्टी मिलेर ल्याएको परिवर्तनमा विकास पनि सबै मिलेर गर्नुपर्छ भन्ने लागेको थियो। चितवनको विकासको साझा एजेन्डा बोकौं भनेर चितवन उपत्यका भनेर व्यवस्थित गुरुयोजनाको अभियान बोलेर नेतृत्व सुरु गर्यौं। चारवटा पालिका मिलाएर महानगर बनाउने भूमिका नै मेरो हो। महानगर बनेपछि सबै दललाई जोडेर समतामूलक विकास गर्न सक्छु भनेर अघिल्लो निर्वाचनमा पार्टी अध्यक्षलाई गुरुयोजना दिएँ। तर, पार्टीमा धेरै दुःख गर्नुभएका देवी ज्ञवालीले इच्छा गरेपछि म पछि हटेँ। पार्टीले उहाँलाई टिकट दिएपछि हामी जिताउन लाग्यौं। देवीजीलाई हिजो जबरजस्ती हराइएको हुनाले यसपटक देवीजी नै उठ्नुहुन्छ भनेर म प्रदेश जान्छु भनेँ। त्यसपछि अनुभवका लागि प्रदेश सांसद भएँ। मैले ४९ दिन मन्त्री हुँदा सुधारको काम गरेँ। अहिले देवीजीले हिजैको घटनाक्रम दोहोर्याउनभन्दा तपाई मेयर भएको देख्न चाहन्छु भन्नुभयो। मैले उहाँलाई, उहाँले मलाई भन्दाभन्दै मेरो टिकट भयो। एउटा सानो ठाउँबाट विकासको काम कसरी गर्नुपर्छ, जनताको प्रतिनिधिले कसरी काम गर्ने भन्ने आफ्नो अनुभवको आधारमा काम गर्न चाहन्छु। म एमालेले जिते पनि त्यहाँभित्र गएपछि म सबैको साझा हो। सबैलाई सम्बोधन गरेर पाँच वर्षमा राम्रो, स्वच्छ, समृद्धि, हरियाली र मानवीय महानगरपालिका बनाउँछु भन्ने छ। अन्तर्राष्ट्रिय मापदण्डको सहरको कल्पनाअनुसार समानतापूर्वक विकास हुने गरी विज्ञ बोलाएर योजना बनाउँछौं। भोलिको पुस्ताका लागि बस्न लायकको भरतपुर बनाउने योजना छ। दोस्रो कुरा मानिसको अभिलेख हुँदैन। नागरिकको डाटा विस्तार गर्छु। अपांगता, अशक्तता र श्रम गर्न नसकेका परिवारले पाल्न नसकेका व्यक्तिको जिम्मेवारी महानगरपालिकाले लिन्छ। विद्यालय छोड्ने दर घटाउँछौं। ज्येष्ठ नागरिकलाई सम्मानजक व्यवहार दिन्छौं। युवालाई कामको अवसर सिर्जना गर्छौं। कुनै पनि मान्छे खाली नबस्ने गरी काममा लगाउँछांै। भरतपुरलाई गुणस्तरीय शिक्षा, स्वास्थ्यका लागि एकैसाथ उठाउँछौं। भरतपुर अस्पतालको स्तरोन्नति गर्छौं। शारदानगरमा महानगरीय अस्पताल बनाउँछौं। खर्च अभावले उपचार गर्न नसक्ने अवस्था नरहोस्। सबै नागरिकको सम्बाधेन र आवश्यक किसिमको सहजीकरण महानगरपालिकाले गर्छ। सेवामुखी प्रशासन र उद्यममुखी समाज बनाउँछौं। करको दायरा बढाउनेभन्दा पनि फराकिलो बनाउँछौं। म कोको प्रतिस्पर्धामा छन् भनेर हेर्ने मान्छे होइन। सार्वभौमसत्तासम्पन्न जनताले आफ्नो निर्णय गर्नुहुन्छ। अरूभन्दा महानगरपालिकाका लागि म राम्रो लाग्छ भने मलाई मत दिनुस्। एक वर्षपछि परामर्श लिएर जनतासँग गरेको वाचाको सर्वेक्षण गर्छु। उहाँहरूको विश्वास लिएर पाँच वर्ष काम गर्छु। पदलाई ठूलो मानेको छैन। जनताको विश्वासबिना एक मिनेट पनि महानगर प्रमुख भएर बस्ने अधिकार कसैलाई छैन। अयोग्यले महानगर प्रमुख भएर भरतपुरवासीको भविष्यलाई तल पार्ने अधिकार कसैलाई छैन। जनता भनेको उर्लेको सागरजस्तो हो। सागरसँगै हिँडे गन्तव्यमा पुगिन्छ। नत्र बढारिदिन्छ। कसैले धम्क्याएर केही हुँदैन। प्रचण्डले जुन शब्द प्रयोग गरेर प्रभावित गर्न खोज्नुभएको छ। उहाँले शिलान्यास मात्रै गर्नुहुन्छ। तर, काम कति भयो थाहा छैन। महानगरको बजेटले के बन्यो त ? केही बनेको देख्दिनँ। निर्माण गर्ने क्षमता रहेनछ। चितवनको विकास हुन्छ कि भनेर फरक पार्टी भए पनि प्रचण्डलाई चितवन बोलाउने मै हुँ। गोलाघाटको पुलको सुरुवातसमेत हुन सकेन। उहाँहरूले भत्काउन सक्ने, निर्माण गर्ने क्षमता रहेनछ। उहाँबाट विकासको भिजन नै छैन। पछि बनाउनुभएछ भने स्वागत गरौंला।"
"अनुसन्धान विभाग पुगेर गृहमन्त्रीले भने, निर्वाचनमा हुनसक्ने घट्ना रोक्न समयमै सूचना प्राप्त गर्नुस्","काठमाडौं : गृहमन्त्री बालकृष्ण खाणले सत्य तथ्य सूचना समयमै प्राप्त गरेमा मात्रै अकल्पनीय घटना घट्न नदिन र घटना घटिहालेमा पनि समस्या समाधानका लागि तत्काल रणनीति बनाउन सक्ने बताएका छन्। आइतबार राष्ट्रिय अनुसन्धान विभागको निरीक्षणपछि गृहमन्त्री खाणले सत्य तथ्य सूचना जतिसक्यो छिटो सरकारसम्म पुर्याउन राष्ट्रिय अनुसन्धान विभाग प्रविधियुक्त, सक्षम र सवल हुनुपर्ने बताए। नेपालमा राजनीतिक, सामाजिक, आर्थिक, सास्कृतिकलगायतका घटनाक्रम र त्यसले पार्न सक्ने प्रभावबारे विश्लेषणसहितको सूचना बेलैमा पाएमा मात्रै त्यसलाई रोक्न सरकारले रणनीति बनाउन सक्ने उनको भनाइ थियो। अनुसन्धान विभागले राष्ट्रिय, अन्तर्राष्ट्रिय सूचना र त्यसले पार्ने प्रभावको विश्लेषण सरकारलाई अहिलेसम्म उपलब्ध गराउँदै आएको र आगामी यो भन्दा प्रभावकारी सूचना र विश्लेषण सरकारलाई दिने विश्वासमा सरकार रहेको बताए। विश्वमा प्राकृतिक स्रोत साधनको उपयोग, राजनीतिक, सामाजिक, आर्थिक, आपराधिक, र प्रविधिबारे के कस्ता नयाँ सूचना के आएका छन्। त्यसको प्रभाव के पर्छ? यसबारे राष्ट्रलाई जानकारी हुनु आवश्यक छ, गृहमन्त्री खाणले भने, यसबारे बेलैमा सत्य, तथ्य सूचना अनुसन्धान विभागले राज्यलाई दिइरहेको छ। आगामी दिनमा अझ प्रभावकारी सूचना दिने विश्वासमा सरकार छ। राज्यलाई तत्काल सथ्य तथ्य सूचना उपलब्ध गराउने अनुसन्धान विभाग अमूल्य अंग भएको गृहमन्त्री खाणले बताए। अनुसन्धान विभाग कमजोर भएमा मुख्यगरी राज्यको सूचना प्रणाली कमजोर हुने र सूचना प्रणाली कमजोर भए समग्र राज्य प्रणाली कमजोर हुने उनको भनाइ छ। लोकतान्त्रिक शासन व्यवस्थामा आवधिक रूपमा सरकार परिवर्तन हुन स्वभाविक भए पनि सरकार परिवर्तनले विभागलाई असर पार्न नहुने गृहमन्त्री खाणले बताए। मुलुक स्थानीय तह निर्वाचनको पूर्वसन्ध्यामा रहेको बताउँदै गृहमन्त्री खाणले निर्वाचनलाई ससाना घटनाले प्रभाव पार्ने बताए। घटना घट्न सक्ने पूर्वानुमान र घटना घटिहालेमा समयमै सूचना प्राप्त भएमा तत्काल समाधान खोज्ने रणनीति बनाउन सकिने भन्दै उनले त्यो काम अनुसन्धान विभागले गर्न सक्ने बताए। गृहसचिव टेकनारायण पाण्डेले पछिल्लो समय प्रविधिको विकाससँगै सुरक्षा चुनौती बढेको भन्दै त्यो चुनौतीलाई तत्काल समाधान गर्न सत्य तथ्य सूचना बेलैमा आइपुग्न आवश्यक रहेको बताए। उनले राष्ट्रिय अनुसन्धान विभागलाई प्रविधिको प्रयोग गरी सबै स्थानका सूचना एकै स्थानमा बसेर संकलन गर्ने संयन्त्रको विकास गर्नतर्फ लाग्न आग्रह गरे। अनुसन्धान विभागले उपलब्ध गराउने सूचना अझ परिस्किृत गर्न आवश्यक रहेको उनको भनाइ थियो। गृहमन्त्री खाण र गृहसचिव पाण्डेसहितको टोलीलाई विभागका मुख्य अनुसन्धान अधिकृत यदुलाल खरेलले विभागको वर्तमान अवस्था र इतिहास, विभागका जिम्मेवारी, अहिलेका सुरक्षा चुनौती र सरकारले गर्नुपर्ने कामबारे अवगत गराएका थिए।"
चुनावी घरदैलोमा स्थानीयले दिएको सगुन खाँदा उम्मेदवार विरामी परेपछि,"काठमाडौं : स्थानीय तह निर्वाचनअन्तर्गत घरदैलोमा गएका उम्मेदवार स्थानीयले दिएको सगुन खाएर विरामी परेपछि नेपाल प्रहरीले सतर्कता अपनाउन अनुरोध गरेको छ। प्रहरी प्रवक्ता एसएसपी विष्णुकुमार केसीले आइतबार सूचना जारी गरेर विभिन्न दलका नेता, उम्मेदवार तथा कार्यकर्ताहरु प्रचारप्रसारका क्रममा घरदैलो कार्यक्रम गरिरहेको अवस्थामा अपरिचित व्यक्तिले दिएको प्रसाद वा सगुन सेवन गर्दा कोही बेहोस हुने र कोही चक्कर लागेर लड्नेजस्ता घटनाहरु घटेको पाइएकाले निर्वाचनजस्तो संवेदनशील समयमा यस्ता घटनाबाट सुरक्षित रहन अनुरोध गरेका छन्। प्रहरीले त्यस्तो सूचना भए तत्काल जानकारी गराउन भनेको छ। सर्लाहीको हरिवन नगरपालिका११ का उम्मेदवार शेष इस्तिहारसहित तीनजना घरदैलो गर्ने क्रममा सगुन खाँदा बिरामी परेपछि प्रहरीले सूचना जारी गरेर सतर्क रहन भनेको हो।"
काठमाडौंमा राजाको पाउ पर्ने र लोकतन्त्रका लागि नजरबन्दमा पर्नेबीच लडाइँ : नीर शाह,"काठमाडौं : वरिष्ठ कलाकार नीर शाहले काठमाडौं महानगरपालिकामा पदका लागि राजाको पाउ पर्ने र लोकतन्त्रका लागि नजरबन्द पर्नेबीच लडाइँ हुने बताएका छन्। लडाइँमा लोकतन्त्र पक्षधरले सफलता हात पार्ने उनको दाबी छ। काठमाडौंमा आयोजित बुद्धिजीवीहरुको भेलामा कांग्रेस उम्मेदवार सिर्जना सिंहलाई समर्थन गर्दै शाहले सिंहको बारेमा लामो चिन्ता र व्याख्या गरिरहन नपर्ने बताए। शेरबहादुर र प्रकाशमानलाई पूर्वराजाले थुन्दा टिफिनमा खाना बोकेर जान पनि सिर्जनालाई प्रतिबन्ध गरेर नजरबन्दमा राखिएको उनले स्मरण गरे। सिंहको पार्टीमा लाग्दा सिंहलाई नजरबन्द गरिएको थियो। उहाँको प्रतिस्पर्धामा उत्रिएका केशव स्थापितलाई राजाले नै मेयर बनाएका थिए, उनले भने, अब यहिँबाट को उम्मेद्वार राम्रो भन्ने प्रष्ट छ। राजासँग सम्बन्ध सुधार्नका लागि स्थापितलाई पठाइएको थियो, यो इतिहास खोजिनु जरुरी छु, शाहले भने। काठमाडौंमा जित लोकतन्त्रको हुने बताउँदै लोकतन्त्रवादीले नहार्ने शाहको दाबी छ। मेयर उम्मेदवार सिंहले बुद्धिजीवीहरुसँग सहकार्य गरेर नै काठमाडौं सुधार्ने प्रतिबद्धता व्यक्त गरिन्। काठमाडौंलाई काठमाडौंजस्तो बनाउनका लागि कुनै स्वार्थ नराखी आफ्नो र अर्को नभनी काठमाडौंलाई व्यवस्थापन गर्ने उनको प्रतिबद्धता छ। काठमाडौंलाई कला संस्कृतिको संरक्षणमामा लाग्नेसमेत बताइन्। काठमाडौंमा बुद्धिजीवीहरुको भेलालाई सम्बोधन गर्दै आफ्नो पेशा र क्षेत्रका विज्ञहरुमा सल्लाहमै काठमाडौंलाई निर्माण गर्ने अभिभारा सम्हाल्ने समेत सिंहले बताइन्। महानगरमा शिक्षा, स्वास्थ्य र स्वच्छ सफा काठमाडौंनै प्रमुख एजेन्डा हो, सिंहले भनिन्। मेयर भएकै दिनदेखि नै सबैसँग सहकार्य गरेर अगाडि बढ्नेसमेत बताइन्। काठमाडौंको आाफ्नै मौलिकता रहेकाले यो लोप हुनबाट बचाउने र समृद्धि दिने काम आफूहरुको काँधमा आएको दाबी गरिन्। काठमाडौं अस्तव्यस्त छ, विगतमा पीएल सिंहको कार्यकालमा केही सुधारिएको र त्यसपछि बनाउनुको सट्टा विगार्ने काम भएको छ, उनले भनिन्। काठमाडौंमा सुविधा सम्पन्न अस्पताल खोलेर महानगरबासीलाई सहुलियतमा स्वास्थ्य सेवा दिनेसमेत सिंहले घोषणा गरिन्। महानगरमा अस्पताल खोलेर दिन दु:खी र जेष्ठ नागरिकलाई निशुल्क उपचार दिने छौ, सिंहले भनिन्। महानगरले अस्पताल खोलेपछि सरकारी अस्पतालमा हुने चापसमेत कम हुने र अन्य अस्पतालको सेवा पनि सुधारिने सिंहले बताइन्। अहिलेको नेतृत्वले फोहोरो समेत व्यवस्थापन गर्न नसक्नु दुर्भाग्य भएकोसमेत बताइन्। हामी काठमाडौंलाई फोहोर हुन दिनेछैनौ, विदेशी आउँदा नाक खुम्च्याउने छैनन्, सम्पदाको संरक्षण गर्ने छौ, सिंहले भनिन्। भ्रष्टाचारमुक्त काठमाडौं बनाउने हो, डिजिटल प्रविधिको प्रयोग गरेर घरबाटै सेवा दिने हो, सिंहले भनिन्। घरघरबाटै सबैलाई महानगरले सेवा दिनेसमेत बताइन्। सुरक्षित काठमाडौं बनाउने र मध्यरातमा हिड्ने वातावरण बनाउनेसमेत सिंहले बताइन्।"
"देउवाले भने : गठबन्धन वर्षौ टिकाउ, विजयीको झण्डा तुलसीपुरबाट फहराउ","दाङ : प्रधानमन्त्री शेरबहादुर देउवाले गठबन्धन राष्ट्रिय आवश्यकता भएको बताएका छन्। तुलसीपुरमा आयोजित संयुक्त चुनावी सभामा बोल्दै देउवाले यो गठबन्धन राष्ट्रिय आवश्यकता भएकाले गठबन्धनका उम्मेदवारलाई विजयी बनाउन आग्रह गरेका हुन्। उनले भने, केपी शर्मा ओली अदालत र जनताको कुरा नमान्ने व्यक्ति हुन्। प्रजातन्त्रवादी होइनन्। उनले अदालतको भनाइ पनि टेर्दैनथे। ओली प्रवृत्तिलाई निरुत्साहित गर्न गठबन्धन बर्षौ टिकाउन जरुरी रहेको उनको भनाइ थियो। देउवाले भने, विजयीको झण्डा तुलसीपुरबाट फहराउ। गठबन्धनले कांग्रेसलाई फाइदा र आवश्यकता छ।"
राष्ट्रपतिद्वारा दुवै सदनको अधिवेशन आह्वान,"काठमाडौं : राष्ट्रपति विद्यादेवी भण्डारीले आगामी जेठ ३ गते मङ्गलबार अपराह्न ४ बजे सङ्घीय संसद्को दुवै सदनको अधिवेशन आह्वान गरेकी छन्। राष्ट्रपति भण्डारीले नेपालको संविधानको धारा, ९३ को उपधारा (१) बमोजिम मन्त्रिपरिषद्को सिफारिसमा दुवै सदनको अधिवेशन आह्वान गरेकी हुन्। राष्ट्रपति कार्यालयका प्रवक्ता सागर आचार्यले जारी गरेको विज्ञप्तिमा भनिएको छ, नेपालको संविधानको धारा, ९३ को उपधारा (१) बमोजिम मन्त्रिपरिषद्को सिफारिसमा जेठ ३ गते मङ्गलबारका दिन ४ बजे अन्तर्राष्ट्रिय सम्मेलन केन्द्र, बानेश्वरमा सङ्घीय संसद्को दुवै सदनको अधिवेशन आह्वान गर्नुभएको छ। आह्वान गरिएको संसदले बजेट पारित गर्नेछ। त्यसैले वर्खे अधिवेशनलाई बजेट अधिवेशन पनि भनिन्छ।"
ओलीलाई विक्रम पाण्डेले भने : अस्थिरताको विरोधमा राष्ट्रवादीहरुको एकता जरुरी छ,"काठमाडौं : राष्ट्रिय प्रजातन्त्र पार्टी (राप्रपा)का उपाध्यक्ष विक्रम पाण्डेले राष्ट्रवादीहरुको एकता बिना देशको विकास हुन नसक्ने बताएका छन्। चुनावी सभालाई भरतपुरमा सम्बोधन गर्दै पाण्डेले राष्ट्रवादीहरुको एकताबाटमात्रै देशको विकासले गति लिने बताएका हुन्। उनले भने, नेकपा एमालेको विशाल आमसभामा विक्रम पाण्डे कसरी देख्नुभएको भनेर सोंच्नुभयो होला, इखको खाँचो राष्ट्रवादीहरुको एकता बिना देशको विकास हुँदैन भन्ने कुरा प्रमाणित भइसकेको छ। अस्थिरतावादीको विरोधमा राष्ट्रवादीहरुको एकता हुन जरुरी भएर चितवनमा हामी दुइ पार्टीको बीचमा एकता सुरु गरेका छौं। उनले भरतपुर महानगरपालिकालाई माओवादी केन्द्रले पार्टी कार्यालय बनाएको आरोप लगाए। यो महानगरपालिका हो कि पार्टी कार्यालय हो बुझ्न नसकिने अवस्था छ। तिरो तिर्न आउँदा पनि घण्टौं लाइन लाग्नुपर्ने अवस्था छ। महानगरमा पार्टीको कार्यकर्तालाई भर्ती गरेर जागिर खुवाउने काम भयो, उनले भने।"
औरहीमा माओवादी केन्द्र र समाजवादीबीच तालमेल,"जनकपुरधाम : औरही गाउँपालिकामा नेकपा माओवादी केन्द्र र नेकपा (एकीकृत समाजवादी) पार्टीबीच चुनावी तालमेल भएको छ। धनुषाको औरही गाउँपालिकामा नेकपा माओवादी केन्द्र र नेकपा एकीकृत समाजवादीको जिल्लास्तरीय नेतृत्वबीच संयुक्त रुपमा चुनावी तालमेल गर्ने सहमति भएको हो। आसन्न स्थानीय निर्वाचनमा नेकपा माओवादी केन्द्रबाट अध्यक्षसहित १, ३, ५, ६ वडाध्यक्ष र सम्पूर्ण सदस्य र नेकपा (एकीकृत समाजवादी) लाई गाउँपालिका उपाध्यक्षसहित २ र ४ नम्बरको वडा अध्यक्षमा दिने सहमति भएको जनाएको छ। जिल्लास्तरीय निर्णयलाई पालिकास्तरीय नेता कार्यकर्ता निर्देशन पालना गर्नसमेत निर्देशन दिएको माओवादी जिल्ला अध्यक्ष दीपक यादव र एकीकृत समाजवादी अध्यक्ष रामचन्द्र पण्डितद्वारा जारी संयुक्त विज्ञप्तिमा उल्लेख छ। गठबन्धनको रोहबरमा नेकपा एकीकृत समाजवादीका केन्द्रीय सदस्य रमेशरञ्जन झा मधेस प्रदेश सदस्य राजकुमार मण्डल त्यसैगरी माओवादी केन्द्रबाट वाईसिएलका मधेश प्रदेश संयोजक अनिल पासमान र महेशराम ठाकुरले विज्ञप्तिमा उल्लेख छ।"
एकै परिवारका तीन जना निर्वाचनमा : फरक दलबाट उम्मेदवारी,"नुवाकोट : नुवाकोटमा जनप्रतिनिधि हुनका लागि एकै परिवारवाट तीन जना चुनावी मैदानमा उत्रिएका छन्। स्थानीयतह सदस्य निर्वाचन २०७९ मा विदुर नगरपालिका वडा नं ८ भैरमकोटमा एकै परिवारका तीन दाजुवहिनी नै चुनावमा भिडेका छन्। वडा सदस्य पदमा एकै घरका तीन जना सदस्यबीच फरकफरक दलबाट प्रतिस्पर्धा गरिरहेका छन्। प्रतिस्पर्धीहरु एकै आमाबुबाका तीन सन्तान हुन् भने उनीहरुले प्रतिनिधित्व गर्ने पार्टी भने फरकफरक रहेको छ। मुख्य निर्वाचन अधिकृतको कार्यालय विदुरमा दर्ता भएको उम्मेद्वारीमा वडामा प्रतिस्पर्धा गर्न लागेका सहोदर दाजुबहिनीहरुमा नेकपा एमालेकातर्फबाट खुला सदस्यमा जेठो दाजु सम्मरबहादुर रिमाल, काङ्ग्रेसबाट महिला सदस्यमा देवकुमारी खड्का र राष्ट्रिय प्रजातन्त्र पार्टीबाट खुल्ला सदस्यमा माइलो भाई इश्वरबहादुर रिमाल चुनावी मैदानमा रहेका छन्। पाँच सन्तानमध्ये सम्मर जेठा र ईश्वर माईला हुन् भने विवाहित देवकुमारी कान्छी (एक्ली) छोरी हुन्। उनको सोही वडामै खड्का परिवारमा विवाह भएको थियो। एकै परिवारबाट फरकफरक पार्टीबाट चुनावमा वडामै मित्रवत प्रतिस्पर्धा हुनुलाई रोचक रुपले लिइएको छ। उनीहरु मत माग्दै घरदैलो गरिरहेका छन्।"
कांग्रेस कार्यकर्तालाई ओलीको सन्देश सधैं अर्काको छोरी जिताइरहे २०औं वर्षसम्म जिताउनुपर्ने हुनसक्छ,"भरतपुर : नेकपा एमाले अध्यक्ष केपी शर्मा ओलीले भरतपुरका कांग्रेस कार्यकर्ताहरुलाई धम्काएकै भरमा कसैलाई भोट नदिन आग्रह गरेका छन्। चितवनमा आयोजित चुनावी सभालाई सम्बोधन गर्दै उनले सधैं प्रचण्डलाई जिताइरहे २० वर्षसम्म उनका छोरी, ज्वाइँलाई जिताउनुपर्ने बताए। 'कांग्रेसी कार्यकर्ताहरुलाई के भन्न चाहन्छु भने धम्काउने, तर्साउनेलाई भोट नदिनुस्। पाँच वर्षअघि जिताउनुभयो, अहिले पनि जिताउनुपर्ने बाध्यता आइपरेको छ। सधैं जिताइरहनुभयो भने भोलि २०औं वर्षसम्म छोरीलाई, ज्वाइँलाई जिताउनुपर्ने हुनसक्छ,' उनले भने। उनले गठबन्धनकै कारण कांग्रेस सिद्धिएको र कांग्रेसका कार्यकर्ताहरु छाती समातेर बसेको बताए। 'गठबन्धनका कारण भरतपुरमा कांग्रेस कार्यकर्ताहरुलाई कति मुटु धड्केको होला? कति पीर परेको होला,' उनले भने, 'उनीहरुले कहाँ पीर बिसाउनु। छाती समातेर बसेका होला। उनीहरुलाई म केही भन्न चाहन्न। तर कांग्रेसका नेताहरुलाई भन्न चाहन्छु। के हेरेर बसेका छन् उनीहरु। सिध्यो त कांग्रेस।' उनले बहुदलपछि सबैभन्दा धेरै कांग्रेसले देशको नेतृत्व गरे पनि गतिलो काम केही नगरेको आरोप लगाए। 'बहुदल आएको ३२ वर्षमा २० वर्ष नेतृत्व कांग्रेसले गर्यो। गठबन्धनका विभिन्न कदका नेताहरुले पनि सरकारको नेतृत्व गरे। म उहाँहरुसँग जवाफ माग्न चाहन्छु, तपाइँहरुले के गर्नुभयो? म शेरबहादुर देउवालाई सोध्न चाहन्छु, एउटा काम के गर्नुभयो बताउनुस् त?' उनले रामको जन्मभूमि चितवनमा रहेको ऐतिहासिक खोज पनि एमालेले नै गरेको आरोप लगाए। 'चुच्चे नक्सा छाप्ने को हो? चितवनमा राम जन्मभूमि छ भनेर तोक्ने को हो? त्यो ऐतिहासिक कुरा एमालेले गरेको छ,' उनले भने।"
प्रचण्ड र देउवाको नक्कली चाउरे माया पिरती धेरै दिन चल्नेवाला छैन : सुरेन्द्र पाण्डे,"काठमाडौं : नेकपा एमालेका उपाध्यक्ष सुरेन्द्र पाण्डेले प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डको प्रेम धेरै नटिक्ने बताएका छन्। भरतपुरमा आयोजित चुनावी सभामा पाण्डेले उनीहरुबीचको प्रेम चाउरे पिरती भएकाले केही दिनमै टुट्ने बताएका हुन्। उनले भने, चितवनमा शेरबहादुर देउवाजीले भन्नुभएछ। मेरो जोडले रेणु दाहाललाई मेयरको उम्मेदवार दिन लगाएको हुँ। प्रचण्ड जी त नाई भन्दै हुनुहुन्थ्यो। कति प्यारो प्रेम बसेछ शेरबहादुरजीलाई रेणु र प्रचण्डमाथि। ज्यादै घनिष्ट प्रेम बसेछ उहाँहरुलाई। शेरबहादुरजी, यो ज्यादै छोटो प्रेम छ। ज्यादै कमजोर प्रेम छ भन्न पर जानुहुँदैन होला। नक्कली चाउरे माया पिरती धेरै दिन चल्नेवाला छैन। यो चाउरे पिरती केही दिनमै टुट्ने र अंग भंग हुने उनको भनाइ छ। पाण्डेले भने, हामी तपाइहरुको जनअदालतमा उपस्थित भएका छौं। यसपटक यो अदालतले सत्य र न्यायको पक्षमा फैसला गर्नेमा म आश्वस्त छुँ।"
आसन्न निर्वाचनमा धम्की र लोभलालचमा नपर्न अपील,"काठमाडौं : ट्रान्सपरेन्सी इन्टरनेशनल (टीआई) नेपालले चुनाव प्रचारप्रसार तथा भोट माग्न आमसभामा राजनीतिक दलका केही नेतृत्व वर्ग र उम्मेदवारले धम्कीपूर्ण शैलीमा मतदातालाई तर्साउने, थर्काउने, लोभलालच र दबाबमा पार्ने कोशिस गरेका भन्दै आपत्ति जनाएको छ। मतदाताले कुनै डर, लोभ वा गलत सूचनाबाट प्रभावित नभई स्वतन्त्ररुपमा आफूले चाहेको उम्मेदवारलाई मतदान गर्न पाउनुपर्ने टिआई नेपालले जनाएको छ। अध्यक्ष पद्मिनी प्रधानाङ्गले विज्ञप्ति जारी गर्दै भनिएको छ, आसन्न निर्वाचन शान्त र भयत्रासमुक्त वातावरणमा सम्पन्न हुन जरुरी छ भन्ने सर्वमान्य सिद्धान्तमा विश्वास गर्दछ। मतदाताले कुनै डर, लोभ वा गलत सूचनाबाट प्रभावित नभई स्वतन्त्ररुपमा आफूले चाहेको उम्मेदवारलाई मतदान गर्न पाउनुपर्छ। जिम्मेवार व्यक्तिहरूबाट निर्वाचनको प्रत्येक चरणमा सही र निष्पक्ष सूचना नागरिकसमक्ष प्रवाह गरिनुपर्छ। निर्वाचनको माध्यमबाट लोकतन्त्र सुदृढ गर्नका साथै राजनीतिक व्यवस्था र दलहरूप्रतिको आस्था कायम राख्न प्रत्येक मतदाताले स्वतन्त्ररुपमा आफ्नो स्थानीय सरकार प्रतिनिधि चुन्न पाउनुपर्ने विज्ञप्तिमा उल्लेख छ। आफूलाई उपयुक्त लाग्ने, सक्षम र योग्य व्यक्तिलाई मात्र आफ्नो अमूल्य भोट दिई आफू र आफ्नो क्षेत्रको विकास सुनिश्चित गर्न टिआइ नेपालले सम्पूर्ण मतदातालाई जोडदार आग्रह गरेको छ। उसले उम्मेदवारलाई हदैसम्म निच देखाउन तुच्छता प्रदर्शन गर्ने गरेका घटनाहरूप्रति यस संस्थाको गम्भीर ध्यानाकर्षण भएको जनाएको छ।"
गठबन्धन सबैभन्दा आवश्यक कांग्रेसलाई : प्रधानमन्त्री देउवा,"पोखरा : प्रधानमन्त्री तथा नेपाली कांग्रेसका सभापति शेरबहादुर देउवाले ओलीका कारण प्रजातन्त्र खतरामा रहेको बताएका छन्। पोखरामा आइतबार गठबन्धनको चुनावी सभालाई सम्मोधन गर्दै प्रधानमन्त्री देउवाले ओली प्रजातन्त्रको पक्षमा हुनुहुन्न, प्रजातन्त्रको खिलाफमा हुनुहुन्छ भन्दै प्रजातन्त्रको रक्षकालागि, स्थायित्व र स्थिरताकालागि गठबन्धन दललाई निर्वाचनमा मतदान गर्न अनुरोध गरे। ओलीले के गर्छन् गर्छन यसैले प्रजातन्त्र जोगाउन र गठबन्धन बचाउनकालागि पोखरा महानगरपालिकाको मेयर, उपमेयरलगायत सबै पदमा गठबन्धनका उम्मेदवारलाई मतदान गर्न देउवाले अनुरोध गरे। गठबन्धनबाट सबैभन्दा धेरै फाइदा नेपाली कांग्रेसलाई भएको उनले बताए। अरु दललाई पनि फाइदा रहेको पनि उनले बताए। गठबन्धनकै कारण आफ्नो पार्टी सरकारमा रहेको र मुख्यमन्त्री पनि गठबन्धनबाटै हामीले पाएको उनले बताए। यसैले गठबन्धन आवश्यक रहेको र बचाउनु पर्नेमा पटक पटक प्रधानमन्त्री देउवाले जोड दिए। प्रजातन्त्रको रक्षाकालागि गठबन्धनलाई भोट दिनुपर्ने बताए। देशभर ६ वटा महानगर मध्ये तीन वटा महागरमा आफ्नो पार्टीका र तीनवटामा अरु गठबन्धन दलहरुले पाएको पनि उनले बताए। यसरी गठबन्धनमा जाँदा आप्नो पार्टीलाई फाइदा रहेको पनि उनले बताए। गठबन्धनको सरकार राष्ट्रिय आवश्यक्ता, ऐतिहासिक आवश्यकता रहेको पनि उनले बताए। माओवादी केन्द्रको हसिया हतौडा र समोजवादी पार्टको कलम र नेपाली कांग्रेसको रुख चिन्हमा मतदान गर्न पटकपटक प्रधानमन्त्री देउवाले पोखराको अमर सिंहको चौरमा भएको चुनावी सभामा अनुरोध गरे। केपी शर्मा ओलीको आतंकी शासनका कारण यो गठबन्धन जन्मिएको भन्दै प्रधानमन्त्री देउवाले इमानदारितापूर्वक मतदान गर्न समेत आग्रह गरे। नेकपा माओवादी केन्द्रका अध्यक्ष एवं पूर्व प्रधानमन्त्री पुष्पकमल दाहाल प्रचण्डले मुलुकमा फेरि अर्को राजनीति दुर्घटनाको खतरा रहेको भन्दै त्यसको बचाउमा गठबन्धन बनेको दाबी गरे। यसैले स्थानीय तहको निर्वाचनमात्र हैन, प्रदेश र संघको चुनावमा पनि गठबन्धन अघि बढ्ने उनले बताए। गठबन्धनबाट सबैलाई फाइदा रहेको बताउँदै विगतमा काँग्रेस एक्लै चुनाव लड्दा काँग्रेसको अवस्था के भएको थियो, त्यो बुझ्नुपर्ने अवस्था आएको पनि दाहालले बताए। नयाँ युगको सुरुआत पनि अहिलेको गठबन्धनबाटै गर्ने संकल्प लिएका उनले बताए। नेकपा (एकीकृत समाजवादी) का अध्यक्ष एवं पूर्व प्रधानमन्त्री माधवकुमार नेपालले कुनै पनि दलले दम्भ राखे केपी ओलीको हालत हुने बताए। अध्यक्ष नेपालले दक्षिणपन्थी, प्रगतिगामी गठबन्धनका विरुद्ध यो गठबन्धन बनाएर सही निर्णय लिएको बताए। नेपाली कांग्रेसका वरिष्ठ नेता रामचन्द्र पौडेलले अहिलेको गठबन्धन ओली प्रवृत्तिविरुद्धको गठबन्धन भएकोले देशैभर गठबन्धन पक्षमा माहोल आएको दाबी गरे । सो अवसरमा पोखराको मेयरका प्रत्यासी धनराज आचार्यले म नभै हामी भन्ने भावनाका साथ पोखराको समृद्धि र विकासमा लाग्ने बताए। उपमेयर उम्मेदवार रानाभाटले महानगरमा भएको भ्रष्टाचार न्युनीकरण गर्ने र आफूले कहिल्यै पनि भ्रष्टाचार नगर्ने प्रतिबद्धता व्यक्त गरिन।"
प्रधानमन्त्री देउवाले गृहजिल्ला र अध्यक्ष प्रचण्डले बुहारीको क्षेत्रमा सम्बोधन गर्ने,"धनगढी : नेपाली कांग्रेसका सभापति एवं प्रधानमन्त्री शेरबहादुर देउवा र नेकपा (माओवादी केन्द्र) का अध्यक्ष पुष्पकमल दाहाल प्रचण्ड धनगढी पुगेका छन्। प्रधानमन्त्री देउवा धनगढी उपमहानगरपालिका४ स्थित आफ्नै निवासमा बसेका छन्। नेकपा (माओवादी केन्द्र) का अध्यक्ष प्रचण्ड धनगढीको रुबस होटेलमा बसेका छन्। प्रधानमन्त्री देउवा र माओवादी केन्द्रका अध्यक्ष प्रचण्डले सोमबार धनगढीको रङ्गशालामा हुने सत्ता साझेदार दलको चुनावीसभालाई सम्बोधन गर्ने कार्यक्रम तय भएको छ। धनगढीको चुनावी सभा भ्याएर प्रधानमन्त्री देउवा गृहजिल्ला डडेलधुरा जाने कार्यक्रम रहेको जिल्ला प्रहरी कार्यालय कैलालीका प्रवक्ता बेदप्रकाश जोशीले जानकारी दिए। त्यस्तै माओवादी अध्यक्ष प्रचण्डले कञ्चनपुरस्थित आफ्नी बुहारी बिना मगरको चुनाव क्षेत्रसहित कैलालीका अन्य ठाउँमा सम्बवधन गर्नेछन्। दाहालले सोमबार नै कैलालीको हसुलिया, डोटी, र कञ्चनपुरको बेलौरी (बिना मगरको क्षेत्र)लगायत क्षेत्रमा हुने चुनावीसभालाई सम्बोधन गर्ने सो पार्टीका नेता रमेश भट्टराईले जानकारी दिए। स्थानीय तहको निर्वाचन आउन केही दिन मात्र बाँकी रहँदा राजनीतिक दलका शीर्ष नेताको चुनावी दौडधुप पनि ह्वात्तै बढेको छ।"
मटिहानीलाई रुपान्तरण गर्ने मसँग भिजन र सोच छ : मण्डल अन्तर्वार्ता,"महोत्तरी : स्थानीय तह निर्वाचनको लागि देशका ७५३ वटैं पालिका चुनावमय बनेका छन्। हरेक उम्मेदवारहरु मतदातालाई आफूतर्फ आकर्षितगरी मत तान्नमा अहिले व्यस्त रहेका छन्। यस्तै मत माग्नका लागि व्यस्त रहेका महोत्तरी मटिहानी नगरपालिकाका निर्वतमान मेयर तथा लोकतान्त्रिक समाजवादी पार्टीको तर्फबाट मेयरका उम्मेदवार रहेका हरिप्रसाद मण्डलसँग अन्नपूर्णकर्मी धनवीर महतोले गरिएको कुराकानीको सम्पादित अंश : बैशाख ३० गते स्थानीय तहको निर्वाचन भईरहेको छ। तपाईंपनि मेयर पदमा उम्मेदवार दिई चुनावी मैदानमा उत्रिनुभएको छ। पछिल्लो समय दिनचर्या कसरी बित्दैछन्?  स्थानीय तहको निर्वाचन लागि एक हप्ताभन्दा कम समय रहेको छ। म आफ्नो प्यानलको उम्मेदवारहरुको साथमा हरेक समय मतदातासँग बिताउँदैछु। स्थानीय तहको चुनावको घोषणा भएलगतै अन्य पालिका झै मटिहानी पनि चुनावमय बनेको छ। यहाँका उम्मेदवारहरु स्वतःस्फूर्तरुपमा मत माग्नमा व्यस्त छन्। म अहिले टोलटोलमा गई आममतदातासँग भेटघाट गर्दै उनीहरुसँग सामूहिक छलफल गर्दै आएको छु। यस चुनावलाई पनि आफ्नै पक्षमा पार्नका लागि मेरो प्यानल व्यस्त छन्। मैले आमनागरिकसँग पछिल्लो घटनाक्रमलाई मनन गर्दै अगामी यात्राको सम्बन्धमा विचार विमर्शगरी समय बिताईरहेको छु। समग्रमा भन्नुपर्दा म मटिहानीवासीसँग राय सल्लाह लिनुको साथै आममतदातासँग मत माग्नमै व्यस्त छु भन्नुपर्ला। ५ वर्षपछि पुनः मत माग्नका लागि जनतासमक्ष पुग्नुभएको छ। जनताले केकस्ता प्रतिक्रिया दिईरहेका छन्?  म सर्वप्रथम मटिहानीवासीलाई हृदयदेखि धन्यवाद दिन चाहन्छु। उहाँहरुको आर्शिवादले म यसपालिकाको नगरप्रमुख भई ५ वर्षे कार्यकाल बिताएको छु। स्थानियतह जनप्रतिनिधीविहीन भएको समयमा कर्मचारीहरुवाट आजित भएका स्थानिवासी अहिले परिवर्तनको महसुस गदैछन्। जनताहरुले मलाई मटिहानी नगरपालिका संचालनको लागि जुन अधिकार प्रदान गर्नुभयो त्यसप्रति उनीहरुलाई रक्त्तिभर पनि पछुतो छैन। उहाँहरुको सहयोग र विश्वासले म आफनो सफल कार्यकाल बिताएको छु्। म त्यसको लागि उहाँहरुप्रति म कृतज्ञता अर्पण गर्दछु। कार्यकाल बिताएर पुनः आमनागरिकसमक्ष जाँदा उनीहरु प्रायः नगरपालिकाको सम्बन्धमा चर्चा परिचर्चा गर्दै आएका छन्। उनीहरु यसअवधिमा भएको कामकारवाहीको सम्बन्धमा अन्तर्हृदयदेखि मेरो कार्यको प्रसंशा गर्दै धन्यवाद दिईरहेका छन्। कहिकतै मेरोप्रति जनगुनासो छैन। अहिले अनेकौ उम्मेदवारहरु मटिहानीको बागडोर सम्हाल्नका लागि चुनावी मैदानमा उत्रिएका छन्। हरि मण्डललाई नै मत दिनुपर्ने त्यस्तो कारण के छ?  नेपालमा कुनैपनि व्यक्तिलाई योग्यताअनुसारको पदमा उम्मेदवार दिनका लागि स्वतन्त्रता प्राप्त भएको छ। यो नै गणतन्त्र, लोकतन्त्रको ठूलो उपलब्धि रहेको छ। म पछिल्लो समयमा गरेको कार्यहरुप्रति नागरिकहरु सन्तुष्ट रहेका छन्। उनीहरु मेरो कार्यप्रति कतैपनि गुनासो छैन। म नि:स्वार्थरुपमा यस पालिकाको चौतर्फी विकासका लागि तत्पर रहेको छु। म नगर विकासको सवालमा हरेक क्षेत्रमा काम गरेकोले मेरो कामको मुल्यांकन अहिले जनताले गर्दै आएको छ। मेरो कामको मुल्यांकन गर्दै जनताले मलाई अवश्य नै मत दिनेछ। म विश्वस्त छु। यसपटक तपाईको मुख्य मुख्य चुनावी एजेण्डाहरु के के रहेका छन् ?  म सर्वप्रथम आफ्नो पहिलो कार्यकालमा अधुरा रहेको कामकाजलाई पुरा गर्नेछु। त्यस्तै कृषिमा आमुल्य परिवर्तन, मटिहानीको शिक्षालाई अन्तर्राष्ट्रिय मोडलेकोरुपमा प्रारुप गरिने, पालिकाभरिका हरेक स्थानलाई सौन्दर्यीकरण गर्नुको साथै ढल नाला निकासको व्यवस्थापन गर्नेछु्। अझ एक स्थानमा एउटा अस्पताल बनाउनेछु। हरेक सडकलाई प्रदेश र संघिय सरकारको सहयोगमा दुई लेन, चारलेनको बनाउनेछु। सडकमा अटोमेटिक बत्ती जडान गर्नुको साथै जनकपुर अञ्चलकै पुरानो बजार मटिहानी बजारलाई आधुनिकतासँग जोडेर विकसित गरिनेछु। मसँग भिजन छ, सोच छ अनि मनमा आँट छ। म गन्तव्यमा पुग्नेछु् मसँग आत्मविश्वास छ। म आफनो भिजनभन्दा जनताको भिजन, आवश्यकता अनुसारको विकासको कामलाई पहिलो प्राथमिकतामा राखि मटिहानीमा विकास लहर ल्याउनेछु। यसभन्दा अगाडिको कार्यकालमा पनि जनअपेक्षा अनुसार विवादरहित ढंगले कार्यसम्पादन गर्दै आएको थियो। जसअन्तर्गत हरेकवर्ष असार १० गतेभित्र बजेट निर्माणगरी योजना बनाई नगरविकास निर्माणको कामकाज गर्दै आएको थियो। यहाँले पहिलो कार्यकाल बिताउनुभएको छ। अर्को कार्यकालमा मटिहानीको पहिचानलाई कुन रुपले दिन चाहनुहुन्छ?  मेरो पालिकामा रहेको हरेक गाँउको आआफनै पहिचान रहेको छ। ऐतिहासिक, धार्मिक, पौराणिक धरोहरहरु यहाँ अनेकौ स्थापित रहेको छ। यहाँ नेपालकै सबैभन्दा पुरानो संस्कृत विद्यालय, प्रसिद्ध लक्ष्मीनारायण मठ, अञ्चलकै पुरानो मटिहानी बजार, मजार रहेको छ। म अबयस पालिकालाई धार्मिक एवम् पौराणिक तथा शैक्षिक हवको दृष्टिकोणले पहिचान गराउनेछु। यहाँ देशका राष्ट्रप्रमुखलगायतका अन्य उच्च तहतप्कामा रहेका प्रतिनिधि एवम् पदाधिकारीहरु मधेस प्रदेशमा आउँदा एकपटक यहाँ अवश्य भ्रमणमा आएको हुन्छ। जुन मटिहानीलगायत महोत्तरीवासीको लागि गौरवको विषय बन्दै गएको छ। म चाहन्छु यसलाई अझ देशव्यापी नभई विश्वस्तरमा मटिहानी चर्चाको विषय बनोस्। अन्त्यमा के भन्नुहुन्छ?  अहिले चुनावको समयमा सबैले आआफ्नो तरिकाले मत मागिरहेका छन्। उनीहरु चुनावी एजेण्डासहितको विकासको रणनीतिसहितको अवधारणा प्रस्तुत गर्दैछन्। सबैले मतदातालाई आकर्षित पार्ने किसिमले मत मागिरहेका छन्। म मटिहानीवासीलाई पुनः आग्रह गर्न चाहन्छु अधुरा काम गर्न र मटिहानीलाई अझ विकसित गर्नका लागि मलाई अवसर प्रदान गरियोस्। मेरो प्यानललाई विजयी गराई मटिहानी विकासको लागि मौका प्रदान गरिदिनका लागि मटिहानीवासीमा पुनः आग्रह गर्न चाहन्छु। म यहाँहरुको आशालाई पुरा गर्नका लागि अझ मेहनेत गरी विकासपथमा आफूलाई उभाउन चाहन्छु। विश्वास गर्नुस् अनि मलाई मत दिएर एक पटक पुनः मटिहानी विकासको लागि मलाई अवसर प्रदान गर्नुस्।"
नुवाकोटमा मतदानमा खटिएका अधिकारीलाई प्रयोगात्मक प्रशिक्षण,"नुवाकोट : स्थानीय तहको निर्वाचनमा नुवाकोटमा खटिएका मतदान केन्द्रका अधिकारीहरुलाई प्रयोगात्मक अभ्यास गराइएको छ। जिल्ला निर्वाचन कार्यालयले विदुरमा प्रशिक्षणकाबीच प्रगोगात्मक अभ्याससमेत गराएको हो। १२ स्थानीय तहमा कायम दुई सय ८७ मतदान केन्द्रका मतदान अधिकृत र सहायक मतदान अधिकृतहरुका लागि दुई चरणमा मतदान सम्वन्धी प्रयोगात्मक प्रशिक्षण गरिएको हो। दुई चरणमा सन्चालित प्रक्षिण अन्तर्गत पहिलो चरणमा वेलकोटगढी नगरपालिकाका साथै दुप्चेश्वर, शिवपुरी, ककनी, म्यागङ र पन्चकन्याका दुई सय ९० जनालाई प्रशिक्षण दिइएको थियो। विदुरमा दुई दिनसम्म सन्चालित सो तालिममा एकसय ३२ वटा मतदानस्थलका २ सय ८७ मतदान केन्द्रमा खटिने मतदान अधिकृत र सहायक मतदान अधिकृत सहभागी रहेको थियो। तालिममा कानूनी, व्यवहारिक र सैद्धान्तिक पक्षका विषयमा प्रशिक्षण गरिएको जिल्ला निर्वाचन नुवाकोटले जनाएको छ। उनीहरूलाई मतदान अधिकृत र सहायक मतदान अधिकृतले गर्नुपर्ने काम, कर्तव्य, अधिकारको क्षेत्र, मतदान केन्द्र निर्माण गर्ने तरिकाको विषयमा प्रशिक्षण दिइएको नुवाकोटका प्रमुख जिल्ला अधिकारी नारायणप्रसाद रिसालले जानकारी दिए। उनका अनुसार मतपेटिका राख्ने स्थान, रुजु गर्नेलगायत मतदान कार्यलाई व्यवस्थित गर्ने तरिकाको विषयमा सहभागीहरुलाई जानकारी दिइएको थियो। सहभागीहरुलाई मुख्य निर्वाचन अधिकृत उमेशप्रसाद लुइटेलले महिला, सुत्केरी, बृद्ध र अशक्त महिलाको लागि मतदान गर्ने समयमा विशेष प्राथमिकता दिन आग्रह गरे। मतदान अधिकृत र सहायक मतदान केन्द्रमा पुग्नुअघि र पुगेपछि गर्नुपर्ने काम, मतदातालाई भित्र भोट हाल्न कसरी पठाउने, भोट हालिसकेपछि सुरक्षित कसरी बाहिर ल्याउने, निर्वाचन सकिएपछि के गर्नेलगायत विषयमा तालिममा जानकारी गराइएको थियो। कार्यक्रममा नुवाकोटका प्रमुख जिल्ला अधिकारी नारायणप्रसाद रिसालले निर्वाचनमा कुनैपनि किसिमको सुरक्षा चुनौती सामना गर्न आफूहरु तयार रहेको बताए। उनले प्रत्येक पालिकामा नेपाल प्रहरीको २ ओटा र शसस्त्र प्रहरीको ३ ओटा मोवाइल टोली परिचालन गरिने बताए। विदुर र वेलकोटगढी नगरपालिका र १० गाउँपालिका रहेको नुवाकोटमा कुल मतदाता संख्या २ लाख ३७ हजार ४ सय ३४ जना रहेका छन्। जसमध्ये महिला १ लाख १५ हजार २९ जना पुरुष र १ लाख २२ हजार ४ सय २ जना र ३ जना तेश्रोलिंगी मतदाता रहेका छन्।"
प्रचण्ड र माधवलाई कांग्रेसमा प्रवेश गर्न उपाध्यक्ष पोखरेलको सुझाव,"उदयपुर : नेकपा एमालेका वरिष्ठ उपाध्यक्ष ईश्वर पोखरेलले पुष्पकमल दाहाल(प्रचण्ड) र माधव नेपाललाई कांग्रेसमा प्रवेश गर्न सुझाव दिएका छन्। नेकपा एमाले त्रियुगा नगरकमिटीले सदरमुकाम गाईघाटमा आयोजना गरेको जनसभालाई सम्बोधन गर्दै पोखरेलले यस किसिमको चाकडी र सत्तालिप्तमा केन्द्रित हुने हो भने राष्ट्रिय राजनीति अल्मल्याउने काम छाडेर कांग्रेसमा प्रवेश गर्न सुझाव दिए। चाकडी र सत्तालिप्साको पनि एउटा हद हुन्छ, उनले भने, जब सीमा नै नाघिन्छ भने किन अलग्गै बस्नु त्योभन्दा कांग्रेससंगै सधैंका लागि बस्दा बेस हुन्छ, कम्तिमा जनता र कार्यकर्ताले दुःख त पाउँदैनन् थिए। स्थानीय तह निर्वाचनको लडाईंमा एकातिर केपी ओली र अर्कातिर गठबन्धनकारी शक्ति छ, पोखरेलले भने, यो लडाइँ हामीले जित्नैपर्छ, त्यसोभयो भने मात्र मुलुक समृद्ध बन्न सक्छ। उनले गठबन्धनलाई धुलो चटाउँदै यो निर्वाचनमा नेकपा एमालेले ६० प्रतिशत सहजै जित निकाल्ने बताए। उनले भने, यो कुनै एमालेले मात्र गरेको प्रक्षेपण हैन, स्वतन्त्र नागरिक र विभिन्न निकायले गरेको अध्ययन हो। एमालेको नेतृत्व बिना मुलुकका राजनीतिक स्थायित्व, आर्थिक विकास, सुशासन र समृद्धि असम्भव रहेको पोखरेलले जिकिर गरे। उनले भने, यो प्रतिगामी सोच भएका, देशको चुच्चे नक्सालाई बुच्याउने, समानता नचाहनेसँगको एमालेको लडाईं भएकाले यो अभियानमा साथसहयोग दिन सबै जनतालाई अपिल गर्दछु। उनले नेपाली कांग्रेसले सुशासन र विकासको मार्गमा बाधा खडा गरेको आरोप लगाए। पोखरेलले एमालेको नेतृत्वमा मुलुकले विकास र समृद्धिको गति लिइरहेको बेला कांग्रेसले त्यसलाई रोक्न षड्यन्त्र गरेको आरोप लगाए। उनले गठबन्धनसंग देश विकासका लागि कुनै योजना हिजो नभएको, आज बनाउन नसकेको र भोलि पनि नहुने ठोकुवा गरे।"
"रेणु दाहाललाई बादलको काउन्टर तपाइँले ट्रेलर त देखाउनुभयो, फिल्म दुखान्त बन्नेछ","भरतपुर : नेकपा एमालेका उपाध्यक्ष रामबहादुर थापा बादलले नेकपा माओवादी केन्द्र पतनको बाटोमा गएको बताएका छन्। चितवनमा आयोजित चुनावी सभामा सम्बोधन गर्दै उनले माओवादी आफ्नो विचार, सिद्धान्त र नीतिबाट पछि हटेको बताए। 'नेकपा माओवादी केन्द्र पतनको दिशामा अगाडि बढेको छ। आफ्नो विचार, सिद्धान्त र नीतिबाट पछि हटेको छ,' बादलले भने, 'माओवादीहरु पुँजीपति वर्गमा परिणत भएको छ।' उनले आम माओवादी कार्यकर्ताहरुलाई भ्रममा मुक्त हुन आह्वान गरे। 'चितवनका आम माओवादी कार्यकर्ताहरुलाई भन्न चाहन्छु। माओवादीको भ्रमबाट मुक्त हुनुहोस्,' उनले भने। उनले भरतपुरका गठबन्धनका मेयर उम्मेदवार रेणु दाहाललाई पूरा फिल्म दुखान्त बन्ने बताए। 'यहाँका नेकपा माओवादीका उम्मेदवारले यो त ट्रेलरमात्र हो, पूरा फिल्म देखाउन बाँकी छ भनेर उद्घोष गरेका रहेछन्। म भन्न चाहन्छु त्यो फिल्म दुखान्त नाटकमा परिणत हुनेछ,' उनले भने। गठबन्धनको चुनावी सभामा दाहालले भरतपुरको विकास ट्रेलरमात्र भएको बतएकी थिइन्। पूरा फिल्म त आफूलाई जिताएपछि देख्न मिल्ने उनको भनाइको आश्य थियो। त्यस्तै बादलले गठबन्धनलाई लोकतन्त्र र राष्ट्रवादविरोधी भएको र विदेशीको गुलाम भएको बताए। एमसीसी प्रकरणबाट पनि त्यो प्रमाणित पनि भएको उनले ठोकुवा गरे।"
पोखरालाई लयमा फर्काउन मतदान गर्नुहोस् : धनराज आचार्य,"काठमाडौंः पोखरा महानगर मेयरका उम्मेदवार धनराज आचार्यले सम्मुनत पोखरा बनाउने जिम्मेवारी पूरा गर्ने अभियानलाई सफल पार्न मतदानको अपिल गरेका छन् । पोखरामा आयोजित संयुक्त चुनावी सभालाई सम्बोधन गर्दै आचार्यले पोखरालाई लयमा फर्काउन मतदान गर्न अपिल गरेका हुन् । 'पहिलो दिनमै म भन्ने कुराबाट माथि उठेर हामी भनेर समग्र पोखराको नेतृत्व गर्नेछौं । समग्रमा अल्पकालीन र दिर्घकालीन योजना बनाएर पोखरालाई समृद्ध बनाउनेछौं,उनले भने,' महानगरमा हामी १०५ ड्यूटि जाने होइन । फूल ड्यूटी गर्न जाने हो । '"
"दानमा होइन, जनतासँग ऋणमा मत मागेको छु","नेपाली कांग्रेसले भक्तपुरको सूर्यविनायक नगरपालिकामा निशान ढुंगेललाई मेयरको उम्मेदवार बनाएको छ। जनप्रतिनिधि जनताको सेवक बन्नुपर्ने मान्यता राख्ने ढुंगेल चुनाव जितेपछि जनताकै बीचमा रहने प्रतिबद्धता जनाउँछन्। नगरपालिकाको विकास निर्माणमा देखिएका समस्या र समाधानका उपायबारे मेयरका उम्मेदवार ढुंगेलसँग अन्नपूर्णकर्मी राधा खनालले गरेको कुराकानी; सूर्यविनायकमा मेयरको टिकट पाउनुमा तपाईंको राजनीतिक योगदान के छ ? २०४६ सालको जनआन्दोलनदेखि म राजनीतिमा सक्रिय छु। नेपाल विद्यार्थी संघको जिल्ला सदस्य, भक्तपुर बहुमुखी क्याम्पसको स्ववियु सचिव हुँदै नेपाली कांग्रेस पार्टीको जिल्ला सचिव बनेर काम गरेँ। हाल, कांग्रेसको सूर्यविनायक नगरसमितिको सभापति छु। अहिले पार्टीले मलाई यस नगरको मेयरमा उम्मेदवार बनाएको छ। अरू आकांक्षी खुसी छन् त ? मुलुकको सबैभन्दा जेठो इतिहास बोकेको पार्टी हो, नेपाली कांग्रेस। हरेक राजनीतिक परिवर्तन र आन्दोलनमा नेतृत्वदायी भूमिका खेलेको छ। स्थापना कालदेखि नै लोकतन्त्र, राष्ट्रियता र जनजीविकाका पक्षमा आवाज उठाउँदै आएको छ। यो पार्टीमा लाखौंलाख नेताकार्यकर्ता छन्। लोकतान्त्रिक पार्टीमा प्रत्येक नेताकार्यकर्ताले चुनावका बेला उम्मेदवार बन्न खोज्नु स्वाभाविकै हो। २०३६ सालदेखि १४औं महाधिवेशनसम्म स्थापित भएको नेतृत्व भक्तपुरको पार्टीमा अझै क्रियाशील छ। पार्टीले सबै पक्षलाई विचार विमर्श गरेर टिकट दिन्छ। टिकटको निर्णय अघि आकांक्षी सबैलाई आफ्ना इच्छा र एजेन्डा राख्ने मौका दिइएको थियो। जे भए पनि, टिकट पाउने एक जनाले मात्रै हो। मैले टिकट पाएकोमा साथीहरू निकै खुसी हुनुहुन्छ। अहिले मलाई र पार्टीलाई जिताउन उहाँहरू अहोरात्र खटिरहनु भएको छ। तपाईंका एजेन्डा केके हुन् ? सूर्यविनायक पहिले गाविस थियो। यहाँको विकास गरेर नगरपालिकामा स्तरोन्तर गर्न र जनतालाई आवश्यक सेवा, सुविधा सहज रूपमा दिने काममा म निकै सक्रिय बनेर लागेँ। सूर्यविनायक नगरपालिकाको विकास र समृद्धिका लागि अग्रसर हुनेमध्ये म अग्रभागमै छु। अघिल्लो निर्वाचनमा जनतामाझ यी कुरा राख्न सकेनौं। त्यसैकारण कांग्रेसले नेतृत्व पाएन। एमालेले नेतृत्व त पायो, तर जे परिकल्पना गरेर नगरपालिका निर्माण गरेका थियौं, त्यसअनुरूप काम गर्न सकेन। तपाईंले गर्न सक्ने आधार के हुन् ? मैले मतदातासँग मतलाई दानमा मागेको छैन। मत ऋणमा मागेको छु। किनभन्दा निर्वाचित भएपछि म ऋण तिर्नेछु। दानमा लिएको कुरा त तिर्नै पर्दैन नि ! दोस्रो कुरा, जनता र जनप्रतिनिधिबीच ग्याप हुनुहुँंदैन भन्ने मेरो मान्यता छ। त्यसले कसैलाई पनि फाइदा गर्दैन। मैले जनताको भरोसा र विश्वास समेट्ने छु। सूर्यविनायक नगरपालिका मेरो हो, यो नगरपालिकाले मेरो हित गर्छ, भन्ने अनुभूति यहाँका सबै नागरिकलाई दिलाउने मेरो इच्छा र प्रतिबद्धता छ। कसरी विकास गर्नुहुन्छ ? सबैभन्दा पहिले नगरपालिकाको डीपीआर बनाइनुपथ्र्यो। २०३० वर्षसम्मका लागि नगरको विकासको खाका कोर्नुपथ्र्यो। तर, उहाँहरू पूर्वाग्राही मात्रै हुनुभयो। आफ्नो पार्टी वा नजिकका मान्छेका सन्दर्भमा जे काम पनि जायज ठान्ने र सहजै काम गर्नुभयो। तर, आपूसँग असहमति राख्ने वा अन्य पार्टीका जनतासँग शासकको व्यवहार गर्नुभयो। यो प्रवृत्तिको विरुद्धमा म छु। जनताले सेवासुविधा नपाउनुको कारण के रह्यो त ? विगतमा गाविस हुँदा जनताले जे दुःख पाउँथे। नगरपालिका भएपछि त्यस्तो नहोस् भन्ने हाम्रो चाहना थियो। तर, यहाँका जनप्रतिनिधिबाट उल्टो काम भयो। सिंहदरबार पुगेर प्रधानमन्त्रीलाई भेट्न सजिलो भयो होला। तर, यहाँका वडाध्यक्षलाई भेट्न निकै गाह्रो भयो। तपाईंबाट त्यस्तो हुँदैन भनेर जनताले कसरी विश्वास गर्ने ? मेरो प्रतिबद्धता नै छ, म आमजनता माझ रहन्छु। जनप्रतिनिधि भनेको शासक होइन, सेवक हो भन्ने प्रमाणित गरेर देखाउनेछु। यसअघिका जनप्रतिनिधिले कोटको खल्तीबाट नाम झिकेर उपभोक्ता समितिहरू बनाउँथे। त्यस्ता समितिका नाममा ठेक्कापट्टा दिने, जेसिबी भाडामा चलाउने र त्यसबाट कमिसन खाने काम भयो। आफ्ना कार्यकर्ता मोटाउने बाहेक उहाँहरूले अरू केही काम गर्नुभएन। नगरपालिका पारदर्शी ढंगले चल्न सकेन। यो नगरपालिकालाई भ्रष्टाचारमुक्त बनाउने र जनतालाई सहज र सरल रूपमा सेवा प्रवाह गर्ने मेरो प्रतिबद्धता हो। मेरो अर्को एजेन्डा भनेको नगरपालिका पारदर्शी बनाउने हो। पर्यटनबाट पनि यो नगरपालिकाको विकास हुन्छ कि ? सूर्यविनायकले मुलुकको राजनीति परिवर्तनमा नेतृत्वदायी भूमिका खेलेको छ। सामाजिक कुरामा विभिन्न जातजातिभेषभूषाको नगर हो। यहाँका सबै संस्कृतिलाई पहिचानसहित अगाडि लैजान सक्छौं। पर्यटकीय क्षेत्रमा पनि यहाँ थुप्रै सम्भावना छन्। हरिया डाँडाहरू छन्। ती डाँडामा पुग्यौ भने घरकै बार्दलीबाट उपत्यकालाई हेरेजस्तो अनुभूति हुन्छ। यो नगरपालिकामा तामाङ जातिको बाहुल्यता छ। उहाँहरूको संस्कृतिलाई उजागर गर्दै पर्यटनको विकास गर्न सकिन्छ। अनगिन्ती पानीका मुहान छन्। तिनको खोजीसम्म भएको छैन। धार्मिक रूपमा केदारनाथको शिर डोलेश्लोर, गणेशमध्येको जेठो गणेश सूर्यविनायक गणेशस्थान छ। बुद्धिष्ट, क्रिश्चियन, हिन्दु सबै धर्म र संस्कृतिको अनुपम मिश्रण छ। सबै पहिचानलाई सम्बोधन गरेर अगाडि लैजान सकियो भने नमुना नगर बनाउन सक्छौं। शिक्षाको अवस्था के छ ? मेरो अर्को प्रतिबद्धता भनेको शिक्षा क्षेत्रमा आमूल परिवर्तन गर्ने हो। सामुदायिक विद्यालय र निजीमा पढने विद्यार्थीलाई एउटै प्रतिस्पर्धामा लगेका छौं। मैले नेतृत्व पाएँ भने त्यसको अन्त्य गर्नेछु। सामुदायिकलाई सामुदायिकसँग र निजीलाई निजीसँगै प्रतिस्पर्धा गरिनेछ। सामुदायिक विद्यालयमा प्राविधिक विषय थप गरेर व्यवस्थित र गुणस्तरीय शिक्षा प्रदान गर्न सकिने बनाइनेछ। आजभोलि यहाँका जनताले सामुदायिक विद्यालय खोज्न अर्को नगरपालिका धाउनु परिरहेको छ। त्यसको अन्त्य गर्नेछु। स्वास्थ्य कसरी सुधार गर्ने योजना छ ? नगर अस्पताल मुख्य राजमार्ग (हाईवे) मा छ। नगरको बीचमा हुनुपथ्र्यो। हरेक वडाको केन्द्रमा स्वास्थ्य सेवा राख्नुपर्छ। म त्यो गर्नेछु। सार्वजनिक यातायातको सेवा सबैले पाएका छन् त ? सार्वजनिक यातायात व्यवस्थित नहुँदा नगरवासीले समस्या भोगिरहेका छन्। नगरभित्रबाट धेरै ठाउँमा सार्वजनिक यातायातको आवतजावत सेवा छैन। निजीक्षेत्रलाई प्रोत्साहन गरेर नगरपालिकाले सार्वजनिक यातायात थप गर्ने र धेरैतिर आवतजावतको सुविधा बढाउनुपर्छ। नागरिकको सुविधाका लागि अरू पनि धेरै काम गर्न बाँकी छन्। बाटोघाटो र हाईवेमाथि झोलुङ्गे पुल बनाउनेलाई मात्र विकास भनियो। बलजफ्ती जनताको जमिन र घर हडप्नुलाई विकासको नाम दिइयो। विकासको अनुभूति जनताले पाए कि पाएनन् त ? जनताको जीवनस्तरमा के कस्तो प्रभाव पार्यो ? भन्नेतर्प कसैको ध्यान गएन। मेरो मान्यता भनेको मानव विकास प्रमुख विकास हो। अधिकतम सहमति र न्यूनतम क्षतिको अवधारणा अपनाएर विकास निर्माण गर्नुपर्छ। मुख्य कुरा, आम जनताले विकास मेरो लागि हो भन्ने महसुस गर्नुपर्यो। यो नगरमा त हेभिवेट नेताहरू पनि बस्नुहुन्छ नि ! सूर्यविनायक नगरपालिकामा हेभिवेट नेताहरूको पनि बसोबास छ। पूर्वप्रधानमन्त्री एवं एमाले अध्यक्ष केपी शर्मा ओली यही नगरको बासिन्दा हो। यहाँ अरू पार्टीका नेताहरू पनि बस्नुहुन्छ। चुनावी नतिजामा भने यहाँ को बस्छ भन्ने कुराले अर्थ राख्दैन। जनताले मत दिने हो। यहाँका जनता र पूर्वप्रधानमन्त्री र अन्य नेताहरूका बीचमा बसोबासकै कारण कुनै सम्बन्ध छ जस्तो मलाई लाग्दैन सत्ता गठबन्धनबीच चुनावी संयोजन कसरी भइरहेको छ ? कांग्रेस र एकीकृत समाजवादीबीच यहाँ चुनावी गठबन्धन भएको छ। यसअघिका जनप्रतिनिधिले गरेका बेथिति, विकृति, भ्रष्टाचार र कुुशासनबाट जनता आजित छन्। जनप्रतिनिधिसँग नागरिक समाजको ठूलो संख्या विरक्तिएको छ। एकातिर गठबन्धन र अर्कोतिर विरक्तिएको नागरिक समाजसँग मेरो मनबन्धन छ। गठबन्धन र मनबन्धनको भोटले मैले चुनाव जित्ने विश्वास लिएको छु। चुनाव जितेपछि जनप्रतिनिधि कस्तो हुनुपर्छ ? यसअघि जितेका धेरै जनप्रतिनिधिले आफैंलाई राजा ठान्न थाले। जनताको सेवक हो भन्ने बिर्से। त्यही कारण देशैभरि जनप्रतिनिधिप्रति गुनासा र असन्तुष्टि देखा परे। जन्मदर्ता र मृत्युदर्तामा समेत कर लिन थाले। किसानले खानलाई उत्पादन गरेको फर्र्सीमा समेत कर लगाइदिए। गाई, भैंसी पाल्नेबाट कर लिन थालियो। करको आतंक नै मच्चाइयो। त्यसको चौतर्फी विरोध पनि भयो। त्यसपछि केही जनप्रतिनिधिहरू वितरणमुखी लोकप्रियताका सस्ता कार्यक्रम ल्याउन थाले। कतिपय स्थानमा त त्यस्ता कार्यक्रमको प्रतिफल पनि राम्रै देखियो। तर, जनप्रतिनिधिले आफूलाई केन्द्रमा राखेर सस्तो लोकप्रियताका कार्यक्रममा लाग्नुहुँदैन।"
धुलिखेललाई अन्तर्राष्ट्रिय स्तरको नगरपालिका बनाउँछौं,"धुलिखेल नगरपालिकामा दोस्रो पटक मेयर पदका उम्मेदवार हुन्, अशोक ब्याञ्जु। देशभर २ सय ९३ वटा नगरपालिका छन्। सबैको छाता संगठन नेपाल नगरपालिका संघको पनि अध्यक्ष हुन् उनी। काभ्रेको धुलिखेललाई तपाईं त धुलिखेल नगरपालिकामा पुनः उम्मेदवार हुनुभयो नि ! अघिल्लो कार्यकालमा धुलिखेललाई नमुना नगरपालिका बनाउन लागेको थिएँ। सबै काम पूरा गर्न बाँकी भएकाले पुनः उम्मेदवार भएको हुँ। पाँच वर्ष हामीले सम्रग विकासको आधारशीला तयार गरेका छौं। त्यसलाई पूर्णता दिन मेरो उम्मेदवारी हो। अघिल्लो कार्यकालमा केके काम गर्नुभयो त ? पाँच वर्षको कार्यकालमा नमुना नगरपालिका बनाउने काम अगाडि बढाएका थियौं। हामी निर्वाचित हुनुपूर्व ६४ प्रतिशत घरमा शौचालय थिए, अहिले ९८ प्रतिशत घरमा शौचालय पुर्यायौं। ७१ प्रतिशत साक्षर थिए। अहिले ९८ प्रतिशत साक्षर बनायौं। साक्षर नगरपालिका घोषणा गरिसकेका छौं। यो नगरपालिकालाई देशको छैटौं, प्रदेशको चौथो र काभ्रे जिल्लाको प्रथम बालमैत्री सहर घोषणा गरेका छौं। हामी आउनुपूर्व ३८ प्रतिशतको घरमा मात्रै खानेपानी पुगेको थियो। हामीले ठूलो संकल्प गर्यौं। खानेपानी सबैको घरमा पुर्याउने लक्ष्य लियौं। एक घर एक धारा कार्यक्रम ल्यायौं। ९८ प्रतिशत घरमा धारा पुर्याएका छौं। संयुक्त राष्ट्रसंघले लिएको दिगो विकास लक्ष्यमा चार आधार शिक्षा, स्वास्थ्य, गरिबी निवारण र खानेपानी छन्। दक्षिण एसियामै पहिलोपटक एसडीजी गोल सन् २०३० भित्रै पूरा गर्ने आधार तयार गरेको नगरपालिका हो धुलिखेल। एक वडा एक पार्क बनाउने अभियान थाल्यौं। सार्वजनिक सम्पत्ति संरक्षण हुने, सहरी सौन्दर्यकरण पनि हुने, बालबालिका, युवा, वृद्धवृद्धा पनि रमाउने भएकाले पार्कमा जोड दिएका हौं। ५३ वटा पार्क बनायौं। भौतिक विकासमा केके गर्नुभयो ? सडक निर्माणलगायत पूर्वाधारका धेरै काम गरेका छौं। नगर सम्हाल्दा साढे १२ किलोमिटर कालोपत्रे थियो। पाँच वर्षपछि ४८ किलोमिटर पिच, ७१ किलोमिटर ग्राभेल र ३ सय २० किलोमिटर कच्ची मौसमी सडक बनाएर जनतालाई उपहार दिएका छौं। ५ किलोमिटर ढलान सडक बनायौं। गाउँबस्तीमा सबै टोलमा सडक सञ्जालले जोड्यौं। एक हजार क्षमताको सभाहल निर्माण गरेका छौं। एउटा सपिङ कम्प्लेक्स र ५ वटा स्वास्थ्य केन्द्र भवन निर्माण गरेका छौं। १५ शय्याको अस्पताल र एक संग्रहालय बनाएका छौं। शिक्षा क्षेत्रमा के गर्नुभएको छ ? साक्षर घोषणाको कुरा भनिसकेँ। १८ वटा विद्यालय भवन निर्माण गरेका छौं, २ देखि १० करोडको लगानीमा। १७ वर्षदेखि मिलान नभएको शिक्षकको दरबन्दी मिलाएका छौं। विद्यालय मर्ज गरिएका छन्। आधारभूत विद्यालय तहमा जर्मनी पद्धति एमजीएमएल कार्यक्रम सञ्चालन गरी शिक्षामा सुधार गरिएको छ। धुलिखेल नगरस्थित दुई कलेजमा अध्ययन गर्ने विद्यार्थीलाई निःशुल्क छात्रवृत्तिको व्यवस्था गरिएको छ। सामुदायिक विद्यालयमा विज्ञान प्रयोगशाला र आईसिटी ल्याब व्यवस्था गरेका छौं। शिक्षामा ठूलो परिवर्तन भएको छ। अरू स्थानीय तहभन्दा धुलिखेल केमा फरक छ ? विकास निर्माण फरक ढंगले गरेका छौं। विकास निर्माणका १ हजार १ सय काम गर्यौं। २३२४ वटा ठेक्का दिएका छौं। बाँकी सबै उपभोक्ता समितिमार्फत गरेका छौं। जनतालाई नै विकास निर्माणमा सहभागी गराएका छौं। जनतालाई सहभागी गराएर विकास गर्यौं। के छन् तपाईंका भावी योजना ? आगामी ५ वर्षभित्र शिक्षा, स्वास्थ्य, कृषि, वातावरण, खानेपानी र सरसफाइ, रोजगार, संस्कृति र सम्पदा संरक्षण, पर्यटन, सुशासन क्षेत्रमा मानव अधिकारमा आधारित समावेशी, समतामूलक, न्यायपूर्ण र दिगो विकास गरी नेपालकै अग्रणी नमुना नगरपालिकाका रूपमा धुलिखेललाई स्थापित गर्नेछौं। सबै वडाका केन्द्र जोड्ने सडक कालोपत्रे गर्नेछौं। चक्रपथ बनाउँछौं। विद्युतीय बस, बहुउद्देश्यीय बसपार्क, बिपी राजमार्गलाई नगरक्षेत्रमा ६ लेन, सूर्यविनायकदेखि धुलिखेलसम्म आठ लेनमा विस्तारमा पहल गर्नेजस्ता काम गर्नेछौं। खानेपानीमा आत्मनिर्भर बनाउने छौं। अतिविपन्न परिवारलाई मासिक १० युनिटसम्म निःशुल्क खानेपानी उपलब्ध गराउँछौं। सार्वजनिक स्थल र चोकमा सार्वजनिक शौचालयको निर्माण गर्नेछौं। धुलिखेल सुरक्षित, सुविधासम्पन्न र आकर्षक आवास केन्द्र र नमुना बस्तीका रूपमा विकास गर्नेछौं। एक वडा एक सुविधासम्पन्न खेलमैदान र धुलिखेल खेलमैदानलाई क्षेत्रीय रंगशालाका रूपमा विकास गर्नेछौं। फोहोरमैला व्यवस्थापनको लागि ल्यान्डफिल्ड साइटको पूर्वाधार निर्माण गर्नेछौं। सबै वडामा ढल निकासको निर्माण गरिने छ। अतिविपन्न गरिब परिवारलाई १० युनिट निःशुल्क विद्युत् उपलब्ध गराइनेछ। धुलिखेललाई स्मार्टसिटी बनाउने भनिएको हो ? धुलिखेललाई स्मार्टसिटीका रूपमा विकास गर्ने छौं। सार्वजनिक स्थलमा फ्रि वाईफाई इन्टरनेटको व्यवस्था गर्छौं। प्रशासनिक कार्यलाई कागजरहित बनाउने छौं। नगरभित्रका सबै चोक, गल्ली, सार्वजनिक स्थल, मन्दिर, पार्क, राजमार्गमा सीसीटिभीको विस्तार गर्नेछौं। धुलिखेललाई तरकारी, दूध, फलफूल, खाद्यान्न र मासुमा आत्मनिर्भर बनाउने छौं। जित्ने आधारचाहिँ केके छन् ? अघिल्लो कार्यकालमा गरेका थुप्रै काम। जुन आमजनतासक्षम घामजस्तै छर्लङ छ। हाम्रो प्रतिबद्धतामा आगामी कार्यक्रम पनि ल्याएका छौं। अतिविपन्न परिवारले बैंक खाता खोलेमा १ सय रुपैयाँ प्रोत्साहन रकम उपलब्ध गराइनेछ। धुलिखेलमा अध्ययन गर्ने विद्यार्थीलाई स्नातकसम्मको शिक्षा पूर्णनिःशुल्क गरिनेछ। अपांगता भएका नागरिकलाई स्नातकोत्तरसम्म अध्ययनका लागि निःशुल्क गरिनेछ। हामीले स्वास्थ्य बिमा निःशुल्क उपचार, स्वास्थ्य नागरिक जिम्मेवार स्थानीय सरकार भन्ने नाराका स्वास्थ्य क्षेत्र विशेष कार्यक्रम नै ल्याउने छौं। समानतातर्फको महिला यात्रा, समाजवादउन्मुख धुलिखेल विशेषताअन्तर्गत एक घर एक स्वरोजगारी प्रत्याभूति गरिने छ। महिला, युवा, दलित, ज्येष्ठ नागरिक, खेलाडी, कलाकार, बालबालिका क्षेत्र पनि विशेष कार्यक्रम सञ्चालन गर्नेछौं। बंैक जान नसक्ने ज्येष्ठ नागरिकलाई सामाजिक सुरक्षा भत्ता घरैमा पुर्याउन व्यवस्था गरिने छ। खुसी ज्येष्ठ नागरिक, सुखी बालबालिका, आपांगतामैत्री धुलिखेल नगरपालिका भन्ने सामाजिक सुरक्षाका कार्यक्रम पनि सञ्चालन गर्नेछौं। अरू पनि छन् कि ? अनलाइनबाटै सेवा प्रवाह गर्ने नीति लागू गर्नेछौं। सुरक्षित सहर हाम्रो प्रतिबद्धता हो। चेलीबेटी बेचबिखन, बोक्सीको आरोप, घरेलु हिंसा, यातना, संगठित अपराध, बालविवाह, लंैगिक हिसा, यौनजन्य हिंसालगायतका दुव्र्यवहार अन्त्य गरिनेछ। एक वडा एक विशेषता कार्यक्रम सञ्चालन गर्नेछौं। माउन्टेन स्पोर्टस्, बौद्ध अध्ययन केन्द्र, कृषि अध्ययन केन्द्र बनाउने छौं। वडा नम्बर २ लाई दुग्ध, तरकारी, फलफूल उत्पादन पकेट क्षेत्रका रूपमा विकास गरिनेछ। वडा नम्बर ३ लाई पर्यटन, तरकारी र बिउबिजन उत्पादन पकेट क्षेत्र, वडा नम्बर ४ शैक्षिक केन्द्र तथा व्यवस्थित सहरीकरण क्षेत्र, वडा नम्बर ५ मा सांस्कृतिक र सम्पदा तथा आवासीय क्षेत्र, वडा नम्बर ६ र ७ लाई पुरातात्विक सम्पदा संरक्षण, संस्कृति, पुरानो मौलिक बस्ती संरक्षण, व्यावसायिक केन्द्र तथा आवासीय क्षेत्रको विकास गरिनेछ। वडा नम्बर ८ लाई पर्यापर्यटन, पार्क, होमस्टे, कृषि तथा कृषि अध्ययन केन्द्र बनाइने छ। वडा नम्बर ९ मा पर्यटन, स्वास्थ्य सेवा, आवासीय तथा कृषि क्षेत्र, वडा नम्बर १० मा औद्योगिक, कृषि तथा फलफूल पकेट क्षेत्र बनाइने छ। वडा नम्बर ११ पर्यटन, होमस्टे कृषि तथा जैविक विविधता क्षेत्र र वडा नम्बर १२ लाई धान खेती, सुन्तला खेती, पर्यटन र सांस्कृतिक क्षेत्रका रूपमा विकास गर्ने लक्ष्य छ। एकातिर गठबन्धन छ, एमाले पनि फुटेको छ। कसरी सजिलै जित्न सक्नु हुन्छ ? पाँच वर्ष जनताको सेवा गरेका छौं। यहाँ फुटको खासै असर छैन। जति फुटेर गएका छन्, त्योभन्दा धेरै आएका छन्। चुनावमा केही नयाँ संकल्प गर्नुभएको छ ? हामी जनप्रतिनिधि शासक होइनौं। जनताका सेवक भएर काम गर्नेछौं। सामाजिक जागरण र विकासका अभियन्ता भएर काम गर्छौं। नगर सुशासनको नमुना बनाउँछौं। भ्रष्टाचार गर्दैनौं। भ्रष्टाचार नियन्त्रण पनि गर्छौं। जनताले तपाईंलाई नै किन भोट हाल्ने ? हाम्रो पार्टी एमालेको विचार सबै सही छन्। पाँच वर्षमा जनमुखी सरकारको दृष्टान्त प्रस्तुत गरिसकेका छौं। हरेक आन्दोलनको अगुवाई हाम्रो पार्टीले गरेको छ। एमाले शान्ति प्रक्रियाको पहलकर्ता पनि हो। राज्य निर्माण र समृद्ध नेपालको सपना एमालेसँग छ। प्रगतिशील राष्ट्रवादको अगुवाई गरेको पार्टी पनि एमाले नै हो। नगरपालिका संघको अध्यक्ष हुनुभयो। स्थानीय तहको पहिलो पाँच वर्षलाई कसरी लिनुहुन्छ ? स्थानीय तहको पहिलो अभ्यास हो यो पाँच वर्ष। देशभरकै स्थानीय तहले विकासको जग बसालेका छन्। जनशक्ति व्यवस्थापन र संविधानले व्यवस्था गरेको एकल अधिकार क्षेत्रहरूमा कानुनी संरचना (ऐन, कानुन) निर्माण गरी विधि निर्माण गर्ने पहिलो दायित्व थियो। कानुनी जटिलताबीच सेवा र सुशासन दिन सफल भएका छौं। आँगनबाटै जनतालाई सेवा प्रवाह गरेका छौं। कोरोना संक्रमणका दुई वर्षका बाबजुद काम भएका छन्।"
दम्भले केपी ओलीको विनाश भयो : माधव नेपाल,"पोखरा : नेकपा एकीकृत समाजवादीका अध्यक्ष माधवकुमार नेपालले दम्भले केपी ओलीको विनास भएको बताएका छन् । उनले अरुलाई पनि दम्भ नराख्न आग्रह गरे । उनले भने, 'दम्भ राख्नुभयो भने विनास हुन्छ । सबैको सम्मान गर्न सक्नुपर्छ ।' दम्भ नराख्नुस् त्यहि दम्भले केपी ओलीको विनाश भएको हो,' नेपालले भने। ५ दलीय गठबन्धनको सभालाई पोखरामा सम्बोधन गर्दै नेपालले राजनीति गर्दा दूरदृष्टि राखेर चल्न सक्नुपर्ने बताए । सबैको शक्तिलाई समेटेर लैजाने कोसिस गर्नुभएको छ । मेयर र उपमेयरमा त मिलाउन सक्यौं, वडाहरुमा मिलाउन सकेनौं,' उनले भने, 'पालिकाहरुमा मिलाउन सकेनौं । कतिपय ठाउँमा मिलाएका छौं । कतिपय ठाउँ मित्रतापूर्ण प्रतिस्पर्धा गरेका छौं । विरोधका लागि चुनावी मैदानमा आएका होइनौं । गरेर देखाउनका लागि, सकारात्मक दिशामा देशलाई लैजानका लागि हो ।' नेता नेपालले ओलीले नेतृत्व गरेको दक्षिणपन्थी प्रतिगामी गठबन्धनलाई मतदान नगर्न आग्रह समेत गरे। नेपालले भने, केपी शर्मा ओलीले संविधानको घाँटी थिच्ने काम गरेका थिए । उनको गठबन्धन प्रतिगामी, दक्षिणपन्थी, गणतन्त्र विरोधी हो । उनलाई संविधान,लोकतन्त्रको माया छैन । केपी ओली व्यक्तिवादी व्यक्ति हुन् । आफूबाहेक संसारमा कसैलाई दुई कौडीको पनि महत्व दिँदैनन् । सबैको मर्यादा कुल्चिदैं हिँडछन् । उनले कुसंस्कार बोकेर हिँडेका छन् । उनले गठबन्धन निर्माण गरेर सहि काम भएको बताए । उनले मेयरमा कलम चिन्हमा धनराज आचार्य र उपमेयरमा रुख चिन्हका कोपिला राणाभाटलाई विजयी बनाउन आग्रह गरे ।"
रसुवाको लाङटाङमा मतदान अधिकृतको टोली प्रस्थान,"रसुवा : शुक्रबार हुने स्थानीय तहको निर्वाचनको लागि मतदान अधिकृतको टोली आइतबार लाङटाङ प्रस्थान गरेका छन् । लाङटाङ क्षेत्रमा मतदान गराउनका लागि हिँडेर जानुपर्ने भएकाले टोली आइतबार बिहानै प्रस्थान गरेको हो । गोसाइँकुण्ड गाउँपालिका४ स्थित सामुदायिक भवनमा मतदान केन्द्र राखिएको छ । मतदान केन्द्रका लागि मतदान अधिकृत गोपी विश्वकर्मा, सहायक मतदान अधिकृत प्रेम शंकरप्रसाद, सहायक कर्मचारी राजकुमार थापा पहारी र कार्यालय सहयोगीको रूपमा नन्दलाल न्यौपाने खटाइएको छ । टोली सोमबार मतदान केन्द्रमा पुग्नेछन् । यस केन्द्रमा ३ सय ६३ मतदाता रहेका छन् । ५ सय भन्दा कम मतदाता रहेका केन्द्रमा ४ जना कर्मचारी खटाइने प्रावधान अनुसार कर्मचारी खटाइएको हो । मतदानसम्बन्धी आवश्यक ज्ञान तथा सिप प्रदान गर्नका लागि जिल्लाको नौकुण्ड गाउँपालिका र लाङटाङ जाने मतदान अधिकृत र सहायक मतदान अधिकृतलाई शनिबार नै तालिम प्रदान गरिएको छ । बाँकी मतदान अधिकृत र सहायक मतदान अधिकृतलाई आइतबार तालिम प्रदान गरिने छ । जिल्लाको मतदान केन्द्रहरूमा २ सय ५५ कर्मचारी खटाइने छ । जिल्लामा यसपटक ३४ वटा मतदानस्थल निर्धारण गरिएको छ । यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ । कार्यालयका अनुसार जिल्लाको उत्तरगया गाउँपालिकामा ६ वटा मतदान स्थल र ११ वटा मतदान केन्द्र, कालिका गाउँपालिकामा ६ वटा मतदान स्थल र ११ वटा मतदान केन्द्र, गोसाइँकुण्ड गाउँपालिकामा ८ वटा मतदान स्थल र ९ वटा मतदान केन्द्र, नौकुण्ड गाउँपालिकामा ८ वटा मतदान स्थल र १४ वटा मतदान केन्द्र तथा आमाछोदिङ्मो गाउँपालिकामा ६ वटा मतदान स्थल र ५ वटा मतदान केन्द्र तोकिएको छ । जिल्लामा ३८ हजार ५ सय ४५ मतदाता रहेका छन् । जसमा १९ हजार ६ सय ८९ पुरुष र १८ हजार ८ सय ८५ महिला रहेका छन् ।"
गठबन्धनका साझा उम्मेदवारलाई शंका नगर्नुहोस् : देउवा,"पोखरा : नेपाली कांग्रेसका सभापति एवं प्रधानमन्त्री शेरबहादुर देउवाले केपी ओलीको आतंक रोक्न गठबन्धन आवश्यक रहेको बताएका छन्। देउवाले स्थानीय कांग्रेसका नेताहरुलाई गठबन्धनका साझा उम्मेदवरलाई जिताएर पठाए मात्र गठबन्धन कायम रहने जिकिर गरे। 'ओलीको आतंक अन्त्य गर्न पनि गठबन्धनका नेताहरुलाई जिताउनु आवश्यक छ । ओलीले हिजो जितेर गए । हिजोजस्तो फेरि पनि पार्लियामेन्टको पटकपटक भंग गर्न सक्छन्,'उनले भने,' हिजो पनि विरोध सहन नसेकेर संसद भंग गरे यसैको स्वरुप हामीले अदालतमा गएर 'पार्लियामेन्ट' फिर्ता गर् यौं ।' प्रजान्तन्त्रको खिलाफमा जिताउनलाई चुनाव हराउनुपर्ने उनको भनाइ छ। उनले राजनीतिक स्थायित्व बचाउनका लागि अहिलेका पार्टीहरु सबै ठाउँमा मिलेर जानुपर्ने धारणा व्यक्त गरे। देउवाले भने,' माधव नेपालको र प्रचण्डको पार्टीले एउटा महानगरमा चित्त बुझाएको छ । यसैले उहाँहरु भन्दा बढी लागेर कांग्रेसले गठबन्धनका उम्मेदवारलाई जिताउन आवश्यक छ । गठबन्धन सबैभन्दा बढी कांग्रेसका लागि आवश्यक छ । राष्ट्रिय आवश्यकतालाई लिएर चुनावमा लाग्नुपर्छ । ' कांग्रेसका लागि सबैभन्दा बढी गठबन्धन आवश्यक रहेको उनको भनाइ छ। गठबन्धनकै कारणले प्रदेशदेखि संघमा सरकार बनेको भन्दै गठबन्धनका साझा उम्मेदवारलाई शंका उपशंका नगर्न देउवाले कांग्रेस नेताहरुलाई अनुरोध गरे। उनले गठबन्धनका साझा उम्मेदवारलाई सहयोग नगर्ने नेताहरुलाई कारबाही हुने पनि बताए। 'गठबन्धनको उम्मेदवारलाई जिताउने कांग्रेसको कर्तव्य हो दायाँबायाँ गर्नेलाई कारबाही गर्छौं,'उनले भने।"
विराटनगरमा गठबन्धनभित्र असन्तुष्टि चुलिदैँ,"विराटनगर : विराटनगर महानगरपालिकामा स्थानीय तह निर्वाचन लक्षित गठबन्धनभित्रको असन्तुष्टि चुलिँदै गएको छ। सार्वजनिक कार्यक्रमहरुमा नेताहरुले दिने अभिव्यक्तिले गठबन्धनभित्र भाँडभैलो चलिरहेको पुष्टि हुन्छ। गठबन्धन गर्दा १९ वटा वडा रहेको विराटनगरको मेयर नेपाली कांग्रेस र उपमेयर जनता समाजवादी पार्टी (जसपा)को भागमा परेको छ। मेयरमा कांग्रेसका नागेश कोइराला र उपमेयरमा जसपा अध्यक्ष उपेन्द्र यादवका छोरा अमरेन्द्र यादवले उम्मेदवारी दिएका छन्। तर सबै वडामा भने गठबन्धन हुन सकेन। दलले वडामा आआफ्नै उम्मेदवार उठाएका छन्। वडामा चुनावी तालमेल हुन नसक्दा गठबन्धनका नाममा कांग्रेस र जसपालाई मात्रै सघाउनुपर्ने अवस्था आएपछि अरु दलले तिक्ताता पोखिरहेका छन्। विशेष गरेर गठबन्धनभित्रका दल नेकपा (माओवादी केन्द्र) र नेकपा (एकीकृत समाजवादी)ले तीव्र असन्तोष व्यक्त गरिरहेका छन्। उम्मेदवारी छनोट र भागबण्डा न्याय संगत नभएको ठहर उनीहरुको छ। गठबन्धनभित्रका दलहरु आआफ्नै हिसाबमा एक्लाएक्लै चुनावी अभियानमा छन्। केही दिनयता कांग्रेस र जसपाका केही कार्यक्रम भने संयुक्तरूपमा भएका छन्। भागबण्डामा कुरा नमिलेपछि वडामा कांग्रेस, माओवादी, जसपा र समाजवादीले एक्लाएक्लै उम्मेदवारी दिएका छन्। हामीलाई सघाउँदा अरुलाई पनि सहयोग गर्नुपर्छभन्ने भावनाको विकास नहुनु र आफ्नै दुनो मात्रै सोझ्याउन खोज्नु राजनीतिक बेइमानी हो। हामीले मेयर र उपमेयर खोजेका हैनौं। वडामा गठबन्धन गरौँ र केही वडामा हामीलाई सहयोग गर्नुस् भन्दा कांग्रेसले मानेन, ती नेताले भने, यस्तो अवस्थामा खुलेर कांग्रेसलाई सहयोग गर्न सकिँदैन। न त जसपालाई नै। साझेदार दलबीच कुरा नमिलेपछि वडामा हामीले आफ्नै हिसाबले उम्मेदवारी दिएका छौँ। उपमेयरमा माओवादी नेतृ नमिता न्यौपानेले स्वतन्त्र उम्मेदवारी दिएकी छन्। यसलाई पनि गठबन्धनभित्रको असन्तुष्टिका रूपमा हेरिएको छ। यद्यपि माओवादीले न्यौपानेलाई कारबाहीको सिफारिस गरिसकेको छ। उपमेयरको भोट अन्त नजाओस् भन्नका लागि नै माओवादीले आन्तरिक हिसाबमा न्यौपानेलाई उम्मेदवार बनाएको चर्चा छ। अहिलेलाई कारबाही गरेको देखाइए पनि उनी चुनावपछि माओवादीमै फर्किने अड्कल धेरैको छ। माओवादीका अधिकांश नेता कार्यकर्ताले उम्मेदवारीका विषयलाई लिएर खुलेरै उनको समर्थन गरेका छन्। कतिपय जिल्लास्तरीय नेताले सामाजिक सञ्जालमार्फत उपमेयरमा न्यौपानेलाई भोट मागिरहेका छन्। जसका कारण गठबन्धनभित्र अविश्वास बढेको छ। त्यस्तै जसपा परित्याग गर्दै उमेश यादवले मेयरमा उम्मेदवारी दिएका छन्। मेयर कांग्रेसको भागमा परेपछि असन्तुष्ट बनेका यादवले पार्टी छाडेरै मेयरमा उम्मेदवारी दिँदै चुनावी अभियान चलाइरहेका छन्। जसपाका केही नेता कार्यकर्ता यादवकै पक्षमा खुलेर लागेका छन्। उनी मधेसी मतदातामाझ निक्कै लोकप्रिय मानिन्छन्। यादव र न्यौपानेको उम्मेदवारीले गठबन्धन सकसमा परिरहेको छ। दुवैको चुनाव चिन्ह लालटिन छ। दुवै जनाले गठबन्धनकै मत काट्ने हुँदा गठबन्धानका आधिकारिक उम्मेदवारलाई चुनाव जित्न गाह्रो पर्ने आकलन गरिएको छ। कांग्रेसले आयोजना गरेको उम्मेदवारपत्रकार अन्तरक्रियादेखि लिएर विभिन्न सार्वजनिक कार्यक्रममा नेताहरुले दिने अभिव्यक्तिले आन्तरिक किचलोमा फसेको गठबन्धनमा अहिले ठूलै कलह रहेको छनक दिइरहेको छ। एउटै मञ्चमा बसेर भाषण गर्दा पनि गठबन्धनका नेताहरुबाट फरकफरक कुरा आउने गरेका छन्। असन्तुष्टिका स्वर गुञ्जिने गरेका छन्। कांग्रेस र जसपाले जसरी पनि गठबन्धनलाई जिताउनुपर्ने कुरामा जोड दिइरहँदा माओवादी र समाजवादीका नेता भने भागबण्डामा अन्याय भएको गुनासो पोख्छन्। उनीहरु कांग्रेसले एकलौटी गरेकाले वडामा गठबन्धन हुन नसकेको तथा जसपाले पनि साथ नदिएको बताउँछन्। नेताहरुबीच एकखालको आरोपप्रत्यारोप नै चल्ने गरेको छ। यसले गठबन्धनको भविष्य अनिश्चित बनाएको छ। विराटनगरमा गत शुक्रबार साँझ आयोजना गरिएको उम्मेदवारपत्रकार अन्तरक्रियामा सहभागी नेताहरु गठबन्धनप्रति नै त्यति सन्तुष्ट देखिएनन्। सहयोग लिन खोज्ने र सहयोग गर्न नचाहने परिपाटीले गठबन्धन धारापमा पर्दै गएको कुरा उनीहरुकै अभिव्यक्तिबाट बुझ्न गाह्रो छैन। तर मन नलागीनलागी गठबन्धनको अभियानलाई भने सफल बनाउनुपर्नेमा उनीहरुले जोड दिने गरेका छन्। माओवादी विराटनगरका सहइन्चार्ज भोगेन्द्र यादवले वडामा गठबन्धन नभएको भन्दै कांग्रेसका नेताको ध्यानआकर्षण गराए। केन्द्रीय सहमति अनुसार विराटनगर महानगरमा सघाएर जाने कुरा थियो। त्यसमा हामी सहमत पनि भयौँ, उनले भने, तर विराटनगरकै वडा र मोरङका अरु पालिकामा गठबन्धन बन्न सकेन। यसमा नेताहरुले विचार गरिदिनुपर्ने भयो। माओवादीले विराटनगरमा मेयर र उपमेयरका उम्मेदवार नउठाएको भएपनि वडासमेत एक्लै चुनावमा जानुपर्ने अवस्था आएको यादवको भनाइ थियो। मिलेर जाउँ भनेर पटकपटक गरिएको आग्रहलाई बेवास्ता गरिँदा वडामा समेत एक्लै बन्नु परेको गुनासो उनले पोखे। ठूलो पार्टीको हिसाबमा गठबन्धनबाट कांग्रेसलाई मेयर दिने भनिएकाले माओवादीले त्यो पदमा दाबी नगरेको जानकारी यादवले दिए। कांग्रेसले विराटनगरमा गठबन्धन गर्ने विषयमा केन्द्रको पत्र नआएको बताउँदै आएको छ। यादवले माओवादीलाई पनि गठबन्धन गर्नु भनेर वा गठबन्धन गरिएको छ भनेर केन्द्रबाट पत्र प्राप्त नभएको बताए। समाजवादीका पोलिटब्युरो सदस्य महेश रेग्मी पनि गठबन्धनप्रति सन्तुष्ट देखिएनन्। तर गठबन्धनका उम्मेदवारलाई जसरी पनि जिताउन लाग्ने उनको उद्घोष थियो। केन्द्रीय ढाँचा अनुसार कुनै पनि पालिकामा एकीकृत समाजवादीसँग तालमेल नभएको गुनासो उनको छ। चुनावमा हामी एक्लै जानुपर्ने अवस्था आएपनि महानगरको मेयर र उपमेयरका विषयमा भने केन्द्रकै कुरा मानेर जान्छौँ, रेग्मीले भने, तर गठबन्धन गर्दा सबैलाई मिलाएर लैजान सक्नुपर्ने थियो।एकीकृत समाजवादीले विराटनगरका १६ वटा वडाको वडाध्यक्षमा उम्मेदवारी दिएको छ। सबैसँगै मिलेर चुनावी अभियानमा केन्द्रित हुनुपर्नेमा कुरा नमिलेपछि एक्लाएक्लै उम्मेदवारी दिनु परेको रेग्मीको भनाइ छ। मेयरका उम्मेदवार कोइरालाले गठबन्धनका बारेमा आफूलाई धेरै जानकारी नभएको बताए। गठबन्धन गर्ने बेलामा र मेयरको टिकट लिँदै गर्दा म काठमाडौं थिएँ। विराटनगरमा के भयो र गठबन्धनको कुरा कसरी अघि बढ्यो भनेर मैले थाहा पाइँन, उनले भने, म पार्टीको एउटा सच्चा सिपाही हुँ। पार्टीको निर्देशनलाई मानेर र कार्यान्वयन गरेर अघि बढ्छु। विराटनगरमा मेयर कांग्रेस र उपमेयर जसपाले लिनेभन्ने निर्णय केन्द्रकै भएको कोइरालाले बताए। आवश्यकताका आधारमा कहाँ कसरी उम्मेदवार यकिन गर्ने भन्ने कुरा स्थानीयस्तरमा दलहरुले मिलाउन नसकेको उनको भनाइ छ। काठमाडौंबाट मेयरको टिकट पाएकाले स्थानीयस्तरमा मैले धेरै बोल्ने कुरा भएन, कोइराला भन्छन्, तर मेयर र उपमेयरका हकमा भने सबै दलले केन्द्रको निर्णय मान्नु पर्ने र कार्यान्वयन गर्नुपर्ने अवस्था बनेको छ। जसपाका एक नेता कांग्रेस र जसपाबीच पनि अविश्वासको अवस्था रहेको बताउँछन्। उनका अनुसार पहाडे मतदाता बाहुल्य क्षेत्रमा कांग्रेसले उपमेयरमा भोट माग्न सहयोग गरेको छैन। कांग्रेसले पनि मधेसी समुदायको बाहुल्यता रहेको क्षेत्रमा जसपाले मेयरमा भोट माग्न सहयोग नगरेको गुनासो गरिरहेको छ। साथै मेयरमा मधेसी भोट काट्नकै लागि उमेश यादवलाई उम्मेदवार बनाएको आरोप जसपाले खेपिरहेको छ। जसपा नेता एवं प्रदेश १ का स्वास्थ्य मन्त्री जयराम यादवले भोट मागेको विषयलाई लिएर गठबन्धनभित्र भ्रम छर्ने काम भइरहेको बताए। एकले अर्कालाई विश्वास गर्ने वातावरण बनिरहेको छैन, उनले भने, गठबन्धनमा रहेका सबै अविश्वास र भ्रमलाई चिरेर अघि बढ्नुपर्ने अवस्था आएको छ। अविश्वासकै कारण गठबन्धनका मेयर र उपमेयरका उम्मेदवारहरु केही ठाउँमा बाहेक छुट्टाछुट्टै हिसाबमा चुनावी प्रचार गरिरहेका छन्।"
"प्रमुख पदमा महिला उम्मेदवारी न्यून, ८१ वडा रहेको भोजपुरमा एकमात्र महिला वडाध्यक्ष उम्मेदवार","भोजपुर : विगतको स्थानीय तह निर्वाचनमाझैं आसन्न निर्वाचनमा पनि प्रमुख पदमा महिलाको उपस्थिति न्यून देखिएको छ । राजनीतिक दलहरुले अधिकांश स्थानीय निकायमा पुरुषलाई नै उम्मेदवार बनाएका छन् । भोजपुरमा पनि प्रमुख पदका आकांक्षीमा महिलाको सहभागिता कम छ । ९ स्थानीय तह र ८१ वडा रहेको भोजपुरमा एउटा वडाबाहेक अन्य स्थानीय तहमा पुरुषको उम्मेदवारी परेको छ । प्रतिपक्षी दल नेकपा एमाले र सत्तागठबन्धनबीच उम्मेदवारीको रस्साकस्सी देखिए पनि प्रमुख पदमा पुरुषलाई नै अघि सारेका छन् । भोजपुरको भोजपुर नगरपालिकाको वडा नं ५, बोखिममा मात्र महिला वडा अध्यक्षको उम्मेदवारी परेको छ । उक्त वडामा नेकपा एमालेको तर्फबाट स्थानीय आशादेवी राईलाई अध्यक्षको उम्मेदवार बनेकी छन् । भोजपुरको सन्दर्भमा एकमात्र प्रमुख पदमा उम्मेदवारी दिएकी राईले पुरुषवादी समाज र सोचाइ बदल्न आफ्नो उम्मेदवारी भएको उनले सुनाइन् । 'सिंगो जिल्लामा प्रमुख पदमा एकमात्र महिला उम्मेदवार बन्नु मेरा लागि अवसरका साथै ठूलो चुनौती पनि हो, पुरुषसरह महिलाले पनि जनताको हितमा काम गर्न सक्छ भन्ने मेरो मान्यता हो,'राईले भनिन्, 'नेतृत्व गर्ने अवसर पाए महिलाको हक अधिकार, विकासे योजना र जनताप्रतिको उत्तरदायित्वसहितको नेतृत्व गर्नेछु, जनताको सेवामा सदा समर्पित रहनेछु।' वडा अध्यक्ष जितेमा आफ्नो समुदायको उत्थानको साथै अन्य समुदायका गरिब विपन्नको समस्याप्रति ध्यान दिने उनको भनाइ छ । आशादेवीको आत्मविश्वास र साहसबाट प्रभावित भएको नेकपा एमाले केन्द्रीय कमिटी सदस्य एवम् प्रदेश १ का सह ईन्चार्ज शेरधन राईले बताए । आशादेवीले महिला विभेद र उत्पीडनको समस्याको विषयमा देखिएको सामाजिक पृष्ठभूमिले पनि प्रभावित बनेको उनले बताए । विगतमा झैं यो स्थानीय तह सदस्य निर्वाचनमा पनि प्रमुख पदबाहेक नगरपालिका र गाउँपालिका उपप्रमुख पदमा महिलाको वर्चस्व देखिएको छ । ९ वटै स्थानीय तहका उपप्रमुखमा एमाले, गठबन्धन र अन्य दलबाट महिलालाई उम्मेदवारीमा उभ्याएका छन् । साल्पासिलिछो गाउँपालिकाको उपाध्यक्षमा एमालेबाट रिता घले, नेपाली कांग्रेसबाट अस्मिता कुलुङ राई र माओवादी केन्द्रबाट जलवती कुलुङ, आमचोक गाउँपालिकाको उपाध्यक्षमा माओवादी केन्द्रबाट सिता राई, अरुण गाउँपालिकाको उपाध्यक्षमा एमालेबाट कविता राई, नेपाली कांग्रेसबाट विनिता ढकाल र जनता समाजवादीबाट रेखा लिम्बु, हतुवागढी गाउँपालिकाको उपाध्यक्षमा एमालेबाट कमला राई र गठबन्धनबाट सुनिता राई, रामप्रसाद राई गाउँपालिकाको उपाध्यक्षमा एमालेबाट कमलादेवी राई, पौवादुङमा गाउँपालिकाको उपाध्यक्षमा एमालेबाट ज्योत्सना राई, माओवादी केन्द्रबाट सम्झना राई र नेपाली कांग्रेसबाट राम कुमारी राई, भोजपुर नगरपालिकाको उपप्रमुखमा एमालेबाट निर्मला शेर्पा, गठबन्धनबाट ममिता राई र नेपाल परिवार दलबाट मनकुमारी सुनार उम्मेदवार बनेका छन् । यस्तै षडानन्द नगरपालिकाको उपप्रमुखमा एमालेबाट मेरिका राई, गठबन्धनबाट प्रमिला राई र जनता समाजवादीबाट संजिता राई, टेम्केमैयुङ गाउँपालिकाको उपाध्यक्षमा एमालेबाट रमा राई र गठबन्धनबाट ईन्द्रावती राईको उम्मेदवारी छ । जसमध्ये आमचोक गाउँपालिकामा एमाले, अरुण गाउँपालिकामा नेकपा एकिकृत समाजवादी, रामप्रसादराई गाउँपालिकामा गठबन्धनले पुरुषलाई उपप्रमुखको उम्मेदवार बनाएका छन् ।"
सुधारिएको पञ्चायतपछि पहिलो स्थानीय चुनाव,"काठमाडौं : शैक्षिक क्षेत्र सुधारको माग गर्दै २०३५ सालमा विद्यार्थी आन्दोलन भयो। त्यो आन्दोलन चर्किंदै पञ्चायती व्यवस्था विरुद्ध परिणत भयो। पञ्चायतविरुद्ध जनआक्रोश बढ्दै गएपछि तत्कालीन राजा वीरेन्द्रले २०३६ जेठ १० गते जनमत संग्रहको घोषणा गरे। अन्दोलन मत्थर भयो। २०३७ वैशाख २० मा बालिग मताधिकारका आधारमा जनमत संग्रह भयो। जनमत संग्रहमा सुधारिएको पञ्चायती व्यवस्थाका पक्षमा बहुमत देखिएपछि शासन व्यवस्थामा सामयिक सुधारको पहल भयो। नेपालको संविधान २०१९ मा तेस्रो संशोधन गरियो। २०३७ पुस १ गते भएको संशोधनले पञ्चायती निरङ्कुशतालाई केही खुकुलो बनाएको थियो। संशोधनले गाउँ पञ्चायतनगर पञ्चायत निर्वाचन पद्धतिमा परिवर्तन गरी बहुमतीय प्रत्यक्ष निर्वाचन प्रणालीको व्यवस्था गर्यो। उमेर पुगेका सबै नेपालीले गोप्य मतदान दिन पाउने व्यवस्था भयो। सोही जगमा घोषणा भएको थियो, गाउँनगरजिल्ला पञ्चायत निर्वाचन २०३९। त्यस बेला देशभर ४ हजार २२ गाउँ पञ्चायत र २९ वटा नगर पञ्चायत तोकिएका थिए। गाउँ र नगर पञ्चायतलाई क र ख समूहमा बाँडिएको थियो। गाउँपञ्चायतमा २०३९ वैशाख २८ र ३१ गते तथा नगर पञ्चायतमा जेठ ३ र ४ गते चुनाव गरिएको थियो। प्रत्येक गाउँ पञ्चायतबाट ४७ जनाका दरले १ लाख ८९ हजार ३४ र नगर पञ्चायतबाट २ हजार ५ सय प्रतिनिधि छानिएका थिए। जिल्ला पञ्चायतका पदाधिकारीसमेत गरी १ लाख ९२ हजार १ सय २० प्रतिनिधि चयन भएका थिए। पञ्चायती व्यवस्थाका कारण त्यो निर्वाचनलाई गाउँनगर पञ्चायत निर्वाचन भनिएको राष्ट्रिय प्रजातन्त्र पार्टीका केन्द्रीय सल्लाहकार समितिका अध्यक्ष तथा पूर्वमन्त्री निरन्जन थापा बताउँछन्। नेपालको निर्वाचन इतिहासमा त्यो एक कोसेढुंगा नै हो, थापाले भने, किनभने त्यो विशुद्ध गैरराजनीतिक र गाउँको विकास गर्ने जनप्रतिनिधि चुन्न थियो। त्यो चुनावलाई विशेष रूपमा लिएका छौं। अघिल्लो दिनसम्म नामावली अध्यावधि चुनाव जितेपछि सामाजिक कार्यमा लाग्नुपर्छ भन्ने थियो। गाउँलेले विकास गर्न सक्ने क्षमता भएको मान्छेलाई उम्मेदवार बनाएका थिए। उम्मेदवार विकासका एजेन्डा बनाएर भोट माग्थे।निरन्जन थापा, पूर्वमन्त्री मतदाता नामावलीमा नाम छुटेको भए चुनावको अघिल्लो दिनसम्म निवेदन दिन पाउने व्यवस्था थियो। कसैको निवेदन परे मतदाता नामावलीमा राख्न र मतदान गर्न दिने व्यवस्था मिलाउन निर्वाचन आयोगले निर्वाचन अधिकृतहरूलाई परिपत्र नै गरेको थियो। मतदाता हुन सम्बन्धित वडामा स्थायी घरबास भएको वा त्यस्तो वडामा २०३८ पुस मसान्तसम्ममा घटिमा १ वर्ष कुनै प्रकारले बसोबास हुनुपर्ने व्यवस्था थियो। मतदाताको उमेर २१ वर्ष कायम गरिएको थियो। आयोगले २०३८ चैत मसान्तसम्ममा २१ वर्ष पूरा भएकालाई मतदानको अधिकार दिएको थियो। आयोगले २०३९ वैशाख १५ गते अद्यावधिकसहितको मतदाता नामावली गाउँनगर पञ्चायतका कार्यालयमा प्रकाशन गर्न लगाइएको थियो। आयोगद्वारा प्रकाशित नेपालको निर्वाचन इतिहास पुस्तक का अनुसार निर्वाचन गराउन कर्मचारीको संख्या अपुग भएपछि एउटा डोर(टोली) लाई २ गाउँ पञ्चायतको निर्वाचन गराउने जिम्मा दिइएको थियो। त्यसैकारण सबै गाउँ पञ्चायतलाई क र ख समूहमा विभाजित गरिएको थियो। मतदान प्रक्रिया गाउँ पञ्चायतमा ९ वडाका अलगअलग मतदान केन्द्र र उपकेन्द्र राखिएका थिए। मतदाता सम्बन्धित वडाको मतदान केन्द्रभित्र प्रवेश गरेपछि सबै पदका लागि मतदान गर्नुपरेमा सर्वप्रथम गाउँ वा नगरसभा सदस्यको मतपत्र लिई चार जना उम्मेदवारको चिह्नमा छाप लगाई मतदान गर्ने र त्यसपछि सदस्यको क्रमशः प्रधान र उपप्रधानपञ्चको मतपत्र लिई एकएक उम्मेदवारको चिह्नमा छाप लगाई मतदान गर्नुपर्ने व्यवस्था गरिएको थयो। एक जना मतदाताले एकै पटक सात प्रतिनिधिहरू छान्न आफ्नो मताधिकारको प्रयोग गर्न सक्ने व्यवस्था गरिएको थियो। त्यसबेला अहिले जस्तो मतदाता परिचयपत्र थिएन। नामावलीको सिरियल नम्बर र नामका आधारमा एजेन्टले प्रमाण्ीाकरण गरेपछि मत दिन पाइन्थ्यो, राजनीतिक विश्लेषक शिवलाल श्रेष्ठ भन्छन्, ढिलो भए अर्कैले भोट लगाइदिने सम्भावना हुन्थ्यो। कति जना त आफ्ना नाममा अर्कैले मत खसालिदिएपछि भोट हाल्न नपाई फर्किएका थिए। त्यो र अहिलेको स्थानीय तहको निर्वाचको मतदान प्रक्रियामा खासै फरक नरहेको श्रेष्ठले बताए। निर्वाचन र मतदान अधिकृत प्रमुख जिल्ला अधिकारीलाई निर्वाचन अधिकृत नियुक्त गरिएको थियो। निर्वाचन अधिकृतले प्रत्येक २ गाउँ पञ्चायतमा प्रधानपञ्च र उपप्रधानपञ्च, गाउँ पञ्चायत सदस्य र गाउँसभा सदस्यको निर्वाचन गराउन १ जना मतदान अधिकृत नियुक्त गरेका थिए। गाउँ र नगरसभाका सदस्य, गाउँ र नगर पञ्चायतका प्रधानपञ्च, उपप्रधानपञ्च र सदस्य, नगर पञ्चायतबाट जिल्लासभाका लागि निर्वाचित हुने १ तृतीयांश सदस्य, जिल्ला पञ्चायत सभापति, उपसभापति र सदस्यसमेत ८ पदको निर्वाचन भएको थियो। जसका लागि बेग्लाबेग्लै निर्वाचन चिह्न राखी ८ किसिमको मतपत्र तयार गरिएको थियो। गाउँ र नगर स्तरको निर्वाचनका लागि ४ रङका र जिल्ला स्तरको निर्वाचनको लागि ४ रङका मतपत्र थिए। गाउँ र नगरसभा सदस्य उम्मेदवारका लागि १४, गाउँ र नगरपञ्चायत सदस्य उम्मेदवारका लागि १०, प्रधानपञ्चका उम्मेदवारका लागि १४ र उपप्रधानपञ्चका उम्मेदवारका लागि १० बेग्लाबेग्लै रङका निर्वाचन चिह्न भएका करिब ४ करोड मतपत्र छापिएका थिए। सरकारी गाडी प्रयोगमा रोक निर्वाचन प्रचारमा सरकारी गाडी प्रयोग गर्न नपाउने व्यवस्था यही निर्वाचनदेखि गरिएको हो। सरकारले मन्त्रिपरिषद्का सदस्यलाई स्थानीय पञ्चायत एवं वर्गीय संगठनको निर्वाचनको सिलसिलामा प्रचारप्रसारका लागि जिल्ला जाँदा सरकारी गाडी प्रयोग नगर्न निर्देशन दिएको थियो। त्यस्तै सरकारी स्वामित्वका संस्थानका गाडी पनि प्रयोग गर्न नपाइने नियम थियो। नामावलीको सिरियल नम्बर र नामका आधारमा एजेन्टले प्रमाणीकरण गरेपछि मत दिन पाइन्थ्यो। ढिलो भए अर्कैले भोट हालिदिने सम्भावना हुन्थ्यो। कतिले त आफ्नो नाममा अर्कैले मत खसालिदिएपछि नलगाइकनै फर्किएका थिए।शिवलाल श्रेष्ठ, राजनीतिक विश्लेषक निर्वाचन सचेतना आयोगले १ लाख पोस्टर वितरण गरी मतदातामा सचेतना ल्याउने कार्य गरेको थियो। बिहान ८ देखि साँझ ५ बजेसम्म मतदान गर्ने समय तोकिएको थियो। ४ हजार २२ गाउँ पञ्चायत र २९ नगर पञ्चायतका १ लाख ९१ हजार १ सय ५७ पदका निर्वाचन भएको थियो। जसका लागि ३७ हजार ५ सय मतदान केन्द्र र उपकेन्द्र तोकिएका थिए। गाउँ र नगर पञ्चायतलाई क र ख समूहमा विभाजन गरिएको थियो। कर्मचारी खटनपटन २०३९ वैशाख १७ को गोरखापत्रमा प्रकाशित समाचार र निर्वाचन आयोगको वार्षिक प्रतिवेदनअनुसार गाउँ पञ्चायतको निर्वाचनका लागि मात्रै ४० हजार २ सय २० र नगर पञ्चायतका लागि २ हजार ९ सय कर्मचारीको आवश्यकता थियो। तर, सो संख्यामा कर्मचारी खटाउन समस्या भएपछि मतदानका दिन मतदान अधिकृतले आवश्यकताअनुसार ज्यालादारीमा राखेका थिए। पर्सामा निर्विरोध पर्साको विन्धवासिनी गाउँ पञ्चायतमा सबै पञ्च निर्विरोध निर्वाचित भएको २०३९ वैशाख २८ को गोरखापत्रमा समाचार छ। यसैगरी महोत्तरी र धनुषाका गाउँ र नगर पञ्चायतमा ८० प्रतिशत नयाँ पञ्च निर्वाचित भएका थिए। रोल्पाको थवाङमा तुलकुमारी बुढामगर प्रधानपञ्च र थवाङकै दिलकुमार बुढामगर उपप्रधानपञ्चको निर्विरोध निर्वाचित भएका थिए। यो निर्वाचनमा विजयी उम्मेदवारलाई १० प्रतिशत मतको सीमा तोकिएको थिएन। उम्मेदवारको अभाव र कानुनी प्रक्रियाका कारण निर्वाचनपछि पनि ८ सय २५ पद पनि रिक्त भएका थिए। राष्ट्रसेवकबाट पदको दुरूपयोग स्वस्तिक छाप थिएन। मतपत्रमा रहेका चिह्नमा कलमले रेजा लगाउनुपथ्र्यो। त्यो निर्वाचनपछि महोत्तरीका गाउँमा हाइस्कुल, स्वास्थ्यचौकी खुलेका थिए। प्राडा वीरेन्द्रप्रसाद मिश्र, पूर्वनिर्वाचन आयुक्त कतिपय राष्ट्रसेवकले आफ्नो पद र सरकारी साधनको दुरूपयोग गरी निर्वाचन प्रक्रिया र परिणाममा प्रतिकूल असर पारेकोसमेत भेटिएको आयोगको त्यसबेलाको प्रतिवेदनमा उल्लेख छ। जिल्ला पञ्चायत निर्वाचन २०३९ जिल्ला पञ्चायत सभापति, उपसभापति र सदस्यको निर्वाचन २०३९ असार २ गते भएको थियो। यो निर्वाचन सञ्चालन गर्न पनि ७५ वटै जिल्लाका प्रमुख जिल्ला अधिकारीलाई तत्तत् जिल्लाको निर्वाचन अधिकृत नियुक्त गरिएको थियो। जिल्ला पञ्चायतको सभापति, उपसभापति र सदस्यको निर्वाचनका लागि दरखास्त दिने ठाउँ जिल्लाको सदरमुकाम तोकिएको थियो। जिल्लाका प्रत्येक इलाकामा मतदान केन्द्र स्थापना भएको थियो। जिल्ला पञ्चायत सभापति, उपसभापति र सदस्यका उम्मेदवारले सय रुपैयाँ धरौट राख्नु पथ्र्यो। खसेको मतको १० प्रतिशतभन्दा कम मत प्राप्त गर्ने उम्मेदवारको धरौट जफत हुने व्यवस्था थियो। मतपत्र गाँसेर मतपत्र जिल्लासभा सदस्य र जिल्ला पञ्चायत सभापतिका उम्मेदवारमा १४१४ तथा उपसभापति र सदस्यका उम्मेदवारमा १०१० निर्वाचन चिह्न भएका बेग्लाबेग्लै रङका ३८ लाख मतपत्र छापिएका थिए। प्रत्येक पदका लागि निर्धारित निर्वाचन चिह्नभन्दा बढी उम्मेदवार भएमा उही रङको निर्वाचन चिह्न भएको अर्को थरीको मतपत्र जोडेर मतपत्र तयार गरिएको थियो। त्यस्तो मतपत्रद्वारा मतदान सम्पन्न गराउने अधिकार निर्वाचन अधिकृतलाई नै थियो। तुरुन्त मतपत्र छापेर उपलब्ध गराउन सक्ने साधन र क्षमताको अभावमा यसप्रकारको समस्याको तत्कालीन समाधानको उपायस्वरूप मतपत्र गाँसेर भए पनि मतदान गराउनुपर्ने बाध्यता भएको हो, आयोगको वार्षिक प्रतिवेदन २०३८३९ मा भनिएको छ। मतदान केन्द्र र मतपेटिका सबै पदको उम्मेदवारका लागि प्रत्येक इलाकामा एउटा मतदान केन्द्र र एउटा मतपेटिका राखिएको थियो। जिल्ला पञ्चायत सभापति पदमा ३ सय ९४, उपसभापतिमा ४ सय ४ र सदस्यका लागि ६ सय ७५ गरी २ हजार ६ सय २३ जना उम्मेदवार थिए। त्यो निर्वाचनमा स्वस्तिक छापको व्यवस्था नभएको पूर्वनिर्वाचन आयुक्त प्राडा वीरेन्द्र मिश्रले सुनाए। स्वस्तिक छाप थिएन। मतपत्रमा ८ कोठा थिए। त्यहाँ रहेको चिह्नमा कलमले रेजा लगाउनुपथ्र्यो, मिश्रले भने, मतदान गर्न सजिलै थियो। जिल्लासभा सदस्य, जिल्ला पञ्चायत सदस्य, उपसभापति र सभापतिले क्रमशः १ हजार ५ सय, ५ हजार र २०२० हजार रुपैयाँ खर्च गर्न पाउने सीमा तोकिएको थियो। उम्मेदवारले निर्वाचन खर्च विवरण निर्वाचन अधिकृतसमक्ष पेस गर्नुपर्ने र नगरेमा सजायसमेत हुनसक्ने व्यवस्था गरिएको थियो। महिला उम्मेदवार निर्वाचित उक्त निर्वाचनमा सभापतिमा २, उपसभापतिमा १२ र सदस्यमा १२ महिलाले उम्मेदवारी दिएका थिए। तर, सभापतिमा १ र सदस्यमा ६ निर्वाचित हुन सफल भएको आयोगको वार्षिक प्रतिवेदनमा उल्लेख छ। राष्ट्रसेवकबाट हस्तक्षेप सिराहा र म्याग्दीमा निर्वाचनका क्रममा उच्च पदस्थ राष्ट्रसेवकले प्रत्यक्ष वा अप्रत्यक्ष रूपमा हस्तक्षेप गरेर निर्वाचन प्रभावित पार्न खोजेको आयोगले प्रशासन गरेको नेपालको निर्वाचन इतिहास पुस्तकमा उल्लेख छ। हिंसात्मक घटना निर्वाचनका क्रममा रूपन्देहीमा मतदान हुनुभन्दा पहिले सदस्यका उम्मेदवारको हत्या भएको थियो। एक दुई ठाउँमा मतदान भइसकेपछि मतपेटिका एवं मतपत्र लुटिएका थिए। त्यस्ता ठाउँमा पुनः मतदान भएको थियो। कतैकतै धाँधली, हिंसात्मक गतिविधिका खबर पनि सुनिएको थियो, राप्रपा सल्लाहकार समिति संयोजक थापा भन्छन्, मलाई थाहा भएसम्म बुटवलमा पनि धाँधली भयो भनेर पुनः निर्वाचन भएको थियो। तर, कसरी कसले धाँधली गर्यो भन्ने सम्झना छैन। जिल्लासभामा प्रतिनिधित्व हुने १ सय ३८ पदका लागि निर्वाचन भएको थियो। ७५ जिल्लाका ८ सय २५ पदका लागि २०३९ असार २ मा निर्वाचन तोकिएकामा सुनसरी र सिन्धुलीमा हुन सकेन। सिन्धुलीमा असार ३ र सुनसरीमा ७ गते निर्वाचन भएको थियो। २०३९ को निर्वाचनपछि नै नागरिकले वास्तविक जनप्रतिनिधि छान्न पाउने व्यवस्था सुरु भएको मिश्र बताउँछन्। २०३४ सालको निर्वाचनमा म काठमाडौंको नरदेवी क्याम्पसमा मतदान अधिकृत थिएँ। त्यसबेला गाउँ फर्क अभियानले जसलाई अनुमोदन गथ्र्यो त्यो व्यक्ति निर्विरोध भए। मतदान नै हुन पाएन, मिश्रले भने, जब सुधारिएको पञ्चायती व्यवस्था सुरु भयो अनि नागरिकले गोप्य मतदान गर्न पाए। रोजेको प्रतिनिधि चुन्न पाए। त्यतिबेला राजनीतिक दलमा आबद्ध भए पनि चुनाव चाहिँ व्यक्तिगत रूपमा लड्नुपथ्र्यो। अहिलेको जस्तो यो पार्टी, त्यो पार्टी भन्ने थिएन। म स्वतन्त्र रूपमा चुनाव लडेँ। मेरो चुनाव चिह्न खुकुरी थियो। चुनावको माहोल अहिलेको जस्तै थियो। चुनाव आयो भनेपछि गाउँको रौनक नै छुट्टै हुन्थ्यो। १०१५ जना साथीभाइ भेला भएर मत माग्न हिँडेका थियौं। चुनावमा अहिले जस्तो धेरै खर्च गर्नुपर्दैनथ्यो। साथीहरूलाई खाजा खुवाउनुपथ्र्यो। चिया, बिस्कुट र चिउरा खान्थ्यौं। भात खाएको पैसा दिनुपर्दैन्थ्यो। भोट माग्ने क्रममा मेरो त्यस्तै ७ सय ५० रुपैयाँ जति खर्च भयो होला। अहिलेको जस्तो पर्चा, पम्प्लेट टाँसेर चुनाव प्रचार हुँदैनथ्यो। जम्मा १ हजार १ सय हाराहारी मत खसेकामा मैले ९ सय ५० मत ल्याएको थिएँ। जनताको पहिलो माग नै खानेपानी हुन्थ्यो। आहालेदेखि पाइप पुरेर ल्याएर नागेश्वरी चौतारामा पानी झारेको थिएँ। त्यसले वडाको ठूलो क्षेत्रमा खानेपानी समस्या अन्त्य भएको थियो। तर, अहिले पनि हाम्रो ठाउँमा खानेपानीकै समस्या छ। कसैकसैले बिउबिजन पनि माग्थे। त्यसबेला सडक, विद्यालय, स्वास्थ्य चौकि माग्ने कुरै थिएन। त्यतिबेला वडामा अहिलेजस्तो बजेट हुँदैनथ्यो। योजना छान्ने, नीति कार्यक्रम बनाउने भन्ने थिएन। घरमा बिहानदेखि बेलुकैसम्म झगडा मिलाइदिनुपर्यो भनेर मान्छे आउँथे। गाउँका झैझगडा मिलाउन रात दिन कुद्नुपथ्र्यो। भातै नखाई जानुपथ्र्यो। मुद्दा मामिला खासै भएनन्। झगडा चाहिँ धेरै नै मिलाएँ। वडाको स्रोत सिफारिस दस्तुर मात्रै थियो। एउटा सिफारिसको २ रुपैयाँ लिन पाइन्थ्यो। २०३९ सालदेखि निरन्तर १५ वर्ष मैले वडा चलाएँ। (मेघनाथ गुरागाईं, २०३९ सालमा निर्वाचित वडाध्यक्ष। तत्कालीन फुङलिङ गाउँ पञ्चायत वडा १) पञ्चायतका बेला भएको निर्वाचनमा उम्मेदवारले प्रचारमा प्रयोग गरेको पर्चा। संकलनः मदन पुरस्कार पुस्तकाल"
पाल्पाको बगनासकालीको प्रमुखमा महिला उम्मेदवारबीच कडा टक्कर,"तानसेन : पालिका प्रमुखदेखि वडा अध्यक्षसम्म महिलाको उम्मेदवारी अत्यन्तै कम परिरहेको समयमा पाल्पाको बगनासकाली गाउँपालिकाले भने यसपटक स्थानीय तह निर्वाचन २०७९ बाट महिला प्रमुख पाउने सुनिश्चित भएको छ । पाल्पामा पहिलो पटक पालिकाको नेतृत्व महिलाले गर्ने भएका हुन् । नेकपा एमाले पाल्पाले जिल्लाको बगनासकाली गाउँपालिकामा निवर्तमान पालिका उपाध्यक्ष सरस्वति चिदी दर्लामीलाई अध्यक्ष पदको उम्मेदवार बनाएपछि ५ दलीय गठबन्धनले नेपाली कांग्रेसकी सचिव सुनिता अधिकारीलाई अध्यक्षको उम्मेदवार बनाएको छ । पत्रकार अम्बिका पाण्डेले अध्यक्ष पदमा स्वतन्त्रबाट र जनता समाजवादीकी मिना कुमारी गाँहाले अध्यक्षको उम्मेदवारी दिएका छन् । गाउँपालिकाको अध्यक्ष पदमा ४ जनाको उम्मेदवारी परेपनि मुख्य प्रतिष्पर्धा भने एमालेकी उम्मेदवार चिदी र गठबन्धनकी उम्मेदवार अधिकारीबीच देखिएको छ । अध्यक्षका उम्मेदवार चिदीको टोलीले ५ वर्षे घोषणापत्र बनाएर चुनावी अभियानमा खटिएकी छन । ५ वर्षसम्म पालिकाको उपाध्यक्ष भई काम गरेको अनुभव र अपुरा रहेका काम पुरा गरी सुखी जनता र सम्वृद्ध बगनासकाली निर्माणको लागि जनताले आफ्नो नेतृत्वमा नेकपा एमालेका उम्मेदवारहरु विजयी हुने अध्यक्ष पदकी उम्मेदवार सरस्वती चिदीले बताइन् । विधार्थी राजनीतिबाट पार्टी राजनीति गर्दै जनप्रतिनिधिमा होमिएकी गठबन्धनकी साझा उम्मेदवार सुनिता अधिकारी पनि आफ्नो पक्षमा चुनावी माहोल बनाउन जनताको घरदैलो अभियानामा जुटेकी छिन् । बगनासकालीमा गठबन्धन दलका उम्मेदवारहरुले एउटै घोषणापत्र, तथा कार्यक्रम लिएर जनतासँग पुगेका छन् । बगनासकालीको दिगो विकास, शिक्षा, स्वास्थ्य रोजगार, कृषि पशुपालन तथा सिंचाइ सुविधानका लागि गठबन्धनका उम्मेदवारहरु विजयी हुने अध्यक्ष पदकी उम्मेदवार सुनिता अधिकारीले बताइन्। पालिकाको प्रमुखमा महिला निर्वाचित हुने भएपनि उप प्रमुखमा पुरुष आउनेछन् । उपाध्यक्षको कार्यकाल राम्रो काम गरेको, जनता र पाटीबीच लोकप्रिय बनेकै कारण महिला लाई प्रमुखमा सिफारिस गरेको एमालेका उपाध्यक्षका उम्मेदवार एव पार्टी पालिका प्रमुख हरीप्रसाद पाठकले बताए । वैशाख ३० हुने स्थानीय निर्वाचनपछि महिलाको नेतृत्वमा पुरुष उपाध्यक्ष भएर काम गर्ने बगनासकाली गाउँपालिका लुम्बिनी प्रदेशकै नमूना पालिका हुनेछ । बगनासकाली गाउँपालिकाको उपाध्यक्ष पदमा नेकपा एमालेका हरी प्रसाद पाठक र गठबन्धका उम्मेदवार खिमानन्द पाण्डे ( कमल) बीच मुख्य प्रतिष्पर्धा रहेको छ । गठबन्धनको साझा घोषणा पत्र, साझा उम्मेदवार, साझा नारा, सहमति, सहकार्यमा विकास योजना निर्माण गरिने गठबन्धन बगनासकालीका उपाध्यक्षका उम्मेदवार खिमानन्द पाण्डे ( कमल)ले दावी गरे । २०७४ सालको स्थानीय निर्वाचनमा बगनासकाली गाउँपालिकाको अध्यक्षमा माओवादी केन्द्रको समर्थनमा नेपाली कांग्रेसका कृष्ण प्रसाद बस्यालले ५५९४ मत ल्याई विजयी भएका थिए भने नेकपा एमालेका देवी प्रसाद बस्यालले ५३४६ मत ल्याई उप विजेता बनेका थिए । बगनासकाली गाउँपालिकामा स्थानीय तह निर्वाचन २०७९ मा ९५०५ पुरुष, १०३३४ महिला गरी १९८३९ मतदाता रहेका छन । पालिका भित्र ११ मतदान स्थलको २२ वटा मतदान केन्द्रबाट मतदाताले मतदान गर्ने व्यवस्था मिलाएको छ ।"
गठबन्धन नजन्मिएको भए देश तानाशाही र अराजकताको भूमरीमा फस्थ्यो : प्रचण्ड,"पोखरा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले संविधानको रक्षा र लोकतान्त्रिका गणतन्त्रको रक्षाका निम्ति गठबन्धनको जन्म भएको बताएका छन् । अध्यक्ष प्रचण्डले गठबन्धन नजन्मिएको भए आज देश दुर्घटनामा जाने खतरा परिसकेको बताए। संयुक्त चुनावी सभालाई सम्बोधन गर्दै प्रचण्डले देशलाई प्रतिगमनबाट बचाउन, फेरि अराजकताको भूमरीबाट बचाउन नै गठबन्धनको जन्म भएको दावी गरे।' संविधान र लोकतन्त्रको रक्षा गर्न यो गठबन्धनको जन्म भएको हो । यो गठबन्धन नजन्मिएको भए देश दुर्घटनामा जाने खतरा परिसकेको थियो । राजनीतिक दुर्घटनामा जान्थ्यो । अराजकताको भूमरीमा फस्थ्यो । राजीनीतिक स्थायित्वको सुरुवात यहि गठबन्धनबाट गर्ने संकल्प गरेका छौं ।' अवसरवादीहरुबाट यो गठबन्धनलाई टुटाउन कोसिस भइरहेको उनको भनाइ छ। ' हामी गठबन्धनका पक्षधर शक्तिहरु भने धेरै अप्ठेरा सहेर यो गठबन्धनलाई अगाडि बढाउने र भोलि प्रदेश र संघीय निर्वाचनमा पनि गठबन्धनमा लैजाने र आर्थिक समृद्धिका लागि लैजाने हामीले संकल्प लिएका छौं, तर अवसरवादी भने कसरी टुटाउन सकिन्छ भनेर हेरिरहेका छन्।' नेता नेपालले स्थानीय तह निर्वाचन अग्रमन र प्रतिगमनको बीचमा आएको बतए। परिवर्तन र शान्तिका पक्षधर एकातिर र यो परिवर्तन उल्ट्याउन चाहने अर्कोतिर भएर यो संघर्ष गर्नुपरेको उनको भनाइ छ। उनले गठबन्धनको संस्कृतिबाट मात्रै देशमा राजनीतिक स्थिरता कायम गर्न सकिने बताए। 'एउटा ठूलो षडयन्त्र गणतन्त्र र संविधानका विरुद्ध हुँदै थियो । राजावादीहरुको गठबन्धन जो आएको छ, त्यसलाई परास्त गर्नु आवश्यक छ । नत्र राजनीतिक दुर्घटनाको खतरा छ,'उनले भने। प्रचण्डले संविधान र लोकतन्त्रको रक्षा गर्न गठबन्धनका उम्मेदवारलाई विजयी गराउन आग्रह गरे।"
"नवलपरासीमा कतै दुई, कतै त्रिपक्षीय प्रतिस्पर्धा","परासी : पश्चिम नवलपरासीका ७ स्थानीय तहमा कतै दुई पक्षीय त कतै त्रिपक्षीय प्रतिस्पर्धा हुने देखिएको छ। प्रमुख र उपप्रमुख एकै दलको आउने संभावना कम देखिएको छ। जिल्लाकै पुरानो नगरपालिका रहेको सदरमुकाम परासीस्थित रामग्राम नगरपालिकामा त्रिपक्षीय प्रतिस्पर्धा हुने देखिएको छ। यहाँ नेपाली कांग्रेस, एमाले र जनता समाजवादी पार्टी (जसपा) बीच प्रतिस्पर्धा हुने देखिएको हो। जसपाले माओवादी केन्द्रसँग गठबन्धन गरेको छ। यी तीनदलबीच प्रमुख पदमा प्रतिस्पर्धा देखिएको हो। उपप्रमुखमा नेपाली कांग्रेस र एमालेसँगै राप्रपाका उम्मेदवार पनि प्रतिस्पर्धामा छन्। रामग्राम नगरपालिकामा यसअघिको चुनावमा नेपाली कांग्रेसले प्रमुखउपप्रमुख जितेको थियो। त्यस्तै सुनवल नगरपालिकामा नेपाली कांग्रेसमाओवादी केन्द्रको गठबन्धन र एमालेबीच नै प्रमुख प्रतिस्पर्धा हुने देखिएको छ। यसअघि यहाँ कांग्रेसले प्रमुख र एमालेले उपप्रमुख जितेको थियो। यसअघि यहाँ माओवादी केन्द्रले अध्यक्ष र कांग्रेसले उपाध्यक्ष जितेको थियो। त्यस्तै सुस्ता गाउँपालिकामा कांग्रेस र एमाले नै प्रमुख प्रतिस्पर्धामा छन्। यसअघि एमालेले अध्यक्ष र उपाध्यक्ष जितेको थियो। प्रतापपुर गाउँपालिकामा कांग्रेस र एमालेबीच प्रतिस्पर्धा देखिएको छ। यसअघि यहाँ नेपाली कांग्रेसले अध्यक्ष र उपाध्यक्ष जितेको थियो।"
यस्तो छ ओलीको ६७ बुँदे अपिल (पूर्णपाठ),"काठमाडौंः नेकपा एमालेका अध्यक्ष केपी शर्मा ओलीले स्थानीय तह निर्वाचनको संघारमा ६७ बुँदे अपिल सार्वजनिक गरेका छन् । पार्टी केन्द्रीय कार्यालय च्यासलमा पत्रकार सम्मेलन गरी ओलीले अपिल सार्वजनिक गरेका हुन् । स्थानीय तहको निर्वाचनमा सूर्य चिन्हमा मतदान गरी एमालेका उम्मेदवारलाई अत्यधिक मतले विजयी गराउन अपिल गरिएको हो । ओलीले एमालेका लागि जनताभन्दा ठूलो कोही नरहेको बताए। जनताको सेवा नै हाम्रो मुख्य ध्येय हो । हाम्रो शक्तिको स्रोत नै जनताको शक्ति हो । तसर्थ, हामी जनताका बीचमा रहन चाहन्छौं, उनले भने,जनादेशबाट मात्र जनताको सेवा गर्ने अवसरका लागि प्रयत्नशील रहन्छौं । जनताको आदेश मान्छौं । यसपटक पनि जनताबाट जनताको सेवा गर्ने अवसर हामीलाई प्राप्त हुनेमा विश्वस्त छौं । एमालेले करिब १० वर्ष सरकारमा रहँदा कृषि, रोजगार र उद्योगको क्षेत्रमा व्यापाक सुधार गरेको अध्यक्ष ओलीद्वारा जारी गरिएको अपिलमा भनिएको छ।"
गठबन्धन बचाउनु छ भने धनराज आचार्यलाई जिताउनुस् : देउवा,"काठमाडौंः नेपाली कांग्रेस सभापति एवं प्रधानमन्त्री शेरबहादुर देउवाले गठबन्धनलाई जिताउन अपिल गरेका छन् । पोखरामा आयोजित संयुक्त चुनावी सभालाई सम्बोधन गर्दै देउवाले मेयरमा धनराज आचार्यलाई विजयी गराउन अपिल गरेका हुन् । 'गठबन्धन बचाउनु छ भने धनराज आचार्य र उपमेयरमा कोपीला राणाभाटलाई जिताउनुस् ।' देउवाले ओलीको आतंक शासन अन्त्य गर्न गठबन्धन बनेको बताए । देउवाले भने, 'गठबन्धन भएपछि हाम्रो पार्टीले यस प्रदेशमा मुख्यमन्त्री पायो । कसैले अर्थमन्त्री, कसैले भौतिक पूर्वाधार मन्त्री पायो । कांग्रेसका लागि सबैभन्दा धेरै गठबन्धनको आवश्यकता छ । गठबन्धनप्रति शंका उपशंका नगर्ने काम नगर्नुस् । गठबन्धनले पार्टीलाई फाइदा भएको छ । माओवादी केन्द्र, एकीकृत समाजवादीले हामीलाई धेरै उदार गरेका छन् । '"
'प्रचण्डजी र अरुजीहरुले सिर्जना सिंहलाई भोट माग्दा निर्वाचन आयोग आँखामा पट्टी लगाएर बस्यो',"काठमाडौंः नेकपा एमाले अध्यक्ष केपी शर्मा ओलीले निर्वाचन आयोगको निष्पक्षतामाथि प्रश्न गरेका छन् । पार्टी कार्यालय च्यासलमा भएको पत्रकार सम्मेलनमा एमाले अध्यक्ष ओलीले गठबन्धनले जे गर्दा पनि आयोग गम्भीर नबनेको बता । प्रचण्डजीले सिर्जनाजीलाई प्रकाशमानजीको श्रीमति भन्नु ठिक होइन भन्छन् । ल श्रीमती नभनुला । उहाँको भोट त माग्नुभयो नी, प्रचण्ड जीले । अरु जीहरुले । चित्रबहादुर पनि आइपुग्नुभएछ लौरो टेकेर । अनि उहाँहरुलाई के हुन्छ त कारबाही । उहाँहरुले ककसको झण्डा बोक्नु भएको छ ? उहाँहरुले ककसको भोट माग्नु भएको छ ?,' उनले भने,' उहाँहरुप्रति निर्वाचन आयोग कालो चस्मा मात्र होइन पट्टी लगाएर बस्ने ?।' आयोगले आफ्नो पार्टीको बाहेक अरुको चिन्ह प्रयोग गर्न पाइदैन भनेपनि कारबाही गर्न नसकेको बताए । उनले भने, देशभरी त गठबन्धनमा एउटाको चिन्ह अर्काले अर्काको चिन्ह एउटाले । रेणु दाहाललाई भोट माग्न शेरबहादुरजी भरतपुर जानुभयो । एउटा दलले अर्को दलको प्रचार गर्न पाइँदैन । राजनीतिक दल भनेको कांग्रेस मात्रै हो नेपालमा । उसकै अनुकूलता जे पनि गर्दिनुपर्ने । रङ फेर्दा अरु राजनीतिक दलसँग पनि कुरा गर्नुपर्ने । हामीले मुद्धा हालेनौं यो विषयमा । मुद्धा हाल्नुपर्ने र बदर गराउनुपर्ने विषय हो यो । रातो सूर्य पनि हरियो बनाउनुपर्ने । यो कुनै न्यायको कुरा होइन । '"
कांग्रेसले राजनीतिक दलको आधारभूत मर्ममाथि प्रहार गर्यो : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले नेपाली कांग्रेसले राजनीतिक दलको आधारभूत मर्ममाथि प्रहार गरेको आरोप लगाएका छन्। आइतबार बिहान मनमोहन स्मृति हल च्यासलमा आयोजित पत्रकार सम्मेलनमा बोल्दै अध्यक्ष ओलीले सुशान र विकासको मार्गमा तीव्रगतिमा अघि बढिरहेको मुलुकलाई कांग्रेसले व्यवधान खडा गरेर यथास्थितिमा राख्न खोजेको आरोप लगाए। 'नेपाली कांग्रेसको षडयन्त्रले चरमउत्कर्षको रुप लियो। कांग्रेसले सुशान र विकासको मार्गमा तीव्रगतिमा अघि बढिरहेको देशलाई व्यवधान खडा गरेर यथास्थितिमा राख्न पछाडि पर्खाउनका लागि राष्ट्रियता, लोकतन्त्र र जनताप्रतिको कर्तव्य बोधमा कमजोर रहेका तत्वहरुलाई खोज्ने र त्यस्ताको साथसहयोग लिएर राजनीतिक र देशहितमा उल्टो गर्ने काम गर्यो,'उनले भने। उनले कांग्रेसले संसदीय शासन प्रणालीको आदर्शको उपहास गरेको बताए । उनले भने,' कांग्रेसले संसदीय मूल्य र मान्यतालाई कुल्चियो। संसदीले सरकार निर्माण गर्ने संसदीय शासन प्रणालीको आदर्शको उपहास गर्यो। संसदलाई राजनीतिको निर्णयको थलो बनायो। स्वतन्त्र न्यायपालिकामाथि आगाध पुर्यायो।' राष्ट्रिय एकतालाई कमजोर पार्ने, कुनै नाममा अखण्डता अपमान गर्ने र देशभक्तिलाई होच्याउने कुरा नेकपा एमालेले कुनै पनि हालतमा स्वीकार नगर्ने भन्दै एमाले मात्र मजबुत पार्टी भएको दावी गरे। उनले विकास र सुशानलाई तीव्र गतिमा अगाडि बढाउने भिजन,नीति र कार्यक्रम एमालेसँगै मात्रै रहेको भन्दै एमालेको सरकार गठन नभइ देश विकासको युगमा प्रवेश गर्नै नसक्नै एेतिहासिक तथ्यहरुले समेत स्पष्ट गरेको बताए। उनले आगामी स्थानीय तह निर्वाचनमा सूर्य चिन्हमा मतदान गरी नेकपा एमालेका उम्मेदवारलाई विजयी गराउन सबैमा अनुरोध गरे।"
जेठ ३ मा बजेट अधिवेशन बोलाउन सिफारिस,काठमाडौं : सरकारले जेठ ३ गते संसदको बजेट अधिवेशन बोलाउन राष्ट्रपतिसमक्ष सिफारिस गरेको छ । आइतबार बसेको मन्त्रिपरिषद बैठकले बजेट अधिवेशन बोलाउन सिफारिस गर्ने निर्णय गरेको हो । जेठ ३ गते अपरान्ह ४ बजे नयाँ बानेश्वरस्थित संघीय संसद भवनमा बैठक बस्ने गरी सिफारिस गरिएको एक मन्त्रीले जानकारी दिए । मन्त्रिपरिषदको सिफारिसमा राष्ट्रपतिले बैठक आह्वान गर्ने संवैधानिक व्यवस्था छ ।
निर्वाचित भए सरकारी सुविधा लिन्न : वडाध्यक्षका उम्मेदवार श्रेष्ठ,रामेछाप : खाँडादेवी गाउँपालिका३ बाट अध्यक्ष उम्मेदवार बनेका भक्तबहादुर श्रेष्ठले आफूलाई निर्वाचित गराएमा सरकारी सेवा सुविधा केही नलिने घोषणा गरेका छन्। नेपाली काँग्रेसकातर्फबाट वडाध्यक्षको उम्मेदवार बनेका श्रेष्ठले आफूले प्राप्त गर्ने सम्पुर्ण सेवा सुविधा शैक्षिक सुधार र विपन्न वर्गको सहयोगमा खर्च गर्ने उद्घोष गरेका छन्। ३६ वर्ष शैक्षिक क्षेत्रमा सेवा गरे अब गाउँको र वडाबासीको सेवामा लाग्नेसमेत श्रेष्ठले बताए। श्रेष्ठ भन्छन् वडाबासीको आग्रहमा नै आफू उम्मेदवार बनेको हुनाले वडाका नागरिकलाई केन्द्रमा राखेर काम गर्ने छु। गुणस्तरीय शिक्षा पहिलो प्राथमिकता भएको र आधारभूत विद्यालयको भौतिक संरचना सुधार गरेर अंग्रेजी माध्यमको सुरुवात गराउनेसमेत श्रेष्ठले बताए। सुत्केरी महिलालाई प्रोत्साहनस्वरुप छोरी जन्मिएमा जन्मदर्ता पश्चात ५ हजार रुपैयाँ बाल बचत खाता खोलेर जम्मा गरिदिने पनि श्रेष्ठले जानकारी दिए। समाजमा छोरी जन्मेपछि नाक खुम्च्याउने प्रवृत्ति रहेकाले यसको निर्मूल पार्नको लागि आफूले यस्तो योजना बनाएकोपनि श्रेष्ठको भनाइ छ। बाल बचतमा वडाले ५ हजार जम्मा गरेर खाता संचालन गरेपछि बालिकाको शिक्षा र पछि उसको आवश्यकता अनुसार खर्च गर्न सहज हुने उद्देश्यले यस्तो योजना बनाएको श्रेष्ठले बताए। वडाको विकासको मोडल समेटिएको २५ बुँदे प्रतिबद्धता पत्र जनताको हातहातमा पुर्याएको छु सबै पूरा गरेर नमूना वडा सुखी वडाबासी बनाएरै देखाउँछु श्रेष्ठ भन्छन्। आफूलाई कुनैपनि लोभ लालच नभएरै राज्यको सेवा सुविधा नलिने निर्णय गरेको पनि उनको भनाइ छ।
सत्ता गठबन्धनका लागि सबैभन्दा ठूलो खड्गो वैशाख ३० : ओली,"काठमाडौंः नेकपा एमाले अध्यक्ष केपी शर्मा ओलीले सत्ता गठबन्धनका लागि सबैभन्दा ठूलो खड्गो वैशाख ३० मा रहेको बताएका छन् । पार्टी कार्यालय च्यासलमा पत्रकार सम्मेलन गर्दै ओलीले ज्योतिषलाई उदृत गर्दै गठबन्धनलाई सबैभन्दा ठूलो खड्गो वैशाख ३० भएको बताएका हुन् । उनले भने, 'ज्योतिषीहरूले गठबन्धनलाई सबैभन्दा ठूलो खड्गो वैशाख ३० हो भनेका छन् । कस्तो दिन जुराएर निर्वाचन मिति तोके छन् । त्यही दिन गठबन्धनलाई ढाँड नै भाँचिने गरी क्षति हुन्छ । यो ज्योतिषीहरूले भनेका हुन् ।' उनले आफूले भनेका कुरामा विश्वास नभए प्रधानमन्त्री शेरबहादुर देउवालाई भन्न समेत आग्रह गरे। उनले भने, 'मैले भनेको कुरामा विश्वास नभए प्रधानमन्त्री शेरबहादुर देउवाज्यू, ज्योतिषीलाई बोलाएर सोध्नुस् ।प्रधानमन्त्रीज्यूले ठयाक्कैठयाक्कै मिलाउने उहाँको आफ्नै ज्योतिषीलाई बोलाएर सोध्नु भए हुन्छ । मैले त्यही भनेको हुँ ।' ओलीले देशभर एमालेले राम्रो मत ल्याएर विजयी हुने दावी गरे।"
भोजुपुरमा वडा सदस्यकी उम्मेदवारमाथि खुकुरी प्रहार,भोजपुर : चुनावी गतिविधि बढिरहेका बेला भोजपुरमा अपरिचित व्यक्तिको खुकुरी प्रहारबाट एक उम्मेदवार घाइते भएका छन् । भोजपुरको षडानन्द नगरपालिका वडा नम्बर १० साङपाङको नेकपा एमालेबाट वडा सदस्य उम्मेदवार बनेकी अमिता तामाङलाई अज्ञात व्यक्तिले खुकुरी प्रहार गरेको प्रहरीले जनाएको छ । शनिबार राति करिब १० बजेतिर वडा नं १० साङपाङकी वडा सदस्य उम्मेदवार अमिता तामाङलाई नकावधारी व्यक्तिले कुटपिट गरी खुकुरी प्रहार गरेको जिल्ला प्रहरी कार्यालय भोजपुरका डीएसपी राजकुमार राईले जानकारी दिए । राति परिवारसँग खाना खाइ गफ गर्दै बसिरहेकी तामाङमाथि ति व्यक्तिले सांघातिक हमला गरेको प्रहरीको भनाइ छ । स्थानीय शालिक तामाङका अनुसार उपचाररत घाइते तामाङको टाउकोमा चार टाँका लागेको छ । उनको अवस्था अहिले सामान्य रहेको जनाएको छ । खुकुरी प्रहार गर्ने व्यक्ति फरार रहेकाले खोजी भइरहेको डीएसपी राईको भनाइ छ ।
भरतपुरमा प्रतिष्ठाको लडाइँ,"भरतपुर : देशभर चुनावको माहोल छ। राजनीतिक दलहरू हरेक स्थानीय तहमा प्रचारको धपेडीमा छन्। सिंगै मुलुकको मुख्य ध्यान भने एउटा महानगरपालिकामा छ, त्यो हो भरतपुर। किनभने, यसलाई सबै दलले विशेष प्रतिष्ठाको थलो ठानेका छन्। माओवादीले सत्ता गठबन्धनका तर्फबाट अध्यक्ष पुष्पकमल दाहालकी छोरी रेणुलाई दोस्रोपल्ट प्रमुखको उम्मेदवार बनाएको छ। एमालेले प्रदेश सांसद छोडाएर जिल्लामै कहलिएका नेता विजय सुवेदीलाई उनको प्रतिस्पर्धामा खडा गराएको छ। सत्ता गठबन्धनको नेतृत्वकर्ता कांग्रेस रेणु दाहालको विजयमा दिलोज्यानले लागेको छ। तैपनि, कांग्रेसकै जगन्नाथ पौडेल बागी उम्मेदवार बनेका छन्। यसले गठबन्धनमा चुनौती थपेको छ। जहाँ जरो गाड्न चाहन्छन् दाहाल सशस्त्र द्वन्द्व रोकेर शान्ति प्रक्रियामा आएपछि माओवादी अध्यक्ष दाहाललाई आफ्नो क्षेत्र बनाउन समस्या पर्यो। यताउता भौतारिँदै उनी पछिल्लो निर्वाचनमा चितवन आएका छन्। साथमा महानगरमा छोरीलाई ल्याएका छन्। त्यसयता उनले गृहजिल्ला चितवनमा आफूलाई केन्द्रित गरेका छन्। त्यही क्रममा छोरी रेणुलाई महानगरको महाकमान्डर बनाउन दोस्रोपल्ट प्रयत्नशील छन्। त्यसकै घमासान एवं रोचक भिडन्त चलिरहेछ भरतपुरमा। प्रमुखमा प्रत्यासी रेणु भने आफूलाई नेताकी छोरीका रूपमा होइन, काम गरेर आएको व्यक्तिका रूपमा बुझिदिन आग्रह गर्छिन्। म प्रचण्डकी छोरी त हो। तर, पार्टीमा छोरी होइन, कर्मठ कार्यकर्ता हुँ, उनले भनिन्। उनले केही राम्रा काम गरेको र जित्ने आधार त्यही भएको दाबी माओवादीले गरेको छ। चितवनलाई केन्द्र बनाएर विकास र समृद्धिको मोडेल बनाउने कुरामा हामीले अभ्यास गर्यौं। भरतपुर महानगरले एउटा गति पैदा गरेको छ, माओवादीका जिल्ला अध्यक्ष रामचन्द्र अधिकारीले भने, यो गठबन्धन प्रतिगमनविरुद्ध लडाइँ हो। एकले अर्कालाई सहकार्य गर्ने विषय हो। हामी कांग्रेससँग मिलेर अघि बढ्छौं। सहमतिसाथ लाग्छौं। एमाले भत्काउन चाहन्छ किल्ला नेकपा विघटनसँगै दुई कम्युनिस्ट छिन्नभिन्न भएपछि एमाले अध्यक्ष केपी शर्मा ओली माओवादी अध्यक्ष पुष्पकमल दाहालको सेखी झार्न चाहन्छन्। त्यसका लागि उनले चितवनबाट माओवादीलाई पराजय भोगाउने रणनीति बनाएका छन्। त्यही सिलसिलामा एमालेले यहाँ शक्ति प्रदर्शन गर्दै आएको छ। चितवनमा भएको एमाले महाधिवेशन त्यसको एउटा उदाहरण हो। गत मंसिरमा उसले नारायणी किनारमा हजारौं सर्वसाधारण उतायो। त्यति मात्र होइन, अध्यक्ष ओलीले माडीको अयोध्यापुरीलाई रामजन्मभूमि भन्दै आएका छन्। त्यहाँ उनले राम, सीता, लक्ष्मण र हनुमानको मूर्तिसमेत आफ्नो प्रधानमन्त्रीत्वकालमा प्रतिस्थापन गरेका छन्।प्रचण्डले गाड्न चाहेको किल्ला भत्काउने रणनीतिका लागि एमालेले सुवेदीलाई उभ्याएको हो। एमालेले जितेर त्यहाँभित्र गएपछि म सबैको साझा हो। सबैलाई सम्बोधन गरेर राम्रो, स्वच्छ, समृद्ध, हरियाली र मानवीय महानगरपालिका बनाउन चाहन्छु, सुवेदी भन्छन्, दुई सय वर्ष पछाडि भोलिको पुस्ताका लागि बस्नलायकको भरतपुर बनाउने योजना छ। चितवन एमालेका अध्यक्ष रामप्रसाद न्यौपाने पार्टीमा फुटको प्रभाव नपरेको बरु अझ सुदृढ भएको दाबी गर्छन्। अघिल्लो पटक माओवादीले मतपत्र च्यातेर लोकतन्त्रविरोधी काम गरेको छ। लोकतन्त्रको नारा उचाल्ने कांग्रेस त्यसको साक्षी बस्यो, उनले भने, हामी इज्जतको राजनीति गर्छौं। कांग्रेसलाई इज्जतको सवाल कांग्रेसभित्र पार्टी निर्देशन कतिले मान्छन् भन्नेमा रेणुको विजय निर्भर हुनेछ। इमानदारपूर्वक हँसियाहतौडामा मतदान गरे, रेणु बलियो अवस्थामा देखिन्छिन्। तर, भोट क्रस भए उनलाई गाह्रो पर्न सक्छ। कांग्रेस जिल्ला सभापति राजेश्वर खनाल कार्यकर्ताले ढुक्कले गठबन्धनका पक्षमा मतदान गर्ने ठान्छन्। यो गठबन्धन किन बन्यो भन्नेमा कांग्रेस कार्यकर्ताले बुझेका छन्। प्रतिगमनविरुद्ध लडाइँले बनाएको गठबन्धनभन्दा बाहिर कार्यकर्ता छैनन्। त्यसमा एमाले र राप्रपाको तालमेलले त्यसलाई पुष्टि गरेको छ, उनले भने, कांग्रेसकै बागी बनेका स्वतन्त्र उम्मेदवारका कारण हामीलाई कुनै असर पर्दैन। जुन उद्देश्यका साथ गठबन्धन बनेको हो, कार्यकर्ता त्यसैमा लागेका छन्। हामी ढुक्क छौं। दाहालले चिढ्याए कांग्रेसजनलाई माओवादी अध्यक्ष दाहालले गत बिहीबार गठबन्धनको चुनावी सभामा कांग्रेस मतदातालाई संकेत गर्दै भने, हँसिया हतौडामा भोट हाल्दिनँ भन्नुभयो भने देश दुर्घटनामा जान सक्छ। जटिल अवस्थामा अर्को दलका कार्यकर्तालाई अनुरोध गर्नुपर्नेमा धम्क्याएको भन्दै कांग्रेसजनले आपत्ति जनाएका छन्। उनले जुन भाषा प्रयोग गरे, कांग्रेसका कार्यकर्ता चिढिएका छन्। त्यसो त भरतपुरमा कांग्रेसले अडान नछाडेको भए सम्भवतः यो गठबन्धन हुने नै थिएन। अप्ठ्यारोअप्ठ्यारो कालखण्डमा दुर्घटनाको धम्की दिने दाहालले गठबन्धनभित्र गञ्जागोल भइरहँदा अर्को धम्की दिएका थिए, भरतपुर हामीलाई छाड्नुभएन भने एमालेसँग मिलेर लडिदिन्छु। कांग्रेसका लागि गठबन्धनको मुख्य बाध्यतै त्यही थियो एमाले र माओवादी पुनः मिल्न नपाऊन्। माओवादी र एकीकृत समाजवादीलाई भने कतै न कतै जोडिनु बाध्यात्मक थियो यसपालि। त्यही कारण कांग्रेसएमाले नमिलून् भनेर एमसीसीमा निर्णयविपरीत व्याख्यात्मक टिप्पणीसम्म आइपुगेका थिए। अन्ततः एमाले मैदानमा एक्लिएको छ। अध्यक्ष केपी शर्मा ओलीको गृहनगरमा सबै दल मिलेर एमालेविरुद्ध राप्रपाका उम्मेदवारलाई प्रमुखमा उठाएका छन्। भरतपुरमा दाहालदेउवाविरुद्ध एमालेले त्यही राप्रपासँग मिलेमतो गरेको छ। गठबन्धनले बिहीबार चुनावी सभा गरेको छ। त्यसको प्रत्युुत्तर स्वरूप एमाले अध्यक्ष ओली आइतबार आउँदै छन्। त्यसैले पनि चितवनको भिडन्त रोमाञ्चक मोडमा छ। त्यसमाथि मतदाताबीच मुख्य चर्चा छ, दाहालले किन त्यसो भनेका होलान् ? तंग्रिने प्रयासमा राप्रपा चितवनमा एमालेले राप्रपासँग गठबन्धन गरेको छ। त्यसमा भरतपुरको उपप्रमुख राप्रपाले पाएको छ। उसले हिमला गुरुङलाई उठाएको छ। माओवादी अध्यक्ष दाहालको क्षेत्रमै पर्ने माडी नगरपालिका उपप्रमुख पनि राप्रपाले पाएको छ। दाहालको क्षेत्र चितवन ३ मा माडीको पूरै भाग र भरतपुरका २९ मध्ये १८ वडा पर्छन्। गएको संघीय चुनावमा यस क्षेत्रबाट दाहाल (माओवादी, एमालेसहितको गठबन्धनबाट) ४८ हजार २ सय ७६ मत ल्याई विजयी भएका थिए। उनका निकटतम प्रतिद्वन्द्वी राप्रपा प्रजातान्त्रिक (कांग्रेससहितको गठबन्धन) का विक्रम पाण्डेले ३८ हजार ९ सय ३५ ल्याएका थिए। पछिल्लो समय विक्रम पाण्डेले पनि केही मत आर्जन गर्ने क्षमता बनाउँदै लगेका छन्। वर्तमान सत्तारुढ गठबन्धनविरुद्ध एमालेसँग उनी जोडिएकाले प्रतिस्पर्धा तीव्र हुने आकलन छ। राप्रपाको परिचर्चा पनि अलि बढेको छ। बत्तिने मतदाता विगतका चुनावलाई हेर्दा चितवनका मतदाता निश्चित राजनीतिक दलका पक्षमा छैनन्। समयपरिस्थितिअनुसार उनीहरू यताउता हुँदै आएका छन्। संसदीय निर्वाचन २०४८ मा चितवनका तीनै क्षेत्रमा वामपन्थी गठबन्धन विजयी भएको थियो। २०५१ को मध्यावधि निर्वाचनमा ४ वटा क्षेत्रमध्ये एमाले र कांग्रेसका पोल्टामा २२ क्षेत्र परे। २०५६ को आमनिर्वाचनमा एमाले विभाजनको मौका उपयोग गर्दै चारै क्षेत्रमा कांग्रेस विजयी भएको थियो। २०६४ को संविधानसभा निर्वाचनमा चितवनका ५ निर्वाचन क्षेत्रमध्ये एउटामा एमाले र बाँकी माओवादी विजयी भए। २०७० मा दोस्रो संविधानसभा निर्वाचनमा दुइटामा एमाले, दुइटामा कांग्रेस र एउटामा राप्रपा विजयी भएको थियो। २०७४ मा एमालेमाओवादी गठबन्धनले सबै ३ क्षेत्र जित्यो, कांग्रेस हार्यो। राज्यशक्ति लाग्यो, गलेनन् जगन्नाथ संयोगवश गएको स्थानीय निर्वाचनमा भएकै गठबन्धन यसपालि दोहोरिएको छ। कांग्रेस माओवादीसहितको गठबन्धनका तर्फबाट दुवैपटक माओवादीकी रेणु दाहाल प्रमुखको उम्मेदवार छिन्। चितवनमा अध्यक्ष दाहाल स्थापित हुन चाहन्छन्। त्यसका लागि क्षेत्र ३ बाट आफू र महानगरमा छोरी रेणुलाई निरन्तर ल्याउने वा उनले चाहेकै व्यक्ति आउने त्रासमा कांग्रेस कार्यकर्ता असन्तुष्ट देखिएका थिए। पार्टी सभापति शेरबहादुर देउवाको हस्तक्षेप र निरन्तर पहलका कारण स्थिति साम्य त भयो त, राष्ट्रियसभाका पूर्वसदस्य जगन्नाथ पौडेल बागी उम्मेदवार बने। उनलाई बसाउन सिंगो राज्यसंयन्त्र लाग्यो। राज्यमन्त्री उमेश श्रेष्ठ आएर प्रयास गरे। पार नलागेपछि गृहमन्त्री बालकृष्ण खाँणसमेत आए। उनले भनेको लाग्छ भन्ने ठानिएका धेरै व्यक्तिसँग सरकारले गुहार माग्यो। कुनै पहल पार लागेन। उम्मेदवारी फिर्ता लिने समय गएपछि पनि उनले विज्ञप्तिमार्फत जानकारी दिएर आफू निस्क्रिय भएको अवगत गराउने गठबन्धनको आस थियो। तर, उनी डटेर घरदैलोमा खटिए। बिहीबार भएको बृहत् सभाका लागि प्रधानमन्त्री एवं पार्टी सभापति देउवा अघिल्लो दिनै आएका थिए।"
भरतपुर मेयरका उम्मेदवार सुवेदी भन्छन् : कसैले धम्क्याउँदैमा केही हुँदैन,"सबै पार्टी मिलेर ल्याएको परिवर्तनमा विकास पनि सबै मिलेर गर्नुपर्छ भन्ने लागेको थियो। चितवनको विकासको साझा एजेन्डा बोकौं भनेर चितवन उपत्यका भनेर व्यवस्थित गुरुयोजनाको अभियान बोलेर नेतृत्व सुरु गर्यौं। चारवटा पालिका मिलाएर महानगर बनाउने भूमिका नै मेरो हो। महानगर बनेपछि सबै दललाई जोडेर समतामूलक विकास गर्न सक्छु भनेर अघिल्लो निर्वाचनमा पार्टी अध्यक्षलाई गुरुयोजना दिएँ। तर, पार्टीमा धेरै दुःख गर्नुभएका देवी ज्ञवालीले इच्छा गरेपछि म पछि हटेँ। पार्टीले उहाँलाई टिकट दिएपछि हामी जिताउन लाग्यौं। देवीजीलाई हिजो जबरजस्ती हराइएको हुनाले यसपटक देवीजी नै उठ्नुहुन्छ भनेर म प्रदेश जान्छु भनेँ। त्यसपछि अनुभवका लागि प्रदेश सांसद भएँ। मैले ४९ दिन मन्त्री हुँदा सुधारको काम गरेँ। अहिले देवीजीले हिजैको घटनाक्रम दोहोर्याउनभन्दा तपाई मेयर भएको देख्न चाहन्छु भन्नुभयो। मैले उहाँलाई, उहाँले मलाई भन्दाभन्दै मेरो टिकट भयो। एउटा सानो ठाउँबाट विकासको काम कसरी गर्नुपर्छ, जनताको प्रतिनिधिले कसरी काम गर्ने भन्ने आफ्नो अनुभवको आधारमा काम गर्न चाहन्छु। म एमालेले जिते पनि त्यहाँभित्र गएपछि म सबैको साझा हो। सबैलाई सम्बोधन गरेर पाँच वर्षमा राम्रो, स्वच्छ, समृद्धि, हरियाली र मानवीय महानगरपालिका बनाउँछु भन्ने छ। अन्तर्राष्ट्रिय मापदण्डको सहरको कल्पनाअनुसार समानतापूर्वक विकास हुने गरी विज्ञ बोलाएर योजना बनाउँछौं। भोलिको पुस्ताका लागि बस्न लायकको भरतपुर बनाउने योजना छ। दोस्रो कुरा मानिसको अभिलेख हुँदैन। नागरिकको डाटा विस्तार गर्छु। अपांगता, अशक्तता र श्रम गर्न नसकेका परिवारले पाल्न नसकेका व्यक्तिको जिम्मेवारी महानगरपालिकाले लिन्छ। विद्यालय छोड्ने दर घटाउँछौं। ज्येष्ठ नागरिकलाई सम्मानजक व्यवहार दिन्छौं। युवालाई कामको अवसर सिर्जना गर्छौं। कुनै पनि मान्छे खाली नबस्ने गरी काममा लगाउँछांै। भरतपुरलाई गुणस्तरीय शिक्षा, स्वास्थ्यका लागि एकैसाथ उठाउँछौं। भरतपुर अस्पतालको स्तरोन्नति गर्छौं। शारदानगरमा महानगरीय अस्पताल बनाउँछौं। खर्च अभावले उपचार गर्न नसक्ने अवस्था नरहोस्। सबै नागरिकको सम्बाधेन र आवश्यक किसिमको सहजीकरण महानगरपालिकाले गर्छ। सेवामुखी प्रशासन र उद्यममुखी समाज बनाउँछौं। करको दायरा बढाउनेभन्दा पनि फराकिलो बनाउँछौं। म कोको प्रतिस्पर्धामा छन् भनेर हेर्ने मान्छे होइन। सार्वभौमसत्तासम्पन्न जनताले आफ्नो निर्णय गर्नुहुन्छ। अरूभन्दा महानगरपालिकाका लागि म राम्रो लाग्छ भने मलाई मत दिनुस्। एक वर्षपछि परामर्श लिएर जनतासँग गरेको वाचाको सर्वेक्षण गर्छु। उहाँहरूको विश्वास लिएर पाँच वर्ष काम गर्छु। पदलाई ठूलो मानेको छैन। जनताको विश्वासबिना एक मिनेट पनि महानगर प्रमुख भएर बस्ने अधिकार कसैलाई छैन। अयोग्यले महानगर प्रमुख भएर भरतपुरवासीको भविष्यलाई तल पार्ने अधिकार कसैलाई छैन। जनता भनेको उर्लेको सागरजस्तो हो। सागरसँगै हिँडे गन्तव्यमा पुगिन्छ। नत्र बढारिदिन्छ। कसैले धम्क्याएर केही हुँदैन। प्रचण्डले जुन शब्द प्रयोग गरेर प्रभावित गर्न खोज्नुभएको छ। उहाँले शिलान्यास मात्रै गर्नुहुन्छ। तर, काम कति भयो थाहा छैन। महानगरको बजेटले के बन्यो त ? केही बनेको देख्दिनँ। निर्माण गर्ने क्षमता रहेनछ। चितवनको विकास हुन्छ कि भनेर फरक पार्टी भए पनि प्रचण्डलाई चितवन बोलाउने मै हुँ। गोलाघाटको पुलको सुरुवातसमेत हुन सकेन। उहाँहरूले भत्काउन सक्ने, निर्माण गर्ने क्षमता रहेनछ। उहाँबाट विकासको भिजन नै छैन। पछि बनाउनुभएछ भने स्वागत गरौंला।"
'चुनाव जित्ने भनेर लागेको छु',"भरतपुरमा कांग्रेस समर्थकको ठूलो बाहुल्य छ। हामीले २०७४ मा बिनासर्त विरोधकाबीच पनि सहयोग गर्यौं। अल्पमतलाई पटकपटक नेता मानेर हिँड्दा हाम्रो भविष्य के हुन्छ ? केन्द्रीय नेतृत्वलाई जानकारी गराउँदा पनि अस्विकार गरेर माओवादी केन्द्रका मान्छेलाई उम्मेदवार बनायो। हिजो सभापतिलाई भनेको कुराबाट पछि हट्न नैतिक रूपमा त्यो कुराबाट बिमुख हुन कसरी मिल्छ। त्यसपछि छलफल र परामर्श गरी उम्मेदवारी दिएको हुँ। केही साथीहरू खुट्टा कमाएर दायाँबायाँ लाग्नुभयो। केन्द्रको दबाबमा हाम्रो राजनीतिक भविष्य हुँदैन। भोलिको पुस्ताले कांग्रेस भन्ने बिर्सने, निराश हुन्छ भनेर सबैसँग छलफल गरेर उम्मेदवारी दिएको हुँ। यो फिर्ता लिन होइन चुनाव जित्ने पनि हो भनेर लागेको छु। मनोनयन गर्दा समर्थनको दायरा फराकिलो हुँदै गएको छ। अन्यथा भएन भने जेठको पहिलो हप्ता मलाई मेयरका रूपमा सन्न सक्नुहुनेछ। जित्ने आधार मेरो पृष्ठभूमि हो। इमानदारीसाथ काम गरेको मान्छे हुँ। निरन्तर निष्ठापूर्वक राजनीति गरेको मान्छे हुँ। मैले उपमेयर भएर काम गरेको छु। पूर्वसांसद पनि हुँ। अनुभवको आधारले योग्य मै हुँ। पार्टीले विधानभन्दा बाहिर गएर निर्णय गर्ने होइन। कांग्रेसका कार्यकर्तालाई हँसिया हतौडामा भोट हाल भनेर निर्णय गराउने अधिकार छैन। आफूलाई प्रजातन्त्रवादी पनि भन्ने अनि आफैंले बनाएको नियम नमान्ने भन्ने हुँदैन। स्थानीय अवस्था र आवश्यकताका आधारमा तालमेल गर्ने भनेको छ। यहाँ त स्थानीय अवस्था कांग्रेसको पक्षमा छ। आफूले गरेको निर्णयमा पनि जाने अनि कार्यकर्तालाई हँसिया हतौडामा भोट हाल भन्न मिल्छ ? मेरो चुनौती छ। हामी गलत बाटोमा छैनौं। गलत निर्णयको बचाउ गर्नुपर्छ भन्ने छैन। गलतलाई गलत नै भन्न सक्नुपर्छ। तब न कांग्रेस भइन्छ नि ! उहाँहरूले मेरो उम्मेदवारी हार्दिकतापूर्वक फिर्ता लिन आग्रह गर्नुभयो। तपाईंले उम्मेदवारी झिके कांग्रेसले जित्छ भन्नुभयो। मजस्तो इच्छा राख्ने हजारौं छन्। तपाईंको गठबन्धनको निर्णय सुरक्षित राख्नुस् तर म जस्तो मान्छेलाई फिर्ता लिन नभन्नुस् भनें। मत सम्हाल्नै नसक्ने अवस्था आएको छ। मैले माओवादीको मत खान्छु। कांग्रेसकै मत खान्छु। मतको अभाव होइन कि त्यसको व्यवस्थापन कसरी गर्ने भन्ने छ। उत्तर मतदान शिक्षा छ। भुइँकटहर चिह्न कहाँ छ भन्ने छ। मतको सुरक्षा गर्ने कुरा त्यसका लागि मिहिनेत गर्नु छ। मत सुरक्षित राख्न सके परिणाम राम्रो भएको यहाँका सबैले भन्छन्। खर्चले गाह्रो बनाएको छ। तामझाम गरेर चुनाव लड्ने होइन। साथीहरू स्वयंसेवक रूपमा लाग्नुभएको छ। भरतपुर नयाँ महानगरपालिका हो। बहुआयामिक छ। सबै कुरालाई एकीकृत योजना बनाएर भूउपयोगी नीति बनाएर काम गर्छौं।"
मतदाता खोज्दै लेकतिर,"गोरखा : उत्तरी गोरखा चुमनुब्री ६ चुम्चेत र ७ छेकम्पारका अधिकांश बासिन्दाको घरमा अहिले तालाचाबी लगाएको भेटिन्छ। यार्सागुम्बा संकलन गर्ने समय भएकाले स्थानीय लेक, खर्क र पाटनमा पुगेका छन्। आम्दानीको मुख्य स्रोत मध्येमा पर्ने यार्सागुम्बा संकलन र चुनाव एकै समयमा परेपछि उनीहरूको प्राथमिकतामा यार्सागुम्बा संकलन नै छ। उम्मेदवार घरमा पुगे मतदाता भेट्दैनन्। उम्मेदवार पनि मतदाता खोज्दै सोही स्थानमा पछिपछि लेकमा नै पुगेर मतदाता भेटी वैशाख ३० गते भोट हाल्न आउन र आफ्नो पार्टीलाई जिताउन अनुरोध गर्नेको नेता, कार्यकर्ता र उम्मेदवार दैनिक लेक आउने गरेको स्थानीय बताउँछन्। मुख्य प्रतिस्पर्धी नेपाली कांग्रेस र नेकपा माओवादी केन्द्रका उम्मेदवारहरू कस्ट गरेर भए पनि लेकमा नै पुगेका हुन्। यार्सागुम्बा संकलन गर्न लेकमा गएकाहरूलाई माओवादीका उम्मेदवार र नेताहरूले भेटेर भोट मागेर फर्कनुभयो। त्यसपछि कांग्रेसका उम्मेदवार पनि पुग्नुभएको छ, चुमनुब्री७ का वडाअध्यक्ष पासाङ फुञ्जो लामाले भने। छेक्या र बज्योको लेक र खर्कमा यतिबेला छेकम्पारका करिब पाँचछ सय जना मतदाता यार्सागुम्बा संकलन गर्न पुगेको उनले बताए। माओवादीका चुमनुब्री गाउँपालिकाकी उपाध्यक्ष उम्मेदवार लक्ष्मी गुरुङको नेतृत्वमा लेकमा पुगेको सो टोलीमा सोही पार्टीका गाउँपालिका कमिटी सहसचिव विशाल घले, वडाअध्यक्षका उम्मेदवार ल्हाक्पा नुर्बु लामा, वडा सदस्यका उम्मेदवार गरी १४ जना सहभागी रहेको सहसचिव विशाल घलेले जानकारी दिए। कांग्रेसको टोलीमा वडाअध्यक्षका उम्मेदवार टासी दोर्जे लामाको नेतृत्वमा वडा सदस्यका उम्मेदवार तथा अन्य सहयोगी कार्यकर्ता गरी १० जना रहेको वडाअध्यक्ष पासाङ फुञ्जो लामाले बताए। दिनभरि यार्सागुम्बा संकलनमा सक्रिय रहेका उनीहरूलाई नेताहरूले साँझ ५ बजेदेखि साँझ सात बजेसम्म भेटेर भोट मागेको टोलीमा सहभागी विशाल घलेले जानकारी दिए। यतिबेला गाउँघरमा मतदाता भेटिँदैनन्। भर्खरको सुत्केरी र हिँड्न नसक्ने बूढाबूढी मात्र छन्। बाँकी सबैजना घरमा ताला लगाएर यार्सागुम्बा टिप्न लेकतिर गएका रहेछन्। त्यसैले हामी पनि मतदाता भेट्न उहाँहरूको पछि लागेर त्यतै गयौं, घलेले भने। मतदातालाई भेटेर भोट हाल्नका लागि २९ गते बेलुकीसम्म गाउँमा आउन अनुरोध गरेको घलेको भनाइ छ। पार्टीले केन्द्रबाटै गठबन्धन गर्न भनेकाले हामीले कुनै पनि प्रतिस्पर्धी पार्टीको आलोचना गरेनौं। हाम्रा उम्मेदवारलाई भोट हाल्नुस् मात्रै भन्यौं, घलेले भने। विगतका चुनावमा दुई प्रतिस्पर्धी पार्टीबीच घोचेपेच र अस्वस्थ व्यवहार भएको भोगेका गाउँलेहरू यसपटक स्वस्थ व्यवहार देखेर खुसी भएको र भोट हाल्न आउने बाचा गरेको उनी बताउँछन्। आफूहरूको पछिपछि कांग्रेसका नेताहरू पनि भोट माग्दै आएको देखेको उनले बताए। हामी छेक्या पुग्दा उहाँहरू बज्यो आइपुग्नु भएको थियो, घलेले भने। सो क्षेत्रमा यार्सागुम्बा संकलन गर्ने यो मुख्य सिजन हो। यतिबेला एकजनाले एक दिनमा ४० देखि ५० वटासम्म यार्सागुम्बा पाउँछन्। यस्तो सिजनमा यार्सागुम्बा टिप्न नजाऊ भन्न पनि मिलेन, नेपाली कांग्रेसका गाउँपालिका सभापति सूर्य गुरुङले भने, बरु जसरी पनि ३० गते भोट हाल्न आइपुग्नू भनेर सूचना पठाएका छौं। यसअघिका चुनावमा पनि मतदाताको व्यस्थताका कारण कम भोट आउने गरेको वडाअध्यक्ष पासाङ फुञ्जो लामा बताउँछन्। हाम्रो वडामा करिब ८ सय मतदाता छन्, उनी भन्छन्, अघिल्लो पटक पनि करिब चारसय भोट खसेको हो। धेरै मतदाताहरू गाउँबाहिर र देशबाहिर रहेका कारण ५० प्रतिशत मत पनि नखसेको उनको भनाइ छ। काठमाडौंका गुम्बा र भारतका गुम्बातिर धेरै छन् हाम्रोबाट, उनी भन्छन्, काठमाडौंबाट गाउँमा आइपुग्न पाँच दिन लाग्छ। खर्च त्यत्तिकै लाग्छ, त्यसैले काठमाडौं गएकाहरू त फर्कन मान्दैनन्। भारत र अरू देशमा गएकाहरू त झन के फर्किन्थे र ? यार्सागुम्बा संकलन गर्नका लागि छेकम्पारबाट चार हजार मिटर भन्दा अग्ला ती लेकहरूमा पुग्न करिब १८ घण्टा हिँड्नुपर्छ। यति धेरै हिँडेर लेकमा गएका मतदातालाई सहज हुनेगरी मतदान कार्यक्रम तय गर्न निर्वाचन कार्यालयसँग कुनै योजना छैन।"
एमाले अध्यक्ष केपी ओलीले पत्रकार सम्मेलन गर्दै,काठमाडौं : नेकपा एमालेका अध्यक्ष केपी शर्मा ओलीले स्थानीय तह निर्वाचनको सन्दर्भमा पत्रकार सम्मेलन गर्दैछन्।पत्रकार सम्मेलन केही बेरमा मनमोहन स्मृति हल च्यासलमा सुरु हुँदैछ। समसामयिक राजनीति र स्थानीय तह निर्वाचनका बारेमा अध्यक्ष ओलीले पत्रकार सम्मेलन गर्न लागेको एमालेले जनाएको छ। काठमाडौंमा पत्रकार सम्मेलनपछि आजै ओली रुपन्देही जाँदैछन्।
गठबन्धनका नाममा जनतालाई धम्क्याउन थालियो : ओली,"विराटनगर : नेकपा (एमाले)का अध्यक्ष केपी शर्मा ओलीले ५ दलीय गठबन्धनका नाममा जनतालाई धम्क्याउने काम भइरहेको बताएका छन् । एमाले मोरङ क्षेत्र नम्बर ३ ले सुन्दरहरैँचा नगरपालिकाको विराट चोकमा शनिबार साँझ आयोजना गरेको स्थानीय तह निर्वाचन लक्षित अगुवा कार्यकर्ता भेलालाई सम्बोधन गर्दै ओलीले चुनावका बेला मतदातालाई प्रभावमा पार्नका लागि धम्क्याउने र थर्काउने काम गरिनु आपत्तिजनक भएको बताए । जनताले साथ नदिएर गठबन्धन असफल बन्दै गएपछि मतदातालाई धम्क्याउन थालिएको छ, उनले भने, मतदाताले आफ्नो स्वेच्छाले भोट हाल्छुभन्न नपाउनु ? एमालेप्रति जनताको उत्साह र जनलहर देखेपछि आत्तिएकाहरुले मतदातालाई जबरजस्ती आफ्नो पक्षमा पार्न अनेक काम गर्न थालेको उनको भनाइ छ । एमालेमा जनताको विश्वास छ । उत्साह बढेको छ, ओलीले भने, पछि पर्ने अवस्था आएपछि गठबन्धनका नेतालाई निद्रा लाग्न छाडिसक्यो । फिल्डमै आएर जनतालाई धम्क्याउन थालेका छन् । नेकपा (माओवादी केन्द्र)का अध्यक्ष पुष्पकमल दाहाल प्रचण्डले चितवन पुगेर छोरी (रेणु दाहाल)लाई भोट नहाले देश दुर्घटनामा जान्छ भनेर चितवनवासीलाई धम्क्याएको ओलीको भनाइ छ । मैले गठबन्धनलाई १०१५ वर्ष लैजाने योजना बनाएको छु । रेणुलाई जितायौ भने म खुसी हुन्छु भनेर प्रचण्डले चितवनवासीलाई के भन्ने खोजेको हो ?, प्रश्न गर्दै ओलीले भने, यसरी जनतालाई धम्क्याउन पाइन्छ ? मुलुक र जनता कि छोरीका लागि राजनीति गर्ने हो ? कांग्रेस नेतृ आरजु राणा देउवाले कांग्रेसका उम्मेदवारलाई भोट हाल्नेलाई फ्रि भिसामा मलेसिया पठाउने र कांग्रेसका उम्मेदवारले नजितेमा बजेट नपठाउने भनेर दिएको अभिव्यक्तिप्रति टिप्पणी गर्दै ओलीले एमालेले रोजगारीको अवसर मुलुकमै सिर्जना गर्ने पनि बताए । हामी ४५ जनालाई मलेसिया पठाउँदैनौं । पाँचौं लाखलाई मुलुकमै रोजगारीको अवसर सिर्जना गर्छौँ, ओलीले भने, एमालेले सरकारको नेतृत्व गयो भने युवाहरुले विदेशिनु पर्दैन । मुलुक युवाहरुलाई विदेश पठाउने कारखाना हैन । यो कुरा सबैले बुझे हुन्छ । मुलुकलाई समृद्ध बनाउन निर्वाचनमा एमालेको जित आवश्यक रहेको उनले बताए । हामी चुनाव जित्दै छौँ । एमाले सधैँ जनता र सुशासनको पक्षमा छ, उनले भने, अब कोही पनि अलमलमा पर्न आवश्यक छैन । देश बनाउनका लागि सूर्यमा मतदान गर्न सबैमा आग्रह गर्छु । सुन्दरहरैँचाको विकास र समृद्धिका लागि एमालेको विकल्प नभएको ओलीले बताए । भने, महिला सहभागिता र समावेशीतालाई ध्यान दिएर उम्मेदवार छनोट गरिएको छ । त्यही भएकाले एमालेमा जनलहर छ । अब एमाले जनले आफ्नो मतको सुरक्षमा पनि ध्यान दिनुपर्छ । पार्टीका स्थायी कमिटी सदस्य एवं संघीय सांसद भानुभक्त ढकालसमेत सम्बोधन गरेको कार्यक्रम एमाले मोरङ क्षेत्र नम्बर ३ का क्षेत्रीय कमिटी सचिव भक्तकिरण राईले सञ्चालन गरेका थिए । कार्यक्रममा एमालेका तर्फबाट सुन्दहरहरैँचा नगरपालिकाका मेयरका उम्मेदवार केदारप्रसाद गुरागाईं, उपमेयर उम्मेदवार अकली चौधरी र पथरीशनिश्चरे नगरपालिकाका मेयर उम्मेदवार मोहान तुम्वाफो एवं उपमेयर उम्मेदवार देवीमाया काफ्ले, बेलबारी नगरपालिकाका मेयर उम्मेदवार दिलप्रसाद राई (डीपी), उपमेयर उम्मेदवार तिला गौतम तथा कानेपोखरी गाउँपालिकाको प्रमुखको उम्मेदवार राजमति इङ्नाम र उपप्रमुख उम्मेदवार भोलाप्रसाद अधिकारी लगायतको उपस्थिति थियो ।"
"'प्रतिस्पर्धा छ, ढुक्क हुने अवस्था छैन'","भरतपुरको सम्भावना, आवश्यकता र गर्नुपर्ने कामका विषयमा विज्ञसँग परामर्श लिएर खाका बनाएँ। त्यसपछि स्मार्टसिटीको गुरुयोजना बन्यो। पहिला सडक पूर्वाधारलाई जोड दियौं। नारायणी नदी नियन्त्रणको गुरुयोजना बनायौं। बजेटसमेत प्र्रस्ताव गरी ४ अर्ब ७२ करोडमा करिब ३५ किलोमिटरको टेन्डर भएको छ। हामीले ३ हजार क्षमताको सभागृह निर्माण सुरु गरेका छौं। अन्तर्राष्ट्रिय क्रिकेट रंगशाला अधुरो भएपछि त्यसलाई अघि बढाउने गरी स्वामित्व लिएका छौं। नारायणीमा सीबीचको काम सुरु भएको छ। सडकमा स्मार्ट लाइट राखेका छौं। मुख्य सहरी क्षेत्रमा विद्युतीय तारलाई भूमिगत गर्ने योजनाअनुसार २ अर्बको ठेक्का भइसकेको छ। सामुदायिक विद्यालयमा ७ हजार विद्यार्थी बढाउन सकेका छौं। पर्यटन, शिक्षा, सामाजिक सुरक्षा, कृषिमा काम भएको छ। महानगरवासी कोही बेरोजगार नहोऊन् भनेर क्षमता अभिवृद्धिको काम गर्यौं। सीटीईभीटीसँगको समन्वयमा महिला र युवाको रुचिअनुसार सीप विकास तालिम दिई रोजगारी सुनिश्चित गर्न आधार बनेको छ। विपन्नताको क्षेत्रमा खरको छानामुक्त अभियान थाल्यौं। अति विपन्नका ७ सय आवास बनाएका छौं। विपन्न परिवारका ६९२ बालबालिकालाई छात्रवृत्ति दियौंं। निजीमा १० प्रतिशत छात्रवृत्ति वितरण गर्न लगायौं। दुग्ध उत्पादक किसानलाई तीन रुपैयाँ प्रतिलिटर अनुदान दिने हामी पहिलो हो। महानगरपालिकाभित्र ठूला संघीय र प्रदेश सरकारको उद्योग ग्राम बन्दै छ। ३ सय शय्याको शिक्षण अस्पताल, त्रिभुवन विश्वविद्यालयअन्तर्गतको इन्जिनियरिङ कलेज सञ्चालन गरी यही पढाइ गर्न सफल भएका छौं। यी सबै कुराले रोजगारीको धेरै प्रचुर सम्भावना छ। यसलाई पूर्णता दिएर सम्पन्न गर्नेछु। फोहोर व्यवस्थापन गर्न कोरियासँग सम्झौता गरेका छौं। यसको व्यवस्थापन पूरा गर्नु छ। अर्को सिग्नेचर पुलको अवधारणाअनुसार नारायणी पुल बनाउनु छ। भरतपुरको सौन्दर्य बढाएर विकास गर्न हरियालीमा जोड दिनेछु। आफूभन्दा पनि भरतपुरलाई आवश्यक ठानेर दोस्रो कार्यकालका लागि आएकी हुँ। मेरा लागि त समानुपातिक सांसद भएर मन्त्री बन्ने सम्भावना होला। तापनि जुन आधार तयार भयो त्यसलाई पूर्णता दिन पनि म अघि सरेकी हुँ। प्रतिस्पर्धा छ। ढुक्क हुने अवस्था छैन। एमाले र राप्रपाको गठबन्धन छ। कामको हिसाबले म बलियो उम्मेदवार हुँ भन्ने लाग्छ। उहाँहरूले राष्ट्रिय आवश्यकतालाई बुझ्नुपथ्र्यो। यो गठबन्धन लहलहैमा होइन। मुलुकको आवश्यकता हो। केपी अोलीले पटकपटक जनताको मतलाई धज्जी उडाउनुभयो। प्रतिनिधिसभा पुनःस्थापना गर्दा पनि उहाँले चल्न दिनुभएको छैन। उहाँ गणतन्त्रको पक्षमा जिम्मेवार देखिनुभएन। शान्ति, संविधान र व्यवस्थाका लागि गठबन्धन हो भन्ने बुझ्नु भएन। खाली पार्टीगत मात्रै बुझ्नुभएको छ। नेता, कार्यकर्ताले गठबन्धनको महत्वलाई बुझ्नुभएको छ। उहाँहरूले विवेक प्रयोग गरेर मत दिनुहुन्छ भन्ने लाग्छ। असन्तुष्ट केही मत हामीलाई नआए पनि हाम्रो विपक्षीलाई पनि जाँदैन। म स्कुल पढाइ छोडेर आन्दोलनमा होमिएकी हुँ। युद्धमा बाँचेर नाफाको जिन्दगीलाई जनताको सेवकका रूपमा उभ्याउन लागिपरें। भूमिगत भएर रोल्पाको सहइन्चार्ज थिएँ। नेताको छोरी भएर पद मात्रै लिएकी होइन। काम गरेर आएकी हुँ। म मेयर हुनुअघि काठमाडौं सचिव थिएँ। अहिले जिल्ला इन्चार्ज छु। प्रचण्डकी छोरी होइन कार्यकर्ता भएर लागेकी छु। म छोरी होइन, कार्यकर्ताका रूपमा छु।"
जो वडाध्यक्षले मारे राजनीतिक फड्को,"काठमाडौं : स्थानीय सरकारका मन्त्री हुन वडाध्यक्ष। सम्बन्धित स्थानीय तहको भावी प्रमुख मा रूपमा वडाध्यक्षलाई हेर्ने गरिन्छ। २०७४ को निर्वाचनबाट ६ हजार ७ सय ४३ जना वडाध्यक्षमा निर्वाचित भए। तीमध्ये तीन दर्जनले मात्रै यसपटक फट्को मार्ने अवसर पाए। अर्थात्, स्थानीय तहको प्रमुखअध्यक्षमा उम्मेदवार हुने मौका पाए। ५ बर्षमा गरेका काम र लोकप्रियताका आधारमा दलहरूले वडाध्यक्षलाई प्रमुखअध्यक्षमा टिकट दिएका हुन्। प्रमुखमा टिकट नपाउनेले वडाध्यक्षमै उम्मेदवारी दोहोर्याएका छन्। काठमाडौंमा एकजनाले मात्रै पाए मौका काठमाडौं जिल्लाभर एक जना वहालवाला वडाध्यक्षले मात्रै प्रमुखको टिकट पाएका छन्। चन्द्रागिरी नगरपालिकाका१५ का वडाध्यक्ष उत्तमबहादुर रावतले एमालेबाट मेयरको टिकट पाए। सहरी योजनामा स्नातकोत्तर गरेका रावतको क्षमता, विषय विज्ञता, इमान्दारिता र जनतामा सेवाभावका कारण टिकट दिइएको एमाले नेताहरू बताउँछन्। नेताको आशीर्वादभन्दा पनि आफ्ना कामका कारण टिकट पाएको उनले बताए। भौतिक पूर्वाधार, कानुन निर्माण र सुशासनका क्षेत्रमा गरेको कामका आधारमा पार्टीले मूल्यांकन गरेर टिकट दिएको हो, रावतले भने। सत्तागठबन्धनका तर्फबाट निवर्तमान मेयर घनश्याम गिरीसँग रावतले प्रतिस्पर्धा गर्दै छन्। त्यस्तै वडाध्यक्षबाट गाउँपालिका अध्यक्षको टिकट पाउने व्यक्ति हुन् बाँके खजुरा गाउँपालिका१ का वडाध्यक्ष सुमन मल्ल। प्रतिद्वन्द्वीभन्दा झन्डै तेब्बर मत ल्याएर मल्ल ०७४ मा वडाध्यक्ष भएका थिए। उक्त निर्वाचनमा खजुराको अध्यक्ष र उपाध्यक्ष एमालेले जितेको थियो। एमालेसँग १ हजार १ सय ७८ मतले पराजित भएका माओवादी केन्द्रका डम्बरबहादुर विकसँग मल्लको मुख्य प्रतिस्पर्धा हुँदैछ। विक सत्तागठबन्धनका उम्मेदवार हुन। यहाँ गठबन्धनले कुनै असर गर्दैन, मल्ल भन्छन्। प्रमुख टिकट पाउने दुवै वडाध्यक्ष बझाङको केदारस्युँ गाउँपालिका प्रमुखमा दुईजना वडाध्यक्ष चुनावी मैदानमा छन्। सत्ता गठबन्धनबाट गणेश बोहरा र एमालेबाट लोकेश भण्डारी चुनावी प्रतिस्पर्धा गर्दै छन्। ०७४ मा बोहराले ८ नम्बर र भण्डारीले १ नम्बर वडाध्यक्ष जितेका थिए। दुवै जना एमालेबाट निर्वाचित भएका थिए। पार्टी विभाजनपछि बोहरा नेकपा एकीकृत समाजवादीतिर लागे। सोही पार्टीबाट अध्यक्षको उम्मेदवार बने। बैतडी दशरथचन्द नगरपालिका६ का वडाध्यक्ष गजेन्द्र सिंह रावल मेयरमा उठेका छन्। कांग्रेसका रावलले ०७४ मा धेरै मतान्तरले चुनाव जितेका थिए। रावल कांग्रेसको संस्थापन समूहका हुन्। वडाको विकास र सुशासनमा देखाएको क्षमताले नै उहाँले टिकट पाउनुभएको हो, बैतडी कांग्रेसका पूर्वजिल्ला सचिव पुरनचन्द्र लेखकले भने। पार्टीको संगठन चलाउने अनुभव पनि ममा छ, रावलले भने, वडामा गरेको कामले नै नगर हाँक्न पार्टीले उम्मेदवार बनाएको हो। बागमतीमा कतिले पाए ? मकवानपुरको राक्सिराङ गाउँपालिका३ का वडाध्यक्ष बाबुलाल स्याङ्तान अध्यक्षको चुनावी मैदानमा छन्। एमालेबाट वडाध्यक्ष बनेका उनलाई यसपटक पार्टीले अध्यक्षको उम्मेदवार बनाएको हो। मैले काम गरेर पनि देखाइसकेको छु। पार्टीको संगठन पनि राम्रो छ, उनले भने। रामेछापको सुनापती गाउँपालिका५ का वडाध्यक्ष ठूलोकान्छा तामाङलाई नेकपा माओवादी केन्द्रले पालिका अध्यक्षको उम्मेदवार बनाएको छ। सिन्धुलीको मरिण गाउँपालिकाको अध्यक्षमा गठबन्धनबाट विमर्श मोक्तान (प्रख्यात) चुनावी मैदानमा छन्। उनी, मरिण ३ को वडाध्यक्षमा निर्वाचित भएका थिए। चितवनमा दुई जना वडाध्यक्षले मेयरको टिकट पाएका छन्। कालिका नगरपालिकामा एमालेका तर्फबाट बिनोद रेग्मी र राप्ती नगरपालिकामा एकीकृत समाजवादीबाट शमशेर लामा मेयरका उम्मेदवार छन्। रेग्मी कालिका ६ का निवर्तमान वडाध्यक्ष हुन्। मैले गरेको कामको जनताले मूल्यांकन गरेका छन्, उनले भने। पूर्वी चितवनको राप्ती नगरपालिकामा मेयरको टिकट पाएका लामा सोही नगरपालिका४ का वडाध्यक्ष हुन्। पाँच वर्ष विकासका संभावना र चुतौती बुझेँ, अब काम गर्छु, उनले भने। वीरेन्द्रनगरमा वडासदस्य कर्णाली प्रदेशको राजधानी वीरेन्द्रनगरको प्रमुखमा कांग्रेसबाट उपेन्द्र खड्का उम्मेदवार बनेका छन्। उनी २०७४ मा वडा नम्बर ६ को सदस्यमा निर्वाचित भएका थिए। यस्तै २०७४ कै स्थानीय तहको निर्वाचनमा दैलेखको भैरबी गाउँपालिका१ मा वडासदस्य निर्वाचित सर्वराज महतारा यसपालि गाउँपालिकाको अध्यक्षमा प्रतिस्पर्धा गर्दैछन्। दैलेखकै नारायण नगरपालिकामा नेपाली कांग्रेसको तर्फबाट निर्मलाकुमारी खड्का मेयरको उम्मेदवार हुन्। उनी पनि २०७४ को स्थानीय तहको निर्वाचनमा कांग्रेसबाट नारायण नगरपालिका७ को वडासदस्यमा निर्वाचित भएकी थिइन्। कालिकोटको रास्कोट नगरपालिका२ का वडाध्यक्ष दयाराम सिम्खडा मेयरको उम्मेदवार बनेका छन्। उनी, एमालेबाट उम्मेदवार बनेका हुन्। यस्तै रुकुमपश्चिमको सानीभेरी गाउँपालिकामा माओवादी केन्द्रको तर्फबाट अध्यक्षको उम्मेदवार बनेका बिर्खबहादुर विष्ट पनि यसअघि वडाध्यक्ष थिए। उनी २०७४ को निर्वाचनमा सोही गाउँपालिका३ को वडाध्यक्षमा निर्वाचित भएका थिए। वडाध्यक्ष कांग्रेस र एमालेबाट भिड्दै ताप्लेजुङको सिरिजंघा गाउँपालिका२ का वडाध्यक्ष लालकृष्ण चौहान र ३ नं का वडाध्यक्ष सन्तोष चाम्लिङ गाउँपालिका अध्यक्षको उम्मेदवार छन्। चौहान नेपाली कांग्रेस र चाम्लिङ एमालेबाट उम्मेदवार बनेका हुन्। हेभिवेट नेता भए पनि यी दुई युवा उम्मेदवारले वडाध्यक्ष हुँदा गरेको राम्रो काम र चर्चा कमाएका कारण अध्यक्षको टिकट पाएका हुन्। झापामा कांग्रेस र एमालेबाट मौका एमाले र कांग्रेसले झापाका दुई स्थानीय तहमा वडाध्यक्षलाई मेयरको उम्मेदवार बनाएका छन्। एमालेले अर्जुनधाराको मेयरमा बलदेव गोम्देनलाई उम्मेदवार बनाएको छ। गोम्देन यसअघि १० नम्बर वडाका अध्यक्ष थिए। नेपाली कांग्रेसका तर्फबाट बिर्तामोडमा भोजराज सिटौला मेयरका उमेदवार छन्। यसअघि सिटौला वडा नम्बर ३ का वडाध्यक्ष थिए। मधेसमा जो सोझै बने प्रमुख उम्मेदवार तत्कालीन राष्ट्रिय जनता पार्टीबाट जनकपुरधाम उपमहानगरपालिका७ को वडाअध्यक्षमा निर्वाचित जानकीराम साहले नगरप्रमुखमा उम्मेदवारी दिएका छन्। यस्तै शम्भुनाथ नगरपालिका१ का वडाध्यक्ष इनरदेव साहले पनि नगरपालिका प्रमुखमा उम्मेदवारी दिएका छन्। एमालेबाट गत स्थानीय तहको निर्वाचनमा वडाध्यक्षमा निर्वाचित साहले एमालेबाटै प्रमुखमा टिकट पाएका हुन्। छिन्नमस्ता गाउँपालिका३ का वडाध्यक्ष ३७ वर्षीय दीपेन्द्रकुमार यादवले स्थानीय तहको निर्वाचनमा गाउँपालिकाको अध्यक्षमा उम्मेदवारी दिएका छन्। ०७४ को निर्वाचनमा स्वतन्त्रबाट ४७८ मत ल्याई विजयी भएको केही वर्षपछि यादव संघीय समाजवादी फोरम प्रवेश गरेका थिए। यसपटक एमालेबाट अध्यक्षमा चुनाव लड्दैछन्। छिन्नमस्ता गाउँपालिका१ का वडाध्यक्ष विनोदकुमार यादवले पनि अध्यक्षमा उम्मेदवारी दिएका छन्। गत निर्वाचनमा लोकतान्त्रिक फोरमबाट विजयी भएका यादव एक महिना अघि माओवादी केन्द्रमा प्रवेश गरी टिकट पाउन सफल भए। सप्तकोसी नगरपालिका१ का वडाध्यक्ष नारायणप्रसाद आचार्यले पनि प्रमुखको उम्मेदवारी दिएका छन्। एमालेबाट वडाध्यक्षमा निर्वाचित आचार्यले पार्टी विभाजनपछि एकीकृत समाजवादीबाट अध्यक्षको टिकट पाए। बोदे बर्साइन नगरपालिका३ का वडा अध्यक्ष ३६ वर्षीय अनोजकुमार यादवले पनि प्रमुखको लागि चुनावी मैदानमा छन्। संघीय समाजवादी फोरम नेपालबाट वडाध्यक्षमा निर्वाचित यादव एमालेबाट उम्मेदवार बनेका हुन्। सुरेन्द्र काफ्लेकाठमाडौं, शंकरप्रसाद खनाल नेपालगन्ज, शिवराज भट्टधनगढी, प्रताप ओलीबझाङ, कृष्ण सारु मगर मकवानपुर, सन्तोष ढुंगेलरामेछाप, राजन गाउँलेसिन्धुली, अनिल ढकाल चितवन, हिक्मतबहादुर नेपालीदैलेख, सुब्रत न्यौपानेझापा, भरत खड्काउदयपुर, केशरराज क्षेत्रीबुटवल, मनिका झाजनकपुरधाम, मनोहर पोखरेलसप्तरी"
"तुलसीपुर र घोराहीमा गठबन्धनको चुनाबी सभा आज : देउवा, प्रचण्ड लगाएतका शीर्ष नेता सहभागी","दाङ : गठबन्धन दलहरुले आइतबार दाङको तुलसीपुर र घोराहीमा बृहत चुनाबी सभा गर्न लागेका छन्। तुलसीपुरको अरनिको मैदान र घोराहीको जिल्ला समन्वय समितिको मैदानमा चुनाबी सभा गर्न लागिएको काङ्ग्रेस दाङले जनाएको छ। तुलसीपुर र घोराहीमा हुने चुनाबी सभाहरुलाई सम्बोधन गर्न प्रधानमन्त्री तथा नेपाली काँग्रेसका सभापति शेरबहादुर देउवा, पूर्व प्रधानमन्त्री तथा नेकपा माओबादी केन्द्रका अध्यक्ष पुष्प कमल दाहाल (प्रचण्ड), काँग्रेस बरिष्ठ नेता रामचन्द्र पौडेल, नेकपा एकीकृत समाजबादीका उपमहासचिब डा बिजय पौडेल लगाएतका शीर्ष नेताहरु आउन लागेका छन्। तुलसीपुरको अरणिको मैदानमा दिउँसो साढे १२ बजेदेखि सुरु हुने आयोजक नेपाली काँग्रेस दाङका सभापति शंकरप्रशाद डाँगीले जानकारी दिए। तुलसीपुरको कार्यक्रम पछि नेताहरु घोराहीको सभालाई सम्बोधन गर्ने जाने सभापति डाँगीले बताए।"
पुर्णिमाद्वारा विश्वको तेस्रो अग्लो कञ्चनजंगाको सफल आरोहण,"गोरखा : गोरखा आरुघाटकी पूर्णिमा श्रेष्ठले विश्वको तेस्रो अग्लो कञ्चनजंगा हिमालको सफल आरोहण गरेकी छन्। फोटो पत्रकारसमेत रहेकी श्रेष्ठले शुक्रबार विश्वको तेस्रो अग्लो हिमाल कञ्चनजंगा (८,५८६ मिटर)को सफलतापूर्वक आरोहण गरेकी हुन्। कारोबार आर्थिक दैनिकमा कार्यरत श्रेष्ठले यसअघि सर्वोच्च शिखर सगरमाथा (८,८४८८६ मिटर)का साथै विश्वको सातौं (८,१६७ मिटर) अग्लो धौलागिरी (प्रथम), मनास्लु (८,१६३ मिटर), अन्नपूर्ण प्रथम (८०९१ मिटर) र अमदब्लम (६,८१२ मिटर) हिमालको आरोहण गरिसकेकी छन्। आठहजारभन्दा माथिका सबै हिमाल आरोहण गरिसकेकी पूर्णिमाले विश्वको तेस्रो अग्लो हिमाल कञ्चनजंगा २० घण्टाको कठिन यात्रापछि शिखर चुमेकी थिइन्। अक्सिजन मास्कको समस्या, हेडलाइटले काम नगरेको जस्ता कठिनताको बावजुद लगभग मृत्युको नजिक पूगेर पनि कीर्तिमान रच्न सफल भएको उनी बताउँछिन्। उनले आठ हजार मिटरभन्दा अग्ला सबै हिमाल आरोहण गर्ने लक्ष्य राखेकी छन्।"
ट्र्याक्टर पल्टिएर युवकको मृत्यु,सप्तरी : सप्तरीको बोदेबर्साइन नगरपालिका७ मानराजामा ट्र्याक्टर पल्टिएर आज एक युवकको ज्यान गएको छ। मृत्यु हुनेमा स्थानीयवासी राजीन पौदारका १९ वर्षीय छोरा शिवकुमार पौदार रहेको प्रहरीले जनाएको छ। सोही ठाउँको (केराबारी)मा माटो लिएर फर्किँदै गरेको अवस्थामा प्रदेश २०१००१त २००१ नम्बरको ट्र्याक्टर पल्टिएर उनको घटनास्थलमै मृत्यु भएको स्थानीयवासी उमेश साहले जानकारी दिए। रासस
मोटरसाइकल दुर्घटनामा एकको मृत्यु,"रोल्पा : रोल्पामा मोटरसाइकल दुर्घटना हुँदा एक जनाको मृत्यु भएको छ। मृत्यु हुनेमा परिर्वतन गाउँपालिका५ राँकोटका ३० वर्षीय मनिपाल बुढा रहेको जिल्ला प्रहरी कार्यालय रोल्पाका सूचना अधिकारी थमन जिसीले जानकारी दिए। रोल्पाको माडी गाउँपालिकाको घर्तीगाउँबाट परिर्वतन गाउँपालिकाको इरिवाङ जाँदै गरेको रा४प ४८१ नंको मोटरसाइकल अनियन्त्रित भई माडी गाउँपलिका४ तार्केबाङ नजिक शनिबार साँझ दुर्घटना हुँदा उनको मृत्यु जिल्ला प्रहरी कार्यालय रोल्पाले जनाएको छ। कच्ची, साँघुरो र चिप्लो सडकका कारण दुर्घटना भएको हुन सक्ने प्रहरीको अनुमान छ। रासस"
निर्वाचनका लागि विशेष मौसम पूर्वानुमान बुलेटिन सार्वजनिक,"काठमाडौं : जल तथा मौसम विज्ञान विभागअन्तर्गतको मौसम पूर्वानुमान महाशाखाले यही वैशाख ३० गते हुने स्थानीय तहको निर्वाचनका लागि विशेष मौसम पूर्वानुमान बुलेटिन सार्वजनिक गरेको छ। आईतबार जारी गरिएको बुलेटिनअनुसार हाल नेपालमा स्थानीय वायु र भारतको विहारपश्चिम बङ्गालमा बनेको न्यून चापीय प्रणालीको प्रभाव रहेको छ। साथै दक्षिण बङ्गालको खाडीमा चक्रवात असानीविकसित भएको छ। उक्त प्रणाली उत्तरपश्चिम (भारत) तर्फ सर्ने क्रममा रहेको र वैशाख ३० गतेसम्म कमजोर अवस्थामा उत्तरी बङ्गालको खाडीमा रहने सम्भावना रहेको महाशाखाले जनाएको छ। उक्त प्रणालीको आंशिक प्रभाव नेपालमा पनि पर्न सक्ने सम्भावना देखिन्छ। सो कारणले आसन्न स्थानीय निर्वाचनमा देशभर आंशिकदेखि सामान्य बदली रहने सम्भावना छ। प्रदेश १, बागमती तथा गण्डकी प्रदेशका केही स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। यसैगरी मधेस, लुम्बिनी, कर्णाली र सुदूरपश्चिम प्रदेशका थोरै स्थानमा मेघगर्जनचट्याङसहित हल्का वर्षाको सम्भावना रहेको बुलेटिनमा उल्लेख छ। यो मौसमी प्रणालीका कारण निर्वाचन अवधिमा पर्न सक्ने असर र प्रभावबाट जोगिन आवश्यक सतर्कता अपनाउन महाशाखाले अनुरोध गरेको छ। महाशाखाले मौसमी प्रणालीलाई निरन्तर अनुगमन गरिरहेको र आवश्यकताअनुसार थप बुलेटिन जारी गर्ने जनाएको छ। रासस"
भोजपुरमा उम्मेदवारमाथि खुकुरी प्रहार,भोजपुर : भोजपुरमा उम्मेदवारमाथि खुकुरी प्रहार भएको छ । षडानन्द नगरपालिका१० साङपाङका वडा सदस्यका उम्मेदवार अमिता तामाङमाथि गए राति १० बजे अपरिचित व्यक्तिले खुकुरी प्रहार गरेको जिल्ला प्रहरी कार्यालय भोजपुरले जनाएको छ । खुकुरी प्रहारबाट घाइते भएकी तामाङको टाउकोमा चारवटा टाँका लगाएको प्रहरीले जनाएको छ । खुकुरी प्रहार गर्ने व्यक्तिको खोजी भइरहेको प्रहरीले जनाएको छ । घाइते तामाङको स्वास्थ्य अवस्था अहिले सामान्य रहेको बताइएको छ । रासस
म्यादी प्रहरीको फाल्चामा बास (फोटो फिचर),"काठमाडौं : आसन्न स्थानीय तह निर्वाचनका लागि भर्ना भएका म्यादी प्रहरीहरु फाल्चामा बास बस्न बाध्य भएका छन्। ललितपुरको मंगलबजार क्षेत्रमा रहेका म्यादी प्रहरीहरु प्रहरी प्रभागसँगै रहेको फाल्चामा बस्न बाध्य भएका हुन्। भवनको अभावमा त्यस्तो ठाउँमा बस्नुपरेको प्रहरी प्रभाग मंगलबजारका प्रहरी सहायक निरीक्षक गोपाल चौलागाईँले बताए। उनले आफूहरु पनि पाल टाँगेर बसेको बताए। 'हामी कहाँ भवनको अभाव छ। हामी पनि पाल टाँगेरै बस्छौं,' चौलागाईँले अन्नपूर्णसँग भने। उनले पुरातत्व विभागको भवन भएकाले त्यहाँ अर्को भवन बनाउन नमिल्ने र बाध्य भएर पाल टाँगेरै वा फाल्चामा बस्नुपरेको बताए। सरोज बैजुले खिचेका तस्बिरहरु:"
बैशाख ३० गते सबै आन्तरिक उडान बन्द हुने,"काठमाडौं : वायुसेवा सञ्चालक संघ नेपालले बैशाख ३० गते आन्तरिक उडान बन्द हुने जनाएको छ। मानवीय उद्धार, सहायता उडान एवं सरकारको निर्देशनमा हुने उडान बाहेकका सबै नियमित आन्तरिक सेवा बन्द गर्ने जनाएको हो। निर्वाचन आयोगको स्थानीय तह सदस्य निर्वाचन, २०७९ को मतदान हुने दिनको सवारी आवागमन व्यवस्थापन सम्बन्धी मापदण्ड, २०७९ अनुसार सङ्घमा आवद्ध सबै वायुसेवाले आन्तरिक उडान बन्द गर्न लागेका हुन्। सङ्घले आईतबार एक विज्ञप्ति जारी गरी जानकारी दिएको हो।"
सत्ता गठबन्धननिकट पत्रकार संगठनलाई आयोगले सोध्यो स्पष्टीकरण,"काठमाडौं : सत्ता गठबन्धननिकट पत्रकार संगठनलाई निर्वाचन आयोगले २४ घण्टे स्पष्टीकरण सोधेको छ। गठबन्धनका उम्मेदवारहरूलाई मतदान गर्न शनिबार पाँच संगठनले संयुक्त रुपमा अपिल गरेपछि आयोगले जवाफ माग गरेको हो। प्रेस युनियन अध्यक्ष बद्री सिग्देल, प्रेस सेन्टर नेपालका अध्यक्ष विष्णु सापकोटा, समाजवादी प्रेस संगठन नेपालका अध्यक्ष शम्भु श्रेष्ठ, नेपाल प्रेस मनका अध्यक्ष केशव अर्याल र प्रगतिशील पत्रकार संघ नेपालका सचिव श्यामलाल पोखरेलले हस्ताक्षर गरी सार्वजनिक गरेको स्थानीय तह निर्वाचन, २०७९ का सन्दर्भमा मतदाताहरुलाई अपिल विषयको विज्ञप्तिप्रति आयोगले ध्यानाकर्षण जनाएको हो। आयोगले आइतवार सोधेको छ, स्वतन्त्र पत्रकारहरुको पेशागत संगठनको तर्फबाट हस्ताक्षरकर्ताहरुले विज्ञप्ति जारी गर्नु निर्वाचन आचारसंहिता विपरित हुन्छ, हुँदैन? स्वतन्त्र पत्रकारहरुको पेशागत संगठनको अध्यक्षसचिवले कुनै अमुक राजनीतिक दलकोदलहरुको पक्ष वा विपक्षमा विज्ञप्ति जारी गर्न मिल्छ, मिल्दैन कुनै राजनीतिक समूहप्रति पक्षधरता प्रकट गरी मतदातालाई कुनै अमुक गठबन्धनका उम्मेदवारलाई मतदान गर्न भनी विज्ञप्ति जारी गर्ने कार्य पत्रकार वा पत्रकारको संघसंगठनको पेशागत मर्यादाभित्र पर्छ, पर्दैन? आयोगले पत्र प्राप्त भएको समयले २४ घण्टाभित्र उक्त विज्ञप्ति हटाई सोही समयभित्र आयोगमा प्राप्त हुने गरी लिखित जवाफसहितको स्पष्टीकरण पेश गर्न निर्देशन दिएको छ। निर्वाचन आचारसंहिता २०७८ मा सञ्चार प्रतिष्ठान, सम्बद्ध कर्मचारी तथा पत्रकारले पालना गर्नुपर्ने आचरणको खण्ड (ख) मा सञ्चार प्रतिष्ठान, सोमासम्बद्ध कर्मचारी तथा पत्रकारले कसैको पक्ष वा विपक्षमा समाचार प्रकाशन वा प्रसारण गर्न नहुने व्यवस्था छ।"
सुख्खा पहिरोले अवरुद्ध नारायणघाट मुग्लिन सडक सुचारु,चितवन : हिजो साँझ ईच्छाकामना गाँउपालिका वडा नं ६ तोपेखोलामा खसेको पहिरोले अवरुद्ध बनेको नारायणगढ मुग्लिन सडक सुचारु भएको छ । शनिबार साँझ पौने आठ बजे अवरुद्ध बनेको बाटो आइतबार बिहान साढे पाँच बजे सञ्चालनमा आएको हो। सुरुमा सवा चार बजे बाटो सुचारु भएको थियो । त्यसपछि फेरि आज बिहान सवा पाँच बजे पहिरोको सानो ढिस्को खसेको थियो । सो पहिरो पन्छाएपछि बाटो सुचारु भएको हो। पहिरोले नारायणगढमुग्लिन सडक अवरुद्ध
"उपत्यकामा ल्यापटप र मोबाइल चोरी बढेपछि प्रहरीको इको डेल्टा अपरेसन, दुई जना समातिए","काठमाडौं : मोबाइल, क्यामेरा, ल्याप्टपलगायत विद्युतीय सामग्रीहरु चोरी गरेको आरोपमा प्रहरीले दुई जनालाई नियन्त्रणमा लिएको छ। पक्राउ पर्नेमा तारकेश्वर ४ पुरानोगुहेश्वरी निवासी ३० वर्षीय सूर्य पुतुवार र धादिङ गंगाजमुना३ घर भई तारकेश्वर४ सानोपुल बस्ने १८ बर्षीय मनोज थापा रहेका छन्। काठमाडौंका विभिन्न स्थानबाट विद्युतीय सामग्रीहरु चोरी हुने क्रम बढेको गुनासोपछि जिल्ला प्रहरी परिसर काठमाडौंले अपरेसन इको डेल्टाअन्तर्गत प्रहरी टिम गठन गरी निगरानी बढाएको थियो। यसै क्रममा वैशाख २० गते प्रहरी वृत बालाजु इलाकाबाट खटिएको अपरेसन इको डेल्टा टिमले तारकेश्वर४ पुरानो गुहेश्वरीस्थित सडकखण्डबाट ल्यापटप, मोबाइल, क्यामेरालगायत विद्युतीय सामाग्रीहरुसहित उनीहरुलाई नियन्त्रणमा लिइएको काठमाडौं प्रहरी प्रवक्ता दिनेशराज मैनालीले जानकारी दिए। उनीहरुबाट एचपी कम्पनीको ल्यापटप थान१, २ क्यामेरा थान२ र र विभिन्न कम्पनीका मोबाइलहरु थान२६ बरामद गरिएको छ। उकमथिनिजहरु उपर मुलुकी अपराध संहिता, २०७४ को परिच्छेद २० को दफा २४१ अनुसार चोरी सम्बन्धी कसूरमा सम्मानीत काठमाडौं जिल्ला अदालत काठमाडौंबाट दिन५ को म्याद थप अनुमति लिई प्रहरी बृत्त बालाजुबाट थप अनुसन्धान भइरहेको छ। उक्त विद्युतीय सामग्रीहरु फिर्ता लैजान धनीलाई आवश्यक कागजातसहित प्रहरी बृत्त बालाजुमा सम्पर्क राख्न अनुरोध गरिएको छ।"
भोजुपुरमा वडा सदस्यकी उम्मेदवारमाथि खुकुरी प्रहार,भोजपुर : चुनावी गतिविधि बढिरहेका बेला भोजपुरमा अपरिचित व्यक्तिको खुकुरी प्रहारबाट एक उम्मेदवार घाइते भएका छन् । भोजपुरको षडानन्द नगरपालिका वडा नम्बर १० साङपाङको नेकपा एमालेबाट वडा सदस्य उम्मेदवार बनेकी अमिता तामाङलाई अज्ञात व्यक्तिले खुकुरी प्रहार गरेको प्रहरीले जनाएको छ । शनिबार राति करिब १० बजेतिर वडा नं १० साङपाङकी वडा सदस्य उम्मेदवार अमिता तामाङलाई नकावधारी व्यक्तिले कुटपिट गरी खुकुरी प्रहार गरेको जिल्ला प्रहरी कार्यालय भोजपुरका डीएसपी राजकुमार राईले जानकारी दिए । राति परिवारसँग खाना खाइ गफ गर्दै बसिरहेकी तामाङमाथि ति व्यक्तिले सांघातिक हमला गरेको प्रहरीको भनाइ छ । स्थानीय शालिक तामाङका अनुसार उपचाररत घाइते तामाङको टाउकोमा चार टाँका लागेको छ । उनको अवस्था अहिले सामान्य रहेको जनाएको छ । खुकुरी प्रहार गर्ने व्यक्ति फरार रहेकाले खोजी भइरहेको डीएसपी राईको भनाइ छ ।
"काठमाडौंमा मदिरा बिक्री र सेवनमा रोक, मतदानका दिन सवारी चलाउन नपाइने","काठमाडौं : काठमाडौंमा मंगलबारदेखि मदिराजन्य पदार्थ बिक्री वितरणमा रोक लगाइएको छ। जिल्ला प्रशासन कार्यालय काठमाडौंले स्थानीय तह निर्वाचनलाई मध्यनजर गर्दै मंगलबार राति १२ बजेदेखि मतदान कार्य सम्पन्न नभएसम्म मदिराजन्य पदार्थ विक्री वितरण तथा सेवन कार्य नगर्ननगराउन भनेको हो। आइतवार जारी गरिएको सूचनामा भनिएको छ, स्थानीय तह निर्वाचन निर्देशिका २०७३ को दफा ७१ (मादक पदार्थ निषेध गर्ने) मा भएको व्यवस्थाको प्रभावकारी कार्यान्वयनको लागि मंगलबार राति १२ बजेदेखि मतदान कार्य सम्पन्न नभएसम्मका लागि मदिराजन्य पदार्थ विक्री वितरण तथा सेवन कार्य नगर्नुनगराउनु। प्रशासनले मतदानको दिन अत्यावश्यक सेवामा सञ्चालित र अनुमति लिएका सवारी साधनहरु बाहेकका सवारी साधनहरु बिहान ६ बजेदेखि मतदान कार्य सम्पन्न नभएसम्म सञ्चालन नगर्न पनि अनुरोध गरेको छ।"
टौदहमा हाइकु यात्रा सम्पन्न,"काठमाडौं : कीर्तिपुरको टौदहमा ऋतुगत हाइकु यात्रा सम्पन्न भएको छ । वशन्त ऋतु र मच्छिन्द्र नाथको रथ यात्राको सन्दर्भ जोडेर नेपाल हाइकु केन्द्रले शनिबार टौदहमा ऋतुगत हाइकु यात्रा सम्पन्न गरेको हो। सोही अवसरमा २० जना हाइजिनहरुले स्थलगत रुपमै हाइकु वाचन गरेका थए। कार्यक्रमको शुभारम्भमा वरिष्ठ साहित्यकार, हाँस्यव्यंग्य लेखक तथा नेपाल हाइकु केन्द्रका अध्यक्ष रामकुमार पाँडेले हाइकुको विकास र विस्तार जापनबाट भएको भए पनि अहिले यसको विश्वव्यापी लोकप्रियता रहेको बताए। प्राकृतिक बिम्ब प्रयोग गरी १७ अक्षरमा लेखिने खँदिलो साहित्य भएकाले यसको सिर्जना गर्न साधना नै हुनुपर्ने बताउँदै उनले ऋतु र प्रकृतिको सम्बन्ध रहेकाले यात्रा हाइकुलाई जोड दिएको प्रष्ट पारे । कार्यक्रमको औचित्यबारे प्रकाश पार्दै नेपाल हाइकु केन्द्रका उपाध्यक्ष डा मित्रबन्धु पौडेलले हाइकु यात्रालाई विगत केही वर्षदेखि निरन्तरता दिँदै आएको उल्लेख गरे । उनले यसअघिका कार्यक्रममा वाचित सिर्जनालाई कृतिका रुपमा संग्रहित गरिएको स्मरण गराउँदै सिर्जनाको अभिलेखिकरण अपरिहार्य रहेकोमा जोड दिए। टौदहको इतिहास र सुन्दरताबारे वणर्न गर्दै हाइकु लेखनलाई एक घण्टा समय दिइएको थियो । लेखन कार्य सकिए पछि हाइजिनहरूले टौदहको सुन्दर वातावरणमा तत्काल रचना गरेका १०र१० हाइकु वाचन गरेका थिए। कार्यक्रममा राम कुमार पाँडे, शिरोमणि दवाडी, राम दयाल राकेश, मित्रबन्धु पौडेल,घनश्याम गौतम, नक्कली प्रचण्डू, किशोर बज्र बज्राचार्य, पशुपति दंगाल, बिजयराज आचार्य, चन्द्र कला शाह, बिष्णु तिवारी, शान्ति सापकोटा, गोपाल नेपाल, किरण पौडेल, असोकमान सिंह , सरस्वती पन्त, यादव ढुङ्गाना र पत्रकार सानू घायललगायतका श्रष्टाहरूले हाइकु सिर्जना प्रस्तुत गरे । छ ऋतुहरुको विषयमा हाइकु लेख्ने अभियान अनुरुप वसन्त ऋतुका अवसरमा यस वर्षबाट कार्यक्रम सुरु गरिएको कार्यक्रम सञ्चालक शिरोमणि दवाडीले जानकारी गराए । यसै अवसरमा डा मित्रबन्धु पौडेलद्वारा रचित अंग्रेजी हाइकु संग्रह आउट पौरू र डा यादव ढुङ्गानाद्वारा रचित कविता संग्रह भावना २ पनि बिमोचन गरिएको थियो।"
निर्वाचनको सुरक्षामा खटिने क्रममा सुरक्षाकर्मी र म्यादी प्रहरीको मृत्यु भएमा २० लाख दिने सरकारको निर्णय,"काठमाडौं : सरकारले निर्वाचनको सुरक्षामा खटिएका सुरक्षाकर्मीको मृत्यु भएमा निजको आश्रित परिवारलाई २० लाख रूपैयाँ आर्थिक सहायता उपलब्ध गराउने निर्णय गरेको छ । गृहमन्त्री बालकृष्ण खाणको प्रस्तावमा आइतबार बिहान बसेको मन्त्रिपरिषद् बैठकले निर्वाचनको सुरक्षामा खटिने म्यादी प्रहरीसहितका सुरक्षाकर्मीको मृत्यु भएमा निजको आश्रित परिवारलाई २० लाख आर्थिक सहायता उपलब्ध गराउने निर्णय गरको हो । निर्वाचन सुरक्षामा खटिएको समयमा सुरक्षाकर्मी (नेपाली सेना, नेपाल प्रहरी, सशस्त्र प्रहरी बल नेपाल, राष्ट्रिय अनुसन्धान विभाग) तथा म्यादी प्रहरीको मृत्यु भएमा निजको आश्रित परिवारलाई २० लाख आर्थिक सहायता उपलब्ध गराउने,' मन्त्रिपरिषद् बैठकको निर्णयमा भनिएको छ । त्यस्तै, बैठकले निर्वाचनको क्रममा घाइते भएका सुरक्षाकर्मी (नेपाली सेना, नेपाल प्रहरी, सशस्त्र प्रहरी बल नेपाल, राष्ट्रिय अनुसन्धान विभाग) तथा म्यादी प्रहरीको उपचारमा लागेको खर्च पनि सरकारले व्यहोर्ने निर्णय गरेको छ । बैठकले हिमाली जिल्लामा खटिने म्यादी प्रहरीलाई प्रहरी जवानसरह जिल्लागत दररेट अनुसार रासनभत्ता उपलब्ध गराउने निर्णयसमेत गरेको छ ।"
रसुवामा पोल भाडा नतिर्ने सेवा प्रदायकको जेठ १ गतेबाट लाइन काटिने,"रसुवा : रसुवामा नेपाल विद्युत् प्राधिकरणले पोल भाडा नतिर्ने सेवा प्रदायकको जेठ १ गतेबाट लाइन काट्ने भएको छ। प्राधिकरणको विद्युतीय संरचना प्रयोग गर्ने सेवा प्रदायकले ७ वर्षदेखि पोलभाडा नतिरेकोले लाइन काट्न लागिएको हो। नेपाल विद्युत् प्राधिकरण धुन्चे वितरण केन्द्रका अनुसार प्राधिकरणको विद्युतीय संरचना प्रयोग गर्ने तथा अप्टिकल फाइबर भाडामा लिएर टेलिफोन, इन्टरनेट, केबल टिभी सेवा सञ्चालन गर्ने सेवा प्रदायकले २०७२ सालदेखि शुल्क तिरेका छैनन्। नेपाल टेलिकम बाहेक अन्यले लामो समयदेखि शुल्क नतिरेका धुन्चे वितरण केन्द्रका प्रशासन प्रमुख एवं सूचना अधिकारी दीपरमण अधिकारीले बताए। सेवा प्रदायकलाई सम्झौता गर्नका लागि पटकपटक पत्राचार गरिएको छ। तर सेवा प्रदायकहरू हालसम्म सम्झौता गर्न आएका छैनन्। पोल भाडा सम्झौता गर्न अटेर गर्ने सेवा प्रदायक संस्थाहरूको हकमा आसन्न स्थानीय तहको मतदान केन्द्र तथा मतगणना स्थलहरूमा इन्टेरनेट सेवा प्रभावित नहुने एकिन गरी आउँदो जेठ १ गतेदेखि सम्बन्धित स्थानको स्थानीय कार्यालयको विद्युत लाइन काट्ने, नयाँ सेवा विस्तार गरेको पाइएमा सामग्री तथा उपकरणरू नियन्त्रणमा लिने निर्णय भएको छ। शुल्क नबुझाउने सबै सेवा प्रदायकको लाइन काट्नका लागि केन्द्रले परिपत्र गरिरहेको र यसको प्रक्रिया अघि बढाइएको उनको भनाइ छ। केन्द्रका अनुसार एनसेल, सुविसु, मर्कन्टाइल, वल्र्डलिंक, एनआइटिभी स्टे्रम्स, लाङटाङ केबल नेटवर्क, एभरेष्ट लिंक र बेत्रावती केवलले पोल भाडा नबुझाएका हुन्।"
