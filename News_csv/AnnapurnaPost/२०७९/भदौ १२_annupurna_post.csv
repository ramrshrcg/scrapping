शीर्षक,विवरण
थुनुवा छुटाउन भन्दै घुस लिने बस्नेत पक्राउ,दाङ : थुनुवा छुटाइदिने भन्दै घुस लिने एक जनालाई प्रहरीले पक्राउ गरेको छ। प्रहरीले तुलसीपुर उपमहानगरपालिका ८ निवासी २० वर्षीय प्रतीक बस्नेतलाई पक्राउ गरेको हो। जिल्ला प्रहरी कार्यालय दाङमा रहेका थुनुवा छुटाइदिने भन्दै उनीहरूका अभिभावकसँग ५० हजार रकम घुस लिने बस्नेतलाई पक्राउ गरिएको जिल्ला प्रहरी कार्यालयका प्रवक्ता डिएसपी राजनकुमार गौतमले जानकारी दिए। प्रहरीले बस्नेतलाई प्यूठानको बिजुवारबाट पक्राउ गरेको हो। सार्वजनिक अपराधमा २३ दिनसम्म थुनामा रहेका बस्नेतले थुनुवामा रहदा चिनजान भएका साथीहरूसँग उनका अभिभावकहरूको नम्बर लिएको र अभिभावकलाई फोन गरेर नगद रकम दिएपछि छुटाइदिने भन्दै ५० हजार लिएको डिएसपी गौतमले बताए। अभिभावकलाई बोलाएर जिप्रका नजिकैको होटलमा बसेर रकम लिएर फरार भएका बस्नेतलाई पक्राउ गरिएको हो। बस्नेतले थुनुवाका आफन्तलाई फोन गरेर जिल्ला प्रहरी कार्यालयको मुद्दा फाँटबाट फोन गरेको भनेर झुक्याउने गरेको प्रहरीले जनाएको छ। पक्राउ परेका बस्नेतलाई म्याद थप गरी थप अनुसन्धान अगाडि बढाइने प्रहरीले जनाएको छ।
भोजपुरबाटै चुनाव लड्छु : मुख्यमन्त्री,"विराटनगर : प्रदेश १ का मुख्यमन्त्री राजेन्द्रकुमार राईले आगामी प्रतिनिधि एवं प्रदेशसभा निर्वाचनमा आफू गृहजिल्ला भोजपुरबाटै चुनाव लड्ने बताएका छन्। राई नेकपा (एकीकृत समाजवादी)का केन्द्रीय सचिवसमेत हुन्। पार्टीको सुनसरी कमिटीले सुनसरी निर्वाचन क्षेत्र नम्बर १ बाट प्रतिनिधिसभामा नाम सिफारिस गरेपछि राईले आफू भोजपुर छाड्न नसक्ने प्रतिक्रिया दिएका हुन्। सुनसरीबाट शनिबार नाम सिफारिस भएपछि उनले आफ्नै भूगोल भोजपुरबाटै चुनाव लड्ने मनसाय व्यक्त गरेका छन्। मुख्यमन्त्री राईले सामाजिक सञ्जाल फेसबुकमार्फत आफू भोजपुर छाड्न नसक्ने जनाएका हुन्। 'भोजपुर मेरो जन्म, कर्म र अहिले प्रतिनिधित्व गरिरहेको जिल्ला हो। भोजपुरप्रति मेरो अगाध माया छ, भोजपुरे जनताले मलाई माया र विश्वास गरिराख्नु भएको छ। त्यसैले भोजपुर छाडेर अन्यत्र उम्मेदवार बन्ने मेरो शून्य दशमलव १ प्रतिशत पनि चाहना र सोच छैन र भोजपुरे जनताले माया विश्वास गरेसम्म म सांसद र मन्त्री केही नभइ भुइँमा बसेर नि भोजपुरे जनताको सेवा गर्न चाहन्छु। त्यसैले सांसद र मन्त्री बन्न अन्त जाने मेरो कुनै सोच र चाहना छैन,' उनले फेसबुकमा लेखेका छन्। भोजपुर निर्वाचन क्षेत्र नम्बर १ 'क' बाट प्रदेशसभा सदस्यमा निर्वाचित हुँदै राई अहिले मुख्यमन्त्री छन्। उनको नाम यसपटक पनि पार्टीको भोजपुर जिल्ला कमिटीले सिफारिस गरेको छ। सुनसरीबाट उम्मेदवार सिफारिस भए पनि राईले भूगोलको हिसाबले आफ्नो निर्वाचन क्षेत्र नछाड्ने चाहना व्यक्त गरेका हुन्। 'नितान्त पार्टीको आफ्नो मूल्यांकन र चाहनाको आधारमा दुवै जिल्लाबाट सिफारिस भएको हो। यसमा मेरो कुनै हात, इसारा, संकेत, माग र चाहना जोडिएको छैन,' राईले भनेका छन्, 'पार्टीको अनुशासित कार्यकर्ता भएका नाताले पार्टीको निर्णय मैले सधैँ मान्नुपर्छ। अहिले खास उदेश्यका लागि हाम्रो पार्टी गठबन्धनमा छ। गठबन्धनबाटै चुनाव लड्ने निर्णयमा छ। त्यसैले उम्मेदवारीको हकमा गठबन्धनबाट गरिने जुनसुकै निर्णय पनि मानेर जान म तयार छु।' गठबन्धनभित्र उछिनापाछिन गर्ने पक्षमा आफू नभएको बताउँदै उनले भने, 'नेताले चुनाव लड्नैपर्छ, सांसद बन्नैपर्छ भन्ने नि छैन, पार्टी र गठबन्धनले मलाई उम्मेदवार नबनाउने निर्णय गर्यो भने म उम्मेदवार नबन्न तयार छु।' भोजपुर छाडेर सांसद र मन्त्री बन्न अन्त जाने कुनै सोच र चाहना नभएको मुख्यमन्त्री राईले बताए। सजिलो देख्दा उछिनापछिन गर्ने तथा अप्ठेरो देख्दा भाग्ने मानिस आफू नभएको बताउँदै राईले पार्टीको निर्देशन भयो भने जस्तासुकै अप्ठ्यारोमा उम्मेदवार बन्न र काम गर्न तयार रहेको सन्देश दिएका छन्। 'अप्ठ्यारो देखेर पन्छिन्छ कि, त्यस्तो कसैले नठान्नु होला,' उनले फेसबुकमा लेखेका छन्।"
"कोरोना संक्रमण :भारत, पाकिस्तान र मलेसियामा क्रमशः कम हुँदै","नयाँदिल्ली : भारत, पाकिस्तान र मलेसियामा अघिल्ला दिनका तुलनामा कोरोना संक्रमण दर क्रमशः घट्दै गएको छ। यद्यपि तीनवटै देशमा कोरोना संक्रमणबाट ज्यान गुमाउनेको सङ्ख्यामा भने वृद्धि भएको छ। भारत सरकारले आइतबार सार्वजनिक गरेको विवरणअनुसार बितेका २४ घण्टामा ९४३६ जनामा संक्रमण पुष्टि भएको छ। सोही अवधिमा १५७ जनाको मृत्यु भएको छ। भारतमा हाल ८६५९१ जना सक्रिय संक्रमित छन्। संक्रमणका नयाँ बिरामी थपिएसँगै देशभर कोभिड१९ पीडितको सङ्ख्या चार करोड ४४ लाख आठ हजार १३२ पुगेको छ। यसैगरी छिमेकी पाकिस्तानमा सोही अवधिमा २७० जना नयाँ संक्रमित थपिएका छन् भने तीन जनाको मृत्यु भएको छ। शनिबार त्यहाँ २९० जना नयाँ संक्रमित थपिएका थिए। पाकिस्तानमा कोरोना लागेर ज्यान गुमाउनेहरूको सङ्ख्या ३०५७४ पुगेको छ। सिन्ध प्रान्त महामारीबाट सर्वाधिक प्रभावित भएको तथा र पञ्जाव प्रान्तले उसलाई पछ्याइरहेको अधिकारीहरूले बताएका छन्। एकसय १८ जना बिरामीको अवस्था गम्भीर छ। यसैबीच, मलेसियामा कारोना लागेर पाँच जनाको मृत्यु भएको तथा २४९१ जना नयाँ बिरामी थपिएका छन्। शनिबार मध्यरातसम्मको विवरण सार्वजनिक गर्दै स्वास्थ्य अधिकारीहरूले अझै पनि देशभर ३४५०८ जना सक्रिय संक्रमित रहेका बताएका छन्।"
विराटनगरमा पब्जी टुर्नामेन्ट हुँदै : १८ वटा टिमको सहभागिता रहने,"विराटनगर : मोरङको विराटनगरमा विश्वचर्चित मोबाइल भिडियो गेम पब्जीको इस्पोर्टस टुर्नामेन्ट हुने भएको छ। आउँदो भदौ १८ गते 'रेजरयाक्ट इस्पोर्टस' ग्रुपको आयोजनामा विराटनगरको पाञ्चालीस्थित सगरमाथा पार्टी प्यालेसमा पब्जी टुर्नामेन्ट हुने भएको हो। टुर्नामेन्टमा नेपालभरिबाट विभिन्न १८ वटा टिमको सहभागिता रहने आयोजकले जनाएको छ। आयोजकका अनुसार टुर्नामेन्टमा काठमाडौं, बुटवल, नेपालगञ्ज, बिर्तामोड, पोखरा, दमक र विराटनगरका टिमहरूले सहभागिता जनाउने छन्। एउटा टिममा ४ जना खेलाडी रहने गरी टुर्नामेन्टको आयोजना गरिएको आयोजक समितिका सदस्य अनुराग क्षेत्रीले बताए। 'एक दिवसीय टुर्नामेन्टको आयोजना गरिएको हो। यसमा जम्मा ८ वटा गेम हुन्छ। एउटा गेम २५ मिनेटको हुन्छ,' उनले भने, 'सबै टिम एकैठाउँमा बसेर खेल्छन्। स्क्वाड गेम हुन्छ।' सहभागीहरूमध्ये सर्वाधिक प्वाईन्ट हाँसिल गर्ने टिम टुर्नामेन्टको विजेता घोषित हुने आयोजकले जनाएको छ। आयोजकका अनुसार टुर्नामेन्टमा विजयी हुने टिमका लागि नगद पुरस्कारको समेत व्यवस्था गरिएको छ। टुर्नामेन्टको विजेता टिमलाई ५० हजार र उपविजेता टिमलाई २० हजार नगद पुरस्कारको व्यवस्था गरिएको आयोजक समितिका सदस्य सन्दिप श्रेष्ठले बताए। उनले टुर्नामेन्टमा तेश्रो र चौथो स्थान हाँसिल गर्ने टिमका लागि पनि क्रमशः १५ र १० हजार नगद पुरस्कारको व्यवस्था गरिएको जानकारी दिए। 'टुर्नामेन्टको एमभिपी अर्थात् स्टार प्लेयरका लागि समेत नगद पुरस्कारको व्यवस्था गरेका छौं,' उनले भने, 'गेमको स्टार प्लेयरले ५ हजार नगद पुरस्कार पाउनेछ। दिनको ११:१० बजेदेखि सुरु हुने टुर्नामेन्टमा सहभागिताका निम्त्ति रजिष्ट्रेशनको व्यवस्था गरिएको जनाइएको छ। रजिष्ट्रेशनका निम्त्ति १२ हजार शुल्क तिर्नुपर्नेछ। आयोजकले 'आरटीडि इस्पोर्टस' र 'सर्जिकल नुब' नामक युट्युब च्यानल र विभिन्न सञ्चारमाध्यममार्फत् टुर्नामेन्टको प्रत्यक्ष प्रसारणको व्यवस्थापन मिलाएको छ। टुर्नामेन्टमा भने आइस अफिसियल, ओभरडोज, आर्केडिया इस्पोर्टस, हाफ एक्सब्लडेड, द लेजेन्ड्स, टिम रातो खुकुरी, डेभिल अफ नेपाल, फोरएएस इस्पोर्टस, रिफ्लेक्सेस अफ गड, ड्रेगो गेमिङ्ग र ड्रप टु डेथ लगायतका टिमहरूको सहभागिता रहने जानकारी दिइएको छ।"
पछिल्लो २४ घण्टामा देशभर ११ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा ११ वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा तीन जना घाइते भएका छन्। आठवटा चौपाया क्षति भएको छ। चट्याङ, जनावरको आक्रमण, पहिरोको घटना भएको प्राधिकरणले जनाएको छ। घटनाबाट १६ लाख ९५ हजार रुपैयाँ बराबरको क्षति भएको छ।"
प्रदेशस्तरीय प्रतियोगिताका लागि बैतडीमा क्रिकेट टिम छनौट,"बैतडी : प्रदेशस्तरीय प्रतियोगिताका लागि बैतडीको क्रिकेट टिम छनौट भएको छ। बसन्त खत्रीको कप्तानीमा १८ सदस्यीय क्रिकेट टोली छनौट गरिएको हो। यही भदौ १४ गते प्रदेश राजधानी धनगढीमा आयोजना हुने प्रतियोगिताका लागि टिम छनौट भएको जिल्ला खेलकुद विकास समितिका प्रमुख तर्कराज जाशीले जानकारी दिए। टोलीमा कप्तान खत्रीसँगै उपकप्तान दिपक बोहरा, राम बहादुर चन्द, जगेन्द्र बोहरा, खडक बोहरा, वीरेन्द्र नाथ, लोकन्द्र चन्द, नरेन भट्ट, सुनिल चन्द, भुपेन्द्र चन्द, हिम्मत महरा, रिसिकेश बोहरा, दिपेन्द्र भण्डारी, बुद्धिमान बिष्ट रहेका छन्। यसैगरी वैकल्पिक खेलाडीमा मिलन भट्ट, आकाश चन्द, बिरेन्द्र चन्द, विशाल चन्द रहेका छन्। नवौं राष्ट्रिय खेलकुद प्रतियोगिताको प्रदेशस्तरीय छनौटको रूपमा खेलाइने खेलमा सुदूरपश्चिम प्रदेशका ९ वटै जिल्लाको टिमले सहभागिता जनाउने छ। यही भदौ १४ गतेबाट हुने खेलमा बैतडीले पहिलो खेल डोटीसँग खेल्ने छ। नवौं राष्ट्रिय खेलकुद प्रतियोगितामा सहभागी हुनका लागि सुदूरपश्चिम प्रदेशको टिम छनौट गरिने छ। नवौं राष्ट्रिय खेलकुद प्रतियोगिता अन्तरगतको क्रिकेट प्रतियोगिता भने भदौ २२ गतेबाट काठमाडौंमा हुने छ।"
"मुस्ताङमा शैक्षिक आन्दोलनमा ऐक्यवद्धता, तत्काल विद्यालय बन्द नहुने","जोमसोम : हिमाली जिल्ला मुस्ताङका विद्यालयहरू तत्काल बन्द नहुने भएको छ। नेपाल विद्यालय कर्मचारी परिषद्ले न्यून पारिश्रमिकमा खटिएका वैतनिक कर्मचारी (विद्यालय सहयोगी, बालविकास सहजकर्ता र लेखापाल) कर्मचारीहरूको उपयुक्त तलब वृद्धिको माग गर्दै भदौ १ गतेदेखि आन्दोलन गरिरहेको छ। तर, मुस्ताङका शिक्षकका पेशागत संघ संगठनहरूले उक्त आन्दोलनप्रति एक्येवद्धता जनाए पनि तत्काल विद्यालय नगर्ने जनाएका छन्। एकीकृत अखिल नेपाल शिक्षक संगठन, नेपाल राष्ट्रिय शिक्षक संगठन र नेपाल शिक्षक संघका पेशागत प्रतिनिधिले आइतबार संयुक्त प्रेस विज्ञप्ती जारी गर्दै नेपाल विद्यालय कर्मचारी परिषदको आन्दोलनमा ऐक्यावद्धता जनाएका छन्। सरकारले आर्थिक वर्ष २०७९०८०को बजेटमा सबै राष्ट्रसेवक कर्मचारीको तलव वृद्धि गरेपनि सबैभन्दा न्यून पारिश्रमिकमा काम गरिरहेका विद्यालयका कर्मचारीको तलब वृद्धि गर्न नसक्नु राज्यले अन्यायपूर्ण व्यवहार गरेको ठहर गरेको छ। विज्ञप्तिमा यसअघि न्यून पारिश्रमिकमा काम गरिहेका कर्मचारीहरूको तलव वृद्धि गर्ने सम्झौता र अदालतको फैसला वर्षौसम्म कार्यान्वयन गर्न सरकारले चाँसो नदिएको भन्दै विद्यालय कर्मचारी परिषद्को आन्दोलनमा मुस्ताङका शिक्षक पेशागत संघसंगठनले एक्यावद्धता जनाएको एकीकृत अखिल नेपाल शिक्षक संगठनका अध्यक्ष भेषराज बास्तोलाले जानकारी दिए। मुस्ताङका शिक्षक पेशागत संघसंगठनहरूले कोरोना कहरले तहसनहस पारेको विद्यालय शिक्षाले भर्खरै गति लिन थालेको र हिमाली जिल्ला मुस्ताङमा शैक्षिक सत्र २०७९ को ७ महिना मात्र रहने स्पष्ट पारेको छ। मुस्ताङमा जेठबाट नयाँ शैक्षिक सत्र सुरु भई मंसिर महिनामा अन्त्य हुन्छ। मुस्ताङको भौगोलिक अवस्था र हिमाली शैक्षिक सत्रलगायतका कारणले तत्काल विद्यालय बन्द गर्ने अवस्था नरहेको र न्यून पारिश्रमिकमा काम गर्ने विद्यालयका वैतनिक कर्मचारीको माग सम्बोधन नहुने अवस्था रहेमा अप्रिय कदम चाल्न बाध्य हुने विज्ञप्तिमा उल्लेख गरिएको छ। एकीकृत अखिल नेपाल शिक्षक संगठनका अध्यक्ष भेषराज बास्तोलाले न्यून पारिश्रमिकमा काम गर्ने विद्यालय सहयोगी, बालविकास सहजकर्ता र लेखापाल)को तलब सरकारले अबिलम्व वृद्धि गर्नुपर्ने बताए। उनले माग सम्बोधन नहुने अवस्था आएमा कठोर निर्णय लिने उनले जानकारी दिए। मुस्ताङका ५ स्थानीय तहमा ३५ सामुदायिक विद्यालय छन् ।"
पहिरोमा पुरिएर रुकुम पश्चिममा आमाछोरीको मृत्यु,"जाजरकोट : रुकुम पश्चिमको आठबीसकोट नगरपालिका१४ पिपलचौरमा आइतबार आएको पहिरोमा परेर आमाछोरीको मृत्यु भएको छ। पिपलचौरमा रहेको सामुदायिक वनको भवन पहिरोले पुर्दा दुई आमाछोरीको मृत्यु भएको प्रहरीले जनाएको छ। प्रहरीका अनुसार मृत्यु हुनेमा जाजरकोट जिल्लाको भेरि नगरपालिका१ मैदैकी ३० वर्षीया बालमती राना र उनकी दुई वर्षीया छोरी प्रतिक्षा राना रहेका छन्। जेठी छोरी ६ वर्षीया तिर्सना रानाको भने जीवितै उद्धार गरिएको आठबीसकोट नगरपालिका १४ का वडा अध्यक्ष हुकुम पुनले बताए। आइतबार बिहान जाजरकोटको नलगाड नगरपालिका१ स्थित माईतीघरबाट घर फर्कने क्रममा पानी पर्दा उनीहरू पिपलचौरमा रहेको छेपारे सामुदायिक वनको भवनमा ओत लाग्न गएका थिए। सोही समयमा भवन माथिबाट आएको पहिरोमा परेर उनीहरू पुरिएका हुन्। नेपाल प्रहरी, आठबीसकोट नगर प्रहरी र स्थानीयवासीको सहयोगमा पहिरो पन्छाउने क्रममा सामुदायीक भवनको झ्यालमा चेपिएको अवस्थामा तिर्सनाको उद्धार गरिएको र दुई जनाको शव निकालिएको वडा अध्यक्ष पुनले बताए। घाइते तिर्सनालाई भेरी नगरपालिका१ रिम्नामा प्राथमिक उपचार गरेर जिल्ला अस्पताल जाजरकोट ल्याइएको छ। उनको अवस्था सामान्य रहेको जाजरकोटका प्रहरी प्रमुख डिएसपी सन्तोष निरौलाले बताए।"
दोर्दीखोलाबाट बिजुली उत्पादन सुरु,"काठमाडौं : हिमालयन पावर पार्टनर लिमिटेड कम्पनीले लमजुङमा निर्माण गरेको दोर्दीखोला जलविद्युत् आयोजनाबाट बिजुली उत्पादन परीक्षण सुरु गरेको छ। दोर्दीखोलामा निर्माण गरिएको २७ मेगावाट क्षमताको यस आयोजनाले सम्पूर्ण निर्माण कार्य सम्पन्न गर्दै आजदेखि बिजुली उत्पादन परीक्षण सुरु गरेको आयोजना प्रमुख मुन्ना शाक्यले बताए। उनले भने, 'हामीले केही महिना अघि नै निर्माण कार्य सम्पन्न गरे पनि उत्पादित बिजुली जोड्ने २२० केभीको राष्ट्रिय प्रसारण लाइन निर्माण भई नसकेकाले समय लागेको थियो।' यहाँ प्राधिकरण अध्ययन टोली आएर जाँच गर्न थालेको र चारपाँच दिनसम्म परीक्षण चल्ने उनको भनाइ छ। परीक्षण सफल भएमा व्यावसायिक रूपमा बिजुली उत्पादन गरिने आयोजना प्रमुख शाक्यले बताए। यसअघि आयोजनाले विभिन्न भागको परीक्षण गरेको थियो। आयोजनाका इन्चार्ज दीपक ज्ञवालीका अनुसार इलेक्ट्रोमेकानिकल, पेनस्टकको इनटेक, फिल्डर पाइपलगायत काम सम्पन्न गर्दै ती सबैको सफल परीक्षणसमेत भइसकेको छ। पेनस्टकको सात सय मिटर, तीन हजार दुई सय मिटरको सुरुङ खन्ने तथा पाइप विछ्याएको छ भने अर्को दुई हजार दुई सय ७० मिटर सुरुङ रहेको छ। आयोजनाको बाँधस्थल दुई सय १२ मिटर 'ग्रसहेड' रहेको छ। बेँसीसहर नगरपालिका११ रामचोकबेँसीमा पावरहाउस रहेको छ। २०७२ फागुनदेखि निर्माण सुरु गरिएको यस आयोजनाले २०७५ भदौ १५ गते विद्युत् उत्पादन गर्ने लक्ष्य लिएको थियो। तर नाकाबन्दी, अघिल्लो वर्षायाममा विद्युत् गृहमा मस्र्याङ्दी नदीको पानी छिरेर मेशिनरी सामानमा पुर्याएको क्षति, कोरोनाका कारण जारी निषेधाज्ञा र सुरुङ निर्माण गर्ने क्रममा कमजोर चट्टान भेटिएकाले पनि निर्माणमा ढिलाइ हुँदै आएको र निर्धारित समयमा काम सम्पन्न हुन नसकेर पटकपटक म्याद थप्दै निर्माण सम्पन्न गरिएको आयोजनाले जनाएको छ। पछि समय थपेर २०७६ चैत मसान्तसम्ममा निर्माण सक्ने सम्झौता गरे पनि सोही अवधिमा पनि निर्माण सम्पन्न नभएपछि असारसम्म सक्ने गरी म्याद बढाइएको थियो। सो समयमा पनि निर्माण सम्पन्न गर्न नसकेपछि पुस महिनामा बिजुली उत्पादन गर्ने लक्ष्यका साथ काम अघि बढाइएको थियो। बिजुली उत्पादन गर्न नसकेपछि २०७७ चैत महिनासम्मको निर्माण अवधि रहेको तर सम्पन्न हुन नसकेको र पटकपटक समय थप गर्दै आएको यस आयोजनाले बल्ल बिजुली उत्पादन परीक्षण थालेको हो। सुरुमा चार अर्ब २३ करोड लाग्ने अनुमानका साथ आयोजनाले निर्माण थालनी गरे पनि निर्माण अवधि लम्बिँदै गएकाले चार अर्ब ६४ करोडसम्म खर्च हुनसक्ने आयोजनाको अनुमान छ। यस आयोजनामा गैरआवासीय नेपाली सङ्घ (एनआरएनए) को ३५ दशमलव सात प्रतिशत, आईएमई ग्रूपको ३४ दशमलव तीन प्रतिशत र ३० प्रतिशत सर्वसाधारणको लगानी छ। विद्युत् प्राधिकरण र सो कम्पनीबीच २०६९ असार १ गते पीपीए सम्झौता भएको थियो। आयोजनाका अनुसार सुक्खा याममा आठ रुपैयाँ ४० पैसा र वर्षायाममा चार रुपैयाँ ८० पैसामा विद्युत् खरिद गर्ने सम्झौता भएको छ। जिल्लामा यस आयोजना बाहेक अन्य आयोजनाले समेत निर्धारित समयमा आयोजना निर्माण सम्पन्न नभएपछि म्याद थप गर्दै अघि बढिरहे पनि चाँडै बिजुली उत्पादन गर्ने तयारीमा रहेका छन्। रासस"
१३ बुँदे घोषणपत्र जारी गर्दै सकियो बैंकक एसिया सम्मेलन,"बैंकक (थाइल्यान्ड) : गैरआवासीय नेपाली संघ एसिया प्रशान्त ९औं क्षेत्रीय सम्मेलन १३ बुँदे बैंकक घोषणापत्र जारी गर्दै सकिएको छ। विभिन्न देशमा रहेका ६ लाख नेपाली मूलका पिएनओ (पिपल अफ नेपाली ओरजिन)लाई आर्थिक, सामाजिक तथा सांस्कृतिक अधिकारसहितको गैरआवासीय नेपाली परिचयपत्रको व्यवस्था गर्न संघले माग गरेको छ। नेपाली नागरिक सरह सामाजिक, सांस्कृतिक र आर्थिक अधिकार उपभोग गर्न पाउने गरी गैरआवासीय नेपाली नागरिकता सुनिश्चित गर्न आवश्यक कानुनी व्यवस्था तत्काल गर्न सरकारसँग अनुरोध गरेको छ। घोषणापत्रमा एसिया प्रशान्त क्षेत्रमा बसोबास गर्ने युवा महिला तथा दोस्रो पुस्तालाई संघको मूलधारमा समाहित गर्दै विदेशमा रहेका बालबालिकालाई नेपाली भाषा, लिपी, संस्कार र संस्कृति सिकाउने कार्य गर्न संघका सबै राष्ट्रिय समन्वय परिषद्मार्फत प्रतिवद्धता जाहेर गरिएको छ। नेपालमा विदेशबाट पढ्न आउनेले पर्यटन भिषा लिएर जानुपर्ने वाध्यता अन्त्य गरी विद्यार्थी भिषाको व्यवस्थाका लागि अनुरोध गरिएको छ। लगानीलाई सुनिश्चित आवश्यक कानुनलाई समयाअनुकुल परिमार्जित गर्दै गैरआवासीय नेपालीको लगानीलाई समेत नेपालको धितोपत्र विनिमय बजारमा प्रवेश गराउन आवश्यक पहल गर्न घोषणापत्रमा समेटिएको छ। विदेशमा बस्ने नेपाली नागरिकलाई मताधिकारको व्यवस्था मिलाउन आवश्यक ऐन, कानुन निर्माणका साथै नेपाली नागरिकताबाहक गैरआवासीय नेपालीले सम्बन्धित विदेशस्थित नेपाली कूटनीतिक नियोग वा अनलाईन मार्फत मतदाता नामावली दर्ता एवं मतदान गर्ने तथा राष्ट्रिय परिचयपत्रसमेत बनाउन सक्ने व्यवस्था मिलाउन सरकार तथा सम्बन्धित निकायलाई अनुरोध गरिएको छ। वैदेशिक रोजगारमा रहेका नेपालीको सुरक्षित भविष्यका लागि आवश्यक संयन्त्र बनाई सामाजिक सुरक्षा कोष कार्यान्वयन गर्ने तथा गन्तव्य देशसँग श्रम सम्झौता गर्दा अनिवार्य रूपमा सामाजिक सुरक्षामा आवद्ध गराउनु घोषणापत्रले जोड दिएको छ। विदेशमा भएका तथा वैदेशिक रोजगारबाट फर्किएका नेपालीको ज्ञान, सीप, प्रविधि र अनुभव नेपालको सर्वाङ्गीण विकासमा योगदान हुने गरी सो को सहज प्रयोगको लागि आवश्यकल संयन्त्र निर्माण तथा समन्वय गर्न जोड दिइएको छ। संघले उद्यमशीलताको बिकास गर्न विध्यालयस्तरबाटै पढ्दै कमाउँदै जस्ता मौलिक कार्यक्रम सञ्चालनमा ल्याउने ल्याउन जोड दिइएको छ। युवा तथा महिलाको उद्यमशीलता अभिवृद्धिका लागि आवश्यक सहयोग गर्ने, महिला फोरम र युवाको सक्रियतामा सुरु भएको सीप विकास तालिमलाई निरन्तरता दिने र गैरआवासीय नेपाली अभियानको हरेक क्षेत्रमा महिला तथा युवाको सहभागिता सुनिश्चित गराउन सम्मेलनकम प्रतिबद्धता जाहेर गरिएको छ। नेपालको प्रमुख आर्थिक श्रोत बिष्रेशण (रेमिट्यान्स) लाई औपचारिक माध्यमबाट नेपाल पठाउने वातावरण बनाउँदै उत्पादनमा लगानी गर्नै पर्ने वातावरण मिलाउन सरकारसँग सहकार्य गर्न जोड दिइएको छ। वैदेशिक रोजगारमा रहेका ससाना लगानी गर्न सक्ने नेपालीलाई सामुहिक लगानीमा आवद्ध गराउनका लागि नेपाल सरकारसहितको संलग्नतामा संचलान गर्न लागिएको १० अर्बको लगानी कोष सञ्चालनमा आवश्यक कानुन यथासक्य छिटो परिमार्जन गर्न सम्मेलनले माग गरेको छ। मिलाप एसिया भेन्चरको स्थापना गरी नेपाली कोशेली उद्योगको स्थापना गरी नेपाली उत्पादनलाई अन्तर्राष्ट्रिय बजारमा प्रवर्द्धन गर्न जोड दिइएको छ।"
बाढीपहिरोले मकै खेतीबाली नष्ट,"जाजरकोट : अत्यधिक वर्षापछि जाजरकोटको नलगाड नगरपालिका ४ माँझगाउँमा आएको बाढीपहिरोले मकै खेती नष्ट पारेको छ। फुलचाउँली मायाडाडाँबाट भलपानी गाउँ पसेर नाउला खोलामा पहिरो गएको हो। पहिरोले स्थानीय केशबवहादुर रावल, पलबहादुर रावल, जयबहादुर रावल, लोकेन्द्र रावल र धनबहादुर रावलको जग्गामा लगाएको मकैबाली नष्ट पारेको वडा अध्यक्ष बद्री पन्तले बताए। पहिरोले केशब रावलको चर्पि, चल्लाखोर, किबी, अलैंची, कागती, सुन्तला लगाएतका फलफूलका बिरुवा पनि नष्ट गरेको छ। अध्यक्ष पन्तले भने 'पाक्नै लागेको मकै पहिरोले सखाप पारेपछि स्थानीय चिन्तामा परेका छन।' दुःख गरेर लगाएको मकै बाली पहिरोले नोक्सान पारेपछि के खाएर परिवार पाल्ने पलबहादुर रावलले गुनासो गरे। मकै खेतीबाटै परिवार पाल्ने गरेको र अहिले मकै सखाप भएपछि आफूहरू समस्यामा परेको उनले बताए। गाउँमाथि रहेको वन क्षेत्र अतिक्रमणको चपेटामा परेको तथा जथाभावी सडक खन्दा खहरे खोलामा बाढी आएको हो। यसबाट पुरै गाउँ जोखिममा पर्ने खतरा बढेको छ। देवताथान र मायाडाडा गरी दुई स्थानबाट बाढी आएको स्थानीय कालिबहादुर थापाले बताए। 'गाउँमाथिको हरियालीवन क्षेत्र सबै उजाड भयो, अतिक्रमण गरेर जथाभावी जग्गा बनाउने काम भयो। दुई तिरबाट सडक खन्ने काम भयो। त्यही भएर सानो पानी पर्दा पनि गाउँ पसिहाल्छ, यसलाई समयमै रोकथाम गरिएन भने भेरीखर्क, माँझगाउँ, सार्कीबारा, नाउलाखोला लगायतका बस्ती जोखिममा पर्ने खतरा छ,' थापाले भने।"
साउदीको जेलमा रहेका दिनेशलाई छुटाउन सरकारी पहल सुरु,"धनकुटा : क्षतिपूर्ति बापतको रकम तिर्न नसक्दा साउदीको जेलमा रहेका दिनेश कार्कीलाई छुटाउन सरकारी तवरबाट पहल सुरु भएको छ। नेकपा माओवादीका पोलिटव्यूरो सदस्य तथा धनकुटाका नेता हेमराज भण्डारीको अगुवाइमा दिनेशका आमा दुर्गाकुमारी कार्कीले धनकुटा नगरपालिका अन्तर्गतको आप्रवासी स्रोत केन्द्रमा छोरा छुटाउन पहल गरिदिन भन्दै आइबार निवेदन दिएकी थिइन्। निवेदन दिए लगत्तै सरकारी तवरबाट पहल सुरु भइसकेको धनकुटाका प्रमुख जिल्ला अधिकारी युवराज कटेलले बताए। अन्नपुर्ण पोस्ट् दैनिकको अनलाइन संस्करणमा क्षतिपूर्ति बापतको रकम तिर्न नसक्दा साउदीमा जेल जीवन बिताइरहेको बारे शुक्रबार समाचार प्रकाशनसँगै सरोकारवाला पक्षको ध्यानाकर्षण भएको थियो। माओवादी नेता भण्डारीको साथमा दिनेशकी आमा दुर्गाकुमारी आइतबार जिल्ला प्रशासन कार्यालय पुगेकी थिइन्। माओवादी नेता भण्डारीले जतिसक्दो चाँडो दिनेशलाई जेलबाट छुटाएर नेपाल फर्काउन पहल गर्ने बताए। दिनेशकी आमा आइबारर नै फलामेटारबाट धनकुटा सदरमुकाम आएकी थिइन्। यता प्रमुख जिल्ला अधिकारी कटेलले आप्रवासी केन्द्रमार्फत साउदी दूतावाससँग समन्वय गर्ने बताए। पाँच वर्ष अघि वैदेशिक रोजगारीको सिलसिलामा उनी साउदीको अल हवाला फर ट्रेनिङ एण्ड इन्डस्ट्री कम्पनीमा ट्रेलर चालकको रूपमा पुगेका थिए। कम्पनीले श्रम सम्झौंता अनुसारको सेवा सुविधा नदिएपछि उनी बाहिरै अवैध रूपमा काम गर्ने सिलसिलामा सवारी साधन दुर्घटना भएपछि पक्राउ परेका थिए। साउदीको प्रशासनले तोकेको ५७ हजार रियाल क्षतिपूर्ति बापतको जरिवाना तिर्न नसक्दा १३ महिनादेखि जेल जीवन बिताइरहेका छन्। कार्कीको परिवार आर्थिक रूपमा विपन्न छन्। आर्थिक सहयोग जुट्न थाल्यो जेलबाट छुटाउन कार्कीका परिवारलाई आर्थिक सहयोग जुट्न थालेको छ। दिनेशकी आमा दुर्गाकुमारी कार्कीको माछापुच्छ्रे बैंक धनकुटामा रहेको खातामा स्वैछिक रूपमा रकम संकलन हुन थालेको हो। धनकुटाबासी महेन्द्र न्यौपानेले १५ हजार, रुद्र पौडेलले १५ सय, मुना न्यौपानेले २५ सय गरी १९ हजार रुपैयाँ आर्थिक सहयोग गरेका छन्।"
केन्याविरुद्ध नेपाल ४ विकेटले विजयी,"काठमाडौं : केन्यासँगको टी२० अन्तर्राष्ट्रिय क्रिकेटमा नेपाल विजयी भएको छ। केन्याको नैरोवीस्थित जिमखाना क्रिकेट मैदानमा आइतबार भएको खेलमा नेपाल ४ विकेटले विजयी भएको हो। टस जितेर ब्याटिऽ गरेको केन्याले निर्धारित ओभरको खेलमा २ विकेट गुमाउँदै १५६ रन बनाएको थियो। केन्याका लागि राकेप पटेलले अविजित ७३ र इरफान खानले अविजित ५५ रन बनाएका थिए। १५७ रनको लक्ष्य पछ्याएको नेपाल ३ बल अगावै विजय सुनिश्चित गरेको हो। खेलको अन्त्यतिर क्रिज आएका आरिफ शेखले चौका प्रहार गर्दै नेपाललाई विजयी गराएको हो। नेपालका लागि पूर्व कप्तानसमेत रहेका ज्ञानेन्द्र मल्ले सर्वाधिक ४६ रन बनाए। त्यस्तै अर्जुन साउदले ३५, रोहित पौडेलले २९, पवन सराफले २० रन र मोहम्मद आदिल आलमले १६ रन बनाएको थियो। यसअघि पहिलो खेलमा ५ विकेटले विजयी भएको नेपाल दोस्रो खेलमा केन्यासँग १८ रनले पराजित भएको थियो।"
"आज यी चार प्रदेशमा भारी वर्षा हुने, सतर्कता अपनाउन अनुरोध","काठमाडौं : आइतबार देशभर सामान्यदेखि पूर्ण बदली रही बागमती, गण्डकी, लुम्बिनी र सुदूरपश्चिम प्रदेशका केही ठाउँमा भारी वर्षा हुने भएको छ। जल तथा मौसम विज्ञान विभागले बागमती, गण्डकी, लुम्बिनी र सुदूरपश्चिम प्रदेशका केही स्थानमा र बाँकी प्रदेशका एकदुई स्थानमा मेघगर्जन र चट्याङसहित भारी वर्षा हुने जानकारी दिएको छ। भारी वर्षाको सम्भावना रहेका उक्त प्रदेशका भूभागमा भूक्षय, पहिरो तथा गेग्रानको जोखिम रहनुका साथै नदीनाला तथा खहरे खोलाहरूमा पानीको सतह बढ्न सक्ने भएकोले दैनिक जनजीवन, यातायात क्षेत्रसमेत प्रभावित हुनसक्ने जनाउँदै आवश्यक सतर्कता अपनाउन विभागले अनुरोध गरेको छ ।"
एमालेको निर्वाचन परिचालन कमिटीको बैठक बस्दै,"काठमाडौं : नेकपा एमालेको केन्द्रीय निर्वाचन परिचालन कमिटीको बैठक बस्दैछ। बैठक पार्टीको केन्द्रीय कार्यालय च्यासलमा बस्न लागेको हो। आगामी संघ र प्रदेश सभा निर्वाचनका लागि पार्टी अध्यक्ष केपी शर्मा ओलीको संयोजकत्वमा केन्द्रीय निर्वाचन परिचालन कमिटी गठन गरिएको छ। कमिटीमा केन्द्रीय कमिटीका सदस्यहरु, केन्द्रीय लेखा परिक्षण आयोग, केन्द्रीय निर्वाचन आयोग, केन्द्रीय अनुशासन आयोग र केन्द्रीय सल्लाहकार परिषदका पदाधिकारीहरु,जनसंगठनका अध्यक्ष र महासचिव तथा पार्टीको केन्द्रीय विभागका सचिवहरु रहेका छन्। बैठकमा चुनावी एजेन्डाबारे छलफल हुने बताइएको छ।"
मोटरसाइकल चालकको मृत्यु,काठमाडौं : नवलपरासी बर्दघाट सुस्ता पश्चिम सुनवल नगरपालिका१३ बडेरामा गएराति मोटरसाइकल अनियन्त्रित भएर पल्टिँदा चालकको मृत्यु भएको छ। सुनवल नगरपालिका१ का २९ वर्षीय विनय रायमाझीको मृत्यु भएको हो। रायमाझीले चलाएको लु ६२ प १२९२ नम्बरको मोटरसाइकल अनियन्त्रित भई पूर्वपश्चिम राजमार्गमा निमार्णाधीन पुलको भित्तामा ठोकिएको थियो। गएराति पौने ११ बजे भएको सवारी दुर्घटनामा घाइते भएका उनको उपचारका क्रममा जिल्ला अस्पताल परासीमा मृत्यु भएको इलाका प्रहरी कार्यालय सुनवल नवलपरासी पश्चिमले जनाएको छ।
नागरिकता विधेयक फिर्ताबारे राष्ट्रिय सभामा जानकारी गराइने,काठमाडौं : राष्ट्रपति विद्यादेवी भण्डारीबाट पुनरविचारका लागि फिर्ता पठाएको नेपाल नागरिकता विधेयक २०७९ का सम्बन्धमा आज राष्ट्रियसभा बैठकमा जानकारी गराइने भएको छ। बैठक दिउँसो १ बजे बस्दैछ। बैठकमा राष्ट्रिय सभाका सचिव राजेन्द्र फुयाँलले राष्ट्रपतिबाट पुनरविचारका लागि फिर्ता भएको नेपाल नागरिक विधेयक (पहिलो संशोधन) विधेयक २०७९ का सम्बन्धमा प्रतिनिधि सभाबाट प्राप्त सन्देशको जानकारी गराउने संभावित कार्यसूची छ। राष्ट्रपतिबाट फिर्ता भएको विधेयक यसअघि प्रतिनिधि सभाबाट जस्ताको त्यस्तै पारित भइसकेको छ। प्रतिनिधि सभाबाट पारित भएको सो विधेयकबारे आज राष्ट्रियसभामा जानकारी गराउन लागिएको हो। संघीय संसदको दुवै सदनबाट पारित भइ नागरिकता विधेयक प्रमाणीकरणका लागि राष्ट्रपतिकहाँ पुगेको थियो। विधेयक संशोधन गर्नुपर्ने भन्दै राष्ट्रपतिले १५ बुँदे सन्देशसहित फिर्ता गरेकी थिइन्।
भोटाहिटीरत्नपार्क अण्डर पासमाथि चल्यो महानगरको डोजर,"काठमाडौंः काठमाडौं महानगरपालिकाले भोटाहिटीको अण्डर पासमाथि बनेका अवैध संरचना भत्काएको छ । भोटाहिटी र रत्नपार्क जोडिने अण्डरपासमाथि बनेका संरचना महानगरको सुरक्षाकर्मीसहितको टोली आफैं भत्काउन खटेको छ। महानगरले अवैध संरचना हटाउने अभियान जारी राखेको छ। महानगरले यसअघि कोटेश्वर,बानेश्वर, न्युरोडलगायत क्षेत्रमा अनधिकृत रुपमा बनाइएका संरचना भत्काएको थियो। काठमाडौं महानगरका मेयर बालेन्द्र शाह (बालेन)ले अनधिकृत संरचना हटाउन महानगरले कार्यकारिणी अधिकार प्रयोग गरेको बताएका छन् । बालेनले अनधिकृत निर्माण तथा प्रयोजनको रोकथाम तथा नियन्त्रणका लागि कार्यकारी अधिकार प्रयोग गरेको बताएका हुन् ।"
बालेनले भने  गैरकानुनी कार्य रोक्न कार्यकारिणी अधिकार प्रयोग गरेको हुँ,"काठमाडौंः काठमाडौं महानगरपालिकाका मेयर बालेन्द्र शाह (बालेन)ले अनधिकृत संरचना हटाउन महानगरले कार्यकारिणी अधिकार प्रयोग गरेको बताएका छन् । बालेनले आइतबार प्रेस विज्ञप्ति जारी गर्दै अनधिकृत निर्माण तथा प्रयोजनको रोकथाम तथा नियन्त्रणका लागि कार्यकारी अधिकार प्रयोग गरेको बताएका हुन् । 'वर्तमान अवस्थामा अनधिकृत संरचना हटाउनको लागि महानगरले आफूमा अन्तरनिहित कार्यकारिणी अधिकार प्रयोग गरेको हो,'उनले भने,' अनधिकृत निर्माण तथा सार्वजनिक सम्पत्तिको अतिक्रमण रोकथाम र नियन्त्रण गर्ने प्रयोजनको लागि महानगर प्रहरी बलको परिचालन गर्न सक्ने अधिकार स्थानीय सरकार सञ्चालन ऐन, २०७४ को दफा ११(२) ले दिएको छ । ' आफूसँग कार्यकारिणी अधिकार हुँदा पनि त्यसको प्रयोग नगरी अकर्मण्यताको अवस्थामा बस्नु उचित नहुने उनको भनाइ छ। उनले भने, कार्यकारिणीको अकर्मण्यताबाट सृजित दण्डहीनताको अवस्थाले गर्दा आज भयावह समस्याका उपक्रमहरु विकसित भएका हुन् । तसर्थ, न्यायिक निरुपण पछि मात्र अनधिकृत संरचना हटाउनु पर्दथ्यो भन्ने कतिपय भाष्यकारलाई काठमाडौं महानगरबाट कार्यकारिणी अधिकारको प्रयोग कुन चरणमा हुन्छ र न्यायिक अधिकारको प्रयोग कुन चरणमा हुन्छ बुझिदिनु हुन हार्दिक अनुरोध गर्दछौं । सार्वजनिक वा सरकारी जग्गा अतिक्रमण गरी भएको अनधिकृत निर्माण कार्य तथा नक्सा स्वीकृती गर्दा भूँइ तला वा बेसमेन्टलाई पार्किङको प्रयोजन देखाएकोमा पछि अन्य व्यापारिक प्रयोजनमा लगाएको कार्य स्वतः गैरकानुनी रहेको महानगरको ठहर छ । उनले भने, 'अब मिचाहा वर्गलाई कानुन मिची रहन र अझ मोटाइ रहन दिने छैनौं । आवश्यकता र औचित्यको आधारमा उचित समयमा नै कार्यकारिणी शक्तिको प्रयोग भएमा विधिको शासन स्थापित हुन्छ भन्नेमा हामी विश्वस्त छौं । सकेसम्म मिचाहा प्रवृत्तीको रोकथाम गर्ने, रोकथाम नभए नियन्त्रण गर्ने र अन्ततः न्यायिक निरुपण गरी मिचाहालाई दण्डित पनि गर्ने विकल्प हामीसँग खुला छन् । अनधिकृत निर्माण, अतिक्रमण तथा भवनको प्रयोजन परिवर्तनसम्बन्धी गैरकानुनी कार्यको थप निरन्तरता रोक्न अहिले हामी मुलतः रोकथाम तथा नियन्त्रण सम्बन्धी कारवाहीको चरणमा छौं ।'"
देशभरका सामुदायिक विद्यालयमा कर्मचारी परिषद्को ताला,"काठमाडौंः देशभरका सामुदायिक विद्यालयमा विद्यालय कर्मचारी परिषद्ले ताला लगाएको छ । सरकारले तलबमा विभेद गरेको भन्दै विद्यालय कर्मचारीहरु आन्दोलनमा उत्रिएका हुन् । परिषद्का महासचिव शान्तिनाथ योगीले उपत्यकाको विद्यालयमा तालाबन्दी गर्न ४१ सदस्यीय समिति गठन भएको जानकारी दिए । भदौ १ देखि विद्यालयका कर्मचारी आन्दोलित छन् । परिषद्ले विद्यालय कर्मचारीहरू (विद्यालय सहायक, लेखापाल र विद्यालय सहयोगी) हालसम्म नेपाल सरकारबाट उचित तलबमान कायम नभइ झिनो अनुदानमा मात्र काम गर्नुपर्ने बाध्यता रहेको बताउँदै आएको छ ।"
क्रान्तिकारी माओवादीले निर्वाचन बहिष्कार गर्ने,"काठमाडौं : नेकपा (क्रान्तिकारी माओवादी) ले आगामी प्रतिनिधि सभा र प्रदेश सभाको निर्वाचन बहिष्कार गर्ने भएको छ । पार्टीको भदौ १० देखि १२ गतेसम्म बसेको केन्द्रीय कमिटी बैठकले चुनाव बहिष्कार गर्ने निर्णय गरेको हो । पार्टीका महासचिव मोहन बैद्य किरणले जारी गरेको वक्तव्यमा भनिएको छ, यो बेला राष्ट्रियता, जनतन्त्र तथा जनजीविकाका समस्याहरुको वास्तविक समाधान गर्नका लागि वर्तमान राज्यसत्ता तथा संसदीय व्यवस्थाको विकल्पमा नयाँ जनवादी राज्यसत्ताको स्थापना गरी वैज्ञानिक समाजवादको दिशामा अगाडि बढ्न ऐतिहासिक तथा राजनीतिक दृष्टिले अनिवार्य तथा अपरिहार्य रहेकाले हाम्रो पार्टी नेकपा (क्रान्तिकारी माओवादी) ले सक्रिय रुपमा बहिष्कार गर्ने नीति अवलम्बन तथा निर्णय गरेको छ र यस प्रकारको नीति तथा निर्णयको दृढ कार्यान्वयनका लागि विभिन्न कार्यक्रमहरुको आयोजना तथा सञ्चालन गर्ने ठेगान भएको छ । वर्तमान गठबन्धन सरकारले भारतीय विस्तारवादसित गरिएका तमाम असमान सन्धि सम्झौताहरुलाई निरन्तरता दिँदै आएको (क्रान्तिकारी) माओवादीले जनाएको छ ।"
विद्यार्थीलाई माधव नेपालको निर्देशन : पार्टीलाई जिताउन कलम चिन्हको प्रचारमा लाग्नुहोस्,"काठमाडौंः नेकपा एकीकृत समाजवादीका अध्यक्ष माधवकुमार नेपालले प्रतिनिधि सभा र प्रदेश सभा निर्वाचनमा पार्टीलाई जिताउन कलम चिन्हको प्रचार गर्न विद्यार्थीलाई निर्देशन दिएका छन् । काठमाडौंमा आजदेखि सुरु भएको अनेरास्ववियुको विस्तारित बैठकमा अध्यक्ष नेपालले निर्वाचनमा पार्टीलाई जिताउन सकृय रुपमा लाग्न विद्यार्थीलाई निर्देशन दिएका हुन् । नेपालले भने, निर्वाचनमा पार्टीलाई जिताउन कलम चिन्हको प्रचार गर्नुस् । हामीले विद्रोह नगरेको भए देश प्रतिगामी बाटोमा जाने थियो । पार्टीको क्रान्तिकरण गर्न पुर्नगठित भएका हौं । ' अन्याय अत्याचारमा परेका जनताको पक्षमा उभिने उनले बताए। नेपालले भने, कम्युनिस्ट पार्टी समाज परिवर्तनमा केन्द्रित हुन्छ । कम्युनिस्ट पार्टी गरिब, सर्वहाराका लागि स्थापना गरिएको हुन्छ । हामी क्रान्तिकारी हौं । जनताको हित रक्षा गर्ने योद्धाहरु हौं। '"
लमजुङमा दुई मेगावाटको सौर्य ऊर्जा उत्पादन हुने,बेंसीसहर : लमजुङमा दुई मेगावाटको सौर्य ऊर्जा उत्पादन हुने भएको छ। जर्मन सरकारको आर्थिक सहयोगमा नेपाल विद्युत प्राधिकरणले सौर्य ऊर्जा उत्पादन गर्न लागेको हो। बेसीसहर नगरपालिका११ अन्तर्गत मध्यमर्स्याङ्दी जलविद्युत् आयोजनाको स्वामित्वमा रहेको जग्गामा सोलार प्लेट राखी ऊर्जा उत्पादन गर्न लागिएको प्राधिकरणले जनाएको छ। सौर्य ऊर्जा उत्पादनका लागि जलविद्युत् आयोजनाको स्वामित्वमा रहेको १८ हजार दुई सय १३ वर्ग किलोमिटर जमिन प्रयोगमा ल्याइने नेपाल विद्युत् प्राधिकरणले जनाएको छ। यसको प्रारम्भिक काम सुरु भइसकेको छ। हाल कन्सलटेन्टसँग सम्झौताको तयारी भएको र आगामी पुस मसान्तसम्म सबै काम सम्पन्न गरी विद्युत् उत्पादन गरिने आयोजना प्रमुख प्रकाश साउदले बताए। उत्पादित विद्युत मध्यमर्स्याङ्दीमार्फत राष्ट्रिय प्रसारण लाइनमा जोडिने नेपाल विद्युत प्राधिकरणले जनाएको छ। सौर्य ऊर्जाबाट उत्पादित दुई मेगावाट डिसी विद्युत् राष्ट्रिय प्रसारण लाइनमा जोडिँदा १ दशमलव ६ मेगावाट हुने आयोजनाले जनाएको छ। सौर्य ऊर्जाबाट विद्युत उत्पादन भएसँगै जिल्लाबासी र राष्ट्रिय विद्युत वितरणमा राहत पुग्ने आयोजनाको विश्वास छ। जर्मन सरकारले जर्मनी बैंक केफए डब्लूमार्फत नेपाल विद्युत् प्राधिकरणलाई आर्थिक सहयोग गर्ने भएको हो। हाल विद्युत् उत्पादन हुँदै आएको ७० मेगावाट मध्यमर्स्याङ्दी जलविद्युत् आयोजना पनि जर्मन सरकारकै सहयोगमा निर्माण भएको हो।
"सिन्धुपाल्चोकमा बाढीले सडकहरु अवरुद्ध, हेलम्बुको फाँट डुबानमा","सिन्धुपाल्चोक : शनिबारदेखि परिरहेको अविरल वर्षाले जिल्लाको विभिन्न स्थानमा क्षति पुर्याएको छ। भारी वर्षाको कारण नदीले ठाउँठाउँमा धार परिवर्तन गर्दा मेलम्चीमा नदी नियन्त्रण तथा क्षति न्यूनीकरणका लागि गरिएका प्रयास असफल भएका छन्। बाढीले मेलम्ची, हेलम्बु, पाँचपोखरीलगायतका गाउँगाउँका सडक अवरुद्ध भएका छन्। अहिले हेलम्बुको खेतका फाँटबाट नदी बगिरहेको छ भने ठाउँठाउँमा सडकैसडक खोला बगिरहेको छ। यसले गर्दा यातायातका साधन बाटोमै अलपत्र परेका छन्। नजिकिएको तिजका कारण माइत हिँडेका चेली र अन्य सर्वसाधारणका कारण भरिभराउ रहेका यातायातका साधन बीच बाटोमै रोकिँदा यात्रुलाई सकस भइरहेको छ। मेलम्चीको सिमखेत, हेलम्बुको विभिन्न स्थान, पाँचपाखेरीको राम्चे, भोताङ र गुन्सालगायतका बाटो अहिले अवरुद्ध भएका छन्। मेलम्ची नगरपालिकाका प्रमुख आइतमान तामाङ सहित पाँचपोखरी थाङ्पाल, हेलम्बु, इन्द्रावती गाउँपालिकाका अध्यक्ष क्रमशःटासी लामा, निमा ग्याल्जेन शेर्पा र झम्क नेपालले संयुक्त रुपमा पहिरो, खहरे खोला, नदी तटीय तथा जोखिमयुक्त स्थानमा नबस्न र सावधानी अपनाउन आग्रह गरेका छन्। गत वर्ष आएको बाढीका कारण हेलम्बु, मेलम्ची, इन्द्रावतीका केही भेग र पाँचपोखरी थाङ्पाल गाउँपालिकाकाको नदीतटीय क्षेत्रमा करोडौँको क्षति गरेको थियो। यसकारण पनि धेरै मानिस विगत दोहोरिएला भन्ने पिरलोमा देखिन्छन्। रासस"
गठबन्धनको तर्फबाट जसपाले धनकुटामा टिकट पाउनुपर्छ : नेता चेम्जोङ,"धनकुटा : जनता समाजवादी पाटी नेपालका केन्द्रीय कार्यकारिणी सदस्य तथा प्रदेश नं १ का इञ्चार्ज रकम चेम्जोङले गठबन्धनको तर्फबाट जसपाले धनकुटामा टिकट पाउनु पर्ने बताएका छन् । प्रेस मञ्च नेपाल धनकुटाले आइबार बिहान आयोजना गरेको पत्रकार भेटघाट कार्यक्रममा बोल्दै पूर्वमन्त्री समेत रहेका जसपा नेता चेम्जोङले संघीय संसदको उम्मेदवारीको लागि जसपाको धनकुटामा बलियो दावी रहेको समेत बताए । 'पाँच दलीय गठबन्धनले धनकुटाको हकमा सर्वसम्मत निर्णय गर्छ,' उनले भने, न्यायपूर्ण निर्णय हुने हुँदा सबैले स्वीकार गर्छन्।' सत्तारुढ गठवन्धनको चुनावी तालमेलको मोडालिटी बनाउन निर्माण गरिएको कार्यदलका सदस्य समेत रहेका नेता चेम्जोङले तोकिएको समयभित्र कार्यदलले सीट बाँडफाँडको काम टुंगोमा पुर् याउने उनले बताए । कार्यदलको म्याद भाद्र १५ गते सम्मको लागि हो । यति टुंगोमा पुगेन भने वढी पाँच दिन समय थपिन्छ,' उनले भने, कार्यदलको छलफल सकारात्मक रुपले अघि बढेको छ । तोकिएको समयभित्र टुंगोमा पुगिन्छ । २०७४ सालको प्रत्यक्ष तथा समानुपातिक मत परिणाम र स्थानीय तह निर्वाचन २०७९ को मतपरिणामलाई बाँडफाँडको मापदण्डमा राखिएको उनले बताए ।"
ओलीको नेतृत्वमा ४५१ सदस्यीय केन्द्रीय निर्वाचन परिचालन कमिटी,"काठमाडौंः नेकपा एमालेले केन्द्रीय निर्वाचन परिचालन कमिटीलाई पूर्णता दिएको छ । आइतबार बसेको निर्वाचन परिचालन कमिटीको बैठकले पार्टी अध्यक्ष केपी शर्मा ओलीको संयोजकत्वमा ४५१ सदस्यीय केन्द्रीय निर्वाचन परिचालन कमिटी बनाएको हो । निर्वाचन परिचालन कमिटीले ३४ सदस्यीय केन्द्रीय सचिवालय पनि बनाएको छ । निर्वाचन परिचालन कमिटीको सचिवमा उपमहासचिव विष्णु रिमाललाई तोकिएको छ । एमाले प्रचार विभाग उपप्रमुख विष्णु रिजालका अनुसार देशव्यापी निर्वाचन परिचालन कमिटी गठन गरेर निर्वाचनमा होमिने र विजय हाँसिल गर्ने बताए । उनका अनुसार अब प्रदेश, जिल्ला र गाउँपालिका तहसम्म निर्वाचन परिचालन कमिटी गठन गरिनेछन्।"
धुलो र हिलोको विकल्पमा मेसिन रोज्दै मुसहर महिला,"उदयपुर : सधैंजसो धुलो र हिलोमा रमाउने मुसहर समुदायका महिलाहरू हिजोआज मेसिनमा रमाउन थालेका छन्। विद्यालय जाने समयमा अभिभावकसँग व्यक्तिका घर ढलान, खेतको माटो काटेर सम्याउने, धान गोड्ने र खोलाका बालुवा चाल्ने काममा रुचि राखी उमेर गुजारेका महिलाहरू हिजोआज सिपमूलक तालिमपछि व्यवसायतर्फ अग्रसर देखिएका हुन्। अक्षर चिन्न र सामान्य हिसाबकिताब गर्न जान्ने भएपछि विद्यालय छोडेर मजदुरी काम गर्दै आएका उनीहरू यतिबेला सिलाइकटाइको तालिमपछि मेसिन चलाएर कपडा सिलाउन थालेका छन्। मुसहर समुदायको चौतर्फी विकासका लागि उदयपुरको त्रियुगा नगरपालिकाले प्रदेश सरकारको नवप्रर्वद्धन साझेदारी कोषअन्तर्गत विभिन्न सिपमुलक तालिम, बचत गर्ने बानीको विकास, सरसफाईलगायतका कार्यक्रम सञ्चालन गरेपछि उनीहरूमा परिवर्तन आएको हो। १३ महिने परियोजनाबाट नगरपालिकाका वडानं १०, १४, १५, १६ बाहेकका अन्य १२ वटा वडाका मुसहर समुदायले लाभ लिने परियोजना संयोजक राजकुमार खड्काले बताए। चारवटा वडामा मुसहर समुदायको बसोबास नरहेकाले कार्यक्रम सञ्चालन नगरिएको उनले बताए। नगरपालिकाले सिलाइकटाइको सिप सिक्न चाहेका वडानं १,२,३,५,६,८ र ९ का ३२ जना महिलालाई पहिलोपटक ४५ दिनको आधारभूत तालिम पश्चात व्यवसायिकतातर्फ अग्रसर गराएको उनले बताए। उनीहरूको चौतर्फी विकासका लागि समुदायमा आधारित रही आवश्यकता र मागअनुसार तालिम दिइएको उनले बताए। पुरुषहरूबाट इलेक्ट्रिकल, पलम्बर, मोटरसाइकल मर्मत लगायतका सिपहरूको माग आएकाले त्यो चाँडै सञ्चालन गर्ने तयारीमा रहेको खड्काले बताए। उनले थपे, 'पहिलो चरणमा पुरुषभन्दा पनि महिलाकै चेतनामा वृद्धि र व्यवसायमार्फत आम्दानी बढाउनुपर्ने देखियो त्यसैले सिलाइकटाइ तालिम दिई मेसिनसमेत उपलब्ध गराएका हौं।' त्रियुगा नगरपालिका३ की सोना सदा भन्छिन्, 'सिप सिक्ने चाहाना भएर पनि आर्थिक अभावले सकेका थिएनौ, नगरपालिकाले सहयोग गरेपछि त्यो अवसर पायौ र अब यसलाई व्यवसायिक बनाउन लागि परेका छौं।' उनले भनिन्, 'मेरो क्षमता देखेर प्रशिक्षक कल्पना ढकालले आफ्नै टेलरिङ्ग सेन्टरमा काम गर्ने अवसर दिनुभएको छ, यहाँबाट अझ संक्षम भएपछि आफ्नै पसल खोल्ने सोचमा छु।' वडानं ६ की संगिता सदाले वडा कार्यालयले सटरको व्यवस्था गरी नसकेकाले तत्कालका आफ्नै घरबाट व्यवसाय सुरु गरेको बताइन्। 'वडाध्यक्षले टेलरिङ्ग सेन्टर चल्ने ठाउँमा केही दिन भित्रै निःशुल्क सटर उपलब्ध गराइदिने भन्नुभएको छ, उनले भनिन्, 'व्यवस्था नभएसम्म आफ्नो सिप घरबाटै प्रयोग गरेको हु।' सामान्य घर खर्च, छोराछोरीको कापीकलम किन्न, आफूलाई चुरापोते किन्नसमेत श्रीमानको गालीसहित मुख ताक्नुपर्ने समस्या सहजै टर्ने उनले बताइन्। उनले भनिन्, 'कुर्थासुरुवाल, ब्लाउज, पेटिकोट, भोटो, टोपीलगायतका सिप जानिसकेको छु, बाँकी सिक्ने क्रममा छु, यति सिपमा नै छरछिमेकबाट सिलाइका लागि काम दिनुभएको छ।' ४५ दिनसम्म लगातार तालिम दिएकी प्रशिक्षक कल्पना ढकालले सुरुका दिनमा केही गाह्रो भएपनि बीचमा पुगेपछि सिकाउन धेरै सहज भएको बताइन्। उनले भनिन्, 'यति सिपबाटै मासिक १५१६ हजार कमाउन सक्ने भएका छन्, अब उनीहरूलाई एडभान्सको खाँचो छ। नगरपालिकाका मेयर बसन्तकुमार बस्नेतले मुसहर समुदाय दलित भित्रको पनि महादलितभित्र पर्ने भएकाले उनीहरूको जीविकोपार्जन र चेतना वृद्धिमा नगरपालिका जिम्मेवार रहेको बताए। उनले तालिम प्राप्त गरेका ३२ जनालाई नगरपालिकाको जनही बीस हजार मूल्यको मेसिन, आइरन, कैची, सिलाइका अन्य सामग्री उपलब्ध गराइएको बताए। मुसहर समुदायका लागि राज्यले धेरै लगानी गरेकाले लगानी खेर जान नदिन आफ्नो पाँच वर्षे कार्यकाल भरी उपलब्ध सामग्रीको निरन्तर अनुगमन गरिने उनले बताए। 'हामीले घरमा थन्काउन र बेच्नका लागि मेसिन दिएका हैनौं, मेयर बस्नेतले भने, 'तीन पुस्ते लिएका छौं, महिना एक पटक अनुगमनमा जाने संयन्त्र बनेको छ, मेसिनबाट व्यवसायिक काम भए नभएको निगरानी बढाउँछौ।' नगरपालिकाका उपमेयर महेश्वरी राईले आधारभूत तालिमको प्रतिफल राम्रो आए एडभान्स तालिम दिइने बताइन्। उनले भनिन्, 'सबै समुदायलाई समान हैसियतमा पुर्याउनका लागि नगरपालिका अहिले मुसहर समुदाय केन्द्रित योजनामा छ र यसबाट उनीहरूलाई व्यवसायिक र उद्यमशिल बनाउन चाहान्छौं।' सिप भएको मान्छेलाई भोकै बस्नुपर्ने अवस्था नआउने उनको भनाइ छ। 'उनीहरूलाई लक्षित गरेर तालिम दिएका हौं, उपमेयर राईले भनिन्, 'मुसहर समुदायमा गरेको लगानी बालुवामा पानी हाले सरह हुने कसैकसैले भनेका छन्, तर अहिले उनीहरूको लगनशीलता र मेहनत हेर्ने हो भने सोचेभन्दा परिणाम राम्रो निकालेका छन्।' नगरपालिकाले मुसहर समुदायका लागि पहिलो चरणमा १ सय २० जनालाई उद्यमशीलता तालिम, १ सय ५४ जनालाई पूर्ण सरसफाइ सचेतना, मोबाइल एप र वेब वेस्ड घरधुरी सर्वेक्षण, २ सय २७ घरधुरीलाई बायोस्याण्ड फिल्टर वितरण गरेको छ। सिलाइकटाइ पछि दालमोठ भुजिया, ग्रिल, माछा, बाख्रा, वंगुर, मोटर ड्राइभिङ, टायल मार्बल, मोटरसाइकल मर्मत, कम्प्युटर, फर्निचर पेन्टिङ तालिम रहेको परियोजना संयोजक खड्काले बताए।"
गठबन्धन आजको आवश्यकता हो : डा शेखर कोइराला,"मोरङ : नेपाली कांग्रेसका नेता डा शेखर कोइरालाले आगामी निर्वाचनमा दलबीचको गठबन्धन देशको अहिलेको आवश्यकता भएको बताएका छन्। नेपाली कांग्रेस मोरङ क्षेत्र नं ६ मा आइतबार आयोजित प्रशिक्षण कार्यक्रमको उद्घाटन गर्दै उनले कांगेस गठबन्धन गरेर निर्वाचनमा जाने भएको र यो जरुरी पनि रहेको स्पष्ट पारे। डा कोइरालाले आगामी सङ्घीय निर्वाचनमा नेपाली कांग्रेसले गठबन्धन दलसँग कम्तीमा पनि एक सय सिटमा सहमति गर्नुपर्ने पनि बताए। उनले नेकांले विसं २०७४ को निर्वाचनमा सङ्घीय संसद् र प्रदेशसभामा विजयी भएका स्थान आफूले राख्नुपर्नेमा जोड दिँदै ७७ जिल्लामा सङ्घीय संसद् वा प्रदेशसभामा प्रतिनिधित्व हुनु आवश्यक रहेको धारणा राखे। नेता डा कोइरालाले पार्टी र सरकारमा सुशासन र पारदर्शिता हुनुपर्ने भन्दै जनताप्रति उत्तरदायी भएर जनताको काम छिटो गर्न पनि सुझाव दिए। उनले जनतासँग जोडिने कार्य पार्टी र सरकारले गर्नुपर्ने भन्दै कांग्रेसले आगामी निर्वाचनबाट मुलुकमा दण्डहिनताको अन्त्य चाहेको धारणा राखे। प्रदेश नं १ का आन्तरिक मामिला तथा कानुनमन्त्री केदार कार्कीले कार्यकर्ताले आगामी निर्वाचनमा जनताको घरघरमा पुगी उनीहरुको मन जितेर मत माग्नुपर्ने बताए। केन्द्रीय सदस्यद्वय डा डिला सङ्ग्रौला र रुक्मिणी कोइरालाले आगामी निर्वाचनमा कांग्रेसलाई बहुमत दिलाउने गरी लाग्न कार्यकर्तालाई आग्रह गरे। कांग्रेस मोरङका उपसभापति एवं विराटनगर महानगरपालिकाका प्रमुख नागेश कोइरालाले विगतका तिक्ततालाई हटाई कार्यकर्ता एकढिक्का भएर निर्वाचनमा लाग्नुपर्ने धारणा राखे। क्षेत्र नं ६ का सभपति देवराज तामाङ, प्रदेशसभा सदस्य चुमनारायण तवदार, नेपाल तरुण दल महानगर सभापति दीपक चापागार्इं र मधुबाबु तिवारीले पार्टीभित्र निष्ठावान् कार्यकर्ताको मूल्याङ्कन हुनुपर्ने धारणा राखे। रासस"
"विद्यालय जाँदैनन्, प्रधानाध्यापक र नर्स","कालिकोट : जिल्लाको खाँडाचक्र नगरपालिका १ मा रहेको पञ्चदेव माविमा प्रशासनले अनुगमन गरेको छ। विद्यालयको गोदाममै थन्किएको स्यानेटरी प्याड मुसाले खाएको र छात्राहरूले प्रयोग गर्न नपाएको समाचार आएपछि प्रशासनले विद्यालयमा रहेको सेनेटरी प्याडको गोदामका साथै सम्पूर्ण पक्षको अनुगमन गरेको हो। खाँडाचक्र नगरपालिका उपमेयर गणेशबहादुर शाही, प्रमुख जिल्ला अधिकारी रामहरि शर्मा, जिल्ला प्रहरी प्रमुख डिएसपी जयस्वर रिमाल, जिल्ला शिक्षा विकास तथा समन्वय इकाई प्रमुख चन्द्रप्रसाद अधिकारी, अनुसन्धान प्रमुख रामअचल शाह लगायतको टिमले विद्यालयमा अनुगमन गर्यो। विद्यालयको हाजिरी हेर्दा गत असार १८ देखि साउन १८ गतेसम्म वर्षे बिदामा विद्यालय बन्द थियो। साउन १९ गतेबाट विद्यालय सञ्चालन भयो। तर विद्यालयका प्रधानाध्यापक सबराज बम विद्यालय व्यवस्थापन समितिसँग बिदा नमागी २४ दिनदेखि अनुपस्थित छन्। विद्यालय नर्स रचना खत्री २१ दिनदेखि विद्यालयमा गएकी छैनन्। शिक्षा विकास तथा समन्वय इकाई प्रमुख अधिकारीले भने, 'प्रधानाध्यापक नै विद्यालय नियमित नआउने रहेछन्। विद्यालय व्यवस्थापन समिति र नगरपालिकाले कारबाहीका लागि सिफारिस गरे कारबाही गर्छु।' प्रमुख जिल्ला अधिकारी शर्माले विद्यालयमा प्रअदेखि शिक्षक तथा विद्यालय नर्सलाई नियमित बनाउन र अन्य व्यवस्थापकीय पक्षलाई सुधार गर्न विद्यालय व्यवस्थापन समितिलाई सुझाव दिएको बताए। उनले भने, समितिका अध्यक्ष नै नगरपालिकाका उपमेयर हुनुहुन्छ। यो विद्यालय जिल्लाकै नमुना विद्यालय हुनुपर्नेमा धेरै कमजोरीहरू पाइयो। यसलाई सुधार गर्नका लागि आग्रह गरेका छौँ। सुधार हुने अपेक्षा गरेका छौँ।' विद्यालय गोदाममा अहिले पनि मुसाले खाएको प्याडका पोकाहरू छन्। कार्यालय लथालिङ्ग छ। लाइबेरी प्रयोगविहीन छ। विद्यालयका शिक्षकहरू भन्छन्, 'विद्यालय नर्स विद्यालय नियमित आउँदिनन्। प्रधानाध्यापकसँग समन्वय गर्छिन कि गर्दिनन् थाहा भएन्। शुक्रबार विद्यालय आएको बेला पनि हाजिर गरेर घर गइन्।' विद्यालयमा कार्यरत एक महिला शिक्षकले भनिन्, विद्यालय नर्स आफू नआएको समयमा आफूहरूलाई गोदामको साँचो दिन्थिन्। हामी प्याड छात्राहरूलाई दिन्थ्यौँ। तर समन्वय हुने थिएन।' शनिबार विद्यालयमा एसइइको ग्रेड वृद्धि परीक्षा चलिरहेको थियो। सान्नीत्रिवेणी गाँउपालिका वडा नं २ स्थित मष्टामाडु माध्यामिक विद्यालयका छात्रा उमेश सार्की परीक्षा हलमै टाउको र पेट देखेर बिरामी परे। विद्यालय नर्स त्यहाँ आएकी थिइनन्। परीक्षा केन्द्रमा अध्यक्ष मिलनकुस्मी चौधरीले भने, 'विद्यालय नर्स आउनुभएको थिएन। हामीले विद्यार्थीलाई जिल्ला अस्पताल पठायौँ। विद्यार्थीको आधा परीक्षा छुट्यो।' जिल्ला अस्पताल कालिकोटमा कार्यरत डाक्टर अप्सरा हमालले भनिन्, विद्यार्थी बिरामी भएर जिल्ला अस्पताल ल्याएका थिए। उक्त विद्यार्थीलाई परीक्षाकै तनावले टाउको दुखेको र ग्यास्ट्रिकका कारण ढिलो समय खाना नखाएर बस्दा पेट देखेको थियो। उसलाई सामान्य उपचार र परार्मश दिएर घर पठाइयो। विद्यालयमा नर्स भएको भए त्यही प्राथमिक उपचार गरेर पुनः परीक्षा दिन लगाउने अवस्था पनि रहन्थ्यो।' यता विद्यालय नर्स खत्री शुक्रबार आफू विद्यालयमा हाजिर भइसकेको बताइन्। उनले शनिबार परीक्षा हलमा विद्यार्थी बिरामी पर्दा आफूलाई जानकारी नभएकाले नगएको बताइन्। उनले अब नियमित विद्यालय जाने बताइन्। प्रअ र विव्यस अध्यक्षबीच द्वन्द्व विद्यालयका प्रधानाध्यापक सबराज बम र समितिमा अध्यक्ष हाल खाँडाचक्र नगरपालिका उपमेयर गणेशबहादुर शाहीबीच सुरुदेखि नै द्वन्द्व थियो। प्रअ राजनीतिक रूपमा नेकपा एमाले समर्थक र व्यवस्थापन समिति अध्यक्ष माओवादी केन्द्रका नेता। विद्यालयको आन्तरिक काममा प्रअ र अध्यक्षको कुरा सधैं बाजिने, कुरा नमिल्ने, भनाभन हुने यस्तै सधैं भइरहन्थ्यो। जसका कारण २०७८ साल मंसिर ८ गते प्रअबाट राजीनामा दिए। समितिका अध्यक्षले राजीनामा स्वीकृत गरे। तर यसमा विवाद भयो। पछि, स्वीकृत भएको राजीनामा कार्यान्वयन नगर्ने र बमलाई नै निरन्तरता दिने सहमति गरियो। विद्यालयका प्रअ बमले भने, 'म अहिले पनि बिरामी छु। बिरामी भएका कारण अन्य कार्यालयका कामले बढीजसो विद्यालय आउन पाउँदिन। म अहिले पनि प्रअबाट हट्न चाहान्छु। तर समिति र अभिभावकले मानेका छैनन्।' आफू बिरामी भएको र सीटीभीटीको कामले जिल्ला बाहिर रहेको उनले बताए। उनले भने 'अहिले आइसकें भोलिदेखि नियमित विद्यालय जान्छु।' यता विद्यालयका व्यवस्थापन समिति अध्यक्ष शाहीले प्रअबाट हटाउन खोज्दा राजनीतिक विवाद हुने र उहाँ विद्यालय नै नआउने बताए। 'उहाँ विद्यालयको काम भन्दा व्यक्तिगत काममा लाग्नुहुन्छ। व्यवस्थापन समितिसँग समन्वय नै गर्नुहुँदैन्। यसले विद्यालय सञ्चालन तथा शिक्षण सिकाइ प्रक्रिया प्रभावकारी बनाउन समस्या भएको छ।' यो जिल्लाकै पुरानो विद्यालय हो। भौतिक संरचना, खुला मैदान, जग्गा लगायतका सम्भावनाका हिसाबले धेरै सम्पन्न छ। शिक्षक दरबन्दीका साथै अन्य श्रोत साधनका हिसाबले पनि धनी छ। तर विद्यालयमा हुने राजनीतिले गर्दा यो विद्यालय समस्यामा परेको छ। कमजोर प्रशासनका कारण विद्यालयमा शिक्षक विद्यार्थी नियमित आउँदैनन्।"
कर्मचारीको आन्दोलनका कारण उदयपुरका विद्यालय ठप्प,"उदयपुर : सामुदायिक विद्यालयमा कार्यरत कर्मचारीहरुको आन्दोलनका कारण आइतबार उदयपुरका सबै विद्यालयको पठनपाठन प्रभावित बनेको छ । पूर्ण सेवा सुविधाको ग्यारेन्टी, संघीय शिक्षा ऐनशिक्षा ऐन, २०५८ को संशोधनमा प्रबन्ध गरिनुपर्नेलगायतका माग राख्दै आन्दोलनमा उत्रिएका नेपाल विद्यालय कर्मचारी परिषद् आवद्द कर्मचारीहरुले जिल्लाभरका सबै सामुदायिक विद्यालय ठप्प पारेका हुन् । माग पूरा नभएसम्म आन्दोलन जारी राख्ने बताएका कर्मचारीहरुले पहिलो चरण अन्तरगत भदौ १८ गतेसम्म विद्यालय ठप्प पार्ने र त्यसपछि थप कार्यक्रम घोषणा गर्ने बताएका छन् । परिषद्का अध्यक्ष बुद्धिलाल चौधरीले वर्षौंदेखि कर्मचारीकोरुपमा कार्यरत लेखापाल, कार्यालय सहयोगीहरुको आवाज सम्बन्धित निकायले नसुनेकाले आन्दोलन गर्न बाध्य भएको बताए । उनले सेवा सुविधामा वृद्धि, सामुदायिक विद्यालयमा कार्यरत कर्मचारीलाई दरबन्दीमा समायोजन गरी एक पटकका लागि प्रकृया पुरा गरी स्वतः स्थायी गरिनुपर्ने, ६० वर्ष पुगेर विदा भएका कर्मचारीलाई तत्काल कार्यविधी बनाई सम्पूर्ण सेवा सुबिधा उपलब्ध गराइनु्पर्ने बताए । चौधरीले उच्च शिक्षा अध्ययनका लागि अध्ययन विदालगायत आदिको प्रबन्ध गरिनुपर्ने विभिन्न समयमा भएका सहमति, सम्झौता, सर्वोच्च अदालतले गरेका फैसला कार्यान्वयन भए मात्र आन्दोलन फिर्ता हुने बताए । परिषद्मा आवद्द कर्मचारीहरु भदौ ५ गतेदेखि निरन्तर आन्दोलनरत छन्।"
प्रतिनिधि सभाले जस्ताको त्यस्तै पास गरेको नागरिकता विधेयक राष्ट्रिय सभाले विधायन समितिमा पठायो,काठमाडौं : प्रतिनिधि सभाले जस्ताको त्यस्तै पास गरेको नेपाल नागरिकता विधेयक राष्ट्रिय सभाले संसदीय समितिमा पठाइएको छ । राष्ट्रपति विद्यादेवी भण्डारीबाट पुनर्विचारका लागि १५ बुँदे सन्देशसहित फिर्ता भएको नागरिकता विधेयकलाई राष्ट्रियसभाले छलफलका लागि विधायन व्यवस्थापन समितिमा पठाएको हो । अब विधायन व्यवस्थापन समितिले पारित गरेपछि मात्रै उक्त विधेयक राष्ट्रिय सभामा निर्णयार्थ प्रस्तुत हुनेछ । आइतबार गृहमन्त्री बालकृष्ण खाणले राष्ट्रपतिबाट पुर्नविचारका लागि फिर्ता भई प्रतिनिधि सभाबाट सन्देशसहित प्राप्त नेपाल नागरिकता (पहिलो संशोधन ) विधेयक २०७९ लाई पुर्नविचारका लागि विधायन व्यवस्थापन समितिमा पठाइयोस् भन्ने प्रस्ताव पेस गरेका थिए । सो प्रस्ताव सर्वसम्मतले पारित भएको छ । अब विषयगत समितिमा नागरिकता विधेयकमाथि दफावार छलफल हुनेछ । बैठकमा राष्ट्रिय सभाका सचिव राजेन्द्र फुयाँलले राष्ट्रपतिबाट पुनरविचारका लागि फिर्ता भएको नेपाल नागरिक विधेयक (पहिलो संशोधन) २०७९ का सम्बन्धमा प्रतिनिधि सभाबाट प्राप्त सन्देशको जानकारी गराएका थिए । संघीय संसदको दुवै सदनबाट पारित भइ नागरिकता विधेयक प्रमाणीकरणका लागि राष्ट्रपतिकहाँ पुगेको थियो । विधेयक संशोधन गर्नुपर्ने भन्दै राष्ट्रपतिले १५ बुँदे सन्देशसहित फिर्ता पठाएकी थिइन् । अब अर्को बैठक भदौ १६ गते बिहीबार दिउँसो ३ बजे बस्नेछ ।
"त्रिविमा तनाव : ढुंगा प्रहारबाट दुईजना गम्भीर घाइते, बाक्लो संख्यामा प्रहरी परिचालन","काठमाडौंः त्रिभुवन विश्वविद्यालयमा अहिले तनावग्रस्त अवस्था सृजना भएको छ । विश्वविद्यालयले पत्रकार सम्मेलनको आयोजना गरेपछि द्विपक्षीय विद्यार्थीबीच झडपको अवस्था सृजना हुँदा बाक्लो संख्यामा सुरक्षाकर्मी परिचालन गरिएको छ । सो क्रममा एक समूहले पत्रकार सम्मेलनस्थलमा ढुंगा प्रहार समेत गरेको थियो। सोही क्रममा नेविसंघका भुवन जोशी र ईश्वर भण्डारी घाइते भएको त्रिवि नेविसंघ इकाइ सचिव योगेन्द्र रावलले अन्नपूर्णलाई जानकारी दिए। नेपाल विद्यार्थी संघ प्रश्नपत्र हुबहु सोध्ने प्राध्यापकलाई कारबाहीको माग गर्दै आन्दोलनमा उत्रिएको छ भने एमाले निकट अनेरास्ववियूले तालाबन्दी खोल्ने चेतावनी दिएको छ । त्रिभुवन विश्वविद्यालयले लगातार विश्वविद्यालयमा आन्दोलन भएका कारण शिक्षक कर्मचारीमा त्रासको अवस्था सृजना भएको बताएको छ । त्रिवि उपकुलपति प्राडाधर्मकान्त बाँस्कोटाले शिक्षक कर्मचारीमा त्रास भएको र काम गर्ने वातावरण नरहेको बताए । उनले भने, विश्वविद्यालयका विभिन्न निकायहरूमा विभिन्न समूहबाट चन्दा, आर्थिक सहयोगको नाममा रकम मागेर हैरान बनाएको गुनासो प्राप्त भइरहेको छ । विभिन्न निकायमा शिक्षक, कर्मचारी कुटिएका छन् यस्तो अवस्थामा विश्वविद्यालयमा बसेर काम गर्ने वातावरण छैन । शिक्षक कर्मचारीमा एक किसिमको त्रास छ । काम गर्ने वातावरण नभएपछि स्वतः विश्वविद्यालयले सम्पादन गर्नुपर्ने कार्यहरू समयमा नसकी विद्यार्थीमा नकारात्मक प्रभाव परेको छ । जसले विद्यार्थीहरू विदेशिने क्रम बढिरहेको छ ।' त्रिविको सबै निकाय समेट्नेगरी इन्टिग्रेटेड वेवसाइट बनाइएको बताए । एन्टीप्लेजारिज्म सफ्टवेयर लागू गरी थेसिसमा हुने चोरी रोकिएकालाई त्रिविले उपलब्धी मानेको छ । आंगिक क्याम्पसमा थप विषयहरु अध्यापन गराउने व्यवस्था गरिएको छ । विभागीय प्रमुखको नियुक्ति नियममा नै व्यवस्था गरी बरिष्टताको आधारमा नियुक्ति गर्ने गरिएको त्रिविको प्रगति विवरणमा उल्लेख छ।"
गोकर्णेश्वरमा मोटरसाइकल दुर्घटनामा एकजनाको मृत्यु,काठमाडौं : काठमाडौंको गोकर्णेश्वरमा मोटरसाइकल दुर्घटना हुँदा एकजनाको मृत्यु भएको छ। काठमाडौं गोकर्णेश्वर नगरपालिका६ स्थित सडकमा बा ७६ प १३५ नम्बरको स्कुटर र बागमती प्रदेश ०२०१९ प २४७६ नं को मोटरसाइकल एकआपसमा ठोकिएर दुर्घटना भएको हो। दुर्ईटनामा स्कुटर चालक शङ्खरापुर नगरपालिका५ पालुवारीका ३५ वर्षीय बालकुमार कटुवालको मृत्यु भएको हो। दुर्घटनामा सख्त घाइते भएका कटुवालको अत्तरखेलस्थित नेपाल मेडिकल कलेजमा उपचारको क्रममा मृत्यु भएको प्रहरी प्रधान कार्यालयले जनाएको छ। दुर्घटनामा घाइते भएका स्कुटरमा सवार एकजना र मोटरसाइकल चालकको महाराजगञ्जस्थित त्रिभुवन शिक्षण अस्पतालमा र मोटरसाइकलमा सवार अर्का एक जनाको भने नर्भिक अन्तर्राष्ट्रिय अस्पतालमा उपचार भइरहेको प्रहरीले जनाएको छ।
"झापाको एक फर्निचर उद्योगमा आगलागी, १५ लाखको क्षति","झापा : झापाको गौरादहमा पायल फर्निचर उद्योगमा आगलागी भएको छ । फर्निचर उद्योगमा आगलागी हुँदा करिब १५ लाख मुल्य बराबरको क्षति भएको प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार आइतबार बिहान साढे ३ बजे गौरादह नगरपालिका१ बस्ने मुनिलाल शर्मा गौरादह बजारमा सञ्चालन गर्दै आएको पायल फर्निचरमा विद्युत् सर्ट भई आगलागी भएको थियो । आगलागीबाट फर्निचर परिसरभित्रै बाँस र टिनको छानो भएको टहरा पूर्ण रुपमा जलेर नष्ट भएको छ । टहराभित्र रहेका मेसिन, काठ र फर्निचर जलेको डीएसपी पाठकले बताए । उद्योगमा लागेको गौरादह, दमक र कमल गाउँपालिकाको तीन वटा दमकल, प्रहरी र स्थानीयवासीको सहयोगमा बिहान ४ बजेर ५० मिनेटमा पूर्ण रुपमा नियन्त्रणमा लिएको बताइएको छ ।"
गजलको विकल्प चारु,"काठमाडौं : चारु साहित्य प्रतिष्ठानले गजलको विकल्प सिद्धान्त र समालोचना विधामा पुस्तक प्रकाशन गरेको छ। प्रतिष्ठानका संस्थापक अध्यक्ष डा देवी पन्थीद्वारा लिखित गजल सिद्धान्त र गजलको परिवर्तित स्वरुप चारु नामक कृति काठमाडौं, भक्तपुर र ललितपुरका स्रष्टाहरूबीच लोकार्पण गरियो। चारु प्रणेता डादेवी पन्थीको सभापतित्व तथा साहित्यकार रामकृष्ण वान्तवाको प्रमुख आतिथ्यमा भएको कार्यक्रममा साहित्यकार तथा समाजसेवी कलानिधि दाहाल, युवराज नयाँघरे, उर्मिला पन्त पाण्डेय, गंगा कर्माचार्य पौडेल, माया पौडेल, सुप्रभात भण्डारी, ध्रुवप्रसाद गजुरेल उपस्थित थिए। प्रमुख अतिथि वान्तवाले गजलको विकल्पमा प्रयोगमा ल्याइएको चारुलाई नदी र समुद्रको पानीबाट बनेको बादलसँग तुलना गर्दै चारु रूपी बादलबाट संसारभरी पानी वर्षिने र चारु संसारभर फैलने बताए। उनले चारुको लोकप्रियता नेपाल, भारतलगायत विश्वका अनेक देशमा बढ्दै गएको र यसबाट नेपाली साहित्यकार पनि नयाँ प्रयोग गर्न सक्षम छन् भन्ने सन्देश विश्वभर प्रवाह भएको बताए। चारु, खोरिया, टुक्का, उदक, एकलाइने कविता, सन्देश, पन्चांग, बाछिटा आदि नव विधाको उत्तरोत्तर प्रगतिको कामना पनि उनले गरे। कार्यक्रममा ताराप्रसाद चापागाईंद्वारा लिखित टुक्का पुस्तकको प्रमुख अतिथि रामकृष्ण वान्तवा र अतिथिद्वारा संयुक्तरूपमा लोकार्पण गरिएको थियो। अध्यक्ष डा पन्थीले नेपालमा प्रवर्तन भएका विभिन्न विधा तथा उपविधाहरू संगठित भएर सहकार्य गर्दै अगाडि बढ्नुपर्ने कुरामा जोड दिँदै यो उद्देश्य पूरा गर्न आविष्करण नेपाल नामको संस्था गठन भइसकेको बताए। कार्यक्रममा प्रमुख अतिथि वान्तवाले आविष्करण नेपाल का मनोनित पदाधिकारीलाई प्रमाणपत्र वितरण गरेका थिए। उपस्थित प्रतिनिधि स्रष्टाले चारु, खोरिया, टुक्का, एकलाइने कविता, उदक, सन्देश, तीज गीत प्रस्तुत गरेका थिए। टुक्का साहित्यका प्रणेता ताराप्रसाद चापागाईंले सहयोगी संस्था प्याब्सन, खोरिया साहित्य सृजना, टुक्का साहित्य समाज अन्य सबैलाई धन्यवाद दिए। के हो चारु ? चारु संस्कृत शब्द हो। यसको अर्थ सुन्दर आकर्षक हुन्छ। यसको विपरित गजलको अर्थ सुन्दरी या नारीसँग प्रणयवार्ता हुन्छ। तसर्थ चारु गजलको विकल्पमा प्रयोग गरिएको गजलकै ढाँचामा, गजलकै स्वादमा बेवहर लेखिएको रचना हो। गजलमा नारीलाई विशेष पात्र बनाएजस्तै चारुमा पुरुषलाई विषयवस्तु बनाएर उजागर गर्न सकिन्छ। गजलको विषयवस्तु नारी र चारुको विषयवस्तु पुरुष भएता पनि व्यवहारिक अर्थमा बहरमा लेखिएको गजल र बेबहरमा लेखिएको चारु हुने डा पन्थी बताउँछन्। मुसलसल र गैरमुसलसल गजलका प्रकार हुन् सवै शेर एउटै विषयमा भए मुसलसल र हरेक शेरको विषयवस्तु फरकफरक भए गैर मुसलसल भनिन्छ। त्यस्तै, चारुका पनि राग, विराग अनि रागविराग गरी तीन प्रकार छन्। गजल र चारुमा यौन प्रस्ताव या यौन गन्धले प्राथमिकता पाउछन्। तर, प्रेम यौन मात्र होइन पवित्र पनि हुन्छ भन्ने दर्शाउन सकिन्छ। आमाछोरा, दाजुभाबहिनी, देश, जेष्ठ नागरिक तथा भगवानप्रतिको प्रेमलाई राग भनिन्छ। राग चारुको उपविधा हो। उनी भन्छन्। त्यस्तै, हाम्रो समाजमा प्रेम मात्र छैन। समाजका विकृति, विसंगति, वेथिति, असन्तुष्टि, भ्रष्टाचार, बलात्कार, राजनीतिक या सामाजिक व्यंग्य आदि विराग हुन्। विराग पनि चारुको उपविधा हो। रागविरागको अर्थ मिश्रण हो। एउटा चारुका ५ शेरमा अलगअलग विषय उल्लेख गरिएको छ भने त्यो रागविराग हुने डा पन्थीको भनाइ छ। मोतिराम भट्टले पहिलोपल्ट विसं १९४२ मा गजल बनारसबाट नेपाल भित्र्याए। उनले गजल बहर (फारसी छन्द) मा यहाँ ल्याए। त्यसपछि शम्भुप्रसाद ढुंगेल, उपेन्द्रबहादुर जिगरले पनि गजल बहरमै लेखे। पछि १९८० तिर भीमनिधि तिवारीले बहरलाई छोडेर गजल लेखेपछि नेपाली गजलको धार बदलियो।"
बुटवलमै अन्तर्राष्ट्रिय सम्मेलन केन्द्र,"बुटवल : बुटवल१० रामनगरस्थित बुटवल मण्डपमा अन्तर्राष्ट्रिय सम्मेलन केन्द्र निर्माण भएको छ। जहाँ २ हजार ७ सय जना अटाउने १२ वटा हल बनाइएको छ। १ हजार १ सय १४ जना अट्ने गौतमबुद्ध हल सबैभन्दा ठूलो छ। ५ सय क्षमताका ६ वटा बैठक कक्ष छन्। ५०५० र ११ सय क्षमताका दुइटा साना हल, भीआईपी, भिडियो, अडियो, ट्रान्सलेटरलगायत हल छन्। जसको नामकरण लुम्बिनी प्रदेशका ऐतिहासिक एवं पर्यटकीय क्षेत्रको नामबाट गरिएको सहरी विकास मन्त्रालयका सहसचिव पदम मैनालीले बताए। बुटवल मण्डपको साढे १६ बिघा जग्गामध्ये ९६ बिघामा सभाहल फैलिएको छ। यो सभाहल आकाशबाट हेर्दा चन्द्र र सूर्य रहेको नेपालको झन्डा आकारमा छ। सभाहल अगाडि पानीका फोहोरासहित पोखरी बनाइएको छ। सम्मेलन केन्द्रमा प्रवेश गर्ने र बाहिरिनेहरूका लागि छुट्टाछुट्टै द्वार छन्। ५ वटामध्ये प्रवेश र निकास द्वार, भीआईपी र सर्भिस द्वार छन्। सम्मेलन केन्द्र निर्माण सम्पन्न भई परीक्षणपछि उद्घाटन गरिएको बुटवल अन्तर्राष्ट्रिय सम्मेलन केन्द्र र बुटवल प्रदर्शनी केन्द्र निर्माण आयोजनाका प्रमुख धर्मेन्द्र पन्थीले बताए। प्रधानमन्त्री शेरबहादुर देउवाले शनिबार सम्मेलन केन्द्रको उद्घाटन गरेका हुन्। यो सभाहल राजधानीबाहिरको ठूलो भएको जनाइएको छ। सम्मेलन केन्द्र दुई चरणमा सक्ने गरी २०७१ सालमा ठेक्का सम्झौता भएको थियो। २०७८ पुस मसान्तसम्म बनाइसक्ने भनिए पनि कोरोना महामारीका कारण ढिला भएको हो। दोस्रो चरणमा २०७४ सालमा सम्झौता गरी २०७६ कात्तिकसम्मको समयावधि तोकेर काम भएको थियो। पछि २०७९ कात्तिकसम्म म्याद थप गरिएको थियो। थप म्यादअगावै २०७८ असारमै निर्माण सम्पन्न गरिएको आयोजना प्रमुख पन्थीले बताए। पहिलो चरणको कामलाई २३ करोड र दोस्रो चरणको कामलाई ८० करोड गरी १ अर्ब ३ करोडमा ठेक्का सम्झौता गरिएको थियो। पहिलो चरणअन्तर्गत मुख्य सभाहल रहेको भवनको काम सकिएको हो। त्यहाँ सँगै ब्लकमा दुईवटा भवन छन्। मुख्य सभाहलभित्र रातो लहरै कुर्ची राखिएको छ। दोस्रो चरणमा चन्द्रमा आकारको संरचना निर्माण भएको हो। आयोजनाका इन्जिनियर सुमन दलार्मीका अनुसार सभाहलसँग साटेर उत्तर र दक्षिणमा गरी दुईवटा बहुउपयोगी भवन बनेका छन्। यी १ सय क्षमताका छन्। त्यसबाहेक दोस्रो दुईवटा सर्भिस ब्लक, क्यान्टिन, ग्रिन हाउस, ६ जना बस्न मिल्ने स्टाफ क्वार्टर बनाइएको छ। सभाहलमा लिफ्टको व्यवस्था छ। सभाहल परिसरको ग्रिनरीसहितको बाटो, फुटपाथ, बगैंचालगायत संरचना पनि दोस्रो चरणअन्तर्गत निर्माण गरिएका छन्। बुटवल उपमहानगरपालिकाले संरक्षण गर्दै आएको बुटवल मण्डपमा पूर्वतर्फ बुटवल सम्मेलन केन्द्र र पश्चिमतर्फ अन्तर्राष्ट्रिय स्तरको प्रदर्शनी केन्द्र निर्माण गर्ने निर्णय सरकारले २०६५ सालमा गरेको थियो। तत्कालीन अर्थमन्त्री विष्णु पौडेलले २०७६ जेठ १३ गते शिलान्यास गरेका थिए। रुपन्देही क्षेत्र नम्बर २ का सांसद एवं पूर्वअर्थमन्त्री पौडेलले योजनाको अवधारणा बनाएका थिए। एमाले महाधिवेशनपछि बुटवलमा ठूला कार्यक्रम गर्न इनडोर सभाहलको आवश्यकता महसुस भएको पौडेलले बताए। बुटवलले अब यही सभाहलमा ठूला कार्यक्रमहरू गर्न सक्छ। लुम्बिनी नजिक रहेकाले यसको विशेष महŒव छ, उनले भने। यहीं ठाउँमा २०६५ सालमा एमालेको महाधिवेशन उद्घाटन कार्यक्रम सम्पन्न भएको थियो। २०७१ माघ १५ गते निर्माण कम्पनीसँग सम्झौता भएको यो सम्मेलन केन्द्र ८ वर्षमा पूरा भएको हो। सम्मेलन केन्द्र कुन मोडालिटीबाट सञ्चालन गर्ने खाका भने तयार भएको छैन। बुटवल उपमहानगरपालिकालाई हस्तान्तरण गर्ने या कुनै समितिमार्फत सञ्चालन गर्नेबारे संघीय सरकारले नै निर्णय गर्ने इन्जिनियर दलार्मीले बताए। सरोकारवारलाले यो छिटो सञ्चालन गर्न माग गरेका छन्। रुपन्देही उद्योग संघका अध्यक्ष माधव पौडेलले सभाहल निर्माणपछि बुटवलमा आर्थिक गतिविधि बढ्ने विश्वास रहेकाले सञ्चालनमा ढिलाइ गर्न नहुने बताए। व्यवसायीले प्रदर्शनी केन्द्रको निर्माण छिट्टै सक्नुपर्ने माग गर्र्दै आएका छन्। यो संरचना निर्माणपछि स्थायी प्रदर्शनीस्थल तयार हुनेछ। बुटवल मण्डपको १६ बिघामध्ये पश्चिमतर्फको ६४ बिघामा १ अर्ब २ करोड लागतमा बुटवल प्रदर्शनी केन्द्र निर्माणाधीन छ।"
अफ सिजनमा लुक्ला विमानस्थलको ब्यस्तता बढ्यो,"सोलुखुम्बु : सोलुखुम्बुको पर्यटकीय विमानस्थल तेन्जिङ हिलारी विमानस्थल लुक्लामा हवाई उडानको संख्या बाक्लिएको छ । अफ सिजनमा खुम्बु भ्रमणमा आउने विदेशीको संख्या बढेसँगै लुक्लामा हवाइ उडानको संख्या बढेको नेपाल नागरिक उड्ययन प्राधिकरण लुक्ला सोलुखुम्बुले जनाएको छ । यस वर्ष दैनिक ५ देखि ७ वटासम्म उडान भइरहेको प्राधिकरणका प्रमुख द्वारीका अछामीले बताए । विमानका अधिकांश यात्रुहरुमा विदेशी पर्यटक नै रहेको उनको भनाइ छ । अछामीले भने, अघिल्लो वर्षहरुमा त यो मनसुन सिजनमा मुस्किलले दिनमा एउटा जति मात्रै उडान हुन्थ्यो, तर यो वर्ष त चाप अधिक छ । मौसमले अलिक चुनौती दिरहेको छ, नत्र उडान र यात्रुको संख्या राम्रो छ । पर्यटकको संख्या बढेसँगै सिजनमा मात्रै उडान भर्ने विमान कम्पनीहरुले समेत अहिले उडान तालिका बनाएको छ । पर्यटकीय सिजनमा निक्कै व्यस्त हुने यस विमानस्थल अफ सिजनमा फुर्सदिला हुने गर्दथ्यो । स्प्रिङ सिजनका रुपमा वैशाख, जेठ, असार र असोज, कात्तिक, मङ्सिरलाई मुख्य पर्यटकीय सिजन मानिन्छ । सिजनमा पर्यटकले भरिभराउ हुने सो क्षेत्रमा सिजन सकिएसँगै चहलपहल कम हुने गर्दछ । तर यस वर्ष भने सिजन सकिएपछि पनि फाट्टफुट्ट पर्यटकहरु आइरहेको खुम्बु पासाङ ल्हामु गाउँपालिकाले जनाएको छ । कोरोना कहरका कारण लगातार दुई वर्षसम्म भ्रमणमा निस्कन नपाएका विदेशी पर्यटक अहिले आउने क्रम बढेको हो । पर्यटक बढेसँगै सगरमाथा क्षेत्रको विमानस्थल, होटल लगायत भ्रमण क्षेत्रहरु समेत चलायमान भएको छ ।"
बाबुछोरीका कृति एकसाथ,"काठमाडौं : भाषा आयोगका सदस्य तथा वरिष्ठ कवि डा अमर गिरी, वरिष्ठ कवि तथा किरात सौन्दर्यविद् भूपाल राई, लोकप्रिय गायिका प्राज्ञ सत्यकला राईलगायतले गायिका तथा गीतकार अनिला राई र उनका बुबा गंगाराज राईका पुस्तक लोकार्पण गरेका छन्। कार्यक्रममा अनिला राईद्वारा लिखित तथा स्वरबद्ध गीति एल्बमसमेत लोकार्पण गरिएको थियो। गायिका तथा गीतकार अनिलाको गीति एल्बम एन्जेलिना र गीति पुस्तक योद्धा, पपी फूल र म तथा उनका बुबा गंगाराम राईद्वारा लिखित कविता संग्रह अक्षरको ऐना लोकार्पण गरिएको हो। कार्यक्रम बाबुछोरीका तीन कृति एकसाथ लोकार्पण गरिएको हो। एन्जेलिना अनिलाको सातौं एल्बम हो। गीति पुस्तक भने उनको पहिलो हो। एल्बम एन्जेलिनामा नौ वटा गीत समावेश गरिएका छन्। जसमा अनिलाको एकल शब्द छन्। एल्बममा धाराको पानी, प्यारी छोरी, पपी फूल, बेलायतको उत्तरी भेग, आमा, ढिँडो र सिस्नु, पठाउँदै छ युद्ध भूमि, साकेला र चिसो चिसो मौसम छ बोलका गीत छन्। एल्बममा समावेश सात वटा गीतमा अनिलाको एकल स्वर छ भने धाराको पानी र चिसो चिसो मौसम छ मा गायक रोशन राईले अनिलालाई साथ दिएका छन्। एल्बममा शान्तिराम राई, रोशन राई, जसिहाङ राई र सचिन सिंहको संगीत छ। गीति पुस्तक योद्धा, पपी फूल र ममा एक सय १२ वटा गीत संग्रहित छन्। तीमध्येबाटै नौ वटा गीत रेकर्ड गरिएको हो। कार्यक्रममा तीन वटा गीतको भिडियो पनि देखाइएको थियो। धाराको पानी, प्यारी छोरी र आमा गीतको भिडियो प्रिमियर गरिएको थियो। धाराको पानी गीतको भिडियोलाई कमल राईले निर्देशन गरेका हुन्। भिडियोमा योगेन्द्र राई र उपसना नेम्बाङले अभिनय गरेका छन्। यस्तै टीका चाम्लिङद्वारा निर्देशित भिडियो प्यारी छोरीमा गायिका अनिला र उनकी छोरी एन्जेलिना नै फिचरिङ छन् भने आमा मा अनिला, उनकी आमा सत्यवती र एन्जेलिना राईले अभिनय गरेका छन्।"
म्याग्दी नदीले बगाएर एक जना बेपत्ता,बेनी : म्याग्दीको बेनी नगरपालिका४ तातोपानीमा नदीले बगाएर एक जना वेपत्ता भएका छन्। उदयपुरको त्रियुगा नगरपालिका १० का २२ वर्षीय मिलन राइलाई शनिबार साँझ म्याग्दी नदीले बगाएर बेपत्ता बनाएको जिल्ला प्रहरी कार्यालयले जनाएको छ। नुहाउनका लागि किनारमा पुगेका राई लडेर नदीमा खसेपछि बेपत्ता बनाएको प्रहरी नायव उपरीक्षक तिलक भारतीले बताए। नदी किनारमा राइले लगाएको कपडा मात्र भेटिएको छ। राई तीन वर्षदेखि तातोपानीमा ट्याक्टर चलाउने काम गर्दै आएका वडा सदस्य प्रेम श्रीसले जानकारी दिए। म्याग्दी र कालीगण्डकी नदी किनारमा खोजी गरिए पनि अहिलेसम्रम नभेटिएका उनले बताए।
दसगजाबाट लागूऔषध बरामद,"गुलरिया : बाँकेको खजुरा गाउँपालिका२ निवासी नवीन थापा र सन्देश खत्री साउन २६ गते बर्दियाको बढैयाताल गाउँपालिका२ फुटाहास्थित दसगजा क्षेत्रबाट लागूऔषधसहित समातिए। बढैयाताल प्रहरीले उनीहरूको साथबाट १ ग्राम १८० मिलिग्राम ब्राउनसुगर बरामद गर्यो। तीन दिनपछि सोही स्थानबाट बाँकेको कोहलपुर नगरपालिका१५ निवासी मनसुख लाल थारू र अरविन थारूलाई ५ ग्राम १३० मिलिग्राम ब्राउनसुगरसहित नियन्त्रणमा लिइएको छ। उनीहरूको साथबाट बजाज कम्पनीको पल्सर मोटरसाइकल र दुई थान मोबाइल सेट बरामद भएको जिल्ला प्रहरी कार्यालय बर्दियाका प्रहरी निरीक्षक हृदेशकुमार सापकोटाले बताए। पछिल्लो समय निरन्तर रूपमा लागूऔषध उद्योगमा संलग्न युवाहरूलाई नियन्त्रणमा लिन सफल भएको उनको भनाइ छ। मधुवन नगरपालिका७ स्थित तारातालको खाली चौरबाट स्थानीय पवन महत, सुदीप थिङ र पासाङ तामाङलाई साउन २८ गते नियन्त्रणमा लिई उनीहरूको साथबाट २५० मिलिग्राम ब्राउनसुगर बरामद गर्यो। एक साताअघि सोही वडास्थित भगरैया टोलबाट ८६० मिलिग्राम ब्राउनसुगरसहित ३६ वर्षीय पप्पु खाम्चालाई नियन्त्रणमा लिइएको थियो। बर्दिया जिल्ला खुला सीमावर्ती क्षेत्र भएका कारण पनि लागूऔषधको कारोबार बढेको देखिन्छ, उनले भने, लागूऔषधको कसूरमा गुलरिया नगरपालिका१२ स्थित मनैया सामुदायिक वनमा लागूऔषधको कारोबार भइरहेको सूचनाको आधारमा हाम्रो टोलीले स्थानीय राकेश श्रीवास्तव र नुरुद्दिन गद्दीलाई ४९० मिलिग्राम ब्राउनसुगरसहित नियन्त्रणमा लिएका छौं। उनीहरूको साथबाट १ थान मोटरसाइकल र मोबाइल सेट बरामद भएको छ। लागूऔषध कारोबारमा समातिएका सबैलाई लागूऔषधसम्बन्धी मुद्दा दर्ता गरी अनुसन्धान सुरु गरिएको प्रहरी निरीक्षक सापकोटाले बताए। बर्दियामा लागूऔषध ग्राफ केलाउँदा चालू वर्षको साउनमा मात्र लागूऔषध कसूरमा १० वटा मुद्दा दर्ता गरी २० जनालाई पक्राउ गरिएको जिल्ला प्रहरी कार्यालय बर्दियाका प्रहरी उपरीक्षक वीरेन्द्रबहादुर शाहीले बताए। जिल्लामा २०७६ साउनदेखि २०७९ असार मसान्तसम्म लागूऔषध उद्योगमा ९८ वटा मुद्दा दर्ता भएका छन्। मुद्दा लागेकामध्ये गत साउन मसान्तसम्म १६३ जनालाई पक्राउ गरिएको छ। जसमा १० जना महिला र १५३ जना पुरुष छन्। एसपी शाहीले भने, लागूऔषध कसूरको मुद्दामा सबैमाथि अनुसन्धान भरहेको छ। युवालाई लागूऔषधको कुलतमा पर्न नदिन समुदाय प्रहरी साझेदारी कार्यक्रमअन्तर्गत विद्यालयहरूमा सचेतना, अन्तरक्रियालगायत छलफल कार्यक्रमहरू सञ्चालन गर्दै आएको उनले बताए। उनका अनुसार बेरोजगारी, साथीसँगीको लहलहै, विभिन्न प्रलोभन, पारिवारिक किचलो, फ्रस्टेसनलगायत सामाजिक सञ्जालको प्रभावमा परेर युवाहरू लागूऔषधको कुलतमा फस्ने गरेको हाम्रो प्रारम्भिक अनुमान छ। धनी, मध्यम तथा गरीब तिनै परिवारका युवाहरू लागूऔषधको कुलतबाट अछुतो छैनन्। यसको दिगो नियन्त्रण गर्न परिवारको मुख्य भूमिका हुने गरेको उनले बताए। प्रहरीले शंका, सुराकी र चेकजाँचका आधारमा अपराधमा संलग्न भएका व्यक्तिहरूलाई नियन्त्रणमा लिने गरेको छ। लागूऔषधको लतले कलिला युवाहरूको भविष्य चौपट पारेको छ। खुला सिमानाका कारण सीमाक्षेत्रमा आपराधिक क्रियाकलाप हुने गर्छन्।"
"मन्त्री हुँदा आफ्नै बारीमा योजना, पद गएपछि अलपत्र","गोरखा : गण्डकी प्रदेशका तत्कालीन भौतिक पूर्वाधार विकासमन्त्री रामशरण बस्नेतले आफू पदमा रहँदा आफ्ना खेतबारीमा तीनवटा योजनामा बजेट विनियोजन गरे। सरकार परिवर्तनपछि अहिले ती तीनै योजना अलपत्र छन्। सिरानचोक गाउँपालिका५ जरेबरफाँटमा लिफ्ट सिँचाइ योजनाका लागि चार वर्षअघि बजेट छुट्ट्याए। जलस्रोत तथा सिँचाइ विकास डिभिजन कार्यालय गोरखाबाट निर्माण भएको यो योजनाले मन्त्रीको खेतसहित जरेबर क्षेत्रको २० हेक्टर जमिन सिँचाइ पुर्याउने लक्ष्य राखिएको थियो। निर्माण व्यवसायी र उपभोक्ता समितिबाट गरी करिब ६० लाखको काम भयो। तर, निर्माण कम्पनीले योजना बुझाएको भोलिपल्टदेखि त्यहाँ पानी चलेको छैन। एउटा योजना अलपत्र हुँदाहुँदै मन्त्री बस्नेतले सोही ठाउँमा आर्थिक वर्ष २०७७७८ मा भूमिगत डीप ट्युबवेल सिँचाइ प्रणाली नाम दिएर अर्को बजेट तथा कार्यक्रम पारे। एकै ठाउँमा फरकफरक योजनामा बजेट छुट्ट्याउनुको कारण मन्त्री बस्नेतको आफ्नो र दाजुभाइ खलकको खेत त्यहाँ धेरै छ। यो योजना पूर्वमन्त्री बस्नेतकै खेतमा निर्माण भएको छ। दोस्रो सिँचाइ योजनाबाट पनि अहिले पानी आएको छैन। घाँसले छपक्कै छोपिएको छ। वर्षातको समयमा पानी पर्याप्त भएकाले ट्युबवेल नचलाएको दाबी उपभोक्ता समितिका अध्यक्ष दीपेन्द्र बस्नेतको छ। चलाउने हो भने अहिल्यै पानी आउँछ, उनले भने। यो योजनामा ५८ लाख ५१ हजार खर्च भइसकेको भूमिगत जलस्रोत तथा सिँचाइ कार्यालय पोखराका प्रमुख नारायणकृष्ण गणेशले बताए। यसअघि पनि सोही खेतमा लिफ्ट सिँचाइ योजना निर्माण भइसकेको विषयमा भने उनले अनभिज्ञता जनाए। मन्त्री बस्नेतले खेतमा मात्र होइन गोरखा नगरपालिका३ नारेश्वर घलाङस्थित घरबारीमा पनि नयाँ सिचाइ योजना निर्माण गरेका छन्। अध्ययन तथा अनुसन्धानका लागि भन्दै उनले इन्भेस्टिगेसन डीप ट्युबवेल सिँचाइ योजना निर्माण गरेका हुन्। उक्त योजनामा अहिलेसम्म ३३ लाख १६ हजार रुपैयाँ खर्च भइसकेको छ। तर, त्यहाँबाट पनि अहिले पानी प्रयोग गरिएको छैन। डीप बोरिङ र विद्युत््को काम मात्रै भएको छ। ट्यांकी छैन। मोटर घर निर्माण पूरा हुन सकेको छैन। यो योजना पनि अलपत्र छ। बजेट नहुँदा काम गर्न नसकिएको घलाङ डीप ट्युबवेल जल उपभोक्ता समितिका अध्यक्ष मिलिन्द्र बस्नेत बताउँछन्। सो योजनाले दुई दशमलव पाँच हेक्टर जमिन सिँचाइ गर्ने लक्ष्य राखेको छ। दुवै योजनाका अध्यक्षहरू बस्नेतद्वय मन्त्री बस्नेतका नातेदार हुन्। ध्रुवलक्ष्मी कन्ट्रक्सन कम्पनी प्रालि र उपभोक्ता समितिबाट यहाँ काम भएको छ। डीप ट्युबवेल निर्माणपछि ट्यांकीमा पानी जम्मा गर्ने र पाइपलाइनबाट उपभोक्तालाई दिने समितिका अध्यक्ष बस्नेतले बताए। तर, ट्यांकी बनेको छैन। पाइपलाइन पनि बिछ्याइएको छैन। अहिले योजना पनि अलपत्र छ। बस्नेत मन्त्री पदबाट हटेपछि यी तीनवटै योजनामा प्राथमिकताका साथ बजेट विनियोजन भएन। योजना सम्पन्न भएपछि यहाँका करिब सय घरधुरीलाई पानी उपलब्ध गराउने लक्ष्य छ। तर, त्यसका लागि उपभोक्ताले विद्युत्् महसुल, हेरालु खर्च तिर्नुपर्छ, उपभोक्ता समितिका अध्यक्ष बस्नेतले भने। ट्युबवेलबाट आएको पानी ट्यांकीमा जम्मा गरेर पाइपमार्फत एक सय घरमा पुर्याउन सहज छैन। घरहरू नजिक नभएकाले यो योजनामन्त्री बस्नेतले अरू छरछिमेकलाई नभई पारिवारिक प्रयोजनका लागि बनाएको भन्दै स्थानीयले आलोचना गरेका छन्। सरकार परिवर्तनपछि अहिले ती तीनै सिँचाइ योजना अलपत्र चालू आवमा सिँचाइ योजनासहित २१ वटा योजनाको बजेटमा कटौती सिरानचोक५ जरेबरको भूमिगत डीप ट्युबवेल सिँचाइ प्रणाली मन्त्री बस्नेतको बेंसीखेतमा छ। त्यहाँ ट्रान्सफर्म राखिएको छ। मोटरका लागि दुई तले दुईकोठे घर बनाइएको छ। योजना अलपत्र बनेपछि त्यो घरभित्र मकै गोदाम गरिएको छ। ट्युबवेलको पानी संकलन गर्न ट्यांकी निर्माण गरिएको छ। जग्गा अन्यत्र नपाइएको र मन्त्री बस्नेतको आमाको नामको जग्गाको मञ्जुरीनामा पाएकाले त्यहाँ बनाइएको हो, अध्यक्ष दीपेन्द्रले भने, मन्त्रीको खेतको लागि होइन। सबैले पाइप ल्याएर तानेर लैजान सक्छन्। तर, विद्युत््को महसुल पानी प्रयोग गर्नेहरूले बराबर तिर्नुपर्छ। मन्त्रीका नातेदारसमेत रहेका उपभोक्ता समितिका अध्यक्ष बस्नेत आफूले भने माछापोखरीसम्म पानी पुर्याएका छन्। सिरानचोक५ जरेबरको लिफ्ट सिँचाइ योजना जलस्रोत तथा सिँचाइ विकास डिभिजन कार्यालय गोरखामार्फत निर्माण गरिएको हो। तत्कालीन समयमा यो कार्यालय पनि मन्त्री बस्नेतको पूर्वाधार विकास मन्त्रालयअन्तर्गत नै थियो। २०७५ फागुन १३ गते सम्झौता गरेर प्रगति निर्माण सेवाले २०७७ कात्तिक ५ गते सम्पन्न भएको भन्दै जलस्रोत तथा सिँचाइ विकास डिभिजन कार्यालयले निर्माण कम्पनीलाई ४५ लाख ५२ हजार भुक्तानी लिइसकेको इन्जिनियर विष्णुहरि अधिकारीले बताए। इनार बनाउनेलगायतका करिब १५ लाख रुपैयाँ बराबरका केही काम भने उपभोक्ता समितिबाट भयो। पानी लिफ्ट गर्न दरौँदी नदीको छेउमा इनार खनिएको छ। इनारबाट पानी ट्यांकी जम्मा गर्ने र ट्यांकीबाट पाइपलाइन बिछ्याएर ३७ वटा ट्याप स्ट्यान्डमार्फत खेतखेतमा सिँचाइ गर्ने योजना थियो। तर, अहिले धेरैजसो ट्याप स्ट्यान्डहरू पुरिएका छन्। पानी नचलेपछि मध्यपहाडी सडक र किसान आफैंले पनि पाइपलाइन उप्काएका छन्। यो योजनाबाट एक दिन पनि पानी चलेको छैन, स्थानीय पम्फे सार्कीले भने, पाइप गाड््ने भन्दै खेतको डिल मात्रै भस्काइदिए। पुर्नुपर्ने पाइप अलपत्र छाडिएको गुनासो उनको छ। यो योजना चालू होला र सिँचाइ गरौँला भन्नेमा हामीहरू विश्वस्त छैनौं, उनले भने। अलपत्र बनेको सो योजनाका लागि अलग्गै ट्रान्सफर्मर राखिएको छ। मोटर राख्न घर पनि निर्माण भएको छ। तर, मोटरघर रहेको जग्गाका जग्गाधनीले स्वीकृतिबिना संरचना निर्माण गरेको भन्दै ताला लगाइदिएका छन्। इनारको पानी नचढेपछि खोलाको पानी पम्पले लिफ्ट गरेर निर्माण व्यवसायीलाई भुक्तानी दिइएको थियो। इनार उपभोक्ताले बनाएका हुन्। इनारबाट पानी चढ््न समस्या थियो। तर, खोलाको पानी ट्यांकीमा राखेर सबै धारामा पानी झारिएको हो, सिँचाइ डिभिजन कार्यालय गोरखाका इन्जिनियर विष्णुहरि अधिकारीले भने। भुक्तानीका लागि मात्र पानी झारे पनि भोलिपल्टदेखि एकदिन पनि पानी नआएको किसानहरूको गुनासो छ। उपभोक्ता समितिका अध्यक्ष प्रेमबहादुर अधिकारीले इनारबाट पानी नआए पनि अर्को इनार बनाउने योजना भएको तर बजेट नआउँदा बन्न नसकेको बताए। उपभोक्ताले पाइप उप्काइसकेका छन्। केही पाइप अध्यक्ष बस्नेतको घरमा थन्किएको छ। मन्त्री बस्नेत पदमा रहँदा विनियोजन गरेका यी तीनवटै योजनामा सरकार परिवर्तनपछि चालू वर्ष बजेट विनियोजन भएको छैन। भूमिगत जलस्रोत तथा सिँचाइ कार्यालय पोखराका प्रमुख नारायणकृष्ण गणेशले बजेट विनियोजन नभएको बताए। सिरानचोक५ जरेबर र गोनपा३ घलाङको क्रमागत योजना हो। तर, योसहित २१ वटा योजनाको बजेट काटिएको छ।"
"मन्त्री हुँदा आफ्नै बारीमा योजना, पद गएपछि अलपत्र","गोरखा : गण्डकी प्रदेशका तत्कालीन भौतिक पूर्वाधार विकासमन्त्री रामशरण बस्नेतले आफू पदमा रहँदा आफ्ना खेतबारीमा तीनवटा योजनामा बजेट विनियोजन गरे। सरकार परिवर्तनपछि अहिले ती तीनै योजना अलपत्र छन्। सिरानचोक गाउँपालिका५ जरेबरफाँटमा लिफ्ट सिँचाइ योजनाका लागि चार वर्षअघि बजेट छुट्ट्याए। जलस्रोत तथा सिँचाइ विकास डिभिजन कार्यालय गोरखाबाट निर्माण भएको यो योजनाले मन्त्रीको खेतसहित जरेबर क्षेत्रको २० हेक्टर जमिन सिँचाइ पुर्याउने लक्ष्य राखिएको थियो। निर्माण व्यवसायी र उपभोक्ता समितिबाट गरी करिब ६० लाखको काम भयो। तर, निर्माण कम्पनीले योजना बुझाएको भोलिपल्टदेखि त्यहाँ पानी चलेको छैन। एउटा योजना अलपत्र हुँदाहुँदै मन्त्री बस्नेतले सोही ठाउँमा आर्थिक वर्ष २०७७७८ मा भूमिगत डीप ट्युबवेल सिँचाइ प्रणाली नाम दिएर अर्को बजेट तथा कार्यक्रम पारे। एकै ठाउँमा फरकफरक योजनामा बजेट छुट्ट्याउनुको कारण मन्त्री बस्नेतको आफ्नो र दाजुभाइ खलकको खेत त्यहाँ धेरै छ। यो योजना पूर्वमन्त्री बस्नेतकै खेतमा निर्माण भएको छ। दोस्रो सिँचाइ योजनाबाट पनि अहिले पानी आएको छैन। घाँसले छपक्कै छोपिएको छ। वर्षातको समयमा पानी पर्याप्त भएकाले ट्युबवेल नचलाएको दाबी उपभोक्ता समितिका अध्यक्ष दीपेन्द्र बस्नेतको छ। चलाउने हो भने अहिल्यै पानी आउँछ, उनले भने। यो योजनामा ५८ लाख ५१ हजार खर्च भइसकेको भूमिगत जलस्रोत तथा सिँचाइ कार्यालय पोखराका प्रमुख नारायणकृष्ण गणेशले बताए। यसअघि पनि सोही खेतमा लिफ्ट सिँचाइ योजना निर्माण भइसकेको विषयमा भने उनले अनभिज्ञता जनाए। मन्त्री बस्नेतले खेतमा मात्र होइन गोरखा नगरपालिका३ नारेश्वर घलाङस्थित घरबारीमा पनि नयाँ सिचाइ योजना निर्माण गरेका छन्। अध्ययन तथा अनुसन्धानका लागि भन्दै उनले इन्भेस्टिगेसन डीप ट्युबवेल सिँचाइ योजना निर्माण गरेका हुन्। उक्त योजनामा अहिलेसम्म ३३ लाख १६ हजार रुपैयाँ खर्च भइसकेको छ। तर, त्यहाँबाट पनि अहिले पानी प्रयोग गरिएको छैन। डीप बोरिङ र विद्युत््को काम मात्रै भएको छ। ट्यांकी छैन। मोटर घर निर्माण पूरा हुन सकेको छैन। यो योजना पनि अलपत्र छ। बजेट नहुँदा काम गर्न नसकिएको घलाङ डीप ट्युबवेल जल उपभोक्ता समितिका अध्यक्ष मिलिन्द्र बस्नेत बताउँछन्। सो योजनाले दुई दशमलव पाँच हेक्टर जमिन सिँचाइ गर्ने लक्ष्य राखेको छ। दुवै योजनाका अध्यक्षहरू बस्नेतद्वय मन्त्री बस्नेतका नातेदार हुन्। ध्रुवलक्ष्मी कन्ट्रक्सन कम्पनी प्रालि र उपभोक्ता समितिबाट यहाँ काम भएको छ। डीप ट्युबवेल निर्माणपछि ट्यांकीमा पानी जम्मा गर्ने र पाइपलाइनबाट उपभोक्तालाई दिने समितिका अध्यक्ष बस्नेतले बताए। तर, ट्यांकी बनेको छैन। पाइपलाइन पनि बिछ्याइएको छैन। अहिले योजना पनि अलपत्र छ। बस्नेत मन्त्री पदबाट हटेपछि यी तीनवटै योजनामा प्राथमिकताका साथ बजेट विनियोजन भएन। योजना सम्पन्न भएपछि यहाँका करिब सय घरधुरीलाई पानी उपलब्ध गराउने लक्ष्य छ। तर, त्यसका लागि उपभोक्ताले विद्युत्् महसुल, हेरालु खर्च तिर्नुपर्छ, उपभोक्ता समितिका अध्यक्ष बस्नेतले भने। ट्युबवेलबाट आएको पानी ट्यांकीमा जम्मा गरेर पाइपमार्फत एक सय घरमा पुर्याउन सहज छैन। घरहरू नजिक नभएकाले यो योजनामन्त्री बस्नेतले अरू छरछिमेकलाई नभई पारिवारिक प्रयोजनका लागि बनाएको भन्दै स्थानीयले आलोचना गरेका छन्। सिरानचोक५ जरेबरको भूमिगत डीप ट्युबवेल सिँचाइ प्रणाली मन्त्री बस्नेतको बेंसीखेतमा छ। त्यहाँ ट्रान्सफर्म राखिएको छ। मोटरका लागि दुई तले दुईकोठे घर बनाइएको छ। योजना अलपत्र बनेपछि त्यो घरभित्र मकै गोदाम गरिएको छ। ट्युबवेलको पानी संकलन गर्न ट्यांकी निर्माण गरिएको छ। जग्गा अन्यत्र नपाइएको र मन्त्री बस्नेतको आमाको नामको जग्गाको मञ्जुरीनामा पाएकाले त्यहाँ बनाइएको हो, अध्यक्ष दीपेन्द्रले भने, मन्त्रीको खेतको लागि होइन। सबैले पाइप ल्याएर तानेर लैजान सक्छन्। तर, विद्युत््को महसुल पानी प्रयोग गर्नेहरूले बराबर तिर्नुपर्छ। मन्त्रीका नातेदारसमेत रहेका उपभोक्ता समितिका अध्यक्ष बस्नेत आफूले भने माछापोखरीसम्म पानी पुर्याएका छन्। सिरानचोक५ जरेबरको लिफ्ट सिँचाइ योजना जलस्रोत तथा सिँचाइ विकास डिभिजन कार्यालय गोरखामार्फत निर्माण गरिएको हो। तत्कालीन समयमा यो कार्यालय पनि मन्त्री बस्नेतको पूर्वाधार विकास मन्त्रालयअन्तर्गत नै थियो। २०७५ फागुन १३ गते सम्झौता गरेर प्रगति निर्माण सेवाले २०७७ कात्तिक ५ गते सम्पन्न भएको भन्दै जलस्रोत तथा सिँचाइ विकास डिभिजन कार्यालयले निर्माण कम्पनीलाई ४५ लाख ५२ हजार भुक्तानी लिइसकेको इन्जिनियर विष्णुहरि अधिकारीले बताए। इनार बनाउनेलगायतका करिब १५ लाख रुपैयाँ बराबरका केही काम भने उपभोक्ता समितिबाट भयो। पानी लिफ्ट गर्न दरौँदी नदीको छेउमा इनार खनिएको छ। इनारबाट पानी ट्यांकी जम्मा गर्ने र ट्यांकीबाट पाइपलाइन बिछ्याएर ३७ वटा ट्याप स्ट्यान्डमार्फत खेतखेतमा सिँचाइ गर्ने योजना थियो। तर, अहिले धेरैजसो ट्याप स्ट्यान्डहरू पुरिएका छन्। पानी नचलेपछि मध्यपहाडी सडक र किसान आफैंले पनि पाइपलाइन उप्काएका छन्। यो योजनाबाट एक दिन पनि पानी चलेको छैन, स्थानीय पम्फे सार्कीले भने, पाइप गाड््ने भन्दै खेतको डिल मात्रै भस्काइदिए। पुर्नुपर्ने पाइप अलपत्र छाडिएको गुनासो उनको छ। यो योजना चालू होला र सिँचाइ गरौँला भन्नेमा हामीहरू विश्वस्त छैनौं, उनले भने। अलपत्र बनेको सो योजनाका लागि अलग्गै ट्रान्सफर्मर राखिएको छ। मोटर राख्न घर पनि निर्माण भएको छ। तर, मोटरघर रहेको जग्गाका जग्गाधनीले स्वीकृतिबिना संरचना निर्माण गरेको भन्दै ताला लगाइदिएका छन्। इनारको पानी नचढेपछि खोलाको पानी पम्पले लिफ्ट गरेर निर्माण व्यवसायीलाई भुक्तानी दिइएको थियो। इनार उपभोक्ताले बनाएका हुन्। इनारबाट पानी चढ््न समस्या थियो। तर, खोलाको पानी ट्यांकीमा राखेर सबै धारामा पानी झारिएको हो, सिँचाइ डिभिजन कार्यालय गोरखाका इन्जिनियर विष्णुहरि अधिकारीले भने। भुक्तानीका लागि मात्र पानी झारे पनि भोलिपल्टदेखि एकदिन पनि पानी नआएको किसानहरूको गुनासो छ। उपभोक्ता समितिका अध्यक्ष प्रेमबहादुर अधिकारीले इनारबाट पानी नआए पनि अर्को इनार बनाउने योजना भएको तर बजेट नआउँदा बन्न नसकेको बताए। उपभोक्ताले पाइप उप्काइसकेका छन्। केही पाइप अध्यक्ष बस्नेतको घरमा थन्किएको छ। मन्त्री बस्नेत पदमा रहँदा विनियोजन गरेका यी तीनवटै योजनामा सरकार परिवर्तनपछि चालू वर्ष बजेट विनियोजन भएको छैन। भूमिगत जलस्रोत तथा सिँचाइ कार्यालय पोखराका प्रमुख नारायणकृष्ण गणेशले बजेट विनियोजन नभएको बताए। सिरानचोक५ जरेबर र गोनपा३ घलाङको क्रमागत योजना हो। तर, योसहित २१ वटा योजनाको बजेट काटिएको छ।"
बुटवलमै अन्तर्राष्ट्रिय सम्मेलन केन्द्र,"बुटवल : बुटवल१० रामनगरस्थित बुटवल मण्डपमा अन्तर्राष्ट्रिय सम्मेलन केन्द्र निर्माण भएको छ। जहाँ २ हजार ७ सय जना अटाउने १२ वटा हल बनाइएको छ। १ हजार १ सय १४ जना अट्ने गौतमबुद्ध हल सबैभन्दा ठूलो छ। ५ सय क्षमताका ६ वटा बैठक कक्ष छन्। ५०५० र ११ सय क्षमताका दुइटा साना हल, भीआईपी, भिडियो, अडियो, ट्रान्सलेटरलगायत हल छन्। जसको नामकरण लुम्बिनी प्रदेशका ऐतिहासिक एवं पर्यटकीय क्षेत्रको नामबाट गरिएको सहरी विकास मन्त्रालयका सहसचिव पदम मैनालीले बताए। बुटवल मण्डपको साढे १६ बिघा जग्गामध्ये ९६ बिघामा सभाहल फैलिएको छ। यो सभाहल आकाशबाट हेर्दा चन्द्र र सूर्य रहेको नेपालको झन्डा आकारमा छ। सभाहल अगाडि पानीका फोहोरासहित पोखरी बनाइएको छ। सम्मेलन केन्द्रमा प्रवेश गर्ने र बाहिरिनेहरूका लागि छुट्टाछुट्टै द्वार छन्। ५ वटामध्ये प्रवेश र निकास द्वार, भीआईपी र सर्भिस द्वार छन्। सम्मेलन केन्द्र निर्माण सम्पन्न भई परीक्षणपछि उद्घाटन गरिएको बुटवल अन्तर्राष्ट्रिय सम्मेलन केन्द्र र बुटवल प्रदर्शनी केन्द्र निर्माण आयोजनाका प्रमुख धर्मेन्द्र पन्थीले बताए। प्रधानमन्त्री शेरबहादुर देउवाले शनिबार सम्मेलन केन्द्रको उद्घाटन गरेका हुन्। यो सभाहल राजधानीबाहिरको ठूलो भएको जनाइएको छ। सम्मेलन केन्द्र दुई चरणमा सक्ने गरी २०७१ सालमा ठेक्का सम्झौता भएको थियो। २०७८ पुस मसान्तसम्म बनाइसक्ने भनिए पनि कोरोना महामारीका कारण ढिला भएको हो। दोस्रो चरणमा २०७४ सालमा सम्झौता गरी २०७६ कात्तिकसम्मको समयावधि तोकेर काम भएको थियो। पछि २०७९ कात्तिकसम्म म्याद थप गरिएको थियो। थप म्यादअगावै २०७८ असारमै निर्माण सम्पन्न गरिएको आयोजना प्रमुख पन्थीले बताए। पहिलो चरणको कामलाई २३ करोड र दोस्रो चरणको कामलाई ८० करोड गरी १ अर्ब ३ करोडमा ठेक्का सम्झौता गरिएको थियो। पहिलो चरणअन्तर्गत मुख्य सभाहल रहेको भवनको काम सकिएको हो। त्यहाँ सँगै ब्लकमा दुईवटा भवन छन्। मुख्य सभाहलभित्र रातो लहरै कुर्ची राखिएको छ। दोस्रो चरणमा चन्द्रमा आकारको संरचना निर्माण भएको हो। आयोजनाका इन्जिनियर सुमन दलार्मीका अनुसार सभाहलसँग साटेर उत्तर र दक्षिणमा गरी दुईवटा बहुउपयोगी भवन बनेका छन्। यी १ सय क्षमताका छन्। त्यसबाहेक दोस्रो दुईवटा सर्भिस ब्लक, क्यान्टिन, ग्रिन हाउस, ६ जना बस्न मिल्ने स्टाफ क्वार्टर बनाइएको छ। सभाहलमा लिफ्टको व्यवस्था छ। सभाहल परिसरको ग्रिनरीसहितको बाटो, फुटपाथ, बगैंचालगायत संरचना पनि दोस्रो चरणअन्तर्गत निर्माण गरिएका छन्। बुटवल उपमहानगरपालिकाले संरक्षण गर्दै आएको बुटवल मण्डपमा पूर्वतर्फ बुटवल सम्मेलन केन्द्र र पश्चिमतर्फ अन्तर्राष्ट्रिय स्तरको प्रदर्शनी केन्द्र निर्माण गर्ने निर्णय सरकारले २०६५ सालमा गरेको थियो। तत्कालीन अर्थमन्त्री विष्णु पौडेलले २०७६ जेठ १३ गते शिलान्यास गरेका थिए। रुपन्देही क्षेत्र नम्बर २ का सांसद एवं पूर्वअर्थमन्त्री पौडेलले योजनाको अवधारणा बनाएका थिए। एमाले महाधिवेशनपछि बुटवलमा ठूला कार्यक्रम गर्न इनडोर सभाहलको आवश्यकता महसुस भएको पौडेलले बताए। बुटवलले अब यही सभाहलमा ठूला कार्यक्रमहरू गर्न सक्छ। लुम्बिनी नजिक रहेकाले यसको विशेष महŒव छ, उनले भने। यहीं ठाउँमा २०६५ सालमा एमालेको महाधिवेशन उद्घाटन कार्यक्रम सम्पन्न भएको थियो। २०७१ माघ १५ गते निर्माण कम्पनीसँग सम्झौता भएको यो सम्मेलन केन्द्र ८ वर्षमा पूरा भएको हो। सम्मेलन केन्द्र कुन मोडालिटीबाट सञ्चालन गर्ने खाका भने तयार भएको छैन। बुटवल उपमहानगरपालिकालाई हस्तान्तरण गर्ने या कुनै समितिमार्फत सञ्चालन गर्नेबारे संघीय सरकारले नै निर्णय गर्ने इन्जिनियर दलार्मीले बताए। सरोकारवारलाले यो छिटो सञ्चालन गर्न माग गरेका छन्। रुपन्देही उद्योग संघका अध्यक्ष माधव पौडेलले सभाहल निर्माणपछि बुटवलमा आर्थिक गतिविधि बढ्ने विश्वास रहेकाले सञ्चालनमा ढिलाइ गर्न नहुने बताए। व्यवसायीले प्रदर्शनी केन्द्रको निर्माण छिट्टै सक्नुपर्ने माग गर्र्दै आएका छन्। यो संरचना निर्माणपछि स्थायी प्रदर्शनीस्थल तयार हुनेछ। बुटवल मण्डपको १६ बिघामध्ये पश्चिमतर्फको ६४ बिघामा १ अर्ब २ करोड लागतमा बुटवल प्रदर्शनी केन्द्र निर्माणाधीन छ।"
भोजपुरबाटै चुनाव लड्छु : मुख्यमन्त्री,"विराटनगर : प्रदेश १ का मुख्यमन्त्री राजेन्द्रकुमार राईले आगामी प्रतिनिधि एवं प्रदेशसभा निर्वाचनमा आफू गृहजिल्ला भोजपुरबाटै चुनाव लड्ने बताएका छन्। राई नेकपा (एकीकृत समाजवादी)का केन्द्रीय सचिवसमेत हुन्। पार्टीको सुनसरी कमिटीले सुनसरी निर्वाचन क्षेत्र नम्बर १ बाट प्रतिनिधिसभामा नाम सिफारिस गरेपछि राईले आफू भोजपुर छाड्न नसक्ने प्रतिक्रिया दिएका हुन्। सुनसरीबाट शनिबार नाम सिफारिस भएपछि उनले आफ्नै भूगोल भोजपुरबाटै चुनाव लड्ने मनसाय व्यक्त गरेका छन्। 'भोजपुर मेरो जन्म, कर्म र अहिले प्रतिनिधित्व गरिरहेको जिल्ला हो। भोजपुरप्रति मेरो अगाध माया छ, भोजपुरे जनताले मलाई माया र विश्वास गरिराख्नु भएको छ। त्यसैले भोजपुर छाडेर अन्यत्र उम्मेदवार बन्ने मेरो शून्य दशमलव १ प्रतिशत पनि चाहना र सोच छैन र भोजपुरे जनताले माया विश्वास गरेसम्म म सांसद र मन्त्री केही नभइ भुइँमा बसेर नि भोजपुरे जनताको सेवा गर्न चाहन्छु। त्यसैले सांसद र मन्त्री बन्न अन्त जाने मेरो कुनै सोच र चाहना छैन,' उनले फेसबुकमा लेखेका छन्। भोजपुर निर्वाचन क्षेत्र नम्बर १ 'क' बाट प्रदेशसभा सदस्यमा निर्वाचित हुँदै राई अहिले मुख्यमन्त्री छन्। उनको नाम यसपटक पनि पार्टीको भोजपुर जिल्ला कमिटीले सिफारिस गरेको छ। सुनसरीबाट उम्मेदवार सिफारिस भए पनि राईले भूगोलको हिसाबले आफ्नो निर्वाचन क्षेत्र नछाड्ने चाहना व्यक्त गरेका हुन्। 'नितान्त पार्टीको आफ्नो मूल्यांकन र चाहनाको आधारमा दुवै जिल्लाबाट सिफारिस भएको हो। यसमा मेरो कुनै हात, इसारा, संकेत, माग र चाहना जोडिएको छैन,' राईले भनेका छन्, 'पार्टीको अनुशासित कार्यकर्ता भएका नाताले पार्टीको निर्णय मैले सधैँ मान्नुपर्छ। अहिले खास उदेश्यका लागि हाम्रो पार्टी गठबन्धनमा छ। गठबन्धनबाटै चुनाव लड्ने निर्णयमा छ। त्यसैले उम्मेदवारीको हकमा गठबन्धनबाट गरिने जुनसुकै निर्णय पनि मानेर जान म तयार छु।' गठबन्धनभित्र उछिनापाछिन गर्ने पक्षमा आफू नभएको बताउँदै उनले भने, 'नेताले चुनाव लड्नैपर्छ, सांसद बन्नैपर्छ भन्ने नि छैन, पार्टी र गठबन्धनले मलाई उम्मेदवार नबनाउने निर्णय गर्यो भने म उम्मेदवार नबन्न तयार छु।' भोजपुर छाडेर सांसद र मन्त्री बन्न अन्त जाने कुनै सोच र चाहना नभएको मुख्यमन्त्री राईले बताए। सजिलो देख्दा उछिनापछिन गर्ने तथा अप्ठेरो देख्दा भाग्ने मानिस आफू नभएको बताउँदै राईले पार्टीको निर्देशन भयो भने जस्तासुकै अप्ठ्यारोमा उम्मेदवार बन्न र काम गर्न तयार रहेको सन्देश दिएका छन्। 'अप्ठ्यारो देखेर पन्छिन्छ कि, त्यस्तो कसैले नठान्नु होला,' उनले फेसबुकमा लेखेका छन्।"
मेयर र उपमेयरविरुद्ध गलत भ्रम फैलाउने एक युवक पक्राउ,झापा : सामाजिक सञ्जाल फेसबुकमा मेयर र उपमेयरविरुद्ध गलत भ्रम फैलाएको भन्दै एक युवकलाई प्रहरीले नियन्त्रणमा लिएको छ। इलाका प्रहरी कार्यालय अनारमनिको टोलीले बिर्तामोड नगरपालिका४ निवासी २२ वर्षीय राजु बिमलीलाई नियन्त्रणमा लिएको डीएसपी रुगमबहादुर कुँवरले जानकारी दिए। बिमलीलाई आइतबार दिउँसो उनकै घरबाटै नियन्त्रणमा लिएको हो। बिमलीले शनिबार राति बिर्तामोड नगरपालिकाका प्रमुख पवित्रा महतारा प्रसाईँ र उपप्रमुख नगेन्द्रप्रसाद सङ्ग्रौलाको तस्बिर राखेर मेयर र उपमेयर हराएको सूचना भन्दै भ्रमपूर्ण सन्देश पोष्ट गरेका थिए। दमकमा आइटी अध्ययन गर्दै आएका उनले सामाजिक सञ्जालमार्फत गलत सूचना फैलाएको आरोपमा नियन्त्रणमा लिएको डीएसपी कुँवरले बताए। उनलाई आवश्यक कारबाहीका लागि इलाका प्रहरी कार्यालय अनारमनिमा राखिएको छ।
"अतिथि सदन निर्माणमा भ्रष्टाचार, निर्माण सम्पन्न नहुँदै चुहिन थाल्यो भवन",धरान : सुनसरीको धरान उपमहानगरपालिका२० स्थित चिण्डे डाँडामा निर्माण गरिएको अतिति सदन भवन निर्माणमा चरम भ्रष्टाचार भएको पाइएको छ। सहरी विकास मन्त्रालयको ७५ लाखमा (भ्याटबाहेक) निर्माण थालिएको भवन निर्माण सम्पन्न नहुँदै चुहिन थालेको छ। भवन निर्माणको ठेक्का पाएको यायुष निर्माण सेवाले सम्झौताअनुसार काम नगरेपछि स्थानीय बासिन्दाले विरोध जनाएका छन्। सम्झौताअनुसार काम नगर्ने ठेकदारलाई संघीय आयोजना कार्यान्वयन इकाई विराटनगरले ५० लाख रुपैयाँ भुक्तानी दिइसकेको बुझिएको छ। धरानको पर्यटकीयस्थल चिण्डेडाँडामा ५ तले भ्युटावर निर्माण गरिएको छ। भ्युटावरमा आउने पर्यटकहरुको सुविधाको लागि अतिथि सदनको निर्माणमा बजेट विनियोजन गरेपनि ठेकेदार रमेश पोदारले सम्झौताअनुसार भवन निर्माण नगरी अलपत्र पारेको चिण्डेडाँडा पर्यटन तथा सुचना पूर्वाधार विकास केन्द्रका अध्यक्ष सम्फर तामाङले बताए। उनले सम्झौताअनुसार काम नगर्ने ठेकेदार पोदारलाई कडा कारबाही गर्न माग गरेका छन्। अध्यक्ष तामाङले ठेकेदारले सम्झौता विपरित काम गर्दा पानी परेको समयमा चिसिन थालेको बताए। भवन चुहिन थालेपछि दोस्रो पटक ढलान गर्दा पनि भवन चुहिन नरोकिएपछि ठेकेदारले गुणस्तरहीन काम गरेको उनको आरोप छ। ठेकेदार पोदार भवन निर्माणको काम छाडेर सम्पर्कविहीन भएको अध्यक्ष तामाङे बताए। जुनसुकै आयोजना निर्माण गर्दा निर्माणस्थलमा सूचना पार्टी राखेर निर्माण अगाडि बढाउनुपर्ने भए पनि ठेकेदार पोदारले स्थानीय सरोकारहरुलाई समेत भवनको स्टिमेट नदेखाई आफूखुसी निर्माण गरेको अर्का स्थानीय राजकुमार तामाङे बताए। उनले ठेकेदारले स्टिमेट लुकाएर १९ फिट चौडाइ र ६० फिट लम्बाइ (पाटेशन बेगर) एक हजार २ सय स्क्वायर फिटको कच्चा भवन बनाएको बताए। भवन निर्माणमा ७५ लाख रुपैयाँमा ठेक्का लगाइएको भए पनि काम भएको प्रविधिक मूल्यांकन गर्दा ४२ लाखमात्र रकम पुग्ने अनुमान गरिएको छ। सरकारी रकम दुरुपयोग गरी आयोजनाको काममा भ्रष्टाचार हुँदासमेत भवनको रेखदेखको जिम्ममा पाएको संघीय आयोजना कार्यान्वयन इकाई विराटनगरले ठेकेदारलाई कारबाही गर्न सकेको छैन। संघीय आयोजना कार्यान्वयन इकाई विराटनगरका इन्जिनियर रोशन झाले अतिथि सदन भवनको निर्माण ठेकेदार पोदारले सम्झौताअनुसार काम नगरेको बताए। उनले ठेकेदारले सम्झौताअनुसारको काम नगरेकाले भुक्तानी पाउनुपर्ने करिब २२ लाख रुपैयाँ रोक्का गरिएको बताए। भवन निर्माण अलपत्र पारेर सम्पर्कविहीन भएका ठेकेदार पोदारलाई पटकपटक फोन गर्दा उनले फोन उठाएनन्।
पहिरोमा पुरिएर रुकुम पश्चिममा आमाछोरीको मृत्यु,"जाजरकोट : रुकुम पश्चिमको आठबीसकोट नगरपालिका१४ पिपलचौरमा आइतबार आएको पहिरोमा परेर आमाछोरीको मृत्यु भएको छ। पिपलचौरमा रहेको सामुदायिक वनको भवन पहिरोले पुर्दा दुई आमाछोरीको मृत्यु भएको प्रहरीले जनाएको छ। प्रहरीका अनुसार मृत्यु हुनेमा जाजरकोट जिल्लाको भेरि नगरपालिका१ मैदैकी ३० वर्षीया बालमती राना र उनकी दुई वर्षीया छोरी प्रतिक्षा राना रहेका छन्। जेठी छोरी ६ वर्षीया तिर्सना रानाको भने जीवितै उद्धार गरिएको आठबीसकोट नगरपालिका १४ का वडा अध्यक्ष हुकुम पुनले बताए। आइतबार बिहान जाजरकोटको नलगाड नगरपालिका१ स्थित माईतीघरबाट घर फर्कने क्रममा पानी पर्दा उनीहरू पिपलचौरमा रहेको छेपारे सामुदायिक वनको भवनमा ओत लाग्न गएका थिए। सोही समयमा भवन माथिबाट आएको पहिरोमा परेर उनीहरू पुरिएका हुन्। नेपाल प्रहरी, आठबीसकोट नगर प्रहरी र स्थानीयवासीको सहयोगमा पहिरो पन्छाउने क्रममा सामुदायीक भवनको झ्यालमा चेपिएको अवस्थामा तिर्सनाको उद्धार गरिएको र दुई जनाको शव निकालिएको वडा अध्यक्ष पुनले बताए। घाइते तिर्सनालाई भेरी नगरपालिका१ रिम्नामा प्राथमिक उपचार गरेर जिल्ला अस्पताल जाजरकोट ल्याइएको छ। उनको अवस्था सामान्य रहेको जाजरकोटका प्रहरी प्रमुख डिएसपी सन्तोष निरौलाले बताए।"
"मुस्ताङमा शैक्षिक आन्दोलनमा ऐक्यवद्धता, तत्काल विद्यालय बन्द नहुने","जोमसोम : हिमाली जिल्ला मुस्ताङका विद्यालयहरू तत्काल बन्द नहुने भएको छ। नेपाल विद्यालय कर्मचारी परिषद्ले न्यून पारिश्रमिकमा खटिएका वैतनिक कर्मचारी (विद्यालय सहयोगी, बालविकास सहजकर्ता र लेखापाल) कर्मचारीहरूको उपयुक्त तलब वृद्धिको माग गर्दै भदौ १ गतेदेखि आन्दोलन गरिरहेको छ। तर, मुस्ताङका शिक्षकका पेशागत संघ संगठनहरूले उक्त आन्दोलनप्रति एक्येवद्धता जनाए पनि तत्काल विद्यालय नगर्ने जनाएका छन्। एकीकृत अखिल नेपाल शिक्षक संगठन, नेपाल राष्ट्रिय शिक्षक संगठन र नेपाल शिक्षक संघका पेशागत प्रतिनिधिले आइतबार संयुक्त प्रेस विज्ञप्ती जारी गर्दै नेपाल विद्यालय कर्मचारी परिषदको आन्दोलनमा ऐक्यावद्धता जनाएका छन्। सरकारले आर्थिक वर्ष २०७९०८०को बजेटमा सबै राष्ट्रसेवक कर्मचारीको तलव वृद्धि गरेपनि सबैभन्दा न्यून पारिश्रमिकमा काम गरिरहेका विद्यालयका कर्मचारीको तलब वृद्धि गर्न नसक्नु राज्यले अन्यायपूर्ण व्यवहार गरेको ठहर गरेको छ। विज्ञप्तिमा यसअघि न्यून पारिश्रमिकमा काम गरिहेका कर्मचारीहरूको तलव वृद्धि गर्ने सम्झौता र अदालतको फैसला वर्षौसम्म कार्यान्वयन गर्न सरकारले चाँसो नदिएको भन्दै विद्यालय कर्मचारी परिषद्को आन्दोलनमा मुस्ताङका शिक्षक पेशागत संघसंगठनले एक्यावद्धता जनाएको एकीकृत अखिल नेपाल शिक्षक संगठनका अध्यक्ष भेषराज बास्तोलाले जानकारी दिए। मुस्ताङका शिक्षक पेशागत संघसंगठनहरूले कोरोना कहरले तहसनहस पारेको विद्यालय शिक्षाले भर्खरै गति लिन थालेको र हिमाली जिल्ला मुस्ताङमा शैक्षिक सत्र २०७९ को ७ महिना मात्र रहने स्पष्ट पारेको छ। मुस्ताङमा जेठबाट नयाँ शैक्षिक सत्र सुरु भई मंसिर महिनामा अन्त्य हुन्छ। मुस्ताङको भौगोलिक अवस्था र हिमाली शैक्षिक सत्रलगायतका कारणले तत्काल विद्यालय बन्द गर्ने अवस्था नरहेको र न्यून पारिश्रमिकमा काम गर्ने विद्यालयका वैतनिक कर्मचारीको माग सम्बोधन नहुने अवस्था रहेमा अप्रिय कदम चाल्न बाध्य हुने विज्ञप्तिमा उल्लेख गरिएको छ। एकीकृत अखिल नेपाल शिक्षक संगठनका अध्यक्ष भेषराज बास्तोलाले न्यून पारिश्रमिकमा काम गर्ने विद्यालय सहयोगी, बालविकास सहजकर्ता र लेखापाल)को तलब सरकारले अबिलम्व वृद्धि गर्नुपर्ने बताए। उनले माग सम्बोधन नहुने अवस्था आएमा कठोर निर्णय लिने उनले जानकारी दिए। मुस्ताङका ५ स्थानीय तहमा ३५ सामुदायिक विद्यालय छन् ।"
गुल्मीमा जीप दुर्घटना हुँदा ५ जना घाइते,गुल्मी : जिल्लाको चन्द्रकोट गाउँपालिका वडा नम्बर ६ क्वाङदीमा आइतबार जीप दुर्घटना हुँदा पाँच जना घाइते भएका छन्। शान्तिपुर बजारबाट रूपाकोट जाँदै गरेको लु १ ज १८३४ नम्बरको जीप दुर्घटना हुँदा चालकसहित पाँच जना घाइते भएका प्रहरीले जनाएको छ। घाइतेहरूलाई उपचारका लागि जिल्ला अस्पताल तम्घास लगिएको प्रहरीले जनाएको छ। प्रहरीका अनुसार जीप सडकबाट करिब ६ मिटर तल खसेको छ।
१३ बुँदे घोषणपत्र जारी गर्दै सकियो बैंकक एसिया सम्मेलन,"बैंकक (थाइल्यान्ड) : गैरआवासीय नेपाली संघ एसिया प्रशान्त ९औं क्षेत्रीय सम्मेलन १३ बुँदे बैंकक घोषणापत्र जारी गर्दै सकिएको छ। विभिन्न देशमा रहेका ६ लाख नेपाली मूलका पिएनओ (पिपल अफ नेपाली ओरजिन)लाई आर्थिक, सामाजिक तथा सांस्कृतिक अधिकारसहितको गैरआवासीय नेपाली परिचयपत्रको व्यवस्था गर्न संघले माग गरेको छ। नेपाली नागरिक सरह सामाजिक, सांस्कृतिक र आर्थिक अधिकार उपभोग गर्न पाउने गरी गैरआवासीय नेपाली नागरिकता सुनिश्चित गर्न आवश्यक कानुनी व्यवस्था तत्काल गर्न सरकारसँग अनुरोध गरेको छ। घोषणापत्रमा एसिया प्रशान्त क्षेत्रमा बसोबास गर्ने युवा महिला तथा दोस्रो पुस्तालाई संघको मूलधारमा समाहित गर्दै विदेशमा रहेका बालबालिकालाई नेपाली भाषा, लिपी, संस्कार र संस्कृति सिकाउने कार्य गर्न संघका सबै राष्ट्रिय समन्वय परिषद्मार्फत प्रतिवद्धता जाहेर गरिएको छ। नेपालमा विदेशबाट पढ्न आउनेले पर्यटन भिषा लिएर जानुपर्ने वाध्यता अन्त्य गरी विद्यार्थी भिषाको व्यवस्थाका लागि अनुरोध गरिएको छ। लगानीलाई सुनिश्चित आवश्यक कानुनलाई समयाअनुकुल परिमार्जित गर्दै गैरआवासीय नेपालीको लगानीलाई समेत नेपालको धितोपत्र विनिमय बजारमा प्रवेश गराउन आवश्यक पहल गर्न घोषणापत्रमा समेटिएको छ। विदेशमा बस्ने नेपाली नागरिकलाई मताधिकारको व्यवस्था मिलाउन आवश्यक ऐन, कानुन निर्माणका साथै नेपाली नागरिकताबाहक गैरआवासीय नेपालीले सम्बन्धित विदेशस्थित नेपाली कूटनीतिक नियोग वा अनलाईन मार्फत मतदाता नामावली दर्ता एवं मतदान गर्ने तथा राष्ट्रिय परिचयपत्रसमेत बनाउन सक्ने व्यवस्था मिलाउन सरकार तथा सम्बन्धित निकायलाई अनुरोध गरिएको छ। वैदेशिक रोजगारमा रहेका नेपालीको सुरक्षित भविष्यका लागि आवश्यक संयन्त्र बनाई सामाजिक सुरक्षा कोष कार्यान्वयन गर्ने तथा गन्तव्य देशसँग श्रम सम्झौता गर्दा अनिवार्य रूपमा सामाजिक सुरक्षामा आवद्ध गराउनु घोषणापत्रले जोड दिएको छ। विदेशमा भएका तथा वैदेशिक रोजगारबाट फर्किएका नेपालीको ज्ञान, सीप, प्रविधि र अनुभव नेपालको सर्वाङ्गीण विकासमा योगदान हुने गरी सो को सहज प्रयोगको लागि आवश्यकल संयन्त्र निर्माण तथा समन्वय गर्न जोड दिइएको छ। संघले उद्यमशीलताको बिकास गर्न विध्यालयस्तरबाटै पढ्दै कमाउँदै जस्ता मौलिक कार्यक्रम सञ्चालनमा ल्याउने ल्याउन जोड दिइएको छ। युवा तथा महिलाको उद्यमशीलता अभिवृद्धिका लागि आवश्यक सहयोग गर्ने, महिला फोरम र युवाको सक्रियतामा सुरु भएको सीप विकास तालिमलाई निरन्तरता दिने र गैरआवासीय नेपाली अभियानको हरेक क्षेत्रमा महिला तथा युवाको सहभागिता सुनिश्चित गराउन सम्मेलनकम प्रतिबद्धता जाहेर गरिएको छ। नेपालको प्रमुख आर्थिक श्रोत बिष्रेशण (रेमिट्यान्स) लाई औपचारिक माध्यमबाट नेपाल पठाउने वातावरण बनाउँदै उत्पादनमा लगानी गर्नै पर्ने वातावरण मिलाउन सरकारसँग सहकार्य गर्न जोड दिइएको छ। वैदेशिक रोजगारमा रहेका ससाना लगानी गर्न सक्ने नेपालीलाई सामुहिक लगानीमा आवद्ध गराउनका लागि नेपाल सरकारसहितको संलग्नतामा संचलान गर्न लागिएको १० अर्बको लगानी कोष सञ्चालनमा आवश्यक कानुन यथासक्य छिटो परिमार्जन गर्न सम्मेलनले माग गरेको छ। मिलाप एसिया भेन्चरको स्थापना गरी नेपाली कोशेली उद्योगको स्थापना गरी नेपाली उत्पादनलाई अन्तर्राष्ट्रिय बजारमा प्रवर्द्धन गर्न जोड दिइएको छ।"
पछिल्लो २४ घण्टामा देशभर ११ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा ११ वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा तीन जना घाइते भएका छन्। आठवटा चौपाया क्षति भएको छ। चट्याङ, जनावरको आक्रमण, पहिरोको घटना भएको प्राधिकरणले जनाएको छ। घटनाबाट १६ लाख ९५ हजार रुपैयाँ बराबरको क्षति भएको छ।"
बाढीपहिरोले मकै खेतीबाली नष्ट,"जाजरकोट : अत्यधिक वर्षापछि जाजरकोटको नलगाड नगरपालिका ४ माँझगाउँमा आएको बाढीपहिरोले मकै खेती नष्ट पारेको छ। फुलचाउँली मायाडाडाँबाट भलपानी गाउँ पसेर नाउला खोलामा पहिरो गएको हो। पहिरोले स्थानीय केशबवहादुर रावल, पलबहादुर रावल, जयबहादुर रावल, लोकेन्द्र रावल र धनबहादुर रावलको जग्गामा लगाएको मकैबाली नष्ट पारेको वडा अध्यक्ष बद्री पन्तले बताए। पहिरोले केशब रावलको चर्पि, चल्लाखोर, किबी, अलैंची, कागती, सुन्तला लगाएतका फलफूलका बिरुवा पनि नष्ट गरेको छ। अध्यक्ष पन्तले भने 'पाक्नै लागेको मकै पहिरोले सखाप पारेपछि स्थानीय चिन्तामा परेका छन।' दुःख गरेर लगाएको मकै बाली पहिरोले नोक्सान पारेपछि के खाएर परिवार पाल्ने पलबहादुर रावलले गुनासो गरे। मकै खेतीबाटै परिवार पाल्ने गरेको र अहिले मकै सखाप भएपछि आफूहरू समस्यामा परेको उनले बताए। गाउँमाथि रहेको वन क्षेत्र अतिक्रमणको चपेटामा परेको तथा जथाभावी सडक खन्दा खहरे खोलामा बाढी आएको हो। यसबाट पुरै गाउँ जोखिममा पर्ने खतरा बढेको छ। देवताथान र मायाडाडा गरी दुई स्थानबाट बाढी आएको स्थानीय कालिबहादुर थापाले बताए। 'गाउँमाथिको हरियालीवन क्षेत्र सबै उजाड भयो, अतिक्रमण गरेर जथाभावी जग्गा बनाउने काम भयो। दुई तिरबाट सडक खन्ने काम भयो। त्यही भएर सानो पानी पर्दा पनि गाउँ पसिहाल्छ, यसलाई समयमै रोकथाम गरिएन भने भेरीखर्क, माँझगाउँ, सार्कीबारा, नाउलाखोला लगायतका बस्ती जोखिममा पर्ने खतरा छ,' थापाले भने।"
मोटरसाइकल चालकको मृत्यु,काठमाडौं : नवलपरासी बर्दघाट सुस्ता पश्चिम सुनवल नगरपालिका१३ बडेरामा गएराति मोटरसाइकल अनियन्त्रित भएर पल्टिँदा चालकको मृत्यु भएको छ। सुनवल नगरपालिका१ का २९ वर्षीय विनय रायमाझीको मृत्यु भएको हो। रायमाझीले चलाएको लु ६२ प १२९२ नम्बरको मोटरसाइकल अनियन्त्रित भई पूर्वपश्चिम राजमार्गमा निमार्णाधीन पुलको भित्तामा ठोकिएको थियो। गएराति पौने ११ बजे भएको सवारी दुर्घटनामा घाइते भएका उनको उपचारका क्रममा जिल्ला अस्पताल परासीमा मृत्यु भएको इलाका प्रहरी कार्यालय सुनवल नवलपरासी पश्चिमले जनाएको छ।
"विद्यालय जाँदैनन्, प्रधानाध्यापक र नर्स","कालिकोट : जिल्लाको खाँडाचक्र नगरपालिका १ मा रहेको पञ्चदेव माविमा प्रशासनले अनुगमन गरेको छ। विद्यालयको गोदाममै थन्किएको स्यानेटरी प्याड मुसाले खाएको र छात्राहरूले प्रयोग गर्न नपाएको समाचार आएपछि प्रशासनले विद्यालयमा रहेको सेनेटरी प्याडको गोदामका साथै सम्पूर्ण पक्षको अनुगमन गरेको हो। खाँडाचक्र नगरपालिका उपमेयर गणेशबहादुर शाही, प्रमुख जिल्ला अधिकारी रामहरि शर्मा, जिल्ला प्रहरी प्रमुख डिएसपी जयस्वर रिमाल, जिल्ला शिक्षा विकास तथा समन्वय इकाई प्रमुख चन्द्रप्रसाद अधिकारी, अनुसन्धान प्रमुख रामअचल शाह लगायतको टिमले विद्यालयमा अनुगमन गर्यो। विद्यालयको हाजिरी हेर्दा गत असार १८ देखि साउन १८ गतेसम्म वर्षे बिदामा विद्यालय बन्द थियो। साउन १९ गतेबाट विद्यालय सञ्चालन भयो। तर विद्यालयका प्रधानाध्यापक सबराज बम विद्यालय व्यवस्थापन समितिसँग बिदा नमागी २४ दिनदेखि अनुपस्थित छन्। विद्यालय नर्स रचना खत्री २१ दिनदेखि विद्यालयमा गएकी छैनन्। शिक्षा विकास तथा समन्वय इकाई प्रमुख अधिकारीले भने, 'प्रधानाध्यापक नै विद्यालय नियमित नआउने रहेछन्। विद्यालय व्यवस्थापन समिति र नगरपालिकाले कारबाहीका लागि सिफारिस गरे कारबाही गर्छु।' प्रमुख जिल्ला अधिकारी शर्माले विद्यालयमा प्रअदेखि शिक्षक तथा विद्यालय नर्सलाई नियमित बनाउन र अन्य व्यवस्थापकीय पक्षलाई सुधार गर्न विद्यालय व्यवस्थापन समितिलाई सुझाव दिएको बताए। उनले भने, समितिका अध्यक्ष नै नगरपालिकाका उपमेयर हुनुहुन्छ। यो विद्यालय जिल्लाकै नमुना विद्यालय हुनुपर्नेमा धेरै कमजोरीहरू पाइयो। यसलाई सुधार गर्नका लागि आग्रह गरेका छौँ। सुधार हुने अपेक्षा गरेका छौँ।' विद्यालय गोदाममा अहिले पनि मुसाले खाएको प्याडका पोकाहरू छन्। कार्यालय लथालिङ्ग छ। लाइबेरी प्रयोगविहीन छ। विद्यालयका शिक्षकहरू भन्छन्, 'विद्यालय नर्स विद्यालय नियमित आउँदिनन्। प्रधानाध्यापकसँग समन्वय गर्छिन कि गर्दिनन् थाहा भएन्। शुक्रबार विद्यालय आएको बेला पनि हाजिर गरेर घर गइन्।' विद्यालयमा कार्यरत एक महिला शिक्षकले भनिन्, विद्यालय नर्स आफू नआएको समयमा आफूहरूलाई गोदामको साँचो दिन्थिन्। हामी प्याड छात्राहरूलाई दिन्थ्यौँ। तर समन्वय हुने थिएन।' शनिबार विद्यालयमा एसइइको ग्रेड वृद्धि परीक्षा चलिरहेको थियो। सान्नीत्रिवेणी गाँउपालिका वडा नं २ स्थित मष्टामाडु माध्यामिक विद्यालयका छात्रा उमेश सार्की परीक्षा हलमै टाउको र पेट देखेर बिरामी परे। विद्यालय नर्स त्यहाँ आएकी थिइनन्। परीक्षा केन्द्रमा अध्यक्ष मिलनकुस्मी चौधरीले भने, 'विद्यालय नर्स आउनुभएको थिएन। हामीले विद्यार्थीलाई जिल्ला अस्पताल पठायौँ। विद्यार्थीको आधा परीक्षा छुट्यो।' जिल्ला अस्पताल कालिकोटमा कार्यरत डाक्टर अप्सरा हमालले भनिन्, विद्यार्थी बिरामी भएर जिल्ला अस्पताल ल्याएका थिए। उक्त विद्यार्थीलाई परीक्षाकै तनावले टाउको दुखेको र ग्यास्ट्रिकका कारण ढिलो समय खाना नखाएर बस्दा पेट देखेको थियो। उसलाई सामान्य उपचार र परार्मश दिएर घर पठाइयो। विद्यालयमा नर्स भएको भए त्यही प्राथमिक उपचार गरेर पुनः परीक्षा दिन लगाउने अवस्था पनि रहन्थ्यो।' यता विद्यालय नर्स खत्री शुक्रबार आफू विद्यालयमा हाजिर भइसकेको बताइन्। उनले शनिबार परीक्षा हलमा विद्यार्थी बिरामी पर्दा आफूलाई जानकारी नभएकाले नगएको बताइन्। उनले अब नियमित विद्यालय जाने बताइन्। प्रअ र विव्यस अध्यक्षबीच द्वन्द्व विद्यालयका प्रधानाध्यापक सबराज बम र समितिमा अध्यक्ष हाल खाँडाचक्र नगरपालिका उपमेयर गणेशबहादुर शाहीबीच सुरुदेखि नै द्वन्द्व थियो। प्रअ राजनीतिक रूपमा नेकपा एमाले समर्थक र व्यवस्थापन समिति अध्यक्ष माओवादी केन्द्रका नेता। विद्यालयको आन्तरिक काममा प्रअ र अध्यक्षको कुरा सधैं बाजिने, कुरा नमिल्ने, भनाभन हुने यस्तै सधैं भइरहन्थ्यो। जसका कारण २०७८ साल मंसिर ८ गते प्रअबाट राजीनामा दिए। समितिका अध्यक्षले राजीनामा स्वीकृत गरे। तर यसमा विवाद भयो। पछि, स्वीकृत भएको राजीनामा कार्यान्वयन नगर्ने र बमलाई नै निरन्तरता दिने सहमति गरियो। विद्यालयका प्रअ बमले भने, 'म अहिले पनि बिरामी छु। बिरामी भएका कारण अन्य कार्यालयका कामले बढीजसो विद्यालय आउन पाउँदिन। म अहिले पनि प्रअबाट हट्न चाहान्छु। तर समिति र अभिभावकले मानेका छैनन्।' आफू बिरामी भएको र सीटीभीटीको कामले जिल्ला बाहिर रहेको उनले बताए। उनले भने 'अहिले आइसकें भोलिदेखि नियमित विद्यालय जान्छु।' यता विद्यालयका व्यवस्थापन समिति अध्यक्ष शाहीले प्रअबाट हटाउन खोज्दा राजनीतिक विवाद हुने र उहाँ विद्यालय नै नआउने बताए। 'उहाँ विद्यालयको काम भन्दा व्यक्तिगत काममा लाग्नुहुन्छ। व्यवस्थापन समितिसँग समन्वय नै गर्नुहुँदैन्। यसले विद्यालय सञ्चालन तथा शिक्षण सिकाइ प्रक्रिया प्रभावकारी बनाउन समस्या भएको छ।' यो जिल्लाकै पुरानो विद्यालय हो। भौतिक संरचना, खुला मैदान, जग्गा लगायतका सम्भावनाका हिसाबले धेरै सम्पन्न छ। शिक्षक दरबन्दीका साथै अन्य श्रोत साधनका हिसाबले पनि धनी छ। तर विद्यालयमा हुने राजनीतिले गर्दा यो विद्यालय समस्यामा परेको छ। कमजोर प्रशासनका कारण विद्यालयमा शिक्षक विद्यार्थी नियमित आउँदैनन्।"
थुनुवा छुटाउन भन्दै घुस लिने बस्नेत पक्राउ,दाङ : थुनुवा छुटाइदिने भन्दै घुस लिने एक जनालाई प्रहरीले पक्राउ गरेको छ। प्रहरीले तुलसीपुर उपमहानगरपालिका ८ निवासी २० वर्षीय प्रतीक बस्नेतलाई पक्राउ गरेको हो। जिल्ला प्रहरी कार्यालय दाङमा रहेका थुनुवा छुटाइदिने भन्दै उनीहरूका अभिभावकसँग ५० हजार रकम घुस लिने बस्नेतलाई पक्राउ गरिएको जिल्ला प्रहरी कार्यालयका प्रवक्ता डिएसपी राजनकुमार गौतमले जानकारी दिए। प्रहरीले बस्नेतलाई प्यूठानको बिजुवारबाट पक्राउ गरेको हो। सार्वजनिक अपराधमा २३ दिनसम्म थुनामा रहेका बस्नेतले थुनुवामा रहदा चिनजान भएका साथीहरूसँग उनका अभिभावकहरूको नम्बर लिएको र अभिभावकलाई फोन गरेर नगद रकम दिएपछि छुटाइदिने भन्दै ५० हजार लिएको डिएसपी गौतमले बताए। अभिभावकलाई बोलाएर जिप्रका नजिकैको होटलमा बसेर रकम लिएर फरार भएका बस्नेतलाई पक्राउ गरिएको हो। बस्नेतले थुनुवाका आफन्तलाई फोन गरेर जिल्ला प्रहरी कार्यालयको मुद्दा फाँटबाट फोन गरेको भनेर झुक्याउने गरेको प्रहरीले जनाएको छ। पक्राउ परेका बस्नेतलाई म्याद थप गरी थप अनुसन्धान अगाडि बढाइने प्रहरीले जनाएको छ।
नेविसंघले बुझायो शिक्षामन्त्रीलाई ज्ञापनपत्र,"काठमाडौं : नेपाल विद्यार्थी संघले शिक्षा क्षेत्रको सुधारको माग राख्दै शिक्षा मन्त्रीलाई २९ बुँदे ज्ञापन पत्र बुझाएको छ। आइतबार सिंहदरबारमा नेविसंघले समग्र शैक्षिक विकासका लागि केही तत्कालिक तथा संरचनागत सुधार गर्नुपर्ने माग राख्दै विज्ञान तथा प्रविधिमन्त्री देवेन्द्र पौडेललाई ज्ञापनपत्र बुझाएको हो। विद्यार्थीहरुको शैक्षिक प्रमाणपत्र राखी विना व्याज शैक्षिक ऋण प्रदान गर्ने निर्णय यथाशीघ्र कार्यान्वयन गर्नुपर्ने, अस्वभाविक रूपमा बढाइएका शुल्क खारेज गर्नुपर्ने, विद्यार्थी भर्ना अभियानलाई प्रभावकारी बनाउनुपर्ने, शैक्षिक क्षेत्रको सुरुवातमा विद्यार्थी भर्नासँगै विद्यार्थीको हातहातमा पाठ्यपुस्तक पुर्याउनुपर्ने माग नेविसंघको छ। त्यस्तै एसईई परीक्षा उत्तीर्ण गरी कक्षा ११ मा भर्ना भएका सम्पूर्ण विद्यार्थीकको भर्ना शुल्क ५० प्रतिशतले मिनाहा गर्नुपर्ने, दैनिक मजदुरी गरेर जीविकोपाजर्न गर्दै आएका अभिभावकहरूको सन्तानले शैक्षिक संस्थामा सहुलियत शुल्कमा अध्ययन गर्न पाउने व्यवस्था मिलाउनुपर्ने आफूहरूको माग रहेको नेविसंघका अध्यक्ष दुजाङ शेर्पाले जानकारी दिए। उनले शिक्षा क्षेत्रको सुधारका कुरा उठाउँदा आफूहरूमाथि आक्रमण हुने गरेको गुनासो गरे। ज्ञापनपत्र बुझ्दै मन्त्री पौडेलले शैक्षिक क्षेत्रमा बढेको शुल्कका विषयमा आफूले सर्वपक्षीय छलफल गर्ने बताए। विद्यार्थीहरूले उठाएका मागहरु सकारात्मक भएको भन्दै विशेष ध्यान दिएर आवश्यक नीति निर्माण गरिने उनले बताए। नेविसंघले आफूहरूको माग यथाशक्य सम्बोधन नगरे कडा आन्दोलनमा उत्रिने चेतावनी समेत दिएका छन्।"
टिपरको ठक्करबाट मोटरसाइकल चालकको मृत्यु,विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका४ मा आइतबार दिउँसो टिपरको ठक्करबाट मोटरसाइकल चालकको मृत्यु भएको छ । दुर्घटनामा परेर को ३८ प ५९५० नम्बरको मोटरसाइकलका चालक सुन्दरहरैँचा४ का २९ वर्षीय कुमार राईको मृत्यु भएको मोरङ ट्राफिक प्रमुख प्रहरी निरीक्षक राजकुमार कार्कीले जानकारी दिए । उनका अनुसार पश्चिमबाट पूर्वतर्फ जाँदै गरेको प्रदेश १०२००१ ख ८३३२ नम्बरको टिपरले विपरीत दिशाबाट आउँदै गरेको मोटरसाइकललाई दिउँसो १:२५ बजेतिर ठक्कर दिँदा दुर्घटना भएको हो । दुर्घटनामा परी गम्भीर घाइते भएका राईलाई उपचारका लागि सामुदायिक अस्पताल इटहरी लगियो । त्यहाँ सम्भव नभएपछि थप उपचारका लागि बीपी कोइराला स्वास्थ्य विज्ञान प्रतिष्ठान धरान पुर् याइएको थियो । राईको उपचारकै क्रममा दिउँसो २:१५ बजेतिर मृत्यु भएको प्रनि कार्कीले बताए । टिपरको ठक्करबाट मोटरसाइकल सडकछेउको नालीमा परेको थियो । टिपर पनि सोही नालीमा पल्टिएको प्रहरीले जनाएको छ । माथिबाट टिपरले किचिरहेको अवस्थामा मोटरसाइकल भेटिएको हो । टिपर चालक सुनसरीको इटहरी उपमहानगरपालिका१ का ३७ वर्षीय राजकुमार चौधरीलाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ । टिपरको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ ।
थारू समुदायमा अट्वारी उत्साह : पाँच पाण्डवका भीमको स्मृति,"दाङ : थारू समुदायमा पुरुषहरूले मनाउने अट्वारी पश्चिम नेपालका दाङ, बाँके, बर्दिया, कैलाली, कञ्चनपुर र सुर्खेतका थारू समुदायले आइतबार धुमधामले मनाएका छन्। अटवारीलाई पुरुष थारूहरूको लागि महत्वपूर्ण पर्वको रूपमा लिइने गरिएको छ। अट्वारीमा दाङका केही स्थानीय तहले सार्वजनिक बिदा समेत दिएका छन्। थारू बाहुल क्षेत्र रहेका जिल्लाका पालिकाहरूमा सार्वजनिक बिदा दिइएका हुन्। भने लुम्बिनी प्रदेश सरकारले समुदायकका लागि आइतवार बिदा दिएको थियो। थारू समुदायका पु्रुषहरूले महिलाको सम्मानका लागि भनेर यो दिनलाई विशेष रूपमा लिने गरेका छन्। पानी समेत नखाएर पुरुषहरू (निर्जला) ब्रत बस्ने गर्ने गर्दछन्। यो पर्व सूर्य अर्थात शक्तिको उपसनाका लागि गर्ने गरिएको लुम्बिनी प्रदेशका पर्यटन, ग्रामिण तथा सहरी विकास मन्त्री डिल्ली बहादुर चौधरीले बताए। उनले पाँच पाण्डवका भीमको भौरखसँग समेत जोडिएको पर्व भएकाले यसको महत्व थारू समुदायमा ठूलो रहेको बताए। किंम्वदन्ती अनुसार दाङका थारू राजा दंगीशरण, पाण्डव र कौरवको बीचको युद्धका नायक भीमसँग समेत जोडेर मनाउने गरिएको उनको भनाइ छ। उनले थारू राजा र पाँच पाण्डवको सम्बन्धलाई बलियो बनाउन यो पर्व मनाइने गरेको बताए। थारू संस्कृतिविद् अशोक थारूले अट्वारी पर्वलाई शक्ति र प्रकृतिको पूजाको रूपमा लिनुपर्ने बताए। सम्पूर्ण व्रह्माण्डको मूल स्रोत भनेको सौर्य ऊर्जा भएकाले त्यही शक्तिको उपासना नै अट्वारीकोरूप भएको थारूको भनाइ छ। उनले अट्वारी पर्वलाई अलौकिक मिथकसँग जोड्नु भन्दा विश्व व्रह्माण्डीय विज्ञानलाई जोड्नु बढी बैज्ञानिक र दिगो हुने धारणा राखे। 'अट्वारीको बारेमा अव द्वापर युग, भिम र दंगीशरण राजा भन्दा अगाडि गएर सूर्यको उत्पत्तिको युगसँग सोच्न सक्नुपर्ने वताए।' तर, चामलको पिठोको उक्त रोटी भने एकसरो पकाएको हुन्छ। यस्मा पनि रोचक किम्वदन्ती छ। द्वापर युगमा धर्म युद्द हुने गर्दथ्यो। त्यतिबेला सूर्य अस्तपछि युद्द हुँदैन थियो थारूले भने। थारू बुद्धिजिवी चूर्णबहादुर चौधरीले धर्म संस्कृती र परम्पराले विविधतालाई एकतामा अट्वारी पर्वले जोडेको बताए। उनले यहि भएर अहिले सबै जातजातिले समेत अटवारीको महत्व बुझेको र मनाउने गरेको उल्लेख गरे। धर्म संस्कृति संरक्षण र विकासका लागि स्थानीय सरकारहरूले समेत ध्यान दिनु राम्रो भएको वताए। आफनो संस्कति र परम्पराको जगेर्ना गर्दै अरुको संस्कृतिको सम्मान गर्नु पर्ने बताए। थारू समुदायमा अट्वारीका अवसरमा स्थानीय स्तरमा उत्पादित बस्तुहरू काँक्रा, अम्वा, केरा र चामलको पिठोको रोटी पकाएर खाने चलन छ। भोकले व्याकुल 'भिम' रोटी पकाउँदै गर्दा युद्दको 'डंका' युद्धको विगुल बजेपछि उनी पकाउँदै गरेको रोटी छोडेर कौरवसँग भिड्न गएको हुँदा र आउदा समेत रोटी नडढेकोले उनको बहादुरीको प्रशंसाको लागि एकतर्फ मात्रै पकाएको रोटी खाने प्रचलन रहेको चौधरीले वताए। अट्वारी पर्वमा जंगलबाट ल्याएको नयाँ र शुद्ध मालुको पातको डुना टपरी कासेर परिकार खाने प्रचलन छ। अट्वारीमा माछा मासु खाइँदैन। केही पहिलेसम्म अट्वारी पर्व मनाउने विषयमा थारू समुदायकै बीचमा फरकफरक मिति र समय हुन थालेपछि यसमा एक रूपता ल्याउन पछिल्लो समय थारू बाहुल क्षेत्र दाङ, बाँके, बर्दिया, कैलाली, कञ्चनपुर तथा सुर्खेतका मटहवा, भलमन्सा र बढघरहरूले संयुक्त रूपमा क्यालेन्डर समेत सार्वजनिक गरेर एकै दिन मनाउने निर्णय गरे पछि अहिले एकै दिन मनाइदै आएको छ।"
साउदीको जेलमा रहेका दिनेशलाई छुटाउन सरकारी पहल सुरु,"धनकुटा : क्षतिपूर्ति बापतको रकम तिर्न नसक्दा साउदीको जेलमा रहेका दिनेश कार्कीलाई छुटाउन सरकारी तवरबाट पहल सुरु भएको छ। नेकपा माओवादीका पोलिटव्यूरो सदस्य तथा धनकुटाका नेता हेमराज भण्डारीको अगुवाइमा दिनेशका आमा दुर्गाकुमारी कार्कीले धनकुटा नगरपालिका अन्तर्गतको आप्रवासी स्रोत केन्द्रमा छोरा छुटाउन पहल गरिदिन भन्दै आइबार निवेदन दिएकी थिइन्। निवेदन दिए लगत्तै सरकारी तवरबाट पहल सुरु भइसकेको धनकुटाका प्रमुख जिल्ला अधिकारी युवराज कटेलले बताए। अन्नपुर्ण पोस्ट् दैनिकको अनलाइन संस्करणमा क्षतिपूर्ति बापतको रकम तिर्न नसक्दा साउदीमा जेल जीवन बिताइरहेको बारे शुक्रबार समाचार प्रकाशनसँगै सरोकारवाला पक्षको ध्यानाकर्षण भएको थियो। माओवादी नेता भण्डारीको साथमा दिनेशकी आमा दुर्गाकुमारी आइतबार जिल्ला प्रशासन कार्यालय पुगेकी थिइन्। माओवादी नेता भण्डारीले जतिसक्दो चाँडो दिनेशलाई जेलबाट छुटाएर नेपाल फर्काउन पहल गर्ने बताए। दिनेशकी आमा आइबारर नै फलामेटारबाट धनकुटा सदरमुकाम आएकी थिइन्। यता प्रमुख जिल्ला अधिकारी कटेलले आप्रवासी केन्द्रमार्फत साउदी दूतावाससँग समन्वय गर्ने बताए। पाँच वर्ष अघि वैदेशिक रोजगारीको सिलसिलामा उनी साउदीको अल हवाला फर ट्रेनिङ एण्ड इन्डस्ट्री कम्पनीमा ट्रेलर चालकको रूपमा पुगेका थिए। कम्पनीले श्रम सम्झौंता अनुसारको सेवा सुविधा नदिएपछि उनी बाहिरै अवैध रूपमा काम गर्ने सिलसिलामा सवारी साधन दुर्घटना भएपछि पक्राउ परेका थिए। साउदीको प्रशासनले तोकेको ५७ हजार रियाल क्षतिपूर्ति बापतको जरिवाना तिर्न नसक्दा १३ महिनादेखि जेल जीवन बिताइरहेका छन्। कार्कीको परिवार आर्थिक रूपमा विपन्न छन्। आर्थिक सहयोग जुट्न थाल्यो जेलबाट छुटाउन कार्कीका परिवारलाई आर्थिक सहयोग जुट्न थालेको छ। दिनेशकी आमा दुर्गाकुमारी कार्कीको माछापुच्छ्रे बैंक धनकुटामा रहेको खातामा स्वैछिक रूपमा रकम संकलन हुन थालेको हो। धनकुटाबासी महेन्द्र न्यौपानेले १५ हजार, रुद्र पौडेलले १५ सय, मुना न्यौपानेले २५ सय गरी १९ हजार रुपैयाँ आर्थिक सहयोग गरेका छन्।"
धुलो र हिलोको विकल्पमा मेसिन रोज्दै मुसहर महिला,"उदयपुर : सधैंजसो धुलो र हिलोमा रमाउने मुसहर समुदायका महिलाहरू हिजोआज मेसिनमा रमाउन थालेका छन्। विद्यालय जाने समयमा अभिभावकसँग व्यक्तिका घर ढलान, खेतको माटो काटेर सम्याउने, धान गोड्ने र खोलाका बालुवा चाल्ने काममा रुचि राखी उमेर गुजारेका महिलाहरू हिजोआज सिपमूलक तालिमपछि व्यवसायतर्फ अग्रसर देखिएका हुन्। अक्षर चिन्न र सामान्य हिसाबकिताब गर्न जान्ने भएपछि विद्यालय छोडेर मजदुरी काम गर्दै आएका उनीहरू यतिबेला सिलाइकटाइको तालिमपछि मेसिन चलाएर कपडा सिलाउन थालेका छन्। मुसहर समुदायको चौतर्फी विकासका लागि उदयपुरको त्रियुगा नगरपालिकाले प्रदेश सरकारको नवप्रर्वद्धन साझेदारी कोषअन्तर्गत विभिन्न सिपमुलक तालिम, बचत गर्ने बानीको विकास, सरसफाईलगायतका कार्यक्रम सञ्चालन गरेपछि उनीहरूमा परिवर्तन आएको हो। १३ महिने परियोजनाबाट नगरपालिकाका वडानं १०, १४, १५, १६ बाहेकका अन्य १२ वटा वडाका मुसहर समुदायले लाभ लिने परियोजना संयोजक राजकुमार खड्काले बताए। चारवटा वडामा मुसहर समुदायको बसोबास नरहेकाले कार्यक्रम सञ्चालन नगरिएको उनले बताए। नगरपालिकाले सिलाइकटाइको सिप सिक्न चाहेका वडानं १,२,३,५,६,८ र ९ का ३२ जना महिलालाई पहिलोपटक ४५ दिनको आधारभूत तालिम पश्चात व्यवसायिकतातर्फ अग्रसर गराएको उनले बताए। उनीहरूको चौतर्फी विकासका लागि समुदायमा आधारित रही आवश्यकता र मागअनुसार तालिम दिइएको उनले बताए। पुरुषहरूबाट इलेक्ट्रिकल, पलम्बर, मोटरसाइकल मर्मत लगायतका सिपहरूको माग आएकाले त्यो चाँडै सञ्चालन गर्ने तयारीमा रहेको खड्काले बताए। उनले थपे, 'पहिलो चरणमा पुरुषभन्दा पनि महिलाकै चेतनामा वृद्धि र व्यवसायमार्फत आम्दानी बढाउनुपर्ने देखियो त्यसैले सिलाइकटाइ तालिम दिई मेसिनसमेत उपलब्ध गराएका हौं।' त्रियुगा नगरपालिका३ की सोना सदा भन्छिन्, 'सिप सिक्ने चाहाना भएर पनि आर्थिक अभावले सकेका थिएनौ, नगरपालिकाले सहयोग गरेपछि त्यो अवसर पायौ र अब यसलाई व्यवसायिक बनाउन लागि परेका छौं।' उनले भनिन्, 'मेरो क्षमता देखेर प्रशिक्षक कल्पना ढकालले आफ्नै टेलरिङ्ग सेन्टरमा काम गर्ने अवसर दिनुभएको छ, यहाँबाट अझ संक्षम भएपछि आफ्नै पसल खोल्ने सोचमा छु।' वडानं ६ की संगिता सदाले वडा कार्यालयले सटरको व्यवस्था गरी नसकेकाले तत्कालका आफ्नै घरबाट व्यवसाय सुरु गरेको बताइन्। 'वडाध्यक्षले टेलरिङ्ग सेन्टर चल्ने ठाउँमा केही दिन भित्रै निःशुल्क सटर उपलब्ध गराइदिने भन्नुभएको छ, उनले भनिन्, 'व्यवस्था नभएसम्म आफ्नो सिप घरबाटै प्रयोग गरेको हु।' सामान्य घर खर्च, छोराछोरीको कापीकलम किन्न, आफूलाई चुरापोते किन्नसमेत श्रीमानको गालीसहित मुख ताक्नुपर्ने समस्या सहजै टर्ने उनले बताइन्। उनले भनिन्, 'कुर्थासुरुवाल, ब्लाउज, पेटिकोट, भोटो, टोपीलगायतका सिप जानिसकेको छु, बाँकी सिक्ने क्रममा छु, यति सिपमा नै छरछिमेकबाट सिलाइका लागि काम दिनुभएको छ।' ४५ दिनसम्म लगातार तालिम दिएकी प्रशिक्षक कल्पना ढकालले सुरुका दिनमा केही गाह्रो भएपनि बीचमा पुगेपछि सिकाउन धेरै सहज भएको बताइन्। उनले भनिन्, 'यति सिपबाटै मासिक १५१६ हजार कमाउन सक्ने भएका छन्, अब उनीहरूलाई एडभान्सको खाँचो छ। नगरपालिकाका मेयर बसन्तकुमार बस्नेतले मुसहर समुदाय दलित भित्रको पनि महादलितभित्र पर्ने भएकाले उनीहरूको जीविकोपार्जन र चेतना वृद्धिमा नगरपालिका जिम्मेवार रहेको बताए। उनले तालिम प्राप्त गरेका ३२ जनालाई नगरपालिकाको जनही बीस हजार मूल्यको मेसिन, आइरन, कैची, सिलाइका अन्य सामग्री उपलब्ध गराइएको बताए। मुसहर समुदायका लागि राज्यले धेरै लगानी गरेकाले लगानी खेर जान नदिन आफ्नो पाँच वर्षे कार्यकाल भरी उपलब्ध सामग्रीको निरन्तर अनुगमन गरिने उनले बताए। 'हामीले घरमा थन्काउन र बेच्नका लागि मेसिन दिएका हैनौं, मेयर बस्नेतले भने, 'तीन पुस्ते लिएका छौं, महिना एक पटक अनुगमनमा जाने संयन्त्र बनेको छ, मेसिनबाट व्यवसायिक काम भए नभएको निगरानी बढाउँछौ।' नगरपालिकाका उपमेयर महेश्वरी राईले आधारभूत तालिमको प्रतिफल राम्रो आए एडभान्स तालिम दिइने बताइन्। उनले भनिन्, 'सबै समुदायलाई समान हैसियतमा पुर्याउनका लागि नगरपालिका अहिले मुसहर समुदाय केन्द्रित योजनामा छ र यसबाट उनीहरूलाई व्यवसायिक र उद्यमशिल बनाउन चाहान्छौं।' सिप भएको मान्छेलाई भोकै बस्नुपर्ने अवस्था नआउने उनको भनाइ छ। 'उनीहरूलाई लक्षित गरेर तालिम दिएका हौं, उपमेयर राईले भनिन्, 'मुसहर समुदायमा गरेको लगानी बालुवामा पानी हाले सरह हुने कसैकसैले भनेका छन्, तर अहिले उनीहरूको लगनशीलता र मेहनत हेर्ने हो भने सोचेभन्दा परिणाम राम्रो निकालेका छन्।' नगरपालिकाले मुसहर समुदायका लागि पहिलो चरणमा १ सय २० जनालाई उद्यमशीलता तालिम, १ सय ५४ जनालाई पूर्ण सरसफाइ सचेतना, मोबाइल एप र वेब वेस्ड घरधुरी सर्वेक्षण, २ सय २७ घरधुरीलाई बायोस्याण्ड फिल्टर वितरण गरेको छ। सिलाइकटाइ पछि दालमोठ भुजिया, ग्रिल, माछा, बाख्रा, वंगुर, मोटर ड्राइभिङ, टायल मार्बल, मोटरसाइकल मर्मत, कम्प्युटर, फर्निचर पेन्टिङ तालिम रहेको परियोजना संयोजक खड्काले बताए।"
कोप२७ मा उठाइने मुद्दाबारे विज्ञसँग छलफल,"काठमाडौं : आउँदो नोभेम्बरमा इजिप्टमा हुने जलवायु सम्मेलनमा उठाइने विषय बारे छलफल गरेको छ। वन तथा वातावरण मन्त्रालयले राष्ट्र संघसंघीय जलवायु सम्मेलन कोप२७ मा उठाइने मुद्दाहरूको विषयमा विज्ञहरूसँग छलफल गरेको हो। कार्यक्रममा मन्त्रालयका सचिव पेम कँडेलले हिमालका मुद्दा प्राथमिकतामा राख्न आवश्यक देखिएको बताए। उनले भने 'कोप २७ मा माउन्टेन स्टान्डन अलोन मुद्दा बन्नेछ। हिमालको विषय एकरूप भएर उठाउनुपर्छ' उनले थपे 'जलवायुजन्य हानीनोक्सानी (लस एन्ड ड्यामेज) का विषयमा नेपालले पहिलेदेखि नै स्पष्ट धारणा बनाउँदै आएको छ। जलवायुजन्य हानीनोक्सानी नेपाल जस्ता मुलुकले धेरै भोग्नु परेको बीबीसी विश्व सेवाका वातावरण संवाददाता नवीन सिंह खड्काले बताए। कार्यक्रममा उपस्थित खडकाले जलवायु वित्त प्रवाह गर्नका लागि विभिन्न किसिमका सर्त तेर्साएर पैसा दिन आलटाल गर्ने प्रवृत्ति ठुला मुलुकहरूमा रहेको बताए। जलवायुवित्त पाउनका लागि नेपाल जस्ता मुलुकले पुष्टि गर्न सक्नुपर्छ। जलवायु परिवर्तनले विभिन्न खालका विपत्तिका घटनाहरू भएको पुष्टि भएपछी मात्रै वित्त प्रवाह गरिन्छ। तर' यस्ता विषयलाई पुष्टी गर्न अध्ययन अनुसन्धान अपुग रहेको उनले बताए। तीन दशकदेखि वातावरणका विषयमा कलम चलाउँदै आएका खड्काले आफनो अनुभव सुनाउँदै भने, 'पछिल्लो समय वैज्ञानिकहरू नै अचम्मित भएका छन्। किनकी प्रत्येक अनुसन्धानमा जलवायुजन्य जोखिम बढ्दै गएको छ।' विश्वव्यापी समस्याका कारण नेपाल जस्ता मुलुक चपेटामा परिरहेको पनि बताए। सचिव कँडेलले जलवायु परिवर्तनले नेपाल जस्तो मुलुकको अर्थतन्त्र, भौगोलिक अवस्था, नेपाली समाज सधैं जोखिममा रहेकाले हानीनोक्सानीका विषय प्राथमिकताका साथ उठाउन आवश्यक रहेको बताए।"
दसगजाबाट लागूऔषध बरामद,"गुलरिया : बाँकेको खजुरा गाउँपालिका२ निवासी नवीन थापा र सन्देश खत्री साउन २६ गते बर्दियाको बढैयाताल गाउँपालिका२ फुटाहास्थित दसगजा क्षेत्रबाट लागूऔषधसहित समातिए। बढैयाताल प्रहरीले उनीहरूको साथबाट १ ग्राम १८० मिलिग्राम ब्राउनसुगर बरामद गर्यो। तीन दिनपछि सोही स्थानबाट बाँकेको कोहलपुर नगरपालिका१५ निवासी मनसुख लाल थारू र अरविन थारूलाई ५ ग्राम १३० मिलिग्राम ब्राउनसुगरसहित नियन्त्रणमा लिइएको छ। उनीहरूको साथबाट बजाज कम्पनीको पल्सर मोटरसाइकल र दुई थान मोबाइल सेट बरामद भएको जिल्ला प्रहरी कार्यालय बर्दियाका प्रहरी निरीक्षक हृदेशकुमार सापकोटाले बताए। पछिल्लो समय निरन्तर रूपमा लागूऔषध उद्योगमा संलग्न युवाहरूलाई नियन्त्रणमा लिन सफल भएको उनको भनाइ छ। मधुवन नगरपालिका७ स्थित तारातालको खाली चौरबाट स्थानीय पवन महत, सुदीप थिङ र पासाङ तामाङलाई साउन २८ गते नियन्त्रणमा लिई उनीहरूको साथबाट २५० मिलिग्राम ब्राउनसुगर बरामद गर्यो। एक साताअघि सोही वडास्थित भगरैया टोलबाट ८६० मिलिग्राम ब्राउनसुगरसहित ३६ वर्षीय पप्पु खाम्चालाई नियन्त्रणमा लिइएको थियो। बर्दिया जिल्ला खुला सीमावर्ती क्षेत्र भएका कारण पनि लागूऔषधको कारोबार बढेको देखिन्छ, उनले भने, लागूऔषधको कसूरमा गुलरिया नगरपालिका१२ स्थित मनैया सामुदायिक वनमा लागूऔषधको कारोबार भइरहेको सूचनाको आधारमा हाम्रो टोलीले स्थानीय राकेश श्रीवास्तव र नुरुद्दिन गद्दीलाई ४९० मिलिग्राम ब्राउनसुगरसहित नियन्त्रणमा लिएका छौं। उनीहरूको साथबाट १ थान मोटरसाइकल र मोबाइल सेट बरामद भएको छ। लागूऔषध कारोबारमा समातिएका सबैलाई लागूऔषधसम्बन्धी मुद्दा दर्ता गरी अनुसन्धान सुरु गरिएको प्रहरी निरीक्षक सापकोटाले बताए। बर्दियामा लागूऔषध ग्राफ केलाउँदा चालू वर्षको साउनमा मात्र लागूऔषध कसूरमा १० वटा मुद्दा दर्ता गरी २० जनालाई पक्राउ गरिएको जिल्ला प्रहरी कार्यालय बर्दियाका प्रहरी उपरीक्षक वीरेन्द्रबहादुर शाहीले बताए। जिल्लामा २०७६ साउनदेखि २०७९ असार मसान्तसम्म लागूऔषध उद्योगमा ९८ वटा मुद्दा दर्ता भएका छन्। मुद्दा लागेकामध्ये गत साउन मसान्तसम्म १६३ जनालाई पक्राउ गरिएको छ। जसमा १० जना महिला र १५३ जना पुरुष छन्। एसपी शाहीले भने, लागूऔषध कसूरको मुद्दामा सबैमाथि अनुसन्धान भरहेको छ। युवालाई लागूऔषधको कुलतमा पर्न नदिन समुदाय प्रहरी साझेदारी कार्यक्रमअन्तर्गत विद्यालयहरूमा सचेतना, अन्तरक्रियालगायत छलफल कार्यक्रमहरू सञ्चालन गर्दै आएको उनले बताए। उनका अनुसार बेरोजगारी, साथीसँगीको लहलहै, विभिन्न प्रलोभन, पारिवारिक किचलो, फ्रस्टेसनलगायत सामाजिक सञ्जालको प्रभावमा परेर युवाहरू लागूऔषधको कुलतमा फस्ने गरेको हाम्रो प्रारम्भिक अनुमान छ। धनी, मध्यम तथा गरीब तिनै परिवारका युवाहरू लागूऔषधको कुलतबाट अछुतो छैनन्। यसको दिगो नियन्त्रण गर्न परिवारको मुख्य भूमिका हुने गरेको उनले बताए। प्रहरीले शंका, सुराकी र चेकजाँचका आधारमा अपराधमा संलग्न भएका व्यक्तिहरूलाई नियन्त्रणमा लिने गरेको छ। लागूऔषधको लतले कलिला युवाहरूको भविष्य चौपट पारेको छ। खुला सिमानाका कारण सीमाक्षेत्रमा आपराधिक क्रियाकलाप हुने गर्छन्।"
"आज यी चार प्रदेशमा भारी वर्षा हुने, सतर्कता अपनाउन अनुरोध","काठमाडौं : आइतबार देशभर सामान्यदेखि पूर्ण बदली रही बागमती, गण्डकी, लुम्बिनी र सुदूरपश्चिम प्रदेशका केही ठाउँमा भारी वर्षा हुने भएको छ। जल तथा मौसम विज्ञान विभागले बागमती, गण्डकी, लुम्बिनी र सुदूरपश्चिम प्रदेशका केही स्थानमा र बाँकी प्रदेशका एकदुई स्थानमा मेघगर्जन र चट्याङसहित भारी वर्षा हुने जानकारी दिएको छ। भारी वर्षाको सम्भावना रहेका उक्त प्रदेशका भूभागमा भूक्षय, पहिरो तथा गेग्रानको जोखिम रहनुका साथै नदीनाला तथा खहरे खोलाहरूमा पानीको सतह बढ्न सक्ने भएकोले दैनिक जनजीवन, यातायात क्षेत्रसमेत प्रभावित हुनसक्ने जनाउँदै आवश्यक सतर्कता अपनाउन विभागले अनुरोध गरेको छ ।"
कर्मचारीको आन्दोलनका कारण उदयपुरका विद्यालय ठप्प,"उदयपुर : सामुदायिक विद्यालयमा कार्यरत कर्मचारीहरुको आन्दोलनका कारण आइतबार उदयपुरका सबै विद्यालयको पठनपाठन प्रभावित बनेको छ । पूर्ण सेवा सुविधाको ग्यारेन्टी, संघीय शिक्षा ऐनशिक्षा ऐन, २०५८ को संशोधनमा प्रबन्ध गरिनुपर्नेलगायतका माग राख्दै आन्दोलनमा उत्रिएका नेपाल विद्यालय कर्मचारी परिषद् आवद्द कर्मचारीहरुले जिल्लाभरका सबै सामुदायिक विद्यालय ठप्प पारेका हुन् । माग पूरा नभएसम्म आन्दोलन जारी राख्ने बताएका कर्मचारीहरुले पहिलो चरण अन्तरगत भदौ १८ गतेसम्म विद्यालय ठप्प पार्ने र त्यसपछि थप कार्यक्रम घोषणा गर्ने बताएका छन् । परिषद्का अध्यक्ष बुद्धिलाल चौधरीले वर्षौंदेखि कर्मचारीकोरुपमा कार्यरत लेखापाल, कार्यालय सहयोगीहरुको आवाज सम्बन्धित निकायले नसुनेकाले आन्दोलन गर्न बाध्य भएको बताए । उनले सेवा सुविधामा वृद्धि, सामुदायिक विद्यालयमा कार्यरत कर्मचारीलाई दरबन्दीमा समायोजन गरी एक पटकका लागि प्रकृया पुरा गरी स्वतः स्थायी गरिनुपर्ने, ६० वर्ष पुगेर विदा भएका कर्मचारीलाई तत्काल कार्यविधी बनाई सम्पूर्ण सेवा सुबिधा उपलब्ध गराइनु्पर्ने बताए । चौधरीले उच्च शिक्षा अध्ययनका लागि अध्ययन विदालगायत आदिको प्रबन्ध गरिनुपर्ने विभिन्न समयमा भएका सहमति, सम्झौता, सर्वोच्च अदालतले गरेका फैसला कार्यान्वयन भए मात्र आन्दोलन फिर्ता हुने बताए । परिषद्मा आवद्द कर्मचारीहरु भदौ ५ गतेदेखि निरन्तर आन्दोलनरत छन्।"
म्याग्दी नदीले बगाएर एक जना बेपत्ता,बेनी : म्याग्दीको बेनी नगरपालिका४ तातोपानीमा नदीले बगाएर एक जना वेपत्ता भएका छन्। उदयपुरको त्रियुगा नगरपालिका १० का २२ वर्षीय मिलन राइलाई शनिबार साँझ म्याग्दी नदीले बगाएर बेपत्ता बनाएको जिल्ला प्रहरी कार्यालयले जनाएको छ। नुहाउनका लागि किनारमा पुगेका राई लडेर नदीमा खसेपछि बेपत्ता बनाएको प्रहरी नायव उपरीक्षक तिलक भारतीले बताए। नदी किनारमा राइले लगाएको कपडा मात्र भेटिएको छ। राई तीन वर्षदेखि तातोपानीमा ट्याक्टर चलाउने काम गर्दै आएका वडा सदस्य प्रेम श्रीसले जानकारी दिए। म्याग्दी र कालीगण्डकी नदी किनारमा खोजी गरिए पनि अहिलेसम्रम नभेटिएका उनले बताए।
"त्रिविमा तनाव : ढुंगा प्रहारबाट दुईजना गम्भीर घाइते, बाक्लो संख्यामा प्रहरी परिचालन","काठमाडौंः त्रिभुवन विश्वविद्यालयमा अहिले तनावग्रस्त अवस्था सृजना भएको छ । विश्वविद्यालयले पत्रकार सम्मेलनको आयोजना गरेपछि द्विपक्षीय विद्यार्थीबीच झडपको अवस्था सृजना हुँदा बाक्लो संख्यामा सुरक्षाकर्मी परिचालन गरिएको छ । सो क्रममा एक समूहले पत्रकार सम्मेलनस्थलमा ढुंगा प्रहार समेत गरेको थियो। सोही क्रममा नेविसंघका भुवन जोशी र ईश्वर भण्डारी घाइते भएको त्रिवि नेविसंघ इकाइ सचिव योगेन्द्र रावलले अन्नपूर्णलाई जानकारी दिए। नेपाल विद्यार्थी संघ प्रश्नपत्र हुबहु सोध्ने प्राध्यापकलाई कारबाहीको माग गर्दै आन्दोलनमा उत्रिएको छ भने एमाले निकट अनेरास्ववियूले तालाबन्दी खोल्ने चेतावनी दिएको छ । त्रिभुवन विश्वविद्यालयले लगातार विश्वविद्यालयमा आन्दोलन भएका कारण शिक्षक कर्मचारीमा त्रासको अवस्था सृजना भएको बताएको छ । त्रिवि उपकुलपति प्राडाधर्मकान्त बाँस्कोटाले शिक्षक कर्मचारीमा त्रास भएको र काम गर्ने वातावरण नरहेको बताए । उनले भने, विश्वविद्यालयका विभिन्न निकायहरूमा विभिन्न समूहबाट चन्दा, आर्थिक सहयोगको नाममा रकम मागेर हैरान बनाएको गुनासो प्राप्त भइरहेको छ । विभिन्न निकायमा शिक्षक, कर्मचारी कुटिएका छन् यस्तो अवस्थामा विश्वविद्यालयमा बसेर काम गर्ने वातावरण छैन । शिक्षक कर्मचारीमा एक किसिमको त्रास छ । काम गर्ने वातावरण नभएपछि स्वतः विश्वविद्यालयले सम्पादन गर्नुपर्ने कार्यहरू समयमा नसकी विद्यार्थीमा नकारात्मक प्रभाव परेको छ । जसले विद्यार्थीहरू विदेशिने क्रम बढिरहेको छ ।' त्रिविको सबै निकाय समेट्नेगरी इन्टिग्रेटेड वेवसाइट बनाइएको बताए । एन्टीप्लेजारिज्म सफ्टवेयर लागू गरी थेसिसमा हुने चोरी रोकिएकालाई त्रिविले उपलब्धी मानेको छ । आंगिक क्याम्पसमा थप विषयहरु अध्यापन गराउने व्यवस्था गरिएको छ । विभागीय प्रमुखको नियुक्ति नियममा नै व्यवस्था गरी बरिष्टताको आधारमा नियुक्ति गर्ने गरिएको त्रिविको प्रगति विवरणमा उल्लेख छ।"
गोकर्णेश्वरमा मोटरसाइकल दुर्घटनामा एकजनाको मृत्यु,काठमाडौं : काठमाडौंको गोकर्णेश्वरमा मोटरसाइकल दुर्घटना हुँदा एकजनाको मृत्यु भएको छ। काठमाडौं गोकर्णेश्वर नगरपालिका६ स्थित सडकमा बा ७६ प १३५ नम्बरको स्कुटर र बागमती प्रदेश ०२०१९ प २४७६ नं को मोटरसाइकल एकआपसमा ठोकिएर दुर्घटना भएको हो। दुर्ईटनामा स्कुटर चालक शङ्खरापुर नगरपालिका५ पालुवारीका ३५ वर्षीय बालकुमार कटुवालको मृत्यु भएको हो। दुर्घटनामा सख्त घाइते भएका कटुवालको अत्तरखेलस्थित नेपाल मेडिकल कलेजमा उपचारको क्रममा मृत्यु भएको प्रहरी प्रधान कार्यालयले जनाएको छ। दुर्घटनामा घाइते भएका स्कुटरमा सवार एकजना र मोटरसाइकल चालकको महाराजगञ्जस्थित त्रिभुवन शिक्षण अस्पतालमा र मोटरसाइकलमा सवार अर्का एक जनाको भने नर्भिक अन्तर्राष्ट्रिय अस्पतालमा उपचार भइरहेको प्रहरीले जनाएको छ।
"झापाको एक फर्निचर उद्योगमा आगलागी, १५ लाखको क्षति","झापा : झापाको गौरादहमा पायल फर्निचर उद्योगमा आगलागी भएको छ । फर्निचर उद्योगमा आगलागी हुँदा करिब १५ लाख मुल्य बराबरको क्षति भएको प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार आइतबार बिहान साढे ३ बजे गौरादह नगरपालिका१ बस्ने मुनिलाल शर्मा गौरादह बजारमा सञ्चालन गर्दै आएको पायल फर्निचरमा विद्युत् सर्ट भई आगलागी भएको थियो । आगलागीबाट फर्निचर परिसरभित्रै बाँस र टिनको छानो भएको टहरा पूर्ण रुपमा जलेर नष्ट भएको छ । टहराभित्र रहेका मेसिन, काठ र फर्निचर जलेको डीएसपी पाठकले बताए । उद्योगमा लागेको गौरादह, दमक र कमल गाउँपालिकाको तीन वटा दमकल, प्रहरी र स्थानीयवासीको सहयोगमा बिहान ४ बजेर ५० मिनेटमा पूर्ण रुपमा नियन्त्रणमा लिएको बताइएको छ ।"
"सिन्धुपाल्चोकमा बाढीले सडकहरु अवरुद्ध, हेलम्बुको फाँट डुबानमा","सिन्धुपाल्चोक : शनिबारदेखि परिरहेको अविरल वर्षाले जिल्लाको विभिन्न स्थानमा क्षति पुर्याएको छ। भारी वर्षाको कारण नदीले ठाउँठाउँमा धार परिवर्तन गर्दा मेलम्चीमा नदी नियन्त्रण तथा क्षति न्यूनीकरणका लागि गरिएका प्रयास असफल भएका छन्। बाढीले मेलम्ची, हेलम्बु, पाँचपोखरीलगायतका गाउँगाउँका सडक अवरुद्ध भएका छन्। अहिले हेलम्बुको खेतका फाँटबाट नदी बगिरहेको छ भने ठाउँठाउँमा सडकैसडक खोला बगिरहेको छ। यसले गर्दा यातायातका साधन बाटोमै अलपत्र परेका छन्। नजिकिएको तिजका कारण माइत हिँडेका चेली र अन्य सर्वसाधारणका कारण भरिभराउ रहेका यातायातका साधन बीच बाटोमै रोकिँदा यात्रुलाई सकस भइरहेको छ। मेलम्चीको सिमखेत, हेलम्बुको विभिन्न स्थान, पाँचपाखेरीको राम्चे, भोताङ र गुन्सालगायतका बाटो अहिले अवरुद्ध भएका छन्। मेलम्ची नगरपालिकाका प्रमुख आइतमान तामाङ सहित पाँचपोखरी थाङ्पाल, हेलम्बु, इन्द्रावती गाउँपालिकाका अध्यक्ष क्रमशःटासी लामा, निमा ग्याल्जेन शेर्पा र झम्क नेपालले संयुक्त रुपमा पहिरो, खहरे खोला, नदी तटीय तथा जोखिमयुक्त स्थानमा नबस्न र सावधानी अपनाउन आग्रह गरेका छन्। गत वर्ष आएको बाढीका कारण हेलम्बु, मेलम्ची, इन्द्रावतीका केही भेग र पाँचपोखरी थाङ्पाल गाउँपालिकाकाको नदीतटीय क्षेत्रमा करोडौँको क्षति गरेको थियो। यसकारण पनि धेरै मानिस विगत दोहोरिएला भन्ने पिरलोमा देखिन्छन्। रासस"
देशभरका सामुदायिक विद्यालयमा कर्मचारी परिषद्को ताला,"काठमाडौंः देशभरका सामुदायिक विद्यालयमा विद्यालय कर्मचारी परिषद्ले ताला लगाएको छ । सरकारले तलबमा विभेद गरेको भन्दै विद्यालय कर्मचारीहरु आन्दोलनमा उत्रिएका हुन् । परिषद्का महासचिव शान्तिनाथ योगीले उपत्यकाको विद्यालयमा तालाबन्दी गर्न ४१ सदस्यीय समिति गठन भएको जानकारी दिए । भदौ १ देखि विद्यालयका कर्मचारी आन्दोलित छन् । परिषद्ले विद्यालय कर्मचारीहरू (विद्यालय सहायक, लेखापाल र विद्यालय सहयोगी) हालसम्म नेपाल सरकारबाट उचित तलबमान कायम नभइ झिनो अनुदानमा मात्र काम गर्नुपर्ने बाध्यता रहेको बताउँदै आएको छ ।"
बुटवलमै अन्तर्राष्ट्रिय सम्मेलन केन्द्र,"बुटवल : बुटवल१० रामनगरस्थित बुटवल मण्डपमा अन्तर्राष्ट्रिय सम्मेलन केन्द्र निर्माण भएको छ। जहाँ २ हजार ७ सय जना अटाउने १२ वटा हल बनाइएको छ। १ हजार १ सय १४ जना अट्ने गौतमबुद्ध हल सबैभन्दा ठूलो छ। ५ सय क्षमताका ६ वटा बैठक कक्ष छन्। ५०५० र ११ सय क्षमताका दुइटा साना हल, भीआईपी, भिडियो, अडियो, ट्रान्सलेटरलगायत हल छन्। जसको नामकरण लुम्बिनी प्रदेशका ऐतिहासिक एवं पर्यटकीय क्षेत्रको नामबाट गरिएको सहरी विकास मन्त्रालयका सहसचिव पदम मैनालीले बताए। बुटवल मण्डपको साढे १६ बिघा जग्गामध्ये ९६ बिघामा सभाहल फैलिएको छ। यो सभाहल आकाशबाट हेर्दा चन्द्र र सूर्य रहेको नेपालको झन्डा आकारमा छ। सभाहल अगाडि पानीका फोहोरासहित पोखरी बनाइएको छ। सम्मेलन केन्द्रमा प्रवेश गर्ने र बाहिरिनेहरूका लागि छुट्टाछुट्टै द्वार छन्। ५ वटामध्ये प्रवेश र निकास द्वार, भीआईपी र सर्भिस द्वार छन्। सम्मेलन केन्द्र निर्माण सम्पन्न भई परीक्षणपछि उद्घाटन गरिएको बुटवल अन्तर्राष्ट्रिय सम्मेलन केन्द्र र बुटवल प्रदर्शनी केन्द्र निर्माण आयोजनाका प्रमुख धर्मेन्द्र पन्थीले बताए। प्रधानमन्त्री शेरबहादुर देउवाले शनिबार सम्मेलन केन्द्रको उद्घाटन गरेका हुन्। यो सभाहल राजधानीबाहिरको ठूलो भएको जनाइएको छ। सम्मेलन केन्द्र दुई चरणमा सक्ने गरी २०७१ सालमा ठेक्का सम्झौता भएको थियो। २०७८ पुस मसान्तसम्म बनाइसक्ने भनिए पनि कोरोना महामारीका कारण ढिला भएको हो। दोस्रो चरणमा २०७४ सालमा सम्झौता गरी २०७६ कात्तिकसम्मको समयावधि तोकेर काम भएको थियो। पछि २०७९ कात्तिकसम्म म्याद थप गरिएको थियो। थप म्यादअगावै २०७८ असारमै निर्माण सम्पन्न गरिएको आयोजना प्रमुख पन्थीले बताए। पहिलो चरणको कामलाई २३ करोड र दोस्रो चरणको कामलाई ८० करोड गरी १ अर्ब ३ करोडमा ठेक्का सम्झौता गरिएको थियो। पहिलो चरणअन्तर्गत मुख्य सभाहल रहेको भवनको काम सकिएको हो। त्यहाँ सँगै ब्लकमा दुईवटा भवन छन्। मुख्य सभाहलभित्र रातो लहरै कुर्ची राखिएको छ। दोस्रो चरणमा चन्द्रमा आकारको संरचना निर्माण भएको हो। आयोजनाका इन्जिनियर सुमन दलार्मीका अनुसार सभाहलसँग साटेर उत्तर र दक्षिणमा गरी दुईवटा बहुउपयोगी भवन बनेका छन्। यी १ सय क्षमताका छन्। त्यसबाहेक दोस्रो दुईवटा सर्भिस ब्लक, क्यान्टिन, ग्रिन हाउस, ६ जना बस्न मिल्ने स्टाफ क्वार्टर बनाइएको छ। सभाहलमा लिफ्टको व्यवस्था छ। सभाहल परिसरको ग्रिनरीसहितको बाटो, फुटपाथ, बगैंचालगायत संरचना पनि दोस्रो चरणअन्तर्गत निर्माण गरिएका छन्। बुटवल उपमहानगरपालिकाले संरक्षण गर्दै आएको बुटवल मण्डपमा पूर्वतर्फ बुटवल सम्मेलन केन्द्र र पश्चिमतर्फ अन्तर्राष्ट्रिय स्तरको प्रदर्शनी केन्द्र निर्माण गर्ने निर्णय सरकारले २०६५ सालमा गरेको थियो। तत्कालीन अर्थमन्त्री विष्णु पौडेलले २०७६ जेठ १३ गते शिलान्यास गरेका थिए। रुपन्देही क्षेत्र नम्बर २ का सांसद एवं पूर्वअर्थमन्त्री पौडेलले योजनाको अवधारणा बनाएका थिए। एमाले महाधिवेशनपछि बुटवलमा ठूला कार्यक्रम गर्न इनडोर सभाहलको आवश्यकता महसुस भएको पौडेलले बताए। बुटवलले अब यही सभाहलमा ठूला कार्यक्रमहरू गर्न सक्छ। लुम्बिनी नजिक रहेकाले यसको विशेष महŒव छ, उनले भने। यहीं ठाउँमा २०६५ सालमा एमालेको महाधिवेशन उद्घाटन कार्यक्रम सम्पन्न भएको थियो। २०७१ माघ १५ गते निर्माण कम्पनीसँग सम्झौता भएको यो सम्मेलन केन्द्र ८ वर्षमा पूरा भएको हो। सम्मेलन केन्द्र कुन मोडालिटीबाट सञ्चालन गर्ने खाका भने तयार भएको छैन। बुटवल उपमहानगरपालिकालाई हस्तान्तरण गर्ने या कुनै समितिमार्फत सञ्चालन गर्नेबारे संघीय सरकारले नै निर्णय गर्ने इन्जिनियर दलार्मीले बताए। सरोकारवारलाले यो छिटो सञ्चालन गर्न माग गरेका छन्। रुपन्देही उद्योग संघका अध्यक्ष माधव पौडेलले सभाहल निर्माणपछि बुटवलमा आर्थिक गतिविधि बढ्ने विश्वास रहेकाले सञ्चालनमा ढिलाइ गर्न नहुने बताए। व्यवसायीले प्रदर्शनी केन्द्रको निर्माण छिट्टै सक्नुपर्ने माग गर्र्दै आएका छन्। यो संरचना निर्माणपछि स्थायी प्रदर्शनीस्थल तयार हुनेछ। बुटवल मण्डपको १६ बिघामध्ये पश्चिमतर्फको ६४ बिघामा १ अर्ब २ करोड लागतमा बुटवल प्रदर्शनी केन्द्र निर्माणाधीन छ।"
भोटाहिटीरत्नपार्क अण्डर पासमाथि चल्यो महानगरको डोजर,"काठमाडौंः काठमाडौं महानगरपालिकाले भोटाहिटीको अण्डर पासमाथि बनेका अवैध संरचना भत्काएको छ । भोटाहिटी र रत्नपार्क जोडिने अण्डरपासमाथि बनेका संरचना महानगरको सुरक्षाकर्मीसहितको टोली आफैं भत्काउन खटेको छ। महानगरले अवैध संरचना हटाउने अभियान जारी राखेको छ। महानगरले यसअघि कोटेश्वर,बानेश्वर, न्युरोडलगायत क्षेत्रमा अनधिकृत रुपमा बनाइएका संरचना भत्काएको थियो। काठमाडौं महानगरका मेयर बालेन्द्र शाह (बालेन)ले अनधिकृत संरचना हटाउन महानगरले कार्यकारिणी अधिकार प्रयोग गरेको बताएका छन् । बालेनले अनधिकृत निर्माण तथा प्रयोजनको रोकथाम तथा नियन्त्रणका लागि कार्यकारी अधिकार प्रयोग गरेको बताएका हुन् ।"
अफ सिजनमा लुक्ला विमानस्थलको ब्यस्तता बढ्यो,"सोलुखुम्बु : सोलुखुम्बुको पर्यटकीय विमानस्थल तेन्जिङ हिलारी विमानस्थल लुक्लामा हवाई उडानको संख्या बाक्लिएको छ । अफ सिजनमा खुम्बु भ्रमणमा आउने विदेशीको संख्या बढेसँगै लुक्लामा हवाइ उडानको संख्या बढेको नेपाल नागरिक उड्ययन प्राधिकरण लुक्ला सोलुखुम्बुले जनाएको छ । यस वर्ष दैनिक ५ देखि ७ वटासम्म उडान भइरहेको प्राधिकरणका प्रमुख द्वारीका अछामीले बताए । विमानका अधिकांश यात्रुहरुमा विदेशी पर्यटक नै रहेको उनको भनाइ छ । अछामीले भने, अघिल्लो वर्षहरुमा त यो मनसुन सिजनमा मुस्किलले दिनमा एउटा जति मात्रै उडान हुन्थ्यो, तर यो वर्ष त चाप अधिक छ । मौसमले अलिक चुनौती दिरहेको छ, नत्र उडान र यात्रुको संख्या राम्रो छ । पर्यटकको संख्या बढेसँगै सिजनमा मात्रै उडान भर्ने विमान कम्पनीहरुले समेत अहिले उडान तालिका बनाएको छ । पर्यटकीय सिजनमा निक्कै व्यस्त हुने यस विमानस्थल अफ सिजनमा फुर्सदिला हुने गर्दथ्यो । स्प्रिङ सिजनका रुपमा वैशाख, जेठ, असार र असोज, कात्तिक, मङ्सिरलाई मुख्य पर्यटकीय सिजन मानिन्छ । सिजनमा पर्यटकले भरिभराउ हुने सो क्षेत्रमा सिजन सकिएसँगै चहलपहल कम हुने गर्दछ । तर यस वर्ष भने सिजन सकिएपछि पनि फाट्टफुट्ट पर्यटकहरु आइरहेको खुम्बु पासाङ ल्हामु गाउँपालिकाले जनाएको छ । कोरोना कहरका कारण लगातार दुई वर्षसम्म भ्रमणमा निस्कन नपाएका विदेशी पर्यटक अहिले आउने क्रम बढेको हो । पर्यटक बढेसँगै सगरमाथा क्षेत्रको विमानस्थल, होटल लगायत भ्रमण क्षेत्रहरु समेत चलायमान भएको छ ।"
