शीर्षक,विवरण
सरुवा रोगको सकस,"बिफरजस्तो डरलाग्दो र ज्यानमारा रोगलाई नेपालले ऊ जमानामै उन्मूलन गरेको थियो। अरू सरुवा रोग उन्मूलनको सकसमा अझै छ। आजको जस्तो पूर्वाधार र प्रविधि नभएको जमाना हो, २०३१ साल। उसैबेला नेपालबाट बिफर उन्मूलन भएको थियो, जसलाई एक किसिमले क्रान्ति नै मान्नुपर्छ। हुन पनि केसम्म गरेन सरकारले बिफर उन्मूलनपछि समेत कुनै बिरामी भेटिन्छन् कि भनेर भेट्नेलाई १० हजार रुपैयाँ पुरस्कारको घोषणा गर्यो। त्यो १० हजार आजको मूल्यमा लाखौं लाख हो। अहिले पश्चिम नेपालको बाँके जिल्ला अर्काे डरलाग्दो सरुवा रोग दादुराको इपिसेन्टर भएको छ। यसैपालि एकजनाको ज्यान लिइसकेको दादुराका बिरामी त्यहाँ र वरपर भेटिएका छन्। महामारीकै रूप लिन्छ कि भन्ने अवस्थामा रहेको दाउरा नियन्त्रणमात्रै होइन, उन्मूलनै गर्नुपर्ने रोग हो। पूर्णखोपयुक्त जिल्ला घोषित बाँकेमै दादुराका बिरामी भेटिनुले हाम्रो स्वास्थ्य सेवाको कमजोरीलाई उदांगो पारेको छ। खोप सुनिश्चितता भनिएकोमा बाँकी छिद्रबाट सरुवा रोगले आतंकित पारेको छ। खोप लगाउन कसैलाई छुटाउन हुँदैनथ्यो भन्ने पाठ यो रोगको प्रभावले फेरि पनि सिकाएको छ। पाठ सिक्ने र भविष्यमा अझै सतर्क हुने कर्तव्य राज्य र नागरिक दुवैको हो। अहिलेलाई जुनसुकै मूल्यमा पनि सरकार दादुरा नियन्त्रण र यसको उन्मूलनमा अर्जुनदृष्टि दिएर लाग्नुपर्छ। ता कि दादुरा फैलन नपाओस् र यसलाई छिटो उन्मूलन गर्न सकियोस्। खोप अभियान निश्चित समयलाई चलाउने र त्यसबाट कोही छुटेनछुटेको अनुगमन प्रभावकारी नहुँदा यस्ता सकस देखा परेका हुन्। त्यसो त औलो उन्मूलनको लक्ष्य पनि सर्दैसर्दै आएको छ। हात्तीपाइलेजस्तो अर्काे डरलाग्दो रोगका बिरामी न्यून बनाउने सरकारी अभियान पनि चुस्त छैन। खोप अभियानमा प्रभावकारी रूपमा परिचालित हुनुपर्ने स्थानीय सरकार हो। प्रदेश र संघले उसलाई आवश्यक सहयोग गर्नुपर्छ। खोप अभियानमा खट्किएको तीन तहका सरकारबीचको समन्वय अभाव हो। पहिला जतिसक्दो छिटो बाँकेको दादुरा नियन्त्रण गरिहाल्ने अर्थात् दबाइहाल्ने र छुटेका शिशुहरूलाई तुरुन्तातुरुन्तै खोप लगाइहाल्ने काम सरकारले गर्नुपर्छ। त्यसपछि अबका दिनमा फेरि यस्तै नहोस् भनेर तीन तहका सरकारबीच समन्वय गरी काम हुन जरुरी छ। सरुवा रोगहरूका हकमा अन्तर्राष्ट्रिय संघ, संस्थाहरूबाट समेत सहयोग लिएर काम गर्न सरकार चुक्नु हुँदैन।"
११ वर्षपछि ओडारबाट उद्धार,"मुगु : मुगुमा परिवारविहीन भएपछि ओडारमा बस्दै आएका एक वृद्धको उद्धार गरिएको छ। विगत ११ वर्षदेखि ओडार र गोठमा बस्दै आएका मुगमकार्मारोङ गाउँपालिकाको छायाल गाउँका ७१ वर्षीय बलरूप बडुवालको उद्धार गरिएको हो। उनलाई उद्धार गरेर सुर्खेतको वीरेन्द्रनगरमा रहेको प्रशान्ति वृद्धाश्रममा राखिएको छ। परिवार र स्याहार गर्ने आफन्त नभएपछि उनी लामो समय स्थानीयको गोठालो बसेका थिए। तर, पछिल्लो समय उनी शारीरिक रूपमा पनि अशक्त बनेपछि बेसहारा बने। बस्ने घर र खेती लगाउन नसक्ने अवस्था भएपछि उनी ओडारमा बस्दै आएका थिए। ओडारमा बसेको देखेपछि सोही गाउँपालिकाका स्वास्थ्य निरीक्षक बली बुढाले उनको उद्धार गर्न पहल गरेको वडा कार्यालयले जनाएको छ। बुढाकै पहलमा वृद्धलाई सुर्खेतसम्म लैजाने व्यवस्था मिलाइएको वडा९ का वडाध्यक्ष रतन बुढाले बताए। स्थानीयका अनुसार बडुवाल ११ वर्षदेखि ओडारमा बस्दै आएका थिए। बुढेसकालमा स्याहारसुसार नपाउँदा उनी बाथरोग र दम रोगले थलिएका छन्। तर, उनलाई शनिबार वीरेन्द्रनगरस्थित वृद्धाश्रममा लगिएको हो। वडाध्यक्ष बुढाले भने, उहाँको घरमा कोही पनि परिवारका सदस्य छैनन्। भएको जग्गा पनि छिमेकीले उपभोग गर्दै आएका छन्। पछिल्लो समय उहाँको हाडजोर्नीमा पनि समस्या आएपछि समस्या भएको थियो। मागेरै छाक टार्दै आउनु भएको थियो। ओडारबाट उद्धार भएसँगै उनले नयाँ जीवन पाएको स्थानीयको भनाइ छ। अधिकांश समय उनले छायाल बजार नजिक रहेको ओडारमा नै रात बिताउँदै आएका थिए। उनलाई सुर्खेतसम्म लैजानका लागि वडा कार्यालयले नै यातायात खर्चको व्यवस्थापन गरेको थियो। गाउँपालिकाका स्वास्थ्य निरीक्षक बुढाले भने, हिउँदको समयमा निकै चिसो बढेको छ। यस्तो दयनीय अवस्थामा उहाँलाई एक्लै ओडारमा बसेको देखें। उहाँको उद्धारका लागि सुर्खेतमा कुरा भयो। वृद्धाश्रमले जिम्मा लिएपछि अब उहाँले नयाँ जीवन नै पाउनुभयो। चिसो र रोगका कारण थलिएका बडुवालको अब सुर्खेतमा नै स्याहार हुने भन्दै बुढाले ओडारको बासबाट मुक्त भएपछि खुसी व्यक्त गरे। ओडारमा हुँदा उनलाई रोगले च्यापेको र छाक टार्न पनि समस्या परेको थियो।"
घृणाभित्रका सफल कथा,"मानिस जीवनका हरेक मोडमा सुख चाहन्छ। तर सुखको खोजीमा कहिलेकाहीं सही मार्ग फेला पार्न नसक्दा मानिस दुःखको सागरमा पुग्छ। अनुभूतिको टेकोमा सुख र दुःखलाई तराजुमा तौलन्छ। आफ्ना पाइलामा आएका बाधाहरूको विश्लेषण गर्दै दुःखको समीक्षा गर्न पुग्छ। प्रतिकूल वातावरण सिर्जना गर्ने तत्त्व तथा विषयप्रति नकारात्मक भावना पैदा हुन थाल्छ। नकारात्मक भावनाले विस्तारै घृणाको रूप लिँदै जान्छ। घृणा भनेको कसैले कुनै व्यक्ति वा समूह वा वस्तुलाई फिटिक्कै मन नपराउने भावना हो। घृणाको भावनाहरू प्रायः सजिलैसँग खुलासा हुँदैनन्। घृणा एक भारी विषय हो। रिस वा मन नपराउने चरम अवस्था पनि हो। घृणाले मानिसको मस्तिष्कलाई आफ्नो बासस्थान बनाउँछ भने प्रेमले हृदयलाई। मानिसको मस्तिष्कमा रहने घृणा एक अलग किसिमको भावना हो। यसले अन्य क्रोधयुक्त भावनाहरूका विशेषतासँग साझेदारी गर्छ। पारिभाषिक अर्थमा घृणा र नकारात्मक भावना फरक मानिन्छ। यद्यपि घृणालाई नकारात्मक भावनाको प्रभावकारी अवस्थाको रूपमा लिन सकिन्छ। मानिसका प्रत्येक भावना आआफ्नो विशेषता बोकेर विकसित भएको हुन्छ। सोचका तरिकाहरूमा भावनाहरूको लक्ष्य जोडिएका हुन्छन्। व्यक्ति वा वस्तु मन नपराउनु नकारात्मक प्रभावकारी अवस्था हो। घृणाको लक्ष्य मन नपरेको व्यक्ति तथा वस्तुलाई अपमानित र बहिष्कृत गर्नु पनि हो। घृणा, व्यक्ति वा समूहको स्वभावमा केन्द्रित हुन्छ। प्रायः मानिसको परिवारका सदस्य, साथी वा पेसागत साझेदारहरूमा घृणाको भावना पलाएको देखिन्छ। अपमान र धम्कीको रूपमा पनि घृणाहरू अभिव्यक्त भइरहेका हुन्छन्। घृणायुक्त अभिव्यक्तिले हिंसालाई उक्साउँछ। अनि सामाजिक एकता र सहिष्णुतालाई कमजोर बनाउँछ। घृणालाई तात्कालिक अवस्था र परिस्थितिजन्य वातावरणले मापन गर्छ। जीवनको एउटा दुःखद् पक्ष पनि हो घृणा। यसले जीवनका असन्तुष्टिलाई प्रदर्शन गर्छ। असन्तुष्टिका जगमा मौलाएको घृणाले जीवनमा वास्तविक सुख दिँदैन। घृणा आत्मविनाशकारी छ। अरूलाई भन्दा आफैंलाई बढी चोट दिन सक्छ। क्षमाले घृणालाई पराजित गर्छ। क्षमामा माया, प्रेम र सद्भाव हुन्छ। क्षमाले सकारात्मक सोच निर्माण गर्छ। सकारात्मक सोचले घृणालाई बदल्न सक्छ। घृणाले घृणालाई हटाउन सक्दैन तर प्रेमले सजिलै घृणालाई हटाउन सक्छ। कोहीप्रति गरिने घृणाले मानिसलाई विस्मृतिमा होइन, स्मृतिको सतहमा पुर्याउँछ। मानिसले जसलाई घृणा गर्छ, उसलाई बिर्सन सक्दैन। नचाहेरै पनि घृणित विषयवस्तु उसको दिमागमा आइरहन्छ। बिर्सनकै लागि पनि ऊ बारबार सम्झिरहन्छ। महान् लेखक तथा विश्वप्रसिद्ध नाटककार विलियम सेक्सपियर भन्छन्, मलाई माया गर या घृणा गर, दुवै मेरा पक्षमा छन्। यदि तिमी मलाई माया गर्छौं भने म सधैं तिम्रो हृदयमा हुनेछु र घृणा गर्छौं भने तिम्रो मस्तिष्कमा। हात नै नहुनेहरूको पनि भाग्य हुन्छ। घृणालाई प्रेमको किरणले शक्तिमा बदल्नेहरूले नै सफलताका कथाहरू लेख्ने हुन्। भावनात्मक चोटहरूले मानिसलाई सबैभन्दा बढी दुःखी बनाउँछ। घृणाले समाधान दिँदैन। आफूले घृणा गरेको व्यक्तिसँग पनि केही न केही राम्रो गुण हुन्छ। सकारात्मक गुण खोज्न सक्नुपर्छ। क्षमा र माया मिश्रित सोचले सकारात्मक गुण पहिल्याउन सकिन्छ। सकारात्मक गुणले घृणालाई नष्ट गर्छ। क्षमाले सहनशीलता प्रदर्शन गर्छ। सहनशीलताको शीतलतामा क्रोधको अग्निमा समाहित घृणा आफैं सेलाउँछन्। खाँचो छ त प्रेमको उज्यालोमा सद्गुणको। घृणाले समस्याहरू निम्त्याउँछ। यसले समाधान र वास्तविक सुखको अनुभूति दिँदैन। जीवनलाई समस्याग्रस्त बनाउँदै अन्धकारमय बनाइदिन्छ। अन्धकारमा चालिएका कदमहरूमा ठेस आफैंलाई लाग्ने हो। घृणाले बदला, अहंकार, स्वार्थ, लोभजस्ता सुखका शत्रुहरूलाई केन्द्रमा राख्छ। क्रोध पैदा गर्छ। गीतामा भगवान् श्रीकृष्ण भन्नुहुन्छ क्रोधले भ्रम पैदा हुन्छ। भ्रमले बुद्धि व्यग्र हुन्छ। जब बुद्धि व्यग्र हुन्छ, तब तर्क नष्ट हुन्छ। जब तर्क नष्ट हुन्छ, तब व्यक्तिको पतन हुन थाल्छ। घृणाले जन्माएका क्रोधका कारण अकल्पनीय घटना घटेका उदाहरण पनि प्रशस्त छन्। घृणाका आफ्नै लक्ष्य हुन्छन्। लक्ष्य चुम्ने प्रयासका स्वार्थले ओतपोत यात्रा पनि भिन्नभिन्न होलान्। तर भन्न सकिन्न, सबै प्रयासहरूले सफलता चुम्न सक्छन्। फरक हुन सक्छन् स्वाद र चाहनाहरू, जे छ त्यसैमा खुसी हुन सक्नुपर्छ। विश्वले बेहोरेका ती ठूला युद्ध हुन् या सामाजिक द्वन्द्व सबै घृणाका उपज हुन्। घृणाले मानिसको जीवनलाई अशान्ति र तनावमय बनाइदिन्छ। अमृतका वृक्षहरूमा विषरूपी फल देखिन थाल्छन्। क्षणभरमा आफ्नालाई नै पराइ बनाइदिन्छ। जब मानिसले तीतोभित्रको मिठासलाई चिनेर रसस्वादन गर्छ अनि जीवनको अर्थ वुझ्छ। घृणाको सागरमा डुबुल्की मार्नेले सागरबाट बाहिर निस्कन पनि जान्नुपर्छ। अन्धकारलाई उज्यालोले चिर्न सक्नुपर्छ। घृणाको गहिराइमा डुबेको जीवनलाई त्यही सागरभित्रको गहिराइमा भेटिने प्रेमिल मोतीका दानाहरूले बाहिर उतार्छ। प्रेमको उज्यालोले घृणाको अन्धकारलाई विस्थापित गर्छ। भारतका मोहनदास करमचन्दले घृणा र हिंसारूपी भावनालाई त्यागे। त्यसपछि अहिंसा तथा शान्तिपूर्ण प्रतिकारलाई शस्त्र बनाएर महात्मा गान्धी बने। ब्राजिलका एड्सन आरान्तेस दो नासिमेन्तो गरिब परिवारका थिए। अभावै अभावको जिन्दगी उनको बाध्यता थियो। सानैदेखि फुटबल खेलमा रुचिकर तर गरिबीकै कारण पटकपटक विभिन्न क्लब र समूहबाट पनि तिरस्कृत भए। घृणित व्यवहार बेहोरे। तर पनि आफूलाई घृणा गर्नेलाई उनले घृणा फर्काएनन्। न आफ्नै भाग्यलाई कहिलै धिक्कारे। बरु गरिबीलाई स्वीकारे। अरूले दिएका घृणालाई प्रेमपूर्वक शक्तिमा बदले। पुराना थोत्रा कपडाको झुम्रोको बल खेलेरै आफ्नो लक्ष्यलाई अगाडि वढाए। अन्ततः विश्वकै सुप्रसिद्ध फुटबलर पेल बने। आफूले घृणा गरिरहेको व्यक्ति, समूह तथा परिस्थितिले आफूलाई पनि घृणा गरिरहेको हुन्छ भन्ने हुँदैन। घृणालाई प्रेममा बदल्न सक्नेले नै जीवनलाई सुन्दर बनाउँछन्। समस्या समाधानमा परिणत गर्न सक्छन्। आँसुले भिजेका परेलीहरू खुसीका तरेलीमा रमाउँदा चोटहरूले मलम प्राप्त गर्छ। जीवनका नाफा र घाटाको हिसाबमा घृणाले मलजल प्राप्त गर्छ। जीवन नाफा र घाटाको व्यापार होइन, नलेखिएका र नदेखिएका पाटा धेरै हुन्छन्। जीवन त सृष्टिको अलौकिक उपहार हो। सम्हाल्ने र सम्हालिने बाटा धेरै हुन्छन्। रिस, निराशापन, डर र मानसिक तनाव सबै घृणाका उपज हुन्। आफूले आफैंलाई घृणा गर्नेहरू मनोरोगका सिकार भएका घटना छन्। भाग्यलाई हत्केलाका रेखाहरूमा होइन, मेहनत र कर्ममा खोज्नुपर्छ। हात नै नहुनेहरूको पनि भाग्य हुन्छ। घृणालाई प्रेमको किरणले शक्तिमा बदल्नेहरूले नै सफलताका कथाहरू लेख्ने हुन्।"
ठेकेदारले अलपत्र पारेको सडक स्थानीयद्वारा मर्मत,"दाङ : घोराहीतुलसीपुर सडकको निर्माण अलपत्र पारेपछि तुलसीपुर स्थायीय युवाले मर्मत गरेका छन्। लामो समयदेखि अलपत्र सडकले आवागमनमा समस्या पारे पनि यात्रा सहज गराउन युवाहरूले पाँच दिन लगाएर सडक मर्मत गरेका हुन्। तुलसीपुरको हात्तीखौवा चौकदेखि तुलसीपुर उपमहानगरपालिकाको सिमाना मज्गैसम्मको १७ किलोमिटर सडकमा युवाहरूले आफनो पहलमा मर्मत गरेका हुन्। त्यसको नेतृत्व तुलसीपुर उपमहानगरपालिकाका इन्जिनियर पवनकुमार योगीको गरेका छन्। योगीको नेतृत्वमा युवाहरूले अहिले फोरलेन सडकजस्तो बनाउन थालेका हुन्। ठाउँठाउँमा परेका सडकका खाडलमा ग्राभेल हालेर लोडर लगाएर काम गरिरहेका छन्। सडकको खाल्डा पुरेर यात्रालाई सहजता बनाउनका लागि युवाहरूले शुक्रबारदेखि अभियान थालेका छन्। तुलसीपुर उपमहानगरपालिकासहित विभिन्न युवा तथा व्यवसायीको सहयोगमा सडकमा मर्मतको काम गरिएको इन्जिनियर पवनकुमार योगीले बताए। दुईवटा उपमहानगरलाई जोड्ने सडकको अवस्था सुधार हुन नसक्दा यात्रामा निकै सास्ती भोग्नु परेको छ उनले भने, थोरै भए पनि यात्रालाई सहजता बनाउनका लागि सडकका खाल्डा पुर्न थालेका छौं। साथीहरूसँग चिया खाइरहेको समयमा बनेको योजनाले सार्थकता पाएको उनले बताए। कसैले हामीलाई यो गर भनेको होइन्, हामी स्वस्फूर्त रूपमा सडकमा आएका हौं, उनले भने, अहिले हामीले ग्राभेलमात्रै राखेर सडक मर्मत गरिरहँदा नागरिकलाई सडक कालोपत्रे भए अझै राम्रो हुन्थ्यो भन्ने लागेको छ, तर हामीले अहिले त्यो गर्न सक्ने अवस्था हुँदैन। तत्कालका लागि करिब १७ किलोमिटर सडक मर्मत गरिएको छ। सडक ममर्तका लागि तीनवटा जेसीबी, एउटा रोलर, एउटा ग्रेडर, तीन वटा पानी ट्यांकर, टिप्पर प्रयोग गरिएको छ। घोराहीतुलसीपुर सडकलाई स्तरोन्नति गरेर फोरलेन बनाउन सुरु भएको चार वर्ष बितिसकेको छ। तर सडकको काम करिब १० प्रतिशतमात्रै सकिएको छ भने सडक अलपत्र हुँदा दुर्घटनाको जोखिम पनि बढिरहेको अभियन्ता दीपेश भण्डारीले बताए।"
कुहिरोमा मधेसी अधिकारको लडाइँ,"पहिलो मधेस आन्दोलन भएको १६ वर्ष पूरा भएको छ। स्वायत्त मधेस एक प्रदेश र अधिकार प्राप्तिका लागि मधेसी जनताले आन्दोलित हुँदा मधेस आन्दोलन परालको आगोझैं मधेसका विभिन्न जिल्लामा फैलिएको थियो। अधिकार प्राप्तिका लागि मधेसमा पटकपटक गरी तीनपटक आन्दोलन भयो। तीनवटै मधेस आन्दोलनमा गरी सयभन्दा बढी मधेसी सपूतले शहादत प्राप्त गरे। मधेस आन्दोलनकै बलमा प्रदेशको नामकरण मधेस प्रदेश गरिएको छ। नेपालले गणतन्त्रको अभ्यास गर्न सुरु गरेको एक दशककै अवधिमा मधेसमा तीनवटा ठूला आन्दोलन भए। मधेस आन्दोलनबाट मधेसले व्यहोरेको क्षतिको तुलनामा न्यूनमात्र उपलब्धि प्राप्त गरे। देशमा संघीयता, पहिचान, धर्मनिरपेक्षता, समावेशीसमानुपातिकका मुद्दा स्थापित गराउन मधेस आन्दोलनको मुख्य भूमिका रहेकोमा शंका छैन। यी उपलब्धि मधेस आन्दोलनका महत्त्वपूर्ण उपलब्धिका रूपमा छन्। तर, मधेस केन्द्रित दलहरूले यी उपलब्धिलाई व्यवस्थापन गर्न चुकेको यथार्थलाई पनि नकार्न मिल्दैन। मधेस आन्दोलन जति पुरानो हुँदै गयो, आन्दोलनको विरासत पनि त्यति नै कमजोर हुँदै गएको आरोपसमेत छ। मधेस आन्दोलन र सहिदहरूको सम्झना गर्न माघ ५ गतेलाई बलिदानी दिवसको रूपमा मनाइँदै आएको छ। पहिलो मधेस आन्दोलनको क्रममा सिरहाको लहानमा रमेश महतोले शहादत प्राप्त गरेको स्मरणमा दिवस मनाइँदै आएको छ। २०६३ सालमा भएको उक्त घटना नै मधेसमा प्रथम सहिदका रूपमा सम्झना गरिन्छ। प्रदेश सरकार गठन भएपछि २०७५ देखि औपचारिक रूपमै बलिदानी दिवस मनाइन्छ। मधेस बलिदानी दिवसको अवसरमा मधेस प्रदेश सरकारले सार्वजनिक बिदा दिने गरेको छ। २०६२६३ को आन्दोलनपछि २०६३ माघ १ मा अन्तरिम संविधान बनाइयो। मधेसलाई उपेक्षा गरिएको र संघीयता नराखिएको भन्दै तत्कालीन मधेसी जनअधिकार फोरम नेपालको आह्वानमा समानुपातिक सहभागिताजस्ता मागसहित पहिलो मधेस आन्दोलन सुरु भएको थियो। सोहीक्रममा माघ २४ गतेसम्म चलेको आन्दोलनमा ३८ जनाले शहादत प्राप्त गरे भने ५८ जना गम्भीर घाइते भए। प्रधानमन्त्री गिरिजाप्रसाद कोइरालाले दोस्रो पटक माघ २४ मा सम्बोधन गरेपश्चात् २०६३ मा आन्दोलन टुंगिएको थियो। तत्कालीन सरकारसँग २०६४ जेठ १८ गतेदेखि ६ चरणको वार्तापछि भदौ १३ गते २२ बुँदे सम्झौता भयो। धेरैले उक्त आन्दोलनलाई सफल भएको ठाने। फोरमकै केही कार्यकर्ताले सरकारसँग सम्झौताप्रति असन्तुष्टि जनाउँदै विद्रोह गरे। संस्थापन फोरमबाट अलग हुँदै ६४ मै भाग्यनाथ गुप्ताले अर्को फोरम गठन गरे। जुन विलीन भइसकेको छ। संस्थापन पक्षसँगको २२ बुँदे सम्झौता कार्यान्वयनमा सरकारी पक्षको ढिलासुस्ती देखियो। अर्को मधेस आन्दोलनको माहोल बन्दै गयो। संस्थापनसँग चिढिएका केही भूराजनीतिक शक्ति केन्द्रले महन्थ ठाकुरलाई तराई मधेस लोकतान्त्रिक पार्टी गठन गर्न सघाए। मधेस मुद्दा मधेसकेन्द्रित दलका लागि सत्ताामा जाने भर्याङमात्रै बन्दै गयो। धेरै नेता कैयौंपटक मन्त्री बने। तर ती बुँदा कार्यान्वयन नभएको तर्फ कहिल्यै ध्यान दिएनन्। ठाकुर २०६४ माघ ६ मा मधेस आन्दोलनमा जोडिए। उपेन्द्र यादव नेतृत्वको मधेसी जनअधिकार फोरम र राजेन्द्र महतो नेतृत्वको सद्भावना पार्टीको संयुक्त मधेसी मोर्चामा महन्थ ठाकुर जोडिए। उनको नेतृत्वको तमलोपा जोडिएपछि संयुक्त लोकतान्त्रिक मधेसी मोर्चाको गठन भयो। मोर्चाको आह्वानमा २०६४ फागुन १ गतेदेखि अनिश्चितकालीन दोस्रो मधेस आन्दोलन सुरु भयो। आन्दोलन सुरु भएको १६औं दिन (फागुन १६) मा नेपाल सरकार र मोर्चाबीच ८ बुँदे सहमति भयो। अनिमात्र संविधानसभाको निर्वाचन हुने वातावरण मुलुकमा बन्यो र निर्वाचन भयो। आन्दोलन सकिएलगत्तै मधेसी जनअधिकार फोरम दलको रूपमा बाहिर आयो। यो पार्टीमा प्रवेश गर्ने लहर नै चल्यो। मधेस आन्दोलन मधेसी जनताले राज्यसत्तासँग गरेको पहिलो विद्रोह थियो। नेपाली राजनीतिको किङ मेकरको हैसियतमा पुगे मधेसकेन्द्रित दल र तिनका नेता। तर नेताहरू सत्ताको फोहोरी खेलमा लाग्दा मधेसकेन्द्रित दलहरूको चोइटिने क्रम बढेर गयो। २०६४ को संविधानसभामा फोरम नेपाल, तमलोपा र सद्भावना पार्टीमात्र थियो। खेलकै कारण तीनै दल धुजाधुजा भए। मधेसकेन्द्रित दलहरूको निर्माण, विभाजन, विघटन र एकताको लामो फेहरिस्त छ। मधेस आन्दोलनले धेरै नेता जन्मायो र धेरै अध्यक्ष नै बने। सत्तामा जानकै लागि मधेसकेन्द्रित दललाई टुक्राटुक्रा बनाए नेताहरूले। त्यसमध्येका कतिपय नेताको राजनीति डामाडोल भयो भने कतिपय नेता विलीन भए। कतिपय नेता अहिले पनि आफ्नो राजनीतिक भविष्य बनाउन लागिरहेका छन्। जे भए पनि मधेसको राजनीतिमा उपेन्द्र यादवले गरेको योगदानलाई बिर्सिन सकिँदैन। मधेस मुद्दा मधेसकेन्द्रित दलका लागि सत्तामा जाने भर्याङमात्रै बन्दै गयो। धेरै नेता मन्त्री बने। कोही पटकपटक मन्त्री बने। सरकारमा जानकै लागि मधेसकेन्द्रित दलका नेताहरूले अन्य पार्टीसँग बुँदाबुँदामा सम्झौता गर्दै हिँडे। तर ती बुँदा कार्यान्वयन नभएकोतर्फ कहिल्यै ध्यान दिएनन्। सरकारमा जाने नेताहरूको चस्काले मधेसकेन्द्रित दल र मधेसी जनताबीचको दूरी क्रमिक रूपमा बढ्दै गयो। मधेसकेन्द्रित दलहरू आफ्नै आधार क्षेत्र मधेसमै कमजोर बन्दै गयो।संविधान र सीमांकनप्रति असन्तुष्टि जनाउँदै २०७२ सालमा तेस्रो मधेस आन्दोलन भयो। सप्तरीको भारदहबाट प्रारम्भ भएको उक्त आन्दोलनले राजीव राउतसहित ६० भन्दा बढीलाई सहिद बनायो। असार ३० देखि माघ २० सम्म चलेको यो आन्दोलनको क्रममा धेरै अंगभंग भए। आन्दोलनको एउटै माग थियो, समग्र मधेस, एक प्रदेश। संघीयता कार्यान्वयनको क्रममा भने यसले पूर्णता पाउन सकेन। सप्तरीदेखि पर्सासम्मका ८ जिल्लालाई मधेस प्रसेश बनाइयो। यतिखेर नेपालमा दुई प्रकारको मधेस छ, एउटा चुरे शृंखलाको दक्षिणमा रहेको भारतको सिमानासँग जोडिएको समथर भूभाग र अर्को सप्तरीदेखि पर्सासम्मको आठ जिल्लालाई बनाइएको मधेस प्रदेशले ओगटेको भूगोल। मधेस आन्दोलनले उठाएका कुनै मुद्दा सम्बोधन भएकै छैनन् भन्न मिल्दैन, गलत हुन्छ। मधेसले उठाएका सबै मुद्दामा लगभग काम भएको छ। तर मधेसले अपनत्व लिने गरी मधेसको सहमतिमा पूर्णरूपमा कार्यावन्यन भएको छैन। राज्यले आफ्नो चाहनाअनुसार कार्यान्वयन गर्दै आएको छ। मुलुक संघीयतामा जानु र समावेशीको सिद्धान्तलाई स्वीकार गर्नु मधेस आन्दोलनकै उपलब्धि हो। नागरिकता समस्या अहिलेसम्म पनि हल हुन सकेको छैन। अझै कहिले अध्यादेश त कहिले विधेयकको नाममा नागरिकता समस्यालाई अल्झाउने काम भएको छ। विगतदेखि नै विशेष गरेर मधेसमा नागरिकता ठूलो समस्याको रूपमा छ। २००९ सालमा नागरिकताको प्रावधान आउँदा कुनै समस्या थिएन। आमाको नाममा तथा आमा वा बुवा एकजना नेपाली भए नागरिकताको प्रमाणपत्र पाइन्थ्यो। पञ्चायत लागू भएसँगै २०१९ को संविधानमा नागरिकतासम्बन्धी कठोर प्रावधान राखियो। त्यसले मधेसी समुदायका धेरै मानिसले नागरिकता पाउन सकेनन्। २०४६ सालको जनआन्दोलनपछि पनि नागरिकतासम्बन्धी कठोर प्रावधान राखियो। मधेसकेन्द्रित हुनुपर्ने मधेसी दलहरूमा पनि केन्द्रीय सत्ताको स्वार्थ हाबी भयो। आन्दोलनबाट प्राप्त गरेको मधेस प्रदेशको सञ्चालन ठिकसँग गर्न केन्द्रित हुनुपर्नेमा उनीहरू सिंहदरबारको सत्ता समीकरण गर्न र भत्काउन केन्द्रित भए। राष्ट्रिय स्तरको दल बन्ने लोभमा उपेन्द्र महन्थले जय मधेसको नारा बिर्सिए। पार्टीको नामबाटै मधेस हटाए। मधेस आन्दोलनसँग जोडिएका थारूहरूलाई सँगै राख्न नसक्नुको परिणाम हो, नागरिक उन्मुक्ति पार्टी। जुन पार्टीको उदय आज शक्तिमा परिणत भइसकेको छ। २००८ सालमै कुलानन्द झा, रामजनम तिवारी, श्यामलाल मिश्रलगायत नेताको अगुवाइमा तराई कांग्रेसको स्थापना भएको थियो। तराई कांग्रेसले तराईलाई संघीय ढाँचामा लैजानुपर्ने, हिन्दीलाई नेपालीपछिको दोस्रो राष्ट्रिय भाषाको मान्यता दिनुपर्ने, नेपाली सेनामा मधेसी युवालाई समाहित गर्नुपर्नेजस्ता माग राखेको थियो। २०१५ सालको निर्वाचनमा सहभागी तराई कांग्रेसका सबै उम्मेदवारको जमानत जफत भएको थियो। २०१७ सालमा राजा महेन्द्रले कु गरेपछि पञ्चायतमा उक्त पार्टीका शीर्ष दुई नेता विभाजित भए। महामन्त्री रामजनम तिवारी कांग्रेसतिर र वेदानन्द झा पञ्चायततिर। त्यसपछि २०४३४४ सम्म संस्थागतरूपमा मधेस र मधेसीको अधिकारको लडाइँ अगाडि बढ्न सकेन। त्यही समयबाट रघुनाथ ठाकुरलगायत नेताले मधेस र मधेसीको अधिकारको वकालत गरेका थिए। सोही समय गजेन्द्रनारायण सिंहले सद्भावना परिषद् गठन गरी ४७ सालमा पार्टीकै रूप दिए। यसपछि संस्थागत रूपमा मधेस र मधेसी अधिकारबारेको विषय अघि बढाइयो। नेता सिंहले शान्तिपूर्णरूपमा विभिन्न क्षेत्रमा मधेस र मधेसीको अधिकारका कुरा उठाउँदै सुरु गरेको राजनीतिलाई फोरम राजनीतिक दलको रूपमा सतहमा आएपछि बल पुग्यो। उपेन्द्र यादवले मधेसका अनेकौं समस्यालाई पहिलो पटक उठाए। जुन समस्यामा कसैको नजर पुगेको थिएन। मधेसी जनता आफ्ना राजनीतिक अधिकार प्राप्त गर्न राजनीतिक बहस र आन्दोलनलाई व्यापक रूपमा अगाडि बढाए। २००७ सालको क्रान्तिको केन्द्र पनि मधेस थियो। त्यसैले पनि मधेसी समुदायको सहभागिता अत्यधिक थियो। आन्दोलनमा मधेसको भूमि धेरै प्रयोग भएको थियो। राज्यमा सहभागिताका लागि मधेसी समुदाय आन्दोलनमा सहभागी भए। मधेसी समुदायलाई अब फेरिएको राज्यमा हामी पनि हुन्छौं, आफ्नो भाषा, भेषभूषा र सहभागिता हुन्छ भन्ने थियो। त्यसलगत्तै २०१५ सालको आमनिर्वाचनमा उम्मेदवार छनौटमै मधेसी समुदायलाई पाखा लगाइयो। राजनीतिक प्रतिनिधित्व बढ्ने, राज्यका निकायमा पहुँच बढ्ने, पहिचानको अधिकार प्राप्त हुने आदि अपेक्षा मधेसी समुदायले गरेका थिए। तर अपेक्षा सम्बोधन गरिएन। मधेसी समुदायमाथि हुने गरेको सामाजिक विभेद र विभिन्न खाले भेदभाव पनि अन्त्य हुन सकेन। प्रजातन्त्रको आन्दोलनलाई मात्रै होइन, वामपन्थी आन्दोलनलाई पनि मधेसी समुदायले सघाएको थियो। मधेसको कुरा उठाउने या मधेसीको समानताको कुरा गर्नेलाई पाखा लगाउने काम भए। आमनेपालीका समस्याभन्दा मधेसी समुदायका समस्या भिन्न थिए, छन्। २०७९ मंसिर ४ को निर्वाचन परिणामलाई हेरेर मधेस आन्दोलनबाट उदाएका दलहरूको युग समाप्त भयो भनेर बहससमेत चलेको छ। मधेस आन्दोलनका नेतृत्वकर्ता उपेन्द्र यादवसमेत पराजित भएका छन्। यतिमै दलहरूको अस्तित्व सकियो भन्न मिल्दैन। मतादेशअनुसार काम गर्न नसकेको दललाई मतदाताले सजाय दिने भनेको निर्वाचनबाटै हो। जुन स्वाभाविक मान्नुपर्छ। मधेस आन्दोलनले उठाएका मुद्दाहरू जीवित छन्। दलहरूको हार हुँदैमा तिनले उठाएका एजेन्डा पनि समाप्त हुन्छन् भन्ने हुँदैन। ती एजेन्डा सम्बोधन गराउन को सफल हुन्छ ? त्यसको जस लिन को सफल हुन्छ ? त्यो बेग्लै कुरा हो। कांग्रेस वा एमाले मधेसमा आफ्नो शक्ति फर्काउन सफल हुँदैमा लोकप्रिय नै भयो भन्न र मान्न सकिँदैन। मधेसकेन्द्रित दलहरूले संघीय संसद्मा संविधान संशोधनको मुद्दालाई प्रभावकारी रूपमा उठाउन सक्नुपथ्र्यो। सकेनन्। न त जनतालाई प्रदेश सरकारको महत्त्व बुझाउने गरी प्रदेशको सत्ता सञ्चालन गर्न नै सके। मधेसी समुदाय किन पछाडि पर्यो ? मधेसकेन्द्रित दलहरू गम्भीर हुन सकेनन्। राजनीतिक रूपान्तरणलाई नै सबै कुरा मानेर राजनीति गर्ने चलन भयो। प्रणाली बदलियो तर महिला, दलितको प्रतिनिधित्व बढ्न सकेन। मधेसकेन्द्रित दलहरूले एजेन्डा बनाउन सकेनन्। यसअघिको पाँचै वर्ष मधेस सरकारको नेतृत्व गरेका मधेसकेन्द्रित दल जसपाले नै अहिले पनि मधेस सरकारको नेतृत्व गर्ने अवसर पाएको छ। तर गरिबी, अशिक्षा, बेरोजगारी, विदेश पलायन, महिलाहिंसा, छुवाछूत, दहेज प्रथा आदि बेथितिबाट मधेस र मधेसीलाई मुक्त गराउन सकेनन्।"
टेकोको रवाफले उपेक्षित मेरुदण्ड,"वैदेशिक रोजगारी नेपालको मात्रै होइन, नेपालजस्तै अन्य धेरै गरिब तथा अति कम विकसित मुलुकहरूको बाध्यता नै हो। वैदेशिक रोजगारीबाट प्राप्त रेमिट्यान्सको सदुपयोग गरेर धेरै मुलुकले आर्थिक समृद्धि हासिल गरेको पनि सत्य हो। नेपालमा पनि धेरै गरिब नेपालीको जीवननिर्वाहको स्रोत बनेको छ वैदशिक रोजगारीबाट प्राप्त रेमिट्यान्स। यति मात्रै होइन, देशको अर्थतन्त्र नै रेमिट्यान्सले धानेको पनि सत्य हो। त्यसैले वैदेशिक रोजगारी धेरैका लागि बाध्यता नै हो। तर केहीका लागि रहर पनि भएको छ वैदेशिक रोजगारी। साथीभाइ वा छरछिमेकीले वैदेशिक रोजगारीमा गएर आफ्नौ आर्थिक हैसियत र जीवनशैली छिटोछिटो बदलेको देखेर देखासिकीमा अरू पनि वैदेशिक रोजगारीप्रति आकर्षित भएका छन्। वैदेशिक रोजगारीमा जानेहरूको संख्या दिनप्रतिदिन बढ्नुमा यही बाध्यता र देखासिकीले सिर्जेको रहर मुख्य कारणको रूपमा रहेको छ। स्वदेशमै केही गर्ने र केही कमाउने अवसर उपलब्ध भएको भए अनेकौं हण्डर खेपेर नेपाली युवा रोजगारीका लागि विदेश जाने थिएनन्। घरको न्यूनतम आवश्यकता पूरा गर्ने आम्दानी पनि स्वदेशमै बसेर गर्न नसकेपछि नै अधिकांश युवाले वैदेशिक रोजगारीलाई रोजेका हुन्। यसरी बिदेसिएका युवाले पठाएको रेमिट्यान्सले तिनको घरपरिवारको न्यूनतम आवश्यकता परिपूर्ति हुने गरेको छ। आफ्ना बालबच्चाको शिक्षा, स्वास्थ्योपचारलगायत दैनिक र सामाजिक व्यवहारमा रेमिट्यान्सले उल्लेख्य सहयोग गरेको छ। यति मात्रै होइन, रेमिट्यान्सले धेरै नेपाली घरपरिवारको आर्थिक र सामाजिक हैसियतमा पनि सुधार आएको छ। यसकारणले पनि पछिल्लो समय नेपाली युवामा वैदेशिक रोजगारीप्रति आकर्षण बढेको हो। तर वैदेशिक रोजगारीलाई व्यवस्थित गर्नेतर्फ राज्य गम्भीर बन्न नसक्दा वैदेशिक रोजगारी निकै अव्यवस्थित, असुरक्षित र चुनौतीपूर्णसमेत बन्न पुगेको छ। वैदेशिक रोजगारीभित्रका केही समस्यालाई लिएर सधैं गुनासो र चिन्तामात्रै लिएर हुँदैन। विदेशमा कार्यरत धेरै नेपाली कामदार स्वदेश फर्किए भने तिनलाई कसरी व्यवस्थापन गर्ने, कोभिड१९ कै कारण रोजगारी गुमाएर फर्केका कामदारलाई कहाँ र कसरी व्यवस्थापन गर्ने, कसरी आर्थिक क्रियाकलापमा वृद्धि गरी रोजगारीको अवसर बढाउने, कसरी उत्पादन वृद्धि गर्ने, कृषिको उत्पादकत्व कसरी बढाउने, कसरी निर्यात प्रवद्र्धन गर्ने र आयात प्रतिस्थापन कसरी गर्ने भन्ने विषयमा चिन्तन गर्नु आवश्यक छ। स्वदेशमै आर्थिक गतिविधिमा वृद्धि, पर्याप्त रोजगारी सिर्जना, उत्पादन वृद्धि र निर्यात प्रवद्र्धन गरी सुदृढ अर्थतन्त्रको आधार तयार नभएसम्म वैदेशिक रोजगारीलाई निरन्तरता दिनैपर्ने बाध्यता छ। रेमिट्यान्स नआउँदा पनि अहिले नेपाली श्रमबजारमा विरोधाभासपूर्ण स्थिति विद्यमान छ। एकातिर यहाँ बेरोजगारीको स्थिति कहालीलाग्दो छ भने अर्कोतिर उद्योग, व्यवसाय तथा निर्माण कम्पनीहरूले आवश्यक कामदार पाउन नसकेको गुनासो छ। मागअनुसारको रोजगारी सिर्जना नहुँदा बेरोजगारी दर बढेकै हो। यसमा कुनै शंकै छैन। उद्योग, व्यवसाय तथा निर्माण कम्पनीहरूले आवश्यक कामदार पाउन नसकेको भनाइमा भने आंशिक मात्रै सत्यता छ। यसरी आवश्यक कामदार पाउन नसक्नुको मुख्य कारण भने श्रमको शोषण नै हो। अत्यन्तै न्यूनतम ज्यालादरले गर्दा श्रमिकहरूले आफ्नो दैनिक आयआर्जनबाट जीविका चलाउन सक्ने अवस्था छैन। यही कारणले तुलनात्मक रूपमा बढी ज्याला पाउने भएर नै यहाँको अवसरलाई लत्याएर नेपाली कामदारहरू वैदेशिक रोजगारीमा हान्निएका हुन्। नेपालमा रोजगारीको अवसर प्राप्त भए पनि त्यसमा स्थायित्व छैन। धेरैजसो रोजगारी विकासनिर्माणका आयोजनाहरूले प्रदान गर्ने हो। विकासनिर्माणका आयोजनाहरू निरन्तर चल्दैनन्। कुन कारणले कतिखेर आयोजना बन्द हुन्छ भन्नै सकिन्न। कामदारहरू कतिखेर पुनः बेरोजगार हुनुपर्ने हो भनेर सधैं भय र चिन्तामा हुन्छन्। यो भय र चिन्ताबाट मुक्त हुनका लागि ऋणपान गरेरै भए पनि वैदेशिक रोजगारीमा जानेहरूको संख्या अधिक छ। जसको उचित व्यवस्थापन हुन नसक्दा अन्ततः बिदेसिएका कामदारहरू ऋणमै डुब्ने गरेको तीतो यथार्थ छ। वैदेशिक रोजगारीमा जानेको संख्या बढ्नुको अर्को कारण युवा पुस्तामा बढ्दै गएको विदेशमोह पनि हो। विदेशमा मिहिनेत गरे सजिलै प्राप्त हुने अवसर, आकर्षक सेवा तथा सुविधा आदि कारणले युवा पुस्तामा विदेशमोह अकल्पनीय रूपमा बढेको छ। चाहे शिक्षार्जनका निहुँमा होस् अथवा रोजगारी, युवा पुस्तामा बढेको विदेशमोहले त्यहाँ प्राप्त हुने अवसर, सेवा तथा सुविधा र त्यसबाट जीवनमा ल्याउन सकिने परिवर्तनलाई प्रतिविम्बित गरिरहेको सजिलै अनुमान गर्न सकिन्छ। यसरी युवा पुस्तामा देखिएको चर्को विदेशमोहले स्वदेशमा आवश्यक जनशक्तिको अभाव हुँदै जानेमा कुनै सन्देह छैन। युवा पुस्ताको विदेशमोहले गर्दा अथवा त्यो मोहलाई भंग गर्ने कुनै सरकारी व्यवस्थित योजना नहुँदा देशले युवा जनसंख्याबाट प्राप्न गर्न सक्ने जनसांख्यिक लाभबाट पनि देश बञ्चित भइरहेको छ। यो निकै दुःखद् पक्ष हो। स्वदेशमा रोजगारीको अवसर नहुनु, प्राप्त रोजगारीबाट गुजारा चल्ने स्थिति नहुनु, श्रमको अत्यधिक शोषण, नियमित रोजगारीको सुनिश्चितता नहुनु आदि कारणले वैदेशिक रोजगारीप्रति बढेको विश्वास र आकर्षण अझै बढ्ने निश्चित छ। किनभने सरकारले स्वदेशमै बृहत् रोजगारी सिर्जना गर्ने परियोजनाहरू सञ्चालन गर्न सकेको छैन। श्रमको सम्मान गर्ने र उचित मूल्य दिने व्यवस्था हुन सकेको छैन। यही कारणले बर्सेनि रोजगारीका लागि बिदेसिनेको संख्या बढेको बढ्यै छ। कोरोना महामारीका बेला अलिकति सुस्ताएको रोजगारीका लागि बिदेसिने क्रम पछिल्लो समय फेरि बढ्न थालेको छ। आर्थिक वर्ष २०७७७८ मा जम्मा १ लाख ६७ हजार कामदार रोजगारीका लागि बिदेसिएकामा आर्थिक वर्ष २०७८७९ मा यो संख्या ६ लाख ३० हजार पुगेको छ। चालू आर्थिक वर्ष २०७९८० को चार महिनामा २ लाख ६४ हजार कामदार कामका लागि बिदेसिइसकेका छन्। यही क्रम जारी रहे यो वर्ष कामका लागि बिदेसिने कामदारको संख्या ८ लाख नाघ्ने अनुमान छ। आर्थिक वर्ष २०७८७९ को फागुनसम्ममा कामका लागि बिदेसिने नेपाली कामदारको कुल संख्या ५६ लाख ६५ हजार पुगेको वैदेशिक रोजगार विभागलाई उद्धृत गर्दै आर्थिक सर्वेक्षण २०७८७९ मा उल्लेख गरिएको छ। वैदेशिक रोजगारीबाट नेपालले उल्लेख्य रेमिट्यान्स प्राप्त गरिरहेको छ। नेपाल राष्ट्र बैंकको तथ्यांकअनुसार आर्थिक वर्ष २०७८७९ मा मात्रै रु १० खर्ब ७ अर्ब ३१ करोड रेमिट्यान्स प्राप्त गरेको थियो, जुन कुल गार्हस्थ्य उत्पादनको २४५ प्रतिशत हो। यद्यपि अहिले रेमिट्यान्स आप्रवाहको वृद्धिदर घट्दो क्रममा रहेको छ। तुलनात्मक रूपमा हेर्दा नेपालको अर्थतन्त्रमा कृषि र रेमिट्यान्सको योगदान करिब बराबर देखिएको छ। तापनि कृषि नेपाली अर्थतन्त्रको मेरुदण्ड हो भने रेमिट्यान्स टेको मात्रै हो। तर अहिले टेकोको रवाफले मेरुदण्ड नै उपेक्षामा परेको छ। रेमिट्यान्सले तत्काल जतिसुकै उल्लेख्य योगदान गरे पनि यो दिगो स्रोत होइन। रेमिट्यान्सका लागि ठूलो सामाजिक मूल्य चुकाउनु परेको यथार्थलाई पनि बिर्सन सकिन्न। त्यसैले अब हामीले हाम्रो अर्थतन्त्रको मेरुदण्ड सबल बनाउने कामलाई बढी प्राथमिकता र बढी महत्त्व दिनुपर्छ। रेमिट्यान्सको टेको त जुनसुकै बेला ढल्न पनि सक्छ। वैदेशिक रोजगारीलाई निरुत्साहित गर्दै रेमिट्यान्सको विकल्प खोज्ने हो भने सरकारले बेरोजगार युवा र श्रमबजारमा प्रवेश गर्ने थप जनशक्तिलाई समेत समेट्ने गरी बृहत् आर्थिक सम्भावना बोकेको कृषि, पूर्वाधार निर्माण र पर्यटन क्षेत्रमा रोजगार तथा स्वरोजगार सिर्जनाको रणनीति अपनाई आवश्यक योजना तर्जुमा गर्नुपर्छ र त्यसको प्रभावकारी कार्यान्वयन गर्नुपर्छ। यसरी क्रमशः अर्थतन्त्रको बलियो आधार तयार गर्दै वैदेशिक रोजगारीलाई निरुत्साहित गर्दै जानुपर्छ। स्वदेशमै रोजगारी सिर्जना, आन्तरिक उत्पादन वृद्धि र निर्यात प्रवद्र्धन गर्नसके त्यो नै रेमिट्यान्सको उत्तम विकल्प बन्छ र देशको अर्थतन्त्र सुदृढ बन्छ।"
बीपीका उपकुलपतिविरुद्ध मुद्दा,"काठमाडौं : बीपी कोइराला स्वास्थ्य विज्ञान प्रतिष्ठान, धरानका उपकुलपति डा ज्ञानेन्द्र गिरीविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले उपकुलपति डा गिरीले नपाएको ओहदा पाएको भनी पदीय मर्यादाविपरीत कार्य गरेको भन्दै विशेष अदालतम मुद्दा हालेको छ। अर्का डा ज्ञानेन्द्रमान सिंह कार्कीसमेत अख्तियारले प्रतिवादी बनाएको छ। उजुरीबारे अनुसन्धानमा डा गिरीले उपकुलपति जस्तो पदमा नियुक्ति भइसकेपछि नियमित काम गर्ने क्रममा अरूले विश्वास गरोस् भनी बदनियतसाथ कुनै पनि आधिकारिक निकायबाट प्राप्त नगरेको, नपाएको ओहदा पाएँ भनी अरूले विश्वास गर्ने गरी प्रोफेसर पद प्रयोग गरेको देखिएको अख्तियारका प्रवक्ता एवं सहसचिव श्यामप्रसाद भण्डारीले बताए। उपकुलपति गिरीविरुद्ध भ्रष्टाचार निवारण ऐन, २०५९ को दफा १५ बमोजिमको कसुर गरेको अख्तियारको आरोप पत्रमा उल्लेख छ। भ्रष्टाचार निवारण ऐन, २०५९ को दफा १५ बमोजिमको कसूरमा २ वर्षसम्म कैद र १ लाखसम्म जरिवानाको व्यवस्था छ। गिरीविरुद्ध सोही ऐनको दफा २४ बमोजिमको थप सजायसमेतको मागदाबी लिइएको छ। दफामा नेपाल सरकारको विशिष्ट श्रेणी अधिकृतलाई थप ३ वर्ष कैदको व्यवस्था गरिएको छ। गिरीको ५ वर्ष कैद सजायको मागदाबी अख्तियारले गरेको छ। प्रतिवादी डा कार्कीले डा गिरीलाई प्रोफसर पदको अनुमोदनका लागि काठमाडौं विश्वविद्यालयमा सिफारिस गर्नसम्म सक्नेमा निजले नियुक्ति दिएको आधारमा प्रतिवादी गिरीले नपाएको ओहदा प्रयोग गरेको देखिएको अख्तियारले आरोप पत्रमा छ। उक्त कार्यमा कार्कीको मतियारको भूमिका रहेको देखिएको अख्तियारको दाबी छ। डा कार्कीलाई भ्रष्टाचार निवारण ऐन, २०५९ को दफा २२ बमोजिमको कसूरदार बनाइएको छ। सोही ऐनको दफा २२ बमोजिमको मतियारलाई राष्ट्रसेवकको आधा सजाय हुने व्यवस्था छ। डा कार्कीलाई उपकुलपति गिरीको भन्दा आधा सजायको मागदाबीसहित विशेष अदालतमा आरोपपत्र दायर गरिएको भण्डारीले बताए।"
सहकारीमा सरकारी तालमेल,"राष्ट्रिय सहकारी नीति २०६९ सहकारीको क्षेत्रमा विवेचनायोग्य विषय हो। सहकारी तथा गरिबी निवारण मन्त्रालयले यसलाई अभ्यासमा ल्याउँदा परिणाम उल्लेख्य हुनेछ। तर, राष्ट्रिय सहकारी नीति परिपक्व प्रचार र अभ्यासमा आउन जरुरी छ। कुनै पनि संस्थाको नीतिगत, सैद्धान्तिक, कार्यक्रमिक र आवधिक योजना तथा कार्यक्रम नहुँदा हुने अप्ठ्यारो यसै नीतिको घोषणासहित अन्त्य भएको छ। सहकारीको मुख्य उद्देश्य नै सहकारी नीति र पद्धतिमा आधारित उद्योग, व्यवसायको स्थापना गर्ने र त्यसैको मातहतमा देशको आर्थिक तथा सामाजिक विकासमा योगदान दिने हो। यो विषयमा आर्थिक उन्नतिसँगै सामाजिक रूपान्तरण र विकास पनि अन्तरसम्बन्धित भएर आएको छ। आर्थिक उन्नति हुँदैमा समग्र विकास हुन्न भन्ने तर्क हो। यसर्थ यो आफैंमा एउटा पूर्ण कार्यक्रमिक रूपरेखामा आएको छ। यो नीतिले नितान्त आर्थिक विकासको मात्र परिकल्पना गरेको छैन, बरु सामाजिक विकास रूपरेखाको ढोका पनि खोलेको छ। यो राष्ट्रिय नीतिको यी दुई पक्षको पूर्णतामा मात्र कार्यक्रम सम्पन्न हुनेछ। केवल आर्थिक विकासले मात्र सहकारीको उद्देश्यले पूर्णता पाउने छैन। गरिबी निवारण र रोजगारीमात्र सबै कुरा होइन। गरिबी निवारण र रोजगारी प्राथमिक कुुरा हो नै। सामाजिक विकास तथा सामाजिक रूपान्तरण पनि महत्त्वपूर्ण पक्ष हो भन्ने कुरा केलाएको छ। नीतिको प्रस्तावनामै सहकारी सामाजिक अर्थव्यवस्थाको महत्त्वपूर्ण कडी मानिएको छ। सहकारीको मुख्य कार्यभार यसैमा अन्तरनिहीत छ। सहकारी नीतिको मुख्य प्रस्तावनाले सहकारीको प्रस्थान बिन्दु र लक्ष्य पहिचान गरेको छ। संयुक्त राष्ट्र संघले सदस्य राष्ट्रहरूलाई सहकारीको माध्यमबाट सूत्रबद्ध ढंगले कार्यक्रम लैजान अपिल गरेको पनि केही वर्ष बितेको छ। सहकारीको माध्यमबाट गरिबी निवारण, उत्पादक पूर्ण रोजगारीको सिर्जना, सामाजिक एकीकरण र वातावरण संरक्षणमा सहकारीको भूमिका उल्लेख्य हुनेछ। यहाँ मुख्यतः चार विषयलाई प्राथमिकतामा राखेको छ। सहकारी केवल आर्थिक उपार्जन गरेर गरिबी हटाउने, रोजगारीको सिर्जना गर्ने विषयसंग मात्र केन्द्रित छैन। यसका अतिरिक्त सामाजिक एकीकरण र वातावरण संरक्षणको क्षेत्रलाई पनि महत्त्वकासाथ उठाएको छ। सहकारी उद्योग तथा व्यवसायले यी विषयलाई सम्बोधित गर्नुपर्ने ठहर उसको छ। राष्ट्रिय सहकारी नीतिले केही बाञ्छित भावहरू अगाडि ल्याएको छ। यसमा मुख्यतः दूरदृष्टि, दीर्घकालीन लक्ष्य, उद्देश्य, नीति, रणनीति तथा कार्यनीतिहरू हुन्। संघको महासभाले सन् २०१२ लाई अन्तर्राष्ट्रिय सहकारी वर्ष घोषणा गरेलगत्तै यी विषयले कार्यान्वयनको तहमा महत्त्व पाएको हो। सामाजिक तथा आर्थिक विकास नै सहकारी अभियानको मेरुदण्ड हो भन्ने मान्यता स्थापित भएको छ। सहकारीको विकास, विस्तार र प्रवद्र्धन गरे यसले दिने परिणाम विकास र समृद्धिको क्षेत्रमा कोशेढुंगा सावित हुनेमा दुई मत हुन्न। यसरी सामाजिक तथा आर्थिक विकासमा सहकारी उद्योग तथा व्यवसायको अपरिहार्यता यहाँनेर महत्त्वबोध भएको हो। यसले केवल आर्थिक विकासको कुतर्कलाई मात्र अघि सारेको छैन, बरु सामाजिक तथा वातावरणीय क्षेत्रमा पनि उत्तिकै महत्त्व दिएको छ। सहकारीको यही अन्तर्राष्ट्रिय अनुबन्धको सिलसिलालाई सहकारी राष्ट्रिय नीतिले सम्बोधनमात्रै गरेको छैन। यसका अनेकन पहलमाथि पनि विहंगम व्याख्या गर्ने प्रयत्न गरेको छ। राष्ट्रसंघीय सहकारी वर्ष यता नीतिगत कार्ययोजना निर्माणले यसको ऐतिहासिक महत्त्वलाई मजबुत बनाउने प्रयत्न गरेको छ। तर राष्ट्रिय सहकारी नीतिले सहकारी क्षेत्रको विकास आरम्भलाई गम्भीर समीक्षा गर्दै यसको निरन्तरताको स्वामित्व लिएको छ। २०१० सालमा सहकारी विभागको स्थापना भएयता २०१३ सालमा चितवनमा बखान ऋण सहकारी समितिको गठनलाई वर्तमानको सहकारी अभियानमा जोडेको छ। पहिलोपटक २०१६ सालमा सहकारी ऐन जारी भए पनि सहकारीको विकास र विस्तार भएको थिएन। यो तीतो यथार्थलाई स्विकार्दै प्रजातन्त्रको पुनस्र्थापनाले सहकारीको पुनरोत्थान भएको पृष्ठभूमि सहकारी नीतिको पेटबोलीमा परेको छ। यसले के देखाउँछ भने निरंकुश तथा एकतन्त्रीय शासन व्यवस्थामा जनताको अनुकूल हुने कुनै कार्यक्रम अनदेखा गर्नु स्वाभाविकै हो। सहकारी नीतिले प्रजातन्त्रको पुनस्र्थापनालाई यसरी अनुमोदन गरेको छ। २०४६ सालअघि सहकारीको भ्रूण तयार भए पनि त्यसको उचित हेरचाह र वैधानिक व्यवस्थाको अभावले सहकारीको विकास र विस्तार भएको थिएन। एकैचोटी २०४६ सालमा प्रजातन्त्रको पुनस्र्थापना भएसँगै सहकारीको अन्तर्राष्ट्रिय सिद्धान्त, मूल्य, नीति र उद्देश्यको आधारमा सहकारी ऐन, २०४८ जारी भयो। सहकारी संघसंस्था निर्माण गठनको लहर नै चल्यो। यसरी सहकारी ऐनको निर्माणसँगै सहकारी विकास र विस्तारको देशव्यापी अभियानले सार्थकता पाउन थाल्यो। यसरी सहकारी नीतिले अघिल्लो सहकारी प्रयासलाई निरन्तरता दिने तथा विस्तार र विकास गर्ने लक्ष्य लिएको छ। जसले गर्दा सहकारी ऐन, सहकारी नियमावली, राष्ट्रिय सहकारी विकास बोर्ड, राष्ट्रिय कृषि नीति, कृषि व्यवसाय प्रवद्र्धन नीति आदिको बन्दोबस्त हुँदै गयो। आर्थिक विकासका लागि सरकार, सहकारी र निजी क्षेत्रको तीन खम्बे आर्थिक नीतिले साकार रूप लिँदै गयो। संविधानको समाजवादउन्मुख कार्यक्रमलाई सम्बोधन गर्ने एउटा पक्षको यहाँनेर पक्षपोषण गरेको छ। राष्ट्रिय सहकारी नीतिले केही बाञ्छित भावहरू अगाडि ल्याएको छ। यसमा मुख्यतः दूरदृष्टि, दीर्घकालीन लक्ष्य, उद्देश्य, नीति, रणनीति तथा कार्यनीतिहरू हुन्। यसरी नै कार्ययोजना, संस्थागत संरचना, आर्थिक पक्ष, कानुनी व्यवस्था, अनुगमन र मूल्यांकन छन्। यही नीतिमा जोखिमका पक्ष, नीतिको प्रयोग र परिमार्जन मुख्य हुन्। सहकारीका लागि यी भाव अक्षरशः कार्यान्वयनमा लैजाँदा यसको प्रतिफल आर्थिक तथा सामाजिक क्षेत्रमा सकारात्मक प्रभाव यसै पनि पर्न जानेछ। कुनै एउटा संस्थाको दीर्घ जीवन, स्थायित्व र परिणाममुखी बनाउन पनि काफी हुन्छ। उल्लेखित यिनै विषयको कार्यान्वयन र अभ्यासले सहकारी अभियानलाई अगाडि लैजाने मार्ग प्रशस्त गर्छ। सहकारीमा देखिएका जोखिमका पक्ष सम्बोधन गर्ने कार्ययोजनालाई अगाडि प्राथमिकतासाथ ल्याउनासाथ यसले दिने परिणाम सकारात्मक हुने कुरामा सहकारी अध्येताले पनि ठहर गरेका छन्।"
कर्णालीमै मिर्गौला प्रत्यारोपण,"सुर्खेत : कर्णाली प्रदेशमै मिर्गौलाको प्रत्यारोपण सेवा उपलब्ध हुने भएको छ। कर्णालीको राजधानी वीरेन्द्रनगरस्थित प्रदेश अस्पतालले कर्णालीमै पहिलो पटक मिर्गौला प्रत्यारोपणको सेवा सुरु गर्न लागेको हो। आउने शनिबार पहिलो पटक प्रदेश अस्पताल सुर्खेतमा दुई जना बिरामीको मिर्गौला प्रत्यारोपण गरिँदैछ। स्वास्थ्य सेवा विभागबाट अनुमति पाएसँगै सेवा सुरु गर्न लागिएको अस्पतालका निर्देशक प्राडा डम्बर खड्काले सोमबार आयोजित पत्रकार सम्मेलनमा बताए। मिर्गौला प्रत्यारोपण सेवाका लागि भक्तपुरस्थित सहिद धर्मभक्त राष्ट्रिय प्रत्यारोपण केन्द्र र कर्णाली प्रदेश अस्पताल सुर्खेतबीच गत चैतमा सम्झौता भएको थियो। पहिलो पटक आगामी शनिबार सहिद धर्मपाल मिर्गौला प्रत्यारोपण केन्द्र भक्तपुरबाट आउने डा पुकार श्रेष्ठको नेतृत्वको विशेषज्ञ डाक्टरहरूको टोलीले प्रदेश अस्पताल सुर्खेतमा दुई जना बिरामीको मिर्गौला प्रत्यारोपण गर्नेछन्। त्यसपछि प्रदेश अस्पताल सुर्खेतले नियमित यो सेवा दिने बताइएको छ। प्रदेश अस्पतालले २०७४ देखि डाइलासिस सेवा दिँदै आएको छ। चालू आर्थिक वर्षदेखि आईसीयू र पोस्टअपमा डाइलासिस सेवा विस्तार गरिएको अस्पतालका निर्देशक डा खड्काले बताए। मिर्गौला प्रत्यारोपण सेवाका लागि भौतिक संरचना र उपकरणको व्यवस्थापन भइसकेको उनको भनाइ छ। उनले अब कर्णालीवासीलाई मिर्गौला प्रत्यारोपणका लागि अन्यत्र धाउनुपर्ने बाध्यताको अन्त्य हुने बताए। मिर्गौला प्रत्यारोपणका लागि बिरामीले ठूलो रकम खर्च गर्नु नपर्ने प्राडा खड्का बताउँछन्। सरकारले उपलब्ध गराउने रकममै मिर्गौला प्रत्यारोपण हुन्छ। बढीमा एकडेढ लाख रुपैयाँ खर्च हुन सक्छ। बिरामीले ठूलो रकम खर्च गर्न पर्दैन, निर्देशक प्राडा खड्काले प्रस्ट पारे। हाल प्रदेश अस्पताल सुर्खेतमा विभिन्न १५ वटा विभागहरूले सेवा दिइरहेका छन्। यो अस्पतालमा सुविधा सम्पन्न अस्पतालमा पाउने सेवाहरूमा ९८ प्रतिशत सेवा सञ्चालनमै छ। अस्पताल निर्देशक डा खड्काले भने, विगतमा यस अस्पतालमा मिर्गौला डायलासिस सेवा मात्र थियो। अब प्रत्यारोपाण गर्ने सेवा पनि सञ्चालन गर्न लागेका छौं। अब प्रदेश अस्पतालमा एमआरआई सेवा मात्र उपलब्ध गर्न सकिएको छैन। त्यसका लागि भवन निर्माणको काम भइरहेको छ। आउने चैत महिनाबाट उक्त सेवा पनि दिन सुरु गरिनेछ। हाल प्रदेश अस्पताल २ सय ९७ बेडको छ। यसलाई ५ सय शय्याको अस्पताल बनाउनका लागि भवन निर्माण गर्न ठेक्का प्रक्रिया भइरहेको छ। भौतिक पूर्वाधार निर्माण गरिसकेपछि केही वर्षमै पाँच सय शय्या अस्पताल सञ्चालन गर्ने उनले बताए। हाम्रो अस्पताल सरकारी अस्पतालहरूको तुलनामा सबैभन्दा छिटो सेवा दिने अस्पताल हो। प्रदेश अस्पताल सुर्खेतमा विगतका वर्षहरूको तुलनामा चालू आर्थिक वर्षमा बिरामीको चाप निकै बढेको छ। अस्पतालले सार्वजानिक गरेको तथ्यांकअनुसार गत आर्थिक वर्षभरि ओपीडीमा ४९ हजार ४ सय ३० जनाले सेवा लिएकोमा चालू आर्थिक वर्षको साउनदेखि पुससम्म ८४ हजार २ सय ८८ जना बिरामीले सेवा लिएका छन्। यस्तै इन्डोरमा गत आवमा १० हजार ७ सय ४६ जनामा चालू आर्थिक वर्षमा ११ हजार ८ सय ९१ जना, गत आवमा इमरजेन्सीमा ७ हजार २ सय २६ जनामा चालू आर्थिक वर्षमा १० हजार ७ सय ८६ जना, गत आवमा सिटिस्क्यान १ हजार १ सय ७ जनामा चालू आर्थिक वर्षमा १ हजार ९ सय ८८ जना, गत आवमा एक्सरे १८ हजार ७ सय ९८ जनामा चालू आर्थिक वर्षमा २६ हजार ६ सय ३४ जना, यूएसजी गत आवमा १२ हजार ७ सय ३१ जनामा चालू आर्थिक वर्षमा २० हजार ५ सय ६२ जना, मेजर अप्रेसन गत आर्थिक वर्षमा १ हजार ९ सय २ जनामा चालू आर्थिक वर्षमा १ हजार ९ सय ४८ जना र डेलिभरी सेवा गत आर्थिक वर्षमा २ हजार ६ सय ४८ जनामा चालू आर्थिक वर्षमा २ हजार ७ सय ७४ जना बिरामीले सेवा लिएका छन्। अस्पतालले चालू आर्थिक वर्षमा मिर्गौला प्रत्यारोपण सेवासहित फेको पद्धतिबाट आँखाको शल्यक्रिया सेवा थप गरेको छ। यो पद्धति नेपालमै पहिलो पटक सुरु भएको अस्पतालका निर्देशक प्राडा खड्काले दाबी गरे। त्यस्तै, अस्पतालले थप ७ वटा मोडुलर ओटी सञ्चालन, अर्थोपेडिक सर्जिरी सेवा विस्तार गरेको जनाएको छ। अस्पतालले अर्थोपेडिक सर्जिरी सेवा हप्तामा ६ दिन र जनरल सर्जरी हप्तामा ४ दिन प्रदान गरिरहेको छ। एमआरआई मेसिन चैत्र मसान्तभित्र जडान भई सञ्चालन हुने अस्पतालले जनाएको छ। अस्पताल भवनको तला थपको टेन्डर प्रक्रियामा रहेको छ। चालू आर्थिक वर्षको पुससम्म ओपीडी, इन्डोर, इमरजेन्सी, सिटिस्क्यान, एक्सरे, यूएसजी, मेजर अपरेसन र डेलिभरीसहित १ लाख ६० हजार ७ सय ७१ जनालाई सेवा प्रदान गरिसकेको जनाएको छ। हालको प्रदेश अस्पताल सुर्खेत जिल्लाको पुरानो सदरमुकाम गोठीकाँडामा विसं २०१९ सालमा स्वास्थ्य केन्द्रको रूपमा स्थापना भई २०२४ सालमा सुर्खेत उपत्यकामा स्थानान्तरण भएको थियो। विसं २०२९ सालमा १५ शय्याको जिल्ला अस्पताल, २०४९ सालमा २५ शय्याको जिल्ला अस्पतालमा सेवा विस्तार हुँदै २०६२ साल फागुन ७ मा ५० शय्याको मध्यपश्चिमाञ्चल क्षेत्रीय अस्पतालको रूपमा स्तरोन्नति भएको थियो। २०७५ कात्तिक १३ गते कर्णाली प्रदेश अस्पतालको रूपमा रूपान्तरण भएको अस्पतालले २ सय ९७ शय्यामा सेवा दिइरहेको छ।"
दादुराको खोप लगाउने व्यवस्था गरौं,"प्रस्तुति : शंकरप्रसाद खनाल दादुराको नेपालगन्जमा भेटिएको पहिलो बिरामी कस्तो अवस्थामा थियो ? दादुराको पहिलो केस भेटिएको कहिले सार्वजनिक भयो त?पहिलो केस भेटिएको पन्ध्रबीस दिनपछि मात्र सार्वजनिक भयो। डब्लूएचओको काठमाडौंबाट रिपोर्ट आउनै पन्ध्र दिन लाग्यो। यो दुई महिनाअघिको कुरा हो। पहिलो केस आएको १० दिनपछि अरू बिरामी पनि आए। रिपोर्ट कन्फर्म भयो दुई हप्तापछि। पुष्टि भएको अर्को करिब १५ दिनपछि मात्र दादुरा बिरामी फेला परेको सार्वजनिक भयो। त्यसपछि अरू पनि भेटिए। एकै परिवारका चारपाँच जनामा पनि दादुरा भेटियो। समुदायमा विस्तार भइसकेको थाहा भयो। एउटा समुदायमा पाँचवटा मात्र बिरामी भेटिए पनि त्यसलाई आउट ब्रेक भएको मानिन्छ। साधारण भाषामा बुझ्दा आउट ब्रेक भनेको रोग फैलियो भन्ने हो। अब ज्वरो र राता बिमिरा भएका बिरामी देखिए भने रगत परीक्षण गर्न जरुरी मानिँदैन। दादुराको केस भेटिएपछि के गर्नुभयो त ? दादुराको उपचार हुँदैन। यसको उपचार भनेकै ज्वरो नियन्त्रण गर्न सिटामोल खुवाउने मात्रै हो। दादुरा नै हो भन्ने पुष्टि भएपछि सिटामोलसँगै भिटामिन ए पनि खुवाइन्छ। यदि निमोनिया नै भइसकेको छ भने त्यो बेलामा एन्टिबायोटिक्सहरू खुवाउनु पर्छ। दादुराको केस भेटिने बित्तिकै जिल्ला स्वास्थ्य कार्यालयसँग हाम्रो मिटिङ भयो। मैले घरमै आइसोलेट गर्न सुझाव दिएँ। कोरोनाका बिरामीलाई जस्तै दादुराका बिरामीलाई अस्पतालमा आइसोलेसनमा राख्न सकिँदैनथ्यो। आइसोलेसनमा राख्दा अरू जनशक्ति व्यवस्थापन गर्न सकिने थिएन। हामीले घरमै आइसोलेट राख्ने भन्यौं र राखियो। अस्पतालमै भर्ना गर्नुपर्ने अवस्थाका दादुराका बिरामी थिएनन् ?म कहाँ आएका चार जना सिरियस बिरामी आएका थिए। मैले दुई जनालाई भेरीमा पठाए। दुई जना भेरी जान मानेनन्। मैले आझ्नै अस्पतालको एउटा कोठा आइसोलेट गरेर राखें। उनीहरू सिरियस अवस्थामा थिए। दुईतीन दिनपछि राम्रो भएर गए। धेरै जसो दादुराका बिरामीको घरकै आइसोलेसनमा राखेर उपचार भयो। समुदाय स्तरमा दादुरा कस्तो अवस्था पाइयो ?समुदाय स्तरमा फैलिएको थाहा भएपछि जिल्ला स्वास्थ्य कार्यालय र डब्लूएचओको टोलीले प्रभावित क्षेत्रमा समुदाय क्षेत्रबाट रगत संकलन गरेर परीक्षणका लागि पठायो। एउटै घरमा पनि धेरै जनामा दादुरा पाइयो। जहाँ जहाँ भेटियो। त्यो ठाउँमा खोप लगाइयो। सिटामोलसँगै भिटामिन ए पनि खुवाइएको छ। सम्पर्कमा आएका जति सबै बच्चाहरूलाई दादुराको खोप लगाइएको छ। नेपालगन्जको एक जना बच्चालाई राति दादुरा आयो। बिहान निधन भयो। यो कस्तो अवस्था हो र ?दादुरा भएको २४ घण्टाभित्रै मान्छे मर्दैन। मृत्यु हुनका लागि कडा निमोनिया भएको हुनुपर्छ। ज्वरो आउनु, दादुरा हुनु र निमोनिया हुन समय लाग्छ। तुरुन्तै दादुरा भएर मान्छे मर्दैन। निमोनिया भएका बिरामीलाई भेन्टिलेटरमै राख्नुपर्ने अवस्था पनि हुनसक्छ। नेपालगन्जमा मृत्यु भएको बालकलाई अन्य समस्याको सम्भावना पनि हुनसक्छ। अरू कारण पनि होलान् त्यहाँ। कन्फर्म नभएको कुराबारे म धेरै भन्न सक्दिनँ। नेपालगन्जमा कसरी यति चाँडै धेरै विस्तार भयो त ?पहिचान नै ढिलो भयो। समुदायले रोग फैलिन नदिन सावधानी अपनाएनन्। लापरबाही गरे। जस्तो ः घरमा एउटा बच्चा छ। उसलाई दादुरा भयो। उसलाई आइसोलेट गरेर राख्नुपर्ने राखिएन। अरू बच्चालाई पनि सार्यो। जिल्ला स्वास्थ्य कार्यालयले थाहा पाउने बित्तिकै समयमै एक्सन लिएको छ। ठाउँठाउँमा परीक्षण गरियो। उसले गर्नसम्म गर्यो। नेपालगन्जको समुदायमा स्वास्थ्य चेतनाको स्तर धेरै माथि छैन। सचेत भएको भए त खोप लगाउने पनि धेरै हुन्थे। दादुराको संक्रमण भएका के सबै खोप नलगाएकै थिए र ?खोप नलगाएका धेरै थिए। खोप लगाएकाहरूमा पनि देखापर्यो। एक सय जनालाई दादुराको खोप लगायो भने ८५ जनालाई मात्र प्रभावकारिता हुन्छ। १५ जनालाई त हुँदैन नि ? हामी खोप लगाएका छौं भनेर ढुक्क हुन्छौं। अब मुक्ति पाए भन्ने हुन्छ। खोप प्रभावकारी भयो कि भएन भनेर टेस्ट कहिल्यै गर्दैनौं। त्यसैले पनि खोप लगाएका र लगाएका सबै संक्रमितभन्दा आइसोलेट भएर नै बस्नुपर्छ। नेपालगन्जमा सबैको आर्थिक अवस्था बलियो छैन। चारपाँच जना बच्चा एउटै कोठामा राखेर सुताइन्छ। त्यसबाट विस्तार हुन मद्दत मिल्छ। समस्या आइसकेपछि भने धेरैले खोप लगाएका छन्। अझ पनि शतप्रतिशत भएको छैन। उमेर समूहको कुरा गर्दा कतिदेखि कति उमेरका व्यक्तिलाई दादुरा भेटियो ?कम्तीमा ९ महिनादेखि बढीमा १२ वर्षको बच्चालाई दादुरा भेटिएको छ। धेरैजसो बच्चाहरू तीन वर्षदेखि छसात वर्षभित्रका छन्। निकै कम मात्र गम्भीर अवस्थाका थिए। मेरो सम्पर्कमा चार जना गम्भीर खालका थिए। सबै निको भएर गए। नेपालगन्ज क्षेत्रमा दादुराको आउट ब्रेक कति वर्षपछि भएको हो ?ज्वरो आएका र शरीरमा दाना भएका बिरामी आउँथे। दादुरा होला भनेर हामीले सोचेकै हुँदैनथ्यौं। रगत परीक्षण हुँदैनथ्यो। दादुरा परीक्षणका लागि रगत परीक्षण गराउँदा पैसा लाग्दैन। डब्लूएचओले नमुना संकलन गरेर दिने हो। उसले दादुरा भए नभएको कन्फर्म गर्छ। रुबेलाका बिरामी भेटिन्थे। दादुरा नभेटिएको त धेरै वर्ष भइसक्यो। पाँचसात वर्ष अघि फाट्टफुट्ट भेटिन्थे। भेरी अस्पतालमा काम गर्दा दादुरा बिरामी आएका थिए। अहिले नै दादुरा किन फैलियो त ?धेरैले खोप लगाएनन्। एकै ठाउँमा धेरै जनालाई राखियो। एउटाले अर्कोलाई सारेको छ। स्कुल पनि गएकै छन्। ज्वरो आएको छ। दाना आएको छ भने समूहमा खेल्न पठाइयो। आइसोलेसनमा राख्नुपर्ने व्यक्तिले यी सबै नियम पालना नगरेका कारणले दादुरा फैलियो। म कहाँ आएका बिरामीका आफन्तले छिमेकीको बच्चालाई पनि यस्तै बिमिरा आएको बच्चा छ भन्थे। उसले कति ठाउँमा सारिसकेको हुन्छ। ज्वरो आएका सबै बिरामी त अस्पतालमा आउँदैनन् नि ? कोही मेडिकलमा जान्छन्। कोही क्लिनिकमा जान्छन् र औषधि खान्छन्। त्यहाँ गएका दादुराका बिरामीकोे पहिचान त हुँदैैन नि ? पोलियो उन्मुलन भइसक्यो। अहिलेका डाक्टरले त पोलियोको बिरामी हुन् वा होइनन् थाहा पाउँदैैनन्। दादुराको अवस्था पनि त्यस्तै हो। कसैले ख्याल नै गरेनन्। दादुरा पनि छ भन्ने ठानिएन। रगत नै परीक्षण भएन। पब्लिक हेल्थको हिसाबले रोगको पहिचान गर्नु, कन्टेम्ट गर्नु र फैलिनुबाट रोक्नु नै महत्वपूर्ण हुन्छ। हामीले त पहिचान गर्न नै ढिलो गर्यौं नि ?धेरैै ढिलो पनि होइन। डब्लूएचओलाई मेरो सुझाव के छ भने पोजेटिभ रिपोर्ट आउने बित्तिकै पठाइदिने गर्नुस्। एउटा रिपोर्ट आउन नै १५ दिन लगाउने गरिन्छ। किन यत्तिका दिन लगाउने। छिटो रिपोर्र्ट आउँदा छिटा सावधानी अपनाउन सकिन्छ। उन्मुलन उन्मुुख रहेको दादुराका बिरामी नेपालमा मात्रै भेटिएका हुन् र ?अहिले दादुराको समस्या नेपालमा मात्र होइन, विश्वव्यापी रूपमा देखिएको हो। थुप्रै ठाउँमा दादुरा देखापरेको छ। अन्य मुलुकमा पनि फैलिएको छ। किन फैलिरहेको छ त ?मुख्य कारण खोप नलगाउनु नै हो। दादुराको वाइट भाइरसले छिटो समुदायमा विस्तार गर्छ। त्यसैले खोप लगाएर वाइड भाइरसलाई नियन्त्रण गर्न सकिन्छ। यसको समाधान के देख्नुहुन्छ त ?सबैले खोप लगाएका हुँदैनन्। अब लेफ्ट अफ भ्याक्सिनका लागि पनि सरकारले नीतिगत रूपमै व्यवस्था गर्नुपर्छ। त्यसैले जन्मेको बच्चालाई स्वास्थ्य संस्थामै भ्याक्सिन लगाउने व्यवस्था गर्नुपर्छ। नेपालमा ६ हप्तामा खोप लगाउने व्यवस्था गरिएको छ। दादुराको खोप लगाउन छुटेका बच्चाहरूलाई कुनै ठाउँमा अवसर सिर्जना गरेर लगाउने व्यवस्था गर्नुपर्छ। कान्तिबाल अस्पतालमा हप्तामा ६ दिन नै भ्याक्सिन लाग्छ। भेरी अस्पतालमा हप्तामा दुई दिन मात्र लाग्छ। भेरी अस्पतालमा पनि अब भ्याक्सिन लगाउने दिन बढाउन जरुरी छ। भ्याक्सिनप्रतिको पहुँच सहज हुनुपर्छ। सुलभ हुनपर्छ। हामीले भ्याक्सिन लगाउन कञ्जुस्याइ गर्नुहुँदैन। नेपालमा अहिले अलिकति नीति परिवर्तन त भएको छ। पहिले ९ महिनासम्म बच्चालाई खोप लगाइन्थ्यो। अहिले १५ महिनासम्म खोप लगाउने व्यवस्था गरिएको छ। म के भन्न चाहन्छु भने दुुई तीन वर्षको बच्चाले पनि खोप लगाएको छैन भने खोप लगाउन सकिन्छ। जुन खोप बच्चाले लगाएको छैन। पाँच वर्षको उमेरसम्म पनि लगाउने व्यवस्था गर्नुपर्छ। अहिले अभियानकै रूपमा खोप लगाइएको हो। यदि संक्रमितको सम्पर्र्कमा आएको छ भने लगाएको व्यक्तिले फेरि पनि अर्को खोप लगाउनुपर्छ। अहिले पनि त्यस्ता व्यक्तिले दुईदुई पटक खोप लगाएका छन्। देशबाटै दादुरा उन्मुलनको तयारी गरिरहेको बेला राज्यले के गर्नुपर्ला ?दादुरा अहिले नै उन्मुलन हुने छाँट देखिँदैन। दादुरा उन्मुलन हुन समय लाग्छ। सरकारले खोपको पहुँच शतप्रतिशत बढाउनुपर्छ। दादुराबारे विद्यालयको पाठ्यक्रममा राख्नुपर्छ। मिडियाबाट पनि व्यापक प्रचारप्रसार गरेर जनचेतना जगाउने काम गर्नुपर्छ। काठमाडौं पठाउँदा रिपोर्ट ढिलो आउँछ। यही परीक्षण गर्न सकिन्छ। दादुराको परीक्षण गर्न प्रदेश स्तरमै गर्ने व्यवस्था गर्नुपर्छ।"
प्रदेशहरूमा धमाधम घटाइँदै मन्त्रालय,"प्रदेशमा यसअघि संघकै सिको गरी सत्ताको भाग पुर्याउन धमाधम मन्त्रालय र मन्त्री बढाइएपछि त्यसको चर्को आलोचना भयो। संसदीय विशेष समितिले गत कात्तिकमा मन्त्रीको संख्या प्रदेशसभा सदस्यको १० प्रतिशतमा सीमित गर्न सुझाव नै दियो। चुनावपछि भने धेरै प्रदेशले मन्त्रालयको संख्या घटाएका छन्। प्रदेश १ मा १३ बाट ९, गण्डकीमा १२ बाट ७, लुम्बिनीमा १३ बाट १२, कर्णालीमा ८ बाट ७ वटामा झारिएको छ। बागमतीमा १४ बाट घटाएर ११ मा झार्ने तयारी छ। मधेसमा १० मन्त्रालय यथावत् छ। सुदूरपश्चिममा सुरुदेखि उत्ति नै मन्त्रालय छन्। संविधानको धारा १६८ प्रदेश मन्त्रिपरिषद् गठनसम्बन्धी व्यवस्था छ। प्रदेश प्रमुखले मुख्यमन्त्रीको सिफारिसमा प्रदेशसभाका सदस्यमध्येबाट समावेशी सिद्धान्तबमोजिम मुख्यमन्त्रीसहित प्रदेशसभाका कुल सदस्य संख्याको २० प्रतिशतभन्दा बढी नहुने गरी प्रदेश मन्त्रिपरिषद् गठन गर्नेछ, उपधारा ९ मा लेखिएको छ। तर, संसदीय समितिले प्रदेश मन्त्रालय र मन्त्रीको संख्याको बढोत्तरीका कारण प्रशासनिक खर्चमा भएको वृद्धिलगायत कारण संघीयताप्रतिको विश्वासमै कमी आएको भन्दै संविधान संशोधन विधेयक ल्याएर घटाउन सिफारिस गरेको थियो। प्रदेश १ का मुख्यमन्त्री हिक्मतकुमार कार्कीले पहिलो दिन नै मन्त्रालयको संख्या घटाउने निर्णय गरेका थिए। सोहीबमोजिम प्रदेश १ सरकारले १३ मन्त्रालयलाई ९ मा झारेको हो। शुक्रबार बसेको मन्त्रिपरिषद्को दोस्रो बैठकले कार्यविभाजन तथा प्रदेश सरकार कार्यसम्पादन नियमावली संशोधन गरेको छ। यातायात व्यवस्था तथा सञ्चार, उद्योग श्रम तथा रोजगार, भूमि व्यवस्था सहकारी तथा गरिबी निवारण र पर्यटन तथा संस्कृति मन्त्रालय खारेज गरिएको मुख्यमन्त्री कार्कीले बताए। उनका अनुसार मुख्यमन्त्री तथा मन्त्रिपरिषद्को कार्यालय, आर्थिक मामिला तथा योजना, आन्तरिक मामिला तथा कानुन, खानेपानी सिँचाइ तथा ऊर्जा, सडक पूर्वाधार तथा सहरी विकास, उद्योग कृषि तथा सहकारी, पर्यटन, वन तथा वातावरण, सामाजिक विकास र स्वास्थ्य ९ मन्त्रालय कायम गरिएका छन्। तीन मन्त्रालय मुख्यमन्त्रीले आफू मातहत नै राखेका छन्। जसमा मुख्यमन्त्री तथा मन्त्रिपरिषद्को कार्यालयसहित आर्थिक मामिला तथा योजना र आन्तरिक मामिला तथा कानुन मन्त्रालय छन्। तिलकुमार मेन्याङ्बो खानेपानी सिँचाइ तथा ऊर्जामन्त्री, दुर्गाप्रसाद चापागाईं सडक पूर्वाधार तथा सहरी विकासमन्त्री, भक्तिप्रसाद सिटौला उद्योग कृषि तथा सहकारीमन्त्री, जीवन आचार्य पर्यटन वन तथा वातावरण, बुद्धिकुमार राजभण्डारी सामाजिक विकासमन्त्री र निर्मला लिम्बु स्वास्थ्यमन्त्री बनेका छन्। गण्डकीमा १२ मन्त्रालय रहेकामा घटाएर ७ वटा बनाइने भएको छ। प्रदेश सरकारप्रति उठेका प्रश्नलाई सम्बोधन गर्न व्यवहारबाटै देखाउन एमाले, माओवादी र राप्रपा मन्त्रालय घटाएर ७ वटा बनाउन उपयुक्त हुन्छ भन्ने निष्कर्षमा पुगेको गण्डकीका मुख्यमन्त्री खगराज अधिकारीले बताए। उनका अनुसार यसो गर्दा ६० करोड बचत हुन्छ। ६० सदस्यीय प्रदेशसभा रहेको गण्डकीमा १२ मन्त्रालय भने बनाउन सकिन्छ। एमाले नेता अधिकारी पुस २५ गते मुख्यमन्त्री नियुक्त भएका थिए। सोही दिन माओवादीका हरिबहादुर चुमान, एमालेकी सीता सुन्दास र राप्रपाका पञ्चराम गुरुङ बिनाविभागीय मन्त्री नियुक्त भएका थिए। अब मुख्यमन्त्री अधिकारीले मन्त्रिपरिषद्लाई पूर्णता दिने बताइएको छ। पहिलो मुख्यमन्त्री पृथ्वीसुब्बा गुरुङले सुरुमा ७ सदस्यीय मन्त्रिपरिषद् बनाएका थिए। तर कार्यकालको अन्त्यमा आएर उनले मन्त्रीको संख्या ८ पुर्याए। गुरुङ बाहिरिएपछि कांग्रेस नेता कृष्णचन्द्र नेपाली पोखरेल नेतृत्वको सरकारमा १२ मन्त्री भए। लुम्बिनीमा १२ वटा मन्त्रालय कायम गरिएको छ। यसअघि यो संख्या १३ थियो। ती मन्त्रालय समायोजन र नाम हेरफेर गर्दै संख्या घटाइएको हो। मन्त्रिपरिषद्को पहिलो बैठकले मन्त्रालय संख्या घटाउने निर्णय गरेको हो। मुख्यमन्त्री लीला गिरीले सरकारको काम चुस्त र सुशासनयुक्त बनाउन मन्त्रालय समायोजन गरी संख्या घटाइएको बताए। लुम्बिनीमा सुरुमा सात मन्त्रालय थिए। मुख्यमन्त्रीमा कुलप्रसाद केसी नियुक्त भएपछि मन्त्रालय १३ र मन्त्री १७ पुर्याइएको थियो। सरकारका प्रवक्ता चेतनारायण आचार्यका अनुसार मुख्यमन्त्री तथा मन्त्रिपरिषद्को कार्यालय, अर्थ मन्त्रालय, आन्तरिक मामिला, कानुन तथा सञ्चार मन्त्रालय, भौतिक पूर्वाधार विकास मन्त्रालय रहनेछन्। यस्तै ऊर्जा, जलस्रोत तथा सिँचाइ मन्त्रालय, ग्रामीण, सहरी विकास तथा खानेपानी मन्त्रालय, स्वास्थ्य मन्त्रालय, सामाजिक विकास मन्त्रालय, उद्योग, पर्यटन तथा संस्कृति मन्त्रालय, वन तथा वातावरण मन्त्रालय, कृषि तथा सहकारी मन्त्रालय र श्रम, यातायात तथा भूमि व्यवस्था मन्त्रालय बनाउने निर्णय भएको प्रवक्ता आचार्यले बताए। कर्णालीमा एउटा मन्त्रालय घटाइएको छ। एमाले र माओवादीबीच गत पुस २७ मा मन्त्रालयको संख्या घटाउने सहमति भएको थियो। यो प्रदेशमा आठ मन्त्रालय थिए। जलस्रोत तथा ऊर्जा विकासलाई घटाएर भौतिक पूर्वाधार तथा सहरी विकास मन्त्रालयमा गाभ्ने निर्णय भएको बिनाविभागीयमन्त्री विनोदकुमार शाहले बताए। यससँगै अब मन्त्रालयको संख्या सात वटा कायम हुने उनको भनाइ छ। माओवादी र एमालेबीच सोमबार ऊर्जा विकास मन्त्रालयलाई भौतिक मन्त्रालयमा गाभ्ने गरी अन्तिम टुंगो लागेको मुख्यमन्त्री राजकुमार शर्माले बताए। उनका अनुसार अब मन्त्रिपरिषद्ले पूर्णता पाउनेछ। अब मुख्यमन्त्री तथा मन्त्रिपरिषद्को कार्यालय, सामाजिक विकास, भूमि व्यवस्था, कृषि तथा सहकारी, भौतिक पूर्वाधार तथा सहरी विकास, आन्तरिक मामिला तथा कानुन, उद्योग, पर्यटन वन तथा वातावरण र आर्थिक मामिला तथा योजना गरी सात मन्त्रालय हुनेछन्। सुरुमा सात मात्र मन्त्रालय भएको कर्णालीमा नेकपा विभाजनपछि सरकार टिकाउन र भागबन्डा मिलाउन भौतिक मन्त्रालयलाई फुटाएर ऊर्जा विकास मन्त्रालय बनाउँदै आठ बनाइएको थियो। बागमतीमा घटाउने तयारी बागमतीमा मन्त्रालयको संख्या १४ बाट घटाएर ११ बनाउने तयारी छ। प्रदेश सरकारका मुख्यसचिव मुकुन्द निरौला संयोजक रहेको कार्यदलले मन्त्रालयको संख्या ९ वा ११ कायम हुने गरी प्रतिवेदन तयार पारेको छ। उक्त प्रतिवेदनका आधारमा सरकारले मन्त्रालयको टुंगो लगाउनेछ। समितिले सोमबार प्रतिवेदन बुझाउने तयारी गरे पनि मुख्यमन्त्री शालिकराम जम्कट्टेल हेटौंडा आउन ढिलाइ भएकाले मंगलबार मात्र बुझाउने तयारी समितिको छ। हामी मोटामोटी ११ मन्त्रालय बनाउने तयारीमा छौैं। कार्यदलको प्रतिवेदन आएपछि हामी शुक्रबारसम्म टुंगो लगाउँछौं, प्रदेश सरकारका प्रवक्ता एवं आर्थिक मामिला तथा योजनामन्त्री जगन्नाथ थपलियाले भने। मुख्यमन्त्री जम्कट्टेलले मन्त्रालयको संख्या ११ रहने र राज्यमन्त्री नराखिने बताएका छन्। मुख्य सचिव निरौलाका अनुसार समितिले ११ मन्त्रालय बनाउँदा कृषि तथा पशुपन्छी विकास मन्त्रालय र भूमि व्यवस्था तथा गरिबी निवारण मन्त्रालय गाभ्ने र सामाजिक विकास मन्त्रालय र युवा तथा खेलकुद मन्त्रालय गाभ्ने, संस्कृति तथा पर्यटन मन्त्रालय र उद्योग वाणिज्य तथा आपूर्ति मन्त्रालय गाभ्ने प्रस्ताव गरिएको छ। हाल भूमि व्यवस्था गरिबी निवारण तथा सहकारी मन्त्रालयमा रहेको सहकारी भने उद्योग मन्त्रालयअन्तर्गत रहने गरी प्रस्ताव गरिएको छ। ११ मन्त्रालय हुँदा मुख्यमन्त्री तथा मन्त्रिपरिषद् कार्यालय, आन्तरिक मामिला तथा कानुन मन्त्रालय, आर्थिक मामिला तथा योजना मन्त्रालय, भौतिक पूर्वाधार विकास मन्त्रालय, श्रम, रोजगार तथा यातायात मन्त्रालय, वन तथा वातावारण मन्त्रालय, संस्कृति, पर्यटन तथा उद्योग मन्त्रालय, खानेपानी तथा सिँचाइ मन्त्रालय, कृषि, पशुपन्छी तथा भूमि मन्त्रालय, स्वास्थ्य मन्त्रालय र सामाजिक, युवा तथा खेलकुद मन्त्रालय रहने समितिको प्रतिवेदन छ। समितिले ९ मन्त्रालय रहँदा तत्कालीन मुख्यमन्त्री अष्टलक्ष्मी शाक्यको पालामा रहेको ८ मन्त्रालयलाई कायम राख्ने र अन्य एक मन्त्रालय गठन गर्ने प्रस्ताव तयार पारेको छ। तत्कालीन समयमा रहेको ८ मन्त्रालयमा उद्योग, पर्यटन, वन तथा वातावरण मन्त्रालयलाई टुक्र्याएर वन तथा वातावरण मन्त्रालय र उद्योग, पर्यटन तथा संस्कृति मन्त्रालय बनाउन समितिको प्रस्ताव छ। मुख्यमन्त्री जम्कट्टेलले कार्यभार सम्हालेलगत्तै पुस २६ गते पहिलो निर्णय मन्त्रालयको संख्या घटाउने गरेका थिए। तत्कालीन मुख्यमन्त्री राजेन्द्र पाण्डेले सत्ता गठबन्धनमा मन्त्रालयको भागबन्डा मिलाउन मन्त्रालयको संख्या ८ बाट १४ बनाएका थिए। सुदूरपश्चिममा पहिलो मुख्यमन्त्री त्रिलोचन भट्टले पाँच वर्षसम्म मन्त्रालयको संख्या बढाएनन्। ५३ सदस्यीय प्रदेशसभामा मुख्यमन्त्री तथा मन्त्रिपरिषद्को कार्यालयसहित ७ वटा मन्त्रालय छन्। मुख्यमन्त्री तथा मन्त्रिपरिषद्को कार्यालय, आन्तरिक मामिला तथा कानुन, उद्योग पर्यटन वन तथा वातावरण मन्त्रालय, सामाजिक विकास मन्त्रालय, भूमि व्यवस्था तथा कृषि तथा सहकारी मन्त्रालय, आर्थिक मामिला मन्त्रालय र भौतिक पूर्वाधार मन्त्रालय गरी ७ वटा मन्त्रालय मात्रै सुदूरपश्चिममा छन्। संविधानअनुसार पनि प्रदेशसभाको सदस्य संख्याको २० प्रतिशत मन्त्री बनाउनुपर्ने प्रावधान छ। हामीले मन्त्रालय तोडेर ११ सम्म बनाउन सकिने कानुनी व्यवस्था थियो, निवर्तमान मुख्यमन्त्री भट्टले भने, तर राज्यको व्ययभार बढाउनु हुन्न भन्ने सोचेर नै हामीले मन्त्रालय तोडेनौं। यद्यपि त्यतिबेला चार राज्यमन्त्री भने थपिएका थिए। मधेसका मुख्यमन्त्री सरोजकुमार यादवले पुस २९ मा चार सदस्यीय मन्त्रिपरिषद् बनाए। जसपाका सञ्जय यादव, एमालेका सरोज यादव र जनमत पार्टीका वसन्त कुशवाहालाई मन्त्री बनाइयो। मुख्यमन्त्री यादवले माघ ४ मा विश्वासको मत लिइसकेका छन्। मधेसमा सुरुमा सरकार गठन हुँदा ७ मन्त्रालय थियो। तर हाल १० मन्त्रालय छन्। जसमध्ये तीन जना मन्त्री नियुक्त भएका छन्। तर केन्द्रमा सत्ता बाँडफाँट नमिल्दा यहाँसमेत मन्त्रिपरिषद् विस्तारमा ढिलाइ भइरहेको छ। जनमत संसदीय दलका नेता महेशप्रसाद यादवले सुरुमा एमाले ४, जसपा मुख्यमन्त्रीसहित ३ र जनमतले तीनवटा मन्त्रालय लिने र माओवादी केन्द्रलाई एउटा मन्त्रालय दिने सहमति बनेको जनाए। मुख्यमन्त्री यादवले कुल प्रदेशसभा सदस्यको २० प्रतिशत मन्त्रालय राख्न सक्ने प्रावधान भए पनि अहिलेको १० मन्त्रालय यथावत् रहने बताए। लक्ष्मण पोखरलबुटवल, शिवराज भट्ट धनगढी, कृष्ण सारू मगरहेटौंडा, कृष्णमणि बराल पोखरा, हिक्मतबहादुर नेपालीदैलेख, राकेश कर्णविराटनगर, गोविन्द महतो जनकपुरधाम"
विपक्षी दल अझै अस्पष्ट,"काठमाडौं : संघीय संसद् सचिवालयको पत्र उद्धृत गर्दै सोमबार कांग्रेसले प्रमुख विपक्षी दलको मान्यता पाएको खबर फैलियो। तर, उक्त पत्र अस्पष्ट देखिएको छ। विपक्षी दलका नेताको मान्यता दिनेबारे कुनै निर्णय नभएको संसद् सचिवालयले जनाएको छ। सभामुख देवराज घिमिरेले पनि यो विषयमा कुनै नयाँ निर्णय नगरिएको बताएका छन्। कांग्रेस त्यही हैसियतमा छ। खाली प्रश्न के उठेको छ भने उसलाई प्रतिपक्ष दिने कि नदिने भन्ने हो, सभामुख घिमिरेले भने, कांग्रेस विपक्षीको सिटमा नै छ। जे चल्दै छ त्यही हो। विपक्षी दलका नेताले पाउने सेवासुविधा माग्दै कांग्रेसले पुस २९ गते संसद् सचिवालयको सांसद सुविधा व्यवस्थापन महाशाखामा निवेदन दिएको थियो। त्यसको जवाफ सचिवालयले माघ ४ गते पठाएको देखिन्छ। प्रतिनिधिसभामा विपक्षी दलको नेता माननीय श्री शेरबहादुर देउवाज्यूले प्रमुख विपक्षी दलको नेताको हैसियतले प्राप्त गर्ने सुविधा माग भई आएको सन्दर्भमा, सचिवालयका उपसचिव रामहरि थापाले पठाएको पत्रमा लेखिएको छ, सो सुविधा संघीय संसद्का पदाधिकारी तथा सदस्यहरूको पारिश्रमिक र सुविधासम्बन्धी ऐन, २०७३ को सम्बन्धित दफाहरू र अनुसूची१ तथा अनुसूची२ बमोजिम हुने व्यहोरा निर्देशानुसार अनुरोध छ। उक्त ऐनको दफा खण्ड (ङ) मा विपक्षी दलका नेता को हो भनेर अथ्र्याइएको छ। मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दलबाहेक प्रतिनिधिसभा वा राष्ट्रियसभामा १० प्रतिशत वा सोभन्दा बढी सदस्यहरू भएको दलहरूमध्ये सबैभन्दा बढी सदस्य भएको दल, उपखण्ड १ मा लेखिएको छ। उपखण्ड २ मा एकभन्दा बढी दलको बराबर सदस्य भएमा ती दलले सहमतिका आधारमा मान्यता दिएको कुनै दल रहने जनाइएको छ। कांग्रेसले प्रधानमन्त्री पुष्पकमल दाहाललाई विश्वासको मत दिएपछि कानुनी रूपमा विपक्षी दलको हैसियत गुमाएको देखिन्छ। विपक्षी दलको मान्यता पाउनुपर्ने भन्दै नेमकिपा सांसद प्रेम सुवालले सचिवालयमा निवेदन दिइसकेका छन्। सरकारको विपक्षमा नेमकिपा र जनमोर्चा उभिएका थिए।"
सरुवा रोगको सकस,"बिफरजस्तो डरलाग्दो र ज्यानमारा रोगलाई नेपालले ऊ जमानामै उन्मूलन गरेको थियो। अरू सरुवा रोग उन्मूलनको सकसमा अझै छ। आजको जस्तो पूर्वाधार र प्रविधि नभएको जमाना हो, २०३१ साल। उसैबेला नेपालबाट बिफर उन्मूलन भएको थियो, जसलाई एक किसिमले क्रान्ति नै मान्नुपर्छ। हुन पनि केसम्म गरेन सरकारले बिफर उन्मूलनपछि समेत कुनै बिरामी भेटिन्छन् कि भनेर भेट्नेलाई १० हजार रुपैयाँ पुरस्कारको घोषणा गर्यो। त्यो १० हजार आजको मूल्यमा लाखौं लाख हो। अहिले पश्चिम नेपालको बाँके जिल्ला अर्काे डरलाग्दो सरुवा रोग दादुराको इपिसेन्टर भएको छ। यसैपालि एकजनाको ज्यान लिइसकेको दादुराका बिरामी त्यहाँ र वरपर भेटिएका छन्। महामारीकै रूप लिन्छ कि भन्ने अवस्थामा रहेको दाउरा नियन्त्रणमात्रै होइन, उन्मूलनै गर्नुपर्ने रोग हो। पूर्णखोपयुक्त जिल्ला घोषित बाँकेमै दादुराका बिरामी भेटिनुले हाम्रो स्वास्थ्य सेवाको कमजोरीलाई उदांगो पारेको छ। खोप सुनिश्चितता भनिएकोमा बाँकी छिद्रबाट सरुवा रोगले आतंकित पारेको छ। खोप लगाउन कसैलाई छुटाउन हुँदैनथ्यो भन्ने पाठ यो रोगको प्रभावले फेरि पनि सिकाएको छ। पाठ सिक्ने र भविष्यमा अझै सतर्क हुने कर्तव्य राज्य र नागरिक दुवैको हो। अहिलेलाई जुनसुकै मूल्यमा पनि सरकार दादुरा नियन्त्रण र यसको उन्मूलनमा अर्जुनदृष्टि दिएर लाग्नुपर्छ। ता कि दादुरा फैलन नपाओस् र यसलाई छिटो उन्मूलन गर्न सकियोस्। खोप अभियान निश्चित समयलाई चलाउने र त्यसबाट कोही छुटेनछुटेको अनुगमन प्रभावकारी नहुँदा यस्ता सकस देखा परेका हुन्। त्यसो त औलो उन्मूलनको लक्ष्य पनि सर्दैसर्दै आएको छ। हात्तीपाइलेजस्तो अर्काे डरलाग्दो रोगका बिरामी न्यून बनाउने सरकारी अभियान पनि चुस्त छैन। खोप अभियानमा प्रभावकारी रूपमा परिचालित हुनुपर्ने स्थानीय सरकार हो। प्रदेश र संघले उसलाई आवश्यक सहयोग गर्नुपर्छ। खोप अभियानमा खट्किएको तीन तहका सरकारबीचको समन्वय अभाव हो। पहिला जतिसक्दो छिटो बाँकेको दादुरा नियन्त्रण गरिहाल्ने अर्थात् दबाइहाल्ने र छुटेका शिशुहरूलाई तुरुन्तातुरुन्तै खोप लगाइहाल्ने काम सरकारले गर्नुपर्छ। त्यसपछि अबका दिनमा फेरि यस्तै नहोस् भनेर तीन तहका सरकारबीच समन्वय गरी काम हुन जरुरी छ। सरुवा रोगहरूका हकमा अन्तर्राष्ट्रिय संघ, संस्थाहरूबाट समेत सहयोग लिएर काम गर्न सरकार चुक्नु हुँदैन।"
शिशु सन्तान फाल्ने बाबुविरुद्ध म्याद थप,धरान : तीन दिनकी नवजात शिशु (छोरी) फाल्ने बाबुविरुद्ध सुनसरी प्रहरीले मुद्दा दर्ता गरी कारबाही प्रक्रिया अगाडि बढाएको छ। नवजात शिशुलाई सुनसरीको दुहबी नगरपालिका१० का ३३ वर्षीय अमित चौधरी र ३० वर्षकी उनकी श्रीमती बिन्दु चौधरीले बराहक्षेत्र नगरपालिका२ को चारकोसे जंगलमा फालेका थिए। अमितलाई पक्राउ गरी ज्यान मार्ने कसुरको मुद्दा दर्ता गरी कारबाही प्रक्रिया अगाडि बढाइएको जिल्ला प्रहरी कार्यालय सुनसरीका प्रवक्ता डीएसपी राजकुमार राईले बताए। उनले सोमबार जिल्ला अदालत सुनसरीबाट म्याद थप गरी अमितलाई हिरासतमा राखेर घटनाको अनुसन्धान थालिएको बताए। अमितसँगै पक्राउ परेकी उनकी श्रीमती बिन्दु चौधरीलाई भने प्रहरीले रिहा गरेको छ। नवजात शिशु जंगलमा फालेको घटनामा बिन्दुको संलग्नता नदेखिएकाले उनलाई रिहा गरिएको डीएसपी राईले बताए। माघ ४ गते जन्मिएकी शिशुलाई चौधरीले ६ गते बराहक्षेत्र नगरपालिका२ को चारकोसे जंगलमा लगेर फालेका थिए। जंगलमा गोठालाले नवजात शिशुलाई देखेपछि जनप्रतिनिधि र प्रहरीलाई खबर गरेका थिए। बराहक्षेत्र नगरपालिकाका जनप्रतिनिधि र इलाका प्रहरी कार्यालय चतराको टोलीले तत्काल नवजात शिशुको उद्दार गरी उपचारका लागि बीपी कोइराला स्वास्थ्य विज्ञान प्रतिष्ठानमा भर्ना गरेका थिए। शिशु माघ ४ गते बीपी प्रतिष्ठानमै जन्मिएको चिकित्सकले बताएपश्चात् प्रहरीले शनिबार अमित र बिन्दालाई पक्राउ गरेको थियो। बिन्दालाई रिहा गरेसँगै शिशुलाई आमाको जिम्मा लगाइएको इलाका प्रहरी कार्यालय धरानका डीएसपी बुद्ध श्रेष्ठले बताए। बराहक्षेत्र नगरपालिकाका मेयर रमेश कार्कीले नवजात शिशुलाई हत्या गर्ने उद्देश्यले जंगलमा फाल्ने बाबुलाई पक्राउ गरी कारबाही प्रक्रिया अगाडि बढाउने सुनसरी प्रहरीलाई धन्यवाद दिए। उनले जनप्रतिनिधि र प्रहरीले बेलैमा शिशुको उद्धार गरी ज्यान बचाउन सफल भएको बताए।
व्यापार घाटा ७ खर्ब ११ अर्ब,"काठमाडौं : चालू आर्थिक वर्षको आधा अवधिको अन्त्यसम्म देशको व्यापार घाटा १९ प्रतिशतले खुम्चिएको छ। भन्सार विभागले सार्वजनिक गरेको तथ्यांकअनुसार ६ महिनामा राज्यले ७ खर्ब ११ अर्ब ८५ करोड रुपैयाँ व्यापार घाटा बेहोरेको हो। गत आवको पुस मसान्तसम्म वस्तु आयात र निर्यातको अन्तर ८ खर्ब ८० अर्ब ४९ करोड रुपैयाँ थियो। भन्सार विभागका अनुसार पुस मसान्तसम्म ७ खर्ब ९२ अर्ब ६६ करोड रुपैयाँको वस्तु आयात हुँदा मात्र ८० अर्ब ८० करोडको वस्तु निर्यात भएको छ। तथ्यांकले निर्यातभन्दा ९ दशमलव ८१ गुणा बढी वस्तु आयात भएको देखाउँछ। अघिल्लो आवको सोही अवधिको तुलनामा आयात २० दशमलव ६८ प्रतिशतले खुम्चिँदा निर्यात ३२ प्रतिशतले कम भएको हो। गत आवको पुससम्म ९ खर्ब ९९ अर्ब ३४ करोड रुपैयाँको वस्तु आयात भएकामा १ खर्ब १८ अर्ब ८५ करोड रुपैयाँको निर्यात भएको थियो। विलासिताका वस्तु आयातमा सरकारले प्रतिबन्ध लगाउँदा आयात ह्वात्तै घटेको भन्सार विभागको तथ्यांकले देखाउँछ। सरकारले गत वैशाखदेखि मंसिरसम्म विलासिताका वस्तु आयातमा प्रतिबन्ध लगाएको थियो।यता, आयातको तुलनामा निर्यात ठूलो दरमा खस्किँदा कुल व्यापारमा निर्यातको हिस्सा अझै घटेको छ। गत आवको पुस मसान्तसम्म वैदेशिक व्यापारमा निर्यातको हिस्सा १० दशमलव ६३ प्रतिशत रहेकामा चालू आवको पुस मसान्तसम्म यस्तो हिस्सा ९ दशमलव २५ प्रतिशतमा खुम्चिएको छ। सरकारले पुस १ गतेदेखि लागू हुने गरी आयात प्रतिबन्ध हटाएको छ। तर, आयात भने झनै कम भएको छ। पुसमा १ खर्ब २७ अर्ब ९२ अर्ब रुपैयाँको आयात भएको छ। मंसिरको भन्दा ४ अर्ब १३ करोड रुपैयाँ कम हो। मंसिरमा १ खर्ब ३२ अर्ब ५ करोडको आयात भएको थियो। पुसदेखि आयात प्रतिबन्ध हटे पनि नेपाल राष्ट्र बैंकले एलसी खोल्न नगद मार्जिनको अनिवार्यता भने हटाएको थिएन। सोही कारण वस्तु आयात नभएको तथ्यले देखाउँछ। यद्यपि, माघ ५ गतेदेखि अनिवार्यता नगद मार्जिनको व्यवस्था खारेज भइसकेको छ। भन्सार विभागको तथ्यांकअनुसार सबैभन्दा बढी आयात वीरगन्जस्थित एकीकृत जाँच चौकीबाट हुन्छ भने सबैभन्दा कम आयात झापाको भद्रपुरबाट भएको छ । वीरगन्जबाट २ खर्ब ९५ अर्बको वस्तु आयात हुँदा दोस्रो स्थानमा भैरहवा छ । भैरहवा नाका हुँदै १ खर्ब ११ अर्बको वस्तु आयात भएको देखिएको छ । यस्तै वीरगन्जकै सिर्सियास्थित सुक्खा बन्दरगाहबाट ९८ अर्बको वस्तु आयात भएको छ । भन्सार विभागको अनुसार विराटनगरबाट ९२ अर्ब र त्रिभुवन विमानस्थल हुँदै ८४ अर्बका वस्तु स्वदेश भित्रिएका छन् । यता १० वटा नाकाबाट निर्यात शून्य छ भने विराटनगरबाट सबैभन्दा बढी २३ अर्ब र वीरगन्जबाट दोस्रो धेरै २१ अर्बको वस्तु निर्यात भएको विभागको तथ्यांक छ । यस्तै त्रिभुवन विमानस्थल हुँदै साढे १७ अर्ब तथा मेची भन्सार हुँदै साढे १० अर्बको वस्तु निर्यात भएका छन् । भन्सार विभागका अनुसार भद्रपुर, जनकपुर, महेशपुर, राजविराज, सती, सिरहा, सुनसरी, तातोपानी, ठाडी र त्रिवेणी भन्सारबाट कुनै पनि वस्तु निर्यात भएको छैन ।"
बैंकको खराब कर्जा बढ्यो,"काठमाडौं : वाणिज्य बैंकमा कर्जाको किस्ता तथा ब्याज संकलन घट्दा समग्रमा खराब अर्थात् निष्क्रिय कर्जा (एनपीएल) बढेको छ। निष्क्रिय कर्जा बढ्दा बैंकहरूको नाफा उत्साहजनक रूपमा वृद्धि हुन नसकेको बैंकरहरू बताउँछन्। २१ वाणिज्य बैंकहरूको निष्क्रिय कर्जा (एनपीएल) चालू आर्थिक वर्षको दोस्रो त्रैमासमा औसतमा बढेर २२९ प्रतिशत पुगेको छ। गत वर्षको सोही अवधिमा बैंकको एनपीएल औसत १०६ प्रतिशतमात्रै थियो। बैंकको एनपीएल वार्षिक १२३ प्रतिशत बिन्दु अर्थात् वार्षिक ११६ प्रतिशतले बढेको छ। मर्जर तथा प्राप्तिपछि हाल २२ वटा बैंक तथा वित्तीय संस्था सञ्चालनमा छन्। यस अवधिमा सबै बैंकको कुल कर्जामा निष्क्रिय कर्जा (नन् परफर्मिङ लोन) नियन्त्रणमा आउन सकेको छैन। अधिकांश बैंकको दोब्बरले बढेको छ। चालू आवको ६ महिनामा सबैभन्दा बढी निष्क्रिय कर्जा (एनपीएल) सरकारी स्वामित्वको कृषि विकास बैंकको एनपीएल बढेर ४५२ प्रतिशत पुगेको छ। जबकि गत वर्षको पुससम्म २०८ प्रतिशत थियो। हिमालयन बैंकको गत वर्ष ०७२ प्रतिशत मात्रै एनपीएल भएकोमा अहिले बढेर ३७७ प्रतिशत पुगेको छ। बढी एनपीएल हुनेमा क्रमशः सनराइज बैंकको ३३६ प्रतिशत, कुमारी बैंकको ३१५ प्रतिशत र नेपाल बैंकको ३११ प्रतिशत पुगेको छ। नेपाल राष्ट्र बैंकले बैंकको कुल कर्जाको ५ प्रतिशत माथि कर्जा खराब हुन थाले समस्याग्रस्त घोषणा गर्ने गर्दछ। यसको जोखिममा कृषि विकास बैंक नजिक छ। सो बैंकले समयमै एनपीएल घटाउनुपर्ने देखिन्छ। यसबाहेकका बैंकको एनपीएल ३ प्रतिशतभन्दा तल छ। २ प्रतिशतदेखि ३ प्रतिशतसम्म हुनेमा सिटिजन्स, नबिल, ग्लोबल आईएमई, सिद्धार्थ, प्राइम, राष्ट्रिय वाणिज्य, सिभिल, र एनएमबी बैंक छन्। १ देखि २ प्रतिशतसम्म हुनेमा प्रभु, लक्ष्मी र माछापुच्छे बैंक छन्। सबैभन्दा कम एनपीएल रहनेमा नेपाल एसबीआईको ०४७, एभरेस्टको ०५५, एनआईसी एसियाको ०६१, स्ट्यान्डर्ड चार्टर्डको ०७२ र सानिमा बैंकको ०७७ प्रतिशत छ। बैंकहरूको एनपीएल ह्वात्तै बढ्दा नाफासमेत प्रभावित भएको बैंकर्सको भनाइ छ। यसपालि नाफामा भएको वृद्धिलाई बैंकरहरू उत्साहजनक ठान्दैनन्। बैंकको पुँजीगत लागतको तुलनामा यत्तिको नाफा अझै कम भएको तर्क छ। बैंक तथा वित्तीय संस्थाहरू पारदर्शी हुने र त्रैमासिक प्रतिवेदन सार्वजनिक गर्ने भएर आयव्ययबारे थाहा हुन्छ तर अन्य उद्योग तथा व्यवसायले यसरी हिसाब सार्वजनिक नगर्ने भएकाले जत्ति नाफा भए पनि थाहै नहुने गरेको एक बैंकर बताउँछन्। चालू आर्थिक वर्षको दोस्रो त्रैमाससम्ममा २१ वाणिज्य बैंकको नाफा औसत ११११ प्रतिशतले बढेको छ। यद्यपि निष्क्रिय कर्जा बढ्दा पनि २१ वटा बैंकको नाफा सो दरले बढेर ३१ अर्ब १४ करोड ७० लाख १६ हजार रुपैयाँ पुगेको छ। गत आवको सोही अवधिमा बैंकहरूको नाफा २८ अर्ब ३ करोड ३२ लाख ३२ हजार रुपैयाँ थियो। दोस्रो त्रैमाससम्मा ७ वटा बैंकको नाफा घटेको । कृषि विकास बैकको नाफा भने ऋणात्मक हुन पुगेको छ। सो बैंकको खराब कर्जा पनि अधिक बढेकाले गत आवको पुस मसान्तमा १ अर्ब ४२ करोड २५ लाख १२ हजार रुपैयाँ नाफा कमाएकोमा चालू आवको सोही अवधिमा भने १२ करोड ८९ लाख ३३ हजार रुपैयाँले ऋणात्मकमा छ। नाफा वृद्धि घट्नेमा सिटिजन्स, सिद्धार्थ, नेपाल बैंक, सनराइज, प्रभु र प्राइम बैंक छन्। बढी नाफा वृद्धि गर्नेमा एभरेस्ट छ भने बढी कुल नाफामा नबिल बैंक अगाडि छ। एभरेस्ट बैंकले वार्षिक ८९२९ प्रतिशतले नाफा वृद्धि गरेर कुल १ अर्ब ५८ करोड रुपैयाँ नाफा कमाउन सफल भएको छ। नबिल बैंकले कुल बैैंकले ३ अर्ब ४१ करोड ७६ लाख रुपैयाँ नाफा आर्जन गरे पनि गत वर्षको तुलनामा ५६६७ प्रतिशतको वृद्धि हो।बढी नाफा गर्नेे दोस्रो बैंक एनआईसी एसियाले ३ अर्ब २७ करोड ३३ लाख रुपैयाँ नाफा कमाएको छ। यो नाफा गत वर्षको तुलनामा ३६२७ प्रतिशतले बढी हो। सो अवधिमा ३ अर्ब रुपैयाँभन्दा बढी नाफा आर्जन गर्नेमा यी दुई बैंक मात्रै छन्। यसबाहेक २ अर्बभन्दा बढी ३ अर्बभन्दा कम नाफा आर्जन गर्ने बैंकमा ग्लोबल आईएमई र राष्ट्रिय वाणिज्य बैंक छन्। ग्लोबलको नाफा ४४६ प्रतिशतले बढेर २ अर्ब ७८ करोड २३ लाख ७९ हजार रुपैयाँ पुगेको छ। वाणिज्य बैंकको नाफा ४१२७ प्रतिशतले बढेर २ अर्ब ७१ करोड १८ लाख ५१ हजार रुपैयाँ छ। यसबाहेक १ भन्दा बढी २ अर्बसम्म नाफा आर्जन गर्ने बैंकमा क्रमशः एनएमबी, स्ट्यान्डर्ड, प्राइम, एभरेस्ट, सानिमा, प्रभु, नेपाल एसबीआई, नेपाल, सिद्धार्थ, लक्ष्मी, माछापुच्छ्रे र कुमारी बैंक रहेका छन्। यसबाहेकका बैंकको नाफा अर्बभन्दा कम छ। सिभिल बैंकका प्रमुख कार्यकारी अधिकृत (सीईओ) सुनील पोखरेल दोस्रो त्रैमाससम्ममा बैंकहरूको नाफा खासै उत्साहजनक नभएको बताउँछन्। अधिकांश बैंकहरूले किस्ता तथा ब्याज संकलन गर्न नसक्दा निष्क्रिय कर्जा (एनपीएल) बढेको उनले जनाए। अहिले बैंकहरूको सामान्य अवस्था रहेन। १२ वटा बैंकबाहेक प्रायः कसैको पनि उत्साहजनक नाफा भएको छैन। कतिपयले ऋणको साँवा तथा ब्याज संकलन गर्न सकेका छैनन्। जस्ले निष्क्रिय कर्जा बढेको छ, उनले भने ।"
कांग्रेस राष्ट्रपति चुनावतर्फ केन्द्रित,"काठमाडौं : सत्ताबाट बाहिर हुत्तिएको कांग्रेस यतिबेला राष्ट्रपतिको भाग पाउने आशामा लागिपरेको छ। अर्कोतिर कांग्रेसले राष्ट्रपति निर्वाचन जुनसुकै हालतमा समयमै हुनुपर्ने पनि माग गरेको छ। यसै सन्दर्भमा सोमबार बसेको कांग्रेसको पदाधिकारी बैठकले राष्ट्रपतिको निर्वाचन समयमै गरिनुपर्ने निष्कर्ष निकालेको छ। सत्तासाझेदार दल एमालेका अध्यक्ष केपी शर्मा ओलीले भने राष्ट्रपतिको विषयमा कसैले आश नगर्न भन्दै संसद्बाटै झस्काइसकेका छन्। ओलीले प्रधानमन्त्रीलाई विश्वासको मत दिएका तर सरकारमा सहभागी नभएमा दलहरूलाई इंगीत गर्दै भनेका थिए, विश्वासको मत दिएकै आधारमा कुनै पदको बार्गेनिङ खोज्नुभएको हो भने। त्यो आस मात्र हुनेछ। कांग्रेसले भने सरकार र निर्वाचन आयोगलाई राष्ट्रपतिको निर्वाचन अघिल्लो समयमै गर्न ध्यानाकर्षण गराउने भएको छ। पार्टीका प्रवक्ता डा प्रकाशशरण महतले भने, कुनै पनि कारणले राष्ट्रपति निर्वाचन पछि सार्न हुन्न भन्ने हामीले निर्णय गरेका छौं। कानुन र ऐनमा समस्या छन् भने सरकारले त्यसलाई संशोधन गर्दै लैजानुपर्छ। त्यसो त कांग्रेसले सभामुख र उपसभामुखमा पनि उम्मेदवारी दिएको थियो। दुवै पदमा सत्तासाझेदार दलहरूले जितिसकेका छन्। पदाधिकारीको बैठकमा राष्ट्रपतिको निर्वाचनका लागि अरू दलको सहयोग लिएर उम्मेदवारी दिने विषयमा कांग्रेस अघि बढेको छ। प्रधानमन्त्रीलाई विश्वासको मत दिनु पूर्वसन्ध्यामा प्रधानमन्त्री प्रचण्ड र कांग्रेसका पार्टी सभापति शेरबहादुर देउवाबीच भएको वार्ताका क्रममा राष्ट्रपतिमा कांग्रेसलाई सहयोग गर्ने आन्तरिक सहमति नेताहरूबीच भएको स्रोतको दाबी छ। कांग्रेसका एक पदाधिकारीले भने राष्ट्रपति निर्वाचनमा कांग्रेसलाई माओवादी केन्द्रले साथ दिने कुरामा हामी ढुक्क छौं। माओवादी केन्द्रका शीर्ष नेताहरूसँग छलफलमा छौं। प्रधानमन्त्री प्रचण्डले केही दिनअघि बालुवाटारमा सर्वदलीय बैठक गरेर इसारा पनि गरेका थिए। प्रचण्डले संवैधानिक पदहरूमा सबै दलहरूबीच छलफलको प्रस्ताव अगाडि सार्दै भनेका थिए, सत्ता बाहिर हुनुहुने साथीहरूसँग पनि छलफल गरौं। सोही बखत प्रचण्डको भनाइलाई छुँदै ओलीले विश्वासको मत दिएकै आधारमा भाग नखोज्न पनि भनेका थिए। प्रवक्ता महतले भने राष्ट्रपतिको विषयमा कांग्रेसभित्र कुनै द्विविधा नभएको बताए। उनले भने, उम्मेदवार उठाउन पाउँछौं र उम्मेदवार उठाइसकेपछि जित्ने उद्देश्य लिएर सरकारमा गएका र सरकारभन्दा बाहिर रहेका सबै दलहरूसँग हामी छलफल र सल्लाह गर्न सक्छौं। यहाँ त राष्ट्रपति निर्वाचन फागुन २९ मा गर्ने भन्ने गाइँगुइँ सुनिएको छ। हामी त्यो कदापि स्वीकार्दैनौं। संविधान र निर्वाचन कानुनका व्यवस्था बाझिएकाले राष्ट्रपति तथा उपराष्ट्रपति निर्वाचन मिति भने तोकिएको अवस्था छैन। संविधानअनुसार राष्ट्रपतिको कार्यकाल ५ वर्षको हुन्छ। तर, कानुनमा राष्ट्रपतिको कार्यकाल सकिनु १ महिनाअघि नयाँ राष्ट्रपति निर्वाचित गरिनुपर्ने व्यवस्था छ। यो विषय आपसमा मिलाएर राष्ट्रपतिको निर्वाचन गर्न कांग्रेसले माग गरेको छ। कांग्रेस सहमहामन्त्री जीवन परियारले राष्ट्रपतिको निर्वाचन समयमै हुनुपर्ने आवश्यकता भएको बताएका छन्। उनले भने, राष्ट्रपतिको निर्वाचनका विषयमा समयको विषयमा उठेको विरोधाभाष सरकारले सुल्झ्याउनु पर्छ। कांग्रेसले उम्मेदवार उठाउने बित्तिकै सत्तासाझेदार झस्किनुपर्ने कारण के छ ? हामी अरू दलसँग पनि यो विषयमा छलफल गर्छौं। यद्यपि, कांग्रेसले राष्ट्रपतिमा को उम्मेदवारी उठाउने भन्ने विषय भने खुलाएको छैन। पार्टीकै वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला नाम यतिबेला चर्चामा छ।"
"सांसदको हैसियत एउटै हुन्छ,ठूलासाना दलको भन्ने नै हुँदैन : सीके रावत","काठमाडौं : जनमत पार्टीका अध्यक्ष चन्द्रकान्त रावत अथवा सीके रावतले संसदमा सांसदलाई बोल्ने समयमा एकरुपता कायम गर्न माग गरेका छन्। मंगलबार संसद बैठकमा बोल्दै पार्टीका अध्यक्ष रावतले ठूला दललाई बढि समय र साना दलका सांसदलाई थोरै समय दिएको भन्दै सभामुखको ध्यानाकर्षण गराए। 'संसदमा ९० सिट भएको दललाई ९० मिनेट र १ सिट मात्र भएको दल वा स्वतन्त्र सांसदलाई १ मिनेट समय दिइयो भने यो कति वैज्ञानिक छ?,'उनले भने,' यदि यसैलाई आधार मान्ने हो भने ९० सिट भएको पार्टीको सभासदलाई चिया खान पनि ९० मिनेट दिनुपर्यो । १ सिट मात्रै भएको सभासदलाई चियाखान वा वाथरुम जान १ मिनेट दिने देखियो।' नेता रावतले संसदीय अभ्यासलाई समयअनुकूल बनाउन जरुरी रहेको बताए। यस्तै नेता रावतले संसद सञ्चालन नियमावलीमा व्यवस्था भएअनुरुप ठूला दलका सांसदको बैठकमा उपस्थित नदेखिएको भन्दै आपत्ती जनाए। उनले नियमावली साना दललाई मात्रै हो कि भन्दै प्रश्न गरे। भने,'संसद सञ्चालन नियमावलीमा जसरी सबैको उपस्थित हुनुपर्छ। तर त्यसो देखिएन। त्यो नियमावली सानासाना दलका सांसदलाई मात्र हो कि ठूला दललाई पनि हो। यसमा पुनरविचार गरियोस्।'"
प्रतिनिधि सभाको अर्को बैठक १८ माघमा,"काठमाडौं : प्रतिनिधि सभाको अर्को बैठक माघ १८ गते बस्ने भएको छ। प्रतिनिधि सभाको अर्को बैठक माघ १८ गते दिउँसो १ बजे बस्ने गरी स्थगित भएको सभामुख देवराज घिमिरेले जानकारी दिए। आजको बैठकले २१ सदस्यीय नियमावली मस्यौदा समिति गठन गरेको छ । समितिको सदस्यहरुमा अनिता देवी,अमरेशकुमार सिंह,गङ्गाराम चौधरी, चित्रबहादुर केसी, जीवन परियार, दिलेन्द्रप्रसाद बडू, नागिना यादव, प्रकाश ज्वाला, प्रदीप यादव र प्रेम सुवाल रहेका छन्। त्यस्तै, महेशकुमार बर्तौला, रमेश लेखक, लीलानाथ श्रेष्ठ, विद्या भट्टराई, शक्तिबहादुर बस्नेत, सर्वेन्द्रनाथ शुक्ला, सीता गुरुङ, सुवासचन्द्र नेम्वाङ, सोविता गौतम, हितराज पाण्डे र ज्ञानबहादुर शाही पनि समितिमा छन्। समितिलाई १५ दिनको समय दिइएको छ । सभामुखको सामान्य निर्देशनमा रही समितिले आफ्नो कार्यविधि आफैंले व्यवस्थित गर्न सक्नेछ । समितिका सदस्यहरुले आफूमध्येबाट एकजना सभापति चयन गर्नेछन् भने समितिले आवश्यक लागेमा विशेषज्ञलगायत सम्बन्धित अन्य व्यक्तिको सहयोग लिनसक्नेछन् । यसैबीच प्रतिनिधिसभाका सभामुख र उपसभामुखको अनुपस्थितिमा बैठकको अध्यक्षता गर्न सभामुखको अनुपस्थितिमा कृष्णगोपाल श्रेष्ठ र उपसभामुखको अनुपस्थितिमा विमला सुवेदीले बैठक सञ्चालन गर्नेबारे सभामुख घिमिरेले सदनलाई जानकारी दिएका थिए। यस्तै सांसदहरुले नव निर्वाचित सभामुख र उपसभामुखलाई बधाई तथा शुभकामना दिएका थिए। निष्पक्ष ढंगले बैठक सञ्चालन गर्नुपर्ने सांसदहरुले धारणा राखेका थिए।"
गल्ती गर्ने मन्त्रीलाई संसदमा उभ्याएर उत्तर दिन लगाउने काम सभामुखले गर्नसक्नुपर्छ : राजेन्द्र प्रसाद पाण्डे,"काठमाडौं : नेकपा एकीकृत समाजवादी पार्टीका नेता राजेन्द्र प्रसाद पाण्डेले संसदमा सभामुखको भूमिका अहम हुने बताएका छन्। मंगलबार प्रतिनिधि सभाको बैठकमा बोल्दै एकीकृत समाजवादी पार्टीको संसदीय दलको नेता समेत रहेका पाण्डेले संसदलाई जनताको समस्या समाधानको थलो बनाउनुपर्नेमा जोड दिए। बैठकमा नवनिर्वाचित सभामुख र उपसभामुखलाई बधाई दिँदै सांसद पाण्डेले पार्टीको छाया र रबर स्ट्याम्प नबन्न सुझाव दिए। उनले भने,'सभामुखको पदमा बसेर जुन जिम्मेवारी पाउनु भएको छ। पार्टीको छाया र रबर स्ट्याम्प बन्ने गल्ती कहिल्यै गर्नु हुँदैन।' संसदलाई प्रभावकारी बनाउन सभामुख र उपसभामुखको भूमिका महत्वपूर्ण रहने उनको भनाइ छ। 'त्यो सभामुख उत्कृष्ट सभामुख हो जो अत्यन्तै कम बोल्छ,सभालाई प्रभावकारी ढंगले परिचालन गर्छ। संसदलाई प्रभावकारी बनाउने, रसपूर्ण बनाउने आकर्षणको थलो बनाउने रोल तपाईंहरुमा हुनुपर्छ,'उनले भने। समस्याहरूलाई प्रभावकारी ढंगले संसदमा छलफल गराउने स्थिति बन्यो भने मात्रै संसद जनताको समस्या समाधानको थलो हो भनेर बुझिने उनको भनाइ। कहिलेकाही सभामुख नै प्रतिपक्षी हो कि जस्तो पनि देखिने गरेको उनको भनाइ छ। 'कहिलेकाही सभामुख नै प्रतिपक्षी हो कि जस्तो पनि देखिन्छ। यहाँ कुनै मन्त्रीज्यूबाट गल्ती भयो भने हाउसबाट कुरा उठ्यो भने कहिलेकाही मन्त्रीज्यूहरूलाई उभ्याएर उत्तर दिन लगाउने र भोलि यो उत्तर लिएर यहाँ हाजिर हुन रुलिङ गर्नुपर्छ।'"
"नेपालमा निष्ठाको राजनीति हरायो, स्वार्थको राजनीतिको दवदवा भयो: रामचन्द्र पौडेल","काठमाडौं: नेपाली कांग्रेसका बरिष्ठ नेता रामचन्द्र पौडेलले नेपालमा राष्ट्रिय नेतृत्वको अभाव भएको बताएका छन्। प्रतिनिधि सभाको आजको बैठकमा आफ्नो धारणा राख्दै नेता पौडेलले आफूलाई देशमा राष्ट्रिय नेतृत्वको अभाव खड्किन थालेको बताए। उनले भने, 'मलाई भनौँ कि नभनौँ हुन थाल्यो। नेपालमा राष्ट्रिय नेतृत्वको अभाव हुन थालेको भान हुँदैछ। राष्ट्रिय आत्मविश्वासको अभाव छ। आफैँ प्रति आफैँलाई विश्साव छैन। नेतृत्वले विश्वास गुमाएको अवस्था छ। यसबाट बच्च र विश्वास कायम गर्न सहमति र सहकार्यको आवश्यकता छ।' नेता पौडेलले देशमा निष्ठाको राजनीति हराएको भन्दै चिन्ता व्यक्त गरे। उनले अहिले जताततै स्वार्थको राजनीति हावी भएको उनको तर्क छ। नेता पौडेलले राजनीतिक दलको आडकै कारण देशमा अपराधका घटना बढेको बताए। उनले देशमा बढ्दो अपराध नियन्त्रण गर्न राजनीतिक दल नै एक हुनुपर्ने बताए। उनले भने, ' अहिले हामीकहाँ अपराधलाई प्रोत्साहन भएको छ। दलहरूकै कारण अपराधीले प्रोत्साहन पाएका छन्। एकबाट बच्न अर्को दलतिर जाने र सुरक्षित हुने परिपार्टीको विकास भएको छ। अब यसलाई रोक्नुपर्छ। यसका लागि राजनीतिक दल एकताबद्ध हुनुपर्छ। देशलाई समग्र रुपले ठीक पार्न राष्ट्रिय एकताको आवश्यकता छ।' पौडेलले शान्ति प्रक्रियाका बाँकी काम पनि चाँडै टुंग्याउनुपर्ने बताए। उनले भने, 'नेपाल शान्ति प्रक्रियामा प्रवेश गरेको लामो समय भएपनि अझै शान्ति प्रक्रिया पूरा भएको छैन। १२ वर्षे द्वन्द्वले देशलाई ठूलो घाउ लगाएको छ। यो घाउले अझै नेपालीलाई दु:ख दिइरहेको छ। यसलाई निको पार्नु हाम्रो कर्तव्य हो। द्वन्द्वको घाउलाई मल्हम लगाउनुपर्छ। त्यसमा पनि हामी सबै एक जुट भएर अघि बढ्नुपर्ने देखिन्छ।' बढ्दो भ्रष्टाचार रोक्न सबैले भूमिका खेल्नुपर्ने नेता पौडेलको भनाइ छ। उनले देशको शासन व्यवस्था विकेन्द्रीकरण गर्दा भ्रष्टाचार पनि विकेन्द्रीकरण भएको बताए। नेता पौडेलले भने, 'देशमा अहिले कुशासन भोग्दाको अनुभूति नराम्रो छ। हामीले शासनको विकेन्द्रीकरण गर्यौँ। भ्रष्टाचारको पनि विकेन्द्रीकरण भएको छ। अब यसलाई रोक्नुपर्छ।' नेता पौडेलले देशमा बढ्दो आर्थिक भार कटाउन प्रभावकारी भूमिका खेल्नुपर्ने बताए। देशको आम्दानीभन्दा खर्च धेरै भएकाले राज्यलाई धान्न कठिन हुने उनको भनाइ छ। नेता पौडेलले भने, 'हिजो एक दिनको मात्र देशको राजश्व आम्दानी र खर्च हिसाब गर्दा हामी घाटामा गएका छौँ। हिजोमात्र होइन वर्षभरको अवस्था यही छ। नेपालमा राजश्व उठ्नेभन्दा खर्च बढी छ। यस्तो अवस्थामा कसरी देशको विकास हुन्छ? विगतमा आउने अनुदान पनि अहिले हटेको छ। अनुदान कम हुँदै गएको छ। पहिले अनुदान पनि थियो। अहिले दातृ निकायले ऋणमात्र दिँदै आएका छन्। यसले देशलाई आर्थिक भार बढ्छ। यो अवस्थामा हामीले कसरी खर्च कटौती गर्ने यसको काम गर्न जरूरी भइसकेको छ। देशमा बढ्दो व्ययभार घटाउन हामीले सजक हुनुपर्ने अवस्था छ।' सामाजिक सुरक्षाका क्षेत्रमा बढिरहेक खर्च र व्यवस्थापन मिलाउनुपर्ने, रेमिट्यान्सको भरमा मुलुक चलेपनि अहिले भएको अनुत्पादक क्षेत्रको लगानीलाई उत्पादनसँग जोड्नुपर्ने नीति अब राज्यले लिनपर्ने पौडेलको भनाइ छ।"
एमालेका सबै जनसंगठनको सम्मेलन मिति घोषणा,"काठमाडौं : नेकपा (एमाले)को सबै जनवर्गीय संगठनका राष्ट्रिय सम्मेलन मिति तय गरिएको छ। नौवटा जनवर्गीय संगठनको महाविधेशनसम्मेलन मिति घोषणा गरिएको एमाले जनसंगठन समन्वय संयन्त्रका सहसंयोजक तथा केन्द्रीय सदस्य रचना खड्काले जानकारी दिए। उनका अनुसार सबै जनसंगठनले चैत मसान्तभित्र अधिवेशनसम्मेलनका लागि मिति घोषणा गरेका हुन्। गत पुस २४ र २५ गते काभ्रेको धुलिखेलमा सम्पन्न जनसंगठनको भेलाले आगामी चैत मसान्तभित्र राष्ट्रिय अधिवेशन सम्मेलन गर्ने निर्णय गरेका थिए। सदस्य खड्काले सबै जनसंगठनका पदाधिकारी र सचिवालय बैठकले अधिवेशनसम्मेलनको मिति तोकेको जानकारी दिए। उनका अनुसार अनेरास्ववियुको आगामी फागुन २ देखि ४ गतेसम्म काठमाडौंमा, नेपाल खेलकुद महासंघको फागुन ७ देखि ९ गतेसम्म विराटनगरमा, रिटर्नी फेडरेसन नेपालको चैत ११ र १२ गते काठमाडौंमा सम्मेलन हुने भएको छ। यस्तै लोकतान्त्रिक आदिवासी जनजाति महासंघ नेपालको चैत १८ र १९ गते काठमाडौं, नेपाल पिछडा वर्ग महासंघको चैत २२ र २३ गते वीरगञ्जमा, पेसागत महासंघ नेपालको चैत २४ र २५ गते काठमाडौंमा, अखिल नेपाल महिला संघको चैत २५ देखि २६ गते काठमाडौंमा, अखिल नेपाल किसान महासंघको चैत २६ देखि २८ गते नवलपुरमा र राष्ट्रिय युवा संघको चैत २७ देखि २९ गतेसम्म बाँकेमा सम्मेलन हुने जनाइएको छ। एमाले र तत्कालीन नेकपा (माओवादी केन्द्र) सँगको पार्टी एकताबाट नेपाल कम्युनिष्ट पार्टी (नेकपा) बनेपछि जनवर्गीय संगठनका अधिवेशन नियमित हुन सकेका थिएनन्। एमालेका २३ जनवर्गीय संगठन छन्।"
२१ सदस्यीय प्रतिनिधि सभा नियमावली मस्यौदा समिति गठन,"काठमाडौं: प्रतिनिधि सभामा २१ सदस्यीय प्रतिनिधि सभा मस्यौदा नियमावली समिति गठन भएको छ। प्रतिनिधि सभाको आजको बैठकमा सांसद देवेन्द्र पौडेलले २१ सदस्यीय मस्यौदा नियमावली समिति गठनको प्रस्ताव गरेका हुन्। यो समितिले १५ दिन भित्रमा प्रतिनिधि सभा सञ्चालनका लागि चाहिने आवश्यक नियम कानून तय गर्नेछ। सांसद रामकृष्ण यादव, ऋषिकेश पोखरेलले प्रस्तावमा समर्थन गरेपछि प्रतिनिधि सभा नियमावली मस्यौता समिति गठनको प्रस्ताव सर्वसम्मत पारित भएको हो।"
कर्णालीमा मन्त्रालयको भागबण्डामा टुंगियो,"सुर्खेत : कर्णाली प्रदेशमा सत्ता गठबन्धनका दुई दलबीच मन्त्रालय भागबण्डामा सहमति भएको छ। सत्ता गठबन्धन भित्रका दुई दल नेकपा माओवादी केन्द्र र नेकपा एमालेबीच मंगलबार भएको छलफलमा कुन मन्त्रालय कुन दलले लिने भन्ने भागबण्डामा सहमति भएको हो। यस्तै सत्ता साझेदार दल नेकपा एमालेले सामाजिक विकास मन्त्रालय, आर्थिक मामिला तथा योजना मन्त्रालय र पर्यटन मन्त्रालय पाउने भएको छ। जम्मा ८ मन्त्रालय रहेको कर्णाली प्रदेशमा सत्ता गठबन्धन भित्रका दलहरूले जलश्रोत तथा ऊर्जा विकास मन्त्रालयलाई भौतिक पुर्वाधार विकास मन्त्रालयसँग गाभेर एक मन्त्रालय घटाउने यसअघि नै सहमति भइसकेको थियो। एमाले र माओवादी केन्द्रबीच केन्द्रमा भएको सहमति अनुसार गत पुस २७ गते नै नेकपा माओवादी केन्द्रका संसदीय दलका नेता राजकुमार शर्मा मुख्यमन्त्री र पछिल्लो दिन नेकपा माओवादी केन्द्रका नेता मंगल शाही र नेकपा एमाले प्रदेश अध्यक्ष बिनोद शाह बिना विभागिय मन्त्री नियुक्त भइसकेका थिए। अब प्रदेश सरकारमा माओवादीले नेतृत्व गरेका हुनाले नेकपा एमालेबाट प्रदेश अध्यक्ष समेत रहेका सांसद विनोद शाहले सरकारको नेतृत्व गर्ने छन्। उनी प्रदेश सरकारमा सामाजिक विकास मन्त्री हुने बताइएको छ।"
"कानुनअनुसार काम गर्नुहोस्,प्रमाणित नभई लक्ष्मी महतोलाई अपराधी भन्न मिल्दैन","काठमाडौं :नेकपा एमाले सांसद रघुवीर महासेठले सांसद लक्ष्मी महतो पार्टीको सम्पर्कमा नरहेको बताएका छन्। मंगलबार प्रतिनिधि सभा बैठकमा बोल्दै नेता महासेठले एमाले सांसद महतो पार्टीको सम्पर्कमा नरहेको र यदि सरकारले पक्राउ गरेको हो भने सार्वजनिक गर्न माग गरेका हुन्। 'जुन प्रकारले महतोको चर्चा भइरहेको छ। उहाँ पार्टीको समर्पकमा हुनुहुन्न। प्रहरीले हिरासतमा लिएको छ भने सार्वजनिक गर्नुपर्यो,'उनले भने,' एमाले र एमाले नेताहरुमा आरोप लगाइएको छ। यसमा कुनै सत्यता छैन।' उनले गृहमन्त्री रवि लामिछानेले पटक पटक पक्राउको आदेश दिएर एमाले सांसदलाई दु:ख दिन खोजेको आरोप लगाए। उनले गृहमन्त्रीलाई कानुनअनुसार काम गर्न पनि सुझाव दिए। 'कानुनअनुसार तपाईं काम गर्नुहोस् । लक्ष्मी महतोलाई समात्नै पर्नेछ भने समात्नुहोस्। नेकपा एमाले र नेकपाका नेताबाट कुनै अवरोध आउने छैन। तर एमाले नेताहरुलाई दु:ख दिने काम नगर्नेहोस्। प्रमाणित नभएसम्म अपराधी भन्न मिल्दैन।' उनले अघिल्लो सरकारले महतोलाई पक्राउ गर्नुको साटो सम्मानित गरेको आरोप लगाए। उनी अपराधी हुन् भने विगतको सरकारले किन पक्राउ गरेन भन्दै प्रश्न गरे। उनले भने,'उहाँका बारेमा धेरै कुरा उठिराखेको छ। अपराधी भन्ने शब्द पनि प्रयोग गरिएको छ। प्रशासनले किन समातिएन? यदि अपराधी हुन् भने निवर्तमान सरकारले महतोलाई किन विभूषित गर्यो?' लक्ष्मी महतोसम्बन्धी घटना सात वर्ष पुरानो भन्दै विगतको सरकारले पक्राउ नगरेर एमाले सांसदलाई दु:ख दिन खोजेको आरोप लगाए।'सात वर्षभन्दा बढी भइसक्यो। सशस्त्र प्रहरीका असइ को हत्या भएको छ। ३ वर्ष बढि पुनरावेदन अदालतले थुनचेकको आदेश दिएको,'उनले भने,'पहिलाको सरकारले किन समातेन?'"
रामचन्द्र पौडेलले आफू सभामुख हुँदा दु:खद अनुभव यसरी सुनाए,"काठमाडौं : नेपाली कांग्रेसका बरिष्ठ नेता रामचन्द्र पौडेलले आफू सभामुख हुँदा संसद विघटनको स्मरण गरेका छन्। मंगलबार प्रतिनिधिसभामा सभामुख तथा उपसभामुखलाई बधाई तथा शुभकामना दिँदै बरिष्ठ नेता पौडेलले आफ्नो कार्यकालमा संसद विगठन हुँदा गम्भीर चुनौतीको सामना गर्नुपरेको अनुभव सुनाए। सदनमा प्रतिपक्षमा सहिष्णुता नहुँदा त्यतिबेला संसद विघटन भएको तीतो अनुभव सुनाए। उनले यसरी संसद विघटनको बेलिबिस्तार लगाए। 'संसद विघटनको कुरा आयो। विघटन भइदियो। बहुमतले अविश्वासको मत पेश गरिसकेपछि संसद विघटन भयो। मुद्दा अदालतमा गयो। अदालतले यो विघटनलाई खारेज गरिदियो। त्यतिखेरको प्रतिपक्षमा सहिष्णुणताको ज्यादै कमी देखियो। प्रधानन्यायाधीशलाई नै महाभियोगको प्रस्ताव आइदियो। मेरो अगाडि गम्भीर चुनौती आयो। संविधानले भन्छ मुद्दा मामिलामा अदालतको निर्णय सबैले मान्नुपर्छ। अदालतको निर्णय सबैले मान्नुपर्छ भन्दाभन्दै अदालत र प्रधानन्यायाधीशलाई महाभियोग आएपछि मलाई वास्तवमा सभामुखको हैसियतले संसदको व्यवस्थापन गर्नु मात्रै महत्वपूर्ण थिएन देशको संविधानको रक्षा गर्नु थियो। भरखर आएको लोकतान्त्रिक प्रकियाको रक्षा गर्नु थियो।' नेता पौडेलले सभामुखको जिम्मेवारी अति चुनौतीपूर्ण रहेको भन्दै पक्ष र विपक्षमा सन्तुलन मिलाएर लैजानुपर्ने बताए। उनले भने,' कहिलेकाही अतिरञ्जजित कुरा आउँछन्। त्यसको पनि सभामुखले सन्तुलन कायम गर्न सक्नुपर्छ।' राजनीतिक बीच सहमति, सहकार्य र राष्ट्रिय एकताको खाँचो रहेको उल्लेख गरे। देशमा सुशासनको आवश्यकता रहेको र दलको आड लागेर भ्रष्टाचारी जोगिने अवस्थालाई अन्त्य गर्नुपर्ने उनको भनाइ छ। पौडेलले कांग्रेस र कम्युनिष्ट मिलेर नेपालमा प्रजातन्त्र र लोकतन्त्र आएको भन्दै अब त्यसलाई रक्षा गर्न पनि कांग्रेस र कम्युनिष्ट एक ठाउँमा उभिनुपर्नेमा जोड दिए। सत्ताको राजनीतिको दबदबा, निष्ठाको राजनीतिक किनारा लाग्दै गएको अहिलको अवस्थामा निष्ठाको राजनीतिलाई जोगाउनका लाागि पनि एकताको खोजी गर्नुपर्ने उनले बताए।"
राप्रपा नेपालको संकल्प: राप्रपा नेपाललाई फेरि उठाउँछौँ,"काठमाडौं: कमल थापा नेतृत्व राप्रपा नेपालले पार्टीलाई फेरि उठाउँछौँ संकल्प पारित गरेको छ। सोमबार र मंगलबारको पार्टी केन्द्रीय कार्यसमिति बैठकले राप्रपा नेपाललाई फेरि उठाउने संकल्पसहितका १३ बुँदे निर्णय गरेको हो। बैठकले अध्यक्ष कमल थापाले प्रस्तुत गरेको राजनीतिक प्रतिवेदन, उपाध्यक्ष विष्णु भण्डारीले प्रस्तुत गरेको निर्वाचन समीक्षा प्रतिवेदनसहित आर्थिक प्रतिवेदन परिमार्जन गरेको हो। त्यस्तै पार्टीको महाधिवेशन २०८० सालको फागुन ७, ८ र ९ गते काठमाडौंमा आयोजना गर्ने निर्णय गरेको छ। यी हुन राप्रपा नेपालका १३ बुँदे निर्णय १)बैठकले पार्टी अध्यक्ष कमल थापाद्वारा प्रस्तुत राजनीतिक प्रतिवेदन, उपाध्यक्ष डा बिष्णु भण्डारीद्वारा प्रस्तुत निर्वाचन समिक्षा प्रतिवेदन, महामन्त्री भास्कर भद्राद्वारा प्रस्तुत सचिवालयको प्रतिवेदन, महामन्त्री सुशील श्रेष्ठद्वारा प्रस्तुत प्रशिक्षण सम्बन्धि कार्ययोजना, महामन्त्री राजाराम बर्तौलाद्वारा प्रस्तुत संगठन सुदृढिकरण कार्यक्रम र कोषाध्यक्ष ज्ञानेन्द्र कार्कीद्वारा प्रस्तुत आर्थिक प्रतिवेदन परिमार्जन सहित पारित गरेको छ। २)बैठकले पार्टीको महाधिवेशन २०८० साल फागुन ७, ८ र ९ गते काठमाण्डौमा आयोजना गर्ने निर्णय गरेको छ। ३)बैठकले महाधिवेशन प्रतिनिधि सम्बन्धि विधानको दफा ३९ मा संशोधन गरेको छ। ४)निर्वाचनमा पराजयका वावजुद राप्रपा नेपालले अवलम्बन गरेको दर्शन, बिचार र एजेण्डाको औचित्य र महत्व अझ टड्कारो रहेको हुँदा आगामि दिनमा राप्रपा नेपाल कसैसँग आत्मसमर्पण गर्ने वा कसैमा विलयमा हुनेवारे सोच्न पनि सकिँदैन भन्ने बैठकले ठहर गरेको छ। आगामि दिनमा राप्रपा नेपाल नेपाली राजनीतिमा अलग पहिचान र सुस्पष्ट बिचार बोकेको दलको रुपमा अघि बढ्ने छ। ५)बैठकले कोरा साम्यवाद, समाजवाद वा पुँजिवाद जस्ता बिचारहरु विश्वव्यापीरुपमा नै असफल हुँदै गएको तथा नेपालमा समेत सात दशकको अभ्यास र अनुभवबाट यी मान्यताहरुले सामाजिक र आर्थिक क्षेत्रमा सुधार गर्न नसकेको यथार्थलाई दृष्टिगत गर्दै राष्ट्रियता, लोकतन्त्र, सनातन हिन्दुराष्ट्र र उदार अर्थतन्त्रको मान्यतामा आधारित 'सम्बर्द्धनवाद' ( )लाई राष्ट्रिय राजनीतिको मुल बैचारिक धारमा स्थापित गर्न राप्रपा नेपाल प्रतिवद्ध रहने छ। ६) बैठकले गत आमचुनावमा अपेक्षाकृत परिणाम प्राप्त हुन नसक्नुमा तुलनात्मकरुपमा नयाँ र कमजोर पार्टी संगठन, साधनश्रोतको अभाव, चुनावको पुर्वसन्ध्यामा पार्टी अध्यक्ष 'सूर्य' चिन्हबाट लड्नुपर्ने वाध्यता, चुनाव चिन्हको अन्यौल र प्रभावकारी चुनावी अभियानको कमि मुख्य कारणहरु रहेको ठहर गरेको छ। आगामि दिनमा विगतका त्रुटि कमिकमजोरीहरु सच्याएर सशक्तढंगबाट अघि बढ्ने र राप्रपा नेपाललाई देशको बलियो राष्ट्रवादी, प्रजातान्त्रिक शक्ति बनाउन मन वचन र कर्मले प्रतिवद्ध रहने बैठकले संकल्प गरेको छ। ७)धर्मपरिवर्तनको डढेलोमा नेपालको राष्ट्रिय पहिचान र एकताको आधारको रुपमा रहेको सनातन धर्म संस्कृति र परम्परा कमजोर बन्दै गैरहेको प्रति बैठकले गंभीर चिन्ता व्यक्त गरेको छ। तिव्रगतिमा समाजको ईशाईकरण हुने देशहरुमा नेपाल अहिले विश्वमा पहिलो स्थानमा रहेको छ। अहिले नै नेपालको तेस्रो ठूलो धार्मिक समुदाय किराँत अल्पमतमा परिसकेको छ, केही वर्षमा ईसाईहरुले दोस्रो ठूलो बौद्ध धार्मिक समुदायलाई उछिन्ने छ र त्यसपछि लखेटिने पालो हिन्दुहरुको आउने खतरा बढ्दै गएको छ। यसरी धर्म संस्कृति र परम्परा माथिको संगठित र योजनावद्ध हमला रोक्न सरकार, राजनीतिक दलहरु एवं सम्बद्ध सबैमा बैठकले आह्वान गरेको छ। संविधान र कानुनले निषेध गरेको धर्मपरिवर्तन र गौ हत्या नियन्त्रण गर्न राप्रपा नेपाल सरकारसँग माग गर्दछ। ८)अर्थतन्त्र धराशयी हुन सक्ने खतरा प्रति बैठकले सरकारको ध्यान आकर्षित गरेको छ। विगतका सरकारका अकर्मण्यता, गलत नीति, स्वार्थी प्रवृत्ति, रुस र युक्रेन बिचको युद्ध, कोभिड महामारी र विश्वव्यापि आर्थिक मन्दीको परिणामस्वरुप नेपाली अर्थतन्त्र धरापमा पर्ने खतरा बढेको छ। वजारमा तरलताको अभाव, न्युन कर्जा प्रवाह, मुद्रास्फिति, बढदो व्यापार घाटा, विकराल बेरोजगारी, विदेशी मुद्रा संचितिमा बढेको दवाव र व्यापक भ्रष्टाचार जस्ता समस्याहरु समाधानको निम्ति तत्काल प्रभावकारी र ठोस कदम चाल्न बैठक सरकारसँग माग गर्दछ। ९)बैठकले आगामि फागुन र चैत महिनामा धर्मनिरपेक्षताको खारेजी, सनातन हिन्दुराष्ट्र पुनर्स्थापना, प्रदेश तहको खारेजी तथा भ्रष्टाचारको विरुद्धमा देशव्यापि जनसंघर्ष कार्यक्रम संचालन गर्नेछ। १०) बैठकले सनातन धर्म संस्कृति र परम्पराको रक्षा गर्न, संगठित धर्म परिवर्तन रोक्न, सनातन धर्म संस्कृतिमा रहेको विकृति र विसंगतिको अन्त्य गर्न तथा सर्वधर्म समभाव र पूर्ण धार्मिक स्वतन्त्रतासहितको सनातन हिन्दुराष्ट्र पुनर्स्थापनाको निम्ति जनमत तयार गर्न राप्रपा नेपाल आवद्ध नेपाल सनातन धार्मिक महासंघको ईकाई देशको सम्पूर्ण पालिकाका वडाहरुमा गठन गर्ने बैठकले निर्णय गरेको छ। सनातन धर्ममा आस्था राख्ने सबैलाई उक्त ईकाईमा रहेर काम गर्न बैठकले आह्वान समेत गरेको छ। ११) समान विचारधारा भएका व्यक्ति, समूह र दलहरुसँग सहकार्यको निम्ति वार्ता गर्न उपाध्यक्ष श्याम तिमिल्सिनाको संयोजकत्वमा महामन्त्री द्वय इन्द्र चित्रकार, राजाराम बर्तौला, सहमहामन्त्री तेज कुरुम्बाङ्ग र मधेश प्रदेशका अध्यक्ष रामनरेश यादव रहेको समिति गठन गरेको छ। १२) युवा केन्द्रित स्मार्ट पार्टीको अवधारणा र विस्तृत कार्यक्रम तयार गर्न पार्टीका महामन्त्री केशवराज श्रेष्ठको संयोजकत्वमा केन्द्रीय सदस्यहरु राजाराम बर्तौला चुनेली, सुशान्त प्रसाद भद्रा, आशा बिष्ट र भरत ढकाल रहेको कार्यदल गठन गरेको छ। १३) बैठकले राष्ट्रिय प्रजातान्त्रिक युवक संगठन नेपालको अध्यक्षमा उज्वल पोखरेललाइ नियुक्त गरेको छ।"
संघीयता कार्यान्वयनको ढिलाईले जनतामा शंका उत्पन्न हुन थाल्यो: प्रधानमन्त्री प्रचण्ड,"काठमाडौं: प्रधानमन्त्री पुष्पकमल दाहाल 'प्रचण्ड'ले संघीयता कार्यान्वयनका विषयमा जनतामा शंका उत्पन्न हुन थालेको बताएका छन्। राष्ट्रिय सभाको मंगलबारको बैठकमा संघीयता कार्यान्वयन, अध्ययन तथा अनुगमन विशेष समितिको प्रतिवेदन २०७९ माथि छलफल गरियोस भन्ने प्रस्तावमाथि उठेका प्रश्नको जवाफ दिँदै प्रधानमन्त्री प्रचण्डले संघीयताको विषयमा सैद्धान्तिक विमतीका रुपमा नउठे पनि संघीयता कार्यान्वयनमा भएको ढिलाइ र अरुचीले जनतामा आशंका पैदा गराएको बताए। प्रधानमन्त्री प्रचण्डले भने, 'संघीयताको विषय सैद्धान्तिक विमतीका रुपमा उठेको त छैन तर, कार्यान्वयनमा भएको कमी, कार्यान्वयमा देखिएको अरुचीले कता कता जनतामा आशंका पैदा हुने अवस्था छ।' प्रधानमन्त्रीले संघीय लोकतान्त्रिक गणतन्त्र विरोधी पद्धतिलाई बढवा दिने काम हुन थालेको भन्दै उनले संघीयतको भावना र मर्मका विषयमा अध्ययन हुन जरुरी रहेको बताए। 'नेपालमा संघीयता कार्यान्वयन गर्न थाल्दा सुरुदेखि नै संघीय लोकतान्त्रिक गणतन्त्र विरोधी पद्धतिलाई बढ्वा दिने काम हुन थालेको छ। यस्तो अवस्थामा हामीले संविधानको मूल मर्म र भावना बोकेको संघीयताको प्रश्नमा अध्ययन गर्नै पर्थ्यो, एउटा निष्कर्षमा हामी पुग्नै पर्थ्यो। कार्यान्वयनमा रहेका कमिकमजोरीलाई हटाएर त्यहाँ एउटा गति दिनै पर्थ्यो। त्यसको सुरुवात तपाइँहरूले गर्नुभएको छ। सरकारको तर्फबाट यसलाई कार्यान्वय गर्न सम्पूर्ण रुपले अगाडि बढाउने विश्वास दिलाउँछु।' नेपालले प्राप्त गरेको संघीय लोकतान्त्रिक गणतन्त्र ठूलो बलिदानीबाट प्राप्त गरेको उपलब्धी रहेको बताउँदै प्रधानमन्त्रीले यसको संस्थागत विकासमा दृढ भएर लाग्नुपर्ने बताए। संघीयताको अध्ययनबारे राष्ट्रिय खेलेको भूमिकाको प्रधानमन्त्रीले प्रशंसा गरेका छन्। उनले भने, 'राष्ट्रिय सभाबाट संविधानको सबैभन्दा महत्वपूर्ण र संवेदनशील तथा कार्यान्वयन गर्न आवश्यक मुद्धामा विशेष समिति बनाउने, सातै प्रदेशमा गएर सम्बन्धित र सरोकारवालासँग सम्वाद अन्तर्क्रिया गर्ने र त्यसका आधारमा एक प्रतिवेदन तयार पार्ने काम हुन सुखद हो। राष्ट्रिय सभाका सम्पूर्ण सदस्य धन्यवादको पात्र हुनुहुन्छ।'"
बागमती प्रदेशमा मन्त्रालयको संख्या ११ कायम हुने,"हेटौंडा : बागमती प्रदेशमा मन्त्रालयको संख्या ११ कायम हुने भएको छ। मुख्यमन्त्री शालिकराम जम्कट्टेलले प्रदेशका मुख्य सचिव मुकुन्द निरौला नेतृत्वको समितिले दिएको सुझाव प्रतिवेदन बुझ्दै मन्त्रालयको संख्या ११ कायम हुने बताएका हुन्। मुख्य सचिव निरौला नेतृत्वको समितिले आज मुख्यमन्त्री जम्कट्टेललाई ९ वा ११ मन्त्रालयको संख्या काम गर्न उपयुक्त हुने सुझाव सहितको प्रतिवेदन बुझाएका थिए। हाल मन्त्रालयको संख्या १४ रहेको छ। मन्त्रालयको संख्या ११ हुँदा मुख्यमन्त्री तथा मन्त्रिपरिषद् कार्यालय,आन्तरिक मामिला तथा कानून मन्त्रालय, आर्थिक मामिला तथा योजना मन्त्रालय, खानेपानी, ऊर्जा तथा सिँचाइ मन्त्रालय, पर्यटन उद्योग तथा सहकारी मन्त्रालय, कृषि तथा पशुपन्छी विकास मन्त्रालय, भौतिक पूर्वाधार विकास मन्त्रालय, वन तथा वातावरण मन्त्रालय, श्रम रोजगार तथा यातायात मन्त्रालय, सामाजिक विकास मन्त्रालय र स्वास्थ्य मन्त्रालय रहनेछ। साविकको भूमि व्यवस्था, सहकारी तथा गरिबी निवारण मन्त्रालय, युवा तथा खेलकुद मन्त्रालय र उद्योग वाणिज्य तथा आपूर्ति मन्त्रालय गाभिने भएको हो। आजै बस्ने मन्त्रिपरिषद् बैठकले समितिको सुझावका आधारमा आवश्यक निर्णय गरी आवश्यक प्रक्रिया अघि बढाउने मुख्यमन्त्री जम्कट्टेलले बताए। मन्त्रालयको संख्या टुंगो लागेपछि मन्त्रिपरिषद् विस्तारको काम अघि बढ्ने उनले जानकारी दिए।"
"गण्डकी मन्त्रिपरिषद्ले पायो पूर्णता, भए ७ मन्त्री","पोखरा : गण्डकी प्रदेशका मुख्यमन्त्री खगराज अधिकारीले मन्त्रिपरिषद्लाई पूर्णता दिएका छन्। ३ नयाँ मन्त्रीको नियुक्तिसहित ७ सदस्यीय मन्त्रिपरिषद् बनाएका हुन्। यसअघि सोमबारको मन्त्रिपरिषद्ले गण्डकीमा ७ सदस्यीय मन्त्रिपरिषद बनाउने निर्णय गरेको थियो। अघिल्लो सरकारमा १२ मन्त्रालय थिए। २५ पुसमा मुख्यमन्त्री नियुक्त अधिकारीले सोही दिन ३ जनालाई विना विभागीय मन्त्री नियुक्त गरेका थिए। यसबीचमा मुख्यमन्त्री अधिकारीले सोमबारमात्रै आफ्ना पार्टी अध्यक्ष केपी शर्मा ओली र मंगलबार बिहान सत्तागठबन्धनको साझेदार दल माओवादी केन्द्रका अध्यक्षसमेत रहेका प्रधानमन्त्री पुष्पकमल दाहाललाई भेटेका थिए। शर्मा र दाहाललाई भेटेर मुख्यमन्त्री अधिकारी मंगलबार बिहानै काठमाडौंबाट पोखरा फर्किएका हुन्। मुख्यमन्त्री अधिकारीले मंगलबार ३ नयाँ मन्त्रीमा एमालेबाट रोशनबहादुर गाहाथापामगर, श्याम गुरुङ र माओवादीबाट रेशम जुग्जालीलाई नियुक्त गरेका हुन्। यसअघि मुख्यमन्त्री अधिकारी नियुक्त हुँदाकै दिन एमालेकी सीता सुन्दास, माओवादीका हरिबहादुर चुमान र राप्रपाका पञ्चराम गुरुङ मन्त्री भएका थिए । उनीहरु ४ जनाको सपथ एकै दिन पुस २५ मा भएको थियो। ७ सदस्यीय मन्त्रिपरिषदमा मुख्यमन्त्रीसहित एमालेका ४, माओवादीका २ र राप्रपाबाट १ जना मन्त्री भएका छन्। मन्त्रिपरिषदलाई पूर्णता दिँदै मुख्यमन्त्री अधिकारीले सबै मन्त्रीहरुलाई विभागीय जिम्मेवारी पनि सुम्पिएका छन्। माओवादीका हरिबहादुर चुमान भौतिक पूर्वाधार विकास तथा यातायात व्यवस्था, एमालेकी सीता सुन्दास आर्थिक मामिला, राप्रपाका पञ्चराम गुरुङ सामाजिक विकास तथा स्वास्थ्य, एमालेकै रोशन गाहाथापामगर आन्तरिक मामिला तथा कानुन, वेदबहादुर गुरुङ कृषि, ऊर्जा तथा जलस्रोत र माओवादीका रेशम जुग्जाली उद्योग, पर्यटन, वन तथा वातावरण मन्त्री भएका छन्। आर्थिक भार कम गर्ने र जनतामा सकारात्मक सन्देश दिने भन्दै प्रदेशका १२ मन्त्रालयलाई ७ बनाइएको थियो। त्यसमा मुख्यमन्त्री अधिकारीले प्रधानमन्त्री दाहाल र एमाले अध्यक्ष ओलीसँग परामर्श लिएका थिए। ६० सदस्यीय प्रदेश सभा रहेको गण्डकीमा संविधानतः १२ जना मन्त्री हुनसक्छन्। संविधानले प्रदेश सभाको २० प्रतिशत सदस्य संख्या मन्त्री हुनसक्ने व्यवस्था गरेको छ।"
भूकम्पबारे सदनलाई जानकारी गराउन सांसद पाण्डेको माग,काठमाडौं :नेपाली कांग्रेसका सांसद बद्रीप्रसाद पाण्डेले आज अपरान्ह बाजुरा केन्द्र विन्दु बनाएर गएको भूकम्पका बारेमा सदनलाई जानकारी गराउन माग गरेका छन्। प्रतिनिधि सभाको बैठकमा समय माग गर्दै सांसद पाण्डेले भूकम्पले गरेको क्षतिका बारेमा जानकारी गराउन सरकारलाई रुलिङ गर्न सभामुखलाई आग्रह गरेका हुन्। बाजुराको मेलामा केन्द्र विन्दु बनाएर दिउँसो २४३ मिनेटमा ५९ रेक्टर स्केलको भूकम्प गएको छ। भूकम्पबाट बाजुरामा २ घर र बझाङमा २ सरकारी भवन भत्किका छन्।
माओवादी केन्द्रले फिर्ता लियो कारबाही,"महोत्तरी: चुनावको क्रममा पार्टीलाई असहयोग गरेको आरोपमा कारवाहीमा परेका महोत्तरीका तीन कार्यकर्ताको कारवाही पार्टीले फिर्ता लिएको छ। पार्टीको मधेस प्रदेश कमिटीले उनीहरूलाई पछिल्लो समयमा गरिएको कारवाहीको निर्णय फिर्ता लिएको हो। पार्टीका मधेस प्रदेश ईन्चार्ज गणेश साहले एक विज्ञप्ति जारी गर्दै मधेस प्रदेश कार्य समिति सदस्य महोत्तरी गौशाला नगरपालिका १२ का विष्णु वम्जन, गौशाला नगर कमिटी सदस्य पृथ्वी वलम्पाकी र बर्दिवास नगरपालिका १३ का विजय यादवलाई गरिएको कारवाही फिर्ता लिएको उल्लेख गरेका छन्। सो विज्ञप्तिमा गत मंसिर ४ गते सम्पन्न भएको प्रतिनिधि सभा र प्रदेशसभा निर्वाचनमा पार्टीलाई असहयोग गरेको भन्दै पार्टीले उनीहरूलाई अनुशासन कारवाही गरिएको थियो। अब उनीहरू साविक झै पार्टीको हितमा रही सहयोगात्मक भूमीका निर्वाह गर्नका लागि पार्टीका मधेस प्रदेश समितिले आग्रह गरेका छन्। चुनावको मतपरिमाणपछि पार्टीले उनीहरुलाई अनुशासनको कारवाही गरेको थियो।"
संसदमा उठेका सबै विषयमाथि सम्बोधन हु्न्छ :गृहमन्त्री,"काठमाडौं :उपप्रधानमन्त्री एवं गृहमन्त्री रवि लामिछानेले संसदमा सांसदहरुले उठाएका सबै विषयमाथि सम्बोधन हुने बताएका छन्। प्रतिनिधि सभाको बैठकमा बोल्दै गृहमन्त्री लामिछानेले संसदमा उठेका विषयमाथि गम्भीर छलफल हुने र छिट्टै सम्बोधन हुने बताए। वर्षौंसम्म शासन सत्ता चलाएका राजनीतिक दलहरूले नै राज्यका संयन्त्रलाई थिलथिलो अवस्थामा पुर्याएको उनको भनाइ छ। त्यसका लागि रातदिन नभनेर प्रणाली सुधारमा आफू लागिपरेको उनले बताए। उनले भने,'वर्षौंसम्म शासन सत्ता चलाएका राजनीतिक दलहरूले राज्यका संयन्त्र थिलथिलो बनाएका छन्। आफूले गृहमन्त्रालयले सम्हालेदेखि प्रणाली सुधारमा लागेका छौं।' परिणाम देखाउने गरी काम भइरहेको छ।' उनले राज्यका संयन्त्रलाई हिजो चलाएजस्तो अब चलाउन नमिल्ने बताए। गृहमन्त्री लामिछानेले संसदमा छेड खाने,एक अर्कालाई होच्याउन काम नगर्न सांसदहरूलाई सुझाव समेत दिए। भने,'छेड खाने,एक अर्कालाई होच्याउने काम बन्द गरौं। हिजो देखिका खाटा बसेका घाउहरूलाई कोट्याउने काम म र मेरो पार्टीले गर्ने छैन।' हिजोका आरोप र गन्थनमा चासो नभएको र जनताको हितमा बहस हुनु आवश्यक रहेको उनको भनाइ छ।"
हामी मिलेर विदेशमा भएका नेपालीलाई स्वदेश फर्कौँ फर्कौँ भन्ने अवस्था बनाऔँ: देवेन्द्र पौडेल,"काठमाडौं: नेकपा माओवादी केन्द्रका नेतासमेत रहेका सांसद देवेन्द्र पौडेलले प्रतिनिधि सभाले अब नेपाली जनताको अवस्था फेर्नेगरि काम गर्नुपर्ने बताएका छन्। प्रतिनिधि सभामा सभामुख र उपसभामुखलाई बधाई तथा शुभकामना दिँदै सांसद पौडेले विगतका आन्दोलनले व्यवस्था फेरेको भन्दै अबको जिम्मेवारी अवस्था फेर्नेगरि आएको बताए। उनले अहिले एक तिहाइ नेपाली देश बाहिर रहेको बताउँदै उनीहरूलाई नेपालमै बसेर काम गर्ने वातावरण बनाउने गरी काम गर्नुपर्ने बताए। उनले भने, 'एक तिहाइ जनसंख्या बाहिर जानुभएको छ। उहाँहरूलाई नेपाल फर्कौँ फर्कौँ भन्ने वातावरण बनाउने गरी काम गर्नुछ। त्यसका लागि यो सदनलाई रचनात्मक क्रियाशील बनाउँन पर्छ। सदनलाई रचनात्मक र क्रियाशील बनाउन सभामुख, उपसभामुखले भूमिका खेल्नुहुन्छ भने आशा राखेको छु। यो भूमिकामा हामी सांसद पनि उत्रनुपर्छ।' सदन विगतका विषयको पुनरावृत्ति गरेर कटाक्ष गर्ने थलो नबनोस् भन्दै उनले विगतका कमिकमजोरीबाट पाठ सिकेर नयाँ सुरुवात गर्नुपर्ने बताए। विगतका कमजोरीलाई पटक पटक दोहोर्याउँदा समयको वर्वादीबाहेक अरु केही नहुने भन्दै पौडेलले अब नयाँ र रचनात्मक रुपमा अघि बढ्नुपर्ने बताए। जनताले धेरै आशा र अपेक्षा राखेको भन्दै पौडेलले जनअपेक्षा अनुसार काम गर्न सबै जुट्नुपर्ने पौडेलको भनाइ छ। प्रतिनिधि सभा एक सुन्दर बगैँचा रहेको बताउँदै पौडेलले भने, 'विगतका विभिन्न आन्दोलनको उपलब्धिका रुपमा यो प्रतिनिधि सभा स्थापित भएको छ। यो एक सुन्दर बगैँचा हो। यो बगैँचामा नयाँ दलको उपस्थिति संसदको सौन्दर्य हो। पूरानाको अनुभव र नयाँको नयाँ जोशसहितको यो सदन बनेको छ। यो सुन्दर बगैँचालाई देशको विकास र निर्माणमा जुटाऔँ।' शहीदको बलिदानी र रगतबाट प्राप्त उपलब्धी रक्षा गर्नुपर्ने भन्दै उनले शहीदको योगदानलाई बिर्सन नहुने बताए। उनले भने, 'शहीदको बलिदानीबाट हामीले यो अवसर र अधिकार पाएका छौँ। त्यसैले शहीदलाई सम्मान गर्न सिकौँ। शहीदले देखेको सपना झै हामीले प्राप्त गरेको यो प्रणाली परम्परागत होइन्। यो व्यवस्था समावेशी, समानुपातिक व्यवस्थासहितको प्रणाली हो। यस्तो व्यवस्था विश्वका अरु कुनै देशमा छैन। हामीले यो प्रणालीका कमिकमजोरीलाई सुधार्दै अघि गर्नुपर्छ।'"
"सभामुखलाई बधाई दिँदै रामचन्द्र पौडेलले भने: जिम्मेवारी चुनौतीपूर्ण छ, सन्तुलन मिलाउनुहोला","काठमाडौं: नेपाली कांग्रेसका बरिष्ठ नेता रामचन्द्र पौडेलले सभामुख पद चुनौतीपूर्ण रहेको बताएका छन्। आजको प्रतिनिधि सभा बैठकमा सभामुख तथा उपसभामुखमा निर्वाचित सांसदलाई बधाई दिँदै सभामुख पद गम्भीर र चुनौतीपूर्ण रहेको बताए। उनले पक्ष र विपक्षलाई सन्तुलन मिलाएर लैजान कठिन हुने भन्दै त्यसलाई मिलाएर काम गर्न सुझाव दिए। बेला बेला अतिरञ्जित कुरा आएने बताउँदै उनले त्यसलाई सभामुखले आफ्नो कौशल देखाएर सम्बोधन गर्नुपर्ने बताए। सांसद पौडेलले भने, 'सभामुखको जिम्मेवारी चुनौतीपूर्ण छ। पक्ष र विपक्षलाई सन्तुलन मिलाएर लैजाने कुरा निक्कै कठिन छ। कुनै बेला अतिरञ्जित कुरा आउँछन्। त्यसलाई सभामुखले कौशलता देखाएर सम्बोधन गर्न जरुरी छ।'"
शिक्षाको सुधार चाहन्छौँ भने माननीय सबैका सन्तानलाई सरकारी विद्यालय पढाऔँ: ज्ञानेन्द्रबहादुर शाही,"काठमाडौं: राष्ट्रिय प्रजातन्त्र पार्टीका प्रवक्तासमेत रहेका सांसद ज्ञानेन्द्रबहादुर शाहीले नेपालको शैक्षिक सुधार गर्न कार्यान्वयनमै जुट्नुपर्ने बताएका छन्। प्रतिनिधि सभाको बैठकमा शाहीले सांसदका छोराछोरीलाई सरकारी विद्यालयमा अनिवार्य रुपमा भर्ना गर्न आग्रह गरे। शाहीले भने, 'हामी शिक्षा प्रणालीको सुधारको कुरा गरेर मात्र हुँदैन्। कार्यान्वयनमा उत्रनपर्छ। आजैको यो सदनमा हामी सबै माननीयका सन्तान अनिवार्य रुपमा सरकारी विद्यालयमा भर्ना गरौँ भनेर निर्देश जारी गरौँ। माननीय, सरकारी अधिकारी र ठूलाबढाका छोराछोरी विदेशमा गएर पढ्ने अनि कसरी हुन्छ नेपालमा शिक्षाको गुणस्तार सुधार ?' उनले स्वास्थ्य क्षेत्रको सेवा गुणस्तरीय बनाउन नेपाल सरकारका सम्पूर्ण व्यक्ति तथा सांसदहरूले अनिवार्य नेपालमै उपचार गराउने व्यवस्था मिलाउन पर्ने बताए। पहुँच हुनेले सम्पन्न देशमा गएर उपचार गराएपछि नेपालको स्वास्थ्य सेवा गुणस्तरीय नहुने उनको भनाइ छ। जनताले कर तिरिरहे पनि सरकारबाट पाउने सेवा सुविधा नपाएको भन्दै शाहीले त्यसलाई अब हामीले सुधार गर्नुपर्ने बताए। पैसा तिरेपछि पसलबाट सामान पाएजस्तै जनताले कर तिरेपछि सेवा पाउनुपर्ने उनको भनाइ छ। विमानस्थलका नाममा करोडौँ खर्च हुने भन्दै शाहीले जुम्लामा विमानस्थल नबने आन्दोलन गर्ने चेतावनी दिएका छन्।"
प्रधानमन्त्री प्रचण्डसँग गण्डकीका मुख्यमन्त्री अधिकारीको भेट,काठमाडौं :प्रधानमन्त्री पुष्पकमल दाहाल 'प्रचण्ड'सँग गण्डकी प्रदेशका मुख्यमन्त्री खगराज अधिकारीले भेट गरेका छन्। मंगलबार बिहान प्रधानमन्त्री प्रचण्ड भेट्न मुख्यमन्त्री अधिकारी बालुवाटार पुगेका थिए। प्रधानमन्त्री प्रचण्ड र मुख्यमन्त्री अधिकारीबीच गण्डकी प्रदेश सरकारको विस्तार र समसामयिक राजनीतिक विषयमा छलफल भएको जनाइएको छ। नेकपा एमाले प्रदेश संसदीय दलका नेता अधिकारी सत्ता साझेदार दलहरुको समर्थनमा मुख्यमन्त्री बनेका थिए। सोमबार बसेको मन्त्रिपरिषद बैठकले प्रदेशमा रहेका १२ वटा मन्त्रालयबाट ७ मा झार्ने निर्णय गरेको छ। यसअघि प्रचण्डले विश्वासको मत लिए लगत्तै भएको भेटमा मन्त्रालयको संख्या घटाएर भागबण्डा मिलाउनेबारे छलफल भएको थियो। मन्त्रालयको संख्या घटाएर भागबण्डा मिलाएपछि मुख्यमन्त्रीले प्रचण्डलाई भेटेका हुन्। मुख्यमन्त्री अधिकारी अब मन्त्रिपरिषद विस्तारको तयारीमा छन्। सोमबार सुदूरपश्चिम प्रदेशका मुख्यमन्त्री राजेन्द्रसिंह रावलले पनि प्रधानमन्त्री प्रचण्डसँग भेट गरेका थिए।
"प्रतिनिधि सभा बैठक बस्दै ,के छन् एजेन्डा ?","काठमाडौं : संघीय संसदअन्तर्गत प्रतिनिधि सभा बैठक बस्दैछ। दिउँसो १ बजे बस्ने बैठकमा सभामुखको अनुपस्थितिमा बैठकको अध्यक्षता गर्ने सदस्यहरुको नाम हेरफेर हुने कार्यसूची रहेको संघीय संसदको महासचिव डाभरतराज गौतमले जानकारी दिए। यस्तै, बैठकमा प्रतिनिधि सभाका नवनिर्वाचित सभामुख र उपसभामुखलाई दलीय आधारमा बधाई एवं शुभकामना ज्ञापन गरिने कार्यसूची छ। प्रतिनिधि सभाको सभामुखमा देवराज घिमिरे र उपसभामुखमा इन्दिरा राना मगर निर्वाचित भएका छन्।"
कांग्रेस राष्ट्रपति चुनावतर्फ केन्द्रित,"काठमाडौं : सत्ताबाट बाहिर हुत्तिएको कांग्रेस यतिबेला राष्ट्रपतिको भाग पाउने आशामा लागिपरेको छ। अर्कोतिर कांग्रेसले राष्ट्रपति निर्वाचन जुनसुकै हालतमा समयमै हुनुपर्ने पनि माग गरेको छ। यसै सन्दर्भमा सोमबार बसेको कांग्रेसको पदाधिकारी बैठकले राष्ट्रपतिको निर्वाचन समयमै गरिनुपर्ने निष्कर्ष निकालेको छ। सत्तासाझेदार दल एमालेका अध्यक्ष केपी शर्मा ओलीले भने राष्ट्रपतिको विषयमा कसैले आश नगर्न भन्दै संसद्बाटै झस्काइसकेका छन्। ओलीले प्रधानमन्त्रीलाई विश्वासको मत दिएका तर सरकारमा सहभागी नभएमा दलहरूलाई इंगीत गर्दै भनेका थिए, विश्वासको मत दिएकै आधारमा कुनै पदको बार्गेनिङ खोज्नुभएको हो भने। त्यो आस मात्र हुनेछ। कांग्रेसले भने सरकार र निर्वाचन आयोगलाई राष्ट्रपतिको निर्वाचन अघिल्लो समयमै गर्न ध्यानाकर्षण गराउने भएको छ। पार्टीका प्रवक्ता डा प्रकाशशरण महतले भने, कुनै पनि कारणले राष्ट्रपति निर्वाचन पछि सार्न हुन्न भन्ने हामीले निर्णय गरेका छौं। कानुन र ऐनमा समस्या छन् भने सरकारले त्यसलाई संशोधन गर्दै लैजानुपर्छ। त्यसो त कांग्रेसले सभामुख र उपसभामुखमा पनि उम्मेदवारी दिएको थियो। दुवै पदमा सत्तासाझेदार दलहरूले जितिसकेका छन्। पदाधिकारीको बैठकमा राष्ट्रपतिको निर्वाचनका लागि अरू दलको सहयोग लिएर उम्मेदवारी दिने विषयमा कांग्रेस अघि बढेको छ। प्रधानमन्त्रीलाई विश्वासको मत दिनु पूर्वसन्ध्यामा प्रधानमन्त्री प्रचण्ड र कांग्रेसका पार्टी सभापति शेरबहादुर देउवाबीच भएको वार्ताका क्रममा राष्ट्रपतिमा कांग्रेसलाई सहयोग गर्ने आन्तरिक सहमति नेताहरूबीच भएको स्रोतको दाबी छ। कांग्रेसका एक पदाधिकारीले भने राष्ट्रपति निर्वाचनमा कांग्रेसलाई माओवादी केन्द्रले साथ दिने कुरामा हामी ढुक्क छौं। माओवादी केन्द्रका शीर्ष नेताहरूसँग छलफलमा छौं। प्रधानमन्त्री प्रचण्डले केही दिनअघि बालुवाटारमा सर्वदलीय बैठक गरेर इसारा पनि गरेका थिए। प्रचण्डले संवैधानिक पदहरूमा सबै दलहरूबीच छलफलको प्रस्ताव अगाडि सार्दै भनेका थिए, सत्ता बाहिर हुनुहुने साथीहरूसँग पनि छलफल गरौं। सोही बखत प्रचण्डको भनाइलाई छुँदै ओलीले विश्वासको मत दिएकै आधारमा भाग नखोज्न पनि भनेका थिए। प्रवक्ता महतले भने राष्ट्रपतिको विषयमा कांग्रेसभित्र कुनै द्विविधा नभएको बताए। उनले भने, उम्मेदवार उठाउन पाउँछौं र उम्मेदवार उठाइसकेपछि जित्ने उद्देश्य लिएर सरकारमा गएका र सरकारभन्दा बाहिर रहेका सबै दलहरूसँग हामी छलफल र सल्लाह गर्न सक्छौं। यहाँ त राष्ट्रपति निर्वाचन फागुन २९ मा गर्ने भन्ने गाइँगुइँ सुनिएको छ। हामी त्यो कदापि स्वीकार्दैनौं। संविधान र निर्वाचन कानुनका व्यवस्था बाझिएकाले राष्ट्रपति तथा उपराष्ट्रपति निर्वाचन मिति भने तोकिएको अवस्था छैन। संविधानअनुसार राष्ट्रपतिको कार्यकाल ५ वर्षको हुन्छ। तर, कानुनमा राष्ट्रपतिको कार्यकाल सकिनु १ महिनाअघि नयाँ राष्ट्रपति निर्वाचित गरिनुपर्ने व्यवस्था छ। यो विषय आपसमा मिलाएर राष्ट्रपतिको निर्वाचन गर्न कांग्रेसले माग गरेको छ। कांग्रेस सहमहामन्त्री जीवन परियारले राष्ट्रपतिको निर्वाचन समयमै हुनुपर्ने आवश्यकता भएको बताएका छन्। उनले भने, राष्ट्रपतिको निर्वाचनका विषयमा समयको विषयमा उठेको विरोधाभाष सरकारले सुल्झ्याउनु पर्छ। कांग्रेसले उम्मेदवार उठाउने बित्तिकै सत्तासाझेदार झस्किनुपर्ने कारण के छ ? हामी अरू दलसँग पनि यो विषयमा छलफल गर्छौं। यद्यपि, कांग्रेसले राष्ट्रपतिमा को उम्मेदवारी उठाउने भन्ने विषय भने खुलाएको छैन। पार्टीकै वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला नाम यतिबेला चर्चामा छ।"
किन खोज्छन् मन्त्रीले आकर्षक मन्त्रालय ?,"काठमाडौं : सरकारमा पुग्नासाथ राजनीतिक दल र नेताहरूले प्रभावशाली भनिएका र विकासे मन्त्रालय नै किन छान्छन् ? विश्लेषक भन्छन्, धेरै बजेट हुनेमा मनलाग्दी खर्च गर्न र शक्ति प्रदर्शन गर्न नै यो प्रतिस्पर्धा भएको हो। प्रधानमन्त्री तथा मन्त्रिपरिषद्को कार्यालयबाहेक २१ वटा मन्त्रालय छन्। जसमा अर्थ, गृह, भौतिक पूर्वाधार, परराष्ट्र, ऊर्जा, शिक्षा र स्वास्थ्य मन्त्रालय बढी आकर्षक मानिन्छ। जो सरकारमा गए पनि यी मन्त्रालयमा जान मरिहत्ते नै गर्छन्। खानेपानी, महिला, बालबालिका, युवा खेलकुदलगायतमा कमैको ध्यान जान्छ। यी छोडी मन्त्रालयमा पर्छन्। यसपटक सरकार गठन र मन्त्रालय बाँडफाँटमा पनि त्यस्तै भएको छ। ठूला चार दलले आकर्षक मानिएका मन्त्रालय रोजेर उपप्रधानमन्त्री भएका छन्। मन्त्रीहरूको वरीयातक्रमसमेत मन्त्रालयको आकर्षणमै निर्भर देखिन्छ। नयाँ हुन् वा पुराना सबै दल सरकारमा सहभागी भएपछि पहिलो प्राथमिकता प्रभावशाली र विकासे मन्त्रालय हात पार्न लागिपरेको देखिन्छ। हात परे पाउने खुसी हुन्छन् नपाउने निराश। यो पटक एमालेको नेतृत्वमा माओवादी, रास्वपा, राप्रपा, जसपा, जनमत र नाउपा गरी सातदलीय सत्ता गठबन्धन बनेको छ। यो गठबन्धनमा पनि त्यही अवस्था देखिएको छ। नयाँ गठबन्धनबाट पुस १० मा पुष्पकमल दाहाल प्रधानमन्त्री नियुक्त भए। त्यसको भोलि आफ्नो शपथसँगै दाहालले तीन उपप्रधानमन्त्री, चार बिनाविभागीय मन्त्री बनाए। जसमा थिए जनमतका नेता अब्दुल खान पनि। त्यो बेला खानको कार्यविभाजन भएन। त्यसको तीन सातापछि माघ ३ मा मन्त्रिपरिषद् विस्तार भयो। मन्त्रिपरिषद् २३ सदस्यीय बन्यो। खानलाई खानेपानी मन्त्रालयको जिम्मेवारी दिइयो। तर, उनी त्यो मन्त्रालय मन नपराएर पदभार ग्रहण गर्न पनि गएका छैनन्। जनमतले उद्योग, वाणिज्य तथा आपूर्ति मन्त्रालय मागेको थियो। सुरुमा उसले कृषि तथा पशुपन्छी विकास मन्त्रालय दाबी गरेको थियो। उद्योग दिने सहमति भएको तर नदिएको भन्दै मन्त्री खान मन्त्रालय नै गएका छैनन्। दाहाल नेतृत्वको मन्त्रिपरिषद्मा चार उपप्रधानमन्त्रीले छानीछानी मन्त्रालय लिए। एमाले उपाध्यक्ष विष्णुप्रसाद पौडेलले अर्थ पाए। उनी यसअघि पनि अर्थमन्त्री भइसकेका थिए। माओवादी वरिष्ठ उपाध्यक्ष नारायणकाजी श्रेष्ठले भौतिक पूर्वाधार तथा यातायात मन्त्रालयको जिम्मेवारी पाए। विगतमा परराष्ट्र मन्त्रालय लिँदै आएका श्रेष्ठको रोजाइमा यसपटक विकासे मन्त्रालय पर्यो। शीर्ष नेताहरूले उनलाई परराष्ट्रमन्त्री बनाउन प्रस्ताव गरेका थिए। परराष्ट्र मामिलाका राम्रो जानकार भइसकेका श्रेष्ठ त्यो मन्त्रालयमा जान चाहेनन्। विकासे मन्त्रालयमध्ये सबैभन्दा धेरै बजेट भएको भौतिक पूर्वाधार माओवादी केन्द्रले लिएको छ भने ऊर्जा र सहरी विकास राप्रपाको भागमा परेको छ। गृह, शिक्षा, श्रम, रोजगारजस्ता मन्त्रालय रास्वपाले लिएको छ। रास्वपा सभापति रवि लामिछानेले गृह रोजे। जबकि उनले विदेशमा बसेका नेपालीको क्षेत्रमा धेरै काम गरेको आधारमा चुनावमा सफलता हासिल गरेका थिए। उनले श्रम तथा रोजगार मन्त्रालय लिएको भए राम्रो हुने टिप्पणी हुँदै आएको छ। जुन मन्त्रालय लिए त्यसै मातहतको निकायले उनको नागरिकताको विषयमा छानबिन गरिरहेको छ। विज्ञताको हिसाब होस् वा कन्फिलिक्ट अफ इटरेस्टको हिसाब, उनले गृह मन्त्रालय नलिनुपर्ने हो। तर, शक्तिशाली मन्त्रालय भएकाले लामिछानेको रोजाइ गृह पर्यो। राप्रपा अध्यक्ष राजेन्द्र लिङ्देनले सुरुवातमा सरकारमा नजाने कुरा गरिरहेका थिए। जब उनले प्रभावशाली मन्त्रालय पाउने भए तब उनी सरकारमा आए। उनले रोजेको मन्त्रालय हो ऊर्जा, जलस्रोत तथा सिँचाइ मन्त्रालय। यो पनि धेरै बजेट भएको मन्त्रालयमा पर्छ। यसमा ठूलाठूला राष्ट्रिय गौरवका आयोजना छन्। यता मन्त्रालयका लागि छिनाझम्टी, वादविवाद, शक्तिसंघर्ष हुनुलाई पूर्वअर्थसचिव कृष्णहरि बाँस्कोटा स्वाभाविक मान्छन्। उनी मन्त्रालय शक्तिसंघर्ष हुनुमा पाँच कारण रहेको बताउँछन्। उनका अनुसार पहिलो जनश्रुति: कुन राम्रो ? कुन राम्रो ? भन्ने परम्परागत सोचाइ बसिसकेको छ। समाजमा अनौपचारिक रूपमा नै अर्थ, गृह, परराष्ट्रजस्ता मन्त्रालय राम्रो मानिन्छ भने महिला, बालबालिका, रक्षा, भूमि व्यवस्थालगायतलाई फरक नजरमा हेरिन्छ। दोस्रो जनतामा पर्ने प्रत्यक्ष अपत्यक्ष प्रभाव: गृह मन्त्रालयले एउटा सर्कुलर गरेमा पाइलापाइलामा क्षणभरमा पुग्छ तर वन मन्त्रालयले रूख जोगाउन गरेको काम परिणाम आउन कम्तीमा पनि चारपाँच वर्ष लाग्छ। तेस्रो धेरै बजेट: धेरै बजेट भएका मन्त्रालय पनि आकर्षण हुन्छन्। यसमा बहुवर्षीय र राष्ट्रिय गौरवका आयोजना हुन्छन्। यस्तो मन्त्रालय हो भौतिक पूर्वाधार तथा यातायात मन्त्रालय। चौथो, धेरै भौतिक संरचना: भौतिक संरचना र कर्मचारी धेरै भएका मन्त्रालय आकर्षण बन्छ। जस्तो कि गृह मन्त्रालयअन्तर्गत ७७ जिल्लामा सीडीओ कार्यालय छ। ७३ इलाका प्रशासन कार्यालयहरू र ७ सीमा प्रशासन कार्यालयहरू छन्। गृहअन्तर्गत प्रहरीको संरचना त अझ जताततै छ। भौतिक पूर्वाधार, सञ्चार एवं सूचना प्रविधि मन्त्रालयको पनि देशभर सञ्जाल छ। त्यसले गर्दा यी मन्त्रालय आकर्षक मानिन्छन्। शिक्षा र स्वास्थ्य मन्त्रालयको संरचना र कर्मचारी गाउँगाउँमा छन्। यस्ले शिक्षा र स्वास्थ्यमा आकर्षण धेरै हुन्छ। पाँचौं, चर्चामा आइरहने केही मन्त्रालय यस्ता छन्। ती मन्त्रालय चर्चा आइरहन्छन्। यी रोजाइका मन्त्रालयमा नै पर्छन्। जस्तो परराष्ट्र मन्त्रालय। संस्कृति, पर्यटन एवं नागरिक उड्ययन मन्त्रालय। कूटनीतिक विषय आएपछि परराष्ट्र मन्त्रालय । पूर्वअर्थसचिव बाँस्कोटा यी कारणमा २१ मन्त्रालयमा मध्ये कुनै राम्रा र कुनै नराम्रा मन्त्रालयका रूपमा पहिचान भएको बताउँछन्। सत्ता गठबन्धनमा नै रहेको जनता समाजवादी पार्टी अन्य ठूला पार्टीले प्रभावशाली भनिएका र विकासे मन्त्रालय लिएका कारण सरकारमा जान मानिरहेको छैन। ठूला दलले राम्राराम्रा मन्त्रालय रोजेर बाँकी रहेको मन्त्रालय आफूलाई छोडेको भन्दै जसपा चुप बसको छ। जसपाले लिने भनेर प्रधानमन्त्री दाहालले वन तथा वातावरण र युवा तथा खेलकुद मन्त्रालय राखेका छन्। विकासे मन्त्रालयमध्ये सबैभन्दा धेरै बजेट भएको भौतिक पूर्वाधार माओवादी केन्द्रले लिएको छ भने ऊर्जा र सहरी विकास राप्रपाको भागमा परेको छ। गृह, शिक्षा, श्रम, रोजगारजस्ता मन्त्रालय रास्वपाले लिएको छ।सुशासनविद् शारदाप्रसाद त्रिताल प्रभावशाली र विकासे मन्त्रालय रोज्नुमा शक्ति देखाउन र पैसा कमाउन नै कारण भएको बताउँछन्। त्रितालले भने, अहिलेसम्म नेपालको देखिएको परिदृश्यमा जहाँ बढी पैसा आउँछ, त्यही कमाउन पाइन्छ भनेर जाने प्रवृति छ। राम्रो मन्त्रालय लिएर राम्रो काम देखाइ जनताको विश्वास जित्नु सकारात्मक भएको बताउँछन्। हो, प्रभावशाली र विकासे मन्त्रालय पाएर राम्रो काम गर्नु त सकारात्मक नै हो, यहाँ राम्रो काम गर्ने उद्देश्य मन्त्रालय रोजाइ हुँदैन, शक्ति र पैसाको लागि मात्रै मन्त्रालय रोजाइमा पर्दै आएका छन्, उनले भने। अर्थ मन्त्रालय मुलुकको वित्तीय तथा मौद्रिक क्षेत्रसँग सम्बन्धित सम्पूर्ण गतिविधिहरूको व्यवस्थापन गर्ने दायित्व अर्थमा छ। सार्वजनिक खर्च व्यवस्थापन, वित्तीय व्यवस्थापन, राजस्व संकलन, समष्टिगत आर्थिक स्थायित्व र आर्थिक विकास, वैदेशिक सहायता व्यवस्थापन, विदेशी विनिमय तथा नेपाल सरकारको अल्पकालीन र दीर्घकालीन खर्च व्यवस्थापनसम्बन्धी कार्यको लागि यो मन्त्रालय स्थापना भएको हो। त्यसैले अर्थ मन्त्रालय सबैको आकर्षण पर्ने मन्त्रालय हो। चालू आर्थिक वर्ष अर्थको बजेट ३२ अर्ब ७५ करोड २८ लाख छ। यो बजेट त केही होइन अर्थले बजेट मनपरी चलाउन पाउँछ, पूर्वसचिवसमेत त्रिताल आफ्नो अनुभव भन्छन्, नेपालमा नीतिगत भ्रष्टाचार गर्न जाने अर्थ मन्त्रालय रोजेर जाने गरेका छन्। गृह मन्त्रालय मुलुकमा शान्ति सुव्यवस्थासहित सुरक्षा कायम गरी जनताको जिउधन र स्वतन्त्रताको संरक्षण गर्न, गृह प्रशासनको मुख्य उद्देश्य हो। प्रहरी, प्रशासन उसकै मातहतमा हुन्छ। गृह प्रशासनलाई सबल र सक्षम बनाई जनतामा सुरक्षाको अनुभूति दिलाउन र सेवा प्रवाहलाई प्रभावकारी बनाई सुशासन कायम गर्न यो मन्त्रालय मातहत राष्ट्रिय परिचयपत्र तथा पञ्जीकरण विभाग, अध्यागमन विभाग, कारागार व्यवस्थापन विभाग, राष्ट्रिय विपद् जोखिम न्यूनीकरण तथा व्यवस्थापन प्राधिकरण, जिल्ला प्रशासन कार्यालय, इलाका प्रशासन कार्यालय र सीमा प्रशासन कार्यालय पनि पर्छन्। यस्तै सुरक्षा निकायका रूपमा नेपाल प्रहरी, सशस्त्र प्रहरी बललगायतका निकायहरू केन्द्रदेखि स्थानीय तहसम्म क्रियाशील छन्। त्यसैले पनि यो शक्तिशाली मन्त्रालय हो। बजेट पनि गृह मन्त्रालयको धेरै नै छ। १ खर्ब ८५ अर्ब ३ करोड ४५ लाख चालू वर्षमा उसको बजेट छ। सुशासनविद् त्रिताल गृह शक्तिका आडमा बिना हस्ताक्षर पैसा उठाएर खाने मन्त्रालय भएको बताउँछन्। भौतिक पूर्वाधार मन्त्रालय महत्त्वपूर्ण पूर्वाधार विकासलाई एउटै मन्त्रालयको छातामा ल्याउन भौतिक पूर्वाधार मन्त्रालयको स्थापना भएको छ। यो मन्त्रालयको मुख्य उद्देश्य नीतिहरू मिलाएर पूर्वाधार सेवाहरूको प्रावधानमा दक्षता र प्रभावकारिता ल्याउनु हो। यो नेपाल सरकारको केन्द्रीय प्राधिकरण पनि हो जसले विभिन्न भौगोलिक र आर्थिक क्षेत्रहरूलाई राष्ट्रिय रणनीतिक यातायात सञ्जालमार्फत जोडेर देशको आर्थिक र सामाजिक विकासलाई अभिवृद्धि गर्ने जिम्मेवारी लिएको छ। नेपालका पर्यटन, कृषि, विद्युतीय, औद्योगिक र अन्य क्षेत्रहरूसँग सम्बन्धित विभिन्न आर्थिक गतिविधि र परियोजनाहरूलाई समर्थन गर्न देशका ग्रामीण क्षेत्रहरूलाई बजारसँग जोड्न जिम्मेवार छ। यसबाहेक, सडक, रेलमार्ग, जलमार्ग, सबवे, फ्लाइओभर र रोपवेजस्ता भौतिक पूर्वाधारहरूको विकाससम्बन्धी योजना, नीति तथा कार्यक्रम तयार गर्नु मन्त्रालयको मुख्य भूमिका रहेको छ। यातायात (हवाई यातायातबाहेक) र ट्रान्जिट व्यवस्थापन र यसको सञ्चालनसम्बन्धी योजना, नीति र कार्यक्रमहरू; यसको कार्यान्वयन; अनुगमन र मूल्यांकन; निरीक्षण यही मन्त्रालयमार्फत हुन्छ। यो मन्त्रालयको बजेट पनि धेरै छ। चालू वर्षमात्रै १ खर्ब ६१ अर्ब ५६ करोड बजेट छ। रेल्वे तथा मेट्रो विकास आयोजना, पुष्पलाल (मध्य पहाडी) लोकमार्ग, उत्तरदक्षिण (कोसी करिडोर) लोकमार्ग, उत्तरदक्षिण (कालीगण्डकी करिडोर) लोकमार्ग, उत्तर दक्षिण (कर्णाली करिडोर) लोकमार्गजस्ता राष्ट्रिय गौरवका आयोजना पनि यही मन्त्रालयअन्तर्गत पर्छन्। भौतिक पूर्वाधार मन्त्रालयमा आँखा लाग्नुमा प्रमुख कारण भने बजेट धेरै भएको र मनलाग्दी खर्च गर्न पाइने मुख्य कारण भएको पूर्वसचिव त्रिताल बताउँछन्। ऊर्जा, जलस्रोत तथा सिँचाइ मन्त्रालय यो अर्को ठूलो विकासे मन्त्रालय हो। ऊर्जा, जलस्रोत तथा सिँचाइको दिगो विकास, संरक्षण, उपयोग र पानीको बाँडफाँटसम्बन्धी नीति, कानुन, मापदण्ड र नियमन गर्न तथा ऊर्जा, जलस्रोत तथा सिँचाइसम्बन्धी अध्ययन, अनुसन्धान र प्रविधि विकास गर्न साबिकको ऊर्जा मन्त्रालय र सिँचाइ मन्त्रालय तथा सो मातहतका निकायहरूका साथै साबिकको वातावरण मन्त्रालयअन्तर्गत रहेका वैकल्पिक ऊर्जा प्रवद्र्धन केन्द्र र जल तथा मौसम विज्ञान विभागसमेत समावेश गरी ऊर्जा, जलस्रोत तथा सिँचाइ मन्त्रालय गठन भएको हो। जलस्रोतको दिगो विकास, संरक्षण, उपयोग र पानीको बाँडफाँट तथा जलस्रोत, ऊर्जा, सिँचाइ र भूमिगत जलस्रोतसम्बन्धी अध्ययन, अनुसन्धान र प्रविधि विकासका साथै वैकल्पिक ऊर्जा प्रवद्र्धन र जल तथा मौसम विज्ञानसम्बन्धी कार्य यस मन्त्रालयको प्रमुख कार्य क्षेत्र छन्। २४ वटा राष्ट्रिय गौरवको आयोजनामध्ये १० वटा आयोजना ऊर्जा, जलस्रोत तथा सिँचाइ मन्त्रालयअन्तर्गत नै छन्। सिक्टा सिँचाइ आयोजना, बबई सिँचाइ आयोजना, रानीजमरा कुलरिया सिँचाइ आयोजना, सुनकोसी मरिन डाइभर्सन आयोजना, भेरी बबई डाइभर्सन बहुउद्देश्यीय आयोजना, महाकाली सिँचाइ आयोजना, माथिल्लो तामाकोसी जलविद्युत् आयोजना, बूढीगण्डकी जलविद्युत् आयोजना, विद्युत् प्रसारण आयोजना, पश्चिम सेती जलविद्युत् आयोजना छन्। शिक्षा तथा विज्ञान प्रविधि मन्त्रालय र स्वास्थ्य तथा जनसंख्या मन्त्रालयमा धेरै बजेट छ। शिक्षामा चालू वर्ष ७० अर्ब ५ करोड बजेट विनियोजन गरिएको छ। शिक्षा क्षेत्रतर्फ प्रदेशमा ५ अर्ब ३२ करोड र स्थानीय तहमा १ खर्ब २१ अर्ब १ करोड हस्तान्तरण भएको छ। यस हिसाबले सबैभन्दा धेरै बजेट शिक्षामा छ। यो पटक शिक्षाजस्तो धेरै बजेटको भएको मन्त्रालय रास्वपाले लिएको छ। रास्वपाका नेता शिशिर खनाल शिक्षा मन्त्री भएका छन्। स्वास्थ्य मन्त्रालयमा एमाले र रास्वपाले लिएका छन्। स्वास्थ्य मन्त्री भएका छन् एमालेका पदम गिरी। स्वास्थ्य राज्यमन्त्रीमा रास्वपाकी डा तोसिमा कार्की छन्। चालू आवमा ६९ अर्ब ३८ करोड विनियोजन भएको छ। स्वास्थ्य क्षेत्रको लागि प्रदेशमा ६ अर्ब २६ करोड र स्थानीय तहमा २७ अर्ब ४४ करोड हस्तान्तरण भएको छ। कृषि तथा पशुपन्छी विकास मन्त्रालय पनि विकासे मन्त्रालय हो। यसको बजेट ४८ अर्ब १६ करोड ३ लाख छ। अहिलेसम्म नेपालमा देखिएको परिदृश्यमा जहाँ बढी पैसा आउँछ, त्यही कमाउन पाइन्छ भनेर जाने प्रवृति छ। प्रभावशाली र विकासे मन्त्रालय पाएर राम्रो काम गर्नु त सकारात्मक नै हो। तर, यहाँ राम्रो काम गर्ने उद्देश्यले मन्त्रालयको रोजाइ हुँदैन, शक्ति र पैसाको लागि मात्रै मन्त्रालय रोजाइमा पर्दै आएका छन्। शारदाप्रसाद त्रिताल, सुशासनविद् जनश्रुति, जनतामा पर्ने प्रत्यक्ष अपत्यक्ष प्रभाव, धेरै बजेट, धेरै भौतिक संरचना र चर्चामा आइरहने मन्त्रालय नै धेरैको छनोटमा पर्ने गरेका छन्। त्यस्ता मन्त्रालयमा पुग्दा शक्ति र पैसा चलाउन पाउने भएर रोजेका हुन्। कृष्णहरि बाँस्कोटा पूर्वअर्थसचिव"
विपक्षी दल अझै अस्पष्ट,"काठमाडौं : संघीय संसद् सचिवालयको पत्र उद्धृत गर्दै सोमबार कांग्रेसले प्रमुख विपक्षी दलको मान्यता पाएको खबर फैलियो। तर, उक्त पत्र अस्पष्ट देखिएको छ। विपक्षी दलका नेताको मान्यता दिनेबारे कुनै निर्णय नभएको संसद् सचिवालयले जनाएको छ। सभामुख देवराज घिमिरेले पनि यो विषयमा कुनै नयाँ निर्णय नगरिएको बताएका छन्। कांग्रेस त्यही हैसियतमा छ। खाली प्रश्न के उठेको छ भने उसलाई प्रतिपक्ष दिने कि नदिने भन्ने हो, सभामुख घिमिरेले भने, कांग्रेस विपक्षीको सिटमा नै छ। जे चल्दै छ त्यही हो। विपक्षी दलका नेताले पाउने सेवासुविधा माग्दै कांग्रेसले पुस २९ गते संसद् सचिवालयको सांसद सुविधा व्यवस्थापन महाशाखामा निवेदन दिएको थियो। त्यसको जवाफ सचिवालयले माघ ४ गते पठाएको देखिन्छ। प्रतिनिधिसभामा विपक्षी दलको नेता माननीय श्री शेरबहादुर देउवाज्यूले प्रमुख विपक्षी दलको नेताको हैसियतले प्राप्त गर्ने सुविधा माग भई आएको सन्दर्भमा, सचिवालयका उपसचिव रामहरि थापाले पठाएको पत्रमा लेखिएको छ, सो सुविधा संघीय संसद्का पदाधिकारी तथा सदस्यहरूको पारिश्रमिक र सुविधासम्बन्धी ऐन, २०७३ को सम्बन्धित दफाहरू र अनुसूची१ तथा अनुसूची२ बमोजिम हुने व्यहोरा निर्देशानुसार अनुरोध छ। उक्त ऐनको दफा खण्ड (ङ) मा विपक्षी दलका नेता को हो भनेर अथ्र्याइएको छ। मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दलबाहेक प्रतिनिधिसभा वा राष्ट्रियसभामा १० प्रतिशत वा सोभन्दा बढी सदस्यहरू भएको दलहरूमध्ये सबैभन्दा बढी सदस्य भएको दल, उपखण्ड १ मा लेखिएको छ। उपखण्ड २ मा एकभन्दा बढी दलको बराबर सदस्य भएमा ती दलले सहमतिका आधारमा मान्यता दिएको कुनै दल रहने जनाइएको छ। कांग्रेसले प्रधानमन्त्री पुष्पकमल दाहाललाई विश्वासको मत दिएपछि कानुनी रूपमा विपक्षी दलको हैसियत गुमाएको देखिन्छ। विपक्षी दलको मान्यता पाउनुपर्ने भन्दै नेमकिपा सांसद प्रेम सुवालले सचिवालयमा निवेदन दिइसकेका छन्। सरकारको विपक्षमा नेमकिपा र जनमोर्चा उभिएका थिए।"
प्रदेशहरूमा धमाधम घटाइँदै मन्त्रालय,"प्रदेशमा यसअघि संघकै सिको गरी सत्ताको भाग पुर्याउन धमाधम मन्त्रालय र मन्त्री बढाइएपछि त्यसको चर्को आलोचना भयो। संसदीय विशेष समितिले गत कात्तिकमा मन्त्रीको संख्या प्रदेशसभा सदस्यको १० प्रतिशतमा सीमित गर्न सुझाव नै दियो। चुनावपछि भने धेरै प्रदेशले मन्त्रालयको संख्या घटाएका छन्। प्रदेश १ मा १३ बाट ९, गण्डकीमा १२ बाट ७, लुम्बिनीमा १३ बाट १२, कर्णालीमा ८ बाट ७ वटामा झारिएको छ। बागमतीमा १४ बाट घटाएर ११ मा झार्ने तयारी छ। मधेसमा १० मन्त्रालय यथावत् छ। सुदूरपश्चिममा सुरुदेखि उत्ति नै मन्त्रालय छन्। संविधानको धारा १६८ प्रदेश मन्त्रिपरिषद् गठनसम्बन्धी व्यवस्था छ। प्रदेश प्रमुखले मुख्यमन्त्रीको सिफारिसमा प्रदेशसभाका सदस्यमध्येबाट समावेशी सिद्धान्तबमोजिम मुख्यमन्त्रीसहित प्रदेशसभाका कुल सदस्य संख्याको २० प्रतिशतभन्दा बढी नहुने गरी प्रदेश मन्त्रिपरिषद् गठन गर्नेछ, उपधारा ९ मा लेखिएको छ। तर, संसदीय समितिले प्रदेश मन्त्रालय र मन्त्रीको संख्याको बढोत्तरीका कारण प्रशासनिक खर्चमा भएको वृद्धिलगायत कारण संघीयताप्रतिको विश्वासमै कमी आएको भन्दै संविधान संशोधन विधेयक ल्याएर घटाउन सिफारिस गरेको थियो। प्रदेश १ का मुख्यमन्त्री हिक्मतकुमार कार्कीले पहिलो दिन नै मन्त्रालयको संख्या घटाउने निर्णय गरेका थिए। सोहीबमोजिम प्रदेश १ सरकारले १३ मन्त्रालयलाई ९ मा झारेको हो। शुक्रबार बसेको मन्त्रिपरिषद्को दोस्रो बैठकले कार्यविभाजन तथा प्रदेश सरकार कार्यसम्पादन नियमावली संशोधन गरेको छ। यातायात व्यवस्था तथा सञ्चार, उद्योग श्रम तथा रोजगार, भूमि व्यवस्था सहकारी तथा गरिबी निवारण र पर्यटन तथा संस्कृति मन्त्रालय खारेज गरिएको मुख्यमन्त्री कार्कीले बताए। उनका अनुसार मुख्यमन्त्री तथा मन्त्रिपरिषद्को कार्यालय, आर्थिक मामिला तथा योजना, आन्तरिक मामिला तथा कानुन, खानेपानी सिँचाइ तथा ऊर्जा, सडक पूर्वाधार तथा सहरी विकास, उद्योग कृषि तथा सहकारी, पर्यटन, वन तथा वातावरण, सामाजिक विकास र स्वास्थ्य ९ मन्त्रालय कायम गरिएका छन्। तीन मन्त्रालय मुख्यमन्त्रीले आफू मातहत नै राखेका छन्। जसमा मुख्यमन्त्री तथा मन्त्रिपरिषद्को कार्यालयसहित आर्थिक मामिला तथा योजना र आन्तरिक मामिला तथा कानुन मन्त्रालय छन्। तिलकुमार मेन्याङ्बो खानेपानी सिँचाइ तथा ऊर्जामन्त्री, दुर्गाप्रसाद चापागाईं सडक पूर्वाधार तथा सहरी विकासमन्त्री, भक्तिप्रसाद सिटौला उद्योग कृषि तथा सहकारीमन्त्री, जीवन आचार्य पर्यटन वन तथा वातावरण, बुद्धिकुमार राजभण्डारी सामाजिक विकासमन्त्री र निर्मला लिम्बु स्वास्थ्यमन्त्री बनेका छन्। गण्डकीमा १२ मन्त्रालय रहेकामा घटाएर ७ वटा बनाइने भएको छ। प्रदेश सरकारप्रति उठेका प्रश्नलाई सम्बोधन गर्न व्यवहारबाटै देखाउन एमाले, माओवादी र राप्रपा मन्त्रालय घटाएर ७ वटा बनाउन उपयुक्त हुन्छ भन्ने निष्कर्षमा पुगेको गण्डकीका मुख्यमन्त्री खगराज अधिकारीले बताए। उनका अनुसार यसो गर्दा ६० करोड बचत हुन्छ। ६० सदस्यीय प्रदेशसभा रहेको गण्डकीमा १२ मन्त्रालय भने बनाउन सकिन्छ। एमाले नेता अधिकारी पुस २५ गते मुख्यमन्त्री नियुक्त भएका थिए। सोही दिन माओवादीका हरिबहादुर चुमान, एमालेकी सीता सुन्दास र राप्रपाका पञ्चराम गुरुङ बिनाविभागीय मन्त्री नियुक्त भएका थिए। अब मुख्यमन्त्री अधिकारीले मन्त्रिपरिषद्लाई पूर्णता दिने बताइएको छ। पहिलो मुख्यमन्त्री पृथ्वीसुब्बा गुरुङले सुरुमा ७ सदस्यीय मन्त्रिपरिषद् बनाएका थिए। तर कार्यकालको अन्त्यमा आएर उनले मन्त्रीको संख्या ८ पुर्याए। गुरुङ बाहिरिएपछि कांग्रेस नेता कृष्णचन्द्र नेपाली पोखरेल नेतृत्वको सरकारमा १२ मन्त्री भए। लुम्बिनीमा १२ वटा मन्त्रालय कायम गरिएको छ। यसअघि यो संख्या १३ थियो। ती मन्त्रालय समायोजन र नाम हेरफेर गर्दै संख्या घटाइएको हो। मन्त्रिपरिषद्को पहिलो बैठकले मन्त्रालय संख्या घटाउने निर्णय गरेको हो। मुख्यमन्त्री लीला गिरीले सरकारको काम चुस्त र सुशासनयुक्त बनाउन मन्त्रालय समायोजन गरी संख्या घटाइएको बताए। लुम्बिनीमा सुरुमा सात मन्त्रालय थिए। मुख्यमन्त्रीमा कुलप्रसाद केसी नियुक्त भएपछि मन्त्रालय १३ र मन्त्री १७ पुर्याइएको थियो। सरकारका प्रवक्ता चेतनारायण आचार्यका अनुसार मुख्यमन्त्री तथा मन्त्रिपरिषद्को कार्यालय, अर्थ मन्त्रालय, आन्तरिक मामिला, कानुन तथा सञ्चार मन्त्रालय, भौतिक पूर्वाधार विकास मन्त्रालय रहनेछन्। यस्तै ऊर्जा, जलस्रोत तथा सिँचाइ मन्त्रालय, ग्रामीण, सहरी विकास तथा खानेपानी मन्त्रालय, स्वास्थ्य मन्त्रालय, सामाजिक विकास मन्त्रालय, उद्योग, पर्यटन तथा संस्कृति मन्त्रालय, वन तथा वातावरण मन्त्रालय, कृषि तथा सहकारी मन्त्रालय र श्रम, यातायात तथा भूमि व्यवस्था मन्त्रालय बनाउने निर्णय भएको प्रवक्ता आचार्यले बताए। कर्णालीमा एउटा मन्त्रालय घटाइएको छ। एमाले र माओवादीबीच गत पुस २७ मा मन्त्रालयको संख्या घटाउने सहमति भएको थियो। यो प्रदेशमा आठ मन्त्रालय थिए। जलस्रोत तथा ऊर्जा विकासलाई घटाएर भौतिक पूर्वाधार तथा सहरी विकास मन्त्रालयमा गाभ्ने निर्णय भएको बिनाविभागीयमन्त्री विनोदकुमार शाहले बताए। यससँगै अब मन्त्रालयको संख्या सात वटा कायम हुने उनको भनाइ छ। माओवादी र एमालेबीच सोमबार ऊर्जा विकास मन्त्रालयलाई भौतिक मन्त्रालयमा गाभ्ने गरी अन्तिम टुंगो लागेको मुख्यमन्त्री राजकुमार शर्माले बताए। उनका अनुसार अब मन्त्रिपरिषद्ले पूर्णता पाउनेछ। अब मुख्यमन्त्री तथा मन्त्रिपरिषद्को कार्यालय, सामाजिक विकास, भूमि व्यवस्था, कृषि तथा सहकारी, भौतिक पूर्वाधार तथा सहरी विकास, आन्तरिक मामिला तथा कानुन, उद्योग, पर्यटन वन तथा वातावरण र आर्थिक मामिला तथा योजना गरी सात मन्त्रालय हुनेछन्। सुरुमा सात मात्र मन्त्रालय भएको कर्णालीमा नेकपा विभाजनपछि सरकार टिकाउन र भागबन्डा मिलाउन भौतिक मन्त्रालयलाई फुटाएर ऊर्जा विकास मन्त्रालय बनाउँदै आठ बनाइएको थियो। बागमतीमा घटाउने तयारी बागमतीमा मन्त्रालयको संख्या १४ बाट घटाएर ११ बनाउने तयारी छ। प्रदेश सरकारका मुख्यसचिव मुकुन्द निरौला संयोजक रहेको कार्यदलले मन्त्रालयको संख्या ९ वा ११ कायम हुने गरी प्रतिवेदन तयार पारेको छ। उक्त प्रतिवेदनका आधारमा सरकारले मन्त्रालयको टुंगो लगाउनेछ। समितिले सोमबार प्रतिवेदन बुझाउने तयारी गरे पनि मुख्यमन्त्री शालिकराम जम्कट्टेल हेटौंडा आउन ढिलाइ भएकाले मंगलबार मात्र बुझाउने तयारी समितिको छ। हामी मोटामोटी ११ मन्त्रालय बनाउने तयारीमा छौैं। कार्यदलको प्रतिवेदन आएपछि हामी शुक्रबारसम्म टुंगो लगाउँछौं, प्रदेश सरकारका प्रवक्ता एवं आर्थिक मामिला तथा योजनामन्त्री जगन्नाथ थपलियाले भने। मुख्यमन्त्री जम्कट्टेलले मन्त्रालयको संख्या ११ रहने र राज्यमन्त्री नराखिने बताएका छन्। मुख्य सचिव निरौलाका अनुसार समितिले ११ मन्त्रालय बनाउँदा कृषि तथा पशुपन्छी विकास मन्त्रालय र भूमि व्यवस्था तथा गरिबी निवारण मन्त्रालय गाभ्ने र सामाजिक विकास मन्त्रालय र युवा तथा खेलकुद मन्त्रालय गाभ्ने, संस्कृति तथा पर्यटन मन्त्रालय र उद्योग वाणिज्य तथा आपूर्ति मन्त्रालय गाभ्ने प्रस्ताव गरिएको छ। हाल भूमि व्यवस्था गरिबी निवारण तथा सहकारी मन्त्रालयमा रहेको सहकारी भने उद्योग मन्त्रालयअन्तर्गत रहने गरी प्रस्ताव गरिएको छ। ११ मन्त्रालय हुँदा मुख्यमन्त्री तथा मन्त्रिपरिषद् कार्यालय, आन्तरिक मामिला तथा कानुन मन्त्रालय, आर्थिक मामिला तथा योजना मन्त्रालय, भौतिक पूर्वाधार विकास मन्त्रालय, श्रम, रोजगार तथा यातायात मन्त्रालय, वन तथा वातावारण मन्त्रालय, संस्कृति, पर्यटन तथा उद्योग मन्त्रालय, खानेपानी तथा सिँचाइ मन्त्रालय, कृषि, पशुपन्छी तथा भूमि मन्त्रालय, स्वास्थ्य मन्त्रालय र सामाजिक, युवा तथा खेलकुद मन्त्रालय रहने समितिको प्रतिवेदन छ। समितिले ९ मन्त्रालय रहँदा तत्कालीन मुख्यमन्त्री अष्टलक्ष्मी शाक्यको पालामा रहेको ८ मन्त्रालयलाई कायम राख्ने र अन्य एक मन्त्रालय गठन गर्ने प्रस्ताव तयार पारेको छ। तत्कालीन समयमा रहेको ८ मन्त्रालयमा उद्योग, पर्यटन, वन तथा वातावरण मन्त्रालयलाई टुक्र्याएर वन तथा वातावरण मन्त्रालय र उद्योग, पर्यटन तथा संस्कृति मन्त्रालय बनाउन समितिको प्रस्ताव छ। मुख्यमन्त्री जम्कट्टेलले कार्यभार सम्हालेलगत्तै पुस २६ गते पहिलो निर्णय मन्त्रालयको संख्या घटाउने गरेका थिए। तत्कालीन मुख्यमन्त्री राजेन्द्र पाण्डेले सत्ता गठबन्धनमा मन्त्रालयको भागबन्डा मिलाउन मन्त्रालयको संख्या ८ बाट १४ बनाएका थिए। सुदूरपश्चिममा पहिलो मुख्यमन्त्री त्रिलोचन भट्टले पाँच वर्षसम्म मन्त्रालयको संख्या बढाएनन्। ५३ सदस्यीय प्रदेशसभामा मुख्यमन्त्री तथा मन्त्रिपरिषद्को कार्यालयसहित ७ वटा मन्त्रालय छन्। मुख्यमन्त्री तथा मन्त्रिपरिषद्को कार्यालय, आन्तरिक मामिला तथा कानुन, उद्योग पर्यटन वन तथा वातावरण मन्त्रालय, सामाजिक विकास मन्त्रालय, भूमि व्यवस्था तथा कृषि तथा सहकारी मन्त्रालय, आर्थिक मामिला मन्त्रालय र भौतिक पूर्वाधार मन्त्रालय गरी ७ वटा मन्त्रालय मात्रै सुदूरपश्चिममा छन्। संविधानअनुसार पनि प्रदेशसभाको सदस्य संख्याको २० प्रतिशत मन्त्री बनाउनुपर्ने प्रावधान छ। हामीले मन्त्रालय तोडेर ११ सम्म बनाउन सकिने कानुनी व्यवस्था थियो, निवर्तमान मुख्यमन्त्री भट्टले भने, तर राज्यको व्ययभार बढाउनु हुन्न भन्ने सोचेर नै हामीले मन्त्रालय तोडेनौं। यद्यपि त्यतिबेला चार राज्यमन्त्री भने थपिएका थिए। मधेसका मुख्यमन्त्री सरोजकुमार यादवले पुस २९ मा चार सदस्यीय मन्त्रिपरिषद् बनाए। जसपाका सञ्जय यादव, एमालेका सरोज यादव र जनमत पार्टीका वसन्त कुशवाहालाई मन्त्री बनाइयो। मुख्यमन्त्री यादवले माघ ४ मा विश्वासको मत लिइसकेका छन्। मधेसमा सुरुमा सरकार गठन हुँदा ७ मन्त्रालय थियो। तर हाल १० मन्त्रालय छन्। जसमध्ये तीन जना मन्त्री नियुक्त भएका छन्। तर केन्द्रमा सत्ता बाँडफाँट नमिल्दा यहाँसमेत मन्त्रिपरिषद् विस्तारमा ढिलाइ भइरहेको छ। जनमत संसदीय दलका नेता महेशप्रसाद यादवले सुरुमा एमाले ४, जसपा मुख्यमन्त्रीसहित ३ र जनमतले तीनवटा मन्त्रालय लिने र माओवादी केन्द्रलाई एउटा मन्त्रालय दिने सहमति बनेको जनाए। मुख्यमन्त्री यादवले कुल प्रदेशसभा सदस्यको २० प्रतिशत मन्त्रालय राख्न सक्ने प्रावधान भए पनि अहिलेको १० मन्त्रालय यथावत् रहने बताए। लक्ष्मण पोखरलबुटवल, शिवराज भट्ट धनगढी, कृष्ण सारू मगरहेटौंडा, कृष्णमणि बराल पोखरा, हिक्मतबहादुर नेपालीदैलेख, राकेश कर्णविराटनगर, गोविन्द महतो जनकपुरधाम"
प्रहरी प्रवक्तामा प्रहरी नायब महानिरीक्षक पोखरेल,काठमाडौं : नेपाल प्रहरीको केन्द्रीय प्रवक्ताको जिम्मेवारी प्रहरी नायब महानिरीक्षक (डिआइजी) पोषराज पोखरेललाई दिइएको छ। प्रहरी महानिरीक्षक धिरजप्रताप सिंहले महानिरीक्षकको सचिवालयमा कार्यरत प्रहरी नायब महानिरीक्षक पोखरेललाई सोमबार केन्द्रीय प्रवक्ताको जिम्मेवारी दिएका हुन्। यसअघिका प्रवक्ता टेकप्रसाद राई लुम्बिनी प्रदेश प्रहरी कार्यालय तुलसीपुर दाङ सरुवा भएपछि प्रहरी नायब महानिरीक्षक पोखरेललाई केन्द्रीय प्रहरी प्रवक्ता तोकिएको प्रहरी प्रधान कार्यालयले जनाएको छ। रासस
प्रधानमन्त्री प्रचण्ड भेट्न एमाले अध्यक्ष ओली बालुवाटारमा,"काठमाडौं : प्रधानमन्त्री पुष्पकमल दाहाल 'प्रचण्ड र नेकपा एमालेका अध्यक्ष केपी शर्मा ओली ' बीच भेटवार्ता भएको छ। मंगलबार बिहान प्रधानमन्त्री प्रचण्डलाई भेट्न ओली प्रधानमन्त्री निवास बालुवाटार पुगेका हुन्। भेटमा राष्ट्रपति ,उपराष्ट्रपति निर्वाचन,गठबन्धनमा रहेका अन्य दललाई सरकारमा ल्याउने र प्रदेश सरकार विस्तारलगायत विषयमा छलफल भएको बालुवाटार स्रोतले जनाएको छ।"
राष्ट्रिय सभा बैठक बस्दै,काठमाडौं : संघीय संसदअन्तर्गतको राष्ट्रिय सभा बैठक बस्दैछ। दिउँसो १ बजे बस्ने बैठकले दुईवटा प्रस्ताव सभासमक्ष पेश गर्ने कार्यसूची रहेको छ। संघीय संसदको महासचिव डाभरतराज गौतमका अनुसार संघीयता कार्यान्वयन अध्ययन तथा अनुगमन संसदीय विशेष समितिका संयोजक खिमलाल देवकोटाले संघीयता कार्यान्वयन अध्ययन तथा अनुगमन संसदीय विशेष समितिको प्रतिवेदन २०७९ माथि छलफल गरियोस् भन्ने प्रस्ताव सभासमक्ष पेश गर्ने कार्यसूची रहेको छ। यस्तै बैठकमा शिक्षा विज्ञान तथा प्रविधि मन्त्री शिशिर खनालले नेपाल विश्वविद्यालय विधेयक २०७९ माथि विचार गरियोस भन्ने प्रस्ताव पेश गर्ने कार्यसूची रहेको छ संसद सचिवालयले जनाएको छ।
प्रतिनिधि सभा बैठक (लाइभ),"काठमाडौं :संघीय संसदअन्तर्गतको प्रतिनिधि सभा बैठक सुरू भएको छ। बैठकमा सभामुखको अनुपस्थितिमा बैठकको अध्यक्षता गर्ने सदस्यहरुको नाम हेरफेर हुने कार्यसूची रहेको छ। यस्तै,बैठकमा प्रतिनिधि सभाका नवनिर्वाचित सभामुख र उपसभामुखलाई दलीय आधारमा बधाई एवं शुभकामना ज्ञापन गरिने कार्यसूची छ। प्रतिनिधि सभाको सभामुखमा देवराज घिमिरे र उपसभामुखमा इन्दिरा राना मगर निर्वाचित भएका छन्।"
गण्डकी प्रदेशमा माओवादीबाट मन्त्री बन्नेको टुङ्गो,"पोखरा : नेकपा (माओवादी केन्द्र)ले म्याग्दीका प्रदेशसभा सदस्य रेशमबहादुर जुग्जाली सुविनलाई गण्डकी प्रदेश सरकारमा पठाउने भएको छ । सोमबार बसेको सो पार्टीको संसदीय दलको बैठकले जुग्जालीलाई मन्त्री बनाउने निर्णय गरेको माओवादीका एक प्रदेशसभा सदस्यले जानकारी दिए। माओवादी केन्द्रबाट संसदीय दलको नेता हरिबहादुर चुमान यसअघि नै मन्त्रीमा नियुक्त भइसकेका छन्। प्रदेश सरकारले मन्त्रालयको सङ्ख्या घटाएर १२ बाट सातमा पुर्याएपछि माओवादीले दुई मन्त्री पाउँदैछ । जुग्जाली म्याग्दीको प्रदेशसभा क्षेत्र (२)बाट निर्वाचित भएका थिए। ३९ वर्षीय उनी माओवादी केन्द्रको म्याग्दी जिल्ला संयोजकसमेत हुन्। मालिका गाउँपालिका७ का जुग्जाली विसं २०७४ को स्थानीय तह चुनावमा वडाध्यक्षमा निर्वाचित भएका थिए। जुज्जाली सहिद परिवारको सदस्य हुन्। पार्टीले जुग्जालीलाई मन्त्री बनाउने निर्णय गरे पनि कुन मन्त्रालय पाउने भन्ने अझै टुङ्गो नलागेको माओवादी केन्द्रले जनाएको छ । सो पार्टीबाट सुशीला सिम्खडा र माओवादीको चिह्नबाट गोरखामा चुनाव जितेका नेपाल समाजवादी पार्टीका फडिन्द्र देवकोटा पनि मन्त्रीका लागि आकाङ्क्षी देखिएका थिए। सरकारका प्रवक्ता एवं मन्त्री सीताकुमारी सुन्दासले मन्त्रिपरिषद्ले अब छिट्टै पूर्णता पाउने बताए। 'कुन मन्त्रालय कसले पाउने भन्ने विषय अझै छलफलमै छ, अब जतिसक्दो चाँडै मन्त्रिपरिषद् विस्तार हुन्छ', उहाँले भन्नुभयो । गत पुस २५ गते मुख्यमन्त्री खगराज अधिकारीसहित तीन विनाविभागीय मन्त्रीले पद तथा गोपनीयताको शपथ लिएका थिए। बिनाविभागीय मन्त्रीको हैसियतामा माओवादी केन्द्रका हरिबहादुर चुमान, नेकपा (एमाले)बाट सीताकुमारी सुन्दास र राष्ट्रिय प्रजातन्त्र पार्टीका पञ्चराम गुरुङ रहेका छन्। एमालेले थप दुई मन्त्री सरकारमा पठाउनेछ । मन्त्रालय घटाउने निर्णयसँगै एमाले र माओवादीका गरी अब तीन मन्त्रीमात्र नियुक्त हुनेछन् । रासस"
बुधबार दिउँसो देशका चारवटा प्रदेशमा वर्षा हुने,"काठमाडौं : बुधबार दिउँसो देशका चारवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम, कर्णाली, लुम्बिनी र गण्डकी प्रदेशका थोरै भूभागमा हल्का वर्षाको सम्भावना रहेको छ। सुदूरपश्चिम, कर्णाली र गण्डकी प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको महाशाखाले जनाएको छ। बुधबार राति देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"तेलपानी वनमा आर्थिक अनियमितता, छानबिन गर्न समिति गठन","झापा : झापाको मेचीनगर३ स्थित तेलपानी सामुदायिक वन उपभोक्ता समूहले गरेको आर्थिक अनियमितता बारे छानबिनका लागि डिभिजन वन कार्यालय झापाले छानबिन समिति गठन गरेको छ। डिभिजनका सहायक वन अधिकृत ऋषि पराजुलीको नेतृत्वमा तीन सदस्य छानबिन समिति गठन गरिएको डिभिजन वनका निमित्त प्रमुख जीवनप्रसाद पाठकले जानकारी दिए। तेलपानी सामुदायिक वन उपभोक्ता समूहका अध्यक्ष पशुराम पोखरेल नेतृत्वको कार्य समितिले विधान, वन कार्य योजना, स्वीकृत वार्षिक बजेट र वन ऐन अनुसार कार्य नगरी आर्थिक अनियमिततामा लागि परेको भन्दै डिभिजन वनमा उजुरी परेपछि त्यसको छानबिनका लागि समिति गठन गरिएको निमित्त प्रमुख पाठकले बताए। छानबिन नसकिएसम्म डिभिजनले कटान सङ्कलनको अनुमतिसँगै अन्य कुनै प्रकारको सुविधा नदिने उनले बताए। यता तेलपानी वन उपभोक्ता समूहले लापरबाही ढंगबाट काम कारबाही अघि बढाउनुका साथै आर्थिक अनियमितता गरिरहेको भन्दै स्थानीय उपभोक्तहरूले मंगलबार डिभिजन वन कार्यालयमा आवश्यक छानबिनका लागि ज्ञापन पत्र बुझाएको छ। समूहका संस्थापक कोषाध्यक्ष उत्तम अधिकारी, सरोज भट्टराई लगायत उपभोक्ताहरूको टोलीले निमित्त डिभिजन प्रमुख पाठकलाई सोबारे ध्यानाकर्षण गराउँदै सात बुँदे मागसहितको ज्ञापनपत्र बुझाएका हुन्। उपभोक्ताको नाममा चिरान सहमति ल्याई समिल लगिएको काठ फिर्ता भए वा नभएको, मेची सब डिभिजनले जिम्मा लगाइएको ३८ थान मुडाको लेखाजोखा नभएको, सामुदायिक वन ऋणमा भएको अवस्थामा वनभोजका नाममा जथाभाबी खर्च गरेको, डिभिजन वनको आदेश बिना वन क्षेत्रमा जथाभाबी डोजर चलाएर बाटो खनिएको ज्ञापनपत्रमा उल्लेख छ।"
सेनाका जवान गेष्ट हाउसमा मृत भेटिए,काठमाडौं : नेपाली सेनाका जवान मृत भेटिएका छन्। रणभैरव गणमा कार्यरत नेपाली सेनाका जवान विनय कार्की बालाजुस्थित रसुवा गंगाजल गेष्ट हाउसमा मंगलबार विहान मृत भेटिएका हुन्। नेपाली सेनाका प्रवक्ता कृष्णप्रसाद भण्डारीका अनुसार उनी गणबाट सोमबार हिँडेका थिए। मंगलबार विहान गेष्ट हाउसको कोठा नम्बर १०२ मा उनी झुन्डिएको अवस्थामा मृत भेटिएका थिए। पाल्पा रैनादेवी छहरा घर भएका कार्कीको हत्या हो या आत्महत्या अनुसन्धान भइरहेको प्रवक्ता भण्डारीले बताए। उनको शव पोष्टमार्टमका लागि शिक्षण अस्पताल महराजगञ्ज लगिएको छ।
अवैध रुपमा कर्मचारी भर्ना गरी आर्थिक भार पारेको खुलासा,"धरान: भ्रष्टाचारजन्य कसुर गरेको अभियोगमा विशेष अदालतमा मुद्धा परेका बीपी कोइराला स्वास्थय विज्ञान प्रतिष्ठान धरानका निलम्बित उपकुलपती डा ज्ञानेन्द्र गिरीले अबैध रुपमा कर्मचारी नियुक्ति गरेर प्रतिष्ठानलाई थप आर्थिक भार पारेको खुलासा भएको छ। सोमवार अख्तियार दुरुपयोग अनुसन्धान आयोगले गिरीविरुद्ध हुँदै नभएको प्राध्यापक पदको दुरुपयोग गरेको भन्दै विशेष अदालतमा मुद्धा दर्ता गरेको छ। अख्तियारले भ्रष्टाचारजन्य कसुरमा विशेष अदालतमा मुद्धा दर्ता गरेपछि डा कार्की स्वतह निलम्बनमा परेका छन्। उनले प्रतिष्ठानको उपकुलपति प्रतिष्ठानमा पदीय मर्यादा विपरीत कालो सूचीमा परेका ठेकेदारसँगको मिलेमतोमा विभिन्न समाग्री खरिद गर्ने, प्रतिष्ठानलाई आर्थिक भार पर्ने गरी अबैध रुपमा ८ जना कर्मचारी नियुक्ति गरेको बीपी प्रतिष्ठान स्रोतले जनाएको छ। डा गिरीले एमाले पोलिटब्युरो सदस्य तथा तत्कालिन स्वास्थ्यमन्त्री भानुभक्त ढकालका भतिज अमित ढकाललाई जनसम्पर्क सल्लाहकारको नियुक्ति दिएर अधिकृत स्थरको तलव उपलब्ध गराएका छन् । त्यस्तै अमित यादवलाई आर्थिक सल्लाहाकार नियुक्त गरेका छन् । डा गिरीले सुमनराज पन्त, टंक दुलाल, शान्तिराम भण्डारीलाई कानुनी सल्लाहाकार मा नियुक्त गरी मासिक तलव उपलब्ध गराएका छन्। प्रतिष्ठानमा प्रयाप्त प्राविधिक र प्रशासनिक कर्मचारी भैरहेका अबस्थामा गोविन्द श्रेष्ठलाई प्राविधिक सल्लाहाकार मनोज घिमिरेलाई स्वकीय सचिव र निवर्तमान स्वास्थ्यमन्त्री भवानी खापुङका स्वकीय सचिव मनोज लिम्बुलाई प्रेस सल्लाहाकार नियुक्त गरेका छन्। बीपी प्रतिष्ठानमा यस अगाडीका उपकुलपतिहरु कसैले पनि अनावश्यक रुपमा सल्लाहाकार नियुक्त गरेका थिएनन्। प्रतिष्ठानको शिक्षक कल्याण समाजका कार्यबाहक अध्यक्ष डा प्रकाश पराजुलीले आर्थिक रुपमा धरासायी बन्दै गएको प्रतिष्ठानलाई डा गिरी उपकुलपति भययता कर्मचारीको अबैध नियुक्ति र आर्थिक पारदर्शिता नगरेका कारण प्रतिष्ठानलाई आर्थिक रुपपमा धरासायी बनाइएको बताए। बीपी प्रतिष्ठानका आर्थिक प्रशासन महाशाखा प्रमुख मोहनकुमार राईले विविध कारणले प्रतिष्ठानलाई एक अर्ब ५० करोड घाटामा संचालन भइरहेको बताए।"
उत्तरी गोरखाको प्राचीन पुङ्चे हिनाङ गुम्बामा आगलागी,"गोरखा : चुमनुब्री गाउँपालिका२ को हिनाङको पुङ्चे गुम्बामा आगलागी भएको छ। मंगलबार दिउँसो तीन बजेतिर आगलागी भएको वडाध्यक्ष मिङ्ग्यूर दोर्जे लामाले जानकारी दिए। ल्हो, ल्ही र स्यो बस्तीबाट पनि सो गुम्बा धेरै टाढा रहेको र सञ्चार सुविधा पनि नभएका कारण पछिल्लो अवस्थाका बारेमा जानकारी पाउन समस्या भएको वडाध्यक्ष लामाले जानकारी दिए। दुईसय वर्ष पुरानो पुङ्चे गुम्बामा आगलागी भएको छ भन्ने जानकारी आयो, उनले भने, ठूलो आगलागी भएको छ भनेर फोन आयो। पछि यताबाट फोन गर्दा संपर्क पनि हुन सकेको छैन। आगलागी भएको जानकारी आएपछि प्रहरी पठाइएको एसपी केदार खनालले जानकारी दिए। चौकीबाट हिनाङमा प्रहरी पुग्न पाँचछ घण्टासम्म लाग्ने भएकाले विस्तृत जानकारी आउन नसकेको उनले बताए। यो गुम्बा नुब्री क्षेत्रकै प्राचीनमध्यको एक हो। जानकारहरूका अनुसार यो दुई सय वर्ष पुरानो गुम्बा हो। यहाँ माने घुम्न ल्हो, स्यो, ल्ही गाउँका ज्येष्ठ नागरिकहरू आवासीय रूपमा बस्छन्। अरू धेरै भिक्षु, भिक्षुणीहरू पनि यहाँ बस्छन्। गाउँ बस्तीबाट धेरै टाढा, जंगल तथा अग्ला पहाडको बीचमा रहेकाले यो गुम्बा विशेष गरी ध्यान केन्द्रका रूपमा प्रसिद्ध छ।"
अवैध उत्खनन् गरिएका नदीजन्य पदार्थ छाड्न प्रहरीलाई नगरपालिकाको दवाव,"परासी: प्रहरीले नियन्त्रणमा लिएको अवैध उत्खनन् भएका नदी जन्य पदार्थ छाड्न सुनवल नगरपालिकाले दवाव दिएको छ। नगरपालिकाले सूचना नै जारी गरेर नियन्त्रणमा लिएका सामग्री छाड्न दवाव दिएको हो। प्रहरीले नियन्त्रणमा लिएका सामान छुटाउन दबाब बढेपछि नियन्त्रित सवारी र सामान परहरीले वन कार्यालय पठाउन थालेको छ। नदीजन्य पदार्थ पक्राउ परेपछि सम्बन्धित व्यक्तिहरु नगरपालिका जाने र पत्र लिएर प्रहरी कहाँ पुग्ने गरेपछि प्रहरीले वन कार्यालय पठाउन थालेको जिल्ला प्रहरी कार्यालयका निमित्त प्रमुख डिएसपी भोजराज पाण्डेयले बताए। साउनदेखि हालसम्म सुनवल प्रहरी कार्यालयले अवैधरुपमा नदीजन्य पदार्थ ओसारपसार गरेको अवस्थामा २५ सवारीसाधन पक्राउ गरेको छ। तीमध्ये नगरपालिकाले पत्र पठाएर १२ वटा छाड्न लगाएको छ। नगरपालिकाले जरिवानासहितको पत्र पठाएपछि मात्र प्रहरीले सवारीसाधनलाई छोड्नु पर्ने हो। तर जरिवाना नै नगरी पठाइएका पत्रका आधारमा प्रहरीले सवारीसाधन छाड्नुपर्ने अवस्था आएको जनाएको छ। नगरपालिकाले नदीजन्य पदार्थ चोरी गर्ने सवारीसाधनलाई जरिवानासमेत तोकेको छ। नगरपालिकाले तोकेको जरिवानामा पहिलो पटक पक्राउ पर्ने जेसिभीलाई दुई लाख, टिपरलाई एक लाख र टेक्टरलाई ६० हजार रुपैयाँ तोकेको छ। दोस्रो पटक समातिएमा दोब्बर जरिवाना छ। तेस्रो पटक पक्राउ परेका भने सवारीसाधन नै जफत गर्ने निर्णय नगरपालिकाको छ। जरिवानाबापत अहिलेसम्म चार लाख ६५ हजार राजश्व संकलन भएको नगरपालिकाका राजश्व शाखा प्रमुख चक्रपाणी भण्डारीले जानकारी दिए। आफ्ना नजिकका कार्यकर्ता र भनसुनका आधारमा मेयर र उपमेयरले पत्र पठाएर छाड्न लगाएको आरोपसमेत लाग्दै आएको छ। स्थानीय तहले पत्र पठाउन थालेपछि जिल्ला अनुगमन समितिको बैठक नै बसेर त्यस्ता अवैध सामाग्री स्थानीय तह नपठाई वन कार्यालयमा पठाउने निर्णय गरेको हो। नदीजन्य पदार्थ उत्खनन्, संकलन तथा व्यवस्थापन कार्यको जिल्ला अनुगमन समितिको बैठकले प्रमाण पुष्टि नभएका नदीजन्य पदार्थ ओसारपसार गर्ने सवारीसाधनलाई वन कार्यालयमा पठाउने निर्णय भएको समितिका संयोजक एंव जिल्ला समन्वय समितिका प्रमुख भगौती यादवले जानकारी बताए। नदीजन्य पदार्थ व्यवस्थापनका लागि लुम्बिनी प्रदेश सरकारले कार्यविधिसहितको मापदण्ड बनाएको छ। त्यसको विपरीत नगरपालिकाले चोरी गरेर ल्याएका नदीजन्य पदार्थ छाड्न प्रहरीलाई पत्र पठाउने गरेको हो। त्यसरी पत्र पठाउनेमा नगर प्रमुख, उपप्रमुख र प्रमुख प्रशासकीय अधिकृतहरुले हस्ताक्षर गरेर पठाउने गरेका हुन् । नगरपालिकाले प्रहरीलाई पठाएको पत्रमा सिंधै सवारी फुकुवा गरिदिने भन्ने आदेशसहितको व्यहोरा उल्लेख गरिएको छ। केही पत्रमा आवश्यक समन्वय गरिदिनुहुन उल्लेख गरिएको छ। नदीजन्य पदार्थ व्यवस्थापनका लागि उक्त नगरपालिकाले ठेक्का प्रकृया अघि बढाएको छ। आईईईसमेत गरिसकेकाले स्थानीयवासी वा कुनै योजनालाई आवश्य परे नगरपालिका स्वंयमले रोयल्टी काटेर लिन पाउने प्रावधान छ । तर राजश्व नलिई पत्र पठाएर छाड्न आदेश दिनु नियम विपरीत रहेको स्वयं जनप्रतिनिधि र सरोकारवालाहरुले बताएका छन्। नदीजन्य पदार्थ व्यवस्थापन कार्यविधि २०७५ मा राष्ट्रिय गौरवका आयोजना, राष्ट्रिय प्राथमिकता प्राप्त तथा प्रदेश सरकारले तोकेका प्रादेशिक गौरवका आयोजनाहरुका लागि आवश्यक पर्ने नदीजन्य पदार्थ सम्बन्धित आयोजनाको अनुरोधमा जिल्ला अनुगमन तथा व्यवस्थापन समितिले तोकेको स्थानबाट तोकेको परिमाणमा प्रदेश सरकारले निर्धारण गरेको दररेटमा कानून बमोजिम लाग्ने करसमेत जोडी स्थानीय तहले आयोजनालाई संकलन अनुमति दिने सकिने उल्लेख छ। तर नगरपालिकाले उपभोक्ता समितिबाट भएका तटबन्धनलगाएतका सार्वजनिक कामको बहानामा पत्र नै पठाएर नियम विपरीत काम गरेको भन्दै आलोचनासमेत सुरु भएको छ। त्यसैगरी ढुंगा, गिट्ट, बालुवा उत्खनन्, बिक्री तथा व्यवस्थापन सम्बन्धी मापदण्ड २०७७ मा नियम विपरीत जफत गरिएको मालवस्तु सम्बन्धित गाउँपालिका वा नगरपालिकाले प्रचलित कानुन बमोजिम लिलाम बिक्री गरी स्थानीय सञ्चित कोषमा आम्दानी जनाउनु पर्ने उल्लेख छ । तर नगरपालिकाले सिंधै छाड्न आदेश दिने गरेको हो। अवैधरुपमा पक्राउ परेका नदीजन्य पदार्थलाई जरिवाना नगरी छाड्न लगाउनु नियम विपरीत रहेको डिभिजन वन कार्यालयका डिभिजनल वन अधिकृत महेन्द्रराज वाग्लेले बताए। अवैधरुपमा ढुंगा बोकेका ३ वटा टिपर र एक टेक्टरलाई पक्राउ गरी वन कार्यालयमा पठाइएको छ। पक्राउ परेका सवारीसाधनलाई आवश्यक अनुसन्धानका लागि बडेरा सशस्त्र वन सुरक्षा क्याम्पमा राखिएको वाग्लेले बताए। प्रहरीलाई पठाइएको पत्रबारे सुनवल नगरपालिकाका प्रमुख बिमला अर्यालसँग पटक पटक सम्पर्क गर्दा मोबाईल उठेन। नगर उपप्रमुख सूर्य दुबेले नदीजन्य पदार्थ बोकेका सबै सवारीसाधनलाई छाड्न पत्र नलेखेको बताउँछन्। खोलाबाट पक्राउ परेका सवारीसाधनलाई जरिवाना लिएर छाड्नका लागि पत्र पठाउने गरेको उनले बताए।"
नक्कली मोबिलको कालोबजारी गर्ने दुई जना पक्राउ,"वीरगन्ज : वीरगन्जमा नक्कली मोबिलको कालोबजारी गरेको आरोपमा प्रहरीले दुई जनालाई पक्राउ गरेको छ। प्रहरीले ठूलो परिमाणमा नक्कली मोबिल पनि बरामद गरेको छ। पक्राउ पर्नेमा वीरगन्ज महानगरपालिका३ छपकैयामा समसुन ट्रेडर्सका सञ्चालकद्वय वीरगन्ज३ छपकैयाकै ३५ वर्षीय शेख आविद अली र वीरगन्ज१७ अलौंका २३ वर्षीय शेष कौशल रहेका छन्। वडा प्रहरी कार्यालय श्रीपुरबाट खटिएको प्रहरी टोलीले छपकैयास्थित समसुन ट्रेडर्सको गोदाममा छापा मारेर खानतलाशी गरेको थियो। त्यस क्रममा गोदमममा भण्डारण गरी राखिएको अवस्थामा नक्कली मोबिल एक हजार ५० लिटर, ब्रेक आयल ४५ डिब्बा, ब्याट्रीको पानी २ ग्यालेन र डिस्टिल वाटर १० लिटर बरामद भएको पर्साका प्रहरी नायब उपरीक्षक दिपक गिरीले जानकारी दिए। पक्राउ परेका सञ्चालकद्वय अली र कौशललाई मंगलबार पर्सा जिल्ला अदालतमा पेश गरी उनीहरू विरुद्ध कालोबजारी अन्तर्गतको कसूरमा ७ दिनको म्याद थप अनुमति लिई थप अनुसन्धान भइरहेको गिरीले जानकारी दिए।"
भूकम्पपछि ढुंगा पल्टिँदा बाजुरामा एक जनाको मृत्यु,"बाजुरा : मंगलबार गएको भूकम्पका कारण बाजुरामा एक जनाको मृत्यु भएको छ। मृत्यु हुनेमा गौमुल गाउँपालिका२ की जमुना रोकाया रहेकी छन्। घाँस काट्न गएकी उनको भूकम्पपछि आएको ढुंगा लागेर मृत्यु भएको हो। यसैगरी जिल्लाको गौमुल गाउँपालिका१ का रामदल बोहोरा घाइते भएका छन्। भूकम्पले घर भत्किँदा उनको टाउको, हात र खुट्टामा चोट लागेको छ। घाइते बोहोराको स्वास्थ्य चौकीमा उपचार भइरहेको स्थानीय सुभाष रोकायाले बताए। यसैगरी बझाङको जयपृथ्वी नगरपालिका११ भोपुरमा पनि एक वृद्धा घाइते भएका छन्। बाजुरा केन्द्रविन्दु भएर ५९ म्याग्नेच्युडको भूकम्प गएको हो। दिउँसो २ बजेर ४३ मिनेट भूकम्प गएको राष्ट्रिय भूकम्प मापन केन्द्रले जनाएको छ।"
भक्तपुरका सुजन शिल्पकार पशुपतिको जंगलमा जलेको अवस्थामा भेटिए,"काठमाडौं: पशुपति क्षेत्रको जंगलमा गत पुस ३० गते अर्ध जलेको अवस्थामा एक पुरुषको शव भेटिएको थियो। यो शव भक्तपुरको फर्निचर व्यवसायी सुजन शिल्पकारको भएको पुष्टि भएको छ। उपत्यका अपराध अनुसन्धान कार्यालयका प्रवक्ता कृष्ण कोइरालाका अनुसार पशुपति मन्दिरको जंगलमा रहेको किरातेश्वर मन्दिर नजिकै शरीरको तल्लो भाग जलेको अवस्थामा एक युवकको शव भेटिएको थियो तर पहिचान भएको थिएन। महाशाखाका प्रवक्ता कृष्ण कोइरालाका अनुसार २५ वर्षीय सुजन फर्निेचर व्यवसायी रहेको खुलेको छ। उनले रेडिमेड ढोका व्यापार गर्दे आएका थिए। उनी गत पुस २९ गते दिउँसो ४ बजेतिर पसल बन्द गरी पशुपती तिर लागेका थिए। परिवारले उनलाई साझ ६ बजेतिर फोन गरेका थिए। परिवारको भनाइ उदृत गर्दै अनुसन्धानमा खटिएका प्रहरी भन्छन्, 'अविवाहित सुजनको हत्या कि आत्महत्या अनुसनधान भइरहेको छ। घटनास्थल नजिक पेट्रोल भरिएको बोतल भेटिएको थियो। आत्महत्या गरेको हुनसक्ने सम्भावना पनि छ। अनुसन्धानका क्रममा उनको मोवाइल फेला पारेका छौँ। मोवाइलकै आधारमा उनको पहिचान भएको हो।'"
उपचार खर्च तिर्न नसक्दा २५ दिने शिशुको शव अस्पतालमा बन्धक,"विराटनगर : उपचार खर्च तिर्न नसकेपछि २५ दिने नवजात शिशुको शव विराटनगरस्थित गोल्डेन अस्पतालले बन्धक बनाएको छ। मोरङको जहदा गाउँपालिका३ भाथीगछकी २५ दिने खुसी मुखियाको शव अस्पतालले बन्धक बनाएको हो। पैसा नतिरेका कारण शिशुको शव अस्पतालले आफन्तलाई हस्तान्तरण गर्न मानेको छैन। सम्पूर्ण उपचार खर्च तिरेपछि मात्र शिशुको शव आफन्तको जिम्मा लगाइने अस्पतालले जनाएको छ। अस्पतालका अनुसार मंगलबार बिहानसम्म शिशुको उपचारमा कुल १ लाख ७९ हजार रुपैयाँ खर्च भएको छ। जसमा आफन्तले हालसम्म मात्र २० हजार रुपैयाँ तिरेका छन्। उपचार खर्चमा अस्पतालले ५१ हजार रुपैयाँ छुट गरिदिँदा पनि पैसा तिर्न नमानेपछि शव बन्धक बनाइएको अस्पतालका व्यवस्थापक सुनिल बाँनियाले बताए। अस्पतालले कुल १ लाख ८ हजार रुपैयाँ प्राप्त गर्न बाँकी देखिएको उनले जानकारी दिए। हामीले उपचार खर्चमा सक्दो छुट गरिदिएका छौं। यद्यपि उहाँहरूले पैसा तिर्न मान्नुभएको छैन। १५ दिनपछिको चेक दिन्छौं भन्नुभएको छ, उनले भने, कुनैपनि अस्पतालले चेकमा कारोबार गर्दैन। त्यो सकिदैन। जहदा३ भाथीगछ घर भएकी मृत्तकको बुबा दिलीप मुखिया सामान्य एम्बुलेन्स चालक हुन्। आर्थिक अवस्था कमजोर रहेकाले तत्कालै पैसा तिर्न नसकिरहेको उनले अन्नपूर्णलाई बताए। ब्याकडेटको चेक दिन खोजेको भएपनि अस्पतालले लिन नमानेको उनले गुनासो गरे। उनले भने, म सामान्य एम्बुलेन्स चालक हो। भन्ने बित्तिकै पैसा ल्याउन सक्दिन। चेक दिन्छुभन्दा पनि अस्पतालले मान्दैन। उपचारका क्रममा मंगलबार बिहान ज्यान गुमाएकी २५ दिने खुसी मुखिया गत माघ ४ गते कोशी अस्पतालद्वारा जिवितै मृत घोषणा गरिएकी शिशु हुन्। श्वासप्रश्वासमा समस्या देखिएर कोशी ल्याइएकी उनलाई उपचारै नगरी अस्पतालले मृत घोषणा गरिदिएको थियो। पछि साँस चलेको थाहा पाएपछि थप उपचारका लागि उनलाई गोल्डेन भर्ना गरिएको थियो। तर, इन्फेक्सन बढेर रेस्पोन्स गर्न छोडेपछि मंगलबार बिहान करिब १० बजे शिशुको मृत्यु भएको अस्पतालले जनाएको छ। अस्पतालका अनुसार शिशुको स्वास्थ्य अवस्था एकदमै नाजुक थियो। राम्रो ट्रिटमेन्ट हुँदै आएको भएपनि मंगलबार बिहानदेखि शिशुले रेस्पोन्स गर्न छाडेकी हुन्। शिशुमा सेतो तथा रातो रगतको कमी, निमोनिया, मृगौलाले काम नगरेको तथा इन्फेक्सन लगायतका समस्या देखिएको अस्पतालका बालरोग विशेषज्ञ डासतिश यादवले बताए। अस्पतालको एनआईसियुमा उपचार भइरहेको शिशुले एक्कासी रेस्पोन्स गर्न छोडेको उनले जानकारी दिए। ट्रिटमेन्ट राम्रै भइरहेको थियो। यसअघिको स्वास्थ्य अवस्था स्थिर रहँदै आएकोमा हिजो भने बचाउन सकिन्छ की भन्ने आश पलाएको थियो। तर, सकिएन, उनले भने, अस्पताल ल्याउँदै बच्चाको जिउ चिसो थियो। इन्फेक्सन एकदमै बढेको थियो। श्वासप्रश्वासमा समस्या देखिएपछि गत माघ ४ गते जहदा३ भाथीगछकी १८ दिने नवजात शिशुलाई उपचारका लागि कोशी अस्पतालको आकस्मिक कक्षमा भर्ना गरिएको थियो। बुवा दिलीप मुखियाले शिशुलाई उपचारका लागि करिब ९ बजे विराटनगरस्थित कोशी अस्पताल ल्याएका थिए। डाक्टर आकाश यादव नेतृत्वको स्वास्थ्यकर्मीको टोलीले शिशुको उपचार सुरु गरेका थिए। तर, सही उपचार नै नगरी डा यादवले जीवित शिशुलाई मृत घोषणा गरिदिएका थिए। दाह संस्कारका लागि घर लगेपछि शिशु जिवितै रहेको थाहा पाएसँगै उनलाई थप उपचारका लागि गोल्डेन अस्पताल भर्ना गरिएको थियो। एनआईसियु कक्षमा राखेर उनको उपचार भइरहेको थियो। तर, इन्फेक्सन बढेर औषधिले काम गर्न छोडेपछि मङ्गलबार बिहान उनको मृत्यु भएको हो।"
छोरीलाई जबरजस्ती करणी गरेको आरोपमा पक्राउ,"बागलुङ : बागलुङमा १५ वर्षीया छोरीलाई जबरजस्ती करणी (बलात्कार) गरेको आरोपमा बुबा पक्राउ परेका छन्। छोरीलाई जबर्जस्ती करणी गरेको आरोपमा ३३ वर्षीय बुबालाई पक्राउ गरिएको जिल्ला प्रहरी कार्यालय बागलुङले जनाएको छ। जिल्ला प्रहरी कार्यालय बागलुङका प्रहरी उपरीक्षक (एसपी) दयानिधि ज्ञवालीले गत असोज ४ गते श्रीमानबाट छोरी बलात्कारमा परेको भन्दै बालिकाकी आमाले सोमबार (माघ ९ गते) दिएको उजुरीका आधारमा बुबालाई पक्राउ गरिएको बताए। उजुरीमा छोरीलाई अरूलाई भने ज्यान मार्ने धम्कीसमेत दिँदै आएको उल्लेख गरिएको एसपी ज्ञवालीले बताए। घटनाबारे कसैलाई भने मार्छु भनेर धम्की दिएको रहेछ, प्रहरी उपरीक्षक ज्ञवालीले भने,छोरीको बानी व्यवहार परिर्वतन हुँदै गएपछि सोधपुछ गर्दा आमासँग घटनाबारे बताएपछि उजुरी दिएको र बुबालाई पक्राउ गरी अनुसन्धान अगाडि बढाइएको छ। श्रीमतीले घटनाबारे थाहा पाएपछि भागेर बुटवल पुगेका बुबालाई मंगलबार पक्राउ गरी अनुसन्धान अगाडि बढाइएको एसपी ज्ञवालीले बताए। उनले बालिकाको स्वास्थ्य परीक्षण समेत गरिएको जानकारी दिए।"
सरस्वती पूजामा विद्यार्थीबाट चन्दा नअसुल्न महानगरको निर्देशन,"वीरगन्ज : वीरगन्ज महानगरपालिकाले सरस्वती पूजाका नाममा विद्यार्थीबाट चन्दा नलिन निर्देशन दिएको छ। महानगरमा रहेका निजी विद्यालयहरूले सरस्वती पूजा मनाउने नाममा विद्यार्थीहरूबाट मनलाग्दी ढंगले चन्दा भन्दै रकम असुल्न थालेको जनगुनासो आएपछि मंगलबार वीरगन्ज महानगरपालिकाको कार्यालयले सूचना जारी गर्दै त्यसो नगर्न निर्देशन दिएको हो। यदि कुनै विद्यालयले सरस्वती पूजाका नाममा विद्यार्थीबाट चन्दा वा शुल्क लिएको भए तत्काल फिर्ता गर्न पनि महानगरले निर्देशन दिएको छ। 'महानगरका निजी विद्यालयहरूले सरस्वती पूजाका नाममा चन्दा संकलन गरिरहेको भनि यस कार्यालयमा लिखित तथा मौखिक उजुरी परेकाले शिक्षा ऐन तथा नियमावलीले तोकेबाहेकको कुनै पनि शीर्षक वा बहानामा चन्दा तथा शुल्क उठाउने तत्काल रोक्न र लिइसकेको भए अविलम्ब फिर्ता गर्न अनुरोध गरिन्छ', महानगरको सुचनामा उल्लेख छ। वीरगन्जमा रहेका अधिकांश निजी विद्यालयले सरस्वती पूजा मनाउनका लागि विद्यार्थीहरूबाट जनही १ देखि पाँच सय रुपैयाँ असुली गरेको भन्दै तीन दिनअघि अभिभावक संघ पर्साले एक विज्ञप्ति जारी गर्दै महानगरपालिकाको ध्यानाकर्षण गराएको थियो। संघका अध्यक्ष सन्दिप साहका अनुसार , सरस्वती पूजाका नाममा जीएचपी स्कुलले प्रतिविद्यार्थी १ सय २० रुपैयाँ, ज्ञानज्योती माविले २ सय रुपैयाँ , गोल्डेन फ्युचर माविले ४ सय रुपैयाँ, ओम नेशनल एकाडेमीले १ सय २० रुपैयाँ, एन्जल एकाडेमीले २ सय रुपैयाँ, जेम्स स्कुल अफ डकैला बहुअरीले २ सय रुपैयाँ, मेरिगोल्ड माविले एक सय ५० रुपैयाँ असुलेको थियो।"
अस्पतालबाट निस्कने फोहोर व्यवस्थापन गर्न अध्ययन समिति गठन,"विराटनगर : अस्पतालबाट निस्कने फोहोरको दीर्घकालीन व्यवस्थापन र आवश्यक अध्ययनका लागि विराटनगर महानगरपालिकाले समिति गठन गरेको छ। संक्रमणजन्य फोहोरको उचित व्यवस्थापनको उद्देश्यका महानगरका स्वास्थ्य महाशाखा प्रमुख हैदर अलीको संयोजकत्वमा ११ सदस्यीय समिति गठन गरिएको हो। समितिमा प्रदेश सरकारको स्वास्थ्य मन्त्रालयका स्वास्थ्य अधिकृत र महानगरका सरसफाई व्यवस्थापन शाखा प्रमुख पुनम दाहालसहित सरकारी अस्पताल, निजी अस्पताल, नोबेल शिक्षण अस्पताल, विराट मेडिकल, पोलिक्लिनिक, ल्याब, फोहोर व्यवस्थापन साझेदार संस्था तथा फार्मेसीका ११ प्रतिनिधि सदस्य रहेका छन्। गठित समितिले जमिन, प्रविधि, फोहोरको मात्रा, सञ्चालन र व्यवस्थापन लगायतका विषयमा अध्ययन गरी माघ मसान्तभित्र प्रतिवेदन बुझाउनेछ। प्राप्त प्रतिवेदनका आधारमा आवश्यक निर्णय लिएर महानगरले फोहोर व्यवस्थापनको काम सुरु गर्ने मेयर नागेश कोइरालाले बताए। उनले विराटनगरको डम्पिङ साईट व्यवस्थापनको कार्य समेत भइरहेको जानकारी दिए। महानगरका मेयर नागेश कोइराला, उपमेयर शिल्पा निराला कार्की, प्रमुख प्रशासकीय अधिकृत विष्णुप्रसाद कोइराला र सामाजिक विकास समितिका संयोजक काजीबहादुर बस्नेतको लगायतको उपस्थितिमा निजी अस्पतालहरूको छाता संगठन अफिन, विराटनगरमा सञ्चालित मेडिकल कलेज, अस्पताल, नर्सिङ होम, ल्याब, पोलिक्लिनिक र मेडिकलका प्रतिनिधिहरूको भेलाले फोहोर व्यवस्थापनका लागि समिति गठन गरेको जनाएको छ।"
पर्सामा गाँजासहित भारतीय नागरिक पक्राउ,वीरगन्ज : पर्साको कालिकामाई गाउँपालिका१ मुड्लीबाट प्रहरीले गाँजासहित एक भारतीय नागरिकलाई पक्राउ गरेको छ। इलाका प्रहरी कार्यालय पोखरियाबाट प्रहरी निरीक्षक आयुषप्रसाद जोसीको नेतृत्वमा खटिएको प्रहरी टोलीले सात केजी गाँजासहित भारत बिहारको गोपालगन्ज थानाको जगरी टोल घर भएका ५५ वर्षीय शम्भु सहनीलाई पक्राउ गरेको हो। मुड्लीमा सवारी साधन चेकजाँचका क्रममा सहनी सवार बीआर २८ के ४९१९ नम्बरको मोटरसाइकल रोकेर प्रहरीले खानतलाशी गर्दा मोटरसाइकलको सिटमुनी फल्स बटम बनाई कालो ब्यागभित्र हरियो प्लाष्टिकले वेरी राखेको अवस्थामा ७ केजी गाँजा बरामद भएको पर्साका प्रहरी नायब उपरीक्षक निर्मल बुढाथोकीले जानकारी दिए। गाँजासहित पक्राउ परेका सहनी विरुद्ध लागूऔषध सम्बन्धी कसूरमा मंगलबार पर्सा जिल्ला अदालतबाट चार दिनको म्याद थप अनुमति लिई अनुसन्धान अगाडि बढाइएको बुढाथोकीले जानकारी दिए।
"मोरङमा टिपरको ठक्करबाट नाबालिकाको मृत्यु, शव बुझ्न अस्वीकार","विराटनगर : मोरङको सुन्दरहरैँचा नगरपालिका१२ मा तीव्र गतिमा रहेको टिपरको ठक्करबाट मंगलबार दिउँसो डेढ वर्षीया नाबालिकाको मृत्यु भएको छ। भित्री सडकखण्ड भएर दक्षिणबाट उत्तरतर्फ जाँदै गरेको को १ ख ६८२५ नम्बरको टिपरले सडकमा खेलिरहेकी नाबालिकालाई ठक्कर दिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार टिपरले दिउँसो ४ बजेतिर ठक्कर दिँदा सुन्दरहरैँचा१२ का अजित चौधरीकी १८ महिने छोरी अननिया चौधरीको घटनास्थलमै मृत्यु भएको हो। दुर्घटनालगत्तै प्रहरीले टिपर र चालक मोरङको केराबारी गाउँपालिका१० का अन्दाजी ३५ वर्षीय राजकुमार लिम्बूलाई नियन्त्रणमा लिएको छ। प्रारम्भिक अनुसन्धानबाट चालकको लापरबाहीले दुर्घटना भएको खुलेको छ। स्थानीय बासिन्दाका अनुसार तीव्र गतिमा रहेको टिपरले सडकमा खेलिरहेकी नाबालिकालाई ठक्कर दिएको हो। चालकको लापरबाहीले दुर्घटना भएको बताउँदै स्थानीय, आफन्त र अभिभावकको मृतक बालिकाको शव उठाउन मानिरहेका छैनन्। सडकको बीचमा शव राखिएको छ। दुर्घटना गराउने चालकलाई घटनास्थलमै उपस्थित गराउनुपर्ने र कडा कारबाही हुनुपर्ने माग राख्दै शव उठाउन अस्वीकार गरिएको हो। घटनास्थलमा जम्मा भएको भीड र सडकको बीचमा राखिएको शवका कारण उक्त सडकखण्डमा सवारीसाधन सञ्चालन हुन सकिरहेका छैनन्। माहोल भड्किन नदिनलाई घटनास्थलमा ठूलो संख्यामा सुरक्षाकर्मी परिचालन गरिएको छ। इलाका प्रहरी कार्यालय बेलबारीका प्रहरी निरीक्षक खगेन्द्र धमलासहित स्थानीय जनप्रतिनिधिको टोलीले आक्रोसित भीडलाई सम्झाईबुझाई गरिरहेको छ। वडाध्यक्ष रोशन ढकालले टिपरको तीव्र गतिका कारण दुर्घटना भएको बताए। उनका अनुसार आफन्त र परिवारका सदस्यसहितको आक्रोसित भीडले सडकबाट शव उठाउन दिएको छैन। शव सडकमै छाडेर उनीहरूले टिपर आतंक बन्द, चालकलाई घटनास्थलमा ल्याउनुपर्ने, कडा कारबाही र मृतकका परिवारलाई क्षतिपूर्ति दिनुपर्ने लगायतका माग राखेर प्रदर्शन गरिरहेको ढकालले बताए। आक्रोसित भीडलाई सम्झाईबुझाई गर्ने काम भइरहेको छ। घटनास्थलबाट शव उठाउन दिन सबैमा अनुरोध गरिएको छ, उनले भने, दुर्घटना गराउने पक्षलाई कारबाही गर्ने प्रतिबद्धता जनाइएको छ। समस्या समाधानका लागि मृतक पक्षसँग छलफल र वार्ता भइरहेको छ। मृतक पक्षसँग सहमति गरेर समस्या समाधानको प्रयास भइरहेको वडाध्यक्ष ढकालले बताए।"
फाप्लु विमानस्थलको मुख्य प्रवेशद्वार सञ्चालन गर्न माग,"सोलुखुम्बु : सोलुखुम्बुको फाप्लु वातावरण मैत्री टोल सुधार समितिले फाप्लु विमानस्थलको मुख्य प्रवेशद्वार प्रयोगमा ल्याउन माग गरेको छ। राज्यको करोडौं लगानीमा निर्माण गरिएको प्रवेशद्वार वर्षौदेखि उपयोगविहीन भइरहदा हवाईयात्रु साँघुरो मार्ग प्रयोग गर्न बाध्य भएको भन्दै सञ्चालमा ल्याउन माग गरेको हो। प्रवेशद्वार उपयोगविहीन हुँदा नागरिकले सास्ती खेप्नु परेको भन्दै नेपाल नागरिक उड्ययन प्राधिकरण फाप्लुलाई आज मंगलबार मागसहितको ध्यानार्कषण पत्र समेत बुझाएका छन्। मागको वेवास्ता गरेको खण्डमा नागरिक उड्ययन प्राधिकरणको कार्यालयमा तालाबन्दी गर्ने चेतावनी दिइएको छ। उक्त माग तथा ध्यानार्कषण पत्रको बोधार्थ नेपाल नागरिक उड्ययन प्राधिकरण, जिल्ला प्रशासन कार्यालय सोलुखुम्बु, सोलुदुधकुण्ड नगरपालिकालाई पनि दिइएको छ। सोलुदुधकुण्ड नगरपालिका ४ का वडाध्यक्ष युवास तामाङसहितको उपस्थितीमा मंगलबार बसेको टोल सुधार समितिको बैठकले यस्तो निर्णय गरेको समितिका अध्यक्ष दोर्जी तामाङले जानकारी दिए। पहिलो चरणको कार्यक्रमलाई बेवास्था गरे थप सशक्त संर्घषको कार्यक्रम अघि बढाउने ध्यानार्कषण पत्र मार्फत चेतावनी दिइएको छ।"
फेरि भूकम्प आउने त्रासमा छन् बाजुराका बासिन्दा,बाजुरा : बाजुरामा केन्द्रबिन्दु बनाएर भूकम्प गएपछि स्थानीयहरू त्रसित बनेका छन्। मंगलबार दिउँसो बाजुराको मेलामा ५९ रेक्टरस्केलको भूकम्प गएपछि स्थानीहहरू त्रसित भएका हुन्। भूकम्पपछि ढुंगा खसेर एक जनाको मृत्युसमेत भएको छ। भूकम्पका कारण धेरै घरहरू चर्किएका छन्। फेरि भूकम्प आउने हुन् कि भन्दै स्थानीयहरू त्रसित रहेको जनप्रतिनिधिहरूले बताएका छन्। बडिमालिका९ का बासिन्दाहरू भूकम्पका कारण घरहरू चर्किएपछि पाल टाँगेरमा बसेका छन्। फेरि भूकम्प आउने डरले उनीहरू घर बाहिर पाल टाँगेर बसेका हुन्। क्षति पुगेको स्थानमा प्रहरी र जनप्रतिनिधहरूले विवरण संकलन गरेका छन्। विवरण संकलनपछि राहत वितरण गरिने केही वडाका अध्यक्षहरूले बताएका छन्।
भक्तपुरमा दर्ताबिनै औषधि पसल सञ्चालन,"भक्तपुर : भक्तपुरमा दर्ताबिनै औषधि पसल सञ्चालन भएको पाइएको छ। मंगलबार भक्तपुरको च्याम्हासिंहमा रहेका पाँचवटा औषधि पसलको अनुगमन गर्दा दर्ताबिनै पसल सञ्चालन भएको पाइएको हो। पसलमा बिक्रीका लागि फार्मेसिष्ट वा औषधि व्यवस्था विभागबाट अनुमति नलिएका व्यक्तिहरू राखेर सञ्चालन गरेको पाइएको भक्तपुर नगरपालिका अनुगमन समितिका सदस्य रोशनमैंया सुवालले बताइन्। दर्ता नगरेको, बिक्रीका लागि फार्मेसिष्ट वा औषधि व्यवस्था विभागबाट अनुमति नलिएका व्यक्ति राखिएको, विवरण तथा मूल्य सूची नराखेको पाइएको उनको भनाइ छ।"
जोगबनीमा हुने किनमेलमा कडाई,"विराटनगर: स्वदेशी बजार प्रर्वद्धन र भन्सार चुहावट नियन्त्रण गर्न विराटनगरस्थित रानी नाकामा कडाई गर्न थालिएको छ। खुद्रा सामान खरिदका लागि भारतीय बजार जोगबनी जाने प्रवृत्तिलाई न्यूनीकरण गर्न विराटनगर भन्सार कार्यालयले नाकामा कडाई गर्न थालेको हो। कार्यालयले सय रुपैयाँभन्दा बढीको सामान ल्याए १३ प्रतिशत भन्सार तिर्नुपर्ने व्यवस्था गरेको हो। चोरी, तस्करी र भन्सार चुहावटका घटनाहरु बढ्दै गएकाले त्यसलाई नियन्त्रण गर्ने उद्देश्यका साथ नाकामा कडाई गर्न थालिएको विराटनगर भन्सार कार्यालयका सुचना अधिकारी रामचन्द्र ढुङ्गानाले बताए। कडाई गर्न थालिएपछि पछिल्लो दुईदिनमा मात्रै भन्सारको राजश्वमा उल्लेख्य सुधार आएको उनले जानकारी दिए। भारतीय बजार जोगबनी लत्ताकपडा र दैनिक उपभोग्य वस्तु खरिदबिक्रीका लागि प्रख्यात छ। दैनिक ठुलो संख्यामा विराटनगरसँगै इटहरी, धरान, इनरुवा, बेलबारी, उर्लाबारी र दमकसम्मका नेपाली उपभोक्ताहरु किनमेलका लागि जोगबनी आउने गरेका छन्। तर, यसले भन्सार चुहावट बढनुका साथै नेपाली व्यापार व्यावसायमा समेत नकारात्मक असर परिरहेको छ। बजारलाई निर्वाध खुला छोडिदिँदा नेपाली बजार र व्यापारमा पर्ने असर कम गर्न नसकिएकोले भन्सारलाई व्यवस्थित गर्ने प्रयास गरिएको सुचना अधिकारी ढुङ्गानाको भनाई छ। जोगबनीरानी प्रवेशद्वारबाटै उपभोक्ता र भारतबाट आउने यात्रुहरुको चेकजाँचमा कडाई गर्न थालिएसँगै खुद्रा वस्तुहरुको आयातका लागि भन्सारसँग अनुमति लिने क्रम पनि बढेको छ। यसअघि भन्सार छलेर आयात भईरहेको माछाका लागि समेत अनुमति माग्न थालिएको छ। सीमा क्षेत्रमा खटिएका सुरक्षाकर्मीहरुले पनि चोरी तस्करी र अनौपचारिक आयातमाथि निगरानी बढाउँदै लगेपछि थुप्रै सामानहरु भन्सारमार्फत आयात हुन थालेका छन्। भन्सार कार्यालका सुचना अधिकारी ढुङ्गानाले भने, भन्सार महशुल महङ्गो पर्ने धेरै खुद्रा वस्तुहरु आयात गर्न हामीबाट अनुमति लिन थालिएको छ। यसलाई हामीले सकारात्मक सुधार र उपलब्धिको रुपमा लिएका छौं। विराटनगर भन्सार कार्यालयले महिना दिनयता भारतबाट ल्याउने सामानमा कडाई गर्न थालेको हो। कार्यालयले अहिले १ सय रुपैयाँभन्दा बढी मुल्यको सामानमा अनिवार्य भन्सार तिर्नुपर्ने व्यवस्था गरेको छ। जोगबनीबाट चामल, पिठो, तेल र चिनी जस्ता खाद्यवस्तुको आयातमा पूरै कडाई गरिएको छ। किनेर ल्याईएका खाद्यवस्तु पुनः उतै फिर्ता पठाउने गरिएको छ। घरायसी प्रयोजनका निम्त्ति खाद्यवस्तु ल्याउनु परेमा गुणस्तर कार्यालयको सिफारिस अनिवार्य गरिएको भन्सार कार्यालयले जनाएको छ। कार्यालयका अनुसार भाँडाकुडा र लत्ताकपडा लगायतका सामाग्री ल्याए रानी नाकामा रहेको यात्रुकक्षमै भन्सार महशुल बुझाउनुपर्ने व्यवस्था गरिएको छ। भन्सार नबुझाई मालसामान ओसारपसार गरे जुनसुकै बेला कारबाहीमा पर्न सकिने चेतावनी समेत भन्सार कार्यालयले दिएको छ। हामीले अवैध रुपमा हुने चोरी तस्करी नियन्त्रणका निम्त्ति सूचना दिन पनि आग्रह गरेका छौं। त्यस्तो सूचना दिनेलाई उचित पुरस्कारको व्यवस्था गरेका छौं, कार्यालयका सूचना अधिकारी रामचन्द्र ढुङ्गानाले भने, भन्सारको टेलिफोन नम्बर ०२१४४४००५ मा सिधै सम्पर्क गरेर सूचना दिन सकिन्छ। विराटनगर भन्सार कार्यालयले चालु आर्थिक वर्ष २०७९८० मा ६० अर्ब रुपैयाँ भन्सार राजश्व सङ्कलन गर्ने लक्ष्य लिएको छ। हालसम्म कार्यालयको लक्ष्य प्रगति भने ५८ प्रतिशत रहेको छ। भारतीय बजार जोगबनीबाट खरिद गरी ल्याएको सामान चेकजाँच गर्दै सशस्त्र प्रहरी। तस्बिर: निरोज मल्ल"
गुट्खा प्रतिबन्धको निर्णय कार्यान्वयन गर्दै सिद्धार्थनगर,"भैरहवा : सिद्धार्थनगर नगरपलिकाले नगर क्षेत्र भित्र गुट्खा प्रकृतिका सूर्तिजन्य पदार्थको बिक्री वितरणमा रोक लगाउने गरेको निर्णयको कार्यान्वयन गर्न सुरु गरेको छ। नगर कार्यपालिकाको बैठकले गुट्खा प्रकृतिका सूर्तिजन्य तयारी पदार्थको सेवनले जनस्वास्थ्यमा असर गर्नुका साथै सोबाट निस्किने फोहोरले नगरको सौन्दर्यमा समेत प्रतिकुल असर परिरहेको निश्कर्ष निकाल्दै गुट्खा प्रकृतिका सूर्तिजन्य प्रदार्थको बिक्री वितरणमा प्रतिबन्ध लगाउने निर्णय गरेको थियो। सोपश्चात् कार्यालयले पौष ४ गते गुट्खा प्रकृतिका सूर्तिजन्य पदार्थको बिक्री वितरण नगर्नका लागि ३५ दिने सार्वजनिक सूचना जारी गरेको थियो। समयावधी पश्चात पनि नगर क्षेत्रमा गुट्खा प्रकृतिका सूर्तिजन्य पदार्थ बिक्री वितरण नरोकिएपछि निर्णय कार्यान्वयन तर्फ लागिएको सिद्धार्थनगर नगरपालिकाका प्रमुख इश्तियाक अहमद खानले बताए। सिद्धार्थनगरलाई क्लिन, ग्रीन र इको फ्रेन्डली सिटी बनाउनु हाम्रो उद्देश्य हो उनले भने, त्यसै अनरूप गुट्खा प्रकृतिका सूर्तिजन्य पदार्थको बिक्री वितरणमा प्रतिबन्ध लगाइएको हो। निर्णय कार्यान्वयनको क्रममा नगरमा बिक्री वितरण भइरहेको गुट्खा प्रकृतिका सूर्तिजन्य पदार्थ जफत गरी सशस्त्र प्रहरी, नेपाल प्रहरी, स्थानीय, जनप्रतिनिधिसमेत रोहवरमा नष्ट गरिएको सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले बताए।"
नमूना गाउँपालिकामा सार्वजनिक सुनुवाइ,"डडेल्धुरा: जिल्लाका नमुना तथा उत्कृष्ट गाउँपालिकामा सार्वजनिक सुनुवाइ कार्यक्रम सम्पन्न भएको छ। सुदुरपश्चिम प्रदेशमा कार्यसम्पादन तथा मुल्यांकन मा उत्कृष्ट डडेल्धुराको अजयमेरू गाउँपालिकामा आर्थिक वर्ष २०७८०७९ र २०७९०८० को अर्धवार्षिक कार्यक्रम समीक्षासहित सार्वजनिक सुनावाइ गरिएको हो। सोमबार आर्थिक वर्ष ०७८०७९ मा सम्पादन गरेको कामको प्रभावकारीता तथा नागरिकको सन्तुष्टी तथा गुनासो सुनुवाइ गर्ने उद्देश्यले कार्यक्रम गरिएको गाउँपालिकाले जनाएको छ। कार्यक्रमका सहभागीले नमुना गाउँपालिकालाई उदाहरणीय बनाउन सुझाव दिएका थिए। पालिकाका अधुरा विकास आयोजना चाँडै सम्पन्न गर्न, ढिलासुस्ती गर्नेलाई कारबाही गर्न, अनुदानका कार्यक्रम प्रभावकारी बनाउन स्थानीयबासीले सुझाव दिएका थिए। सहभागीले उठाएका प्रश्नको गाउँपालिकाका अध्यक्ष उमेशप्रसाद भट्ट, उपाध्यक्ष बसन्ती पाल, निमित्त प्रमुख प्रशासकीय अधिकृत लाल सेटी, विषगत शाखाका प्रमुख र वडा अध्यक्षहरुले जवाफ दिएका थिए । गाउँपालिकालाई समृद्ध बनाउन अझै जुटेर लाग्ने पालिका अध्यक्ष भट्टले बताए।"
नयाँ बानेश्वरमा एक युवकले गरे आत्मदाह प्रयास,"काठमाडौं : नयाँ बानेश्वरमा इलामका एक युवकले आत्मदाह प्रयास गरेका छन्। मंगलबार दिउँसो इलामको पञ्चकन्याका प्रेम आचार्यले आत्मदाह प्रयास गरेको जिल्ला प्रहरी परिसरका प्रवक्ता दिनेशराज मैनालीले जानकारी दिए। उनको तत्कालै उद्धार गरी कीर्तिपुरस्थित बर्न अस्पतालमा लगिएको प्रवक्ता मैनालीले अन्नपूर्णलाई बताए। 'के कारणले आत्मदाह गरेको हो। हामीले अनुसन्धान गरिरहेका छौं,' उनले अन्नपूर्णसँग भने।"
बर्दिया निकुञ्जमा खरखडाइ खुला,"गुलरिया : बर्दिया राष्ट्रिय निकुञ्जले मध्यवर्ती क्षेत्रका स्थानीयहरूलाई खर काट्न अनुमति दिएको छ। निकुञ्जका प्रमुख संरक्षण अधिकृत अशोक भण्डारीका अनुसार मध्यवर्ती क्षेत्रका उपभोक्तालाई वर्षभरिको लागि खरखडाइ संकलन र निकासी गर्न दिने व्यवस्था अनुरूप निकुञ्जभित्र पर्यटकीय गतिविधि र कार्यालयको आन्तरिकबाहेकका कामकाज बन्द गरी माघ ९ र १० गते दुई दिनका लागि खर, बनकस र नर्कट संकलन र निकासीको अनुमति प्रदान गरेको बताए। खरखडाइ संकलनका लागि दुई दिन अघि मूल्य अभिवृद्धि करसहित ५० रुपैयाँ र संरक्षण शुल्क ५० गरी एक सय रुपैयाँ खरखडाइ दस्तुरबापत पुर्जी काटिएको छ। पुर्जीबिना निकुञ्जमा प्रवेश गर्न पाइँदैन। करिब ३० हजार जनाले खरखडाइ संकलन गर्ने अनुमान निकुञ्जको छ। मध्यवर्ती क्षेत्रका हजारौं स्थानीयहरू सोमबार विभिन्न नाकाहरूबाट एकै पटक निकुञ्ज प्रवेश गरेका छन्। बिहान ७ बजेदेखि बेलुकी ५ बजेसम्मका लागि खरखडाइ संकलन गर्ने समय तोकिएको उनले जानकारी दिए। सम्भावित खतराबाट जोगिन होसियारीका लागि उपभोक्ताहरूलाई सचेत पारेका छौं। भण्डारीका अनुसार वृद्धवृद्धा, अपांगता भएका र अशक्त व्यक्तिहरू र १६ वर्षमुनिका बालबालिकाहरूलाई खरखडाइका लागि निकुञ्ज प्रवेशको अनुमति दिइएको छैन। खरखडाइ संकलनका लागि निकुञ्जले केही सर्तहरू अघि सारेको छ। जसअन्तर्गत खरखडाइ एवं संरक्षण शुल्क बुझाएको हुनुपर्ने, कोभिडको भ्याक्सिन लगाएको कार्ड हुनुपर्ने, खर, बनकस, नर्कटबाहेकका अन्य वन पैदावार संकलन गर्न नपाइने, हँसिया, डोरीबाहेकका अन्य हतियारहरू निकुञ्जभित्र लैजान नपाइने प्रावधान तोकिएको छ। प्रतिबन्धित वस्तुको निकासी पैठारी गरेको भेटिए वन्यजन्तु ऐन ०२९ र निकुञ्ज नियमावली ०५३ बमोजिम कारबाही हुने उनले सुनाए।"
"हेलिकोप्टर पाइलटलाई कुटपिट गर्ने ६ जना पक्राउ, अदालतद्वारा दस दिन म्याद थप","स्याङ्जा : प्रभु हेलिकोप्टरका पाइलटमाथि कुटपिट गर्ने ६ जना पक्राउ परेका छन्। स्याङ्जा प्रहरीले पाइलट रानेश डंगोलमाथि कुटपिट गर्नेहरूलाई सोमबार बेलुका पक्राउ गरेको हो। पक्राउ पर्नेमा वालिङ नगरपालिका९ का यमबहादुर गुरुङ र सोही नगरपालिका८ का सुरेश श्रेष्ठ रहेको प्रहरीले जनाएको छ। प्रहरीले हेलिकोप्टर चार्टर्ड गर्ने चार जनालाई पनि पक्राउ गरेको छ। पक्राउ पर्नेमा वालिङ नगरपालिका९ का विनोद गैरे, सुशील गिरी, उज्वल थापा र खिमबहादुर राना रहेका छन्। उनीहरूलाई वडा प्रहरी कार्यालय वालिङले पक्राउ गरेको हो। जिल्ला प्रहरी कार्यालय स्याङ्जाका प्रमुख राजिवबहादुर बस्नेतले पाइलटमाथि कुटपिट गर्नेहरूलाई पक्राउ गरेको बताए। 'पक्राउ परेकाहरूबारे हामीले अनुसन्धान गरिरहेका छौं,' उनले अन्नपूर्णसँग भने। गत बिहीबार उनीहरूले पोखराबाट प्रभुको हेलिकोप्टर चार्टर्ड गरी वालिङ लगेका थिए। वालिङ फुटबल मैदानमा प्रतियोगिता सञ्चालन भइरहेकै अवस्थामा हेलिकोप्टर अवतरण गराएपछि पाइलटमाथि कुटपिट भएको थियो। पक्राउ परेका उनीहरूलाई प्रहरीले मंगलबार जिल्ला अदालतमा पेस गरेको छ। अदालतले प्रक्राउ परेकाहरूको अनुसन्धान गर्नका लागि प्रहरीलाई दस दिनको समय दिएको छ। घटनापछि पाइलट डंगोलले जिल्ला प्रहरी कार्यालय वालिङमा जाहेरी दर्ता गराएका थिए। उनले विगत ८ वर्षदेखि प्रभु हेलिकोप्टर कम्पनीमा अपरेशन डिरेक्टर, चिफ पाइलट र लाइन पाइलटको रूपमा पोखरामा कार्यरत रहेको र गत ५ माघमा स्याङ्जाको वालिङ बजारमा फ्लाइट लिएर जानुपर्ने सूचना र अनुमति पाएको जाहेरीमा उल्लेख गरेका छन्। फ्लाइटमा सवार विनोद गैरै, उज्वल थापा, सुशील गिरी र खिम बहादुर रानाले आफूहरू आयोजकमध्येकै भएको भन्दै जबर्जस्ती खेल मैदानमा अवतरण गराएको उनले जाहेरीमा उल्लेख गरेका छन्। 'वालिङ पुगिसकेपछि मैले हेलिकोप्टर ल्याण्ड गर्नुपूर्व खेल मैदानमा ल्याण्ड नगरी मैदान बाहिर नै ल्याण्ड गर्छु भनेकोमा जबर्जस्ती हेलिकोप्टरमा सवार उनीहरूले आयोजकलाई जानकारी गराइसकेको भन्दै मलाई निर्दिष्ट गरेकै स्थानमा हेलिकोप्टर ल्याण्ड गर्न विवश बनाए,' जाहेरीमा पाइलट डंगेलले भनेका छन्। हेलिकोप्टर ल्याण्ड गर्नासाथ केही व्यक्तिहरूले नियन्त्रणमा लिएर अत्यन्त अभद्र र अमर्यादित व्यवहार गरेको, लछारपछार गरी शरीरको संवेदनशिल अंगमा अन्धाधुन्द लात्ती र मुक्का हानेको, टाउको, नाक, मुख, आँखा र छातीमा निर्घातरूपमा कुटपिट गरेको पाइलट डंगोलले जाहेरीमा भनेका छन्। 'मलाई बोल्ने मौकासमेत नदिई अभद्र तवरले सांघातिकरूपमा ममाथि एकतर्फी हमला गरेकाले म निरीह, घायल र मरणासन्न भएँ,' उनले जाहेरीमा भनेका छन्, 'निर्घात कुटपिटको कारण मेरो आँखा र नाकबाट रगत बगिरहेकै अवस्थामा केही व्यक्तिहरूले तत्काल फ्लाइट लिएर फर्किहाल्नुस् अन्यथा जे पनि हुनसक्छ भन्दै धम्क्याए।' उनले आफू घाइते अवस्थामा हेलिकोप्टर उडाउन सक्दिनँ भन्दासमेत उनीहरूले पोखरा फ्लाइट गर्न विवश बनाएको जाहेरीमा भनेका छन्। उनले नेपाल नागरिक उड्ययन ऐन, २०७१ को परिमार्जित ऐन नेपाल नागरिक उड्ययन ऐन २०७३ दफा ८० (१) अनुसार हवाई उडान सुरक्षाविरुद्धको कसूर र मुलुकी अपराध संहिता २०७४ को दफा ११८ (१) बमोजिम अभद्र व्यवहारको कसूरमा हदैसम्मको कारबाही माग गरेका छन्।"
हिउँमा रमाउँदै बालबालिका (तस्बिर),जुम्ला : मंगलबार जुम्लाको सदरमुकाम खलङ्गा लगायत अन्य स्थानमा हिउँ परेको छ। बालबालिकाहरु हिउँमा रमाएर खेल्दै गरेको तस्बिरहरुमा देखिएको छ। जुम्लामा हिमपातपछि अत्यधिक जाडो बढ्नुका साथै जनजीवनमा समस्या परेको छ। हिउँ पर्नाले हिउँदे बाली लगाउने किसानलाई भने राहत भएको स्थानीयवासी बताउँछन् ।
राजस्व छली गरेको आशंकामा तीन गाडी सामान बरामद,"वीरगन्ज : वीरगन्जमा प्रहरीले एकैदिन दुई करोडभन्दा बढी मूल्यको तस्करीको सामानसहित तीनवटा सवारी साधन बरामद गरेको छ। भारतबाट राजश्व छलेर भित्र्याइएको आशंकामा सोमबार प्रहरीले वीरगन्जको ड्राइपोर्ट चोक र आदर्शनगरबाट ती मालसामान सहितको दुईवटा ट्रक र एउटा पिकअप गाडी नियन्त्रणमा लिएको हो। वीरगन्जको आइसिपी हुँदै काठमाडौं जाँदै गरेको बीआर ०५ जी ९४९१ नम्बरको पिकअप गाडी वीरगन्ज २६ ड्राइपोर्ट चोकबाट, ना ५ ख ३८४७ नम्बरको ट्रक र बाप्र ०३००१ ख १२६४ नम्बरको ट्रक वीरगन्ज १० आदर्शनगरबाट प्रहरीले नियन्त्रणमा लिएर चेकजाँच गरेको थियो। चेकजाँचका क्रममा तीनवटै मालवाहक गाडीबाट बिलबिजक नभएका करिब २ करोड १२ लाख ९२ हजार ४५२ रुपैयाँ मूल्यको लत्ताकपडा र खुद्रा सामानहरू बरामद भएको पर्साका प्रहरी प्रवक्ता प्रहरी नायब उपरीक्षक दिपक गिरीले जानकारी दिए। बिलबिजक बेगरका सामान फेला परेपछि तीनवटै गाडी अनुसन्धान तथा आवश्यक कारबाहीका लागि मंगलबार राजश्व अनुसन्धान कार्यालय पथलैया बारामा बुझाइएको गिरीले बताए।"
पिकअप भ्यान दुर्घटना हुँदा एक जनाको मृत्यु,इलाम : इलामको माङसेबुङ गाउँपालिका३ मा सोमबार बेलुकी पिकअप भ्यान दुर्घटना हुँदा एक जनाको घटनास्थलमै मृत्यु भएको छ। मृत्यु हुनेमा भ्यानका कामदार स्थानीय ३० वर्षीय सुमन बुढाथोकी रहेका छन्। को २ च २५१ नम्बरको कुच्चो बोकेको भ्यान सोमबार बेलुकी साढे ७ बजे अनियन्त्रित भएर सडकबाट अन्दाजी ५ मिटर तल खसेको थियो। भ्यान चालकलाई इलाका प्रहरी कार्यालय मंगलबारे इलामले नियन्त्रणमा लिएको छ।
हिमपात हुँदा कृषक हर्षित (फोटोफिचर),"मुगु : मंगलबार बिहान ४ बजेदेखि लगातार हिमपात हुँदा जिल्लाको उच्च हिमाली क्षेत्रको जनजीवन कष्टकर बनेको छ। किसानहरू भने हर्षित भएका छन्। अघिल्ला वर्षहरूमा मंसिरदेखि माघसम्म दुई तीनपटक भारी हिमपात हुन्थ्यो। यो वर्ष भने हिउँद सुरु भई गर्मियाम सुरु हुन लाग्दासमेत हिमपात नहुँदा आफ्नो खेतमा छरेको हिउँदे बाली सुक्ने चिन्ताले कृषक चिन्तित थिए। हिमपातले जौ, गहुँ, उवा, नाफल लगायतका अन्नबालीलाई राहत हुने भएको छ। हिमपातका कारण जिल्लामा सवारी साधन सञ्चालन हुन सकेका छैनन्। हवाइसेवा समेत अवरुद्ध हुँदा यात्री मर्कामा परेका छन्।"
"आज शहीद सप्ताहको पहिलो दिन, शुक्रराज शास्त्रीको सम्झना","काठमाडौं : शुक्रराज शास्त्रीले अमरत्व प्राप्त गरेको स्थान टेकुको पचलीमा स्मृति सभा आयोजना गरी मंगलबारबाट शहीद सप्ताह सुरु गरिएको छ। परिवारमै सीमित शासकीय शक्ति जनतामा पुर्याउन बलिदान दिने शहीदको योगदानको सम्मानमा हरेक वर्ष काठमाडौं महानगरपालिकाको आयोजनामा माघ १० देखि १६ गतेसम्म शहीद सप्ताह मनाउने गरिएको छ। शहीद शास्त्रीलाई प्राणदण्ड दिइएको स्थानमा महानगरप्रमुख एवं शहीद सप्ताह मूल समारोह समितिका संयोजक बालेन्द्र साह, उपप्रमुख सुनिता डङ्गोल, महानगरका प्रमुख प्रशासकीय अधिकृत वसन्त अधिकारीसहितले शहीदको सालिकमा पुष्पगुच्छा अर्पण गर्दै उनको योगदानको स्मरण गरे। विसं १९५०मा बनासरमा जन्मिएका शास्त्रीले भारतकै देहरादुनबाट प्रारम्भिक शिक्षा प्राप्त गरेका थिए। धार्मिक गतिविधिबाट जहानियाँ शासनविरुद्ध जागरण अभियान सञ्चालन गर्ने क्रममा १९९४ मङ्सिर १३ गते इन्द्रचोकमा मानिसलाई भेला गराएर तात्कालीन सरकारको आलोचना गरेको आरोप लगाएर उनलाई पक्राउ गरिएको थियो। यसैगरी धर्मभक्त माथेमालाई माघ १३ गते र गङ्गालाल श्रेष्ठ तथा दशरथ चन्दलाई माघ १५ गते प्राणदण्ड दिइएको थियो। शहीद सप्ताहको अन्तिम दिन यही माघ १६ गते शान्ति बाटिकाबाट सुरु गरिने प्रभातफेरी लैनचौरस्थित शहीदपार्कमा पुगी ज्ञातअज्ञात शहीदका सम्झनामा स्मृतिसभा परिणत हुने जनाइएको छ। कामपाले प्रजातन्त्र प्राप्तिका लागि प्राणदण्ड दिइएका चार शहीदहरुको पूर्णकदको शालिक उनीहरुले साहादत प्राप्त गरेकै स्थानमा निर्माण गरिसकेको छ। विसं २०७५ मा शुक्रराज शास्त्रीको शालिक स्थापना गरिएकामा धर्मभक्त माथेमा, गङ्गालाल श्रेष्ठ र दशरथ चन्दको शालिक २०७६ मा स्थापना गरिएको थियो। रासस"
इलामका प्रेम आचार्यले किन गरे आत्मदाहको प्रयास? (भिडियोसहित),"काठमाडौं : इलामका प्रेमप्रसाद आचार्यले आत्मदाह प्रयास गरेका छन्। उनले मंगलबार दिउँसो नयाँ बानेश्वरको मूल सडकमा शरीरमा पेट्रोल खन्याएर आत्मदाह गरेका थिए। प्रहरीले आचार्यको तत्कालै उद्धार गरी कीर्तिपुरस्थित बर्नअस्पताल लगिएको छ। काठमाडौं प्रहरी परिसरका प्रवक्ता दिनेशराज मैनालीले के कारणले आत्मदाह गरेको हो, अनुसन्धान भइरहेको बताए।"
सुदूरपश्चिम क्षेत्रमा मंगलबार भूकम्पको ठूलो धक्का महसुस,बाजुरा : नेपालको सुदूरपश्चिम क्षेत्रमा मंगलबार भूकम्पको ठुलो धक्का महसुस भएको छ। बाजुरा केन्द्रविन्दु भएर ५९ म्याग्नेच्युडको भूकम्प गएको हो। दिउँसो २ बजेर ४३ मिनेट भूकम्प गएको भूकम्प मापन केन्द्रले जनाएको छ। यसबारे थप विवरण आउन बाँकी छ।
मधेस प्रदेशमा १ लाख ४६ हजार सवारी साधन कारबाहीमा,"वीरगञ्ज : मधेस प्रदेशमा चालु आर्थिक वर्ष २०७९८० को छ महिनामा एक लाख ४६ हजारभन्दा बढी सवारी साधान कारबाहीमा परेका छन् । सवारी दुर्घटना न्यूनीकरण गर्न प्रदेशका जिल्लामा विशेष अभियान चलाएको ट्राफिक प्रहरीले विभिन्न कसुरमा एक लाख ४६ हजार एक सय ८० वटा सवारी साधानमाथि कारबाही गरेको हो । सवारी साधानमाथिको कारबाहीबाट १० करोड ७७ लाख १५ हजार पाँच सय राजस्व सङ्कलन भएको मधेस प्रदेश ट्राफिक कार्यालय पथलैया बाराले जानकारी दिएको छ । ट्राफिक प्रहरीले हाल राजमार्गमा जडान गरिएको सिसिटिभी र राडर स्पिड गनबाट सवारी साधनको गति निगरानी गरिरहेको छ । कार्यालय पथलैया बाराका अनुसार तीव्र गतिमा चलाइएको कारजिप दुई हजार ६ सय ६४ वटा सवारी साधान कारबाहीमा परेका छन् । साथै यात्रुबाहक बस, मिनिबस र सुमो आठ सय २१ वटा, मोटरसाइकल तीन सय ४९ वटा र मालबाहक ट्रिपर, ट्रक र ट्र्याक्टर तीन सय २५ वटा गरी चार हजार एक सय ४९ वटा सवारी साधनमाथि कारबाहीमा परेको कार्यालय प्रमुख प्रहरी उपरीक्षक सन्तोषकुमार भट्टराईले जानकारी दिए। क्षमताभन्दा बढी यात्रु बोक्ने, तीव्र गतिमा सवारी चलाउने, बिना हेलमेट र तीन जना सवार भइ मोटरसाइकल चलाउने प्रवृति बढेकाले राजमार्ग तथा अन्य सहायकमार्गमा सवारी चेकजाँच कडाइ गरिएको उनको भनाइ छ । यस अवधिमा प्रदेशका जिल्लामा भएका दुई हजार आठ सय ७६ सवारी दुर्घटनामा ३०९ जनाको मृत्यु भएको छ । सवारी दुर्घटनामा सबैभन्दा बढी बारामा ६५ जना र सबैभन्दा कम पर्सामा २२ जनाको मृत्यु भएको प्रदेश ट्राफिक कार्यालय पथलैया बाराले जनाएको छ । रासस"
छाडा चौपाया नियन्त्रण गर्न उच्च अदालतको अल्पकालीन अन्तरिम आदेश,"बुटवल : उच्च अदालत तुल्सीपुर बुटवल इजलासले बुटवल उपमहानगरलाई छाडा चौपाया नियन्त्रण गर्न अल्पकालीन अन्तरिम आदेश दिएको छ। लुम्बिनी बौद्ध विश्वविद्यालय कानून संकायमा अध्ययनरत विद्यार्थीहरूले दायर गरेको रिटमाथि सुनुवाई गर्दै अदालतले अल्पकालीन अन्तरिम आदेश दिएको हो। सडकमा यततत्र हिँड्ने छाडा चौपायाका कारण सडक दुर्घटना बढेको, अकालमै मृत्यु हुने गरेको भन्दै त्यसको नियन्त्रण गर्ने कानून निर्माण गरी कार्यान्वयन गर्न रिट निवेदनमा माग गरिएको छ। विश्वविद्यालयको सिटी क्याम्पसमा अध्ययनरत विद्यार्थीहरू केशव घर्तीमगर, नवीन खनाल, कृपा पन्त, करिष्मा ज्ञवालीले बुटवल उपमहानगर समेतलाई प्रतिपक्ष बनाई उच्च अदालत बुटवल इजलासमा रिट दायर गरेका थिए। अदालतका न्यायाधीश रमेशराज पोखरेलको माघ ४ गतेको एकल इजलासले माघ १० गतेसम्म छाडा चौपायाको यथोचित प्रबन्ध मिलाउन विपक्षीहरूलाई अल्पकालीन अन्तरिम आदेश दिएको हो। अदालतले रिट निवेदनका विषयमा के कसो भएको हो ? निवेदन माग गरिएबमोजिम आदेश किन जारी हुन नपर्ने हो ? आदेश जारी हुन नपर्ने भए सोको आधार र कारण खुलाई १५ दिनभित्र लिखित जवाफ पेश गर्न बुटवल उपमहानगरपालिका लगायतलाई आदेश दिएको छ। रिट निवेदकहरूले विपक्षीहरूले आफ्नो कानूनी दायित्वबमोजिम कार्य नगरेको, छाडा चौपायाको उचित प्रवन्ध गरी सम्भावित दुर्घटना समेतलाई न्यूनीकरण गर्न बाञ्चनीय रहेको भन्दै अदालतले माघ १० गतेलाई छलफलका लागि बोलाएको छ। अदालतले छाडा चौपाया नियन्त्रण गर्ने सम्बन्धमा काञ्जिहाउस लगायतका आवश्यक पूर्वाधार के कति व्यवस्थापन गरिएको छ सो समेत जानकारी गराउन बुटवल उपमहानगरलाई आदेश दिएको छ। मंगलबारको छलफलपछि अन्तरिम आदेशबारे टुंगो अदालतले लगाउनेछ।"
शत्रुको शरण,"एउटा कुकुर आफ्नो मालिकको घरमा मस्तले रमाएको थियो। प्रायः ऊ मालिकको घरआँगनमा घाममा सुतेर दिन बिताउँथ्यो। एक पटकको कुरा हो, अचानक एउटा ब्वाँसो त्यहाँ आयो। ब्वाँसो दौडिँदै तर सुस्तरी आएकाले कुकुरले थाहै पाएन। घामको आनन्द पनि लिएकाले सायद ऊ अन्य घटनाप्रति चनाखो रहन सकेन। ब्वाँसोले त्यस कुकुरलाई झम्टियो। यो अकस्मात आक्रमणबाट भयभीत भएर कुकुरले दयाको भीख माग्यो। कुकुरसँग विकल्प पनि थिएन। कुकुरले तर्क दियो, हेर्नुहोस् ब्वाँसो साहेब। म यहाँ नयाँनयाँ आएको छु। त्यसैले अहिले दुब्लो तथा निर्बल छु। केही दिन खाएपछि म मोटाउँछु। त्यतिञ्जेल मलाई छोडिदिनुहोस्। त्यसपछि आएर मलाई खानुहोस् ताकि तपाईंको आहारा पनि मजाले पुग्नेछ। ब्वाँसोले कुकुरको कुरा मान्यो र उसलाई छोडेर त्यहाँबाट बाहिरियो। कुकुरले आफ्नो भाग्यलाई धन्यवाद दियो। असुरक्षित स्थानमा सुत्ने गल्ती फेरि कहिले पनि नगर्ने निश्चय गयो। केही महिनापश्चात् ब्वाँसो फेरि त्यस घरको आँगनमा आएर कुकुरलाई खोज्न थाल्यो। कुकुर त्यस समयमा घरको छानोमा सुरक्षापूर्वक सुतिरहेको थियो। ब्वाँसोले उसलाई भन्यो, आफ्नो वचनअनुसार तल आएर मेरो आहार बन। अरे जा। मृत्युको वचन पनि कसैले दिएको छ र ? अब आफ्नो मूर्खतामाथि जिन्दगीभरि पश्चाताप गरिराख। अब म तेरो हातमा पर्नेवाला छैन, कुकुरले ठाडो उत्तर दियो। ब्वाँसो मलिन अनुहार लिएर फर्कियो। नैतिक शिक्षा : आपत् परेका बेला शत्रुको पनि शरण पर्नुपर्छ।"
ठेकेदारले अलपत्र पारेको सडक स्थानीयद्वारा मर्मत,"दाङ : घोराहीतुलसीपुर सडकको निर्माण अलपत्र पारेपछि तुलसीपुर स्थायीय युवाले मर्मत गरेका छन्। लामो समयदेखि अलपत्र सडकले आवागमनमा समस्या पारे पनि यात्रा सहज गराउन युवाहरूले पाँच दिन लगाएर सडक मर्मत गरेका हुन्। तुलसीपुरको हात्तीखौवा चौकदेखि तुलसीपुर उपमहानगरपालिकाको सिमाना मज्गैसम्मको १७ किलोमिटर सडकमा युवाहरूले आफनो पहलमा मर्मत गरेका हुन्। त्यसको नेतृत्व तुलसीपुर उपमहानगरपालिकाका इन्जिनियर पवनकुमार योगीको गरेका छन्। योगीको नेतृत्वमा युवाहरूले अहिले फोरलेन सडकजस्तो बनाउन थालेका हुन्। ठाउँठाउँमा परेका सडकका खाडलमा ग्राभेल हालेर लोडर लगाएर काम गरिरहेका छन्। सडकको खाल्डा पुरेर यात्रालाई सहजता बनाउनका लागि युवाहरूले शुक्रबारदेखि अभियान थालेका छन्। तुलसीपुर उपमहानगरपालिकासहित विभिन्न युवा तथा व्यवसायीको सहयोगमा सडकमा मर्मतको काम गरिएको इन्जिनियर पवनकुमार योगीले बताए। दुईवटा उपमहानगरलाई जोड्ने सडकको अवस्था सुधार हुन नसक्दा यात्रामा निकै सास्ती भोग्नु परेको छ उनले भने, थोरै भए पनि यात्रालाई सहजता बनाउनका लागि सडकका खाल्डा पुर्न थालेका छौं। साथीहरूसँग चिया खाइरहेको समयमा बनेको योजनाले सार्थकता पाएको उनले बताए। कसैले हामीलाई यो गर भनेको होइन्, हामी स्वस्फूर्त रूपमा सडकमा आएका हौं, उनले भने, अहिले हामीले ग्राभेलमात्रै राखेर सडक मर्मत गरिरहँदा नागरिकलाई सडक कालोपत्रे भए अझै राम्रो हुन्थ्यो भन्ने लागेको छ, तर हामीले अहिले त्यो गर्न सक्ने अवस्था हुँदैन। तत्कालका लागि करिब १७ किलोमिटर सडक मर्मत गरिएको छ। सडक ममर्तका लागि तीनवटा जेसीबी, एउटा रोलर, एउटा ग्रेडर, तीन वटा पानी ट्यांकर, टिप्पर प्रयोग गरिएको छ। घोराहीतुलसीपुर सडकलाई स्तरोन्नति गरेर फोरलेन बनाउन सुरु भएको चार वर्ष बितिसकेको छ। तर सडकको काम करिब १० प्रतिशतमात्रै सकिएको छ भने सडक अलपत्र हुँदा दुर्घटनाको जोखिम पनि बढिरहेको अभियन्ता दीपेश भण्डारीले बताए।"
किशोर किशोरीलाई आत्मरक्षा तालिम,"सुर्खेत: सुर्खेतमा किशोरकिशोरीलाई आत्मरक्षा तालिम दिएको छ। बालबालिकामा हुने हिंसा न्यूनीकरण गर्न र अपराधजन्य गतिविधिबाट आफूलाई जोगाउन बीरेन्द्रनगर नगरपालिकाको वडा नम्बर २ का ३० किशोरकिशोरीलाई आत्मरक्षा तालिम दिइएको छ। सुर्खेतको आवाज संस्थाले बिभिन्न बस्तिमा पुगेर कठिन परिस्थितिमा नडराई आत्मविश्वासी बनेर हिंसाको प्रतिरोध गर्न किशोर किशोरीहरुलाई आत्म रक्षा तालिमदिँदै आएको छ। तालिममा सहभागी फलाँटे किशोरी समुहकी सदस्य नन्दा रेग्मीले हिंसाबिरुद्ध प्रतिकार गर्न र बालबिबाह, बहुबिबाह, घरेलु हिंसा जस्ता सामाजिक बिकृतिहरुका बिरुद्धमा आवाज उठाउन तालिम लिएको बताईन्। कठिन परिस्थितिमा आफुमाथि हुने हिंसाको प्रतिकार कसरी गर्ने र समाजमा हुने सामाजिक बिकृतिहरु रोक्न के गर्ने भन्ने बिषयमा जानकारी पाएको उनले बताइन्। पञ्चपुरी नगरपालिका वडा नं ५, बाबियाचौरमा पनि २५ जना किशोरीहरुलाई ५ दिने मनोसामजिक परामर्श तथा किशोरी आत्मरक्षा तालिम दिईएको छ। पंचपुरी नगरप्रमुख उपेन्द्रबहादुर थापाले पञ्चपुरी नगरपालिकामा महिला बालबालिकाहरु माथिहुने हिंसाहरु बढिरहेको पस्थितिमा किशोरीहरुको कमजोर मानसिकतालाई परिवर्तन गर्न, किशोरीहरूको डर हटाई आत्मविश्वासी बन्न, कठिन परिस्थितिमा पनि नडराई कार्य गर्न केन्द्रित गर्न र हिंसाको विरुद्धमा प्रतिरोध गर्न यो तालिम निकै उपयोगी रहेको बताए। आवाज संस्थाले कर्णाली प्रदेशका १० जिल्लामा किशोरी शसक्तीकरण कार्यक्रम सञ्चालन गर्दै आईरहेको छ।"
आत्मदाहको प्रयास अघि सामाजिक सञ्जालमा यस्तो लेखेका थिए प्रेम आचार्यले,"काठमाडौं: इलामका प्रेम आचार्यले काठमाडौंको नयाँ बानेश्वरमा आत्मदाहको प्रयास गरेका छन्। उनको अहिले कीर्तिपुरस्थित कीर्तिपुर वर्न अस्पतालमा उपचार भइरहेको छ। अस्पतालमा अहिले उनको शरीरको अगाडि पट्टिको जलेको भागमा पानीलगाएर सफाइ भइरहेको अस्पतालले जनाएको छ। गम्भीर अवस्थाका आचार्यको उपचार जारी रहेको अस्पतालले जनाएको छ। आफूले किन आत्मदाह गर्नुपर्यो भन्ने आफ्नो जीवन भोगाइको लामो अनुभव सामाजिक सञ्जालमा पोस्ट गरेर उनले शरीरमा आगो छोडेका छन्। आत्मदाहको उनको प्रयास आफ्नो असफलताको कथाका रुपमा चित्रण गरेका छन्। आचार्यले सामाजिक सञ्जालमा लेखेका उनका भावना जस्ताको तस्तै: म एक आम युवा, आम उद्यमी, आम ब्यवसायी, प्रेम प्रसाद आचार्य सन्तोष (जन्म २०४३ भाद्र १, बतन सुर्योदय (फिक्कल)११, केराबारी, इलाम, प्रदेश १) रङिन सपनाहरु बुनेर, परिवार, समाज र देश प्रतिको जिम्मेवारि बहन गर्दै अगाडि बढिरहेको थिए। आज छत्तिसौ वसन्त पार गरि सक्दा पनि गरिएका कर्मबाट केही उपलब्धी हासिल गर्न नसकेको तितो सत्यलाइ ओकल्दै मैले यो देशमा पढ्दा, जागिर खादा, ब्यपार गर्दा, बैदेसिक रोजगारमा जादा एबम उद्योग चलाउदा भोग्नु परेका समस्या र ती समस्याहरुबाट पाएको शून्य उपलब्धी आज सरसरती यो सामाजिक सन्जालमा लेख्ने अनुमती चाहान्छु। यो एक आत्मबृतान्त पनि हो र मेरो असफलताको कथा पनि हो। म विद्यार्थी कालमै रहदा २०६७ मा ब्रेन ट्युमर भएर बुवा बित्नुभयो। बुवा बिरामी हुँदै गरेको अवस्थामा नै मेरो बिबाह भयो र बुवाको मृत्यु पस्चात म काठमाडौमा श्रीमती सगै रहेर विभिन्न प्राइभेट स्कुल एबम ठमेलका ट्राभल एजेन्सिमा काम गरेर गुजारा गर्न थाले । त्यस बेला हाम्री ठुली छोरीको जन्म भैसकेको थियो। पैतृक सम्पती बाट पाएको इलाम फिक्कल बजारको घरलाइ बेचेर काठमाडौमा नै घर बनाउने प्रयत्न गरियो र त्यै अनुसार भयो। बुढानिलकण्ठमा घर बनाइयो र ठमेलमा ट्राभल एजेन्सी खोली काम गर्न थालियो। राम्रो चल्यो ट्राभल सुरुमा तर बिस्तारै उधारो बजारले गाज्न थाल्यो। चिनियाँ नागरिक, गोराहरु र काठमाडौकै  कलेज हरु हाम्रा ग्राहक भए। चिनियाँ पर्यटकहरुले कहिले कबोल गरेको पैसा नदिने,  लादा बिच बाटोमा पुगेपछी यहाँ यति उकालो छ भनेको थिइनस, यहाँ चिनियाँ खाना पाइन्दैन भनेको थिइनस आदि इत्यादी भन्दै निहु खोज्ने अनि पूरा पैसा कहिले नदिने। चिनियाँ पर्यटक छोडेर  का विद्यार्थीलाई आफ्नै जन्म जिल्ला इलाम लान थलियो  र  समेत गरेर। इलाममा   को अवधारणा ल्याउने म र मेरा साथी युवराज गौतम हुन भन्दा फरक नपर्ला। तर काठमाडौका  कलेज कहिले पूरा पैसा नदिने। ४५ लाखको व्यापार ( ) लानुपर्ने हुदा ३ लाख जति  दिने, तेत्रो  पाएपछी व्यापार नगर्ने कुरै भएन, तत्पश्चात बाटो देखि नै निहु खोज्न थाल्ने,  नै तिक्तता पुर्ण हुने। बाटोमा सबै भन्दा धेरै  खानामा आउने। ए हजुर हाम्रो देशमा बाटोमा खाना खराब छ, यो देशका सरकारले त्यस्तै खा भन्छ, कहिले सुधार हुदैन म के गरौं । अनि काठमाडौं आएपछी को कथा उहि। कलेजमा बाकी पैसा लिन जादा अनेक बाहाना बनाउने, घरी   मा आउनुहोस  उठछ अनि दिन्छौं, घरी   मा आउनुहोस दिन्छौं भन्ने तर पैसा नदिने।   बालकुमारिले दादागिरि सैलिमै १,७५,००० दिएन,    नक्सालले ९०,००० दिएन। यी त मुस्ठ हुन खुद्रा खुद्री कति दिएनन दिएनन। ठमेलमा  भाडा दिनुपरिहाल्यो, कर्मचारिलाइ तलब दिनुपरिहाल्यो अनि सुरु भयो ऋण को सिलसिला। यो देश उधारो बजारले सबैभन्दा धेरै बिग्रेको रहेछ भन्ने त्यहिबाट थाहा भयो। बजारमा जताततै लुटेरा मात्र रहेछन् । ट्राभल चलाउने क्रममा १२ जना गोरा हरुलाइ , ,  ,  आदि गन्तब्यमा लानु पर्ने हुदा भाडाका गाडी लानुपर्ने, महगो पर्ने भएकाले आफ्नै गाडी किनौ भन्ने लागेर   गाडी लिने जमर्को गरियो।   बैंक ले  गर्दिने भयो। ६ लाख  गरेर अरु किस्ता तिर्ने गरि गाडी निकालियो।  मध्ये ४ लाख जम्मा गरियो २ लाख  ले भनेको समयमा दिन सकिएन, २ महिना समय मागे दिएन अनि गाडी फिर्ता लग्यो।   थापाथली ले मेरो ४ लाख खायो फिर्ता दिएन। यहाँ नहुनेलाइ र केही गर्न खोज्नेलाइ नै लुट्दा रहेछन् । हुदा हुदा ट्राभल्स बाट यति घाटा हुन थल्यो कि थाम्नै सकिएन। गोरा आउनै छाडे, चिनियाँ पर्यटक पैसै नदिने,  कलेजहरु पनि पैसै नदिने, भारतिय पर्यटक हरु खर्च नै नगर्ने फाइदै नहुने। ट्राभल बेचेर बिदेश जाने जमर्को गरियो। त्यस्बेलासम्म काठमाडौको घर, जग्गा सम्पती सबै सकियो र उल्टो ऋण लाग्यो। बिदेश जाने भनी जमर्को गर्दा झण्डै १ बर्ष लाग्यो र त्यो समय पनि ऋण मै परिवार चलाइयो। जसोतसो बाहिर गैयो कतार।   मा अन्तर्बार्ता पास गरेर गएको, आफ्नै दक्षता ले ६ महिनामै     भैयो। ५,००० कतारी रियाल तलब थियो, खाने बस्ने गाडी ईन्टरनेट सबै कम्पनिले दिने के चाहियो अरु?  देखि  सम्म कतार बसि सबै ऋण तिरी थोरै पैसा बचाएर देश फर्किए। श्रीमति र आफन्तको सल्लाह र आफ्नै इच्छा बमोजिम जन्म थलो इलाम घर गएर            नामक उद्योग खोलियो, सुर्योदय११, केराबारी, इलाममा। गल्ती यहि गरिएछ। मैले सोचे पैसालाइ जग्गामा  गर्ने होइन चलायमान बनाउने, उद्योग खोल्ने, पैसा कमाउने र सबैको उदाहरण बन्ने। बचेको पैसाले जग्गा किनेको भए यतिखेर ५ डबल हुने थिएछ। मैले कतार बस्दा इज्राएल, अस्ट्रेलिया, नर्वे, आदि देशबाट आएको ताजा फल्फुल, तरकारी, मासु, एबम विविध धेरै खाए देखे । हाम्रो देशमा पनि एस्तै गरि सुरक्षित  गरेर मौलिक खानेकुराहरु बजारमा बेच्न सकिएला भन्ने आट आएर त्यही गर्न थालियो। इलाम घ्यु, इलाम गुन्द्रुक, इलाम अकबरे अचार, तामाको अचार आदि  बनाइ बेच्न थालियो। सुरुमा गाडी भाडामा लिएर झापाको बिर्तामोड, दमक, इटहरी, धरान, बिराट्नगर सम्म साना ठुला किराना पसल देखि गोरखा डिपार्टमेन्ट, बराहा डिपार्टमेन्ट, किनमेल डिपार्टमेन्ट, सतासी डिपार्टमेन्ट,  सहकारी पसल जस्ता ठुला मार्ट सबैलाइ सामान बेचियो। यति हत्तु भैयो कि पैसा कहिले समयमा पाइएन बजारबाट। सबैलाइ उधारोमा सामान बेच्नुपर्ने। र पनि हाम फाली हालियो फुत्कन सकिएन नाफा त के झन ऋण बड्न थाल्यो उधारो बजारले। कच्चा पदार्थ,   , ,   आदि सबै नगदमा किन्नुपर्नेखर्च गर्नुपर्ने तर बजारलाइ उधारोमा सामान दिनुपर्ने त्यो पनि बाह्र बखडा लगाएर। जम्मै ३०३५ नाफा देखिने कागजमा तर बजारमा सामान फस्ने हुदा, ६ महिनामा मात्र बल्ल तल्ल पैसा उठ्ने, केही   हुने। यता ,  ,   नगदमा खर्च गर्नुपर्दा, र बैंकले पनि ऋण बन्द गरेको कारणले ब्यक्तिगत ऋण ३६ सम्म ब्याज तिरियो। अनि नाफा सक्किवरी उल्टो घाटा हुने। घाट पुर्ती गर्न लागेको ऋण र ब्याज तिर्दा तिर्दा डबलतेब्बर घाटा हुने। एउटा ऋणको ब्याज तिर्न अर्को ऋण लाग्ने।अनि केही पसलहरुले सामान बेच्न नसक्ने अनि अन्त्यमा  भयो सामान भन्दै फिर्ता दिने। पसलले हरुले केही  नै नलिने। आफुले नगद लगानी गरेको  बजारमा उधारो बेच्दा त्यो लगानिको ब्याज, र त्यो ब्याज तिर्न नया ऋण, अनि नया पुरानो ऋणब्याज तिर्न फेरि नया ऋण। घर खर्च चलाउनै पर्यो, नानिहरुको शिक्षा र लालन पोसण गर्नै पर्यो। अनि सकिँदैन त सबै सम्पत्ति? त्यो काम फट्ट छोडौ के गर्नु अन्य? लगानी फसेको छ, नछोडै पार लाग्ने उपाय नै छैन। फेरि हाम्रो समाज यति अर्काको चासो गर्ने कि नयाँ काम थाल्दा उ फेरि गरिराखेको काम छोड्यो, यो मान्छे थिर छैन, काम फेरेको फेरै गर्छ यसले केही गर्दैन जिवनमा आदि इत्यादी भनी जता गये पनि लाल्छना र उपदेश सुनिरहनु पर्ने। सयौं पटक आत्महत्या गर्ने प्रयास गरे सकिन। आफैले चलाएको गाडी दुर्घटना गराउने प्रयास गरे भएन। श्रीमती छोराछोरी को माया र कर्तब्य ले मर्न सकिन। फोन कल यति सामना गरेकि  नै भयो। कहिलेकाही फोन नेट्वोर्क नआउने ठाउँमा पुग्दा मन आनन्दित हुने। २३ बर्ष देखि नै  मा थिए कसैले बुझेन। म  मा छु भन्दा उल्टै गाली खाइयो। लड्दै पड्दै बाचियो।   ले पार नलाग्ने देखिएर  मा जाने निर्णय गरियो। फेरि सरकारले यति सास्ती दिन थाल्यो कि, सामान लिएर धरान बिराट्नगर जान नपाइने भैयो।  ले   गर्न नपाइने रे! अनि   रे। अडिट वा कतैपनी  मा नाआउने  के लागू गरिराखेको? बाटोमा प्रहरिलाइ घुस उठाउने मेलो मात्र। यदि  छैन भने ५,००० सम्म तिरेको छु प्रहरिलाइ। इलामको सब्जी काठमाडौ बेच्न लिएर आउदा पनि  रे! अनि बाटोमा चेकिङ मा बसेका प्रहरिलाइ सब्जी बाड्दै आउनुपर्ने नदिए आफै गाडिमा चडेर झिक्ने। कति लुट्छौ हो?जता ततै लुट्ने मात्र। भाडाका गाडिले पनि लुट्ने, प्रहरिले पनि लुट्ने, सरकारले पनि करको नाममा लुट्ने, बजारका  ले पनि लुट्ने। अनि जग्गा जमिन नबेचेर के गर्नु त? कृषि जन्य बस्तुको कारोबार गरेको हुनाले प्रदेश १ सरकार कृषि तथा भुमी ब्यवस्था मन्त्रालयले खुलाउने अनुदान कार्यक्रम ४ पटक अनुदान पाउ भनी निबेदन दिइयो,  मा परिन्थियो नै। अनुगमन गर्न आउदा तपाइको सोच राम्रो रहेछ, काम पनि राम्रो रहेछ, यस्तो मौलिक बस्तुको बजारीकरण गरिरहनुभएको रहेछ, पक्का पाउनुहुन्छ अनुदान भन्ने अनि  आउने बेला कहिले मेरो कम्पनिको नाम नहुने। म इलाम सुर्योदय नगरपालिका ११ बासी मेरो  पनि त्यहीँ । मेरा वडाका तत्कालिन वडा अध्यक्ष टेक बाहादुर राई ज्युको साङ्पाङ डेरि ले ३ लाख र १० लाख गरि दुई बर्ष लगातार अनुदान खाए र तेस्रो बर्ष उन्कै साङ्पाङ बङुर फार्म ले २५ लाख अनुदान खायो। मेरै आँखा अगाडी इलामकै मैनाली जि को साङृला टि स्टेट ले  , अर्ग्यानिक प्रमाणीकरण र गाडी गरि एकै बर्ष एकै उद्योग एकै सरकारबाट २०२५ लाख अनुदान खायो। हामी चिल्लै। अनि बल्ल थाहा भयो अनुदान लिनलाइ कि जनप्रतिनिधी, कि पार्टीको झोले कि त अनुदान दिने निकायका कर्मचारीलाई घुस दिनुपर्ने रहेछ। सच्चा कर्मनिण्ठ भएर नहुने रहेछ।  र ठुला  मा समान दिनुपर्दा बार्शिक कारोबार ५० लाख नाघ्ने अनि उनिहरुले पनि   नै खोज्ने भएकाले  मा जानुपर्ने बाध्यता भयो र गैयो। अनि सुरु भयो अर्को दसा। फेरि हाम्रो देशको कर प्रणाली सारै अप्ठ्यारो । ब्यापार घाटामा छ, घाटा देखाउ बैंक ले  नदिने, नाफा देखाउदा प्राली कम्पनिले बार्सिक नाफाको २५ कर तिर्नुपर्ने। खर्च देखाउन आफुले, श्रीमतिले तलब खाको देखाउदा १  तिर्नुपर्ने फेरि बार्शिक ४ लाख ५० हजार नाघेमा करको दर बड्ने। महिनैपिच्छे १० लाख कारोबार भएमा १३  अर्थात १ लाख ३० हजार महिनाकै सरकारलाइ बुझाउनु पर्ने, त्यो बिलम्ब भएमा २५ ब्याज तिर्नुपर्ने। बर्षमा एक पटक कम्पनी रजिस्ट्रार मा, घरेलुमा, नगरपालिकामा कम्पनी  शुल्क बुझाउनु पर्ने, तेहेरो कर। अनि बार्शिक अडिट शुल्क आदि। कसरी थाम्छ एउटा गाउमा रहेको कम्पनिले यी सबै शुल्क र भार? रसिया मा उद्योगब्यापार गरि अरबपती भएका डा उपेन्द्र महतो एबम डा समता प्रसादले नेपालमा चलाउनु भएको नेपाल ग्रामोध्योग भन्ने कम्पनिलाइ प्रकृति ब्राण्ड मा घ्यु बनाएर दिए। सुरु सुरुमा राम्रो  गरे  पनि दिए। हुँदै गएपछी पैसा नदिने, मेरो सिको गरेर आफै घ्यु बनाउने अनि बिगार्ने अनि तपाइको घ्यु  भयो भन्दै फिर्ता लैजा भन्ने। बेच्नै सक्दैनौ भने ९ महिना सम्म तिम्रो गोदाममा राख्न एउटा निम्न स्तरको उद्यमिलाइ लुट्न किन कम्पनी खोलेको नेपाल आएर? नेपाल ग्रामोध्योग लाई म चुनौती दिन्छु। मेरो जति पैसा खाको छौ तुरुन्त फिर्ता गर अनि तिम्रो  ले भयेको   र  को तिमी नै  लेउ। अर्को चुनौती मलाइ सामान फिर्ता गरे भन्दै   काट्दै बस्छ तिम्रो  , पुष्टि गर मैले समान  गरेको, मेरो  को छाप वा मेरो सहि देखाउ तिम्रो   मा। समान तिमिहरुको गोदाममै  भयो भने वा बजारबाट फिर्ता आयो भने   काटिहाल्ने अनि मैले पाउने पैसा बाट त्यस्को  घटाउने? तिमिहरु सब लुटेरा हौ। आफ्नो  काहीँ पनि छैन, बजारमा प्रकृति ब्राण्डका जतिपनी खाद्य बस्तु बेचिरहेका छौ, ती सबै अर्कैले बनाइदिएका हुन। म जस्तै साना साना कम्पनीबाट लुटेका हौ।  पनि तिमिहरुले नै भनेको हुनुपर्ने,  पनि तिमिहरुले नै तोक्नुपर्ने, यो काहाको न्याय हो? भाट्भटेनिका मीन बहादुर गुरुङ जि। तपाइलाइ ३०  दिनुपर्ने? अनि साना ठुला उत्पादक ले तिम्रो मार्ट भरिदिनुपर्ने उधारोमा? अनि  मा १ महिना भित्र पैसा दिन्छौ भन्ने? ३ महिनामा पनि सामानको पैसा नदिने? मलाइ यति झुलायौ कि ३ महिना पछि नाम नमिलाइकन बिराटनगर चेक पठायौ, इलाम देखि बिराटनगर सम्म एउटा चेक लिन गए तर नाम नमिलेको अनि त्यो चेक सच्याउन काठमाडौ बोलायौ र एक हप्ता पर्खाएर बल्ल चेक सच्यायौ। म इलाम देखि बिराट्नगर, काठमाडौ कुद्दा कुद्दै तिमिलाइ दिएको सामानबाट हुने नाफा घाटामा परिणत भयो। त्यै भएर भाट्भटेनी लाई सामान दिन छोडे मैले। तिमिहरु लुट्ने मात्र हौ। तिमिलाइ थाहा छ सामान उत्पादन गर्न कति दु:ख छ।   को ३२ वटा शाखा थियो काठमाडौमा मैले सामान बेच्दा।      राखेउ, सामान दिन थालियो महिनामा ५७ लाखको सामान  गर्थेउ पैसा दिने बेला ७५,००० डेड लाख मात्र दिन्थेउ। कुनै महिना  भएन भने त्यो महिना  नै दिन्थेनौ। यो कहाँको न्याय हो? मैले थाम्न नसकेर तिमिलाइ सामान दिन छाडे, सबै  गएर सामान उठाउ भनेउ, सामान उठाए, आखिरमा मैले तिमिबाट पाउने पैसा भन्दा आधा कम मात्र सामान थियो तिम्रो  हरुमा।      राखेर किन पैसा दिएनौ समयमा? सामान त बेचिसकेका रहेछौ। सबै  बाट सामान उठाएर फेरि  मा लादा तिमिसग गरेको ब्यपार पनि घाटामा गयो। किन लुटेउ मलाइ यसरी? सामान त गुणस्तरीय थियो तिमी नै भन्थेउ। नेपाल सरकार खाद्य बिभाग सबैतिरबाट  थियो मेरो  पवन गोल्यानको गोल्यान एग्रो ले ११० कार्टुन घ्यु  गरेर, बनाउन लगाएर काठमाडौ ल्याएपछी   गर्दियो अहिले हाम्रो मार्केट डिमाण्ड छैन भनेर। मार्केट को   नगरिकन किन सामान बनाउन लगायौ त? तिमिलाइ लाज लाग्दैन? तिमिले मलाइ अर्को पनि कुरा भनेउ कि तिम्रो माथिल्लो कर्मचारीले अन्त्यमा सामान लिन मानेन रे! तिम्रो    मै त्रुटि थियो भने मलाइ किन सामान बनाउन लगाएर काठमाडौ मगायौ? मलाइ कति घाटा भयो होला इलाम देखि काठमाडौ अनि फेरि काठमाडौ देखि इलाम सामान ल्याउदा लैजादा? तिम्रो माटो ब्राण्ड पनि लुट्नैलाइ खोलेका हौ कति लुट्छौ लुट। साथिमार्ट () का सागर पोखरेल जि। तपाइले खुब प्रचार गर्नुभयो २ बर्ष भित्रै नेपालको सबैभन्दा ठूलो    बनाए भनेर। म बाट सामान टन्नै उठाउनु भयो तर १ बर्ष मा पनि बेच्न नसकेर फिर्ता दिनुभयो। किन मगाउनुभएको बेच्न नसकिने भए। मलाइ पाप लाग्छ ढिलै गरि भए पनि तपाइले चै सबै पैसा दिनुभयो। मैले फिर्ता सामान बराबरको  गर्न सकेको छैन तपाइलाइ। अनिल बस्नेत जि ले चलाउनु भएको  र    भन्ने कम्पनीले म बाट गुन्द्रुक र तामा लानुभयो। दुबइ लगेर बेच्नुभयो। मैले कति नाक ठाडो पारे गुन्द्रुक र तामा दुबइ निर्यात गर्न थाले भनेर। ,  सबैतिर हल्ला गरे दुबइ बस्ने साथिहरुलाइ पनि भने, तपाइबाट किनेर पनि लगे। आत्मसन्तुष्टि मिल्यो। तर थाहा छ तपाइहरुलाइ? मैले दिएको सामानको पैसा अझै सम्म मैले पाएको छैन। सबै आत्मसन्तुष्टि र खुसी के रहयो र? तपाइहरु पनि लुट्नलाइ नै व्यापार गर्नुभएको रहेछ। लुट्नुहोस कति लुट्नुहुन्छ।     तपाइहरु पनि लुट्नलाइ नै कम्पनी खोल्नु भएको रहेछ। तपाइको  बारा मा मैले घ्यु  गरे तपाइका  का  ले खुलेआम  मागे शन्कर पन्त ले। र     भनेर  दिनुभयो र ३ महिना पछि अपुरो नगद भुक्तान गर्नुभयो। अझै मैले बाकी पैसा पाएको छैन। त्यै  हत्याउन लाई राखेका होलाउ राख। लुटिराख कति सक्छौ! इलामका डेरि ब्य्वसाइहरुलाई नियमन नगर्ने सरकार? २ महिनामा प्रती केजि १५० नौनिको दाम बढाउछन। हामिले कसरी थाम्ने? २०७९ तिज अगाडि सम्म नौनिको दाम ६००६२५ थियो इलाम मा तर २०७९ को दशै सम्म आइपुग्दा ७००७५० पुर्याए। अलि अलि नौनी बेच्छु भनेर  लिएको ठाउमा पनि पठाउन सकिएन तेतै बदनाम भैयो। इलाम, पाँचथर, झापाका कुनै पनि डेरीमा पैसा दिन बाकी छैन। तपाइहरुसग किसान प्रत्यक्ष जोडिने हुनाले बरु आफू मरे तर तपाइहरुलाइ बचाए। तर एउटा आग्रह छ इलामका डेरि संचालक हरुलाइ। कानुनी मापदण्ड पूरा गर्नुहोस्, तपाइहरु खानेकुरा बनाइरख्नु भएको छ। सुङुर, कुखुरा, डेरि एकैठाउ नराख्नुहोस,   गर्नुहोस् । खाद्य बिभाग बाट अनुज्ञापत्र लिनुहोस, स्वस्थकर घ्यु छुर्पी बनाउनुहोस। खाद्य बिभाग सग हार्दिक अपिल गर्दछु, अनुगमन गरियोस इलामका डेरिहरु, त्यहाँ खाद्य बस्तु उत्पादन गर्दा पालना गरिनुपर्ने न्युनतम मापदण्ड पनि पालना गरिएको छैन। एउटा गाउमा बसेर, उद्योग चलाएर ,  ,  ,  ,  ,  जस्ता देशकै नाम चलेका औद्योगिकब्यपारिक घरानालाइ तथा मार्टहरुरुलाइ आफ्नो  बनाइ सामान बेचियो, प्रदेश १ लगायत काठमाडौका अन्य मार्ट र ठुला पसल प्रायलाइ सामान बेचियो। बिर्तामोड, दुहबी, हेटौंडा, चितवन् , नवलपुर आदि ठाउँमा , ,  आदि ठुला कम्पनीकै सामान बेच्ने  हरुलाइ आफ्नो पनि  बनाइयो। त्यहाँ भन्दा कुन  को  गर्नु? र पनि यो देशमा पैसा कमाइएन। मर्नेगरी घाटा खाइयो। प्रमुख कारण उधारो बजार र ठुला  हरुको हेपाहा प्रवृत्ति नै हो। मलाइ लाग्छ मेरो जिन्दगिले नै मलाइ अब नबाच मर भनेको हो। भाग्य कर्मले बन्छ भन्थे होइन भाग्यमा लेखेको छैन भने जति कर्म गरे पनि फल नमिल्नेरहेछ। परिवार, घर, समाज, आफन्त मलाइ नै गाली बर्साउछन, हात तान्दिनुहोस भन्दा खुट्टा तान्छन, ओरालो लागेको मिर्गलाइ बाचो ले पनि खेद्छ भन्त्थए हो रहेेेछ। कोरोना समयमा इलामकै कन्याम मा   नामक होटेल पनि चलाए  मा लिएर। राम्रो चल्यो केही कमाइयो पनि। तर त्यसका  झापाकै टीका ओडारी जि ले कमाएको देख्न सकेनन् र करार अवधी अगाडिनै होटेल नै बिक्री भयो भन्ने बाहाना बनाएर छोडाए। नेपालका बिमा कम्पनिहरु कति लुटाहा? उद्यमीब्यपारी देख्नै नहुने।      बिर्तामोड, झापा साखाका रुद्र निरौला, बिकाश श्रेष्ठ, राम प्रसाद घिमिरे, प्रकाश पौडेल ले जीवन बिमा गरौ भनेर म कहाँ धाइरहे, मैले पैसा छैन गर्दिन भन्दा उनिहरुले आफै लगानी गरेर मेरो १ करोड्को बिमा गर्दिये र पैसा किस्ता किस्ता गरेर ४५ लाख असुलेरै छाडे। मेरि श्रीमतिको पनि त्यसै गरेका छन, उन्को पनि १ लाख लिसकेका छन मबाट। खबरदार     मेरो पैसा फिर्ता गर बिनासर्त। किन यति दु:ख दिन्छौ एउटा आम नागरिकलाइ? दिन रात जतिखेरै पैसा तिर्नुपर्ने ठाउँको फोन, म्यासेज, धम्की कति सहनु?  को फोन, बैंक को फोन, कर कार्यलयको फोन, सामान माग्नेको फोन,  माग्नेको फोन,   वालाको फोन, सहकारिको फोन, साथिभाइको फोन, आफन्तको फोन कति सहनु, पैसा माग्नेकै मात्र फोन। कहिलेकाही त दिनेले पनि फोन गर्नु नि छैन। यति हुदाहुदै पनि बैंकको, किसानको, गरिबको कसैको पनि मैले पैसा तिर्न बाकी छैन। बैंकको मासिक किस्ता र ब्याज भविस्य मा तिर्पुपर्ने बाहेक हालसम्मको तिरेको छु। ब्यापारिक सम्बन्धका चितवन् मा ३ पार्टीलाई ८ लाख जति फर्काउनु छ। अरु ब्यक्तिगत ऋण र ब्याज अनि  तिर्न सकेको छैन। बैंकले त जग्गा लिलाम गरेर असुल गर्ला, अरुलाई कसरी फर्काउनु? उपाय लागेन। झापा धुलाबारी का अनिल भेट्वाल भन्ने ब्यक्तिले पास नै नहुने कवाडी गाडी मलाइ दिएर, यति सताए कि मैले थाम्नै सकिन उनलाइ, मैले उनलाइ ५ लाख ५० हजार दिनुपर्नेमा ४ लाख ५० हजार ऐले दिन्छु अरु गाडी पास गर्ने दिन दिन्छु भन्दा पनि मानेनन् मेरो चेक बाउन्स गर्दिन्छु पक्राउछु भने। सबै पैसा चुक्ता गरे। अनि फेरि गाडी पास गरौँ भन्दा, उनले प्रयोग गरेको अवधिको सवारी कर पनि मैले तिर्नुपर्ने? हुन्छ पक्राउनुहोस। मैले यो देशमा गरि खान सकिन। गर्न खोजे दिनरात मेहेनत गरे तर भएन। मैले यस बिचमा ग्लोबल आइ एम इ ग्रुपका चन्द्र प्रसाद ढकाल, उद्योग बाणिज्य कि भवानी राणा, गोल्छा अर्गनाइजेसन आदिलाइ भेटी मेरो उद्योग को समस्या सुनाए, सुनुवाइ भएन। अरु कति   उद्यमी हरुलाई भेटे सहयोग को याचना सहित केही भएन। ५६ बर्ष देखि बिबेकशिल साझा पार्टीमा आबद्ध थिए, इलाम जिल्ला सम्योजक नै हु। राजनीति मार्फत देशको यी र यस्तै समस्या वकालत गर्ने प्रण सहित लागेको थिए । तर चुनाब आउने बेला बिबेकशिल साझा पार्टी क्षत बिक्षद भयो। रास्टृय स्वतन्त्र पार्टीले  नगरेको पनि होइन, इलाम क्षेत्र न १ बाट उम्मेद्बारी दिनुहोस भन्यो तर मेरो बिकल्प थिएन पैसा थिएन अनि श्रीमती परिवारले पनि उठ्ने सल्लाह दिएनन् । असफल बिगत भएकाले खासै बल पनि गरिएन। यो देशको   छ, जताततै भ्रष्टाचार छ, प्रोत्साहन छैन, हर कोहिमा  छ, नितिगत त्रुटि छ। जिन्दगीमा यी र यस्तै हण्डर खादा खादै मन सम्हाल्न नसकेर, आर्थिक भार थाम्न नसकेर, यहि बर्षको तिहार अघि   लेखी भारतको गुहाटी ब्रम्हपुत्र नदिमा फाल हानेर मर्ने जमर्को गरे सकिन। कसैले बचायो र भागेर अरुणान्चल प्रदेश को तेजु हुँदै चाइना बोर्डर         पुगे अनि चाइना छिर्ने प्रयास गरे सकिन। एउटा हिउँ पर्ने डाडोले छेक्यो, त्यस्लाइ पार लाउनै सकिन। चाइना छिरेर त्यतै केहि दु:ख गर्ने अनि अलिकती पैसा कमाएर केही बर्ष मा घर फर्कने योजना पनि बिफल भयो। त्यहाँबाट फर्किएर घर आए र परिवार एबम आफन्तको सहयोगमासल्लाहामा काठमाडौं आइ बाहिर जाने प्रयास गरे। , , ,  सबैतिर जाने प्रयास गरे भएन। नेपालका  पनि लुटाहा नै रहेछन् । माग अनुसार  दिइयो पास भैयो तर राम्रो कमाइ हुने ठाउमा भिसा नै नदिने।  कै आफ्ना र पहुच्वाला घुसाइहाल्ने ,   भन्दै पैसा असुल्ने अनि  कब्जा गर्ने। कतारमा मन्त्रालयमा   को लागि छानिएको थिए महिनाको १०,००० रियाल तलब थियो, तर  ले ८ लाख माग्यो लागत। काहाबाट ल्याउने त्यत्रो पैसा? अन्य  भएको ठाउँमा पनि आज भोलि भन्दै २ महिना सम्म  नै नदिने।   मा कतार छिर्ने अनि पुरानो सम्पर्कमा रहेका कम्पनी मा काम पाउने भए, तर  को ,     र   गर्न पैसा नै पुगेन, त्यो सपना पनि तुहियो। केही समय  बसेर एउटा   कम्पनि काठमाडौमै काम गर्न थाले। जसोतसो आफ्नो ज्यान पाल्ने मेलो त बन्यो तर परिवार, छोराछोरी लाई खोइ? तेत्रो ऋण तिर्ने आधार खोइ? ६० लाख ऋण छ। श्रीमतिलाइ घरमा जतिखेरै  छ। हुदा हुदा श्रीमतिले पनि आत्महत्या गर्ने प्रयास गर्न थालिन, मलाइ त्यही आसयको मेसेज लेख्न थालिन, उनी पनि  भै सकिन। श्रीमती र म को पहिला  गर्ने भन्ने  प्रतिस्पर्धा चलिरहेकै अवस्थामा मैले नै यो चोला बिसाउने निर्णय गरे। मलाइ बचाउने प्रयास कसैले नगर्नु होला। बाचिगए भने फेरि मर्ने नै छु। प्रहरिले पक्राउ गर्यो भने जेलमा नै आत्महत्या गर्नेछु। म क्रान्ती गर्दैछु। म जस्तै केही गर्छु भन्नेलाइ यो देशको सरकारले सहयोग गरोस । वातावरण बनाओस। बाच्ने सबै उपाय लाउदा पनि केही भएन, आशा सबै मरिसकेको हुनाले मर्ने नै बाचा गरे। मलाइ माफ गर्नुहोला। कोहि मनकारिसहृदयी जन हरु हुनुहुन्छ भने मेरो ऋण तिर्न मेरि श्रीमतिलाइ सहयोग गर्दिनुहोला। उनले पनि मेरै बाटो समाउन बेर छैन, हाम्रा २ छोरिहरु टुहुरा हुने छन् ।        ,     :  मेरि नानुका, तिमिले सहयोग पाउने छौ, बिचलित नहुनु। मलाइ माफ गरिदेउ। मैले प्रगती गर्ने धेरै अस्त्र लाउदा पनि सकिन।छोरिहरुको अभिभारा तिम्रो काधमा छ। बुझ्ने भएपछी उनिहरुलाइ सम्झाउनु, तिमिहरुको पापुले यो देशमा सफलता हासिल गर्न सक्नुभएन, जताततै हण्डर र ठक्कर खानुभयो, जताततै लुटिनुभयो। यो देश गरि खानेलाइ होइन लुटि खानेलाइ मात्र सहज रहेछ। तिमिहरुले पनि त्यै अवस्था भोग्नुनपरोस भनेर क्रान्ति मा होमिनुभयो, आफ्नो भोगाइ र पीडा सरकारले सुन्ने गरि आफ्नो ज्यान आहुती दिनुभयो। यहि भन्देउ। म धेरै आशावादी, धेरै नै सकारात्मक सोच राख्ने र अति महत्वाकांक्षी ब्यक्ती थिए। देखिएकै सपनाहरु पूरा गर्न तर्फ लागिन्छ, सपना नै नदेख्ने हो भने त्यो पाउने वा पूरा हुने सम्भवना नै हुँदैन। त्यसैले सपना देखियो, महत्वाकांक्षा राखियो। त्यस्लाइ पूरा गर्न हर दु:खकष्ट भोगियो, मेहेनत गरियो। म   मा पोख्त थिए नै,  ,  ,   आदि प्राप्त गर्न तालिम र अनुभव सबै थियो,  ,  ,   ,       सबै ज्ञान हासिल गरिएको थियो र आफ्नो कार्य सम्पादन गर्न सवारी चालकको रुपमा पनि दक्ष थिए।     ,  , बिनोद चौधरी, रतन टाटा, अमिताभ बच्चन, ,  , चाणक्य नीति, गिता, बेद आदि सबैलाइ सुन्थे, अध्यन गर्थे, केही  र प्रेरणा लिन्थे। र पनि यो देशमा सफल हुन सकिएन। उधारणिय उद्योगिब्यवसाइ बन्न सकिएन, पैसा कमाउन सकिएन, सपना र महत्वाकांक्षा पूरा गर्न सकिएन। धेरै युवाहरूलाई बिदेश नजाउ देशमै केही गर भनी प्रोत्साहित गरे, गाउँ फर्कौ महाअभियान नै चलाए, तर अन्त्यमा किन यो देशमा काम गर्न छाडेर बिदेश नै ताक्छन युवाहरू भन्ने पाठ आफ्नै ब्यवसाइक असफल्ताबाट सिके, यो देशको भ्रष्ट नीति बाट सिके, दलालहरुले चलाएको देशको अर्थतन्त्र बाट सिके,   बाट सिके, ,  आदिबाट सिके तर यहाँसम्म आइपुग्दा आफ्नो सबै सके, उठ्नै नसक्ने गरि लडे। मैले जस जस्लाइ यो देशमै केही गर बिदेश नजाउ भनेको छु, म त्यो आग्रह फिर्ता लिन चाहान्छु, मलाई माफ गर्नुहोला। यो देशमा केही गर्न नसकिने रहेछ। यो देश भ्रष्ट रहेछ। पाइला पाइलामा अन्याय र विभेद रहेछ। सपनाकै कुरा गर्दा   का सहुजी युवराज जि ले इलाममै पतन्जली घ्यू को  खोल्ने, तपाईं घ्यूमा नै काम गरिरहनुभएको रहेछ, सगै काम गरौं भनेर कति ठूलो सपना देखाउनु भयो। उत्साहित भए, सफलताको कल्पना गरे, तर अन्त्यमा त्यो सपना नै रहयो। एउटा प्रगतिशिल युवालाइ झुटो आश्वासन नदिनुहोला कृपया। उसको इच्छाशक्ति स्खलित हुन्छ।   ले सन्चालन गरेको सहज नेपालले पटक पटक उसको अन्तर्कृयामा बोलाएर सहयोगको आश्वासन देखायो, तर उहीँ आश्वासन मात्र। आते जाते खर्च मात्र गराउनुभयो। उल्टै लुट्नुभयो। कति वटा संघसस्था मेरो  हेर्न आउनुभयो, तारिफ गरेर जानुभयो, समस्या सोद्नुभयो, सहयोगको आश्वासन दिनुभयो तर फर्केर कहिले आउनुभएन, तपाइहरुको जागिरलाइ चाहिने डाटा लिनसोधभर्ना गर्न फगत फोन मात्र गर्नुभयो। सपना देखाइरहनुभयो। सरकारी अनुदान खुलाउने, फारम भर्न दुनिया कागजपत्र, झन्झट, यातायात र कुदाइ खर्च फजुल गराइदिने गर्नुभयो तर केही दिनुभएन। तपाइलाइ घुस दिने वा जनप्रतिनिधि, साम्सद, मन्त्री का आसेपासेलाइ मात्र अनुदान बाड्नुभयो। राजनीति मार्फत सदन सरकारमा गएर यी र येस्तै देश दुखेको ठाउँमा मल्हम लगाउछु भन्ने सपना देखे राजनीति मा पनि लागे, तर रबिन्द्र मिश्र, सुर्यराज आचार्य, मुमाराम खनाल, केशब दाहाल, मिलन पाण्डे, महेन्द्र थापा, भिम प्रसाद अधिकरी, निर्देश सिलवाल, समिक्षा बान्स्कोटा, प्रकाश चन्द्र परियार जि तपाइहरुलाइ मेरो आत्माले छोड्ने छैन, किन यो देशको एउटा महत्वाकांक्षी युवाको भावना सग खेलबाड गर्नुभयो? तपाइहरु एकीकृत हुनै नसक्ने, पार्टी चलाउनै नसक्ने भए किन यो देशका म जस्ता सयौं युवालाइ राजनितिमा लगाउनुभयो? किन समय र पैसा बर्बाद गरिदिनुभयो? यो देशमा सपना बाड्ने, आश्वासन बाड्ने अनि त्यसैलाइ आफ्नो गरि खाने साधन बनाउनेको जमात ठूलो रहेछ। मेरा परिवार, आफन्त, साथिभाइ, इष्टमित्र, गाउलेजनहरु!! मलाइ माफ गर्नुहोला। घर तथा पैतृक सम्पत्तिमा मेरो हक खोसिएको छ, अहिले समस्यामा छु, ऋणमा छु, दिलाइद्नुहोस भन्दा हजुरहरुले सुन्नुभएन, कानुनी रुपमा म पैतृक सम्पतिको हकवाला रहिन, किनभने म ७ कक्षामा पड्दा खेरी, नाबालक अवस्थामै बुवाको धेरै जग्गा जमिन भएकाले हदबन्दी जोगाउन मलाइ छुट्टै परिवार कायम गरेर अंस भर्पाइ गराइ थोरै जग्गा अंसपास गरिदिनुभएको थियो। हाम्रो देशको कानुन अनुसार दुई पटक पैतृक सम्पतिमा अंस पाइन्दैनहक लाग्दैन। मैले धेरैलाइआफन्तलाइ म समस्यामा छु, कानुनी रुपमा तल परेको छु, समाधान पनि छ, सहयोग गर्दिनुहोस, म बाच्न चाहान्छु भनी याचना गरे सहयोग गर्नुभएन। के मैले सामाजिक उत्तरदायीत्व बहन गरेको थिइन? बिबाह, कार्जे, ब्रतबन्ध, सान्चेप, भजन किर्तन आदिमा सारिरिक, आर्थिक उपस्थिति जनाएको थिइन? गाउँ बिकासका कार्यक्रममा, आर्थिक लागत साझेधारिमा योगदान गरेको थिइन? टोलबिकासमा, सामाजिक छलफल र न्यायमा, कानुनी अड्चन फुकाउने मा, महिला हिम्सा हुदा न्याय दिलाउने कार्य आदिमा मेरो योगदान थिएन? समाज तपाईं भन्दिनुहोस! के मैले नातिको रूपमा, छोराको रूपमा, श्रीमान र बाबुको रुपमा पारिवारिक र सामाजिक उत्तरदायित्व बहन गरेको थिइन? सबथोक गर्दा पनि म आफैले न्याय पाइन, म नै मरे। कहिले रक्सी खाएर लडेको देख्नुभयो मलाइ? केही कुकृत्य गरे मैले? के यो देशमा उद्योगब्यपार गर्नु, केही उधारणिय काम गर्न खोज्नु, आफ्नै गाउँ फर्किएर सामाजिक दायित्व निर्बाह गर्न खोज्नु अपराध हो? अब कहिल्यै यहाहरुलाइ याचना गर्ने छैन, म जाँदै छु, मलाइ माफ गर्नुहोला। मेरो पैतृक सम्पती अझै छ। दाजुको पनि टन्नै जग्गाजमिन, घर छ, आमाको पनि छ, हजुरबुबाको पनि छ, दिदिको पनि छ। सबै पैत्रिक सम्पती हो। म सकिए, उद्योग ब्यापार घाटामा गयो, केही बेचेर मेरो ऋण तिरिदिनुहोस, सम्पती भोलि पनि कमाइएला भनेर कति बिन्ती गरे सुन्नुभएन। आमा, हजुरबुवा, दाजुभाउजु! एकपटक सोच्नुहोस इराक, अफ्गानस्तान, सिरिया, श्रीलंका आदिका नागरिकलाइ हेर्नुहोस, धन सम्पती, जग्गा जमिन भबिस्य होइन, मानिसको जिन्दगी भविस्य हो। जिन्दगी रहे त्यो सम्पती फेरि कमाउन सकिन्छ, जिन्दगी नै नरहे, केही राजनैतिक उथलपुथल, माहामारि, प्राकृतिक बिपद आदि आएमा चुट्किको भरमा सबै सम्पत्ति मुल्यहिन हुनेछ। तपाइहरुलाइ मेरो जिन्दगी भन्दा त्यही सम्पत्ति प्यारो लाग्यो। मेरा आफन्तलाइ पनि बिन्ती बिसाए तर वहाहरुले पनि म भन्दा त्यही सम्पतिमा भबिस्य देख्नुभयो। त्यही जग्गा जमिन नै भबिस्य हो तँ भबिस्य होइनस भन्नुभयो। दिदी र भान्जिलाइ तिमिहरुको  पश्चात् मैले कति सहयोग गरे, हेक्का होला! मैले बाच्ने धेरै प्रयत्न गरे, परिवार सग भिख मागे, कति अनुनय बिनय गरे? कसैले सुनेनन। मेरि श्रीमती नानुका तिमी कतिपनी बिचलित नहुनु। हाम्रा परिवारले हाम्रो चीत्कार सुनेनन, तर अवस्य कोहि त छ होला यो दुनियामा तिमिलाइ साहारा दिने र यो समस्याबाट मुक्ती गराउने। मेरा आफन्त मलाइ सुन्न छाडे, मेरा साथिभाइ सबै टाढा भए, आफ्नै आमा, दाजुले पनि मलाइ सुन्न छाडे, मेरो पीडा बिसाउने ठाउँ नै रहेन अब। मनभरि गहरौ भारी बोकेर कति दिन बाच्ने?कहाँ बिसाउने त्यो भारी? तेत्रो आर्थिक भार सल्टाउने केही उपाय छैन मेरो अगाडि। २० लाख जतिले तत्कालको गाँठो फुक्ने वाला थियो, तेति जुटाउन गरेको प्रयास पनि सबै बिफल भए। आफ्नो उठ्नु पर्ने रकम उठाउन कति रोइ कराइ गरे, वास्ता गरिदिएनन सरोकार वालाले। नयाँ काम गरौ, लगानी छैन, पुरानो ब्यवसायलाइ नै थामौ उपाय छैन, हर तरहले अगाडि बढ्ने बिकल्प लगाइयो सबै बिफल भए। के गरौं? कसो गरौं ? केही बिकल्प नै रहेन। सिधार्थ बैंकको ऋण नबिकरण गर्ने र ब्याज तिर्न पैसा छैन, माछापुच्छ्रे बैंकको मासिक किस्ता तिर्ने पैसा छैन, सरकारलाइ  को पैसा तिरौ बजारमै छ पैसा उठाउनै सकिदैन, राजस्व कार्यालय ताकेता गरेको गर्यै गर्छ, सबै ब्यक्तिगत र सस्थागत खाता रोक्का गरिदिन्छु, कालो सुचिमा राखिदिन्छु भन्छ,     ले तिर्नुपर्ने भएकाले   पनि हुदैन । म राजस्व कार्यालयलाइ बिन्ती गर्छु, ब्यवसाइक बक्यौता लाई ब्यक्तिगत नबनाइदिनुहोला, सहज हुदा कर तिरेकै थिए, ब्यापार घाटा हुदा सकिन। फेरि कच्चा पदार्थ वालाले  मा सामान दिन्छन् । घर खर्च चलाउने पैसा छैन, छोरिहरुको लालनपोशण र शिक्षामा खर्च गर्ने पैसा छैन, कोहि बिरामी परियो भने उपचार गर्ने पैसा छैन, ब्यक्तिगत ऋण र ब्याज तिर्ने पैसा छैन, ब्यवसाइक कारोबारको  गर्ने पैसा छैन। सरकार तिमी सुनिदेउ मलाइ। मेरो दोस फगत यहि मातृभुमिमा केही गर्न खोज्नु मात्र रहयो। जतिसग कारोबार गरियो, सबैले लुटे। जिन्दगिको अन्तिम समयसम्म लुटिए, गत हप्ता दाङ बाट काठमाडौ को   मा टिकट काटेर हिडे, केही वर आएपछि थाहा भयो मैले लिएको  अरु दुइजनालाइ पनि बेचेको रहेछ, महिलाहरु उभिने भए मनले मानेन छोडिदिए  जताततै लुट्छन हौ सरकार, कस्ले सुन्ने मलाइ? सरकार तिमि सुनिदेउ!!!! बाच्ने रहर हुँदा हुँदै बाच्न सकिन। केही नयाँ गर्ने र उधारणिय बन्ने हुटहुटि हुँदा हुँदै बन्न सकिन। यो  लेखिसकेपछी पनि २४ जना सग  गरे, बाच्न चाहे। सहयोग को आश्वासन पाए तर फगत आश्वासन मात्र रहयो। कसलाइ  गरे गर्भमै रहोस! वहाहरुले सार्बजनिक गर्नुभयो भने वहाहरुकै कुरा। सबै उपाय लगाइसकेपछी पनि केही नभएपछी यो निर्णय लिएको हु। रोए धेरै रोए एकान्तमा। आँसु रितिए, आशा रितिए, सम्बन्ध रितिए। सबैभन्दा ठूलो पैसा रितियो, धन रितियो, र सायद अब मलामी पनि रितिए, मेरो लास उठाउने पनि कोहि हुदैनन होला, किनकी म कंगाल भए धन सबै सकियो। छोरिहरुसग रमाउने चाहाना थियो, उनिहरुलाइ असल नागरिक बनाउने चाहाना थियो, श्रीमतिलाइ सदा अगालोमा राख्ने चाहाना थियो सबै चाहानामै सिमित भयो। कहाँ जानू? कसलाइ भन्नू? अगाडि केही देखिन मर्नु सिबाय। मलाइ माफ गर्नुहोला!!! मेरो सालो भाइ मनोज, भतिजा छोराहरु कृष्ण, किरण कपडाको ब्यपार गर्छन् । इटहरी र बिर्तामोड मा। उनिहरु पनि बारम्बार भन्ने गर्छन् बजारमा पैसा फस्छ, २४ करोड  पसलमै बाकी उठाउनु छ भन्छन् । तिमिहरुको पैसाले ती  पसल खोल्दिनुपर्ने? जो कोहि उद्यमीब्यपारी तेसै भन्छन् । मेरा साडु दाजु ठेकेदार हुनुहुन्छ बिद्युतिय  निर्माण र लाइन बिस्तारको ठेक्का लिनुहुन्छ। वहाँ पनि भन्ने गर्नुहुन्छ, ठेक्का त पाइन्छ तर बर्शौ आफ्नो पैसाले निर्माण धान्नु पर्छ। ए सरकार तिम्रो बिकासको काम पनि जनताले उधारोमा गर्दिनुपर्ने? किन पैसा दिदैनौ समयमा? किन आवाज उठ्दैन कोइबाट? कसै न कसैले  गरौं न। यो देशको उधारो बजारको जालो चिर्नै पर्छ। सरकारले त्यतिकै सुन्दैन। तिमी सुन सरकार, मेरो बलिरहेको शरीर हेर, केही त महसुस गर। सरकार यी र यस्तै जनजिबिकाका मुद्दा उठाउ, जनताको जीवन सरल र सहज बनाउ। मेरो देश जहाँ, गरिब भनिएका जनताको पैसाबाटनिक्षेपबाट पैसाकै व्यापार गरेर बैंकहरु एकै बर्षमा १० अरब कमाउछन, मेरो देश जहाँ सरकारी मुफ्तको औसधि नस्ट गरेर निजि  का महँगो औषधि जनतालाइ किनाउछन, मेरो देश जहाँ सरकारी शिक्षककर्मचारी हरु आफैले पढाउने गरेकोनियमन गर्ने गरेको बिद्यालय मा बिस्वास नलागेर निजि बिद्यालयमा छोराछोरी पढाउछन, मेरो देश जहाँ जनता जिउन चाहिने आधारभुत बस्तुहरुमा सरकारको पहुच नै छैन, ब्यपारी र बिचौलियाको लुट्तन्त्र छ, उनिहरुकै रजगज छ, मेरो देश जहाँ ठुलालाइ चैन र सानालाइ मात्र ऐन छ, मेरो देश जताततै दुखेको छ, मेरो देश गाउँ गाउमा रोएको छ, हरेक किसानको घरमा रोएको छ, महत्वाकांक्षी युवाको मनमा रोएको छ, गरिबको दिलमा रोएको छ, बिरामिको दिमागमा रोएको छ, मेरो देश पिल्सिएको छ। केही गर सरकार, केही गर!!!! प्रचण्ड तिमिले १७ हजार मार्ने गरि जनयुद्ध गरेउ। देशमा गणतन्त्र, संघीयता र धर्म निरपेक्षता ल्याएउ। संविधान सभा मार्फत देशमा नयाँ संविधान जारी गरेउ तर म जस्ता केही गर्छु भन्ने युवालाइ देशमा केही गर्नै नसक्ने बनायौ। तिमिलाइ थाहा छ? यदि युरोप, अमेरिका, क्यानडा, अस्ट्रेलिया, जापान जस्ता देशहरुले सजिलै नेपालिलाइ भिसा दिने भए यो देशमा कोहि रहनेछैन। तिम्रो देश खाली हुनेछ। अनि रित्तो देशको प्रधानमन्त्री बन्नु। र ती १७ हजार सहिदलाई शासन गरेर बस्नु। तिमिलाइ थाहा छ सरकार? अहिले उद्योगि ब्यवसाइहरु बैंकबाट ८९ मा लिएको ऋण को ब्याज बढेर १२१५ सम्म तिरिरहेका छन् । अनि अर्को कुरो त्यही बढेको १२१५ बैंक ब्याज तिर्न २४३६ सम्म ब्यक्तिगत ऋण लिएर तिरिरहेका छन्। बैंकले छोड्दैनसुन्दैन । अनि काहा पुग्यो देशको उद्योग ब्यपार? अनि अर्को लुप्त सत्य, सानो ब्यवसाय गर्न देशका कुनै पनि सहरमा खाली सटरको लाखौं  लिन्छन् घरधनिहरु, बिना ब्याज ब्य्वसाइको पैसा  राख्छन् । तर घर बाहाल कर पनि तिर्दैनन। ब्य्वसाइ कसरी बाच्छ? यस्तै अवस्था रहिरहने हो भने हाम्रो देश कंगाल हुँदै छ। कोहि त आवाज उठाउनु होस! देशमा जताततै आर्थिक मन्दिको हावा चलेको छ। म कसरी अछुतो रहुला र त्यस्बाट? यो सब उधारो बजार, अबैज्ञानिक कर नीति, पुजि पलायन, शून्य प्राय बिदेशी लगानी, पुजि घर जग्गा र शेयरमा  आदिले आएको समस्या हो। केही गर सरकार। जादा जाँदै नेपाल सरकार सग निम्न मागहरु राख्दै, त्यो पूरा होस भन्ने अपिल सहित, यो शरिरलाइ अग्निकुण्डमा समाहित गर्दैछु। सबैमा अपिल! यो देश गरि खान लायक बनोस, बस्न लायक बनोस्, मेहेनत गर्नेको भलो होस, सबैको फलोस फुलोस। र अन्त्यमा मैले गरेको यो आग्रह सबैसामु पुगोस, बिस्वले पनि सुनोस। मेरो क्रान्ती हो यो। मैले माथी उल्लेख गरेका कुनैपनि भोगाइहरु, कारोबारहरु, हण्डरहरु गलत रहेछन भने त्यसलाइ प्रमाणित गर्न म चुनौती दिन्छु। माथी उल्लेखित कुनैपनी समस्याहरु ब्यक्तिगत होइनन् , सबैले भोग्दै आएका रास्टृय समस्या हुन, किन कोहि बोल्नुहुन्न? मेरो आवाज सुनिदिनुहोस। म आफैलाइ मात्र मार्दैछु। अरुलाइ नोक्सान पुर्याउने छैन। यो अपिल सरकारले महसुस गर्नेगरी सुनाउदैछु। मेरो देश गर्व गर्न लायक बनोस, बिदेसिएका लाखौं युवाहरुले यहि देशमा केही गर्न सकुन भन्दै निम्न मागहरु नेपाल सरकारसामु राख्दै, यो शरीर सुन्दर देश नेपाल बनोस भन्ने कामना सहित बलिदान दिदैछु!!!!! अल बिदा!!!!! १ रास्टृय उत्पादनमा  शून्य गर। आयातित बस्तुमा बरु २० लगाउ। उपभोग्य बस्तुमा मुल्यबृद्धिको प्रमुख कारण  हो। २    जस्तो आकर्षक बजार क्रय बिक्रय नीति लागू गर सरकार। उधारो बजारको अन्त्य गर। यहाँ निमुखा उत्पादक ले भाटभटेनी,  ,  , जस्ता ब्यापारिक डनहरुलाइ पाल्नु परिरहेको छ। उधारोमा उनिहरुलाइ सामान दिइरहनुपरेको छ र त्यै सामान बेचेर पैसा अन्यतिरै (, जग्गा) आदिमा घुमाएर बैंकमा मुद्दती खोली ब्याज खाइवरी अनि अन्य थप मुनाफा कमाइवरी मात्र उत्पादक लाई बल्लतल्ल दिन्छन् तबसम्म उत्पादक, ऋणले, ब्याजले,    ले मरिसकेका हुन्छन् । धनी पैसाले नै उक्लेको उक्लै, गरिब थिचिएको थिच्यै। ३         कर नीति लागू गर। धेरै नाफा गर्दा करको दर घट्ने हुनाले सबै उद्योगीब्यपारी धेरै नाफा गर्ने तर्फ लाग्नेछन। ४   प्रणाली लागू गर। जग्गा जमिन पुस्तौसम्म हस्तान्तरण गरिने हुँदा नेपाली जनताहरु अल्छे भएका हुन। एक जमिनको स्वामित्व एक ब्यक्तिलाइ ५० बर्ष सम्मलाइ मात्र देउ। ५    प्रणाली परिवर्तन गर। सहरका अनुत्पादक जग्गाले जति नै  गाउका उत्पादक जग्गाले पनि पावोस। शहरका ४ आना जग्गा बैंकमा राख्दा त्यो नबेची पैसा आउदैन। तर गाउका उत्पादनशिल जग्गाले आम्दानी दिइरहन्छ, फसल र उत्पादनले पैसा आइरहन्छ र बैंक ऋण तिर्ने आधार बढी हुन्छ। ६ सबै बाहालका घर लाई करको दायारामा ले। महिनाको १०,००० तलब खाने कर्मचारीले चाहिँ १  तिर्नुपर्ने तर सहरका महिनाको लाखौं घर बाहाल उठाउने घरहरुले कर नतिर्दा हुने? तिमिलाइ थाहा छ सरकार? घरबाहाल तिरी हाले पनि भाडावालालाइ तिराउछन। तिम्रो धेरै राजस्व घर बहालमा चुहावट भैरहेको छ। ७ भाट्भटेनी,  , पतन्जली, डाबर नेपाल, युनिलिभर, जस्ता ठुला औद्योगिक तथा ब्यापारिक घरानाले नेपालको बजार कब्जा गरेका छन नियमन गर सरकार। उनिहरुले जसो भन्यो बजार तेतै जान्छ। तिमिलाइ थाहा छ सरकार? आफ्नो कम्पनी   बनाउनलाइ रास्टृयअन्तर्राष्ट्रिय कम्पनी हरुले भाटभाटेनीमा आफ्नो सामानको उपस्थिती देखाउछन, उसलाइ उच्च  दिएर, बरु घाटा नै सहेर। तर बाहिरी बजारमा त्यही सामान कम  मा अझ भाटभटेनी लाई दिदाको घाटा पुर्ती हुनेगरी बेच्छन् र दैनिक उपभोग्य सामानको मुल्यबृद्धी भैरहेको छ। ८ दर्ता नगरी खुलेका  पसल हरु सब बन्द गर्दे सरकार। कि बैधानिक दर्ता भै कर तिरेको हुनुपर्यो। ९ वैदेशिक रोजगारमा   मा जान चाहाने लाई श्रम स्वीकृती को लफडा लनगा सरकार। तिमिलाइ थाहा छ? खाडिमा महिनाको लाखौं कमाउन सकिने  मा त्यहाका कम्पनीहरुले  र   को लफडा गरि रहदैनन। जस्ले गर्दा पढेलेखेका  युबाहरु लाखौं कमाउन सकिने खाडिको जागिर बाट बन्चित भैरहेका छन। सरकार तिम्रो श्रम कागज नेपालको  मा देखाउने एउटा खास्टो मात्र हो, अनि दलाल पोस्ने  घुस, त्यति हो श्रम  अनि पत्र पत्रीका मा आउने डिमाण्ड फगत देखाउनलाइ मात्र हो  हरुको, राम्रो तलब र सुबिधा भएको माग मा  लाई सम्पर्क गर्यो भने, त्यो त देखाउनलाइ छापेको भन्छन सिधै, थाहा छ सरकार तिमिलाइ? १० अनुदान र  प्रणाली को सबै पुरानो  निकाल सरकार, कति भ्रस्टाचार भएको रहेछ थाहा पाउछस। गर्नेलाइ हर तरहको प्रोत्साहन, अनुदान मिलोस। कागज पत्रमा सिमित कम्पनिहरुलाइ मात्र होइन। यहाँ अनुदानका लागि  लेखिदिने, कागजपत्र दरिलो बनाइदिने, केही दिनलाइ भाडामा अनुगमनका लागि फर्म देखाइदिनेको झुण्ड नै छ यो देशमा। ११ बिचौलियाको अन्त्य गर सरकार। देशका सबै पालिकाहरु लाई एकै ठाउमा भेट गराउने गरि पालिका बजार नामक     को बिकास गर सरकार। जहाँ सम्बन्धित पालिकाको कृषि तथा औद्योगिक उत्पादनको बिबरण हुने छ मुल्यसहित। नेपाल भित्र कुन पालिकामा के उपलब्ध छ र कुन पालिकालाइ के चाइहेको छ,     त्यहिबाट हुने गरि ब्यवस्था मिला सरकार। बिचौलिया सब चट हुनेछन् । १२ यहाँ अलैंची भारत बेचेर    किनेर खान्छन नेपाली उपभोक्ता, अदुवा बोरामा भारत बेचेर    किनेर खान्छन, इलामको   ,   बोरामा कलकत्ता बेचेर   चिया खान्छन् । यी सबै चिजहरु नेपाली ब्राण्डमै नेपाली बजारमा पाइयोस् । नेपाली ब्राण्डमै बिस्वमा निर्यात होस। बिस्वले हाम्रा उत्पादन चिनुन। त्यतातिर लाग सरकार। १३ गाजा खेतिले बैधानिकता पाओस। गाजा र त्यसको बोटबाट बन्ने सामानको बिस्व बजारमा धेरै माग छ। देश २४ बर्शमै समृद्ध हुनेछ। १४ शिक्षा, स्वस्थ, सार्बजनिक यातायातमा निजिकरण दुरुत्साहित गर सरकार। यी राज्यले जनतालाइ दिनुपर्ने आधारभुत सेवा हुन। सबैको पहुचमा सरल र सहज तरिकाले यी बस्तु तथा सेवा उपलब्ध गरा सरकार। यो देशमा बिरामी परियो भने उपचार गर्ने पैसा नभएर मर्नु पर्छ सर्बसाधारण। १५ सरकारी कर्मचारी, शिक्षक आदिलाइ घर पायक जागिर नभएमा अनिबार्य आवास सुबिधा उपलब्ध गरा सरकार। तिमिलाइ थाहा छ? एउटा सरकारी अधिकृतले सहरमा बसि जागिर खादा आवास, बच्चाको शिक्षा, औसधि उपचार आदि गर्न महिनाको ४०४५ हजार तलबले पुग्दैन। अनि भ्रष्टाचार नगरेर के गरोस त? १६ सार्बजनिक खरिद ऐन मा व्यापक सुधार गर सरकार। जस्ले थोरै कबोल गर्छ उस्लाइ ठेक्का होइन। जस्ले बैज्ञानिक र आधुनिक बिकास अवधारणा अनुसार आफै बजेटिङ गरेर ठेक्का प्रस्ताब गर्छ उसलाइ बिकास निर्माणको ठेक्का दिने गर सरकार। १७ भ्रष्टाचार, जघन्य हत्या र बलात्कार आदिमा मृत्युदण्ड सम्मको सजाय हुने ब्य्वस्था लागू गर संसद। १८ जातिय आरक्षणको अन्त्य गरि किसान र गरिबलाइ पहिचान परिचयपत्र मार्फत मात्र त्यस्ता आरक्षण प्रदान गर सरकार। १९ भारतसगको खुल्ला सिमाना अन्त्य गर सरकार। कमसेकम भारतिय नागरिक नेपाल आउदा जहाँसुकैको  बाट    निश्चित समयलाइ दिने गर र त्यस्को अभिलेख सधैं अद्यावधिक गर सरकार। २० आयात प्रतिस्थापन गरि सधै घरेलु उत्पादन र निर्यातलाइ प्रोत्साहान गर सरकार। उत्पादन वृद्धिमुखी कार्यक्रम आओस देशमा। उत्पादनमुलक उद्योगले हर तरहको प्रोत्साहन पाओस् सरकार। २१ बचत तथा ऋण सहकारी तथा  बन्द गर। तिमिलाइ थाहा छ सरकार? हाम्रो देशको ६० पैसा बचत तथा ऋण सहकारी मार्फत परिचालित छ, ४० मात्र निजि तथा सरकारि बैंक मार्फत परिचालित छ। सहकारिको अवधारणा कृषि सहकारी, उद्योग सहकारी, आदिमा मात्र लागू गर। २२ बिकास खर्च जनताले राज्यलाइ दिएको करबाट गर्ने हो। बिकास साझेदारिको नाममा फेरि पुर्बाधार बिकास हुने ठाउको उपभोक्ताबाट २५ रकम उठाइने गरिएको छ, त्यो बन्द गर सरकार। २३ कक्षा ६ देखि नै ""उद्यमशिलता  "" बिसयलाइ बिद्यालय शिक्षामा अनिवार्य गर सरकार। जिवनयापन गर्न, पैसा कमाउन सीप र कला नै चाहिन्छ। २४ सरकारी कर्मचारीशिक्षकसस्थानका कर्मचारीजनप्रतिनिधिसाम्सदमन्त्रीप्रधानमन्त्री सबैका छोराछोरी अनिबार्य सरकारीसामुदायिक स्कुलकलेजमा पढाउनुपर्ने नियम तत्काल लागू गर सरकार। २५ बैंक ऋणको ब्याजदर ७ भन्दा कहिले माथी नउठ्ने गरि सिमित गर सरकार। तिमिलाइ थाहा छ? देशको पैसा जति सबै ठुला ब्यपारिको हातमा छ र देशका अधिकाम्स बैंकमा तिनै ठुला ब्यपारिको लगानी छ। मुद्दतीमा धेरै ब्याज लिन उनिहरुले नै रचेको बैंकको ब्याजदर वृद्धि हो ऐले। ब्यवस्था परिवर्तन धेरै गर्यौ यो देशमा। धेरै क्रान्ती गर्यौ, जनयुद्ध लडेउ, जनआन्दोलन गर्यौ, जनता मार्यौ। अब जनताको अवस्था परिवर्तन गर। यी र यस्तै दैनिक जनजिबिकाका मुद्दा, राज्य संचालनका प्राबिधिक विषय मा केन्द्रित रहेर शासन गर सरकार। एउटा साधारण जनताले सहज तरिकाले उद्योगब्यपार गर्न सकोस, जागिर खान सकोस, खेतिकिसानी गर्न सकोस, सुखको श्वास फेर्न सकोस। देश बनाउनलाइ हावा गफले मात्र हुदैन, हेर्दा सानोझिनोमसिनो देखिने सुक्ष्म कुराहरु तर जनताको जनजिबिकामा ठूलो असर गर्ने मुद्दाहरुमा ध्यान दे सरकर, हार्दिक अपिल!!!! यदि कोही मेरो मागमा सहमत हुनुहुन्छ भने शान्तिपुर्ण ऐक्यबद्धता जनाइदिनु होला। आन्दोलन र हिम्सा मेरो देशले धेरै सह्यो, त्यता नलाग्नुहोला। सरकारलाइ झक्झकाइ रहनु होला। सम्झाइदिरहनुहोला। सुन्दर देशको कल्पना गर्दै मैले लिएको यो अभियान हो, यसलाइ मर्न नदिनुहोला। मलाइ राजनीतिमा लगाउने महानुभाबहरुलाइ आग्रह, मेरो अभियान लाई अगाडि बडाइदिनुहोला, सरकारलाइ झक्झकाइ रहनुहोला। यो देश दुखेको ठाउँमा मल्हम लगाइदिरहनुहोला। नेपाल सरकार, देश चलाउने हुटहुटीमा सत्तामा पुग्नुभएका नयाँ पार्टी तथा नयाँ साम्साद, रबि लामिछाने, राजेन्द्र लिङ्देन, ज्ञानेन्द्र शाही, सोबिता गौतम, गगन थापा, बिस्वप्रकास शर्मा, योगेश भट्टराई, तोसिमा कार्की, लगायत तमाम नयाँ अनुहार हरुलाइ बिन्ती, सरकार बनाउने, मन्त्री हुने मात्र प्रतिस्पर्धा होइन, कसैले नदेखेको, तर जनतालाई पिल्साएको मुद्दाहरु आँखा च्यातेर केलाउनुहोस, समाधान गर्नुहोस। यहाँहरु सबैलाई पुनः स्मरण गराउन चाहान्छु। निम्न बुदाहरु यहाँहरुको दिमागमा बसिरहोस!!! १    २ रास्टृय उत्पादनमा  शून्य। ३    ४   ,     ५ शिक्षित  वैदेशिक रोजगारमा जादा श्रम स्वीकृतिको झण्झट नगराइयोस। श्रम कागज भन्दा दरिलो   ले दिएको   र   उनिहरुसग नै हुन्छ। ६ देशका सबै पालिकाहरु र उत्पादनहरु समेटिएको ""पालिका बजार"" नामक    को बिकास। ७ बाहालमा लाएका घरहरुलाइ अनिबार्य कर। घर बाहाल लिदा घरधनिले लिने   गैरकानुनी हो, त्यसको अन्त्य। ८ स्वस्थ्य, शिक्षा र सार्बजनिक यातायात सहज र सरल। ९    नितिमा परिमार्जन। १० बचत तथा ऋण सहकारि,   र   को खारेजी। ११ गाजा खेतिलाइ बैधानिकता। सधन्यबाद यहि देशको एउटा सर्बसाधरण नागरिक। प्रेम प्रसाद आचार्य सन्तोष सुर्योदय११, केराबारी, इलाम, प्रदेश १ नेपाल। हाल काठमाडौ । म मरे पनि मेरो देश बाचिरहोस!!!! अल बिदा!!!"
११ वर्षपछि ओडारबाट उद्धार,"मुगु : मुगुमा परिवारविहीन भएपछि ओडारमा बस्दै आएका एक वृद्धको उद्धार गरिएको छ। विगत ११ वर्षदेखि ओडार र गोठमा बस्दै आएका मुगमकार्मारोङ गाउँपालिकाको छायाल गाउँका ७१ वर्षीय बलरूप बडुवालको उद्धार गरिएको हो। उनलाई उद्धार गरेर सुर्खेतको वीरेन्द्रनगरमा रहेको प्रशान्ति वृद्धाश्रममा राखिएको छ। परिवार र स्याहार गर्ने आफन्त नभएपछि उनी लामो समय स्थानीयको गोठालो बसेका थिए। तर, पछिल्लो समय उनी शारीरिक रूपमा पनि अशक्त बनेपछि बेसहारा बने। बस्ने घर र खेती लगाउन नसक्ने अवस्था भएपछि उनी ओडारमा बस्दै आएका थिए। ओडारमा बसेको देखेपछि सोही गाउँपालिकाका स्वास्थ्य निरीक्षक बली बुढाले उनको उद्धार गर्न पहल गरेको वडा कार्यालयले जनाएको छ। बुढाकै पहलमा वृद्धलाई सुर्खेतसम्म लैजाने व्यवस्था मिलाइएको वडा९ का वडाध्यक्ष रतन बुढाले बताए। स्थानीयका अनुसार बडुवाल ११ वर्षदेखि ओडारमा बस्दै आएका थिए। बुढेसकालमा स्याहारसुसार नपाउँदा उनी बाथरोग र दम रोगले थलिएका छन्। तर, उनलाई शनिबार वीरेन्द्रनगरस्थित वृद्धाश्रममा लगिएको हो। वडाध्यक्ष बुढाले भने, उहाँको घरमा कोही पनि परिवारका सदस्य छैनन्। भएको जग्गा पनि छिमेकीले उपभोग गर्दै आएका छन्। पछिल्लो समय उहाँको हाडजोर्नीमा पनि समस्या आएपछि समस्या भएको थियो। मागेरै छाक टार्दै आउनु भएको थियो। ओडारबाट उद्धार भएसँगै उनले नयाँ जीवन पाएको स्थानीयको भनाइ छ। अधिकांश समय उनले छायाल बजार नजिक रहेको ओडारमा नै रात बिताउँदै आएका थिए। उनलाई सुर्खेतसम्म लैजानका लागि वडा कार्यालयले नै यातायात खर्चको व्यवस्थापन गरेको थियो। गाउँपालिकाका स्वास्थ्य निरीक्षक बुढाले भने, हिउँदको समयमा निकै चिसो बढेको छ। यस्तो दयनीय अवस्थामा उहाँलाई एक्लै ओडारमा बसेको देखें। उहाँको उद्धारका लागि सुर्खेतमा कुरा भयो। वृद्धाश्रमले जिम्मा लिएपछि अब उहाँले नयाँ जीवन नै पाउनुभयो। चिसो र रोगका कारण थलिएका बडुवालको अब सुर्खेतमा नै स्याहार हुने भन्दै बुढाले ओडारको बासबाट मुक्त भएपछि खुसी व्यक्त गरे। ओडारमा हुँदा उनलाई रोगले च्यापेको र छाक टार्न पनि समस्या परेको थियो।"
भूकम्पले बाजुरा र बझाङमा घरहरू भत्किए,बाजुराबझाङ : मंगलबार दिउँसो गएको भूकम्पले बाजुरा र बझाङमा घरहरू भत्किएको छ। बाजुराको बडिमालिका नगरपालिकामा दुई घर भत्किएको छ। नगरपालिकाको वडा नम्बर ९ का हर्क गुरूङ र वडा नम्बर ७ का हरिचन्द पाध्यायको घर भत्किएको हो। मानवीय क्षति केही नभएको प्रहरी प्रमुख डीएसपी सूर्य थापाले जानकारी दिए। केन्द्र बिन्दु रहेको बिच्छायामा प्रहरी र स्थानीयसँग सम्पर्क हुन नसकेको डीएसपी थापाले बताए। आज बिहानदेखि बाजुरामा बत्ती टेलिफोन छैन उच्च हिमाली क्षेत्रमा हिमपात र बेसीतिर पानी परिराछ। यसैगरी बझाङको पुरानो कृषि ज्ञान केन्द्र तथा अहिलेको सशस्त्र प्रहरी बल नेपाल आश्रित गुल्मले प्रयोग गर्दै आएको भवन भत्किएको छ। बाजुरा केन्द्रविन्दु भएर ५९ म्याग्नेच्युडको भूकम्प गएको हो। दिउँसो २ बजेर ४३ मिनेट भूकम्प गएको राष्ट्रिय भूकम्प मापन केन्द्रले जनाएको छ।
मापदण्डभन्दा बढी धूँवा फाल्ने २५८ सवारीका चालकलाई कारबाही,"काडमाडौं : गत मंसिरदेखि हालसम्म मापदण्डभन्दा बढी धूँवा फाल्ने २५८ वटा सवारी साधनका चालकलाई ट्राफिक प्रहरीले कारबाही गरेको छ। मापदण्डभन्दा बढी धूँवा फाल्ने भाडाका बस, मिनी बस, माइक्रोबस, पिकअप भ्यान, कार, विभिन्न संघसस्था लगायतका सवारी साधनका चालक कारबाहीमा परेका हुन्। काठमाडौं उपत्यका ट्राफिक प्रहरी कार्यालयले गत मंसिर ७ गतेदेखि अभियानै सञ्चालन गरेर काठमाडौं उपत्यकाको विभिन्न स्थानमा सवारी साधनको प्रदुषण चेक गर्दै आएको छ। वातावरण विभाग बबरमहल र काठमाडौं उपत्यका ट्राफिक प्रहरी कार्यालयबाट संयुक्त रूपमा खटिएको टोलीले काठमाडौं उपत्यकाको विभिन्न स्थानमा अभियान सुरु भएदेखि हालसम्म ६४५ भन्दा बढी सवारी साधनको प्रदूषण चेक गरेको थियो।"
झापामा प्रेमीप्रेमिका एउटै रुखमा झुण्डिएको अवस्थामा मृत फेला,"झापा : दक्षिणी झापाको कचनकवलमा प्रेमीप्रेमिका एउटै रुखमा झुण्डिएको अवस्थामा मृत फेला परेका छन्। कचनकवल ४ निवासी २५ वर्षीय राजेशकुमार गणेश र १८ वर्षीया पवित्राकुमारी राजवंशीले एउटै रुखमा झुन्डिएर आत्महत्या गरेका जिल्ला प्रहरी कार्यालय झापाका डीएसपी वसन्त पाठकले जानकारी दिए। कचनकवल ४ स्थित एभरेस्ट टी गार्डेनभित्र रहेको रुखमा एउटै कपडाले पासो लगाएर दुबै जनाले आत्महत्या गरेको पाइएको छ। अहिले घटनास्थलमा प्रहरी कार्यालय झापाबाटै टोली घटाइएको छ। घटनाको बारेमा प्रहरीले अनुसन्धान गरेपछि मात्र थप कुरा बाहिर आउने डीएसपी पाठकले बताए। मृतक राजेशका काका रघुनन्दन राजवंशीका अनुसार केटी पक्षकै दबाबका कारण दुवै जनाले आत्महत्याको बाटो रोज्नु परेको आरोप लगाएका छन्। करिब ३ महिना अघि दुवै जनाले भागेर विवाह गरेका थिए। केटा पक्षले भागी विवाहलाई स्विकारे गरे पनि केटी पक्षले त्यसलाई अस्वीकार गरेको रघुनन्दनले अन्नपूर्णलाई बताए। केटीको बुबाले प्रहरीमा केटाविरुद्ध मुद्दा हालेका थिए। प्रहरीमा मुद्दा परेपछि केटी पक्षले केटा पक्षसँग साढे ६ लाख रुपैयाँ लिएर मुद्दा मिलाएको आरोप लगाउँदै उनले भने, मुद्दा पश्चात् दुवै जना आआफ्नै घरमा बसेका थिए, उनीहरूसँगै बाच्न नपाएपछि मृत्युलाई रोजे। गत साउनमा तीन जना युवती सामूहिक रुपमा एउटै रुखमा झुन्डिएर आत्महत्या गरेको घटना सेलाउन नपाउँदै कचनकवल गाउँपालिका फेरि यस्तो दर्दनाक घटना घटेको स्थानीयवासी बताउँछन्।"
ललितपुरबाट मौरी चराउन बागलुङ !,"गलकोट : मौरीपालन व्यवसायका लागि उपयुक्त बनेको पहाडी जिल्ला पछिल्लो समय मौरीपालनको हब बन्दै गइरहेको छ। पहाडी क्षेत्रमा चरेका मौरीको मह अर्ग्यानिक र स्वस्थकर मानिने भएकाले पछिल्लो समय जिल्लामा मौरीपालन व्यवसाय फस्टाएको छ। यहाँका थुप्रै स्थानमा मौरीपालन व्यवसाय फस्टाउँदो क्रममा रहेको सन्दर्भमा बाहिरी जिल्लाबाट समेत मौरीको चरन क्षेत्रका रूपमा समेत लिन थालिएको छ। विसं २०७२ बाट मौरीपालन थाल्नुभएको म्याग्दीको बेनी नगरपालिका४ स्थित सुर्केमेलामा डिलबहादुर खत्रीले मौरीको चरन क्षेत्रका रूपमा बागलुङ ४ रमेटारलाई छानेका छन्। उनले आफ्ना मौरीका घारहरू केही महिना म्याग्दी र केही महिना बागलुङ राख्दै आउनुभएको छ। रमेटारस्थित खेतको डिलमा उनका एक सय १५ मौरीका घार छन्। खेतमा तोरीखेती हुने भएकाले मौरी चरनका लागि व्यवसायी खत्रीले खेतको डिलमा मौरीसहितका घार राखिएको बताए। बागलुङ ४ उपल्लाचौर, कुडुँले तथा रमेटारमा मौरीको चरन क्षेत्रका रूपमा लिन थालिएको सन्दर्भमा बागलुङमा ललितपुरबाट समेत यसपटक मौरी चराउनका लागि ल्याइएको छ। ललितपुर महानगरपालिका२४ धापाखेलस्थित माउन्टेन मौरी कन्सनले हालैमात्र मौरीको चरन क्षेत्रका लागि तोरीको फाँट बागलुङ ४ कुडुँलेलाई लिएको छ। विसं २०५१ बाट मौरीपालन व्यवसायमा लागेका माउन्टेन मौरी कन्सनका प्रमुख धर्मराज श्रेष्ठले वार्षिक एक हजारभन्दा बढी मौरीसहितका घार बिक्री गरेको बताए। कन्सनले कुडुँले तोरीको फाँटको चर्चा सामाजिक सञ्जालमा देखेपछि आफूले व्यावसायिक प्रायोजनका लागि ७० मौरीका घार लिएर कुडुँलेको तोरीको फाँटमा राखिएको जनाएको छ। झण्डै एक हजार दुई सय मौरीका घार रहेको कन्सनले पहाडी जिल्लामा चरनका लागि यो याममा मौरीका घार पठाउने गरेको छ। पहाडी जिल्ला मौरीको चरन क्षेत्रका लागि उपयुक्त भएको र अहिले तोरी फुल्ने सिजन भएका कारण पहाडी जिल्लामा मौरीका घार पुर्याउने योजनाअनुसार बागलुङमा पहिलोपटक मौरी चराउनका लागि ललितपुरबाट ल्याएको प्रमुख श्रेष्ठले जानकारी दिए। 'माउन्टेन मौरी कन्सनमार्फत उत्पादन भएको मह जापान निर्यात हुन्छ, हामीले ललितपुरसहित विभिन्न जिल्लामा मौरीका घार चरनका लागि पुर्याइन्छ', उनले भने, 'चरन क्षेत्रका लागि पहाडी जिल्लामा मौरीसहितका घार पुर्याउँदा व्यावसायिक प्रवद्र्धन हुने, घारसहितका मौरी बिक्री गर्ने र मौरीपालन व्यवसाय फस्टाउने लक्ष्यका साथ पहिलोपटक बागलुङको कुडुँले फाँटमा ल्याएको छु, झण्डै सय घारमध्ये बिक्री भएर अहिले कुडुँले फाँटमा ७० मौरीसहितका घार छन्, यहाँका कृषकलाई मौरीपालन व्यवसाय सिकाउनका लागि समेत सहयोग पुर्याइने छ।' व्यावसायिक मौरीपालनका लागि मौरी चरनका लागि एक स्थानबाट अर्को स्थानमा लाने गरेको पाइन्छ। यतिखेर ललितपुर, म्याग्दी र जैमिनीका मौरीपालक किसना मौरी चरनका लागि बागलुङ बजार आसपासको क्षेत्रमा फैलिएको तोरी खेतमा आएका छन्। मौरीले बच्चा उत्पादन गर्न र मह उत्पादनका लागि उपयुक्त चरन क्षेत्रको अवश्यक रहेकाले एक स्थानबाट अर्को स्थानमा मौरीका घार स्थानान्तरण गरिँदै आएको पाइन्छ। मौरीलाई आहारा पाइने र शान्त वातावरण भएका ठाँउमा लाने गरेको मौरीपालन किसानले बताउँदै आएका छन्। मौरीलाई यो सिजनमा डेढ महिना बागलुङसहितका पहाडी जिल्लामा पुर्याएको कन्सनका प्रमुख श्रेष्ठले जानकारी दिए। उनले बागलुङ जिल्ला पहिलोपटक मौरी लिएर आएको भए पनि अहिले हाम्रो मौरीका घार सिन्धुपाल्चोक, दाङ, चितवन, मकवानपुर, रुपन्देही, सर्लाही र काडमाडौँका विभिन्न स्थानमा पुर्याएको जानकारी दिए। 'वर्षमा दुईपटक मौरी चरनका लागि उपयुक्त फूल फुल्ने र शान्त वातावरणमा पुर्याइन्छ, जहाँ मौरीका छाउरा उत्पादन र मह उत्पादनले तीव्रता पाउन सहयोग मिल्छ', उनले भने, 'मैले प्रत्येक ठाउँमा मह उत्पादनका विषयमा त्यहाँका किसानलाई समेत सिकाउँछु, मौरीपालनका विषयमा जागरुक बनाउँछु, नेपालको पहाडी जिल्लामा उत्पादन भएको मह विदेश निर्यात गर्न सकिन्छ।' यसरी मौरी चराउँदा मौरी घार राख्न जग्गाधनीसँग न्यूनतम भाडादरमा कतै नगद र कतै मह दिने गरी समझदारी गरिने श्रेष्ठको भनाइ छ। उपयुक्त हावापानी र वातावरणमा गरिएको मौरीपालनबाट एक घारबाट वर्षमा छदेखि सातपटक मह निकाल्न मिल्ने र वार्षिक ३० देखि ३५ केजीसम्म मह निकाल्न सकिन्छ। मौरीसहितका घार ढुवानी आफैंमा जोखिमपूर्ण भए पनि उत्पादनका हिसाबले निकै राम्रो मानिन्छ। माउन्टेन मौरी कन्सनले मौरीसहितका घार बिक्रीबाट महभन्दा बढी फाइदा हुने बताउँदै प्रतिघारलाई रु १२ हजारमा बिक्री गरिएको जानकारी दिए। ललितपुरबाट पहिलोपटक मौरी चरनका लागि बागलुङ ल्याए पनि म्याग्दी सुर्केमेलाका डिलबहादुर खत्रीले विसं २०७२ देखि मौरीको चरन क्षेत्रका लागि यो स्थानलाई रोज्दै आएका छन्। खत्रीले गत वर्षमात्रै एक सय १० मौरीसहितको घार बिक्री गरेर १० लाख ४५ हजार आम्दानी गरेको र एक क्विन्टल मह बिक्रीबाट एक लाख १३ हजार आम्दानी गरेको बताए। खत्रीले कृषि ज्ञान केन्द्र बागलुङ र म्याग्दीले किसानलाई दिने मौरीसहितको घार अनुदानका लागि दिन आफ्नै केसी मौरीपालन स्रोत केन्द्रबाट मौरीका घार खरिद गरेर लैजाने गरेको बताए। यस्तै जैमिनी ७ जैदी धुल्लुका मोहराज शर्माले आफ्नो घरमा सयभन्दा बढी मौरीका घार पालेका छन् भने ३० घार बागलुङ बजारको क्याम्पसरोडमा चरनका लागि राख्दै आएको जानकारी दिए। रासस"
शिशु सन्तान फाल्ने बाबुविरुद्ध म्याद थप,धरान : तीन दिनकी नवजात शिशु (छोरी) फाल्ने बाबुविरुद्ध सुनसरी प्रहरीले मुद्दा दर्ता गरी कारबाही प्रक्रिया अगाडि बढाएको छ। नवजात शिशुलाई सुनसरीको दुहबी नगरपालिका१० का ३३ वर्षीय अमित चौधरी र ३० वर्षकी उनकी श्रीमती बिन्दु चौधरीले बराहक्षेत्र नगरपालिका२ को चारकोसे जंगलमा फालेका थिए। अमितलाई पक्राउ गरी ज्यान मार्ने कसुरको मुद्दा दर्ता गरी कारबाही प्रक्रिया अगाडि बढाइएको जिल्ला प्रहरी कार्यालय सुनसरीका प्रवक्ता डीएसपी राजकुमार राईले बताए। उनले सोमबार जिल्ला अदालत सुनसरीबाट म्याद थप गरी अमितलाई हिरासतमा राखेर घटनाको अनुसन्धान थालिएको बताए। अमितसँगै पक्राउ परेकी उनकी श्रीमती बिन्दु चौधरीलाई भने प्रहरीले रिहा गरेको छ। नवजात शिशु जंगलमा फालेको घटनामा बिन्दुको संलग्नता नदेखिएकाले उनलाई रिहा गरिएको डीएसपी राईले बताए। माघ ४ गते जन्मिएकी शिशुलाई चौधरीले ६ गते बराहक्षेत्र नगरपालिका२ को चारकोसे जंगलमा लगेर फालेका थिए। जंगलमा गोठालाले नवजात शिशुलाई देखेपछि जनप्रतिनिधि र प्रहरीलाई खबर गरेका थिए। बराहक्षेत्र नगरपालिकाका जनप्रतिनिधि र इलाका प्रहरी कार्यालय चतराको टोलीले तत्काल नवजात शिशुको उद्दार गरी उपचारका लागि बीपी कोइराला स्वास्थ्य विज्ञान प्रतिष्ठानमा भर्ना गरेका थिए। शिशु माघ ४ गते बीपी प्रतिष्ठानमै जन्मिएको चिकित्सकले बताएपश्चात् प्रहरीले शनिबार अमित र बिन्दालाई पक्राउ गरेको थियो। बिन्दालाई रिहा गरेसँगै शिशुलाई आमाको जिम्मा लगाइएको इलाका प्रहरी कार्यालय धरानका डीएसपी बुद्ध श्रेष्ठले बताए। बराहक्षेत्र नगरपालिकाका मेयर रमेश कार्कीले नवजात शिशुलाई हत्या गर्ने उद्देश्यले जंगलमा फाल्ने बाबुलाई पक्राउ गरी कारबाही प्रक्रिया अगाडि बढाउने सुनसरी प्रहरीलाई धन्यवाद दिए। उनले जनप्रतिनिधि र प्रहरीले बेलैमा शिशुको उद्धार गरी ज्यान बचाउन सफल भएको बताए।
