शीर्षक,विवरण
नोबेल साहित्य पुरस्कार फ्रान्सकी साहित्यकार एर्नोलाई,"स्टकहोम : यस वर्षको नोबेल साहित्य पुरस्कार फ्रान्सेली साहित्यकार एनी एर्नोलाई प्रदान गर्ने घोषणा गरिएको छ। नोबेल पुरस्कार दिने द स्विडिश एकेडेमीले एर्नोले विषयका जडसम्म पुगेर, विछोड र सामूहिक संयमका स्मरणहरूबारे लेख्ने गरेको जनाएको छ। त्यसैका लागि उनले नोबेल साहित्य पुरस्कार पाएकी हुन्। उनले सामाजिक असमानता र त्यसले मानिसको जीवनलाई कसरी प्रभाव पार्छ भन्नेबारे खोतल्ने गर्छिन्। एर्नोले व्यवसासयिक लेखन थाल्नुपहिले एक शिक्षिकाका रूपमा काम गरेकी थिइन्। उनका अ म्यान्स प्लेस र अ वुमन्स स्टोरीलगायतका पुस्तकहरू समकालीन फ्रान्सका उत्कृष्ट साहित्यमा गनिन्छन्। नोबेल पुरस्कार कमिटीका अध्यक्ष प्रोफेशर कार्ल हेनरिक हेल्डिनले एर्नोले नोर्म्यान्डी फ्रान्समा बाल्यकाल बिताएको र उनको परिवेश त्यस बेला गरिब तर महत्वाकांक्षी रहेको बताइन्। यो पुरस्कार स्विडिश एकेडेमीले प्रदान गर्ने गर्छ र एक करोड स्विडिश क्रोनर अर्थात् आठ लाख डलर बराबरको रहेको छ। गत वर्षको नोबेल शान्ति पुरस्कार तान्जनियाका उपन्यासकार अब्दुल रजाक गुर्नाले पाएका थिए।"
नारायणगढमुग्लिन सडकखण्ड दुईतर्फी खुल्यो,"चितवन : पटकपटक खसेको पहिरोले अवरुद्ध नारायणगढमुग्लिन सडकखण्ड सञ्चालनमा आएको छ। भरतपुर महानगरपालिका२९ स्थित केराबारी र अठार किलोमा खसेको पहिरो हटाएर बाटो खुलाइएको जिल्ला प्रहरी कार्यालय चितवनले जनाएको छ। केराबारीको पहिरो ५:५० हटाइएको थियो भने १८ किलोको पहिरो ६:२० बजे हटाएर बाटो खुलाइएको प्रहरीले जनाएको छ। १८ किलोमा लेदोसहितको पहिरो खसेको थियो। यसअघि आज बिहान ८:२० बजेको समयमा भरतपुर महानगरपालिका२९, स्थित सत्रकिलो भन्ने स्थानमा अविरल वर्षाले लेदोसहित पहिरो खसेपछि दुईतर्फी बाटो अवरुद्ध भएको थियो। नारायणगढ मुग्लिन सडकखण्डमा यस वर्षमात्रै दुई दर्जन बढीपटक पहिरो खसेर सडक अवरुद्ध भएको छ।"
चालक भन्छन् कम क्षति गराउन सडक छेउँमै बस पल्टाउन खोजे तर सकिनँ,"सिमरा : बाराको जीतपुरसिमरा उपमहानगरपालिका२२ स्थित तीन नम्बर पुलको मोडमा बस बिहीबार बिहान बस दुर्घटना हुँदा १६ जनाको मृत्यु भएको छ। दुर्घटनामा २५ जना घाइते भएका छन्। नारायणघाटबाट वीरगन्जतर्फ आउदै गरेको बाप्र०६००१ख ०११० यात्रुबस पथलैयाहेटौंडा सडक खण्डअन्तगर्त पर्ने तीन नम्बर पुलको घुमाउरो बाटोबाट तल खसेको थियो। ४० जनाभन्दा बढी यात्रु बोकेको बस सडकबाट तल खस्दा क्षतविक्षत बनेको थियो। दुर्घटनामा परी मृत्यु भएका १० पुरुष र ६ महिलामध्ये १४ जनाको सनाखत भएको छ। प्रहरीका अनुसार जीतपुरसिमरा २२ का २८ वर्षीय सुरेश विक, कलैया उपमहानगरपालिका२ का ४१ वर्षीय लिलाराज चौधरी, कलैया१० की ३६ वर्षीया नाजलिन खातुन, सोही ठाँउका २६ वर्षीय इताजत अंसारी, चितवन खैरहनी नगरपालिका५ बुडौलीका ६३ वर्षीया नन्दकुमारी पुडासैनी, सोही ठाँउका ३५ वर्षीय मनोरथ पुडासैनी, चितवन कालिका नगरपालिकाका१५ वर्षीय सफल कंडेल, वीरगन्ज महानगरपालिका१६ का ६५ वर्षीय सोमप्रसाद चौरसिया, सोही ठाँउकी ३६ वर्षीया मुन्नीदेवी चौरसिया, हेटौंडा उपमहानगरपालिका७ की ५६ वर्षीया शुभलक्ष्मी श्रेष्ठ, सोही ठाँउकी २० वर्षीया स्वस्तिका श्रेष्ठ, ओखलढुंगाका लालबहादुर बोगटी, गोर्खाका ३५ वर्षीय अम्बिका कंडेल, जनकपुर उपमहानगरपालिका५ का ५० वर्षीय सन्तोषकुमार राय छन्। मृतक अन्य दुई जनाको सनाखत हुन बाँकी रहेको बाराका प्रहरी उपरीक्षक होबिन्द्र बोगटीले बताएका छन्। दुर्घटनमा घाइते भएकाहरूको हेटौंडास्थित चुरेहिल अस्पताल, चितवन मेडिकल कलेज, भरतपुर मेडिकल कलेज, वीरगन्जस्थित नारायणी अस्पतालमा उपचार भइरहेको छ। प्रहरीका अनुसार चुरेहिल अस्पताल हेटौंडामा बसचालक स्याङजा आदिखोला ६ का दिप्तीनारायण ढकाल, वीरगन्ज१४ का अनवर अंसारी, जीतपुरसिमरा २१ का आएन बम्जन, कलैया१४ घर भई हालः हेटौंडा बस्ने ५ वर्षीय अनस आलम, भरतपुर उपमहानगरपालिका१२ का १६ वर्षीया रीतिका चौधरी, उनकी बहिनी १२ वर्षीया प्रिती चौधरी, पर्सा पकाहामैनपुर गाँउपालिका४ का २० वर्षीय सन्देश यादव उपचाररत छन्। त्यसैगरी चितवन मेडिकल कलेजमा नाम नखुलेको एक महिलासहित वीरगन्ज१६ की २ वर्षीया साक्षी चौरसिया, ९ वर्षीय दिब्य चौरसिया, ३५ वर्षीया लक्ष्मीयादेवी, २२ वर्षीया रविना चौधरी, २५ वर्षीय सन्दीप चौरसिया, खैरहनी ८ का ५४ वर्षीय भिमसेन अधिकारी, सोही ठाँउका ३८ वर्षीय रविना अधिकारी, १७ वर्षीय सन्देश अधिकारी, १४ वर्षीय सृष्टी अधिकारी, हेटौंडा१४ की मन्जुकुमारी लोप्चन, ७ वर्षीया सुवानी घिसिङ, १२ वर्षीय विज्ञान घिसिङ, १४ वर्षीय अमृत लोप्चन र १४ वर्षीय प्रशान्त स्याङतानको उपचार भइरहेको छ। त्यस्तै भरतपुर मेडिकल कलेजमा हेटौंडा१४ की ठूलीमाया लोप्चन, भरतपुर२२ का २१ वर्षीय आयुस बास्तोला र वीरगन्जस्थित नारायणी अस्पताल वीरगन्ज१६ की ६० वर्षीया मालतीदेवी चौरसियाको उपचार भइरहेको प्रहरी उपरीक्षक बोगटीले जानकारी दिए। प्रहरी उपरीक्षक बोगटीका अनुसार वर्षाको समयमा तिव्र गति र ब्रेक फेल भएका कारण दुर्घटना भएको बताएका छन्। चुरेहिल अस्पतालमा उपचार गराइरहेका चालक ढकालले चुरियामाईको ओरालोपछि बसमा ब्रेक नलागेको र सोही कारण दुर्घटना भएको बयान प्रहरीलाई दिएको प्रहरी उपरीक्षक बोगटीको भनाइ छ। बस दुर्घटनाका घाइतेलाई स्थानीय र सुरक्षाकर्मीले उद्धार गरी अस्पताल पठाएका थिए। दुर्घटनालगत्तै घटनास्थल पुगेका जीतपुरसिमरा २१ वडाध्यक्ष सुवास श्रेष्ठले क्षतविक्षत अवस्थामा रहेको बसबाट झिकेर घाइतेलाई अस्पताल पठाएको बताए। श्रेष्ठले घटनास्थलमै १२ जनाको मृत्यु भएको जानकारी दिए। 'घटनास्थलमा मृतक र घाइते यताउता छरिएको अवस्थामा थियो। कोही कोही चिच्याइरहेका थिए, कोही रुँदै थिए, श्रेष्ठले भने, 'हामीले छिटोभन्दा छिटो उद्धार गर्ने प्रयास गर्यौं, मृतक र घाइते सबैलाई अस्पताल पठायौं। घाइते र मृतक सबैलाई अस्पताल लगेपछि प्रहरीले घटनास्थलबाट उक्त बस उठाएर पथलैया ल्याएको छ। घटनापछि यस क्षेत्रका राजनीतिक दलका नेता, जनप्रतिनिधिले ठूलो मानवीय क्षति हुनेगरी दुर्घटना भएको भन्दै दुःख ब्यक्त गरेका छन्। 'ब्रेक फेल भएपछि जोगाउन सकिएन बसका चालक दिप्तीनारायण ढकाल हेटौंडास्थित चुरेहिल अस्पतालको आकास्मिक कक्षमा उपचार गराउँदै थिए। शरीरको विभिन्न भागमा चोट देखिए पनि उनको अवस्था गम्भीर थिएन। उनी बोल्नसक्ने अवस्थामा थिए। आकस्मिक कक्षमा उपचार गराइरहेका चालक ढकालले ब्रेक फेलकै कारण दुर्घटना भएको बताए। 'चुरियामाईको ओरालोपछि बसको ब्रेक लागेन्, मैले गाडीमै रहेका साहुजीलाई ब्रेक नलागेको जानकारी गराएँ, ढकालले भने, 'त्यति भन्ने वित्तिकै बसका यात्रुहरु डराउन थाले। मैले आफूले भ्याएसम्म गर्न खाजे तर सकिनँ। बसलाई सडक छेउमै खसाल्न खोजेको भए पनि विपरित दिसाबाट आइरहेको गाडीका कारण सम्भव नभएको चालकको भनाइ थियो। 'मैले कम क्षति हुनेगरी सडक छेउ कत्तै खसाल्नेसमेत प्रयास गरेँ, ढकालले भने, 'तर सोचेजस्तो केही भएन। तीन नम्बर पुल आएपछि मोडमा उताबाट गाडी आयो। अनि गाडी काट्नै सकिएनँ। नारायणघाटटाडी चल्ने उक्त बस चाडपर्वका कारण क्युफ्री भएका कारण वीरगन्ज आएको हो। नारायणबाट पर्सासम्म बसका साहुले उक्त गाडी चलाएका थिए। पर्सापछि ढकालले बस चलाएका हुन्। पर्साबाट चुरियामाईसम्म आँउदा गाडीमा कुनै समस्या नरहेको चालक ढकालले बताए। 'चुरियामाईमा पनि रोकेर यात्रु चढाएको हो। त्यहाँसम्म केही समस्या थिएन्, ढकालले भने, 'त्यसपछि ब्रेक नलागेको हो।"
मकवानपुरमा बाढीपहिरो : दुई जनाको मृत्यु,हेटौंडा : मकवानपुरमा पहिरोले पुरिएर र खोलाले बगाएर बिहीबार दुई जनाको मृत्यु भएको छ। लगातारको वर्षापछि आएको पहिरोमा पुरिएर राक्सिराङ गाउँपालिका वडा नम्वर६ बस्ने ४७ वर्षका तोकबहादुर चेपाङ्को पहिरोमा पुरिएर मृत्यु भएको इलाका प्रहरी कार्यालय मनहरीले जनाएको छ। चेपाङको मागेनीस्थित घर पहिरोले पुरेको थियो। वर्षाका कारण सडक अवरुद्ध भएकाले घटनास्थालमा पुग्न नसकिएको र शव निकाल्न समस्या भएको प्रहरीले जनाएको छ। त्यस्तै कैलाश गाउँपालिका वडा नम्बर३ स्थित कालिखोलाले बगाउँदा हिजो बुधबार एक जना वृद्धको मृत्यु भएको छ। मृत्यु हुनेमा स्थानीय ६५ वर्षीय दलबहादुर चेपाङ रहेका छन्। कालिका बजारबाट घर फर्कने क्रममा उनलाई खोलाले बगाएको बागमती प्रदेश प्रहरी कार्यालय हेटौंडाले जनाएको छ।
जहाँ छोरा पाउने आशमा जिउमा बत्ती बाल्ने गर्छन्,"भक्तपुर : भक्तपुरका ४९ वर्षीय कृष्णप्रसाद दुवालले यसवर्ष जिउमा बत्ती बालेका छन् । उनले ५ लिटर तिलको तेल बालेका हुन् । उनले ६:३० बजेदेखि करिब ११:३० बजेसम्म जिउँमा बत्ती बालेका थिए । भक्तपुर नगरपालिका वडा नम्बर ९ कमिचा गल्ली बस्ने ५८ वर्षीय कृष्ण प्रसाद सैँजुले पनि ३ चोटी बत्ती यसरी बलेको स्मरण गरे । उनले ३ चोटी सिनामं तुलेगु (आफ्नो घरबाट ब्रम्हायणी मन्दिरसम्म गोलगोल गुल्टेर मन्दिर पुग्ने ) गरे । भक्तपुरको दसैंको यो एउटा फरक पाटो हो । प्रत्येक वर्ष दसैमा भक्तपुर नगरको पूर्वमा रहेको ब्रम्ययणी मन्दिरमा यसरी नै जिउमा बत्ती बाल्नेहरु रहेका हुन्छन् । यो वर्ष सुतेर जिउमा बत्ती बाल्ने एकजना थिए भने मेचमा बसेर जिउँमा बत्ती बाल्ने करिब ८ जना थिए । जिउमा बत्ती बल्ने दुई प्रकारको हुन्छ । एउटा मेचमा बसेर टाउको, कुमको दुई साइत र हातमा दुईता गरी जम्मा ५ वटा बत्ती बाल्ने र अर्को पुरै सुतेर जिउको माथि गोबर लगाएर गोबरको माथि १ सय ८ वटा घिरवा (बत्ती) बाल्ने । यो सबै आफ्नै इच्छाले गर्ने गरिन्छ । इच्छाएको व्यक्तिले ब्रम्हायणीमा ब्रम्हायणी मन्दिरको चारैतिरका ठाउँहरुमा बती बाल्ने गरिन्छ । आफूले गरेको सबै काम सफल होस् र घर परिवारको सुख शान्तिको लागि भनी यसरी बत्ती बाल्ने गरिन्छ । यसका लागि साथीभाइ आफन्तले सहयोग गरेका हुन्छन् । ब्रम्हायणीमा यसरी बत्ती बालिरहेको भक्तपुर नगरको घखाँका कृष्ण त्यात ७ चोटी जिउमा बत्ती बालिसकेको बताउँछन् । त्यस्तै भक्तपुर नगरपालिका वडा नम्बर ८ का जगातीका सुशन सुवालले ३ चोटी जिउमा बत्ती बालिसकेको बताए । उनले पहिलो पल्ट १० वर्षको उमेरमा बत्ती बालेको स्मरण गरे । बाहिर जाने तयारीमा रहेको र बाहिर गएपछि पछि बत्ती बाल्न सकिन्छ कि सकिदैन भनेर यो वर्ष पनि बत्ती बालेको उनी सुनाउँछन् । भक्तपुरको चाडपर्व भन्ने वित्तिकै अरुको भन्दा फरक नै हुन्छ, एकजना जात्राप्रेमी कृष्ण प्रजापतिले भने, यसरी नै दसैंमा बत्ती बाल्ने पनि यहाँको दसैंका फरकपना वा विशेषता नै हो । दसैको दसौं दिन अर्थात् दशमीको दिन भक्तपुरको पूर्वमा रहेको ब्रम्हायणी मन्दिरमा बिहानैदेखि मेला लाग्ने गर्छ । मेलामा बाजागाजा मात्र नभई जिउँमा बत्ती बाल्ने भक्तजनको पनि भीडभाड हुन्छ । स्थानीयबासीको भनाइ अनुसार आफ्नो आटेका काम, इच्छाएको काम पुगोस् भनेर बत्ती बाल्ने चलन रहेको छ । पहिला पहिला भए छोरा नभएकाहरुले छोरो पाओस् भनेर पनि यसरी बत्ती बाल्ने उनीहरुको भनाइ छ।"
नारायणघाटमुग्लिन सडक फेरि अवरुद्ध,चितवन : पहिरोको कारण नारायणघाट मुग्लिन सडक फेरि अवरुद्ध भएको छ । लगातारको वर्षाले भरतपुर महानगरपालिका २९ केराबारीमा पहिरो खसेको हो । वर्षाको कारण लेदोसहितको पहिरो झरेर सडक अवरोध भएको जिल्ला प्रहरी कार्यालय चितवनका डीएसपी नरहरी अधिकारीले बताए । पहिरो दिउँसो ३ बजेतिर खसेको हो। अवरुद्ध बाटो खुलाउन ईलाका प्रहरी कार्यालय मुग्लिनबाट प्रहरी निरीक्षकको कमाण्डमा टोली खटिएको छ । आज बिहान उक्त सडक खण्डको सत्रकिलोमा पहिरो खसेर साढे दुई घण्टा सडक अवरुद्ध भएको थियो। बिहान साढे आठ बजेदेखि बन्द सडक ११ बजेतिर दुईतर्फी सञ्चालनमा आएको थियो।
राप्तीको बाढीले तीन सय बढी घर डुबानमा,"खजुरा : अविरल वर्षाका कारण राप्ती नदीमा आएको बाढीले बाँकेका तल्लो तटीय क्षेत्रका तीन सयभन्दा बढी घर डुबानमा परेका छन् । अविरल वर्षापछि राप्ती नदीमा आएको बाढीले बाँके डुडुवा गाउँपालिका वार्ड नं १ अन्तर्गत पर्ने चौफेरी, कृषि चौफेरी र पाझा गाउँका तीन सयभन्दा बढी घर डुबानमा परेका छन् । बाढी घरभित्र पसेपछि अन्नपात कपडा लत्ता भिजेर क्षति भएको स्थानीय गणेश गुप्ताले बताए। राप्ती नदी र खोलाको बीचमा रहेका ती गाउँका स्थानीयहरु त्रसित भएका छन् । घरभित्र पानी पसेपछि यहाँका स्थानीय गाउँपालिकाले निर्माण गरेको आश्रयस्थलमा आश्रय लिएर बसेका छन् । अत्यावश्यक सामाग्री लिएर स्थानीयहरु आश्रयस्थलमा बसिरहेको गाउँपालिका अध्यक्ष नरेन्द्रकुमार चौधरीले बताए । अहिले पनि वर्षा भइरहेकाले नदीमा पानीको सतह बढ्दै गएको छ । अविरल वर्षाले बाँकेको कुसुमस्थित राप्ती नदीमा पानीको सतहले छ दशमलव त्रिसट्ठी मिटर पार गरेको छ । राप्तीनदीमा पानीको सतह पाँच मिटर ४० सेन्टिमिटर पुगेपछि खतरा मानिन्छ । अहिले पनि निरन्तर वर्षा भइरहेकाले खतराको तह बढ्नसक्ने जिल्ला आतकालीन कार्यसञ्चालन केन्द्रका सूचना व्यवस्थापन अधिकृत रुपन ज्ञवालीले बताए। राप्तीनदीमा बाढी आएपछि तल्लो तटीय क्षेत्रका फत्तेपुर, गंगापुर, होलिया, बेतहनी, कम्दीगाउँलगायत स्थानमा बाढी आउँछ । जिल्ला विपद् व्यवस्थापन समिति बाँकेले नदी तटीय क्षेत्रका बासिन्दालाई उच्च सतर्कता अपनाउन सूचनामार्फत् आग्रह गरेको छ । बाढी र डुबान सुरु भएपछि त्यस आसपास क्षेत्रका सर्वसाधारणहरु अहिले त्रसित् छन् । रासस"
थाइल्याण्डको चाइल्ड डे केयर सेन्टरमा गोली चल्दा ३१ जनाको मृत्यु,काठमाडौं : थाइल्याण्डको एक प्री स्कुल चाइल्ड डे केयर सेन्टरमा गोली चल्दा ३१ जनाको मृत्यु भएको छ। पूर्वप्रहरी अधिकृतले चलाएको गोली लागेर ३१ जनाको मृत्यु भएको हो। आक्रमणपछि बन्दुकधारी फरार रहेको प्रहरीले जनाएको छ। थाइल्याण्डको उत्तरपूर्वी भागमा रहेको नोङ बुवा लाम्फूमा भएको आक्रमणपछि बन्दुकधारी फरार रहेको समाचार बीबीसीमा उल्लेख छ। मृत्यु हुनेमा बालबालिका र वृद्धवृद्धा रहेको प्रहरीले जनाएको छ। ती प्रहरी अधिकृतले बालबालिका र वृद्धवृद्धामाथि गोली हान्दै छुरा प्रहार समेत गरेका थिए। आक्रमणको कारण अझैं खुलेको छैन। थाइल्याण्डमा यस्त घटना विरलै हुने गरेका छन्। यसअघि सन् २०२० मा एक सैनिकले २१ जनाको हत्य गरेका थिए।
बारा बस दुर्घटना अपडेट : मृत्यु हुनेको संख्या १५ पुग्यो,बारा : बाराको अमलेखगञ्ज नजिकै तीन नम्बर पुल छेउमा भएको बस दुर्घटनामा मृत्यु हुनेको संख्या १५ पुगेको छ। मृत्यु हुनेमा ९ पुरुष र ६ महिला रहेको बारा प्रहरी उपरीक्षक होविन्द्र बोगटीले अन्नपूर्णलाई जानकारी दिएका छन्। उनका अनुसार ३० जना घाइतेहरुको विभिन्न अस्पतालमा उपचार भइरहेको छ। घाइते १२ जनाको चितवन मेडिकल कलेज र १० जनाको चुरे हिल्स अस्पताल हेटौडामा उपचार भइरहेको छ। नारायणगढबाट वीरगन्ज आउँदै गरेको बा०६००१ ख०११० नम्बरको बस बिहीबार बिहान साढे १० बजेतिर तीन नम्बर पुल नजिकैको मोडमा सडकबाट खोलामा खसेको हो। बस दुर्घटनामा ठूलो संख्यामा मानवीय क्षति भएको छ।
समानुपातिकको बन्दसूचीबाट २९ जनाको नाम फिर्ता,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि पेस गरिएको बन्दसुचीबाट विभिन्न दलका २९ उम्मेदवारले नाम फिर्ता लिएका छन् । यही असोज १६ गतेसम्म संशोधन पेस गर्न दिइएको समयमा सो बन्दसूचीमा सूचीकृत कुनै उम्मेदवारले आफ्नो नाम उम्मेदवारको बन्दसुचीबाट फिर्ता लिन चाहेमा यही असोज १७ गते बिहान १० बजेदेखि १२ बजेसम्म निवेदन दिन सकिने भनिएको थियो । उक्त प्रणालीका लागि निर्वाचन आयोगद्वारा तोकिएका प्रवक्ता गुरुप्रसाद वाग्लेका अनुसार प्रतिनिधिसभातर्फ नौ र प्रदेशसभातर्फ २० उम्मेदवारले नाम फिर्ता लिएका छन् । फिर्ता लिनेमा दुवै तहमा गरी नेपाली कांग्रेसका नौ, नेकपा (माओवादी केन्द्र) का दुई, जनता समाजवादी पार्टीका पाँच, एकीकृत समाजवादी र जनता समाजवादीका पाँच, नागरिक उन्मुक्ति पार्टीका एक, पुनःजागरण पार्टीका एक र राष्ट्रिय नागरिक पार्टीका पाँच जना रहेका छन् । उम्मेदवारी फिर्ताबारे सम्बन्धित दललाई आयोगले असोज १७ गते नै जानकारी दिइसकेको छ । यही असोज २० गतेदेखि २२ गते ३ बजेसम्म उम्मेदवारी फिर्ता लिएका कारणबाट रिक्त हुने स्थानमा सोही समूहले अर्को उम्मेदवारको मनोनयन गरी सम्बन्धित राजनीतिक दलले आयोगमा पेस गर्ने निर्वाचन कार्यक्रम रहेको छ । रासस"
"पहिरोले घर भत्काउँदा तीन जना गम्भीर, दर्जन बढी घर जोखिममा","गोरखा : भारी वर्षाका क्रममा चुमनुब्री गाउँपालिका६ चुम्चेतमा पहिरोले दुई घर भत्काउँदा तीन जना गम्भीर घाइते भएक छन्। एक दर्जनभन्दा धेरै घर जोखिममा छन्। साविक चुम्चेत गाविसको खारमा पहिरोले घर भत्काउँदा ङवाङ तेञ्जिन लामा, उनकी श्रीमती र आमा घाइते भएका गाउँपालिका प्रमुख निमा लामाले जानकारी दिए। उनका अनुसार घाइते तीनैजना गम्भीर अवस्थामा छन्। सडक सञ्जालले नजोडेको त्यहा प्रतिकूल मौसमका कारण हेलिकोप्टरबाट उद्धार गर्न सकिएको छैन। चुम्लिङ, चुम्चेत र ताजुमा पनि पहिरोले घर जोखिममा पारेको स्थानीय गोपाल लामाले जानकारी दिए। 'मेरो आँगन पनि पहिरोले लग्यो। अरु घरहरू पनि जोखिममा छन्। हामी त धमाधम घरबाट सामान अन्यत्र सार्दैछौं,' उनले भने, 'मेरो घर नजिकको झोलुंगे पुल पनि पहिरोले लाने अवस्थामा छ। ताजुमा पनि ठूलो पहिरो लगेको छ। असाध्यै ठूलो पहिरो आयो। चुम्चेतमा पनि धेरै घर पहिरोको जोखिममा छन् भन्ने सुनेको छु।' पहिरोले मनास्लु क्षेत्र पुगेका पर्यटकहरु समेत समस्यामा परेका छन्। जहाँतही पहिरो जाँदा बाटो अवरुद्ध भएर पर्यटक बिचल्लीमा परेका पर्यटन व्यवसायी धावा ग्याल्जेन लामा बताउँछन्। सल्लेरी, बुर, रानालगायत धेरै ठाउँमा पहिरो गएको उनको भनाइ छ। प्रतिकूल मौसमका कारण पर्यटकको उद्धार गर्न नसकिएको उनको भनाइ छ।"
बारा बस दुर्घटना अपडेटः मृतक १६ मध्ये १२ जनाको सनाखत,"हेटौंडा: पूर्वपश्चिम राजमार्गअन्तरगत बारा जिल्लाको जीतपुर सिमरा उपमहानगरपालिका२२ अमलेखगञ्जस्थित तीन नम्बर पुलमा बिहीबार बिहान भएको बस दुर्घटनामा परी ज्यान गुमाएका १६ मध्ये १२ जनाको सनाखत भएको छ । मृत्यु हुनेमा बाराको कलैया उपमहानगरपालिका वडा नम्बर २ बस्ने वर्ष ४० का लिलाराज चौधरी, चितवनको खैरहनी नगरपालिका५ बस्ने वर्ष ६३ की नन्दकुमारी पुडासैनी, चितवनकै कालिका नगरपालिका रमाइलो चोक बस्ने शंकर कंडेलका १४ वर्षीय छोरा सफल कँडेल रहेका छन् । त्यस्तै, पर्साको वीरगंज महानगरपालिका १६ बस्ने वर्ष ६५ को सोमबहादुर चौरसिया, सोही स्थान बस्ने वर्ष ३५ की मन्निदेवी चौरसिया, मकवानपुरको हेटौंडा उपमहानगरपालिका७ बस्ने ५५ वर्षीया शुभलक्ष्मी श्रेष्ठ, हेटौंडा ७ कै २० वर्षकी स्वस्तिका श्रेष्ठ, बाराको कलैया उपमहानगरपालिका१० बस्ने वर्ष ३५ की नाजलिन खातुन, कलैया १० बस्ने इजाजत अन्सारी, बाराकै जितपुरसिमरा उपमहानगरपालिका २२ बस्ने वर्ष २८ को सुरेश विक रहेका छन् । सोही दुर्घटनामा परी खोलढुंगा बस्ने सुरक्षाकर्मी लालबहादुर बोगटी र धनुषाको जनकपुर ५ बस्ने ५० वर्षका सन्तोष कुमार रायको पनि मृत्यु भएको जिल्ला प्रहरी कार्यालय मकवानपुरका प्रहरी प्रवक्ता बलराम श्रेष्ठले अन्नपूर्ण पोष्ट्लाई जानकारी दिए । उनका अनुसार बाँकी ४ जनाको भने सनाखत हुन बाँकी छ । बसका चालक स्याङजा आदिखोला गाउँपालिका ६ बस्ने वर्ष ४० का कोदिप्ति नारायण ढकालको भने हेटौंडाकै चुरेहिल अस्पतालमा उपचार भइरहेको र उनको अवस्था सामान्य रहेको प्रवक्ता श्रेष्ठले बताए । घटनास्थलमै ८ जनाको र उपचारको लागि हेटौंडाको चुरेहिल अस्पतालमा लगिएको ९ जनामध्ये २ जनाको मृत्यु भएको हो । उपचारको क्रममा ४ जनाको हेटौंडा अस्पतालमा मृत्यु भएको अस्पतालले पुष्टि गरेको छ । हेटौंडाकै मकवानपुर सहकारी अस्पतालमा लगिएका ६ जनामध्ये १ जनाको मृत्यु भएको र चितवनमा उपचारको क्रममा १ जनाको घाइतेको पनि मृत्यु भएको हो । नारायणगढबाट वीरगञ्जतर्फ जाँदै गरेको बा ०६००१ ख ०११० नम्बरको बस तीन नम्वर पुलस्थित सडकखण्डबाट २० मिटर तल रहेको खोलामा खसेको थियो । बस आफै अनियन्त्रित भएर दुर्घटना भएको प्रहरीको प्रारम्भिक अनुसन्धानबाट खुलेको छ । हाल भरतपुरस्थित अस्पतालमा १९ जनाको र वीरगंजमा ९ जनाको उपचार भइरहेको छ । चुरेहिल अस्पतालमा २ जना, मकवानपुर सहकारी अस्पतालमा २ जना र हेटौंडा अस्पतालमा ३ जनाको उपचार भइरहेको छ । बसमा ५० जना सवार थिए ।"
असोज २३ गते हुने मनोनयन दर्ताका लागि आयोगले तोक्यो योग्यता,"काठमाडौं : निर्वाचन आयोगले आसन्न प्रतिनिधिसभा एवं प्रदेशसभा निर्वाचनका लागि योग्यता निर्धारण गरेको छ। मंसिर ४ गते हुने निर्वाचनका लागि असोज २३ गते मनोनयन दर्ता हुँदैछ। मनोनयन दर्ताका लागि निर्वाचनमा नेपालको नागरिक भएको हुनुपर्ने र उमेर २५ वर्ष पूरा भएको हुनुपर्ने छ। त्यस्तै प्रतिनिधि सभा सदस्य निर्वाचनको हकमा कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र प्रदेश सभा सदस्य निर्वाचनको हकमा सम्बन्धित प्रदेशको कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको हुनुपर्ने छ। त्यस्तै कुनै सङ्घीय कानुनले अयोग्य नभएको र कुनै लाभको पदमा बहाल नरहेको व्यक्तिलेमात्र उम्मेदवारी दिन पाउनेछन्। यस्तो छ योग्यता उम्मेदवारको योग्यता र अयोग्यतासम्बन्धी मङ्सिर ४ गते हुनगइरहेको प्रतिनिधिसभा सदस्य र प्रदेशसभा सदस्यतर्फ पहिलो हुने निर्वाचित हुने निर्वाचनको कार्यक्रम यसअघि नै सार्वजनिक भइसकेको छ । घोषित कार्यक्रम अनुसार यही असोज २३ गते आइतबार उम्मेदवारी मनोनयनपत्र दर्ता गर्ने कार्यक्रम रहेको छ । यस प्रयोजनका लागि प्रतिनिधिसभा तथा प्रदेशसभा सदस्य निर्वाचन ऐन, २०७४ र निर्वाचन आयोगले निर्धारण गरेको प्रतिनिधिसभा सदस्य तथा प्रदेशसभा सदस्य निर्वाचन निर्देशिका, २०७९ बमोजिम कुनै व्यक्ति निर्वाचनमा उम्मेदवार हुन देहायको योग्यता पूरा गरेको हुनुपर्नेछ : (क) नेपालको नागरिक, (ख) प्रतिनिधि सभा सदस्य निर्वाचनको हकमा कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र प्रदेश सभा सदस्य निर्वाचनको हकमा सम्बन्धित प्रदेशको कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको, (ग) पच्चीस वर्ष उमेर पूरा भएको, (घ) कुनै सङ्घीय कानूनले अयोग्य नभएको र (ङ) कुनै लाभको पदमा बहाल नरहेको । (यस प्रयोजनको लागि लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक कुनै सरकारी कोषबाट पारिश्रमिक वा आर्थिक सुविधा पाउने अन्य पद सम्झनु पर्छ ।) यसका अवला देहायका व्यक्ति निर्वाचनमा उम्मेदवार हुन अयोग्य मानिनेछ : (क) नेपाल सरकार, प्रदेश सरकार वा स्थानीय तहमा तथा नेपाल सरकार, प्रदेशसरकार वा स्थानीय तहको स्वामित्व वा नियन्त्रणमा रहेको वा नेपाल सरकार, प्रदेश सरकार वा स्थानीय तहबाट अनुदान प्राप्त संस्थामा पारिश्रमिक पाउने गरी बहाल रहेको, (ख) निर्वाचनसम्बन्धी प्रचलित कानूनबमोजिम सजाय पाई त्यस्तो सजाय भोगिसकेको मितिले दुई वर्ष भुक्तान नगरेको, (ग) भ्रष्टाचार, जबरजस्ती करणी, मानव बेचबिखन तथा ओसारपसार, लागु औषध बिक्री वितरण तथा निकासी वा पैठारी, सम्पत्ति शुद्धीकरण, राहदानी दुरुपयोग, अपहरण सम्बन्धी कसूर वा नैतिक पतन देखिने अन्य फौजदारी कसूरमा सजाय पाई वा कुनै कसूरमा जन्म कैद वा बीस वर्ष वा सोभन्दा बढी कैदको सजाय पाई त्यस्तो फैसला अन्तिम भएको, (घ) सङ्गठित अपराधसम्बन्धी कसूरमा कैदको सजाय पाई वा कर्तव्य ज्यान सम्बन्धी कसूरमा बीस वर्षभन्दा कम कैदको सजाय पाई त्यस्तो सजाय भुक्तान गरेको मितिले छ वर्ष पूरा नभएको, (ङ) जातीय भेदभाव तथा छुवाछुत, बोक्सा बोक्सी वा बहुविवाहसम्बन्धी कसूरमा कैदको सजाय पाई त्यस्तो सजाय भुक्तान गरेको मितिले तीन वर्ष पूरा नभएको, (च) यसबाहेक अन्य कसूरमा पाँच वर्ष वा सो भन्दा बढी कैदको सजाय पाई त्यस्तो सजाय भुक्तान गरेको मितिले छ वर्ष पूरा नभएको, (छ) प्रचलित कानूनबमोजिम कालो सूचीमा रहेका (ज) कैदमा बसेकोमा कैद बसेको अवधिभर, (झ) नेपालको संविधानको धारा २९१ विपरीत विदेशी मुलुकको स्थायी आवासीय अनुमति प्राप्त गरेको, (ञ) मानसिक सन्तुलन ठीक नभएको । मनोनयनपत्र दर्ता भएको कुनै उम्मेदवार अयोग्य छ वा हुन गएको छ भन्ने अन्य कुनै उम्मेदवार वा निजको प्रतिनिधिलाई लागेमा सो विषयमा स्पष्ट प्रमाण सहित सम्बन्धित निर्वाचन अधिकृत समक्ष उजूरी दिन सकिने व्यवस्था छ । यसरी उजुरी परेको मनोनयनपत्र र दर्ता भएका मनोनयनपत्र जाँच गर्दा कानुनबमोजिम उम्मेदवार हुनका लागि आवश्यक योग्यता पूरा नगरेको र अयोग्यता रहेको भएमा सम्बन्धित निर्वाचन अधिकृतबाट त्यस्तो उम्मेदवारी बदर हुनेछ । त्यसैगरी, निर्वाचन आयोग ऐन, २०७३ को दफा ९ बमोजिम उम्मेदवारी मनोनयन दर्ता भई सकेको तर निर्वाचन परिणाम घोषणा भइनसकेको अवस्थामा कुनै उम्मेदवार अयोग्य छ वा हुन गएको छ भन्ने विषयमा प्रमाणसहित निर्वाचन अधिकृतमार्फत आयोगसमक्ष प्राप्त हुन आएको उजुरी जाँचबुझ गर्दा मनोनयनपत्र दर्ता गर्ने उम्मेदवारको कानुनबमोजिम योग्यता पूरा गरेको नदेखिएको र अयोग्य रहेको पाइएमा आयोगबाट त्यस्ता मनोनयन बदर गरिने हुनाले योग्यता र अयोग्यताका सम्बन्धमा राजनीतिक दल र उम्मेदवार आफैले यकिन गरी मनोनयनपत्र दर्ता गराउनुपर्ने व्यहोरासमेत सम्बन्धित सबैलाई जानकारीका लागि अनुरोध छ ।"
कार्यकर्तालाई उद्दार र राहतमा जुट्न प्रचण्डको निर्देशन,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले बाराको जितपुर सिमरा सडकखण्डमा भएको बस दुर्घटनामा मृत्यु भएकाप्रति दु:ख व्यक्त गरेका छन्। सामाजिक सञ्जालमार्फत प्रचण्डले बस दुर्घटनामा मृत्यु भएकाप्रति समवेदना जनाएका छन्। आज बिहान भएको बस दुर्घटनामा १६ जनाले ज्यान गुमाएका छन्। अध्यक्ष प्रचण्डले घाइतेहरुको शीघ्र स्वास्थ्यलाभको कामना गर्दै मृतक परिवार र घाइतेहरूलाई राहत तथा क्षतिपूर्ति प्रदान गर्न सम्बन्धित निकायसँग अनुरोध गरेका छन्। देशका विभिन्न स्थानमा भारी वर्षा भइरहेको भन्दै आवश्यक सतर्कता अपनाउन समेत प्रचण्डले अनुरोध गरेका छन्। यस्तै प्रचण्डले प्राकृतिक प्रकोपका घटनामा राहत, उद्धार तथा अन्य सबै किसिमको सहयोगका लागि तत्पर रहन समेत पार्टी पंक्तिलाई निर्देशन दिएका छन्। प्रचण्डले सामाजिक सञ्जालमा लेखेका छन्,' 'बाराको जितपुर(सिमरा सडकखण्डमा आज बिहान भएको बस दुर्घटनामा ठूलो संख्यामा धनजनको क्षति भएको घटनाले स्तब्ध बनेको छु । दुर्घटनाका मृतकहरुमा श्रद्धाञ्जली व्यक्त गर्दै शोकसन्तप्त परिवारजनमा हार्दिक समवेदना व्यक्त गर्दछु । यसका साथै विभिन्न अस्पतालमा उपचाररत् घाइतेहरुको शीघ्र स्वास्थ्यलाभको कामना गर्दै मृतक परिवार र घाइतेहरूलाई राहत तथा क्षतिपूर्ति प्रदान गर्न सम्बन्धित निकायसँग अनुरोध छ । चाडबाडको समयमा आइपरेको यो दु:खमा धैर्यधारण गर्ने शक्ति मिलोस् भन्ने कामनासहित देशका विभिन्न स्थानमा भारी वर्षा भइरहेको र केही दिन निरन्तर वर्षा हुने मौसम विभागले सतर्कता सूचना जारि गरेको स्मरण गराउँदै आवश्यक सतर्कता अपनाउन समेत अनुरोध गर्दछु । सम्पूर्ण पार्टी पंक्तिलाई प्राकृतिक प्रकोपका घटनामा राहत, उद्धार तथा अन्य सबै किसिमको सहयोगका लागि तत्पर रहन समेत निर्देशन गर्दछु ।'"
'देउवाले एकलौटी ढंगले टिकट वितरण गरे कांग्रेसले ठूलो संकटको सामना गर्नुपर्छ',"काठमाडौं : नेपाली कांग्रेसको शेखर कोइराला समूहले संस्थापन पक्षले आफूहरुलाई सम्मानजनक सिट नदिए आगामी निर्वाचनमा पार्टीको मतमा नै प्रभाव पर्न सक्ने चेतावनी दिएको छ । बिहीबार काठमाडौंमा बसेको सो समूहको भेलाले आवश्यकता र औचित्यका आधारमा गुट, उपगुट नभनेर समान ढंगले टिकट दिनुपर्ने भन्दै त्यसो नगरिए आगामी निर्वाचनमा पार्टीको मतमा नै प्रभाव पर्न सक्ने चेतावनी दिएको हो । साथै उनीहरुले संस्थापन पक्षले एकलौटी रुपमा निर्णय गरे कांग्रेसले ठूलो संकटको सामना गर्नुपर्ने समेत जनाएका छन् । भेलापछि कांग्रेस युवा नेता भुपेन्द्रजंग शाहीले न्याय र समान अवसरका लागि पार्टीभित्रैबाट खवरदारी गरिरहदा त्यसलाई उचित ढंगले निकास दिनुपर्ने बताए । आगामी निर्वाचनमा बिजयी हाँसिल गर्नका लागि अन्य पार्टीसंग गठबन्धन गरिरहदा आफ्नै पार्टीभित्र पनि गठबन्धन गरि एकढिक्का गर्नुपर्ने उनको भनाइ छ । उनले सामानुपातिक सूचीमा पनि असन्तुष्टीको स्वरहरु आइरहदा संस्थापन पक्षले समाधान दिन नसकेको अवस्थामा प्रत्यक्षतर्फ टिकट वितरण गर्दा काखापाखा गर्न नहुने जिकिर गरे। यदि पार्टीले पुन अन्याय गरि टिकट वितरण गरे निर्वाचनको परिणाम आउन नसक्ने उनले बताए। संस्थापन पक्ष गम्भीर बनेर पार्टीभित्र विद्रोह गर्न नदिने अवस्था सिर्जना गर्नुपर्ने उनीहरुले बताएका छन् । यसअघिको महाधिवेशनमा शेखर कोइरालालाई समर्थन गरेकै कारण पार्टी नेतृत्वले आफूहरुमाथि भेदभाव गरेको उनीहरुको आरोप छ ।"
म्यान्मारको सैनिक अदालतद्वारा जापानी डकुमेन्ट्री निर्मातालाई १० वर्षको जेल सजाय,"काठमाडौं : म्यान्मारको एक अदालतले जापानको डकुमेन्ट्री फिल्म निर्मातालाई १० वर्षको जेल सजाय सुनाएको छ। २६ वर्षीय टोरु कुबोटालाई देशद्रोहको आरोपमा ३ वर्ष र विधुतीय संचार कानुन उलंघन गरेको आरोपमा ७ वर्ष गरी कूल १० वर्षको सजाय सुनाएको हो। उनी पहिलोपटक गत जुलाइमा सरकार विरोधी र्यालीका क्रममा पक्राउ परेका थिए। उनीमाथि अध्यागमन कानुन उलंघन गरेको आरोप पनि छ। जुन अर्को हप्ता सुनुवाइ हुने भएको छ। जापानी समाचार एजेन्सी क्योडोका अनुसार म्यानमार सरकारले तोरु पर्यटक भीसा प्रयोग गरेर छिमेकी मुलुक थाइल्याण्डबाट म्यान्मार प्रवेश गरेको दावी गरेको छ। यसबाहेक उनले २०२१ मा सरकार विरोध प्रदर्शनमा पनि भाग लिएका थिए। उनले रोहिंग्या अल्पसंख्यकहरुको बारेमा पनि रिपोर्ट गर्ने गरेको पाइएको समाचार बीबीसीमा उल्लेख छ। म्यान्मारमा सैनिक विद्रोहपछि राजनीतिज्ञ, कार्यकर्ता र पत्रकारसहित १५ हजार बढि व्यक्तिलाई पक्राउ गरिएको अनुमान गरिएको छ। म्यान्मार सेनाले २०२१ मा प्रजातन्त्रवादी नेतृ आङ सान सूकीको सरकारलाई पराजित गरेको थियो।"
बझाङमा मुख्य निर्वाचन अधिकृतको कार्यालय स्थापना,"बझाङ : आसन्न प्रतिनिधि र प्रदेश सभा निर्वाचनका लागि बझाङमा पनि मुख्य निर्वाचन अधिकृतको कार्यालय स्थापना गरिएको छ । मंसिर ४ गते हुने प्रतिनिधि र प्रदेश सभा निर्वाचनका लागि बिहीबार जिल्ला अदालत बझाङमा एक कार्यक्रमको आयोजना गरी मुख्य निर्वाचन अधिकृतको कार्यालय स्थापना गरिएको छ । असोज २३ गते प्रत्यक्षतर्फको मनोनयन दर्ता गर्ने मिति तय भएकाले निर्वाचन कार्यक्रमअनुसार मुख्य निर्वाचन अधिकृतको कार्यालय स्थापना गरिएको जिल्ला निर्वाचन कार्यालयका प्रमुख विमल प्रसाद गौतमले जानकारी दिए । निर्वाचन आयोगको कार्यक्रम अनुसार पहिलो हुने निर्वाचित हुने निर्वाचन प्रणाली तर्फ असोज २३ गते विहान १० बजे देखि साँझ ५ बजे सम्म उम्मेदवारको मनोनयन पत्र दर्ता साँझ ५ बजे देखि बेलुकी ७ बजे सम्म मनोनयन पत्र दर्ता भएका उम्मेदवारको सुची प्रकासन, असोज २४ गते उम्मेदवारको विरोधमा उजुरी दिने, असोज २५ गते उजुरी माथि जाँचबुझ गरी उम्मेदवारको नामावली प्रकाशन गर्ने, असोज २६ गते उम्मेदवारकाको नाम फिर्ता लिने र उम्मेदवारको अन्तिम नामावली प्रकासन गर्ने कार्यक्रम रहेको छ । प्रतिनिधि सभातर्फ एक र प्रदेश सभातर्फ दुई निर्वाचन क्षेत्र रहेको बझाङमा आसन्न प्रतिनिधि र प्रदेश सभा निर्वाचनमा १ लाख २२ हजार ३ सय ७६ जनाले मतदान गर्ने भएका छन् । प्रदेश सभा (क) मा ७४ मतदानस्थल र ९३ मतदान केन्द्र बाट ६१ हजार १ सय ६९ जना र प्रदेश सभा (ख) मा ६१ मतदानस्थल र ९१ मतदान केन्द्र बाट ६१ हजार २ सय ७ मतदाताले मतदान गर्ने छन् । मुख्य निर्वाचन अधिकृतको कार्यालयले निर्वाचन कार्यतालिका अनुसार निर्वाचनका सम्पूर्ण काम अघि बढाउने र निर्वाचन आचारसंहिता पालना गरे, नगरेको अनुगमन गर्ने मुख्य निर्वाचन अधिकृत नन्द किशोर प्रसाद यादवले बताए ।"
बबई नदीले खतराको तह नाघ्यो : बर्दियाका दर्जनौं घर डुबानमा,"गुलरिया : मंगलबार रातीदेखि परेको अविरल वर्षाका कारण बबई नदीले खतराको तह नाघेपछि बर्दियामा दर्जनौं घर बाढीबाट डुबानमा परेका छन् । बबई नदीको बाढीले गुलरिया नगरपालिका अन्र्तगत बालापुर, सूर्यगौडी लगायत बान्धुपुरका बस्तीहरु डुबानमा परेका हुन् । डुवान क्षेत्रका स्थानीयहरुलाई सुरक्षित स्थानमा राखिएको प्रमुख जिल्ला अधिकारी बन्धु प्रसाद बास्तोलाले बताए । नदीमा पानीको सतह घटेपनि पहाडी जिल्लाहरुमा वर्षा नरोकिएकाले तल्लो तटिय क्षेत्रका स्थानीयलाई सतर्कता अपनाउन स्थानीय प्रशासनले आग्रह गरेको छ । नदी सडकबाट बगेपछि गुलरियानेपालगञ्ज सडक खण्ड अवरुद्ध भएको छ । सडकमा पानी बढ्दै गएकाले सवारी साधनलगायतका आवागमन बन्द गरिएको प्रमुख जिल्ला अधिकारी बास्तोलाको भनाइ छ । नदीले बालापुर क्षेत्रमा केही कटान गरेको छ । सूर्यगौडी खल्लाका पीडितहरु हुलाकी सडकमा पाल टाँगेर सुरक्षित आश्रय लिइरहेका छन् । बाढीको जोखिमबाट सुरक्षा दिन नेपाल प्रहरी, सशस्त्र प्रहरी, नेपाली सेनालाई तयारी अवस्थामा रहेका छन् । बन्दोबस्ती तथा सुरक्षा संयन्त्रसहित ३ वटा मोटर बोट, डुँगा, डारी लगायत सुरक्षाकर्मी सहितको उद्धार टोली तयारी अवस्थामा छन् । कटान क्षेत्रमा तत्काल नियन्त्रणका लागि बोराहरु पनि तयारी अवस्थामा राखिएका छन्। बबई नदीको मुहान क्षेत्रका जिल्लामा वर्षा नरोकिएकाले बाढीको थप जोखिम कायमै रहेकाले नदी किनार तथा तल्लो तटीय क्षेत्रमा बसोवास गरेका स्थानीयलाई सर्तकता अपनाउन आग्रह गरिएको छ । बबई नदीको चेपांग जलमापन केन्द्रमा बिहीबार बेलुकी पानीको सतह ६ दशमलव ८६ मिटर मापन गरिएको हाइड्रोलोजीमा जनाइएको छ । बबईको चेपांगमा ५ दशमलव ५० मिटर चेतावनी तह मानिन्छ । ६ दशमलव १० मिटर पानीको सतहलाई खतराको तह मानिन्छ ।"
रुस नियन्त्रित युक्रेनको जापोरिजियामा मिसाइल आक्रमणपछि विस्फोट,"युक्रेन : रुसी कब्जा पछि युक्रेनको जपोरिजियामा मिसाइल आक्रमण पछि विस्फोट भएको छ। सहरको बीचबीच भागबाट धुँवाको मुस्लो उडिरहेको देखिन्छ। जापोरिजियामा युक्रेनको एक महत्वपूर्ण आणविक ऊर्जा प्लान्ट रहेको छ। जुन युद्धअघि युक्रेनको बिजुली आपूर्तिमा महत्वपूर्ण भूमिका खेलेको थियो। तर,रुसले जनमतसंग्रहपछि यो क्षेत्र रुससँग गाभेको थियो। यससँग सम्बन्धित महत्वपूर्ण दस्तावेजमा रुसी राष्ट्रपति भ्लादिमिर पुटिनले हस्ताक्षर गरेका थिए। तर, पश्चिमी देशहरुले यसलाई अस्वीकार गर्दै आएका छन्। रुसले कब्जा गरेको इलाका फिर्ता लिन दुई पक्षबीच युद्ध जारी छ। जापोरिजियाका गभर्नरले सन्देश जारी गर्दै स्थानीहरुलाई बंकरहरुमा सुरक्षित बस्न आग्रह गरेका छन्।"
"आगलागीबाट घर जलेर नष्ट, ८४ वर्षीया वृद्धा गम्भीर घाइते","बैतडी : बैतडीको पुर्चौडी नगरपालिका८ डणपुरमा घरमा आगलागी हुँदा एक वृद्धा घाइते भएकी छन् भने घर पूर्णरुपमा जलेर नष्ट भएको छ। आज दिउसो भान्साकोठाको चुलोमाथि सुकाउन राखेको दाउरबाट सल्किएको आगोले घर जलेर पूर्णरुपमा नष्ट भएको हो। आगलागीबाट ८४ वर्षीया वृद्धा जयमती साउँद पनि गम्भीर घाइते भएकी छन्। स्थानीयका अनुसार खाना बनाएर चुलोमाथि सुकाउन राखेको दाउराबाट आगो सल्किएको थियो। घरभित्रै सुतिरहेको अवस्थामा आगो लागेको थाहा पाएकी जयमती घरभित्रबाट भागेर बाहिर आउँदासम्म जलेर घाइते भएकी वडा नं ८ का वडा अध्यक्ष वीरबहादुर बोहराले बताए। आगोले घर पूर्णरुपमा क्षति भएपछि अप्रान्ह ४ बजे आगालगीको घटनाबारे प्रहरीले खबर पाएको थियो। घाइते साउँदलाई उपचारका लागि धनगढी लगिदैछ। उनको पिठ्यु, अनुहार, हात र खुट्टाका भागहरू आगोले जलेका छन्। पाँच वर्ष पहिले श्रीमान गुमाएकी जयमती छोरीसँगै बस्दै आएकी थिइन्। छोरी खर काट्न गएकोबला आगालागीको घटना भएको थियो। स्थानीयहरूका अनुसार आगलागीबाट नगदसहित २ लाख बढीको क्षति भएको परिवारले जनाएको छ।"
"करेन्ट लागेर दाजुभाइको मृत्यु, आमाछोरा घाइते",जनकपुर : करेन्ट लागेर धनुषाको जनकपुरधाममा दाजुभाइको मृत्यु भएको छ भने आमाछोरा घाइते भएका छन् । आफ्नै घरमा पानी तान्ने मोटरमा तार जडान गर्ने क्रममा करेन्ट लागेर जनकपुरधाम उपमहानगरपालिका२३ का ६० वर्षीय दिनेश चौधरी र उनका ५४ वर्षीय भाइ रामेश्वर चौधरीको मृत्यु भएको हो । करेन्ट लागेर गम्भीर घाइते दुवैजनाको जनकपुरधामस्थित प्रादेशिक अस्पतालमा उपचारका क्रममा मृत्यु भएको जिल्ला प्रहरी कार्यालयका प्रवक्ता प्रहरी नायव उपरीक्षक दिपक रायले जानकारी दिए। करेन्ट लागेर दिनेशकी श्रीमती निर्मलादेवी र छोरा मुकेश घाइते भएका छन् । आमाछोराको जनकपुरधामस्थित प्रादेशिक अस्पतालमा उपचार भइरहेको छ । रासस
बस दुर्घटना: मृतकमध्ये ९ जनाको सनाखत,"हेटौंडा : बाराको जितपुरसिमरा उपमहानगरपालिका२२ अमलेखगञ्जमा बस दुर्घटनामा परी मृत्यु भएका ९ जनाको सनाखत भएको छ। बस दुर्घटनामा मृत्यु हुनेको संख्या १६ पुगेको छ। हेटौंडा अस्पतालमा उपचारका क्रममा मृत्यु भएका १२ जनामध्ये ९ को सनाखत भएको प्रहरी उपरीक्षक बामदेव गौतमले जानकारी दिए। मृत्यु हुनेमा पर्साको विरगन्ज महानगरपालिका१६ की मुन्नीदेवी चौरसिया, हेटौंडा उपमहानगरपालिका७ की ५५ वर्षीया शुभलक्ष्मी श्रेष्ठ, सोही स्थानकी २० वर्षीया स्वस्तिका श्रेष्ठ, बाराको कलैया१० का नगरीन खातुन, बाराको अमलेखगञ्जका सुरेश विक, बाराको कलैयाका इन्ताज अन्सारी, खोखलढुङ्गाका ४५ वर्षीय लालबहादुर बोगटी, गोर्खाकी अम्बिका काडेल र पर्साको विरगन्ज१६ का सकेमप्रसाद चौरसिया एसपी गौतमले जानकारी दिए। बसमा सवार यात्रुको सङ्ख्या एकीन हुन नसके पनि झण्डै ५० जना सवार रहेको प्रहरीले जनाएको छ। नारायणगढबाट वीरगञ्जतर्फ जाँदै गरेको बा०६००१ ०११० नम्बरको बस जीतपुर सिमरा उपमहानगरपालिका२२ अमलेखगञ्जमा दुर्घटना भएको हो।"
"मनाङमा भारी हिमपात : यातायात अवरुद्ध, पर्यटकलाई यात्रा नगर्न अनुरोध","मनाङ : मनाङमा वर्षासँगै हिमपात भएको छ । मनाङको ङिस्याङ गाउँपालिका र नार्पाभूमि गाउँपालिकाको पूरै बस्ती ढाकिने गरी हिमपात भएको छ । हिमपात भएपछि स्थानीय घर बाहिर निस्किन सकिरहेका छैनन् । ङिस्याङ गाउँपालिकाका अध्यक्ष कान्छा घलेले बुधबार रातीदेखि हिमपात भएको बताए। 'बिहान हिउँ मात्रै परेको थियो । अहिले हिउँसँगै वर्षा भइरहेको छ,' उनले भने। हुम्डेदेखि माथिल्लो क्षेत्रमा हिउँ परिरहेकाले चिसो ह्वात्तै बढेको उनले बताए। अन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय मनाङका प्रमुख लेखनाथ गौतमले हिउँ परेपछि पर्यटक मनाङमा नै रोकिएका बताए। मनाङ गाउँमा मात्रै ६० को हाराहारीमा बाह्य पर्यटक रहेको उनले जानकारी दिए। थोराङ्ला पास ९५,४१६ मितर्फ याकखर्क, लेदर, थोराङ्ला फेदी (बेसक्याम्प), हाइक्याम्पलगायतका स्थानमा डेढ सय पर्यटक रहेको अनुमान गरिएको छ । तिलिचो ताल, खाङसार, श्रीखर्क, तिलिचो बेसक्याम्पलगायतका स्थानमा पनि पर्यटक रहेका छन् । 'हिमपात र वर्षाका कारण पहिराको जोखिम रहेकाले पर्यटकलाई जहाँ बसोबास गरिएको छ । सोही स्थानमा सुरक्षित बस्न र यात्रा नगर्न आग्रह गरिएको छ,' प्रमुख जिल्ला अधिकारी रवीन्द्र प्रसाद आचार्यले भने नार्पाभूमि गाउँपालिकाको मेता ९३,५६० मिदेखि माथिल्लो क्षेत्र र मनाङ ङिस्याङ गाउापालिकाको हुम्डे ९३,३०० मिदेखि माथिल्लो क्षेत्रमा हिमपात भइरहेको उनले बताए। सदरमुकाम चामेदेखि नै डाँडाकाँडामा हिमपात भएको छ । अविरल वर्षाका कारण बेँसीसहरचामे सडकको खोत्रो, धारापानी, कोत्रो र तिमाङ क्षेत्रमा बाढीपहिराले सडकमा क्षति पुर्याएको छ । सडकमा पहिरो खसेपछि बुधबारदेखि नै यातायात अवरुद्ध छ ।"
"बस दुर्घटना : मृत्यु हुनेको संख्या १६ पुग्यो, घाइते २० जनालाई भरतपुर पठाइयो","हेटौंडा : पूर्वपश्चिम राजमार्गअन्तर्गत बारा जिल्लाको जीतपुरसिमरा उपमहानगरपालिका२२ अमलेखगञ्जस्थित तीन नम्बर पुलमा बिहीबार विहान भएको बस दुर्घटनामा मृत्यु हुनेको संख्या १६ पुगेको छ। जिल्ला प्रहरी कार्यालय मकवानपुरका प्रवक्ता एवं प्रहरी निरीक्षक बलराम श्रेष्ठले दिएको जानकारी अनुसार चितवन पठाइएका एक जना घाइतेको मृत्यु भएसँगै मृतकको संख्या १६ पुगेको हो। यसअघि १५ जनाको मात्रै मृत्यु भएको प्रहरीले पुष्टि गरेको थियो। घटनास्थलमै ८ जनाको मृत्यु भएको र उपचारको लागि हेटौंडाको चुरेहिल अस्पतालमा लगिएको ९ जनामध्ये २ जनाको मृत्यु भएको हो। उपचारको क्रममा ४ जना घाइतेको हेटौंडा अस्पतालमा मृत्यु भएको अस्पतालले पुष्टि गरेको छ। हेटौंडाकै सहकारी अस्पतालमा लगिएका ६ जनामध्ये १ जनाको मृत्यु भएको हो भने चितवन पठाइएको १ जना घाइतेको पनि मृत्यु भएको प्रहरी निरीक्षक श्रेष्ठले बताए। मृतक सबैको सनाखत हुन बाँकी छ। नारायणगढबाट वीरगञ्जतर्फ जाँदै गरेको बा०६००१ ख ०११० नम्बरको बस जीतपुरसिमरा उपमहानगरपालिका वडा नम्बर २२ अमलेखगञ्जस्थित३ नम्बर पुलमा सडकबाट खोलामा खसेको थियो। बसमा ५० जना सवार थिए। प्रहरी निरीक्षक श्रेष्ठका दुर्घटनामा परी घाइते भएका २० जनालाई हेटौंडाको विभिन्न अस्पतालमा प्राथमिक उपचारपश्चात् थप उपचारको लागि चितवनको भरतपुर पठाइएको छ। हेटौंडा उपमहानगरपालिका१४ का १४ वर्षीय अमृत लोप्चन, सोही ठाउँका अन्दाजी १२ वर्षीय विज्ञान घिसिङ, चितवनको खैरहनी ८ का अन्दाजी ५४ वर्षीय भीमसेन अधिकारी, खैरहनीकै अन्दाजी ३८ वर्षीय रविना अधिकारी, हेटौंडा१४ चुरियामाइ बस्ने अन्दाजी ३४ वर्षकी ठुलीमाया स्याङ्तान, सोही स्थानकी अन्दाजी ३५ वर्षकी मञ्जुकुमारी लोप्चन, वीरगञ्ज महानगर१६ निवासी अन्दाजी २२ वर्षीय रविना चौरसिया, सोही स्थानका अन्दाजी २५ वर्षीय सन्दीप चौरसिया, ४० वर्षीय लक्ष्मीदेवी चौरसिया, ६२ वर्षीय मालती चौरसियालाई भरतपुर पठाइएको हो। त्यस्तै हेटौंडा७ का १७ वर्षीय सोनिया श्रेष्ठ, जीतपुरसिमरा२२ बस्ने अन्दाजी ११ वर्षका शिशिर विक, हेटौंडा१४ का अन्दाजी १५ वर्षीय प्रशान्त स्याङ्तान, वीरगञ्ज १६ निवासी ११ वर्षीय देवी आयान चौरसिया, सोही स्थानका प्रिन्स चौरसिया, चितवनका २० वर्षीय आयुस बास्तोला, वीरगञ्ज१६ बस्ने अन्दाजी ७ वर्षका दिपेश चौरसिया, हेटौंडा ८ बस्ने १७ वर्षीय सलमान आलम, सोही ठाउँका अन्दाजी १५ वर्षीय सवनम खातुन र हेटौंडा उपमहानगर१४ निवासी अन्दाजी ७ वर्षीय सुविना घिसिङलाई पनि उपचारका लागि चितवन पठाइएको प्रहरीले जनाएको छ।"
सिद्धार्थ राजमार्गको वालिङगल्याङ खण्ड अवरुद्ध,वालिङ : सुनौली पोखरा जोड्ने सिद्धार्थ राजमार्गको वालिङगल्याङखण्ड अवरुद्ध भएको छ। आज बिहान ४ बजेतिर गल्याङ८ झोल्पेमा सडकमाथिबाट पहिरो खस्दा सडक अवरुद्ध भएको स्याङ्जा जिल्ला प्रहरी कार्यालयका प्रहरी प्रवक्ता रवीन्द्र खनालले जानकारी दिए। बिहानदेखि अवरुद्ध भएको सडक खुलाउनका लागि सडक विभागको डोजर पठाउन समन्वय भइरहेको छ। अविरल वर्षासँगै खसेको पहिरोका कारण दसैंको टीका तथा आशीर्वाद थाप्नका लागि आफन्तकोमा आउने जानेहरु बीचमै रोकिएका छन्। त्यस्तै स्याङ्जा र कास्कीको सीमास्थित कुभिण्डेमा पनि अविरल वर्षाका कारण अवरुद्ध बनेको सिद्धार्थ राजमार्ग एकतर्फी खुलाइएको छ। मंगलबार रातिदेखि अविरल परेको वर्षाका कारण बडादसैंमा आफ्ना मान्यजनबाट टीका लगाउन जानेलाई सास्ती भएको छ। जिल्लाका ग्रामीण भेगमा सवारी साधन चल्न नसक्दा यसपालिको दसैं कष्टकर बनेको छ।
मधेशमा साझा बन्दै दसैं : हिन्दु र मुस्लिम समुदायले एकैसाथ लगाए टीका र जमरा,"महोत्तरी : पछिल्लो समयमा आएर यहाँका मधेशी समुदायले पनि धुमधामका साथ दसैंको टीका लगाउन थालेका छन् । वर्षौंसम्म पहाडी समुदायमा मात्र सीमित रहेको दसैंको टीका क्रमिक रुपमा स्थानीय मधेशी समुदायले देवी दुर्गा भवानीको प्रसादको रुपमा विधिपूर्वक ग्रहण गर्न थालेका छन् । उनीहरुले घरघरमा घटनास्थापनाको दिन राखिएको जमरा विजियादशमीको दिन पूजाकोठामा ल्याएर माताको आर्शिवादस्वरुप आफूभन्दा सानालाई क्रमिक रुपमा लगाउने परम्परालाई मधेशी समुदायले पनि अपनाएका छन् । मधेशी समुदायको छठपर्व पहाडी समुदायले मनाउनु र पहाडी समुदायका दसैंको टीका मधेशी समुदायले अपनाउनु राष्ट्रिय भाइचाराको हकमा सकारात्मक पक्ष रहेको प्राज्ञ तथा संस्कृतका जानकार रमेश रञ्जन झाले बताए । उनले भने, नौरथाको अष्टमी र नवमीको दुवै भुगोलमा आआफ्नै विशेषता छ । पहाडमा मनाउने दसैं उत्सव र चाडपर्वको हिसाबले पहाडी समुदायले मनाउने गर्दछन् भने, मधेसमा भिन्न खालको दसैं मनाउने गरिन्छ । तराई मधेशमा निराहार ब्रत बसेर तपस्याको रुपमा मनाउने परम्परा रहेको छ । नवरात्रिको नवदिन फलाहार गरेर कपाल नकाट्ने, अनुहार नहेर्ने, नङ नकाट्ने निराहार बसेर भगवति माताको पूजा गर्ने गर्दछ । मधेसमा मन्दिरमा ढोग्ने गरेको र जनईलाई धारण गर्ने गरिन्थ्यो तर अहिले दुबै समुदायले एक अर्काको घरमा पुगेर दसैं टीका थाप्ने गरेको छ । दसैंमा एक अर्कालाई शुभकामना आदान प्रदान गर्ने र भोजभतेर गर्ने चलन क्रमिक रुपमा बढदै गइरहेको नेपाल पत्रकार महासंघ मधेस प्रदेशका अध्यक्ष राजेश कर्णको भनाइ छ । मूर्ति स्थापना गर्ने, प्रतिमा बनाएर देवीको पूजा गर्ने, मेला लगाउने तथा घरमा समेत पूजा गर्ने र व्रत बस्ने चलनले गर्दा मधेसको समाज एक किसिमले भक्तिमय बन्ने गरेको अध्यक्ष कर्ण बताउँछन् । विजया दशमीको दिन भवानी दुर्गाले दानवी शक्तिमाथि र रामले रावणमाथी विजयी हाँसिल गरेको उपलक्ष्यमा खुशी अदान प्रदान गर्दै रातो टीका र जमरा लगाउने धार्मिक परम्परा रहेको छ । हिन्दु र मुस्लिम समुदायले एकसाथ टीका लगाए हिन्दु समुदायले आयोजना गरेको दसैंको टीका तथा शुभकामना कार्यक्रमका धनुषाको धनुषाधामका मुश्लिम समुदायले पनि सहभागीता जनाएका छन् । धनुषाधाम नगरपालिका वडा नं ५ दक्षिणवारि टोल नौसय विघामा आयोजित सो समारोहमा हिन्दु र मुस्लिम समुदायका व्यक्तिहरुले एक आपसमा टीका लगाएर विजयादशमी मनाएका हुन् । हिन्दु मुस्लिम समुदाय एकसाथ टीका लगाएर हर्षित भएका उनीहरु अगामी दिनमा अझै समाजिक सदभाव बढाउनका लागि सहयोग गरिने प्रतिवद्धता जनाएका हुन् । वडा अध्यक्ष इन्द्रकुमार महतोले असत्यमाथि सत्यको विजयको प्रतीक यो पर्वले दुई समुदाय एक ठाउँमा टीका मनाउनु नै मानवताको परिचय दिएको बताए । एकआपसमा दुःख बिर्सेर मित्रता बढाउनका लागि यस टीकाले मद्दत गरिएको उनको बुझाइ रहेको छ ।"
बबई नदीले खतराको तह नाघेपछि गुलरियाको बालापुरमा कटान,"गुलरिया : मंगलबार रातिदेखि पहाडी क्षेत्रमा परेको अविरल वर्षाका कारण बबई नदीमा पानीको सतह बढेको छ। नदीले खतराको तह पार गरेपछि गुलरिया नगरपालिका५ स्थित बालापुर क्षेत्रमा कटान सुरु गरेको छ। नदी बढेसँगै तल्लो तटीय क्षेत्रका स्थानीयलाई सतर्कता अपनाउन स्थानीय प्रशासनले आग्रह गरेको छ। बबई नदीको चेपांग जलमापन बिहीबार बिहान ९:४५ बजे पानीको सतह ६ दशमलव ५४ मिटर मापन गरिएको हाइड्रोलोजीमा जनाइएको छ। बबईको चेपांगमा ५ दशमलव ५० मिटर चेतावनी तह मानिन्छ। ६ दशमलव १० मिटर पानीको सतहलाई खतराको तह मानिन्छ। पहाडी जिल्लाहरूमा वर्षा नरोकिएकाले नदी थप बढ्न सक्ने अनुमान गरिएको छ। स्थानीय प्रशासन तथा जिल्ला प्रहरी कार्यालय बर्दियाले नदीको सतहले खतराको तह पार गरेकाले नदी किनार र तल्लो तटीय क्षेत्रमा बसोबास गरेका स्थानीयलाई सर्तकता अपनाउन आग्रह गरेका छन्। बबई नदीले बालापुरमा केही कटान सुरु गरेको प्रमुख जिल्ला अधिकारी बन्धुप्रसाद बास्तोलाले बताए। प्रयागपुर इटा भट्टा नजिकबाट नदीको पानी बगेकोले हामीले सर्तकताका लागि स्थानीयलाई अनुरोध गरेका छौं। उनले भने, 'हामीले बन्दोबस्तीसहित सुरक्षा संयन्त्र तयारी अवस्थामा राखेका छौं। ३ वटा मोटर बोट, डुंगा, डारीलगायत सुरक्षाकर्मीसहितको उद्धार टोली तयारी अवस्थामा छन्। कटान क्षेत्रमा तत्काल नियन्त्रणका लागि बोराहरू पनि तयारी अवस्थामा छन्। पानी पर्ने क्रम रोकिएको छैन। यस्तै अवस्था निरन्तर रहिरहे नदी बस्ती छिर्न सक्छ। बबई भादा नदी किनारको बान्धुपुर गाउँ। तस्बिर : यादव आचार्य"
नारायणीमा पानीको बहाब यस वर्षकै उच्च,"चितवन : अविरल वर्षाका कारण नारायणी नदीमा आएको बाढीले सतर्कताको तह पार गरेको छ। जल तथा मौसम विज्ञान विभागको बाढी सूचना केन्द्रले आज बिहान ७ः३० बजे दिएको जानकारीअनुसार नारायणगढ र देवघाट बाढी मापन केन्द्रमा जल सतहले सतर्कताको तह पार गरेको हो। नारायणगढमा बिहान ७ बजे पानीको सतह १० दशमलव ६१ मिटर पुगेको छ। नौ दशमलव आठ मिटर पुगेपछि सतर्कता तह पार हुन्छ। नारायणगढ क्षेत्रमा बिहान ६ बजे नै पानीको सतह नौ दशमलव आठ मिटर पुगेको थियो। एघार मिटर पुग्नासाथ खतराको संकेत मानिन्छ। यस्तै देवघाट मापन केन्द्रमा पनि पानीको बहाव सात दशमलव चार मिटर पुगेको छ। सात दशमलव तीन मिटर पुगेपछि सतर्कता तह पार हुन्छ। देवघाटमा नौ मिटर पानीको बहाब पुगेपछि खतराको संकेत मानिन्छ। नारायणीमा पानीको बहाब आज यस वर्षकै उच्च रहेको चितवन जिल्ला प्रशासन कार्यालयले जानकारी गराएको छ। पानी निरन्तर परिरहेकाले बाढीको सतह बढ्ने क्रममा छ। नारायणीमा बहाब बढेपछि पश्चिम चितवनका नदी तटीय क्षेत्र जोखिममा परेका छन्। चितवन र नवलपरासीका तटीय क्षेत्रमा हुनेले आज साँझसम्म उच्च सतर्कता साथ सुरक्षित स्थानमा रहन उक्त केन्द्रले जनाएको छ। चितवन, नवलपरासीलगायत जिल्लामा रातभर पानी परेकाले नारायणी तटीय क्षेत्रका बासिन्दालाई सचेत रहन जिल्ला प्रशासन कार्यालयले आग्रह गरेको छ। कार्यालयका सूचना अधिकारी आनन्दवंश न्यौपानेले दिएको जानकारीअनुसार जिल्लाका सबै सुरक्षा निकायलाई अलर्ट रहन निर्देशन दिइएको छ।"
सर्पले डस्दा झापामा एक बालिकाको मृत्यु,झापा : गोमन सर्पले डस्दा झापा एक बालिकाको मृत्यु भएको छ । मृत्यु हुनेमा दमक नगरपालिका २ का वडाअध्यक्ष प्रजापति सापकोटाकी ८ वर्षीया नातिनी श्रुति सापकोटा रहेको जिल्ला प्रहरी कार्यालय झापाले जनाएको छ । श्रुति बुधबार गौरादह नगरपालिका ९ स्थित बैगुन्धुरा मावलमा दशैंको टिका लगाउन गएकी थिइन् । कोठाको भुईँमा ओछ्यान लगाएर सुतेको बेला राति साढे एक बजेतिर श्रुतिलाई गोमन सर्पले डसेको थियो । सर्पले डसेर घाइते भएकी श्रुतिलाई उपचारको लागि दमकस्थित लाइफलाइन अस्पताल ल्याउनासाथ चिकित्सकले मृत घोषणा गरेका थिए। श्रुति नेकपा (एमाले) को भगिनी संगठन अखिल नेपाल महिला संघ प्रदेश एक कमिटी अध्यक्ष शुभेच्छा सापकोटा तथा टेकनाथ सापकोटाकी छोरी हुन्।
तीन नम्बर पुलमा बस दुर्घटना : मृत्यु हुनेको संख्या १२ पुग्यो,"हेटौंडा : मकवानपुर र बाराको सीमामा पर्ने तीन नम्बर पुलमा बस दुर्घटना हुँदा मृत्यु हुनेको संख्या १२ पुगेको छ। मकवानपुर प्रहरी कार्यालयका प्रहरी उपरीक्षक बामदेव गौतमका अनुसार १० जनाको घटनास्थल र दुई जनाको हेटौंडा अस्पतालमा मृत्यु भएको हो। उनीहरुको सनाखत नभएको प्रहरीले जनाएको छ। नारायणघाटदेखि वीरगन्जतर्फ जाँदै गरेको बागमती प्रदेश ००६००ख ०२१० नम्बर यात्रुबाहक बस दुर्घटना हुँदा ३५ जना घाइते भएका छन्। उनीहरुको हेटौंडास्थित जिल्ला अस्पताल, सन्चो अस्पताल र चुरे हिल्स हस्पतालमा उपचार भइरहेको प्रहरीले जनाएको छ।"
विवाहसँग जोडिएको भक्तपुरको दसैं,"भक्तपुर : देशका विभिन्न जिल्लाहरुमा मनाइने दसैंभन्दा फरक छ भक्तपुरको दसैं । यहाँको दसैं विवाह कर्मसँग पनि प्रत्यक्ष सम्बन्ध राख्दछ । विजया दशमीको दिन यहाँ धेरै जोडी विवाह बन्धनमा बाँधिन्छन् । यसदिन विवाह गर्नलाई कुनै साइत जुराउनु पर्दैन । अझ भनौ यो आफैं शुभसाइत हो । यसकारण साइत नजुरेकाहरुको पनि यही दिन विवाह हुन्छ । विजया दशमीको दिन तलेजुमा खड्गको पूजा हुन्छ । यसलाई नेवारीमा पायो न्हायाकेगू भन्ने चलन छ । यो दिन प्रेम सम्बन्धमा बसेका जोडीहरूले भागेर विवाह गर्ने गरिन्छ । तर हिजोआज दुवै परिवारको सहमतिमै पनि विवाह गर्ने चलन बढेको छ । यसरी यो दिन विवाहलाई कानुनी मान्यता दिइन्छ । यसदिन भागी विवाहबाहेक मागी विवाह, ब्रतबन्ध आदि शुभ कार्यहरू गर्ने चलन छ । यो दिनलाई शुभ साइतको रूपमा लिने गरिन्छ । विजया दशमीको मध्यरात तलेजु भवानीको मन्दिरमा भर्खर सृष्टि भएका नवदुर्गा भवानीलाई खड्क प्रदान गरिन्छ । यसै जात्रालाई पायो जात्रा भनिन्छ । पायो जात्रा भन्नाले हतियारको प्रदर्शन गर्ने जात्रा भनेर बुझ्न सकिन्छ । यसका साथै तलेजुको सेतो घोडा तलेजु परिसरबाट सुरु भई नगरका विभिन्न क्षेत्रमा घुमाई मनाइने जात्रा पनि पायो जात्राको एक अंश हुन् । परम्परा अनुसार हरेक वर्ष विजया दशमीको दिन मध्यराति तलेजुबाट बाजागाजासहित सेतो घोडा निकालिन्छ । उक्त घोडाको पछाडी तलेजु भवानी ल्याइन्छ भने तलेजु भवानीको पछाडी नवदुर्गा भवानी गण ल्याउने गर्दछन् । सेतो घोडा तलेजु भवानीको बाहन हुन् । तसर्थ तलेजु भवानीको अगाडि यो घोडा ल्याउने गर्दछ । यसरी पायो जात्रा गरी दरबारस्क्वायर र नगरका अन्य क्षेत्रमा घोडा, तलेजु भवानी र नवदुर्गा गण परिक्रमा गरिन्छ । त्यसैगरी सोही दिन नवदुर्गा देवगणहरुले तलेजुको जमदार चोकमा तलेजु भवानीलाई ढोग गरिन्छ । प्रत्येक वर्षको विजया दशमीको मध्यरातमा ज्योतिषीले चन्द्रमाको गतिअनुसार थाः न्ह्यायेगु (माथि सवारी हुने) वा क्वः न्ह्यायेगु (तल सवारी) हुने निर्णय पहिले नै भए अनुसार तलेजु भवानीको जात्रा अगाडि सेतो घोडाको जात्रा हुन्छ । माथी सवारी हुने हो भने भक्तपुर नगरको मथिल्लो भेगमा घोडालाई लग्ने गर्दछ । यसरी माथिल्लो भेगमा लग्दा तचपाल टोल भन्दा माथी लगिदैन । भक्तपुर नगरको पूर्वतर्फ विराजमान ब्रह्मायणी देवीको वाहन पनि सेतो घोडा नै हो । त्यही भएर भक्तपुरको पायो जात्राको क्रममा सदैव तलेजु भवानीको सेतो घोडा ब्रह्मायणी देवीले आफ्नो बाहनको रुपमा लैजाला भनी तचपालबाटै तलतिर फर्काउने गरेको हो भन्ने किवंदन्ती रहेको छ । यसरी माथिल्लो भेगको परिक्रमा गरि गहिटीस्थित सांभुङ्ग भैरवबाटै दरवार स्क्वायर पुयाइन्छ । त्यस्तै, तल्लो भेगको परिक्रमा गरि गहिटीस्थित सांभुङ्ग भैरवबाटै दरवार स्क्वायर पुयाइन्छ । यसक्रममा तलेजुको सुनको ढोका अगाडि सेतो घोडा तीन पटक ओहोरदोहोर गराइन्छ । जसलाई भक्तपुरको घोडाजात्रा पनि भन्ने चलन छ । नेपाल संवत् ४४३ पौषशुक्ल नवमी शनिबारको दिन तलेजु भवानीको आगमन भएको इतिहास रहेको छ र उक्त दिनदेखि यो जात्रा सुरु भएको कथन छ । नवरातका नौ दिन भक्तपुरमा नौ देवीहरुको मन्दिरमा दर्शन गरि आफ्नो मनले चिताएका बरबधु यसै पायो न्ह्याकेगु दिन बिबाह गर्ने गर्दछ । यसरी वास्तवमा पायो न्याकेगु भन्नाले तरवारसहितको घोडा घुमाउने भए पनि यसको अर्का अर्थ भागी विवाह भन्ने पनि लाग्छ । यही विवाहसँगै सिलसिलाबद्ध अर्को कथन पनि यहाँ प्रख्यात छ । त्यो के हो भने यहाँ दसैको दस दिन फरकफरक शक्तिपीठहरुमा मेला लाग्ने गर्दछ बिहान र बुलुकी । यो बेला युवायुवती मेलामा सहभागी हुने गर्दछन् । यही क्रममा उनीहरुको मायाप्रेम पर्ने र अन्तमा विजया दशमीको दिन विवाह हुने प्रख्यात भनाइ रहेको छ । यसअघिको एक महिनाको समयमा यहाँका युवायुवती प्रत्येक बुधबार चार भगवान सिक वानेगु अर्थात् चार भगवानकोमा जाने भनेर जाने गरिन्छ । यो क्रममा काभ्रेको नमोवुद्ध, ललितपुरको बंगमति र काठमाडौंको साँखु तथा स्यम्भु जाने गर्दछन् । यसरी यो क्रममा चिनाजानी हुने दसैमा माया वस्ने र विजया दशमीको दिन विवाहबन्धनमा बाँधिने कथन छ, जुन अहिले पनि चलिएको छ । यति मात्रै होइन, पायो न्हाकेगु राति तलेजुमा त्यो जात्रा हेर्न आउँदा मन परेको युवतीलाई तानेर पनि लान पाइन्छ भन्ने कथन छ । यही कारण उहिलेउहित त्यो राति पायो न्हाकेगु राति आफना छोरी नातिहरुलाई घरबाहिर जान बन्देज लगाइन्थ्यो । तर अहिले त्यस्तो छैन, इतिहासविद डा वीरेन्द्रप्रसाद कायस्थ बताउँंछन् । विवाह जस्तै भक्तपुरको दसैंको क्रममा नवरात मेला, खम्ये जात्रा (राँगो दौडाउने जात्रा), कुछी भ्वय (दुई माना चिउरा नापेर खानुपर्ने विशेष भोज) लगायतका विशेष आकर्षणहरू यहाँको दसैको हो । संस्कृतिविद् ओम धौभडेल दसैं देशभरि मनाउने गरे पनि भक्तपुरको दसैं विशेष आकर्षण रहने सुनाउँछन् । उनका अनुसार दसैंको १० दिनमा भक्तपुरमा विशेष भोज, जात्रा, मेला लाग्ने गर्छ । प्रत्येक दिन एकएक शक्तिपीठमा जात्रा हुने दसैं हो, उनले भने, नवदुर्गाको भवानीको उत्पत्ति हुने दशमीको अर्को पक्ष हो । भलबल अष्टमीको दिन मरेको देउता यस दसंैमा उत्पत्ति हुने गर्छ । साथै तलेजु पनि अर्को महत्वपूर्ण पक्ष हो । भक्तपुरमा दशमीको दिन तलेजु मन्दिर पूजा हुने गर्छ । त्यस्तै मध्यपुर थिमीमा पनि बिजया दशमीका दिन पायो जात्रा मनाउने गर्दछ । यस जात्रालाई शक्ति पुजन वा मल्लकालिन सेना दिवसको रुपमा पनि मनाउने गर्दछ । थिमीको लायकुबाट सुरु हुने यस जात्रामा मल्लकालिन सैनिक पोशाक तथा मल्लकालिन हातहतियार सहित बालकुमारी देखि दिगुटोल सम्म प्रदर्शन गर्ने गर्दछ । स्थानिय भाषामा खाँ पिहावइगु वा भुइ फसि पालिगु भन्ने यस जात्रा हतियार प्रदर्शन गर्ने जात्राको रुपमा पनि लिइन्छ । पायोको अर्थ हतियार हो जसको अर्थ पाय तेयगु (हतियारमा धार राख्ने) शब्दबाट पुष्ठि हुन्छ । यसरी मल्लकालिन हतियार प्रदर्शन गरि बालकुमारी मन्दिरको अगाडि राखिएको कुभिन्डो (भुइ फसि) काट्ने गर्दछ ।"
मोटरसाइकल दुर्घटनामा दुई जनाको मृत्यु,महेन्द्रनगर : कञ्चनपुरको पुनर्वास नगरपालिकामा गए राति मोटरसाइकल दुर्घटना हुँदा दुई जनाको मृत्यु भएको छ। जिल्ला प्रहरी कार्यालय कञ्चनपुरका प्रहरी निरीक्षक लोकेन्द्र ठगुन्नाका अनुसार पुनर्वास नगरपालिका११ हुलाकी सडकमा से७प ४७६५ नम्बरको मोटरसाइकल अनियन्त्रित भइ बिजुलीको पोलमा ठोक्किँदा दुवै जनाको मृत्यु भएको हो। मृत्यु हुनेमा मोटरसाइकल चालक कैलालीको धनगढी उप महानगरपालिका३ का २३ वर्षीय गुड्डु राना र सोही मोटरसाइकलमा सवार कञ्चनपुरको पुनर्वास नगरपालिका१० विकास बस्तीका २२ वर्षीय विशाल राना छन्। दुर्घटनामा परी घाइते भएका दुवैजनालाई उपचारका लागि धनगढीस्थित सेती प्रादेशिक अस्पताल लगिएको थियो। दुवैको उपचारका क्रममा मृत्यु भएको प्रहरीले जनाएको छ। दुवै जनाको शव परीक्षणका लागि सेती प्रादेशिक अस्पतालमा राखिएको छ।
भारतीय कम्पनीको रुघाखोकीको औषधि खाँदा गाम्बियामा ६६ बालबालिकाको मृत्यु,"काठमाडौं : विश्व स्वास्थ्य संगठन (डब्ल्यूएचओ) ले भारतको मेडन फर्मास्युटिकल्स कम्पनीले उत्पादन गरेको रुघाखोकीको औषधि बालबालिकाहरुलाई नखुवाउन सुझाव दिएको छ। गाम्बियामा रुघाखोकीको औषधि खाँदा ६६ जना बालबालिकाको मृत्यु भएपछि औषधिकै कारण मृत्यु भएको हुनसक्ने भन्दै डब्ल्यूएचओले यस्तो सुझाव दिएको हो। डब्ल्यूएचओले बुधबार विश्वव्यापी स्वास्थ्यसम्बन्धी पत्रकार सम्मेलनमा यसको जानकारी दिएको हो। पत्रकार सम्मेलनमा भनिएको छ,' डब्ल्यूएचओले गाम्बियामा चार औषधिलाई लिएर चेतावनी जारी गरेको छ। जसबाट मिर्गौलामा गम्भीर असर र ६६ बालबालिकाको मृत्युसँग सम्बन्धित छ। यो मृत्यु अत्यन्त दु:खदायी छ।' 'यी चार औषधि कफ र कोल्ड सिरप हुन्,जुन भारतमा मेडन फर्मास्युटिकल्स लिमिटेडले बनाउँछ। डब्ल्यूएचओले कम्पनी र सम्बन्धीत व्यक्तिसँग थप अनुसन्धान गरिरहेको छ। यी दूषित उत्पादनहरु हालसम्म गाम्बियामा मात्र भेटिएका छन्। तर अन्य देशमा पनि वितरण भएको हुनसक्छ,' डब्ल्यूएचओले भनेको छ। डब्ल्यूएचओले यी उत्पादनहरु परीक्षण गरेर मात्रै सेवन गर्न सुझाव दिएको बीबीसीमा समाचार छ। अङ्ग्रेजी अखबार द हिन्दूले लेखेको छ कि डब्ल्यूएचओले यी औषधिहरूको परीक्षण गरेपछि तिनीहरूमा डाइथिलिन ग्लाइकोल र इथिलिन ग्लाइकोलको अनुपयुक्त मात्रा भेटिएको बताएको छ।"
सिट बाँडफाँट टुंग्याउन बालुवाटारमा गठबन्धनको बैठक,"काठमाडौं : प्रतिनिधिसभा र प्रदेशसभा निर्वाचनका लागि पाँच दलीय गठबन्धनका तर्फबाट निर्वाचन क्षेत्र बाँडफाँट गर्ने सम्बन्धमा छलफल गर्न शीर्ष नेताको बैठक बालुवाटारमा सुरु भएको छ। बैठकले पाँच दलीय कार्यदलले गृहकार्य गरी पठाएको प्रतिवेदनमा छलफल गरी अन्तिमरुप दिने विश्वास गरिएको छ। निर्वाचन क्षेत्र बाँडफाँटका लागि केही दिनदेखि दैनिक बसिरहेको बैठकलाई निरन्तरता दिँदै आज पनि बैठक सुरु भएको जनता समाजवादी पार्टी (जसपा)का अध्यक्ष उपेन्द्र यादवले जानकारी दिए। प्रतिनिधिसभा र प्रदेशसभाको निर्वाचनका लागि यही असोज २३ गते आइतबार उम्मेद्वारी दर्ता कार्यतालिका तोकिएको छ। त्यसअघि गठबन्धनले क्षेत्र बाँडफाँट गरी दलले उम्मेद्वार तोक्नुपर्छ। बैठकमा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल प्रचण्ड, नेकपा (एकीकृत समाजवादी) का अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव, जनमोर्चाका उपाध्यक्ष दूर्गा पौडेललगायत शीर्ष नेतृत्व सहभागी रहेको बताइएको छ।"
नारायणीको बाढीले सर्तकताको तह पार गर्यो (तस्बिरसहित),चितवन : लगातारको वर्षाका कारण नारायणीको सतह बढेको छ। नारायणीमा बाढी आएपछि बाढीले सतर्कताको तह पार गरेको छ। जल तथा मौसम विज्ञान विभागको बाढी सूचना केन्द्रले आज बिहान सात बजे दिएको जानकारीअनुसार नारायणगढ र देवघाट बाढी मापन केन्द्रमा जल सतहले सतर्कताको तह पार गरेको हो। नारायणगढमा बिहान ७ बजे पानीको सतह १० दशमलव ६१ मिटर पुगेको छ। नौ दशमलव आठ मिटर पुगेपछि सतर्कता तह पार हुन्छ। एघार मिटर पुग्नासाथ खतराको संकेत मानिन्छ। देवघाट मापन केन्द्रले गरेको मापनअनुसार पानीको बहाब सात दशमलव चार मिटर पुगेको छ। सात दशमलव तीन मिटर पुगेपछि सतर्कता तह पार हुन्छ। देवघाटमा नौ मिटर पानीको बहाव पुगेपछि खतराको संकेत मानिन्छ। नारायणीमा पानीको बहाब यस वर्षकै उच्च रहेको जिल्ला प्रशासन कार्यालय चितवनले जानकारी गराएको छ। नारायणीमा बहाव बढेपछि पश्चिम चितवनका नदी किनारका बस्ती जोखिममा छन्।
पहिरोले अवरुद्ध नारायणघाटमुग्लिन सडक खुल्यो,चितवन : पहिरोले अवरुद्ध नारायणघाट मुग्लिन सडक सञ्चालनमा आएको छ । लगातारको वर्षाले लेदोसहितको पहिरो खसेर आज बिहान साढे आठ बजेदेखि दुईतर्फी अवरोध भएको सडक ११ बजे हटाइएको हो । भरतपुर महानगरपालिका २९ स्थित सत्रकिलोमा अविरल वर्षाका कारण पहिरो झरेर अवरोध भएको थियो । प्रहरी सहायक निरीक्षक बिष्णुबहादुर मोक्तानले पहिरो हटाएर बाटो सुचारु भएको जानकारी दिए।
पहिरोले नारायणघाटमुग्लिन सडक अवरुद्ध,चितवन : पहिरोको कारण नारायणघाटमुग्लिन सडक अवरुद्ध भएको छ। लगातारको वर्षाले लेदोसहितको पहिरो खसेर आज बिहान साढे आठ बजेदेखि दुईतर्फी अवरोध भएको छ। भरतपुर महानगरपालिका२९ स्थित सत्रकिलोमा अविरल वर्षाको कारण माथिबाट लेदोसहितको पहिरो झरेर अवरोध भएको जिल्ला प्रहरी कार्यालय चितवनका डीएसपी नरहरी अधिकारीले बताए। सडक विभागसँग समन्य गरी बाटो खुलाउने पहल भइरहेको उनले बताए।
सिटी सफारी र मोटरसाइकल ठोक्किदा दुई वर्षीया बालिकाको मृत्यु,"झापा : सिटी सफारी र मोटरसाइकल ठोक्किँदा एक बालिकाको मृत्यु भएको छ । पूर्वपश्चिम राजमार्गअन्तर्गत झापा शिवसताक्षी १ स्थित फूलबारी चोकमा बुधबार दिउँसो २ :२० बजे पश्चिमबाट पूर्वतर्फ आउँदै गरेको प्र १०१००२ ह ७२९ नम्बरको सिटी सफारी दक्षिणबाट उत्तरतर्फ क्रस गर्ने क्रममा सोही दिशाबाट आउँदै गरेको प्र १०१०१३ प ७३०८ नम्बरको मोटरसाइकलसँग ठोक्किदा दुर्घटना भएको थियो । दुर्घटनामा मोटरसाइकल चालक बुद्धशान्ति गाउँपालिका २ निवासी ३५ वर्षीय कमल मिश्र, सोही मोटरसाइकलको पछाडि सवार उनकी श्रीमती २७ वर्षीया सङ्गीता मिश्र र २ वर्षीया छोरी संस्कृति मिश्र घाइते भएको थियो । घाइतेमध्ये बालिकाको बीएण्डसी हस्पिटल बिर्तामोडमा उपचारको क्रममा बिहीबार बिहान साढे ५ बजे मृत्यु भएको जिल्ला प्रहरी कार्यालयका डीएसपी वसन्त पाठकले जानकारी दिए । दुर्घटनापछि सिटी, मोटरसाइकल, सिटी चालक शिवसताक्षी १ निवासी ६० वर्षीय पदम पाण्डेलाई इलाका प्रहरी कार्यालय झिलझिलेले नियन्त्रणमा लिएको उनले बताए ।"
"बाराको अमलेखगञ्जमा बस दुर्घटना : ८ जनाको मृत्यु,२५ घाइते",बारा : बाराको अमलेखगञ्ज नजिकै तीन नम्बर पुल छेउमा बस दुर्घटना भएको छ। दुर्घटनामा ठूलो मानवीय क्षति भएको छ । नारायणगढबाट वीरगन्ज आउँदै गरेको बा०६००१ ख०११० नम्बरको बस बिहान साढे १० बजेतिर तीन नम्बर पुल नजिकैको मोडमा सडकबाट खोलामा खसेको हो । दुर्घटनास्थलमा ८ जनाको मृत्यु भएको बाराका प्रहरी उपरीक्षक होविन्द्र बोगटीले जानकारी दिए । अरु २५ जना घाइते भएका छन्। घाइतेमध्ये १५ जनाको अवस्था गम्भीर रहेको प्रहरी उपरीक्षक बोगटीले बताए । गम्भीर घाइतेलाई उपचारका लागि हेटौडा अस्पताल र सामान्य घाइतेहरुलाई सिमराको अल्पाइन अस्पतालमा पठाइएको जानकारी बोगटीले दिएका छन् । बस तीन नम्बर पुल नजिकैको मोडमा नमोडिकन सडकबाट करिब १५ मिटर तल खोलामा खसेको थियो। मृतक र घाइतेहरुको परिचय खुल्न बाँकी रहेको उनले बताए ।
अमलेखगञ्जमा बस दुर्घटना : १५ जनाको अवस्था गम्भीर,सिमरा: बाराको पथलैयाहेटौंडा सडकखण्डअन्तर्गत ३ नम्बर पुलमा यात्रुबस दुर्घटना हुँदा १० जनाभन्दा बढीको मृत्यु भएको छ । नारायणघाटबाट वीरगन्जतर्फ आउँदै गरेको बा प्र०६००१ ख ०११० नम्बरको बस ३ नम्बर पुलको मोडमा दुर्घटना भएको हो । दुर्घटनामा मृत्यु हुनेको संख्या यकिन हुन सकेको छैन । स्थानीयका अनुसार दुर्घटनामा १० जना भन्दा बढीको घटनास्थलमै मृत्यु भएको छ । यद्यपि प्रहरीले भने मृतकको संख्या अहिले बताउन नसकिने बताएको छ । दुर्घटनामा २५ भन्दा बढी घाइते भएका छन्। घाइतेमध्ये १५ जनाको अवस्था गम्भीर रहेको छ। घाइतेलाई उपचारका लागि हेटौंडा लगिएको छ ।
"वर्षाले बेनीजोमसोम सडक अवरुद्ध : पर्यटकको बिचल्ली, उद्दारमा कठिनाइ","जोमसोम : मंगलबार रातिदेखि अविरल रुपमा परेको वर्षाले राष्ट्रिय गौरवको बेनीजोमसोम ७६ किमी सडक अवरुद्ध हुँदा मुक्तिनाथ दर्शन गरी फर्किएका भारतीय पर्यटक तथा अन्य सर्वसाधारण यात्रुबीच बाटोमै अलपत्र परेका छन् ।वर्षाले स डक मर्मत गरी सडक आवागमन सञ्चालन गर्न समस्या परेको छ । वर्षाले म्याग्दीको घुमाउने ताल,बैसरी, बेग खोला, तातोपानी, जलथले, गुईठे, लाटो खोला, रुप्से झरना, र काभ्रेभीरलगायतका दर्जनौं स्थानमा ठाउँठाउँमा पहिरो जाने, सडक डाईभर्सन बगाउने,सडक भाँसिने र राष्ट्रिय राजमार्गको शाखा नदीहरुको बहाव उच्च हुँदा बेनीजोमसोम ७६ किमी सडक अवरुद्ध भएको बेनीजोमसोम सडकका सुपरभाईजर इन्द्रसिंह शेरचनले जानकारी दिए । वर्षाले सडक अवरुद्ध मुक्तिनाथ दर्शन गरी फर्किएका सयौं भारतीय पर्यटक अहिले म्याग्दीको तातोपानी र रुप्से र मुस्ताङका लेते र घाँसालगायतका स्थानमा अलपत्र परेको घाँसा प्रहरी चौकीका निमित्त प्रहरी ईञ्चार्ज ढकबहादुर क्षेत्रीले जानकारी दिए । उनका अनुसार वर्षाले सडक अवरुद्ध हुँदा मुस्ताङबाट बिरामीको उद्दार गर्न र आन्तरिक पर्यटकका साथै सर्वसाधारण नागरिकलाई आउजाउमा समस्या परेको छ । बेनीजोमसोम सडक अवरुद्धसँगैबीच बाटोमा अलपत्र परेका भारतीय पर्यटकको उद्दारका लागि हेलिकोप्टर चार्टर गर्ने पहल भइरहेको भएपनि प्रतिकुल मौसमका कारण हेलि उडान हुन नसकेको घाँसा प्रहरी चौकीका निमित्त ईञ्चार्ज क्षेत्रीले जानकारी दिए । यता, राष्ट्रिय गौरवको निर्माणधिन बेनीजोमसोम सडकमा कार्यरत मजदुर तथा अपरेटक चालक दसैं मनाउन घर प्रस्थान गरेकाले सडक खुलाउन समस्या परेको हो ।सडकका मजदुर र अपरेटर नभएपनि सडक खुलाउने प्रयास गरिएको सडक सुपरभाइजर शेरचनले जानकारी दिए । सयौं यात्रु बेनीजोमसोम सडकमा अलपत्र परेका छन्,उनीहरुको उद्दार गर्न र सवारी आवागमन संञ्चालन गर्न प्रयत्न भईरहेको छ,सुपरभाईजर शेरचनले भने, निरन्तरको अविरल वर्षा रोकिएको छैन, प्रतिकुल मौसमका कारण सडक मर्मत गर्न अप्ठ्यारो परेको छ । मुस्ताङका परम्परागत मौलिक घर वर्षाले जोखिममा मुस्ताङको मौलिक कलासस्कृतिको रुपमा स्थापित परम्परागत ढुङ्गा र माटोले बनेका घरहरु अविरल वर्षाका कारण जोखिममा पर्न थालेका छन् । तल्लो मुस्ताङदेखि उपल्लो मुस्ताङसम्म अहिले निरन्तर वर्षा भइरहेको छ । गत मंगलबारदेखि परेको वर्षाले यहाँका ढुङ्गा र माटोले बनेका मौलिक घरहरु भत्किने, चुहिन र चर्किर्न थालेका छन् । मुस्ताङको ढुम्बा र स्याङमा केही घरहरु वर्षाले क्षति तूल्याएको मुस्ताङ प्रहरीले बताएको छ । अविरल वर्षाले अहिलेसम्म कुनै मानवीय क्षति नभएको जनाईएको छ । कुनै बेला मुस्ताङ पानी नपर्ने जिल्लाका रुपमा चिनिने गथ्र्यो । पछिल्लो समय मुस्ताङमा अविरल वर्षा हुने क्रम वृद्धि भईरहेको छ । जलवायु परिवर्तनको प्रभावका कारण मुस्ताङको वातावरणीय क्षेत्रमा समेत नकारात्मक प्रभाव बढ्न थालेको हो । यहाँको मौसमी तापमान वृद्धि हुँदै जानु, निरन्तर वर्षा हुनु, कृषिक्षेत्रमा विभिन्न रोग प्रकोप बढ्दै जानु ,परम्परागत स्याउ खेतीले बसाई सार्दै जानु र जैविक विविधता पशुपालनक्षेत्रमा आशिंक असर देखिनु आदीले जलवायु परिवर्तनको असर प्रत्यक्ष र परोक्ष रुपमा देखिन थालेको लोमान्थाङ गाउँपालिकाका अध्यक्ष टसी नर्बु गुरुङले उल्लेख गरे । पछिल्लो समय मुस्ताङको मौलिक परम्परागत घरहरु मासिन थालेको अध्यक्ष गुरुङले उल्लेख गरे । हिमाली क्षेत्रमा वर्षा हुने क्रम बढेको र सडक यातायातले जोडिएकाले मुस्ताङमा परम्परागत घर मासेर आधुनिक घरहरु निर्माण गर्ने क्रम बढेको अध्यक्ष गुरुङले सुनाए ।"
सन्दीप लामिछाने विमानस्थलबाटै पक्राउ,"काठमाडौं : क्रिकेटर सन्दीप लामिछाने पक्राउ परेका छन्। कतार एयरलायन्सको विमानबाट काठमाडौं आइपुगेका उनी विमानस्थलबाटै पक्राउ परेको काठमाडौं प्रहरीका एसपी दिनेशराज मैनालीले जानकारी दिए। उनले अब कानुनी प्रक्रिया अगाडि बढ्ने बताए। जबर्जस्तीकरणी आरोप लागेका क्रिकेटर लामिछाने आज नेपाल आइपुग्ने सामाजिक सञ्जालबाट जानकारी गराएका थिए। बिहान १० बजे त्रिभुवन अन्तर्राष्ट्रिय विमानस्थलमा अवतरण गर्ने भनिए पनि मौसम प्रतिकूलताका कारण केही समय ढिला भएको थियो। 'मैले वाचा गरेअनुसार सम्बन्धित निकायसामु आज आत्मसमर्पण गर्दैछु। म कतार एयरलायन्सको विमानबाट विहान १० बजे काठमाडौं अवतरण गर्दैछु। आत्मसमपर्ण गर्नेबारे मैले लिखितरुपमै प्रहरीलाई जानकारी गराएको छु,' उनले सामाजिक सञ्जालमा लेखेका थिए। उनले प्रहरीलाई हरेक पाइलामा सघाउने वाचा गरेका छन्। प्रहरीसामु आत्मसपर्मण गर्दैगर्दा उनले आफ्नोतर्फबाट अधिवक्ता सरोजकृष्ण खनाललाई उक्त प्रक्रियामा सघाउन आग्रहसमेत गरेका छन्। नाबालिगलाई जबर्जस्तीकरण गरेको आरोप लागेपछि नेपाल क्रिकेट संघले उनलाई कप्तानको जिम्मेवारीबाट निलम्बन गरेको थियो। सीपीएल खेल्न वेस्ट इन्डिज पुगेका सन्दीप आफू विचलित भएको र आइसोलेसनमा बसेको यसअघि जानकारी दिएका थिए। लामो समयसम्म पनि नेपाल नफर्किएपछि प्रहरीले इन्टरपोलमा डिफ्युजन नोटिस जारी गरेको थियो।"
खतराको तह पार भएपछि गण्डक ब्यारेजका २२ वटा ढोका खोलियो,त्रिवेणी : लगातार परेको वर्षाका कारण नारायणी नदीमा पानीको बहाब बढ्न थालेपछि त्रिवेणीस्थित गण्डक ब्यारेजका २२ वटा ढोका खोलिएको छ । रातिदेखिनै नारायणी नदीको जलसहत बढ्ने क्रममा रहेकाले हुनसक्ने जोखिमीलाई मध्यनजर गर्दै गण्डक ब्यारेजका ३६ वटा ढोकामध्ये २२ वटा ढोका खोलिएको त्रिवेणीस्थित इलाका प्रहरी कार्यालयका प्रहरी नायब निरीक्षक रजिन रानाले जानकारी दिए। लगातारको वर्षाका कारण नारायणी नदीमा पानीको बाहव बढ्दा यसले क्षति पुर्याउन सक्ने भएकाले ब्यारेजका २२ वटा ढोका खोलिएको हो । उनका अनुसार बिहान ७ बजे ब्यारेजमा पानीको सतह दुई लाख चालिस हजार क्यु सेक पुगेको छ । गण्डक ब्यारेजमा पानीका सतह बढ्दो क्रममा रहेको र हुनसक्ने जोखिमीलाई मध्यनजर गरी आफूहरुले समन्वय गरिरहेको नवलपरासी (बर्दघाट सुस्तापूर्व)का प्रमुख जिल्ला अधिकारी सुमन घिमिरेले बताए । गण्डक ब्यारेजमा नारायणी नदीको जलसतह हेरेर आवश्यकताअनुसार ढोका खोल्ने काम हुने उनको भनाइ थियो। पानी पर्ने क्रम जारी रहेकाले नदी तटीय क्षेत्रका बासिन्दालाई सुरक्षित रुपमा रहनसमेत उनले आग्रह गरे । गण्डक ब्यारेजमा दुई लाख ५० हजार क्युसेक पानीलाई चेतावनीको तह र तीन लाख क्युसेक पानीलाई खतराको तह मानिन्छ । पानीको सतहले चेतावनीको तह पार गर्नुपूर्व नै ब्यारेजका २२ वटा ढोका खोलिएको हो । बाढी सूचना केन्द्रले नारायणी नदीको जलाधार क्षेत्रमा थप वर्षा हुने पूर्वानुमान गदैै नवलपरासी र चितवनका तटीय क्षेत्रमा हुने आज साँझसम्म सतर्कता साथ सुरक्षित स्थानमा रहन अनुरोध गरेको छ ।
काठमाडौं उपत्यकामा आज दिनभर पानी पर्ने,"काठमाडौं : काठमाडौं उपत्यकामा आज दिनभर वर्ष हुने मौसम पूर्वानुमान महाशाखाले जनाएको छ। वर्षाका कारण दसैंमा टीका थाप्न मान्यजनकहाँ जान तथा मानिसलाई आवतजावतमा निकै कठिनाइ भइरहेको छ। रातिदेखि काठमाडौं उपत्यकामा पानी परिरहेको छ। उपत्यकामा गएको २४ घण्टामा २२ दशमलब ४ एमएम पानी परेको छ। मौसमविद् मञ्जु बासीका अनुसार आज दिनभरि पानी पर्नेछ। 'काठमाडौं उपत्यकामा आज दिनभर लगातार मध्यम खालको वर्षा हुन्छ। ३४ बजेतिर पानी केही कम भएपनि दिनभरी नै पानी पर्नेछ,' उनले भने। काठमाडौं उपत्यकामा शनिबार विहानदेखि मात्र वर्षा कम हुँदै जानेछ।"
"बाढीले राप्ती नदीमा खतराको तह नाघ्यो, उच्च सतर्कता अपनाउन आग्रह","खजुरा : मंगलबार रातिदेखि परेको अविरल वर्षाका कारण राप्ती नदीमा खतराको तह पार गरेको छ । लगातारको अविरल वर्षाले बाँकेको कुसुमस्थित राप्ती नदीमा पानीको सतह छ दशमलव ३२ मिटर पार गरेको छ । राप्ती नदीमा पानीको सतह पाँच मिटर ४० सेन्टिमिटर पुगेपछि खतरा मानिन्छ । आज बिहान ६:३० बजे कुसुममा नदीको सतह छ दशमलव ३२ मिटर पुगेको बाँकेस्थित जलमापन केन्द्रले जनाएको छ । अहिले पनि निरन्तर वर्षा भइरहेकाले खतराको तह बढ्न सक्ने जिल्ला आपत्कालीन कार्य सञ्चालन केन्द्रका सूचना अधिकृत रुपन ज्ञवालीले बताए । राप्ती नदीमा बाढी आएपछि तल्लो तटीय क्षेत्रका फत्तेपुर, गङ्गापुर, होलिया, बेतहनी, कम्दी गाउँलगायत स्थानमा बाढी आउँछ । जिल्ला विपद् व्यवस्थापन समितिले बुधबार साँझ एक सूचना निकालेर नदी तटीय क्षेत्रका बासिन्दालाई उच्च सतर्कता अपनाउन आग्रह गरेको छ । प्रशासन कार्यालयका प्रशासकीय अधिकृत रामकुमार सोनकरले उक्त सूचना जारी गर्दै राप्ती नदी तल्लो तटीय क्षेत्रमा बसोबास गर्ने सम्पूर्ण नागरिकलाई उच्च सतर्कता अपनाउन अनुरोध गरेका छन् । सूचनामा नदी किनारको तल्लो तटीय क्षेत्रमा नदी किनारमा जाने, दाउरा छोप्ने, नुहाउने, माछा मार्नेजस्ता कार्य नगर्न पनि उल्लेख गरिएको छ । अविरल वर्षाले बाँके जिल्लाका विभिन्न स्थान अहिले जलमग्न भएको छ । नेपालगञ्ज, कोहलपुर, खजुरा बजार क्षेत्रका अधिकांश स्थानमा पानी जमेको छ । अहिले पनि वर्षा भइरहेकाले सर्वसाधारणलाई आवतजावत गर्न कठिनाइ भएको छ । यसैगरी लगातार वर्षाका कारणले नेपालगञ्जको रामलिला मैदानमा बडादसैँको घटनास्थापनादेखि सुरु भएको रामलिला महोत्सव दशहरा मेला स्थगित भएको छ । अविरल वर्षाका कारण बुधबार हुने भनिएको १०औं दिनको रावण बधलगायत कार्यक्रम आजलाई सारिए पनि वर्षा नरोकिएकाले गर्ने या नगर्ने अनिश्चित बनेको सञ्चालक समितिले जनाएको छ । समितिका प्रबन्धक भरतकिशोर वैश्यका अनुसार लगातार वर्षा भइरहेको र रामलिला मैदानमा पानी जमेका कारण सबै कार्यक्रम स्थगित गरिएको हो । रामलिला नाटक प्रदर्शनीमा आज ४२ फिटको रावणको पुत्ला दहन गर्ने कार्यक्रम थियो । अहिले रामलिला मैदान पूरै जलमग्न छ ।"
मर्केललाई नानसेन शरणार्थी पुरस्कार,"जेनेभा : संयुक्त राष्ट्रसंघीय शरणार्थी उच्चायुक्त (यूएनएचसीआर)ले जर्मनीकी पूर्वचान्सलर एन्जेला मर्केललाई सन् २०२२ को नानसेन शरणार्थी पुरस्कार प्रदान गर्ने घोषणा गरेको छ । मर्केलको नेतृत्वमा जर्मनीले सन् २०१५ र २०१६ मा १२ लाखभन्दा बढी शरणार्थी तथा शरणार्थीलाई स्वागत गरेको यूएनएचसीआरले जारी गरेको विज्ञप्तिमा उल्लेख छ । विज्ञप्तिमा भनिएको छ, त्यस समयमा तत्कालीन चान्सलरले आफ्ना सहकर्मी जर्मनहरूलाई विभाजनकारी राष्ट्रवादलाई अस्वीकार गर्न आह्वान गर्नुभएको थियो र उनीहरूलाई आत्मविश्वास, स्वतन्त्र, दयालु र खुला दिमाग हुन आग्रह गर्नुभएको थियो । शरणार्थीका लागि संयुक्त राष्ट्रसंघीय उच्चायुक्त फिलिप्पो ग्रान्डीले भने, १० लाखभन्दा बढी शरणार्थीलाई बाँच्न र पुनः जीवन दिन सहयोग गरेर एन्जेला मर्केलले ठूलो नैतिक र राजनीतिक साहस देखाउनुभएको छ । यूएनएचसीआरको नानसेन रिफ्युजी अवार्डले शरणार्थी, आन्तरिक रूपमा विस्थापित वा राज्यविहीन व्यक्तिहरूको पक्षमा असाधारण मानवीय कार्यलाई मान्यता दिन्छ ।"
यसरी मनाए कलाकारले दसैं,"काठमाडौं : विजया दशमी कलाकारले धुमधामसँग मनाएका छन् । अभिवावबाट बडादसैंको टीका ग्रहण गरेका तस्वीरहरु कलाकारहरुले सामाजिक सञ्जालमार्फत सार्वजनिक गरेका छन् । नेपालको पहिलो अभिनेत्री भुवन चन्दले श्रीमान् माइकल चन्दको हातबाट टीका ग्रहण गरेपछि परिवारका अन्य सदस्यलाई पनि टीका लगाइदिएका छन् । यस्तै अभिनेता हरिवंश आचार्यले स्वर्गीय श्रीमती मिरा आचार्यको तस्बिर राखेर पत्नी, छोरा र बुहारीलाई टीका लगाइदिएका छन् । यसैगरी अभिनेता अनमोल केसीले पिता तथा अभिनेता भुवन केसीको हातबाट टीका र जमरा थापेपश्चात् आशीर्वाद लिएका छन् । छड्के २ को छायांकनमा व्यस्त अनमोल लगत्तै जेरीमा व्यस्त रहनेछन् । अभिनेत्री सुहाना थापाले बुबा सुनिलकुमार थापा र आमा झरना थापाबाट टीका ग्रहण गरेकी छन् । अभिनेत्री तथा निर्देशक दीपाश्री निरौलाले बुवाबाट, अभिनेता तथा निर्देशक निर्मल शर्माले आमाबाट र अभिनेता जितु नेपालले आमाको हातबाट टीका ग्रहण गरेका छन् । यस्तै आमाबाट टीका र जमरा ग्रहण गरेपछि सामूहिक तस्बिर खिचाउँदै हास्य कलाकार शिवशंकर रिजालले दसैंको शुभकामना दिएका छन् । 'तराई गएर अन्य मान्यजनबाट टीका ग्रहण गर्नेछु । मेरो दसैं तराई र काठमाडौँमा बराबर हुँदै आएको छ,' उनले सामाजिक सञ्चालमा लेखेका छन् ।"
"आजको मौसम : यी स्थानमा भारी वर्षाको सम्भावना, सचेत रहन अपील","काठमाडौं : हालः नेपालमा दक्षिणपश्चिम बंगालको खाडी र आन्द्र प्रदेश आसपास बनेको न्युन चापीय क्षेत्रको प्रभाव रहेको छ। जसका कारण देशभरि सामान्यदेखि पूर्ण बदली रहने मौसम पूर्वानुमान महाशाखाले जनाएको छ। महाशाखाका अनुसार प्रदेश १, मधेस प्रदेश र बागमती प्रदेशमा सामान्य बदली रही बाँकी प्रदेशहरूमा सामान्यदेखि पूर्ण बदली रहने छ। बागमती प्रदेश, गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका धेरै तथा बाँकी प्रदेशहरूका केही स्थानहरूमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। सुदूरपश्चिम प्रदेश, कर्णाली प्रदेश र लुम्बिनी प्रदेशका केही, गण्डकी प्रदेशका थोरै, बागमती प्रदेश, मधेस प्रदेश र प्रदेश नं १ का एकदुई स्थानहरूमा भारी वर्षाको सम्भावना रहेको छ। ती स्थानका बासिन्दालाई सचेत रहन आग्रह गरिएको छ।"
"सन्दीप लामिछानेले प्रहरीसामु आत्मसमर्पण गर्दै, आज १० बजे नेपाल आइपुग्ने","काठमाडौं : जबर्जस्तीकरणी आरोप लागेका क्रिकेटर सन्दीप लामिछाने बिहीबार नेपाल आइपुग्ने भएका छन्। कतार एयरलायन्सको विमानबाट उनी १० बजे त्रिभुवन अन्तर्राष्ट्रिय विमानस्थलमा अवतरण गर्नेछन्। विमानस्लबाटै उनले प्रहरीसामु आत्मसमर्पण गर्ने उल्लेख गरेका छन्। 'मैले वाचा गरेअनुसार सम्बन्धित निकायसामु आज आत्मसमर्पण गर्दैछु। म कतार एयरलायन्सको विमानबाट विहान १० बजे काठमाडौं अवतरण गर्दैछु। आत्मसमपर्ण गर्नेबारे मैले लिखितरुपमै प्रहरीलाई जानकारी गराएको छु,' उनले सामाजिक सञ्जालमा लेखेका छन्। उनले प्रहरीलाई हरेक पाइलामा सघाउने वाचा गरेका छन्। प्रहरीसामु आत्मसपर्मण गर्दैगर्दा उनले आफ्नोतर्फबाट अधिवक्ता सरोजकृष्ण खनाललाई उक्त प्रक्रियामा सघाउन आग्रहसमेत गरेका छन्। नाबालिगलाई जबर्जस्तीकरण गरेको आरोप लागेपछि नेपाल क्रिकेट संघले उनलाई कप्तानको जिम्मेवारीबाट निलम्बन गरेको थियो। सीपीएल खेल्न वेस्ट इन्डिज पुगेका सन्दीप आफू विचलित भएको र आइसोलेसनमा बसेको यसअघि जानकारी दिएका थिए।"
कार्यकर्तालाई उद्दार र राहतमा जुट्न प्रचण्डको निर्देशन,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले बाराको जितपुर सिमरा सडकखण्डमा भएको बस दुर्घटनामा मृत्यु भएकाप्रति दु:ख व्यक्त गरेका छन्। सामाजिक सञ्जालमार्फत प्रचण्डले बस दुर्घटनामा मृत्यु भएकाप्रति समवेदना जनाएका छन्। अध्यक्ष प्रचण्डले घाइतेहरुको शीघ्र स्वास्थ्यलाभको कामना गर्दै मृतक परिवार र घाइतेहरूलाई राहत तथा क्षतिपूर्ति प्रदान गर्न सम्बन्धित निकायसँग अनुरोध गरेका छन्। देशका विभिन्न स्थानमा भारी वर्षा भइरहेको भन्दै आवश्यक सतर्कता अपनाउन समेत प्रचण्डले अनुरोध गरेका छन्। यस्तै प्रचण्डले प्राकृतिक प्रकोपका घटनामा राहत, उद्धार तथा अन्य सबै किसिमको सहयोगका लागि तत्पर रहन समेत पार्टी पंक्तिलाई निर्देशन दिएका छन्। प्रचण्डले सामाजिक सञ्जालमा लेखेका छन्,' 'बाराको जितपुर(सिमरा सडकखण्डमा आज बिहान भएको बस दुर्घटनामा ठूलो संख्यामा धनजनको क्षति भएको घटनाले स्तब्ध बनेको छु । दुर्घटनाका मृतकहरुमा श्रद्धाञ्जली व्यक्त गर्दै शोकसन्तप्त परिवारजनमा हार्दिक समवेदना व्यक्त गर्दछु । यसका साथै विभिन्न अस्पतालमा उपचाररत् घाइतेहरुको शीघ्र स्वास्थ्यलाभको कामना गर्दै मृतक परिवार र घाइतेहरूलाई राहत तथा क्षतिपूर्ति प्रदान गर्न सम्बन्धित निकायसँग अनुरोध छ । चाडबाडको समयमा आइपरेको यो दु:खमा धैर्यधारण गर्ने शक्ति मिलोस् भन्ने कामनासहित देशका विभिन्न स्थानमा भारी वर्षा भइरहेको र केही दिन निरन्तर वर्षा हुने मौसम विभागले सतर्कता सूचना जारि गरेको स्मरण गराउँदै आवश्यक सतर्कता अपनाउन समेत अनुरोध गर्दछु । सम्पूर्ण पार्टी पंक्तिलाई प्राकृतिक प्रकोपका घटनामा राहत, उद्धार तथा अन्य सबै किसिमको सहयोगका लागि तत्पर रहन समेत निर्देशन गर्दछु ।'"
बझाङमा मुख्य निर्वाचन अधिकृतको कार्यालय स्थापना,"बझाङ : आसन्न प्रतिनिधि र प्रदेश सभा निर्वाचनका लागि बझाङमा पनि मुख्य निर्वाचन अधिकृतको कार्यालय स्थापना गरिएको छ । मंसिर ४ गते हुने प्रतिनिधि र प्रदेश सभा निर्वाचनका लागि बिहीबार जिल्ला अदालत बझाङमा एक कार्यक्रमको आयोजना गरी मुख्य निर्वाचन अधिकृतको कार्यालय स्थापना गरिएको छ । असोज २३ गते प्रत्यक्षतर्फको मनोनयन दर्ता गर्ने मिति तय भएकाले निर्वाचन कार्यक्रमअनुसार मुख्य निर्वाचन अधिकृतको कार्यालय स्थापना गरिएको जिल्ला निर्वाचन कार्यालयका प्रमुख विमल प्रसाद गौतमले जानकारी दिए । निर्वाचन आयोगको कार्यक्रम अनुसार पहिलो हुने निर्वाचित हुने निर्वाचन प्रणाली तर्फ असोज २३ गते विहान १० बजे देखि साँझ ५ बजे सम्म उम्मेदवारको मनोनयन पत्र दर्ता साँझ ५ बजे देखि बेलुकी ७ बजे सम्म मनोनयन पत्र दर्ता भएका उम्मेदवारको सुची प्रकासन, असोज २४ गते उम्मेदवारको विरोधमा उजुरी दिने, असोज २५ गते उजुरी माथि जाँचबुझ गरी उम्मेदवारको नामावली प्रकाशन गर्ने, असोज २६ गते उम्मेदवारकाको नाम फिर्ता लिने र उम्मेदवारको अन्तिम नामावली प्रकासन गर्ने कार्यक्रम रहेको छ । प्रतिनिधि सभातर्फ एक र प्रदेश सभातर्फ दुई निर्वाचन क्षेत्र रहेको बझाङमा आसन्न प्रतिनिधि र प्रदेश सभा निर्वाचनमा १ लाख २२ हजार ३ सय ७६ जनाले मतदान गर्ने भएका छन् । प्रदेश सभा (क) मा ७४ मतदानस्थल र ९३ मतदान केन्द्र बाट ६१ हजार १ सय ६९ जना र प्रदेश सभा (ख) मा ६१ मतदानस्थल र ९१ मतदान केन्द्र बाट ६१ हजार २ सय ७ मतदाताले मतदान गर्ने छन् । मुख्य निर्वाचन अधिकृतको कार्यालयले निर्वाचन कार्यतालिका अनुसार निर्वाचनका सम्पूर्ण काम अघि बढाउने र निर्वाचन आचारसंहिता पालना गरे, नगरेको अनुगमन गर्ने मुख्य निर्वाचन अधिकृत नन्द किशोर प्रसाद यादवले बताए ।"
समानुपातिकको बन्दसूचीबाट २९ जनाको नाम फिर्ता,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि पेस गरिएको बन्दसुचीबाट विभिन्न दलका २९ उम्मेदवारले नाम फिर्ता लिएका छन् । यही असोज १६ गतेसम्म संशोधन पेस गर्न दिइएको समयमा सो बन्दसूचीमा सूचीकृत कुनै उम्मेदवारले आफ्नो नाम उम्मेदवारको बन्दसुचीबाट फिर्ता लिन चाहेमा यही असोज १७ गते बिहान १० बजेदेखि १२ बजेसम्म निवेदन दिन सकिने भनिएको थियो । फिर्ता लिनेमा दुवै तहमा गरी नेपाली कांग्रेसका नौ, नेकपा (माओवादी केन्द्र) का दुई, जनता समाजवादी पार्टीका पाँच, एकीकृत समाजवादी र जनता समाजवादीका पाँच, नागरिक उन्मुक्ति पार्टीका एक, पुनःजागरण पार्टीका एक र राष्ट्रिय नागरिक पार्टीका पाँच जना रहेका छन् । उम्मेदवारी फिर्ताबारे सम्बन्धित दललाई आयोगले असोज १७ गते नै जानकारी दिइसकेको छ । यही असोज २० गतेदेखि २२ गते ३ बजेसम्म उम्मेदवारी फिर्ता लिएका कारणबाट रिक्त हुने स्थानमा सोही समूहले अर्को उम्मेदवारको मनोनयन गरी सम्बन्धित राजनीतिक दलले आयोगमा पेस गर्ने निर्वाचन कार्यक्रम रहेको छ । रासस"
'देउवाले एकलौटी ढंगले टिकट वितरण गरे कांग्रेसले ठूलो संकटको सामना गर्नुपर्छ',"काठमाडौं : नेपाली कांग्रेसको शेखर कोइराला समूहले संस्थापन पक्षले आफूहरुलाई सम्मानजनक सिट नदिए आगामी निर्वाचनमा पार्टीको मतमा नै प्रभाव पर्न सक्ने चेतावनी दिएको छ । बिहीबार काठमाडौंमा बसेको सो समूहको भेलाले आवश्यकता र औचित्यका आधारमा गुट, उपगुट नभनेर समान ढंगले टिकट दिनुपर्ने भन्दै त्यसो नगरिए आगामी निर्वाचनमा पार्टीको मतमा नै प्रभाव पर्न सक्ने चेतावनी दिएको हो । साथै उनीहरुले संस्थापन पक्षले एकलौटी रुपमा निर्णय गरे कांग्रेसले ठूलो संकटको सामना गर्नुपर्ने समेत जनाएका छन् । भेलापछि कांग्रेस युवा नेता भुपेन्द्रजंग शाहीले न्याय र समान अवसरका लागि पार्टीभित्रैबाट खवरदारी गरिरहदा त्यसलाई उचित ढंगले निकास दिनुपर्ने बताए । आगामी निर्वाचनमा बिजयी हाँसिल गर्नका लागि अन्य पार्टीसंग गठबन्धन गरिरहदा आफ्नै पार्टीभित्र पनि गठबन्धन गरि एकढिक्का गर्नुपर्ने उनको भनाइ छ । उनले सामानुपातिक सूचीमा पनि असन्तुष्टीको स्वरहरु आइरहदा संस्थापन पक्षले समाधान दिन नसकेको अवस्थामा प्रत्यक्षतर्फ टिकट वितरण गर्दा काखापाखा गर्न नहुने जिकिर गरे। यदि पार्टीले पुन अन्याय गरि टिकट वितरण गरे निर्वाचनको परिणाम आउन नसक्ने उनले बताए। संस्थापन पक्ष गम्भीर बनेर पार्टीभित्र विद्रोह गर्न नदिने अवस्था सिर्जना गर्नुपर्ने उनीहरुले बताएका छन् । यसअघिको महाधिवेशनमा शेखर कोइरालालाई समर्थन गरेकै कारण पार्टी नेतृत्वले आफूहरुमाथि भेदभाव गरेको उनीहरुको आरोप छ ।"
असोज २३ गते हुने मनोनयन दर्ताका लागि आयोगले तोक्यो योग्यता,"काठमाडौं : निर्वाचन आयोगले आसन्न प्रतिनिधिसभा एवं प्रदेशसभा निर्वाचनका लागि योग्यता निर्धारण गरेको छ। मंसिर ४ गते हुने निर्वाचनका लागि असोज २३ गते मनोनयन दर्ता हुँदैछ। मनोनयन दर्ताका लागि निर्वाचनमा नेपालको नागरिक भएको हुनुपर्ने र उमेर २५ वर्ष पूरा भएको हुनुपर्ने छ। त्यस्तै प्रतिनिधि सभा सदस्य निर्वाचनको हकमा कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र प्रदेश सभा सदस्य निर्वाचनको हकमा सम्बन्धित प्रदेशको कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको हुनुपर्ने छ। त्यस्तै कुनै सङ्घीय कानुनले अयोग्य नभएको र कुनै लाभको पदमा बहाल नरहेको व्यक्तिलेमात्र उम्मेदवारी दिन पाउनेछन्। यस्तो छ योग्यता उम्मेदवारको योग्यता र अयोग्यतासम्बन्धी मङ्सिर ४ गते हुनगइरहेको प्रतिनिधिसभा सदस्य र प्रदेशसभा सदस्यतर्फ पहिलो हुने निर्वाचित हुने निर्वाचनको कार्यक्रम यसअघि नै सार्वजनिक भइसकेको छ । घोषित कार्यक्रम अनुसार यही असोज २३ गते आइतबार उम्मेदवारी मनोनयनपत्र दर्ता गर्ने कार्यक्रम रहेको छ । यस प्रयोजनका लागि प्रतिनिधिसभा तथा प्रदेशसभा सदस्य निर्वाचन ऐन, २०७४ र निर्वाचन आयोगले निर्धारण गरेको प्रतिनिधिसभा सदस्य तथा प्रदेशसभा सदस्य निर्वाचन निर्देशिका, २०७९ बमोजिम कुनै व्यक्ति निर्वाचनमा उम्मेदवार हुन देहायको योग्यता पूरा गरेको हुनुपर्नेछ : (क) नेपालको नागरिक, (ख) प्रतिनिधि सभा सदस्य निर्वाचनको हकमा कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र प्रदेश सभा सदस्य निर्वाचनको हकमा सम्बन्धित प्रदेशको कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको, (ग) पच्चीस वर्ष उमेर पूरा भएको, (घ) कुनै सङ्घीय कानूनले अयोग्य नभएको र (ङ) कुनै लाभको पदमा बहाल नरहेको । (यस प्रयोजनको लागि लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक कुनै सरकारी कोषबाट पारिश्रमिक वा आर्थिक सुविधा पाउने अन्य पद सम्झनु पर्छ ।) यसका अवला देहायका व्यक्ति निर्वाचनमा उम्मेदवार हुन अयोग्य मानिनेछ : (क) नेपाल सरकार, प्रदेश सरकार वा स्थानीय तहमा तथा नेपाल सरकार, प्रदेशसरकार वा स्थानीय तहको स्वामित्व वा नियन्त्रणमा रहेको वा नेपाल सरकार, प्रदेश सरकार वा स्थानीय तहबाट अनुदान प्राप्त संस्थामा पारिश्रमिक पाउने गरी बहाल रहेको, (ख) निर्वाचनसम्बन्धी प्रचलित कानूनबमोजिम सजाय पाई त्यस्तो सजाय भोगिसकेको मितिले दुई वर्ष भुक्तान नगरेको, (ग) भ्रष्टाचार, जबरजस्ती करणी, मानव बेचबिखन तथा ओसारपसार, लागु औषध बिक्री वितरण तथा निकासी वा पैठारी, सम्पत्ति शुद्धीकरण, राहदानी दुरुपयोग, अपहरण सम्बन्धी कसूर वा नैतिक पतन देखिने अन्य फौजदारी कसूरमा सजाय पाई वा कुनै कसूरमा जन्म कैद वा बीस वर्ष वा सोभन्दा बढी कैदको सजाय पाई त्यस्तो फैसला अन्तिम भएको, (घ) सङ्गठित अपराधसम्बन्धी कसूरमा कैदको सजाय पाई वा कर्तव्य ज्यान सम्बन्धी कसूरमा बीस वर्षभन्दा कम कैदको सजाय पाई त्यस्तो सजाय भुक्तान गरेको मितिले छ वर्ष पूरा नभएको, (ङ) जातीय भेदभाव तथा छुवाछुत, बोक्सा बोक्सी वा बहुविवाहसम्बन्धी कसूरमा कैदको सजाय पाई त्यस्तो सजाय भुक्तान गरेको मितिले तीन वर्ष पूरा नभएको, (च) यसबाहेक अन्य कसूरमा पाँच वर्ष वा सो भन्दा बढी कैदको सजाय पाई त्यस्तो सजाय भुक्तान गरेको मितिले छ वर्ष पूरा नभएको, (छ) प्रचलित कानूनबमोजिम कालो सूचीमा रहेका (ज) कैदमा बसेकोमा कैद बसेको अवधिभर, (झ) नेपालको संविधानको धारा २९१ विपरीत विदेशी मुलुकको स्थायी आवासीय अनुमति प्राप्त गरेको, (ञ) मानसिक सन्तुलन ठीक नभएको । मनोनयनपत्र दर्ता भएको कुनै उम्मेदवार अयोग्य छ वा हुन गएको छ भन्ने अन्य कुनै उम्मेदवार वा निजको प्रतिनिधिलाई लागेमा सो विषयमा स्पष्ट प्रमाण सहित सम्बन्धित निर्वाचन अधिकृत समक्ष उजूरी दिन सकिने व्यवस्था छ । यसरी उजुरी परेको मनोनयनपत्र र दर्ता भएका मनोनयनपत्र जाँच गर्दा कानुनबमोजिम उम्मेदवार हुनका लागि आवश्यक योग्यता पूरा नगरेको र अयोग्यता रहेको भएमा सम्बन्धित निर्वाचन अधिकृतबाट त्यस्तो उम्मेदवारी बदर हुनेछ । त्यसैगरी, निर्वाचन आयोग ऐन, २०७३ को दफा ९ बमोजिम उम्मेदवारी मनोनयन दर्ता भई सकेको तर निर्वाचन परिणाम घोषणा भइनसकेको अवस्थामा कुनै उम्मेदवार अयोग्य छ वा हुन गएको छ भन्ने विषयमा प्रमाणसहित निर्वाचन अधिकृतमार्फत आयोगसमक्ष प्राप्त हुन आएको उजुरी जाँचबुझ गर्दा मनोनयनपत्र दर्ता गर्ने उम्मेदवारको कानुनबमोजिम योग्यता पूरा गरेको नदेखिएको र अयोग्य रहेको पाइएमा आयोगबाट त्यस्ता मनोनयन बदर गरिने हुनाले योग्यता र अयोग्यताका सम्बन्धमा राजनीतिक दल र उम्मेदवार आफैले यकिन गरी मनोनयनपत्र दर्ता गराउनुपर्ने व्यहोरासमेत सम्बन्धित सबैलाई जानकारीका लागि अनुरोध छ ।"
नारायणगढमुग्लिन सडकखण्ड दुईतर्फी खुल्यो,"चितवन : पटकपटक खसेको पहिरोले अवरुद्ध नारायणगढमुग्लिन सडकखण्ड सञ्चालनमा आएको छ। भरतपुर महानगरपालिका२९ स्थित केराबारी र अठार किलोमा खसेको पहिरो हटाएर बाटो खुलाइएको जिल्ला प्रहरी कार्यालय चितवनले जनाएको छ। केराबारीको पहिरो ५:५० हटाइएको थियो भने १८ किलोको पहिरो ६:२० बजे हटाएर बाटो खुलाइएको प्रहरीले जनाएको छ। १८ किलोमा लेदोसहितको पहिरो खसेको थियो। यसअघि आज बिहान ८:२० बजेको समयमा भरतपुर महानगरपालिका२९, स्थित सत्रकिलो भन्ने स्थानमा अविरल वर्षाले लेदोसहित पहिरो खसेपछि दुईतर्फी बाटो अवरुद्ध भएको थियो। नारायणगढ मुग्लिन सडकखण्डमा यस वर्षमात्रै दुई दर्जन बढीपटक पहिरो खसेर सडक अवरुद्ध भएको छ।"
मकवानपुरमा बाढीपहिरो : दुई जनाको मृत्यु,हेटौंडा : मकवानपुरमा पहिरोले पुरिएर र खोलाले बगाएर बिहीबार दुई जनाको मृत्यु भएको छ। लगातारको वर्षापछि आएको पहिरोमा पुरिएर राक्सिराङ गाउँपालिका वडा नम्वर६ बस्ने ४७ वर्षका तोकबहादुर चेपाङ्को पहिरोमा पुरिएर मृत्यु भएको इलाका प्रहरी कार्यालय मनहरीले जनाएको छ। चेपाङको मागेनीस्थित घर पहिरोले पुरेको थियो। वर्षाका कारण सडक अवरुद्ध भएकाले घटनास्थालमा पुग्न नसकिएको र शव निकाल्न समस्या भएको प्रहरीले जनाएको छ। त्यस्तै कैलाश गाउँपालिका वडा नम्बर३ स्थित कालिखोलाले बगाउँदा हिजो बुधबार एक जना वृद्धको मृत्यु भएको छ। मृत्यु हुनेमा स्थानीय ६५ वर्षीय दलबहादुर चेपाङ रहेका छन्। कालिका बजारबाट घर फर्कने क्रममा उनलाई खोलाले बगाएको बागमती प्रदेश प्रहरी कार्यालय हेटौंडाले जनाएको छ।
चालक भन्छन् कम क्षति गराउन सडक छेउँमै बस पल्टाउन खोजे तर सकिनँ,"सिमरा : बाराको जीतपुरसिमरा उपमहानगरपालिका२२ स्थित तीन नम्बर पुलको मोडमा बस बिहीबार बिहान बस दुर्घटना हुँदा १६ जनाको मृत्यु भएको छ। दुर्घटनामा २५ जना घाइते भएका छन्। नारायणघाटबाट वीरगन्जतर्फ आउदै गरेको बाप्र०६००१ख ०११० यात्रुबस पथलैयाहेटौंडा सडक खण्डअन्तगर्त पर्ने तीन नम्बर पुलको घुमाउरो बाटोबाट तल खसेको थियो। ४० जनाभन्दा बढी यात्रु बोकेको बस सडकबाट तल खस्दा क्षतविक्षत बनेको थियो। दुर्घटनामा परी मृत्यु भएका १० पुरुष र ६ महिलामध्ये १४ जनाको सनाखत भएको छ। प्रहरीका अनुसार जीतपुरसिमरा २२ का २८ वर्षीय सुरेश विक, कलैया उपमहानगरपालिका२ का ४१ वर्षीय लिलाराज चौधरी, कलैया१० की ३६ वर्षीया नाजलिन खातुन, सोही ठाँउका २६ वर्षीय इताजत अंसारी, चितवन खैरहनी नगरपालिका५ बुडौलीका ६३ वर्षीया नन्दकुमारी पुडासैनी, सोही ठाँउका ३५ वर्षीय मनोरथ पुडासैनी, चितवन कालिका नगरपालिकाका१५ वर्षीय सफल कंडेल, वीरगन्ज महानगरपालिका१६ का ६५ वर्षीय सोमप्रसाद चौरसिया, सोही ठाँउकी ३६ वर्षीया मुन्नीदेवी चौरसिया, हेटौंडा उपमहानगरपालिका७ की ५६ वर्षीया शुभलक्ष्मी श्रेष्ठ, सोही ठाँउकी २० वर्षीया स्वस्तिका श्रेष्ठ, ओखलढुंगाका लालबहादुर बोगटी, गोर्खाका ३५ वर्षीय अम्बिका कंडेल, जनकपुर उपमहानगरपालिका५ का ५० वर्षीय सन्तोषकुमार राय छन्। मृतक अन्य दुई जनाको सनाखत हुन बाँकी रहेको बाराका प्रहरी उपरीक्षक होबिन्द्र बोगटीले बताएका छन्। दुर्घटनमा घाइते भएकाहरूको हेटौंडास्थित चुरेहिल अस्पताल, चितवन मेडिकल कलेज, भरतपुर मेडिकल कलेज, वीरगन्जस्थित नारायणी अस्पतालमा उपचार भइरहेको छ। प्रहरीका अनुसार चुरेहिल अस्पताल हेटौंडामा बसचालक स्याङजा आदिखोला ६ का दिप्तीनारायण ढकाल, वीरगन्ज१४ का अनवर अंसारी, जीतपुरसिमरा २१ का आएन बम्जन, कलैया१४ घर भई हालः हेटौंडा बस्ने ५ वर्षीय अनस आलम, भरतपुर उपमहानगरपालिका१२ का १६ वर्षीया रीतिका चौधरी, उनकी बहिनी १२ वर्षीया प्रिती चौधरी, पर्सा पकाहामैनपुर गाँउपालिका४ का २० वर्षीय सन्देश यादव उपचाररत छन्। त्यसैगरी चितवन मेडिकल कलेजमा नाम नखुलेको एक महिलासहित वीरगन्ज१६ की २ वर्षीया साक्षी चौरसिया, ९ वर्षीय दिब्य चौरसिया, ३५ वर्षीया लक्ष्मीयादेवी, २२ वर्षीया रविना चौधरी, २५ वर्षीय सन्दीप चौरसिया, खैरहनी ८ का ५४ वर्षीय भिमसेन अधिकारी, सोही ठाँउका ३८ वर्षीय रविना अधिकारी, १७ वर्षीय सन्देश अधिकारी, १४ वर्षीय सृष्टी अधिकारी, हेटौंडा१४ की मन्जुकुमारी लोप्चन, ७ वर्षीया सुवानी घिसिङ, १२ वर्षीय विज्ञान घिसिङ, १४ वर्षीय अमृत लोप्चन र १४ वर्षीय प्रशान्त स्याङतानको उपचार भइरहेको छ। त्यस्तै भरतपुर मेडिकल कलेजमा हेटौंडा१४ की ठूलीमाया लोप्चन, भरतपुर२२ का २१ वर्षीय आयुस बास्तोला र वीरगन्जस्थित नारायणी अस्पताल वीरगन्ज१६ की ६० वर्षीया मालतीदेवी चौरसियाको उपचार भइरहेको प्रहरी उपरीक्षक बोगटीले जानकारी दिए। प्रहरी उपरीक्षक बोगटीका अनुसार वर्षाको समयमा तिव्र गति र ब्रेक फेल भएका कारण दुर्घटना भएको बताएका छन्। चुरेहिल अस्पतालमा उपचार गराइरहेका चालक ढकालले चुरियामाईको ओरालोपछि बसमा ब्रेक नलागेको र सोही कारण दुर्घटना भएको बयान प्रहरीलाई दिएको प्रहरी उपरीक्षक बोगटीको भनाइ छ। बस दुर्घटनाका घाइतेलाई स्थानीय र सुरक्षाकर्मीले उद्धार गरी अस्पताल पठाएका थिए। दुर्घटनालगत्तै घटनास्थल पुगेका जीतपुरसिमरा २१ वडाध्यक्ष सुवास श्रेष्ठले क्षतविक्षत अवस्थामा रहेको बसबाट झिकेर घाइतेलाई अस्पताल पठाएको बताए। श्रेष्ठले घटनास्थलमै १२ जनाको मृत्यु भएको जानकारी दिए। 'घटनास्थलमा मृतक र घाइते यताउता छरिएको अवस्थामा थियो। कोही कोही चिच्याइरहेका थिए, कोही रुँदै थिए, श्रेष्ठले भने, 'हामीले छिटोभन्दा छिटो उद्धार गर्ने प्रयास गर्यौं, मृतक र घाइते सबैलाई अस्पताल पठायौं। घाइते र मृतक सबैलाई अस्पताल लगेपछि प्रहरीले घटनास्थलबाट उक्त बस उठाएर पथलैया ल्याएको छ। घटनापछि यस क्षेत्रका राजनीतिक दलका नेता, जनप्रतिनिधिले ठूलो मानवीय क्षति हुनेगरी दुर्घटना भएको भन्दै दुःख ब्यक्त गरेका छन्। 'ब्रेक फेल भएपछि जोगाउन सकिएन बसका चालक दिप्तीनारायण ढकाल हेटौंडास्थित चुरेहिल अस्पतालको आकास्मिक कक्षमा उपचार गराउँदै थिए। शरीरको विभिन्न भागमा चोट देखिए पनि उनको अवस्था गम्भीर थिएन। उनी बोल्नसक्ने अवस्थामा थिए। आकस्मिक कक्षमा उपचार गराइरहेका चालक ढकालले ब्रेक फेलकै कारण दुर्घटना भएको बताए। 'चुरियामाईको ओरालोपछि बसको ब्रेक लागेन्, मैले गाडीमै रहेका साहुजीलाई ब्रेक नलागेको जानकारी गराएँ, ढकालले भने, 'त्यति भन्ने वित्तिकै बसका यात्रुहरु डराउन थाले। मैले आफूले भ्याएसम्म गर्न खाजे तर सकिनँ। बसलाई सडक छेउमै खसाल्न खोजेको भए पनि विपरित दिसाबाट आइरहेको गाडीका कारण सम्भव नभएको चालकको भनाइ थियो। 'मैले कम क्षति हुनेगरी सडक छेउ कत्तै खसाल्नेसमेत प्रयास गरेँ, ढकालले भने, 'तर सोचेजस्तो केही भएन। तीन नम्बर पुल आएपछि मोडमा उताबाट गाडी आयो। अनि गाडी काट्नै सकिएनँ। नारायणघाटटाडी चल्ने उक्त बस चाडपर्वका कारण क्युफ्री भएका कारण वीरगन्ज आएको हो। नारायणबाट पर्सासम्म बसका साहुले उक्त गाडी चलाएका थिए। पर्सापछि ढकालले बस चलाएका हुन्। पर्साबाट चुरियामाईसम्म आँउदा गाडीमा कुनै समस्या नरहेको चालक ढकालले बताए। 'चुरियामाईमा पनि रोकेर यात्रु चढाएको हो। त्यहाँसम्म केही समस्या थिएन्, ढकालले भने, 'त्यसपछि ब्रेक नलागेको हो।"
"आगलागीबाट घर जलेर नष्ट, ८४ वर्षीया वृद्धा गम्भीर घाइते","बैतडी : बैतडीको पुर्चौडी नगरपालिका८ डणपुरमा घरमा आगलागी हुँदा एक वृद्धा घाइते भएकी छन् भने घर पूर्णरुपमा जलेर नष्ट भएको छ। आज दिउसो भान्साकोठाको चुलोमाथि सुकाउन राखेको दाउरबाट सल्किएको आगोले घर जलेर पूर्णरुपमा नष्ट भएको हो। आगलागीबाट ८४ वर्षीया वृद्धा जयमती साउँद पनि गम्भीर घाइते भएकी छन्। स्थानीयका अनुसार खाना बनाएर चुलोमाथि सुकाउन राखेको दाउराबाट आगो सल्किएको थियो। घरभित्रै सुतिरहेको अवस्थामा आगो लागेको थाहा पाएकी जयमती घरभित्रबाट भागेर बाहिर आउँदासम्म जलेर घाइते भएकी वडा नं ८ का वडा अध्यक्ष वीरबहादुर बोहराले बताए। आगोले घर पूर्णरुपमा क्षति भएपछि अप्रान्ह ४ बजे आगालगीको घटनाबारे प्रहरीले खबर पाएको थियो। घाइते साउँदलाई उपचारका लागि धनगढी लगिदैछ। उनको पिठ्यु, अनुहार, हात र खुट्टाका भागहरू आगोले जलेका छन्। पाँच वर्ष पहिले श्रीमान गुमाएकी जयमती छोरीसँगै बस्दै आएकी थिइन्। छोरी खर काट्न गएकोबला आगालागीको घटना भएको थियो। स्थानीयहरूका अनुसार आगलागीबाट नगदसहित २ लाख बढीको क्षति भएको परिवारले जनाएको छ।"
विवाहसँग जोडिएको भक्तपुरको दसैं,"भक्तपुर : देशका विभिन्न जिल्लाहरुमा मनाइने दसैंभन्दा फरक छ भक्तपुरको दसैं । यहाँको दसैं विवाह कर्मसँग पनि प्रत्यक्ष सम्बन्ध राख्दछ । विजया दशमीको दिन यहाँ धेरै जोडी विवाह बन्धनमा बाँधिन्छन् । यसदिन विवाह गर्नलाई कुनै साइत जुराउनु पर्दैन । अझ भनौ यो आफैं शुभसाइत हो । यसकारण साइत नजुरेकाहरुको पनि यही दिन विवाह हुन्छ । विजया दशमीको दिन तलेजुमा खड्गको पूजा हुन्छ । यसलाई नेवारीमा पायो न्हायाकेगू भन्ने चलन छ । यो दिन प्रेम सम्बन्धमा बसेका जोडीहरूले भागेर विवाह गर्ने गरिन्छ । तर हिजोआज दुवै परिवारको सहमतिमै पनि विवाह गर्ने चलन बढेको छ । यसरी यो दिन विवाहलाई कानुनी मान्यता दिइन्छ । यसदिन भागी विवाहबाहेक मागी विवाह, ब्रतबन्ध आदि शुभ कार्यहरू गर्ने चलन छ । यो दिनलाई शुभ साइतको रूपमा लिने गरिन्छ । विजया दशमीको मध्यरात तलेजु भवानीको मन्दिरमा भर्खर सृष्टि भएका नवदुर्गा भवानीलाई खड्क प्रदान गरिन्छ । यसै जात्रालाई पायो जात्रा भनिन्छ । पायो जात्रा भन्नाले हतियारको प्रदर्शन गर्ने जात्रा भनेर बुझ्न सकिन्छ । यसका साथै तलेजुको सेतो घोडा तलेजु परिसरबाट सुरु भई नगरका विभिन्न क्षेत्रमा घुमाई मनाइने जात्रा पनि पायो जात्राको एक अंश हुन् । परम्परा अनुसार हरेक वर्ष विजया दशमीको दिन मध्यराति तलेजुबाट बाजागाजासहित सेतो घोडा निकालिन्छ । उक्त घोडाको पछाडी तलेजु भवानी ल्याइन्छ भने तलेजु भवानीको पछाडी नवदुर्गा भवानी गण ल्याउने गर्दछन् । सेतो घोडा तलेजु भवानीको बाहन हुन् । तसर्थ तलेजु भवानीको अगाडि यो घोडा ल्याउने गर्दछ । यसरी पायो जात्रा गरी दरबारस्क्वायर र नगरका अन्य क्षेत्रमा घोडा, तलेजु भवानी र नवदुर्गा गण परिक्रमा गरिन्छ । त्यसैगरी सोही दिन नवदुर्गा देवगणहरुले तलेजुको जमदार चोकमा तलेजु भवानीलाई ढोग गरिन्छ । प्रत्येक वर्षको विजया दशमीको मध्यरातमा ज्योतिषीले चन्द्रमाको गतिअनुसार थाः न्ह्यायेगु (माथि सवारी हुने) वा क्वः न्ह्यायेगु (तल सवारी) हुने निर्णय पहिले नै भए अनुसार तलेजु भवानीको जात्रा अगाडि सेतो घोडाको जात्रा हुन्छ । माथी सवारी हुने हो भने भक्तपुर नगरको मथिल्लो भेगमा घोडालाई लग्ने गर्दछ । यसरी माथिल्लो भेगमा लग्दा तचपाल टोल भन्दा माथी लगिदैन । भक्तपुर नगरको पूर्वतर्फ विराजमान ब्रह्मायणी देवीको वाहन पनि सेतो घोडा नै हो । त्यही भएर भक्तपुरको पायो जात्राको क्रममा सदैव तलेजु भवानीको सेतो घोडा ब्रह्मायणी देवीले आफ्नो बाहनको रुपमा लैजाला भनी तचपालबाटै तलतिर फर्काउने गरेको हो भन्ने किवंदन्ती रहेको छ । यसरी माथिल्लो भेगको परिक्रमा गरि गहिटीस्थित सांभुङ्ग भैरवबाटै दरवार स्क्वायर पुयाइन्छ । त्यस्तै, तल्लो भेगको परिक्रमा गरि गहिटीस्थित सांभुङ्ग भैरवबाटै दरवार स्क्वायर पुयाइन्छ । यसक्रममा तलेजुको सुनको ढोका अगाडि सेतो घोडा तीन पटक ओहोरदोहोर गराइन्छ । जसलाई भक्तपुरको घोडाजात्रा पनि भन्ने चलन छ । नेपाल संवत् ४४३ पौषशुक्ल नवमी शनिबारको दिन तलेजु भवानीको आगमन भएको इतिहास रहेको छ र उक्त दिनदेखि यो जात्रा सुरु भएको कथन छ । नवरातका नौ दिन भक्तपुरमा नौ देवीहरुको मन्दिरमा दर्शन गरि आफ्नो मनले चिताएका बरबधु यसै पायो न्ह्याकेगु दिन बिबाह गर्ने गर्दछ । यसरी वास्तवमा पायो न्याकेगु भन्नाले तरवारसहितको घोडा घुमाउने भए पनि यसको अर्का अर्थ भागी विवाह भन्ने पनि लाग्छ । यही विवाहसँगै सिलसिलाबद्ध अर्को कथन पनि यहाँ प्रख्यात छ । त्यो के हो भने यहाँ दसैको दस दिन फरकफरक शक्तिपीठहरुमा मेला लाग्ने गर्दछ बिहान र बुलुकी । यो बेला युवायुवती मेलामा सहभागी हुने गर्दछन् । यही क्रममा उनीहरुको मायाप्रेम पर्ने र अन्तमा विजया दशमीको दिन विवाह हुने प्रख्यात भनाइ रहेको छ । यसअघिको एक महिनाको समयमा यहाँका युवायुवती प्रत्येक बुधबार चार भगवान सिक वानेगु अर्थात् चार भगवानकोमा जाने भनेर जाने गरिन्छ । यो क्रममा काभ्रेको नमोवुद्ध, ललितपुरको बंगमति र काठमाडौंको साँखु तथा स्यम्भु जाने गर्दछन् । यसरी यो क्रममा चिनाजानी हुने दसैमा माया वस्ने र विजया दशमीको दिन विवाहबन्धनमा बाँधिने कथन छ, जुन अहिले पनि चलिएको छ । यति मात्रै होइन, पायो न्हाकेगु राति तलेजुमा त्यो जात्रा हेर्न आउँदा मन परेको युवतीलाई तानेर पनि लान पाइन्छ भन्ने कथन छ । यही कारण उहिलेउहित त्यो राति पायो न्हाकेगु राति आफना छोरी नातिहरुलाई घरबाहिर जान बन्देज लगाइन्थ्यो । तर अहिले त्यस्तो छैन, इतिहासविद डा वीरेन्द्रप्रसाद कायस्थ बताउँंछन् । विवाह जस्तै भक्तपुरको दसैंको क्रममा नवरात मेला, खम्ये जात्रा (राँगो दौडाउने जात्रा), कुछी भ्वय (दुई माना चिउरा नापेर खानुपर्ने विशेष भोज) लगायतका विशेष आकर्षणहरू यहाँको दसैको हो । संस्कृतिविद् ओम धौभडेल दसैं देशभरि मनाउने गरे पनि भक्तपुरको दसैं विशेष आकर्षण रहने सुनाउँछन् । उनका अनुसार दसैंको १० दिनमा भक्तपुरमा विशेष भोज, जात्रा, मेला लाग्ने गर्छ । प्रत्येक दिन एकएक शक्तिपीठमा जात्रा हुने दसैं हो, उनले भने, नवदुर्गाको भवानीको उत्पत्ति हुने दशमीको अर्को पक्ष हो । भलबल अष्टमीको दिन मरेको देउता यस दसंैमा उत्पत्ति हुने गर्छ । साथै तलेजु पनि अर्को महत्वपूर्ण पक्ष हो । भक्तपुरमा दशमीको दिन तलेजु मन्दिर पूजा हुने गर्छ । त्यस्तै मध्यपुर थिमीमा पनि बिजया दशमीका दिन पायो जात्रा मनाउने गर्दछ । यस जात्रालाई शक्ति पुजन वा मल्लकालिन सेना दिवसको रुपमा पनि मनाउने गर्दछ । थिमीको लायकुबाट सुरु हुने यस जात्रामा मल्लकालिन सैनिक पोशाक तथा मल्लकालिन हातहतियार सहित बालकुमारी देखि दिगुटोल सम्म प्रदर्शन गर्ने गर्दछ । स्थानिय भाषामा खाँ पिहावइगु वा भुइ फसि पालिगु भन्ने यस जात्रा हतियार प्रदर्शन गर्ने जात्राको रुपमा पनि लिइन्छ । पायोको अर्थ हतियार हो जसको अर्थ पाय तेयगु (हतियारमा धार राख्ने) शब्दबाट पुष्ठि हुन्छ । यसरी मल्लकालिन हतियार प्रदर्शन गरि बालकुमारी मन्दिरको अगाडि राखिएको कुभिन्डो (भुइ फसि) काट्ने गर्दछ ।"
बारा बस दुर्घटना अपडेट : मृत्यु हुनेको संख्या १५ पुग्यो,बारा : बाराको अमलेखगञ्ज नजिकै तीन नम्बर पुल छेउमा भएको बस दुर्घटनामा मृत्यु हुनेको संख्या १५ पुगेको छ। मृत्यु हुनेमा ९ पुरुष र ६ महिला रहेको बारा प्रहरी उपरीक्षक होविन्द्र बोगटीले अन्नपूर्णलाई जानकारी दिएका छन्। उनका अनुसार ३० जना घाइतेहरुको विभिन्न अस्पतालमा उपचार भइरहेको छ। घाइते १२ जनाको चितवन मेडिकल कलेज र १० जनाको चुरे हिल्स अस्पताल हेटौडामा उपचार भइरहेको छ। नारायणगढबाट वीरगन्ज आउँदै गरेको बा०६००१ ख०११० नम्बरको बस बिहीबार बिहान साढे १० बजेतिर तीन नम्बर पुल नजिकैको मोडमा सडकबाट खोलामा खसेको हो। बस दुर्घटनामा ठूलो संख्यामा मानवीय क्षति भएको छ।
जहाँ छोरा पाउने आशमा जिउमा बत्ती बाल्ने गर्छन्,"भक्तपुर : भक्तपुरका ४९ वर्षीय कृष्णप्रसाद दुवालले यसवर्ष जिउमा बत्ती बालेका छन् । उनले ५ लिटर तिलको तेल बालेका हुन् । उनले ६:३० बजेदेखि करिब ११:३० बजेसम्म जिउँमा बत्ती बालेका थिए । भक्तपुर नगरपालिका वडा नम्बर ९ कमिचा गल्ली बस्ने ५८ वर्षीय कृष्ण प्रसाद सैँजुले पनि ३ चोटी बत्ती यसरी बलेको स्मरण गरे । उनले ३ चोटी सिनामं तुलेगु (आफ्नो घरबाट ब्रम्हायणी मन्दिरसम्म गोलगोल गुल्टेर मन्दिर पुग्ने ) गरे । भक्तपुरको दसैंको यो एउटा फरक पाटो हो । प्रत्येक वर्ष दसैमा भक्तपुर नगरको पूर्वमा रहेको ब्रम्ययणी मन्दिरमा यसरी नै जिउमा बत्ती बाल्नेहरु रहेका हुन्छन् । यो वर्ष सुतेर जिउमा बत्ती बाल्ने एकजना थिए भने मेचमा बसेर जिउँमा बत्ती बाल्ने करिब ८ जना थिए । जिउमा बत्ती बल्ने दुई प्रकारको हुन्छ । एउटा मेचमा बसेर टाउको, कुमको दुई साइत र हातमा दुईता गरी जम्मा ५ वटा बत्ती बाल्ने र अर्को पुरै सुतेर जिउको माथि गोबर लगाएर गोबरको माथि १ सय ८ वटा घिरवा (बत्ती) बाल्ने । यो सबै आफ्नै इच्छाले गर्ने गरिन्छ । इच्छाएको व्यक्तिले ब्रम्हायणीमा ब्रम्हायणी मन्दिरको चारैतिरका ठाउँहरुमा बती बाल्ने गरिन्छ । आफूले गरेको सबै काम सफल होस् र घर परिवारको सुख शान्तिको लागि भनी यसरी बत्ती बाल्ने गरिन्छ । यसका लागि साथीभाइ आफन्तले सहयोग गरेका हुन्छन् । ब्रम्हायणीमा यसरी बत्ती बालिरहेको भक्तपुर नगरको घखाँका कृष्ण त्यात ७ चोटी जिउमा बत्ती बालिसकेको बताउँछन् । त्यस्तै भक्तपुर नगरपालिका वडा नम्बर ८ का जगातीका सुशन सुवालले ३ चोटी जिउमा बत्ती बालिसकेको बताए । उनले पहिलो पल्ट १० वर्षको उमेरमा बत्ती बालेको स्मरण गरे । बाहिर जाने तयारीमा रहेको र बाहिर गएपछि पछि बत्ती बाल्न सकिन्छ कि सकिदैन भनेर यो वर्ष पनि बत्ती बालेको उनी सुनाउँछन् । भक्तपुरको चाडपर्व भन्ने वित्तिकै अरुको भन्दा फरक नै हुन्छ, एकजना जात्राप्रेमी कृष्ण प्रजापतिले भने, यसरी नै दसैंमा बत्ती बाल्ने पनि यहाँको दसैंका फरकपना वा विशेषता नै हो । दसैको दसौं दिन अर्थात् दशमीको दिन भक्तपुरको पूर्वमा रहेको ब्रम्हायणी मन्दिरमा बिहानैदेखि मेला लाग्ने गर्छ । मेलामा बाजागाजा मात्र नभई जिउँमा बत्ती बाल्ने भक्तजनको पनि भीडभाड हुन्छ । स्थानीयबासीको भनाइ अनुसार आफ्नो आटेका काम, इच्छाएको काम पुगोस् भनेर बत्ती बाल्ने चलन रहेको छ । पहिला पहिला भए छोरा नभएकाहरुले छोरो पाओस् भनेर पनि यसरी बत्ती बाल्ने उनीहरुको भनाइ छ।"
"बाराको अमलेखगञ्जमा बस दुर्घटना : ८ जनाको मृत्यु,२५ घाइते",बारा : बाराको अमलेखगञ्ज नजिकै तीन नम्बर पुल छेउमा बस दुर्घटना भएको छ। दुर्घटनामा ठूलो मानवीय क्षति भएको छ । नारायणगढबाट वीरगन्ज आउँदै गरेको बा०६००१ ख०११० नम्बरको बस बिहान साढे १० बजेतिर तीन नम्बर पुल नजिकैको मोडमा सडकबाट खोलामा खसेको हो । दुर्घटनास्थलमा ८ जनाको मृत्यु भएको बाराका प्रहरी उपरीक्षक होविन्द्र बोगटीले जानकारी दिए । अरु २५ जना घाइते भएका छन्। घाइतेमध्ये १५ जनाको अवस्था गम्भीर रहेको प्रहरी उपरीक्षक बोगटीले बताए । गम्भीर घाइतेलाई उपचारका लागि हेटौडा अस्पताल र सामान्य घाइतेहरुलाई सिमराको अल्पाइन अस्पतालमा पठाइएको जानकारी बोगटीले दिएका छन् । बस तीन नम्बर पुल नजिकैको मोडमा नमोडिकन सडकबाट करिब १५ मिटर तल खोलामा खसेको थियो। मृतक र घाइतेहरुको परिचय खुल्न बाँकी रहेको उनले बताए ।
"पहिरोले घर भत्काउँदा तीन जना गम्भीर, दर्जन बढी घर जोखिममा","गोरखा : भारी वर्षाका क्रममा चुमनुब्री गाउँपालिका६ चुम्चेतमा पहिरोले दुई घर भत्काउँदा तीन जना गम्भीर घाइते भएक छन्। एक दर्जनभन्दा धेरै घर जोखिममा छन्। साविक चुम्चेत गाविसको खारमा पहिरोले घर भत्काउँदा ङवाङ तेञ्जिन लामा, उनकी श्रीमती र आमा घाइते भएका गाउँपालिका प्रमुख निमा लामाले जानकारी दिए। उनका अनुसार घाइते तीनैजना गम्भीर अवस्थामा छन्। सडक सञ्जालले नजोडेको त्यहा प्रतिकूल मौसमका कारण हेलिकोप्टरबाट उद्धार गर्न सकिएको छैन। चुम्लिङ, चुम्चेत र ताजुमा पनि पहिरोले घर जोखिममा पारेको स्थानीय गोपाल लामाले जानकारी दिए। 'मेरो आँगन पनि पहिरोले लग्यो। अरु घरहरू पनि जोखिममा छन्। हामी त धमाधम घरबाट सामान अन्यत्र सार्दैछौं,' उनले भने, 'मेरो घर नजिकको झोलुंगे पुल पनि पहिरोले लाने अवस्थामा छ। ताजुमा पनि ठूलो पहिरो लगेको छ। असाध्यै ठूलो पहिरो आयो। चुम्चेतमा पनि धेरै घर पहिरोको जोखिममा छन् भन्ने सुनेको छु।' पहिरोले मनास्लु क्षेत्र पुगेका पर्यटकहरु समेत समस्यामा परेका छन्। जहाँतही पहिरो जाँदा बाटो अवरुद्ध भएर पर्यटक बिचल्लीमा परेका पर्यटन व्यवसायी धावा ग्याल्जेन लामा बताउँछन्। सल्लेरी, बुर, रानालगायत धेरै ठाउँमा पहिरो गएको उनको भनाइ छ। प्रतिकूल मौसमका कारण पर्यटकको उद्धार गर्न नसकिएको उनको भनाइ छ।"
मोटरसाइकल दुर्घटनामा दुई जनाको मृत्यु,महेन्द्रनगर : कञ्चनपुरको पुनर्वास नगरपालिकामा गए राति मोटरसाइकल दुर्घटना हुँदा दुई जनाको मृत्यु भएको छ। जिल्ला प्रहरी कार्यालय कञ्चनपुरका प्रहरी निरीक्षक लोकेन्द्र ठगुन्नाका अनुसार पुनर्वास नगरपालिका११ हुलाकी सडकमा से७प ४७६५ नम्बरको मोटरसाइकल अनियन्त्रित भइ बिजुलीको पोलमा ठोक्किँदा दुवै जनाको मृत्यु भएको हो। मृत्यु हुनेमा मोटरसाइकल चालक कैलालीको धनगढी उप महानगरपालिका३ का २३ वर्षीय गुड्डु राना र सोही मोटरसाइकलमा सवार कञ्चनपुरको पुनर्वास नगरपालिका१० विकास बस्तीका २२ वर्षीय विशाल राना छन्। दुर्घटनामा परी घाइते भएका दुवैजनालाई उपचारका लागि धनगढीस्थित सेती प्रादेशिक अस्पताल लगिएको थियो। दुवैको उपचारका क्रममा मृत्यु भएको प्रहरीले जनाएको छ। दुवै जनाको शव परीक्षणका लागि सेती प्रादेशिक अस्पतालमा राखिएको छ।
"मनाङमा भारी हिमपात : यातायात अवरुद्ध, पर्यटकलाई यात्रा नगर्न अनुरोध","मनाङ : मनाङमा वर्षासँगै हिमपात भएको छ । मनाङको ङिस्याङ गाउँपालिका र नार्पाभूमि गाउँपालिकाको पूरै बस्ती ढाकिने गरी हिमपात भएको छ । हिमपात भएपछि स्थानीय घर बाहिर निस्किन सकिरहेका छैनन् । ङिस्याङ गाउँपालिकाका अध्यक्ष कान्छा घलेले बुधबार रातीदेखि हिमपात भएको बताए। 'बिहान हिउँ मात्रै परेको थियो । अहिले हिउँसँगै वर्षा भइरहेको छ,' उनले भने। हुम्डेदेखि माथिल्लो क्षेत्रमा हिउँ परिरहेकाले चिसो ह्वात्तै बढेको उनले बताए। अन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय मनाङका प्रमुख लेखनाथ गौतमले हिउँ परेपछि पर्यटक मनाङमा नै रोकिएका बताए। मनाङ गाउँमा मात्रै ६० को हाराहारीमा बाह्य पर्यटक रहेको उनले जानकारी दिए। थोराङ्ला पास ९५,४१६ मितर्फ याकखर्क, लेदर, थोराङ्ला फेदी (बेसक्याम्प), हाइक्याम्पलगायतका स्थानमा डेढ सय पर्यटक रहेको अनुमान गरिएको छ । तिलिचो ताल, खाङसार, श्रीखर्क, तिलिचो बेसक्याम्पलगायतका स्थानमा पनि पर्यटक रहेका छन् । 'हिमपात र वर्षाका कारण पहिराको जोखिम रहेकाले पर्यटकलाई जहाँ बसोबास गरिएको छ । सोही स्थानमा सुरक्षित बस्न र यात्रा नगर्न आग्रह गरिएको छ,' प्रमुख जिल्ला अधिकारी रवीन्द्र प्रसाद आचार्यले भने नार्पाभूमि गाउँपालिकाको मेता ९३,५६० मिदेखि माथिल्लो क्षेत्र र मनाङ ङिस्याङ गाउापालिकाको हुम्डे ९३,३०० मिदेखि माथिल्लो क्षेत्रमा हिमपात भइरहेको उनले बताए। सदरमुकाम चामेदेखि नै डाँडाकाँडामा हिमपात भएको छ । अविरल वर्षाका कारण बेँसीसहरचामे सडकको खोत्रो, धारापानी, कोत्रो र तिमाङ क्षेत्रमा बाढीपहिराले सडकमा क्षति पुर्याएको छ । सडकमा पहिरो खसेपछि बुधबारदेखि नै यातायात अवरुद्ध छ ।"
बारा बस दुर्घटना अपडेटः मृतक १६ मध्ये १२ जनाको सनाखत,"हेटौंडा: पूर्वपश्चिम राजमार्गअन्तरगत बारा जिल्लाको जीतपुर सिमरा उपमहानगरपालिका२२ अमलेखगञ्जस्थित तीन नम्बर पुलमा बिहीबार बिहान भएको बस दुर्घटनामा परी ज्यान गुमाएका १६ मध्ये १२ जनाको सनाखत भएको छ । मृत्यु हुनेमा बाराको कलैया उपमहानगरपालिका वडा नम्बर २ बस्ने वर्ष ४० का लिलाराज चौधरी, चितवनको खैरहनी नगरपालिका५ बस्ने वर्ष ६३ की नन्दकुमारी पुडासैनी, चितवनकै कालिका नगरपालिका रमाइलो चोक बस्ने शंकर कंडेलका १४ वर्षीय छोरा सफल कँडेल रहेका छन् । त्यस्तै, पर्साको वीरगंज महानगरपालिका १६ बस्ने वर्ष ६५ को सोमबहादुर चौरसिया, सोही स्थान बस्ने वर्ष ३५ की मन्निदेवी चौरसिया, मकवानपुरको हेटौंडा उपमहानगरपालिका७ बस्ने ५५ वर्षीया शुभलक्ष्मी श्रेष्ठ, हेटौंडा ७ कै २० वर्षकी स्वस्तिका श्रेष्ठ, बाराको कलैया उपमहानगरपालिका१० बस्ने वर्ष ३५ की नाजलिन खातुन, कलैया १० बस्ने इजाजत अन्सारी, बाराकै जितपुरसिमरा उपमहानगरपालिका २२ बस्ने वर्ष २८ को सुरेश विक रहेका छन् । सोही दुर्घटनामा परी खोलढुंगा बस्ने सुरक्षाकर्मी लालबहादुर बोगटी र धनुषाको जनकपुर ५ बस्ने ५० वर्षका सन्तोष कुमार रायको पनि मृत्यु भएको जिल्ला प्रहरी कार्यालय मकवानपुरका प्रहरी प्रवक्ता बलराम श्रेष्ठले अन्नपूर्ण पोष्ट्लाई जानकारी दिए । उनका अनुसार बाँकी ४ जनाको भने सनाखत हुन बाँकी छ । बसका चालक स्याङजा आदिखोला गाउँपालिका ६ बस्ने वर्ष ४० का कोदिप्ति नारायण ढकालको भने हेटौंडाकै चुरेहिल अस्पतालमा उपचार भइरहेको र उनको अवस्था सामान्य रहेको प्रवक्ता श्रेष्ठले बताए । घटनास्थलमै ८ जनाको र उपचारको लागि हेटौंडाको चुरेहिल अस्पतालमा लगिएको ९ जनामध्ये २ जनाको मृत्यु भएको हो । उपचारको क्रममा ४ जनाको हेटौंडा अस्पतालमा मृत्यु भएको अस्पतालले पुष्टि गरेको छ । हेटौंडाकै मकवानपुर सहकारी अस्पतालमा लगिएका ६ जनामध्ये १ जनाको मृत्यु भएको र चितवनमा उपचारको क्रममा १ जनाको घाइतेको पनि मृत्यु भएको हो । नारायणगढबाट वीरगञ्जतर्फ जाँदै गरेको बा ०६००१ ख ०११० नम्बरको बस तीन नम्वर पुलस्थित सडकखण्डबाट २० मिटर तल रहेको खोलामा खसेको थियो । बस आफै अनियन्त्रित भएर दुर्घटना भएको प्रहरीको प्रारम्भिक अनुसन्धानबाट खुलेको छ । हाल भरतपुरस्थित अस्पतालमा १९ जनाको र वीरगंजमा ९ जनाको उपचार भइरहेको छ । चुरेहिल अस्पतालमा २ जना, मकवानपुर सहकारी अस्पतालमा २ जना र हेटौंडा अस्पतालमा ३ जनाको उपचार भइरहेको छ । बसमा ५० जना सवार थिए ।"
तीन नम्बर पुलमा बस दुर्घटना : मृत्यु हुनेको संख्या १२ पुग्यो,"हेटौंडा : मकवानपुर र बाराको सीमामा पर्ने तीन नम्बर पुलमा बस दुर्घटना हुँदा मृत्यु हुनेको संख्या १२ पुगेको छ। मकवानपुर प्रहरी कार्यालयका प्रहरी उपरीक्षक बामदेव गौतमका अनुसार १० जनाको घटनास्थल र दुई जनाको हेटौंडा अस्पतालमा मृत्यु भएको हो। उनीहरुको सनाखत नभएको प्रहरीले जनाएको छ। नारायणघाटदेखि वीरगन्जतर्फ जाँदै गरेको बागमती प्रदेश ००६००ख ०२१० नम्बर यात्रुबाहक बस दुर्घटना हुँदा ३५ जना घाइते भएका छन्। उनीहरुको हेटौंडास्थित जिल्ला अस्पताल, सन्चो अस्पताल र चुरे हिल्स हस्पतालमा उपचार भइरहेको प्रहरीले जनाएको छ।"
बबई नदीले खतराको तह नाघ्यो : बर्दियाका दर्जनौं घर डुबानमा,"गुलरिया : मंगलबार रातीदेखि परेको अविरल वर्षाका कारण बबई नदीले खतराको तह नाघेपछि बर्दियामा दर्जनौं घर बाढीबाट डुबानमा परेका छन् । बबई नदीको बाढीले गुलरिया नगरपालिका अन्र्तगत बालापुर, सूर्यगौडी लगायत बान्धुपुरका बस्तीहरु डुबानमा परेका हुन् । डुवान क्षेत्रका स्थानीयहरुलाई सुरक्षित स्थानमा राखिएको प्रमुख जिल्ला अधिकारी बन्धु प्रसाद बास्तोलाले बताए । नदीमा पानीको सतह घटेपनि पहाडी जिल्लाहरुमा वर्षा नरोकिएकाले तल्लो तटिय क्षेत्रका स्थानीयलाई सतर्कता अपनाउन स्थानीय प्रशासनले आग्रह गरेको छ । नदी सडकबाट बगेपछि गुलरियानेपालगञ्ज सडक खण्ड अवरुद्ध भएको छ । सडकमा पानी बढ्दै गएकाले सवारी साधनलगायतका आवागमन बन्द गरिएको प्रमुख जिल्ला अधिकारी बास्तोलाको भनाइ छ । नदीले बालापुर क्षेत्रमा केही कटान गरेको छ । सूर्यगौडी खल्लाका पीडितहरु हुलाकी सडकमा पाल टाँगेर सुरक्षित आश्रय लिइरहेका छन् । बाढीको जोखिमबाट सुरक्षा दिन नेपाल प्रहरी, सशस्त्र प्रहरी, नेपाली सेनालाई तयारी अवस्थामा रहेका छन् । बन्दोबस्ती तथा सुरक्षा संयन्त्रसहित ३ वटा मोटर बोट, डुँगा, डारी लगायत सुरक्षाकर्मी सहितको उद्धार टोली तयारी अवस्थामा छन् । कटान क्षेत्रमा तत्काल नियन्त्रणका लागि बोराहरु पनि तयारी अवस्थामा राखिएका छन्। बबई नदीको मुहान क्षेत्रका जिल्लामा वर्षा नरोकिएकाले बाढीको थप जोखिम कायमै रहेकाले नदी किनार तथा तल्लो तटीय क्षेत्रमा बसोवास गरेका स्थानीयलाई सर्तकता अपनाउन आग्रह गरिएको छ । बबई नदीको चेपांग जलमापन केन्द्रमा बिहीबार बेलुकी पानीको सतह ६ दशमलव ८६ मिटर मापन गरिएको हाइड्रोलोजीमा जनाइएको छ । बबईको चेपांगमा ५ दशमलव ५० मिटर चेतावनी तह मानिन्छ । ६ दशमलव १० मिटर पानीको सतहलाई खतराको तह मानिन्छ ।"
काठमाडौं उपत्यकामा आज दिनभर पानी पर्ने,"काठमाडौं : काठमाडौं उपत्यकामा आज दिनभर वर्ष हुने मौसम पूर्वानुमान महाशाखाले जनाएको छ। वर्षाका कारण दसैंमा टीका थाप्न मान्यजनकहाँ जान तथा मानिसलाई आवतजावतमा निकै कठिनाइ भइरहेको छ। रातिदेखि काठमाडौं उपत्यकामा पानी परिरहेको छ। उपत्यकामा गएको २४ घण्टामा २२ दशमलब ४ एमएम पानी परेको छ। मौसमविद् मञ्जु बासीका अनुसार आज दिनभरि पानी पर्नेछ। 'काठमाडौं उपत्यकामा आज दिनभर लगातार मध्यम खालको वर्षा हुन्छ। ३४ बजेतिर पानी केही कम भएपनि दिनभरी नै पानी पर्नेछ,' उनले भने। काठमाडौं उपत्यकामा शनिबार विहानदेखि मात्र वर्षा कम हुँदै जानेछ।"
"करेन्ट लागेर दाजुभाइको मृत्यु, आमाछोरा घाइते",जनकपुर : करेन्ट लागेर धनुषाको जनकपुरधाममा दाजुभाइको मृत्यु भएको छ भने आमाछोरा घाइते भएका छन् । आफ्नै घरमा पानी तान्ने मोटरमा तार जडान गर्ने क्रममा करेन्ट लागेर जनकपुरधाम उपमहानगरपालिका२३ का ६० वर्षीय दिनेश चौधरी र उनका ५४ वर्षीय भाइ रामेश्वर चौधरीको मृत्यु भएको हो । करेन्ट लागेर गम्भीर घाइते दुवैजनाको जनकपुरधामस्थित प्रादेशिक अस्पतालमा उपचारका क्रममा मृत्यु भएको जिल्ला प्रहरी कार्यालयका प्रवक्ता प्रहरी नायव उपरीक्षक दिपक रायले जानकारी दिए। करेन्ट लागेर दिनेशकी श्रीमती निर्मलादेवी र छोरा मुकेश घाइते भएका छन् । आमाछोराको जनकपुरधामस्थित प्रादेशिक अस्पतालमा उपचार भइरहेको छ । रासस
राप्तीको बाढीले तीन सय बढी घर डुबानमा,"खजुरा : अविरल वर्षाका कारण राप्ती नदीमा आएको बाढीले बाँकेका तल्लो तटीय क्षेत्रका तीन सयभन्दा बढी घर डुबानमा परेका छन् । अविरल वर्षापछि राप्ती नदीमा आएको बाढीले बाँके डुडुवा गाउँपालिका वार्ड नं १ अन्तर्गत पर्ने चौफेरी, कृषि चौफेरी र पाझा गाउँका तीन सयभन्दा बढी घर डुबानमा परेका छन् । बाढी घरभित्र पसेपछि अन्नपात कपडा लत्ता भिजेर क्षति भएको स्थानीय गणेश गुप्ताले बताए। राप्ती नदी र खोलाको बीचमा रहेका ती गाउँका स्थानीयहरु त्रसित भएका छन् । घरभित्र पानी पसेपछि यहाँका स्थानीय गाउँपालिकाले निर्माण गरेको आश्रयस्थलमा आश्रय लिएर बसेका छन् । अत्यावश्यक सामाग्री लिएर स्थानीयहरु आश्रयस्थलमा बसिरहेको गाउँपालिका अध्यक्ष नरेन्द्रकुमार चौधरीले बताए । अहिले पनि वर्षा भइरहेकाले नदीमा पानीको सतह बढ्दै गएको छ । अविरल वर्षाले बाँकेको कुसुमस्थित राप्ती नदीमा पानीको सतहले छ दशमलव त्रिसट्ठी मिटर पार गरेको छ । राप्तीनदीमा पानीको सतह पाँच मिटर ४० सेन्टिमिटर पुगेपछि खतरा मानिन्छ । अहिले पनि निरन्तर वर्षा भइरहेकाले खतराको तह बढ्नसक्ने जिल्ला आतकालीन कार्यसञ्चालन केन्द्रका सूचना व्यवस्थापन अधिकृत रुपन ज्ञवालीले बताए। राप्तीनदीमा बाढी आएपछि तल्लो तटीय क्षेत्रका फत्तेपुर, गंगापुर, होलिया, बेतहनी, कम्दीगाउँलगायत स्थानमा बाढी आउँछ । जिल्ला विपद् व्यवस्थापन समिति बाँकेले नदी तटीय क्षेत्रका बासिन्दालाई उच्च सतर्कता अपनाउन सूचनामार्फत् आग्रह गरेको छ । बाढी र डुबान सुरु भएपछि त्यस आसपास क्षेत्रका सर्वसाधारणहरु अहिले त्रसित् छन् । रासस"
"वर्षाले बेनीजोमसोम सडक अवरुद्ध : पर्यटकको बिचल्ली, उद्दारमा कठिनाइ","जोमसोम : मंगलबार रातिदेखि अविरल रुपमा परेको वर्षाले राष्ट्रिय गौरवको बेनीजोमसोम ७६ किमी सडक अवरुद्ध हुँदा मुक्तिनाथ दर्शन गरी फर्किएका भारतीय पर्यटक तथा अन्य सर्वसाधारण यात्रुबीच बाटोमै अलपत्र परेका छन् ।वर्षाले स डक मर्मत गरी सडक आवागमन सञ्चालन गर्न समस्या परेको छ । वर्षाले म्याग्दीको घुमाउने ताल,बैसरी, बेग खोला, तातोपानी, जलथले, गुईठे, लाटो खोला, रुप्से झरना, र काभ्रेभीरलगायतका दर्जनौं स्थानमा ठाउँठाउँमा पहिरो जाने, सडक डाईभर्सन बगाउने,सडक भाँसिने र राष्ट्रिय राजमार्गको शाखा नदीहरुको बहाव उच्च हुँदा बेनीजोमसोम ७६ किमी सडक अवरुद्ध भएको बेनीजोमसोम सडकका सुपरभाईजर इन्द्रसिंह शेरचनले जानकारी दिए । वर्षाले सडक अवरुद्ध मुक्तिनाथ दर्शन गरी फर्किएका सयौं भारतीय पर्यटक अहिले म्याग्दीको तातोपानी र रुप्से र मुस्ताङका लेते र घाँसालगायतका स्थानमा अलपत्र परेको घाँसा प्रहरी चौकीका निमित्त प्रहरी ईञ्चार्ज ढकबहादुर क्षेत्रीले जानकारी दिए । उनका अनुसार वर्षाले सडक अवरुद्ध हुँदा मुस्ताङबाट बिरामीको उद्दार गर्न र आन्तरिक पर्यटकका साथै सर्वसाधारण नागरिकलाई आउजाउमा समस्या परेको छ । बेनीजोमसोम सडक अवरुद्धसँगैबीच बाटोमा अलपत्र परेका भारतीय पर्यटकको उद्दारका लागि हेलिकोप्टर चार्टर गर्ने पहल भइरहेको भएपनि प्रतिकुल मौसमका कारण हेलि उडान हुन नसकेको घाँसा प्रहरी चौकीका निमित्त ईञ्चार्ज क्षेत्रीले जानकारी दिए । यता, राष्ट्रिय गौरवको निर्माणधिन बेनीजोमसोम सडकमा कार्यरत मजदुर तथा अपरेटक चालक दसैं मनाउन घर प्रस्थान गरेकाले सडक खुलाउन समस्या परेको हो ।सडकका मजदुर र अपरेटर नभएपनि सडक खुलाउने प्रयास गरिएको सडक सुपरभाइजर शेरचनले जानकारी दिए । सयौं यात्रु बेनीजोमसोम सडकमा अलपत्र परेका छन्,उनीहरुको उद्दार गर्न र सवारी आवागमन संञ्चालन गर्न प्रयत्न भईरहेको छ,सुपरभाईजर शेरचनले भने, निरन्तरको अविरल वर्षा रोकिएको छैन, प्रतिकुल मौसमका कारण सडक मर्मत गर्न अप्ठ्यारो परेको छ । मुस्ताङका परम्परागत मौलिक घर वर्षाले जोखिममा मुस्ताङको मौलिक कलासस्कृतिको रुपमा स्थापित परम्परागत ढुङ्गा र माटोले बनेका घरहरु अविरल वर्षाका कारण जोखिममा पर्न थालेका छन् । तल्लो मुस्ताङदेखि उपल्लो मुस्ताङसम्म अहिले निरन्तर वर्षा भइरहेको छ । गत मंगलबारदेखि परेको वर्षाले यहाँका ढुङ्गा र माटोले बनेका मौलिक घरहरु भत्किने, चुहिन र चर्किर्न थालेका छन् । मुस्ताङको ढुम्बा र स्याङमा केही घरहरु वर्षाले क्षति तूल्याएको मुस्ताङ प्रहरीले बताएको छ । अविरल वर्षाले अहिलेसम्म कुनै मानवीय क्षति नभएको जनाईएको छ । कुनै बेला मुस्ताङ पानी नपर्ने जिल्लाका रुपमा चिनिने गथ्र्यो । पछिल्लो समय मुस्ताङमा अविरल वर्षा हुने क्रम वृद्धि भईरहेको छ । जलवायु परिवर्तनको प्रभावका कारण मुस्ताङको वातावरणीय क्षेत्रमा समेत नकारात्मक प्रभाव बढ्न थालेको हो । यहाँको मौसमी तापमान वृद्धि हुँदै जानु, निरन्तर वर्षा हुनु, कृषिक्षेत्रमा विभिन्न रोग प्रकोप बढ्दै जानु ,परम्परागत स्याउ खेतीले बसाई सार्दै जानु र जैविक विविधता पशुपालनक्षेत्रमा आशिंक असर देखिनु आदीले जलवायु परिवर्तनको असर प्रत्यक्ष र परोक्ष रुपमा देखिन थालेको लोमान्थाङ गाउँपालिकाका अध्यक्ष टसी नर्बु गुरुङले उल्लेख गरे । पछिल्लो समय मुस्ताङको मौलिक परम्परागत घरहरु मासिन थालेको अध्यक्ष गुरुङले उल्लेख गरे । हिमाली क्षेत्रमा वर्षा हुने क्रम बढेको र सडक यातायातले जोडिएकाले मुस्ताङमा परम्परागत घर मासेर आधुनिक घरहरु निर्माण गर्ने क्रम बढेको अध्यक्ष गुरुङले सुनाए ।"
बस दुर्घटना: मृतकमध्ये ९ जनाको सनाखत,"हेटौंडा : बाराको जितपुरसिमरा उपमहानगरपालिका२२ अमलेखगञ्जमा बस दुर्घटनामा परी मृत्यु भएका ९ जनाको सनाखत भएको छ। बस दुर्घटनामा मृत्यु हुनेको संख्या १६ पुगेको छ। हेटौंडा अस्पतालमा उपचारका क्रममा मृत्यु भएका १२ जनामध्ये ९ को सनाखत भएको प्रहरी उपरीक्षक बामदेव गौतमले जानकारी दिए। मृत्यु हुनेमा पर्साको विरगन्ज महानगरपालिका१६ की मुन्नीदेवी चौरसिया, हेटौंडा उपमहानगरपालिका७ की ५५ वर्षीया शुभलक्ष्मी श्रेष्ठ, सोही स्थानकी २० वर्षीया स्वस्तिका श्रेष्ठ, बाराको कलैया१० का नगरीन खातुन, बाराको अमलेखगञ्जका सुरेश विक, बाराको कलैयाका इन्ताज अन्सारी, खोखलढुङ्गाका ४५ वर्षीय लालबहादुर बोगटी, गोर्खाकी अम्बिका काडेल र पर्साको विरगन्ज१६ का सकेमप्रसाद चौरसिया एसपी गौतमले जानकारी दिए। बसमा सवार यात्रुको सङ्ख्या एकीन हुन नसके पनि झण्डै ५० जना सवार रहेको प्रहरीले जनाएको छ। नारायणगढबाट वीरगञ्जतर्फ जाँदै गरेको बा०६००१ ०११० नम्बरको बस जीतपुर सिमरा उपमहानगरपालिका२२ अमलेखगञ्जमा दुर्घटना भएको हो।"
अमलेखगञ्जमा बस दुर्घटना : १५ जनाको अवस्था गम्भीर,सिमरा: बाराको पथलैयाहेटौंडा सडकखण्डअन्तर्गत ३ नम्बर पुलमा यात्रुबस दुर्घटना हुँदा १० जनाभन्दा बढीको मृत्यु भएको छ । नारायणघाटबाट वीरगन्जतर्फ आउँदै गरेको बा प्र०६००१ ख ०११० नम्बरको बस ३ नम्बर पुलको मोडमा दुर्घटना भएको हो । दुर्घटनामा मृत्यु हुनेको संख्या यकिन हुन सकेको छैन । स्थानीयका अनुसार दुर्घटनामा १० जना भन्दा बढीको घटनास्थलमै मृत्यु भएको छ । यद्यपि प्रहरीले भने मृतकको संख्या अहिले बताउन नसकिने बताएको छ । दुर्घटनामा २५ भन्दा बढी घाइते भएका छन्। घाइतेमध्ये १५ जनाको अवस्था गम्भीर रहेको छ। घाइतेलाई उपचारका लागि हेटौंडा लगिएको छ ।
नारायणघाटमुग्लिन सडक फेरि अवरुद्ध,चितवन : पहिरोको कारण नारायणघाट मुग्लिन सडक फेरि अवरुद्ध भएको छ । लगातारको वर्षाले भरतपुर महानगरपालिका २९ केराबारीमा पहिरो खसेको हो । वर्षाको कारण लेदोसहितको पहिरो झरेर सडक अवरोध भएको जिल्ला प्रहरी कार्यालय चितवनका डीएसपी नरहरी अधिकारीले बताए । पहिरो दिउँसो ३ बजेतिर खसेको हो। अवरुद्ध बाटो खुलाउन ईलाका प्रहरी कार्यालय मुग्लिनबाट प्रहरी निरीक्षकको कमाण्डमा टोली खटिएको छ । आज बिहान उक्त सडक खण्डको सत्रकिलोमा पहिरो खसेर साढे दुई घण्टा सडक अवरुद्ध भएको थियो। बिहान साढे आठ बजेदेखि बन्द सडक ११ बजेतिर दुईतर्फी सञ्चालनमा आएको थियो।
"बस दुर्घटना : मृत्यु हुनेको संख्या १६ पुग्यो, घाइते २० जनालाई भरतपुर पठाइयो","हेटौंडा : पूर्वपश्चिम राजमार्गअन्तर्गत बारा जिल्लाको जीतपुरसिमरा उपमहानगरपालिका२२ अमलेखगञ्जस्थित तीन नम्बर पुलमा बिहीबार विहान भएको बस दुर्घटनामा मृत्यु हुनेको संख्या १६ पुगेको छ। जिल्ला प्रहरी कार्यालय मकवानपुरका प्रवक्ता एवं प्रहरी निरीक्षक बलराम श्रेष्ठले दिएको जानकारी अनुसार चितवन पठाइएका एक जना घाइतेको मृत्यु भएसँगै मृतकको संख्या १६ पुगेको हो। यसअघि १५ जनाको मात्रै मृत्यु भएको प्रहरीले पुष्टि गरेको थियो। घटनास्थलमै ८ जनाको मृत्यु भएको र उपचारको लागि हेटौंडाको चुरेहिल अस्पतालमा लगिएको ९ जनामध्ये २ जनाको मृत्यु भएको हो। उपचारको क्रममा ४ जना घाइतेको हेटौंडा अस्पतालमा मृत्यु भएको अस्पतालले पुष्टि गरेको छ। हेटौंडाकै सहकारी अस्पतालमा लगिएका ६ जनामध्ये १ जनाको मृत्यु भएको हो भने चितवन पठाइएको १ जना घाइतेको पनि मृत्यु भएको प्रहरी निरीक्षक श्रेष्ठले बताए। मृतक सबैको सनाखत हुन बाँकी छ। नारायणगढबाट वीरगञ्जतर्फ जाँदै गरेको बा०६००१ ख ०११० नम्बरको बस जीतपुरसिमरा उपमहानगरपालिका वडा नम्बर २२ अमलेखगञ्जस्थित३ नम्बर पुलमा सडकबाट खोलामा खसेको थियो। बसमा ५० जना सवार थिए। प्रहरी निरीक्षक श्रेष्ठका दुर्घटनामा परी घाइते भएका २० जनालाई हेटौंडाको विभिन्न अस्पतालमा प्राथमिक उपचारपश्चात् थप उपचारको लागि चितवनको भरतपुर पठाइएको छ। हेटौंडा उपमहानगरपालिका१४ का १४ वर्षीय अमृत लोप्चन, सोही ठाउँका अन्दाजी १२ वर्षीय विज्ञान घिसिङ, चितवनको खैरहनी ८ का अन्दाजी ५४ वर्षीय भीमसेन अधिकारी, खैरहनीकै अन्दाजी ३८ वर्षीय रविना अधिकारी, हेटौंडा१४ चुरियामाइ बस्ने अन्दाजी ३४ वर्षकी ठुलीमाया स्याङ्तान, सोही स्थानकी अन्दाजी ३५ वर्षकी मञ्जुकुमारी लोप्चन, वीरगञ्ज महानगर१६ निवासी अन्दाजी २२ वर्षीय रविना चौरसिया, सोही स्थानका अन्दाजी २५ वर्षीय सन्दीप चौरसिया, ४० वर्षीय लक्ष्मीदेवी चौरसिया, ६२ वर्षीय मालती चौरसियालाई भरतपुर पठाइएको हो। त्यस्तै हेटौंडा७ का १७ वर्षीय सोनिया श्रेष्ठ, जीतपुरसिमरा२२ बस्ने अन्दाजी ११ वर्षका शिशिर विक, हेटौंडा१४ का अन्दाजी १५ वर्षीय प्रशान्त स्याङ्तान, वीरगञ्ज १६ निवासी ११ वर्षीय देवी आयान चौरसिया, सोही स्थानका प्रिन्स चौरसिया, चितवनका २० वर्षीय आयुस बास्तोला, वीरगञ्ज१६ बस्ने अन्दाजी ७ वर्षका दिपेश चौरसिया, हेटौंडा ८ बस्ने १७ वर्षीय सलमान आलम, सोही ठाउँका अन्दाजी १५ वर्षीय सवनम खातुन र हेटौंडा उपमहानगर१४ निवासी अन्दाजी ७ वर्षीय सुविना घिसिङलाई पनि उपचारका लागि चितवन पठाइएको प्रहरीले जनाएको छ।"
सिट बाँडफाँट टुंग्याउन बालुवाटारमा गठबन्धनको बैठक,"काठमाडौं : प्रतिनिधिसभा र प्रदेशसभा निर्वाचनका लागि पाँच दलीय गठबन्धनका तर्फबाट निर्वाचन क्षेत्र बाँडफाँट गर्ने सम्बन्धमा छलफल गर्न शीर्ष नेताको बैठक बालुवाटारमा सुरु भएको छ। बैठकले पाँच दलीय कार्यदलले गृहकार्य गरी पठाएको प्रतिवेदनमा छलफल गरी अन्तिमरुप दिने विश्वास गरिएको छ। निर्वाचन क्षेत्र बाँडफाँटका लागि केही दिनदेखि दैनिक बसिरहेको बैठकलाई निरन्तरता दिँदै आज पनि बैठक सुरु भएको जनता समाजवादी पार्टी (जसपा)का अध्यक्ष उपेन्द्र यादवले जानकारी दिए। प्रतिनिधिसभा र प्रदेशसभाको निर्वाचनका लागि यही असोज २३ गते आइतबार उम्मेद्वारी दर्ता कार्यतालिका तोकिएको छ। त्यसअघि गठबन्धनले क्षेत्र बाँडफाँट गरी दलले उम्मेद्वार तोक्नुपर्छ। बैठकमा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल प्रचण्ड, नेकपा (एकीकृत समाजवादी) का अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव, जनमोर्चाका उपाध्यक्ष दूर्गा पौडेललगायत शीर्ष नेतृत्व सहभागी रहेको बताइएको छ।"
"आगलागीबाट घर जलेर नष्ट, ८४ वर्षीया वृद्धा गम्भीर घाइते","बैतडी : बैतडीको पुर्चौडी नगरपालिका८ डणपुरमा घरमा आगलागी हुँदा एक वृद्धा घाइते भएकी छन् भने घर पूर्णरुपमा जलेर नष्ट भएको छ। आज दिउसो भान्साकोठाको चुलोमाथि सुकाउन राखेको दाउरबाट सल्किएको आगोले घर जलेर पूर्णरुपमा नष्ट भएको हो। आगलागीबाट ८४ वर्षीया वृद्धा जयमती साउँद पनि गम्भीर घाइते भएकी छन्। स्थानीयका अनुसार खाना बनाएर चुलोमाथि सुकाउन राखेको दाउराबाट आगो सल्किएको थियो। घरभित्रै सुतिरहेको अवस्थामा आगो लागेको थाहा पाएकी जयमती घरभित्रबाट भागेर बाहिर आउँदासम्म जलेर घाइते भएकी वडा नं ८ का वडा अध्यक्ष वीरबहादुर बोहराले बताए। आगोले घर पूर्णरुपमा क्षति भएपछि अप्रान्ह ४ बजे आगालगीको घटनाबारे प्रहरीले खबर पाएको थियो। घाइते साउँदलाई उपचारका लागि धनगढी लगिदैछ। उनको पिठ्यु, अनुहार, हात र खुट्टाका भागहरू आगोले जलेका छन्। पाँच वर्ष पहिले श्रीमान गुमाएकी जयमती छोरीसँगै बस्दै आएकी थिइन्। छोरी खर काट्न गएकोबला आगालागीको घटना भएको थियो। स्थानीयहरूका अनुसार आगलागीबाट नगदसहित २ लाख बढीको क्षति भएको परिवारले जनाएको छ।"
"बाढीले राप्ती नदीमा खतराको तह नाघ्यो, उच्च सतर्कता अपनाउन आग्रह","खजुरा : मंगलबार रातिदेखि परेको अविरल वर्षाका कारण राप्ती नदीमा खतराको तह पार गरेको छ । लगातारको अविरल वर्षाले बाँकेको कुसुमस्थित राप्ती नदीमा पानीको सतह छ दशमलव ३२ मिटर पार गरेको छ । राप्ती नदीमा पानीको सतह पाँच मिटर ४० सेन्टिमिटर पुगेपछि खतरा मानिन्छ । आज बिहान ६:३० बजे कुसुममा नदीको सतह छ दशमलव ३२ मिटर पुगेको बाँकेस्थित जलमापन केन्द्रले जनाएको छ । अहिले पनि निरन्तर वर्षा भइरहेकाले खतराको तह बढ्न सक्ने जिल्ला आपत्कालीन कार्य सञ्चालन केन्द्रका सूचना अधिकृत रुपन ज्ञवालीले बताए । राप्ती नदीमा बाढी आएपछि तल्लो तटीय क्षेत्रका फत्तेपुर, गङ्गापुर, होलिया, बेतहनी, कम्दी गाउँलगायत स्थानमा बाढी आउँछ । जिल्ला विपद् व्यवस्थापन समितिले बुधबार साँझ एक सूचना निकालेर नदी तटीय क्षेत्रका बासिन्दालाई उच्च सतर्कता अपनाउन आग्रह गरेको छ । प्रशासन कार्यालयका प्रशासकीय अधिकृत रामकुमार सोनकरले उक्त सूचना जारी गर्दै राप्ती नदी तल्लो तटीय क्षेत्रमा बसोबास गर्ने सम्पूर्ण नागरिकलाई उच्च सतर्कता अपनाउन अनुरोध गरेका छन् । सूचनामा नदी किनारको तल्लो तटीय क्षेत्रमा नदी किनारमा जाने, दाउरा छोप्ने, नुहाउने, माछा मार्नेजस्ता कार्य नगर्न पनि उल्लेख गरिएको छ । अविरल वर्षाले बाँके जिल्लाका विभिन्न स्थान अहिले जलमग्न भएको छ । नेपालगञ्ज, कोहलपुर, खजुरा बजार क्षेत्रका अधिकांश स्थानमा पानी जमेको छ । अहिले पनि वर्षा भइरहेकाले सर्वसाधारणलाई आवतजावत गर्न कठिनाइ भएको छ । यसैगरी लगातार वर्षाका कारणले नेपालगञ्जको रामलिला मैदानमा बडादसैँको घटनास्थापनादेखि सुरु भएको रामलिला महोत्सव दशहरा मेला स्थगित भएको छ । अविरल वर्षाका कारण बुधबार हुने भनिएको १०औं दिनको रावण बधलगायत कार्यक्रम आजलाई सारिए पनि वर्षा नरोकिएकाले गर्ने या नगर्ने अनिश्चित बनेको सञ्चालक समितिले जनाएको छ । समितिका प्रबन्धक भरतकिशोर वैश्यका अनुसार लगातार वर्षा भइरहेको र रामलिला मैदानमा पानी जमेका कारण सबै कार्यक्रम स्थगित गरिएको हो । रामलिला नाटक प्रदर्शनीमा आज ४२ फिटको रावणको पुत्ला दहन गर्ने कार्यक्रम थियो । अहिले रामलिला मैदान पूरै जलमग्न छ ।"
भारतीय कम्पनीको रुघाखोकीको औषधि खाँदा गाम्बियामा ६६ बालबालिकाको मृत्यु,"काठमाडौं : विश्व स्वास्थ्य संगठन (डब्ल्यूएचओ) ले भारतको मेडन फर्मास्युटिकल्स कम्पनीले उत्पादन गरेको रुघाखोकीको औषधि बालबालिकाहरुलाई नखुवाउन सुझाव दिएको छ। गाम्बियामा रुघाखोकीको औषधि खाँदा ६६ जना बालबालिकाको मृत्यु भएपछि औषधिकै कारण मृत्यु भएको हुनसक्ने भन्दै डब्ल्यूएचओले यस्तो सुझाव दिएको हो। डब्ल्यूएचओले बुधबार विश्वव्यापी स्वास्थ्यसम्बन्धी पत्रकार सम्मेलनमा यसको जानकारी दिएको हो। पत्रकार सम्मेलनमा भनिएको छ,' डब्ल्यूएचओले गाम्बियामा चार औषधिलाई लिएर चेतावनी जारी गरेको छ। जसबाट मिर्गौलामा गम्भीर असर र ६६ बालबालिकाको मृत्युसँग सम्बन्धित छ। यो मृत्यु अत्यन्त दु:खदायी छ।' 'यी चार औषधि कफ र कोल्ड सिरप हुन्,जुन भारतमा मेडन फर्मास्युटिकल्स लिमिटेडले बनाउँछ। डब्ल्यूएचओले कम्पनी र सम्बन्धीत व्यक्तिसँग थप अनुसन्धान गरिरहेको छ। यी दूषित उत्पादनहरु हालसम्म गाम्बियामा मात्र भेटिएका छन्। तर अन्य देशमा पनि वितरण भएको हुनसक्छ,' डब्ल्यूएचओले भनेको छ। डब्ल्यूएचओले यी उत्पादनहरु परीक्षण गरेर मात्रै सेवन गर्न सुझाव दिएको बीबीसीमा समाचार छ। अङ्ग्रेजी अखबार द हिन्दूले लेखेको छ कि डब्ल्यूएचओले यी औषधिहरूको परीक्षण गरेपछि तिनीहरूमा डाइथिलिन ग्लाइकोल र इथिलिन ग्लाइकोलको अनुपयुक्त मात्रा भेटिएको बताएको छ।"
नारायणीको बाढीले सर्तकताको तह पार गर्यो (तस्बिरसहित),चितवन : लगातारको वर्षाका कारण नारायणीको सतह बढेको छ। नारायणीमा बाढी आएपछि बाढीले सतर्कताको तह पार गरेको छ। जल तथा मौसम विज्ञान विभागको बाढी सूचना केन्द्रले आज बिहान सात बजे दिएको जानकारीअनुसार नारायणगढ र देवघाट बाढी मापन केन्द्रमा जल सतहले सतर्कताको तह पार गरेको हो। नारायणगढमा बिहान ७ बजे पानीको सतह १० दशमलव ६१ मिटर पुगेको छ। नौ दशमलव आठ मिटर पुगेपछि सतर्कता तह पार हुन्छ। एघार मिटर पुग्नासाथ खतराको संकेत मानिन्छ। देवघाट मापन केन्द्रले गरेको मापनअनुसार पानीको बहाब सात दशमलव चार मिटर पुगेको छ। सात दशमलव तीन मिटर पुगेपछि सतर्कता तह पार हुन्छ। देवघाटमा नौ मिटर पानीको बहाव पुगेपछि खतराको संकेत मानिन्छ। नारायणीमा पानीको बहाब यस वर्षकै उच्च रहेको जिल्ला प्रशासन कार्यालय चितवनले जानकारी गराएको छ। नारायणीमा बहाव बढेपछि पश्चिम चितवनका नदी किनारका बस्ती जोखिममा छन्।
"आजको मौसम : यी स्थानमा भारी वर्षाको सम्भावना, सचेत रहन अपील","काठमाडौं : हालः नेपालमा दक्षिणपश्चिम बंगालको खाडी र आन्द्र प्रदेश आसपास बनेको न्युन चापीय क्षेत्रको प्रभाव रहेको छ। जसका कारण देशभरि सामान्यदेखि पूर्ण बदली रहने मौसम पूर्वानुमान महाशाखाले जनाएको छ। महाशाखाका अनुसार प्रदेश १, मधेस प्रदेश र बागमती प्रदेशमा सामान्य बदली रही बाँकी प्रदेशहरूमा सामान्यदेखि पूर्ण बदली रहने छ। बागमती प्रदेश, गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका धेरै तथा बाँकी प्रदेशहरूका केही स्थानहरूमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। सुदूरपश्चिम प्रदेश, कर्णाली प्रदेश र लुम्बिनी प्रदेशका केही, गण्डकी प्रदेशका थोरै, बागमती प्रदेश, मधेस प्रदेश र प्रदेश नं १ का एकदुई स्थानहरूमा भारी वर्षाको सम्भावना रहेको छ। ती स्थानका बासिन्दालाई सचेत रहन आग्रह गरिएको छ।"
सर्पले डस्दा झापामा एक बालिकाको मृत्यु,झापा : गोमन सर्पले डस्दा झापा एक बालिकाको मृत्यु भएको छ । मृत्यु हुनेमा दमक नगरपालिका २ का वडाअध्यक्ष प्रजापति सापकोटाकी ८ वर्षीया नातिनी श्रुति सापकोटा रहेको जिल्ला प्रहरी कार्यालय झापाले जनाएको छ । श्रुति बुधबार गौरादह नगरपालिका ९ स्थित बैगुन्धुरा मावलमा दशैंको टिका लगाउन गएकी थिइन् । कोठाको भुईँमा ओछ्यान लगाएर सुतेको बेला राति साढे एक बजेतिर श्रुतिलाई गोमन सर्पले डसेको थियो । सर्पले डसेर घाइते भएकी श्रुतिलाई उपचारको लागि दमकस्थित लाइफलाइन अस्पताल ल्याउनासाथ चिकित्सकले मृत घोषणा गरेका थिए। श्रुति नेकपा (एमाले) को भगिनी संगठन अखिल नेपाल महिला संघ प्रदेश एक कमिटी अध्यक्ष शुभेच्छा सापकोटा तथा टेकनाथ सापकोटाकी छोरी हुन्।
मधेशमा साझा बन्दै दसैं : हिन्दु र मुस्लिम समुदायले एकैसाथ लगाए टीका र जमरा,"महोत्तरी : पछिल्लो समयमा आएर यहाँका मधेशी समुदायले पनि धुमधामका साथ दसैंको टीका लगाउन थालेका छन् । वर्षौंसम्म पहाडी समुदायमा मात्र सीमित रहेको दसैंको टीका क्रमिक रुपमा स्थानीय मधेशी समुदायले देवी दुर्गा भवानीको प्रसादको रुपमा विधिपूर्वक ग्रहण गर्न थालेका छन् । उनीहरुले घरघरमा घटनास्थापनाको दिन राखिएको जमरा विजियादशमीको दिन पूजाकोठामा ल्याएर माताको आर्शिवादस्वरुप आफूभन्दा सानालाई क्रमिक रुपमा लगाउने परम्परालाई मधेशी समुदायले पनि अपनाएका छन् । मधेशी समुदायको छठपर्व पहाडी समुदायले मनाउनु र पहाडी समुदायका दसैंको टीका मधेशी समुदायले अपनाउनु राष्ट्रिय भाइचाराको हकमा सकारात्मक पक्ष रहेको प्राज्ञ तथा संस्कृतका जानकार रमेश रञ्जन झाले बताए । उनले भने, नौरथाको अष्टमी र नवमीको दुवै भुगोलमा आआफ्नै विशेषता छ । पहाडमा मनाउने दसैं उत्सव र चाडपर्वको हिसाबले पहाडी समुदायले मनाउने गर्दछन् भने, मधेसमा भिन्न खालको दसैं मनाउने गरिन्छ । तराई मधेशमा निराहार ब्रत बसेर तपस्याको रुपमा मनाउने परम्परा रहेको छ । नवरात्रिको नवदिन फलाहार गरेर कपाल नकाट्ने, अनुहार नहेर्ने, नङ नकाट्ने निराहार बसेर भगवति माताको पूजा गर्ने गर्दछ । मधेसमा मन्दिरमा ढोग्ने गरेको र जनईलाई धारण गर्ने गरिन्थ्यो तर अहिले दुबै समुदायले एक अर्काको घरमा पुगेर दसैं टीका थाप्ने गरेको छ । दसैंमा एक अर्कालाई शुभकामना आदान प्रदान गर्ने र भोजभतेर गर्ने चलन क्रमिक रुपमा बढदै गइरहेको नेपाल पत्रकार महासंघ मधेस प्रदेशका अध्यक्ष राजेश कर्णको भनाइ छ । मूर्ति स्थापना गर्ने, प्रतिमा बनाएर देवीको पूजा गर्ने, मेला लगाउने तथा घरमा समेत पूजा गर्ने र व्रत बस्ने चलनले गर्दा मधेसको समाज एक किसिमले भक्तिमय बन्ने गरेको अध्यक्ष कर्ण बताउँछन् । विजया दशमीको दिन भवानी दुर्गाले दानवी शक्तिमाथि र रामले रावणमाथी विजयी हाँसिल गरेको उपलक्ष्यमा खुशी अदान प्रदान गर्दै रातो टीका र जमरा लगाउने धार्मिक परम्परा रहेको छ । हिन्दु र मुस्लिम समुदायले एकसाथ टीका लगाए हिन्दु समुदायले आयोजना गरेको दसैंको टीका तथा शुभकामना कार्यक्रमका धनुषाको धनुषाधामका मुश्लिम समुदायले पनि सहभागीता जनाएका छन् । धनुषाधाम नगरपालिका वडा नं ५ दक्षिणवारि टोल नौसय विघामा आयोजित सो समारोहमा हिन्दु र मुस्लिम समुदायका व्यक्तिहरुले एक आपसमा टीका लगाएर विजयादशमी मनाएका हुन् । हिन्दु मुस्लिम समुदाय एकसाथ टीका लगाएर हर्षित भएका उनीहरु अगामी दिनमा अझै समाजिक सदभाव बढाउनका लागि सहयोग गरिने प्रतिवद्धता जनाएका हुन् । वडा अध्यक्ष इन्द्रकुमार महतोले असत्यमाथि सत्यको विजयको प्रतीक यो पर्वले दुई समुदाय एक ठाउँमा टीका मनाउनु नै मानवताको परिचय दिएको बताए । एकआपसमा दुःख बिर्सेर मित्रता बढाउनका लागि यस टीकाले मद्दत गरिएको उनको बुझाइ रहेको छ ।"
पहिरोले अवरुद्ध नारायणघाटमुग्लिन सडक खुल्यो,चितवन : पहिरोले अवरुद्ध नारायणघाट मुग्लिन सडक सञ्चालनमा आएको छ । लगातारको वर्षाले लेदोसहितको पहिरो खसेर आज बिहान साढे आठ बजेदेखि दुईतर्फी अवरोध भएको सडक ११ बजे हटाइएको हो । भरतपुर महानगरपालिका २९ स्थित सत्रकिलोमा अविरल वर्षाका कारण पहिरो झरेर अवरोध भएको थियो । प्रहरी सहायक निरीक्षक बिष्णुबहादुर मोक्तानले पहिरो हटाएर बाटो सुचारु भएको जानकारी दिए।
खतराको तह पार भएपछि गण्डक ब्यारेजका २२ वटा ढोका खोलियो,त्रिवेणी : लगातार परेको वर्षाका कारण नारायणी नदीमा पानीको बहाब बढ्न थालेपछि त्रिवेणीस्थित गण्डक ब्यारेजका २२ वटा ढोका खोलिएको छ । रातिदेखिनै नारायणी नदीको जलसहत बढ्ने क्रममा रहेकाले हुनसक्ने जोखिमीलाई मध्यनजर गर्दै गण्डक ब्यारेजका ३६ वटा ढोकामध्ये २२ वटा ढोका खोलिएको त्रिवेणीस्थित इलाका प्रहरी कार्यालयका प्रहरी नायब निरीक्षक रजिन रानाले जानकारी दिए। लगातारको वर्षाका कारण नारायणी नदीमा पानीको बाहव बढ्दा यसले क्षति पुर्याउन सक्ने भएकाले ब्यारेजका २२ वटा ढोका खोलिएको हो । उनका अनुसार बिहान ७ बजे ब्यारेजमा पानीको सतह दुई लाख चालिस हजार क्यु सेक पुगेको छ । गण्डक ब्यारेजमा पानीका सतह बढ्दो क्रममा रहेको र हुनसक्ने जोखिमीलाई मध्यनजर गरी आफूहरुले समन्वय गरिरहेको नवलपरासी (बर्दघाट सुस्तापूर्व)का प्रमुख जिल्ला अधिकारी सुमन घिमिरेले बताए । गण्डक ब्यारेजमा नारायणी नदीको जलसतह हेरेर आवश्यकताअनुसार ढोका खोल्ने काम हुने उनको भनाइ थियो। पानी पर्ने क्रम जारी रहेकाले नदी तटीय क्षेत्रका बासिन्दालाई सुरक्षित रुपमा रहनसमेत उनले आग्रह गरे । गण्डक ब्यारेजमा दुई लाख ५० हजार क्युसेक पानीलाई चेतावनीको तह र तीन लाख क्युसेक पानीलाई खतराको तह मानिन्छ । पानीको सतहले चेतावनीको तह पार गर्नुपूर्व नै ब्यारेजका २२ वटा ढोका खोलिएको हो । बाढी सूचना केन्द्रले नारायणी नदीको जलाधार क्षेत्रमा थप वर्षा हुने पूर्वानुमान गदैै नवलपरासी र चितवनका तटीय क्षेत्रमा हुने आज साँझसम्म सतर्कता साथ सुरक्षित स्थानमा रहन अनुरोध गरेको छ ।
बबई नदीले खतराको तह नाघेपछि गुलरियाको बालापुरमा कटान,"गुलरिया : मंगलबार रातिदेखि पहाडी क्षेत्रमा परेको अविरल वर्षाका कारण बबई नदीमा पानीको सतह बढेको छ। नदीले खतराको तह पार गरेपछि गुलरिया नगरपालिका५ स्थित बालापुर क्षेत्रमा कटान सुरु गरेको छ। नदी बढेसँगै तल्लो तटीय क्षेत्रका स्थानीयलाई सतर्कता अपनाउन स्थानीय प्रशासनले आग्रह गरेको छ। बबई नदीको चेपांग जलमापन बिहीबार बिहान ९:४५ बजे पानीको सतह ६ दशमलव ५४ मिटर मापन गरिएको हाइड्रोलोजीमा जनाइएको छ। बबईको चेपांगमा ५ दशमलव ५० मिटर चेतावनी तह मानिन्छ। ६ दशमलव १० मिटर पानीको सतहलाई खतराको तह मानिन्छ। पहाडी जिल्लाहरूमा वर्षा नरोकिएकाले नदी थप बढ्न सक्ने अनुमान गरिएको छ। स्थानीय प्रशासन तथा जिल्ला प्रहरी कार्यालय बर्दियाले नदीको सतहले खतराको तह पार गरेकाले नदी किनार र तल्लो तटीय क्षेत्रमा बसोबास गरेका स्थानीयलाई सर्तकता अपनाउन आग्रह गरेका छन्। बबई नदीले बालापुरमा केही कटान सुरु गरेको प्रमुख जिल्ला अधिकारी बन्धुप्रसाद बास्तोलाले बताए। प्रयागपुर इटा भट्टा नजिकबाट नदीको पानी बगेकोले हामीले सर्तकताका लागि स्थानीयलाई अनुरोध गरेका छौं। उनले भने, 'हामीले बन्दोबस्तीसहित सुरक्षा संयन्त्र तयारी अवस्थामा राखेका छौं। ३ वटा मोटर बोट, डुंगा, डारीलगायत सुरक्षाकर्मीसहितको उद्धार टोली तयारी अवस्थामा छन्। कटान क्षेत्रमा तत्काल नियन्त्रणका लागि बोराहरू पनि तयारी अवस्थामा छन्। पानी पर्ने क्रम रोकिएको छैन। यस्तै अवस्था निरन्तर रहिरहे नदी बस्ती छिर्न सक्छ। बबई भादा नदी किनारको बान्धुपुर गाउँ। तस्बिर : यादव आचार्य"
सिटी सफारी र मोटरसाइकल ठोक्किदा दुई वर्षीया बालिकाको मृत्यु,"झापा : सिटी सफारी र मोटरसाइकल ठोक्किँदा एक बालिकाको मृत्यु भएको छ । पूर्वपश्चिम राजमार्गअन्तर्गत झापा शिवसताक्षी १ स्थित फूलबारी चोकमा बुधबार दिउँसो २ :२० बजे पश्चिमबाट पूर्वतर्फ आउँदै गरेको प्र १०१००२ ह ७२९ नम्बरको सिटी सफारी दक्षिणबाट उत्तरतर्फ क्रस गर्ने क्रममा सोही दिशाबाट आउँदै गरेको प्र १०१०१३ प ७३०८ नम्बरको मोटरसाइकलसँग ठोक्किदा दुर्घटना भएको थियो । दुर्घटनामा मोटरसाइकल चालक बुद्धशान्ति गाउँपालिका २ निवासी ३५ वर्षीय कमल मिश्र, सोही मोटरसाइकलको पछाडि सवार उनकी श्रीमती २७ वर्षीया सङ्गीता मिश्र र २ वर्षीया छोरी संस्कृति मिश्र घाइते भएको थियो । घाइतेमध्ये बालिकाको बीएण्डसी हस्पिटल बिर्तामोडमा उपचारको क्रममा बिहीबार बिहान साढे ५ बजे मृत्यु भएको जिल्ला प्रहरी कार्यालयका डीएसपी वसन्त पाठकले जानकारी दिए । दुर्घटनापछि सिटी, मोटरसाइकल, सिटी चालक शिवसताक्षी १ निवासी ६० वर्षीय पदम पाण्डेलाई इलाका प्रहरी कार्यालय झिलझिलेले नियन्त्रणमा लिएको उनले बताए ।"
सिद्धार्थ राजमार्गको वालिङगल्याङ खण्ड अवरुद्ध,वालिङ : सुनौली पोखरा जोड्ने सिद्धार्थ राजमार्गको वालिङगल्याङखण्ड अवरुद्ध भएको छ। आज बिहान ४ बजेतिर गल्याङ८ झोल्पेमा सडकमाथिबाट पहिरो खस्दा सडक अवरुद्ध भएको स्याङ्जा जिल्ला प्रहरी कार्यालयका प्रहरी प्रवक्ता रवीन्द्र खनालले जानकारी दिए। बिहानदेखि अवरुद्ध भएको सडक खुलाउनका लागि सडक विभागको डोजर पठाउन समन्वय भइरहेको छ। अविरल वर्षासँगै खसेको पहिरोका कारण दसैंको टीका तथा आशीर्वाद थाप्नका लागि आफन्तकोमा आउने जानेहरु बीचमै रोकिएका छन्। त्यस्तै स्याङ्जा र कास्कीको सीमास्थित कुभिण्डेमा पनि अविरल वर्षाका कारण अवरुद्ध बनेको सिद्धार्थ राजमार्ग एकतर्फी खुलाइएको छ। मंगलबार रातिदेखि अविरल परेको वर्षाका कारण बडादसैंमा आफ्ना मान्यजनबाट टीका लगाउन जानेलाई सास्ती भएको छ। जिल्लाका ग्रामीण भेगमा सवारी साधन चल्न नसक्दा यसपालिको दसैं कष्टकर बनेको छ।
पहिरोले नारायणघाटमुग्लिन सडक अवरुद्ध,चितवन : पहिरोको कारण नारायणघाटमुग्लिन सडक अवरुद्ध भएको छ। लगातारको वर्षाले लेदोसहितको पहिरो खसेर आज बिहान साढे आठ बजेदेखि दुईतर्फी अवरोध भएको छ। भरतपुर महानगरपालिका२९ स्थित सत्रकिलोमा अविरल वर्षाको कारण माथिबाट लेदोसहितको पहिरो झरेर अवरोध भएको जिल्ला प्रहरी कार्यालय चितवनका डीएसपी नरहरी अधिकारीले बताए। सडक विभागसँग समन्य गरी बाटो खुलाउने पहल भइरहेको उनले बताए।
नारायणीमा पानीको बहाब यस वर्षकै उच्च,"चितवन : अविरल वर्षाका कारण नारायणी नदीमा आएको बाढीले सतर्कताको तह पार गरेको छ। जल तथा मौसम विज्ञान विभागको बाढी सूचना केन्द्रले आज बिहान ७ः३० बजे दिएको जानकारीअनुसार नारायणगढ र देवघाट बाढी मापन केन्द्रमा जल सतहले सतर्कताको तह पार गरेको हो। नारायणगढमा बिहान ७ बजे पानीको सतह १० दशमलव ६१ मिटर पुगेको छ। नौ दशमलव आठ मिटर पुगेपछि सतर्कता तह पार हुन्छ। नारायणगढ क्षेत्रमा बिहान ६ बजे नै पानीको सतह नौ दशमलव आठ मिटर पुगेको थियो। एघार मिटर पुग्नासाथ खतराको संकेत मानिन्छ। यस्तै देवघाट मापन केन्द्रमा पनि पानीको बहाव सात दशमलव चार मिटर पुगेको छ। सात दशमलव तीन मिटर पुगेपछि सतर्कता तह पार हुन्छ। देवघाटमा नौ मिटर पानीको बहाब पुगेपछि खतराको संकेत मानिन्छ। नारायणीमा पानीको बहाब आज यस वर्षकै उच्च रहेको चितवन जिल्ला प्रशासन कार्यालयले जानकारी गराएको छ। पानी निरन्तर परिरहेकाले बाढीको सतह बढ्ने क्रममा छ। नारायणीमा बहाब बढेपछि पश्चिम चितवनका नदी तटीय क्षेत्र जोखिममा परेका छन्। चितवन र नवलपरासीका तटीय क्षेत्रमा हुनेले आज साँझसम्म उच्च सतर्कता साथ सुरक्षित स्थानमा रहन उक्त केन्द्रले जनाएको छ। चितवन, नवलपरासीलगायत जिल्लामा रातभर पानी परेकाले नारायणी तटीय क्षेत्रका बासिन्दालाई सचेत रहन जिल्ला प्रशासन कार्यालयले आग्रह गरेको छ। कार्यालयका सूचना अधिकारी आनन्दवंश न्यौपानेले दिएको जानकारीअनुसार जिल्लाका सबै सुरक्षा निकायलाई अलर्ट रहन निर्देशन दिइएको छ।"
