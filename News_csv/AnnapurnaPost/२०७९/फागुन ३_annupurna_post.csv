शीर्षक,विवरण
वञ्चितीकरणमा वादी,"राज्यले वादी समुदायलाई लक्ष्य गरी जीविकोपार्जनका कार्यक्रम, घरबासका कार्यक्रम लागू नगरेको पनि होइन, तर ती फगत कार्यक्रमका लागि कार्यक्रम भए। देशले धेरैपटक राजनीतिक कोल्टे फेरिसक्यो। राणा शासनको अत्याचारदेखि पञ्चायती कालरात्रिसम्म उखेलिए। जनतालाई रैतीबाट नागरिक बनाउन धेरै आन्दोलन, संघर्ष र क्रान्ति पनि भए। तर मुलुकमा अझै पनि थुप्रै समुदायको हालत पहिलाको भन्दा कत्ति सुध्रन सकेको छैन। व्यवस्था बदलिए पनि अवस्था नबदलिएको एउटा समुदाय वादी पनि हो। पश्चिम नेपालमा थोरै संख्यामा रहेको यो समुदाय शिक्षा, स्वास्थ्य, रोजगारी, भूमिलगायत थुप्रै आधारभूत आवश्यकताको पहुँचमा पुग्न पाएको छैन। कुनै जमानामा ठूलाबडाको मनोरञ्जनका लागि नाचगानमा सीमित यो समुदायमाथि यौन शोषणको जाँतोले युगयुग थिचिरह्यो। २०६८ को जनगणनाअनुसार जम्मा वादी जातिका नागरिक ३८ हजार ६ सय ३ जना छन्। त्यसमध्ये स्नातकोत्तरको संख्या हातका औंलामा गन्न पनि पुग्दैन, स्नातक पनि उस्तै कम छन्। केहीले भर्खर एसईई उत्तीर्ण गर्दैछन्। शिक्षाको मुख देख्ने अधिकार नपाएको समुदायका नयाँ पुस्ता भर्खर त्यो पहुँच पाउँदैछन्। दुई प्रतिशत वादीलेमात्रै भूस्वामित्व भएका छन्। बाँकी ऐलानीका झुपडीमा ओत लागिरहेका छन्। मुलुकका १ सय २५ समुदायमध्ये सबैभन्दा पिँधमा परेकाभित्र वादी पनि छ। भूमि नै जीवन निर्वाहको प्रमुख आधार भएको समयमा भूमिविहीन भएबाटै वादी समुदायको पुस्तौं पुस्ता न्यून आर्थिक अवस्थाबाट गुज्रियो। आजसम्म पनि त्यही अवस्था हुँदा र उनीहरूको सीप वाद्यवादन र वाद्यवादनका यन्त्र निर्माण पनि पुँजीवादी बजारको चेपुवामा पर्यो। राज्यले वादी समुदायलाई लक्ष्य गरी जीविकोपार्जनका कार्यक्रम, घरबासका कार्यक्रम लागू नगरेको पनि होइन, तर ती फगत कार्यक्रमका लागि कार्यक्रम भए। ठोस रूपमै वादी समुदायको जीवनस्तर उकास्ने गरी प्रभावकारी बन्न सकेनन्। जातीय विभेदको पनि कुचक्रबाट मुक्त गरी वादी समुदायको जीवनस्तर सुधारका ठोस कार्यक्रम राज्यस्तरबाट सञ्चालन हुनुपर्छ। सुदूर र कर्णाली अनि लुम्बिनी प्रदेशका केही जिल्लामा समेत वादी समुदायका बसोबास भएको हुँदा ती प्रदेश सरकारले वञ्चितीकरणमा परेका आफ्ना नागरिक लक्षित योजना र कार्यक्रम बनाउनुपर्छ। विशेष समुदाय लक्षित कार्यक्रमका लागि संघबाट प्रदेशहरूले विशेष अनुदानसमेत लिन सक्छन्। नजिकको सरकारले नजिकका नागरिकको व्यथा देख्न सक्नुपर्छ। तिनका घाउमा मलमपट्टी गर्ने कर्तव्य पनि उनीहरूको हो।"
राज्यव्यवस्था नै कमजोर हुन पुगेको छ,"प्रधानमन्त्री पुष्पकमल दाहाल प्रचण्डले ठाडो प्रस्ताव गरेर महान जनयुद्ध सबैले मनाउनु भन्न मिल्छ ? फागुन १ गतेलाई दिवसका रुपमा मनाउने हो भने लोकतान्त्रिक दलहरू सत्तालोलुपताका लागि निरिह बनेको दिनका रुपमा मनाउनु पर्छ। यो कसको लागि निरिहता हो ? के का लागि निरिहता हो ? प्रश्न गर्नुपर्ने भएको छ। तपाईं आजभोलि के मा व्यस्त हुनुहुन्छ ? मानव अधिकार त मेरो विषय भइहाल्यो। यसका विभिन्न क्षेत्रहरूमा आबद्ध छु। व्यक्तिगत र गैरसंस्थागत हिसाबले मानव अधिकार कर्ममा लागिरहेको छु। मानव अधिकारलाई विश्वव्यापी अधिकार भनिन्छ। तर, यो विश्वव्यापी भइसकेको छैन। आफ्नै देशभित्र पनि मानव अधिकारलाई उपभोग गर्ने क्रममा विभेद छ। त्यसैले नेपालको सन्दर्भमा मानव अधिकारलाई कसरी परिभाषित गर्नुपर्छ भन्नेतर्फ अध्ययन गर्दै छु। मुलुकको अवस्था, नागरिकको चेतनास्तर, लोकतन्त्र यी सबैको अवस्था हेरेर मानव अधिकारलाई परिभाषित गर्नेतर्फ अध्ययनरत छु। अहिले टंकप्रसाद आचार्य स्मृति प्रतिष्ठानको अध्यक्षको जिम्मेवारीमा छु। उहाँ राष्ट्रिय कांग्रेसको पहिलो अध्यक्ष हुनुहुन्थ्यो। यसै पार्टीबाट चारजना शहिद हुनुभयो। मुलुकको लोकतान्त्रिक आन्दोलनमा प्रजापरिषदका साथै तत्कालीन शहिदको भूमिकालगायतका विविध पक्षको इतिहास उत्खनन् गर्ने काममा लागेको छु। त्यतिबेला मुलुकमा गणतन्त्र आउला भन्ने सपना थिएन। प्रजापरिषद्ले राजाको वैधानिक नायकत्व भनेको थियो। वैधानिक नायकत्व भनेको राजाको संवैधानिक नेतृत्व मात्र हो। संविधानले निदृष्ट गरेको भन्ने हो। त्यसलाई नेपाली कांग्रेसले संवैधानिक राजतन्त्र उल्लेख गर्यो। कम्युनिष्ट पार्टीहरूले गणतन्त्र भने। आआफ्ना विचार र सिद्धान्तअनुसार समाजको परिकल्पना गरेका छन्। नेपाली समाजको बनोट रुसी समाजसँग मिल्दैन। न त चिनियाँ समाजसँग मिल्छ। यसका उतारचढाव धेरै छन्। मदन भण्डारीले बहुदलीय जनवादको अवधारणा ल्याउनु भयो। उहाँले बहुदलीय शासन व्यवस्थाको आवश्यकता औंल्याउनु भयो। प्रतिस्पर्धाबाट नेतृत्व स्थापित गर्नु पर्छ। हतियारले होइन भन्ने अवधारणा मदन भण्डारीको थियो। यो बीचमा विभिन्न उतारचढाव आए। के सम्भव छ र के छैन ? भन्ने विषयमा विभिन्न पार्टीहरूले एकअर्काबाट सिके। तत्कालीन नेताहरू निष्ठावान भएको चर्चा हुन्छ। अहिलेका नेताहरूप्रति किन यस्तो तिक्तता ? पहिले निष्ठाको राजनीति जबर्जस्त थियो। शहिदहरूको सहादतबाट नै निरंकुश राणा र पञ्चायती शासन व्यवस्था फालिएको थियो। फलस्वरुप मुलुकमा बहुदलीय प्रजातन्त्रको स्थापना भयो। आआफ््नो विचार अनुसार राजनीतिक दल खोल्न पाउने संवैधानिक अधिकार प्राप्त भयो। त्यसबाट विशेषगरी सर्वहारा वर्गको अधिनायकत्वको चाहना राख्नेहरूको तत्कालीन बहुदलीय व्यवस्थाप्रति असन्तुष्ट थिए। त्यसैले २०४८ सालको पहिलो चुनावपछि नै बहुदलीय व्यवस्थाप्रति आक्रमण सुरु भयो। पछिल्लो समय त झन् राजनीतिक दलहरूबीचमा संसर्ग सुरु भयो। तत्कालीन राजाको ज्यादतिको प्रतिरोध गर्दा माओवादीलाई साथमा लिने सन्दर्भमा अन्य दलहरूले माओवादी हिंसालाई वेवास्ता गरे। संक्रमणकाल अन्त्यका लागि भन्ने नाममा माओवादीलाई प्रक्रियाबिना नै सत्तामा पूर्ण सहभागिता गराइयो। त्यतिमात्र नभएर सत्ता सञ्चालनमा सिद्धान्तहिन परिपाटीको विकास भयो। त्यहाँदेखि नै दल तथा नेताहरूप्रति जनताको तिक्तता सुरु भइसकेको थियो। २०५२ साल फागुन १ गते माओवादीले जनयुद्ध सुरु गरेको थियो। सोही दिनलाई सार्वजनिक विदा दिने मन्त्रीपरिषद्को निर्णय किन विवादित बन्यो ? २०६३ सालदेखि राजनीतिमा आएकाहरूले हिंसा सुरु गरेको दिनलाई स्थापित गर्ने षडयन्त्र गरे। प्रधानमन्त्री पुष्पकमल दाहाल प्रचण्डले ठाडो प्रस्ताव गरेर महान जनयुद्ध सबैले मनाउनु भन्न मिल्छ ? फागुन १ गतेलाई दिवसका रुपमा मनाउने हो भने लोकतान्त्रिक दलहरू सत्तालोलुपताका लागि निरिह बनेको दिनका रुपमा मनाउनु पर्छ। यो कसको लागि निरिहता हो ? के का लागि निरिहता हो ? प्रश्न गर्नुपर्ने भएको छ। फागुन १ लाई सार्वजनिक विदाको रुपमा स्थापित गर्न खोज्नु भनेको हिंसालाई स्थापित गर्न खोजिएको हो। त्यतिखेर जेजे भएको थियो। त्यो सबै न्यायपूर्ण थियो भनेर संक्रमणकालीन न्यायको कुरा गर्नेलाई भन्न खोजेको हो। आवश्यकताले गर्दा मान्छे मारिएको हो भन्ने त्यसैले दिवस मनाउँ भनेर भनिएको हो। दश वर्षमा भएका जे जति ज्यादती छन् ती सबै न्यायपूर्ण थियो भन्ने अर्थ लाग्छ। दलहरू किन निरीह भएका होलान त ?सत्ता राजनीतिमा बढी लिप्त हुँदा राजनीतिक दलहरू निरिह बन्दै गएका छन्। यसै सन्दर्भमा नेकपा माओवादी केन्द्रको साथ नभई सत्ता प्राप्त हुँदैन भन्ने सोचले गर्दा अन्य लोकतान्त्रिक दलहरू निरिह र मुकदर्शक बन्दै गएका छन्। राज्यका अंगहरू पनि कमजोर भएका हुन् ?हो। राज्यका सबै निकायहरू कमजोर हुँदै गएका छन्। संसद सबैभन्दा बढी कमजोर भएको छ। यसको कारण दलहरूमा स्खलित हुँदै गएको राजनीतिक आस्था नै हो। दलहरूमा समझदारी हुनुपर्छ भन्ने नाममा राज्यका निकायहरू वा अंशवण्डाको संस्कृति अवलम्बन भएको छ। जसले गर्दा राज्यका विभिन्न निकायहरूमा व्यापक राजनीतिकरण भएको छ। संक्रमणकालमा संस्थाहरूको सबलिकरण गर्नुपथ्र्यो। तर, कमजोर बनाइएको छ। यसले गर्दा राज्य व्यवस्था नै कमजोर हुँदै गएको छ। राष्ट्रपति विद्यादेवी भण्डारीको पहिलो कार्यकालका दुई वर्ष र पछिल्लो कार्यकालका दुई वर्ष विज्ञ सल्लाहकारका रुपमा काम गर्नु भयो। तर, अचानक राजीनामा गर्नु भयो नि, किन ?विगत साढे चारदशकदेखि सामाजिक न्याय र लोकतन्त्रप्रति समर्पित छु। लोकतान्त्रिक आन्दोलनका दौरान सिकेको सबैभन्दा ठूलो शिक्षा नै कुनै पनि औपचारिक जिम्मेवारीका लागि सिद्धान्तहीन सम्झौता नगर्ने र नैतिक चरित्रलाई महत्व दिने नै हो। त्यस्तै, देश र नागरिकप्रतिको उत्तरदायित्वप्रति सचेत रहने हो। मैले अचानक राजीनामा दिएको होइन। विकसित परिस्थितिले मलाइ बाध्य गर्दै लगेको थियो। त्यसको उत्कर्ष नै मेरो राजीनामा हो। राजीनामा दिने निर्णय गर्नुको पृष्ठभूमि के हो ? वर्तमान राष्ट्रपतिज्यूले मलाई विज्ञमा नियुक्त गर्ने प्रस्ताव गर्दा मैले उहाँलाई प्रष्टसँग भनेको थिएँ, वर्तमान राजनीतिक परिस्थितिले र प्रक्रियाहीन तरिकाबाट अगाडि बढाइएको संक्रमणकालीन व्यवस्थामा धेरै मानव अधिकार विरोधी सम्झौता हुन सक्छन्। त्यस्तो अवस्था आइपरेमा मैले बिचमै छोड्नुपर्ने हुन सक्छ। यो कतिसम्म राम्रो होला ? भन्ने मेरो भनाइप्रति उहाँले तपाईले मानव अधिकारका लागि गरेका संघर्षहरूप्रति म अनविज्ञ छैन। त्यसमा पनि तपाई मदन भण्डारीको संसर्गमा काम गरेको व्यक्ति हुनुहुन्छ। म पनि मानव अधिकारलाई सकेसम्म खलल पर्न दिन्न। तर, पनि त्यस्तै अवस्था आयो भने तपाई छोड्न सक्नुहुन्छ। उहाँको यही अभिव्यक्तिले गर्दा विज्ञको प्रस्तावलाई स्वीकार गर्न बाध्य बनायो। त्यसै सन्दर्भमा म लगायत केही साथीहरूले अग्निप्रसाद सापकोटाविरुद्ध अदालतमा मुद्दा दर्ता गरेका थियौं। जो विरुद्ध सर्वोच्च अदालतमा फौजदारी अभियोग लागेको छ, त्यही व्यक्तिलाई मन्त्री बनाउनु हुँदैन भन्ने थियो। सापकोटापछि सभामुखमा नै नियुक्त हुने अवस्था आयो। संविधानको मर्म र भावनाका साथै उच्च नैतिकता भएको व्यक्ति सभामुखमा हुनुपर्ने थियो। मुद्दा नटुंगिएको आरोपि सभामुख हुने भएपछि मलाई नैतिक संकट पर्यो भन्दै राष्ट्रपतिज्यूलाई सुनाएँ। सापकोटा सभामुखमा निर्वाचित हुनु अगाडि नै २०७६ माघ १० गते राजीनामा दिएँ। संविधानले परिकल्पना गरेको लोकतान्त्रिक मूल्य मान्यता र कानुनी सर्वोच्चताको अक्षरशः कार्यान्वयनका लागि अझ बढी सक्रिय सहभागिता जनाउनुपर्ने अनुभूत भयो। त्यसपछि विज्ञ सल्लाहकारको पदबाट राजीनामा दिएँ। मुलुकले दुई जना राष्ट्रपति पाइसकेको छ। दुवै जना आफ्नो कार्यकालमा विवादमा तानिनु भएको छ। विवादित हुनुमा राष्ट्रपति स्वयंको भूमिका जिम्मेवार छ की विवादित बनाइएको हो ? राष्ट्रपतिज्यूहरूलाई विवादास्पद बनाउन खोजिएको हो। पहिलो राष्ट्रपति रामवरण यादवज्यूको कार्यकालमा रुक्मांगत कटवाल प्रकरण भयो। सबै राजनीतिक दल मिलेर काम गराए। अहिले आएर दलहरू बोलि फेर्दै राष्ट्रपतिबाटै भएको जस्तो अभिव्यक्ति दिन्छन्। वर्तमान राष्ट्रपति विद्यादेवी भण्डारीज्यूलाई पनि बेलाबखत विवादमा ल्याउँछन्। सरकारले गरेको काममा राष्ट्रपतिलाई विवादमा ल्याउनु उपयुक्त होइन। प्रस्तुति : दिनेश गौतम"
सहमतिसँगै पछि हटे यातायात मजदुर,"यातायात सुधार सुझाव कार्यदलको प्रतिवेदन प्राप्त नहुन्जेल विरोधका सबै कार्यक्रम स्थगन गर्न आन्दोलनरत पक्ष सहमत भएको हो। काठमाडौं : सरकारसँग पाँचबुँदे सहमति गरेपछि यातायात मजदुरले मंगलबार आफ्नो विरोधका कार्यक्रम फिर्ता लिएका छन्। यातायात सुधार सुझाव कार्यदलको प्रतिवेदन प्राप्त नहुन्जेल विरोधका सबै कार्यक्रम स्थगन गर्न आन्दोलनरत पक्ष सहमत भएको हो। उनीहरू सार्वजनिक यातायात हडतालका कार्यक्रमसहित आन्दोलित भएका थिए। त्यसपछि मंगलबार भौतिक पूर्वाधार तथा यातायात मन्त्रालयमा वार्ता भएको थियो। उपत्यकाबाट बाहिर सञ्चालन हुने सवारी साधनका सम्बन्धमा उठेका विषयका सम्बन्धमा माघ २९ मा गठित यातायात सुधार कार्यदलको प्रतिवेदन प्राप्त नहुन्जेल यातायात नियमित सञ्चालनको व्यवस्थापनका लागि सम्बद्ध निकायलाई अनुरोध गर्ने सहमति वार्तामा भएको हो। गोंगबु नयाँ बसपार्कमा सोमबार प्रदर्शनकारीले गरेको कार्यक्रममा भएको घटना दुःखपूर्ण रहेको भनिएको छ। लुटपाट तथा आक्रमणमा संलग्न दोषीलाई कारबाही गर्ने सहमति भएको छ। यस्तै आन्दोलनका क्रममा पक्राउ परेका निर्दोष व्यक्तिलाई तत्काल रिहाइ गर्ने सहमति पनि भएको छ।यातायात क्षेत्र सुधार गर्न माघ ११ गते उच्चस्तरीय यातायात सुधार सुझावका लागि कार्यदल गठन भएकाले सो कार्यदलले यातायातसँग सरोकार राख्ने सबै सम्बद्ध पक्षसँग छलफल गरी सुझाव लिने, माघ २९ मा गठित यातायात सुधार कार्यदलमा सरोकारवाला सम्बद्ध महासंघ, संघ र संगठनका प्रतिनिधिहरूलाई आवश्यकताअनुसार आमन्त्रण गर्ने सहमतिपत्रमा उल्लेख छ। काठमाडौं महानगरपालिका र ल्होत्से बहुउद्देश्यीय प्रालिबीच गोंगबुस्थित नयाँ बसपार्कका लागि भएको सम्झौताका सम्बन्धमा काठमाडौं महानगरपालिकाबाट प्राप्त प्रतिवेदन अध्ययन गर्ने सम्झौतापत्रमा उल्लेख छ। काठमाडौं महानगरपालिकाले यसको अनुगमन गर्ने साथै उक्त प्रालि, महानगरपालिका र सम्बद्ध मजदुर संघसंगठन र यातायात व्यवसायी महासंघबीच छलफल गर्ने र यसको संयोजन भौतिक पूर्वाधार तथा यातायात मन्त्रालयले गर्ने, सम्झौतापत्रमा लेखिएको छ। यातायात मजदुरको हडतालका क्रममा गोंगबु बसपार्कस्थित लोत्से मलमा रहेको मोबाइल पसलमा लुटपाट भएको थियो। नेपाल मोबाइल व्यवसायी महासंघले उक्त घटनामा ८ देखि १० करोड रुपैयाँबराबरको क्षति भएको दाबी गरेको छ। महासंघका अध्यक्ष भरत भट्टराईले मोबाइल पसल लुटपाट र तोडफोडको क्षतिपूर्ति सरकारले दिनुपर्ने माग गरेका छन्। महासंघका उपाध्यक्षसमेत रहेका पसल सञ्चालक अर्जुन चालिसेले प्रदर्शनका क्रममा आफ्नो पसलबाट ८ देखि १० करोड रुपैयाँको क्षति भएको बताए। यो आन्दोलनरत पक्ष र राज्यले बेहोर्नुपर्ने उनको भनाइ छ। उपत्यका प्रहरी कार्यालय रानीपोखरीका प्रवक्ता हिमालय श्रेष्ठले बालाजुमा भएको प्रदर्शनमा १२ प्रहरी घाइते भएका बताए। प्रहरीका दुई गाडी प्रदर्शनकारीले जलाएका थिए। लुटपाटमा संलग्न १२ जना प्रहरी नियन्त्रणमा छन्। उनीहरूको अनुसन्धान भइरहेको छ।"
अर्गानिक बनोस् आयोजना बैंक,"जबसम्म बैंकबाट सञ्चालन हुने आयोजनामा पोलिटिकल मोटिभेसन हुँदैन तबसम्म ती आयोजनाहरू गतिलो गियरमा दौडने छैनन्। राष्ट्रिय गौरवको एउटा आयोजना सम्पन्न गर्न सरकारलाई कति समय लाग्ला ? नेपाल एउटा यस्तो देश हो जसले राष्ट्रिय गौरवको आयोजना भनेर पहिलो प्राथमिकतामा राखे पनि २५ वर्ष बित्दासम्म सम्पन्न गर्दैन। एयरपोर्टको उदाहरणले नेपालको विकास प्रवृत्ति स्पष्ट पार्छ, कालिकोटमा विमानस्थल बनाउन थालेको ३८ वर्ष भयो। नरहरी गाउँपालिकास्थित सुनथराली विमानस्थल बल्ल निर्माण सम्पन्न त भयो तर जहाज कहिलेदेखि उड्न थाल्ने हो, पत्तो छैन। ६६ वर्षअघिदेखि देशको समग्र विकास गर्ने जिम्मेवारी पाएको राष्ट्रिय योजना आयोग सरकारको दाहिने हात हो अनि मुटु पनि। यो राष्ट्रिय विकास परिषद्अन्तर्गतको देशको विकास योजना र नीति तर्जुमामा सल्लाह दिने उपसंस्था पनि हो। जसले विकास नीति तथा कार्यक्रमको कार्यान्वयनमा समेत सहजीकरण गर्छ। सोहीअनुरूप नेपालमा २०१३ सालदेखि नै पञ्चवर्षीय योजना सुरु गरियो। ६ दशक लामो यात्रा तय गरेको पाको अनुभवी आयोगले पनि एउटा आयोजनालाई दुई दशकमा पूरा गर्न सक्दैन भने नेपालको विकास कसरी सम्भव छ ? समृद्धि सपना त झन् कहिले पूरा हुने ? प्रश्नहरूको पहाड बनेका छन्। नेपालमा झन्डै दुई हजार रुग्ण आयोजना छन्। यिनमा भएको बेथिति रोक्ने कसले ? किन कुनै एक्सन लिँदैन सरकार यी आयोजनामा ? यस्तो हविगत त वर्षौंदेखि हुँदै आएको छ। तर पनि कुनै सरकार यस्ता आयोजनाप्रति गम्भीर बनेको देखिँदैन। विगतलाई अब बिर्सिनुको विकल्प छैन। पञ्चायतकालसम्म नागरिकले विकासको खासै अपेक्षा गरेका पनि थिएनन्। २०४६ सालमा जब बहुदलीय व्यवस्था आयो, तब आमनागरिक नेपालमा विकास हुनेमा विश्वस्त थिए। ३३ वर्षमा प्रजातन्त्र, लोकतन्त्र हुँदै गणतन्त्रसम्म आयो तर अपेक्षाकृत विकास देखिएन। विश्व सन्दर्भ हेर्ने हो भने ७० वर्षमा जति विकास भयो, विश्व अर्थतन्त्रमा मुख्य परिवर्तन यसैबीच देखिएका छन्। यस अर्थमा २०४७ सालमा जनताको संविधान बनेपछिका वर्षहरू विकासका दृष्टिले फलदायी हुनुपर्ने नै थियो, भएन। पछिल्लो दश वर्षको तथ्यांक काफी छ, नेपालमा विकास किन हुन सकेन भनेर बुझ्न। दशकको तथ्यांकले भ्रष्टाचारको विकराल अवस्था देखाउँछ। हरेक पटक सरकार फेरिनासाथ जनतामा आशा जाग्छ। भन्छन्, भ्रष्टाचारमा शून्य सहनशीलता। जब सरकारको म्याद सकिन्छ, नागरिकले भ्रष्टाचार अझ बढेको महसुस गर्छन्। समय घर्किसकेको हुन्छ, त्यसको क्षतिपूर्ति कसैबाट हुँदैन। राजनीतिक नेतृत्व नसुध्रिएसम्म देशमा स्थिरता सम्भव छैन, राजनीतिक स्थिरता नभएसम्म देशमा सिस्टम बस्दैन। उकालो यात्रा तय गरिरहेको भ्रष्टाचार त्यसबेलासम्म ओर्लनेवाला छैन। किनकि भ्रष्टाचार अवधारणा सूचकांकमा नेपाल सन् २०२२ मा ११०औं स्थानमा छ। तथापि, विषम परिवेशबीच समृद्धिको सपना देख्दै विकासमा अघि बढ्नु नै छ। नेपालमा यतिबेला योजना आयोगमार्फत १५औं योजना चलिरहेको छ। यसले मध्यावधि समीक्षा गरिसकेको छ, उसकै निष्कर्षमा पनि यो सन्तोषजनक छैन। यसको अर्थ, समग्र विकासमा १५औं योजनासमेत अर्थपूर्ण हुनेमा शंका छ। ढिलै भएपनि सरकारले राष्ट्रिय आयोजना बैंकको अवधारणा अघि बढाएको छ। हो, नेपालको समग्र विकासका लागि अब नयाँ शिराबाट सोच्ने बेला आएको छ। नेपालले अब विश्वव्यापी प्रतिस्पर्धामा खरो उत्रन विकासका अनेक आयामलाई सशक्त बनाउनु पर्नेछ। योजना आयोगबाटै सञ्चालित हुने आयोजना बैंकले समृद्धिका लागि विकासको नयाँ काँध थाप्ने संकेत देखिएको छ। तर नयाँ अवधारणामा अझै अन्योल हुनु अधोगतिको संकेत हो। जेहोस्, अब भने बैंकमा राखिने आयोजनाहरू समग्रमा सन्तुलित विकास हुने किसिमका हुनुपर्छ भने सुशासनमा एक इन्च पनि कमी हुन हुँदैन। यस्ता आयोजनाहरूको योजनालाई नीति र बजेटसँग जोड्न सकिएन भने आयोजनाहरू फेरि पनि असफल हुन सक्छन्। हरेक आयोजनाका विशिष्ट दिशानिर्देश आवश्यक हुने भएकाले यसमा पनि सतर्क हुनुपर्ने देखिन्छ। आयोजनाहरूको सम्भावित समस्या वा बाधा के हुन् ? पहिल्यै तय गरिनु पर्छ। बैंकले दिन खोजेको खुसी के भने अबका आयोजनाहरू सामाजिकआर्थिक दृष्टिले सबल परिणाम दिने खालका हुनेछन्। पूर्व तयारीका सबै काम सकेर मात्र आयोजनालाई बैंकमा राखिनेछ भने स्रोतको सुनिश्चितता भएपछि मात्र काम थालिने छ। फिजिबिलिटी स्टडीदेखि डीपीआरजस्ता इन्जिनियर प्रोसेसका सबै काम भइसकेको हुनेछ। एकातिर सरकार आयोजना बैंक सुरु गर्दैछ, अर्कोतिर ९० अर्ब रुपैयाँ घाटामा रहेको तथ्यांक सार्वजनिक गर्दैछ। वैदेशिक ऋण तिर्न अपुग देखाउँछ भने अर्थ मन्त्रालय सबै सरकारी निकायको २० प्रतिशत बजेट कटौती र खर्च रोक्का गर्ने निर्णय गर्छ। महालेखा परीक्षकको कार्यालयको तथ्यांकले पनि १ खर्ब ९ अर्ब बजेट घाटा छ भन्छ। सरकार कसरी चलेको छ र आम्दानी ५ खर्ब ११ अर्ब हुँदा खर्च ६ खर्ब २० अर्ब हुन्छ ? यस्तो विषम वातावरणमा देश विकास कसरी सम्भव छ ? सत्तामा पुग्ने दल र तिनका नेता किन जिम्मेवार बन्दैनन् ? दशक राजनीतिक उतारचढावको मात्र विश्लेषण गर्ने हो भने पनि सत्ताका लागि के र कस्तासम्म खेल हुन्छन् भन्ने यथार्थ घामजस्तै छर्लंग छ। यस्तो अवस्थामा राष्ट्रिय आयोजना बैंकले कस्ता गति लेला ? जबकि सरकारका मन्त्री र प्रधानमन्त्री हरेक काममा जश लिन खोज्छन् तर बिग्रिए अरूको टाउकोमा थुपारेर सर्लक्क पन्छिन्छन्। जबसम्म बैंकबाट सञ्चालन हुने आयोजनामा पोलिटिकल मोटिभेसन हुँदैन तबसम्म ती आयोजनाहरू गतिलो गियरमा दौडने छैनन्। विकासका लागि योजना बनाउनु, बजेट छुट्ट्याउनु र लक्ष्य तोकिनु स्वाभाविक विषय हुन्। तर, यी काम निर्दिष्ट समयभित्र गुणस्तरीय ढंगले सम्पन्न गर्नु तबसम्म सहज र स्वाभाविक हुँदैन, जबसम्म संलग्न जनशक्ति हरहिसाबले दक्ष हुँदैन। सबैको मत एक हुनुका साथै दृढ इच्छाशक्ति पनि हुनुपर्छ। आयोजनाको पहिचान सही हुनुले देशको भाग्य र भविष्य तय गर्छ। सामान्य लागे पनि यो पहिलो सर्त हो। विकासका आयोजना छनोटका लागि निश्चित मापदण्ड तय गर्ने र बिनासम्झौता काम गर्ने वातावरण आवश्यक हुन्छ। विगतमा आयोजना छनोटमा देखिएको अपरिपक्व अब दोहोरिनु हुँदैन। यसरी जे जति आयोजना छानिए र सम्पन्न गरिए, तिनले मुलुकको समग्र विकासलाई नै गम्भीर ढंगले नकारात्मक असर पारेको छ। यसबाट पाठ सिक्नै पर्छ। आयोजना बैंकमा हालसम्म पाँच सयभन्दा बढी आयोजना दर्ता भएका छन्। पहिलो, तर सबै आयोजना बैंकले तय गरेको ढाँचामा छैनन्। दोस्रो, २०७९ सालभित्र यो बैंक फुल्ली फङ्सन भइसक्ने भनी २०७५ सालमै भनिए पनि सोहीअनुसार हुन सकेको छैन। बैंकका बाटामा दुईवटा ढुंगा लागिसकेका छन्। बेलैमा चेत्ने कि सरकार ? बैंकबाट आयोजनाहरू सुरु गर्नुअघि सम्भव भए चालू राष्ट्रिय गौरवका आयोजना सम्पन्न गर्ने नभए पनि तिनको सम्पन्न मिति, आवश्यक बजेट र अप्ठ्यारा सबै गाँठो फुकाउने व्यवस्थाको सुनिश्चितता भने गर्नैपर्छ। होइन भने बैंकबाट थालिने आयोजनाहरूलाई पनि यही क्रोनिक डिजिजले पिरोल्ने छ, पिरोलिरहनेछ। ताकि राष्ट्रिय आयोजना बैंकमा राखिने आयोजनाहरूले डिभेलपमेन्ट इकोसिस्टम कायम गरून्। आयोजना बैंकलाई सरकारले फूल फङ्सनल बनाओस्। थिंक ट्यांकले सजिएको ६६ वर्षे अनुभवी सरकारी संस्थाले अबका कुनै पनि काम कच्चा ढंगले गर्नै हुँदैन। विगतदेखि राष्ट्रिय गौरवका आयोजना भनिएको छ तर लाजैमर्दो अवस्था सामना गर्नु परिरहेछ। किनकि नामअनुसार काम भएको छैन। त्यसैले आयोजना बैंक बनाउनुअघि राष्ट्रिय गौरवका आयोजनाको परिभाषा नै बदल्नुपर्ने देखिन्छ। यसको एउटा कडी भ्रष्टाचार नै हो। कम्तीमा बैंकमार्फत सञ्चालन गरिने आयोजनाहरूमा वित्तीय अनुशासन शतप्रतिशत हुनेगरीको ग्यारेन्टी आयोगका अध्यक्षका हैसियतले प्रधानमन्त्रीले गर्नुपर्छ। नेपालमा सञ्चालन भएकामध्ये १४ प्रतिशत आयोजनामात्र निर्धारित समयमा सम्पन्न हुने गरेको पाइएको छ। ८४ प्रतिशत आयोजनाहरू पूरा गर्न कुनैमा म्याद थपिन्छन् भने कुनै बजेट वा स्रोतसाधन थप्ने काम भएका छन्। यसको मुख्य कारण भनेकै सम्भावित आयोजनाहरूको फिजिबिलिटी स्टडी देखि डीपीआरजस्ता इन्जिनियर प्रोसेसमा सरकारका निकाय कमजोर हुनु हो। अर्को कारण वास्तविक आयोजना पहिचान नहुनु अथवा अवास्तविक आयोजना छनोट गर्नु हो। आयोजना बैंकको अवधारणा विश्वमा सात दशकभन्दा अघिदेखिको हो। यसमा प्रतिबद्ध भएरै दर्जनौं देश विकसित बनेको देख्न सकिन्छ। नेपालमा पनि एक दशकअघिदेखि आयोजना बैंकको बिज विकास भएको पाइन्छ। औपचारिक सुरुआत २०७५ भए पनि अझै यसले राजमार्ग पक्रन नसक्नुले संकेत सही दिशामा देखिँदैन। चीन, सिंगापुर, जापान र कोरिया पनि एसियाली देश नै हुन्, यी देशको सरकारमा पुुग्ने राजनीतिक दल र तिनका नेताले दुनियाँलाई रिझाएनन् न आफू र आफ्नालाई रिझाए तर जे काम गरेर जसजसलाई रिझाए, लाग्छ देश अनि देशवासीलाई रिझाए। त्यसैले त विश्वले एसियामा नाम लिँदा यी देशको नाम लिन्छ, गर्वका साथ। विगतको विकासलाई जरैदेखि खोतलुन् र नेपालका शीर्षनेताहरू बसेर भविष्यको विकासको यस्तो रूपरेखा कोरुन् कि देशमा कायापलट भइजाओस्। समृद्ध नेपाल ः सुखी नेपालीका लागि शीर्षनेताबीच यस्तो गठबन्धन होस् कि त्यो अजम्बरीको बुटी बनोस्। देशमा विकास चाहिन्छ भन्ने यति सामान्य विषय पनि नेपालका दल र नेताले बुझेका छैनन् होला त ? त्यसैले अब आयोजना बैंकमा छनोट हुने आयोजनामा कुनै नेताको स्वार्थ गाँसिनु हुन्न। योजना आयोगको नेतृत्वलाई सरोकारवाला सबै मन्त्रालय, प्रदेश र स्थानीय सरकारहरू सबैको एउटै सुर, एउटै ताल हुनुपर्छ। यसले त देश र नागरिकका अनेक आयाममा भविष्य सोचोस्। अब सहरकेन्द्रित होइन, गाउँकेन्द्रित आयोजनामा लगानी गरोस्, जसले नसोचेको विकास गरोस्, अकल्पनीय परिणाम देओस्। सरकारले आयोजना बैंकमार्फत गर्ने सबै काम निर्धारित समयमा सम्पन्न गरोस्, बजेट र दक्ष जनशक्तिको अभाव नदेखाओस् अनि यो वा त्यो कारणले ढिलो भयो वा लगानी बढ्ने भन्ने शब्द कहीँ कतै उच्चारण पनि नगरोस्। दिगो विकास लक्ष्यलाई समेट्दै व्यवस्थित र वैज्ञानिक ढंगले बैंकका आयोजना समयमै गुणस्तरीय हिसाबले सम्पन्न गर्नु सबैका लागि श्रेयष्कर हुनेछ। आयोजना बैंक यस्तो नहोस् कि गीत छ, संगीत छैन। यो बैंकलाई सरकारले २०८० सालबाट सुरु गर्नुपर्छ। जसले तीन ढाँचामा काम गरोस्, पहिलो २५ वर्षे, दोस्रो ५० वर्षे र तेस्रो एक सयवर्षे दीर्घकालीन विकासमा हात हालोस्। हातमात्र नहालोस्, सोहीअनुसार परिणाम पनि देओस्। ढुंगाना, विकास पत्रकार मञ्च (फोडेज), नेपालका अध्यक्ष हुन्।"
कानुन भन्छ दुईपांग्रेमा दुवै जनालाई हेल्मेट,"दुर्घटनामा हुने जोखिम घटाउन दुईपांग्रे सवारीको पछाडि बस्ने यात्रुले पनि अनिवार्य हेल्मेट लगाउनुपर्ने बहस सुरु भएको छ। काठमाडौं : उपत्यका ट्राफिक प्रहरी कार्यालयका अनुसार दुर्घटनाका घटनामा ८० प्रतिशत दुर्घटना दुईपांग्रे सवारीकै हुन्छ। दुर्घटनामा घाइते हुने अधिकांश व्यक्तिको चोट टाउकोमा लाग्छ। टाउकोमा लागेको चोटका कारण अधिकांश घाइतेको मृत्यु हुन्छ। दुर्घटनामा हुने जोखिम घटाउन दुईपांग्रे सवारीको पछाडि बस्ने यात्रुले पनि अनिवार्य हेल्मेट लगाउनुपर्ने बहस सुरु भएको छ। ट्राफिक प्रहरी कार्यालयका प्रवक्ता राजेन्द्रप्रसाद भट्टका अनुसार दुईपांग्रे सवारीमा सवार सवै यात्रुले हेल्मेट लगाउँदा जोखिम कम हुन्छ। हुन त सवारी तथा यातायात व्यवस्था ऐन २०४९ मा दुईपांग्रे सवारी चलाउने तथा पछाडि बस्ने दुवैले हेल्मेट लगाउनुपर्ने व्यवस्था गरेको छ। ऐनको दफा १३० को उपदफा २ मा अनुसार मोटरसाइकल तथा अन्य त्यस्तै दुईपांग्रे सवारी चलाउँदा चालकले तथा सो सवारीमा बस्ने मानिसले सुरक्षा टोप (हेल्मेट) लगाउनु पर्छ। मोटरसाइकल चालक तथा यात्रु दुवैले हेल्मेट लगाउने विषय बहसभन्दा पनि कानुनले नै सुरक्षित गरेको विषय हो। कानुनमा जे लेखिए पनि हाल भने मोटरसाइकल चालकले मात्रै अनिवार्य हेल्मेट लगाउनुपर्ने बाध्यता छ। पछाडि बस्ने यात्रुले स्वेच्छाले मात्रै हेल्मेट लगाएका हुन्छन्। नेपाल प्रहरीका प्रवक्ता पोषराज पोखरेलका अनुसार मुलुकभर हरेक दिन ४८ देखि ६० वटा सवारी दुर्घटना हुन्छन्। जसमध्ये ४० देखि ४५ वटा दुर्घटना दुईपांग्रे सवारीकै हुन्छ। दुर्घटनाबाट देशभर सरदरमा ७ देखि १५ जनाको मृत्यु हुन्छ। दुईपांग्रे सवारी दुर्घटनाको जोखिम अत्यधिक हुन्छ। पछाडी बस्ने यात्रुले पनि हेल्मेट लगाउने विषय यात्रु स्वयंले विचार गर्नुपर्ने उनको तर्क छ। पोखरेल भन्छन्, हामीले केही वर्ष अगाडि दुईपांग्रे सवारीको पछाडी बस्नेले पनि हेल्मेट लगाउन अनिवार्य गरेका थियौं। तर, जनस्तरबाट नै निकै गुनासो आएकाले यो नियम पूर्ण कार्यान्वयनमा जान सकेन। पछिल्लो समय सहरी एरियामा दुईपांग्रे सवारीको दुर्घटना अत्यन्तै बढ्न थालेपछि पुनः पछाडि बस्ने यात्रुले पनि हेल्मेट लगाउनुपर्ने बहस सुरु भएको हो। पछिल्ला ५ वर्षमा मुलुकभर १४ हजार बढीले दुर्घटनामा ज्यान गुमाए। विश्व स्वाथ्य संगठन डब्लुएचओले गरेको एक प्रतिवेदन अनुसार नेपालमा हुने अकाल मृत्युको पहिलो कारण नै सवारी दुर्घटना हो। त्यसपछि जन्मपश्चात् अपांगता हुनुको मुख्य कारण पनि दुर्घटना नै हो। सवारी सुरक्षासम्बन्धी काम गरिरहेका अभियन्ता तथा अधिकारकर्मीले दुईपांग्रे सवारी चलाउने तथा पछाडि बस्ने दुवैले हेल्मेट लगाउनुपर्ने कानुन कार्यान्वयनमा जोड दिन सरकारसँग माग गरेका छन्। केहि दिनअगाडि यातायातमन्त्री नारायणकाजी श्रेष्ठसँगको भेटघाटका क्रममा अभियन्ता तथा अधिकारकर्मीले कानुन कार्यान्वयन हुनुपर्ने माग गरेका थिए। यो विषय अहिले चर्चामा छ। पूर्वराजा ज्ञानेन्द्र शाहको पालामा तत्कालीन स्वास्थ्यमन्त्री डाक्टर उपेन्द्र देवकोटाले दुईपांग्रे सवारीको पछाडी बस्नेले पनि हेल्मेट लगाउनुपर्ने नियम कार्यान्वयन गरेका थिए। नागरिकको चर्को दबाबका बावजुद यो नियम लामो समय टिक्न सकेन। सडक सुरक्षाका विषयमा आवाज उठाउने अभियन्ता गोविन्द भट्टराई भन्छन्, डब्लुएचओको रिपोर्टअनुसार दुई पांग्रे सवारीसाधनमा चलाउने र पछाडी बस्ने दुवैले हेल्मेट लगाएको अवस्थामा हुने दुर्घटनामा ७० प्रतिशत टाउकोको चोटलाई रोक्न सकिन्छ ४२ प्रतिशत बढी उसको मृत्युलाई जोगाउन सकिन्छ। टाउकोको चोट कम गर्नका लागि हेल्मेट नै मुख्य विकल्प हो। चालकले त सडकमा हेर्ने हुँदा केही सजग भएकै हुन्छ। तर, पछाडी बस्ने यात्रु दुर्घटना हुँदा बढी जोखिममा पर्छन्। हरेक वर्ष १३०० बढी यात्रु वा चालकको मोटरसाइकल वा दुईपांग्रे दुर्घटनामा ज्यान जान्छ। सडक राम्रो भयो भने हेल्मेट किन चाहियो भन्ने बहस पनि चल्ने गरेको सुनाउँदै यसमा कुनै सत्यता नभएको भट्टराईको तर्क थियो।"
ठेकेदारले भुक्तानी रोक्दा भवन अलपत्र,"भारतीय निर्माण कम्पनीले भुक्तानी रोकेपछि भवन निर्माणको काम ठप्प रहेको छ। हेटौंडा : हेटौंडामा निर्माणाधीन नेपाल भारतमैत्री पोलिटेक्निकल परियोजनाअन्तर्गतको भवन निर्माण कार्य अलपत्र परेको छ। हालसम्म उक्त भवन निर्माण सम्पन्न भएर प्राविधिक शिक्षा तथा तालिम परिषद् (सीटीईभीटी)ले शैक्षिक गतिबिधि अघि बढाइसक्नुपर्ने हो। तर, भारतीय निर्माण कम्पनीले भुक्तानी रोकेपछि भवन निर्माणको काम ठप्प रहेको छ। यहाँ भवनहरू पिलर उठाएर छाडिएको छ। भवन निर्माण स्थलमा मजदुरहरू भेटिँदैनन्। मूल गेटमा काम रोकएको सूचना टाँस गरिएको छ। २०७६ भदौ १५ बाट निर्माण सुरु गरी २०७८ भदौ १४ गते भवन हस्तान्तरण गर्नुपर्ने सम्झौता थियो। उक्त सम्झौतासहित भारतकै सरकारी ठेकेदार कम्पनी टेलिकम्युनिकेशन कन्सल्टेन्ट इन्डिया लिमिटेड टीसीआईएलले आमोद जङ थापाको शान्ति आरोग्य जेभीलाई पार्टनरका रुपमा लिएर काम अघि बढाएको थियो। शान्ति आरोग्य जेभीले पुनः पेटी ठेक्काको रुपमा ठेकेदार कम्पनी लियोन कन्स्ट्रक्सन, नेम्वाङ निर्माण कम्पनी, आरएनएस कन्ट्रक्सन सहितलाई ठेक्का दिएको थियो। तर, झण्डै आठ करोड रुपैयाँ भुक्तानी रोकिएको भन्दै नेपालको ठेकेदार कम्पनी शान्ति आरोग्य जेभीले भुक्तानी नहुँदा काम अघि बढाउन नसकेको जनाएको छ। भारतीय ठेकेदार कम्पनीले पैसा नदिएकाले काम रोकिएको छ, शान्ति आरोग्य जेभीका प्रोजेक्ट मेनेजर दिनेश सापकोटाले भने, रकम अभावमा काम अघि बढाउन सकेका छैनौं। भारत सरकारको अनुदानमा भारतकै सरकारी ठेकेदार कम्पनी टीसीआईएलले भवन निर्माणको ठेक्का लिएको थियो। यो परियोजनाका लागि फलामे डण्डी, सिमेन्ट जस्ता सामग्री भारतीय बजार र कम्पनीकै खरिद गर्नुपर्ने र सो कार्य अनुदान रकमबाट आफैंले गर्ने शर्त भारतीय कम्पनीको छ। यसले गर्दा पनि नेपाली ठेकेदार पक्षले काम अघि बढाउन सकेका छैनन। मजदुर तथा कामदारको रकम आफूहरूले भुक्तानी गर्न नसकेपछि काम नै रोकिएको निर्माणमा संलग्न ठेकेदार कम्पनी लियोन कन्स्ट्रक्सनका विजय पाठकले बताए। आफूहरूले महिनांैदेखिको रकम भुक्तानी नपाएकोले रकम ज्याला नपाएसम्म भवन निर्माणको काम नै गर्न नसकिने अर्का निर्माण कम्पनी नेम्वाङ निर्माण कम्पनीका उदय नेम्वाङले दुखेसो पोखे।"
कता जाँदैछ मधेसको राजनीति ?,"जनता निरन्तर परिवर्तनका पक्षपाती हुन्। जनताको सपना अहिलेसम्म कसैले पूरा गर्न सकेको छैन। नेता आफ्नै सपनाका लागि मरिहत्तो गरिरहेका छन्। आफ्ना सपना पूरा गर्न जनताका सपना लुट्ने काम मात्र भएको छ। मधेस आन्दोलन र संघीयताको मसिहा दाबी गर्ने उपेन्द्र यादवलाई त्यही ठाउँका अर्का अलग मधेस देशका मसिहा डा सीके राउतले यस पटकको निर्वाचनमा भारी मतले पराजित गरे। यतिबेला मधेसमा सीके राउत करिअरबेस पार्टी नेतृत्वको रूपमा जबर्जस्त स्थापित हुन पुगेका छन्। महन्त ठाकुर र राजेन्द्र महतो नेतृत्वको राष्ट्रिय जनता पार्टी भने लगभग समाप्तिको दिशामा पुगिसकेको छ। मधेसमा माओवादीको अवस्था भने झनै कमजोर छ। पुराना यथास्थितिवादी राजनीतिक शक्ति एमाले र कांग्रेसले गति लिन थालेका छन्। वैकल्पिक पार्टी नेतृत्व सबैलाई सोहोरेर जनताले सत्ता शक्तिमा पुर्याइसकेका छन्। अब जनताको आवाज बोलिदिने शक्ति सडकमा छैन। खाली यो अवस्थामा अबको मधेस राजनीति कतातिर जाला ? सर्वत्र बहस चुलिएको छ। मधेस शक्तिका पुजारी हुन्। संघर्षको सहयात्री पनि। यहाँको नागरिकमा पनि शक्तिप्रतिको पछौटेपना लुकेको छ। यो आजको प्रभाव नभएर हजारौं वर्षदेखिको दुष्प्रभावको परिणाम हो। अहिलेसम्मको विकसित राजनीतिक घटनाक्रमले पुष्टि गरिसकेको अवस्था छ। जितमा मात्तिने र हारमा आत्तिने यहाँको राजनीतिक संस्कार छ। त्यसैले दीर्घकालीन रूपमा यहाँको राजनीतिक संघर्षले स्थायित्व नपाएको हो। नेपाली कांग्रेसमा मधेसीमाथि विभेद हुँदा भद्र शर्माको नेतृत्वमा तराई कांग्रेसको गठन भयो। नेकपा एमालेमा सप्तरीको अध्यक्षमा दिवाकर देवकोटाले दिएको उम्मेदवारीको विरुद्धमा मधेसमा मधेसी नेतृत्व नै चाहिन्छ भनेर यसको विरुद्धमा दिनेश यादवलाई विपक्षी उम्मेदवार बनाई यादवलाई जिताएका थिए। नेकपा माओवादीको सशस्त्र जनयुद्धमा पनि पार्टीभित्र मधेसीमाथि विभेद भएको भन्दै जयकृष्ण गोइत र ज्वाला सिंहहरूले तराई जनतान्त्रिक मुक्तिमोर्चा खोलेर सशस्त्र गतिविधि नै चलाए। जनमुक्ति सेनामा पहाडीमधेसीबीच विभेद भएको भन्दै महोत्तरीको खयरमारा रहेको अस्थायी क्याम्पमा सैनिक विद्रोह नै भएको थियो। त्यसपछि मातृका यादव पनि पार्टीबाट बाहिरिएर छुट्टै पार्टी खोलेका थिए। माओवादी निकटका मधेसी बौद्धिक संगठनको रूपमा रहेका उपेन्द्र यादव नेतृत्वको तत्कालीन मधेसी जनअधिकार फोरमले अन्तरिम संविधानमा संघीयता खारेजीको विषयलाई लिएर २०६३ माघ ५ मा मधेस विद्रोह नै गरे। निर्वाचनमा भाग पनि लिए। मधेसका अधिकांश ठाउँबाट मधेसी अनुहार चामत्कारिक ढंगले निर्वाचित भए। सिंहदरबारमा मधेसी आवाज ठूलै रूपमा प्रवेश पनि पायो। नेपालको इतिहासमा एउटा ठूलो परिवर्तन आयो। तर पनि मधेसी जनताले मुक्तिको सास फेर्न सकेनन्। मधेसी जनताका अधुरा सपनाहरू पूरा हुने सकेन। मधेसी नेता र नेतृत्वबाटै धोका पनि भयो। जुन धोका र गद्दारी पहाडी नेतृत्वभन्दा कम थिएन। यतिसम्म कि संघीय संरचनामा समेत पूरै मधेसी भूभाग समेट्न सकेनन्। दोस्रो निर्वाचनसम्म आइपुग्दा मधेसी जनअधिकार फोरम दर्जनौं टुक्रामा विभाजित भयो। कहिल्यै नउठ्ने गरी मधेस राजनीति बदनाम भयो। गजेन्द्रनारायण सिंह र रामराजाप्रसाद सिंहको संघर्षलाई पनि नियाल्दा मधेसले जन्माएको नेतृत्व र उनीहरूले पाएको राजनीतिक विरासत निकै घोचक छ। पछिल्लोपटक मधेस स्वराज्य अर्थात् अलग मधेसको एजेन्डा लिएर उदाए सीके राउत र थारू आन्दोलनबाट जन्मिए रेशम चौधरी। दुवै संघर्षको विभिन्न घुम्ती मोड हुँदै मधेस थारू राजनीतिको उद्गमस्थलमा आइपुगेका छन्। जो शासकहरूको लागि जरुरी थियो। मधेस माथिको लामो समयदेखि दोस्रो दर्जाको नागरिकको रूपमा निरन्तर विभेद र उत्पीडन हुँदै आयो। सोही कारण विभिन्न घटनाक्रम विकसित हुन पुगेको देखिन्छन्। अर्कोतिर संघर्षको राजनीतिक अभीष्ट पूरा नहुँदै सकिने घटनाक्रम बढ्दो छ। मुठ्ठीभर क्षुद्र स्वार्थको पछाडि जसरी मधेस राजनीति निरन्तर सखाप हुँदै आएको छ, त्यसरी नै मधेसी जनता पनि पटकपटक नयाँ स्वरूपमा जनमत प्रयोग गर्दै आएका छन्। यो २००७ सालदेखिको पुष्टि हो। यसपटक जसरी राउत नेतृत्वको जनमत पार्टी र रेशम चौधरी नेतृत्वको नागरिक उन्मुक्ति पार्टीलाई मधेसी थारू जनताले अप्रत्याशित रूपमा अनुमोदन गरे, यो चानचुने कुरा होइन। यतिबेला रेशम चौधरी कारागारभित्र छन् भने सीके राउत बाहिरको राजनीतिक फिल्ममा छन्। दुई पात्र अलग ठाउँ र अलग राजनीतिक दलमा भए पनि जनता उनीहरूलाई नजिकबाट नियालिरहेका छन्। परीक्षाको तराजुमा तौलिरहेका छन्। राउत र चौधरीको राजनीतिक फ्युजनले केही गर्छन् कि भनेर आशाको अनुहारले हेरिरहेका छन्। उनीहरू पनि आफ्नो वास्तविक मुक्ति र अधिकारलाई स्थापित गर्ने प्रयत्नमा देखिन्छन्। राउत जनताको आधारभूत समस्यालाई केन्द्रमा राखेर लाखौं युवालाई रोजगारी दिनेलगायतमा जुटेका छन्। तर पनि उनले भनेजस्तै नेपालको संसदीय व्यवस्था सहज छैन। यसमा राउत कसरी सफल होलान् ? ठूलै चुनौती छ। यो मामिलामा बरु रेशम चौधरीको नागरिक उन्मुक्ति पार्टी निकै सचेत देखिन्छ। आशा र आश्वासनभन्दा माथि उठेर उनी संघर्षशील राजनीतिक संगठनलाई जनतामा स्थापित गरिरहेका छन्। चुनावमा जनमत र नागरिक उन्मुक्ति पार्टीको विषयमा विश्लेषकहरूले गरेको विश्लेषणभन्दा मधेस परिणाम फरक आयो। जनताले एक कदमअघि भएको पुष्टि गरेका छन्। जनता निरन्तर परिवर्तनका पक्षपाती हुन्। जनताको सपना अहिलेसम्म कसैले पूरा गर्न सकेको छैन। नेता आफ्नै सपनाका लागि मरिहत्ते गरिरहेका छन्। जनताका सपना लुट्ने काम मात्र भएको छ। जुन कुरा जनताले राम्ररी बुझेका छन्। विश्वास बढेको बेला जनमत पनि बढेको छ। राष्ट्रिय प्रजातन्त्र पार्टीको मत परिणाम यसैको उदाहरण हो। विश्वास घटेको बेला जनमत पनि घटेको छ। विश्वास शून्य भएको बेला जनमत पनि शून्य भएको छ। यस पटकको निर्वाचन परिणाम यसको उदाहरण पनि हुन्। जहाँ दलहरूले गठबन्धन गरेर पनि हारेका छन्। संख्यात्मक र परिणात्मक हिसाबले सबै हारेका छन्। सप्तरीको जुन ठाउँबाट सीके राउत चुनाव लडे त्यो ठाउँको राजनीतिक इतिहास नै फरक छन्। मुलुकमा चुनावी प्रतिस्पर्धा सुरु भएदेखि अहिलेसम्म यो क्षेत्रमा दुईपटक एउटै व्यक्ति निर्वाचित भएको इतिहास छैन। पराजयको इतिहास मात्र छ। घमण्ड तोडिएको इतिहास छ। त्यो विरासतलाई भत्काउने दुस्साहस गरेका थिए, उपेन्द्र यादव। अरूले पनि विगतमा यस्तो दुस्साहस नगरेको होइन। तर सबैले पाउने परिणाम भनेको पराजय नै हो। उनी फन्दामा परे। उनमा मौलाउँदै गएको अहम् तोड्नु थियो। तोडियो कसैबाट। पश्चिमको थारू उत्पीडनको भूमिको अवस्था पनि त्यस्तै थियो। रेशम चौधरीको नागरिक उन्मुक्ति पार्टीले एउटा मुडो उठाइदिए पनि त्यो लहरमा जित्ने थियो। वैचारिक हिसाबले उपेन्द्र यादव मनपर्छ तर असमान राजनीतिक चरित्र कहिल्यै मन परेन। कारण, जुन राजनीतिक धरातल र विरासतबाट उनी नेता बने, त्यसैलाई बिर्सिए। अरू नेता र राजनीतिक दलभन्दा फरक हुन सकेनन्। झन् बेथितिको चँगुलमा फसे। खासमा उनले मधेसी समाजको धरातल समेटेर राजनीतिक पकड टिकाउन सकेनन्। जसको राजनीतिक धरातल नै मधेस थियो। मधेसबाट उदाएको राजनीतिक दल मधेसबाटै बढारिने भए।यतिबेला नेता, कार्यकर्ता र संगठन दिनानुदिन पलायनको अवस्थामा छन्। यति ठूलो लोकतान्त्रिक आन्दोलनको बीचबाट उदाएको तत्कालीन मधेसकेन्द्रित दलको अस्तित्व यतिबेला संकटमा छ। यस्तो अवस्थामा मधेसी थारू जनताले सीके राउत र रेशम चौधरीलाई जनमत दिएका छन्। जसको राजनीतिक सांगठनिक धरातल नयाँ र कमजोर छ। करिअर नयाँ छ भने दायरा साँघुरो छ। यो सानो चुनौतीको विषय होइन। क्षणिक प्रभावको राजनीति दीर्घकालीन र बलियो हुन सक्दैन। राउत के हुन् ? चौधरी के हुन् ? तिनको राजनीतिक एजेन्डा के हो ? राजनीतिक र वैचारिक धरातलको जग के हो ? जनतामा थुप्रै अन्योल छ। यसपटक ३७ लाखभन्दा बढी नयाँ मतदाता थिए। आवेग, आक्रोश, उत्तेजना, वितृष्णा अर्थात् नो भोट पाएका सीके राउत, रेशम चौधरी, रवि लामिछाने र राप्रपालाई चुनाव जित्न त सजिलो भयो। तर यसलाई टिकाउन उत्तिकै चुनौती छ। उनीहरूले वैकल्पिक भोट पाउनुपर्ने थियो, पाए। चुनाव पनि जिते। तर चुनाव जित्नुमात्र ठूलो कुरा होइन। जनताको हरेक समस्या समाधान गर्नु ठूलो कुरा हो। यिनमा सर्वसाधारणको ठूलो अपेक्षा छ। तर तलमाथि गरे भने जनताले पुनः विकल्प खोज्छन्। जुन कारणले उनीहरू उदाए, त्यही कारणले उनीहरू अस्ताउन बेर छैन। शक्ति केन्द्रको आड र भरोसा हो भने दीर्घकालीन हुँदैन। तिनले त युज एन्ड थ्रो नै गर्ने हुन्। शक्तिकेन्द्रले स्वार्थसिद्ध गरेपछि साथ छोड्छन्। त्यसैले अर्गानिक बन्ने मौका छ। शक्ति केन्द्रको आरोप लागेका नयाँ दलहरूले यसलाई मिथ्या सावित गर्न जरुरी छ। जसको विकल्प र विरुद्ध जनताले जनमत दिए, उनीहरूसँग घाँटी जोड्ने अवसर जनताले दिएको छैन। मधेसमा सबैभन्दा विकराल समस्या दलित समुदायमा छ। सीके राउत पनि दलित समुदायबाट प्रतिनिधित्व गर्छन्। यो कुरा उनलाई स्वीकार्य छ भने दलितको सवाल किन बोल्दैनन् ? जनताका मनमा थुप्रै प्रश्न खेलिरहेका छन्। जसको जवाफ पीएचडी होल्डर सीके राउत, मिडिया होल्डर रवि लामिछाने र थारू आन्दोलनका होल्डर रेशम चौधरीको काँधमा आइपुगेको छ। यो तीतो सत्य हो। प्रभावको राजनीति दीर्घकालीन हुँदैन। जस्तो आउँछ, उस्तै जाने हो। यसबाट उनीहरूमाथि उठ्न पर्छ। कुर्सीमुखी राजनीति होइन, नागरिकको दीर्घकालीन भविष्य देख्ने राजनीति गर्नुपर्छ। मधेसी, दलित, थारू, मुस्लिमलगायत सबैखाले विभेद र उत्पीडनबाट मुक्त हुनुपर्छ। मधेस मधेसीबाटै, दलित दलितबाटै, मुस्लिम मुस्लिमबाटै, थारू थारूबाटै पनि विभेद र उत्पीडनको सिकार छन्। दोस्रो तेस्रो दर्जाको नागरिक हुन विवश छन्। जसको अन्त्य जरुरी छ। यी तमाम समस्याको समाधान गर्ने जिम्मेवारी सीके राउत र रेशम चौधरीहरूले लिन्छन् ? के उनीहरू पुरानो राजनीतिक घेराबन्दीबाट मुक्त हुन सक्छन् ? यी गम्भीर प्रश्न मधेसबाट।"
हेटौंडा सिमेन्ट एक महिनादेखि बन्द,"पूर्ण सरकारी स्वामित्व रहेको उक्त उद्योग कोइला आपूर्तिकर्तालाई दिने रकम नहुँदा सञ्चालनमा आउन नसकेको हो। हेटौंडा : कोइला अभावमा हेटौंडा सिमेन्ट उद्योग एक महिनादेखि बन्द भएको छ। पूर्ण सरकारी स्वामित्व रहेको उक्त उद्योग कोइला आपूर्तिकर्तालाई दिने रकम नहुँदा सञ्चालनमा आउन नसकेको हो। महाप्रबन्धक वसन्तकुमार पाण्डेले कोइला आपूर्तिकर्ता ठेकेदारलाई करिब २० करोड रुपैयाँ भुक्तानी दिन बाँकी रहेको बताए। कोइला ल्याउन उनीहरूको पुरानो भुक्तानी गर्ने पैसा उद्योगसँग पर्याप्त छैन, उनले भने, तर पनि करिब १२ सय टन कोइला आइसकेको छ, एक हप्ताभित्र उद्योग सञ्चालन हुन्छ। उद्योग सञ्चालनको लागि दैनिक ११० टन कोइला आवश्यक पर्ने उद्योगले जनाएको छ। पुरानो मेसिन मर्मत र कोइला आपूर्ति नहुँदा उद्योग बन्द रहेको थियो। उद्योगले टेन्डरमार्फत कोइला ल्याउने गरेको छ। भारत, इन्डोनेसिया, भुटान र पाकिस्तानबाट ठेकेदारले कोइला ल्याउने गरेको छ। उद्योगमा नयाँ मेसिनहरू जडान नगरेसम्म समस्या आइरहने उद्योगका महाप्रबन्धक पाण्डेले बताए।"
टेलिकमको बिलिङ प्रणालीमै खराबी,"टेलिकमका सेवा गत माघ ३ गते मंगलबार दिउँसो एक घण्टा ४५ मिनेट अवरुद्ध हुँदा संस्थालाई ठूलो क्षति पुगेको थियो। टेलिकमलाई मात्रै आधा करोडभन्दा बढीको क्षति पुगेको छ। काठमाडौं : नेपाल टेलिकमको बिलिङ प्रणालीमै समस्याका कारण सेवा अवरुद्ध भएको निष्कर्ष छानबिन समितिले निकालेको छ। दूरसञ्चार सेवाप्रदायक यो निकायका मोबाइल, ल्यान्डलाइन, इन्टरनेटलगायत सेवा गत माघ ३ गते मध्याह्न देशभर अवरुद्ध भएपछि त्यसबारे छानबिन गर्न सञ्चार तथा सूचना प्रविधि मन्त्रालयले समिति बनाएको थियो। उक्त समितिले यस्तो प्रकृतिको समस्या आउँदा पुनः सम्पूर्ण बिलिङ प्रणाली नै बन्द हुन सक्ने अवस्था देखिएको निष्कर्षसहितको प्रतिवेदन हालै दिएको छ। बिलिङ प्रणालीको अध्ययन गर्दा दुई भागमा विभाजन गरिएको छ। एउटा भाग त्रिपुरेश्वरमा डीआर साइट र अर्को भाग सुन्धारामा डीसी साइटका रूपमा सञ्चालनमा छ। दुवै साइट (सुन्धारा र त्रिपुरेश्वर)मा रहेका सर्भरहरूमा लोड ब्यालेन्सिङ गरी प्रोसेसिङ कार्य समानान्तर रूपमा गरेको थियो। यसो गर्दा डीआर साइटको सर्भर अफलाइन हुनेबित्तिकै सम्पूर्ण बिलिङ प्रणाली नै बन्द भएको देखियो, छानबिन प्रतिवेदनमा लेखिएको छ, यति मात्र नभएर डीसी साइटमा यस्तै प्रकृतिको समस्या आउँदा पुनः सम्पूर्ण बिलिङ प्रणाली नै बन्द हुन सक्ने अवस्था विद्यमान रहेको देखियो। टेलिकमको कन्भरजेन्ट रियल टाइम बिलिङ (सीआरटीबी) प्रणाली आपूर्तिकर्ता तथा मर्मतसम्भार गर्ने जिम्मा पाएको संस्था हो एसियन इन्फो (एआई)। उसको स्थानीय कम्पनी (लोकल भेन्डर) सीएएस टेडिङका प्राविधिकको बिलिङ प्रणालीसँग सम्बन्धित त्रिपुरेश्वरस्थित डीआर साइटमा रहेको फल्टी स्टोरेज कन्ट्रोलर (नोड१)लाई यो प्रणालीबाट अलग गरी बाहिर निकाल्दा बिलिङ प्रणाली पूर्णमा रूपमा आउटेज हुन गई सेवा अवरुद्ध हुन पुगेको छानबिनले खुलाएको छ। सीएएस ट्रेडिङका प्राविधिकले डीआर साइटबाट फल्टी स्टोरेज कन्ट्रोलर (नोड१) लाई निकाली डीसी साइटमा पुगेपछि सेवा अवरुद्ध भएको जानकारी पाएको प्रतिवेदनमा उल्लेख छ। सीएएस टेडिङका प्राविधिकले डीआर साइटबाट नोड१ लाई निकाल्नेबित्तिकै बिलिङ प्रणाली पूर्णरूपमा आउटेज हुन गई सेवा अवरुद्ध भएको देखिएको छ। त्यसो हुनेबित्तिकै बिलिङ प्रणालीका आपूर्तिकर्ता तथा मर्मतकर्ता एसियन इन्फोलाई टेलिकमका प्राविधिकले सेवा अवरुद्ध भएको जानकारी गराएका थिए। त्यसपछि बिलिङ प्रणालीमा उत्पन्न प्राविधिक समस्याबारे एआई, डब्लूडीएन, सीएएस ट्रेडिङ र टेलिकमका प्राविधिकबीच छलफल भएको थियो। समस्याको पहिचान गर्दा बिलिङ एप्लिकेसन सर्भर र स्टोरेजबीच लिंक टुट्न गई एप्लिकेसन सर्भर अफलाइन (अनमाउटस) भएकाले सेवा अवरुद्ध भएको पाइएको छ। त्यसलाई नियमित गर्न १ घण्टा ४५ मिनेट लागेको थियो। सोही दिन मध्यरातमा एसियन इन्फोले स्टोरेज कन्ट्रोलर (नोड१) लाई परिवर्तन गरी डीआर साइटलाई पहिलेको डाउन सेयरिङमा सञ्चालन गरेको पाइएको छ। बिजनेस कन्टिन्युटी प्लान र डिजास्टर रिकोभरी सेन्टरको आधारभूत सिद्धान्त तथा मूल्यमान्यताका आधारमा कम्प्लिट डिजास्टर रिकोभरी सेन्टर फरकफरक सिस्मिक जान हुने गरी बिलिङ सञ्चालन गर्नुपर्ने सुझाव दिइएको छ। प्रतिवेदनमा आगामी दिनमा समस्या आउन नदिन बिलिङ प्रणालीमा रहेको क्रिटिकल र ननक्रिटिकल कम्पोनेन्ट पहिचान गरी सोही आधारमा मर्मत योजना तयार गरी लागू गर्नुपर्ने सुझाव समितिले दिएको छ। बिलिङ प्रणालीका हार्डवेयरको आयु सकिएको हुँदा मर्मत प्रक्रिया पुनरावलोकन गर्नुपर्ने निष्कर्ष निकालिएको छ। संवेदनशील विषयमा जटिलताको अध्ययन गरी स्ट्यान्डर्ड मेन्टिनेन्स प्रोटोकलको अनिवार्य पालना गर्न सुझाव दिइएको छ। सेवा अवरुद्ध हुने गरी मर्मतमा संलग्न कर्मचारीलाई जिम्मेवार बनाउन, दूरसञ्चार प्राधिकरणका सुझाव निर्देशन पालना गर्नगराउनतर्फ लाग्नुपर्ने सुझाव दिइएको छ। मर्मतजस्तो संवेदनशील विषयको सूचना आएपछि एसियन इन्फोसँग भएको एएमसी सम्झौताअनुसार सार्वजनिक बिदाका नाममा ३४ दिन मर्मत योजना र सम्बद्ध निकायबीच समन्वय गर्न नसकेको छानबिनले देखाएको छ। भविष्यमा यस्तो त्रुटि दोहोरिन नदिन एसियन इन्फोलाई कानुनबमोजिम सचेत गराउन समितिले निर्देशन दिएको छ। टेलिकमका सेवा गत माघ ३ गते मंगलबार दिउँसो एक घण्टा ४५ मिनेट अवरुद्ध हुँदा संस्थालाई ठूलो क्षति पुगेको थियो। टेलिकमलाई मात्रै आधा करोडभन्दा बढीको क्षति पुगेको छ। प्रयोगकर्ताको अत्यधिक चाप रहने समयमा सेवा अवरुद्ध भएको थियो। त्यसपछि मन्त्रालयले माघ ५ गते सहसचिव गौरव गिरीको संयोजकत्वमा छानबिन समिति बनाएको थियो। उक्त समितिमा नेपाल दूरसञ्चार प्राधिकरणका निर्देशक विजयकुमार राय, टेलिकमका चिफ अपरेसन अफिसर झविन्दलाल उपाध्याय, विज्ञ लोचनलाल अमात्य सदस्य थिए। समिति सदस्यसचिवमा उपसचिव सुरेन्द्र थापा थियो। समितिले पाँचवटा कार्यादेश पाएको थियो। पहिलो टेलिकमको सेवा अवरुद्ध भएको सम्बन्धमा कारण, जिम्मेवार पक्ष र कमीकमजोरीका बारेमा छानबिन गरी सत्य तथ्य पत्ता लगाउने भनिएको थियो। दोस्रोमा आगामी दिनमा यस्तो समस्या आउन नदिन तत्काल र अल्पकालमा चाल्नुपर्ने कदमबारे सुझाव दिनुपर्ने थियो। तेस्रोमा समितिले तत्काल कार्य प्रारम्भ गरी प्रकरण (क) र खमा उल्लिखित विषय समेटी ५ दिनेभित्र प्रतिवेदन दिनुपर्ने जिम्मेवारी तोकिएको थियो। समितिका सदस्यले बिदाका दिन र कार्यालय समयबाहेक र सार्वजनिक बिदामा पनि काम गर्ने र सो वापत नियमानुसार सेवा सुविधा टेलिकमले उपलब्ध गराउने तथा समितिको सचिवालय मन्त्रालयको संस्थान शाखामा रहेने कार्यदेश थिए। टेलिकम व्यवस्थापन र मर्मतसम्भारको जिम्मेवारी पाएको एसियन इन्फो तथा उसँग आबद्ध निकायबीच समन्वय नभएको पाइएको छ। मर्मतसम्भार योजना र जिम्मेवार निकायहरूबीच समन्वय नहुँदा आफूखुसी जस्तो मेन स्टोरेज तथा सर्भर क्षेत्रमा प्रवेश गरी कार्ड निकाल्ने र सेवा अवरुद्ध भएपछि मात्र समन्वय प्रयास भएको देखिएको प्रतिवेदनमा उल्लेख छ। एसियन इन्फोलाई कुनै जानकारीबिना र उसको स्वीकृतिबिना तथा समस्याको जटिलताको अध्ययन विश्लेषण नगरिकनै र एसियन इन्फोबाट मेन्टिनेन्स प्लान प्राप्त र स्वीकृत नगराइकनै सीएएसका प्रतिनिधिले मर्मत गर्न खोज्दा सिस्टम आउटेज भएको अध्ययनमा देखिएको छ। यी संवेदनशील घटनामा टेलिकम केन्द्रीय कार्यालय, टेलिकम सूचना प्रणाली सहयोगी निर्देशनालय र एएमसीका लागि सम्झौता गरिएको जिम्मेवार कम्पनीबीचको भनाइ विरोधाभाषपूर्ण पाइएको छ। त्रिपुरेश्वरस्थित डीआर साइटको स्टोरेज कन्ट्रोलर (नोड१) १३ जनवरीमा नै फल्टी भइसकेकोमा १७ जनवरीमा ४ दिनपछि मात्रै रिप्लेसमेन्टका लागि काम भएको पाइएको छ। यसबाट मर्मतको संवेदनशीलता नबुझेको देखिएको उल्लेख छ। जथाभावी प्रवेश गरी आकस्मिक जोखिम बढाएको, समस्याको जटिलताको विश्लेषण नगरिएको, पर्न सक्ने जोखिमका लागि ब्याकअप र समन्वय नभएको देखिन्छ। जसले टेलिकमलाई आर्थिक क्षति पुर्याएको, सेवाको गुणस्तरमा सधैं प्रश्न चिह्न लाग्ने अवस्था सिर्जना गरेको देखिएको छ। टेलिकमले पटकपटक नेपाल दूरसञ्चार प्राधिकरणको निर्देशन पालना नगरेको र मर्मत गर्दा अपनाउनुपर्ने सजगता नअपनाएको देखिएको प्रतिवेदनमा छ। प्रतिवेदनमा मर्मतसम्भार (मेन्टिनेन्स) कार्यको सन्दर्भमा संवेदनशील हुन व्यवस्थापनलाई निर्देशन दिनुपर्ने देखिएको उल्लेख छ। प्रतिवेदनअनुसार दूरसञ्चार सेवा अवरुद्ध हुनाको कारणले कम्पनीलाई भएको क्षति यकिन गरी क्षतिपूर्तिको निम्ति व्यवस्थापन गम्भीर हुनुपर्ने देखिएको छ। टेलिकमको सेवा अवरुद्ध हुँदा ठूलो क्षति भएको छ। समितिले अवरुद्ध हुँदा ग्राहकले प्रयाग गर्ने सक्ने सेवा प्याकेज वा सोझै फोन वा डाटा सेवा उपयोग गरेवापत ठूलो क्षति बेहोरेका छन्। सोही समय अघिल्ला दिनमा भएको प्रयोग र विश्लेषण गर्दा प्रिपेड सेवामा दैनिक आयको ११२५ र पोस्पेड सेवामा दैनिक ०२४ प्रतिशतले कमी हुन सक्ने सम्भावना रहेको प्रतिवेदनमा उल्लेख छ। न्यूनतम ४६ लाख ४५ हजार ६ सय १९ रुपैयाँ ८९ पैसादेखि अधिकतम ५२ लाख ६६ हजार ८ सय ५८ रुपैयाँ ९९ पैसासम्म टेलिकमलाई क्षति भएको हुन सक्ने जानकारी प्राप्त भएको छानबिनले देखाएको छ। २०७८ असार ८ बिहान ६ बजेपछिको समयमा पनि दूरसञ्चार सेवा अवरुद्ध भएका थिए। त्यो बेला पनि विलिङ प्रणालीलाई पुनः सञ्चालनमा ल्याउन करिब १ घण्टा ४५ मिनेट लागेको थियो। दूरसञ्चार सेवाजस्तो संवेदनशील विषयमा टेलिकमको उच्च व्यवस्थापन गैरजिम्मेवार देखिएको निष्कर्ष छानबिन समितिले निकालेको छ। टेलिकमको दूरसञ्चार सेवा अवरुद्ध भएको जस्तो संवेदनशील विषयमा टेलिकमको उच्च व्यवस्थापन तह त्यति जिम्मेवार र संवेदनशील भएको देखिएन, छानबिन प्रतिवेदनमा लेखिएको छ। बेलाबखत भइरहेको भनी घटनालाई सामान्यीकरण गर्ने जस्तो देखिएकाले संस्थानको उच्च व्यवस्थापन जिम्मेवार भई प्रस्तुत हुन समितिले निर्देशन दिएको छ। अख्तियार दुरुपयोग अनुसन्धान आयोगले विलिङ प्रणालीको आयु सकिएको कारण पुनः बोलपत्र आह्वान गर्न निर्देशन दिएको छ। टेलिकमले भने कमिसनको प्रलोभनमा बोलपत्र आह्वान गर्नुको साटो पुरानै चिनियाँ कम्पनी एसियन इन्फोसँग एनुअल मेन्टिनेन्स कन्ट्रयाक्ट (एएमसी अर्थात् मर्मत सम्झौता) गरेको छ। हाल प्रयोगमा रहेको बिलिङ प्रणालीमा एसियन इन्फोको हार्डवेयर छ। सफ्टवेयर भने ओर्याकल कम्पनीको छ। एसियन इन्फोको नेपाली एजेन्ट अरनिको हो। ओर्याकलको नेपाली एजेन्ट वल्र्ड डिस्ट्रिब्युसन नेपाल (डब्ल्यूडीएन) प्रालि हो। यसका सञ्चालक अरुण श्रेष्ठ हुन्। राजनीतिक नेतृत्वसमेतको मिलेमतोमा प्रबन्ध निर्देशक सुनील पौडेलले विद्यमान बिलिङ प्रणालीको बोलपत्र गर्नु साटो मर्मतसम्भारका लागि एसियन इन्फोसँग नै सम्झौता गरेका हुन्। प्रबन्ध निर्देशक पौडेलकै आडमा एसियन इन्फोले त्रुटि गरेको कारणले पनि यति ठूलो दुर्घटना र क्षति मुलुक बेहोर्नुपरेको छानबिनको निश्कर्ष छ। उच्च राजनीतिक दबाब र साँठगाँठमा प्रबन्ध निर्देशक पौडेल बोलपत्र आह्वानतिर लागेनन्। विद्यमान बिलिङ प्रणाली कुनै समय ध्वस्त (कोल्याप्स) हुन सक्ने जोखिम रहेको टेलिकमका कर्मचारी नै बताउँछन्। टेलिकमले वार्षिक ३२ अर्ब रुपैयाँभन्दा बढीको बिलिङ गर्छ। हालकै प्रणालीलाई निरन्तरता दिँदा टेलिकमलाई ३ अर्ब २० करोडभन्दा बढी घाटा हुने स्पष्ट छ। बर्सेनि बिलिङ बढ्दै जाँदा घाटा पनि बढ्दै जान्छ। टेलिकमले पाँच वर्षका लागि एसियन इन्फोसँग नै मर्मत सम्झौता गरेको छ। बिलिङ प्रणाली अपग्रेड गर्ने तयारीमा ठूलो आर्थिक चलखेल भएको उजुरी परेपछि अख्तियार दुरुपयोग अनुसन्धान आयोगले तत्काल त्यो प्रक्रिया अघि नबढाउन निर्देशन दिएको थियो। अख्तियारले निर्देशनात्मक पत्र काटे पनि टेलिकमले बोलपत्र आह्वान गरेन। गुपचुपमा मर्मत सम्झौता गरेको हो।"
हवाई रुटमा भारतको अलमल,"दुई दिनको नेपाल भ्रमण सकेर फर्किएका भारतीय विदेश सचिव विनय क्वात्रासँगको छलफलमा पनि नयाँ हवाई रुट र भारतीय अनुमतिको सम्बन्धमा खासै छलफल भएन। काठमाडौं : पोखरा अन्तर्राष्ट्रिय विमानस्थल सञ्चालनमा आएको डेढ महिना भयो। तर आन्तरिक उडानमा नै सीमित छ। गत जेठ २ गतेबाट सञ्चालनमा आएको भैरहवास्थित गौतमबुद्ध अन्तर्राष्ट्रिय विमानस्थलमा पनि पुस १ गतेबाट बाह्य उडान ठप्प छ। भैरहवामा जजिरा एयरले हप्तामा तीन उडान गर्दै आएको थियो। खराब मौसमको कारण देखाउँदै ६१ दिनदेखि भैरहवामा अन्तर्राष्ट्रिय नियमित उडान रोकिएको छ। तर, दुवै विमानस्थलमा अन्तर्राष्ट्रिय उडानका लागि भारतको अनुमति पहिलो विषय हो। दुई दिनको नेपाल भ्रमण सकेर फर्किएका भारतीय विदेश सचिव विनय क्वात्रासँगको छलफलमा पनि नयाँ हवाई रुट र भारतीय अनुमतिको सम्बन्धमा खासै छलफल भएन। भारतीय सचिवसँगको भेटमा नेपाल तर्फबाट थप हवाई प्रवेश मार्गका साथै गौतमबुद्ध अन्तर्राष्ट्रिय विमानस्थल नजिकको सीमा उडान सञ्चालनका लागि सहमतिका सम्बन्धमा अनुरोध गरिएको थियो। करिब १५ दिनअघि नै सो सम्बन्धमा परराष्ट्रमा प्रस्ताव पठाइएको प्राधिकरणका सूचना अधिकारी ज्ञानेन्द्र भुलले जानकारी दिए। भैरहवा रुटलाई बाई डिरेक्सनल बनाउने (विमान आउने र जाने) र पोखराको सम्बन्धमा सिमराबाट छिरेर गल्फ ५९० रुट भएर जाने सम्बन्धमा हामीले पहिला पनि भनेका थियौं, उनले भने। दुई देशको परराष्ट्र सचिवको भेटमा उद्योग तथा वाणिज्यसम्बन्धी छलफलले प्राथमिकता पाएकोले पनि यो नीतिगत विषय सम्बोधन नभएको भन्ने सुनिएको भुलले बताए। प्राधिकरणले केही समयअघि पनि कूटनीतिक नोट भनेर प्रक्रियागत रूपमा नै भारतलाई पठाएको तर कुनै प्रतिक्रया नआएको पनि उनले जानकारी दिए। नयाँ रुट र सीमा उडान सहमतिको भारत समक्ष गरिएको प्रस्ताव भने नयाँ होइन। नेपाल पक्षले दशकदेखि उक्त मुद्दालाई हरेक कूटनीतिक भेटमा उठाउँदै आएको छ। भारतले मौखिक सहमति जनाउने तर कार्यान्वयन नगरेको प्राधिकरण पूर्वकार्यकारी निर्देशक राजकुमार क्षेत्री बताउँछन्। चिनियाँ लगानी रहेका कारण पनि नयाँ हवाई रुटका लागि भारतीय अनुमति प्रभावित हुने सम्भावना रहेको क्षेत्रीले बताए। प्राधिकरणले भारतीय निकायसँग नयाँ रुटको विषयमा लामो समयदेखि छलफल गर्दै आएको छ। तर, भारतले हालसम्म यो विषयमा निष्कर्षसहितको निर्णय दिन सकेको छैन। यसले गर्दा भैरहवा, महेन्द्रनगर, नेपालगन्ज र जनकपुरको आकाश प्रयोग गरी जहाज नेपाल भित्र्याउने सरकारको योजना अलपत्र पर्दै आएको छ। हाल ९० प्रतिशत अन्तर्राष्ट्रिय उडान सिमरा हुँदै काठमाडौं भित्रिने गरेका छन्। चीनबाट आउने विमान सगरमाथा आसपास क्षेत्र र भुटानबाट आउने विमान मेची हुँदै नेपाल प्रवेश गर्छन्। नेपाल बाहिरिने हवाई रुटे सिमरा, विराटनगर, जनकपुर, महेन्द्रनगर र भैरहवाको आकाश मार्ग रहेको छ। प्रायः एउटै रुटबाट आगमन हुँदा हवाई ट्राफिक जामका साथै उडान तालिका प्रभावित र लामो समयसम्म आकाशमै विमान होल्ड गर्नुपर्ने बाध्यता नेपालले भोग्दै आएको छ। हाल प्रयोग भइरहेका रुटबाहेक थप रुट उपलब्ध भएको अवस्थामा व्यवस्थापन गर्न सहज हुने बताइन्छ। कम्तीमा भैरहवा र नेपालगन्ज रुटका लागि मात्रै भारत सकारात्मक हुने हो भने नेपाल छिर्ने विमानका लागि दूरी निकै घट्नेछ। भैरहवामा मार्चबाट अन्तर्राष्ट्रिय उडानभैरहवास्थित गौतमबुद्ध अन्तर्राष्ट्रिय विमानस्थलमा बाह्य उडान सञ्चालनका लागि प्रविधि नै बाधक बनेको छ। यहाँ जडित इन्स्ट्रुमेन्टल ल्यान्डिङ सिस्टम (उपकरणद्वारा नै अवतरण गरिने प्रणाली) आईएलएसका कारण अन्तर्राष्ट्रिय उडानमा समस्या भएको छ। आईएलएस प्रयोग गर्दा भारतीय हवाई सीमा पनि छुने भएकाले भारतको अनुमति चाहिएको हो। यसका लागि भारतसँग पहल हुँदै आएको प्राधिकरणका सहसचिव ज्ञानेन्द्र भुल बताउँछन्। सफा मौसमभन्दा पनि खराब मौसमको समयमा भारतीय सीमा छुन सक्ने हो। करिब ६ सय मिटर भारतीय सीमा छुन्छ, उनले प्रष्ट्याए। भैरहवा विमानस्थलमा एयर जजिराले मात्रै नियमित अन्तर्राष्ट्रिय उडान गर्दै आएकोमा पुस १ बाट बन्द छ। अब मार्च ९१० बाट नियमित उडान गर्न सक्ने जानकारी आएको विमानस्थल प्रमुख गोविन्द दाहालले बताए। अरू एयर कम्पनीले चासो दिएका छैनन्। केही चार्टर्ड उडान फाट्टफुट्ट भइरहेको छ। मार्चदेखि नेपाल एयरलाइन्स र हिमालय एयरलाइन्सले नियमित उडान गर्न सक्ने बताइएको छ। २३ फेब्रुअरीबाट अन्तर्राष्ट्रिय उडानका लागि पोखरा तयार पोखरा अन्तर्राष्ट्रिय विमानस्थल सञ्चालनमा आएको डेढ महिनादेखि आन्तरिक उडानमा नै सीमित भएको छ। प्रक्रियागत ढिलाइका कारण अन्तर्राष्ट्रिय उडान प्रभावित भएको हो। एयर एम्बुलेन्स, चार्टर्ड पार्टीले उडानका लागि अनुरोध गरिरहे पनि २३ फेब्रुअरी यता उडान हुन नसक्ने प्राधिकरणका सहप्रवक्ता भुल बताउँछन्। अन्तर्राष्ट्रिय उडानका लागि एरोनोटिकल इन्फरमेसन पब्लिकेसन एआईपी) गरी पोखरालाई अन्तर्राष्ट्रिय विमानस्थलमा स्तरोन्नति भयो भनेर सूचना दिने काम भइसकेको छ। यसको ४२ दिनको अवधि २२ फेब्रुअरीमा पुग्दैछ। २३ फेब्रुअरीबाट औपचारिक रूपमा अन्तर्राष्ट्रिय उडान सुरु हुन सक्ने भुल बताउँछन्। पोखराबाट नियमित उडानका लागि चाइनिज एयरलाइन्सले इच्छा देखाइरहेको भुलले जानकारी दिए। २३ फेब्रुअरीबाट इन्स्ट्रुमेन्टल फ्लाइट रुल्स (आईएफआरउपकरणको माध्यमबाट उडान सञ्चालन गरिने) बाट उडान सुरु हुन सक्ने विमानस्थल आयोजना प्रमुख विनेश मुनाकर्मीले बताए। जनवरी १२ मा मात्रै पोखरा विमानस्थलको एआईपी प्रस्ताव गरेको भएर अन्तर्राष्ट्रिय उडानको प्रक्रिया ढिला भएको उनले थपे।"
हिउँ नपर्दा मुस्ताङी चकित,"हिउँदयामको हिउँलाई कृषकले अर्गानिक मलका रुपमा लिने गर्छन्। जोमसोम : मुस्ताङमा हिउँदयाम सकिन लाग्दासमेत यो वर्ष हिमपात भएको छैन। अनुकूल मौसममा समेत हिमपात नहुँदा मुस्ताङी समुदाय चकित परेका छन्। हिमपात र जाडो छल्न बेसी झरेका नागरिक बिस्तारै उकालो उक्लिने बेलामा हिमाली जिल्ला मुस्ताङमा अहिलेसम्म हिमपात हुने सम्भावना देखिँदैन। हिमाली जिल्ला मुस्ताङमा पुस र माघ महिनामा कम्तिमा दुईदेखि ३ पटकसम्म भारी हिमपात हुन्थ्यो। यद्यपि कुनै वर्ष त कात्तिक महिनादेखि नै हिउँ पर्न सुरु गथ्र्यो। कुनै वर्ष चैत महिनासम्म हिमपात भएको देख्न पाइन्थ्यो। तर, यो वर्ष एकपटक पनि मुस्ताङमा हिमपात भएको छैन। मुस्ताङमा यस वर्ष हिउँ नपर्दा आफूलाई अचम्म लागेको थासाङ१ टुकुचेकी स्थानीय ८४ वर्षीय ज्येष्ठ नाङ्जा थकालीले बताइन्। जन्मेर यत्रो भइयो, मुस्ताङमा कुनै वर्ष पनि हिउँ नपरेको रेकर्ड थिएन, टुकुचेकी ज्येष्ठ नागरिक थकालीले भनिन्, खै यो वर्ष के भाको हो कुन्नी, गर्मी सुरु भइसक्दासमेत हिउँ नै परेको छैन। विगतका वर्षहरूमा उपल्लो मुस्ताङदेखि तल्लो मुस्ताङसम्म हिमपात हुने गथ्र्यो। खर्क, बस्ती, खेतीयोग्य जमिन र कालिगण्डकी बगरसमेत हिउँले पुरै सेताम्मे हुन्थ्यो। तर, यो वर्ष माघ महिना सकिँदासमेत मुस्ताङमा हिमपात भएको छैन। गत वर्ष मंसिरको दोस्रो सातामै हिउँ पर्न सुरु गरेको थियो। पोहोर वर्ष पुस १२ र माघ १९ गते दुईपटक भारी हिमपात भएको थियो। मुस्ताङको घरपझोङ गाउँपालिका४ का ७५ वर्षीय ज्येष्ठ नागरिक एवं पूर्व गाउँ मुखिया रामप्रसाद थकालीले आफ्नो जिवनकै इतिहासमा यस्तो थाहा नभएको उल्लेख गरे। हिउँदयाममा जोमसोम बजारमै २ देखि ३ फिटसम्म हिउँ पथ्र्यो, घरमाथि थुप्रिएको हिउँ पन्छाउनै मुस्किल पथ्र्यो, ७५ वर्षीय मुखिया थकालीले सम्झँदै भने, यो वर्ष त के भयो भयो, हिउँ नै पर्न सकेन। उनले हिमाली जिल्ला मुस्ताङका लागि हिउँ नपर्नु दुर्भाग्य भएको बताए। हिउँ पर्दा यहाँको वातावरणीय रौनक नै बेग्लै हुन्थ्यो, हिउँ खेल्न तथा हिउँ हेर्न मान्छे आउँथे। कृषकहरू पनि हिउँ पर्दा बालीनाली सप्रिने आसले रमाउँथे। अहिले मुस्ताङका खर्क, पहाड, खेत र बस्तीहरू हिउँबिहीन फ्रुस्रा र नांगा छन्, नत हिउँकै रौनकता छ, मुखिया थकालीले भने। हिउँदयामको हिउँ मुस्ताङीका लागि बरदान सावित हुन्थ्यो। हिउँकै कारण कृषि र पर्यटन क्षेत्रलाई निकै फाइदा पुग्थ्यो। यस वर्ष अनुकुल मौसममा हिमपात नहुँदा यहाँका कृषक चिन्तित छन् भने पर्यटन व्यवसायीलाई समेत यसले निरास तुल्याएको छ। विगतमा हिमपात हुँदा यहाँको हिउँ बैशाख महिनासम्म बिलाउँदैन थियो। हिउँकै कारण उपल्लो मुस्ताङ सडक र जोमसोममुक्तिनाथ सडकसमेत अवरुद्ध हुन्थ्यो। यसपटक हिउँकै सडक आवागमन भने अवरुद्ध भएको छैन। अहिले बिस्तारै जाडो सकिएर गर्मीयामको महशुस गर्न थालिएको छ। मुस्ताङमा हिउँदयामको मौसममा बेमौसमे पर्यटक भित्र्याउन र नेपाल स्की संघले मुक्तिनाथ क्षेत्रको खुल्ला पाखोमा राष्ट्रिय स्की च्याम्पियन आयोजना गर्दै आइरहेको छ। मुस्ताङमा लगातार ३ पटक राष्ट्रिय स्की च्याम्पियन सम्पन्न भइसकेको छ। नेपाल स्की संघले यसवर्ष पनि मुक्तिनाथमा चौथो राष्ट्रिय स्की च्याम्पियन आयोजना गर्ने जनाए पनि मुस्ताङमा हिमपात नहुँदा प्रतियोगिता आयोजना गर्न सम्भव नरहेको मुक्तिनाथ होटल ग्राण्ड साम्वलाका प्रोपाईटर सुरज गुरुङले उल्लेख गरे। मुस्ताङमा हिमपात नहुनु र पर्यटनका लागि अफ सिजन भएकाले यहाँका होटलहरू दुई महिनादेखि सुनसान छन्। जलवायु परिवर्तनको प्रत्यक्ष र परोक्ष असर हिमाली जिल्लामा देखिन थालेको छ। विगत १० वर्षको हिमपातको ग्राफ हेर्दा मुस्ताङमा कुनै वर्ष भारी हिमपात हुँने, कुनै वर्ष आशिंक हिमपात हुने र कुनै वर्ष हिमपात ज्यादै न्यून पर्ने गरेको पाइएको छ। हिउँकै कारण यहाँको जनजिवनसमेत प्रभावित हुने गथ्र्यो। यद्यपि यो वर्ष हिमपात र वर्षा दुबै भएको छैन। मुस्ताङको तापमान बर्सेनि वृद्धि हुँदै जाँदा यहाँका कृषि क्षेत्रसमेत प्रभावित बन्दै गइरहेको कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले बताए। मुस्ताङका हाई चिलिङ भेराइटीको अन्नबाली र फलफुलले विस्तारै तापक्रम बढेसँगै उकालोतर्फ बसाई सर्दै जान थालेको उल्लेख गरे। हिउँदयामको हिउँलाई कृषकले अर्गानिक मलका रुपमा लिने गर्छन्। कुलो र नदीबाट सिंचाई गरिएको पानीभन्दा हिउँदयामको हिउँले खेतबारी सिञ्चित गर्दा जमिनको उर्वराशक्तिलाई मजबुत पारिदिन्छ भने जमिनको भित्री सतहको माटोसमेत हिउँले रिचार्ज गर्छ। मुस्ताङमा हिमपात हुँदा बालबालिकादेखि स्थानीय नागरिक, कर्मचारी र पर्यटकहरू हिउँमा रमाउँथे। हिउँको छायांकन गर्न चलचित्र निर्माण र म्युजिक भिडियो छायांकन गर्ने टोली मुस्ताङ आउँथे। अन्य हिमाली जिल्लामा आशिंक हिमपात भएतापनि मुस्ताङमा हिउँ पर्न सकेको छैन।"
वञ्चितीकरणमा वादी,"राज्यले वादी समुदायलाई लक्ष्य गरी जीविकोपार्जनका कार्यक्रम, घरबासका कार्यक्रम लागू नगरेको पनि होइन, तर ती फगत कार्यक्रमका लागि कार्यक्रम भए। देशले धेरैपटक राजनीतिक कोल्टे फेरिसक्यो। राणा शासनको अत्याचारदेखि पञ्चायती कालरात्रिसम्म उखेलिए। जनतालाई रैतीबाट नागरिक बनाउन धेरै आन्दोलन, संघर्ष र क्रान्ति पनि भए। तर मुलुकमा अझै पनि थुप्रै समुदायको हालत पहिलाको भन्दा कत्ति सुध्रन सकेको छैन। व्यवस्था बदलिए पनि अवस्था नबदलिएको एउटा समुदाय वादी पनि हो। पश्चिम नेपालमा थोरै संख्यामा रहेको यो समुदाय शिक्षा, स्वास्थ्य, रोजगारी, भूमिलगायत थुप्रै आधारभूत आवश्यकताको पहुँचमा पुग्न पाएको छैन। कुनै जमानामा ठूलाबडाको मनोरञ्जनका लागि नाचगानमा सीमित यो समुदायमाथि यौन शोषणको जाँतोले युगयुग थिचिरह्यो। २०६८ को जनगणनाअनुसार जम्मा वादी जातिका नागरिक ३८ हजार ६ सय ३ जना छन्। त्यसमध्ये स्नातकोत्तरको संख्या हातका औंलामा गन्न पनि पुग्दैन, स्नातक पनि उस्तै कम छन्। केहीले भर्खर एसईई उत्तीर्ण गर्दैछन्। शिक्षाको मुख देख्ने अधिकार नपाएको समुदायका नयाँ पुस्ता भर्खर त्यो पहुँच पाउँदैछन्। दुई प्रतिशत वादीलेमात्रै भूस्वामित्व भएका छन्। बाँकी ऐलानीका झुपडीमा ओत लागिरहेका छन्। मुलुकका १ सय २५ समुदायमध्ये सबैभन्दा पिँधमा परेकाभित्र वादी पनि छ। भूमि नै जीवन निर्वाहको प्रमुख आधार भएको समयमा भूमिविहीन भएबाटै वादी समुदायको पुस्तौं पुस्ता न्यून आर्थिक अवस्थाबाट गुज्रियो। आजसम्म पनि त्यही अवस्था हुँदा र उनीहरूको सीप वाद्यवादन र वाद्यवादनका यन्त्र निर्माण पनि पुँजीवादी बजारको चेपुवामा पर्यो। राज्यले वादी समुदायलाई लक्ष्य गरी जीविकोपार्जनका कार्यक्रम, घरबासका कार्यक्रम लागू नगरेको पनि होइन, तर ती फगत कार्यक्रमका लागि कार्यक्रम भए। ठोस रूपमै वादी समुदायको जीवनस्तर उकास्ने गरी प्रभावकारी बन्न सकेनन्। जातीय विभेदको पनि कुचक्रबाट मुक्त गरी वादी समुदायको जीवनस्तर सुधारका ठोस कार्यक्रम राज्यस्तरबाट सञ्चालन हुनुपर्छ। सुदूर र कर्णाली अनि लुम्बिनी प्रदेशका केही जिल्लामा समेत वादी समुदायका बसोबास भएको हुँदा ती प्रदेश सरकारले वञ्चितीकरणमा परेका आफ्ना नागरिक लक्षित योजना र कार्यक्रम बनाउनुपर्छ। विशेष समुदाय लक्षित कार्यक्रमका लागि संघबाट प्रदेशहरूले विशेष अनुदानसमेत लिन सक्छन्। नजिकको सरकारले नजिकका नागरिकको व्यथा देख्न सक्नुपर्छ। तिनका घाउमा मलमपट्टी गर्ने कर्तव्य पनि उनीहरूको हो।"
"तिलौराकोटमा अंकुरित, बोधगयामा पुनर्पुष्टि","बुद्धका दैनिक कार्य र सन्देशहरू जनसमुदायमा प्रभाव र उत्प्रेरित गर्ने कारकहरू बने। जहाँ जहाँ बुद्ध पुगे, जहाँजहाँ उनका अनुन्यायीहरू पुगे, तहाँ त्यहाँ गौतम बुद्धका विचार बौद्ध धर्मका रूपमा प्रचारित हुँदै गए। सिद्धार्थ, दार्शनिक, अहिंसावादका सर्वोच्च धार्मिक गुरु र बौद्ध धर्मका संस्थापक थिए। पिता शुद्धोधन र माता महामायाका सन्तानको रूपमा ईसापूर्व ५६३ मा नेपालको लुम्बिनीमा (चित्र१) जन्मेका थिए। शुद्धोधन कपिलवस्तु शाक्य राज्यको शासक थिए। शाक्य राज्य गणतन्त्रवादी वा कुलिनवादी थियो स्पष्ट छैन (डा अम्बेडकर)। महामाया देवदहको कोलिया परिवारकी थिइन्। बुद्धले ४५ वर्ष बोधित्वज्ञान बाँडेर ८० वर्षको उमेरमा ईसापूर्व ४८३ मा भारतको कुशीनगरमा परिनिर्वाण (मृत्यु) लिनु भएको थियो। बौद्ध धर्मावलम्बीहरू बुद्धले निर्वाण बुद्धत्व प्राप्त गरेकोले उहाँले पुनर्जन्म लिनुहुने छैन भन्ने विश्वास गर्छन्। भनिन्छ, जुन रात महामायाले गर्भधारण गरिन्, त्यो रात सपनामा मानसरोवर तालमा नुहाएको, स्नानपछि एक ईश्वरीय आत्माले उनलाई आमा बन्न अनुरोध गरेको र महामाया हुन्छ भने सपनाबाट ब्युँझिएको कहानी छ (गेह्लोट एट अल, सन् २०१९)। सपना व्याख्याताले राजकुमार जन्मने र ऊ राजा बने महान् राजा हुने, यदि राजा नबने महान् गुरु हुने आशयको भविष्य बताएको लेखिएको छ। अक्सर, सपना, शरीरको अवस्था र भावनसँगको प्रतिबिम्ब पनि हो। चिसोको अनुभूति दुई किसिमले हुन्छ शरीरको तापमान (ज्वरो) बढेको कारणले वा वातावरणमा चिसोपना बढ्नुको कारणले। महामाया गर्भधारण भएको रातमा साँच्चिकै चिसो वातावरणको अनुभूति गरेकी थिइन् भने त्यो जलवायुतापमान प्रतिभा बन्धन दर्शनसँग पनि जोडिन पुग्छ। प्रसवको समय नजिकिँदै गर्दा, महामायालाई माइतीघरमा जान चाहना भएछ। जाँदै गर्दा बाटोमा लुम्बिनीमा पुगेपछि केहीबेर आराम लिन मन लागेछ। पाल्की भरियारहरू सालवृक्षको छहारी नजिक रोक्न लगाएर पाल्कीबाट ओर्लिएर सालको रूखसम्म पुगेर रूखको हाँगा समातेर उभिएरै पुत्रलाई जन्म दिइन्। पुत्र जन्मिँदा उभिएकै अवस्थामा धर्र्तीमा टेकेको भनाइ छ। विरलै हुने प्रसूति प्रक्रियामा खुट्टाहरू पहिला निस्कँदा जमिनमा पनि पहिले खुट्टा नै पुग्नु स्वाभाविक नै हुन्छ। जन्म समयमा रंगीविरंगी फूल र मौरीका भुन्भुनाई र चराका मीठा गुन्गुनाईले मनमोहक लुम्बिनीमा मन्द चिसो हावा चलिरहेको उल्लेख छ। महामायाले माइतीघर नगई त्यहीबाटै कपिलवस्तु दरबारमै फर्किएकी थिइन्। जन्मको पाँचौं दिनमा शुद्धोधनले नामकरण समारोह गरे। हिन्दू जन्म समयका आधारमा सिद्धार्थ नाम दिए, जसको अर्थ हो इच्छा पूरा भएको, र सिद्धार्थ कि महान् राजा हुनेछन् कि महान् धर्मगुरु हुने भविष्य पनि बताए। नामकरणको दुई दिनपछि महामायाको मृत्यु भएको थियो। मनोवैज्ञानिक जिन पिगेटलागयतका सोधमा किशोरावस्था संज्ञानात्मक नियन्त्रण र स्मृतिको लागि संवेदनशील अवस्था हो। फुह्रम्यानका अनुसार किशोरावस्था मस्तिष्क विकासको लामो अवधि हो। स्मरण क्षमता पनि सामान्यतया बाल्यकालदेखि किशोरावस्था हुँदै वयस्क उमेरसम्म बढ्दछ। बच्चाहरूको प्रतिभा वा संज्ञानात्मक बौद्धिक विकास भनेको बच्चाको सोच्ने र तर्क गर्ने क्षमताको वृद्धि हो; आफ्ना सोच विचारहरूलाई, व्यवस्थित गर्ने र सांसारिक आयामहरूलाई यथार्थ र तथ्यपरक अर्थमा बुझ्न सक्नु हो। यस्ता अनुसन्धानबाट पनि बुद्ध धर्मको जन्म र अंकुरण बोधगयामा नभई लुम्बिनी, तिलौराकोटमा नै भएको भन्ने आधार मिल्छ। इसाई धर्म गुरु यशु क्रिष्टको जन्मसमयको क्षणमा पनि चिसो हावा चलिरहेको र बुद्ध जन्मको क्षणमा मन्द शीतल हावाजन्य मौसम वर्णन जलवायुतापमान प्रतिभा बन्धन दर्शनसँग जोडिने देखिन्छ। नवजात शिशुको जन्मको क्षण र शैशवकालको वातावरण र तापक्रमको उतारचढावले बौद्धिक जागृत ल्याउन र क्षमता निर्माण गर्न मद्दत गरेको तथ्य पुष्टि गरिएको तापमानजिनियस नेक्सस दर्शनको आधारमा पनि बुद्ध धर्मको जन्म र अंकुरण बोधगयामा नभई लुम्बिनी, तिलौराकोटमा नै भएको भन्ने आधारलाई बल मिल्छ। छोरामा परिवर्तन ल्याउन शुद्धोधनले विलासिताको वातावरण जुटाइदिनु भयो। तर सिद्धार्थ विलासिता र परिधीय वातावरणबाट लगभग शून्य प्रभावित पर्नु र स्वभावमा परिवर्तन ल्याउन शुद्धोधनका प्रयास असफल भए। किनकि बुद्धको चेतना बाल्यकालदेखि नै नै प्रतिभाशाली स्थानमा बुद्धत्वना पुगिसकेको थियो। खडेरी परेको वर्ष शाक्य राज्य र कोलियन राज्यका किसानबीच रोहिणी नदी पानीको उपभोगमा विवाद भयो। किसानहरूको बीचको झगडाको विषय राज्यका शासकहरूको जानकारीमा पुग्यो। दुवै राज्यपक्ष युद्धमा जान तयार भएको खबर फैलियो। अहिंसावादको बोधित्व प्राप्त भइसकेका सिद्धार्थको लगि युद्ध गर्नु, काटमार गर्नु, रगत बलिदान हुनु चिन्ताको विषय भयो। बुद्धले दुवैतर्फका जनताको भलाई र खुसीका लागि, युद्ध परिणामबाट आउने दुःखबाट बचाउनको लागि, युद्ध र हिंसालाई रोक्ने निर्णय लिनु भै युद्धस्थल रोहिणी नदीको बीचमा ठिंग उभिइरहनु भयो। सिद्धार्थ कपिलवस्तु राज्यका राजकुमार र कोलियन राज्यका भाजा थिए। सिद्धार्थ नदी बीच रही गरिरहेको अहिंसाको अपिललाई हेरिरहेका युद्धमा होमिन तम्तयार दुवै पक्ष युद्ध गर्न सकेनन्। अहिंसावादका प्रतीकबीचमा आइदिँदा दुवैपक्षले सबै हतियारहरू बिसाई युद्ध रोकेको धार्मिक इतिहास छ। युद्ध रोकिएपछि बुद्धले उपदेश दिँदै भनेका थिए, तपाईंहरू द्वेष, घृणाले जिउँदै हुनुहुन्छ, म द्वेष, घृणाबाट मुक्त छु। तपाईंहरू अपवित्रता, अनैतिकतामा व्याकुल हुनुहुन्छ, म अपवित्रता अनैतिकताबाट मुक्त छु। तपाईंहरू स्वार्थ र शत्रुताको विकास गर्न खोज्दै हुनुहुन्छ, तर म स्वार्थ विकासको लागि प्रयास नै गर्दिनँ। आठ वर्षको उमेरमा सिद्धार्थले शिक्षा सुरु गरे। सिद्धार्थले १० वर्षको उमेरदेखि नै ध्यानप्रतिको लगावमा ध्यानलाई बाल्यकालदेखि नै महŒवपूर्ण पथ बनाइरहेका थिए। जहिले उनी खेतबारीमा जान्थे, फुर्सदमा उनीले ध्यानको अभ्यास गर्ने गर्थे। रूखमुनि बसेर ध्यान गर्न अभ्यस्त भइसकेको थिए। क्षेत्रीय योद्धा वर्गमा पर्छ। तसर्थ, सिद्धार्थलाई धनुर्विद्या र हतियारको प्रयोग सिकाइएको थियो। सिद्धार्थबाट कसैलाई चोट पुर्याउने काम भएन। सिकार जाने दलमा सामेल हुन सधंै अस्वीकार गर्नुभयो। २९ वर्षको उमेरमा श्रीमती, छोरा र परिवार छाडेर घरबाट टाढिए। उनमा बौद्ध धर्म अध्येताहरू बुद्धमा जीवन दुःख हो, मृत्यु दुःख हो, र सबै दुःख हो भन्ने सोच पलायो, तब दुःखका उपचारको खोजी गर्न सन्न्यासी जीवनशैली अपनाएको स्विकारेका छन्। २८ वसन्त पार गरेका सिद्धार्थले चार ठूला दृश्यहरू : वृद्ध, रोगी, मुर्दा र फिरन्तेलाई पहिलो पटक देखेका हुन सक्छन् भन्ने व्याख्यासँग बुद्धबारेका लेखक डा अम्बेडकर असहमत छन्। बुद्धले लुम्बिनी, तिलौराकोट दरबार छोडेको ६ वर्ष अवधि बुढ्यौली, रोग, मृत्यु, दुःख, अपवित्रताबाट मुक्ति र अमत्र्यको खोजमा धेरै स्थलमा घुम्नु भयो। गयामा पुगेपछि पीपल रूखको छहारीमा निराहार कठोर तपस्या, ध्यानको माध्यम अपनाउनु भयो। बुद्धको ध्यान प्रयास वैदिक दर्शनकै प्रभाव थियो। ध्यान, तपस्या गरेर सांसारिक दुःखबाट मुक्ति, बुढ्यौलीबाट मुक्ति, मृत्युबाट मुक्ति, अपवित्रताबाट मुक्तिका लागि ईश्वरीय वरदान, शक्ति वा ज्ञान आर्जन गर्ने प्रयासमा बुद्धले तपस्याविधि अपनाउनु भएको थियो। कठोर ध्यान माध्यम पनि बुद्धलाई आत्मशोषण अभ्यासमात्र महसुस भयो। ४९ दिनको निराहार तपस्याबाट दुब्लाएर शिथिल बनेका सिद्धार्थलाई संयोगले सुजाता नामकी महिलाले खिर दिन ल्याएको र बुद्धले भोजन गरेको भनाइ छ। तत्पश्चात् निराहार कठोर तपस्या त्यागेर बुद्धले महान् मार्गहरूलाई सूत्रबद्ध गरेको धार्मिक इतिहास छ। ती सूत्रबद्ध सोचहरूको सार लुम्बिनी, तिलौराकोटमा नै अंकुरित र विकसित अहिंसावाद, ध्यानाभ्यास र ज्ञानका निरन्तरता हुन। यद्यपि यस परिवेशलाई बोधिसत्व प्राप्त गरेको र छहारी दिएको रूखलाई बोधिवृक्ष भन्न थालिएको इतिहास रचियो। तर बुद्धले किन भोको ध्यान अभ्यासले झन् दुःख मात्र बढाउँछ भन्ने निष्कर्ष निकालेर ४९ दिनमा निराहार ध्यान भंग गरे भन्ने फरक कोणलाई अनुयायीहरूले बेवास्ता गरेको देखिन्छ। बौद्ध अनुयायीहरू बोधगयालाई धार्मिक स्थान मान्छन् किनभने उनीहरूले त्यहाँ सिद्धार्थले बुद्धत्व वा महान् जागरण (महाबोधि) प्राप्त गरेको स्वीकार्छन्। रूखको खुला छहारीमा ४९ दिनको कठोर गहिरो ध्यानमा देखिनु भएकोले सिद्धार्थ गयाबाट भगवान् बुद्धको नामले चिनिन सुरु गरेकामा विवाद होइन। सनातन परम्परामा तपस्यीहरूलाई आदर्शरूपका दर्जामा लिइन्छ। ध्यानपश्चात् सिद्धार्थका उपदेशप्रवचन सुनेका जनमानसहरूले सिद्धार्थलाई धार्मिक गुरुका रूपमा चिने। क्रमशः अनुन्यायीहरूले सिद्धार्थलाई गौतम बुद्धको रूपमा प्रचारमा ल्याए। बुद्धका आठ अस्तांगिक मार्ग, सम्यक दृष्टिकोण, सम्यक संकल्प, उचित वचन, उचित कर्म, सम्यक आजीविका, पूर्ण प्रयास, सही चिन्तन, सम्यक एकाग्रता पथ परिभषित र परिस्कृत हुँदै प्रचार भए। तर यी अस्तांगिक मार्गसँग सम्बन्धित विषयहरू दृष्टिकोण, संकल्प, वचन, कर्म, चिन्तन, एकाग्रता आदिका पथानुसारका व्यवहारमा बुद्ध बाल्यकालदेखि नै अभ्यस्त थिए भन्ने तथ्य लुकिनु हुँदैन। लुम्बिनी, तिलौराकोट, कपिलवस्तुमा सिद्धार्थलाई अनुकूल वातावरण मिलेको थिएन। ध्यान भंग गरेर बुद्धले तिनै बोधित्व ज्ञानलाई नयाँ परिवेशमा गयाबाट पुनः शिक्षा दिनबाँड्न सुरु गर्नु भएको थियो भन्ने विषय छायाँमा परिरह्यो। यथार्थमा बोधगयाको असफल ध्यानपछि पनि उनले पूर्ववत् सोच, जीवन मार्ग, शान्ति र अहिंसावाद दर्शनलाई नै बाँड्ने कामलाई नै निरन्तरता दिनु भएको थियो। समाज विकास क्रममा जनजाति, समुदाय, बस्ती र राज्यहरूबीच लडाइँ हुन्थ्यो। समूहगत रूपमा जाइलाग्ने र आइलाग्ने हुन्थ्यो। काटमाररक्तपात हुन्थ्यो। बुद्ध आफ्ना शिष्यहरू र अनुन्यायीहरूका साथमा हतियारको बदला (हतियारविहीन), मानव प्रेम, सद्भाव, अहिंसा र शान्ति र मुक्तिका सन्देश बाँड्दै डुल्नु भयो। बुद्धका दैनिकी कार्यहरू र सन्देशहरू जनसमुदायमा प्रभाव र उत्प्रेरित गर्ने कारकहरू बने। यसरी लुम्बिनी, तिलौराकोटमा जन्मिएर हुर्किएको अहिंसावाद र बुद्धत्व गयामा सिद्धार्थको तपस्यीरूपपश्चात् जनमानसमा आकर्षित हुँदै गयो। जहाँ जहाँ बुद्ध पुगे, जहाँजहाँ उनका अनुन्यायीहरू पुगे, तहाँ त्यहाँ गौतम बुद्धका विचार बौद्धधर्मका रूपमा प्रचारित हुँदै गए। विद्यावारिधि गरेका भुसालको यो लेख क्लाइमेट टेम्पेरेचर जेनियस नेक्ससनामक पुस्तकमा आधारित छ।"
मधेसमा चरम गरिबी,"करिब ५० परिवार मुसहर समुदायका बालबालिका विद्यालय जाँदैनन्। जनकपुरधाम : जनकपुरधाम१९ बेंगाशिपुरमा बद्री महराको तेस्रो पुस्ता हुर्किसकेको छ। तर, परिवारका कसैले पनि शिक्षा पाउन सकेका छैनन्। उनका एक छोरा र चार छोरी गरी पाँच सन्तान छन्। दुई छोरीको बिहे भइसक्यो। दुई जना घरमै बनिबुत्ता गर्छन्। छोरा बरालिएर हिँड्छन्। सम्पत्तिको नाममा गाउँ ब्लकको जग्गामा ५ धुरमा बनेको घर छ। दिनभर कमाए राति घरमा चुल्हो बल्छ। नत्र बल्दैन। महराले हातखुट्टा बलियो हुँदा अरूको खेतमा काम गरेर सन्तानको पालनपोषण गरे । उनले भने, यत्रो दिन भयो, म, मेरी जहान र छोरीहरूले बनिबुतो गरेर कमायौं। तर, अहिलेसम्म कुनै सम्पत्ति जोड्न सकेको छैन। अब त झन् बुढ्यौलीले छोयो। खै अब के नै गर्न सकिन्छ र ? अर्का विनोद सदाले गरिबलाई केही नहुने बताए। हामी दिनमा खान्छौं, रातमा पुग्दैन। रातमा खान्छौं दिनमा पुग्दैन, उनले आफ्नो फुसको घर देखाउँदै भने, वर्षौंदेखि हाम्रो घर यस्तै छ। जनकपुरधाम७ जानकी नगरमा मुसहर समुदायको बसोबास वर्षौं भयो। तर, न गतिलो ओत त न त आङ ढाक्ने कपडा नै। काम पाएको दिन चुल्हो बल्छ। नत्र भोकै सुत्न विवश हुन्छन्। करिब ५० परिवार मुसहर समुदायका बालबालिका विद्यालय जाँदैनन्। पैसा भए पो पठाउनु ! विद्यालय पठाउन पैसा लाग्छ। यिनीहरूलाई खुवाउन त पैसा हुँदैन, पुलकित सदाले भने। स्थानीय जानकी विद्यालयमा पढ्न पठाउने गरे पनि शिक्षक नै नआउने उनको गुनासो छ। यी त प्रतिनिधि पात्र भए। देशका सात प्रदेशमध्ये सबैभन्दा बढी गरिबी मधेसमा देखिएको छ। सरकारी तथ्यांक नै भन्छ, मधेसमा गरिबीको दर उच्च छ। प्रदेशको मानव विकास सूचकांक प्रतिवेदनमा पनि यो प्रदेशमा गरिबीको अवस्था धेरै खस्किएको उल्लेख छ। प्रदेश नीति तथा योजना आयोगको दस्तावेजले सबैभन्दा बढी बहुआयामिक गरिबीदर झन्डै ४८ प्रतिशत देखाएको छ। आयोगको पञ्चवर्षीय योजनाको आधारपत्रमा बहुआयामिक गरिबीदर ४७९ प्रतिशत रहेको उल्लेख छ। समग्र देशको बहुआयामिक गरिबी २८६ प्रतिशत छ। बहुआयामिक गरिबीमा सातै प्रदेशमध्ये मधेस दोस्रो नम्बरमा छ। बहुआयामिक गरिबी भन्नाले हरेक दृष्टिकोणबाट पछि परेको समूहका गरिबलाई जनाउँछ। बस्ने, खाने, लगाउनेदेखि बिरामी हुँदा उपचारसम्म गराउन नसक्ने अवस्थालाई यो सूचीमा राखिएको छ। आर्थिक गरिबीदरमा मधेस तेस्रो नम्बरमा छ। जुन २७७ प्रतिशत छ। समग्र देशको अवस्था २५२ प्रतिशत छ। यो प्रदेश मानव विकास सूचकांकमा भने सातै प्रदेशमध्ये पुछारमा छ। आयोगका अनुसार समग्र देशको मानव विकास सूचकांकको दर ०४९० छ भने मधेसको ०४२१ प्रतिशत। यसले प्रदेश धेरै पछाडि परेको देखाउँछ, आयोगका निवर्तमान उपाध्यक्ष डा भोगेन्द्र झाले भने, यही कुराहरूलाई मध्यनजर गर्दै प्रदेश सरकारले पञ्चवर्षीय योजना बनाएर गरिबी घटाउने लक्ष्यअनुसार नीति निर्माण गरिएको छ। तर, सोचअनुरूपको लक्ष्य हासिल गर्न सकिएको छैन। योजनाको आधारपत्रमा अहिले कायम रहेको २७७ प्रतिशत आर्थिक गरिबीलाई २१ प्रतिशतमा झार्ने लक्ष्य लिइएको छ। आयोगको तथ्यांकअनुसार प्रदेशै गरिब छ। त्यसमा पनि यहाँका आठ जिल्लामध्ये सबैभन्दा बढी बहुआयामिक गरिबी रौतहटमा देखिएको छ। प्रदेशको जनसांख्यिक स्थिति पुस्तिकामा रौतहटमा सबैभन्दा बढी ४६४३ प्रतिशत गरिबी छ। दोस्रो स्थानमा महोत्तरीमा ४४७५, त्यसपछि सर्लाहीमा ४३८६, सिरहामा ४२६२ र धनुषामा ४१, बारामा ४००९, सप्तरीमा ३८३४ र पर्सामा ३६३७ प्रतिशत गरिबी छ। मानव विकास सूचकांकको अवस्थालाई नियाल्ने हो भने मधेसको ०४२१ प्रतिशत छ। प्रदेशअन्तर्गत सप्तरीको ०४३७, सिरहा ०४०८, धनुषाको ० ४०१, महोत्तरीको ०३८८, सर्लाहीको ०४०२, रौतहटको ० ३८६, बाराको ० ३८६ र पर्साको ० ४६४ प्रतिशत रहेको आयोगले जनाएको छ। करिब ५० परिवार मुसहर समुदायका बालबालिका विद्यालय जाँदैनन्। शिक्षा र स्वास्थ्य क्षेत्रमा पनि मधेस अन्य प्रदेशको तुलनामा पछाडि नै छ। समथर भूभाग मात्रैले विकास सहज हुँदो रहेनछ भन्ने उदाहरण हुन् मधेसका विपन्न बस्ती। रोजगारी, भौतिक पूर्वाधारलगायत अत्यावश्यक सेवाको अवस्था दुर्गम हिमाली र पहाडी जिल्लाभन्दा पनि मधेसमा अझै दयनीय रहेको विज्ञको भनाइ छ। गरिबी, अशिक्षा र चेतना अभावमा मध्यमधेसका जिल्ला निकै पछि परेको डा झा बताउँछन्। अधिकांश बासिन्दा कृषिमा आश्रित छन् । राज्यले कृषिको व्यवसायीकरणको सट्टा यो क्षेत्रमा लगानीसमेत घटाउँदै लगेको छ। किसानको उब्जनीमा बिचौलिया र व्यापारीले फाइदा लिइरहेका छन्। समाजशास्त्री सुशील यादवका अनुसार पुँजीवादी अर्थतन्त्रको सिद्धान्त नै सस्तोमा लिने र महँगोमा बिक्री गर्ने हो। जोसँग पुँजी हुन्छ, उसैले कमाउँछ। जोसँग पुँजी छैन, साधन र स्रोत छैन, ऊ गरिब नै रहन्छ। गरिब किसानको हितमा संविधान छ तर सरकारले नीति ल्याउन सकेको छैन, यादव भन्छन्। अर्थशास्त्री डा सुरेन्द्र लाभका अनुसार अहिले कृषिले जीवन निर्वाह मात्र गर्दै छ। त्यसले विकास हँुदैन। समृद्धिका लागि उद्योग धन्दा चाहिन्छ। जसको परिपूर्ति फेरि कृषि उब्जनीले गर्छ। अनि मात्र समृद्धिले सफलता पाउँछ, डा लाभ भन्छन्, धनीको धन बढ्यो तर गरिबको त्यो अनुपातमा धन बढेन। यसले धनी र गरिबबीचको खाडल बढायो। देशमा निरपेक्ष गरिबी घटे पनि गरिब र धनी बीचको खाडल बढेको उनको भनाइ छ। भन्छन्, देशको अर्थतन्त्र धनीको पक्षमा लाग्दा गरिब जनता जस्ताको त्यस्तै रहे। मधेसमा अधिकारका लागि जनता सडकमा आए पनि केही वर्षपछि धनी र गरिबबीच संघर्ष बढ्ने उनको आंकलन छ। आर्थिक नगरी वीरगन्ज, प्रस्तावित दोस्रो अन्तर्राष्ट्रिय विमानस्थल, रेलमार्ग र द्रुतमार्गले पनि यस प्रदेशलाई छुने भएकाले आर्थिक आधार बन्ने सम्भावना प्रशस्त रहेको मधेसका सभामुख रामचन्द्र मण्डल बताउँछन्।"
टेलिकमको उच्च व्यवस्थापन गैरजिम्मेवार,"बिलिङ प्रणाली अपग्रेड गर्ने तयारीमा ठूलो आर्थिक चलखेल भएको उजुरी परेपछि अख्तियार दुरुपयोग अनुसन्धान आयोगले तत्काल त्यो प्रक्रिया अघि नबढाउन निर्देशन दिएको थियो। अख्तियारले निर्देशनात्मक पत्र काटे पनि टेलिकमले बोलपत्र आह्वान गरेन। गुपचुपमा मर्मत सम्झौता गरेको हो। दूरसञ्चार सेवाजस्तो संवेदनशील विषयमा टेलिकमको उच्च व्यवस्थापन गैरजिम्मेवार देखिएको निष्कर्ष छानबिन समितिले निकालेको छ। टेलिकमको दूरसञ्चार सेवा अवरुद्ध भएको जस्तो संवेदनशील विषयमा टेलिकमको उच्च व्यवस्थापन तह त्यति जिम्मेवार र संवेदनशील भएको देखिएन, छानबिन प्रतिवेदनमा लेखिएको छ। बेलाबखत भइरहेको भनी घटनालाई सामान्यीकरण गर्ने जस्तो देखिएकाले संस्थानको उच्च व्यवस्थापन जिम्मेवार भई प्रस्तुत हुन समितिले निर्देशन दिएको छ। अख्तियार दुरुपयोग अनुसन्धान आयोगले विलिङ प्रणालीको आयु सकिएको कारण पुनः बोलपत्र आह्वान गर्न निर्देशन दिएको छ। टेलिकमले भने कमिसनको प्रलोभनमा बोलपत्र आह्वान गर्नुको साटो पुरानै चिनियाँ कम्पनी एसियन इन्फोसँग एनुअल मेन्टिनेन्स कन्ट्रयाक्ट (एएमसी अर्थात् मर्मत सम्झौता) गरेको छ। हाल प्रयोगमा रहेको बिलिङ प्रणालीमा एसियन इन्फोको हार्डवेयर छ। सफ्टवेयर भने ओर्याकल कम्पनीको छ। एसियन इन्फोको नेपाली एजेन्ट अरनिको हो। ओर्याकलको नेपाली एजेन्ट वल्र्ड डिस्ट्रिब्युसन नेपाल (डब्ल्यूडीएन) प्रालि हो। यसका सञ्चालक अरुण श्रेष्ठ हुन्। राजनीतिक नेतृत्वसमेतको मिलेमतोमा प्रबन्ध निर्देशक सुनील पौडेलले विद्यमान बिलिङ प्रणालीको बोलपत्र गर्नु साटो मर्मतसम्भारका लागि एसियन इन्फोसँग नै सम्झौता गरेका हुन्। प्रबन्ध निर्देशक पौडेलकै आडमा एसियन इन्फोले त्रुटि गरेको कारणले पनि यति ठूलो दुर्घटना र क्षति मुलुक बेहोर्नुपरेको छानबिनको निश्कर्ष छ। उच्च राजनीतिक दबाब र साँठगाँठमा प्रबन्ध निर्देशक पौडेल बोलपत्र आह्वानतिर लागेनन्। विद्यमान बिलिङ प्रणाली कुनै समय ध्वस्त (कोल्याप्स) हुन सक्ने जोखिम रहेको टेलिकमका कर्मचारी नै बताउँछन्। टेलिकमले वार्षिक ३२ अर्ब रुपैयाँभन्दा बढीको बिलिङ गर्छ। हालकै प्रणालीलाई निरन्तरता दिँदा टेलिकमलाई ३ अर्ब २० करोडभन्दा बढी घाटा हुने स्पष्ट छ। बर्सेनि बिलिङ बढ्दै जाँदा घाटा पनि बढ्दै जान्छ। टेलिकमले पाँच वर्षका लागि एसियन इन्फोसँग नै मर्मत सम्झौता गरेको छ। बिलिङ प्रणाली अपग्रेड गर्ने तयारीमा ठूलो आर्थिक चलखेल भएको उजुरी परेपछि अख्तियार दुरुपयोग अनुसन्धान आयोगले तत्काल त्यो प्रक्रिया अघि नबढाउन निर्देशन दिएको थियो। अख्तियारले निर्देशनात्मक पत्र काटे पनि टेलिकमले बोलपत्र आह्वान गरेन। गुपचुपमा मर्मत सम्झौता गरेको हो।"
आयुर्वेद उपचारमा पुस्तान्तरण हुनुपर्छ: राष्ट्रपति भण्डारी,"आयुर्वेद र जडिबुडीको विज्ञता पुस्तान्तरण गराउन आवश्क छ, राष्ट्रपतिले भनिन्,नेपाली समाजमा आयुर्वेदका विज्ञहरू परम्परागत रुपमै उपलब्ध छन्। दाङ: राष्ट्रपति विद्यादेवी भण्डारीले आयुर्वेदको विज्ञता पुस्तान्तरण हुन आवश्यक रहेको बताएकी छन्। उपचार पद्धतिमा आयुर्वेद अब्बल र प्रभावकारी बन्दै गएकोले विज्ञता पुस्तान्तरण हुन आवश्यक रहेको उनको भनाइ छ। आयुर्वेद र जडिबुडीको विज्ञता पुस्तान्तरण गराउन आवश्क छ, उनले भनिन्,नेपाली समाजमा आयुर्वेदका विज्ञहरू परम्परागत रुपमै उपलब्ध छन्। राष्ट्रपति भण्डारीले संस्कृत ज्ञानको प्रवाहलाई संरक्षण गर्दै आयुर्वेद, योग, प्राकृतिक चिकित्साविधि एवं वास्तु शास्त्रीय विषय आधुनिक शैलीबाट अध्यापन गराउने वातावरण मिलाउन नेपाल संस्कृति विश्वविद्यालयलाई आग्रह गरिन। भण्डारीले ऋषिमुनिले नासोका रुपमा हामीलाई छोडेर गएका नेपालका वैदिक परम्परा तथा उपचार विधिको संरक्षण गर्नु हाम्रो कर्तव्य रहेको र यसका लागि मुलुकका विश्वविद्यालयहरू पनि लाग्नुपर्नेमा जोड दिइन्। नेपाल संस्कृत विश्वविद्यालय बेलझुण्डीमा निर्माण गरिएको आयुर्वेद शिक्षण भवनको उद्घाटन गर्दै राष्ट्रपति भण्डारीले नेपालका आदिवासी समुदायमा नागरिकमा पनि जडिबुटीका अनेकौँ विषेशज्ञ रहेको बताइन्। आदिवासी समुदायमा जडिबुटीको विषेशज्ञता धेरै छन्, उनले भनिन्, सभ्यताबाट सिर्जना भएको ज्ञानलाई अझ विकास गर्न आयुर्वेद शिक्षण भवनको ठुलो योगदान रहने छ। नेपाल संस्कृत विश्व विद्यालय अनेकौँ उपचार पद्धती र ज्ञानको खोजि तथा अनुसन्धानमा लागेको उनको भनाइ छ। आयुर्वेद संसारकै साझा सम्पति बनिसकेको छ, उनले भनिन,विश्व विद्यालय यसको प्रवर्द्धनमा लागेको छ। राष्ट्रपति भण्डारीले नेपालको परम्परागत संस्कृति इतिहास र मूल्य मान्यताको संरक्षणमा नेपाल संस्कृत विश्व विद्यालयले खेलेको भूमिकाको प्रशंसा गरिन् । विश्वविद्यालयको स्थापनाका लागि योगी नरहरिनाथको ठुलो योगदान छ, उनले भनिन्,विश्वविद्यालयले संस्कृतिको संरक्षण गरिरहेको छ।"
शक्ति राष्ट्रहरु राष्ट्रपति कसलाई बनाउने भनेर सक्रिय भएका छन् : चित्रबहादुर केसी,"केसीले नेपालका शीर्ष नेताहरु भारतमा जाँदा भारतीय शासकहरुलाई भेट्नै नसक्ने तर भारतका कर्मचारीले नेपालका राष्ट्र प्रमुखसँग सजिलै भेट्ने गरेको बताए। काठमाडौं : सांसद् चित्रबहादुर केसीले शक्ति राष्ट्रहरु प्रत्यक्ष रुपमै राष्ट्रपति कसलाई बनाउन भनेर सक्रिय भएर लागिरहेको दाबी गरेका छन्। बुधबार संसद बैठकमा बोल्दै केसीले शक्ति राष्ट्रहरु राष्ट्रपति चुनावमा आफू अनुकुल व्यक्ति बनाउन लागिरहेको बताएका हुन्। केसीले भने,शक्ति राष्ट्रहरुले प्रत्यक्ष रुपमै राष्ट्रपति चुनावमा सक्रिय भएको पाइयो। यसले नेपालको राष्ट्रिय स्वाभिमानमाथि दाग लाग्छ। केसीले नेपालका शीर्ष नेताहरु भारतमा जाँदा भारतीय शासकहरुलाई भेट्नै नसक्ने तर भारतका कर्मचारीले नेपालका राष्ट्र प्रमुखसँग सजिलै भेट्ने गरेको बताए। केसीले भने, भारतका परराष्ट्र सचिवले नेपालका शीर्ष नेताहरुसँग भेटघाटको अभियान चलाउनुभयो। राष्ट्र सानो ठूलो हुनसक्छ। तर, सार्वभौम सत्ता, भौगोलिक अखण्डताका हिसाबले सानो ठूलो हुँदैन। नेपालबाट पूर्व प्रधानमन्त्री जाँदा भारतीय शासकहरुलाई भेट्नै सक्दैनन्। उनले विदेशीहरुको अगाडि लम्पसार परेको किन ? भन्दै सरकारसंग प्रश्न गरे।"
संवैधानिक पदाधिकारीको नियुक्तिविरूद्ध रिट 'हेर्न नभ्याइने' मा,"काठमाडौं : संवैधानिक पदाधिकारीको नियुक्तिविरुद्धको रिटमाथि आज सुनवाइ हुन सकेन। यो रिट 'हेर्न नभ्याइने' सूचीमा राखेको सर्वोच्च प्रशासनले जनाएको छ। कायममुकाय प्रधानन्यायाधीश हरिकृष्ण कार्की,न्यायाधीशहरू विश्वम्भरप्रसाद श्रेष्ठ,आनन्दमोहन भट्टराई,अनिल कुमार सिन्हा र प्रकाशमान सिंह राउत सम्मिलित संवैधानिक इजलासमा अन्तिम सुनवाइका लागि पेशी तोकिएको थियो। सर्वोच्च अदालतले अध्यादेशमार्फत संवैधानिक अंगमा गरिएका नियुक्तिविरुद्ध परेको रिट निवेदनमा यस अगाडि अन्तरिम आदेश दिन अस्वीकार गरेको थियो। मुद्दामा प्रारम्भिक सुनुवाइ गर्दै नियुक्तिमा सरकारका नाममा कारण देखाउ आदेश मात्रै जारी गरेको थियो। निवेदकहरुले संसद विघटन गरेर अध्यादेशमार्फत संवैधानिक परिषद्को नियम परिवर्तन गरेर संवैधानिक अंगमा नियुक्ति गर्नु असंवैधानिक र गैरकानुनी भन्दै नियुक्त गरिएका पदाधिकारीलाई काममा रोक लगाउन अन्तरिम आदेश माग गरेका थिए। तत्कालीन केपी ओली सरकारले सबै सदस्य उपस्थित हुनुपर्ने संवैधानिक परिषद्को व्यवस्थालाई अध्यादेशमार्फत बहुमत सदस्य उपस्थित भएर नियुक्ति सिफारिस गर्नसक्ने गरी परिवर्तन गरेर दुई चरणमा संवैधानिक अंगमा ५२ जना नियुक्ति गरेको थियो। त्यसविरुद्ध अधिवक्ताहरु ओमप्रकाश अर्याल, दिनेश त्रिपाठी, समृत खरेलले रिट निवेदन दायर गरेका थिए।"
नयाँ पार्टीको उदय योजना अनुसार होः विजुक्छें,"नेपाल मजदुर किसान पार्टीका अध्यक्ष नारायणमान विजुक्छेंले नयाँ पार्टी योजना अनुसार विदेशी डलरको सहयोगमा उदय भएको बताए। भक्तपुर: नेपाल मजदुर किसान पार्टीका अध्यक्ष नारायणमान विजुक्छेंले राष्ट्रिय स्वतन्त्र पार्टीको उदय अस्वभाविक नभएको बताएका छन्। स्वभाविक रुपमा योजना अनुसार यो शक्ति चुनावमा उदय भएको उनको भनाइ छ। नयाँ पार्टी योजना अनुसार विदेशी डलरको सहयोगमा उदय भएको बताए। भक्तपुर नगरपालिकाद्वारा सञ्चालित ख्वप माविको २३ औं, ख्वप कलेजको २१ औ र शारदा क्याम्पसको ३२ औ वार्षिक उत्सवको अवसरमा आयोजित कार्यक्रममा उनले नेपालमा कुनै पनि दिन सर्वसाधारणको लागि अप्रत्याशित लाग्ने घटना दुर्घटना हुनसक्ने बताए। अहिले पनि ठूला राजनीतिक दलका केन्द्रीय सदस्यमा २० मा ५ जना विदेश एजेन्ट भएको दावी गरे।"
अनेरास्ववियुको निर्वाचन कार्यतालिका सार्वजनिक,"काठमाडौं : नेकपा (एमाले) निकट अनेरास्ववियुको नयाँ नेतृत्वका लागि निर्वाचन कार्यतालिका सार्वजनिक गरिएको छ। प्रमुख निर्वाचन अधिकृत कुमारप्रसाद खकुरेलले आज निर्वाचन कार्यतालिका सार्वजनिक गरिएको जानकारी दिए। निर्वाचन कार्यतालिका अनुसार आज उम्मेदवारी दर्ता र बिहीबार निर्वाचनको समय तोकिएको छ। आज मतदाता नामावली सार्वजनिक, उम्मेदवार दर्ता र बिहीबार निर्वाचनको समय तोकिएको उनले बताए। आज दिउँसो ४ बजेसम्म उम्मेदवारी दर्ता, साँझ ६ बजे देखि ७ बजेसम्म उम्मेदवारी दर्ता फिर्ताका लागि समय तोकिएको छ। त्यस्तै भोलि फागुन ४ गते बिहान ९ देखि साँझ ५ बजेसम्म मतदानको समय तोकिएको छ। अनेरास्ववियुका अध्यक्ष सुनिता बरालले निर्वाचन कार्यतालिका सार्वजनिक गरे पनि सहमतिको प्रयास भइरहेको जानकारी दिए। नयाँ नेतृत्वका लागि वर्तमान वरिष्ठ उपाध्यक्ष आरसी लामिछाने, उपाध्यक्ष मोती विक, झविन्द्र खत्री र महासचिव बडाल रहेका छन्। महाधिवेशनले आगामी दुई वर्षका लागि एक सय ९९ सदस्यीय केन्द्रीय कमिटी, १७ पदाधिकारी र तीन आयोग (अनुशासन, लेखा र निर्वाचन) निर्वाचित गर्नेछ। महाविधेशनमा एक हजार पाँच सय ७३ प्रतिनिधि सहभागी छन्। त्यस्तै निर्वाचन प्रक्रियालाई व्यवस्थित, छिटोछरितो बनाउन विद्युतीय मेसिनमार्फत निर्वाचन गर्ने व्यवस्था गरिएको छ। नेपाल प्रज्ञाप्रतिष्ठानमा मंगलबारदेखि सुरु भएको महाधिवेशन बिहीबारसम्म सञ्चालन हुनेछ।"
मानवअधिकार आयोगलाई बलियो बनाउँछौं : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले आफ्नो कार्यकालमा राष्ट्रिय मानवअधिकार आयोगलाई संस्थागत र संरचनागतरूपमा बलियो बनाउने बताएका छन्। बुधबार दिउँसो राष्ट्रिय मानवअधिकार आयोगका पदाधिकारीहरूसँग सिंहदरबारमा भएको बैठकमा प्रधानमन्त्रीले नेपालको राष्ट्रिय र अन्तर्राष्ट्रिय छबि राष्ट्रिय मानवअधिकार आयोगको स्थितिबाट नापिने बताए। 'आयोग कस्तो छ, यो कति शक्तिशाली छ, साधनस्रोतले कति सबल छ भन्ने कुराले नेपालको मानवअधिकारको स्थिति के छ? भन्ने कुरा मापन हुन्छ। तसर्थ, आयोगलाई शक्तिशाली र साधनस्रोत सम्पन्न बनाउने कुराको सबैभन्दा ठूलो महत्व र भूमिका छ,' उनले भने। उनले राष्ट्रिय मानव अधिकार आयोगलाई बलियो बनाउने आफ्नो पूरा प्रयत्न रहने बताए। 'यो सरकार मानवअधिकारप्रति संवेदनशील छ। लोकतन्त्र र लोकतान्त्रिक प्रणालीलाई बलियो बनाउने कुरामा म पुरै गम्भीर छु। आयोगका सातवटै प्रदेशका संरचना पनि बलियो बनाएर लोकतन्त्र, कानुनी राज्य र जनताको मानवअधिकारलाई संरक्षण र प्रवर्द्धन गर्नुपर्छ,' उनले भने। बैठकमा आयोगका पदाधिकारीहरूले संघीय संरचनाअनुसार आयोगको पुनर्संरचना आवश्यक रहेको, साधनस्रोत र पर्याप्त बजेटका निम्ति सरकारसँग सहयोगको अपेक्षा गरिएको भन्दै मानवअधिकार आयोगका निम्ति आवश्यक पर्ने ऐनहरू र नियमावली निर्माणलाई प्राथमिकतामा राख्न प्रधानमन्त्रीलाई आग्रह गरेका थिए। छलफलमा प्रधानमन्त्रीले आयोगका सबै माग र ध्यानाकर्षण आफूले योजनावद्ध रूपमा पूरा गर्ने प्रतिवद्धतासमेत व्यक्त गरे।"
"कर्मचारी छोटे राजा भए,अनुगमनका नाममा व्यापारीलाई धम्क्याउँछन् : प्रदीप यादव","काठमाडौंः सांसद् प्रदीप यादवले कर्मचारीलाई छोटे राजाको संज्ञा दिएका छन् । प्रतिनिधि सभामा खाद्य स्वच्छता तथा गुणस्तर विधेयक २०७८ माथि छलफलमा भाग लिँदै सांसद् यादवले कर्मचारीले व्यापारीलाई दुःख दिने गरेको बताएका हुन् । 'बदमास गर्ने कर्मचारीलाई कारबाही गरेको रेकर्ड नै छैन । तेल,घ्यू खाने अवस्था छैन । पुरै मिसावट हुन्,'उनले भने,'उपभोक्ताले ढुक्क भएर कु नैपनि कुरा खाने अवस्था छैन । यादवले अनुगमनका नाममा कर्मचारीले व्यापारीलाई धम्क्याउने बाहेक केही काम नगरेको बताए । यादवले भने,कडा निगरानीको आवश्यक छ । कर्मचारीहरु छोटे राजा भए । अनुगमनका नाममा कर्मचारीले व्यापारीलाई धम्क्याउने बाहेक केही काम हुन सकेको छैन । कर्मचारीले व्यापारीलाई असुल्ने मात्रै गर्छन् । बदमास व्यापारीलाई कानुनको कठघरामा समेत ल्याइएको छैन । यादवले विदेशबाट आउने सामानको परीक्षणका लागि प्रयोगशाला नहुनु उपभोक्ताको स्वास्थ्यमा खेलबाड गर्नु जस्तै रहेको बताए । यादवले भने,९० प्रतिशत वस्तु आयात गर्छौं । १० प्रतिशत उत्पादन गर्छौं । नेपालमा उत्पादन गर्ने व्यापारीलाई कर्मचारीले धम्क्याउँछ ।"
संसद्मा वायोमेट्रिक हाजिरी व्यवस्था गरियोस् :असिम शाह,"काठमाडौंः सांसद् असिम शाहले वायोमेट्रिक हाजिरी व्यवस्था गर्न माग गरेका छन् । संसद्मा बोल्दै सांसद् असिम शाहले सांसद्हरूई उत्तरदायी बनाउन बायोमेट्रिक हाजिरीको व्यवस्था हुनुपर्ने माग गरेका हुन् । शाहले भने,बायोमेट्रिक हाजिरीको व्यवस्था भयो भने जनप्रतिनिधिलाई पनि सदनमा जबाफदेहि हुन मद्यत पुग्छ । जनताले जनप्रतिनिधि कहाँ छन् भन्ने हेर्न पाउँछन् ।"
मधेस प्रदेशमा १२ सदस्यीय कार्यव्यवस्था परामर्श समिति गठन,"जनकपुरधाम: मधेस प्रदेशको प्रदेश सभा बैठकले कार्यव्यवस्था परामर्श समिति गठन गरेको छ। बुधबारको प्रदेशसभा बैठकबाट सभामुख रामचन्द्र मण्डलले १२ सदस्यीय कार्य व्यवस्था परामर्श समिति गठन गरेका हुन्। प्रदेश सभा सञ्चालन नियमावली २०७५ को नियम १३ बमोजिम प्रदेश सभामा पेश हुने विषयको प्राथमिकता, समयावधिको निर्धारण लगायत बैठकलाई व्यवस्थित रुपले सञ्चालन गर्न र सभामुखलाई आवश्यक परे परामर्श गर्न कार्यव्यवस्था परामर्श समिति गठन गरिएको हो । समितिमा नेकपा एमालेका लखन दास तत्मा र हरिनारायण महतो, नेपाली कांग्रेसका कुमार कान्त झा र जिवछी कुमारी यादव, जनता समाजवादी पार्टीका रामअशिष यादव, जनमत पार्टीका चन्दन कुमार सिंह, लोकतान्त्रिक समाजवादी पार्टीकी रानी कुमारी तिवारी, नेकपा एकीकृत समाजवादी पार्टीका रत्नेश्वर गोइत यादव, राष्ट्रिय प्रजातन्त्र पार्टीकी कञ्चन विच्छा, नेपाल संघीय समाजवादी पार्टीकी विमला अन्सारी र नागरिक उन्मुक्ति पार्टीकी उर्मीला देवी सिंहलाई दलीय सहमति अनुसार मनोनय गरिएको संसद सचिवालयले जनाएको छ। १३ सदस्यीय कार्यव्यवस्था परामर्श समितिमा नेकपा माओवादी केन्द्रबाट सांसदको नाम आउन बाँकी रहेको बताइएको छ ।"
लाल अयोगको प्रतिवेदन सार्वजनिक नगरिए संसद् चल्न दिँदैनौं : गंगाराम चौधरी,"काठमाडौं : नागरिक उन्मुक्ति पार्टीका सांसद गंगाराम चौधरीले रेशम चौधरीलाई रिहा गर्न सरकारले आनाकानी गरेको बताएका छन्। सांसद् चौधरीले लाल अयोगको प्रतिवेदन सार्वजनिक नगरे संसद् चल्न नदिने बताए। चौधरीले भने, 'लाल अयोगको प्रतिवेदन यथासिघ्र सार्वजनिक गरियोस्। यदि प्रतिवेदन सार्वजनिक गरिएन भने संसद् चल्न दिँदैनौं। र, सडकमा आन्दोलन गर्न बाध्य हुनेछौं। ०७३ असोज ६ गते सर्वोच्च अदालतका पूर्वन्यायाधीश गिरिशचन्द्र लालको नेतृत्वमा गठित आयोगले प्रतिवेदन तयार पारेको थियो। सो प्रतिवेदन अहिलेसम्म पनि सार्वजनिक भएको छैन।"
मेयर बालेनसँग जरिवाना नअसुल्न सर्वोच्चको अन्तरिम आदेश,"काठमाडौं : सर्वोच्च अदालतले काठमाडौं महानगरपालिकाका मेयर बालेन्द्र शाह (बालेन)सँग जरिवाना नअसुल्न अन्तिरम आदेश दिएको छ। सर्वोच्च अदालतले निर्वाचन आयोगको नामम अन्तरिम आदेश जारी गर्दै जरिवाना नलिन फैसला सुनाएको हो। कामु प्रधानन्यायाधीश हरिकृष्ण कार्की, न्यायाधीशहरू विश्वम्भर श्रेष्ठ, आनन्दमोहन भट्टराई, अनिलकुमार सिन्हा र प्रकाशमान सिंह राउत संलग्न संवैधानिक इजलासले यस्तो आदेश जारी गरेको हो। गत वैशाखमा सम्पन्न स्थानीय तह निर्वाचनको खर्च विवरण नबुझाएको भन्दै निर्वाचन आयोगले ६ महिने अल्टिमेटम दिएको थियो। निर्वाचन आयोगले गत भदौ ३१ गते एक लाख २३ हजार ६२४ स्थानीय तहका उम्मेदवारले समयमा खर्च विवरण नबुझाएको भन्दै जरिवाना तोकेको थियो।"
ओलीलाई प्रदीप पौडेलको प्रश्न : बालकोटबाट प्रसाद थापेर बनेको कस्तो गठबन्धन?,"उनले संसद आशाको केन्द्र बन्नेमा आफू उत्साहित नभएको बताए। काठमाडौं :नेपाली कांग्रेस सांसद प्रदीप पौडेलले संसद प्रभावकारी ढंगले अगाडि बढ्न नसकेको बताएका छन्। बुधबार प्रतिनिधिसभा बैठकमा बोल्दै सांसद पौडेलले जताततै समस्या नै समस्याका चाङ देखिएकाले समाधानका लागि संसद असाध्यै प्रभावकारी हुन जरूरी रहेको बताएका हुन्। उनले संसद आशाको केन्द्र बन्नेमा आफू उत्साहित नभएको बताए। सांसद पौडेलले संसद विघटनको भोग र सनक कायमै रहेकाले संसद विघटन दोहोरिन नदिने प्रतिवद्धता जनाए। उनले भने,'संसद विघटन कायरता हो। यसलाई दोहोरिन दिने छैन। संसद विघटनको भोग र सनक नमेटिएको पाइयो। यो संसद पनि असुरक्षित छ भन्ने अनुमान गर्ने स्थिति बनेको छ। ' केपी ओलीले भनेजस्तो ढोक्सा थापेको नभइ संसदको सुरक्षाका लागि कांग्रेस उभिएको उनको भनाइ छ। पूर्वप्रधानमन्त्री एवं नेकपा एमालेका अध्यक्ष केपी शर्मा ओलीले राजनीतिक लाभ लिन कांग्रेसले ढोक्सा थापेको भनाइप्रति आपत्ती जनाउँदै नेता पौडेले आफूले ढोक्सा नभइ संसदको सुरक्षा र हितका लागि उभिएको स्पष्ट पारे। उनले भने,'ढोक्सा भन्ने शब्दलाई प्रधानमन्त्रीले असाध्यै चर्चा बनाउनुभयो।नेपाली कांग्रेसले ढोक्सा थापेको होइन। संसद सुरक्षितका लागि, हितका लागि उभिएको हो।? उनले बालकोटमा हतार हतारमा प्रसाद थाप्न बनेको कस्तो गठबन्धन भन्दै ओलीलाई प्रश्न समेत गरे। 'बालकोटमा हतार हतारमा प्रसाद थाप्न बनेको गठबन्धन कस्तो छ। जनता समाजवादी पार्टी र नागरिक उन्मुक्ति पार्टी सरकारमा किन गएनन् कांग्रेसले ढोक्सा थापेर?,'उनले भने,'राष्ट्रिय स्वतन्त्र पार्टी किन सरकारबाट बाहिरियो कांग्रेसले बाला देखाएर?"
मनी लाउन्डरिङसम्बन्धी विधेयक संसद्मा पेस,"काठमाडौं : सम्पत्ति शुद्धीकरण (मनी लाउन्डरिङ) निवारण तथा व्यवसायिक वातावरण प्रवर्द्धनसम्बन्धी केही ऐनलाई संसोधन गर्न बनेको विधेयक संसद्मा पेस भएको छ। कानुन न्याय तथा संसदीय मामीला मन्त्री ध्रुवबहादुर प्रधानले बुधबार मनी लाउन्डरिङसम्बन्धी केही ऐनलाई संसोधन गर्न बनेको विधेयक संसद्मा पेस गरे। उनले आर्थिक अपराध नियन्त्रण गर्ने उद्देश्यले ऐन ल्याइएको बताए। मन्त्री प्रधानले भने, आर्थिक अपराध विश्वव्यापीरुपमा बढ्दै गएको, एक देशमा बसेर अन्य जुनसुकै देशमा अपराध गर्न सकिने भएको, नेपालबाट विभिन्न तरिकाले पुँजी पलायन गराउने, विप्रेषणलाई हुण्डीको माध्यमबाट विदेशमा रोक्ने, राजस्व छल्नेजस्ता आर्थिक अपराध गर्ने पर्याप्त कानुनको व्यवस्था गर्न आवश्यक छ। यो विधेयक परिमार्जन गरिएको हो।"
"सेयर बजार फेरि ओरालोतिर,नेप्से २१ सय विन्दुबाट झर्यो",काठमाडौं :सेयर कारोबार निरन्तर ओरालो लागेको छ। साताको पहिलो कारोबार दिन आइतबारदेखि गिरावट आएको नेप्से परिसूचक आज पनि ओरालो लागेको छ। आइतबार नेप्से परिसूचक ६० अंक र मंगलबार १६६० अंकले घटेको थियो। सोमबार सार्वजनिक बिदा परेकाले कारोबार भएन। नेप्से ओरालो लागेसँगै कारोबार रकम मंगलबारको तुलनामा घटेको छ। यसदिन २५६ कम्पनीको ४८ लाख १५ हजार १२० कित्ता सेयर १ अर्ब ७३ करोड २५ लाख ७५ हजार २०२ रुपैयाँमा खरिदबिक्री भयो। अघिल्लो कारोबार दिन मंगलबार १ अर्ब ७८ करोडको कारोबार भएको थियो। नेप्से परिसूचक १३९० अंकले घटेर २०९१५६ विन्दुमा अडिएको छ। आज कुनै पनि कम्पनीको सेयर सकारात्मक सर्किट लेभलमा कारोबार भएन। कारोबार रकमका आधारमा अपी पावर शीर्षस्थानमा रह्यो। सो कम्पनीको ६ करोड २० लाख रूपैयाँ बराबरको सेयर कारोबार भयो।
नयाँ शाखा अधिकृतलाई मन्त्री मोदीले भनेः सधैं राष्ट्रको पक्षमा काम गर्नुहोस्,"मन्त्री मोदीले कुनै पनि लोभको पछि नलागि राष्ट्रको हितको पक्षमा काम गर्न निर्देशन दिएका छन्। ललितपुर: संघीय मामिला तथा सामान्य प्रशासनमन्त्री अमन लाल मोदीले आफ्नो कार्यसम्पादनको हरेक क्षण राष्ट्रको पक्षमा काम गर्न नयाँ शाखा अधिकृतहरुलाई निर्देशन दिएका छन्। नेपाल प्रशासनिक प्रशिक्षण प्रतिष्ठानले आयोजना गरेको ३६ औँ आधारभूत प्रशासन प्रशिक्षण कार्यक्रमलाई सम्बोधन गर्दै मोदीले कुनै पनि लोभको पछि नलागीकन राष्ट्रको हितको पक्षमा काम गर्न निर्देशन दिएका हुन्। 'इजि मनी अर्नको अहिले फेसन चलिरहेको छ, कसरी हुन्छ, के गरी हुन्छ छिटो पैसा कमाउने कुरा अहिले फेसन बनेको छ' मन्त्री मोदीले भने, 'तपाईसँग मेरो आग्रह छ भने तपाईहरुले आफ्नो प्रतिष्ठालाई बचाएर राष्ट्रको पक्षमा काम गर्नुस् ।' मन्त्री मोदीले उत्कृष्ट ढंगबाट कार्यसम्पादन गर्नेतिर ध्यान दिन पनि आग्रह गरे। उनले भने, 'अहिले सरुवाका लागि नेता र ठूला कर्मचारी बोकेर हिड्नुपर्ने अवस्था छ, तर तपाईहरुलाई मेरो आग्रह छ भने तपाईहरु राज्यले खोज्ने कर्मचारी बन्नुस्, फलाना कर्मचारी मेरो मन्त्रालयमा ल्याउन पाए हुन्थ्यो भन्नेसम्मका तरिकाले काम गर्नुस्।' लोक सेवामार्फत् हालै शाखा अधिकृतमा नियुक्त भएका २३९ जना प्रशिक्षणमा सहभागी छन्। प्रशिक्षण ६ महिनासम्म चल्नेछ।"
गृहमन्त्री तत्काल नियुक्त गर्न राप्रपाको माग,"प्रतिनिधिसभा बैठकमा बोल्दै सांसद शाहीले यथाशीघ्र गृहमन्त्री नियुक्त गर्नुपर्ने बताएका हुन्। काठमाडौं : राष्ट्रिय प्रजातन्त्र पार्टीका सांसद ज्ञानेन्द्र शाहीले गृहमन्त्री तत्काल नियुक्त गर्न माग गरेका छन्। बुधबार प्रतिनिधिसभा बैठकमा बोल्दै सांसद शाहीले यथाशीघ्र गृहमन्त्री नियुक्त गर्नुपर्ने बताएका हुन्। 'यो देशमा नेपाल सरकारको गृहमन्त्रालयको संयन्त्र छ तर मन्त्रालय किन खाली? प्रधानमन्त्रीले सबै मन्त्रालयको जिम्मेवारी लिने भए अरु मन्त्रालय किन बनाएको ? उनले भने,'सबका सब मन्त्रालय प्रधानमन्त्रीलाई दिएर खाली बनाइदिए भइगो नि?' राष्ट्रिय स्वतन्त्र पार्टीका सभापति रवि लामिछाने पदमुक्त भएपछि गृहमन्त्रालयको जिम्मेवारी प्रधानमन्त्री पुष्पकमल दाहाल 'प्रचण्ड'ले आफैसँग राखेका छन्। राप्रपाका सचेतक समेत रहेका शाहीले मुलुकमा लुटतन्त्र हावी भएको बताए। लोकतन्त्रका नाममा लुटतन्त्र गर्न नपाइने भन्दै यस विषयमा सरकार गम्भीर भएर लाग्नुपर्ने उनको भनाइ छ। यस्तै शाहीले बालाजु घटनाका विषयमा सरकार गम्भीर नदेखिएको आरोप लगाए। उनले बालाजु घटनामा सरकार उम्कन नपाउने भन्दै सत्यतथ्य छानविन गरी दोषीमाथि कारबाही गर्न समेत माग गरे।"
बालाजु घटनाको तत्काल छानविन गर्न कांग्रेसको माग,"उनले यातायात मजदुरका माग सम्बोधन गर्न पनि सरकारसँग माग गरे। काठमाडौं :नेपाली कांग्रेस सांसद प्रकाशशरण महतले बालाजुमा भएको तोडफोड र लुटपाट घटनाप्रति सरकारको ध्यानाकर्षण गराएका छन्। बुधबार प्रतिनिधिसभा बैठकमा बोल्दै कांग्रेसका प्रवक्ता समेत रहेका सांसद महले घटनाको यथार्थ छानविन गरी तत्काल परिणाम आउने गरी काम गर्न समाभुखमार्फत् सरकारको ध्यानाकर्षण गराएका हुन्। शान्ति सुरक्षाको प्रत्याभूति सरकारले दिन नसकेको भन्दै नेता महतले आक्रोश व्यक्त गरे। उनले यातायात मजदुरका माग सम्बोधन गर्न पनि सरकारसँग माग गरे। उनले भने,'मजदुरको नाममा को त्यहाँ प्रवेश गरेका छन्? कसले प्रोत्साहित गरेका छन्। किन त्यस्तो भइराखेको छ। त्यहाँ पुरै फुटेज भिडियोमा आएको छ। फागुन १ गते दिउँसो यातायात मजदुरको विरोध प्रदर्शनका क्रममा बालाजुमा ल्होसे मलका पसलमा लुटपाट भएको थियो। शान्ति सुरक्षामा खटिएको प्रहरीको दुईवटा भ्यानमा समेत आगजनी भएको थियो।"
प्रहरी महानिरीक्षकको निर्देशन : कानुनसम्मत तरिकाले बल प्रयोग गर्न नहिच्किचाउनू,"उनले घटनालाई गम्भीरताका साथ लिएर संलग्नको पहिचान गरी कानुनी दायरामा ल्याउन प्रहरी चुक्न नहुने बताए। काठमाडौं : प्रहरी महानिरीक्षक धीरजप्रताप सिंहले प्रहरी कर्मचारी जुनसुकै बेलामा शान्तिसुरक्षा अमनचयनका लागि आवश्यक तयारीमा रहन निर्देशन दिएका छन्। काठमाडौँ उपत्यका प्रहरी कार्यालय रानीपोखरी र मातहतका प्रहरी कार्यालयका प्रमुखहरूलाई आज प्रहरी प्रधान कार्यालयमा निर्देशन दिँदै उनले कुनै पनि अपराधका घटना हुन नदिन प्रहरी कर्मचारीको सक्रियता महत्वपूर्ण रहने उल्लेख गरे। प्रहरी महानिरीक्षक सिंहले जिम्मेवारीलाई पूर्ण रुपमा सम्पादन गर्न निर्देशन पनि दिए। उनले हालैका घटनाको समीक्षा गर्दै सम्भावित घटनाको पूर्वानुमान गरी तयारी अवस्थामा रहन पनि उपत्यकाका प्रहरीहरुलाई निर्देशन दिए। आमनागरिकलाई राज्यको उपस्थितिको अनुभूति दिने संस्था भनेको प्रहरी नै भएको जनाउँदै प्रहरी महानिरीक्षक सिंहले भने, हालैका घटनाको समीक्षा गर्दै आगामी दिनमा हुनसक्ने घटनाको पूर्वानुमान गरी तयारी हालतमा रहन र आवश्यकता अनुरूप कानुनसम्मत तरिकाले बल प्रयोग गर्न नहिच्किचाउनु। उनले घटनालाई गम्भीरताका साथ लिएर संलग्नको पहिचान गरी कानुनी दायरामा ल्याउन प्रहरी चुक्न नहुने बताए। उनले ट्राफिक जाँचलाई अझ व्यवस्थित गराउनुपर्ने उल्लेख गर्दै आर्थिक पारदर्शितामा शून्य सहनशीलताको नीतिलाई अवलम्बन गरी सबै प्रहरी कर्मचारीले अत्यन्तै व्यावसायिक भएर जिम्मेवारी बहन गर्नुपर्ने बताए। फरार अभियुक्त पक्राउलाई अभियानकै रूपमा सञ्चालन गर्नुपर्ने तथा अपराध अनुसन्धानमा अझ बढी केन्द्रित र गम्भीर भएर कार्य गर्न पनि आग्रह गरे। समारोहमा काठमाडौँ उपत्यका प्रहरी कार्यालय रानीपोखरीका प्रमुख प्रहरी अतिरिक्त महानिरीक्षक दिवेश लोहनीले सङ्गठन प्रमुखबाट प्राप्त निर्देशन कार्यान्वयनका लागि उपत्यका प्रहरी कार्यालय रानीपोखरी एवम् सोही कार्यालयअन्तर्गतका प्रहरी कार्यालयमा कार्यरत सम्पूर्ण प्रहरी कर्मचारी प्रतिबद्ध रहेको बताए।"
संवैधानिक पदाधिकारीको नियुक्तिविरूद्ध रिटको सुनुवाइ आज,"सर्वोच्च अदालतले अध्यादेशमार्फत संवैधानिक अंगमा गरिएका नियुक्तिविरुद्ध परेको रिट निवेदनमा यस अगाडि अन्तरिम आदेश दिन अस्वीकार गरेको थियो। काठमाडौं : संवैधानिक पदाधिकारीको नियुक्तिविरुद्धको रिटमा आज सुनुवाइ हुँदैछ। कायममुकाय प्रधानन्यायाधीश हरिकृष्ण कार्की,न्यायाधीशहरू विश्वम्भरप्रसाद श्रेष्ठ,आनन्दमोहन भट्टराई,अनिल कुमार सिन्हा र प्रकाशमान सिंह राउत सम्मिलित संवैधानिक इजलासमा पेशी तोकिएको छ। सर्वोच्च अदालतले अध्यादेशमार्फत संवैधानिक अंगमा गरिएका नियुक्तिविरुद्ध परेको रिट निवेदनमा यस अगाडि अन्तरिम आदेश दिन अस्वीकार गरेको थियो। मुद्दामा प्रारम्भिक सुनुवाइ गर्दै नियुक्तिमा सरकारका नाममा कारण देखाउ आदेश मात्रै जारी गरेको थियो। निवेदकहरुले संसद विघटन गरेर अध्यादेशमार्फत संवैधानिक परिषद्को नियम परिवर्तन गरेर संवैधानिक अंगमा नियुक्ति गर्नु असंवैधानिक र गैरकानुनी भन्दै नियुक्त गरिएका पदाधिकारीलाई काममा रोक लगाउन अन्तरिम आदेश माग गरेका थिए। तत्कालीन केपी ओली सरकारले सबै सदस्य उपस्थित हुनुपर्ने संवैधानिक परिषद्को व्यवस्थालाई अध्यादेशमार्फत बहुमत सदस्य उपस्थित भएर नियुक्ति सिफारिस गर्नसक्ने गरी परिवर्तन गरेर दुई चरणमा संवैधानिक अंगमा ५२ जना नियुक्ति गरेको थियो। त्यसविरुद्ध अधिवक्ताहरु ओमप्रकाश अर्याल, दिनेश त्रिपाठी, समृत खरेलले रिट निवेदन दायर गरेका थिए।"
एमालेलाई राष्ट्रपति दिए बर्बाद हुन्छः माधव नेपाल,"राष्ट्रपतिमा सन्तुलनसहितको राष्ट्रिय सहमति हुनुपर्नेमा नेपालले जोड दिए। पोखरा : नेकपा एकीकृत समाजवादीका अध्यक्ष माधवकुमार नेपालले राष्ट्रपति एमालेबाट भए बर्बाद हुने दाबी गरेका छन्। पार्टीको शुभेच्छुक संस्था समाजवादी प्रेस संगठन कास्कीले पोखरामा गरेको कार्यक्रममा अध्यक्ष नेपालले एमालेलाई राष्ट्रपति दिन नहुने बताएका हुन्। राष्ट्रिय सभा अध्यक्ष पनि एमालेकै, सभामुख पनि एमालेकै अनि राष्ट्रपति पनि दिए बर्बाद हुन्छ, उनले भने। राष्ट्रपतिमा सन्तुलनसहितको राष्ट्रिय सहमति हुनुपर्नेमा उनले जोड दिए। तर राष्ट्रपतिमा आफ्नो पार्टीबाट उम्मेदवार नहुने उनले बताए।"
कांग्रेस सांसदको प्रश्न :कामुको भरमा न्यायालय कहिलेसम्म चल्छ ?,"काठमाडौं : नेपाली कांग्रेस सांसद अर्जुन नरसिंह केसीले लामो समयदेखि कायममुकायम नेतृत्वको भरमा सर्वोच्च अदालत चलेको भन्दै आपत्ती जनाए। बुधबार प्रतिनिधिसभा बैठकमा बोल्दै सांसद केसीले यथाशीघ्र प्रधानन्यायाधीश नियुक्त गर्न माग गरे। देश र संविधानको रक्षक अदालत रहेको भन्दै प्रधानन्यायाधीश नियुक्तिमा ढिलाइ गरेको भन्दै आक्रोश व्यक्त गरे। उनले भने,'देश र संविधानको रक्षक सर्वोच्च अदालत अहिले वर्षदिनदेखि कामुको भरमा छ। यसले पर्ने मनोवैज्ञानिक संस्थागत असर जुन छ त्यसतर्फ सरकार गम्भीर हुनु आवश्यक छ।' उनले पूर्वप्रधानन्यायाधीश चोलेन्द्रशमशेर जबराविरुद्ध महाभियोग प्रस्ताव अझै नटुंगिएको बताए । नेता केसीले पूर्वप्रधानन्यायाधीश जबराविरूद्ध महाभियोग नयाँ संसदले टुंगो लगाउनु पर्ने बताए। उनले भने,'कसैलाई पनि कानुनले दिनुपर्ने अन्तिम निर्णय नदिएर यस किमिसको निर्णयबिहीनता विधिविहीनताको उपहास हो।संविधानवादको उपहास हो।'"
प्रतिनिधिसभा बैठक (लाइभ),"काठमाडौं : प्रतिनिधिसभा बैठक सुरू भएको छ। बैठकमा सांसद प्रेम सुवालले सम्पत्ति शुद्धिकरण (मनी लाउण्डरिङ्ग) निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्ने विधेयक २०७९ लाई प्रस्तुत गर्न अनुमति माग्ने प्रस्तावमाथि राखेको विरोधको सूचनालाई निर्णयार्थ प्रस्तुत गरिने संभावित कार्यसूची रहेको संघीय सचिवालयले जनाएको छ। बैठकमा कानुन ,न्याय तथा संसदीय मामिलामन्त्री ध्रुवबहादुर प्रधानले सम्पत्ति शुद्धिकरण निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्ने विधेयक २०७९ पेश गर्ने कार्यसूचीमा उल्लेख छ। यस्तै, कृषि तथा पशुपंक्षी विकासमन्त्री ज्वाला कुमारी साहले राष्ट्रिय सभाबाट सन्देशसहित प्राप्त खाद्य स्वच्छता तथा गुणस्तर विधेयक २०७८ माथि विचार गरियोस भनी प्रस्ताव प्रस्तुत गर्ने कार्यसूची छ।"
जनयुद्ध दिवसमा बिदा दिनु राणाकालीन प्रवृत्ति : प्रेम सुवाल,"प्रतिनिधिसभा बैठकमा बोल्दै नेता सुवालले राणाकालमा मन्त्रीहरूले मनलाग्दी बिदा दिने गरेको र अहिलेको सरकारमा पनि त्यही प्रवृत्ति देखिएको भन्दै आपत्ती जनाए। काठमाडौं : नेपाल मजदुर किसान पार्टीका सांसद प्रेम सुवालले जनयुद्ध दिवसमा सार्वजनिक बिदा दिएर सरकारमा राणाकालीन प्रवृत्ति देखिएको टिप्पणी गरेका छन्। बुधबार प्रतिनिधिसभा बैठकमा बोल्दै नेता सुवालले राणाकालमा मन्त्रीहरूले मनलाग्दी बिदा दिने गरेको र अहिलेको सरकारमा पनि त्यही प्रवृत्ति देखिएको भन्दै आपत्ति जनाए। सरकारले फागुन १ गते जनयुद्ध दिवसका अवसरमा सार्वजनिक बिदा दिएको थियो। उनले नेपालमा राणा शासनको बिदा फेरि आएको हो? भन्दै प्रश्न गरे। 'देव शमशेर ८ महिना मन्त्री हुँदा २ महिना जुवा फुकुवा गरेको भन्ने आएको छ। भीमशमेशर ८ पटक जुवा फुकाएको र ५ दिन सिंदुर जात्रा गर्न विदा दिएको भन्ने छ,'उनले भने के नेपालमा राणा शासनको बिदा फेरि सुरु भएको हो? बेलायतमा ८ दिन र अमेरिकामा १४ दिन मात्रै वार्षिक बिदा दिने गरेको भन्दै नेपालले पनि उनीहरूबाट पाठ सिक्नुपर्ने बताए। सांसद सुवालले राष्ट्रपतिको सवारीका क्रममा सधैंजसो सडक जाम हुँदा नागरिकले दु:ख पाउने गरेको बताए। उनले भने,'अस्ती राष्ट्रपतिको सवारीका क्रममा सितल निवासबाट बानेश्वरसम्म निकै जाम भयो। म आफैं पनि दुई घन्टा जाममा फसे। लाखौं लाख जनतालाई सास्ती भयो। राष्ट्रपतिको यात्रा सडक जाम नहुनेगरी गृहमन्त्रीको जिम्मेवारी लिनु भएका प्रधानमन्त्रीले किन जिम्मा लिनु भएन यसबारे संसदमा बोल्न दिनु जरूरी छ।'"
"प्रतिनिधिसभा बैठक बस्दै,के छ कार्यसूची ?","सम्पत्ति शुद्धिकरण निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्ने विधेयक २०७९ पेश गर्ने कार्यसूचीमा उल्लेख छ। काठमाडौं : प्रतिनिधिसभा बैठक बस्दैछ। अहिले ११ बजे बस्ने बैठकमा सांसद प्रेम सुवालले सम्पत्ति शुद्धिकरण (मनी लाउण्डरिङ्ग) निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्ने विधेयक २०७९ लाई प्रस्तुत गर्न अनुमति माग्ने प्रस्तावमाथि राखेको विरोधको सूचनालाई निर्णयार्थ प्रस्तुत गरिने संभावित कार्यसूची रहेको संघीय सचिवालयले जनाएको छ। बैठकमा कानुन ,न्याय तथा संसदीय मामिलामन्त्री ध्रुवबहादुर प्रधानले सम्पत्ति शुद्धिकरण निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्ने विधेयक २०७९ पेश गर्ने कार्यसूचीमा उल्लेख छ। यस्तै, कृषि तथा पशुपंक्षी विकासमन्त्री ज्वाला कुमारी साहले राष्ट्रिय सभाबाट सन्देशसहित प्राप्त खाद्य स्वच्छता तथा गुणस्तर विधेयक २०७८ माथि विचार गरियोस भनी प्रस्ताव प्रस्तुत गर्ने कार्यसूची छ।"
नदीमा फोहोर फाल्नेलाई कारबाही गर्ने महानगरको चेतावनी,वीरगन्ज: नदी सफा राख्न वीरगन्ज महानगरपालिकाले आवश्यक कदम चाल्ने भएको छ। वीरगन्ज शहरकै लाइफ लाइनका रुपमा रहेको सिर्सिया नदीलाई सफा बनाउन जथाभावी फोहोर फाल्नेलाई कारबाही गर्ने महानगरले जनाएको छ। महानगरले गठन गरेको सिर्सिया नदी प्रदुषण नियन्त्रण समितिले नदी प्रदुषण गरेका वीरगन्ज पथलैया औद्योगिक करिडोरका उद्योगहरुलाई कारबाही गर्ने निर्णय गरेको हो। बुधबार महानगरकै सभाकक्षमा मेयर राजेशमान सिंहको अध्यक्षतामा बसेको समितिको बैठकले पानी प्रशोधन नगरी उद्योगबाट निस्केको फोहोर पानी सोझै नदीमा फाल्दै आएका उद्योगलाई कारबाही गर्ने निर्णय गरेको हो। समितिले यसअघि पटक पटक अनुगमन गरेको थियो । अनुगमनका क्रममा अधिकांश उद्योगहरुले अटेरी गर्दै उद्योगबाट निस्केको फोहोर तथा फोहोर पानी सोझै नदीमा फाल्दै आएको भेटिएको थियो। त्यसपछि समितिले उद्योगको फोहोर र रसायनयुक्त पानी सिधै नदीमा नफाल्न सचेत पनि गराएको थियो। उद्योगले त्यसको अटेरी गर्दै फोहोरजन्य पदार्थ र रसायनयुक्त पानी नदीमै फाल्न थालेपछि महानगरले कारबाहीको चेतावनी दिएको हो। बुधबारको बैठकले औद्योगिक करिडोरका उद्योग र वीरगन्ज उद्योग वाणिज्य संघलाई पत्राचार गरेर कारबाहीको निर्णय बारे जानकारी गराएको छ।
मासिँदै चिया खेती,"विराटनगर: जग्गा वर्गीकरणको नाम दिएर प्रदेश १ मा चिया फडानी गर्ने क्रम बढ्दै गएको चिया किसानहरुले बताएका छन्। चिया खेती मासेर बसोबास गर्ने प्लटिङ गर्न थालिएको किसानले बताए। चिया क्षेत्रमा देखिएका समस्या समाधान गर्न मंगलबार विराटनगरमा आयोजित प्रदेश स्तरीय संवाद कार्यक्रममा सहभागी चिया किसानले चियाबारी नै मासिँदै गएको गुनासो गरेका हुन्। जग्गा वर्गीकरणको नाममा हुने फडानीले चिया खेती नै विस्थापित हुने अवस्थामा पुगेको भन्दै यसको संरक्षणमा सरकारले भूमिका खेल्नुपर्ने उनीहरूको माग छ। झापाको बिर्तामोड नगरपालिकामा जग्गा वर्गीकरण भनेर ठूलो क्षेत्रफलमा चिया फडानी गरिएको किसान यामकान्त निरौलाले बताए। व्यावसायिक र आवास क्षेत्र बनाउने नाममा कृषि क्षेत्रलाई नै सखाप बनाउने गरी नियोजित रुपमा चिया फडानी गरिएको उनले बताए। नेपालमा कुल २७ हजार ५०० हेक्टर क्षेत्रफलमा चिया खेती हुने आएको छ। जसमध्ये झापामा मात्रै कुल १० हजार ५०० हेक्टरमा चिया खेती गरिन्छ। राष्ट्रिय चिया तथा कफी विकास बोर्डको तथ्याङ्क अनुसार आर्थिक वर्ष २०७८०७९ मा मात्रै झापामा १८ हजार २२५ मेट्रिक टन चिया उत्पादन भएको थियो। जुन कुल उत्पादनको करिब ७७ प्रतिशत हो। तर, जग्गा वर्गीकरणको नाममा चिया खेती फडानी, महङ्गो प्रमाणीकरण शूल्क तथा अक्सन बजारको अभाव जस्ता समस्याले प्रदेश १ को चिया खेती इतिहास बन्ने खतरा बढ्दै गएको किसानको गुनासो छ। चिया खेती गर्ने किसानले समयमै मलखाद्य र सहुलियत दरमा कर्जा पाउनसमेत कठिन रहेको झापाको हल्दिबारी२ का चिया किसान पर्वत डाँगी बताउँछन्। सरकारले नै सहुलियत कर्जामा विभेद गरेको उनको भनाइ छ। उनी भन्छन्, कम्पनीका उद्योगले १० करोडसम्म कर्जा पाउँछन्। तर, चिया सहकारीले मात्र १ करोड कर्जा पाउने व्यवस्था गरिएको छ। आर्थिक वर्ष २०७८०७९ को सरकारी तथ्याङ्क अनुसार नेपालमा चिया उत्पादन गर्ने किसानको संख्या १७ हजार ३९ छ। जसले उत्पादन गरेको चिया भारतसहित विश्वका १० मुलुकमा निर्यात हुने गरेको छ। भारत, जर्मनी, रसिया, जापान, अमेरिका, फ्रान्स, क्यानाडा, अष्ट्रेलिया र नेदरल्याण्डमा नेपालबाट चिया निर्यात हुन्छ। सन् २०२० मा मात्रै नेपालले ती मुलुकहरुलाई ३३ हजार अमेरिकी डलर मुल्य बराबरको चिया निर्यात गरेको छ। तर, चिया क्षेत्रमा देखिएका समस्याले पछिल्लो केही वर्षयता प्रदेश १ को चिया उत्पादन र निर्यात पनि निराशाजनक ढङ्गले घट्दै गएको छ। वैज्ञानिक र व्यवहारिक ज्यालाको अभावमा चिया किसान र श्रमिकबीच तिक्तता बढ्दै गएको छ। श्रमिकले दैनिक ८ घण्टा काम गरेर ४३५ रुपैयाँ पारिश्रमिक पाउनुपर्ने अवस्था रहेको अखिल नेपाल ट्रेड युनियन महासंघका प्रदेश इन्चार्ज भूपाल सापकोटाले बताए। कानुन कार्यान्वयनको अभावमा मजदुरहरु सामाजिक सुरक्षा कोषमा आबद्ध हुन नपाएको र चिया क्षेत्रमा श्रम ऐनसमेत लागु नभएको उनले बताए। साउनदेखि बढेको तलब श्रमिकहरुले पाएका छैनन् । हामीले वार्ता बस्ने प्रयास पनि गर्यौं । तर, त्यो सम्भव भएन्, उनले भने, अब चैत्र अथवा वैशाखदेखि ठूलो आन्दोलन हुन्छ। ३५ प्रतिशत सरकारी स्वामित्वका चिया बगानहरु निजी क्षेत्रलाई हस्तान्तरण गरेर सरकारले नै कानुनको धज्जी उडाएको आरोप मजदुर सङ्गठनहरुको छ । कानुन कार्यान्वयनलाई न्यूनतम आधार बनाएर चिया क्षेत्रलाई व्यवस्थित गर्नुपर्ने माग उनीहरुले गरेका छन्। उनीहरुले प्रदेशलाई चिया बिशेष क्षेत्र घोषणा गर्नुपर्ने माग समेत अघि सारेका छन्। प्रदेश १ को चिया क्षेत्रमा देखिएका समस्या समाधानका निम्त्ति संवाद समुहले समेत सरकारलाई प्रादेशिक चिया बोर्ड गठन, चियाको गुणस्तर परीक्षणका लागि ल्याब स्थापना, चिया अक्सन बजारको स्थापना र सञ्चालन, चियालाई मलखाद्य र कृषि औजारको व्यवस्था तथा चिया खेतीमा सिँचाईका लागि उपयोग हुने विद्युत महशुलमा छुटको प्रबन्ध गर्नुपर्ने लगायतका सुझाव दिएको छ। संवाद समूहले सरकारलाई चियाको समर्थन मुल्य तोक्न समेत आग्रह गरेको छ। चिया क्षेत्रका समस्या र सवालबारे बोल्दै प्रदेश १ सरकारका उद्योग, कृषि तथा सहकारी मन्त्री भक्तिप्रसाद सिटौलाले चियाको समर्थन मूल्य तोक्न प्रदेश सरकारले आवश्यक पहल गर्ने बताए । उनले समर्थन मूल्य पनि नतोकिएको खण्डमा आवश्यक अनुदानको व्यवस्था गरिने जानकारी दिए। उनले भने, हामीले अनुदानको व्यवस्था गरेपनि हाल त्यसको प्रयोग कार्यकर्ता पोस्न मात्र भईरहेको छ। अब त्यस्तो हुँदैन्। नेपालमा चिया खेतीको व्यावसायिक सुरुवात इलामबाट विसं १९२० मा भएको हो। त्यसपछि विसं २०३९ सालमा राजा वीरेन्द्रको पालामा इलाम, पाँचथर, झापा, तेह्रथुम र धनकुटा गरी पूर्वका ५ जिल्लालाई चिया क्षेत्रको रुपमा विकास गरिएको हो। नेपालले चिया निर्यातबाट वर्षेनि भने करिब ३ अर्ब ७९ करोड विदेशी मुद्रा आर्जन गरिरहेको जनाईएको छ।"
ट्याक्टरले किचेर सहचालकको मृत्यु,भित्री सडकखण्ड हुँदै पश्चिमबाट पूर्वतर्फ जाँदै गरेको को २ त ३०९९ नम्बरको ट्याक्टरले किच्दा दुर्घटना भएको हो। विराटनगर: मोरङको लेटाङ नगरपालिका३ मा ट्याक्टरले किचेर बुधबार दिउँसो सहचालकको मृत्यु भएको छ। मोरङ ट्राफिक प्रमुख प्रहरी निरीक्षक राजकुमार कार्कीका अनुसार भित्री सडकखण्ड हुँदै पश्चिमबाट पूर्वतर्फ जाँदै गरेको को २ त ३०९९ नम्बरको ट्याक्टरले किच्दा दुर्घटना भएको हो। दुर्घटनामा परेर सोही ट्याक्टरका सहचालक लेटाङ३ का अन्दाजी १६ वर्षीय मिलन राईको मृत्यु भएको कार्कीले बताए। उनका अनुसार सडकमा गुडिरहेको ट्याक्टरबाट अचानक लडेका राईलाई बीचको चक्काले दिउँसो २:४० बजेतिर किचेको थियो। टाउको र मुखमा चोट लागेर गम्भीर घाइते भएका उनको उपचारका लागि विराटनगरको कोसी अस्पताल ल्याउने क्रममा बाटैमा मृत्यु भएको प्रहरीले जनाएको छ। दुर्घटनालगत्तै ट्याक्टरलाई इलाका प्रहरी कार्यालय लेटाङले नियन्त्रणमा लिएको छ। चालक फरार छन्। उनको खोजी जारी छ।
खैरो हेरोइनसहित रेष्टुरेन्ट सञ्चालक पक्राउ,रेष्टुरेन्ट सञ्चालन गर्दै आएका २८ वर्षीया सुरज थापामगर लागुऔषधसहित पक्राउ परेका हुन्। विराटनगर: लागुऔषध ब्राउन सुगर (खैरो हेरोइन)सहित मोरङको सुन्दरहरैँचा नगरपालिका१० खोर्साने चोकबाट रेष्टुरेन्ट सञ्चालक पक्राउ परेका छन्। फास्टफुड नामक रेष्टुरेन्ट सञ्चालन गर्दै आएका २८ वर्षीया सुरज थापामगरलाई पक्राउ गरिएको मोरङ प्रहरीका प्रवक्ता डीएसपी टीकाबहादुर कार्कीले बताए। उनका अनुसार थापामगरलाई मंगलबार साँझ उनकै रेष्टुरेन्टबाट पक्राउ गरिएको हो। लागुऔषध सेवन तथा बिक्री हुँदै आएको विशेष सूचनाका आधारमा इलाका प्रहरी कार्यालय विराटचोकले रेष्टुरेन्टमा छापा हानेको थियो। त्यस क्रममा २ ग्राम २८ मिलिग्राम खैरो हेरोइन बरामद भएको डीएसपी कार्कीले बताए। उनका अनुसार थापामगरविरुद्ध लागूऔषध ऐनअन्तर्गतको मुद्दा चलाउन बुधबार म्याद थप गरेर अनुसन्धानको प्रक्रिया अघि बढाइएको छ। घटनाका सम्बन्धमा इलाका प्रहरी कार्यालय बेलबारीले अनुसन्धान गरिरहेको हो।
कुहिन थाल्यो ३५ करोडको काठ,"अहिले नवलपरासीमा सामुदायिक वन र वन कार्यालयमा गरी करिब ३५ करोड बराबरका काठ छन्। समयमा व्यवस्थापन हुन नसके काठ कुहिने र सरकारलाई करोडौं नोक्सानी हुने देखिएको छ। परासी: नवलपरासीका विभिन्न वन क्षेत्रमा रहेका काठ व्यवस्थापनमा सरकारी ढिलासुस्ती देखिएको छ। व्यवस्थापनको ढिलासुस्तीले काठ कुहिने अवस्थामा पुग्न थालेका छन्। जिल्लामा सञ्चालित विभिन्न परियोजना विस्तारका क्रममा निस्केका काठ लामो समयसम्म पनि व्यवस्थापन हुन नसक्दा समस्या भएको हो। अहिले जिल्लाका सामुदायिक वन र वन कार्यालयमा गरी करिब ३५ करोड बराबरका काठ छन्। समयमा व्यवस्थापन हुन नसके काठ कुहिने र सरकारलाई समेत करोडौं रकम नोक्सानी हुने देखिएको छ। परियोजनाबाट निस्केका काठको बिक्रीका लागि वन कार्यालयले प्रकृया अघि बढाउन ढिलो गर्दा समस्या भएको हो। परियोजनाबाट निस्केका काठमध्ये केही सामुदायिक वन र केही बर्दघाट सव डिभिजनमा रहेको डिभिजन वन कार्यालयका डिभिजनल प्रमुख महेन्द्रराज वाग्लेले बताए। जिल्लामा करिब ४५ हजार क्विफिट काठको व्यवस्थापन हुन सकेको छैन। कालिगण्डकी करिडोरको करिब ३० हजार क्विफिट, बुटवलनारायणगढ सडक विस्तार परियोजनाको क्रममा निस्किएका करिब ६ हजार क्यूफिट काठ छ। त्यस्तै बर्दघाटसर्दी विद्युत परियोजनाबाट निस्केका करिब ७६ हजार क्यूफिट काठ रहेको वन कार्यालयले जनाएको छ । त्यसैगरी विभिन्न समयमा चोरी निकासी गरी समातिएका ३ सय क्यूफिट काठ पनि वन कार्यालयमा छ। परियोजनाबाट संकलित काठमा साल, असना, जामुनलगायतका जातका रहेको डिभिजनल प्रमुख वाग्लेले जानकारी दिए। काठ व्यवस्थापनका लागि बर्दघाट सव डिभिजन कार्यालयलाई लगत संकलन गर्न पठाइएको वाग्लेले बताए। लगत संकलन गर्न सव डिभिजनलाई भनेका छौं, केही दिनमा लगत आएपछि प्रकृया अघि बढ्छ, पाण्डेले भने। जिल्लाबाट प्रकृया अघि बढेपछि क्षेत्रबाट कर्मचारी बोलाएर प्रकृया अघि बढाउने उनको भनाइ छ। सामुदायिक वन क्षेत्रबाट निस्केका काठलाई सामुदायिक वनले नै बिक्री गर्ने र राष्ट्रिय वनबाट निस्केका काठलाई वन कार्यालयले लिलाम गर्ने डिभिजनल प्रमुख पाण्डेले बताए। डिभिजन वन कार्यालयको तथ्यांक अनुसार जिल्लामा ४० वटा सामुदायिक वन छन्। १५ देखि २० दिनमा काठको सबै प्रकृया सकिने र व्यवस्थापन हुने वन कार्यालयले जनाएको छ।"
दिलीप हत्या मुद्दामा तीन जना दोषी ठहर,"ढल्केवर (धनुषा) : तीन वर्षअघि क्रसर डनबाट हत्या गरिएका पर्यावरण अभियन्ता दिलीप महतो (ओमप्रकाश)को मुद्दामा जिल्ला अदालत धनुषाले तीन जनालाई दोषी ठहर गरेको छ। बुधबार जिल्ला अदालत धनुषाका न्यायाधीश चित्रबहादुर गुरुङको एकल इजलासले घटनामा संलग्न विपिन महतो, जितेन्द्र महतो र मुनिन्द्र महतोलाई दोषी ठहर गरेको हो। हत्यामा संलग्न रहेको आरोप लागेका अन्य चार जनालाई भने सफाइ दिइएको अदालतका स्रेस्तेदार विकास बस्नेतले जानकारी दिए। घटनामा संलग्न रहेको दाबी प्रमाण नपुगेपछि उनीहरूलाई सफाइ दिइएको बस्नेतले बताए। उनका अनुसार दोषी ठहर भएकाहरूको हकमा साजय फागुन १२ गते सुनाइने छ। २०७६ पुस २५ मा खोलाको अवैध उत्खन्न रोक्न गएका धनुषाको मिथिला नगरपालिका५ श्रीपुरका २४ वर्षीय महतोको क्रसर डनले हत्या गरेका थिए। दिलीपलाई कोखमा फलामको लिभर प्रहार गरी घाइते बनाएर टिपरले किचेर निर्मम हत्या गरिएको थियो। दिलीपको हत्यापश्चात् एक महिनाको अनुसन्धानपछि जिल्ला अदालतमा मुद्दा दर्ता भएको थियो। उद्योग सञ्चालक विपिनलगायतले उनलाई फलामको लिभर र पेचकसले क्रूरतापूर्वक प्रहार गरेको प्रहरी अनुसन्धानबाटै पुष्टि भएको थियो। अभियोग पत्रमा दिलीपलाई यातना दिई क्रूरतापूर्वक हत्या गरेको भन्दै सात जनालाई मुलुकी अपराध संहिता २०७४ को दफा ४१ बमोजिम जीवित रहेसम्म कैद सजाय माग गरिएको छ। दिलीपका बुबा रामजीवनले मनसायपूर्वक हत्या गरेको भन्दै चुरिया माई बालुवा प्रशोधन उद्योग सञ्चालक विपिन कुमार महतो, उनका दाइ विनोदकुमार महतो र उद्योगमा कार्यरत मुनिन्द्र महतो, जितेन्द्र महतो, सत्यनारायण महतो, शत्रुधन महतो र दिलीपका साथी रोशनकुमार यादवविरुद्ध मुद्दा दायर गरेको थियो। उद्योग सञ्चालक विपिन तथा कर्मचारीहरू मुनिन्द्र र जितेन्द यसअघि नै जिल्ला न्यायाधीश केशवप्रसाद घिमिरेको आदेशमा मुद्दाको फैसला नहोउन्जेलसम्म कारागारमा छन्। विनोद, रोशन, सत्यनारायण र शत्रुधनले भने मुद्दामा सफाइ पाएका छन्। उनीहरू चार जना यसअघि नै धरौटीमा छुटिसकेका थिए।"
मोरङमा दुई पुरुष मृत फेला,दुई पुरुषको शव फेला परेको छ। उनीहरूको पहिचान खुलेको छैन। विराटनगर: मोरङका अलगअलग स्थानमा २ जना पुरुष मृत फेला परेका छन् । दुवै जनाको पहिचान खुल्न बाँकी छ। बेलबारी नगरपालिका३ स्थित पशु हटिया लाग्ने ठाउँमा अन्दाजी ७० वर्षीय वृद्ध पुरुष बुधबार दिउँसो ३ बजेतिर मृत फेला परेका छन् । सुतिरहेको अवस्थामा मृत फेला परेका पुरुषको पहिचान नखुलेको मोरङ प्रहरीका प्रवक्ता डीएसपी टीकाबहादुर कार्कीले जानकारी दिए । उनका अनुसार इलाका प्रहरी कार्यालय बेलबारीबाट खटिएको प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान सुरु गरेको छ । त्यस्तै सुन्दरहरैँचा नगरपालिका५ स्थित हसिना खोलाको बाँधको पानीमा डुबेको अवस्थामा अन्दाजी ३६ वर्षीय पुरुष मंगलबार राति मृत फेला परेका छन् । उत्तानो परेको र शरीरको आधार भाग पानीमा डुबेको अवस्थामा राति साढे ९ बजेतिर शव भेटिएको डीएसपी कार्कीले बताए । उनका अनुसार शवलाई पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगिएको छ । इलाका प्रहरी कार्यालय बेलबारीले घटनाको अनुसन्धान गरिरहेको छ ।
गण्डकी प्रदेशमा भोलि सार्वजनिक बिदा,"कास्की : गण्डकी प्रदेशभर भोलि फागुन ४ गते सार्वजनिक बिदा दिइएको छ। प्रदेश सरकारले सरकार स्थापना दिवसका अवसरमा प्रदेशका सबै सरकारी कार्यालय, शैक्षिक संस्था र सार्वजनिक संस्थानमा बिदा दिएको हो। प्रदेश राजपत्रमा विसं २०७९ मा सार्वजनिक बिदामा स्थापना दिवसको दिन समेत समावेश गरिएको हो। गत वर्ष चैत २३ गतेको मन्त्रिपरिषद् बैठकले प्रदेश स्थापना भएको दिन बिदा दिने निर्णय गरेको थियो। प्रदेश स्थापना दिवसबाहेक प्रदेश सरकारले भानु जयन्ती, कोजाग्रत पूर्णिमा र चैतेदसैँमा बिदा दिँदै आएको छ। गण्डकी प्रदेश सरकारले स्थापना दिवसका अवसरमा बिहीबार विभिन्न कार्यक्रम गर्दैछ। आन्तरिक मामिला तथा कानुन मन्त्रालयका सचिव बद्रीनाथ अधिकारीका अनुसार वार्षिकोत्सवलाई भव्य बनाउने गरी तयारी गरिएको छ। उनका अनुसार बिहान ७:३० बजे शहीदचोकस्थित शहीद स्तम्भमा माल्र्यापणको कार्यक्रम रहेको छ। त्यसपछि शहीदचोकदेखि पोखरासभागृहसम्म प्रभातफेरीको आयोजना गरिएको छ। पोखरा सभागृहमा वार्षिकोत्सवको मूल समारोह आयोजना गरिएको छ। समारोहमा प्रदेशका उत्कृष्ट कर्मचारीको घोषणा, विपद् व्यस्थापनमा खटिएर उत्कृष्ट काम गर्ने सुरक्षाकर्मीको सम्मान र मुख्यमन्त्री कप महिला तथा पुरुष भलिबल प्रतियोगिताका च्याम्पियन टोलीलाई पुरस्कार प्रदान गरिने सचिव अधिकारीले जानकारी दिए।"
फ्लाईओभर निर्माणले ग्वार्कोको ट्राफिक अस्तव्यस्त,काठमाडौं : राजधानीको चक्रपथ खण्डको ग्वार्कोमा देशकै पहिलो फ्लाइओभर निर्माण सुरु भएको छ। फ्लाईओभर निर्माण सुरु भएसँगै यहाँको सडकमा लामो ट्राफिक जाम भएको छ। ठेकेदार कम्पनीले दुई दिनदेखि काम गरेको छैन। तर सडक छकेर बीचको चार लेन बन्द गरिएको छ। फ्लाइओभर निर्माणको क्रममा ग्वार्कोबाट बालकुमारीतर्फको सडक बन्द गरिएको कारण ट्राफिक जाम परेको हो। दिउँसोपख खासै ट्राफिक समस्या नदेखिए पनि साँझ र विहान ग्वोर्कोबाट अघि बढ्न लामो समय कुर्नुपर्ने अवस्था छ। पछिल्लो समय ट्राफिक प्रहरीले कोटेश्वर र सातदोवाटोबाट ट्राफिक डाइभर्सन गर्ने बताएको छ।
संसद भवन अगाडि प्रदर्शन गर्ने महिला अधिकारकर्मीहरू पक्राउ,"काठमाडौं : नयाँ बानेश्वरस्थित संसद भवन अगाडि प्रदर्शन गर्ने पाँच जना महिला पक्राउ परेका छन्। निषेधित क्षेत्रमा प्रदर्शन गरेको भन्दै बुधबार प्रहरीले उनीहरुलाई पक्राउ गरेको काठमाडौं प्रहरी परिसरका प्रवक्ता सीताराम रिजालले पुष्टि गरे। पक्राउ पर्नेमा आरती गिरी, बिनु यादव, कृतिका यादव, कृष्ण कठायत र सरिना फुयाल रहेका छन्। उनीहरुले संसद भवन अगाडि टायर बालेर प्रदर्शन गर्न लागेपछि प्रहरीले पक्राउ गरेको हो। प्रहरीका अनुसार उनीहरूले पूर्व न्यायाधीश भुवन गिरीलाई कारबाही गर्न माग गर्दै प्रदर्शनमा उत्रिएका थिए। कपिलवस्तु जिल्ला अदालतका पूर्वन्यायाधीश भुवन गिरीकी श्रीमतीले यौन शोषण गरेको आरोप लगाउँदै आएका छन्।"
चुमनुब्रीमा पहिलोपटक पुग्यो गाडी,"नेपाली सेना र स्थानीयबासीको उपस्थितिमा पहिलो पटक १२ वटा सवारी साधन जगत बगरसम्म पुर्याइएको स्थानीय विशाल हिमाली घलेले जानकारी दिए। गोरखा: गोरखाको हिमालपारिको गाउँपालिका चुमनुब्रीमा बुधबार पहिलोपटक सवारी साधन पुर्याइएको छ। नेपाली सेनाले सडक निर्माण गरेको बेनिघाट, आरुघाट, लार्के सडकअन्तर्गत दोभानदेखि जगतबगरसम्म बुधबार पहिलो पटक मोटर पुर्याइएको हो। नेपाली सेना र स्थानीयबासीको उपस्थितिमा पहिलो पटक १२ वटा सवारी साधन जगत बगरसम्म पुर्याइएको स्थानीय विशाल हिमाली घलेले जानकारी दिए। जगतसम्म सवारी साधन चल्नेभएपछि अब आवतजावतमा सजिलो हुने भन्दै स्थानीयबासी खुशी भएका छन्। सबैभन्दा ठूलो कुरा त अब हामी पनि मोटर चढेर सदरमुकाम जान पाउने भयौँ, घलेले भने, बर्खाका बेला बूढीगण्डकीले बाटो बिगारेर पैदल हिड्न समेत पाइँदैनथ्यो। अब बर्खामा गाडी चल्न नसके पनि कम्तिमा पनि पैदल हिँड्न त पाइने भयो। त्यस्तै दैनिक उपभोग्य सामग्री तथा निर्माण सामग्रीको ढुवानी भाडा पनि सस्तो पर्ने भन्दै स्थानीयबासी खुशी भएका घलेले बताए। सडक विभागले निर्माण गरिरहेको सो सडक गत २०७४ सालदेखि नेपाली सेनाले निर्माणको जिम्मा लिएको थियो। त्यसयता झण्डै ४० किलोमिटर सडकको ट्रयाक निर्माण भइसकेको छ। तर सवारी साधन भने करिब १८ किलोमिटरसम्म चल्ने भएको छ। हावाडाँडादेखि दोभानसम्म यसअघिदेखि नै सवारी साधन चल्ने गरेको थियो। बुधबार पहिलो पटक परीक्षणका रुपमा सवारी साधन जगतसम्म लगिएको चुमनुब्री ३ का वडाअध्यक्ष रामकुमार गुरुङले जानकारी दिए। गोरखाको ११ पालिकामध्य १० वटा पालिकामा यसअघि सडक सञ्जाल पुर्याइएको थियो। सवारी साधन पुग्न बाँकी एक मात्र चुमनुब्रीमा पनि बुधबार सवारी साधन पुर्याइएको हो।"
औजार चल्न थाले पनि 'कृषि औजार कारखाना'लाई सरकारले दिएन बजेट,"सरकारले सञ्चालनको अनुमति र जिम्मा दिएको ५ महिनामै राष्ट्रिय आविष्कार केन्द्रले कारखानाको मर्मत सम्भार गरी कृषि औजारको परीक्षण उत्पादन गर्न थालेको हो। वीरगन्ज: दुई दशकदेखि बन्द भएर जीर्ण भएका वीरगन्जको कृषि औजार कारखाना राष्ट्रिय आविष्कार केन्द्रले मर्मतसम्भार गरी कृषि औजारको परीक्षण उत्पादन सुरु भएको छ। सरकारले सञ्चालनको अनुमति र जिम्मा दिएको ५ महिनामै केन्द्रले कारखानाको मर्मत सम्भार गरी कृषि औजारको परीक्षण उत्पादन गर्न थालेको हो। तर सरकारसँग भएको सम्झौता अनुसार, अर्थ मन्त्रालयले अहिलेसम्म एक रुपैया पनि बजेट केन्द्रलाई उपलब्ध नगराउँदा समस्या भएको केन्द्रका अध्यक्ष महावीर पुनले बताए। जीर्ण अवस्थाको कृषि औजार कारखाना, मर्मतसम्भार गरी एक वर्षमा सञ्चालन सञ्चालनको जिम्मा राष्ट्रिय आविस्कार केन्द्रले पाएको थियो। गत ३१ भदौंको मन्त्रिपरिषदको निर्णय अनुसार ११ असोजमा अर्थ मन्त्रालय र महावीर पुन नेतृत्वको आविस्कार केन्द्रबीच सम्झौतामा कारखाना मर्मत सम्भार गरी केन्द्रले एक वर्ष भित्र सञ्चालनमा ल्याउने र १० वर्षसम्म सन्चालनको जिम्मा केन्द्रलाई नै दिने उल्लख छ। कारखानाको मर्मतसम्भार लगायतमा लाग्ने खर्चको रकम नेपाल सरकारले उपलब्ध गराउने पनि सम्झौतामा उल्लेख छ। केन्द्रले जीर्ण कारखाना मर्मत सम्भार गरी सन्चालनको तयारी थालेको ५ महिना बित्न लाग्दासमेत अर्थ मन्त्रालयले भने केन्द्रलाई बजेट उपलब्ध गराएको छैन । बन्द कारखाना पुनर्संचालनका लागि विस्तृत सर्वे गर्दा नै केन्द्रले कारखाना मर्मत गरेर सन्चालनमा ल्याउन तत्काललाई करिब २५ करोड रुपैया आवश्यक रहेको व्यवहोरा सरकारलाई बुझाइ सकेको थियो। तर अर्थमन्त्रालयबाट अहिलेसम्म एक रुपैयाँ पनि बजेट निकासा नभएको पुनले बताए। सरकारबाट बजेट नआउदा काममा केही अप्ठ्यारो भएपनि काम नरोक्ने उनले बताए। सरकारले दिँदै दिएन भने पनि हामी हात बाँधेर बस्दैनौ, केन्द्र आफैंले अन्तबाट पैसा खोजेर पनि कामलाई निरन्तरता दिन्छ, कुनै पनि हालतमा हामी यो काराखाना पूर्ण रुपमा चलाएरै छाड्छौँ, यो आँट हामीसँग छ,' उनले भने। पुनका अनुसार, नेपाल विद्युत प्राधिकरणलाई कारखानाले ७२ लाख रुपैया विद्युतको बक्यौता तिर्न बाँकी रहेकोले विद्युत आपुर्ति बन्द भएको थियो। केन्द्रले काम थालेपछि विशेष अनुरोधमा प्राधिकरणले ६५ केभिएको अस्थायी विद्युत लाइन जडान गरिदिएको छ। यो पनि अस्थायी मात्र भएकाले प्राधिकरणले विद्युत आपुर्ति रोके समस्या हुने पुनले बताए। कारखानामा अहिले कृषि कर्ममा प्रयोग गरिने बेल्चा, हँसिया, कुटो, गैंती, बन्चरोसहित ५६ प्रकारका औजारको परीक्षण उत्पादन भइरहेको छ। अब ट्याक्टरमा जडान गरिने फलामे फालीको पनि परीक्षण उत्पादन गर्ने तयारी भइरहेको पुनले बताए।"
गोंगबु घटना : प्रहरीको गाडीमा आगजनी र लुटपाट गर्ने दस जना पक्राउ,"काठमाडौं : काठमाडौंको गोंगबुस्थित नयाँ बसपार्कमा प्रहरीको गाडी, अस्थायी बिट र ट्राफिक आइल्याण्ड आगजनीमा संलग्न ६ जनालाई प्रहरीले सार्वजनिक गरेको छ। माछापोखरी चोकमा यातायात व्यवसायहरूले ट्राफिक कारबाहीको विषयलगायत विभिन्न १० बुँदे माग राखी गरेको विरोध प्रदर्शन कार्यक्रममा भएको घटनामा संलग्न ६ जनालाई सार्वजनिक गरेको हो। पक्राउ पर्नेहरूमा उदयपुरका बिक्रम राई, नुवाकोटका रामहरी भण्डारी, लमजुङका विवके श्रेष्ठ, काभ्रेका राजेश तामाङ, प्युठानका दिपेन्द्र पुनमगर र काभ्रेका आशिष खड्का छन्। जिल्ला प्रहरी परिसर टेकु काठमाडौंका प्रवक्ता सीताराम रिजालका अनुसार सीसीटीभी फुटेज र सामाजिक सञ्जालमा पोस्ट गरिएका भिडियोका आधारमा पहिचान गरी उक्त कार्यमा संलग्नहरूमध्ये ६ जनालाई नियन्त्रणमा लिइएको हो। उनीहरूविरुद्ध मुलुकी अपराध संहिता२०७४ अनुसार उपराधिक उपद्रव गर्न नहुने कसुरसम्बन्धी मुद्दा दर्ता गरी अदालतबाट तीन दिनको म्याद थप गरी अनुसन्धान भइरहेको प्रहरीले जनाएको छ। त्यस्तै मोबाइल लुटपाटमा संलग्न चार जनालाई समेत प्रहरीले पक्राउ गरेको छ। पक्राउ पर्नेमा काठमाडौंका चिरन रेग्मी, नविन खड्गी, रुपन्देहीका सुजन खत्री र झापाका प्रदीप बस्नेत रहेका छन्। फागुन १ गते नयाँ बसपार्कमा भड्किएको आन्दोलनका क्रममा उनीहरुले लोत्सो मलभित्रका पसलबाट मोबाइललगायतका सामानहरु चोरी गरेको आरोपमा उनीहरूलाई पक्राउ गरेको प्रहरीले जनाएको छ। प्रहरीले उनीहरूको साथबाट ब्रान्ड न्यु घडी, एयरफोन, मोबाइल, रिचार्ज कार्डसमेत बरामद गरेको छ। घटनामा संलग्न अन्य व्यक्तिहरूलाई नियन्त्रणमा लिई स्क्रिन गर्ने कार्य भइरहेको परिसरका प्रवक्ता रिजालले बताए।"
नारायणगढमुग्लिन सडकमा थप १५ दिन सवारी बन्द गरिने,"चितवन : नारायणगढमुग्लिन सडकखण्ड थप १५ दिन दिउँसोको समयमा यातायात बन्द गरिने भएको छ। पुल निर्माणका क्रममा भित्तो काट्न कठिन भएपछि थप १५ दिन यातायात बन्द गर्न लागिएको हो। गत पुस ५ गतेदेखि ३० दिनका लागि बिहान ११ बजेदेखि दिउँसो ३ बजेसम्म सडक रोकेर काम गरिँदै आएको थियो। पछि माघ ६ गतेदेखि भने दिउँसो १२ बजेदेखि ४ बजेसम्म थप ३० बन्द गरिएको थियो। थप गरिएको समय फागुन ६ गते सकिँदैछ। जिल्ला प्रशासन कार्यालय चितवनमा आज बसेको सरोकारवालाको बैठकले थप १५ दिनका लागि सडक बन्द गरेर काम गर्ने निर्णय भएको प्रमुख जिल्ला अधिकारी सुरेन्द्र पौडेलले जानकारी दिए। उनका अनुसार भित्तो काट्ने काम कठिन भएपछि मंगलबार जिल्ला प्रशासन कार्यालय चितवनले विस्फोटक पदार्थको अनुमतिका लागि मन्त्रालयमा सिफारिससमेत गरेको छ। अनुमति आएसँगै विस्फोट गराएर ढिस्को फोर्ने काम हुने उनले बताए। तुइन खोलाको पुल निर्माणका क्रममा ६० मिटर अग्लो कडा चट्टानको डाँडो रहेको छ। सो डाँडोलाई काट्न कठिन भएको हो। अन्य पुलको भित्तो काट्ने काम अन्तिम चरणमा पुगेको उनले जानकारी दिए। नागढुंगामुग्लिन सडक आयोजना पश्चिम खण्ड (नारायणगढमुग्लिन) का सूचना अधिकारी इ कृष्ण आचार्यका अनुसार भित्तो काट्न कठिन हुने भएपछि विस्फोट गर्नका लागि फाइल विभाग हुँदै मन्त्रालय पठाइएको छ। उक्त फाइल रक्षा, गृह हुँदै अघि बढेको छ। विस्फोटको स्वीकृत भएसँगै भित्तोमा विस्फोट गर्ने योजना रहेको उनले बताए। सडक विस्तारसँगै पुल साँघुरा भएपछि सडकमा रहेका २० वट पुल नयाँ थप गरिएको हो। पहिलेको पुलको छेउ भिर भएको ठाउँमा अर्को पुल बनाउँदै गर्दा भित्तो काट्नुपरेको हो।"
हुण्डी कारोबारीमा संलग्न पक्राउ,"जनकपुरधाम: धनुषा प्रहरीले स्रोत नखुलेको रकमसहित एक हुण्डी कारोबारीलाई पक्राउ गरेको छ। ४ लाख ६ हजार १ सय १५ रुपैयाँसहित एकजना पक्राउ परेका हुन्। पक्राउ पर्नेमा धनुषाधाम नगरपालिका ७ बस्ने ३८ वर्षीय जाबिर राईन रहेको प्रहरीले जनाएको छ। नगराईन नगरपालिका २ स्थित ईलाका प्रहरी कार्यालय लग्मा जटहीबाट प्रहरी बरिष्ठ नायव निरीक्षकको कमाण्डमा चेकिङमा खटिएको टोलीले भारतबाट नेपाल तर्फ आउँदै गरेको अवस्थामा पक्राउ गरेको हो । प्रदेश२०२००४ प ७५३४ नम्बरको मोटरसाइकलमा सवार राईनलाई पक्राउ गरेको हो। शंका लागेर चेकजाँच गर्दा उनले बोकेको खैरो रंगको झोलाबाट स्रोत नखुलेको नेपाली ४ लाख ६ हजार ११५ रूपैयाँ बरामद भएको जिल्ला प्रहरी कार्यालय धनुषाका प्रवक्ता प्रहरी नायव उपरीक्षक बेद प्रकाश गौतमले जानकारी दिए। प्रहरीले राईनको साथबाट मोटरसाइकल १ थान, विभिन्न कम्पनीको मोबाइल २ सहित नियन्त्रणमा लिएर आवश्यक कारवाहीका लागि भन्सार कार्यालय जनकपुरमा पठाएको डीएसपी गौतमले बताए ।"
जनकपुर यातायात कार्यालयबाट दुईजना बिचौलिया पक्राउ,ढल्केवर(धनुषा): यातायात व्यवस्था कार्यालय जनकपुरबाट दुईजना बिचौलियालाई पक्राउ परेका छन्। पक्राउ पर्नेमा महोत्तरीको लोहरपट्टी नगरपालिका३ बस्ने ३३ वर्षीय अनिल साह र महोत्तरीको एकडारा गाउँपालिका३ वस्ने ३५ बर्षीय विरेन्द्र साह छन्। यातायात व्यवस्था कार्यालय जनकपुरमा आउने सेवाग्राहीलाई काम छिटो छरितो गराइदिन्छु भन्दै आर्थिक लाभ लिई बिचौलियाको काम गरिरहेको गोप्य सुचनाको आधारमा जिल्ला प्रहरी कार्यालय धनुषाबाट खटिएको प्रहरी टोलीले उनीहरूलाई पक्राउ गरेको हो। बुधवार सेवाग्राहीसँग तोकेको कर शुल्कभन्दा बढी रकम लिईरहेको अवस्थामा उनीहरूलाई नियन्त्रणमा लिइएको प्रहरीले जनाएको छ। पक्राउ परेका दुवैजनामाथि थप अनुसन्धान भईरहेको जिल्ला प्रहरी कार्यालय धनुषाले जनाएको छ।
सुत्केरी हुन नसकेकी महिलाको हेलिकोप्टरबाट उद्धार,धार्चे गाउँपालिका वडा नम्बर २ रून्चेतकी २२ वर्षीया अनिता गुरुङलाई हेलिकोप्टरबाट उद्धार गरी शिक्षण अस्पताल काठमाडौं पुर्;याइएको छ। गोरखाः सुत्केरी व्यथाले सताएकी गोरखाकी एक महिलाको हेलिकोप्टरबाट उद्धार गरिएको छ। धार्चे गाउँपालिका वडा नम्बर २ रून्चेतकी २२ वर्षीया अनिता गुरुङलाई हेलिकोप्टरबाट उद्धार गरी शिक्षण अस्पताल काठमाडौं लगिएको हो। केरौंजास्थित स्वास्थ्य चौकीमा सुत्केरी गराउन नसकेपछि आफन्तहरुको अनुरोधमा नेपाली सेनाको हेलिकोप्टरबाट उद्धार गरी काठमाडौं ल्याएको सो क्षेत्रबाट निर्वाचित प्रतिनिधिसभा सांसद राजेन्द्र बजगाईँले जानकारी दिए। राष्ट्रपति महिला उत्थान कार्यक्रमअन्तर्गत पछि खर्च व्यवस्थापन गर्ने गरी अहिले आफूले समन्वय गरेर महिलाको उद्धार गरेको उनले बताए। उनका अनुसार सडक सञ्जालबाट टाढा रहेको र भौगोलिक रुपमा पनि दुर्गममा रहेको उत्तरी गोरखामा सुत्केरी हुन नसकेका महिलालाई हेलिकोप्टरबाट उद्धार गर्नुपर्ने बाध्यता छ। हेलिकोप्टरबाट उद्धार गर्ने प्रक्रिया झञ्झटिलो हुँदा कहिलेकहीँ महिलाहरुको मृत्यू समेत हुने गरेकाले आफू खटेर उद्धार गर्ने गरेको उनको भनाइ छ।
भाडा लिएर यात्रु ओसार्ने १७ मोटरसाइकल चालकलाई कारबाही,काठमाडौं : प्रयोजन विपरित यात्रुसँग भाडा लिएको भन्दै ट्राफिक प्रहरीले १७ जना मोटरसाइकल चालकलाई काराबही गरेको छ। निजी प्रयोजनमा दर्ता भइ भाडा लिइ यात्रु बोक्ने गरेको पाइएपछि काठमाडौं उपत्यका ट्राफिक प्रहरी कार्यालय रामशाहपथबाट खटिएको टोलीले १७ जना मोटरसाइकलका चालकलाई कारबाही गरिएको प्रहरी बरिष्ठ उपरीक्षक राजेन्द्र प्रसाद भट्टले जानकारी दिए। त्यस्तै यात्रुबाट बढी भाडा लिने ९ जना ट्याक्सी चालकलाई पनि कारबाही गरिएको छ। बढी भाडा लिएको र मिटरमा जान नमानेको भन्दै उनीहरूलाई कारबाही गरिएको प्रवक्ता भट्टले बताए।
एसईईको परीक्षा केन्द्र तोकियो,"बैतडीमा २५ वटा परीक्षा केन्द्र तोकिएको शिक्षा विकास तथा समन्वय इकाई बैतडीका सूचना अधिकारी पुष्करराज शर्माले जानकारी दिए। बैतडी: बैतडीमा एसईई परीक्षालाई २५ केन्द्र तोकिएको छ। जिल्ला परीक्षा समन्वय समितिको बैठकबाट जिल्लामा परीक्षा केन्द्र तोकिएका हुन्। आइतबारको बैठकबाट जिल्लामा २५ वटा परीक्षा केन्द्र तोकिएको शिक्षा विकास तथा समन्वय इकाई बैतडीका सूचना अधिकारी पुष्करराज शर्माले जानकारी दिए। परीक्षाको केन्द्र तोकिएको र अन्य आन्तरिक तयारी भइरहेको शर्माले बताए। यसअघि प्राबिधिक धार र ग्रेड बृद्धिका लागि तोकिएको शाहिलेकस्थित वीरेन्द्र माविको अलग्गै परीक्षा केन्द्र हटाइएको छ भने अब उक्त विद्यालयमा नियमित परीक्षा केन्द्रमात्रै कायम छ। अन्य परीक्षा केन्द्र पनि यथावत छन्। यसवर्ष ग्रेडवृद्धि र प्राविधिक धारका परीक्षर्थीले पनि सम्बन्धीत विद्यालयको परीक्षा केन्द्रबाटै परीक्षा दिन पाउने भएका छन्। यसअघिका वर्षमा प्राबिधिक धार र ग्रेडबृद्धिका परीक्षार्थीहरुको लागि अलग्गै केन्द्र तोकिने गरिएको थियो। अब सम्बन्धित विद्यालयका नियमित विद्यार्थीले दिने केन्द्रबाटै परीक्षा दिन पाउने स्पष्ट पारिएको छ। गत वर्षहरुमा ग्रेडबृद्धि र प्राबिधिक धारका विद्यार्थीहरुले वीन्द्र मावि शाहिलेकको केन्द्रबाट मात्र परिक्षा दिदै आएका थिए, अब उनीहरूले सम्बन्धित विद्यालयको केन्द्रबाटै परीक्षा दिन पाउने छन्, सूचना अधिकारी शर्माले भने। यही चैत १७ गतेदेखि हुन गईरहेको एसईई परीक्षामा बैतडीबाट नियमित तर्फ ५ हजार १८४ र ग्रेडबृद्धिका १४४ गरी ५ हजार ३२८ विद्यार्थी सहभागि हुँदैछन् । एसईई परीक्षाको लागि अन्य आन्तरिक तयारी भईरहेको शिक्षा विकास तथा समन्वय इकाई बैतडीले जनाएको छ।"
शिवरात्रीमा २० लाख दर्शनार्थीलाई पशुपतिनाथ दर्शन गराउने तयारी,"पशुपति क्षेत्र विकास कोषका कार्यकारी निर्देशक घनश्याम खतिवडाले यो वर्ष २० लाख दर्शनार्थी आउने अनुमान गरेको बताए। काठमाडौं: पशुपति क्षेत्र विकास कोषले आगामी शिवरात्रीको तयारी तीव्र पारेको जनाएको छ। बुधबार पत्रबार सम्मेलन गर्दै पशुपति क्षेत्र विकास कोषका कार्यकारी निर्देशक घनश्याम खतिवडाले यो वर्ष २० लाख दर्शनार्थी आउने अनुमान गरेको बताए। उनले भने, 'गत वर्ष करिब १४ लाख दर्शनार्थीले आराध्यादेव पशुपतिनाथको दर्शन गर्नुभएको छ। यो वर्ष २० लाखले दर्शन गर्ने अनुमान गरेका छौँ। २० लाख दर्शनार्थीले आराध्यादेवको दर्शन गरे त्यो हाम्रो उच्चतम सफलता हुनेछ।' कोभिड, डेगुलगायतले विगतको शिवरात्रीका केही तिता अनुभव भएपनि यसवर्ष सकेसम्म व्यवस्थित र सुरक्षित बनाउन आफूहरू लागिपरेको खतिवडाले बताए। संस्कृति, पर्यटन तथा नागरिक उड्डयनमन्त्री सुदन किरातीको अध्यक्षतामा मूल समारोह समिति गठन भएको र सोही समिति मार्फत काम हुने उनले बताए। खतिवडाले भने, 'संस्कृति, पर्यटन तथा नागरिक उड्डयनमन्त्री सुदन किरातीको अध्यक्षतामा २०१ सदस्यीय मूल समारोह समिति गठन गरिएको छ। त्यही मूल समारोह समितिले विभिन्न धार्मिक तथा अन्य समिति गठन गरी परिचालन गरिएको छ। अहिले ८ उपसमितिमार्फत विभिन्न क्षेत्रको काम भइरहेको छ। सजावटको काम, रंगरोगनको काम, बत्ती व्यवस्थापनको काम जारी छ। फूल व्यवस्थापनको काम चार र पाँच गते हुनेछ।' शिवरात्रीका लागि ट्राफिक सुरक्षा लगायतका अन्य व्यवस्थापन राज्यका अंगहरुसँग समन्वय गरेर गर्ने कोषले जनाएको छ। शिवरात्रिमा राष्ट्रपति पशुपतिनाथ आउने कार्यक्रम रहेकाले सुरक्षा व्यवस्था चुस्त बनाइने कोषले जनाएको छ। त्यस्तै शिवरात्रीमा पशुपति क्षेत्र परिसरमा कोषको बाहेक कुनैपनि लोगो, पर्चा, ब्यानर लान नपाउने व्यवस्था गरिएको कोषले जनाएको छ। त्यस्तै कोषले शिवरात्रिका लागि ८० लाख रुपैयाँ खर्च छुट्याएको छ। यो खर्च विवरण फागुन मसान्तसम्ममा सार्वजनिक गर्ने कोषले जनाएको छ।"
रोकिएन अवैध उत्खनन्,"सडक निर्माणको अवस्था, गुणस्तरीयता, मापदण्ड अनुसार काम भए नभएको अनुगमन गरिएको प्रमुख जिल्ला अधिकारी मीना अर्यालले बताइन। सन्धिखर्क: निर्माणाधीन पटौटी तम्घास फास्ट ट्रयाक र घुम्ती पाल्पा सडकको अनुगमन भएको छ। सडक निर्माणको अवस्था, गुणस्तरीयता, मापदण्ड अनुसार काम भए नभएको अनुगमन गरिएको प्रमुख जिल्ला अधिकारी मीना अर्यालले बताइन। सडक निर्माणमा प्रयोग गरिने ढुंगा, गिट्टी, बालुवा वातावरणीय प्रभाव अध्यन नगरिकनै निजी जग्गाको प्रयोग गरिएको भेटिएकोले तत्काल वातावरणीय प्रभाव मुल्यांकन अध्ययन गरेर मात्र प्रयोग गर्न अनुगमन टोलीले निर्देशन दिएको छ। पाणिनि ८ मधुलेखमा अबैध रुपमा पहाड उत्खनन गरेको अबस्थामा एक एक्साभेटर समेत फेला पारेको छ।"
रेबिज फैलिएपछि सुर्खेतमा थालियो खोप अभियान,"भैंसीमा रेबिज देखा परेलगत्तै घर परिवारका सदस्यलाई रेबिजविरुद्धको खोप लगाएको छ। वीरेन्द्रनगर : सुर्खेतका भेरीगंगा, लेकबेसी, गुर्भाकोट लगायतका पालिकामा रेबिज फैलिएको छ। सुर्खेतको गुर्भाकोट नगरपालिका२ दहस्थित नेत्रलाल शर्मा गैरेको दुहुनो भैंसी रेबिज लागेर मरेको हो। भैंसीमा गत सोमबारदेखि मुखबाट र्याल निकाल्ने, मानिसलाई झम्टन खोज्ने, कुकुर जसरी कराउने लगायतका रेबिज रोगको लक्षणहरु देखिएका थिए। सुरक्षित साथ बाँधेर राखिएको भैंसी मंगलबार बाँधेको किलामै मरेको किसान गैरेले बताए। भैंसीमा रेबिज देखा परेलगत्तै घर परिवारका सदस्यलाई रेबिजविरुद्धको खोप लगाएको छ। मरेको भैंसीलाई खाडलमा गाडिएको छ। अन्य पशु चौपायामा पनि रेबिज हुन सक्ने भन्दै सतर्कता अपनाउन वडा कार्यालयले आग्रह गरेको छ । पशुपंक्षी विकास निर्देशनालय सुर्खेतका निमित्त निर्देशक कृष्ण प्रसाद पंगेनीले सुर्खेतका भेरीगंगा, लेकबेसी, गुर्भाकोट लगायतका पालिकाहरुमा रेबिज फैलिएको जानकारी दिए। 'विभिन्न पालिकामा रेबिज फेलिएको भन्ने सूचना आएपछि हामीले सबै पालिकाको पशु शाखामा कार्यरत कर्मचारीहरुलाई सतर्क रहन आग्रह गर्ने र खोप अभियानलाई प्रभावकारी बनाउन निर्देशन गरिसकेका छौँ ।' उनले भने, 'कुकुर, स्याल र चमेराको टोकाईबाट सर्ने रेबिजलाई नियन्त्रण गर्न घर पालुवा तथा छाडा कुकुरहरुलाई रेबिजविरुद्धको खोप अभियान तिब्र रुपमा संचालन गरिएको छ। आवश्यकता अनुसार खोपको व्यवस्थापन गरिएको छ।'"
नाबालिका बलात्कार कसुरमा १२ वर्ष कैद,जिल्ला न्यायाधिश दिवाकर भट्टको इजलासले बरेङ गाउँपालिका३ का २४ वर्षीय अनिल श्रीसलाई नाबालिका बलात्कार गरेको कसुरमा कैदसहित ४ लाख रुपैयाँ जरिवाना र २० हजार रुपैयाँ क्षतीपूर्तीको फैसला गरेको अदालतका सूचना अधिकारी सूर्यप्रसाद भण्डारीले बताए। बागलुङ: जिल्ला अदालत बागलुङले १५ वर्षीया बालिकालाई बलात्कार गरेको कसुरमा एक युवालाई १२ वर्ष कैद सजाय तोकेको छ। सोमबार जिल्ला न्यायाधिश दिवाकर भट्टको इजलासले बरेङ गाउँपालिका३ का २४ वर्षीय अनिल श्रीसलाई नाबालिका बलात्कार गरेको कसुरमा कैदसहित ४ लाख रुपैयाँ जरिवाना र २० हजार रुपैयाँ क्षतीपूर्तीको फैसला गरेको अदालतका सूचना अधिकारी सूर्यप्रसाद भण्डारीले बताए। श्रीसले २०७९ जेठ २७ गते बालिकालाई बलात्कार गरेको भन्दै पीडित पक्षले जेठ ३० गते जिल्ला प्रहरी कार्यालय बागलुङमा उजुरी दिएका थिए। प्रहरीले आरोपित श्रीसलाई सोही दिन पक्राउ गरी असार १९ गते जिल्ला अदालत बागलुङमा जबरजस्ती करणी शीर्षकमा मुद्धा दर्ता गरेको थियो। अदालतले श्रीसलाई असार २० गते पुर्पक्षको लागि जिल्ला कारागार बागलुङमा थुनामा पठाउने आदेश दिएको थियो।
ठेकेदारले भुक्तानी रोक्दा भवन अलपत्र,"भारतीय निर्माण कम्पनीले भुक्तानी रोकेपछि भवन निर्माणको काम ठप्प रहेको छ। हेटौंडा : हेटौंडामा निर्माणाधीन नेपाल भारतमैत्री पोलिटेक्निकल परियोजनाअन्तर्गतको भवन निर्माण कार्य अलपत्र परेको छ। हालसम्म उक्त भवन निर्माण सम्पन्न भएर प्राविधिक शिक्षा तथा तालिम परिषद् (सीटीईभीटी)ले शैक्षिक गतिबिधि अघि बढाइसक्नुपर्ने हो। तर, भारतीय निर्माण कम्पनीले भुक्तानी रोकेपछि भवन निर्माणको काम ठप्प रहेको छ। यहाँ भवनहरू पिलर उठाएर छाडिएको छ। भवन निर्माण स्थलमा मजदुरहरू भेटिँदैनन्। मूल गेटमा काम रोकएको सूचना टाँस गरिएको छ। २०७६ भदौ १५ बाट निर्माण सुरु गरी २०७८ भदौ १४ गते भवन हस्तान्तरण गर्नुपर्ने सम्झौता थियो। उक्त सम्झौतासहित भारतकै सरकारी ठेकेदार कम्पनी टेलिकम्युनिकेशन कन्सल्टेन्ट इन्डिया लिमिटेड टीसीआईएलले आमोद जङ थापाको शान्ति आरोग्य जेभीलाई पार्टनरका रुपमा लिएर काम अघि बढाएको थियो। शान्ति आरोग्य जेभीले पुनः पेटी ठेक्काको रुपमा ठेकेदार कम्पनी लियोन कन्स्ट्रक्सन, नेम्वाङ निर्माण कम्पनी, आरएनएस कन्ट्रक्सन सहितलाई ठेक्का दिएको थियो। तर, झण्डै आठ करोड रुपैयाँ भुक्तानी रोकिएको भन्दै नेपालको ठेकेदार कम्पनी शान्ति आरोग्य जेभीले भुक्तानी नहुँदा काम अघि बढाउन नसकेको जनाएको छ। भारतीय ठेकेदार कम्पनीले पैसा नदिएकाले काम रोकिएको छ, शान्ति आरोग्य जेभीका प्रोजेक्ट मेनेजर दिनेश सापकोटाले भने, रकम अभावमा काम अघि बढाउन सकेका छैनौं। भारत सरकारको अनुदानमा भारतकै सरकारी ठेकेदार कम्पनी टीसीआईएलले भवन निर्माणको ठेक्का लिएको थियो। यो परियोजनाका लागि फलामे डण्डी, सिमेन्ट जस्ता सामग्री भारतीय बजार र कम्पनीकै खरिद गर्नुपर्ने र सो कार्य अनुदान रकमबाट आफैंले गर्ने शर्त भारतीय कम्पनीको छ। यसले गर्दा पनि नेपाली ठेकेदार पक्षले काम अघि बढाउन सकेका छैनन। मजदुर तथा कामदारको रकम आफूहरूले भुक्तानी गर्न नसकेपछि काम नै रोकिएको निर्माणमा संलग्न ठेकेदार कम्पनी लियोन कन्स्ट्रक्सनका विजय पाठकले बताए। आफूहरूले महिनांैदेखिको रकम भुक्तानी नपाएकोले रकम ज्याला नपाएसम्म भवन निर्माणको काम नै गर्न नसकिने अर्का निर्माण कम्पनी नेम्वाङ निर्माण कम्पनीका उदय नेम्वाङले दुखेसो पोखे।"
हत्या आरोपित छोरा पक्राउ,राजविराज : सप्तरीमा बुवाको हत्या गरी फरार रहेका आरोपित पक्राउ परेका छन् । हनुमाननगर कंकालिनी नगरपालिका१४ का ६५ वर्षीय जगदिश रामको हत्या गरी फरार रहेका उनका ३५ वर्षीय छोरा देवकुमार राम पक्राउ परेका हुन् । घटनापछि फरार रहेका आरोपित पछिल्लो समय गाउँघरमा नै लुकीछिपी बस्दै आएका थिए । गाउँघरमै रहेको जानकारी पछि पक्राउ गरिएको जिल्ला प्रहरी कार्यालय सप्तरीका डिएसपी नरेश कुमार सिंहले जानकारी दिए । आफ्नै घरमा बसिरहेका बेला २०७६ बैशाख २१ गते राति देवकुमारले घरायसी विवादमा बुवाको हत्या गरेका थिए । जग्गा जमिनका विषयमा बुवाछोराबीच विवाद रहेको थियो । घटनापछि मृतककी जेठी बुहारी ३० वर्षीया सुनीतादेबी रामले जिल्ला प्रहरी कार्यालयमा उजुरी दिएकी थिइन् । जिल्ला प्रहरी कार्यालयले घटनाको भोलिपल्टै उजुरी दर्ता गरेपनि आरोपित ३ वर्षदेखि पक्राउ परेका थिएनन् ।
सहचालकले बस चलाउँदा मुस्ताङमा दुर्घटना,"जोमसोम: मुस्ताङको जोमसोमबाट पोखरातर्फ जाँदै गरेको म्याग्दी कोरला यातायात प्रालिको यात्रुबाहक बस बुधबार बिहान ८:३० बजे थासाङ गाउँपालिका३ थम्पु सडकमा दुर्घटना भयो । प्रालिको ना ७ ख ७४४० नम्बरको बस बेनीजोमसोम सडकबाट करिब ४५ मिटर तल कालिगण्डकी नदीमा खस्यो ।बस दुर्घटनामा १७ जना यात्रु घाइते भए ।बस कालिगण्डकी नदीमा उत्तानो अवस्थामा पल्टियो । बसमा दुई भारतीयसहित १७ जना यात्रु थिए । जसमध्ये १० जनालाई थप उपचारका लागि पोखरा रिफर गरिएको छ भने सामान्य घाइतेको लेते प्राथमिकत स्वास्थ्य केन्द्रमा उपचार भइरहेको छ । घाइतेको प्रहरी र स्थानीयबासीले कालिगण्डकी नदीबाट उद्दार गरेका थिए । जोमसोमबाट बिहान ७ बजे यात्रु चढाएर पोखरातर्फ जाँदै गरेको म्याग्दी कोरलाको बस करिब ८ बजे थासाङको छाक्तान भन्ने स्थानमा रहेको खाङ्लो खाजाघरमा रोकियो । त्यहाँ बसका यात्रुले चिया नास्ता गरे । त्यहाँ खाजा खान रोकिएको बस गन्तव्यतर्फ मोडियो । बसमा त्यही खाङ्लो खाजाघरका सञ्चालक महेन्द्र गौचनमा चढे । बस धम्पु पुल नजिकै पुग्यो । त्यहाँ पुग्दा दुई जना महिला बसमा चढे । उनीहरु चढेको ५ मिनेट नपुग्दै बसले सडक छोडेर कालिगण्डकीमा खस्यो । खाङ्लो खाजाघरका संञ्चालक महेन्द्र गौचन सधै पोखरा जाँदा म्याग्दी कोरलाको बसमा यात्रा गर्ने गर्छन् । यसैले म्याग्दी कोरला बसका सबै स्टाफलाई उनले राम्ररी चिन्दछन्। उनी आफ्नो खाजा घरबाट पोखरा जानका लागि त्यही बसमा चढे । त्यतिबेला बसको डाइभिङ सिटमा चालक नभइ सहचालकले बस चलाएको देखे । बस चढेको केही पर दुई महिला बसमा चढ्न थाले । बसमा चढेका दुई महिलालाई बसको पछाडि सिट छ बस्नुस भनेर गौचनले जानकारी गराए । तर,महिलाले कुरै सुनेनन् । उनीहरु सिधै बसको क्याबिनभित्र पसे । बसको क्याबिनमा पुरै सिट भरिसकेको थियो । तैपनि कोचाकोच दुई महिलालाई पनि क्याबिनमा एकजस्ट गराइयो । क्याबिन सिट भरिएकै अवस्थामा बस चल्दै थियो । सहचालकले पछाडि फर्किएर मुन्टो घुमाए ।त्यसको लगत्तै बस हेर्दाहेर्दै बाँयातर्फको डिलमुनीबाट एक्कासी कालिगण्डकी नदीमा खस्यो । त्यसो त गौचन बसमा चढ्दा चालक नभइ सहचालक बस चलाएको देखेपछि सुरुवातमा केही डराएका थिए । सहचालकले बस चलाएको गौचनले कहिल्यै देखेका थिएन । उनले सोचेका थिए । बसमा लेते कटेपछि चालकले नै बस चलाउँछन् ,नत्र चालकलाई नै बस चलाउन लगाउँछु भन्ने सोचेका थिए । तर,उनले चालक फेर्ने जुन सोचाइ बनाएका थिए ,त्यहाँ पुग्न केही बेरमै बस दुर्घटनामा पर्यो। बसमा सवार प्रत्यक्षदर्शी गौचनले चालक कृष्ण रसाईलीले आफू क्याबिन पछाडि बसेर सहचालक अर्जुन ढकाललाई बस चलाउन दिएको बताए । उनले यात्रु सवार बस चालकले नचलाई सहचालकलाई जिम्मेवार दिनु गैरजिम्मेवार रहेको टिप्पणी गरे । त्यसो त मुस्ताङको खन्तिमा सुरक्षा बिट छ । त्यहा सवारी चेकजाँच हुन्छ । तर,बसमा खासै चेकजाँच भएको देखिदैन । म्याग्दी कोरला यातायात ,बसका चालक र बसको काउन्टरमा बस्ने कर्मचारीले जिम्मेवारी बहन गर्न नसक्दा बस दुर्घटना भएको गौचनको भनाइ छ । उनले यात्रु बाहक बस चलाउँदा सबै पक्ष जिम्मेवार बन्नुपर्ने बताए ।"
कानुन भन्छ दुईपांग्रेमा दुवै जनालाई हेल्मेट,"दुर्घटनामा हुने जोखिम घटाउन दुईपांग्रे सवारीको पछाडि बस्ने यात्रुले पनि अनिवार्य हेल्मेट लगाउनुपर्ने बहस सुरु भएको छ। काठमाडौं : उपत्यका ट्राफिक प्रहरी कार्यालयका अनुसार दुर्घटनाका घटनामा ८० प्रतिशत दुर्घटना दुईपांग्रे सवारीकै हुन्छ। दुर्घटनामा घाइते हुने अधिकांश व्यक्तिको चोट टाउकोमा लाग्छ। टाउकोमा लागेको चोटका कारण अधिकांश घाइतेको मृत्यु हुन्छ। दुर्घटनामा हुने जोखिम घटाउन दुईपांग्रे सवारीको पछाडि बस्ने यात्रुले पनि अनिवार्य हेल्मेट लगाउनुपर्ने बहस सुरु भएको छ। ट्राफिक प्रहरी कार्यालयका प्रवक्ता राजेन्द्रप्रसाद भट्टका अनुसार दुईपांग्रे सवारीमा सवार सवै यात्रुले हेल्मेट लगाउँदा जोखिम कम हुन्छ। हुन त सवारी तथा यातायात व्यवस्था ऐन २०४९ मा दुईपांग्रे सवारी चलाउने तथा पछाडि बस्ने दुवैले हेल्मेट लगाउनुपर्ने व्यवस्था गरेको छ। ऐनको दफा १३० को उपदफा २ मा अनुसार मोटरसाइकल तथा अन्य त्यस्तै दुईपांग्रे सवारी चलाउँदा चालकले तथा सो सवारीमा बस्ने मानिसले सुरक्षा टोप (हेल्मेट) लगाउनु पर्छ। मोटरसाइकल चालक तथा यात्रु दुवैले हेल्मेट लगाउने विषय बहसभन्दा पनि कानुनले नै सुरक्षित गरेको विषय हो। कानुनमा जे लेखिए पनि हाल भने मोटरसाइकल चालकले मात्रै अनिवार्य हेल्मेट लगाउनुपर्ने बाध्यता छ। पछाडि बस्ने यात्रुले स्वेच्छाले मात्रै हेल्मेट लगाएका हुन्छन्। नेपाल प्रहरीका प्रवक्ता पोषराज पोखरेलका अनुसार मुलुकभर हरेक दिन ४८ देखि ६० वटा सवारी दुर्घटना हुन्छन्। जसमध्ये ४० देखि ४५ वटा दुर्घटना दुईपांग्रे सवारीकै हुन्छ। दुर्घटनाबाट देशभर सरदरमा ७ देखि १५ जनाको मृत्यु हुन्छ। दुईपांग्रे सवारी दुर्घटनाको जोखिम अत्यधिक हुन्छ। पछाडी बस्ने यात्रुले पनि हेल्मेट लगाउने विषय यात्रु स्वयंले विचार गर्नुपर्ने उनको तर्क छ। पोखरेल भन्छन्, हामीले केही वर्ष अगाडि दुईपांग्रे सवारीको पछाडी बस्नेले पनि हेल्मेट लगाउन अनिवार्य गरेका थियौं। तर, जनस्तरबाट नै निकै गुनासो आएकाले यो नियम पूर्ण कार्यान्वयनमा जान सकेन। पछिल्लो समय सहरी एरियामा दुईपांग्रे सवारीको दुर्घटना अत्यन्तै बढ्न थालेपछि पुनः पछाडि बस्ने यात्रुले पनि हेल्मेट लगाउनुपर्ने बहस सुरु भएको हो। पछिल्ला ५ वर्षमा मुलुकभर १४ हजार बढीले दुर्घटनामा ज्यान गुमाए। विश्व स्वाथ्य संगठन डब्लुएचओले गरेको एक प्रतिवेदन अनुसार नेपालमा हुने अकाल मृत्युको पहिलो कारण नै सवारी दुर्घटना हो। त्यसपछि जन्मपश्चात् अपांगता हुनुको मुख्य कारण पनि दुर्घटना नै हो। सवारी सुरक्षासम्बन्धी काम गरिरहेका अभियन्ता तथा अधिकारकर्मीले दुईपांग्रे सवारी चलाउने तथा पछाडि बस्ने दुवैले हेल्मेट लगाउनुपर्ने कानुन कार्यान्वयनमा जोड दिन सरकारसँग माग गरेका छन्। केहि दिनअगाडि यातायातमन्त्री नारायणकाजी श्रेष्ठसँगको भेटघाटका क्रममा अभियन्ता तथा अधिकारकर्मीले कानुन कार्यान्वयन हुनुपर्ने माग गरेका थिए। यो विषय अहिले चर्चामा छ। पूर्वराजा ज्ञानेन्द्र शाहको पालामा तत्कालीन स्वास्थ्यमन्त्री डाक्टर उपेन्द्र देवकोटाले दुईपांग्रे सवारीको पछाडी बस्नेले पनि हेल्मेट लगाउनुपर्ने नियम कार्यान्वयन गरेका थिए। नागरिकको चर्को दबाबका बावजुद यो नियम लामो समय टिक्न सकेन। सडक सुरक्षाका विषयमा आवाज उठाउने अभियन्ता गोविन्द भट्टराई भन्छन्, डब्लुएचओको रिपोर्टअनुसार दुई पांग्रे सवारीसाधनमा चलाउने र पछाडी बस्ने दुवैले हेल्मेट लगाएको अवस्थामा हुने दुर्घटनामा ७० प्रतिशत टाउकोको चोटलाई रोक्न सकिन्छ ४२ प्रतिशत बढी उसको मृत्युलाई जोगाउन सकिन्छ। टाउकोको चोट कम गर्नका लागि हेल्मेट नै मुख्य विकल्प हो। चालकले त सडकमा हेर्ने हुँदा केही सजग भएकै हुन्छ। तर, पछाडी बस्ने यात्रु दुर्घटना हुँदा बढी जोखिममा पर्छन्। हरेक वर्ष १३०० बढी यात्रु वा चालकको मोटरसाइकल वा दुईपांग्रे दुर्घटनामा ज्यान जान्छ। सडक राम्रो भयो भने हेल्मेट किन चाहियो भन्ने बहस पनि चल्ने गरेको सुनाउँदै यसमा कुनै सत्यता नभएको भट्टराईको तर्क थियो।"
"जोमसोमबाट पोखरा जाँदै गरेको बस कालिगण्डकी नदीमा खस्यो, ४ जना गम्भीर",बसमा सवार १७ जना यात्रुमध्ये ४ जना गम्भीर घाइते भएका छन्। जोमसोम : मुस्ताङको जोमसोमबाट पोखरातर्फ जाँदै गरेको बस मुस्ताङको थासाङ गाउँपालिका३ स्थित धम्पु सडकमा दुर्घटना भएको छ। जोमसोमबाट १७ जना यात्रु लिएर पोखरातर्फ जाँदै गरेको ना ७ ख ७४४० नम्बरको म्याग्दी कोरला यातायात प्रालिको बस बुधबार बिहान ८:३० बजेको समयमा दुर्घटना भएको जिल्ला प्रहरी कार्यालय मुस्ताङले जनाएको छ। बसमा सवार १७ जना यात्रुमध्ये ४ जना गम्भीर घाइते भएका छन्। अन्य यात्रु भने सामान्य घाइते छन्। राष्ट्रिय गौरवको बेनीजोमसोम सडकको धम्पुस्थित सडकको बायाँ करिब ५४ मिटर तल कालिगण्डकी नदीमा बस खसेको प्रहरी नायव उपरीक्षक (डीएसपी)रविन्द्रनाथ पौडेलले जानकारी दिए। गम्भीर घाइते यात्रुलाई थप उपचारका लागि पोखरा पठाइएको छ भने सामान्य घाइते यात्रुलाई थासाङ३ स्थित लेते प्राथमिक स्वास्थ्य केन्द्रमा उपचार भइरहेको प्रहरी नायव उपरीक्षक (डीएसपी ) पोडेलले जानकारी दिए। बस दुर्घटनाको सूचना भएसँगै जिल्ला प्रहरी कार्यालयबाट प्रहरी निरीक्षक राजकुमार तामाङसहित १५ जना र लेते प्रहरी चौकीबाट ५ जनाको प्रहरी टोली घटनाम स्थलमा पुगेर उद्दारमा खटिएको थियो।
अब ७० अंक ल्याए बागमतीबाट सवारी लाइसेन्स,"हेटौंडा : बागमतीमा ७० अंक ल्याए लाइसेन्स पाइने भएको छ। बागमती प्रदेश सरकारले ट्रालयमा ७० अंक ल्याए सवारी चालक अनुमति पत्र प्रणाली लागू गरेको हो। त्यसका लागि बागमती प्रदेश सरकारको श्रम रोजगार तथा यातायात मन्त्रालयले आवश्यक प्रक्रिया पुरा भएको जनाएको छ। अघिल्लो सरकारभित्र यस विषयमा मतभेत हुँदा काम अघि बढ्न सकेको थिएन। वर्तमान सरकारका मुख्यमन्त्री शालिकराम जम्कट्टेलले आवश्यक प्रक्रिया पूरा गरेर उक्त प्रणाली लागू गर्न निर्देशन दिइएको बताए। यस अघि मन्त्रालयले पुस २० गतेबाट यो प्रणाली लागू गर्ने तयारी गरेपनि तत्कालीन मुख्यमन्त्री राजेन्द्र पाण्डेले रोकेका थिए। चारवटा प्रदेशमा यो लागू भइसकेको छ। यातायात व्यवस्था सेवा कार्यालय हेटौंडाका सूचना अधिकारी राजु अर्यालले उक्त प्रणालि लागू गर्न सबै प्रक्रिया र तयारी पूरा गरिएको बताए। उनका अनुसार उक्त अब मोटरसाइकल, स्कुटर, मोपेड, कार, जिप, डेलिभरी भ्यानको लाइसेन्सको लागि कुल अंकभार एकसयमा ७० अंक प्राप्त गर्ने प्रशिक्षार्थीले सवारी चालक अनुमति पत्र प्राप्त गर्नेछन्।"
सहमतिसँगै पछि हटे यातायात मजदुर,"यातायात सुधार सुझाव कार्यदलको प्रतिवेदन प्राप्त नहुन्जेल विरोधका सबै कार्यक्रम स्थगन गर्न आन्दोलनरत पक्ष सहमत भएको हो। काठमाडौं : सरकारसँग पाँचबुँदे सहमति गरेपछि यातायात मजदुरले मंगलबार आफ्नो विरोधका कार्यक्रम फिर्ता लिएका छन्। यातायात सुधार सुझाव कार्यदलको प्रतिवेदन प्राप्त नहुन्जेल विरोधका सबै कार्यक्रम स्थगन गर्न आन्दोलनरत पक्ष सहमत भएको हो। उनीहरू सार्वजनिक यातायात हडतालका कार्यक्रमसहित आन्दोलित भएका थिए। त्यसपछि मंगलबार भौतिक पूर्वाधार तथा यातायात मन्त्रालयमा वार्ता भएको थियो। उपत्यकाबाट बाहिर सञ्चालन हुने सवारी साधनका सम्बन्धमा उठेका विषयका सम्बन्धमा माघ २९ मा गठित यातायात सुधार कार्यदलको प्रतिवेदन प्राप्त नहुन्जेल यातायात नियमित सञ्चालनको व्यवस्थापनका लागि सम्बद्ध निकायलाई अनुरोध गर्ने सहमति वार्तामा भएको हो। गोंगबु नयाँ बसपार्कमा सोमबार प्रदर्शनकारीले गरेको कार्यक्रममा भएको घटना दुःखपूर्ण रहेको भनिएको छ। लुटपाट तथा आक्रमणमा संलग्न दोषीलाई कारबाही गर्ने सहमति भएको छ। यस्तै आन्दोलनका क्रममा पक्राउ परेका निर्दोष व्यक्तिलाई तत्काल रिहाइ गर्ने सहमति पनि भएको छ। यातायात क्षेत्र सुधार गर्न माघ ११ गते उच्चस्तरीय यातायात सुधार सुझावका लागि कार्यदल गठन भएकाले सो कार्यदलले यातायातसँग सरोकार राख्ने सबै सम्बद्ध पक्षसँग छलफल गरी सुझाव लिने, माघ २९ मा गठित यातायात सुधार कार्यदलमा सरोकारवाला सम्बद्ध महासंघ, संघ र संगठनका प्रतिनिधिहरूलाई आवश्यकताअनुसार आमन्त्रण गर्ने सहमतिपत्रमा उल्लेख छ। काठमाडौं महानगरपालिका र ल्होत्से बहुउद्देश्यीय प्रालिबीच गोंगबुस्थित नयाँ बसपार्कका लागि भएको सम्झौताका सम्बन्धमा काठमाडौं महानगरपालिकाबाट प्राप्त प्रतिवेदन अध्ययन गर्ने सम्झौतापत्रमा उल्लेख छ। काठमाडौं महानगरपालिकाले यसको अनुगमन गर्ने साथै उक्त प्रालि, महानगरपालिका र सम्बद्ध मजदुर संघसंगठन र यातायात व्यवसायी महासंघबीच छलफल गर्ने र यसको संयोजन भौतिक पूर्वाधार तथा यातायात मन्त्रालयले गर्ने, सम्झौतापत्रमा लेखिएको छ। यातायात मजदुरको हडतालका क्रममा गोंगबु बसपार्कस्थित लोत्से मलमा रहेको मोबाइल पसलमा लुटपाट भएको थियो। नेपाल मोबाइल व्यवसायी महासंघले उक्त घटनामा ८ देखि १० करोड रुपैयाँबराबरको क्षति भएको दाबी गरेको छ। महासंघका अध्यक्ष भरत भट्टराईले मोबाइल पसल लुटपाट र तोडफोडको क्षतिपूर्ति सरकारले दिनुपर्ने माग गरेका छन्। महासंघका उपाध्यक्षसमेत रहेका पसल सञ्चालक अर्जुन चालिसेले प्रदर्शनका क्रममा आफ्नो पसलबाट ८ देखि १० करोड रुपैयाँको क्षति भएको बताए। यो आन्दोलनरत पक्ष र राज्यले बेहोर्नुपर्ने उनको भनाइ छ। उपत्यका प्रहरी कार्यालय रानीपोखरीका प्रवक्ता हिमालय श्रेष्ठले बालाजुमा भएको प्रदर्शनमा १२ प्रहरी घाइते भएका बताए। प्रहरीका दुई गाडी प्रदर्शनकारीले जलाएका थिए। लुटपाटमा संलग्न १२ जना प्रहरी नियन्त्रणमा छन्। उनीहरूको अनुसन्धान भइरहेको छ।"
मधेसमा चरम गरिबी,"करिब ५० परिवार मुसहर समुदायका बालबालिका विद्यालय जाँदैनन्। जनकपुरधाम : जनकपुरधाम१९ बेंगाशिपुरमा बद्री महराको तेस्रो पुस्ता हुर्किसकेको छ। तर, परिवारका कसैले पनि शिक्षा पाउन सकेका छैनन्। उनका एक छोरा र चार छोरी गरी पाँच सन्तान छन्। दुई छोरीको बिहे भइसक्यो। दुई जना घरमै बनिबुत्ता गर्छन्। छोरा बरालिएर हिँड्छन्। सम्पत्तिको नाममा गाउँ ब्लकको जग्गामा ५ धुरमा बनेको घर छ। दिनभर कमाए राति घरमा चुल्हो बल्छ। नत्र बल्दैन। महराले हातखुट्टा बलियो हुँदा अरूको खेतमा काम गरेर सन्तानको पालनपोषण गरे । उनले भने, यत्रो दिन भयो, म, मेरी जहान र छोरीहरूले बनिबुतो गरेर कमायौं। तर, अहिलेसम्म कुनै सम्पत्ति जोड्न सकेको छैन। अब त झन् बुढ्यौलीले छोयो। खै अब के नै गर्न सकिन्छ र ? अर्का विनोद सदाले गरिबलाई केही नहुने बताए। हामी दिनमा खान्छौं, रातमा पुग्दैन। रातमा खान्छौं दिनमा पुग्दैन, उनले आफ्नो फुसको घर देखाउँदै भने, वर्षौंदेखि हाम्रो घर यस्तै छ। जनकपुरधाम७ जानकी नगरमा मुसहर समुदायको बसोबास वर्षौं भयो। तर, न गतिलो ओत त न त आङ ढाक्ने कपडा नै। काम पाएको दिन चुल्हो बल्छ। नत्र भोकै सुत्न विवश हुन्छन्। आर्थिक नगरी वीरगन्ज, प्रस्तावित दोस्रो अन्तर्राष्ट्रिय विमानस्थल, रेलमार्ग र द्रुतमार्गले पनि यस प्रदेशलाई छुने भएकाले आर्थिक आधार बन्ने सम्भावना प्रशस्त रहेको मधेसका सभामुख रामचन्द्र मण्डल बताउँछन्। करिब ५० परिवार मुसहर समुदायका बालबालिका विद्यालय जाँदैनन्। पैसा भए पो पठाउनु ! विद्यालय पठाउन पैसा लाग्छ। यिनीहरूलाई खुवाउन त पैसा हुँदैन, पुलकित सदाले भने। स्थानीय जानकी विद्यालयमा पढ्न पठाउने गरे पनि शिक्षक नै नआउने उनको गुनासो छ। यी त प्रतिनिधि पात्र भए। देशका सात प्रदेशमध्ये सबैभन्दा बढी गरिबी मधेसमा देखिएको छ। सरकारी तथ्यांक नै भन्छ, मधेसमा गरिबीको दर उच्च छ। प्रदेशको मानव विकास सूचकांक प्रतिवेदनमा पनि यो प्रदेशमा गरिबीको अवस्था धेरै खस्किएको उल्लेख छ। प्रदेश नीति तथा योजना आयोगको दस्तावेजले सबैभन्दा बढी बहुआयामिक गरिबीदर झन्डै ४८ प्रतिशत देखाएको छ। आयोगको पञ्चवर्षीय योजनाको आधारपत्रमा बहुआयामिक गरिबीदर ४७९ प्रतिशत रहेको उल्लेख छ। समग्र देशको बहुआयामिक गरिबी २८६ प्रतिशत छ। बहुआयामिक गरिबीमा सातै प्रदेशमध्ये मधेस दोस्रो नम्बरमा छ। बहुआयामिक गरिबी भन्नाले हरेक दृष्टिकोणबाट पछि परेको समूहका गरिबलाई जनाउँछ। बस्ने, खाने, लगाउनेदेखि बिरामी हुँदा उपचारसम्म गराउन नसक्ने अवस्थालाई यो सूचीमा राखिएको छ। आर्थिक गरिबीदरमा मधेस तेस्रो नम्बरमा छ। जुन २७७ प्रतिशत छ। समग्र देशको अवस्था २५२ प्रतिशत छ। यो प्रदेश मानव विकास सूचकांकमा भने सातै प्रदेशमध्ये पुछारमा छ। आयोगका अनुसार समग्र देशको मानव विकास सूचकांकको दर ०४९० छ भने मधेसको ०४२१ प्रतिशत। यसले प्रदेश धेरै पछाडि परेको देखाउँछ, आयोगका निवर्तमान उपाध्यक्ष डा भोगेन्द्र झाले भने, यही कुराहरूलाई मध्यनजर गर्दै प्रदेश सरकारले पञ्चवर्षीय योजना बनाएर गरिबी घटाउने लक्ष्यअनुसार नीति निर्माण गरिएको छ। तर, सोचअनुरूपको लक्ष्य हासिल गर्न सकिएको छैन। योजनाको आधारपत्रमा अहिले कायम रहेको २७७ प्रतिशत आर्थिक गरिबीलाई २१ प्रतिशतमा झार्ने लक्ष्य लिइएको छ। आयोगको तथ्यांकअनुसार प्रदेशै गरिब छ। त्यसमा पनि यहाँका आठ जिल्लामध्ये सबैभन्दा बढी बहुआयामिक गरिबी रौतहटमा देखिएको छ। प्रदेशको जनसांख्यिक स्थिति पुस्तिकामा रौतहटमा सबैभन्दा बढी ४६४३ प्रतिशत गरिबी छ। दोस्रो स्थानमा महोत्तरीमा ४४७५, त्यसपछि सर्लाहीमा ४३८६, सिरहामा ४२६२ र धनुषामा ४१, बारामा ४००९, सप्तरीमा ३८३४ र पर्सामा ३६३७ प्रतिशत गरिबी छ। मानव विकास सूचकांकको अवस्थालाई नियाल्ने हो भने मधेसको ०४२१ प्रतिशत छ। प्रदेशअन्तर्गत सप्तरीको ०४३७, सिरहा ०४०८, धनुषाको ० ४०१, महोत्तरीको ०३८८, सर्लाहीको ०४०२, रौतहटको ० ३८६, बाराको ० ३८६ र पर्साको ० ४६४ प्रतिशत रहेको आयोगले जनाएको छ। करिब ५० परिवार मुसहर समुदायका बालबालिका विद्यालय जाँदैनन्। शिक्षा र स्वास्थ्य क्षेत्रमा पनि मधेस अन्य प्रदेशको तुलनामा पछाडि नै छ। समथर भूभाग मात्रैले विकास सहज हुँदो रहेनछ भन्ने उदाहरण हुन् मधेसका विपन्न बस्ती। रोजगारी, भौतिक पूर्वाधारलगायत अत्यावश्यक सेवाको अवस्था दुर्गम हिमाली र पहाडी जिल्लाभन्दा पनि मधेसमा अझै दयनीय रहेको विज्ञको भनाइ छ। गरिबी, अशिक्षा र चेतना अभावमा मध्यमधेसका जिल्ला निकै पछि परेको डा झा बताउँछन्। अधिकांश बासिन्दा कृषिमा आश्रित छन् । राज्यले कृषिको व्यवसायीकरणको सट्टा यो क्षेत्रमा लगानीसमेत घटाउँदै लगेको छ। किसानको उब्जनीमा बिचौलिया र व्यापारीले फाइदा लिइरहेका छन्। समाजशास्त्री सुशील यादवका अनुसार पुँजीवादी अर्थतन्त्रको सिद्धान्त नै सस्तोमा लिने र महँगोमा बिक्री गर्ने हो। जोसँग पुँजी हुन्छ, उसैले कमाउँछ। जोसँग पुँजी छैन, साधन र स्रोत छैन, ऊ गरिब नै रहन्छ। गरिब किसानको हितमा संविधान छ तर सरकारले नीति ल्याउन सकेको छैन, यादव भन्छन्। अर्थशास्त्री डा सुरेन्द्र लाभका अनुसार अहिले कृषिले जीवन निर्वाह मात्र गर्दै छ। त्यसले विकास हँुदैन। समृद्धिका लागि उद्योग धन्दा चाहिन्छ। जसको परिपूर्ति फेरि कृषि उब्जनीले गर्छ। अनि मात्र समृद्धिले सफलता पाउँछ, डा लाभ भन्छन्, धनीको धन बढ्यो तर गरिबको त्यो अनुपातमा धन बढेन। यसले धनी र गरिबबीचको खाडल बढायो। देशमा निरपेक्ष गरिबी घटे पनि गरिब र धनी बीचको खाडल बढेको उनको भनाइ छ। भन्छन्, देशको अर्थतन्त्र धनीको पक्षमा लाग्दा गरिब जनता जस्ताको त्यस्तै रहे। मधेसमा अधिकारका लागि जनता सडकमा आए पनि केही वर्षपछि धनी र गरिबबीच संघर्ष बढ्ने उनको आंकलन छ। आर्थिक नगरी वीरगन्ज, प्रस्तावित दोस्रो अन्तर्राष्ट्रिय विमानस्थल, रेलमार्ग र द्रुतमार्गले पनि यस प्रदेशलाई छुने भएकाले आर्थिक आधार बन्ने सम्भावना प्रशस्त रहेको मधेसका सभामुख रामचन्द्र मण्डल बताउँछन्।"
हिउँ नपर्दा मुस्ताङी चकित,"हिउँदयामको हिउँलाई कृषकले अर्गानिक मलका रुपमा लिने गर्छन्। जोमसोम : मुस्ताङमा हिउँदयाम सकिन लाग्दासमेत यो वर्ष हिमपात भएको छैन। अनुकूल मौसममा समेत हिमपात नहुँदा मुस्ताङी समुदाय चकित परेका छन्। हिमपात र जाडो छल्न बेसी झरेका नागरिक बिस्तारै उकालो उक्लिने बेलामा हिमाली जिल्ला मुस्ताङमा अहिलेसम्म हिमपात हुने सम्भावना देखिँदैन। हिमाली जिल्ला मुस्ताङमा पुस र माघ महिनामा कम्तिमा दुईदेखि ३ पटकसम्म भारी हिमपात हुन्थ्यो। यद्यपि कुनै वर्ष त कात्तिक महिनादेखि नै हिउँ पर्न सुरु गथ्र्यो। कुनै वर्ष चैत महिनासम्म हिमपात भएको देख्न पाइन्थ्यो। तर, यो वर्ष एकपटक पनि मुस्ताङमा हिमपात भएको छैन। मुस्ताङमा यस वर्ष हिउँ नपर्दा आफूलाई अचम्म लागेको थासाङ१ टुकुचेकी स्थानीय ८४ वर्षीय ज्येष्ठ नाङ्जा थकालीले बताइन्। जन्मेर यत्रो भइयो, मुस्ताङमा कुनै वर्ष पनि हिउँ नपरेको रेकर्ड थिएन, टुकुचेकी ज्येष्ठ नागरिक थकालीले भनिन्, खै यो वर्ष के भाको हो कुन्नी, गर्मी सुरु भइसक्दासमेत हिउँ नै परेको छैन। विगतका वर्षहरूमा उपल्लो मुस्ताङदेखि तल्लो मुस्ताङसम्म हिमपात हुने गथ्र्यो। खर्क, बस्ती, खेतीयोग्य जमिन र कालिगण्डकी बगरसमेत हिउँले पुरै सेताम्मे हुन्थ्यो। तर, यो वर्ष माघ महिना सकिँदासमेत मुस्ताङमा हिमपात भएको छैन। गत वर्ष मंसिरको दोस्रो सातामै हिउँ पर्न सुरु गरेको थियो। पोहोर वर्ष पुस १२ र माघ १९ गते दुईपटक भारी हिमपात भएको थियो। मुस्ताङको घरपझोङ गाउँपालिका४ का ७५ वर्षीय ज्येष्ठ नागरिक एवं पूर्व गाउँ मुखिया रामप्रसाद थकालीले आफ्नो जिवनकै इतिहासमा यस्तो थाहा नभएको उल्लेख गरे। हिउँदयाममा जोमसोम बजारमै २ देखि ३ फिटसम्म हिउँ पथ्र्यो, घरमाथि थुप्रिएको हिउँ पन्छाउनै मुस्किल पथ्र्यो, ७५ वर्षीय मुखिया थकालीले सम्झँदै भने, यो वर्ष त के भयो भयो, हिउँ नै पर्न सकेन। उनले हिमाली जिल्ला मुस्ताङका लागि हिउँ नपर्नु दुर्भाग्य भएको बताए। हिउँ पर्दा यहाँको वातावरणीय रौनक नै बेग्लै हुन्थ्यो, हिउँ खेल्न तथा हिउँ हेर्न मान्छे आउँथे। कृषकहरू पनि हिउँ पर्दा बालीनाली सप्रिने आसले रमाउँथे। अहिले मुस्ताङका खर्क, पहाड, खेत र बस्तीहरू हिउँबिहीन फ्रुस्रा र नांगा छन्, नत हिउँकै रौनकता छ, मुखिया थकालीले भने। हिउँदयामको हिउँ मुस्ताङीका लागि बरदान सावित हुन्थ्यो। हिउँकै कारण कृषि र पर्यटन क्षेत्रलाई निकै फाइदा पुग्थ्यो। यस वर्ष अनुकुल मौसममा हिमपात नहुँदा यहाँका कृषक चिन्तित छन् भने पर्यटन व्यवसायीलाई समेत यसले निरास तुल्याएको छ। विगतमा हिमपात हुँदा यहाँको हिउँ बैशाख महिनासम्म बिलाउँदैन थियो। हिउँकै कारण उपल्लो मुस्ताङ सडक र जोमसोममुक्तिनाथ सडकसमेत अवरुद्ध हुन्थ्यो। यसपटक हिउँकै सडक आवागमन भने अवरुद्ध भएको छैन। अहिले बिस्तारै जाडो सकिएर गर्मीयामको महशुस गर्न थालिएको छ। मुस्ताङमा हिउँदयामको मौसममा बेमौसमे पर्यटक भित्र्याउन र नेपाल स्की संघले मुक्तिनाथ क्षेत्रको खुल्ला पाखोमा राष्ट्रिय स्की च्याम्पियन आयोजना गर्दै आइरहेको छ। मुस्ताङमा लगातार ३ पटक राष्ट्रिय स्की च्याम्पियन सम्पन्न भइसकेको छ। नेपाल स्की संघले यसवर्ष पनि मुक्तिनाथमा चौथो राष्ट्रिय स्की च्याम्पियन आयोजना गर्ने जनाए पनि मुस्ताङमा हिमपात नहुँदा प्रतियोगिता आयोजना गर्न सम्भव नरहेको मुक्तिनाथ होटल ग्राण्ड साम्वलाका प्रोपाईटर सुरज गुरुङले उल्लेख गरे। मुस्ताङमा हिमपात नहुनु र पर्यटनका लागि अफ सिजन भएकाले यहाँका होटलहरू दुई महिनादेखि सुनसान छन्। जलवायु परिवर्तनको प्रत्यक्ष र परोक्ष असर हिमाली जिल्लामा देखिन थालेको छ। विगत १० वर्षको हिमपातको ग्राफ हेर्दा मुस्ताङमा कुनै वर्ष भारी हिमपात हुँने, कुनै वर्ष आशिंक हिमपात हुने र कुनै वर्ष हिमपात ज्यादै न्यून पर्ने गरेको पाइएको छ। हिउँकै कारण यहाँको जनजिवनसमेत प्रभावित हुने गथ्र्यो। यद्यपि यो वर्ष हिमपात र वर्षा दुबै भएको छैन। मुस्ताङको तापमान बर्सेनि वृद्धि हुँदै जाँदा यहाँका कृषि क्षेत्रसमेत प्रभावित बन्दै गइरहेको कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले बताए। मुस्ताङका हाई चिलिङ भेराइटीको अन्नबाली र फलफुलले विस्तारै तापक्रम बढेसँगै उकालोतर्फ बसाई सर्दै जान थालेको उल्लेख गरे। हिउँदयामको हिउँलाई कृषकले अर्गानिक मलका रुपमा लिने गर्छन्। कुलो र नदीबाट सिंचाई गरिएको पानीभन्दा हिउँदयामको हिउँले खेतबारी सिञ्चित गर्दा जमिनको उर्वराशक्तिलाई मजबुत पारिदिन्छ भने जमिनको भित्री सतहको माटोसमेत हिउँले रिचार्ज गर्छ। मुस्ताङमा हिमपात हुँदा बालबालिकादेखि स्थानीय नागरिक, कर्मचारी र पर्यटकहरू हिउँमा रमाउँथे। हिउँको छायांकन गर्न चलचित्र निर्माण र म्युजिक भिडियो छायांकन गर्ने टोली मुस्ताङ आउँथे। अन्य हिमाली जिल्लामा आशिंक हिमपात भएतापनि मुस्ताङमा हिउँ पर्न सकेको छैन।"
धम्पु सडकमा बस दुर्घटना : १० जना गम्भीर घाइतेलाई पोखरा रिफर,"बसमा १२ जना पुरुष, ४ जना महिला र १ जना नाबालक यात्रु सवार थिए। मुस्ताङ : मुस्ताङको थासाङ गाउँपालिका३ धम्पु सडकमा बस दुर्घटनामा गम्भीर घाइते भएका १० जनालाई पोखरा रिफर गरिएको छ। बसमा सवार २ भारतीय नागरिकसहित १० जनालाई थप उपचारका लागि पोखरा पोखरा पठाइएको प्रहरी नायव उपरिक्षक(डीएसपी) रविन्द्रनाथ पौडेलले जानकारी दिए। उनका अनुसार म्याग्दी कोरला यातायातको ना ७ ख ७४४० नम्बरको बस बुधबार बिहान ८:३० बजे बेनीजोमसोम सडकबाट कालिगण्डकी नदीमा खसेको हो। दुर्घटनामा बिमती परियार, शर्मिला परियार, लक्ष्मी परियार, सुनिल परियार, राजकुमार बुढाथोकी, उमेश सापकोटा, पेमा छेतेन बिक, सुग्रिब परियार (नाबालक) र भारतीय नागरिक सुनिल पटेल, अपिता गोगय गम्भीर घाइते भएका हुन्। सामान्य घाइते भएका ७ जनालाई लेते प्राथमिक स्वास्थ्य केन्द्रमा उपचार गरिएको छ। उनीहरुमध्ये ३ जना यात्रुलाई पोखरा लैजाने तयारी भइरहेको प्रहरीले जनाएको छ। बसमा १२ जना पुरुष, ४ जना महिला र १ जना नाबालक यात्रु सवार थिए। बस दुर्घटनाको जानकारी पाएपछि जिल्ला प्रहरी कार्यालय र लेते प्रहरी चौकीबाट प्रहरी टोली र स्थानीयबासी उद्दारमा खटिएका थिए। बस दुर्घटना कसरी भयो भन्ने भन्ने विषयमा अनुसन्धान भइरहेको प्रहरी निरीक्षक राजकुमार तामाङले जानकारी दिए।"
