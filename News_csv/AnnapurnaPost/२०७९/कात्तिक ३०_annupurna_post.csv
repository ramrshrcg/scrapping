शीर्षक,विवरण
भिडियो सन्देश जारी गर्दै ओलीले भने मतदान गर्नुअघि दुई भविष्यलाई सम्झिनुस्,"काठमाडौं : नेकपा एमाले अध्यक्ष केपी शर्मा ओलीले मतदान गर्नुअघि दुई भविष्यलाई सम्झिन आग्रह गरेका छन्। बुधबार सामाजिक सञ्जालमार्फत् भिडियो सन्देश जारी गर्दै उनले मतदान गर्नुअघि आफ्नो र आफ्ना छोराछोरीको भविष्य सम्झिन आग्रह गरेका हुन्। उनले मंसिर ४ गतेको चुनावले देश कसको हातमा सुम्पिने भन्ने कुराको निर्क्योल गर्ने भएकाले स्पष्ट निर्णय लिन आग्रहसमेत गरे। 'मंसिर ४ गते तपाईंले हाल्ने भोटले अबको पाँच वर्ष कसको हातमा देश सुम्पने भन्ने कुराको निर्क्योल गर्ने छ। शेरबहादुर देउवाको हातमा कि म केपी शर्मा ओलीको हातमा?,' उनले मतदातासँग प्रश्न गरेका छन्। उनले देश केही व्यक्ति र समूहको निजी स्वार्थ जोडिएर बनेको गठबन्धनले चलाइरहेको आरोप लगाए। गठबन्धनको कुनै राष्ट्रिय उद्देश्य नरहेको भन्दै उनले मंसिर ४ पछि यही गठबन्धन रहिरहे मुलुक बर्बादीतर्फ जाने बताए। उनले आफू पटकपटक मृत्युको मुखबाट फर्केर आएको भन्दै आफूले कहिल्यै झुटो नबोल्ने र सत्य नछोड्ने वाचा गरेका छन्। उनले दुई भविष्य सुनिश्चितताका लागि भिडियो सन्देशमार्फत् भोट मागेको स्पष्ट पारे। उनले एमालेका लागि भन्दा पनि राष्ट्रिय हित, स्वाधीनता, स्वाभिमानको रक्षा र पाँच वर्ष टिक्ने स्थायी सरकारका लागि भोट मागेको बताए। ओलीको सन्देश प्रिय मतदाता, अब स्पष्ट निर्णय लिने समय आएको छ। किनकि मंसिर ४ गते तपाईंले हाल्ने भोटले अबको पाँच वर्ष कसको हातमा देश सुम्पने भन्ने कुराको निर्क्योल गर्ने छ। शेरबहादुर देउवाको हातमा कि म केपी शर्मा ओलीको हातमा? त्यसैले भोट हाल्नुअघि दुई भविष्यलाई सम्झिनुहोला। पहिलो तपाइँको भविष्य र दोस्रो तपाईंका छोराछोरीको भविष्य। प्रिय मतदाता, म झुटो बोल्दिन सत्य छोड्दिनँ। तपाईंलाई थाहा छ, म पटकपटक मृत्युको मुखबाट फर्केर व्यक्ति हुँ। अहिले देश केही व्यक्ति र समूहको जिनी स्वार्थ जोडिएर बनेको गठबन्धनले चलाइरहेको छ। जसको कुनै राष्ट्रिय उद्देश्य छैन। यही गठबन्धन रहिरहने मुलुक बर्बाद हुनेछ। तपाईं र तपाईंका छोराछोरीको भविष्य पनि बर्बाद हुनेछ। त्यसैले म आज यस सन्देशमार्फत् तपाईंसँग भोट माग्दैछु। तर मैले मागेको भोट एमालेको जितको लागि होइन। म तपाईं र तपाईंको सन्ताको सुखका लागि। राष्ट्रिय हित, स्वाधीनता, स्वाभिमानको रक्षा र पाँच वर्ष टिक्ने स्थायी सरकारका लागि भोट माग्दैछु। यो त्यतिखेर मात्र सम्भव छ, जब तपाईंले सूर्य चिन्हमा मतदान गर्नुहुनेछ। त्यसैले सूर्य चिन्हमा मतदान गर्नुस्।"
यो गठबन्धन २० वर्ष टिक्छ : देउवा,"बैतडी : प्रधानमन्त्री एवं कांग्रेस सभापति शेरबहादुर देउवाले अहिलेको गठबन्धन २० वर्षसम्म टिक्ने बताएका छन्। बैतडीको शिवनाथ गाउँपालिकाको केन्द्र सुल्लेखानमा बुधबार लोकतान्त्रिक बाम गठबन्धनले आयोजना गरेको चुनावी सभालाई सम्बोधन गर्दै प्रधानमन्त्री देउवाले यो गठबन्धन १५ देखि २० वर्षसम्म टिक्ने दाबी गरेका हुन्। उनले लोकतान्त्रिक बाम गठबन्धनले देशलाई स्थायित्व दिने बताएका छन्। 'यो गठबन्धन १५२० वर्ष टिक्छ, देश समुन्नत बन्छ, यो गठबन्धनले जितेमा देश नयाँ बाटामा अघि बढ्छ,' प्रधानमन्त्री देउवाले भने। यसैगरी उनले एमाले अध्यक्ष ओली विरोध सहन नसक्ने नेता रहेको आरोप लगाए। 'ओलीजी विरोध सहन सक्दैनन्, कसैले विरोध गरिहाले संसद भंग गरिदिन्छन्,' देउवाले भने। नेपाल जलस्रोतको धनी देश रहेकाले विद्युत् उत्पादनमा जोड दिने र विद्युत् बेचेरै नेपाल समृद्ध बनाउन सकिने उनले बताए। प्रधानमन्त्री देउवाले सुदूरपश्चिमकै गेम चेन्जर परियोजना रहेको भन्दै परियोजना अघि बढाउन भारतसँग समन्वय भइरहेको बताएका छन्। भारतसँग सिमाना जोडिएको बैतडीको तल्लो स्वराड क्षेत्रको महाकाली नदीमा पुल निर्माणको काम पनि अघि बढाउने देउवाले बताए।"
साउदी अरबविरुद्ध क्रोएसियाको कठिन जित,"रियाद : आन्द्रेज क्रमारिचको निर्णायक गोलप्रेरित क्रोएसियाले मैत्रीपूर्ण खेलमा साउद अरबलाई १० गोलको नतिजामा पराजित गरेको छ। बुधबार रियादमा भएको खेलमा मध्यपूर्वी प्रतिस्पर्धी साउदीले कठिन प्रतिस्पर्धा दियो। विश्वकपको साविक उपविजेतालाई पहिलो हाफमा गोल गर्नबाट रोकेको साउदी अन्तिमको १० मिनेट सम्हालिन नसक्दा पराजित हुनुपर्यो। लुका मोड्रिचले ८२औं मिनेटमा दिएको पासलाई पेनाल्टी एरियाको बीचमा रिसिभ गरेका क्रमारिचले दायाँ खुट्छाले गरेको सशक्त प्रहार गोलमा परिणत भयो। विश्व बरियताको १२औं स्थानमा रहेको क्रोएसियाले समूह 'एफ' अन्तर्गत नोभेम्बर २३ मा मोरक्कोसँग खेल्दै विश्वपको सुरुआत गर्नेछ। त्यस्तै, नोभेम्बर २७ मा क्यानडा र डिसेम्बर १ मा बेल्जियमसँग समूह चरणको अन्तिम खेल खेल्ने छ।"
मादकपदार्थ बिक्री वितरण तथा सेवन नगर्न निर्देशन,"काठमाडौं : निर्वाचन आयोगले मतदानको मितिभन्दा ४८ घण्टाअघिदेखि मतगणना सम्पन्न नभएसम्म मदिरा बिक्री वितरण र सेवन निषेध गराउन निर्देशन दिने निर्णय गरेको छ। आगामी मङ्सिर ४ गते हुने प्रतिनिधिसभा सदस्य तथा प्रदेशसभा सदस्य निर्वाचनका लागि प्रचारप्रसार निषेध भएको अवधिमा मादक पदार्थ बिक्री वितरण र सेवन गर्न निषेध गर्न निर्देशन दिएको आयोगका प्रवक्ता शालिग्राम शर्मा पौडेलले जानकारी दिए। प्रतिनिधिसभा सदस्य तथा प्रदेशसभा सदस्य निर्वाचन (मतदान) निर्देशिका, २०७९ को दफा २५ मा निर्वाचन अधिकृत तथा मतदान अधिकृतलाई मतदान तथा मतगणनाको अवधिमा शान्तिपूर्ण अवस्था कायम राख्नका लागि मतदानको ४८ घण्टाअघिदेखि मतगणना सम्पन्न नभएसम्म मदिरा बिक्री वितरण र सेवन निषेध गराउन निर्देशन दिइएको आयोगले जनाएको छ। मतदान सुरु हुने दिनभन्दा ४८ घण्टाअघिदेखि मतगणना सम्पन्न नभएसम्म मदिरा बिक्री वितरण तथा ओसारपसारका कार्य स्थगन गरी शान्तिपूर्ण वातावरणमा, स्वच्छ, स्वतन्त्र, निष्पक्ष र भयरहित निर्वाचन सम्पन्न गर्न गराउन सहजीकरण र सहयोगको आवश्यक व्यवस्था मिलाउन मदिराको बिक्री वितरणको अनुमति प्राप्त गरेका व्यवसायीलाई निर्देशन दिइनेछ। आयोगको निर्देशनमा कहीँकतैबाट अवज्ञा भई मदिराको बिक्री वितरण, ओसारपसार र सेवन गरेको गराएको वा निर्वाचनको शान्ति भङ्ग गराएको पाइएमा आवश्यक कारबाहीका लागि नजिकको प्रहरीलाई सूचना गरी सहयोग गर्न आमनागरिकलाई अनुरोधसमेत गरेको छ।"
पाकिस्तानविरुद्धको गोलपछि अञ्जन भन्छन् यो नै अन्तिम होइन्,"काठमाडौं : पाकिस्तानविरुद्धको मैत्रीपूर्ण खेलमा नेपाललाई जित दिलाउन निर्णायक गोल गरेका अञ्जन विष्टले यही अन्त्य नभएको प्रतिक्रिया दिएका छन्। तीन वर्ष फिफाको प्रतिबन्धबाट अन्तर्राष्ट्रिय फुटबलमा फर्किएको पाकिस्तानलाई नेपालले बुधबार दशरथ रंगशालामा १० ले पराजित गरेको थियो। निर्धारित ९० मिनेटको खेल सकिन ८ मिनेट बाँकी रहँदा अञ्जनले गरेको एक मात्र गोल निर्णायक बनेको थियो। अञ्जनकै गोलमा कठिन प्रतिस्पर्धी रहँदै आएको पाकिस्तानलाई नेपालले १४ वर्षपछि पराजित गर्यो। यो अन्तिम होइन, अझै धेरै खेल्न बाँकी छ, धेरै अगाडि जान बाँकी छ, खेलपछिको पत्रकार सम्मेलनमा बोल्दै अञ्जनले भने। करिअरको लामो समयसम्म गोल नभए पनि पछिल्लो समय निरन्तर गोल हुनुमा कमजोरी सुध्रिँदै गएको उनी बताउँछन्। कमजोरी सुधार्दै जान्छु, त्यही भएर होला अञ्जनले भने, सर्वाधिक गोलकर्ताबारे मैले सोचेको छैन। मसँधै भन्छु, म जितका लागि खेल्छु। र, टिमले जित्दा गोल हुन्छ। गोलकर्ता म पनि हुनसक्छु। नेपालको जर्सीबाट ११ गोल गरिसकेका छन्। नेपालका सर्वाधिक गोलकर्ताको कीर्तिमान हरि खड्का र निराजन रायमाझीको नाममा उनीहरु दुवै खेलाडीले १३१३ गोल गरेका छन्। यस्तै, नेपाली टिमका मुख्य प्रशिक्षक प्रवेश कटुवालले जितको श्रेय खेलाडीलाई दिए। मेरा लागि पहिलो मौका थियो, लामो सयमदेखि नेपालले पाकिस्तानलाई जित्न सकेको थिएन। तर, जित्यौं। १०को जित भए भए पनि म सन्तुष्ट छु, खुशी छु, उनले भने, १२ दिन मात्रै तयारी गर्न पायौं। त्यसैले खेलाडी सबै पूर्णरुपमा तयार थिएनन्। खेलाडीहरु फिट नभएकै कारण ६० मिनेटपछि निरन्तर खेलाडी परिवर्तन गरेको प्रशिक्षक कटुवालले बताए। आफूले खेलाडी भएर देशको प्रतिनिधित्व गर्न नपाए पनि प्रशिक्षकको हैसियतमा मौका पाउँदा खुशीको सीमा नभएको उनले बताए। यस्तै, पाकिस्तानका मुख्य प्रशिक्षक साहजाद अनवारले तीन वर्षपछि अन्तर्राष्ट्रिय फुटबलमा फर्किएर गरेको प्रदर्शनबाट सन्तुष्ट रहेको बताए। नेपालको खेल्ने शैली फरक छ, नेपालले निरन्तर खेलिरहेको छ, उनले भने, तर, हामीले तीन वर्षमा पहिलो खेल खेलेका थियौं। बलियो प्रतिद्वन्द्वीविरुद्ध पनि हामीले राम्रो खेल्यौं। म यसबाट सन्तुष्ट छु। पाकिस्तान अन्तर्राष्ट्रिय फुटबलमा यसै खेलबाट फर्किएकाले महत्त्वपूर्ण भएको उनले बताए।"
रग्बी टोली भारत प्रस्थान,"काठमाडौं : एसिया रग्बी च्याम्पियनसिप डिभिजन ३ साउथमा सहभागी हुन २६ खेलाडीसहित २९ सदस्यीय नेपाली टोली बुधबार भारतको कोलकत्ता प्रस्थान गरेको छ। नेपाली राष्ट्रिय पुरुष टोलीले नोभेम्बर १९ देखि २५ तारिखसम्म हुने प्रतियोगितामा १५ साइड स्पर्धामा प्रतिस्पर्धा गर्ने छ। नेपाली पुरुष टोलीले दोश्रोपटक १५ साइडमा खेल्न लागेको हो। बंगलादेशको ढाकामा गत असारमा भएको प्रतियोगितामा नेपाली पुरुष टोलीले १५ साइडमा 'डेब्यु' गरेको थियो। खेलाडीहरूमा श्रीराम श्रेष्ठ (कप्तान), विराट श्रेष्ठ (उप कप्तान), विक्रम पुरी, प्रशुराम राई, विराट ऐडी, अमर श्रेष्ठ, कपिल सापकोटा, विशेस वासु, निरज कार्की, क्षितिज कार्की, विकास मगर, सुजन कुमाल, शेरबहादुर ओली, रमित कुमाल, मिलन थापा, सुरज राना, हुत्तराज प्रधान, सुरज चौधरी, अनुराग लामिछाने, विक्रम भारती, एडु अधिकारी, सेवक कुँवर, अनिल माझी, भेषराज बास्तोला, विशाल बडु र सुमन चौलागाईं रहेका छन्। प्रतियोगितामा नेपालसहित भारत र बंगलादेश गरी तीन राष्ट्रको सहभागिता रहेको छ। नेपालले नोभेम्बर १९ र २२ मा क्रमशः भारत र बंगलादेशसँग खेल्ने छ। प्रशिक्षकमा टंकराज गिरी, व्यवस्थापकमा गोपाल क्षेत्री र फिजियोमा लक्ष्मण अधिकारी छन्। राष्ट्रिय खेलकुद परिषद्का सदस्यसचिव टंकलाल घिसिङ, सदस्य अञ्जन धमला र नेपाल रग्बी संघका अध्यक्ष दिपक देवकोटाले बुधबारै एक कार्यक्रमबीच बिदाइ गरे।"
नेपालगन्जमा बम विष्फोट हुँदा दुई जना घाइते,नेपालगन्ज : नेपालगन्जमा प्रेसर कुकर बम विष्फोट हुँदा दुई जना घाइते भएका छन्। घाइते हुने दुवै विप्लवका कार्यकर्ता हुन्। घाइते हुनेमा २७ वर्षीय डिल्लीबहादुर बीसी र ३३ वर्षीय धर्मबहादुर सुनार रहेका छन्। उनीहरूको नेपालगन्ज मेडिकल कलेज शिक्षण अस्पतालमा उपचार भइरहेको छ। अरू पनि छ कि भनेर नेपाली सेनाले सर्च गरिरहेको छ।
हिउँका कारण मतदान केन्द्र पुग्नै कठिन,"जोमसोम : मुस्ताङडोल्पा सडकमा हिउँ थुप्रिएपछि पुनः सडक अवरुद्ध भएको छ। दसैंअघि परेको हिउँ अझै सडकमा थुप्रिएको छ। सडकमा हिउँ थुप्रिएका कारण मतदान केन्द्रमा खटिएका कर्मचारीलाई समयमै पुग्न कठिन छ। बारागुङ मुक्तिक्षेत्र५ साङ्ता गाउँको हिमाली आधारभुत विद्यालय मतदान केन्द्र जोमसोमदेखि करिव ४० किलोमिटर यात्रा गर्नुपर्छ। यहाँ १३ घरधुरी छन् जसमा ३५ मतदाता छन्। निर्वाचन आयोगले मंसिर १ गते सबै मतदान केन्द्रमा आवश्यक मतदान सामाग्रीसहित उपस्थित हुनुपर्ने उल्लेख जनाएको छ। तर, मुस्ताङको साङ्ता मतदान केन्द्र जाने मुस्ताङडोल्पा सडकको दुई स्थानमा करिव एकसय मिटर हिउँ जमेकाले सवारीसाधन लैजान समस्या पर्ने देखिएको हो। दुई साताअघि सोही स्थानको मतदान केन्द्र निरीक्षण गर्न मुस्ताङ प्रजिअ नेत्रप्रसाद शर्मा, मुख्य निर्वाचन अधिकृत लगायत सुरक्षाकर्मीको टोली गएको थियो। त्यसबेला पनि मुस्ताङडोल्पा सडकमा हिउँ जमेकाले सुरक्षाकर्मीले जेनतेन हिउँ पन्छ्याएर सवारी सञ्चालन गर्ने व्यवस्था गरिएको थियो। त्यसअघि पनि वारागुङ मुक्तिक्षेत्रले डोजर परिचालन गरी सडकको हिउँ पन्छ्याएको थियो। त्यसपछि हिमपात नभए पनि सडकमाथि पाखामा थुप्रिएको हिउँ भिरालो सतह भएकाले पुनः सडकमै आएको वारागुङ मुक्तिक्षेत्र५ का वडाध्यक्ष सुरेन्द्र गुरुङले जानकारी दिए। 'मतदानको दिन नजिकिँदै छ, सडकमा हिउँ छ,' वडाध्यक्ष गुरुङले भने, भोलि जाने भनेका कर्मचारीलाई पर्सि जानुस् भनेका छौं, भोलि डोजर लगेर हिउँ पन्छ्याउने छौं।' साङ्तामा मतदान केन्द्र छ, गाउँमा मतदाता छैनन् भौगोलिक रूपले अन्त्यन्तै विकट मानिएको साङ्ता गाउँमा मतदान केन्द्र तोकिएको छ। अत्यधिक चिसो बढेसँगै अहिले स्थानीयवासी गाउँमा नरहेको वडाध्यक्ष सुरेन्द्र गुरुङले जानकारी दिए। बर्खायाममा ८ महिना गाउँमा र ४ महिना गाउँबाट अन्यन्त्र बसाई सर्ने साङ्ताका बासिन्दा अहिले जोमसोम, फल्याक, धाकार्जुङ र तिरी आएर बसेको वडाध्यक्ष गुरुङले बताए। साङ्तेलीका मतदाताहरू चिसोका कारण गाउँ छोडेर अन्यत्र बसेपनि मंसिर ४ गतेको चुनावमा भोट खसाल्न जाने वडाध्यक्ष गुरुङले बताए।"
बिहीबार दिउँसो देशका दुई प्रदेशमा वर्षा र तीनमा हिमपात हुने,"काठमाडौं : बिहीबार दिउँसो देशका दुई प्रदेशमा वर्षा र तीनवटामा हिमपात हुने भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १ र गण्डकी प्रदेशका एकदुई स्थानमा हल्का वर्षाको सम्भावना रहेको छ। साथै प्रदेश १, बागमती र गण्डकी प्रदेशको हिमाली भूभागका एकदुई स्थानमा हल्का हिमपातको सम्भावना रहेको छ। रातको समयमा प्रदेश १ र गण्डकी प्रदेशका हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। यसका साथै प्रदेश १, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ।"
हिन्दू अधिराज्यको पक्षमा रहेका उम्मेदवारलाई मतदान गर्न अपिल,"हेटौंडा : विश्व हिन्दू महासंघले आगामी मंसिर ४ गते हुने प्रतिनिधिसभा र प्रदेशसभा निर्वाचनमा भाषा, धर्म र संस्कृतिको संरक्षणमा समर्पित हिन्दू अधिराज्यको पक्षधर दलका उम्मेदवारलाई मतदान गर्न आह्वान गरेको छ। महासंघकी अध्यक्ष अस्मिता भन्डारीले बुधबार विज्ञप्ति जारी गर्दै स्वार्थी र विधर्मी नेताहरूलाई पटक पटक नेतृत्वमा पठाउँदा भाषा, धर्म र संस्कृति मात्र नभई सामाजिक सद्भाव, परम्परा तथा धार्मिक मूल्य मान्यता र सांस्कृतिक एकतामा दिनानुदिन विचलन पैदा भइरहेको भन्दै अब सचेत हुनुपर्ने बेला आएको उल्लेख गरिन्। नेपाल संसारकै एकमात्र हिन्दू अधिराज्यको पहिचान भएको देश भएको भन्दै उनले विधर्मीको इसारा र आर्थिक प्रलोभनमा परी जनचाहना विपरीत धर्म निरपेक्ष गरिएको भन्दै आपत्ति जनाइन्। उनले यो निर्वाचनमा हिन्दू अधिराज्यको पक्षमा रहेका उम्मेदवारलाई मत दिई भाषा, धर्म र संस्कृतिको रक्षा गर्न सबैलाई अपिल गरिन्।"
मैत्रीपूर्ण खेलमा पाकिस्तानविरुद्ध नेपाल विजयी,काठमाडौं : मैत्रीपूर्ण खेलमा नेपालले पाकिस्तानलाई पराजित गरेको छ। दशरथ रंगशालामा बुधबार भएको खेलमा नेपालका लागि स्ट्राइकर अन्जन विस्टले ८३औं मिनेटमा निर्णायक गोल गरेका थिए। तस्बिर : सुनिता डंगोलअभिषेक महर्जन
१४ वर्षपछि पाकिस्तानलाई हराउँदा अञ्जनको निर्णायक गोल,"काठमाडौं : अञ्जन विष्टको निर्णायक गोलप्रेरित नेपालले १४ वर्षपछि पाकिस्तानलाई पराजित गरेको छ। दशरथ रंगशालामा तीन वर्ष फिफाको प्रतिबन्धपछि अन्तर्राष्ट्रिय फुटबलमा फर्किएको पाकिस्तानलाई १० ले पराजित गर्दा नेपालका लागि ८३औं मिनेटमा अञ्जनले गरेको एक मात्र गोल निर्णायक बन्यो। अञ्जनले नेपालबाट गरेको यो ११औं गोल हो। सर्वकालीन सर्वाधिक गोलकर्ताको सूचीमा बराबरी गर्न अब अञ्जनलाई दुई गोल मात्रै आवश्यक हुनेछ। सर्वाधिक १३ गोलको कीर्तिमान हरि खड्का र निराजन रायमाझीको नाममा छ। रंगशालामा खेलेको ५०औं खेलमा नेपालले सन् २००८ पछि पहिलो पटक पाकिस्तानविरुद्ध जित निकाल्न सफल भयो। त्यसयता भएका पाँचमध्ये तीन खेलमा पराजित नेपालले दुई खेल बराबरीमा टुङ्ग्याएको थियो। पाकिस्तानविरुद्ध खेलेका १७ खेलमा नेपालको यो सातौं जित हो। त्यसबाहेक पाँच खेलमा बराबरी तथा पाँच खेलमा बराबरीको इतिहास छ। तेस्रो पक्षको हस्तक्षेपका कारण तीन वर्ष प्रतिबन्धमा परेको पाकिस्तानले अन्तिम खेल २०१९ मा खेलेको थियो। सन् २०१९ मा कतारको दोहामा प्यालेस्टाइनविरुद्ध १२ ले पराजित भएपछि पाकिस्तान अन्तर्राष्ट्रिय मञ्चमा अनुपस्थित थियो। तर, गत जुनमा प्रतिबन्धबाट फुकुवा भएपछि पाकिस्तानको यो पहिलो खेल हो। सन् २०१८ मा बंगलादेशको ढाकामा साफ च्याम्पियनसिपमा नेपाल र पाकिस्तानको अन्तिम भेट भएको थियो। जुन खेलमा पाकिस्तानले २१ को जित निकाल्दा नेपालका लागि विमल घर्ती मगरले एक गोल गरेका थिए। बुधबार रंगशालामा नेपालका लागि ४० सेकेन्ड नबित्दै फरवार्ड विमल घर्तीमगरले मौका पाएका थिए। पाकिस्तानको पेनाल्टी बक्समा प्रहार गर्न ढिलो गर्दा बल नियन्त्रण गुमाउन पुगका थिए। पाकिस्तानले तेस्रो मिनेटमा पाएको कर्नरमा आक्रमण गर्न सकेन। यस्तै, ११औं मिनेटमा पाकिस्तानले काउन्टर अट्याकमा सुन्दर गोल गर्ने मौका खेर फाल्यो। फाइनल थर्डमा पाकिस्तानी फरवार्डले बल भेट्टाउन नसक्दा नेपाली गोलकिपर दीप कार्कीले सहज बचाउ गरे। सुरुआती १५ मिनेटसम्म गोलका लागि स्पष्ट मौका नबनेको खेलको १८औं मिनेटमा नेपालले फ्रिकिक पाएको थियो। सोही फ्रिकिकमार्फत बनेको मूभमा अनन्त तामाङले १८ यार्ड बक्स अगाडिबाट गरेको प्रहार बाहिरिँदा नेपालले अग्रता लिने मौका गुमाएको थियो। त्यसको दुई मिनेट नबित्दै अञ्जनले मैदानको करिबबीच भागबाट गरेको प्रहार बाहिरिएको थियो। भ्रमणकारी पाकिस्तानविरुद्ध निरन्तर आक्रमणका मौका बनाएको नेपालका लागि दिनेश राजवंशीले प्रहार गरेको कर्नरमा अनन्तको शक्तिशाली हेडर पाकिस्तानी डिफेन्डरले ब्लक गरेका थिए। पाकिस्तानका लागि पहिलो हाफको इन्जुरी सममा अब्दुल्लाह इकबलले गरेको प्रहार बाहिरिएको थियो। निर्धारित ९० मिनेटको खेल सकिन १० मिनेट बाँकी रहँदासम्म नेपाली आक्रमणलाई असफल बनाइराख्न भ्रमणकारी पाकिस्तान सफल भएको थियो। यद्यपि, अन्तिम समयमा सम्हालिन नसक्दा १४ वर्षपछि पराजित हुनुपर्यो।"
रसुवामा १४ कैदीबन्दीले मतदान गर्ने,"काठमाडौं : आगामी मंसिर ४ गते हुने प्रतिनिधिसभा तथा प्रदेशसभा निर्वाचनमा रसुवामा १४ कैदीबन्दीले मतदान गर्ने भएका छन्। कैदीबन्दीले मतदान गर्नका लागि कारागारमा नै अस्थायी मतदान केन्द्र निर्माण गरिएको छ। जिल्ला निर्वाचन कार्यालयका अनुसार जिल्ला कारागारका कैदीबन्दी र राष्ट्रसेवक कर्मचारीका लागि मतदान गराउने व्यवस्थाका मिलाउन दुईवटा अस्थायी मतदान केन्द्र थप गरिएको छ। समानुपातिकतर्फमा राष्ट्रसेवक र अन्य मतदातालाई मतदानमा सरिक गराउने नीतिअनुरूप कारागार एवं जिल्ला समन्वय समितिको परिसरमा अस्थायी मतदान केन्द्र राख्ने निर्णय भएको जिल्ला निर्वाचन अधिकारी श्रीराम थापाले जानकारी दिए। उनका अनुसार जिल्ला समन्वय समितिको मतदान केन्द्रबाट सुरक्षा निकायको साथै निजामती कर्मचारी मतदान गर्ने छन्। समानुपातिकतर्फ मतदान गर्न पाउने राष्ट्रसेवकमध्ये निजामतिमा छ सय १२, नेपाली सेनाका ७२, सशस्त्र प्रहरी बलका ५७ र नेपाल प्रहरीका ३७ जना छन्।"
ओली नेतृत्वको गठबन्धन अपवित्र छ : गृहमन्त्री खाण,"काठमाडौं : गृहमन्त्री बालकृष्ण खाणले केपी ओली नेतृत्वको गठबन्धन अपवित्र भएको टिप्पणी गरेका छन्। बुधबार रुपन्देही क्षेत्र नं२ मा लोकतान्त्रिक बामगठबन्धनले आयोजना गरेको पत्रकार सम्मेलनमा बोल्दै गृहमन्त्री खाणले ओली नेतृत्वको गठबन्धन अपवित्र भएको टिप्पणी गरेका हुन्। गृहमन्त्री खाणले सत्तागठबन्धन लोकतन्त्र,संविधानको रक्षाका लागि बनेको बताउँदै यो गठबन्धन पवित्र भएको जिकिर गरे। उनले यो गठबन्धनले देशको विकास,सम्वृद्धि चाहेको बताउँदै औद्योगिक विकास,नागरिकलाई रोजगारीको वातारण सिर्जना गर्न पनि गठबन्धनले जित्नुपर्ने औल्याए। गृहमन्त्री खाणले लुम्बिनी प्रदेशको स्थायी राजधानी रुपन्देहीको बुटवलमै कायम रहने दाबी गरे। उनले स्थायी राजधानी तोकिएको क्षेत्र दाङमा राजधानी लैजाँदा नेपाल सरकारको खर्बौ रकम लगाउनुपर्ने भएकाले उक्त निर्णय सच्चाउनुपर्ने बताए। रुपन्देही क्षेत्र नं३ का प्रतिनिधि सभा सदस्य उम्मेदवार समेत रहेका खाणले ओली नेतृत्वको अप्राकृतिक तालमेलले देशलाई दुघर्टनातर्फ लैजान सक्ने बताउँदै सबैलाई सचेत रहन आग्रह गरे। उनले विकासको हावादारी गफ लगाएर सम्वृद्धि नहुने भन्दै रुपन्देहीलाई आर्थिक केन्द्रका रूपमा विस्तार गर्न गठबन्धन र आफू प्रतिबद्ध रहेको तर्क गरे।"
यस्ता छन् नागरिकता विधेयकबारे राष्ट्रपति कार्यालयले सर्वोच्चलाई लेखेको १३ बुँदे जवाफ (पूर्णपाठ),"काठमाडौं: राष्ट्रपति कार्यालय शीतल निवासले नागरिकता विधेयक प्रमाणीकरण नगर्नुका कारणबारे सर्वोच्च अदालतलाई १३ बुँदे जवाफ पठाएको छ। अदालतलाई राष्ट्रपति कार्यालयले दिएको जवाफमा संविधानको भावना, विधि र प्रक्रियाविपरीत हुने गरी विधेयक पुन:प्राप्त भएपछि यथावस्थामा राखिएको उल्लेख छ । राष्ट्रपति कार्यालयका सचिव यादवप्रसाद कोइरालाले कार्तिक २७ गते सोमबार लेखेको जवाफ सर्वोच्चमा मंगलबार पेस भएको हो । प्रमाणीकरणको लागि आएको विधेयक फिर्ता पठाउँदा १५ बुँदे सन्देशसहित विधेयक पुनर्विचारका लागि पठाइएको स्मरण गराउँदै राष्ट्रपति कार्यालयले त्यसबारे संसद्मा थप छलफलबहसपरामर्श भएर नयाँ विधेयक तर्जुमा हुने विश्वास लिइएको भए पनि त्यसो नभइ फेरि जस्ताको तस्तै आएपछि विधेयक यथावस्थामा राखिएको जवाफमा लेखिएको छ । राष्ट्रपतिले नागरिकता विधेयक प्रमाणीकरण नगरेको विषयमा परेको रिटमाथि सर्वोच्च अदालतले सुनुवाइ गर्नु राष्ट्रपति संस्थाकै अपमान भएको समेत जवाफमा जिकिर गरिएको छ। पूर्णपाठ"
साम्प्रदायिकता भड्काउन खोजेको भन्दै एमाले उम्मेदवारविरुद्ध आयोगमा उजुरी,"वीरगन्ज : पर्सा क्षेत्र नम्बर ४ का प्रतिनिधिसभा सदस्य उम्मेदवार जालिम मियाँले जातीय र साम्प्रदायिकता भड्काउन खोजेको भन्दै निर्वाचन आयोगमा उजुरी परेको छ। पर्सा ४ मा नेकपा एमालेजसपा गठबन्धनबाट प्रतिनिधिसभा सदस्यमा एमालेका उम्मेदवार मियाँले चुनावी सभाका क्रममा मधेसी पहाडीबीच साम्प्रदायिकता फैलाउने गरी अभिव्यक्ति दिएको भन्दै त्यहि क्षेत्रबाट प्रतिनिधिसभा सदस्यमा नेपाली कांग्रेसका उम्मेदवार रमेश रिजालले बुधबार उजुरी दिएका हुन्। रिजालले मियाँलाई कारबाहीको माग गर्दै निर्वाचन आयोग, जिल्ला निर्वाचन कार्यालय पर्सा र पर्सा क्षेत्र नम्बर ४ को निर्वाचन अधिकृतको कार्यालयमा इमेल मार्फत उजुरी पठाएका हुन्। रिजालले दिएको उजुरीमा भनिएको छ'पर्सा क्षेत्र नम्बर ४ मा पर्ने धोबिनी गाँउपालिका वडा नम्बर ५ जगरनाथपुर टोलमा मंगलबार आयोजित चुनावी सभालाई सम्बोधन गर्दै एमाले उम्मेदवार मियाँले निर्वाचनलाई प्रभावित पार्न पहाडी समुदायलाई गाली गलौज गर्दै निर्वाचन आचारसंहिता र कानुनको धज्जी उडाउनुका साथै मधेसीपहाडी समुदायबी द्वन्द्व भड्काउने काम गरेकाले मियाँ विरुद्ध आवश्यक कारबाहीको माग गर्दछु।' निर्वाचन आचार संहिता २०७९ को दफा १३ को १ (ब) मा कुनै साम्प्रदायिक विद्वेष फैलाउनेगरी प्रचारप्रसार गर्न वा मत माग्न नुहुने व्यवस्था गरेको छ। एमालेका उम्मेदवार मियाँले सामाजिक सदभाव भड्काउने गरी दिएको अभिव्यक्ति सहितको भिडियो र लिखित निवेदन निर्वाचन आयोग, जिल्ला निर्वाचन कार्यालय र निर्वाचन अधिकृतको कार्यालयमा इमेल मार्फत पठाएको कांग्रेस उमेदवार रिजालले बताए। निर्वाचन कसुर सजाय ऐन २०७३ को दफा २२ को १ (ग) मा कुनै धर्म जातजाती वर्ग,क्षेत्र वा सम्प्रदाय बीचको सम्बन्धमा खलल पुर्याउने वा हिंसात्मक कार्य गर्न दुरुत्साहन गर्ने वा भाषा, धर्म, समुदाय वा क्षेत्रियताका आधारमा घृणा वा विद्वेष उत्पन्न गर्न नहुने व्यवस्था छ। उक्त दफाको (२)मा यस्तो कसुर गर्नेलाई २ लाख रुपियाँ जरिवाना र ३ वर्ष कैद सजाय हुने व्यवस्था रहेको छ। पर्सा क्षेत्र नम्बर ४ का प्रतिनिधिसभा सदस्य उम्मेदवार जालिम मियाँ।"
जित सुनिश्चित भइसक्यो: मन्त्री श्रेष्ठ (भिडियो वार्ता),"काठमाडौं: संस्कृति, पर्यटन तथा नागरिक उड्डयनमन्त्री जीवनराम श्रेष्ठ सत्ता गठबन्धनको तर्फबाट काठमाडौं८ का उम्मेदवार हुन् । उनी अहिले चुनावी अभियानका क्रममा घरदैलोमा व्यस्त छन् । जनतासँग भोट माग्दै हिँडेका श्रेष्ठ आफू जित नजिक पुगेको दावी गर्छन् । उनले पार्टी विभाजन, सत्ता गठबन्धन निर्माण, आगामी सरकार गठन तथा सत्ता गठबन्धनले चलाएको चुनावी अभियानसँगै गठबन्धनको आवश्यकताबारे अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग खुलेर कुराकानी गरेका छन् । हेर्नुहोस् श्रेष्ठसँग गरिएको कुराकानी ।"
प्रज्ञा खेलाडी सम्मान बुढामगरलाई,"काठमाडौं: नयाँ वानेश्वरस्थित काठमाडौं प्रज्ञा कुञ्ज स्कुलले वार्षिक खेलकुद दिवसका अवसरमा विश्व बुढामगरलाई यस वर्षको प्रज्ञा खेलाडी सम्मान प्रदान गरेको छ । त्रिपुरेश्वरस्थित दशरथ रंगशालामा विशेष कार्यक्रमको आयोजना गरी मनाइएको उक्त कार्यक्रममा स्कुलकी प्रिन्सिपल सुनिता पौडेलले सम्मान प्रदान गरेकी हुन् । उनी राष्ट्रिय तथा अन्तर्राष्ट्रिय स्तरमा ख्यातिप्राप्त उसु खेलाडी हुन् । दिवसमा दर्जनभन्दा बढी खेलकुद समावेश गरिएका थिए । कार्यक्रम तीन चरणमा सम्पन्न गरिएको थियो । उद्घाटन सत्रमा विद्यार्थीहरूको मार्च पास, उसु र कराँते समूहको विशेष प्रस्तुति प्रमुख आकर्षण बनेका थिए । दोस्रो सत्रमा स्वागत मन्तव्य, नृत्य र संगीत प्रस्तुत गरिएको थियो भने तेस्रो सत्र खेलकुद विशेष थियो । विभिन्न १० चरणमा सम्पन्न खेलकुद सत्रमा कक्षा १ देखि कक्षा १० सम्मका बालबालिकाका लागि दौड प्रतियोगिता, बेलुन फुटाइ, सिक्का दौड, रेल दौड, किताब सन्तुलन दौड, लङ जम्प लगायतका दर्जनभन्दा बढी खेलकुद समावेश गरिएको थियो । कार्यक्रममा विद्यार्थीका तर्फबाट कक्षा १ मा अध्ययनरत छात्र अन्वय बुढाथोकीले स्वागत मन्तव्य दिए । खेलकुद प्रमुख रोजन राईले खेलकुद कार्यक्रम र आगामी योजनाका बारेमा जानकारी दिए । अभिभावकका लागि पनि दौडलगायत विभिन्न प्रतियोगितात्मक खेल आयोजना गरिएको थियो । प्रतियोगितामा विभिन्न उपाधि जित्न सफल विद्यार्थी र अभिभावकलाई पुरस्कार, पदक तथा प्रमाणपत्र वितरण गरिएको थियो ।"
होटेलको खाना खर्चको बिल उपलब्ध गराउन निर्देशन,"काठमाडौं : निर्वाचन आयोगले होटेलको खाना खर्चको बिल उपलब्ध गराउन निर्देशन दिएको छ। आयोगले चितवनको होटल रोयल सेन्चुरी र नेपाल कम्युनिष्ट पार्टी (माओवादी केन्द्र) का जिल्ला अध्यक्षलाई पत्र पठाइ उक्त निर्देशन दिएको हो। यही कात्तिक २९ गतेको जनप्रदर्शनमा सहभागीलाई खाना खुवाइएको खर्चको बिलको प्रमाणित प्रति उपलब्ध निर्देशन दिएको आयोगले जनाएको छ। आयोगले सो पार्टीका जिल्ला अध्यक्षलाई २४ घन्टाभित्र स्पष्टीकरण पेस गर्न पनि भनेको छ। सो पार्टीका चितवन अध्यक्षले आफ्नो सामाजिक सञ्जालमा पोष्ट गरी उक्त दिन 'बिहान ८ बजे नारायणगढ लायन्स चोकबाट गठबन्धनको जनप्रदर्शन हुने हुँदा सम्पूर्ण नेता एवं कार्यकर्तामा सक्रिय उपस्थितिका लागि हार्दिक अनुरोध गरिन्छ, साथै जनप्रदर्शन पछि होटल रोयल सेन्चुरीमा खानाको व्यवस्था गरिएको छ' भन्ने व्यहोरा उल्लेख गरिएको सामग्री आयोगमा प्राप्त भएको विषयमा आयोगले पत्र पठाएको हो।"
कुटपिटबाट घाइते भएका युवाको मृत्यु,विराटनगर : मोरङको बूढीगंगा गाउँपालिका५ मा कुटपिट हुँदा घाइते भएका एक जना युवाको उपचारका क्रममा मृत्यु भएको छ। बूढीगंगा७ का २३ वर्षीय करण सरदारको उपचारका क्रममा विराटनगरको गोल्डेन अस्पतालमा मंगलबार राति मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार १२ दिनअघि करणलाई बूढीगंगा५ का २४ वर्षीय राजेश सरदारले दाउराको चिर्पट प्रहार गरेर घाइते बनाएका थिए। एकआपसमा विवाद हुँदा गत कात्तिक १८ गते राति ८ बजेतिर करणलाई राजेशले चिर्पटले हानेका थिए। उनलाई उपचारका लागि गोल्डेन अस्पताल ल्याइएको थियो। राजेशलाई नियन्त्रणमा लिएर घटनाको अनुसन्धान भइरहेको प्रहरीले जनाएको छ। प्रहरीले उनीविरुद्ध कर्तव्य ज्यान मुद्दामा अनुसन्धान अघि बढाएको छ।
स्याङ्जाको अर्जुनचौपारीमा ११७ जना कांग्रेस प्रवेश,स्याङ्जा : चुनाव नजिकिँदै गर्दा स्याङ्जामा बुधबार १ सय १७ जना नेपाली कांग्रेस प्रवेश गरेका छन्। नेकपा एमालेको आधार क्षेत्र रहेको अर्जुनचौपारी गाउँपालिकाको विभिन्न वडाका ११७ जना कांग्रेसमा प्रवेश गरेका हुन्। एमाले निकट महिला संगठन जिल्ला सदस्य मैना थापाको नेतृत्वमा उनीहरू लोकतान्त्रिक बामगठबन्धनले आयोजना गरेको चुनावी सभामा उनीहरू प्रवेश गरेका बताइएको छ। अघिल्लो पटक जिताएर पठाएका सांसदले विकासमा अर्घेलो व्यवहार गरेको भन्दै कांग्रेस प्रवेश गरेको उनीहरू बताउँछन्। नवप्रवेशीलाई नेपाली कांग्रेसका जिल्ला सभापति एवं प्रतिनिधिसभा क्षेत्र नं १ का उम्मेदवार राजु थापाले पार्टी सदस्यता प्रदानसहित दोसल्ला र मालाले स्वागत गरे।
देश विकास गर्न गठबन्धन नै चाहिन्छ: प्रधानमन्त्री देउवा,"डडेल्धुरा: प्रधानमन्त्री तथा नेपाली कांग्रेसका सभापति शेरबहादुर देउवाले देशको विकास गर्न गठबन्धन कै सरकार चाहिने बताएका छन् । गृहजिल्ला डडेल्धुराको भागेश्वर गाउँपालिका३ बोगटामा आयोजित चुनावी सभालाई सम्बोधन गर्दै प्रधामन्त्री देउवाले संविधान मिचिने खतरा बढेपछि गरिएको गठबन्धन देशको विकासका लागि टिकाउनुपर्ने बताए । संविधानको रक्षासँगै देशलाई समृद्ध बनाउन गठबन्धन अझै लामो समयसम्म गर्नुपर्ने आवश्यक रहेको उनको भनाइ छ। गठबन्धन जोगाउन मङ्सिर ४ गतेको निर्वाचनमा गठबन्धनका उम्मेदवारलाई जिताउन उनले मतदातासँग अपिल गरेका छन् । उनले भने, तपाइँहरूलाई थाहा छ । केपी ओलीले संविधान मिच्न खोज्नुभयो । त्यो पनि दुईदुई पटक । उहाँहरूले गठबन्धनको सरकार बनाएपछि राजनीतिक स्थिरता होला, देशमा विकास होला, देश समृद्ध हुन्छ भन्ने हामीलाई लागेको थियो । तर, उहाँले उल्टो गर्नुभयो । दुःख गरेर बनाएको नयाँ संविधान र लोकतन्त्रको मर्म विपरीत प्रतिनिधि सभा विघटन गरेर देशमा फेरि राजनीतिक अस्थिरता ल्याउन खोजियो । त्यसबाट जोगिन र देशलाई बचाउन हामीले गठबन्धन गरेका हौँ ।' प्रधानमन्त्रीले भने, 'डडेलधुराले मलाई ६ पटक जिताइसकेको छ । यसपटक पनि मलाई जिताउनु हुनेछ भन्नेमा विवश्वस्त छु।' चुनावी प्रचारप्रसारका लागि प्रधानमन्त्री देउवा बुधबार दोस्रो पटक गृहजिल्ला डडेल्धुरा पुगेका हुन् । चुनाव अवधीसम्म उनी डडेल्धुरा नै बस्ने योजना छ । पहिलो चरणमा चार दिन जिल्ला बसेका देउवले स्थानीय तहका सात पालिकामाा आयोजित सभालाई सम्बोधन गरेका थिए ।"
"जीप दुर्घटनामा चालकको मृत्यु, ११ जना घाइते","बेनी : म्याग्दी सदरमुकाम बेनीसँगै रहेको पर्वतको जलजला गाउँपालिका३ माइनडाडामा बुधबार जीप दुर्घटना हुँदा चालकको मृत्यु भएको छ। वारीबेनीदेखि मल्लाज जाँदै गरेको ग १ ज ५२९६ नम्बरको जीप दुर्घटनामा गम्भिर घाइते भएका तीन जनालाई पोखरा रिफर गरिएको छ भने आठ जनाको म्याग्दीको बेनी अस्पतालमा उपचार भइरहेको छ। वारीबेनी प्रहरी चौकीका प्रमुख बिराट ढकालले पर्वतको जलजला गाउँपालिका२ का ३७ वर्षीय डम्मरबहादुर नेपालीको उपचारका क्रममा बेनी अस्पतालमा मृत्यु भएको बताए। ढकालका अनुसार मृतक नेपाली जीपका चालक हुन्। गम्भीर घाइते भएका उमेर नखुलेकी सिर्जना परियार, १५ वर्षीय आषिस नेपाली र ३० वर्षीय सुमन नेपालीलाई पोखरा रिफर गरिएको बेनी अस्पतालले जनाएको छ। १५ वर्षीया सपना परियार, २० वर्षीया प्रियंका बोहोरा, ४० वर्षीया माया दमाई, १३ वर्षीया यसोदा परियार, २३ वर्षीय रोजनसिंह रोदन, १० वर्षीय नविन वर्देवा, १२ वर्षीय सन्देश रत्न र १४ वर्षीय अजित परियारको बेनी अस्पतालमा उपचार भइरहेको छ। जीपमा सवार सबैजना जलजला गाउँपालिका२ का बासिन्दा हुन्। जीप उकालो सडकबाट करिब १५० मिटर तल पाखोमा खसेको प्रहरीले जनाएको छ। दुर्घटनाको कारणबारे अनुसन्धान भइरहेको वारीबेनी प्रहरी चौकीका प्रमुख ढकालले बताए।"
बहुविवाहको मुद्दा लागेका उम्मेदवार सन्तोष कुमार मेहताको उम्मेदवारी खारेज,"काठमाडौंः निर्वाचन आयोगले सुनसरी४ को प्रदेश सभा २ का लोकतान्त्रिक समाजवादी पार्टी नेपालका उम्मेदवार सन्तोषकुमार मेहताको उम्मेदवारी खारेज गरेको छ । आयोगले बहुविवाहसम्बन्धी कसुर लागेका मेहताको उम्मेदवारी खारेज गरेको हो । आयोगले सूचना जारी गर्दै भनेको छ, प्रदेशसभा सदस्य निर्वाचन ऐन २०७४ को दफा १३ खण्ड (च) बमोजिम मेहताले बहुविवाहसम्बन्धी कसुरमा कैद सजाय पाइ त्यस्तो सजाय भुक्तान गरेको मितिले ३ वर्ष पूरा नभएकाले निजको उम्मेदवारी अयोग्य ठहर भइ खारेज गरिएको हो ।'"
"शरणार्थी र आप्रवासीहरू माथि निगरानी, विप्लवदेखि वैद्य सम्मका सुरक्षा चुनौती, ७५ हजार सैनिक परिचालन","काठमाडौंः गृह मन्त्रालयले नेत्र विक्रम चन्द(विप्लव) नेतृत्वको नेपाल कम्युनिष्ट पार्टी(नेकपा)का कार्यकर्ताको गतिविधिले आसन्न प्रतिनिधि र प्रदेश सभा निर्वाचनमा खतरा निम्त्याउन सक्ने विश्लेषण गरेको छ । निर्वाचन घोषणा गरेसँगै निर्वाचन आयोगले भयरहित ढंगले निर्वाचन गराउन राजनीतिक दल र सुरक्षा निकायहरूको प्रतिवद्धता खोजिरहेको छ । गृह मन्त्रालयले निर्वाचनका लागि देखिने त्यस्ता संभावित खतरालाई नियन्त्रण गर्न प्रतिनिधि र प्रदेशसभा सदस्य निर्वाचन लक्षित विशेष सुरक्षा योजना बनाइ कार्यान्वयनमा ल्याएको छ । गृहले बनाएको योजनामा निर्वाचनलाई खतरा पुर्याउन सक्ने संभावित १२ वटा विभिन्न समूहको गतिविधिमाथि सुक्ष्म निगरानी गर्ने र सोही अनुसारको सुरक्षा रणनीति तय गर्ने उल्लेख रहेको गृह मन्त्रालयका एक अधिकारीले अन्नपूर्णलाई बताए । निर्वाचन सुरक्षाबारे मंगलबार समेत गृह मन्त्रालयमा छलफल भएको छ । बैठकमा गृहमन्त्री बालकृष्ण खाण अनुपस्थित थिए । प्रमुख निर्वाचन आयुक्त दिनेशकुमार थपलिया, तीनवटै सुरक्षा निकायका प्रमुख बैठकमा उपस्थित थिए । बैठकले निर्वाचन सफल बनाउन कुनै पनि सुरक्षा कमजोरी हुन नदिने निष्कर्ष निकालेको गृह स्रोतले जनाएको छ । गृह मन्त्रालयले विप्लवले नेतृत्व गरेको नेकपा, नेकपाबाट टुक्रिएर धर्मेन्द्र बास्तोलाको नेतृत्वमा बनेको नेकपा बहुमत, मोहन वैधले नेतृत्व गरेको नेकपा क्रान्तिकारी(माओवादी), आहुतीले नेतृत्व गरेको वैज्ञानिक समाजवादी कम्युनिष्ट पार्टीका कार्यकर्ताको गतिविधि निर्वाचनका लागि सुरक्षा चुनौती बन्न सक्ने विश्लेषण गरेको स्रोतले बताएको छ। त्यस्तै जनमत पार्टीबाट टुक्रिएको स्वाधीन मधेस जनअभियान, शिव सेना नेपाल, शाही युवा शक्ति नेपाल, सीमा क्षेत्रमा हुने घुसपैठ तथा आपराधिक समूह, अराजक जातिय तथा क्षेत्रीय समूह र स्वतन्त्रको नाममा बनेका संगठित समूहले संचालन गरेका गतिविधिहरू निर्वाचन विरोधी हुन सक्ने भन्दै गृहमन्त्रालयले निगरानी गर्न सुरक्षा निकायलाई निर्देशन दिएको छ । गृह मन्त्रालयले राजनीतिक दलका अस्वस्थ प्रतिस्पर्धा, अवैध तथा जबरजस्ती चन्दा संकलन लगायत पनि आसन्न निर्वाचनको सुरक्षा चुनौतीको रुपमा लिएको छ । मंसिर ४ गते हुने प्रतिनिधि र प्रदेशसभा निर्वाचनमा नेपाली सेनाले बाहिरी सुरक्षा र अति संवेदनशील तथा संवेदनशील जिल्लाका मतदानस्थलको सुरक्षा गर्नेछ । आसन्न निर्वाचनका लागि ७४ हजार ८ सय ४९ जना सैनिक अधिकारीहरू खटिने छन् । गृह मन्त्रालय स्रोतका अनुसार मंसिर ४ को निर्वाचनमा ७१ हजार ६ सय ९३ जना प्रहरी, १ लाख १५ हजार म्यादी, ३५ हजार सशस्त्र प्रहरी र भण्डै २ हजारको संख्यामा राष्ट्रिय अनुसन्धान विभागका सुरक्षाकर्मीहरू खटिने छन् । निर्वाचनका लागि बनेको सुरक्षा योजना अनुसार उनीहरूलाई परिचालन गरिएको छ । गृह मन्त्रालयले नेपालमा बस्दै आएका शरणार्थी र आप्रवासीमाथि समेत निगरानी बढाउने निर्णय गरेको छ । निर्वाचनका बेला शरणार्थी र आप्रवासीहरूलाई कुनै समुहले प्रयोग गर्न सक्ने र उनीहरूको घुषपैठ हुन सक्ने आशंकामा गृहले उनीहरूमाथि निगरानी बढाएको छ । घुषपैठ र अवाञ्छित गतिविधिमा संलग्न हुने आशंकामा शरणार्थी र आप्रवासीहरूको गतिविधिमा समेत निगरानी बढाउन गृहले सुरक्षा निकायहरूलाई निर्देशन दिएको गृह मन्त्रालयका एक अधिकारीले अन्नपूर्णसँग बताए । नेपालमा शरणार्थीको रुपमा तिब्बती र भुटानी बसेका छन् । विभिन्न मुलुकबाट आएर अवैध रुपमा नेपाल बस्दै आएका आप्रवासीहरू समेत स्थानीय निर्वाचनको सुरक्षा चुनौती बन्न सक्ने भन्दै उनीहरूका गतिविधिमाथि निगरानी बढाउन गृहले सुरक्षा निकायलाई निर्देशन दिएको छ । नेपालमा रोहिंज्या, पाकिस्तानी, बंगलादेशी लगातका भण्डै ६ सयको हाराहारीमा अवैध आप्रवासीहरू बस्दै आएका छन् ।"
भोजपुर घटना : उम्मेदवारलाई लक्षित गरी बम पड्काउने योजना रहेको खुलासा,"भोजपुर : भोजपुरमा चुनावी सभालाई लक्षित गरी बम विस्फोट भएको छ। पौवादुङमा गाउँपालिका२, तिवारी भञ्ज्याङस्थित गठबन्धनको चुनावी सभालाई केन्द्रित गरी बम पड्एिको थियो। उक्त घटनामा एक जना घाइते भएका छन्। बुधबार चुनावीसभा चलिरहँदा उक्त घटना भएको हो। माओवादी केन्द्रका अध्यक्ष पुष्पकमल दाहाल प्रचण्ड र नेपाली कांग्रेसका प्रवक्ता प्रकाशशरण महतको विशेष उपस्थितिमा हुने भनिएको उक्त चुनावी सभालाई लक्षित गरी बम पड्किएको हुनसक्ने प्रहरीले जनाएको छ। जिल्ला प्रहरी कार्यालय भोजपुरका डीएसपी शरतकुमार थापाका अनुसार विस्फोटबाट घाइते भएका अरुण गाउँपालिका ४, चरम्बीका सुमन श्रेष्ठ आफैंले बोकेको उक्त बम विस्फोट भएको हो। विस्फोटमा श्रेष्ठको बाँया खुट्टामा गहिरो चोट लागेको छ। घटनापछि उनलाई स्थानीय स्वास्थ्य चौकीमा प्राथमिक उपचार गराइएको थियो। दिउँसो ३ बजे दाहाल र महत हेलिकोप्टरबाट अवतरण हुने कार्यक्रम थियो। तर त्यसको डेढ घण्टाअघि नै बम विस्फोट भयो, जिल्ला प्रहरी कार्यालयका इन्सपेक्टर नितेशकुमार सिंहले भने। बम विस्फोटपछि दाहाल र महतको कार्यक्रम स्थगित भएको गठबन्धन दलका एक नेताले बताए। चुनावीसभा चलिरहँदा उम्मेदवारमाथि लक्षित गरी बम पड्काउने उद्देश्य हुँदाहुँदै उक्त घटना भएको हुनसक्ने उनले बताए। स्रोतका अनुसार बम बोक्ने उक्त व्यक्ति केही समयअघिसम्म नेत्रविक्रम चन्द विप्लव नेतृत्वको नेकपा माओवादीमा आबद्ध थिए। यसअघिका विभिन्न गतिविधिमा पनि उनी विप्लव समूहबाट सक्रिय कार्यकर्ताको रूपमा रहेको बुझिएको छ। चुनाव विथोल्ने आपराधिक घटनाले मतदातालाई त्रसित बनाएको तिवारी भञ्ज्याङका स्थानीय पूर्ण श्रेष्ठले बताए। उनलर् भने, चुनावी सभामा बम पड्किँदा यहाँका मतदातालाई शान्तिपूर्ण वातावरणमा मतदान गर्न पाउने स्थिति छैन। कसरी मतदान गर्नु। प्रहरीले घटनाको छानबिन गरिरहेको बताएको छ।"
दशरथ रंगशालमा नेपाल र पाकिस्तानको खेल सुरु,"काठमाडौं : मैत्रीपूर्ण फुटबल खेलका लागि नेपाल र पाकिस्तान भिडिरहेको छ। मैत्रीपूर्ण खेल दशरथ रंगशालामा ५ बजेबाट सुरु भएको हो। नेपाल टिम तर्फबाट रोहित चन्दको कप्तानीमा मैदानमा उत्रिएका छन्। नेपालले करिब ३ वर्षपछि मैदान फर्किएको पाकिस्तानलाई हराउने योजनामा रहेको छ। नेपालको तर्फबाट रोहित चन्द, दीप कार्की, अनन्त तामाङ, दिनेश राजवंशी, सुजल श्रेष्ठ, तेज तामाङ, सेसेहाङ, आङ्देम्बे, पुजन उपरकोटी, आयुष घलान, विमल घर्ति मगर र अन्जन विष्ट सुरुवाती ११ मा परेका छन्। हेड टू हेडमा को बलियो ? नेपालले हालसम्म पाकिस्तानसँग खेलेका १६ खेलमध्ये पाँच खेलमा जित निकालेको छ भने ६ खेलमा बराबरी नतिजा निकालेको छ। बाँकी पाँच खेलमा पाकिस्तान विजयी भएको छ। सन् २०१८ मा बंगलादेशको ढाकामा साफ च्याम्पियनसिपमा नेपाल र पाकिस्तानको अन्तिम भेट भएको थियो। जुन खेलमा पाकिस्तानले २१ को जित निकाल्दा नेपालका लागि विमल घर्ती मगरले गोल गरेका थिए। त्यसअघि सन् २०१३ मा नेपालमै भएको साफ च्याम्पियनसिपमा नेपाल र पाकिस्तानले ११ गोलको बराबरी खेलेका थिए। निर्धारित ९० मिनेटसम्म १० ले पछि परेको नेपालका लागि इन्जुरी समयमा विमलघर्ती मगरले गोल गर्दै हारबाट जोगाएका थिए। सन् २०१३ मै भएका दुई मैत्रीपूर्ण खेलमा नेपाल दशरथ रंगशालामा पराजित भएको थियो। दुवै खेलमा पाकिस्तानले १० को जित निकालेको थियो। भारतको नयाँ दिल्लीमा २०११ मा भएको साफ च्याम्पियनसिपमा नेपाल र पाकिस्तानले ११ गोलको बराबरी खेलेका थिए। त्यसअघि सन् २००८ मा भने माल्दिभ्समा साफ च्याम्पिनयनसिपमा नेपालले ४१ को जित निकालेको थियो। सोही खेलमा नेपाली राष्ट्रिय टिमका सयुक्त सर्वाधिक गोलकर्ता निराजन रायमाझीले नेपालका लागि १३औं गोल गरेका थिए।"
भारतमा हवाइ यात्रा गर्दा अब मास्क लगाउन नपर्ने,"नयाँ दिल्ली : भारतमा हवाइ यात्रा गर्दा अब मास्क लगाउन नपर्ने भएको छ। भारतको नागरिक उड्यन मन्त्रालयले नयाँ निर्देशिका जारी गर्दै मास्क लगाउन नपर्ने बताएको हो। कोरोना सुरु भएपछि विमानमा यात्रा गर्दा मास्क अनिवार्य लगाउनुपर्ने थियो। मास्क नलगाए ठूलो जरिवाना तिर्नुपर्थ्यो। मन्त्रालयले कोरोना नियन्त्रणमा आएका कारण मास्क लगाउनुपर्ने बाध्यतात्मक व्यवस्था हटाइएको जनाएको छ। 'विमानमा यात्रा गर्दा अब मास्क लगाउन पर्दैन। विमानमा मास्क लगाउनुस् भनेर भन्न पाइन्छ। तर, मास्क लगाउँदिनँ भन्नेलाई जरिवाना गर्न पाइन्न,' मन्त्रालयले भनेको छ। विमानमा यात्रा गर्दा मास्क लगाउनुपर्ने व्यवस्था हटाइएको भएपनि अरू प्रतिबन्ध भने यथावत छ।"
"महँगी बढ्यो, तराईमा सबैभन्दा बढी","काठमाडौं : चालु आर्थिक वर्ष २०७९८० को पहिलो त्रैमासिक अवधिमा मूल्यवृद्धि आठ दशमलव ५० प्रतिशत पुगेको छ। नेपाल राष्ट्र बैंकले बुधबार सार्वजनिक गरेको देशको वर्तमान आर्थिक तथा वित्तीय स्थिति प्रतिवेदनअनुसार असोज महिनासम्ममा वार्षिक बिन्दुगत उपभोक्ता मूल्यवृद्धि आठ दशमलव ५० प्रतिशत पुगेको हो। राष्ट्र बैंकको विवरणअनुसार तराई क्षेत्रमा मूल्यवृद्धि चर्को छ। काठमाडौं उपत्यकामा छ दशमलव ९३ प्रतिशत, तराईमा नौ ४२ प्रतिशत, पहाडमा आठ दशमलव ८४ प्रतिशत र हिमालमा सात दशमलव ०७ प्रतिशत महँगी बढेको बैंकले जनाएको छ। यो अवधिसम्ममा खाद्य तथा पेय पदार्थको मूल्यवृद्धि आठ दशमलव ०५ प्रतिशत र गैरखाद्य तथा सेवा क्षेत्रको मूल्यवृद्धि आठ दशमलव ८५ प्रतिशत रहेको छ। त्यस्तै, रेष्टुराँ तथा होटल क्षेत्रको वार्षिक बिन्दुगत मूल्यवृद्धि १५ दशमलव ९१ प्रतिशत, फलफूलको १२ दशमलव ०६ प्रतिशत, मदिराजन्य पेय पदाथको १० दशमलव २४ प्रतिशत, दुग्ध पदार्थ तथा अण्डाको नौ दशमलव ४५ प्रतिशत र सुर्तीजन्य पदार्थको आठ दशमलव ४४ प्रतिशत रहेको छ। सेवा समूहअन्तर्गत यातायात क्षेत्रको मुद्रास्फीति २१ दशमलव १५ प्रतिशत, स्वास्थ्य क्षेत्रको १० दशमलव ५४ प्रतिशत, फर्निसिङ्ग तथा घरायसी उपकरणको नौ दशमलव ४५ प्रतिशत र शिक्षाको आठ दशमलव ११ प्रतिशत रहेको छ। प्रतिवेदन अनुसार असोज महिनामा वार्षिक बिन्दुगत थोक मुद्रास्फीति १३ दशमलव ७३ प्रतिशत रहेको छ।"
गृह मन्त्रालयलाई निर्वाचन सुरक्षाबारे ११ बुँदे निर्देशन,"काठमाडौं : उच्चस्तरीय निर्वाचन सुरक्षा समितिको बुधबार बसेको बैठकले गृह मन्त्रालयलाई निर्वाचन सुरक्षाबारे ११ बुँदे निर्देशन दिने निर्णय गरेको छ। समितिको बैठकले गृह मन्त्रालयमार्फत सम्बद्ध निकायलाई निर्वाचनलाई स्वच्छ, स्वतन्त्र, निश्पक्ष र भयरहित रूपमा सम्पन्न गर्न गराउन विभिन्न निर्देशन दिने निर्णय गरेको हो। यी हुन् समितिका निर्णय : १ यही मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचन, २०७९ का सन्दर्भमा निर्वाचन बिथोल्ने वा बहिस्कार गर्ने, बुथ कब्जा गर्ने, मतदातालाई मतदानको अवसरबाट वञ्चित गर्ने, डर, धाक, धम्की दिने लगायतका कार्यहरू गरी निर्वाचनको स्वच्छतामा असर पुर्याउने कुनै पनि गतिविधिहरू नगर्न नगराउन उपयुक्त सुरक्षा रणनीति अवलम्बन गर्ने। २ निर्वाचनमा आचारसंहिता उल्लंघनका गतिविधि, निर्वाचन प्रचारप्रसार निषेध अवधिमा हुन सक्ने अवाञ्छित गतिविधि, हातहतियार निषेधजस्ता कार्यहरूको निगरानी गरी पूर्ण रूपमा नियन्त्रणका लागि सम्बद्ध सबै पक्षहरू सक्रिय रूपमा परिचालित हुने। ३ निर्वाचनको मितिभन्दा ४८ घण्टा अगाडिदेखि निर्वाचनको अन्तिम परिणाम घोषणा नभएसम्म मादक पदार्थ बिक्री वितरण तथा सेवनमा प्रतिबन्ध लगाउने। ४ मतदानको दिनको ४८ घण्टा अगाडी देखि प्रचारप्रसार गर्न निषेध गरिएकोले उक्त अवधिमा सुरक्षा निकायले निगरानी बढाई प्रचारप्रसार लगायतका निर्वाचन कानून प्रतिकूल हुने कुनै पनि प्रकारका अवाञ्छित गविविधिहरू पूर्णरूपमा नियन्त्रण गर्ने। ५ निर्वाचन आयोगबाट जारी गरिएको मतदानको दिनको सवारी आवागमन व्यवस्थापन सम्बन्धी मापदण्ड, २०७९ को पूर्ण पालना गरी, गराई मतदानका दिन सवारीको व्यवस्थित आवागमनको प्रबन्ध गर्ने। ६ निर्वाचन सुरक्षाका लागि प्रत्येक मतदान केन्द्रमा ३० मिनेट भित्र पुग्न सक्ने गरी पर्याप्त रिजर्भ फोर्सको व्यवस्था मिलाउने, निर्वाचन सुरक्षा जोखिमका आधारमा आवश्यकता अनुसार सुरक्षा गस्ती परिचालन गर्ने। ७ निर्वाचनलाई शान्तिपूर्ण रूपमा निर्वाचनलाई शान्तिपूर्ण रूपमा सम्पन्न गर्न क्षेत्रगत संवेदनशीलता समेतलाई मध्यनजर गरी पर्याप्त मात्रामा अधिकार सम्पन्न घुम्ती टोली परिचालन गर्ने व्यवस्था मिलाउने। उक्त घुम्ती टोलीले निर्वाचन आचारसंहिता, २०७९ तथा निर्वाचन (कसुर तथा सजाय), ऐन, २०७३ बमोजिम निषेध गरेका विषयमा सघन अनुगमन र कारवाही गर्ने र स्थानीय प्रशासन ऐन, २०२८ बमोजिम प्रमुख जिल्ला अधिकारीबाट प्रत्यायोजित अधिकार समेत प्रयोग गर्ने। यसरी घुम्ती टोली परिचालन गर्दा महानगरपालिका, उपमहानगरपालिका, जिल्ला सदरमुकाम रहेका पालिका र काठमाडौँ उपत्यका बाहेकका अति संवेदनशील र संवेदनशील निर्वाचन क्षेत्रहरूमा आवश्यकता हेरी परिचालन गर्नेे। ८ निर्वाचन सम्पन्न भएपश्चात् मतपत्र सहितको मतपेटिका ढुवानी सम्बन्धी कार्ययोजना तयार गरी कार्यान्वयन गर्ने। ९ निर्वाचन (मतदान) का दिन सबै आममतदाताहरूले निर्वाध रूपमा मतदान गरी आफ्नो मताधिकार सुनिश्चित हुने वातावरण तय गर्ने व्यवस्था मिलाउने। १० आयोगको संयुक्त निर्वाचन सञ्चालन केन्द्रमा प्राप्त भएका निर्वाचन सञ्चालन तथा व्यवस्थापन सम्बन्धी गतिविधिहरूको अध्ययन गरी आवश्यकता अनुसार नियन्त्रण र व्यवस्थापनका लागि सम्बद्ध सबै पक्षहरूले उपयुक्त कार्ययोजना बनाई प्रभावकारी कार्यान्वयनको व्यवस्था मिलाउने। ११ मतगणना कार्यलाई निर्वाध रूपमा सञ्चालन गर्न मतगणनास्थलको पर्याप्त सुरक्षा प्रबन्ध मिलाउने तथा सम्बद्ध निकायले सो को योजनाबद्ध तयारी र व्यवस्थापन गर्ने, गराउने।"
उमेदवारको माला क्रेज (फोटो फिचर),"जाजरकोट: प्रतिनिधि सभा र प्रदेश सभाको निर्वाचनको मिति नजिकिदै गर्दा उम्मेदवार चुनाव प्रचारमा भ्याईनभ्याई जुटेका छन्। प्रचारमा जुटेका उम्मेदवारका मतदातालाई फकाउने बेग्लाबेग्लै रणनीति छ । तर सबैको एकै समानता चाहिँ मालाको क्रेजको छ । अहिले सयपत्रीका माला उनेर उम्मेदवारको गलामा माला लगाउने होडवाजी नै चलेको देखिन्छ । प्रतिस्पर्धि पार्टीका उम्मेदवारमा माला मोह बढेको देखिन्छ । सामाजिक सञ्जालमा पनि आफ्नो पक्षमा धेरै संख्या देखाउन र स्थानीय मतदाताले भब्य स्वागत गरेको देखाउन कार्यकर्ताले गाँउघरमा जताततै नि:शुल्क पाईने सयपत्रीलगायतका फूलका माला उनेर उम्मेदवारलाई लगाउने होडवाजी नै चलेको विरेन्द्र ऐश्वर्य मावि लिम्साका प्रधानाध्यापक गोरखबहादुर सिंहले बताए । जनताले भन्दा कार्यकर्ताले चुनावी वातावरण देखाउन धेरै माला लगाईदिने गरेको उनले बताए । उनले भने, चुनाव नजित्दै गला भरी माला लगाएका नेता सामाजिक सञ्जालमा छाउँदा र गाँउमा हुने कार्यक्रममा माला र अविरजात्रा हुँदा चुनावको रौनक बढेको छ । यो लोकतन्त्रको सुखद कुरा हो । चुनावले गाँउघरमा निकै चहलपहल बढेको छ । पर्व आएको जस्तो अनुभुति भएको छेडागाड नगरपालिका २ का दीपक बुढाले बताए । यसअघि पैदलै हिड्नु पर्ने नेतालाई अहिले गाँउमा गाडी पुगेपछि प्रचारमा सहज भएको छ ।"
४ दिन रेलसेवा बन्द हुने,जनकपुरधाम : आसन्न निर्वाचनलाई दृष्टिगत गर्दै जनकपुरधाम जयनगर रेलसेवा बिहीबारदेखि चार दिनसम्म बन्द हुने भएको छ। नेपाल रेल्वे कम्पनी लिमिटेडले बुधबार जारी गरेको सूचना अनुसार निर्वाचनका कारण मंसिर १ गतेदेखि ४ गतेसम्मको सम्पूर्ण रेल सेवा बन्द हुने छ। मंसिर ५ गतेदेखि पुनः रेल सेवा नियमित रूपमा सञ्चालनमा आउने कम्पनीका प्रबन्ध सञ्चालक झाले जानकारी गराए। जनकपुरको कुर्थादेखि भारतको जयनगरसम्म ३५ किलोमिटर ब्रोडगेज रेल सेवा सञ्चालनमा रहेको छ। दैनिक दुईपटक सञ्चालन हुँदै आएको आएको रेल सेवाले हजारौं यात्रीहरूका लागि यस क्षेत्रमा यात्रा सहज गरेको छ। निर्वाचनमा शान्ति सुरक्षा व्यवस्थापनका लागि नेपाल भारत सीमा नाका मंसिर १ गतेदेखि ४ गतेसम्म बन्द हुने भएकाले रेल सेवा पनि बन्द गरिएको हो। सीमा नाका व्यवस्थापनका विषयमा नेपाल भारतका सुरक्षा अधिकारीहरूबीच भारतको मधुबन्नी जिल्लाको जयनगरमा संयुक्त बैठक बसेर मंसिर ४ गतेसम्म नाका बन्द गर्ने निर्णय गरिएको हो।
खरानीको डल्ला जस्तो गठबन्धन मंसिर ४ पछि फुट्छ: ओली,"विराटनगर : नेकपा (एमाले)का अध्यक्ष केपी शर्मा ओलीले मंसिर ४ पछि गठबन्धनको आयु सकिने बताएका छन् । निर्वाचनबाट बहुमत ल्याएर एमालेले सरकार बनाउँछ । त्यसपछि गठबन्धनको आयु सकिन्छ, विराटनगर विमानस्थलमा बुधबार सञ्चारकर्मीसँग कुरा गर्दै ओलीले भने, खरानीको डल्लासरह रहेको गठबन्धन फुट्छ । अझ माओवादी त ५७ सिटमा खुम्चिन्छ । उनले अहिलेको गठबन्धन मंसिर ४ बाट उता जानै नसक्ने जिकिर गरे । शासकीय स्वरुप परिवर्तनको मागसहित माओवादी सडकमा जाने कुरा हल्ला मात्रै भएको उनको भनाइ छ । अबको चुनावबाट माओवादी ५७ सिटमा खुम्चिन्छ । अस्तित्व नै सकिएपछि सडकमा जान सक्ने अवस्थामै हुँदैन, उनले भने, एमालेको बहुमतको सरकार बन्छ । गठबन्धन नै रहँदैन । नेकपा (माओवादी केन्द्र)का अध्यक्ष पुष्पकमल दाहाल प्रचण्डले गठबन्धन २० वर्ष टिक्छ भनेर दिएको अभिव्यक्तिप्रति लक्षित गर्दै ओलीले भने, हिजो छोरी बिकाउन १५ वर्ष भनेको र आज आफू बिक्न २० वर्ष भनेर हल्ला मात्र चलाइएको हो । गठबन्धन २० वर्ष टिक्छ भनेर कसैका श्रीमती, छोरी र ज्वाईंलाई जिताउन नचाहिने हिसाबले बाँडेको प्रलोभन राष्ट्रिय राजनीतिको विषय नबन्ने उनको भनाइ छ । शासकीय स्वरुप परिवर्तन गर्ने कुरा सामान्य विषय भएको उनको भनाइ छ । नेपालको प्रणाली कुनैपनि दलले बहुमत नल्याउने र अस्थिरता भइरहने खालको देखिएको ओलीले बताए । उनले अहिलेको प्रणालीमा कुनैपनि दलले बहुमत नल्याउँदा हङ पार्लियामेन्ट हुने, सधैँ अस्थिरता निम्त्याइरहने र सधैँ स्वार्थमा केन्द्रित हुने खालको प्रवृत्तिहरु देखिएको उनको जिकिर छ । हङ पार्लियामेन्ट अन्त्यका लागि स्वार्थ केन्द्रित नभएर उदेश्य केन्द्रित हुनुपर्नेमा ओलीको जोड छ । तर शासकीय स्वरुप परिवर्तन सबैको सल्लाहले गर्न सकिने उनको भनाइ छ । डेमोक्रोसिका विभिन्न रूप छन् । त्यसमा शासकीय स्वरूप परिवर्तन गर्ने विषय धेरै ठूलो कुरा हैन, उनले भने, शासकीय स्वरूप परिवर्तन गर्नेनगर्ने भन्ने कुरा विकास गर्ने या नगर्ने भन्ने कुरा हैन । अहिलेकै शासकीय स्वरूपबाट पनि विकास सम्भव छ । विकासमा ध्यान दिए अहिलेको यही शासकीय स्वरूप र प्रणाली उत्तम हुनसक्ने ओलीले बताए । अहिलेको शासकीय स्वरूपको जननी बेलायत भएपनि नेपालमा फरक रूपमा अवलम्बन गरिएको उनको कथन छ।"
गठबन्धनप्रतिको जनलहर देखेर ओलीको सातो गयोः प्रचण्ड,"ताप्लेजुङ : नेकपा माओवादी केन्द्रका अध्यक्ष पुष्पकमल दाहाल प्रचण्डले गठबन्धनप्रतिको जनलहर देखेर एमालेका अध्यक्ष केपी ओलीको सातो गएको टिप्पणी गरेका छन् । ताप्लेजुङमा आयोजित चुनावीसभालाई सम्बोधन गर्दै प्रचण्डले ओलीलाई जनताका माझमा गएर भोट माग्ने अनुमति नभएको बताए । यो गठबन्धनको लहर देखेर केपी ओलीको सातो गएको छ । उनी विच्छिप्त भएकाछन् ,' दाहालले भने, अहिलेको निर्वाचन संविधान मास्ने, गणतन्त्र संघीयता खोस्ने र राजतन्त्र ल्याउन खोज्नेका विरुद्ध संविधान रक्षा र गणतन्त्रको संस्थागत विकास पक्षधरहरुको जनमत संग्रह जस्तै हो। एमाले अध्यक्ष ओली नेतृत्वको गठबन्धन परिवर्तन विरोधी भएकाले जनताले मंसिर ४ गतेको निर्वाचनमार्फत संविधान मास्न खोज्ने त्यो शक्तिलाई परास्त गर्नुपर्ने दाहालको भनाइ थियो । ओलीलाई व्यङ्गय गर्दै प्रचण्डले भने, 'ओलीजी अब फेरि संविधान च्यात्नका लागि जनमत देऊ भनेर जनतामाझ जानुहुन्छ ? यस्तै प्रदेश नं १ को नाम किराँत प्रदेश राख्नुपर्ने बताएका छन् । जय नेपाल,लाल सलाम भन्दै मन्तव्य सुरु गरेका उनले विस्तृत शान्ति सम्झौताको एउटै कागजमा एकापट्टि कांग्रेसका तत्कालिन सभापति गिरिजाप्रसाद कोइराला र अर्कोपट्टि आफूले सही गरेर जय नेपाल, लाल सलाम भन्ने शब्द सम्बोधन गरेको स्मरण गर्दै दाहालले त्यहिँ बेलाबाट सुरु भएको जय नेपाल, लाल सलामको गठबन्धनले शान्ति प्रकृयालाई तार्किक निश्कर्षमा पुर्याउने र संविधानको रक्षा गर्दै संविधानको विकास र परिमार्जनतर्फ केन्द्रित हुने बताए ।"
रोमाञ्चक जितसँगै यूएईविरुद्धको शृंखलामा नेपालको बराबरी,"काठमाडौं : यूएईविरुद्ध जारी एकदिवसीय अन्तर्राष्ट्रिय शृंखलाको दास्रो खेलमा नेपालले महत्त्वपूर्ण जित निकालेको छ। सोमबारदेखि त्रिवि क्रिकेट मैदानमा सुरु भएको शृंखलाको पहिलो खेलमा ८४ रनले पराजित भएको नेपाललाई जित्नै पर्ने दबाब थियो। त्रिवि क्रिकेट मैदानमा टस जितेर फिल्डिङ रोजेको यूएईलाई नेपालले ४३२ ओभरमा एक सय ९१ रनमा अलआउट गरेको थियो। नेपालले ४८औं ओभरमा सात विकेट गुमाएर एक सय ९३ रनसहित लक्ष्य पूरा गर्यो। दोस्रो इनिङको खराब सुरुआत गरेको नेपालका लागि गुल्शन झाले सर्वाधिक ३७ रनको इनिङ खेले। सातौं विकेटका लागि आरिफ शेखसँग ६२ रनको साझेदारी गरेका गुल्शनले निरन्तर विकेट गुमाएर हारको संघारमा पुगेको नेपाललाई पुनरागमनको बाटो देखाएका थिए। नेपालका लागि जितका आधार बनेका तल्लो मध्यक्रमका अर्का ब्याटर आरिफले पनि ५८ बलमा तीन चौकासहित ३३ रनको अविजित इनिङ खेले। नवौं नम्बरमा क्रिजमा उत्रिएका सोमपाल कामी १६ रनमा अविजित रहे। त्यसअघि कुशल भुर्तेल ५२ बलमा ६ चौकासहित ३५ रनको योगदान गरेर पेभेलियन फर्केका थिए। त्यसअघि पूर्व कप्तान ज्ञानेन्द्र मल्ल २६ र दीपेन्द्रसिंह ऐरी १३ रन बनाएर आउट भएका थिए। यूएईका लागि रोहन मुस्ताफाले १० ओभरमा २४ रन खर्चेर सर्वाधिक तीन विकेट लिए। त्यस्तै हजरत बिलालले दुई र बासिल हमिदले एक विकेट लिए। पहिलो इनिङमा यूएईका लागि ओपनर मुहम्मद वासिम ४६ बलमा तीन चौका र चार छक्कासहित ५० रनको अर्धशतकीय इनिङ खेले। यस्तै, अलिसान सारफुले ३५, वृत्य अरविन्दले २५, बासिल हामिदले २४ र कप्तान सीपी रिजवानले २२ रनको योगदान गरे। नेपालका लागि सबै (६) जना बलरले विकेट लिए। १० ओभरमा ४१ रन खर्चिएका ललितले तीन विकेट लिएका थिए। त्यस्तै सोमपालले ७२ ओभरमा ३५ रन खर्चेर तीन विकेट लिए। करण केसी, गुल्शन झा, दीपेन्द्रसिंह ऐरी र कुशल भुर्तेलले एकएक विकेट लिए। सोमबार भएको पहिलो एकदिवसीयमा नेपाल ८४ रनले पराजित भएको थियो। यो जितसँगै नेपालले शृंखला एकएक बराबरी गरेको छ। तेस्रो एकदिवसीय अन्तर्राष्ट्रिय शुक्रबार हुनेछ।"
मुस्ताङका ३९ मध्ये १५ मतदान केन्द्र संवेदनशिल,"जोमसोम : मुस्ताङका ३९ मतदान केन्द्रमध्ये १५ वटा मतदान केन्द्र संवेदनशिल रहेका छन् । जिल्ला सुरक्षा समिति मुस्ताङले तयार गरेको तथ्यांकमा जिल्लाका १५ मतदान केन्द्र सम्वेदनशिल रहेको जनाइएको छ । मंसिर ४ गते हुने प्रतिनिधि र प्रदेशसभा निर्वाचनमा मुस्ताङका ५ स्थानीय तहमा कूल ३९ मतदान केन्द्र र एक अस्थायी मतदान केन्द्र तोकिएका छन् । मुस्ताङको प्रदेश कनिर्वाचन क्षेत्रमा कुल १६ र प्रदेश खमा २३ वटा मतदान केन्द्र छन् । विगतमा सम्पन्न भएका निर्वाचनको घटना विश्लेषण र भौगोलिक विकटता र मौसम प्रतिकूलताका आधारमा संवेदनशिल मतदान केन्द्र पहिचान गरिएको जिल्ला प्रहरी कार्यालय मुस्ताङका प्रहरी नायव उपरीक्षक रविन्द्रनाथ पौडेलले जानकारी दिए । जिल्ला सुरक्षा समितिले तयार पारेको मतदान केन्द्रको रिपोर्ट अनुसार मुस्ताङका थासाङ गाउँपालिकाका ८ वटै मतदान केन्द्र संवेदनशिल मतदान केन्द्रको रुपमा रहेको छ । थासाङको लेते,कोवाङ,टुकुचे,घाँसा,छयो,ताक्लुङ,झिप्रा देउराली र सौरु मतदान केन्द्र संवेदनशि केन्द्रको रुपमा लिइएको छ । मुस्ताङको वारागुङ मुक्तिक्षेत्र, लोमान्थाङ र लोघेकर दामोदरकुण्ड गाउँपालिकामा समान २२ मतदान केन्द्र संवेदनशील मतदान केन्द्रमा परेका छन् । यस्तै ,मुस्ताङको घरपझोङ गाउँपालिकाको ६ वटा मतदान केन्द्र मध्ये जनहित मावि जोमसोम संवेदनशील र अरु ५ वटा मतदान केन्द्र सामान्य छन् । वारागुङ मुक्तिक्षेत्र गाउँपालिकाको जनशान्ति मावि कागबेनी र हिमाली आधारभूत विद्यालय शान्ता संवेदनशिल मतदान केन्द्र हुन् ।चीनसँग सीमाना जोडिएको लोमान्थाङ गाउँपालिकाको राष्ट्रिय आधारभूत विद्यालय लोमान्थाङ र लोमान्थाङ२ सम्जुङको सम्जुङ आधारभूत विद्यालयमा रहेको मतदान केन्द्र संवेदनशील मतदान केन्द्रमा परेका छन् । मुस्ताङका ५ स्थानीय तहमा कुल १०९५७ जना मतदाता छन् । जसमध्ये प्रदेश कमा ३५४१ मतदाता र प्रदेश खमा ७४१६ मतदाता रहेका छन् । मुस्ताङमा जिल्लाकै ३९ मतदान केन्द्रमध्ये सबैभन्दा बढी मतदाता रहेको मतदान केन्द्र थासाङ२ को जनआदर्शअमरसिंह मावि मतदान केन्द्र रहेको छ । जहाँ ६४९ मतदाता छन् । यस्तै, सबैभन्दा कम मतदाता रहेको मतदान केन्द्र वारागुङ मुक्तिक्षेत्र३ को समर मतदान केन्द्र हो । जहाँ ३४ जना मतदाता छन् भने सोही पालिकाको वडा ५ को शान्तास्थित हिमाली आधारभूत मतदान केन्द्रमा ३५ जना मतदाता रहेको जिल्ला निर्वाचन कार्यालय मुस्ताङका सूचना अधिकारी समिर थापाले जानकारी दिए । मुस्ताङका ४ राजनीतिक पार्टिका ९ जना उम्मेदवार चुनावी मैदानमा छन् । प्रतिनिधितर्फ ४ र प्रदेश क र ख मा ५ जना उम्मेदवारले प्रतिस्पर्धा गर्दैछन् । मुस्ताङमा नेकपा (एमाले), कांग्रेससहितको सत्ता गठबन्धन, राप्रपा नेपाल र रास्वपाका उम्मेदवारले चुनावमा भाग लिएका छन् ।"
"भोजपुरमा सत्ता गठबन्धनको आमसभा नजिकै बम विस्फोट, बम पड्काउने विप्लव कार्यकर्ता घाइते",भोजपुर : भोजपुरमा सत्ता गठबन्धनको चुनावी सभा नजिकै बम विस्फोट भएको छ। पौवादुङमा गाउँपालिका२ को तिवारी भन्ज्याङमा माओवादी केन्द्रका अध्यक्ष पुष्पकमल दाहाल प्रचण्ड सहभागी हुने कार्यक्रम नजिकै बम विस्फोट गराइएको प्रहरीले बताएको छ। प्रहरीका अनुसार बम विस्फोट गराइएको ठाउँ चुनावी सभास्थलभन्दा दुई सय मिटर टाढा हो। विस्फोटमा एक जना घाइते भएका छन्। प्रहरीका अनुसार विप्लव नेतृत्वको नेपाल कम्युनिस्ट पार्टीका जिल्ला सदस्य सुमन श्रेष्ठ घाइते भएका छन्। प्रहरीको प्रारम्भिक अनुसन्धानबाट मोबाइल जडित बम विस्फोट गराइएको हो। टिफिन बक्सभित्र विस्फोटक पदार्थ भेटिएको प्रहरीले जनाएको छ।
सीमामा नेपाल र भारत सुरक्षाकर्मीको संयुक्त गस्ती,"बैतडी : भारतसँग सिमाना जोडिएको बैतडीमा निर्वाचन सुरक्षामा कडाइ गरिएको छ । जिल्ला सुरक्षा समितिका अनुसार २५ सय भन्दा बढी सुरक्षाकर्मी परिचालन गरिनेछन् । यसैगरी सीमा क्षेत्रमा सशस्त्र प्रहरीले गस्ती बढाएको छ । जिल्लाको पञ्चेश्वर र शिवनाथ गाउँपालिका र दशरथचन्द नगरपालिकाको महाकाली किनारमा सशस्त्र प्रहरीले गस्ती बढाएको हो । मंसिर ४ गते हुने निर्वाचनलाई लक्षित गर्दै नियमित गस्ती भइरहेको सशस्त्र प्रहरी बल, नेपाल नं ५१ गुल्म बैतडीका सशस्त्र प्रहरी नायब उपरीक्षक, गंगादत्त पन्तले जानकारी दिए । बैतडीमा रहेको तीनवटै बीओपीबाट नियमित गस्ती भइरहेको उनले बताए । भारतीय पक्षसँग पनि समुन्वय गरेर संयुक्त गस्ती पनि भइरहेको उनले बताए । जिल्लामा भारतसँग महाकाली नदीले ६१ किलोमिटर सिमाना जोडिएको बैतडीको झुलाघाट, पञ्चेश्वर र शिवनाथ गाउँपालिकामा गरी ३ वटा विओपी सञ्चालनको क्रममा रहेका छन् । बैतडीको झुलाघाटसहितका नाकाहरु मंसिर १ गते राति १२ बजेपछि बन्द रहनेछन् । बैतडीको झुलाघाट र नेपालभारत ओहोरदोहोर गरिने पञ्चेश्वर गाउँपालिका र शिवनाथ गाउँपालिकामा रहेका घाटहरु पनि बन्द रहने जिल्ला प्रशासन कार्यालयले जनाएको छ । निर्वाचनलाई स्वक्ष, मर्यादित र भयरहित वातावरणमा सम्पन्न गर्नको लागि सिमानाका सिल गरिनुका साथै आवश्यक सतर्कता अपनाइएको हो ।"
शेखरलाई भोट माग्दै प्रचण्डले भने: मैले पहिल्यै गिरिजाबाबुलाई 'जय नेपाल' भनेको थिएँ,"विराटनगर: नेकपा (माओवादी केन्द्र)का अध्यक्ष पुष्पकमल दाहाल प्रचण्डले देशभर सत्तारुढ गठबन्धनको पक्षमा लहर आएको दाबी गरेका छन् । मोरङको सुन्दरहरैँचास्थित गछियामा बुधबार आयोजित चुनावी सभालाई सम्बोधन गर्दै उनले गठबन्धन दशकौं पछिसम्म जाने बताए । चुनावी लहर गठबन्धनको पक्षमा आएको छ, प्रचण्डले भने, यो गठबन्धन दशकौं पछिसम्म जान्छ । आर्थिक समृद्धि र सुशासनका लागि आगामी निर्वाचनमा गठबन्धनलाई जिताउन आवश्यक रहेको उनको भनाइ छ । एमालेले मुलुकलाई पछाडि धकेल्ने काम गरेको आरोप लगाउँदै उनले एमाले गठबन्धनलाई पराजित गरेर सत्तारुढ गठबन्धनलाई जिताउनुपर्ने बताए । प्रचण्डले फेरि प्रतिगमनविरुद्ध आन्दोलन गर्न नपरोस् भनेर गठबन्धनलाई जिताउनुपर्नेमा जोड दिए । उनले शान्ति सम्झौताकै दिन स्वः गिरिजाप्रसाद कोइराला र आफूले एकअर्कालाई प्रतिकात्मक रूपमा भोट हालेको जिकिरसमेत गरे । शान्ति सम्झौताको हस्ताक्षरकर्ताका रूपमा एकअर्कालाई प्रतिकात्मक मतदान गरेको प्रचण्डको कथन छ । शान्ति सम्झौता पछि मैले गिरिजाप्रसादतर्फ फर्केर जय नेपाल भनेको थिएँ, उनले भने, उहाँले मतिर फर्किएर लालसलाम भन्नुभयो । गठबन्धनबाट मात्रै मुलुकको विकास सम्भव भएकाले एमालेले देशका लागि केही पनि नगर्ने उनले बताए । निर्वाचनबाट सत्तारुढ गठबन्धन विजयी बनेपछि पूर्वाञ्चल विश्वविद्यालयमा मेडिकल कलेज सञ्चालन गर्ने, बूढी र गछिया खोलामा तटबन्ध बनाउने तथा सुकुम्बासी समस्या समाधान गर्ने प्रचण्डको भनाइ छ । उनले शान्ति सम्झौतामा डा शेखर कोइरालाको महत्वपूर्ण योगदान रहेको बताए । शान्ति सम्झौता अघि कोइरालाले आफू र गिरिजाप्रसादबीच छलफल गराउन पुलको भूमिका निर्वाह गरेको उनको भनाइ छ । सभालाई सम्बोधन गर्दै उनले शेखर नभएको भए शान्ति सम्झौता हुनेनहुने विषयमा आफूले बेलाबेला सोच्ने गरेको बताए । प्रचण्डले शान्ति, लोकतन्त्र, संविधानको रक्षा र समृद्धिका लागि गठबन्धनभित्र एकअर्कालाई मतदान गर्न पनि अपिल गरेका छन् । प्रचण्ड उपस्थित चुनावी सभा गरिएको गछिया मोरङको निर्वाचन क्षेत्र नम्बर ६ मा पर्छ ।"
"धनुषा३: जित्नेमा जुली ढुक्क, अनिललाई विमलेन्द्रको भर","काठमाडौंः प्रतिनिधि सभा निर्वाचन अन्तर्गत धनुषा क्षेत्र नम्बर ३ को चुनावी माहौल रोचक बन्ने देखिएको छ। यो निर्वाचन क्षेत्रमा नेकपा एमालेका जुलीकुमारी महतो(महासेठ), लोकतान्त्रिक समाजवादी पार्टीका अनीलकुमार झाबीच मुख्य प्रतिस्पर्धा हुने देखिएको छ । झा गठबन्धनका साझा उम्मेदवार हुन् । यो निर्वाचन क्षेत्रमा ३१ जनाको उम्मेदवारी परेको छ । जसमध्ये २१ जना स्वतन्त्र उम्मेदवार छन् । २०७४ सालको निर्वाचनमा ९७ हजार ५०२ मतदाता रहेकोमा २०७९ मा १ लाख १४ हजार ९ मतदाता छन् । यो पटक गत निर्वाचनको तुलनामा १६ हजार ५०७ मतदाता थपिएका छन् । थपिएका मतदाता मध्ये अधिकांश २० देखि ४० वर्ष उमेर समूहका छन् । यो निर्वाचन क्षेत्रमा पुरुष मतदाता ६२ हजार ८७ र महिला मतदाता ५१ हजार ९१९ छन् । ४६ वर्षीय महतो, ५५ वर्षीय झा सहित राप्रपाका रामपदारथ मण्डल, जनमत पार्टीका शम्भुनाथ साह लगायतको कडा प्रतिस्पर्धा हुने देखिन्छ । २०७४ सालको निर्वाचनमा राष्ट्रिय जनता पार्टी नेपालका राजेन्द्र महतोले ३० हजार ७५० मत प्राप्त गर्दै यो क्षेत्रबाट निर्वाचित भएका थिए । उनका निकटम प्रतिद्वन्द्वी कांग्रेस नेता बिमलेन्द्र निधिले २७ हजार ८४७ मत ल्याएका थिए । जसपा फुटेपछि महतो हाल लोसपामा छन् । तेस्रो माओवादी केन्द्रका रामसिंह यादव भएका थिए । उनले २ हजार ३४६ मत ल्याएका थिए । यो पटक महतो सर्लाही क्षेत्र नम्बर २ बाट चुनावी मैदानमा भिडेका छन् भने निधि समानुपातिकको बन्दसूचीमा छन् । विसं २०७४ को निर्वाचनमा झा रौतहट१ बाट निर्वाचित भएका थिए । यसपटक सो क्षेत्रबाट नेकपा (एकीकृत समाजवादी) का अध्यक्ष माधवकुमार नेपाल गठबन्धनका साझा उम्मेदवार बनेपछि झा धनुषा३ मा चुनाव लड्न आएका हुन् । झासँग प्रतिस्पर्धा गरिरहेकी जुली यसअघि पनि सो क्षेत्रबाट चुनावी प्रतिस्पर्धामा छन् । उनी २०७० सालको दोस्रो संविधानसभा निर्वाचनमा कांग्रेस नेता निधिबाट पराजित भएकी थिइन् । जुलीकुमारी अनेरास्ववियुमा आबद्ध भएर राजनीति सुरु गरेकी नेतृ हुन् । २०५७ सालमा एमाले जिल्ला कमिटि सदस्य भएकी जुलीकुमारी २०७४ मा केन्द्रीय सदस्य बनेकी थिइन् । संविधानसभा सदस्य निर्वाचन २०६४ मा तत्कालीन एमालेबाट समानुपातिक सदस्य भएकी थिइन् । प्रतिनिधिसभा सदस्य निर्वाचन २०७४ मा पुनः एमालेकै तर्फबाट समानुपातिक सदस्य भएकी जुली २०७८ मा महिला, बालबालिका तथा ज्येष्ठ नागरिकमन्त्री बनिन् । स्वर्गीय नेता गजेन्द्र नारायण सिंहको प्रेरणाबाट राजनीतिमा लागेका अनिल विसं ०५६ मा सद्भावना पार्टीको सहमहासचिव बनेका थिए । उनी क्रमशःनेपाल सद्भावना पार्टी, संघीय सद्भावना पार्टीको अध्यक्ष, राष्ट्रिय जनता पार्टीको अध्यक्ष मण्डलको सदस्य हुँदै अहिले लोसपाका कार्यकारणी सदस्य छन् । मधेसमा २०७२ को मधेस आन्दोलनमा सक्रिय भूमिका खेलेका थिए । संविधान सभा सदस्यको हैसियतले संविधान लेखन कार्यमा पनि सरिक भएका थिए । झा नेपाल आयल निगमको कार्यकारी निर्देशक, उद्योगमन्त्री, संविधानसभा सदस्य पनि भए । २०७४ को निर्वाचनमा अनिल रौतहट क्षेत्र न १ बाट प्रतितिनधिसभा सदस्यमा निर्वाचित भएका थिए । झाको पैतृक गाउँ रौतहटको मत्सरी हो । मधेस र मधेसीको मुद्दालाई केन्द्रमा राखेर झा राजनीतिमा उदाएका नेता हुन् झा । २०४१ सालामा एसएलसी गरेका झाले वीएससी सम्मको उच्च शिक्षा हासिल गरेका छन् । यस्तो छ अंकगणित यो निर्वाचन क्षेत्रमा जनकपुर उपमहानगर १, २, ३, ४, ५, ६, ७, ८, १०, ११, १२, १५, १६, २०, २३, २४ र २५ नम्बर वडा पर्छ । यस्तै, विदेह नगरपालिकाको ९, नगराईन नगरपालिका, मुखियापट्टी मुसहरनिया गाउँपालिका पर्छ । स्थानीय तहमा वडाध्यक्षले प्राप्त गरेको मत नियाल्दा यो निर्वाचन क्षेत्रको पहिलो राजनीतिक दल कांग्रेस हो । कांग्रेसले धोका नदिए लोसपालाई जितको सम्भावना रहेको राजनीतिक विश्लेषक बताउँछन् । कांग्रेसले २१ हजार ६४७ मत प्राप्त गरेको थियो भने एमालेले १६ हजार १८३ मत ल्याएको थियो । यस्तै, लोसपाले ८ हजार ६७३ र जसपाले ८ हजार ५९ मत प्राप्त गरेको थियो । नेकपा एकीकृत समाजवादीले तीन हजार ५०२, जनमत पार्टीले २ हजार ३६८ र माओवादी केन्द्रले ५२७ मत ल्याएको थियो । यहाँ एमाले एक्लै भिँड्दैछ भने सत्ता गठबन्धनमा कांग्रेस, लोसपा, नेकपा एस र माओवादी केन्द्र छन् । एमाले एक्लैको १६ हजार १८३ मत ल्याएको थियो भने गठबन्धनको जोड्दा ३० हजार ८४७ मत हुन्छ । गत स्थानीय तह निर्वाचनको मत परिणाम नियाल्दा जनकपुर उपमहानगरपालिकाको मेयरमा स्वतन्त्र उम्मेदवार मनोजकुमार साह १३ हजार ४६५ मत प्राप्त गरी विजयी भएका थिए भने प्रतिस्पर्धी एमालेका शिवसंकर साहले ९ हजार ५३२ मत ल्याएका थिए । यस्तै, धनौजी गाउँपालिकाको अध्यक्षमा कांग्रेसका राजकुमार साहले २ हजार २६२ मत प्राप्त गरी विजयी भएका थिए भने प्रतिस्पर्धी लोसपाका जीवेन्द्र झाले २ हजार १६३ मत ल्याएका थिए । नगराईन नगरपालिकाको मेयरमा कांग्रेसका विनयकुमार यादवले ५ हजार ५५६ मत प्राप्त गरी विजयी भएका थिए भने प्रतिस्पर्धी एमालेका रामबाबु पञ्जियारले ५ हजार ५१४ मत ल्याएका थिए । यस्तै, मुखियापट्टी मुसहरनिया गाउँपालिकाको अध्यक्षमा जसपाका जयकुमार यादवले ५ हजार ४१० मत प्राप्त गरी विजयी भएका थिए भने प्रतिस्पर्धी कांग्रेसका रामबाबु यादवले २ हजार ४५५ मत ल्याएका थिए । यो चुनावमा सत्ता गठबन्धनले लोसपालाई उठाएका कारण लोसपा यो निर्वाचन क्षेत्रमा कमजोर देखिन्छ । लोसपाले जित हाँसिल गर्न कांग्रेस, नेकपा एकीकृत समाजवादी र माओवादी केन्द्रको मत तान्नुपर्ने हुन्छ । एमालेलाई कमजोर आँकलन गर्न सकिँदैन । एमालेले आफ्नो भोट प्राप्त गरी समाजवादी र कांग्रेसको मत तान्नुपर्ने अवस्था छ । रौतहटबाट धनुषा आएर उम्मेदवारी दर्ता गराएका झाका लागि जुलीलाई पराजित गर्न सहज हुने देखिँदैन । यसका साथै धनुषा ३ का मतदाताको विश्वास जित्नु पनि उनका लागि चुनौती छ । गठबन्धन मध्ये कांग्रेसको लागि यो आधार क्षेत्र हो । गठबन्धनको मत र कांग्रेस नेता निधिको भूमिकाले झाका पक्षमा कति मत भन्ने निर्क्यौल हुनेछ ।"
निर्वाचनमा खटिएका कर्मचारी सामग्रीसहित मतदान केन्द्र प्रस्थान,"जाजरकोट : जाजरकोटका भेरीबाहेक ६ स्थानीय तहका निर्वाचनमा खटिएका कर्मचारी सामग्री बुझेर मतदान स्थलतर्फ प्रस्थान गरेका छन् । मंसिर १ गते भित्र सबै मतदान स्थलमा निर्वाचनमा खटिने कर्मचारी र सुरक्षाकर्मी पुगि सक्नुपर्ने निर्वाचन आयोगको निर्देशन अनुरुप कर्मचारीहरु बुधबार प्रस्थान गरेका हुन् । सदरमुकाम रहेको भेरी नगरपालिकामा खटिएका कर्मचारी भने बिहीबार मात्र जानेछन् । निर्वाचनका लागि आवश्यक पर्ने मतपत्र, मतपेटिका, स्वस्तिक छापलगायतका आवश्यक सामग्रीसहित कर्मचारीहरु सुरक्षाकर्मीसहित प्रस्थान गरेको मुख्य निर्वाचन अधिकृत केशव चपाईले बताए । जिल्लाका बारेकोट, नलगाड, कुशे, छेडागाड र शिवालय गाउँपालिकामा खटिएका कर्मचारी बुधबार र जुनीचाँदे गाउँपालिकामा खटिएका कर्मचारी मंगलबार नै त्यसतर्फ प्रस्थान गरिसकेका छन् । यायातातको पहुँच नभएका मतदान स्थलमा पुग्न पैदल हिँड्नुपर्ने भएकाले अगाडि नै त्यसतर्फ पठाइएको मुख्य निर्वाचन अधिकृत चपाईले बताए । सात पालिका रहेको जाजरकोटमा एक सय ५३ मतदान केन्द्रमा एक हजार एक सय ४० कर्मचारी खटाइएको छ । जिल्लामा शान्ति सुरक्षा र निर्वाचन सुरक्षालाई मध्य नजर गरेर तिन घेरामा सुरक्षा व्यवस्था मिलाइएको प्रमुख जिल्ला अधिकारी श्रेष्ठले बताए । पहिलो घेरामा म्यादी प्रहरी र जनपद प्रहरी, दोस्रो घेरामा सशस्त्र प्रहरी र तेस्रो घेरामा नेपाली सेनालाई परिचालन गरिनेछ ।"
दिल्लीमा क्यान्सरको नक्कली औषधि उत्पादन तथा बिक्री गर्ने डाक्टरसहित गिरोह पक्राउ,"एजेन्सी : दिल्ली प्रहरीले क्यान्सरको नक्कली औषधि उत्पादन तथा बिक्री गर्ने गिरोह पक्राउ गरेको छ। प्रहरीले मंगलबार क्यान्सरको नक्कली औषधि उत्पादन तथा बिक्री गर्ने दुई इन्जिनियर, एक डाक्टर र एक व्यवस्थापन पढ्दै गरेकालाई पक्राउ गरेको हो। दिल्लीको अपराध शाखाका आरएस यादवका अनुसार उनीहरूसहित नक्कली औषधि बनाउने तथा बिक्री गर्ने समूहमा संलग्न सातजनालाई पक्राउ गरेको हो। प्रहरीका अनुसार क्यान्सरको नक्कली औषधि उत्पादन तथा बिक्री वितरण गर्ने हरियाणास्थित सोनीपतमा एक फ्याक्ट्री र गाजियाबादको एक गोदाम नष्ट गरिएको छ। सोही क्रममा प्रहरी करिब ८ करोड बराबरको नक्कली औषधि पनि बरामद गरेको छ। नक्कली औषधि उत्पादन गर्ने समूहका अन्य तीनजना फरार छन्। गाजियाबादको गोदामबाट क्यान्सरका औषधिहरू प्याक गरेर अन्त पठाउने गरेको प्रहरीको बताएको छ। कारोबारमा संलग्न दुईजना डापवित्र प्रधान र शुभम मन्ना नोएडाको सेक्टर ४३ मा फ्ल्याटमा बस्दै आएका थिए। उनीहरूले देशभर औषधि वितरण गर्न 'वी फास्ट'कुरियर' बुक गर्ने गरेको खुलेको छ। घटनामा संलग्न डा पवित्रा नायारण प्रधान चीन विश्वविद्यालयबाट एमबीबीएस हुन्। उनले दिल्लीको जीटीबी तथा दीपचंद बन्धु अस्पतालमा जुनियर रेजिडेन्टका रुपमा काम गरेका छन्। शुभम मन्ना बेंगलोरबाट बीटेक हुन्। उनले कयौं बहुराष्ट्रिय कम्पनीमा काम गरेका छन्। सोही क्रममा उनी गिरोहसँग संलग्न रहेको पाइएको छ। शुभम दवा औषधि प्याकिङ गर्ने गर्छन्। पंकजसिंह बोहरा र अंकिता शर्मा इन्डस्ट्रीअल ट्रेनिङ इन्स्च्युट (आइटीआइ) होल्डर हुन्। दुवैजना कुरियरमार्फत् ग्राहकलाई नक्कली औषधि वितरण गर्दै आएका थिए। यस्तै, रामकुमार हरियाणामा बायोटेक नामको एक औषधि फ्याक्ट्री सञ्चालक हुन्। उनले फ्याक्ट्रुीमा क्यान्सरको नक्कली औषधि उत्पादन गर्ने गरेको खुलेको छ। नक्कली औषधि उत्पादनमा संलग्न अर्का आरोपित एकांश वर्माको चुंडीगढमा मेडियर्क फार्म नामको फर्म छ। प्रभात कुमार आदित्य फार्माका मालिक हुन् र उनको कार्यालय दिल्लीको चाँदनी चोकमा छ।"
कर्मचारी चुनावमा खटेपछि नागरिकता वितरण बन्द,"नुवाकोट: आसन्न प्रदेश तथा प्रतिनिधि सभा निर्वाचनमा कर्मचारी खटिएपछि रसुवाका विभिन्न कार्यालयमा कर्मचारी अभाव भएको छ । कर्मचारी अभाव भएका कारण जिल्ला प्रशासन कार्यालय रसुवाले प्रदान गर्दै आएको नागरिकता वितरणलगायतका कार्यस्थगन गरेको छ । प्रशासनले सार्वजनिक सूचनामार्फत् नेपाली नागरिकताको प्रमाणपत्र, राहदानी, राष्ट्रिय परिचयपत्र, नाबालक परिचयपत्र प्रदान, संस्था दर्ता तथा नवीकरणलगायतका सबै सेवा मंगलबारदेखि आगामी मङ्सिर ४ गतेसम्म बन्द भएको जनाएको छ । प्रतिनिधि सभा र प्रदेश सभा सदस्यको निर्वाचनमा आवश्यक कर्मचारी खटाइएको र कार्यालयमा कर्मचारीको अभाव हुँदा निर्वाचनसम्बन्धी कामबाहेक अन्य सबै प्रकारका सेवा बन्द गरिएको रसुवा प्रशासनले जनाएको छ । निर्वाचन शान्तिपूर्ण रुपले सम्पन्न गर्न स्थानीय प्रशासन क्रियाशील रहेको र निर्वाचन कार्य सम्पन्न नभएसम्म जिल्लाभर मदिरा बिक्रीमा रोक लगाइएको प्रमुख जिल्ला अधिकारी नवराज जैसीले जानकारी दिए । उनका अनुसार रसुवाको समग्र सुरक्षा व्यवस्था प्रभावकारी बनाउनुका साथै निर्वाचनको तयारी अन्तिम चरणमा पुगेको छ । निर्वाचन सफल बनाउन नेपाल प्रहरी, सशस्त्र प्रहरी बल एवं नेपाली सेना विष्णु दल गणले गस्ती गरिरहेको छ। लाङ्टाङ राष्ट्रिय निकुञ्जको सुरक्षामा तैनाथ विष्णुदल गणले निकुञ्ज क्षेत्रमा गर्नुपर्ने आफ्नो जिम्मेवारीका साथसाथै स्थानीय प्रशासनको आदेशमा विविध सुरक्षा सेवासमेत प्रदान गर्दै आएको छ । आसन्न निर्वाचनका लागि आवश्यक सबै तयारी पूरा भएको प्रशासनले जनाएको छ । पाँच गाउँपालिका रहेको हिमाली रसुवामा ५२ मतदान केन्द्र छन् ।"
ओलीको ठोकुवा माओवादीले ७ सिट पनि ल्याउँदैन,"काठमाडौंः नेकपा एमालेका अध्यक्ष केपी शर्मा ओलीले एमालेलाई जिताउन आह्वान गरेका छन् । सुनसरीमा आयोजित चुनावी सभालाई सम्बोधन गर्दै एमाले अध्यक्ष ओलीले एउटा सुदृढ राष्ट्रिय शक्ति निर्माण गर्न एमालेलाई जिताउनुपर्ने बताएका हुन् । भगवती चौधरीलाई भोट माग्दै ओलीले एमालेलाई जिताए सुनसरीको विकासले गति लिने दावी गरे। विजयी कुमार गच्छदारप्रति लक्षित गर्दै जिते पनि उनी लुकेर हिंड्ने बताए । ओलीले भने, माथि पठायो लुकेर हिँड्छ । कोसँग लुक्छ, हवलदारसँग लुक्छ । मुद्दा लाग्छ, भागेर हिंड्छ । लोसपा यो पटक राष्ट्रिय पार्टीमा नआउने दावी गरे। ओलीले भने, माओवादी अघिल्लो चुनावमा सिद्धिन आटेको थियो । मैले औंलो समातेर चुनावको खोलो तारिदिए । घरमा आगो लगाएर कांग्रेसको पिढीमा बास बस्न गयो । अब त्यो माओवादी आफै ५७ सिट ल्याउँछ कि ल्याउँदैन । त्यस्ता ढोड्केको लौरो टेकेर चुनावको खोलो तर्छु भनेर हिँडेको छ कांग्रेस । सेटिङबाट धरौटीमा छुटेकोलाई कांग्रेसले उम्मेदवार बनाएको ओलीको आरोप छ । उनले पाँचपटक शेरबहादुर देउवा प्रधानमन्त्री भएपनि देशका लागि केहि काम नगरेको बताए। ओलीले देशलाई शान्ति र विकास आवश्यक रहेको औंल्याए।"
दोहोरो अंकले नेप्से बढेपनि कारोबार रकम ८५ करोडमा खुम्चियो,"काठमाडौं : सेयर कारोबारको चौथो दिन बुधबार नेप्से परिसूचक दोहोरो अंकले उकालो लागेको छ। नेप्से उकालो लागेपनि कारोबार रकम भने मंगलबारको तुलनामा ओरालो लाग्यो। आज ८५ करोड बराबरको सेयर कारोबार भयो। अघिल्लो कारोबार दिन मंगलबार १ अर्ब २३ रोड बढिको सेयर खरिदबिक्री भएको थियो। नेप्से १३४० अंकले बढेर १९११२६ विन्दुमा पुगेपनि कारोबार रकम १ अर्बबाट झरेर ८५ करोड ९४ लाखमा खुम्चियो। आज २३२ कम्पनीको २४ लाख ९५ हजार ६१२ कित्ता सेयर १७ हजार ७०२ पटकको कारोबारमा किचबेच भयो। सिकलेस हाइड्रोपावरको सेयर १० प्रतिशतले बढ्यो। गणपति लघुवित्ती वित्तीयको मूल्य ७७१ प्रतिशतले मूल्य बढ्यो। यसदिन कारोबार रकमका आधारमा रिडी पावर कम्पनी शीर्षस्थानमा रहयो। सो कम्पनीको ६ करोड ३३ लाख मूल्य बराबरको सेयर कारोबार भयो। यस्तै, हिमालयन डिस्टिलरीको ४ करोड र नेपाल लाइफ इन्स्योरेन्सको ३ करोड मूल्य बढिको सेयर कारोबार भयो।"
"थप ९ जनामा कोरोना संक्रमण,२४ डिस्चार्ज","काठमाडौं : नेपालमा थप ९ जनामा कोरोना संक्रमण पुष्टि भएको छ । स्वास्थ्य तथा जनसंख्या मन्त्रालयका अनुसार देशभरबाट गरिएको ९ सय ९१ पीसीआर परीक्षणमा ८ जना र ६ सय २९ एन्टीजेन परीक्षणमा १ जनामा कोरोना संक्रमण पुष्टि भएको हो। कोरोनाका कारण बुधबार कसैको मृत्यु भएको छैन । त्यस्तै, थप जना २४ संक्रमित डिस्चार्ज भएका छन्। हाल नेपालमा ४ सय ७५ सक्रिय संक्रमित रहेको मन्त्रालले जनाएको छ।"
विश्वकप फुटबल हेर्न पैसा तिर्नुपर्ने,काठमाडौंः सर्वोच्च अदालतले विश्वकप प्रसारणमा मिडिया हबलाई थप शुल्क उठाउन पाउने बाटो खोलिदिएको छ । सर्वोच्चका न्यायाधीशद्वय प्रकाशकुमार ढुंगाना र मनोजकुमार शर्माको इजलासले यसअघिको अल्पकालीन अन्तरिम आदेश खारेज गर्दै थप शुल्क उठाएर विश्वकप प्रसारण गर्ने बाटो खोलिदिएको हो । योसँगै मिडिया हबलाई प्रशारण शुल्क उठाउन बाटो खुलेको छ। अधिवक्ता किशोर पौडेल र अनुपम भट्टराईले मिडिया हबले थप शुल्क ५ सय उठाउन लागेको भन्दै सर्वोच्चमा रिट दायर गरेका थिए। केवल टेलिभिजन लिए वापत तिर्नुपर्ने सेवाशुल्क तिरेर सहजै विश्वकप हेर्न पाइने व्यवस्था रहेकोमा नीजि कुनै कम्पनीले त्यस्तो निर्णय गर्न नपाउने रिट निवेदनमा भनिएको थियो। गत कात्तिक २२ गते न्यायाधीश प्रकाशमानसिंह राउतको इजलासले मिडिया हब विश्वकपको नाममा विज्ञापनवापत प्रतिग्राहक रु ५०० उठाउने निर्णय कार्यान्वयन नगर्न अल्पकालीन अन्तरिम आदेश दिएको थियो। अदालतले उक्त विषयमा छलफलका लागि दुवै पक्षलाई कात्तिक २७ गते बोलाएको थियो।
मधुमेह दिवसमा ५० जनाको रक्तदान,नुवाकोट: विश्व मधुमेह दिवसको अवसर पारेर नुवाकोटमा रक्रदान कार्यक्रम गरिएको छ । सोही क्रममा सर्वसाधारणले रक्तदान गरेका छन् । मधुमेह दिवसको अवसरमा नेपाल रेडक्रस सोसाइटी जिल्ला शाखा नुवाकोटको प्राविधिक सहयोगमा रक्तदान कार्यक्रम गरिएको हो । रक्तदान कार्यक्रममा विभिन्न क्षेत्रका ५० जना रक्तदाताहरुले रक्तदान गरेका थिए । अन्तर्राष्ट्रिय मधुमेह संघका अनुसार सन् २०२१ मा मात्रै विश्वमा ६७ लाख मानिसको मधुमेहका कारण मृत्यु भएको थियो । विश्वभर ५३ करोड ७० लाख मानिस मधुमेहवाट पीडित रहेको संघले जनाएको छ ।
नवलपरासीका प्रदेशसभामा अंकगणितमा गठबन्धनअघि,"परासी : स्थानीय तहको चुनावी अंक गणितअनुसार नवलपरासीका चार प्रदेशसभा निर्वाचन क्षेत्रमध्ये तीन निर्वाचन क्षेत्रमा गठबन्धनका उम्मेदवार अघि देखिएका छन् । जिल्लामा दुई निर्वाचन क्षेत्र छन् । निर्वाचन क्षेत्र नं १ को खमा जनता प्रगतिशील पार्टी (जप्रपा) र जनता समाजवादी पार्टी (जसपा) को सहयोगमा उठेका एमालेका उम्मेदवार अघि देखिएका छन् । बाँकी सबैमा गठबन्धनका उम्मेदवार अघि देखिएका हुन् । स्थानीय तहको निर्वाचनमा देखिएको मत परिणामको अवस्था यथावत रहने अवस्था भने छैन । मंसिर ४ गते हुने चुनावमा जिल्लाका चारवटै प्रदेशसभा निर्वाचन क्षेत्रमा सत्ता गठबन्धन दलबीच नै एकमत छैन । कुनै निर्वाचन क्षेत्रमा सत्ता गठबन्धनकै घटकले एकअर्का विरुद्ध उम्मेदवारी दिएका छन्, भने उम्मेदवारी नदिएका क्षेत्रमा पनि सम्बन्ध राम्रो देखिएको छैन । अन्य दलहरुले पनि तालमेल गरेर चुनावमा उत्रिएकाले गठबन्धनसँग कडा प्रतिस्पर्धा छ । निर्वाचन क्षेत्र नं १ को प्रदेशसभाकमा गठबन्धन एकीकृत समाजवादी(एस)बाहेक गठबन्धनको सहयोगमा नेपाली कांग्रेसका विश्वप्रेम पाठकले उम्मेदवारी दिएका छन् । । त्यहाँ एककीकृत समाजवादीले उम्मेदवारी दिएको छ । पाठकसँग जप्रपा तथा जसपाको सहयोगमा उम्मेदवार बनेका एमालेका उम्मेदवार पुण्य प्रसाद पौडेलबीच प्रतिस्पर्धा छ । स्थानीय तहको मतअनुसार त्यहाँ कांग्रेसका पाठक एमालेका पौडेलभन्दा ३ हजार ६४८ मतले अघि छन् । त्यस क्षेत्र मा ८ राजनीतिक दल र ८ स्वतन्त्र गरी १६ जनाले प्रदेशसभा सदस्यमा उम्मेदवारी दिएका छन् । त्यस्तै प्रदेशसभा ख मा गठबन्धन घटकका माओवादी केन्द्र र कांग्रेसका दुबै उम्मेदवारले उम्मेदवारी दिएका छन् । कांग्रेसबाट देवकरण कलवार र माओवादीबाट रामानन्द यादवले उम्मेदवारी दिएका छन् । गठबन्धनबाट माओवादीको मत आफ्नै उम्मेदवारलाई जाने छ । एमालेबाट दीपकराज शर्माले उम्मेदवारी दिएका छन् । एमालेलाई जप्रपा र जसपाले समर्थन गरेको छ । स्थानीय तहको निर्वाचनअनुसार कांग्रेसका उम्मेदवार कलवारभन्दा एमालेका उम्मेदवार शर्मा ५ हजार ६४९ मतले अघि देखिएका छन् । स्थानीय तहमा माओवादीले त्यस क्षेत्रमा २ हजार ९३३ मत पाएको छ । त्यस क्षेत्रमा ८ राजनीतिक दल र ३ स्वतन्त्र गरी ११ जनाले प्रदेशसभा सदस्यमा उम्मेदवारी दिएका छन् । त्यसैगरी निर्वाचन क्षेत्र नं २ को प्रदेशसभा कमा स्थानीय तहको मतअनुसार नेपाली कांग्रेसको गठबन्धनमा उम्मेदवारी दिएका माओवादी केन्द्रका चिनक कुर्मी झिनो मतले अघि छन् । जप्रपा र जसपाले समर्थन गरेका एमालेका थान प्रसाद गैरेभन्दा जम्मा १ सय मतले कुर्मी अघि देखिएका छन् । त्यस क्षेत्रमा ७ राजनीतिक दल र ४ स्वतन्त्र गरी ११ जनाले प्रदेशसभा सदस्यमा उम्मेदवारी दिएका छन् । त्यसैगरी स्थानीय तहको मतअनुसार त्यस निर्वाचन क्षेत्रको प्रदेशसभा ख मा गठबन्धनबाट उम्मेदवारी दिएका बैजनाथ कलवार र एमाले र जप्रपाको सहयोगमा उम्मेदवारी दिएका जनता समाजवादी पार्टीका धरेन्द्र यादवभन्दा २ हजार ९७१ मतले अघि छन् । त्यस निर्वाचन क्षेत्रमा ७ राजनीतिक दल र ७ स्वतन्त्र गरी कुल १४ जनाले प्रदेशसभा सदस्यमा उम्मेदवारी दिएका छन् । स्थानीय तहको मत अनुसारको अंक गणित जस्तो सुकै देखिएपनि स्थानीय चुनावी माहोल भने भिन्न छ । केही प्रदेशसभाका निर्वाचन क्षेत्रमा स्वतन्त्रसहित राप्रपा, लोसपाका उम्मेदवारको चुनावी माहोल पनि राम्रो देखिएको छ ।"
रूपन्देहीको सिमानामा किन खटिए जेनी र जुजु ?,"भैरहवा : आगामी मंसिर ४ गते हुने निर्वाचनलाई मध्यनजर गर्दै रूपन्देही प्रहरीले जिल्लाको सुरक्षा व्यवस्था कडा बनाएको छ। शान्त वातावरणमा निर्वाचन सम्पन्न गराउन जिल्लाभर सुरक्षाकर्मी परिचालन गरिएको छ। त्यस्तै सीमानाकाबाट हुने सक्ने अपराध नियन्त्रणका लागि प्रहरीले 'डग स्नाइपिङ' गराउन सुरु गरेको छ। गौतमबुद्ध अन्तर्राष्ट्रिय विमानस्थलमा खटिएका तालिम प्राप्त कुकुर 'जेनी' र 'जुजु' लाई निर्वाचनका लागि सिमानामा खटाइएको छ। अन्तराष्ट्रिय विमानस्थलबाट निमियत सेवा नभएको अवस्थामा विमानस्थलमा खटिएका कुकुरलाई सीमा क्षेत्रमा 'स्नाइपिङ' गराउन थालिएको छ। 'जेनी' हातहतियार, विष्फोटक पदार्थ लगायत वस्तु पत्ता लगाउन तालिम प्राप्त कुकुर हो भने 'जुजु' लागूऔषध जस्ता वस्तु पत्ता लगाउनमा सक्षम रहेको रूपन्देही प्रहरीले जनाएको छ। 'आगामी निर्वाचनलाई शान्त र भयरहित ढंगले सम्पन्न गराउने योजना अनुसार प्रहरीहरू तैनाथ गरेका छौँ' रूपन्देहीका प्रहरी प्रमुख एसपी रवीन्द्र रेग्मीले भने, 'खुल्ला सीमा भएकाले सीमाबाट हुन सक्ने सम्भावित अपराध नहुन दिनका लागि पनि सजगता अपनाएका छौँ।' निर्वाचनलाई मध्यनजर गर्दै मंसिर १ गते मध्यरातदेखि मंसिर ४ गते मध्यरात १२ बजेसम्म रूपन्देहीको सिमानाका बन्द रहने जिल्ला प्रशासन कार्यालय रूपन्देहीले जनाएको छ।"
नारायणी अस्पताललाई मेडिकल कलेज बनाउन पहल गर्छु : प्रदीप यादव,"वीरगञ्ज : पर्सा क्षेत्र नम्बर १ का प्रतिनिधिसभा सदस्य उम्मेदवार प्रदीप यादवले वीरगञ्जको नारायणी अस्पताललाई मेडिकल कलेजका रुपमा परिणत गर्ने आफ्नो एजेण्डा रहेको बताएका छन् । बुधबार वीरगञ्ज महानगरपालिका वडा नम्बर ७ र ८ का विभिन्न टोलमा चुनावी घरदैलोका क्रममा मतदातालाई भेट्दै यादवले यस्तो बताएका हुन् । पूर्व वन तथा वातावरणमन्त्रीसमेत रहेका जसपाका उम्मेदवार यादवले नारायणी अस्पतालमा थप सेवा सुविधा विस्तार गरेर यस अस्पताललाई मेडिकल कलेजका रुपमा परिणत गर्नका लागि आफ्नो सम्पूर्ण शक्ति लगाउने वाचा पनि मतदाता सामु गरे । उनले भने, मेरो एजेण्डाको एउटा प्रमुख मुद्दा नारायणी अस्पताल पनि हो । अब फेरि सांसदमा जितेपछि नारायणी अस्पतालको विकास र प्रवर्द्धनका लागि काम गर्छु, ढुक्क रहनु होला । विगत पाँच वर्षमा आफनै प्रयासका कारण नारायणी उपक्षेत्रीय अस्पतालबाट क्षेत्रीय अस्पतालमा परिणत भएको स्मरण पनि उनले गराए । उनले भने, खासगरि गरिब निमुखाहरुको उपचार पाउने नारायणी अस्पतालमा धेरै सुधार हुँदै गएको छ । यद्दपी अझै धेरै काम गर्न बाँकी नै रहेको छ, त्यसका लागि आगामी कार्यकालमा म दिलोज्यानले लाग्नेछु । नारायणी अस्पतालको पूर्वाधार विकासका लागि आएको बजेट कानुनी अड्चनका कारण अड्किए पनि अबको दिनमा त्यसलाई फुकाउँदै नारायणी अस्पतालमा थप सेवा सुविधालाई विस्तार गरेर यसलाई मेडिकल कलेजका रुपमा परिणत गर्नमा आफ्नो सबै शक्ति लगाउने उनले बताए । जसपाको राजनीतिसमिति सदस्यसमेत रहेका यादवले भने, नारायणी अस्पताल मेडिकल कलेज बनेपछि यहाँका बिरामीलाई उपचारका लागि अन्यत्र जानुपर्दैन । सस्तैमा उपचार पनि पाइन्छ । त्यसका साथै यहाँबाट अध्ययनका लागि बाहिर जानुपर्ने बाध्यताको पनि अन्त्य हुन्छ । चुनावी घरदैलो कार्यक्रममा मधेस प्रदेशका मुख्यमन्त्री एवम् प्रदेशसभा सदस्य उम्मेदवार मोहम्मद लालबाबु राउत गद्धीका साथै जसपा र एमालेका नेता कार्यकर्ताहरुको पनि सहभागीता थियो ।"
पोल्याण्डमा खसेको मिसाइल युक्रेनले प्रहार गरेको अमेरिकी अधिकारीको दावी,"वासिङटन : एसोसिएटेड प्रेस एजेन्सीको एक रिपोर्टले तीन अमेरिकी अधिकारीहरूलाई उद्धृत गर्दै मंगलबार पोल्याण्डमा खसेको रुसी मिसाइल युक्रेनले प्रहार गरेको जनाएको छ। सार्वजनिक रूपमा बोल्ने अधिकार नभएकाले उनीहरुले आफ्नो नाम नछाप्ने सर्तमा उक्त जानकारी दिएका हुन्। यसअघि अमेरिकी राष्ट्रपति जो बाइडेनले पोल्याण्डमा खसेको क्षेप्यास्त्र रुसले प्रक्षेपण गरेको सम्भावना नरहेको बताएका थिए । मंगलबार दिउँसो पोल्याण्डको भूभागमा रुसी क्षेप्यास्त्र खसेको थियो, जसका कारण सेरेवोडो गाउँमा दुई जनाको मृत्यु भएको थियो । उक्त गाउँ युक्रेन र पोल्याण्डको सिमानामा र लिभ सहरको उत्तरमा छ। पोल्याण्डले क्षेप्यास्त्र कसले प्रक्षेपण गरेको हो भन्ने बारे कुनै 'निर्णायक प्रमाण' नभएको बताएको छ। यो क्षेप्यास्त्र रुसी भए पनि दुबै पक्षले युद्धमा रुसी युद्ध सामग्री प्रयोग गरेका छन् । पोल्याण्डको विदेश मन्त्रालयका प्रवक्ता लुकाज जसिनाले पोल्याण्डका लागि रुसी राजदूतलाई घटनाको 'तत्काल विस्तृत स्पष्टीकरण' दिन बोलाइएको बताए। रुसले भने आक्रमणको खण्डन गरेको छ । रुसी रक्षा मन्त्रालयले एक विज्ञप्तिमा भनेको छ, 'रुसले युक्रेनीपोलिश राज्य सीमा नजिकका कुनै पनि स्थानमा आक्रमण गरेको छैन।' बीबीसी रुसयुक्रेन युद्ध: रुसी मिसाइल पोल्याण्डमा खस्यो, दुई जनाको मृत्यु पोल्याण्डमा रुसी क्षेप्यास्त्र खसेपछि जी७ राष्ट्र प्रमुखको आपतकालीन बैठक"
जनताले चाहेरै निर्वाचनमा होमिएको हुँ: लक्ष्मी महतो,"गौशाला: महोत्तरी१ मा एमाले र जसपाको गठबन्धनबाट प्रतिनिधि सभा सदस्यको उम्मेदवार बनेका नेता लक्ष्मी महतो चुनावी मैदानमा होमिएका छन् । जनताको चाहानाकै कारण निर्वाचनमा होमिएको बताउने उनको सत्ता गठबन्धनका उम्मेदवार गिरिराजमणि पोखरेलसँग कडा प्रतिस्पर्धा हुने देखिन्छ । गत निर्वाचनमा पोखरेलसँग पराजित भएका महतोका यसपटक जित्ने योजना के के छन्? अन्नपूर्णकर्मी धनवीर महतोले एमाले नेता महतोसँग गरेको कुराकानीको सम्पादित अंश: तपाइँलाई जनताले भोट किन दिने ? मैले जनताको चाहनाअनुसार महोत्तरी क्षेत्र नं १ मा प्रतिनिधि सभा सदस्य पदको उम्मेदवारी दिएको छु । यसपटक जनता समाजवादी पार्टी र नेकपा एमालेकोतर्फबाट मेरो साझा उम्मेदवारी । मैले विगतदेखि नै जनभावना अनुसार काम गरेको छु। सबैको सुखदुःखको सारथी भएर काम गरेको छु । आवश्यकता अनुसार नगद वा अन्य भौतिक सहयोग मैले सकेको गरेको छु । विगतमा मैले गरेको सहयोग र आगामी दिनमा मैले ल्याएका योजनालाई सार्थक बनाउन जनताले मलाई भोट दिनुहुन्छ । तपाइँसंग जनताका अपेक्षा के छन्? जनताका अपेक्षा धेरै छन् । ती अपेक्षालाई सूचीबद्ध गरेर प्राथमिकता अनुसार कार्यान्वयन गर्नुपर्छ । यसअघि जितेर गएका जनप्रतिनिधिले बाँडेको आश्वासनले जनताले नेतालाई पत्याउनै छाडिसके । भेट्दा पनि दिक्क मान्ने गरेका छन् । गाउँ ठाउँको विकास नभएको गुनासो धेरै छ । यी नै गुनासालाई मैले सम्बोधन गर्नुपर्नेछ । म झुटो आश्वासन दिएर काम नगर्ने होइन् । सकेको काम गर्छु भनेर प्रतिबद्धता गर्छु र सोही अनुसार काम गर्छु । मेरो विगतको पृष्ठभूमि हेरेर पनि जनताले थाहा पाउनुभएको छ। मैले अरु समयमा र चुनावी अभियानमा पनि घरदैलो गर्दा जनताको अवस्था अभावै अभाव र पीडादायी बनेर बितेको छ । किसानलाई मल अभाव छ । विद्यालयमा किताव छैन, शिक्षकको अभाव । अस्पतालमा डाक्टर र औषधि छैन । सडकको अवस्था उस्तै छ । गाँउघरमा सिंहदरवार कहानी जस्तो मात्र छ । यी समस्या को हल गर्न जनताले मसंग अपेक्षा राखेका छन् । यी जनताका अपेक्षा मैले पूरा गर्नुछ । तपाइँको चुनाव जित्ने आधार के ? म उधारो अनि धेरै आश्वासन बाँड्दिन। म बोल्ने मात्र होईन गरेर देखाउने हो । त्यसैले मैले सबैलाई धेरै गर्छु भनेको छैन। मलाई विश्वास गर्नुहोस् मात्र भनिरहेको छु । म पहिले समाजसेवी अनि मात्र नेता हुँ । चुनाव जिते पनि नजिते पनि समाजसेवीको रुपमा काम गरिनैरहनेछु । म जनभावनाअनुसार विकासको पथमा अगाडि बढिरहनेछु । म जनप्रतिनिधिको रुपमा नेतृत्व गर्दा जनचाहनाअनुसार सामाजिक विकास, भ्रष्टाचारमुक्त अनि जनमैत्री सुशासन स्थापित गर्नु नै मेरो दीर्घ लक्ष्य रहनेछ । यी नै आधारले मलाई जित नजिक पुर्याएको छ ।"
पर्यटकीय राइमण्डललाई प्रवर्द्धन गर्ने कि ?,"नेपालको मुख्य आयस्रोतमध्ये एक पर्यटकीय क्षेत्र पनि पर्दछ। तर यस्ता क्षेत्रहरू खोज अनुसन्धान एवं निर्माणमा सरकार आफैं असक्षम छ। यसको ज्वलन्त उदाहरण भनेको मधेस प्रदेशमा रहेको राइमण्डल क्षेत्र र त्यस वरिपरि प्राकृतिक संरचनाहरू हुन। यो क्षेत्र महोत्तरी जिल्लाको बर्दिवास नगरपालिका स्थित उत्तरी भेगमा पर्दछ। बर्दिवास वडा नं ३ भब्सीमा रहेको यस क्षेत्र प्राकृतिक सौन्दर्यको खानीजस्तै छ। अनुमानित पाँच सय मिटरभन्दा अग्ला पहाडहरू यहाँ अवस्थित छन् र ती पहाड आफैंमा सुन्दर छन्। दैवी शक्तिको खानी रहेको त्यहाँका स्थानीय बताउँछन्। यसै क्षेत्रमा जनकपुरस्थित जानकी मन्दिरको हुबहु दृश्य यहाँ देख्न पाइन्छ। तर यहाँ एउटा सिंगो पहाड नै जानकी मन्दिर झै रहेको छ। २०७००७१ तिर यस क्षेत्रमा हजारौं भक्तजनहरूको आगमन हुन्थ्यो। तर सरकारले यस क्षेत्रमा खासै वास्ता नगर्दा अहिले यहाँ उजाड भएको छ। अझै थप्दै उनी भन्छन्, कुनै समयमा यहाँ भ्यु टावर बनाउने, यो गर्ने त्यो गर्ने भनेर ठूलै भाषण भए। तर पुनः फर्केर हेरिएन। अहिले पनि त्यस्तै छ। केही वर्ष अगाडिसम्म यहाँ भीरमा गिद्धहरू टन्नै पाइन्थे। एउटा परेवाभिर भन्ने सिंगै पहाड छ। सिकारहरूका कारण त्यहाँ अहिले परेवाहरू देखिँदैनन्। तल महादेवको मन्दिर माथि ठूलाठूला पहाड छन् जहाँबाट पूरै दृश्य देखिन्छ। राइमण्डल माथिबाट बर्दिवास नगरपालिकाको दृश्य छर्लंग देखिन्छ। यहाँबाट बर्दिवास, लालगढ, ढल्केबर, रामनगर, चिनी मिल, गौशाला आदिको सम्पूर्ण दृश्य देखिन्छ। यहाँबाट जिपलाइन गर्ने हो भने पर्यटक टन्नै आउनेमा कुनै शंका छैन। त्यहाँ अलिभित्र विभिन्न देवीदेवताका आकृति भएका ढुंगाहरू धेरै पाइन्छन्। बडेमानका ढुंगाहरू यस क्षेत्रको सौन्दर्यको अर्को ठूलो नमुना मानिन्छन्। धार्मिक कुरा गर्ने हो भने यहाँ विभिन्न देवीदेवताको वास रहेको मानिन्छ। कुनै कुनै बेला यहाँ मन्दिर माथि आफैं बत्ती बल्ने गर्छ भने कुनै बेला राइमण्डल क्षेत्रमा दैविक शक्ति रहेको अनुमान गरिन्छ र त्यसको असर हुने गरेको छ। समग्रमा भन्नुपर्दा यो क्षेत्र धार्मिक पर्यटकीय क्षेत्रको रूपमा विकास भएमा यो मधेस प्रदेशको सान हुने अनुमान गर्न सकिन्छ। मधेस प्रदेशमा अरूको तुलनामा पर्यटकीय गन्तव्यस्थलहरू एकदमै न्यून रहेको छ। महोत्तरी क्षेत्रमा नै घुमौं भन्ने त्यस्तो प्राकृतिक सौन्दर्यरूपी पर्यटकीय स्थल नहँुदा पनि र यस क्षेत्रमा यति धेरै सम्भावना हुँदा पनि यहाँ तिनै तहका सरकारको ध्यानाकर्षण भएको छैन। बर्दिवास व्यापारिक केन्द्रबिन्दु हुँदैछ तर यस क्षेत्रमा आन्तरिक तथा बाह्य पर्यटकहरूका लागि कुनै घुम्ने स्थान छैन। यस क्षेत्रलाई केही बनाउनु पर्छ भन्दै केही स्थानीय युवाले धार्मिक पर्यटकीयस्थल बनाऔं भन्दै राइमण्डल प्रवर्द्धनका लागि अभियान नै सञ्चालन गरेका छन्। तर यो कतिञ्जेल चल्ने हो ? भन्न सकिन्न। कारण, सरकार मौन छ। यो त एउटा उदाहरण मात्र हो, नेपालमा यस्ता कयौं राइमण्डल होलान् जसमा आज पनि कसैको ध्यानाकर्षण हुन सकेको छैन। विजय पोखरेल, बर्दिबास, महोत्तरी"
जिल्ला प्रशासन कार्यालय रामेछापले ५ गतेसम्म अत्यावश्यक सेवा मात्र प्रवाह गर्ने,"काठमाडौं : प्रतिनिधि तथा प्रदेश सभा निर्वाचनमा कर्मचारी खटिएपछि रामेछापका विभिन्न कार्यालयमा कर्मचारी अभाव भएको छ। कर्मचारी अभावका कारण जिल्ला प्रशासन कार्यालय रामेछापले दिँदै आएको नागरिकता वितरणलगायतका कार्य स्थगित गरेको छ। प्रशासनले एक सूचना सार्वजनिक गर्दै निर्वाचन तयारी, शान्ति सुरक्षा, विपद् एवं मुद्दासँग सम्बन्धित अत्यावश्यक सेवाहरु बाहेकका सेवा बन्द भएको जनाएको छ। प्रशासनका अनुसार नेपाली नागरिकताको प्रमाणपत्र, राहदानी, राष्ट्रिय परिचयपत्र, संस्था दर्ता तथा नवीकरणलगायतका सबै सेवा बिहीबारदेखि मंसिर ५ गतेसम्म बन्द भएको हो। जारी सूचनामा भनिएको छ, आगामी २०७९ मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचन प्रयोजनका लागि अधिकांश कर्मचारीहरु खटिइ जानुपर्ने भएकोले कार्यालयबाट निर्वाचन तयारी, शान्ति सुरक्षा, विपद् एवं मुद्दासँग सम्बन्धित अत्यावश्यक सेवाहरु बाहेक अन्य सेवाहरु बुधबार देखि मंसिर ५ गतेसम्म प्रवाह नहुने व्यहोरा सम्बन्धित सबैमा जानकारीको लागि यो सूचना प्रकाशित गरिएको छ। प्रतिनिधि सभा सदस्य तथा प्रदेश सभा सदस्य निर्वाचनलाई स्वच्छ, निष्पक्ष, पारदर्शी र भयरहित वातावरणमा सम्पन्न गर्न मदिरा बिक्री वितरण र सेवन गर्न निषेध गर्न निर्देशन दिइएको सहायक प्रमुख जिल्ला अधिकारी अनोजकुमार घिमिरेले जानकारी दिए।"
झापामा हात्ती मृत भेटियो,"झापा : झापामा हात्ती मृत फेला परेको छ । चारकोशे जलथल जंगलदेखि दुई किलोमिटर दक्षिण कचनकवल गाउँपालिका १ स्थित घेरावारि निवासी गङ्गा दाहालको धान खेतमा वयस्क भाले हात्ती मृत अवस्थामा फेला परेको जिल्ला प्रहरी कार्यालय झापाले जनाएको छ । मृत फेला परेको हात्तीको दाह्रा नरहेको कचनकवल१ का वडा अध्यक्ष महावीर लिम्बू रञ्जितले जानकारी दिए । हात्तीको शरीरमा चोटपटक नदेखिए पनि दाह्रा छैन,' उनले भने ,' हात्तीको पेट सुन्निएको छ । दाह्रा पनि छैन।' डिभिजन वन कार्यालयको टोली आएर पोस्टमार्टम गरिरहेको र त्यसपछि खाल्डो खनेर अन्त्येष्टि गरिने उनले बताए । यसअघि पनि जलथल जंगलमा हात्ती मृत फेला परेको थियो। सो जंगलमा एक दर्जन बढि हात्ती बस्दै आएका छन् । हात्ती नियन्त्रणका लागि सौर्य विद्युती तारबार लगाइए पनि सो जंगलबाट हात्ती गाउँघर पसेर क्षति पुर्याउँदा स्थानीय त्रसित छन् ।"
"कर्मचारी चुनावमा, सेवा स्थगित","नुवाकोट : प्रदेश तथा प्रतिनिधिसभा निर्वाचनमा कर्मचारी खटिएपछि रसुवाका विभिन्न कार्यालयमा कर्मचारी अभाव भएको छ। कर्मचारी अभावका कारण जिल्ला प्रशासन कार्यालय रसुवाले दिँदै आएको नागरिकता वितरणलगायतका कार्य स्थगित भएको छ। प्रशासनले सार्वजनिक सूचनामार्फत् नेपाली नागरिकताको प्रमाणपत्र, राहदानी, राष्ट्रिय परिचयपत्र, नाबालक परिचयपत्र, संस्था दर्ता तथा नवीकरणलगायतका सबै सेवा मंगलबारदेखि आगामी मङ्सिर ४ गतेसम्म बन्द भएको जनाएको छ। प्रतिनिधिसभा र प्रदेशसभा सदस्यको निर्वाचनमा आवश्यक कर्मचारी खटाइएको र कार्यालयमा कर्मचारीको अभाव भएका कारण निर्वाचनसम्बन्धी कामबाहेक अन्य सबै प्रकारका सेवा बन्द गरिएको रसुवा प्रशासनले जनाएको छ। निर्वाचन शान्तिपूर्ण रुपले सम्पन्न गर्न स्थानीय प्रशासन क्रियाशील रहेको र निर्वाचन कार्य सम्पन्न नभएसम्मका लागि जिल्लाभर मदिरा बिक्रीमा समेत रोक लगाइएको प्रमुख जिल्ला अधिकारी नवराज जैसीले बताए ।"
भक्तपुरबाट गाँजासहित दुईजना पक्राउ,भक्तपुर : चाँगुनारायण नगरपालिका६ तेलकोटबाट अवैध लागुऔषध गाँजासहित दुईजना प्रकाउ परेका छन्। पक्राउ पर्नेहरुमा रामेछाप खाँडादेवी गाउँपालिका१ घर भई भक्तपुर सूर्यविनायक नगरपालिका७ जगाती डेरा गरी बस्ने २८ वर्षीय कमल विक र रामेछाप दोरम्बा गाउँपालिका८ घर भई भक्तपुर जगाती बस्ने १९ वर्षीय विशाल घतानी रहेका छन् । उनीहरुको साथबाट करिब १ किलो गाँजा बरामद भएको प्रहरीले जनाएको छ। प्रहरी प्रभाग खरिपाटीबाट खटिएको प्रहरीले नगरकोटबाट खरिपाटीतर्फ जाँदै गरेको बा३ ख ६३१६ नम्बरको गाडी जाँच गर्ने क्रममा गाँजासहित उनीहरुलाई पक्राउ गरेको हो।
इरानले यमन पठाएको सत्तरी टन मिसाइल इन्धन अमेरिकी सेनाको कब्जामा,"वासिङटन : इरानले यमन पठाएको सत्तरी टन मिसाइल इन्धन अमेरिकी सेनाले आफ्नो नियन्त्रणमा दिएको छ। इरानबाट यमन जाने पानीजहाजमा मलका झोलामा लुकाइएको ७० टन मिसाइल इन्धन अमेरिकी नौसेनाले मङ्गलबार नियन्त्रणमा लिएको बताएको छ। यमनमा युद्धविराम भङ्गभएपछि अवैधरूपमा पठाइएको उक्त इन्धन पहिलोपटक जफत भएको हो। अमेरिकी सेनाले जफत गरेको इन्धनले एक दर्जनभन्दा बढी मध्यम दूरीका ब्यालिस्टिक क्षेप्यास्त्र सञ्चालन गर्न सकिन्छ। यमनका इरान समर्थित हुथी विद्रोहीले देशको अन्तर्राष्ट्रिय मान्यता प्राप्त सरकार र साउदी नेतृत्वको गठबन्धन सेनालाई आक्रमण गर्न प्रयोग गरेका हतियारमा बरामद इन्धन उपयोग गरिएका अमेरिकी नौसेनाले बताएको छ। विष्फोटक पदार्थसमेत बनाउन मिल्ने मल र मिसाइल इन्धनको ढुवानी गम्भीर चिन्ताको विषय नौसेनाका प्रवक्ता टिमोथी हकिन्सले इरानबाट यमनमा भएको हतियारको अवैध ढुवानीले अस्थिरता र हिंसा निम्त्याएको बताएका छन्। साउदी अरब, संयुक्त राज्य अमेरिका र अन्य राष्ट्रहरूलाई इस्लामिक गणतन्त्रको धर्मतन्त्रलाई परास्त गर्न आह्वान गर्दै महिनौँदेखिको विरोधप्रदर्शनमा उत्रिएका इरानी जनतालाई उत्तेजित पारेको आरोप लगाएको इरानको गोप्य इन्धन निकासी सार्वजनिक भएको छ। विरोधप्रदर्शन दबाउन तेहरानले गरेको कारबाहीमा तीन सय ४४ जना मारिएका छन् भने १५ हजार आठ सय २० जना पक्राउ परेका छन्। कूटनीतिक प्रयासको असफलतासँगै छ महिनाका निम्ति गरिएको युद्धविरामको अवधि गत महिना समाप्त भएपछि यमनमा द्वन्द्व बढेको छ। यमन युद्धका कारण १४ हजार पाँच सय सर्वसाधारणसहित एक लाख ५० हजार जनाको ज्यान गएको छ। युद्धविरामको अन्त्य भएसँगै देशका विभिन्न भागमा विद्रोहीले आक्रमण जारी राखेका छन्। सन् २०१४ मा संयुक्त राष्ट्रसङ्घले हुथी समूहलाई हतियार हस्तान्तरणमा प्रतिबन्ध लगाएको भए पनि इरानले समुद्रीमार्गबाट उक्त समूहलाई हतियार निर्यात गर्दै आएको छ। रासस"
नसोचेको धोका,"एउटा काग सधैं मनलाग्दी उडिरहन्थ्यो। एक पटकको कुरा हो, ऊ खानाको खोजीमा यताउता उड्दै घुमिरहेको थियो। शीत पर्ने मौसम थियो। यौवनले भरिपूर्ण अवस्थाको त्यो कागले चिसो हावा लिइरहेको थियो। अचानक कागको दृष्टि एक सर्पमाथि पर्यो। जो घाममा पोको परेर सुतिरहेको थियो। जाडोका कारण अलिकति पनि नहल्लिकन ऊ घाम तापिरहेको थियो। कागले सोच्यो, सर्प गतिहीन छ। पक्का पनि सर्प मरेको छ। अतः उसले झम्टिँदै सर्पलाई आफ्नो पञ्जामा लियो। कागले त्यसलाई यस्तो ठाउँमा लैजान चाहन्थ्यो, जहाँ ऊ त्यसलाई निश्चिन्त भएर खान सकोस्। सर्पलाई नसोचेको अप्ठेरो आइलागेको थियो। ऊ आकाशमा झुन्डिरहेको थियो। अतः आफ्नो टाउको उठाएर ऊ कागलाई डस्ने प्रयत्न गर्न थाल्यो। अन्ततः उसले बल लगाएर टाउको उठायो र कागलाई डस्यो। सर्प अत्यन्त विषालु थियो, उसको विष कागका लागि घातकसिद्ध भयो। अन्ततः काग मर्यो। मर्ने समयमा उसले भन्यो, यति ठूलो धोका ! मैले ठानेको थिएँ कि मैले राम्रो भोजन पाएँ। तर कागलाई के थाहा कि त्यो उसको काल थियो ? नैतिक शिक्षा : स्मरण रहोस् कि सोझोसञ्जन रूपमा पनि नसोचेको घात हुन सक्छ। बाहिरी रूपबाट धोका नखानुहोस्।"
रामेछाप कांग्रेसका बागी उम्मेदवार राउतको कान्छारामलाई समर्थन,रामेछाप : पार्टीप्रति असन्तुष्टि जनाउँदै गत असोज २३ गते स्वतन्त्र उम्मेदवारी दर्ता गराएका नेपाली कांग्रेस रामेछापका पूर्वसचीव चन्द्रबहादुर राउतले गठबन्धनका उम्मेदवार नेपाली कांग्रेस रामेछापका सभापति पूर्णबहादुर तामाङ ( कान्छाराम) लाई समर्थन गर्ने भएका छन् । नेपाली कांग्रेसमा आफ्नो रगत पसिना बगाएको र आफू पार्टीको जिम्मेवार व्यक्ति भएकाले अन्तिम घडीमा पार्टीलाई धोका नदिने भन्दै आफ्नो उम्मेदवारी निष्क्रिय पारेको र आफ्नो क्यामेरा चिन्हमा मतदान नगर्न आग्रह गरेका छन् । जिल्ला सदरमुकाम मन्थलीमा पत्रकार सम्मेलनको आयोजना गर्दै राउतले पार्टी प्रतिको विमति कायम रहे पनि हाललाई आफ्नो उम्मेदवारी नरहेको र पूर्णबहादुर कान्छारामलाई समर्थन गरेको जनाएका छन् । आफू लामो समयदेखि जिल्ला पार्टीको महत्त्वपूर्ण पदमा रहेर काम गरेको र नेपाली कांग्रेसलाई जिताउनुपर्ने अवस्थालाई मध्यनजर गर्दै आफ्नो उम्मेदवारी निष्क्रिय रहेको राउतद्वारा जारी विज्ञप्तिमा उल्लेख छ । राउतले निर्वाचन आयोगले आफूलाई प्रदान गरेको क्यामेरा चिन्हमा मतदान नगरी पार्टीको उम्मेदवारलाई रुख चिन्हमा मतदान गर्न आग्रह गरेका छन् । राउतलाई जिल्लाका अधिकांश नेता तथा कार्यकर्ताले धेरै आग्रह गरेपछि आफ्नो उमेदवारी निष्क्रिय रहेको बताएका छन् । राउतलाई पार्टीले उचित स्थान दिने र सम्मान गर्ने संघीय सांसदका उम्मेदवार कान्छारामले प्रतिबद्धता व्यक्त गरेका छन् ।
"बागलुङका ३५ प्रतिशत मतदानस्थल अतिसंवेदनशिल, सुरक्षा व्यवस्था कडा","बागलुङ : आगामी ४ मंसिरमा हुने संघ तथा प्रदेशको निर्वाचनमा बागलुङका ३५ प्रतिशत मतदान केन्द्र अति संवेदनशिल सूचीमा परेका छन् । जिल्ला सुरक्षा समिति बागलुङले जिल्लाका ३५ प्रतिशत मतदान केन्द्र सुरक्षाको दृष्टिले अति संवेदनशिल सूचीमा राखेको हो । मतदानस्थललाई सुरक्षाका दृष्टिकोणले तीन तहमा (अति संवेदनशिल, संवेदनशिल र सामान्य) वर्गीकरण गरिएको छ । प्रमुख जिल्ला रमेश अधिकारी ढकालका अनुसार १५ प्रतिशत मतदानस्थललाई संवेदनशिल र ५० प्रतिशत मतदानस्थललाई सामान्यमा राखिएको छ । विगतको निर्वाचनमा देखिएका गतिविधि, अब हुनसक्ने गतिविधि, पूर्वाधारको विकास, सुरक्षा निकायको पहुँच, मतदाता र उम्मेदवारलाई आधार बनाएर मतदानस्थल वर्गीकरण गरिएको हो । अति संवेदनशिल र संवेदनशिल क्षेत्रका लागि विशेष सुरक्षा व्यवस्थस्थापन गरेको प्रजिअ ढकालले बताए । उनले मतदान केन्द्रमा नेपाल प्रहरी र म्यादी प्रहरी खटाइएको र केन्द्र बाहिर सशस्त्र प्रहरी र नेपाली सेनाले सुरक्षा गरिरहेको बताए । प्रजिअ ढाकालले मतदान केन्द्रको अवस्था हेरेर सुरक्षाकर्मीहरु खटाइएको बताए । उनले आवश्यकता र औचित्यको आधारमा सुरक्षाकर्मीहरुको संख्या घटबढ हुने जानकारी दिए । सुरक्षाका लागि म्यादी प्रहरी, नेपाल प्रहरी, सशस्त्र प्रहरी, नेपाली सेना र राष्ट्रिय अनुसन्धानको टोलीलाई परिचालन हुनेछन् । ढकालले निर्वाचन बहिस्कार गर्ने समूहको निगरानी बढाएको बताए । निर्वाचन बहिस्कारको गतिविधि गर्ने राजनीतिक दलका नेता र कार्यकर्ताको पुष्टि गरेर निगरानी बढाएका छौं,' प्रजिअ ढकालले भने,'आचारसंहिता विपरित बहिस्कारको गतिविधि गर्नेहरुलाई पक्राउ गरेर दोस्रो पटक नदोहोराउने गरी केहिलाई तारेखमा रिहा गरेका छौं । सुरक्षाका लागि एक हजार एक सय ३६ जना म्यादी प्रहरी र ६५९ जना नेपाल प्रहरी खटाइने जिल्ला प्रहरी कार्यालय बागलुङका प्रहरी नायव उपरीक्षक गंगा बहादुर थापाले बताए । उनले जिल्लामा छनोट भएका म्यादी प्रहरीले विचमै छोडेको कारण छिमेकी जिल्ला म्याग्दी र पर्वतबाट समेत केहि म्यादी प्रहरी मगाइएको बताए । जिल्लामा छनोट भएका केही म्यादी प्रहरीहरु तालिमको क्रममा र नियुक्ती बझ्न आउनुभएन, 'प्रनाउ थापाले भने,संख्या कमी भएपछि छिमेकी जिल्ला म्याग्दी र पर्वतमा बैकल्पीक सूचिमा रहेकाहरुलाई बोलाएर तालिम दिएका छौं । निर्वाचनलाई भयरहित र सुरक्षित रुपमा सम्पन्न गराउनको लागि मतदानस्थ, केन्द्रको भित्री घेरामा र बाहिरको सुरक्षाको लागी सुरक्षाकर्मीहरु परिचालन गरिने जिल्ला प्रहरी कार्यालय बागलुङका सूचना अधिकारी प्रनाउ थापाले बताए । मतदानस्थल र केन्द्रको भित्री घेरामा म्यादी प्रहरी र जनपथ हुनेछन्, ' प्रनाउ थापाले भने,त्यसबाहिरको सुरक्षा शशस्त्र प्रहरीले र त्यसभन्दा पनि बाहिर नेपाली सेनाको सुरक्षा रहनेछ । पर्याप्तमात्रामा सादा पोशाकका प्रहरी पनि खटाइनेछ । १०६ मतदानस्थल, २३१ मतदान केन्द्र बागलुङमा कुल १ सय ६ मतदानस्थल र २ सय ३१ मतदान केन्द्र रहेको निर्वाचन कार्यालय बागलुङका सूचना अधिकारी गोकुल शर्माले जानकारी दिए । स्थानीय तह निर्वाचनमा १ सय ३ मतदानस्थल रहेकोमा अहिले मतदाताको सुविधालाई ध्यानमा राखेर तीन मतदानस्थल परिवर्तन र तीन मतदानस्थल थप गरिएको सूचना अधिकारी शर्माले बताए । शर्माले ढोरपाटन नगरपालिका६, ढोरपाटन नगरपालिका२ र गलकोट नगरपालिका१० मा एकएक वटा मतदानस्थल थप गरिएको बताए । यस्तै बागलुङ नगरपालिका३ बौद्ध विहारबाट, कालिकाकन्या मावि, बागलुङ नगरपालिका६ को वडा कार्यालयदेखि लहरेपिपल मावि र बडिगाड गाउँपालिका८ सिद्धबारी प्राविबाट भृकुटी माविमा मतदानस्थल स्थानान्तरण गरिएको छ । निर्वाचनको लागि उक्त मतदानस्थलमा एक हजार ९ सय जना कर्मचारी खटाइएको मुख्य निर्वाचन अधिकृत डा दिवाकर भट्टले बताए । उनले क्षेत्र नम्बर १ का मतदान केन्द्रमा ९ जना र क्षेत्र नम्बर २ मा ८ जना कर्मचारी खटाइएको बताए । उनले मतदानस्थलमा स्थायी शिक्षकहरु खटाइएको बताए । मुख्य निर्वाचन अधिकृत भट्टले मतदान केन्द्रमा अधिकृत, सहायक मतदान अधिकृत, सहायक कर्मचारी र एक जना सहयोगी रहने बताए । उनले मंसिर १ गतेसम्म सवै कर्मचारी मतदानस्थलमा पुगिसक्ने बताए ।"
भारतबाट कसले मगायो १५ हजार फर्जी मतपत्र?,"वीरगन्ज : भारतबाट अवैध रुपमा भित्र्याइएको ठूलो परिमाणको फर्जी मतपत्रसहित एक भारतीय पक्राउ परेका छन् । भारतसँग सीमा जोडिएको पर्साको जानकीटोला नाकाबाट भित्र्याउँदै गरेको १५ हजार थान फर्जी मतपत्रसहित भारत बिहारको नरकटिया ग्राम पञ्चायत वडा नम्बर १४ घर भएका ४० वर्षीय इजाजत अहमदलाई प्रहरीले पक्राउ गरेको हो । भारत बिहारबाट बीआर २२ डब्लु ८००२ भारतीय नम्बर प्लेटको मोटरसाइकलमा नमूना मतपत्र बोकेर जानकीटोला नाका हुँदै मङगलबार छिरेका अहमदलाई जानकीटोला नाकामा खटिएको प्रहरीले पक्राउ गरेको पर्साका प्रहरी प्रवक्ता प्रहरी नायब उपरीक्षक दिपक गिरिले जानकारी दिए । नेपालमा मंसिर ४ मा हुन गइरहेको निर्वाचनका लागि भारतमा छापिएको नमूना मतपत्र गैरकानूनी रुपमा नेपालमा भित्र्याउँदै गरेको अवस्थामा पक्राउ परेका अहमदलाई इलाका प्रहरी कार्यालय पोखरीयाको हिरासतमा राखिएको गिरीले बताए । प्रनाउ गिरीले भने, कुन दल वा कुन उम्मेदवारको लागि अहमदले त्यति धेरै मतपत्र भारतबाट ल्याएका हुन् ? यस बारे केही खुल्न सकेको छैन , अनुसन्धान जारी छ ।' अवैध रुपमा भित्र्याइएको मतपत्रसहित पक्राउ परेका भारतीय नागरिक अहमदलाई कुन ऐन अन्तर्गत कारबाही प्रकृया अगाडि बढाउने विषयमा प्रमुख जिल्ला अधिकारी र प्रमुख निर्वाचन अधिकृतसँग समन्वय भइरहेको पनि गिरिले जानकारी दिए । प्रहरीले अहमदका साथबाट बरामद गरेको मतपत्रमा नेपाली कांग्रेसको चुनाव चिह्न रुखबाहेक अन्य सबै दलको चुनाव चिह्न रहेकाले ती मतपत्रहरु पर्सा क्षेत्र नम्बर ४ का नेकपा एमाले र जसपाका उम्मेदवारहरुले मगाएको हुन सक्ने नेपाली कांग्रेसका युवा नेता राकेश यादवले बताए।"
राजनीतिमा उमेर कि योग्यता ?,"समय परिवर्तनशील छ। समयसँगै मानिसका विचार र व्यवहारहरू पनि परिवर्तनशील छन्। उमेर र जीवनका भोगाइ बढ्दै जाँदा हरेक विषयप्रतिको मानिसको दृष्टि र दर्शन अझ माझिँदै, खारिँदै स्पष्ट र सपाट बन्दै जान्छन्। विचारमा परिपक्वता र परिष्कृति उमेरले मात्रै ल्याउन सक्छ भन्ने अवश्य होइन। तर यसको ठूलो प्रभाव भने नकार्न सकिँदैन। केही वर्षदेखि नेपाली राजनीतिमा नेतृत्व पुस्तान्तरणको निकै ठूलो बहस चलिरहेको छ। विशेष गरेर ठूला राजनीतिक दलहरूमा जोडतोडका साथ उठेको यो विषय आगामी मंसिर ४ गते हुन लागिरहेको प्रदेश तथा प्रतिनिधिसभा निर्वाचन नजिकिएसँगै झनै बुलन्द भएको छ। सामाजिक सञ्जालका भित्तादेखि चिया पसल अनि अखबारका पृष्ठदेखि टेलिभिजनका पर्दासम्म उमेरको यो बहसले तातेका छन्। बूढा नेताहरूले केही गर्न सकेनन्। यिनीहरूको कारण देश नै डुब्ने भयो। आउँदो निर्वाचनबाट यी नेताहरूलाई फालेर युवालाई नजिताएसम्म देश बन्न सक्दैन। भन्नेजस्ता भाष्य आज हरेक युवाका साझा एजेन्डा बनेको छ। तर के देश नबन्नुको मुख्य कारण नेतृत्वमा युवा नभएरै हो त ? राजनीतिमा उमेरको मात्र कुरा गरिरहँदा कतै हामीले योग्यतालाई चाहिँ नजरअन्दाज त गरिरहेका छैनौं ? आफ्ना नेताले जिते व्यक्तिगत रूपमा केही फाइदा लिन सकिन्छ कि भन्ने सोचभन्दा माथि कार्यकर्ताहरू कहिले उठ्लान् ? मानिसको समग्र जीवनलाई उमेरको आधारमा विभाजन गरेर हेर्ने हो भने विश्वभर यसमा फरकफरक अवधारणा रहेको पाइन्छ। छिमेकी मुलुक भारतले १५ देखि २९ वर्षबीचको उमेरसमूहलाई युवाको परिधिभित्र राखेको छ। संयुक्त राष्ट्रसंघले १५ देखि २४ वर्षसम्मको वर्गलाई युवा भनेको छ। हाम्रो देशमा भने राष्ट्रिय युवा नीति २०७२ ले १६ देखि ४० वर्षसम्मको जनसंख्यालाई युवा भनेर परिभाषित गरेको छ। तर यो मापदण्डले मात्रै युवाको परिभाषालाई पूर्ण गर्न भने सक्दैन। यसबाहेक युवा विचार हो, जोस, ऊर्जा र उत्साह हो। जस्तोसुकै कार्य पनि गर्न सक्छु भन्ने उच्च आत्मविश्वासले भरिएको अदम्य साहस हो युवा। हरेक कार्यलाई रचनात्मक र सिर्जनात्मक ढंगले गर्न सक्नु नै युवा हुनु हो। परेको बखत राष्ट्रका लागि बलिदानी गर्नसमेत पछि नहट्ने हिम्मत हो युवा। युवा अग्रगमन हो जो सकारात्मक परिवर्तनका लागि सदैव तयार रहन सक्छ। यी गुणहरू नै युवाको परिचय हो। नेतृत्वमा युवा चाहिन्छ भन्दै आफूलाई उभ्याउने नेताहरू स्वयं चाहिँ युवाको यो परिभाषा भित्र पर्छन् त ? हाम्रा प्रमुख राजनीतिक दलभित्रका आफूलाई युवा भन्ने दोस्रो तथा तेस्रो पुस्ताका नेताहरू स्वयं पनि पुराना पुस्ताभन्दा प्रतिस्पर्धी, उत्कृष्ट र योग्य देखिन सकेका छैनन्। युवा हुनु नै राजनीतिका लागि योग्य हुनु हो भन्ने बुझाइ यो पुस्ताका नेताहरूमा देखिन्छ। यी नेताहरू केही आफ्नो दलका महत्वपूर्ण पदहरूमा बसिसकेका छन् भने केही त संघीय मन्त्रीसमेत भइसकेका छन्। तर त्यो बखत उनीहरूले देखाएको कार्यशैली र व्यवहारले जनतामा आशाको नयाँ किरण छर्न सकेन। जनताले युवा भनेर यो पुस्ता माथि गरेको विश्वासलाई उनीहरूले कायम राख्न सकेनन्। उनीहरूले न कुनै नयाँ सोच नै अघि सार्न सके न त विद्यमान विकृत राजनीतिलाई सुधार्ने कोसिस नै गरे। तर के देश नबन्नुको मुख्य कारण नेतृत्वमा युवा नभएरै हो त ? राजनीतिमा उमेरको मात्र कुरा गरिरहँदा कतै हामीले योग्यतालाई चाहिँ नजरअन्दाज त गरिरहेका छैनौं ? निर्वाचन नजिकिँदै गरेको यो परिप्रेक्ष्यमा सबैजसो राजनीतिक दलका युवा कार्यकर्तालाई पनि हेरौं। आफ्नो दल र दलका नेतालाई जिताउनेभन्दा दोस्रो उद्देश्य अधिकांश कार्यकर्तासँग केही पनि छैन। आफ्नो नेताको विचार र सिद्धान्त ठिक छ कि छैन ? राष्ट्र र जनताका लागि उनीहरूले काम गरेका छन् कि छैनन् ? इमान र निष्ठाको सवालमा उनीहरू कस्ता छन् ? राजनीतिलाई सही दिशानिर्देश गर्न उनीहरू सक्षम छन् कि छैनन् ? भन्नेजस्ता यावत् प्रश्नहरूलाई विचार नै नगरी युवा कार्यकर्ता नेताको पछि कुदेका देखिन्छन्। आफ्ना नेताले जिते व्यक्तिगत रूपमा केही फाइदा लिन सकिन्छ कि भन्ने सोचभन्दा माथि कार्यकर्ताहरू कहिले उठ्लान् ? नेताहरूले जतिसुकै गलत कार्य गरेता पनि खबरदारी गर्न नसक्ने, बरु उल्टै उनीहरूप्रति नै नतमस्तक भइदिने प्रवृत्तिबाट युवा कार्यकर्ता आज पनि मुक्त रहन सकेका छैनन्। अनि आजका यिनै युवा कार्यकर्ता नै भोलिका नेता होइनन् र ? अनि यस्ता युवाबाट देशले के नै आशा गर्न सक्छ र ? भनिन्छ, उमेरले योग्यता निर्धारण गर्न सक्दैन। आफ्नो जीवनको उत्तरार्धमा पनि सक्रिय र अर्थपूर्ण जिन्दगी बाँच्नेहरू यहाँ कम छैनन्। उमेर ९९औं वसन्तमा हिडिँरहँदा हाम्रा राष्ट्रकवि माधवप्रसाद घिमिरे भने ऋतम्भरा महाकाव्य लेखिरहेका थिए। १०२ वर्षको उमेरमा पनि शताब्दी पुरुष सत्यमोहन जोशी विभिन्न पुस्तकको समीक्षा र भूमिका लेख्न व्यस्त थिएँ। ७९ वर्षको उमेरमा जो बाइडेन संयुक्त राज्य अमेरिकाजस्तो शक्तिशाली मुलुकको प्रमुख र संवेदनशील राष्ट्रपतिको पदमा सक्रिय छन्। नयाँ महाशक्तिको रूपमा उदाउँदै गरेको भारतलाई ७२ वर्षका नरेन्द्र मोदीले नेतृत्व गरिरहेका छन्। अर्को शक्तिशाली मुलुक रसियालाई ७० वर्षे भ्लादिमिर पुटिनले हाँकिरहेका छन्। ६९ वर्षका सी जिन पिङले महाशक्ति चीनलाई आफ्नो नेतृत्वमा हिँडाइरहेका छन्। महŒवपूर्ण कुरा त यो छ कि यी चारै विश्व राजनीतिमा असाधारण प्रभाव राख्न सक्ने देशहरू हुन्। यिनीहरूले गरेको निर्णयले विश्व एकपटक तरंगित बन्न पुग्छ। राजनीतिमा उमेर कि योग्यता भनिरहँदा मानिसमा हुने इमोसनल इन्टेलिजेन्स अर्थात् भावनात्मक बुद्धिलाई बेवास्ता गर्न सकिन्न। राजनीतिक नेतृत्वका लागि त झन् यो महŒवपूर्ण र विचारणीय विषय हो। भावनात्मक बुद्धि भन्नाले आफूले आफैंभित्र नियालेर आफ्नो भावनालाई राम्रोसँग बुझी त्यसको सही प्रयोग र व्यवस्थापन गर्नु हो। आफ्नो भावनालाई नियन्त्रण गरी अन्य व्यक्तिसँगको सम्बन्ध सुमधुर बनाउँदै स्वयं अनि वरपरको वातावरणलाई समेत उत्प्रेरित बनाइराख्नु नै भावनात्मक बुद्धि हो। एउटा मानिस आफ्नो दैनिकीमा आउने तनावलाई कसरी व्यवस्थापन गर्छ ? अरूसँग कसरी कुरा गर्छ ? आफ्नो काममा ऊ कस्तो छ भन्नेबाट उसमा भावनात्मक बुद्धि कति छ ? भन्ने कुरा थाहा हुन्छ। तर के देश नबन्नुको मुख्य कारण नेतृत्वमा युवा नभएरै हो त ? राजनीतिमा उमेरको मात्र कुरा गरिरहँदा कतै हामीले योग्यतालाई चाहिँ नजरअन्दाज त गरिरहेका छैनौं ? पछिल्ला केही अध्ययनले मानिसमा उमेर बढेसँगै भावनात्मक बुद्धिमा पनि वृद्धि हुने कुरा देखाएको छ। यसको ठिक विपरीत प्रारम्भिक चरणका युवामा भने भावनात्मक बुद्धिको तह कम हुने र यसले गर्दा उनीहरू आफ्नो भावनालाई नियन्त्रण गर्न नसकी सानोसानो कुरामा पनि आक्रामक भइहाल्ने हुन्छन्। जुनसुकै विषयमा पनि सोचविचार नगरी तुरुन्त प्रतिक्रिया दिइहाल्नुपर्ने यस्ता युवाहरू आफ्नो कुरा अरूले नसुने वा नमाने तत्काल रिसाइहाल्ने गर्छन्। प्रायः उनीहरू रिजेक्सन सुन्न नसक्ने किसिमका हुन्छन्। मनोविज्ञानको दृष्टिबाट हेर्दा भावनात्मक बुद्धि कम हुनाकै कारण प्रारम्भिक उमेरका युवाहरू राजनीतिका लागि तुलनात्मक रूपमा त्यति उपयुक्त देखिँदैनन्। विगत केही वर्षदेखि प्रतिदिन झन्झन् बिग्रिँदै गएको नेपाली राजनीतिक नेतृत्वले खोजेको उमेर होइन योग्यता हो। विचार र दृष्टिकोण हो। अनेक सम्भावना भएर पनि नेपाल सधैं पछि परिरहनु, गरिब नै भइरहनु, नेतृत्वमा युवा नभएर होइन, योग्य नभएर हो। २००७ सालको प्रजातन्त्र बहालीदेखि आजसम्मका प्रधानमन्त्रीहरूमा केही अपवादबाहेक सबै अयोग्य नै रहे। उनीहरूले देश विकास र जनहितका लागि स्पष्ट खाका दिन सकेनन्। यीमध्ये केही त आफ्नो अधबैंसे उमेरमै देशको प्रधानमन्त्री भएका थिएँ। तर पनि उनीहरूले आफ्नो उमेरको प्रभाव राजनीतिमा देखाउन सकेनन्। दिनानुदिन देश कमजोर हुँदै जाने तर आफू र आफ्ना सधैं बलियो भइरहने गलत राजनीतिक संस्कार उनीहरूको रह्यो। कुनै बेला यस्तो पनि थियो जतिबेलाको नेतृत्व शारीरिक रूपमै बलिष्ठ र बहादुर हुन आवश्यक हुन्थ्यो। बाह्य आक्रमण वा युद्धको समयमा राष्ट्र प्रमुख आफैं तरबार बोकेर उक्त युद्धको नेतृत्व गर्नुपथ्र्यो। युनान सम्राट् सिकन्दर महानले यही गरे। हाम्रो राष्ट्रनिर्माता पृथ्वीनारायण शाहले पनि यही गरे। तर आज युग फेरिएको छ। हिजोको त्यो अवस्था र आजबीच धेरै नै भिन्नता आइसकेको छ। आजको नेतृत्व विचारवान् हुन आवश्यक छ। दिनप्रतिदिन जटिल र संवेदनशील हुँदै गएको विश्व व्यवस्थामा आफ्नो राष्ट्रका मूल्य र मान्यतालाई अक्षुष्ण राख्न सक्ने योग्यता हुन जरुरी छ। पदीय मर्यादा र ओजलाई भलिभाँती बुझेको विवेकी नेतृत्व आजको माग हो। यी गुणहरू भएमा कानुनले तोकेको उमेर पूरा गरेको जुनसुकै उमेरसमूहका मानिसले पनि राजनीतिको नेतृत्व गर्न सक्नेमा दुई मत छैन। लोकतन्त्रमा देशको राजनीतिक नेतृत्व कस्तो बनाउने भन्नेमा सबैभन्दा महत्वपूर्ण भूमिका हामी जनताकै हुने गर्छ। त्यसैले आउँदै गरेको निर्वाचनमा विवेक प्रयोग गरी, कुनै आग्रह वा पूर्वाग्रहबिना उम्मेदवारको उमेर होइन, योग्यता हेरेर आफ्नो अमूल्य मतदान गरौं।"
मध्यपुरथिमिको एक घरमा आगलागी : एक जनाको मृत्यु,"भक्तपुर : मध्यपुरथिमि नगरपालिका६ राईटोल माथिल्लो कुण्डोलमा एक घरमा आगलागी हुँदा एक जनाको मृत्यु भएको छ भने अर्का एक जना घाइते भएका छन्। बुधबार बिहान ८ बजे ४९ वर्षीय आत्माराम केसी र ४१ वर्षीय हरिशरण केसीको तीन तले कच्ची घरमा आगलागी भएको थियो। आगोलागीमा आत्मारामकी छोरी २५ वर्षीया अस्मिताको मृत्यु भएको महानगरीय प्रहरी परिसरका प्रहरी नायब उपरीक्षक राजु पाण्डेले जानकारी दिए। उनी प्यारालाइसिस र सुस्तमनस्थितिकी थिइन्। त्यस्तै हरिशरणकी छोरी १४ वर्षीया नित्मा केसी घाइते भएकी छन्। उनको उद्धार गरी उपचारका लागि नेपाल कोरिया मैत्री नगरपालिका अस्पताल थिमि लगिएको पाण्डेले जानकारी दिए। बिहान आगलागी भएपछि नेपाल प्रहरी, नेपाली सेना, सशस्त्र प्रहरी बल, जुद्ध बारुणयन्त्रका दुई दमकल र स्थानीयवासीको सहयोगमा बिहान ९ बजे आगो नियन्त्रणमा लिएको उनले जानकारी दिए। घटनाबारे थप अनुसन्धान भइरहेको प्रहरीले जनाएको छ।"
मेरो काम देखेर मलाई नै मत दिनुहुन्छ भन्नेमा विश्वस्त छु: शारदादेवी थापा,"महोत्तरी: शारदादेवी थापा महोत्तरी क्षेत्र नम्बर १ कबाट प्रदेश सभा सदस्यको उम्मेदवार हुन् । नेकपा एमालेकी नेतृ थापा प्रदेश सभामा दोहोरिने योजनासहित चुनावी मैदानमा छन् । उनका चुनावी एजेण्डा, विगतको कामको समीक्षा र मतदाताको थापासँगका अपेक्षालगायतका विषयमा अन्नपूर्णकर्मी विजयकुमार सिंहले गरेको कुराकानीको सम्पादित अंश: तपाइँको निर्वाचन क्षेत्रमा चुनावी वातावरण कस्तो छ? हामी चुनावी अभियान लिएर घरदैलोमा छौँ । सबैले नेकपा एमालेलाई खोज्नुभएको छ। यो देखेर हामीलाई पनि उत्साह बढेको छ । प्रत्येक घरमा हामीलाई फूलमाला लिएर बाटो कुरिरहेको देखेर आत्मविश्वासका साथ मनैबाट जनतामा एमालेप्रति उत्साह र आशा जागेको पाएँ । भुँई मान्छेलाई सम्बोधन गरेर एमालेले योजना बनाएकाले पनि जनतामा यस्तो उत्साह आएको होला । एमालेले विगतमा गरेका काम, विभिन्न ८ सामाजिक सुरक्षा भत्ताका कार्यक्रमलगायतले एमालेमा आकर्षण बढेको छ । अब पनि हामीले स्वरोगजार, स्थानीय तहमै रोजगारीका अवसर, दुर्व्यसनी मुक्त समाज, छुवाछुतविरुद्धको अभियान चलाएर समाजलाई समृद्ध बनाउने योजनामा छौँ । जनताले तपाइँलाई भोट किन दिने ? म दोस्रो कार्यकालका लागि मत माग्दैछु । पहिलोपटक मलाई चिनाउन परेको थियो । त्यतिबेला म जिल्ला कमिटीमा थिएँ र अखिल नेपाल महिला संघ जिल्ला कमिटीको अध्यक्षको रुपमा काम गर्दा अहिले मेरो परिचय बढेको छ । अब मेरो दोस्रो परिचय भनेको पार्टीसँगै जनप्रतिनिधिको पनि छ। मैले अहिले मतदाता कहाँ चिनाउन परेको छैन। उहाँहरूले नै मलाई सम्बोधनसहित बोलाउनुहुन्छ। मतदाताले मलाई स्वीकार गरिसक्नुभएको छ । मलाई जिताउनुहुन्छ भन्नेमा विश्वस्त छु । हामीले पार्टीको एजेण्डामा २० बुँदालाई प्राथमिकतामा राखेका छौँ । गरिबी निवारण, युवाको क्षमता विकास, कृषिमा आधुनीकीकरण, भौतिक पूर्वाधारको विकासलगायतका कुरालाई जोडतोडले उठाउन मेरो नेतृत्व चाहिन्छ । यहाँका आम नागरिकसँग मैले यही भनेर भोट मागिरहेकी छु। सत्ता गठबन्धनले आफू सशक्त भएको दावी गरिरहँदा तपाइँहरू कसरी अगाडि ? सत्ता गठबन्धनले अहिले गरिरहेको काम त जनताले हेरेकै छन् । एमालेका एजेण्डा पनि राम्ररी बुझेका छन् । सरकार सञ्चालनमा एमालेको आवश्यकता महसुस भएकै छ । विगतमा मैले गरेका कामलाई पनि यहाँका मतदाताले राम्ररी मूल्यांकन गरेका छन् । त्यसैले जसले जे दावी गरे पनि यहाँको चुनावी महौल, जनताले मसँग गरेका अपेक्षा र मेरो काम र योजनालाई पूर्णता बनाउन उहाँहरूले मलाई नै भोट गर्नुहुन्छ भन्नेमा म ढुक्क छु । गठबन्धनका उम्मेदवारले जित्छु भनेर दावी गर्नु स्वभाविक हो।"
नासाले अहिलेसम्मकै शक्तिशाली रकेट चन्द्रमामा पठायो,वासिङटन डिसी : अमेरिकी अन्तरिक्ष एजेन्सी नासाले चन्द्रमामा पठाइएको अहिलेसम्मकै शक्तिशाली रकेट अन्तरिक्ष प्रक्षेपण प्रणाली सफलतापूर्वक प्रक्षेपण गरेको छ । नासाका लागि यो ऐतिहासिक क्षण हो । यो प्रक्षेपण तेस्रो प्रयासमा सफल भएको हो । यसअघि अगस्ट र सेप्टेम्बरमा यसको प्रक्षेपण रोकिएको थियो। यो नासाको आर्टेमिस मिशनको एक हिस्सा हो। यससअन्तर्गत ५० वर्षपछि फेरि चन्द्रमामा मानिस पठाउने तयारी भइरहेको छ । यो रकेटमा कुनै पनि अन्तरिक्ष यात्री सवार हुने छैनन् । यदि यो मिसन सफल भयो भने भविष्यमा अन्तरिक्ष यात्रीहरू यो रकेटमार्फत मिसनमा जान सक्नेछन् । यो मिसन सफल भए सन् २०२४ देखि मानिसले फेरि चन्द्रमामा पाइला राख्न सक्नेछन्। बीबीसी
उम्मेदवारभन्दा अदृश्य ठेकेदारका चलखेल निगरानीमा छ,"निर्वाचन आयोग आमनिर्वाचनको तयारीमा जुटेको छ। प्रमुख निर्वाचन आयुक्त दिनेशकुमार थपलिया यसको तयारी करिब पूरा भएको बताउँछन्। यसपालि आयोगले आचारसंहिता र निर्वाचन खर्च सीमालाई केही व्यावहारिक मात्र बनाएको छैन, कार्यान्वयनमा कडाइसमेत गरेको छ। थपलिया भन्छन्, निर्वाचनको निष्ठा कायम गराउन हदैसम्म प्रयासरत छौं। यस्तै धपेडीबीच निर्वाचन तयारी, सम्पन्नताका चुनौती, सरोकारवालका भूमिकालगायत सेरोफेरोमा अन्नपूर्ण पोस्ट्का अखण्ड भण्डारी र राजकरण महतोले प्रमुख आयुक्त थपलियासँग गरेको कुराकानीको सम्पादित अंश आजको मूल मुद्दामा : निर्वाचनको धपेडीमा हुनुहुन्छ, तयारी कहाँ पुग्यो ? मतपत्र र निर्वाचत सामग्रीसहित सबै कर्मचारी मतदानस्थलतर्फ लागिसकेका छन्। सुरक्षा टिम परिचालित भइसकेको छ। मतदाताका घरदैलोसम्म घुम्ती सुरक्षाकर्मी खटिएका छन्। मतदाता शिक्षाको काम सकिँदै छ। लगभग हामी निर्वाचन तयारीको अन्तिमतिर छौं। हिमाली क्षेत्र र अति विकट भूगोलमा निर्वाचन सामग्री र जनशक्ति कसरी पठाउँदै हुनुहुन्छ ? दसैंलगत्तै कर्णाली र सुदूरपश्चिमका केही ठाउँमा बाढीपहिरो आयो। त्यसले कतिपय ठाउँमा सडक अवरुद्ध गराएको छ। ती सकड मर्मत सम्भार गरी मतदानस्थलहरूसम्म सहज आवागमनका लागि हामीले तत्तत् निकायसँग आग्रह गरेका छौं। स्थलगत अध्ययन गर्दा हुम्ला, डोल्पामा हेलिकप्टरबाट पठाउनुपर्ने बाध्यता पाइयो। हिउँ परेको र चिसो बढेकाले चिन्ता यो पनि छ कि हाम्रा कर्मचारी र मतदान सामग्रीचाहिँ पुग्ने, मतदाताचाहिँ त्यहाँबाट विस्थापन हुने हुन् कि ? र, कतिपय ठाउँमा निर्वाचनपछि मतपेटिका हेलिकप्टरबाट ल्याउनुपर्ने हो कि भन्ने ठानेका छौं। अचेल टेलिफोन गर्दा रिङ ब्याक टोनमा निर्वाचनको निष्ठा जोगाउँ भनिन्छ, कसरी जोगाउने निष्ठा ? निर्वाचनमा कुनै पनि व्यक्तिको पद, प्रतिष्ठा, प्रलोभन, धाकधम्की, पैसाजस्ता कुराले मतदाता प्रभावित गर्न हुँदैन। यो दल वा उम्मेदवारको नीति, सिद्धान्त, विचार र इमानमा निर्देशित हुनुपर्छ। यो संसारभरिको मान्यता हो। निष्ठा जोगाउने एउटा अवधारणा यो हो। दोस्रो, गाली, चरित्रहत्या, अपमानको सहरा लिने, होच्याउने, अर्काले गरेन भन्ने निर्वाचनमा देखिने संसारकै प्रचलन हो। हामीकहाँ यो अलि बढ्यो। त्यसैले हामीले सामाजिक सञ्जाल वा अन्य कुनै पनि अभिव्यक्तिबाट आफू राम्रो छु भनौं। आफ्नो नीति, विचार र सिद्धान्तको प्रचार गरौं। अरूका हकमा मिथ्या सूचना, दुष्प्रचार र घृणात्मक अभिव्यक्तिका माध्यमबाट निर्वाचनको पवित्रतालाई खलल नपुर्याऔं भन्ने हाम्रो आग्रह हो। निष्ठासँग यिनै विषय जोडिन्छन्। निष्ठा मै जोड किन दिनुभयो ? निर्वाचनको निष्ठा कायम नराख्नेले भोलि निर्वाचित भएर आएपछि पनि सुशासन अर्थात् सदाचारयुक्त शासन दिन सक्दैन। सदाचार र सुशासनको प्रारम्भ निर्वाचनबाटै हुनुपर्छ। हामीले धेरै निर्वाचन हेरेर यसका लागि केही उपाय अवलम्बन गरेका छौं। आचारसंहिता अलि व्यावहारिक र कार्यान्वयनयोग्य बनाएका छौं। खर्चको सीमा व्यावहारिक र तुलनात्मक वैज्ञानिक गराएका छौं। निर्वाचन खर्चको उपादेयता के हो, खासमा ? निर्वाचन खर्च खासमा पेचिलो विषय छ। एकातिर राज्यले आवधिक निर्वाचनमा खर्च गरेन वा छुट्ट्याएन भने त्यसभन्दा ठूलो मूल्य लोकतन्त्र र मुलुकले व्यहोर्नुपर्छ। यो लोकतन्त्रका लागि गरिएको लगानी हो। अर्कातिर निर्वाचनमा भाग लिने दल र उम्मेदवारबाट गरिने खर्च अनुत्पादक हो। त्यो घट्नुपर्छ। हामीकहाँ व्याख्या कस्तो हुन थाल्यो भने निर्वाचनका निम्ति गरिने खर्चलाई फजुल भन्न थालियो। दल र उम्मेदवारले गर्ने खर्चलाई लगानीका रूपमा बुझ्न थालियो। लगानी गर्नेले प्रतिफल उठाउनतिर लाग्छ। त्यसैले त्यसको नियन्त्रणले मात्र निष्ठा कायम गराउँछ। दल वा उम्मेदवारले बोल्ने तर नपुर्याउने प्रचलन बढ्यो, के यो निष्ठाविहीनतासँग जोडिँदैन ? अवश्य जोडिन्छ। निर्वाचनमा दल र उम्मेदवारले प्रतिबद्धता जाहेर गर्छन् वा घोषणापत्र ल्याउँछन्। जनताले तिनको मूल्यांकन गरेर मतदान गर्छन्। हामीकहाँचाहिँ घोषणापत्र कस्तो जारी गर्ने भन्ने यकिन छैन। हुन सक्ने पनि भन्ने, नसक्ने पनि भन्ने। कतिपयका घोषणापत्रमा सय वर्षमा पूरा नगर्ने प्रतिबद्धतासमेत पाइन्छन्। त्यस्तो राख्न मिल्छ ? वास्तवमा विधायकले मेरो नीति यस्तो हुन्छ भन्ने देखाउनुपर्ने हो। तर, यहाँ विकासे कार्यकर्ताको जस्तो घोषणापत्र आउँछ। हामी विधायक छान्दै छौं कि विकासे कार्यकर्ता ? विकासे कार्यकर्ता त स्थानीय तहमा हुनुहुन्छ। अतः आफूले गर्नुपर्ने काम भनेर विजयी भएको व्यक्तिले त्यो गर्दैन। अनि, व्यक्तिप्रतिको वितृष्णा दलहरूतिर खनिन थाल्छ। यसले राजनीतिक दलहरूप्रतिको मर्यादा, आस्था खस्किँदै गएको पाइन्छ। त्यो अवस्था सुध्रियो भन्ने निष्ठा अवश्य बच्नेछ। निर्वाचन प्रणाली महँगो भयो, चुनाव लड्न गाह्रो पर्यो भन्ने सुनिन्छ, के हो यो ? हाम्रा नेताहरूले निर्वाचन प्रणाली महँगो भयो भन्ने गर्नुहुन्छ। यो संविधान बनाएपछिको दोस्रो निर्वाचन हो। पहिलो निर्वाचनमा कति खर्च भएको थियो ? कति खर्च भएको निर्वाचनचाहिँ धान्न सकिने हो ? अहिलेको निर्वाचनै भएको छैन। उसो भए के हेरेर खर्च बढी भयो भनिएको हो ? के प्रचार गर्न जाँदा जनताले पैसै माग्छन् ? यस्तो त हामीले कहीँ पनि सुनेका छैनौं। बढी खर्च कहाँ र केमा हुन्छ त ? मतदातामा पुग्नफकाउन, कार्यकर्तालाई खुवाउन लाग्दो होला नि! एउटा तथ्यांक आकलन गरौं। निर्वाचनमा होमिएका दलमा सदस्यता लिएका व्यक्तिको संख्या सरदर ६० लाख हुन सक्छ। यसपालि १ करोड ३२ लाखदेखि ३५ लाख मत खस्ने मेरो अनुमान छ। त्यसो भए एक जना पार्टी कार्यकर्ताले एक मतदातालाई कन्भिन्स गरे पुग्ने रहेछ त ! उसले एक जना मानिसलाई कन्भिन्स गर्न आफूसम्बद्ध पार्टीसँग पारिश्रमिक पक्कै माग्दैन। त्यसैले प्रणालीलाई दोष दिनुभन्दा त्यसो भन्नेले आफूलाई पो सच्याउने हो कि ! अघिल्लो पटक हामीसँगको अन्तर्वार्तामा उम्मेदवारहरूको व्यक्तिगत विवरण राख्ने व्यवस्था मिलाइँदैछ भन्नुभएको थियो, त्यो भयो ? यसपालि प्रतिनिधिसभा र प्रदेशसभामा उम्मेदवार बन्दा निश्चित घोषणा गर्नुपर्ने व्यवस्था ल्यायौं। ममाथि बेरुजु छैन, राज्यलाई तिर्नुपर्ने सबै राजस्व तिरिसकेको छु। कुनै कानुनले अयोग्य छैन भन्नेजस्ता १८ बुँदामा त्यो उल्लेख गर्नुपर्छ। यसले निष्ठावान् मान्छे निर्वाचनमा आउँछ भन्ने संकेत गरेको छ। उम्मेदवारका सम्पत्ति विवरण पनि लियौं। निर्वाचनमा आउने मान्छे भोलि मुलुक हाँक्ने व्यक्ति हो। ऊ खाली हात लिएर आउनुपर्छ। तर, यसपालि उहाँहरूको व्यक्तिगत विवरणमै बहस चलाउन भने सकिएन। अर्को निर्वाचनका लागि आधार भने तयार गरेको छ। मौन अवधि (प्रचार रोकिएको घडी) मा मतदाता किन्ने र अन्य चलखेल हुने गर्छन्। त्यसलाई निगरानी र नियन्त्रण गर्न आयोगले कस्तो कदम चालेको छ ? यस अवधिमा हामी मदिराजन्य नियन्त्रण, ओसारपसार, बिक्री वितरणमा नियन्त्रण गर्छौं। शान्ति भंग हुने कुनै काम गर्न दिँदैनौं। स्थानीय स्तरका सुरक्षा संयन्त्र, निर्वाचनमा खटिएका सुरक्षाकर्मी, कर्मचारी र राष्ट्रिय अनुसन्धान विभागका स्थानीय तहको संयन्त्रलाई समेतलाई विशेष ढंगले परिचालन गरी निगरानी गराउँदै छौं। हामीलाई यसपल्ट उम्मेदवारभन्दा तिनले नियुक्ति गरेका र मतलाई तलमाथि गर्ने अदृश्य ठेकेदारहरूको बढी चलखेल हुन्छ कि भन्ने आशंका लागेको छ। अहिले उम्मेदवारसँग कोको प्रतिनिधि भएर हिँडिरहनुभएको छ ? उहाँहरू कहाँ बस्नुभएको छ ? कोसित सम्बन्ध छ ? ती मान्छेलाई पनि ती अवधिमा विशेष निगरानीमा राखेका छौं। अझै केही गोप्य र सूक्ष्म योजनाहरू छन्। हामीले चलखेल गरेको कहीँ कतै भेट्यौं भने उहाँका निम्ति दुर्भाग्यको विषय बन्छ। अख्यिारलाई पनि निर्वाचन खर्च अनुगमनका लागि आग्रह गर्नुभयो, किन ? कानुनअनुसार हामीले कुनै पनि निकायलाई निर्वाचनको काममा अनुरोध गर्न सक्छौं खटाउन सक्छौं। सार्वजनिक सम्पत्तिको अपचलन अख्यिारको दुरुपयोग हो। निर्वाचनको आँखाबाट त हामी हेर्छौं। हामीले कारबाही गर्ने भनेको त्यही जरिवाना हो। दुरुपयोग लाखौंको हुनेलाई सामान्य जरिवाना गरेर उम्किन दिन मिल्ला र ? त्यसकारण यसमा अख्यिार झन् प्रखर होस् भनी अनुरोध गरेका हौं। निर्वाचन आयोगले नसकेर पन्छाएको होइन। सरकारी खर्चमा हेलिकप्टर प्रयोग गरी चुनाव प्रचारप्रसार भइरहको कुरो उठेको छ। यथार्थ के हो ? यो विषय आयोगमा उजुरका रूपमा आएको छ। नेपाली सेनाको साधन प्रयोग गरियो भन्ने केही मौखिक जानकारी आएका छन्। प्रधानमन्त्रीलगायत मन्त्रीहरूले निर्वाचन काममा सरकारी स्रोत साधन प्रयोग गर्न पाउनुहुन्न। त्यसैले उजुरीका आधारमा हामीले कहाँ, कहाँ यो प्रयोग गरियो ? कसले खर्च लेखेको छ ? अनुसन्धान गरिरहेका छौं। सरकारको कोषबाट खर्च लखेको छ भने त्यो गम्भीर हो। आचारसंहिता पालना गराउन र निर्वाचनको थिति बसाउन तपाईंले कहिलेकाहीँ कडाइ गरेको जस्तो देखिन्छ, फेरि हटेको पनि देखिन्छ। के दबाब हुन्छ ? या के हुन्छ ? अप्ठ्यारो पो छ कि ? आचारसंहिता उल्लंघन विभिन्न सोचबाट हुन्छ। पहिलो त, हेक्का राख्दैनन्। गरिसकेपछि लु बित्यास परे भन्छन्। दोस्रो, मैले गर्दा के हुन्छ र ? भनिदिन्छन्। तेस्रो, अरूबाट गराउँछन्। चौथो, आफूहरूलाई शिखरतिर राखेर अरूलाई भुइँतिर हेर्ने प्रवृत्ति हुन्छ। निर्वाचन दल वा उम्मेदवारका नीति, सिद्घान्त, विचार र इमानमा निर्देशित हुनुपर्छ। मिथ्या सूचना, दुष्प्रचार र घृणात्मक अभिव्यक्तिका माध्यमबाट निर्वाचनको पवित्रतालाई खलल नपुर्याऔं। निर्वाचनको निष्ठा कायम नराख्नेले निर्वाचित भएर आएपछि सुशासन दिन सक्दैन। खर्चको नियन्त्रणले मात्र निर्वाचनको निष्ठा कायम गराउँछ। व्यक्तिप्रतिको वितृष्णा दलहरूतिर खनिन थाल्यो। के प्रचार गर्न जाँदा जनताले पैसै माग्छन् ? यस्तो त हामीले कहीँ पनि सुनेका छैनौं। प्रणालीलाई दोष दिनुभन्दा त्यसो भन्नेले आफूलाई पो सच्याउने हो कि ! निर्वाचनमा आउने मान्छे भोलि मुलुक हाँक्ने हो, ऊ खाली हात आउनुपर्छ। घोषणापत्रमा सय वर्षमा पूरा नगर्ने प्रतिबद्घता राख्न मिल्छ ? चलखेल गरेको कहीँ कतै भेट्यौं भने उहाँका निम्ति दुर्भाग्यको विषय बन्छ। आयोगले उम्मेदवारी खारेज गर्यो तर भूकम्प आएन। किनभने, ती उम्मेदवारको वजन भूकम्प ल्याउने खाले थिएन। यसपालि कफ्र्यु लागेजस्तो पनि हुन्न, पूर्णरूपले सवारी पनि चल्दैनन्। यसपालि १ प्रतिशतभन्दा बढी मत बदर हुँदैन। संसद्मा कतिपय दलबाट ३३ प्रतिशत महिला नआउने खतरा छ। निर्वाचन भएको तीन दिनभित्र पहिलो हुने निर्वाचित हुने प्रणालीतर्फको नतिजा दिन्छौं। कुनै घटना भइसकेपछि थाहै नपाए झै गरेर यो त गरेकै थिएन, कसरी स्पष्टीकरण आयो भन्ने खाले अभिव्यक्तिहरू पनि आउँछन्। यसमा पछि हट्न कुनै दबाब आएको छैन। दबाब दिएर पनि साध्य छैन। आयोग धेरै अगाडि पनि गएको छैन। पछाडि सरेको पनि छैन। अहिले झन्डै १ सय १५ वटा स्पष्टीकरण केन्द्रबाट सोधेका छौं। यो अधिकार जिल्लालाई पनि दिएका छौं। माधवकुमार नेपालको बिना ढेउवाके अभिव्यक्तिमा आयोगले स्पष्टीकरण सोध्यो। त्यसलगत्तै तपाईंले अझ भूकम्प आउन बाँकी छ भन्नुभयो। खोइ त्यो भूकम्प आएन नि ? एकदम हो। मैले विराटनगरको एउटा कार्यक्रममा त्यो भनेको थिएँ। त्यहाँ जानुअघि यसअघि आचारसंहिताका कारबाहीमा परी जरिवाना नतिरेका ३ सय ६९ जनाको निर्धारित अवधिमा नतिरे उम्मेदवारी खारेज गर्ने निर्णय गरिएको थियो। मैले त्यही कारबाहीले भूकम्प ल्याउने संकेत गरेको थिएँ। आयोगले उम्मेदवारी खारेज गर्यो तर भूकम्प आएन। किनभने, ती उम्मेदवारको वजन भूकम्प ल्याउने खाले थिएन। लाभको पदको विषयमा निर्वाचन आयोग र अदालतको व्याख्या फरक देखियो। यसमा तपाईंको कुनै जिकिर छ ? निर्वाचन आयोगले प्रशासनिक प्रकृतिका अर्धन्यायिक निर्णय गर्छ। हामी कानुनको व्याख्या गर्न सक्दैनौं। भएका नजिर र यसअघि गरिएका व्याख्यामा भएका कुरालाई राखेर निर्णय गर्छौं। लाभको पदको विषयमा २०४८ सालको महेन्द्रबहादुर पाण्डेको मुद्दादेखि २०७९ सालको शिल्पा कार्की र सिन्धुपलाञ्चकोको हेलम्बु गाउँपालिकाका प्रमुखबारे अदालतले गरेका निर्णयलाई राखेर विश्लेषण गरिएको हो। खासमा लाभको पद पैसा लेनदेनमा मात्र केन्द्रित हुन्न भन्ने हामीलाई लाग्यो। त्यसकारण हामीले उम्मेदवारी खारेज हुने ठहर गरेका हौं। त्यसलाई अदालतबाट व्याख्या गर्न बाँकी छ। तर, पहिलो नजरमै आयोगको निर्णय बेठीक हो भन्ने भयो। त्यसमा आयोगले स्वीकार गरेको छ। तर, लाभको पदलाई अमूर्त नछोडौं, व्याख्या गरौं। अदालतबाट व्याख्या भएन भने आयोगले बनाउने निर्वाचनसम्बन्धी कानुनमा आफैं व्याख्या गर्नेछ। आचारसंहिताका विषयमा केही व्यक्ति पटके देखिन्छन् ? हरेक चुनावमा तिनैले उल्लंघन गर्ने प्रवृत्ति छ। पटकेलाई अलि कडा सजाय गर्नुपर्छ भन्ने हुन्न ? कानुनमा त्यो व्यवस्था छैन। पटकपटक एउटै मान्छे किन त्यो काम गर्छ ? भन्दा उसलाई त्यो विषयमा अनविज्ञता हुन सक्छ। विज्ञ भएर पनि मैले जे गरे पनि हुन्छ भन्ने दम्भ हुन सक्छ। तेस्रो मैले गरेर के भयो ? जाबो निर्वाचन आयोगले केही गर्न सक्दैन भन्ने चिन्तन हुन्छ। अर्को, मैले गरिरहन पाउनुपर्छ भन्ने हुन सक्छ। तर, हामी कानुनअनुसार चल्छौं। गल्तीको सजाय मिल्छ। पटकेसम्बन्धी कानुन छैन। चुनावको दिन कफ्र्युजत्तिकै हुने गर्छ। यसपालि सवारी सधान चल्न दिने भन्नुभएको थियो। के हुन्छ ? हो, निर्वाचनको दिन कफ्र्यु लगाएजस्तो हुनु हुँदैन। विगतका निर्वाचनहरूमा सञ्चारकर्मीहरू र अनिर्वाय रूपमा सवारी चलाउनु पर्ने व्यक्तिहरूलाई तीन दिनदेखि आयोग र जिल्ला प्रशासनमा लाइन लगाइयो। यसपालि त्यस्तो हुन्न। अपांगता भएका व्यक्ति र ज्येष्ठ नागरिकहरूका हकमा मतदान अधिकृतबाट वाडाको सिफारिसमा आउनेजाने बन्दोबस्त गर्न सक्ने प्रबन्ध मिलायौं। विदेशी पर्यटकका गाडीहरूलाई सहजता दियौं। सार्वजनिक सवारीको हक प्रमुखजिल्ला अधिकारीको संयोजकत्व उद्योग वाणिज्य महासंघ, नेपाल पत्रकार महासंघका प्रतिनितिहरूको सम्मिलित टोलीले निर्वाचनको स्वच्छता, निष्पक्षतामा कुनै पनि असर नपार्ने गरी अनुमति दिन अधिकार दिएका छौं। खासमा कफ्र्यु पनि लागेको होइन, सदाझैं पूर्णरूपले चलेको पनि होइन। निर्वाचन आयोगका दुइटा विषय अलिकति विवादमा रहे। नो नट अगेन बन्द र सेतोपाटीलाई समाचार हटाउन दिइएको आदेश। खासमा यो के हो ? सबै निर्णयहरू निर्वाचन आयोगबाट आएर हुँदैन। कामका भारका आधारमा कतिपय कर्मचारी तहबाटै प्रारम्भिक कारबाही हुन्छन्। उहाँहरूले प्रचलित कानुन र विगतको परम्परासमेतका आधारमा गरेको निर्णयलाई आयोगले हेरेर उपयुक्त निर्णय गरेर सच्चाउने काम गर्छ। व्याख्या पनि गर्छ। भएको त्यति मात्रै हो। यसलाई प्राविधिक कमजोरीका रूपमा आयोगले स्वीकार गरिसकेको छ। निर्वाचन सम्पन्न गर्न राजनीतिक दल, सुरक्षा निकाय, मिडिया र अन्य सरोकारवलाको भूमिका कस्तो पाउनुभएको छ ? निर्वाचनको मिति तोकाउन र समयमा गराउन आमसञ्चार माध्यमबाट सकारात्मक खबरदारी भयो। निर्वाचनको निष्ठा जोगाउन सबै पक्षबाट प्रयत्न भइरहनु प्रशंसनीय छ। सबै राजनीतिक दलहरूबाट अर्थपूर्ण सहभागिता, मैले जित्छु भन्ने उद्देश्यका साथको सहभागिता पाइएको छ। निर्वाचनको मिति तोक्ने, निर्वाचनसम्बन्धी नीति, कानुन, सुरक्षा बन्दोबस्त, जनशक्ति र बजेट व्यवस्थानमा सरकारबाट राम्रो सहयोग प्राप्त भएको छ। मात्र एउटा हेर्न बाँकी छ, मंसिर ४ गते आम नागरिकबाट कस्तो सहभागिता हुन्छ ? आम मतदाताको सहभागिता अर्थपूर्ण, साँच्चै नै मुलुकलाई दिशा निर्देश गर्ने किसिमको र व्यापक होस् भन्ने अपेक्षा छ। प्रत्येक निर्वाचनमा ठूलो संख्यामा मत बदर हुन्छ। आयोगले त्यसलाई घटाउन के गरिरहेको छ ? मतदाता शिक्षालाई व्यापक बनाएका छौं। स्थानीय तहमार्फत सकेसम्म सबै मतदाताको घरघरमा निर्वाचन सामग्रीसहित मतदान गर्ने तरिकाहरू सिकाइरहेका छौं। दोस्रो, मतपत्रको डिजाइनमा ध्यान दिएका छौं। चारवटा छुट्टाछुट्टै मतपत्र, बाकस र मतदान गर्ने तरिकामा सहज बनाएका छौं। प्रत्यक्षमा उम्मेदवार भएजति र समानुपातिकतर्फ चुनावमा भाग लिएका दलहरूको मात्रै चिह्न राखेका छौं। तेस्रो सामाजिक सञ्जालसहित मिडियाहरूलाई मतदाता शिक्षामा परिचालन गरेका छौं। के बदर घट्छ उसो भए ? मतदाताले नजानेर, नबुझेर बदर भएको हो वा राजनीतिक दल वा उम्मेदवारप्रतिको आक्रोश मतपत्रमार्फत व्यक्त गरेको हो भन्ने प्रश्न पनि छ। यसको फरक ढंगले विश्लेषण गर्नुपर्छ। हामीले नो भोटको प्रवधान राखेका छैनौं। तपाईं जब मतदान केन्द्रमा प्रवेश गर्नुहुन्छ त्यहाँ मतपत्रमाथि आक्रोश पोखेर, मतपत्र बदर गराएर तपाईंको गन्तव्य र उद्देश्य प्राप्ति हुँदैन। हरेकले शुद्ध ढंगले मतदान गर्नुहुन्छ भन्ने हामीले विश्वास गरेका छौं। यसपालि १ प्रतिशतभन्दा बढी बदर हुँदैन अर्थात् ९९ प्रतिशत सदर हुन्छ भन्ने हाम्रो विश्वास छ। हाम्रो संविधानले तीन तहको सरकारको परिकल्पना गरेको छ। वैशाख ३० मा स्थानीय हतको निर्वाचन सम्पन्न भयो। प्रतिनिधिसभा तथा प्रदेशसभाको निर्वाचन एकै मितिमा गर्दा प्रदेशसभाको निर्वाचन ओझेलमा परेको भन्ने छ नि ? स्थानीय तहको निर्वाचन घोषणा गरिएको बेला दलहरूबाट तीनै तहको निर्वाचन एकै पटक गरौं भन्ने आवाज आएको थियो। निर्वाचन खासमा खर्च वा सहजताका हिसाबले हेरिने विषय होइन। लोकतन्त्र र संघीयतालाई संस्थागत एवं बलियो बनाउने दृष्टिकोणबाट हेरिने हो। तर, सधैं निर्वाचनमा अलमलिँदा अर्थतन्त्र र मनोविज्ञानमा पनि ठूलो असर पर्छ। त्यसले व्यापार व्यवसाय तथा आर्थिक क्रियाकलापहरूमा नकारात्मक असर पर्छ भनेर भारतले हाम्रो सीको गर्न खोज्दैछ। त्यो हेर्दा हामीले ठीकै गरेका छौं कि जस्तो पनि लाग्छ। यस विषयमा अलिकति सैद्धान्तिक ढंगले बहस हुनुपर्छ।आमनिर्वाचनको हिसाबले तपाईंको कार्यकालको यो सम्भवतः अन्तिम हो। तपाईंलाई मन लागेको तर, नपाएको, नभ्याएको, नसकेको केही विषय छ ? स्थानीय तहबाटै प्रविधिमैत्री निर्वाचनमा जाउँ भन्ने चाहना थियो। सरकारबाट स्रोत प्राप्त भएन। राजनीतिक दल एकमत हुन सकेनन्। अधिकार सहितको निर्वाचन कानुनको पहल भयो तर पूरा हुन सकेन। कानुनमै निर्वाचनको मिति तोक्न आवश्यक छ, गर्न सकिएन। विदेशमा भएका नेपालीहरूको मतदान अधिकारको सुनिश्चिता, नो भोटको अधिकार (गणना हुने गरी), प्रतिनिधिलाई फिर्ता बोलाउने अधिकार (राइट टु रिकल) लगायत काम चाहेर पनि गर्न सकिएन। त्यस्तै संसद्मा ३३ प्रतिशत महिलाको सहभागिता हुनैपर्छ भन्ने संविधानमा छ। कतिपय दलको हकमा त्यो नपुग्ने हो कि भन्ने खतरा देखिरहेको छु। त्यसैले प्रत्यक्षतर्फ महिलाको निश्चित कोटा राखौं भन्नेमा थिएँ। महिला, निमुखा दलित, अपांगता भएका व्यक्ति, अल्पसंख्यकहरूको प्रतिनिधित्वको सुनिश्चितताको विषय गराउन सकिएन। संविधानले परिकल्पना गरेको श्रमिक र किसानहरूलाई पनि प्रतिनिधित्व गराउन पाए हुन्थ्यो भन्ने लागेको थियो। राजनीतिक दलका घोषणापत्रको जाँच गराउने प्रणाली चाहिएको छ। यस्ता नयाँ व्यवस्थासहित आउँदो निर्वाचनका लागि कानुन बनाएर सुम्पिन मन छ। अन्त्यमा, मत परिणाम कहिलेसम्ममा आउला ? निर्वाचन भएको तीन दिनभित्र पहिलो हुने निर्वाचित हुने प्रणालीतर्फको नतिजा दिन्छौं। मंसिर १३ गते भित्रमा समानुपातिक तर्फको मत गणना गरिसक्छौं। २२ गतेभित्र सबै नतिजासहित सरकार बनाउन आह्वान गर्न सक्ने अवस्था सिर्जना गर्ने हाम्रो तयारी छ।"
चितवनमा कांग्रेस उम्मेदवार उमेश श्रेष्ठको गाडी तोडफोड गर्ने विप्लवका कार्यकर्ता,चितवन : नेत्रविक्रम चन्द नेतृत्वको नेकपाका कार्यकर्ताले कांग्रेस उम्मेदवार उमेश श्रेष्ठको गाडी तोडफोड गरेका छन्। चितवन क्षेत्र नम्बर २ का नेपाली कांग्रेसका प्रतिनिधिसभा सदस्यका उम्मेदवार श्रेष्ठको गाडीमाथि मंगलबार बिहान ११ बजेतिर तोडफोड भएको थियो। विप्लवका कार्यकर्ताले राज्यमन्त्री समेत रहेका कांग्रेस उम्मेदवार श्रेष्ठको गाडी आफूहरुले तोडफोड गरेको बताएका छन्। चुनावी प्रचारमा रहेको बेला भरतपुर महानगरपालिका १० पुरानो मेडिकल कलेज नजिक रेडक्रस चोकमा रहेको बा ३ च २०५० नम्बर को गाडीमा तोडफोड भएको हो । डीएसपी नरहरि अधिकारीले घटनाको छानबिन सुरु गरिएको अन्नपूर्णलाई बताए। घरदैलो गर्ने क्रममा पार्किङ गरिराखेको गाडिमा मोटरसाइकल चढेर आएका ६ जनाले इँटा प्रहार गरेर भागेका थिए।
'संविधान जोगाउन गठबन्धन',"सन्धिखर्क : नेकपा माओवादी केन्द्रका केन्द्रीय सचिव डिलाराम आचार्यले एमाले अध्यक्ष केपी ओलीले संविधान नै मास्न खोजेपछि गठबन्धन गर्नुपरेको बताएका छन् । बुधबार सन्धिखर्कमा आयोजित कार्यक्रममा बोल्दै नेता आचार्यले जनताको संघर्ष र बलिदानबाट प्राप्त संविधान जोगाउनका लागि पाँचदलीय गठबन्धन एकै ठाउँमा उभिएको बताएका हुन्। पाँचदलीय गठबन्धन सत्तामा पुग्नको लागि नभइ संविधान जोगाउन गठबन्धन बनेको बताए। मुख्यतया दश वर्षिी माओवादी जनयुद्वका गम्भीर विषयमा एमाले सधैं भाग्ने गरेको भन्दै यसको समाधानमा माओवादी केन्द्र र नेपाली कांग्रेस शान्ति प्रक्रियादेखि अहिलेसम्म विभिन्न चरणका समस्या समधानमा गर्न एकसाथ अगाडि बढेको बताए । देशभरमा गठबन्धनको दुईतिहाइ आउने सचिव आचार्यले जिकिर गरे । नेपाली कांग्रेसका नेता तथा पूर्वपर्यटन राज्यमन्त्री रेवती प्रसाद भुसाले एमालेका सचिव टोपबहादुर रायमाझीले अर्घाखाँचीमा निर्वाचन जित्ने आफ्नै चरित्रका कारण जित्ने आधार गुमाइसकेकोले गठबन्धनका उम्मेदवार प्रतिनिधिसभा सदस्यमा पुष्पा भुसाल, प्रदेश सभा (क) मा सागर केसी, प्रदेश सभा (ख) मा कमल भुसालको जित्ने ठकुवा गरे ।जिल्लाको विकास ,समृद्वी र सुशासनको लागि लागि गठबन्धनको जिताउन आवश्यक रहेको बताए । यस्तै एमाले केन्द्रीय सदस्य तथा अर्घाखाँची जिल्ला ईन्चार्ज चन्द्रबहादुर खड्का (उज्ज्वल) ले संगठित पार्टी र विकास प्रेमी नेता टोपबहादुर रायमाझीको विकल्प नभएको बताए । उनले गठबन्धनभित्र एकरुपता नभएकाले पनि जित्ने आधार तय भएको समेत दाबी गरे । खड्काले समृद्ध अर्घाखाँची बनाउन उद्देश्यका साथ केन्द्रमा टोपबहादुर रायमाझी प्रदेश सभा (क) मा चेतनारायण आचार्य,प्रदेश सभा (ख)मा रामजी प्रसाद घिमिरे जित्नुपर्ने धारणा राखे। नेकपा (एकीकृत समाजवादी) का स्थायी कमिटी सदस्य आलोक रायमाझीले नेकपा एमाले पार्टी नभइ केपी ओलीको प्रालि रहेको बताए ।उनले जिल्लाबाट लगातार तीन पटकसम्म निर्वार्चित भएर विकासको नाममा टोपबहादुर रायमाझीले ठूलो भ्रष्टाचार गरेकाले अब जनताले यसको हिसाब किताब खोज्ने बताए ।"
विश्वकप टीभीमा हेर्न शुल्क ? टुंग्याउँदै अदालत,"काठमाडौं : फुटबल विश्वकपको प्रत्यक्ष प्रसारणसम्बन्धी मुद्दाको किनारा सम्भवतः बुधबार लाग्ने भएको छ। सर्वोच्च अदालतले निवेदकसहित विपक्षी बनाइएका नेपाल सरकार र मिडिया हबसँग त्रीपक्षीय छलफल गरी अन्तरिम आदेश हुनेनहुने टुंगो लगाउने भएको हो। राष्ट्रिय प्रसारण ऐनविपरीत मिडिया हबले विश्वकप हेर्न सर्वसाधारणसँग अतिरिक्त पाँच सय रूपैयाँ असुल्न लागेको भन्दै अधिवक्ताद्वय अनुपम भट्टराई र किशोर पौडेलले कात्तिक २० गते सर्वोच्च अदालतमा रिट दायर गरेका थिए। सो रिटमा सर्वोच्च अदालतका न्यायाधीश प्रकाशमान सिंह राउतको एकल इजलासले कात्तिक २२ गते अतिरिक्त शुल्क नलिन अल्पकालीन अन्तरिम आदेश जारी गरेको थियो। सर्वोच्चको अल्पकालीन आदेशपछि मिडिया हबले पनि प्रत्यक्ष प्रसारणको तयारी तत्कालका लागि रोकेको छ। विश्वकप मिति नजिकिदै गर्दा मिडिया हबले मुद्दाको छिनोफानो छिटो गरिदिन सर्वोच्चमा भ्याकेट निवेदन दर्तासमेत गराएको छ। अधिवक्ता पौडेलले भने निजी क्षेत्रले मनोमानी रूपमा अतिरिक्त शुल्क तोक्नु गैरकानुनी भएको बताए। मिडिया हबले राष्ट्रिय प्रसारण ऐनको दफा ११ विपरित आफूखुसी अतिरिक्त शुल्क तोकेको उनको भनाइ छ। राष्ट्रिय प्रसारण ऐनले अतिरिक्त शुल्क तोक्ने अधिकार निजी क्षेत्रलाई दिएको छैन। त्यो अधिकार सञ्चार तथा सूचना प्रविधि मन्त्रालयमा निहित छ। अतिरिक्त शुल्क तोक्नेनतोक्ने विषयमा मिडिया हबले सरकारसँग समन्वय गर्नु पथ्र्यो, उनले अन्नपूर्णसँग भने। मिडिया हबले भारतीय कम्पनी भायकम १८ मिडिया प्रालीसँग साढे १३ करोड भारूमा विश्वकप फुटबलको नेपाल प्रसारण गर्ने अधिकार लिएको छ। त्यसका लागि उसले जीयो लक (विदेशी टेलिभिजनबाट हुने प्रसारण नेपालमा रोक लगाउने) सम्झौतासमेत गरेको छ। फुटबलको सर्वोच्च निकाय फिफाले विश्वकपको चार वटा खेल निःशुल्क प्रसारण गर्नुपर्ने प्रावधान बनाएको अधिवक्ता पौडेलको भनाइ छ। जसमा उद्घाटन खेल, दुई सेमिफाइनल र फाइनल छन्। मिडिया हबले यी चार वटा खेल कहाँ, कसरी प्रसारण गर्छ भन्ने कुरा नखुलाएको पौडेलले बताए। उनले प्रश्न गरे, फिफाले नै तोकेको मापदण्डअनुसार मिडिया हबले ती चार वटा खेल कुन टेलिभिजनबाट प्रसारण गर्छ ? उनले आज हुने त्रीपक्षीय छलफलमा यही प्रश्नको जवाफ खोज्ने बताए।"
नेपालविरुद्ध वासिमको अर्धशतक!,काठमाडौं : नेपालविरुद्धको एकदिवसीय शृंखलाको दोस्रो खेलमा यूएईका ओपनर मुहम्मद वासिम अर्धशतक बनाएर पेभेलियन फर्केका छन्। त्रिवि क्रिकेट मैदानमा टस जितेर ब्याटिङ रोजेको यूएईका लागि ४३ बलमा तीन चौका र चार छक्कासहित ५० रन जोडेका थिए। त्यसपछि उनले सामना गरेका तीन बलमा रन जोड्न सकेनन्। वासिम १५औं ओभरको अन्तिम बलमा ललित राजवंशीको बलमा आरिफ शेखको हातबाट क्याच आउट भए। यूएईले १६ ओभरको खेल सकिँदा दुई विकेट गुमाएर ८४ रन बनाएको छ। कप्तान सीपी रिजवान सात तथा रोहन मुस्ताफा शून्यमा अविजित छन्। नेपालका लागि दीपेन्द्रसिंह ऐरी र ललितले एकएक विकेट लिएका छन्। सोमबार भएको पहिलो एकदिवसीयमा नेपाल यूएईसँग ८४ रनले पराजित भएको थियो। शृंखला जोगाउन नेपाललाई आजको खेल जित्नै पर्ने दबाब छ।
तापक्रम घट्दै गएकाले सतर्कता अपनाउन मौसम विभागको आग्रह,"काठमाडौं : जल तथा मौसम विज्ञान विभागले पछिल्लो समय तापक्रम क्रमिकरूपमा घटिरहेकोले सतर्कता अपनाउन आग्रह गरेको छ । विभागले देशभर पश्चिमी वायुको प्रभावले आंशिकदेखि सामान्य प्रभाव रही तापक्रम क्रमिकरूपमा घट्दै जाने सम्भावना देखिएकाले चिसोबाट बच्न आवश्यक सावधानी अपनाउन सबैमा अनुरोध गरेको हो। केही दिनयताको अवस्थालाई हेर्दा न्यूनतम तापक्रम अझै घट्न सक्ने बताइएको छ । महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम नौ दशमलव शून्य डिग्री र अधिकमत तापक्रम २२ दशमलव शून्य डिग्री सेल्सियस रहेको छ । त्यस्तै आज सबैभन्दा कम जुम्लाको न्यूनतम तापक्रम दुई दशमलव छ डिग्री सेल्सियस र सबैभन्दा बढी जनकपुरको अधिकतम तापक्रम ३० दशमलव दुई डिग्री सेल्सियस मापन गरिएको छ । हाल देशको प्रदेश नं १, बागमती र कर्णाली प्रदेशको पहाडी भूभागमा आंशिक बदली रही बाँकी भूभागमा मौसम सामान्यतया सफा छ । रातिको समयमा प्रदेश नं १ र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम सामान्यतया सफा भई प्रदेश नं १ र गण्डकी प्रदेशका हिमाली भूभागका एक वा दुई स्थानमा हल्का हिमपातको सम्भावना छ ।"
कञ्चनपुर२ : एनपी साउँद र नरबहादुर धामी प्रतिष्ठाको लडाइँमा,"महेन्द्रनगर : तीनवटा निर्वाचन क्षेत्र रहेको कञ्चनपुर २ सबैभन्दा बढी मतदाता भएको क्षेत्र हो । यो क्षेत्रमा २०४८ सालको निर्वाचनयता तीनपटक कांग्रेस र दुई पटक एमालेले जितेको छ । यसपटक यो निर्वाचनमा एमालेलाई विगतको साख जोगाउनुपर्ने छ भने कांग्रेसलाई गुमेको साख फिर्ता ल्याउनुपर्ने बाध्यता छ । मंरिस ४ मा हुने निर्वाचनलाई दुबै पार्टीले प्रतिष्ठाको विषय बनाएका छन् । सत्ता गठबन्धनका तर्फबाट नेपाली कांग्रेसका केन्द्रीय सदस्य एनपी साउँद र नेकपा एमालेका नेता नरबहादुर धामी प्रतिस्पर्धामा छन् । २०४८ सालको निर्वाचनमा नेपाली कांग्रेसका तारिणीदत्त चटौत निर्वाचित भएका थिए । २०५१ को निर्वाचनमा भने नेकपा एमालेका भोजराज जोशीसँग विजयी भए । जोशीले ११ हजार ८६३ ल्याउँदा नेपाली कांग्रेसका चटौतले ७ हजार २०२ मत ल्याएका थिए । अहिले सत्ता गठबन्धनबाट कांग्रेसका केन्द्रीय सदस्य साउँद चुनावी मैदानमा छन् । ०७४ को निर्वाचनमा भने यो क्षेत्रमा नेकपा एमालेका उम्मेदवार नरबहादुर धामीले ३३ हजार २२० मत प्राप्त ल्याएर विजयी भएका थिए । धामीसँग साउँद ८ हजार ३२७ मतान्तरले पराजित भएका थिए । त्यसबेला राष्ट्रिय प्रजातन्त्र पार्टी तेस्रो शक्ति हुन पुग्यो । राप्रपाका उम्मेदवार विनोद विष्टले ५ हजार २६० ल्याए भने स्वतन्त्र उम्मेदवार प्रेमबहादुर विष्टले २ हजार ३५ मत ल्याएका थिए । २०५६ को आम निर्वाचनमा भने नेपाली कांग्रेसले आफ्नो विरासत जोगायो । उक्त निर्वाचनमा नेपाली कांग्रेसका तारिणीदत्त चटौतले १३ हजार १०९ मत ल्याए । चटौतसँग नेकपा एमालेका उम्मेदवार चन्द्रलाल चौधरी ले १० हजार २८२ मत ल्याएर पराजित हुन पुगे । २०६४ मा नेकपा माओवादीका उम्मेदवार देवीलाल चौधरी १८ हजार २८४ मत ल्याएर निर्वाचित भएका थिए । उनीसँग नेपाली कांग्रेसका एनपी साउद पराजित भए । २०७० मा भने कांग्रेसले फेरि आफ्नो दबदबा कायम राख्यो । नेपाली कांग्रेसका एनपी साउँद १३ हजार ४१५ मत ल्याएर विजयी भए । उनका प्रतिस्पर्धी नेकपाका तारा लामा तामाङ ९ हजार ६७६ मत ल्याएर पराजित भएका थिए । यसरी विगतको परिणामलाई हेर्दा २०४८, ०५६ र ०७० गरी ३ पटक नेपाली कांग्रेस संसदीय निर्वाचन जितेको थियो । २०५१ र २०७४ को निर्वाचन नेकपा एमालेले आफ्नो पकड कायम गर्यो । २०६४ मा नेकपा माओवादी केन्द्रले जितेको थियो । अहिले सत्ता गठबन्धनबाट कांग्रेसका केन्द्रीय सदस्य साउँद चुनावी मैदानमा छन् । ०७४ को निर्वाचनमा भने यो क्षेत्रमा नेकपा एमालेका उम्मेदवार नरबहादुर धामीले ३३ हजार २२० मत प्राप्त ल्याएर विजयी भएका थिए । धामीसँग साउँद ८ हजार ३२७ मतान्तरले पराजित भएका थिए । धामीले आफ्नो निर्वाचन क्षेत्रको महत्वपूर्ण समस्या एलेनी जग्गा जग्गाधनी पुर्जा उपलब्ध गराउने, आरक्ष पीडितहरुको व्यवस्थापन गर्ने,दैजी क्षेला औद्योगिक क्षेत्रको काम अगाडि बढाउनेलगायतका एजेण्डासहित मत मागीरहेका छन्। अहिले धामी आफ्नो जीतलाई निरन्तरा दिने दाउमा छन् भने साउँद गठबन्धनको सहयोगमा बदला लिने प्रयासमा छन् । साउँदले सुकुम्बासी र जग्गाधनी पुर्जा नभएकाहरुलाई छिट्टै लालपुर्जा उपलब्ध गर्ने ,चुरक्षेत्रमा धार्मीक पर्यटकीय सडकको निमार्ण गर्ने, आरक्ष पीडित जनताको बसोबास र मुआब्जाको व्यवस्थापन गर्ने,बाढी नियन्त्रणका लागि गुरु योजना बनाएर काम अगाडि बढाउने एजेण्डासहित मतदातालाई मत मागिरहेका छन्। धामीले पनि पाँच वर्षको समयमा आफूले अगाडि बढाएका धेरै योजनाहरु पुरा गर्नका लागि आफूलाई मतदान गर्नुपर्ने बताएका छन् । उनले आफ्नो निर्वाचन क्षेत्रको महत्वपूर्ण समस्या एलेनी जग्गा जग्गाधनी पुर्जा उपलब्ध गराउने, आरक्ष पीडितहरुको व्यवस्थापन गर्ने,दैजी क्षेला औद्योगिक क्षेत्रको काम अगाडि बढाउनेलगायतका एजेण्डासहित मत मागीरहेका छन्। यस क्षेत्रमा स्थानीय तहको निर्वाचनमा नेपाली कांग्रेस पहिलो दल बनेको छ। कांग्रेसका वडाध्यक्षका उम्मेदवारले २२ हजार ३७९ मत ल्याएका थिए। नेकपा एमालेका वडाध्यक्षले १८ हजार ८२८ मत ल्याएका छन् । त्यसैगरी नेकपा माओवादी केन्द्र १२ हजार ५७२ मतसहित तेस्रोमा छ । नेकपा (एकीकृत समाजवादी) ४ हजार १६१ मतसहित चौथो स्थानमा रहेको छ । राष्ट्रिय प्रजातन्त्र पार्टीका वडाध्यक्षका उम्मेदवारले ३ हजार ३५३ मत प्राप्त गरेका प्राप्त गरेका थिए ।"
दोहोर्याउने दाउमा नमुना,"नेपालगन्ज : बाँकेमा ठूला दलबाट कसैले पनि महिलालाई प्रतिनिधिसभा सदस्यको उम्मेदवार बनाएनन्। प्रदेशसभा सदस्यमा भने सत्ता गठबन्धनले बाँके क्षेत्र नं १ (१) बाट एक्लो महिला उम्मेदवार कृष्णा केसी नमुनालाई उभ्याएको छ। प्रदेशसभा निर्वाचन२०७४ मा यही निर्वाचन क्षेत्रबाट नमुना निर्वाचित भएकी थिइन्। अहिले उनी वामलोकतान्त्रिक गठबन्धनको साझा उम्मेदवारका रूपमा नेकपा (माओवादी केन्द्र)बाट प्रदेशसभा सदस्यमा उम्मेदवार बनेकी छन्। नमुना जितको बिरासत जोगाउँदै दोेस्रो कार्यकालका लागि भिड्दैछिन्। उनले प्रदेशसभा निर्वाचन२०७४ मा नेपाली कांग्रेसका शरदचन्द्र शर्मालाई ३ हजार १९६ मत अन्तरले पराजित गरेकी थिइन्। नमूनाले १३ हजार ४३६ मत र शर्र्माले १० हजार २४० मत ल्याएका थिए। बाँके निर्वाचन क्षेत्र नं १ (१) प्रदेशसभामा राप्तीसोनारी गाउँपालिकाका ७ वडा र नरैनापुर गाउँपालिकाका ६ वडा छन्। स्थानीय तह निर्वाचनमा सत्तागठबन्धनका दलले (कांग्रेस, माओवादी केन्द्र र एकीकृत समाजवादी)का वडाध्यक्षले ल्याएको मत जोड्दा सत्ता गठबन्धनका दलले २४ हजार ३०५ मत ल्याएका छन्। गठबन्धनका दलबीच इमान्दारिता देखाउने हो भने नमुना सबैभन्दा बलियो देखिन्छिन्। उनका प्रतिस्पर्धी छन्, एमालेराप्रपा गठबन्धनबाट राप्रपाका जिल्ला अध्यक्ष नरेन्द्रकुमार पौडेल। यो निर्वाचन क्षेत्रमा एउटा मात्र वडा जितेको राप्रपा एमालेको आडमा निर्वाचन जित्ने दाउमा छ। स्थानीय तह निर्वाचनमा एमालेराप्रपा गठबन्धनका दलले १३ हजार ९१२ मत मात्र ल्याएका छन्। जुुन वामलोकतान्त्रिक गठबन्धनभन्दा झन्डै आधा कम हो। त्यसो त, अघिल्लो निर्वाचनमा नमूनाका सारथी बनेका अम्बरबहादुर खड्का पनि प्रदेश सभा सदस्यका उम्मेदवार छन्। कांग्रेसबाट राजनीति सुरु गरेर खड्का माओवादी केन्द्र हुँदै टिकटकै लागि जसपा प्रवेश गरेर उम्मेदवार बनेका हुन्। खड्का नेपालगन्जको सहकारी वित्तीय विकास संस्था लिमिटेडमा ४३ करोड रुपैयाँ अपचलन गरेको मुद्दाका अभियुक्त हुन्। केही दिन अघि नेपालगन्जमा सहकारी पीडितले उनको उम्मेदवारी खारेजीको माग गर्दै निर्वाचन कार्यालयमा ज्ञापनपत्र बुझाएका थिए। निर्वाचन आयोगका अनुसार यो निर्वाचन क्षेत्रमा दलका ६ र दुई स्वतन्त्र गरी ८ जनाको उम्मेदवारी परेको छ। नागरिक उन्मुक्ति पार्टीका सोमराज चौधरी, लोकतान्त्रिक समाजवादी पार्टी नेपालका राजेन्द्रकुमार विश्वकर्मा, नेपाल मजदुर किसान पार्टीका जयप्रकाश चौधरी, नरेन्द्रकुमार पौडेल, स्वतन्त्रबाट प्रदीप पौडेल र तीर्थराज डीसी उम्मेदवार रहेका छन्। वामलोकतान्त्रिक गठबन्धन र एमालेराप्रपा गठबन्धनबीच मुख्य प्रतिस्पर्धा छ। बाँकेको नरैनापुरमा मत माग्दै कृष्णा केसी नमुना । ि अन्नपूर्ण"
फेरि राष्ट्रपति चुनावमा उम्मेदवारी दिन्छु : ट्रम्प,"वासिङटन : अमेरिकी रिपब्लिकन पार्टीका नेता डोनाल्ड ट्रम्पले अमेरिकी राष्ट्रपति चुनाव सन् २०२४ को लागि पार्टीको उम्मेदवार बन्ने घोषणा गरेका छन् । अमेरिकी राष्ट्रपतीय निर्वाचनका लागि डेमोक्र्याट र रिपब्लिकनले पहिले आफूमध्येबाट उम्मेदवार छान्छन् । ट्रम्पको घोषणाको अर्थ उनी अब रिपब्लिकन पार्टीको उम्मेदवार बन्न पार्टीभित्रैको चुनावमा भिड्नेछन्। फ्लोरिडाको मारएलागो रिसोर्टमा आफ्नो र्याली हुनुअघि उनले पार्टीमा आफ्नो उम्मेदवारीको कागजात बुझाएका छन्। र्यालीमा उपस्थित भीडलाई सम्बोधन गर्दै ट्रम्पले भने, 'अमेरिकालाई फेरि महान र गौरवान्वित बनाउन आज राती म संयुक्त राज्य अमेरिकाको राष्ट्रपतिको लागि उम्मेदवारी घोषणा गर्दैछु।' उनले मानिसबाट यस्तो माया पाए ठूलो संख्यामा मानिसहरूसँग कुरा गर्न सहज हुने बताए। उनले भने, ' अबदेखि २०२४ को निर्वाचनको दिनसम्म म यसअघि कसैले नभिडेको जसरी भिड्नेछु। हाम्रो देशलाई भित्रैबाट ध्वस्त पार्न खोज्ने कट्टरपन्थी वामपन्थी लोकतन्त्रलाई हामी पराजित गर्नेछौं।' ट्रम्पले यो अभियान मात्र नभइ अमेरिका बचाउने प्रयास भएको बताए। बीबीसी"
सही मान्छे कसरी छान्ने ?,"मंसिर ४ मा प्रतिनिधिसभा र प्रदेशसभाको निर्वाचन हुँदैछ। घमासान युद्धको तयारीमा जुटिरहेका छन् पार्टीका नेता तथा कार्यकर्ता। यदि यो भौतिक युद्ध हुँदो हो त महाभारतलाई मात खुवाउँथ्यो। चुनाव जनताका लागिभन्दा पनि नेताका लागि अझ महत्त्वपूर्ण हुन्छ। किनकि त्यो उनीहरूको पद, प्रतिष्ठा, र करियरसँग जोडिएको छ। आफ्नो पार्टीलाई कसरी जिताउन सकिन्छ भनेर पैसाको खोलो बगाउनु त छँदैछ, त्योसँगै जे पनि बोल्न थालिसकेका छन् नेताकार्यकर्ता। मिठा र चिल्ला गफ गर्ने, सपना बाँड्ने अनि अर्को पार्टीभन्दा हामी राम्रो भन्ने आवाज बुलन्द पार्दैछन्। भनौं तिनै बासी र ढुसी परेका गफ गर्दै मत हामीलाई दिनुस् भन्दैछन्। केन्द्र स्तरका नेताहरू भने आआफ्ना पार्टी कार्यकर्तालाई प्रशिक्षण गर्दैछन्। सिकाउँदैछन् कसरी जनतासामु जाने ? के भन्ने ? आत्मबल दिँदै छन्। मोटिभेट गर्दैछन्, हार्नु भनेको पनि एक किसिमले जित्नु पनि हो, साथीहरू हो तर निश्चिन्त हौं हाम्रो जित सुनिश्चित छ। भन्दैछन्, आआफ्नो तवरबाट पार्टीको प्रचार गरौं है साथी हो। पार्टीको गीतमा टिकटक बनाऔं, पार्टीको टिसर्ट लगाऊँ, फेसबुकमा प्रचारप्रसारको सेयर गरौं आदि इत्यादि। हिजोका दिनमा झुटो आश्वासन बाँड्ने नेताहरूसमेत लाज लुकाएर समाज परिवर्तन गर्छु भन्दै हिँडेका छन्। स्मरण रहोस्, तिनीहरूले आफ्नो भित्री वस्त्रको इजारसमेत खुस्केको कहिल्यै थाहा पाएनन्। नेपालको राजनीतिक रंगमञ्चमा रोचक गठबन्धन अर्थात् कांग्रेस, समाजवादी र माओवादी एकातिर र अर्कोतिर एमालेबीचको भिडन्त छ। राजनीतिमा असम्भव वा अपवाद भन्ने केही देखिएन। भनौं यो किसिमको गठबन्धन देख्न बाँकी थियो त्यो पनि पूरा भएको छ। अर्को रोचक भनेको गठबन्धनको परिणाम अबको चुनावमा कस्तो आउला भन्ने हो। उत्सुकता र कौतुहलता नेपालीजनमा उत्तिकै छ। चुनावपछिको गठबन्धनको अवस्था कस्तो होला ? मिलिरहलान् वा च्यातिएलान् ! नेपालको राजनीति तथा विकासलाई मध्यनजर गर्ने हो भने यस्ता दृश्यमा कारुणिकता पनि छ। टाउकाको मोल तोक्ने र तोकिने अहिले एकै ठाउँमा एकर्काका लागि भोट माग्दैछन् एकातिर भने अर्कोतिर राजा फाल्ने र राजा माग्ने एकअर्कालाई सपोर्ट गर्दैछन्। यदि कुनै अनौठो र लज्जास्पद सर्कसको अस्तित्व यो धर्तीमा छ। यो यही नेपाली राजनीतिको सर्कस हो जहाँ जोकरहरू मिलेर फेरि पनि नेपाली जनतासँग शंकाको सुविधा माग्दैछन्। हामी निरीह बनेर उनलाई पच्छ्याउँदैछौं। तर यस चोटीको चुनावको परिस्थिति भने बेग्लै छ। एकातिर स्वतन्त्र उम्मेदवार पनि उठेका छन् भने अर्कोतिर स्वतन्त्र पार्टीकै नाममा दर्ता भएर उक्त पार्टीका कार्यकर्ताहरू मैदानमा उत्रिएका छन्। अब भने तपाईंका लागि सम्भावना र विकल्पका ढोका खोलिएका छन्। अब तपाईंको हातमा एउटामात्र विकल्प छैन। सही र राम्रो मान्छे छान्न पाउने अवसर पनि मिलेको छ। तपाईंले देखिसक्नु भएको छ एकातिर स्थानीय सरकारको चुनाव नतिजाले हामी ठूला पार्टी हौंभन्नेहरूलाई भित्तामा पुर्याइदिएको छ। अर्कोतिर युवा नेतृत्वप्रति जनताको साख पनि बढाएको छ। यद्यपि स्वतन्त्रको नाममा प्रतिनिधिसभाका सदस्यका लागि उम्मेदवारी दिनेमध्ये केही अवसरवादीहरू पनि उठिरहेका छन्। विचार गर्नुहोस् त्यो मानिस तपाईंले भोट दिन योग्य छ कि छैन ? त्यसका बलिया आधारहरू खोज्नुहोस् : आत्मसमीक्षा : आत्मासँग जोडिएको शब्द आत्मसमीक्षालाई बुझ्न आत्मालाई बुझ्नु आवश्यक छ। तपाईंसामु आएर उनीहरूले आत्मसमीक्षा गर्छन् कि गर्दैनन् ? हेर्नुहोस्। हिजो गर्छु भनेर नगरेका कामलाई सम्झेर क्षमायाचना माग्छन्, माग्दैनन् ? विचार गर्नुहोस्। इमानदार भएर बोल्छन् कि बोल्दैनन् ? झुट सपना पो देखाइरहेका छन् कि ? वा साँच्चै देश र जनताका लागि काम गर्न खोजिरहेका छन् ? जेहोस् सपना, आस र प्रलोभनमा नफस्नुहोस्। समस्याहरू : अहिलेसम्म देशको विकास हुन नसक्नुको कारण भनेको जनताका समस्या ज्यूँका त्यूँ रहनु हो। जनताका समस्यालाई सम्बोधन गर्न नसक्नु हो। जनताले चुनावमा जिताएर सत्तामा पुर्याएका नेताहरूले जनतालाई नै बेवास्ता गर्नु हो। जबसम्म वास्तविक समस्या नेताहरूलाई थाहा हुँदैन तबसम्म उनीहरू समस्या सम्बोधन गर्न सक्छन् भन्ने सम्झिनु भ्रममात्र हुनेछ। दैलोमा आउँदा हातमा कापीकलम बोकेर यहाँको प्रमुख समस्या के हुन् ? भनेर सोध्छन् कि सोध्दैनन् ? डायरीमा टिप्छन् टिप्दैनन् ? तपाईंका समस्यालाई कत्तिको ध्यान दिएर सुन्छन् ? विचार गर्नुहोस्। समस्या बुझ्न नचाहनेले समाधान गर्न सक्दैन। त्यो हुटहुटी, त्यो भोक छ कि छैन ? बुझ्नुहोस्। भिजन : देशलाई विकासको गतिमा लाने भनेको प्रस्ट विचार र भिजन नै हो। अर्थात् स्पष्ट रोडम्याप। ढोका ढक्ढकाउन आउने नेताको विचार प्रस्ट छ कि छैन ? ऊ कति स्पष्ट छ ? तपाईंसँग बोल्दा जिब्रो चपाएर बोल्छ कि पूर्ण आत्मविश्वासका साथ ? ऊ अक्मकिँदै बोल्छ कि तपाईंको आँखामा हेरेर केही गर्न पाए हुन्थ्यो भन्ने भावमा बोल्छ ? उसको भावाभंगी, अनुहार र बोली हेर्नुहोस्। एजेन्डा : हरेक पार्टीका आआफ्नै एजेन्डाहरू हुन्छन्। प्राय : एजेन्डाहरू सुन्दा राम्रा लाग्छन्। यद्यपि ती एजेन्डा व्यावहारिक नहुन सक्छन्। मूल्यांकन गर्नुहोस्। कतिका बलिया छन् ? तपाईंका समस्यासँग प्रत्यक्ष सरोकार राख्छन् ? गाँस, बास र कपास जोडिएका विषय छन् कि छैनन् ? ती एजेन्डाको अर्थ तपाईंको डे टु डे जीवनसँग छन् ? ती पूरा हुन सक्ने बलिया आधार छन् ? पृष्ठभूमि : नेताको पृष्ठभूमिको महत्त्व धेरै हुन्छ। कहाँको व्यक्ति तपाईंको क्षेत्रबाट उठ्दै छ ? उसले गरेका कामहरू के के हुन् ? खासमा उसको उपस्थितिले जनतामा प्रत्यक्ष र सकारात्मक भूमिका खेलेको छ ? उसले गरेका कर्महरू मानवीय छन् कि छैनन् ? उसको कार्यकुशलता कस्तो छ ? उसका बारेमा अरू व्यक्तिले के भन्छन् ? उसका बारेमा कस्ता कुरा बाहिर आएका छन्, लेखिएका छन् ? आदि इत्यादि बुझ्नुहोस्। अन्त्यमा, अबको चुनावमा पनि सही मान्छे चिनेनौं भने पछुताउनै पर्छ। त्यो न्याउरी मारी पछुतो मात्र हुने छैन, देश र जनताका लागि ठूलो धोका हुनेछ। यस्ता धोकाहरूले नेपाल बन्नेवाला छैन। त्यसैले यसपालिको चुनावमा सही मान्छे छानौं।  आचार्यले जनप्रशासन तथा नीति विषयमा विद्यावारिधि गरेका छन्।"
"सोलुका मतदातामा छैन उत्साह, भन्छन् : जितेर गएपछि गाउँ फर्किंदैनन्","सोलुखुम्बु : आम निर्वाचनको दिन मंसिर ४ नजिकिंदै छ। देश नै यतिखेर चुनावमा केन्द्रित छ तर हिमाली जिल्ला सोलुखुम्बुका मतदाताहरुमा भने त्यति जाँगर चलेको छैन। सोलुदुधकुण्ड नगरपालिका १ जम्बुकका वृद्धा सर्किनी शेर्पासँग निर्वाचनमा भोट हालेको लामो अनुभव छ । तर कुनै पनि दल तथा उम्मेद्वारले विजयी भएपछि जनमैत्री काम गर्न नसकेको उनको दुखेसो छ। २०७४ सालको निर्वाचनमा भोट हाल्दा जुन उत्साह थियो, यसपटकको निर्वाचनमा भने नभएको शेर्पा बताउँछिन्। उनले भनिन्, मैले धेरै पटक भोट हालें, भोट माग्न आउँदा मात्रै सम्झिन्छन् नेताहरुले हामीलाई। भोट माग्न आउँदा चै हजुर नमस्कार भन्दै आउँछन्। जितिसकेपछि आफैं कमाउनमा मात्रै लाग्छ, हामी जनतालाई कसले हेर्ने खै, तर जे भए पनि भोट त दिनै पर्यो नि। निर्वाचनका समयमा दलहरूले बाँड्ने आश्वासनमा विश्वासै लाग्न छाडेको मतदाता बताउँछन्। हरेक पटक निर्वाचनमा यस्तै खालका आश्वासन नेताले दिने गरेको नेचासल्यान गाउँपालिका १ ख्याम्पुका सन्तोष मगरको भनाइ छ। खै भोट हाल्न त जानै पर्छ तर त्यति साह्रै जाँगर चैँ चलेको छैन है, नेताहरुदेखि पनि अब त दिक्क छन् जनताहरु, उनीहरुले जनतालाई भोट हाल्ने साधनको रुपमा मात्रै लिन्छन् त, विकास केही गर्नु छैन। उनीहरुको स्वार्थका लागि भोट हाल्दिनुपर्ने रे !, मगरले भने। हरेक निर्वाचनमा दलहरूले बाँड्ने आश्वासनले न त दैनिकी फेरिएको छ, न गाउँमा कुनै परिवर्तन आएको छ । चुनावताका नेताहरुले जनताका सामान्य समस्या भन्दा माथि भाषण गरे पनि चुनाव सकिएसँगै ती आश्वासन पनि सकिने मतदाताहरु बताउँछन्। चुनावमा परिवर्तन र विकासको आशामा भोट हाले पनि जनताको मनोभावना बुझ्ने नेता कहिल्यै भेट्न नसकेको तामाखानीकी डोमा तामाङ बताउँछिन्। डोमाले भनिन्,नेताहरुले जनता चिन्ने भनेकै चुनावको बेला मात्रै हो, अरुबेला त कहाँ चिन्छन् र, उनीहरुलाई भोट दिएर जिताएपछि हामीलाई यसो दु:ख पर्दा पनि हेर्ने भए पो हुन्थ्यो, एक पटक भोट दिएपछि ५ वर्ष सम्म हराउँछन्।"
सोमपाल र ललितको उत्कृष्ट बलिङमा नेपाललाई १९२ रनको लक्ष्य,"काठमाडौं : सोमपाल कामी र ललित राजवंशीको तीनतीन विकेटप्रेरित नेपालले एकदिवसीय अन्तर्राष्ट्रिय शृंखलाको दोस्रो खेलमा यूएईलाई ४३२ ओभरमा अल आउट गरेको छ। त्रिवि क्रिकेट मैदानमा टस जितेर ब्याटिङ रोजेको यूएईले सबै विकेट गुमाउनुअघि एक सय ९१ रनको योगफल तयार गर्यो। यूएईका लागि ओपनर मुहम्मद वासिम ४६ बलमा तीन चौका र चार छक्कासहित ५० रनको अर्धशतकीय इनिङ खेले। यस्तै, अलिसान सारफुले ३५, वृत्य अरविन्दले २५, बासिल हामिदले २४ र कप्तान सीपी रिजवानले २२ रनको योगदान गरे। नेपालका लागि सबै (६) जना बलरले विकेट लिए। १० ओभरमा ४१ रन खर्चिएका ललितले तीन विकेट लिएका थिए। यस्तै, सोमपालले ७२ ओभरमा ३५ रन खर्चेर तीन विकेट लिए। करण केसी, गुल्शन झा, दीपेन्द्रसिंह ऐरी र कुशल भुर्तेलले एकएक विकेट लिए। दोस्रो इनिङमा ब्याटिङमा उत्रिने नेपालले शृंखला जोगाउनका लागि एक सय ९२ रनको लक्ष्य पूरा गर्नुपर्नेछ। सोमबार भएको पहिलो एकदिवसीयमा नेपाल ८४ रनले पराजित भएको थियो"
उपेक्षामा दलित महिला,"लोकतान्त्रिक पद्धतिमा आधारित रहेर स्थानीय तहको निर्वाचन सम्पन्न गरीअहिले संघीय र प्रदेशको निर्वाचनको रौनक बढेको छ। दलका नेताहरू यतिबेला भोट माग्न घरदैलोमा व्यस्त छन्। विडम्बना लोकतान्त्रिक पद्धति अपनाएका राजनीतिक दलहरू दलित महिलाको प्रतिनिधित्वको सबालमा निक्कै उदासीन देखिएका छन्। लोकतान्त्रिक शासन प्रणालीले नै हो जनप्रतिनिधिमूलक अंगलाई समावेशी बनाउने। तर, राजनीतिक दलहरू नै गैरजिम्मेवार बन्दा समावेशीको मुद्दा झन्झन् कमजोर बन्दै गएको छ।मंसिर ४ मा हुने संघ र प्रदेशको चुनावमा दलहरूले प्रत्यक्षतर्फ दलित महिला उपेक्षामा पारिँदै आएका छन्।प्रतिनिधिसभाको निर्वाचनमा प्रत्यक्षतर्फको १ सय ६५ सिटमा दलित समुदायको उम्मेदवारी निकै न्यून छ। अझै त्यसमा दलित महिलाको प्रतिनिधित्वको अवस्था त झनै दयनीय छ। प्रतिनिधिसभाकोनिर्वाचनमा प्रत्यक्षतर्फ जम्मा तीन दलित उम्मेदवार बनाउँदा एकमात्र दलित महिला अञ्जना बिशंखे (काठमाडौ १०)बाट उम्मेदवार रहनु भयो। २०६४को निर्वाचनमा नेकपा माओवादीबाट सीता बौडेल (नवलपरासी२)र दुर्गा विक (कास्की४)बाटदलित महिला पहिलोपटक निर्वाचित हुनुभयो। संविधानसभा २०७० र २०७४ मा प्रत्यक्षतर्फ एकजना पनि महिला पर्न सकेनन्।अहिले प्रदेशसभामा प्रत्यक्षतर्फ नेकपा एमालेले चार जना दलित उम्मेदवार बनाएको छ। जसमा एकमात्र दलित महिला सीता सुन्दास (स्याङ्जा) पर्नुभयो। नेकपा माओवादीले प्रदेशसभा प्रत्यक्षतर्फ चार दलित उम्मेदवारमा चारैजना पुरुष उम्मेदवार बनाएको छ।नेकपा एकीकृत (समाजवादी)बाट प्रदेश सभा प्रत्यक्षतर्फ दुईजना दलित पुरुष उम्मेदवार बनाएको छ। यसरी प्रमुख दलका १० उम्मेदवारमा एकमात्रै दलित महिला रहनु भएको छ। नेपालले मिश्रित निर्वाचन प्रणालीको अपनाएर दलित समुदायको प्रतिनिधित्व बढाउने अभ्यास गरे पनि परिणाममा समानुपातिक प्रतिनिधित्व हुन अझै सकेको छैन। २०६२०६३ को जनआन्दोलनपछि बढेको दलित महिलाको प्रतिनिधित्व बिस्तारै घटिरहेको छ।भर्खरै कार्यकाल सकाएको२ सय ७५ जनाको प्रतिनिधिसभामा दलित१९ जना अर्थात्७०१ प्रतिशत थिए।संघीय सरकारमा २० मन्त्री र तीन राज्यमन्त्री गरी २३ जनाको मन्त्रिमण्डलमा दलित महिलाको प्रतिनिधित्व शून्य छ भनेएकजना दलित पुरुष मन्त्रीको प्रतिनिधित्व थियो। राष्ट्रियसभामा ७ प्रदेशबाट आठ जनाका दरले ५६ जना र राष्ट्रपतिबाट तीन जना मनोनीत गरी ५९ सदस्यीय हुने व्यवस्था छ। जसमा प्रत्येक प्रदेशबाट एकजना दलितको प्रतिनिधित्व गराउनुपर्ने अनिवार्य व्यवस्था छ। सोहीअनुसार ७ प्रदेशबाट सात जना दलितको प्रतिनिधित्व भएको छ। जुन ११८६ प्रतिशत हो।तर दलित महिला शून्य छ। राष्ट्रियसभामा दलित कोटाबाहेक खुला प्रतिस्पर्धाबाट दलित समुदाय निर्वाचित हुन सकेनन्। समानुपातिकमा नै सीमित गरियो।सात प्रदेशमा जम्मा ८० जनामन्त्रीमध्ये दलित समुदायबाट चार जना (५) मन्त्रिमण्डलमा उपस्थिति देखिन्छ। जसमध्ये एक जना मन्त्री र तीन जना राज्यमन्त्री दलित समुदाय प्रतिनिधित्व रह्यो। यसरीदलित पुरुष दुईर दलित महिला दुई देखिन्छ। भर्खरै विघटित प्रदेश सभाहरूमध्ये प्रदेश १,मधेस प्रदेश र कर्णाली प्रदेशमा भने दलित समुदायकै प्रतिनिधित्व थिएन। त्यस्तै प्रदेश सभामा ५ सय ५० जनाको प्रतिनिधित्व हुँदा ३३ जना दलित(६२२) प्रतिनिधित्व रह्यो। नेपालमा ७ सय ५३ स्थानीय सरकार छन्। संविधानले नेपालको शासनव्यवस्था समावेशीचरित्रको हुनुपर्ने कुरा निर्दिष्ट गरेको छ।स्थानीय तह निर्वाचन ऐन २०७३ ले पनि स्थानीय सरकारको नेतृत्वदायी पदमेयरउपमेयरमध्ये एक महिला हुनुपर्ने र वडामा कम्तीमा एक दलित महिला हुनुपर्ने व्यवस्था छ। गाउँ कार्यपालिका तथा नगर कार्यपालिकाका दलित वा अल्पसंख्यक समुदायबाट हुने सदस्यका लागि सम्बन्धित गाउँसभा वा नगरसभाका सदस्यले गाउँपालिकाको हकमा सबैभन्दा बढी मत प्राप्त गर्ने दुई र नगरकार्यपालिकाको हकमा सबैभन्दा बढी मत प्राप्त गर्ने तीनजना निर्वाचित हुने व्यवस्था छ। त्यसो त संवैधानिक र कानुनी व्यवस्थाका कारण स्थानीय तहमा दलित महिलाको उल्लेख्य प्रतिनिधित्व छ। विडम्बना स्थानीय सरकार सञ्चालनको मुख्यनेतृत्वदायी भूमिकामादलित महिलाको प्रतिनिधित्व नगन्य मात्रामा छ। केही महिनाअघि सम्पन्न दोस्रो निर्वाचनमा तीन जना मात्रै मेयरमा निर्वाचित भए। जसमा तीनैजना दलित पुरुष छन्। त्यस्तै नौ जना उपप्रमुखमा पाँच दलित महिला निर्वाचित भए। ६ जना अध्यक्षमा सबै दलित पुरुष छन्। सातजना उपाध्यक्षमा सातैजना दलित महिला छन्। अहिले पनि १ सय २३ वडा दलित महिला सदस्यको उम्मेदवारी रिक्त रह्यो। संवैधानिक र कानुनी व्यवस्थाको बाध्यात्मक अवस्थाबाहेक राजनीतिक दलहरू दलित महिलाको प्रतिनिधित्व बढाउने सबालमा संकीर्ण देखिएका छन्। लोकतान्त्रिक पद्धतिको मर्मअनुरूप हुन सकेको छैन। केवल प्रतिनिधित्वका लागि प्रतिनिधित्व गराइएको छ। दोस्रो जनआन्दोलन पछाडि जुन खालको फराकिलोपन र समावेशितामा जोड दिइएको थियो तर बिस्तारै कमजोर हुँदै गएकोछ।दलित तथा सीमान्तकृत समुदायलाईनीतिगत व्यवस्थाले समावेश गराउने त्यसपछि उनीहरूलाईराजनीतिक भविष्य ग्यारेन्टी गर्न र राजनीतिकरूपमा क्रियाशील बनाउन दलहरूको त्यति ध्यान पुगेको छैन।हरेक परिवर्तनमा दलित महिलाको योगदान महत्वपूर्ण छ। उनीहरूको संघर्ष फरक छ। लोकतन्त्रको मर्मअनुरूप राजनीतिक दलहरूले दलित महिलाको प्रत्यक्ष र समानुपातिकतर्फ प्रतिनिधित्व गराउन जरुरी छ।"
डिल्लीको निरन्तता कि घनश्यामको इन्ट्री ?,"दाङ : दाङ निर्वाचन क्षेत्र नं ३ (१) प्रदेशसभा सदस्यमा चुनावी सरगर्मी चर्काे छ। लुम्बिनी प्रदेश सरकारका बहालवाला पर्यटन, ग्रामीण तथा सहरी विकास मन्त्री डिल्लीबहादुर चौधरी र तुलसीपुर उपमहानगरपालिकाका निर्वतमान नगर प्रमुख घनश्याम पाण्डेको उम्मेदवारीले क्षेत्र चर्चामा छ। दुवै उम्मेदवारका केही साझा कुरा छन्। राजनीतिमा दुवै चतुर खेलाडी हुन्। समाजसेवासँग दुवैको विगत जोडिएको छ। चौधरी अन्तर्राष्ट्रिय स्तरमा महत्वपूर्ण मानिने रिवोक लगायतका पुस्कारबाट सम्मानित भएका छन्। चौधरीले कमैया मुक्ति आन्दोलनको नेतृत्व गरेका थिए। पाण्डेलाई सामुदायिक वन उपभोक्ता महासंघको केन्द्रीय अध्यक्ष भएर विश्वमै नेपालको सामुदायिक वनको सफलतालाई परिचित गराएको श्रेय छ। चौधरीले २०७४ सालको निर्वाचन यही क्षेत्रबाट जितेका थिए। त्यतिखेर उनले साबिक राप्तीका सबै ठाउँ र दाङ जिल्लाभर अनेत्र सबैतिर कांग्रेसले हार्दा एक्लै प्रदेशसभा सदस्य जितेर पार्टीको शाख जोगाएका व्यक्ति हुन्। मन्त्री भएपछि विकास निर्माणको क्षेत्रमा थुप्रै कामहरू गरेको हुँदा फेरि निर्वाचन जित्ने चौधरीको दाबी छ। घनश्याम पाण्डे २४ वर्षकै उमेरमा २०५४ को स्थानीय निर्वाचनमा तुलसीपुर नगरको उपप्रमुख निर्वाचित भएका थिए। २०७४ को स्थानीय निर्वाचनमा नगर प्रमुख जितेका थिए। नगरमा उनले प्रमुख र उपप्रमुख भएर १० वर्ष सम्हालेको ठाउँ हो। दुवैले आफूलाई लुम्बिनी प्रदेशको भावी मुख्यमन्त्रीको दाबेदार भनेर प्रचार गरेका छन्। त्यसैले पनि प्रतिस्पर्धा पेचिलो बन्दै गएको छ। यो क्षेत्रमा तुलसीपुर उपमहानगरपालिका ११ वडा वडा पर्छन्। ६६ हजार ४८६ मतदाता छन्। गत स्थानीय तहको परिणाम नियाल्दा एक्लै भिँडेर पनि एमालेले नगर प्रमुख, उपप्रमुखसहित पाँचवटा वडाध्यक्ष जितेको छ। गठबन्धनका दलमध्ये माओवादी केन्द्रले २ वडा, कांग्रेसले ४ वडाध्यक्ष जितेको छ। एमालेका वडाध्यक्षहरूले पाएको कुल मत जोड्दा नौ हजार २०१ पुग्छ भने गठबन्धन दलका वडाध्यक्षको मत १० हजार ८२१ आएको छ। एमालेभन्दा गठबन्धनको एक ६२० मत बढी भएकाले चौधरी जित्न दोहोर्याउनेमा ढुक्क छन्।"
चार महिनामा ४९ वन्यजन्तुको मृत्यु,"चितवन : चितवन राष्ट्रिय निकुञ्जमा चार महिनामा ४९ वन्यजन्तुको मृत्यु भएको छ । मृत्यु हुनेमा सबैभन्दा बढी २८ चित्तल छन् । निकुञ्जका सूचना अधिकारी गणेशप्रसाद तिवारीका अनुसार चालु आर्थिक वर्ष २०७९८० को साउनदेखि यता चितवन राष्ट्रिय निकुञ्जमा दुई दुर्लभ एकसिङ्गे गैँडा मेरका छन् । एउटा गैँडाको प्राकृतिक (उमेर पुगेर, बिरामी भएर, बाघको आक्रमणबाट आदि) कारणबाट र एउटा विद्युतीय करेन्ट लागेर मृत्यु भएको छ । त्यसैगरी एउटा सरकारी घरपालुवा र एउटा निजी हात्तीको प्राकृतिक कारणले मृत्यु भएको निकुञ्जको तथ्याङ्कमा उल्लेख छ । प्राकृतिक कारणले मृत्यु हुने जनावरमा तीन अर्ना, एक चितुवा, तीन गौँरीगाई, दुई कछुवा, एक लगुना र तीन घडियाल गोही रहेको तिवारीले जानकारी दिए। त्यस्तै एउटा प्राकृतिक कारण र एउटा कुकुरको आक्रमणबाट गरी दुई जरायोको पनि मृत्यु भएको छ । एउटा बँदेलको पनि मृत्यु भएको छ । निकुञ्जमा सबैभन्दा धेरै चित्तलको सङ्ख्या रहेको प्रमुख संरक्षण अधिकृत हरिभद्र आचार्यले जानकारी दिए। रासस"
चितवनमा कांग्रेस उम्मेदवार उमेश श्रेष्ठको गाडी तोडफोड,चितवन : चितवन क्षेत्र नम्बर २ का नेपाली काङ्ग्रेसका प्रतिनिधिसभा सदस्य उम्मेदवार उमेश श्रेष्ठको गाडीमा तोडफोड भएको छ । चुनावी प्रचारमा रहेको बेला भरतपुर महानगरपालिका १० पुरानो मेडिकल कलेज नजिक रेडक्रस चोकमा रहेको बा ३ च २०५० नम्बर को गाडीमा तोडफोड भएको हो । नेत्रबिक्रम चन्द नेतृत्वको नेकपा चितवनका कार्यकर्ताले गाडी तोडफोड गरेका हुन्। डीएसपी नरहरि अधिकारीले घटनाको छानबिन सुरु गरिएको अन्नपूर्णलाई बताए। घरदैलो गर्ने क्रममा पार्किङ गरिराखेको गाडिमा मोटरसाइकल चढेर आएका ६ जनाले इँटा प्रहार गरेको गाडीका चालक जितबहादुर रानाले बताए । गाडीको अगाडिको सिसामा क्षति पुगेको छ । भाइजर पनि फुटेको छ । उक्त गाडि अगाडि रहेको प्रदेश ३०१ २४ च ९०६१ नम्बरको निसानको म्याग्नेट गाडीको सिसा पनि फुटाएका छन् ।
"निगरानीमा निर्वाचन बिथोल्ने समूह, देशभरबाट ११५ जना पक्राउ","काठमाडौं : निर्वाचन बिथोल्न सक्रिय समूहप्रति प्रहरीले निगरानी बढाएको छ। मंसिर ४ मा हुन लागेको प्रदेश तथा प्रतिनिधिसभा सदस्यको निर्वाचन सुरक्षाका लागि सरकारले सुरक्षा व्यवस्था कडा पारेको हो। निर्वाचनलाई भयरहित र शान्तिपूर्ण तरिकाले सम्पन्न गर्न सुरक्षाका सबै निकाय परिचालन गरिएको छ। गृह मन्त्रालयका प्रवक्ता फणिन्द्रमणि पोखरेलले भने, चुनाव विरोधी गतिविधि गर्ने व्यक्ति हुन् या समूह सबैलाई कानुनबमोजिम कारबाही गरिनेछ। उनीहरूको गतिविधिलाई सूक्ष्म रूपमा निगरानी गरिएको छ। नेपाल प्रहरीका प्रवक्ता टेकप्रसाद राईका अनुसार चुनाव विरोधी गतिविधिमा संलग्न रहेको आरोपमा प्रहरीले देशभरबाट ११५ जनालाई पक्राउ गरेको छ। पक्राउ परेका मध्येबाट ११ जनाविरुद्ध प्रहरीले मुद्दा दर्ता गर्ने तयारी गरेको छ। विप्लव नेतृत्वको नेकपा, नेकपा बहुमत, नेकपा क्रान्तिकारी, वैज्ञानिक समाजवादी, स्वाधीन मधेस, जनअभियान, शिव सेना नेपाल, शाही युवा शक्ति नेपाल र स्वतन्त्रको नाममा बनेको केही संगठित समूहले निर्वाचन विरोधी गतिविधि गरिरहेको प्रवक्ता राईले बताए। चुनाव विरोधी गतिविधि गर्ने व्यक्ति हुन् या समूह सबैलाई कानुनबमोजिम कारबाही गरिनेछ। उनीहरूको गतिविधिलाई सूक्ष्म रूपमा निगरानी गरिएको छ। फणिन्द्रमणि पोखरेल, गृह मन्त्रालयका प्रवक्ता हामी तयारी अवस्थामै छौं। कानुनविपरीत काम गर्ने जोकोही पनि प्रहरीको नजरबाट बच्न सक्दैन। हरेक व्यक्ति र समूहको गतिविधिबारे प्रहरी इगल आइ जस्तो भएर बसेको छ, राइले भने, चुनावलाई शान्तिपूर्ण र भयरहित वातावरणमा सम्पन्न गर्न कार्ययोजना बनाएर काम भइरहेको छ। उनका अनुसार चुनाव विरोधी गतिविधि गर्ने र कानुन हातमा लिन खोज्ने समूहलाई निगरानी भइरहेको र त्यस्ता गतिविधिमा संलग्न भएको पाइएमा आवश्यक कारबाही गर्ने गृह मन्त्रालयको निर्देशन छ। सरकारको प्राथमिकतामा मतदाता तथा चुनावमा खटिने कर्मचारी, उम्मेदवारलगायत सबैको सुरक्षा परेको छ। गृह प्रवक्ता पोखरेल भन्छन्, अवैध हातहतियार भित्रिन सक्ने तथा अवैध गतिविध हुन सक्ने अनुमान गर्दे छिमेकी मुलुकसँग जोडिएको सीमा नाकामा प्रहरीको उच्च निगरानी छ। सीमा पारि जाने वा आउने सबै व्यक्तिलाई कडा चेकजाँच गरिँदै आएको छ। निर्वाचन हुने ३ दिन अघिदेखि सीमा नाका पूर्ण रूपमा बन्द गरिनेछ। शान्ति सुरक्षालाई मध्यनजर गर्दे निर्वाचनको दिन सम्पूर्ण रूपमा सवारी आगमन बन्द गरिनेछ। सरकारले छुट्ट्याएको संवेदनशील र अतिसंवेदनशील मतदान स्थलमा सुरक्षाको ग्यारेन्टी गर्दै सम्पूर्ण तयारी पूरा भएको छ। भौगोलिक स्थिति, यसअघि उक्त मतदान स्थलमा के कस्ता गतिविधि भएको ख्याल गर्दे यसपटक यस्ता स्थलहरूमा सुरक्षा निकायले आन्तरिक र बाह्य दुवै रूपमा सुरक्षा प्रदान गरिरहेका छन्। सम्भावित चुनौती सामाना गर्न सुरक्षा निकाय तयार रहेको पोखरेलले जानकारी दिए।"
"प्रधानमन्त्री देउवा आज डडेल्धुरा, बैतडी र अछाम जाने","काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले आज डडेल्धुरा, बैतडी र अछाममा आयोजना हुने चुनावी सभालाई सम्बोधन गर्ने भएका छन्। सभालाई सम्बोधन गर्न उनी आज गृहजिल्ला जाने भएका हुन्। कांग्रेस डडेल्धुराका सचिव हेमराज चटौतका अनुसार प्रधानमन्त्री देउवाले साढे ११ बजे अजयमेरु गाउँपालिकाको देवलमा आयोजना गरिएको चुनावी सभालाई सम्बोधन गर्ने कार्यक्रम छ । प्रधानमन्त्री देउवाले बैतडी र अछाम जिल्लामा आयोजना हुने चुनावी सभालाई सम्बोधन गर्ने कार्यक्रम तय भएको जानकारी दिए। यसअघि प्रधानमन्त्री देउवा यही कात्तिक १७ गतेदेखि चार दिनसम्म त्यहाँ बसेका थिए। सो क्रममा उनले सात पालिकामा आयोजित चुनावी सभालाई सम्बोधन गरेका थिए। आगामी मङ्सिर ४ गते हुने निर्वाचनमा उनी प्रतिनिधिसभा सदस्यको उम्मेदवार हुन्। प्रतिनिधिसभातर्फ एक मात्र निर्वाचन क्षेत्र रहेको डडेल्धुरामा प्रधानमन्त्री देउवासहित आठ उम्मेदवार चुनावी मैदानमा छन्। उनी २०४८ सालयताका हरेक निर्वाचनमा विजयी हुँदै आएका छन्। चुनावी सभालाई सम्बोधन गर्न प्रधानमन्त्री दोस्रोपटक बैतडीमा प्रधानमन्त्री एवं नेपाली कांग्रेसका सभापति देउवाले आज सत्ता गठबन्धनद्वारा बैतडीको शिवनाथ गाउँपालिकाको सुल्लेखानमा आयोजना गरिएको चुनावी सभालाई सम्बोधन गर्ने कार्यक्रम छ । चुनावी सभाको तयारी पूरा भएको सत्ता गठबन्धनका चुनाव प्रचारप्रसार संयोजक एवं नेपाली कांग्रेसका जिल्ला सभापति चतुरबहादुर चन्दले जानकारी दिए। यसअघि प्रधानमन्त्री देउवाले यही कात्तिक २३ गते बैतडीको पाटनमा आयोजना गरिएको चुनावी सभालाई सम्बोधन गरेका थिए। सो सभालाई उनीसँगै नेकपा (माओवादी केन्द्र)का अध्यक्ष एवं पूर्वप्रधानमन्त्री पुष्पकमल दाहाल प्रचण्डले समेत सम्बोधन गरेका थिए। बैतडीमा सत्ता गठबन्धनबाट प्रतिनिधिसभा सदस्यका लागि माओवादी केन्द्रका नरेन्द्रबहादुर कुँवर तथा प्रदेशसभा (१) मा कांग्रेसका वीरबहादुर विष्ट र प्रदेशसभा (२) मा कांग्रेसकै शिवराज भट्ट चुनावी मैदानमा छन्। रासस"
"ट्विटर ब्लू टिक नोभेम्बर २९ देखि पुन: सुरु हुने, मस्कले निकालेका २ कर्मचारी फेरि राखे","वासिङटन : ट्विटरका नयाँ मालिक एलन मस्कले ट्विटर ब्लू टिक सदस्यता नोभेम्बर २९ बाट फेरि सुरु हुने बताए। उनले बुधबार बिहान ट्वीट गर्दै, 'नोभेम्बर २९ मा, ट्विटर ब्लूभेरिफाइड फेरि सुरु हुने र यो पटक पहिले भन्दा बलियो हुनेछ भनेर निश्चित हुने छ।' विगतमा, ट्विटरले आफ्नो ८ डलर तिरेर ब्लू टिक लगाउनुपर्ने कुरा तत्कालको लागि बन्द गरेको थियो। यस योजना अन्तर्गत, धेरै नक्कली र प्यारोडी खाताहरूले पैसा तिरेर आफ्नो लागि निलो प्रमाणीकरण ट्यागहरू किनेका थिए।    !    ()  ,  यस योजनामा आएको अनियमिततालाई ध्यानमा राख्दै ट्विटरले यो प्रक्रिया रोक्नुपरेको थियो । ट्विटर खरिद गरेपछि एलन मस्कले प्रमाणीकरण प्रक्रियाका लागि पैसा लिने घोषणा गरेका थिए । यसपछि प्रमाणीकरणका लागि मासिक आठ डलर शुल्क तोकिएको थियो । मस्क ट्विटरको नयाँ मालिक बनेपछि कम्पनीबाट ठूलो संख्यामा कर्मचारी हटाएका थिए। हटाएका दुई कर्मचारीको तस्बिर सेयर गर्दै इलोन मस्कले ट्वीटरमा लेखेका छन्, ' यी कर्मचारीलाई बर्खास्त गरेर गल्ती भएको छ । अहिले फेरि उनीहरुलाई काममा लगाइएको छ ।' उनले ट्वीट गर्दै भने, 'लिग्मा र जोन्सन स्वागत छ।'"
यूएईले टस जितेर ब्याटिङ रोज्यो,"काठमाडौं : आज हुने नेपाल र यूएईबीचको खेलमा यूएईले टस जितेर ब्याटिङ रोजेको छ। बिहान ९ बजे त्रिवि क्रिकेट मैदानमा हुने खेलमा नेपालले टस हारेर फिल्डिङ गर्ने भएको हो। सोमबारदेखि कीर्तिपुरमा सुरु भएको यूएईविरुद्धको एकदिवसीय शृंखलामा नेपालले आज दोस्रो खेल खेल्दैछ। पहिलो खेलमा ८४ रनको पराजय भोगेको नेपालले शृंखला जोगाउन जित्नुको विकल्प छैन। घरेलु मैदानमा भएको शृंखलामा १० ले पछि परेको नेपाली टिमले आज पनि हार बेहोरे एक खेल अगावै शृंखला भ्रमणकारी यूएईलाई सुम्पिने छ। डिसेम्बर पहिलो साता विश्वकप क्रिकेट लिग२ अन्तर्गत नामिबिया भ्रमणमा निस्किने तयारीमा रहेको नेपाली टिमले आज प्लेइङ ११ मा उल्लेख्य प्रदर्शन गर्ने सम्भावना छ। आज खेल्ने नेपाली टिममा रोहित पौडेल, दिपेन्द्रसिंह ऐरी, ज्ञानेन्द्र मल्ल, आसिफ शेख, सोमपाल कामी, अर्जुन सउद, गुल्सन झा, आरिफ शेख, कुशल भुर्तेल, करण केसी, ललित राजवंशी सामेल छन्।"
महँगीको मार अझै उस्तै,"काठमाडौं : विश्वभरको महँगी तत्काल नियन्त्रणमा नआउने देखिएको छ। अधिकांश मुलुकमा पोहोरभन्दा मुद्रास्फीति बढेको तथ्यांकले देखाएको छ। यसको प्रभाव नेपालको अर्थतन्त्रमा पनि परेको छ। यो लामो समयसम्म रहने अर्थविद् बताउँछन्। ट्रेडिङ इकोनोमिक्स डट कमले सार्वजनिक गरेको अक्टोबरसम्मको तथ्यांक हेर्दा इटली, टर्की, काजस्थान, पाकिस्तान, लाओसजस्ता मुलुकको मुद्रास्फीति उच्च छ। पोहोर अक्टोवरमा इटलीको मुद्रास्फीति ८९ मात्रै थियो। सन् २०२२ अक्टोबरमा ११९ प्रतिशत भएको छ। यसैगरी टर्कीको मुद्रास्फीति ८५५१ प्रतिशत पुगेको छ। पोहोर ८३४५ प्रतिशत थियो। नेपालको मुद्रास्फीति एक वर्षमा दोब्बर बढेको छ। पोहोर असोजसम्म ४२४ प्रतिशत रहेको उपभोक्ता मुद्रास्फीति बढेर अहिले ८ प्रतिशत हाराहारी पुगेको राष्ट्र बैंकले जनाएको छ। रूस र युक्रेन युद्धले विश्वकै अर्थतन्त्र थला परेको अर्थविद् डा डिल्लीराज खनालले बताए। खासगरी इनर्जी क्राइसेस, खाद्यान्न क्राइसेस र आपूर्ति चेन बिग्रिनेजस्ता समस्या देखिएका छन्। अर्थविद् डा खनाल भन्छन्, यसै पनि कोभिडका कारण मुद्रास्फीतिको दबाब बढिरहेका बेला कोभिडपछिको पुनर्उत्थान हुन नपाउँदै रूस युक्रेन युद्धले अर्थतन्त्र उकास्न खलल पुगेकाले अधिकांश मुलुकमा मुद्रास्फीति बढेको हो। नेपालमा पनि गत वर्ष कर्जा प्रवाह आक्रामक तवरले बढाइयो। हाम्रो नीतिमै आपूर्तिलाई राम्रो बनाउने, कृत्रिम मूल्य बढाउनेलाई कडाइ नगर्ने भयो। माग पक्षलाई मात्र हेरियो, उनले भने । यसर्थ मागसँगै आपूर्ति पक्षलाई पनि सन्तुलन बनाएर लैजान जरुरी भएको उनको सुझाव छ। रूस र युक्रेन युद्धले विश्वकै अर्थतन्त्र थला परेको अर्थविद्को भनाइ इटली, टर्की, काजस्थान, पाकिस्तान र लाओसको मुद्रास्फीति उच्च केही समय मुद्रास्फीति दबाबमै रहन सक्ने राष्ट्र बैंकका आर्थिक अनुसन्धान विभागका कार्यकारी निर्देशक डाप्रकाशकुमार श्रेष्ठ बताउँछन्। पेट्रोलियमको मूल्य उच्च रहेको र रसियनयुक्रेन युद्ध कायम भएकाले मुद्रास्फीति बढ्ने उनको भनाइ छ। यस्तो विश्वव्यापी असरका कारण नेपालमा पनि उपभोक्ता मुद्रास्फीति साढे ८ प्रतिशतकै हाराहारीमा रहेको उनले जानकारी दिए। पछिल्लो समय डलर बलियो हुँदा नेपाली मुद्रा अवमूल्यन भएकाले, आयातको लागत, पेट्रोलियम मूल्य उच्च नै रहेकाले नेपालको मूल्यवृद्धि दबाब उच्च नै हुन सक्ने देखिन्छ, कार्यकारी निर्देशक डाश्रेष्ठले अन्नपूर्णसँग भने । राष्ट्र बैंकले २०७९८० मा मुद्रास्फीति ७ प्रतिशतको सीमाभित्र राख्ने लक्ष्य लिएको छ। तर चालू आव सुरु भएको ३ महिनासम्ममा भने सीमाभन्दा अधिक हुँदै आएको छ। सीमाभित्र रहन चुनौती रहेको केन्द्रीय बैंकको एक अध्ययनले निचोड पनि निकालेको थियो। उक्त सर्वेक्षणले मुद्रास्फीति दोहोरो अंकमा बढ्ने देखाएको थियो। नेपालले ६० प्रतिशतभन्दा बढी वस्तु तथा सेवा आयातमै भर पर्नुपर्ने भएकाले मूल्यवृद्धि अन्तर्राष्ट्रिय रूपमै निर्भर हुन्छ। २०७९ भदौमा वार्षिक बिन्दुगत उपभोक्ता मुद्रास्फीति ८६४ प्रतिशत छ। अघिल्लो वर्षको सोही महिनामा यस्तो मुद्रास्फीति ३४९ प्रतिशत थियो। समीक्षा महिनामा खाद्य तथा पेयपदार्थ समूहको मुद्रास्फीति ८१७ प्रतिशत र गैरखाद्य तथा सेवा समूहको मुद्रास्फीति ९०२ प्रतिशत छ।"
प्रचण्डले ताप्लेजुङ र खोटाङको सभालाई सम्बोधन गर्ने,"काठमाडौं : नेकपा (माओवादी केन्द्र)का अध्यक्ष एवं पूर्वप्रधानमन्त्री पुष्पकमल दाहाल प्रचण्डले बुधबार ताप्लेजुङ र खोटाङमा आयोजना गरिने चुनावी सभालाई सम्बोधन गर्ने भएका छन्। सत्ता गठबन्धन ताप्लेजुङद्वारा आयोजित चुनावी आमसभालाई सम्बोधन गर्न दाहाल ताप्लेजुङ आउने भएका जिल्ला निर्वाचन परिचालन समितिका संयोजक मिङ्मा डण्डु शेर्पाले जानकारी दिए। सदरमुकामस्थित तोक्मेडाँडामा आयोजित सभालाई नेपाली कांग्रेसका प्रवक्ता डा प्रकाशशरण महत, नेकपा (एकीकृत समाजवादी)का उपमहासचिव डा गङ्गालाल तुलाधरलगायतले सम्बोधन गर्ने कार्यक्रम छ । सत्ता गठबन्धनले यसअघि जिल्लाका आठ पालिकामा चुनावी सभा सम्पन्न गरिसकेको छ । जिल्लामा सत्ता गठबन्धनबाट माओवादी केन्द्रका खेलप्रसाद बुडाक्षेत्री प्रतिनिधिसभा सदस्यका उम्मेदवार हुन्। यस्तै प्रदेशसभा (१) मा एकीकृत समाजवादीका खेम वनेम र (२) मा कांग्रेसका खगेनसिं हाङ्गाम उम्मेदवार रहेका छन्। यसबीच अध्यक्ष दाहालले सत्ता गठबन्धनद्वारा खोटाङको दिक्तेलबजारमा आज आयोजना गरेको चुनावी सभालाई सम्बोधन गर्ने कार्यक्रम छ । उक्त सभालाई अध्यक्ष दाहालसँगै कांग्रेस प्रवक्ता डा प्रकाशशरण महत र नेकपा (एकीकृत समाजवाद) पार्टीका उपमहासचिव डा गङ्गालाल तुलाधरले सम्बोधन गर्ने कार्यक्रम रहेको चुनाव प्रचारप्रसार समितिका संयोजक टङ्कबहादुर थापाले जानकारी दिए। सत्ता गठबन्धनले जिल्लाका १० वटै स्थानीय तहमा चुनावीसभा सम्पन्न गरिसकेको छ । एउटा प्रतिनिधिसभा र दुईवटा प्रदेशसभा रहेको जिल्लामा सत्ता गठबन्धनबाट प्रतिनिधिसभा सदस्यमा माओवादी केन्द्रका रामकुमार राई, प्रदेशसभा (१) मा एकीकृत समाजवादीका वीरबलकाजी राई र प्रदेशसभा (२) मा कांग्रेसका भूपेन्द्र राई उम्मेदवार रहेका छन्। रासस"
चुनावदेखि चुनावसम्म,"जबजब चुनाव आउँछ, तबतब विकासका एजेन्डा बहसमा आउँछन्। दलका नेताहरू सहरका टोलटोलदेखि जिल्लाका गाउँबस्तीसम्म पुग्छन्। जहाँ जे समस्या छ, अभाव छ, आवश्यकता छ, त्यहाँ त्यस्तै खालका आश्वासन बाँडिदिन्छन्। सत्तामा पुग्न साम, दाम, दण्ड, भेद सबै प्रयोग गर्छन्। मतका लागि खेतीमा पस्नेदेखि जनताको नजिक छु भन्ने देखाउन फोटो खिच्नेसम्ममा हत्कण्डा प्रयोग गर्छन्। पिउने पानी पर्खेका काकाकुल जनता भेटे भने खानेपानी ल्याइदिने वाचा गर्छन्। मोटर नपुगेको ठाउँमा सडक बनाउने कसम खान्छन्। ग्र्याबेल बाटो भएको गाउँठाउँमा पुगे भने कालोपत्रे गर्दिने ढोङ रच्छन्। सुकुम्बासी बस्तीमा पस्न भ्याउँछन् र भन्छन्, भूमिहीनलाई हाम्रो पार्टीले लालपुर्जा बाँड्छ। चुनाव आउनुअघि खोलामा पुल हाल्दिन्छन्। धाँजा फाटेका जमिनमा सिँचाइ पुर्याइदिन्छन्। पोल गाडेका विकट बस्तीहरूमा बिजुली बत्ती झलमल बाल्दिन्छन्। चराचुरुंगीलाई चारो दिनेहरूले पोको फुकाएझैं फुक्छन्, चुनावका बेला उम्मेदवारका आश्वासन। शिक्षा, स्वास्थ्य र रोजगारी के दिँदैनन् उनीहरू यसबेला ? कृषिप्रधान देशमा मलको हाहाकार हुन्छ। जलस्रोतको धनी देशमा पिउने पानी र सिँचाइ समस्या हुन्छ। यिनै अभाव र समस्याको तलाउमा राजनीतिले बल्छी हान्छ। जसरी निर्वाचनका बेला दलीय राजनीति तातेको हुन्छ, त्यसरी नै तात्छ नेपालको विकासको तावा पनि। विकास एक, आश्वासन अनेक शीर्षकमा निबन्ध लेख्ने हो भने गतिलो बन्छ। प्रतियोगितामा हो भने विकासबारेको यस्तो निबन्ध फस्ट हुन्छ। चुनावी गीतहरू सुन्ने हो भने नेपालमा गतिला गीतकारको सूची लामै बन्ने देखिन्छ। भोट हालिहालौं जस्ता शब्द भेटिन्छन् पार्टीका चुनावी गीतमा। भाषण दिने नेताको क्षमतामा कुनै प्रश्नचिह्न भेटिन्न, लाग्छ परीक्षा दिन्थे भने ती नेताले डिस्टिङ्सन नै ल्याउँथे। सडकमा हुञ्जेल साँच्चै नेपाल विकासले सम्पन्न मुलुक बनेको आभास हुन्छ। तिनै नेता जब जित्छन् तब तिनले न विकासको व उच्चारण गर्छन् त समृद्धिको स। न भत्किएका बाटा पुर्छन्। न उप्किएको पिच टाल्छन्। न भाँचिएका पुल बनाउँछन्। न रोजगार दिन्छन्। न बिजुली पुर्याउँछन्। न गाउँमा डाक्टर पुर्याउँछन्, न औषधि। नि :शुल्क दिने भनिएका औषधि बिरामीले पसलमा मोटो रकम तिरेर किन्नुपर्छ। न सुकुम्बासीले लालपुर्जा पाउँछन् न त धाँजा फाटेका जमिनमा पानी। जब चुनाव सकिन्छ तब विद्यार्थी करियर बनाउन विदेश ताक्न थाल्छन्। वृद्ध बुवाआमालाई एक्लो पारेर गाउँसहरका बेरोजगार युवा हरियो पासपोर्ट बोकेर खाडी मुलुक हानिन्छन्। चुनाव सकिन्छ। मतगणना हुन्छ। जित्नेले खुसी मनाउँछन्, हार्ने कुना पस्छन्। पहुँच र पैसा हुनेहरू मन्त्री बन्छन्। हार्नेहरूलाई लाग्छ, हराउने जनतासँग किन जाने ? जित्ने तर मन्त्री नपाउनेहरूलाई लाग्छ, संसद् पुगेर भत्ता पचाउन पाए पुग्छ। जनतासामु त पाँच वर्षपछि पुगे भैहाल्छ नि। मन्त्री हुनेहरू मन्त्रालयमै व्यस्त बन्छन्। कुन योजनाआयोजना कसको घरदैलोमा पुर्याउँदा को खुसी हुन्छ भन्नेमा दिन बित्छन्। कसकसलाई जागिर दिने, कुन ठेकेदारलाई कहाँकहाँ ठेक्का पारिदिने र कति कमिसन लिने भन्नेजस्ता सयौं कामले भ्याइनभ्याइ हुन्छ सत्तामा पुग्नेहरूलाई। आफूअनुकूल कर्मचारीको सरुवा गरुन् कि आफ्ना वा माथिकाले भनेअनुसार सरुवाबढुवा गरुन् ? केमात्र गरुन् मन्त्रीले ? केमात्र भ्याउन् तिनले ? घरपरिवारलाई त समय दिन भ्याउँदैनन् यस्तै अकडमबकडममा रुमलिँदा रुमलिँदै। अनि, कसरी पुगुन् जनतासम्म ? मन्त्री भइसक्दा खुराफाती चस्माले आँखा छोपिसकेको हुन्छ अनि कसरी देखुन् जनताका दु :ख, पीडा, आवश्यकता ? जनताका चाहना हाइफाइको सूचीमा पर्छ सायद तिनका चस्मामा, त्यहाँसम्म पुग्ने त कहीँ कतै सम्भावना नै छैन। गीतकार हुनुका नाताले रेलको बाटो बोलको गीतको एउटा टुक्रा सापटी लिन्छु,  आश्वासनले मात्रै टार्यौ मैले लाको गुनको ! यही गीतको अर्को वाक्यले त झनै मुटु छुन्छ, छुन्छमात्र होइन छोइरहन्छ। अझ चस्काइरहन्छ नागरिकबीचको भेदभावमा। गीतले भन्छ, कि नेपाली होइन र म होइन एउटै माटो ? जनताका करोडौं अनुहारहरू हिजो आश्वासन दिने नेताहरूलाई सोध्दैनन् प्रश्न, हिजो देखाएका विकासका सपना कहिले पूरा गर्छौं ? भनेर। विकासको खाडल यहाँनेर पनि छ। हो, जसै चुनाव सकिन्छ, कुनै दलका नेता फर्केर जाँदैनन् गाउँ। जनता नामधारी करोडौं अनुहारहरू हिजो आश्वासन दिने नेताहरूलाई सोध्दैनन् प्रश्न, हिजो देखाएका विकासका सपना कहिले पूरा गर्छौ ? भनेर। विकासको खाडल यहाँनेर पनि छ। यसरी फेरि पनि पाँच वर्ष जनताका समस्या ज्यूँका त्यूँ रहन्छन्। यो पाँचवर्षे एउटा कार्यकालको मात्र पीडा होइन, दशकौंदेखि गुम्सिएका पीडाहरूको पोको हो। सत्ताले पनि कस्तो चस्मा बनाइदिएको नेताको ? प्रश्न गर्न मन लाग्छ। के त्यो चस्माले चुनावताका मात्र जनताका समस्या देख्छ ? के भोट माग्ने बेलामा मात्रै विकास गर्नुपर्ने देख्छ ? के जनता नेताका लागि केवल भोट बैंकमात्र हुन् ? पंक्तिकारको बुधबारे पाक्षिक स्तम्भ चुरोकुरोको यो अंकमा दु :खसाथ लेख्दैछु, नागरिकलाई जनता सम्बोधन गरेर। अर्थात् म नि संविधानको ठाडो उल्लंघन गर्दैछु। ३० वर्षे पञ्चायती शासन व्यवस्था, १ सय ४ वर्षे राणाकाल र त्यसअघिका शासन व्यवस्थालाई अहिले थाँती राखौं। हजारौंले आफूलाई आहुति दिएर ल्याएको बहुदलीय व्यवस्थापछिका ३३ वर्षमात्र हेरौं, के जनता भनेको साँच्चै एकथान मतदाता मात्रै हुन् ? गाउँका सिंहदरबार किन सिंह हुन सक्दैनन् ? लोकतन्त्र भनेकै जनताकेन्द्रित शासन होइन ? अमेरिकाका १६औं राष्ट्रपति अब्राहम लिंकनको लोकतन्त्रबारेको भनाइ यसै विश्वव्यापी रूपमा लोकप्रिय बनेको होइन। उनले भनेका थिए, लोकतन्त्र भनेको जनताको, जनताद्धारा र जनताका लागि गरिने शासन हो। के नेपालमा ३३ वर्षदेखि यही अभ्यास भइरहेको छ ? दोस्रो संविधानसभामार्फत बनेको नेपालको संविधान २०७२ को भाग ३ मा मौलिक हकको व्यवस्था गरिएको छ। जसमा स्वतन्त्रताको हक, सम्मानपूर्वक बाँच्न पाउने हक, सञ्चारको हक, स्वास्थ्यसम्बन्धी हक, खाद्यसम्बन्धी हक, शिक्षासम्बन्धी हक, न्यायसम्बन्धी हक, यातनाविरुद्धको हक, अपराध पीडितको हक, छुवाछूत तथा भेदभावविरुद्धको हक, शोषणविरुद्धको हक, सूचना र गोपनीयताको हक, आवासको हक, रोजगारी तथा श्रमको हक, सामाजिक न्याय तथा सुरक्षाको हक, बालबालिकाको हक, उपभोक्ताको हक आदि छन्। जनताको मत पाएर सरकारको नेतृत्व गर्नेहरूले होइन यी संवैधानिक हकहरूको ग्यारेन्टी गर्नुपर्ने ? कुन भुइँमान्छेले सम्मानपूर्वक बाँच्न पाएको छ यहाँ ? के ऊ नेपालको नागरिक होइन ? किन भोकै हुन्छन् लाखौं गरिब खाद्यसम्बन्धी हक हुँदाहुँदै ? ग्यारेन्टी गरिएको न्याय किन किनबेच हुन्छ ? यस्ता सयौं सवाल छन् जुन कहिल्यै पूरा हुँदैनन् झैं भाछ जनतामा। संवैधानिक व्यवस्था त लंकामा सुन छ कान मेरो बुचै झैं भइसक्यो नेपाली जनतालाई। भनिन्छ, संविधान देशको मूल कानुन हो। लाग्छ, संविधान पनि दलीय घोषणापत्रजस्तै हुन्, चुनावताका मत माग्न लेखिए अनि जितेपछि ती कार्यान्वयन नगरे पनि हुन्छ। ऐन, कानुन यसै बन्दैनन्, बनाइएका हुँदैनन्, तिनको महŒव त कम्तीमा सरकारमा पुग्नेलाई पक्कै थाहा हुन्छ। देशकै मूल कानुन अर्थात् संविधानलाई कागजको खोस्टो बनाउने छुट सत्ता हाँक्नेहरूलाई कुनै हालतमा छैन। आश्वासनमात्र दिने नेताहरूप्रति नागरिकको वितृष्णाको ग्राफले सगरमाथा छुँदैछ। जुन दिन करोडौं नेपाली नागरिक सगरमाथाको टुप्पोमा पुग्नेछन्, त्यसदिन यी हजारौं नेता कचनकवल टेक्नेछन्। र, हेर्नेछन्, सगरमाथाका नागरिकलाई। त्यसबेला बोध हुनेछ नेतालाई कि कचनकवलमा बाँच्दाको पीडा। नेपालले सहयोग गर्ने मुलुकहरूले यही तीन दशककै अवधिमा आफूलाई विकसित देशको सूचीमा उभ्याइसके। कही छ स्वर्ग भने त्यो मेरै देश नेपालमा छ भन्ने भावको गीतले यथार्थ बोकेको छ। दुर्भाग्य, यो यथार्थ कसले साकार पार्ने ? बहुदलीय व्यवस्था भएयताका ३३ वर्ष जनमत पाएका नेताले साँच्चै विकास गरेका भए नेपाल आधा स्वर्ग बनिसक्थ्यो। तर, दु :खकै साथ अर्को गीतको हरफ यहाँ राख्नैपर्ने हुन्छ, हुम्ला कैले मोटर आउला ? बस्या को छु रहरैमा, ए हजुर!, बस्या को छु हेर्ने रहरैमा। सिटामोलको अभावमा मर्नुपर्ने जिल्ला हो हुम्ला। चोट लागोस् वा भोक, हुम्लावासी रोएरै बस्न बाध्य छन्। कुन नेताले देखेका छन् हुम्लाजस्तै विकट गाउँबस्तीका जनताका आँसु ? राजनीतिले खोइ कहाँ सक्यो त सीमान्त भूगोलका समस्या सल्टाउन ? कुन सीमान्तकृत नागरिकको जनजीविकामा सुधार ल्यायो र राजनीतिले ? यसै राजनीतिप्रति नागरिकहरूको वितृष्णाको ग्राफ उकालिएको होइन। उखान यसै बनेको होइन रहेछ, धेरै बिराला भए भने मुसा मार्दैनन्। आसन्न मंसिर ४ को चुनावमा प्रतिनिधिसभामा १ सय ६५ र प्रदेशसभामा ३ सय ३० गरी ४ सय ९५ निर्वाचित हुँदैछन्। यसका लागि चुनावी मैदानमा झन्डै ६ हजार प्रतिस्पर्धी छन्। २०७८ मै दोस्रो कार्यकालका लागि संघीयताको अवधारणाअनुरूप ७ सय ५३ स्थानीय सरकारमा हजारौंको संख्यामा देश बनाउने नेता (?) हामी जनताले चुनिसकेका छौं। ले म्यानकै बुझाइ सही ! राणाशासन फालेपछि नेपालमा प्रजातन्त्र आएको सन्दर्भ जोड्ने हो भने सात दशकको अवधि पार गरिसक्यौं। यसबीच यसरी चुनाव जितेर आउनेको संख्या कति भयो होला ? कति दल सत्तामा आए ? कति नेता प्रधानमन्त्री भए अनि कति नेता मन्त्री ? ती सबैले चुनावअघि जनतालाई दिएका विकासका सपना एक ठाउँमा थुपार्ने हो भने विश्वकै सर्वोच्च शिखर सगरमाथा पक्कै होचिन्छ। २००७ सालयता दर्जनौं दलका यस्तै घोषणापत्रमा गरिने विकासले समृद्धिकै चुचुरो पनि चन्द्रमा छोइसक्नुपर्ने हो। चुनावमा कुनै नेताले जित्ला कुनैले हार्ला तर देशले हार्नु हुने थिएन। २००७ यता जसजसले जिते उसउसले देश हराए। अपवादबाहेक जित्ने सबै नेताले साँच्चै नेपाललाई हराए। सतीले सरापेको देश यसै भनिएको होइन भन्ने पुष्टि विकास गर्छु भनेर सत्तामा पुग्नेहरूले नै गरेका छन्। खेलमा हारजित हुन्छ तर देशलाई फुटबल मैदान बनाएर देशलाई नै हराउन भने मिल्दैन। नेताले भ्रम पालिरहनु हुँदैन कि देश हारोस्, म जित्छु। जितिरहन्छु। आश्वासनमात्र दिने नेताहरूप्रति नागरिकको वितृष्णाको ग्राफले पनि सगरमाथा छुँदैछ। जुन दिन करोडौं नेपाली नागरिक सगरमाथाको टुप्पोमा पुग्नेछन्, त्यसदिन यी हजारौं नेता कचनकवल टेक्नेछन्। र, हेर्नेछन्, सगरमाथा चुमेका नागरिकलाई। त्यसबेला बोध हुनेछ नेतालाई कि कचनकवलमा बाँच्दाको पीडा !"
"यो निर्वाचन अन्तिम लडाईं हो, राष्ट्रपति वा प्रधानमन्त्रीको पदको जिम्मेवारी लिन तयार छु : झलनाथ खनाल","इलाम : पूर्वप्रधानमन्त्री एवं नेकपा (एकीकृत समाजवादी) का सम्मानित नेता झलनाथ खनालले राष्ट्रपति वा प्रधानमन्त्रीको पदको जिम्मेवारी लिन तयार रहेको बताएका छन्। इलाम निर्वाचन क्षेत्र नं १ बाट प्रतिनिधिसभा सदस्यका उम्मेदवार खनालले मङ्गलबार पत्रकारहरूसँग कुरा गर्दै आफू राष्ट्रपति बन्ने पक्कापक्की भने हुन बाँकी रहेको बताएका हुन्। उनले भने, राष्ट्रपति, प्रधानमन्त्री वा अन्य कुनै पदमा किन नहोस् म जिम्मेवारी लिन तयार छु, तर बाहिर चर्चा भएजस्तो निर्वाचनपछि मलाई नै राष्ट्रपति बनाउने भनेर गठबन्धनभित्र सहमति भने भएको छैन । उाले निर्वाचनपछि एउटैमात्र दलको सरकार नबन्ने बताए । खनालले भने,अब एउटै दलको सरकार त बन्दैन तर गठबन्धनको बहुमत आउने भएकाले सहमतिमा भागबन्डा मिलाउँदा मलाई जुन जिम्मेवारी पर्छ त्यो बहन गर्न तयार छु । खनालका अनुसार यो निर्वाचन उनको अन्तिम चुनावी लडाईं हो । उमेरले ७३ वर्ष पुगे पनि देश विकासका लागि पाँच वर्ष कार्यकारी प्रमुख भएर काम गर्न तयार रहेको बताउँदै उनले भने, मसँग अनुभव छ, देश बनाउने योजना छ । त्यसैले जुनसुकै पदमा रहेर काम गर्न सक्छु, अझ पाँच वर्ष प्रधानमन्त्री भएर काम गर्न पाएँ भने मुलुकलाई नयाँ मोडमा पुर्याउँछु । इलाम क्षेत्र नं १ मा सोचेजस्तो विकास हुन बाँकी रहेको खनालको भनाइ छ । लामो समयदेखि मैले प्रयास गर्दा पनि अपूरो रहेको काम गर्न यहाँका जनताले पुनः एकपटक मलाई निर्वाचित गराउनुहुनेछ, उनले भने, भएका काम धेरै छन्, हुन बाँकी पनि छन् त्यो अभिभारा पूरा गर्न जनादेश लिएर जाँदैछु ।  राससको सहयोग"
पाकिस्तानी प्रधानमन्त्री कोरोना सङ्क्रमित,स्लामावाद : पाकिस्तानी प्रधानमन्त्री शाहबाज सरिफ मङ्गलबार कोरोना सङ्क्रमित भएका छन्। सूचना तथा प्रसारण मन्त्री मरियम औरङ्गजेबले विज्ञप्ति जारी गर्दै बेलायतको पाँच दिने भ्रमणबाट फर्किएका प्रधानमन्त्रीलाई कोभिड१९ सङ्क्रमण देखिएको बताएका हुन्। मन्त्रीका अनुसार प्रधानमन्त्री सरिफ चिकित्सकको सल्लाहमा निगरानीमा छन्। पाकिस्तानको राष्ट्रिय सभाका सभामुख राजा परवेज अशरफले प्रधानमन्त्रीको शीघ्र स्वास्थ्यलाभको कामना गरेका छन् ।
गृहकार्यबिनै डबल लिग : क्लब र खेलाडी भने उत्साहित,"काठमाडौं : अखिल नेपाल फुटबल संघ (एन्फा) ले सहिद स्मारक ए डिभिजन लिग डबल राउन्ड रोबिन पद्धतिमा गर्ने प्रस्ताव अनुमोदन गरेको छ। मंगलबार बसेको एन्फा कार्यसमिति बैठकले ए डिभिजन लिग डबल राउन्ड रोबिन पद्धतिमा गर्ने निर्णय अनुमोदन गरेको हो। सोमबार सम्पन्न वर्कसपबाटै नेपाली फुटबलको नियमायक निकाय र ए डिभिजन लिगका क्लबबीच डबल राउन्ड रोबिनका लागि सहमति जुटेको थियो। एन्फाले यसअघि तयारी खर्च स्वरुप दिँदै आएको २२ लाख ५० हजार रुपैयाँमा १० लाख बढाएर ३२ लाख ५० हजार पुर्याएको छ। पुरस्कार राशि ७५ लाख यथावत भए पनि तयारी खर्च बढाएपछि क्लबहरू डलब लिग खेल्न तयार भएका हुन्। एन्फाले लिगको विषयमा छलफल गर्न क्लबलाई बोलाएपछि उनीहरु पूर्वतयारी गरेर मात्रै एन्फा मुख्यालय पुगेका थिए। विभागीय टोली बाहेक ११ क्लबबीच छलफल गर्ने तयारी भए पनि मनाङ मस्र्याङ्दीका प्रतिनिधि उपस्थित नभएपछि १० क्लबले एन्फासँग सम्झौताका लागि तयारी गरेका थिए। सोही अनुसार उनीहरूले तयारी खर्च बढाउन र मंसिर १५ गतेभित्र पहिलो किस्ता उपलब्ध गराउन एन्फासँग माग गरेका थिए। घरेलु लिग डबल राउन्ड रोबिन पद्धतिमा हुनु नेपाली फुटबलका लागि नौलो थिएन। यसअघि २०६२ मा पहिलो पटक ए डिभिजन डबल लिग पद्धतिमा भएको थियो। त्यो संस्करणमा सहभागी १५ क्लबले २८ खेल खेलेका थिए। यस्तै २०६३ मा पनि लगातार डबल लिग पद्धतिमा लिग भएको थियो। सहभागी १४ टोलीले २६ खेल खेलेका थिए। ए डिभिजन लिगको सबैभन्दा उत्कृष्ट संस्करण २०६६६७ लाई मानिन्छ। डबल लिग पद्धतिमा भएको लिगमा सहभागी १२ क्लबले २२ खेल खेलेका थिए। विगतको तुलनामा थोरै टिम भएकाले खेल थोरै हुँदा खेलाडी घाइते हुने र आराम नपुग्ने समस्या कम भएको थियो। सोही कारण फुटबल समीक्षक सो लिगलाई उदाहरणीय संस्करणका रुपमा सम्झिन्छन्। नेपाली फुटबलको विकास र खेलाडीको पनि आर्थिक तथा प्राविधिक पक्ष सुधारका लागि डबल लिग एकदमै आवश्यक छ, नेपाल पुलिस क्लबबाट २०६६६७ को लिग विजेता रविन श्रेष्ठ भन्छन्, त्यसबेला धेरै पक्ष राम्रो भएको थियो। अहिले पनि डबल लिग गर्ने एन्फाको निर्णय स्वागतयोग्य छ। उनी एथेष्ठ तयारीबिना हतारमा डबल लिग गर्नु नहुने बताउँछन्। एकैचोटी डबल लिग गर्दा तयारी नपुग्न सक्छ। क्लबहरूले पनि तयारी गर्न भ्याउँदैनन्, उनले भने, यो वर्ष राम्रो तयारी गरेर अर्को वर्षबाट लागु गरेको भए राम्रो हुन्थ्यो। क्लबहरु भने एन्फाको निर्णयबाट उत्साहित छन्। लिगको मर्म नै डबल राउन्ड हुने भएकाले एन्फाको निर्णइ स्वागतयोग्य भएको नवप्रवेशी चर्च ब्वाइज क्लबका अध्यक्ष रुबेन राई बताउँछन्। हामी सिंगल राउन्डकै तयारीमा थियौं। घरेलु फुटबलको विकासका लागि राम्रो हो भन्ने जान्दाजान्दै पनि विगतमा दोहोरो लिगले निरन्तरता पाउन सकेन, अध्यक्ष राईले भने, तयारी खर्च थप हुने र खेलाडीको पनि हित हुने भएपछि हामी तयार नहुने कुरै भएन। गत सिजन बी डिभिजन लिगबाट बढुवा भएको चर्च ब्वाइजका लागि पहिलो सिजन नै दोहोरो लिग खेल्न पाउनु राम्रो मौका भएको र त्यसका लागि उत्साहित रहेको अध्यक्ष राईले बताए। संकटा क्लबका अध्यक्ष इन्द्रमान तुलाधर पनि डबल लिग घरेलु फुटबल र खेलाडीको हितमा रहेको बताउँछन्। हामीले पहिलेदेखि नै दोहोरो लिग भनिरहेका थियौं। तर, भूकम्प र कोभिडले गर्दा त्यो सम्भव भएन एन्फाका पूर्वमहासचिवसमेत रहेका तुलाधरले भने, अहिले त्यस्तो बाधा केही छैन। डबल लिग हुनु राम्रो हो। हामी पनि त्यसैअनुसार तयारी गछौं। उनले तयारी खर्चको पहिलो किस्ता समयमै नआए निर्धारित समयमा लिग सुरु हुनेमा भने आशंका व्यक्त गरे। मंसिर १५ गतेभित्र तयारी खर्चको पहिलो किस्ता दिने सहमति भएको छ, उनले भने, त्यसैअनुसार भयो भने माहोल राम्रो बन्छ। क्लबहरूले गत वर्षको भुक्तानी पनि पाएका छैनन्। फुटबल पनि गरौं, पुरानो हिसाब पनि मिलाउँदै जाऊँ भनेर हामी तयार भएका हौं। उनले क्लबहरूले खेलाडी सम्झौता गर्न थालिसकेको बताए। गत वर्ष तयारी खर्चबापत क्लबहरूले पहिलो किस्ताको १५ लाख रुपैयाँ मात्रै पाएका थिए। क्लबहरुले सात लाख ५० हजार पाउन अझै बाँकी छ। एन्फाले यस वर्ष मंसिर १५ गतेभित्र पहिलो किस्ताबापतको १५ लाख रुपैयाँ उपलब्ध गराउने भनेको छ। यस्तै पहिलो चरण अर्थात १४ वटै क्लबले १३१३ खेल खेलिसकेपछि दोस्रो किस्ता र लिग सकिएपछि तेस्रो किस्ता दिने सहमति भएको छ। १५ दिनभित्र तयारी खर्चको पहिलो किस्ता दिनु एन्फाका लागि ठूलै चुनौती छ। यसअघि चैत २९ गते सुरु हुने भनिएको सहिद स्मारक सी डिभिजन लिग पनि तयारी खर्चको पहिलो किस्ता भुक्तानी नभएपछि एक दिन अगाडि स्थगित भएको थियो। यसपाली भने त्यस्तो समस्या आउन नदिने एन्फाका महासचिव किरण राई बताउँछन्। सुरुमा एकल राउन्ड लिग हुने भनिए पनि क्लबहरूसँग दिनभर छलफलपछि दोहोरो लिगको सहमतिमा पुगेका हौं, महासचिव राईले भने, तयारीको पहिलो किस्ताको रकम उपलब्ध गराउनु पर्ने चुनौती हामीसामु भए पनि तोकिएकै समयमा रकम उपलब्ध गराउन प्रयास गरिरहेका छौं। डबल लिगको निर्णय गरेर एन्फाले सकारात्मक सन्देश मात्रै नभई काम पनि गर्न खोजेको उनले दाबी गरे। सकारात्मक सन्देश दिन मात्रै यो निर्णइ भएको होइन। काम पनि गर्न एन्फाले यो निर्णय गरेको हो, उनले भने, फु्टबल विकासको मेरुदण्ड नै घरेलु लिग हो। त्यसैले खेलाडीले फुटबल खेलेरै जीविकोपार्जन गर्ने अवस्था सिर्जना गर्न र लिगलाई व्यावसायिक बनाउन यो निर्णय भएको हो। फुटबल खेलाडी संघका अध्यक्ष विक्रम लामाले पनि एन्फाको निर्णय स्वागतयोग्य रहेको बताए। एन्फाको निर्णय हामी सबै खेलाडीका लागि स्वागतयोग्य निर्णय हो, उनले भने, खेलाडीले खेलेरै आफ्ना आवश्यकता पूरा गर्ने अवस्था सिर्जना गर्न र आफ्नो क्षमता देखाउन पनि लामो संरचनाको लिग आवश्यक छ। पछिल्लो समय देखिएको खेलाडी पलायनको समस्यामा पनि यो निर्णयले न्युनिकरण गर्ने उनी बताउँछन्। नियमित फुटबल भइरह्यो भने खेलाडी खेल्नमै व्यस्त हुन्छन्, लामा भन्छन्, खेलाडीको ध्यान पनि फुटबलमै हुन्छ। यसो भएमा खेलाडी पलायन हुने समस्या पनि रोकिन्छ।"
चुनावी नारामै सीमित झापाका पुल,"झापा : हरेक निर्वाचनमा नेताहरूको चुनावी नारा बनेका झापाका अधिकांश नदीहरूमा पक्की पुल र झोलुंगे पुल नबन्दा स्थानीयले वर्षौंदेखि सास्ती झेल्दै आएका छन्। यस पल्ट पक्का नदीहरूमा पुल बनिहाल्छ भन्दै हरेक चुनावमा राजनीतिक दल र तिनका उम्मेदवारहरूले स्थानीय मतदाताहरूलाई एउटै आश्वासन दिँदै आए तापनि ती समस्याको अन्त्य अझै नभएको स्थानीयवासी बताउँछन्। विशेषगरी झापाको दक्षिणी क्षेत्र भएर बग्ने मेची, बिरीङ, कनकाई, रतुवा र निन्दा नदी तर्न स्थानीयले बर्खायाममा जोखिमपूर्ण र हिउँदमा बाँसको पुलको सहारामा ओहोरदोहोर गर्नुपर्ने बाध्यता छ। साथै, डुंगा वा बाँसे पुल चढ्दा स्थानीयले चर्को शुल्क तिर्नुपर्ने समस्या पनि त्यस्तै छ। भारतीय सीमा नाका जोडिएको कचनकवल गाउँपालिका५ पाठामारी भएर बग्ने मेची नदीमा ६ वर्षदेखि निर्माणाधीन झोलुंगे पुल अलपत्र छाडेर ठेकेदार बेपत्ता छन्। आर्थिक वर्ष २०७२०७३ मा ठेक्का लागेको झोलुंगे पुल नबन्दा त्यहाँका स्थानीय बर्खामा डुंगा र हिउँदमा बाँसे पुल चढ्दै आएका छन्। स्थानीय इन्तियाज आलमले कचनकवल गाउँपालिकाबाट डुंगा र बाँसे पुलको ठेक्का लिएर स्थानीयबाट रकम असुल्दै आएको छ। डुंगामा मोटरसाइकलको भारु ५०, साइकलको भारु ३० र मान्छेको भारु २० लिँदै आएको छ। बाँसे पुल बनिरहेकाले सो नदीमा अहिले पनि डुंगा चलिरहेको छ। मेचीमा पुल नबन्दा यहाँका स्थानीयलाई धेरै समस्या छ, स्थानीय कार्तिकलाल गणेशले भने, नेताहरू आएर हेर्छ, अनि फर्किन्छ, उनीहरूको अरू काम नै के छ र ? उनले थपे, चुनाव आउँदा गाउँ पस्ने नेताहरूको एउटै नारा छ, मलाई जिताउनुहोस् यस वर्षभित्र पक्का झोलुंगे पुल बनाइदिन्छौं। संघीय मामिला तथा सामान्य प्रशासन मन्त्रालयअन्तर्गतको सस्पेन्सन ब्रिज डिभिजन ललितपुरले निलगिरीमहावीर जेभी काठमाडौंलाई २०७३ मंसिर १२ गते ठेक्का दिएको थियो। सो निर्माण कम्पनीले ३ करोड ६४ लाख रुपैयाँमा पुलको ठेक्का लिएको छ। पुलको लम्बाइ ४४२ दशमलव ४५ मिटर र चौडाइ ४ फिट रहेको सस्पेन्सन ब्रिज डिभिजनले जनाएको छ। ६ वर्ष बित्न लाग्दासमेत निर्माण कम्पनीका युवराज डाँगीले पुलको दुई वटा पिलर खडा गरी अलपत्र अवस्थामा छाडेपछि सस्पेन्सन ब्रिज डिभिजनका योजना प्रमुख भरत अर्यालले आफैं निर्माण स्थल पुगेर विषयवस्तु बुझेका छन्। निर्माण कम्पनीले अब पनि अधुरो काम पूरा नगरे कानुन बमोजिम कारबाही प्रक्रिया अघि बढाउने योजना रहेको प्रमुख अर्यालले बताए। कचनकवल गाउँपालिका१ स्थित पिन्डलबारीको अवस्था पनि त्यस्तै छ। बिरीङ नदीमा निर्माणाधीन अवस्थामा रहेको झोलुङे पुल नबन्दा त्यहाँका जनताले पनि वर्षौंदेखि सास्ती झेल्दै आएका छन्। बर्खामा प्लालिस्टको ड्रम र बाँसले बनाएको डुंगा (फेरी) अनि हिउँदमा बाँसे पुलबाट प्रयोग गर्नुपर्ने त्यहाँको समस्या छ। डुंगा र बाँसे पुल चढ्दा स्थानीयले पैसा तिर्नुपर्ने हुन्छ। मोटरसाइकलको ८० रुपैयाँ र साइकलसहित मान्छेको ३० रुपैयाँ स्थानीय तेजनारायण राजवंशीले असुल्दै आएका छन्। गाउँपालिकाले सहयोग नगर्दा पुल बनाएको खर्च उठाउँदै आएको उनले बताए। सस्पेन्सन ब्रिज डिभिजनले पनि बिरीङ नदीमा आर्थिक वर्ष २०७५०७६मा झोलुंगे पुल बनाउन ठेक्का लगाएको थियो। सो पुलको ठेक्का बिएलटी निर्माण कम्पनीले लिएको हो। कम्पनीले एउटा पिलर अधुरो छाडेर काम ठप्प राखेको छ। यस पल्ट नदीले धार परिवर्तन गर्दा ठेक्का लागेको पुलको टेन्डर रद्द गरी नयाँ प्रक्रियाबाट ठेक्का लगाउनु पर्ने अवस्था देखिएको योजना प्रमुख अर्यालले बताए। पहिला सानो लम्बाइको पुल बनाउन लागेकोमा अहिले लामो पुल बनाउने पर्ने देखिएको उनको भनाइ छ। यता भद्रपुर ३ स्थित भैसाबाडीबासीले पनि मेची नदीमा अस्थायी बाँसे पुल बनाउँदै आएका छन्। भारतीय बजार ओहोरदोहोरका लागि त्यहाँ स्थानीयले बाँसे पुल बनाउन लागेका हुन्। यो राप्रपाका अध्यक्ष राजेन्द्रप्रसाद लिङ्देन र नेपाली कांग्रेस नेता कृष्णप्रसाद सिटौलाको निर्वाचन क्षेत्र हो। त्यसैगरी एमालेका केपी शर्मा ओलीको निर्वाचन क्षेत्र झापा ५ मा पनि स्थानीयलाई त्यस्तै समस्या छ। हुलाकी राजमार्ग जोड्ने गौरीगञ्ज गाउँपालिका५ स्थित रतुवा नदीमा पक्की पुल नबन्दा त्यहाँका स्थानीयले बर्खायाममा जोखिमपूर्ण यात्रा गर्न बाध्य छन्। अहिले नदीमा अस्थायी बाँसे पुल बनाइएको छ। बाँसे पुल तर्न मोटरसाइकलले १०० रुपैयाँ, साइकलसहित मान्छेको ५० रुपैयाँ र मान्छेको २० रुपैयाँ शुल्क तोकिएको छ। नदीमा पक्की पुल बनाउने ठेक्का आर्थिक वर्ष २०६४०६५ मा कालिका ओसिए जेभीले लिएको हो। ठेक्का लागेको पुल १५ वर्ष बितिसक्दा पनि अधुरै छ। निर्माण कम्पनीले १० करोड ३२ लाख ९१ हजार रुपैयाँमा पुलको ठेक्का लिएको हो। ठेकेदारले अहिलेसम्म नदीमा पुल आधा भाग पनि नढाक्ने गरी बनाएपछि स्थानीय समस्यामा छन्। त्यस्तै, गौरीगञ्ज३ स्थित नेहेरा खोलाको पक्की पुल पनि अधुरै छ। त्यहाँ काठको पुल बनाइएको छ। त्यहाँका स्थानीयले पनि जोखिमपूर्ण यात्रा गरिरहेका छन्। त्यस्तै प्रतिनिधिसभा सदस्य तथा नेकपा एमालेका नेता लालप्रसाद सावाँ लिम्बु (एलपी)को निर्वाचन क्षेत्र झापा ४ मा पनि दुई वटा पक्की पुल वर्षौंदेखि अलपत्र छन्। हुलाकी राजमार्गअन्तर्गतको कनकाई र बिरीङ नदीमा पुल नबन्दा त्यहाँका स्थानीय बर्खामा डुंगा र हिउँदमा बाँसे पुल प्रयोग गर्न बाध्य छन्।"
"रुसयुक्रेन युद्ध: रुसी मिसाइल पोल्याण्डमा खस्यो, दुई जनाको मृत्यु","पोल्याण्ड : पोल्याण्डको विदेश मन्त्रालयले मंगलबार दिउँसो ३:४० मा आफ्नो भूमिमा रुसी क्षेप्यास्त्र खसेको बताएको छ। जसका कारण सेरेभोडो गाउँमा दुई जनाको मृत्यु भएको छ। पोल्याण्डले क्षेप्यास्त्र कसले प्रक्षेपण गर्यो भन्ने बारे कुनै 'निर्णायक प्रमाण' नभएको बताएको छ। पोल्याण्डको विदेश मन्त्रालयका प्रवक्ता लुकाज जसिनाले पोल्याण्डका लागि रुसी राजदूतलाई घटनाको 'तत्काल विस्तृत स्पष्टीकरण' दिन बोलाइएको बताए। यद्यपि उनले उक्त क्षेप्यास्त्र कसले हान्यो भन्ने कुरा भने खुलाएनन् । सेरेभोडो गाउँ युक्रेन र पोल्याण्डको सिमाना र लिभ सहरको उत्तरमा अवस्थित छ। रुसद्वारा आक्रमण अस्वीकार रुसले आक्रमणको खण्डन गरेको छ । रुसी रक्षा मन्त्रालयले एक विज्ञप्तिमा भनेको छ, 'रुसले युक्रेनीपोलिश राज्य सीमा नजिक कुनै आक्रमण गरेको छैन।' रुसले विवादलाई अझ बिगार्ने उद्देश्यले उक्त आरोप लगाइएको बताएको छ। युक्रेनी राष्ट्रपति भ्लादिमिर जेलेन्स्कीले पोल्याण्डका राष्ट्रपति डुडासँग फोनमा कुरा गरेका छन्। जेलेन्स्कीले ट्वीट गर्दै भने, ' मैले पोल्याण्डका राष्ट्रपति एन्ड्रेजेज डुडासँग फोनमा कुरा गरें र रुसी आतंकबाट मारिएका दुई जनाको मृत्युमा शोक व्यक्त गरें।' नेटोले के गर्ला ? पोल्याण्ड नेटो समूहको सदस्य राष्ट्र हो। नेटो एक रक्षात्मक सैन्य गठबन्धन हो जसले यस युद्धमा युक्रेनलाई समर्थन गर्दै आएको छ । यसमा बेलायत, जर्मनी र संयुक्त राज्य अमेरिका जस्ता देशहरू सामेल छन्। नेटोको सदस्य भएपछि कुनै सदस्य राष्ट्रमा सशस्त्र आक्रमण भएमा अन्य सदस्य राष्ट्र सहयोग गर्न अगाडि आउने र आक्रमण भएको वा भइरहेका देशमा नेटोको सेना पठाउने गरिन्छ। यदि मिसाइल रूसी भएको पुष्टि भयो भने, यसले द्वन्द्व बढाउन सक्छ। यद्यपि, सैन्य विश्लेषकहरू द्वन्द्व बढ्ने सम्भावना न्यून रहेको बताउँछन्। बीबीसी"
निर्वाचनकै मुखमा काम खोज्न भारत प्रस्थान,"महेन्द्रनगर : कञ्चनपुरको लालझाडी गाउँपालिका३ का लक्ष्मण चौधरी एकबिहानै कञ्चनपुरको गड्डाचौकी नाकामा भेटिए। भोट हालेर हामीलाई के हुन्छ ? नेता बन्छन्। मन्त्री बन्छन्। रोजगारी उनकै आसेपासेले पाउँछन्। भाइभतिजा भर्ति गर्छन्। हाम्रो गुजारा मजदुरी नगरे चल्दैन, चौधरीले नेताप्रति आक्रोस पोखे, निर्वाचनको बेला मात्रै घर आएर यो गर्छु, त्यो गर्छु भन्छन्। अरु बेला जनताको मतलब हुँदैन। त्यसैले चुनावसुनाव जे पो आओस्। निर्वाचनकै मुखमा उनीसँगै गाउँका अन्य १९ जना युवा समूह बनाएर रोजगारीका लागि भारतको बद्रीनाथ गएका छन्। गड्डाचौकी नाकामै भेटिएका बेलौरी नगरपालिका ५ का धर्मा चौधरीमा पनि निर्वाचन प्रति उत्साही थिएनन्। चाडपर्व मनाएर रोजगारीका लागि पुनःभारत तिर लागेका चौधरीले भने, घरमा भेटघाट भयो। खेतीपाति पनि गरियो। काम खोज्न भारत जाँदैछौं। बद्रीनाथमा गाउँका २५३० जना मजदुरी गर्छौ। घरको आर्थिक अवस्था कमजोर भएकाले सानैमा पढाइ छोडेर रोजगारीके लागि भारत पसेको उनले बताए। भोट हाल्न मन त थियो, तर त्यो भोटले पेट त पालिने होइन। कमाएको रकम पनि चाडवाडमा सकियो। कमाउन हिँडियो, उनले यर्थाथता दर्शाए। उनी पनि चुनावका बेला मात्र स्वरोजगारी र रोजगारीका कुरा गर्ने नेतादेखि रुस्ट छन्। भन्छन्, नेपालमा कामै पाइँदैन। पाए ज्याला कम हुन्छ। त्यो पनि समयमा पाइँदैन। त्यसैले भारत जाने बाध्यता छ। बेलौरीकै साहेब चौधरीले दुःख भए पनि भारतमा कमाइ गरेर घरपरिवार चलेको बताए। दाुर्चलाको शैल्यशिखर नगरपालिकाका२ का करबिर सिंह धामीले पनि भोट हालेर नेता बाहेक अरुलाई कुनै फाइदा नहुने भन्दै भारतीयको बताए। नयाँ दिल्लीमा १० वर्षदेखि काम गर्दै आएका छन्। यसअघि उनले तीन पटक मतदान गरिसके। २०६४ साल, २०७० र २०७४ सालमा गरी तीन पटक भोट हाले। नेता जिताए। मैले भोट दिएका नेताहरूले जिते पनि। मन्त्री पनि भए। तर हाम्रा समस्या जस्तका तस्तै छन। गाउँ आउदा उनीहरूका लागि हेलिकप्टर हुन्छ, हाम्रो चुलोमा चामल छैन। चुनावका लागि गास काटेर किन बस्ने ? करबीरले प्रश्न गरे। चाडपर्व मनाउन असोजमा घर फर्केका उनी खेतीपाती सकेर भारततिर लागेका हुन्। निर्वाचनका बेला दलहरूका घोषणा पत्रमा रोजगारीका कुरा हुनु तर ती घोषणापत्र अनुसारको काम नहुनुले युवाहरूमा वितिष्णा बढीरहेको शिक्षक कविराज भट्ट बताउछन। भन्छन, दलका नेताहरूले आश्वासन मात्रै दिने काम गरे। त्यस कारण जनतामा दलहरूप्रति वितृष्णा बढ्यो। आगामी मंसिर ४ गते हुने प्रतिनिधिसभा तथा प्रदेशसभा निर्वाचनका लागि दलका उम्मेदवारहरू स्वदेशमै रोजगारी दिने एजेन्डासहित मतदाताको घरदैलोमा पुगेका छन्। सबै दलहरूका घोषणापत्रमा स्वदेशमै लाखौ युवाहरूलाई रोजगारी दिने प्रतिबद्धता जनाएका छन्।"
शृंखला जोगाउन जित्नै पर्ने दबाबमा नेपाल,"काठमाडौं : सोमबारदेखि कीर्तिपुरमा सुरु भएको यूएईविरुद्धको एकदिवसीय शृंखलामा नेपालले आज दोस्रो खेल खेल्दैछ। पहिलो खेलमा ८४ रनको पराजय भोगेको नेपालले शृंखला जोगाउन बिहान ९ बजे त्रिवि क्रिकेट मैदानमा जित्नुको विकल्प छैन। घरेलु मैदानमा भएको शृंखलामा १० ले पछि परेको नेपाली टिमले आज पनि हार बेहोरे एक खेल अगावै शृंखला भ्रमणकारी यूएईलाई सुम्पिने छ। डिसेम्बर पहिलो साता विश्वकप क्रिकेट लिग२ अन्तर्गत नामिबिया भ्रमणमा निस्किने तयारीमा रहेको नेपाली टिमले आज प्लेइङ ११ मा उल्लेख्य प्रदर्शन गर्ने सम्भावना छ। सोमबार खेलपछि पत्रकारसँग कुरा गर्दै नेपाली टिमका नवनियुक्त कप्तान रोहित कुमार पौडेलले यो शृंखलालाई अभ्यासको रुपमा लिएको र टिममा परेका सबै खेलाडीको परीक्षण गर्ने बताएका थिए। त्यसैले आजको खेलमा टिम छनोटमा ठूलै उथलपुथल आए पनि नौलो हुनेछैन। तर, अभ्यास खेलकै रुपमा हेरे पनि महत्त्वपूर्ण नामिबिया भ्रमणअघि घरेलु मैदानमा पराजित भएर टिमको मनोबल उच्च हुँदैन। त्यसैले नेपालले आजको खेल जितकै लागि खेल्ने छ। नेपाललाई शृंखला जोगाउने चिन्ता भइरहँदा अर्कातिर यूएई भने एक खेल अगावै जित्ने लक्ष्यमा हुनेछ।"
पोल्याण्डमा रुसी क्षेप्यास्त्र खसेपछि जी७ राष्ट्र प्रमुखको आपतकालीन बैठक,"इन्डोनेसिया : इन्डोनेसियामा जारी जी२० बैठकको आज अन्तिम दिन हो। आज भएको बैठकमा जी ७ देशका नेताहरुले पोल्याण्डमा खसेको रुसी मिसाइलबारे छलफल गरेका छन्। अमेरिका, इटाली, जर्मनी, फ्रान्स, बेलायत, जापान, स्पेन र नेदरल्याण्ड्सका नेताहरुको उपस्थिति रहेको उक्त कुराकानीको तस्विर सार्वजनिक भएको छ । यी बाहेक युरोपेली परिषद्का अध्यक्ष चार्ल्स मिशेल र युरोपियन युनियनका आयुक्त पनि यस बैठकमा सहभागी थिए । पोल्याण्डमा रूसी क्षेप्यास्त्र खस्दा गम्भीर परिणाम हुन सक्छ। पोल्याण्ड नेटो सैन्य गठबन्धनको सदस्य भएकोले यो आक्रमणलाई नेटोमा आक्रमण मान्न सकिन्छ। यो हमलापछि पोल्याण्डमा नेटो सेना आउने हो कि होइन भन्ने धेरैमा चासोको विषय बनेको छ। बीबीसी समाचार अनुसार पोल्याण्डमा भएको घटनापछि जी२० का सबै देशका योजनाहरु ध्वस्त भएको देखिन्छ । अमेरिकी राष्ट्रपति जो बाइडेन र बेलायतका प्रधानमन्त्री ऋषि सुनक पोल्याण्डसँग सम्पर्क गरेका छन्। जो बाइडेनले यस विषयमा नेटो प्रमुख जेन्स स्टोल्टनबर्गसँग पनि वार्ता गरेका छन्। बीबीसी"
मजदुर बिमुख राजनीति,"नेपालको संविधानले मुलुकलाई समाजवादमा लैजाने भन्छ। नेताका बोलीपिच्छे समाजवाद उच्चारण हुन्छ। संविधानले समाजवादको व्याख्या गर्दैन। कस्तो हुन्छ समाजवाद र नेपालीलाई के गर्छ त्यसले ? संविधानका अक्षरले केही भन्दैनन्। नेताहरूले पनि समाजवादको व्याख्यान राम्ररी गर्दैनन्। फगत सुगा रटाइँ चाहिँ गरिरहन्छन्। प्रमुख दलहरू एमाले, कांग्रेस र माओवादीले आफूहरूलाई समाजवादी नै भन्न रुचाउँछन्। कतिपय पार्टीहरूको नामै पनि समाजवादी छ। राजनीतिक शब्दावलीको अर्थ जसले जे जसरी अथ्र्याए पनि नेपाली जनतालाई के चाहिँ परेको छ भने समाजवाद भनेको पक्कै जनताले सुख पाउने व्यवस्था होला। त्यही मनोविज्ञान बुझेरै दल र नेताहरूले समाजवादको रटान गरिरहन्छन्। साधारण र गरिखाने वर्गको नेपालीलाई समाजवादको अर्थभन्दा पनि उसलाई भोको पेटको अर्थ थाहा हुन्छ। आफ्नो गास, बास, कपास र शिक्षा, स्वास्थ्यको अर्थ थाहा हुन्छ। रोजगारीको अर्थ थाहा हुन्छ। किनभने उसले अहिले बेहोरिरहेको सबैभन्दा आधारभूत समस्या त्यही हो। तिनै समस्याको समाधान भइदिने हो भने उसले समाजवाद आएको ठान्छ। तर आधारभूत वर्गको नेपालीलाई लक्ष्य गरेर चाहिँ कुनै पनि दलले त्यस्तो केही काम गरेका छैनन्। आज पनि २१ प्रतिशत जति नेपाली गरिबीको रेखामुनि रहेको नेपालको जीवनस्तर सर्वेक्षणको तथ्यांक छ। गरिबीलाई अर्थसँग मात्रै नजोडी हेर्दा शिक्षा, स्वास्थ्य र रोजगारीका कसीमा राख्ने हो भने सरकारले भनेको भन्दा धेरै नेपाली गरिब देखिन सक्छन्। यसपालिको चुनावमा पनि उम्मेदवारहरूले समृद्धिको नारा खुबै चर्काएका छन्। सुखी नेपाली समृद्ध नेपाल त प्रमुख प्रतिपक्ष दलको नारै छ। तर मजदुर वर्गलाई सम्बोधन गर्ने गरी प्रमुख दलहरूले खास ठोस कुनै कार्यक्रम ल्याएका छैनन्। चुनावपछि बनाउने सरकारबारे दलहरू बोलिनै रहेका छन्। तर ठोस काम के गर्छाैं भन्न सकेका छैनन्। गरिबी निवारणमा उनीहरूको कार्यक्रम के हो ? शिक्षामा के हो ? र स्वास्थ्यमा के हो ? सबैमा अमूर्त कुरामात्रै छन्। शिक्षामा पहुँच बढ्छ गरिबी आफैं न्यूनीकरण हुँदै जान्छ। अध्ययनहरूले त्यस्तै देखाउँछन्। काठमाडौंको असन, महाबौद्धलगायत भित्री बजारमा भारी बोक्ने भरियाहरूलाई प्रतिनिधि मान्ने हो भने पनि त्यही कुरा सावित हुन्छ। भारी बोक्ने मजदुरी गर्ने जति पनि छन्, उनीहरू पढाइलेखाइ नभएकैले भरिया बनेका छन्। दिनभरि भारी बोक्दा पनि उनीहरूलाई जीवन गुजारा गर्न कठिन छ। भारीभन्दा बोझिला नेता परिश्रम गर्दा नै जीवन परिवर्तन हुन्छ भन्ने मान्ने हो भने भरियाहरूको हकमा असत्य सावित भइरहेको छ। उनीहरूको श्रम र पसिनामा कुनै कमी छैन, तर जीवनस्तर उकासिएको हुँदैन। भारी बोक्नेहरूको ज्यालाको न कुनै ठेगान हुन्छ न भएको आम्दानीलाई बचत गर्दै सानोतिनो लगानी गर्ने सीप कौशल उनीहरूले जानेका छन्। सरकारले त्यो वर्गलाई हेरेर कहिल्यै नीति निर्माण गरेका भए पो ? बरु भारी बोकेर एक हजार रुपैयाँ कमाए पनि कर तिर्नुपर्ने नियमचाहिँ कुनै बेलाको समाजवादी सरकारले ल्याएको थियो र आलोचित हुनु परेको थियो। भारी बोक्ने, कुटो कोदालो गर्ने, ज्यामी मजदुरी गर्नेलगायत थुप्रै खाले अनौपचारिक क्षेत्रका मजदुरलाई सरकारले लक्ष्य गरी उनीहरूको सामाजिक सुरक्षाको कदम चालेको छैन। त्यसो त औपचारिक संघसंस्थामै निर्भरहरू नै पनि त्यस्ता सुरक्षाबाट बञ्चित छन्। तर, वास्तविक अर्थको समाजवाद भनेको सामाजिक सुरक्षाको सुनिश्चितता पक्कै हो। तर, सरकारले त्यसतर्फ ध्यान नदिएकै, काम नगरेकै कारण आज पनि ठूलो वर्ग हुँदामात्रै खाने स्थिति जस्ताको तस्तै छ। जबकि प्रमुख दलहरू एमाले र कांग्रेस स्थापनाकालदेखि मजदुर वर्गसँगै जोडिएर अघि बढेका हुन्। मजदुर आन्दोलनसँग यी पार्टीहरूको अन्योन्याश्रित सम्बन्ध भने कायम भइरहन सकेन। झन् वर्गीय संघर्ष चलाएको माओवादीका नेताहरू आफैंले आफ्नोमात्रै वर्गउत्थान गरे। आसन्न निर्वाचनले गरिखाने र हुँदा खाने वर्गलाई छोएकै छैन। तर दलहरूले पनि वास्ता नगरेको वर्ग चुनावबाट बिमुख छैन। असन, महाबौद्धतिर भारी बोक्नेहरू पनि भोट दिन जाने दिन गनिरहेका छन्। तर भोट हाल्दैमा केही भइहाल्ला भन्ने झिनोमात्रै आशा छ उनीहरूमा। यसअघिका चुनावमा पनि भोट हालेकै थिए। तर उनीहरूको जीवनमा कुनै फेरबदल आएन। जो जसले चुनाव जिते तिनीहरूकै जीवनमात्रै फेरियो।"
दार्चुलामा ठगुन्नाको ह्याट्रिक कि बडुको कमब्याक ?,"दार्चुला : दार्चुलामा सत्ता गठबन्धनका तर्फबाट नेपाली कांग्रेसका दीलेन्द्र प्रसाद बडु र नेकपा एमालेका गणेश सिंह ठगुन्नाबीच कडा प्रतिस्पर्धा हुने भएको छ। बडु बहालवाला उद्योग, वाणिज्य तथा आपूर्तिमन्त्री हुन् भने ठगुन्ना केपी ओली सरकारका पूर्व मन्त्री हुन्। बडु यसअघि दुईपटक समानुपातिकबाट सांसद बनेका हुन् भने गठुन्ना प्रत्यक्षमा जित्दै आएका नेता हुन्। ठगुन्ना २०७० साल र २०७४ सालका अपराजित राजनीतिक खेलाडी हुन्। बडुले यसपाली पनि समानुपातिकमा बस्न नपाउने भएकाले उनले प्रत्यक्षमा प्रतिस्पर्धा गरेका हुन्। बडुलाई दार्चुलामा सत्ता गठबन्धन अथवा नेकपा माओवादी केन्द्र र एकीकृत समाजवादीको साथ छ। देशका ठूला दलहरूले दार्चुलालाई राजनीतिक रणभुमीको केन्द्रबिन्दु बनाएका छन्। नेकपा एमालेका अध्यक्ष केपी शर्मा ओलीले दार्चुलाको खंगलाबाटै आफ्नो चुनावी प्रचार अभियानको सुरुआत गरेका थिए भने सत्ता गठबन्धनले पनि दार्चुलामा चुनावी सभा गरिसकेको छ। एमालेले चुच्चे नक्सालाई सुदूरपश्चिमको राजनीतिका लागि महत्वपूर्ण ऐजेन्डाका रुपमा अघि बढाएको छ। तर, कांग्रेसमाओवादीको गठबन्धनले पनि चुच्चे नक्सालाई नै प्राथमिकता दिँदै आएको छ। जिल्ला निर्वाचन कार्यालयको तथ्यांकअनुसार दार्चुलामा ८९ हजार १५४ मतदाता रहेका छन्। ९ वटा स्थानीय तह रहेको दार्चुलामा कांग्रेस यसपालीको चुनावमा नील रह्यो। यहाँ ५ पालिका एमाले र ४ पालिकामा नेकपा माओवादी केन्द्रले जितेको छ। कांग्रेसका हेविवेट नेता बडुले दार्चुलामा एक स्थानीय तह पनि जिताउन नसकेको आरोप त उनलाई छँदैछ, त्यसैमा दार्चुलामा कम बस्ने नेतामा पनि बडुको नाम आउँछ। २०७४ सालको निर्वाचनको तथ्यांक हेर्ने हो भने एमालेका गणेश सिंह ठगुन्नाले ६ हजार ७ सय ६५ मत अन्तरले जितेका छन्। त्यतिबेला ठगुन्नाका प्रतिस्पर्धी कांग्रेसका विक्रम सिंह धामी थिए। कांग्रेसले यसपाली धामीलाई दार्चुला २ बाट प्रदेशसभा सदस्यमा टिकट दिइएको छ। त्यो क्षेत्र धामीको नभएकाले पनि उनलाई चुनाव जित्ने चुनौति थपिएको छ। धामी देउवा पक्षका नेता हुन भने बडु कोइराला पक्षमा गनिन्छन्। कांग्रेस सरकारमा जानेवित्तिकै कोइराला पक्षबाट मन्त्री पाइहाल्ने बडु यसपाली पनि सोही कोटाबाट टिकट पाएका नेता हुन्। २०७४ सालको निर्वाचनमा नेकपा एमाले र नेकपा माओवादी केन्द्रको तालमेलका कारण धेरै मतान्तरले जितेका ठगुन्नालाई पनि यसपाली सत्ता गठबन्धनसँग जित्न सहज भने छैन। यसपाली नेकपा माओवादी केन्द्र कांग्रेससँग जोडिएको छ भने एमालेको केही भाग पनि समाजवादी भएको छ। हुन त, स्थानीय तहको निर्वाचनको तथ्यांक केलाउँदा नेकपा एमाले दार्चुलामा सत्ता गठबन्धनभन्दा पनि बलियो छ। स्थानीय तह निर्वाचनमा गठबन्धनले २९ हजार ७ सय ५० मत पाउँदा एमाले एक्लैले ३० हजार ४ सय २ मत प्राप्त गरेको छ। सत्ता गठबन्धनकै अर्को घटक नेकपा (एकीकृत समाजवादी) ले १ सय ५३ मत प्राप्त गरेको थियो। एमालेमा संगठन तथा आन्तरिक एकता बलियो हुनु, स्थानीय तह निर्वाचनको मत परिणाम अनुकुल हुनु, पालिका चुनावपछि कांग्रेस, माओवादी र समाजवादीका केही प्रदेश र जिल्ला कमिटीका नेतासहित कार्यकर्ताले एमाले प्रवेश गर्नुले ठगुन्नालाई फाइदा भएको छ। हामी स्थानीय तहको निर्वाचनमा गठबन्धनभन्दा बलिया छौं, त्यसैले दार्चुलामा एमालेले जित्छ ठगुन्नाले भने। बडु भने माओवादीको आसमा छन्। गठबन्धनले सघाए जित्ने उनको पनि दाउ छ। गठबन्धनका सबै पार्टीको मत जोड्दा एमालेको हाराहारीमा पुग्नु, केन्द्रीय राजनीतिमा बलियो प्रभाव हुनु, अहिले पनि सरकारमा हुनु जस्ता कारणले बडुले चुनाव जित्ने कांग्रेसको दाबी छ। दार्चुलाका विभिन्न स्थानमा खाद्य डिपोहरू सञ्चालनमा ल्याएँ, नेपालभारत जोड्ने मोटरेबल पुलको शिलान्यास भयो, दार्चुलाको च्यांग्रा काठमाडौंमा बिक्री भयो, उद्यमीलाई प्रविधि हस्तान्तरण गरियो, मैले गरेका यी काम जनताले देखेका छन्, त्यसैले मलाई भोट दिन्छन्, बडुले भने।"
कुसुन्डा जातिलाई सधैं बेवास्ता : जहाँ भोट माग्न जाँदैनन् उम्मेदवार,"दाङ : चुनावी मैदानमा उत्रेका उम्मेदवारबीच दौडधुप छ। मतदाताको घरदैलोमा पुग्न भ्याइनभ्याइ छ। तर, उम्मेदवारहरूले दाङका वनराजाका रूपमा रहेका कुसुन्डाहरूलाई वास्तै गर्दैनन्। उनीहरूको घरदैलोमा भोट माग्न पनि जाँदैनन्। कुसुन्डा आदिवासी जनजातिमा सूचीकृत छन्। दाङ जिल्लाको क्षेत्र नं १ र २ मा रहेका कुसुन्डाको घरदैलोमा हालसम्म उम्मेदवारहरू गएका छैनन्। लमही नगरपालिका६ कुलमोहर र घोराही उपमहानगरपालिकाका विभिन्न वडामा गरेर झन्डै १ सय जना कुसुन्डा बसोबास गर्दै आएका छन्। हामीलाई हेर्ने दृष्टिकोण नै फरक छ। यहाँ कुनै पनि उम्मेदवार भोट माग्न कहिल्यै आउँदैनन्, घरमै भेटिएका धनबहादुर वनराजा कुसुन्डाले भने, हाम्रो जनसंख्या थोरै छ। त्यहीँ भएर हेपेका होलान् नि ! जब एउटै भोटले पनि उत्तानो पर्छन्। त्यतिबेला सम्झन्छन्। प्रतिस्पर्धीलाई कहिल्यै कमजोर सम्झनु हुँदैन। आसन्न प्रतिनिधिसभा तथा प्रदेशसभाको निर्वाचनमा उम्मेदवारहरू भोट माग्न नआएकामा उनले दुःखेसो पोखे। २०४८ सालको जनगणनाअनुसार, २ सय ६४ जना कुसुन्डा थिए। २०५८ सालमा जनसंख्या घटेको केन्द्रीय तथ्यांक विभागले जनाएको छ। २०५८ सालको जनगणनाअनुसार, कुसुन्डाको जनसंख्या १ सय ६४ थियो। २०६८ सालको राष्ट्रिय जनगणनाअनुसार, नेपालमा कुसुन्डा जातिको जनसंख्या २ सय ७३ छ। जसमध्ये दाङ जिल्लामा ९८ जना छन्। ५० जना महिला र ४८ जना पुरुष भएको केन्द्रीय तथ्यांक विभागले जनाएको छ। २०३५०३६ सालयता मात्र कुसुन्डा जंगलीबाट सामाजिक जीवनमा प्रवेश गरेका हुन्। पुस्तौंदेखि समाजमा दबिएर बसेका कुसुन्डालाई हेप्ने प्रवृत्ति कायमै छ। ऐलानी जग्गामा बस्ने कुसुन्डा समुदायले थर बताउँदा शीरदेखि पाउसम्म हेर्ने गरेको कुसुन्डाहरू बताउँछन्। फिरन्ते आदिवासी जनजातिभित्र पर्ने कुसुन्डा थर सुन्नेबित्तिकै कतिपय अनौठो मान्छन्। ईश्वरी वनरानी कुसुन्डा भन्छिन्, बिरामी भएर अस्पताल जाँदाखेरी पर्चा काट्ने बेला हाम्रो थर सुनेर ट्वाल्ल पर्छन्। विगतमा कुसुन्डाहरू जंगलमा घुमन्ते जीवन बिताउँथे। तर, पछिल्लो दुई पुस्तादेखि गाउँघरमा बस्न थालेका छन्। पढाइ, लेखाइ नगरेका कतिपय कुसुन्डाहरू बेरोजगारीबाट त्राण पाउन कामको खोजीमा भारत र खाडीमुलुक जाने गरेका छन्। कतार गएको थिएँ। बिरामी भएपछि एक महिनामै फर्किएँ, जुद्ध वनराजा कुसुन्डा भन्छन्, ऋण लागेको डेढ लाख तिर्न एक वर्ष लाग्यो। छैन जग्गा जमिन अहिले कुसुन्डाले आफ्नो थर परिवर्तन गर्न थालेका छन्। ठकुरी थर लेखाउन थालेका छन्। कोही कुमाल लेखाउँछन् त कोही अन्य सेन र शाही थर लेखाउँछन्। त्यसकारणले पनि कुसुन्डाको वास्तविक संख्या यकिन नभएको धनबहादुर बताउँछन्। कुसुन्डाले पुरुषलाई वनराजाको रूपमा चिनाउँछन्। नागरिकता बनाउँदा पनि नामपछि वनराजा थपेर मात्र थरका रूपमा कुसुन्डा बनाउँछन्। श्रीमतीलाई वनरानीको रूपमा परिचय दिन्छन्। छोरीलाई वन मैयाको रूपमा चिनाइन्छ। धनुकाँड कुसुन्डाको चिनारी हो। वनमा बस्ने र वनमै उत्पादित कन्दमूल खाने प्रवृत्ति हटेको छ। मुलुकको गण्डकी प्रदेश र लुम्बिनी प्रदेशका गोरखा, तनहुँ, पाल्पा, अर्घाखाँची, कपिलवस्तु, रोल्पा प्युठान, सल्यान र सुर्खेत जिल्लामा छरिएर बसेका छन्। जंगालमा कालिजलाई पासोमा पार्न र गोहोरोलाई समाउन सिपालु कुसुन्डाको अहिले कर्म फेरिएको छ। नेपालको संविधानले विभेदरहित समतामूलक समाजको परिकल्पना गरेको छ। तर, कुसुन्डाहरूलाई नागरिकता परिचयपत्र बनाउन पनि सास्ती खेप्नु परिरहेको छ। अहिले खेतीपातीमा सिपालु छन्। फिरन्ते (घुमन्ते) जीवन अँगाल्ने कुसुन्डाहरू ऐलानी जग्गामा बसोबास गरिरहेका छन्। कुसुन्डाको पछिल्लो दुई पुस्ता अहिले खेतीपाति, पशुपालन लगायतका काममा संलग्न भएको छ। कोही ज्याला मजदुरी गर्छन्। नेपाल कुसुन्डा विकास समाज केन्द्रीय समितिका अध्यक्षसमेत रहेका धनबहादुर भन्छन्, मुलुकभर रहेका कुनै पनि कुसुन्डाको आफ्नो नाममा जग्गा छैन। आफ्नो जग्गा नभएका कारण खाद्य अधिकारको सुनिश्चिता नभएको कुसुन्डाहरू बताउँछन्। कुसुन्डाले आफूलाई जंगलको राजाको रूपमा चिनाउँछन्। राउटे जातिलाई आफ्नो प्रजा (जनता) ठान्छन्। राउटे हालसम्म पनि जंगलमा बस्छन्। तर, कुसुन्डाहरू गाउँघरमै बस्न थालेका छन्। लोपोन्मुख कुसुन्डा जातिको शब्दकोषसमेत निर्माण भएको छ। लोपोन्मुख जातिका रूपमा मासिक, सामाजिक सुरक्षा भत्तासमेत पाइरहेका छन्। सरकारले लोपोन्मुख भत्ता स्वरूप मासिक ३ हजार ९ सय ९० रूपैयाँ दिइरहेको छ। यो भत्ता तीन तीन महिनामा दिनुपर्ने हो, खिमा कुसुन्डा भन्छिन्, चार महिना भइसकेपछि मात्र पाइन्छ। वितरण गर्नुपर्नेमा ढिलाइ गर्ने गरेको धनबहादुरले सुनाए। नागरिकता बनाउन सकस नेपालको संविधानले विभेदरहित समतामूलक समाजको परिकल्पना गरेको छ। तर, कुसुन्डाहरूलाई नागरिकता परिचयपत्र बनाउन पनि सास्ती खेप्नु परिरहेको छ। ड्राईभिङको तालिम लिएपछि धनबहादुरलाई लाइसेन्स बनाउनुपर्ने भयो। उनी नागरिकता बनाउन जिल्ला प्रशासन कार्यालय दाङ पुगे। प्रशासनका कर्मचारीले कुसुन्डा जातिलाई नागरिकता दिने गरेको छैन भन्दै फर्काइदिए। नागरिकता पाउनका लागि आफूले आदिवासी जनजाति प्रतिष्ठानको पत्र लिएर जानु परेको उनले दुःखेसो पोखे। नागरिकता लिन जाँदा कुसुन्डाको भाषा, भेषभूषा छैन। संस्कार संस्कृति छैन। हामी जस्तो खाने, लगाउने गर्नुभएको छ। के आधारमा कुसुन्डाको नागरिकता बनाइदिने भन्दै सास्ती दिन्छन्, धनबहादुरले भने, बाजे, जिजुबाजेको नागरिकता ल्याउनुस् भनेर दुःख दिन्छन्। अधिवक्ता भुपबहादुर केसीका अनुसार, कुसुन्डाहरू एकताबद्ध ढंगले आवाज उठाउन नसकेका कारण विभिन्न समस्या झेल्नु परेको हो। आफ्ना हक अधिकार केकति छन् भन्ने कुरामा नै थाहा नपाएर पनि पछि परेको अवस्था छ, अधिवक्ता केसी भन्छन्, आफ्नो अधिकारको विषयमा स्वयं जागरुक हुनुपर्छ। हक अधिकारको सवालमा जागरण ल्याउने गतिविधि राज्यले नै गर्नुपर्छ। जुन उद्देश्यका साथ समानुपातिक निर्वाचन प्रणालीलाई ल्याइयो। त्यहीँअनुसार प्रतिनिधित्व गर्न नसकेका व्यक्तिलाई समावेश गर्नुपथ्र्यो। तर, व्यवहारमा लागू हुन सकेको छैन। लोपोन्मुख सीमान्तकृत वर्ग उत्थान प्रतिष्ठान नेपालकी अध्यक्ष सत्यदेवी अधिकारी कुसुन्डा लगायतका लोपोन्मुख समुदायलाई समानुपातिक उम्मेदवारतर्फको बन्दसूचीमा समेत नपारिएकामा दुःख व्यक्त गर्छिन्। सबैजसो राजनीतिक दलले कुसुन्डालाई उपेक्षा गरेका छन्, अध्यक्ष अधिकारी भन्छिन्, अल्पसंख्यक भनेर हेपिएको छ। निर्वाचन आयोगले पनि राजनीतिक दललाई समावेशीतामा कस्न सक्नुपथ्र्यो। परिवर्तनको पर्खाइ कुसुन्डाहरू आधुनिक जीवनशैलीतर्फ अग्रसर भएका छन्। यस जातिको आम्दानीका आधार नै भारी बोक्ने, मजदुरी गर्ने हो। पछिल्लो समयमा तराई मधेसमा कतिपयले अटो रिक्सा चलाउन थालेका छन्। पहिला हेलाको व्यवहार गर्नेहरू अहिले सोंच फेरिएको छ। विगतमा दूध दही खानु हुँदैन भन्ने मान्यता थियो। अहिले आफैं पशुपालन गर्न थालेका छन्। सिलाइ, कटाइ, पशुपालन, मौनबत्ती निर्माणलगायतका सीपमूलक काममा अग्रसर हुन थालेका छन्। कुनै विशेष अवसरमा बाहेक कुसुन्डाहरू जातीय चिनारी झल्काउने पोसाक र गहना लगाउँदैनन्। पुरुषले कछनी, सेतो कमिज, सेतो टोपी र तुना बाँध्ने भोटी लगाउँथे। त्यस्तै महिलाले कालो गुन्यू, सेतो पटुका, कालो चोली, रातो घलेका र रातो रुमाल टाउकोमा बाँध्थे। तर, अहिले लवाइखवाइ र रहनसहनमा फेरिएको छ। नेपाल आदिवासी जनजाति आयोगका अनुसार, कुसुन्डाको परिवारमा शिक्षालाई प्राथमिकता दिन थालिएको छ। कुसुन्डाको साक्षरता दर (प्रतिशत) ६२ दशमलव ८५ छ। शैक्षिक अवस्थातर्फ आधारभूत तह (कक्षा १ देखि ८ सम्म) ७१ दशमलव ११ प्रतिशत छ। माध्यमिक तह (कक्षा ९१२) २२ दशमलव ९६ रहेको छ। उच्च शिक्षा स्नातक वा सोभन्दा माथि ५ दशमलव ९३ रहेको छ। पढाइमा ध्यान दिन थालेका छन्। प्लस टु पास गरेका कुसुन्डाको संख्या औंलामा गन्न सकिने धनबहादुरले बताए। जीवनशैलीमा समेत परिवर्तन आएको छ। जसका कारण यस जातिको भाषा र संस्कृतिको अस्तित्व हराउने जोखिम बढेको छ। कुसुन्डाको भाषा, संस्कृति, भेषभूषा, रीतिरिवाज, चालचलन आदिमा फेरिएको छ। विदेशी अध्ययन गर्छन्, स्वदेशी बेवास्ता कुसुन्डा भाषा पूर्णरूपमा जान्ने एक्ली व्यक्ति हुन, ४९ वर्षीया कमला सेन खत्री। कुसुन्डा परिवारकी खत्रीको अन्तर्जातीय विवाह भएको हो। उनी बेलायतको लन्डन विश्वविद्यालयको निम्तोमा अन्तर्राष्ट्रिय भाषा सेमिनारमा सहभागी हुन जाने तयारीमा छिन्। कुसुन्डा भाषामा बोल्न र बुझ्न सक्ने प्रेमबहादुर वनराजा शाही सिकिस्त बिरामी छन्। उनको हातखुट्टा चल्दैन। उपचार गर्ने पैसा छैन। कुसुन्डा भाषाकी पूर्ण वक्ता ज्ञानीमैया कुसुन्डाको २०७६ सालमा निधन भएको थियो। उनको निधन अघि नै भारतको बैंगलोरका सुभाशीष पानीग्रहीले कुसुन्डा भाषामा डकुमेन्ट्री ज्ञानीमैया बनाएका छन्। कुसुन्डाका बारेमा विदेशीहरूले अध्ययन अनुसन्धान गरेका छन्। ब्राइन एच हज्सनले सन् १८४८ र १८५७ मा अन द चेपाड एन्ड ट्रिब्स अफ नेपाल र कम्पेरेटिभ भोकाबुलरी अफ द ल्याड ग्वेज अफ द ब्रोकन ट्रिब्स अफ नेपाल शीर्षक आफ्ना लेख लेखेका छन्। त्यसपछि कुसुन्डा भाषाको अध्ययन गर्ने पहिलो विद्वान् भने अष्ट्रियाका प्रसिद्ध मानवशास्त्री राइन हार्ट हुन्। उनले सन् १९६८ र १९६९ मा कुसुन्डा भाषाका बारेमा अनुसन्धान प्रतिवेदनहरू तयार गरेका थिए। राष्ट्रिय जनगणना २०५८ मा नेपालमा कुसुन्डाको जनसंख्या १ सय ६४ तथा वक्ताको संख्या ८७ उल्लेख छ। २०६८ को तथ्याड्कअनुसार नेपालमा कुसुन्डाहरूको जनसंख्या २ सय १३ र वक्ता संख्या २८ जना छ। निःशुल्क स्वास्थ्य, शिक्षा र रोजगारीको व्यवस्था गर्न कुसुन्डाहरूले माग गर्दै आएका छन्। अति लोपोन्मुख एवं सीमान्तकृत समुदाय भएकाले केन्द्र, प्रदेश र स्थानीय तहमा जातिगत संग्रहालय स्थापनाको माग जोडदार ढंगले उठाइरहेका छन्। यथाशीघ्र सामाजिकीकरण गरी गास, बास, कपास, शिक्षा, स्वास्थ्य र रोजगारीलगायतका मानवोचित कार्यको उचित व्यवस्थापन गर्न मागसमेत गरेका छन्। कुसुन्डाको अस्तित्व लोपको खतरा भएपछि ६६ पेज लामो कुसुन्डा शब्दकोश बनाइएको छ। सरकारले घर निर्माण गरेको छ। भौतिक योजना तथा निर्माण मन्त्रालयको सहयोगमा घोराही, हलवार, चैलाही, गोबरडिहा र हापुर क्षेत्रमा घर निर्माण गरिएको हो। प्रतिघर लागत १ लाख ५२ हजार लागेको जनाइएको छ। नेपाल कुसुन्डा समाज दाङको संयोजनमा सिलाइ, कटाइ तालिम लिएका छन्। कुनै विशेष अवसरमा बाहेक कुसुन्डाहरू जातीय चिनारी झल्काउने पोसाक र गहना लगाउँदैनन्। पुरुषले कछनी, सेतो कमिज, सेतो टोपी र तुना बाँध्ने भोटी लगाउँथे। त्यस्तै महिलाले कालो गुन्यू, सेतो पटुका, कालो चोली, रातो घलेका र रातो रुमाल टाउकोमा बाँध्थे। तर, अहिले लवाइखवाइ र रहनसहनमा फेरिएको छ। एकीकृत बस्तीको माग कुसुन्डा लोपोन्मुखको सूचीमा छन्। मृतप्राय भाषा समूहमा कुसुन्डा भाषालाई राखिएको छ। योजनाबद्ध तरिकाले अभिलेखीकरण गर्न र संरक्षणका लागि सहयोग प्रदान गर्न कुसुन्डाले माग गरेका छन्। यसअघि सरकारले जनता आवास कार्यक्रमअन्तर्गत कतिपयको कुसुन्डाको घर बनाइदिएको छ। नेपालको संविधानले बहुजातीय, बहुभाषिक, बहुधार्मिक र बहुसांस्कृतिक विशेषता तथा भौगोलिक विविधतायुक्त विशेषतालाई आत्मसात गरेको छ। समानुपातिक समावेशी सिद्धान्तका आधारमा राज्यका निकायमा सहभागिताको हक संविधानले प्रदान गरेको छ। पहिला एकलौटी सरकार हुँदा त केही गरेनन्। अब झन् खिचडी सरकार (मिलीजुली) हुने होला। के गर्ला र हित ? धनबहादुरले भने। राज्यको निर्देशक सिद्धान्तले पनि स्थानीय स्वायत्तता, शासन व्यवस्थामा समानुपातिक सिद्धान्तलाई आत्मसात गरेको छ। जंगली जीवनको अन्त्यसँगै कुसुन्डाको भाषा, संस्कृति संकटमा परेको छ। आफ्नो भाषा, संस्कृतिको विकास र उत्थानका लागि कुसुन्डाहरूले एकीकृत बस्तीको माग गर्दै आएका छन्। कुसुन्डा जाति लोपोन्मुख अल्पसंख्यक समूहमा पर्छ। सरकारले कुसुन्डा जातिको संरक्षण र विकासमा उपेक्षा गरेको उनीहरूको गुनासो छ। एकीकृत बस्तीमा भएमा आफ्नो भाषा, कला संस्कृति, मातृभाषा संरक्षणमा टेवा पुग्ने उनीहरू बताउँछन्। पुस्तकका पानामा लेखेर मात्र कुसुन्डाको विकास हुँदैन। एकै ठाउँमा बस्न पाएमा मातृभाषा बोलिने हुन्छ। नयाँ पुस्ताले पनि सिक्न सक्छन्। नेपाल कुसुन्डा विकास समाज केन्द्रीय समितिका अध्यक्षसमेत रहेका धनबहादुरले भने, एकीकृत बस्तीको लागि गुहार नमागेको कहीँं छैन। तर, सुनुवाइ भएको छैन। सयौं थुंगा फूलका हामी, एउटै माला नेपाली भन्ने गीतभित्रको एउटा थुंगामा हामी (कुसुन्डा) पनि पर्छौं नि ! एकीकृत बस्ती भइदिए हाम्रो संस्कार, संस्कृति रहन्थ्यो। भाषा जीवन्त हुन्थ्यो।"
"भोट ? पहिला श्रीमान्ले लाउँथे, अचेल छोराले","चामुण्डाविन्द्रासैनी नगरपालिका८ दैलेख निवासी खगिसरा दमाई ६५ वर्ष पुगिन्। सहजै अक्षर चिन्न नसके पनि नाम भने लेख्न सक्छिन्। मतपत्रमा भएको चिन्ह छुट्ट्याउन सक्छिन्। तर, उनले आफ्नै हातले मतपत्रमा स्वस्तिक छाप लगाउन भने अहिलेसम्म पाएकी छैनन्। पहिले उनका पति र अहिले छोराले उनको मत हालिदिने गरेका छन्। राम्ररी सिकाएको भए त म आफंैले नै भोट हाल्न सक्थेँ होला। छोराहरू तपाईंले बिगार्नुहुन्छ, हामी हाल्छौं भन्छन्। मेरो भोट पनि छोराहरूले नै हालिदिन्छन्, विश्वास त गर्नै पर्यो, उनले भनिन्। आफैंले मत हाल्न नपाउने महिलाको संख्या गाउँमा धेरै रहेको उनले बताइन्। कसैका श्रीमान्, कसैका छोराछोरीले भोट हाल्छन्, उनले भनिन्। महाबु गाउँपालिका२ बडाखोलाकी जैकला सुनारले पनि आफ्नै हातले मत हाल्न पाएकी छैनन्। ७१ वर्षीया सुनारका पतिको निधन भएको २९ वर्ष भयो। उहिले श्रीमान् हुँदा उहाँले नै भोट हाल्नुहुन्थ्यो। उहाँ बितेपछि ६७ वटा चुनाव भए, हरेक चुनावमा छोराहरूले नै भोट हाल्छन्, उनले भनिन्। विगतमा भोट हाल्दाको पल सम्झदै उनले थपिन्, भोट हाल्ने दिन मलाई लिएर जान्छन्, लाइन लगाउँछन्। जब भोट हाल्ने बेला हुन्छ, तपाईं बिगार्नुहुन्छ भन्दै मतपत्र छोराहरूले नै लिएर जान्छन्। म त नङमा रङ मात्र लगाएर फर्किन्छु। आफ्नै हातले मत हाल्ने रहर उनलाई लागेको छ। गाउँका अधिकांश महिलाको मत श्रीमान्, छोराछोरी, आफन्त, छिमेकी, दलका कार्यकर्ताहरूले हालिदिने गरेको उनले बताइन्। तपाईंले हाल्दा बिग्रन्छ भन्छन्, साँच्चै बिग्रने हो कि भन्ने डर पनि लाग्छ। भोट हाल्ने उमेर भएपछिका सबै चुनावमा मेरा त अरूले नै भोट हालिदिएका छन्, उनले भनिन्। खगिसरा र जैकला मात्र होइनन्, जिल्लाका अधिकांश महिलाले आफैंले मत हाल्न पाएका छैनन्। महिलाले मत हाल्न जान्दैनन् वा भोट हाले पनि बदर हुन्छ भन्ने सोचले जिल्लाका अधिकांश महिला मताधिकारबाट बञ्चित छन्। यसकारण उनीहरू केवल मतदानस्थल पुगेर नङमा रङ लगाएर फर्किन्छन्। आफ्नो मत आफैं हाल्न नपाएकोमा अधिकांश महिलाको गुनासो छ। तर, उनीहरू आफन्त र छिमेकीको अगाडि बोल्न सक्दैनन्। बढी जसो निरक्षर महिलाको मत अर्कैले हाल्ने प्रवृत्ति छ। साक्षर महिलामा पनि आत्मविश्वासको कमी हुँदा भोट हाल्दा बिग्रने डरले अरूले नै हस्तक्षेप गर्ने गरेको महिला अधिकारकर्मीहरू बताउँछन्। महिलाले अर्कै ठाउँमा मत हालिदिन्छन् र बिर्गाछन् भनेर महिलाको मत हाल्न पुरुषले नै हस्तक्षेप गर्ने गरेको अधिकारकर्मी दुर्गा गिरी बताउँछिन्। कुन चिन्हमा मत हाल्ने, कसरी हाल्ने भनेर घरसल्लाह गर्नुपर्छ। अनि महिलाले पनि आफ्नो मताधिकारको सदुपयोग गर्न सक्नुपर्छ। म आफंै मत हाल्छु भनेर भन्न सक्नुपर्छ, उनले भनिन्। दुइटा प्रतिनिधिसभा र चारवटा प्रदेशसभा निर्वाचन क्षेत्र रहेको दैलेखमा १ लाख ५८ हजार ९ सय ५८ जना मतदाता रहेको जिल्ला निर्वाचन कार्यालयले जनाएको छ। तीमध्ये महिला मतदाताको संख्या ७९ हजार ४ सय ३८ छ। मताधिकारबाट बञ्चित ज्येष्ठ नागरिक अधिकांश ज्येष्ठ नागरिकले पनि आफ्नो मत आफैंले हाल्न पाएका छैनन्। अहिलेसम्म आफ्नै हातले मत हाल्न नपाएको दुल्लु नगरपालिकाका कृष्णबहादुर भण्डारी बताउँछन्। ज्येष्ठ नागरिकको मताधिकार छोराछोरीहरूले आफ्नो इच्छाअनुसार दुरुपयोग गरिरहेका छन्, यो यथार्थ हो, पूर्वशिक्षकसमेत रहेका भण्डारी भन्छन्। निर्वाचनको बेला सबै घरघरमा मतदाता शिक्षा पुग्न सकेमात्र महिला र ज्येष्ठ नागरिकहरूले आफ्नो मत आफैं हाल्न सक्ने नारायण नगरपालिका१० भवानीकी पद्मा बस्नेत बताउँछिन्। दैलेखको चामुण्डाविन्द्रासैनी नगरपालिकाका ७५ वर्षीया रूपा बुढा, धनी बुढा, ७० वर्षीया लछु बुढा र ५० वर्षीय पदमकला बुढा। उनीहरूले आफ्नै हातले अहिलेसम्म मतदान गर्न पाएका छैनन्। श्रीमान्, छोराछोरी, छिमेकी र दलका कार्यकर्ताहरूले नै उनीहरूको मत हालिदिने गरेका छन्। तस्बिर : हिक्मतबहादुर नेपाली हरेक व्यक्तिलाई आफैंले मत हाल्ने इच्छा हुन्छ, जुन पार्टी मनपर्छ उसलाई मत हाल्न पाउनुपर्छ, उनले भनिन्, हरेक निर्वाचनमा मलाई पनि तपाईंको भोट म हालिदिन्छु भनेर भन्छन्। तर, म अरू कसैलाई भोट हाल्न दिन्नँ। ज्येष्ठ नागरिकहरूले आफ्नो भोट आफैं हाल्छु भनेर भन्न सक्नुपर्ने उनको भनाइ छ। दैलेखका प्रमुख जिल्ला अधिकारी गोगनबहादुर हमालले महिला र ज्येष्ठ नागरिकहरूको मत अरूले हाल्ने प्रवृत्ति रोक्न यसपटकको चुनावमा कडाइ गरिने बताए। दृष्टिविहीनको मत पनि अरूले नै हाल्छन् ठाटीकाँध गाउँपालिका५ तोलीपाटाका सुरेन्द्रबहादुर शाही उमेरले ५१ वर्ष नाघे। पूर्णरूपमा दृष्टिविहीन शाही २०४८ सालदेखि पटकपटक निर्वाचनमा सहभागी हुँदै आएका छन्। उनले संसदीयदेखि स्थानीय तहको निर्वाचनमा मतदान प्रक्रियामा भाग त लिए। तर, आफ्नै हातले मतदान गर्न भने पाएका छैनन्। अरूले तपाईंले भनेकै पार्टीका उम्मेदवारलाई भोट दिएका छौं भनेर भन्छन्, उनीहरूले भनेको कुरालाई विश्वास गर्नुपर्ने अवस्था छ, उनले भने। महिलाले अर्कै ठाउँमा मत हालिदिन्छन् र बिर्गाछन् भनेर महिलाको मत हाल्न पुरुषले नै हस्तक्षेप गर्ने गरेको अधिकारकर्मी दुर्गा गिरी बताउँछिन्। दैलेखकै ओमप्रकाश शर्मा दृष्टिविहीन छन्। उनले पनि आफूले चुन्न चाहेको र योग्य उम्मेदवारलाई आफ्नै हातले मत दिन पाएका छैनन्। शर्माले दृष्टिविहीन नागरिकका लागि छुट्टै व्यवस्था हुनुपर्ने र आफूले चाहेको योग्य उम्मेदवारलाई आफ्नै हातले मत संकेत गर्न सक्ने वातावरण निर्माण गरिनुपर्ने बताए। हामीले आफैंले छामेर वा अन्य कुनै प्रविधि प्रयोग गरेर आफ्नो मताधिकार प्रयोग गर्ने वातावरण सरकारले निर्माण गर्नुपर्छ, उनले भने, एउटै घरभित्र पनि फरक राजनीतिक आस्था हुन्छ। हामीले चाहेको योग्य उम्मेदवारका लागि मत संकेत भयो भनेर कसरी विश्वास गर्नु ? अशक्तलाई अप्ठ्यारो निर्वाचनमा मतदान गर्ने अधिकार सबै नागरिकको हुन्छ। मतदान पनि गोप्य भएकाले आफूले रोजेका र इच्छाएका उम्मेदवारलाई मत दिन सबै मतदाता स्वतन्त्र हुन्छन्। तर, शारीरिक रूपमा अशक्त, दृष्टिविहीन तथा ज्येष्ठ नागरिकहरूका लागि मतदानको अधिकार प्रयोग गर्न निकै अप्ठ्यारो हुन जान्छ। ४० वर्षीय भविष्य झा दृष्टिविहीन छन्। जन्मदैदेखि आँखाको ज्योति बिनानै जीवन पाएका झा आफ्नो दैनिक कामहरू गर्न सक्षम छन्। ब्रेल लिपिमै शिक्षा दीक्षा हासिल गरेका झा आफ्नो मताधिकारका बारेमा पूर्णरूपमा सचेत छन्। उनले पछिल्लो ६ पटक निर्वाचनमा आफ्नो मत कुनै न कुनै उम्मेदवारलाई दिएका छन्। दैलेखको चामुण्डाविन्द्रासैनी नगरपालिकाकी ७५ वर्षीया रुपा बुढा । हामीजस्तो दृष्टिविहीनहरूका लागि सहयोगीमार्फत मत हाल्ने व्यवस्था निर्वाचन आयोगले मिलाएको हुन्छ। तर, सहयोगीलाई पनि पूर्ण विश्वास लाग्दैन। त्यसैले म जहिले पनि मतदान अधिकृतलाई नै विश्वास गरेर उनैलाई आफूले चाहेको उम्मेदवारको नाम भनि मतदान गर्दै आएको छु, झा भन्छन्, हामी जस्ता अपांगता भएकाहरूका लागि इलेक्ट्रोनिक भोटिङ मेसिनको बन्दोबस्त भएको भए निकै सजिलो हुन्थ्यो। थुप्रै कार्यक्रमहरूमा म इभिएममार्फत मतदान हुनुपर्ने माग पनि गर्दै आएको छु तर, खै हाम्रो देशमा कहिले यो कागजी मतदान प्रक्रिया समाप्त भई प्रविधियुक्त मतदान हुने हो, थाहा छैन। स्नातकसम्म अध्ययन गरेका झाले मताधिकारको विषयमा राम्ररी बुझेका छन्। उनले आफ्नो क्षेत्रमा निर्वाचनमा प्रतिस्पर्धी अधिकांश उम्मेदवारलाई पनि चिनेको हुनाले उनलाई मताधिकारको प्रयोग गर्न थोरै भए पनि अन्य दृष्टिविहीनभन्दा सजिलो छ। तर, दृष्टि नभएका ग्रामीण भेगका अशिक्षित मतदाताहरूका लागि भने मतदान प्रक्रिया निकै जटिल रहेको छ। राम्ररी सिकाएको भए त म आफंैले नै भोट हाल्न सक्थेँ होला। छोराहरू तपाईंले बिगार्नुहुन्छ, हामी हाल्छौं भन्छन्। मेरो भोट पनि छोराहरूले नै हालिदिन्छन्, विश्वास त गर्नै पर्यो। खगिसरा दमाई, चामुण्डाविन्द्रासैनी नगरपालिका, दैलेख उहिले श्रीमान् हुँदा उहाँले नै भोट हाल्नुहुन्थ्यो। उहाँ बितेपछि ६७ वटा चुनाव भए, हरेक चुनावमा छोराहरूले नै भोट हाल्छन्। जैकला सुनार  महाबु गाउँपालिका, दैलेख कुन चिन्हमा मत हाल्ने ? कसरी हाल्ने ? भनेर घरसल्लाह गर्नुपर्छ। अनि महिलाले पनि आफ्नो मताधिकारको सदुपयोग गर्न सक्नुपर्छ। म आफंै मत हाल्छु भनेर भन्न सक्नुपर्यो। दुर्गा गिरी, अधिकारकर्मी अपांगता भएका, दृष्टिविहीन, श्रवणशक्ति नभएका तथा अशक्तहरूका लागि समावेशी तथा अपांगतामैत्री वातावरणमा निर्वाचन सम्पन्न गराउन निर्वाचन आयोग पूर्ण प्रतिबद्ध रहेको जिल्ला निर्वाचन कार्यालय धनुषाका प्रमुख श्रीधर पन्थी बताउँछन्। आयोगले दृष्टिविहीन, श्रवणशक्ति नभएका मतदाताहरूका लागि विशेष बन्दोबस्त गरेको छ, प्रमुख पन्थीले भने, हामीलाई १० वटा मतदान केन्द्रका लागि दृष्टिविहीन मतदाताहरूका लागि ब्रेल लिपिका सामानहरू र त्यसैगरी अन्य अशक्त मतदाताहरूलाई सहजीकरणका लागि सामग्रीहरू आयोगबाट पठाइएको छ। यी सामग्री राख्नका लागि मतदान केन्द्रहरूको छनौट आयोगबाट गरिएको हुनाले हामी तोकिएका केन्द्रहरूमा सामानहरू पठाउने छौं। उनले आयोगको निर्देशनअनुसार मतदान केन्द्रहरूमा गर्भवती, अशक्त, ज्येष्ठ नागरिक, बिरामी, किरियापुत्री, सुत्केरी मतदाताहररूका लागि विश्राम गर्ने ठाउँको बन्दोबस्त मिलाइएको जानकारी गराए। डुंगेश्वर गाउँपालिका६ की लछि बुढा क्षेत्री दृष्टिविहीन वा शारीरिक अशक्तता भएका वा अरू कुनै कारणले आफ्नो मत संकेत गर्न नसक्ने भई मतदाताले आफ्नो साथमा आएका एकारघको परिवारका सदस्यलाई मतदान कक्षमा लग्न सकिने व्यवस्था रहेको उनले बताए। साथै मतदान कक्षमा लैजाने अनुमति मागेकालाई मतदान अधिकृतले प्रचलित कानून बमोजिम पूर्ण अशक्त वा अति अशक्त अपांगताको प्रमाणपत्र भएको वा कुनै दुर्घटनामा परी वा अन्य कारणले एक्लै मतदान कक्षमा गई आफैं मतदान गर्न असमर्थ व्यक्ति हो होइन यकिन गर्नुपर्छ। त्यस्तो व्यक्तिलाई मतदाताको साथमा मतदान कक्षमा प्रवेश गर्ने अनुमति दिइने उनले जनाए। मतदान अधिकृत समेत निजहरूसँग गई आफ्नो रोहवरमा मतदाताले भने बमोजिमको निर्वाचन चिन्हमा मतसंकेत गराउने व्यवस्था रहेकोले यस्ता व्यवस्थाहरूले अशक्त वा दृष्टिविहीन मतदाताहरूको मतको दुरुपयोग न्यून हुन सक्ने प्रमुख पन्थीको भनाइ छ। सुदूरमा पनि छन् यस्ता मतदाता कैलालीको धनगढी उपमहानगरपालिका ४ का पुस्पराज कुवर दृष्टिविहीन हुन्। ४७ वर्षका उनले २०५१ साल पछिका हरेक चुनावमा मत दिएका छन्। तर उनको मत उनले चाहेको ठाउँमा जान्छ वा जाँदैन ? उनलाई नै थाहा छैन। उनी भन्छन्, मैले रोजेको पार्टी वा उम्मेदवारको नजिकको मान्छेलाई सहयोगी चाहियो भन्छु। मैले रोजेकोलाई नै लैजान्छु, अनि उनले त बदमासि नगरे होलान् नि ! पुष्पराज आफूले चाहेको उम्मेदवारमा भोट गएकोमा ढुक्क छन्। उनी भन्छन्, एक पटक त शंका लाग्यो, त्यसपछिको चुनावमा त मेरो बिहे भइसकेको थियो तर बहिनी आएकाले, उसको पनि मतदाता नामावलीमा नाम यतै थियो। उसैलाई सहयोगी बनाएर लगँे। उसले भोट हालिदियो। कुँवर धनगढी उपमहानगरको वडा नम्बर ४ को तुल्सिराम राष्ट्रिय मावि मतदान केन्द्रमा मतदान गर्दै आएका छन्। यो मतदान केन्द्र आरजु देउवाको मतदान केन्द्र पनि हो। जुम्लाको चन्दननाथ नगरपालिकाकी राधिका बुढा धनगढी ५ मा बस्ने रूपा राई धनगढीको चर्चित सरकारी स्कुल पञ्चोदय माविमा दृष्टिविहीनलाई पढाउँथिन्। उनी विशेष कक्षा पढाउने शिक्षिका हुन्। जन्मजात दृष्टिविहीन उनले पञ्चायतदेखि नै मतदान गरिन्। यही वर्षको भदौमा उनी धनगढीको पञ्चोदय माविबाट सेवानिवृत्त भएकी हुन्। रूपा भन्छिन्, मैले हरेक चुनावमा विश्वास गरेको मान्छेलाई नै सहयोगी बनाएर लैजाने गरेकी छु। यसपालिको स्थानीय चुनावमा आफ्नै विद्यालयका सामाजिक विषयका शिक्षक गंगाराम ओझालाई लगेँ। उहाँ इमान्दार शिक्षक हो। मैले भनेको ठाउँमा हालिदिनु भएको होला भन्ने आशा गरेकी छु। राईले २०७० र २०७४ सालको चुनावमा धनगढीको चर्चित निजी विद्यालयका सञ्चालकले मत हालिदिएका बताइन्। धनगढी उपमहानगर ३ की भुखनी राना ८४ वर्षकी भइन्। उनले कुनै पनि निर्वाचनमा आफूले मत हालिनन्। असाक्षर भुखनीका लागि उनका छिमेकीहरू नै मत हाल्ने सहयोगी भए। भुखनी भन्छिन्, भोट हाल्न आउँदैन। छोराहरूलाई पनि आउँथेन। त्यतिबेला नजिकका छिमेकीले हाल्दिन्थे, अहिले नातिहरूले हाल्दिन्छन्। हिक्मतबहादुर नेपाली दैलेख, शिवराज भट्ट धनगढी, मनिका झाजनकपुरधाम"
मजदुर बिमुख राजनीति,"नेपालको संविधानले मुलुकलाई समाजवादमा लैजाने भन्छ। नेताका बोलीपिच्छे समाजवाद उच्चारण हुन्छ। संविधानले समाजवादको व्याख्या गर्दैन। कस्तो हुन्छ समाजवाद र नेपालीलाई के गर्छ त्यसले ? संविधानका अक्षरले केही भन्दैनन्। नेताहरूले पनि समाजवादको व्याख्यान राम्ररी गर्दैनन्। फगत सुगा रटाइँ चाहिँ गरिरहन्छन्। प्रमुख दलहरू एमाले, कांग्रेस र माओवादीले आफूहरूलाई समाजवादी नै भन्न रुचाउँछन्। कतिपय पार्टीहरूको नामै पनि समाजवादी छ। राजनीतिक शब्दावलीको अर्थ जसले जे जसरी अथ्र्याए पनि नेपाली जनतालाई के चाहिँ परेको छ भने समाजवाद भनेको पक्कै जनताले सुख पाउने व्यवस्था होला। त्यही मनोविज्ञान बुझेरै दल र नेताहरूले समाजवादको रटान गरिरहन्छन्। साधारण र गरिखाने वर्गको नेपालीलाई समाजवादको अर्थभन्दा पनि उसलाई भोको पेटको अर्थ थाहा हुन्छ। आफ्नो गास, बास, कपास र शिक्षा, स्वास्थ्यको अर्थ थाहा हुन्छ। रोजगारीको अर्थ थाहा हुन्छ। किनभने उसले अहिले बेहोरिरहेको सबैभन्दा आधारभूत समस्या त्यही हो। तिनै समस्याको समाधान भइदिने हो भने उसले समाजवाद आएको ठान्छ। तर आधारभूत वर्गको नेपालीलाई लक्ष्य गरेर चाहिँ कुनै पनि दलले त्यस्तो केही काम गरेका छैनन्। आज पनि २१ प्रतिशत जति नेपाली गरिबीको रेखामुनि रहेको नेपालको जीवनस्तर सर्वेक्षणको तथ्यांक छ। गरिबीलाई अर्थसँग मात्रै नजोडी हेर्दा शिक्षा, स्वास्थ्य र रोजगारीका कसीमा राख्ने हो भने सरकारले भनेको भन्दा धेरै नेपाली गरिब देखिन सक्छन्। यसपालिको चुनावमा पनि उम्मेदवारहरूले समृद्धिको नारा खुबै चर्काएका छन्। सुखी नेपाली समृद्ध नेपाल त प्रमुख प्रतिपक्ष दलको नारै छ। तर मजदुर वर्गलाई सम्बोधन गर्ने गरी प्रमुख दलहरूले खास ठोस कुनै कार्यक्रम ल्याएका छैनन्। चुनावपछि बनाउने सरकारबारे दलहरू बोलिनै रहेका छन्। तर ठोस काम के गर्छाैं भन्न सकेका छैनन्। गरिबी निवारणमा उनीहरूको कार्यक्रम के हो ? शिक्षामा के हो ? र स्वास्थ्यमा के हो ? सबैमा अमूर्त कुरामात्रै छन्। शिक्षामा पहुँच बढ्छ गरिबी आफैं न्यूनीकरण हुँदै जान्छ। अध्ययनहरूले त्यस्तै देखाउँछन्। काठमाडौंको असन, महाबौद्धलगायत भित्री बजारमा भारी बोक्ने भरियाहरूलाई प्रतिनिधि मान्ने हो भने पनि त्यही कुरा सावित हुन्छ। भारी बोक्ने मजदुरी गर्ने जति पनि छन्, उनीहरू पढाइलेखाइ नभएकैले भरिया बनेका छन्। दिनभरि भारी बोक्दा पनि उनीहरूलाई जीवन गुजारा गर्न कठिन छ। परिश्रम गर्दा नै जीवन परिवर्तन हुन्छ भन्ने मान्ने हो भने भरियाहरूको हकमा असत्य सावित भइरहेको छ। उनीहरूको श्रम र पसिनामा कुनै कमी छैन, तर जीवनस्तर उकासिएको हुँदैन। भारी बोक्नेहरूको ज्यालाको न कुनै ठेगान हुन्छ न भएको आम्दानीलाई बचत गर्दै सानोतिनो लगानी गर्ने सीप कौशल उनीहरूले जानेका छन्। सरकारले त्यो वर्गलाई हेरेर कहिल्यै नीति निर्माण गरेका भए पो ? बरु भारी बोकेर एक हजार रुपैयाँ कमाए पनि कर तिर्नुपर्ने नियमचाहिँ कुनै बेलाको समाजवादी सरकारले ल्याएको थियो र आलोचित हुनु परेको थियो। भारी बोक्ने, कुटो कोदालो गर्ने, ज्यामी मजदुरी गर्नेलगायत थुप्रै खाले अनौपचारिक क्षेत्रका मजदुरलाई सरकारले लक्ष्य गरी उनीहरूको सामाजिक सुरक्षाको कदम चालेको छैन। त्यसो त औपचारिक संघसंस्थामै निर्भरहरू नै पनि त्यस्ता सुरक्षाबाट बञ्चित छन्। तर, वास्तविक अर्थको समाजवाद भनेको सामाजिक सुरक्षाको सुनिश्चितता पक्कै हो। तर, सरकारले त्यसतर्फ ध्यान नदिएकै, काम नगरेकै कारण आज पनि ठूलो वर्ग हुँदामात्रै खाने स्थिति जस्ताको तस्तै छ। जबकि प्रमुख दलहरू एमाले र कांग्रेस स्थापनाकालदेखि मजदुर वर्गसँगै जोडिएर अघि बढेका हुन्। मजदुर आन्दोलनसँग यी पार्टीहरूको अन्योन्याश्रित सम्बन्ध भने कायम भइरहन सकेन। झन् वर्गीय संघर्ष चलाएको माओवादीका नेताहरू आफैंले आफ्नोमात्रै वर्गउत्थान गरे। आसन्न निर्वाचनले गरिखाने र हुँदा खाने वर्गलाई छोएकै छैन। तर दलहरूले पनि वास्ता नगरेको वर्ग चुनावबाट बिमुख छैन। असन, महाबौद्धतिर भारी बोक्नेहरू पनि भोट दिन जाने दिन गनिरहेका छन्। तर भोट हाल्दैमा केही भइहाल्ला भन्ने झिनोमात्रै आशा छ उनीहरूमा। यसअघिका चुनावमा पनि भोट हालेकै थिए। तर उनीहरूको जीवनमा कुनै फेरबदल आएन। जो जसले चुनाव जिते तिनीहरूकै जीवनमात्रै फेरियो।"
उम्मेदवारभन्दा अदृश्य ठेकेदारका चलखेल निगरानीमा छ,"निर्वाचन आयोग आमनिर्वाचनको तयारीमा जुटेको छ। प्रमुख निर्वाचन आयुक्त दिनेशकुमार थपलिया यसको तयारी करिब पूरा भएको बताउँछन्। यसपालि आयोगले आचारसंहिता र निर्वाचन खर्च सीमालाई केही व्यावहारिक मात्र बनाएको छैन, कार्यान्वयनमा कडाइसमेत गरेको छ। थपलिया भन्छन्, निर्वाचनको निष्ठा कायम गराउन हदैसम्म प्रयासरत छौं। यस्तै धपेडीबीच निर्वाचन तयारी, सम्पन्नताका चुनौती, सरोकारवालका भूमिकालगायत सेरोफेरोमा अन्नपूर्ण पोस्ट्का अखण्ड भण्डारी र राजकरण महतोले प्रमुख आयुक्त थपलियासँग गरेको कुराकानीको सम्पादित अंश आजको मूल मुद्दामा : मतपत्र र निर्वाचत सामग्रीसहित सबै कर्मचारी मतदानस्थलतर्फ लागिसकेका छन्। सुरक्षा टिम परिचालित भइसकेको छ। मतदाताका घरदैलोसम्म घुम्ती सुरक्षाकर्मी खटिएका छन्। मतदाता शिक्षाको काम सकिँदै छ। लगभग हामी निर्वाचन तयारीको अन्तिमतिर छौं। हिमाली क्षेत्र र अति विकट भूगोलमा निर्वाचन सामग्री र जनशक्ति कसरी पठाउँदै हुनुहुन्छ ? दसैंलगत्तै कर्णाली र सुदूरपश्चिमका केही ठाउँमा बाढीपहिरो आयो। त्यसले कतिपय ठाउँमा सडक अवरुद्ध गराएको छ। ती सकड मर्मत सम्भार गरी मतदानस्थलहरूसम्म सहज आवागमनका लागि हामीले तत्तत् निकायसँग आग्रह गरेका छौं। स्थलगत अध्ययन गर्दा हुम्ला, डोल्पामा हेलिकप्टरबाट पठाउनुपर्ने बाध्यता पाइयो। हिउँ परेको र चिसो बढेकाले चिन्ता यो पनि छ कि हाम्रा कर्मचारी र मतदान सामग्रीचाहिँ पुग्ने, मतदाताचाहिँ त्यहाँबाट विस्थापन हुने हुन् कि ? र, कतिपय ठाउँमा निर्वाचनपछि मतपेटिका हेलिकप्टरबाट ल्याउनुपर्ने हो कि भन्ने ठानेका छौं। अचेल टेलिफोन गर्दा रिङ ब्याक टोनमा निर्वाचनको निष्ठा जोगाउँ भनिन्छ, कसरी जोगाउने निष्ठा ? निर्वाचनमा कुनै पनि व्यक्तिको पद, प्रतिष्ठा, प्रलोभन, धाकधम्की, पैसाजस्ता कुराले मतदाता प्रभावित गर्न हुँदैन। यो दल वा उम्मेदवारको नीति, सिद्धान्त, विचार र इमानमा निर्देशित हुनुपर्छ। यो संसारभरिको मान्यता हो। निष्ठा जोगाउने एउटा अवधारणा यो हो। दोस्रो, गाली, चरित्रहत्या, अपमानको सहरा लिने, होच्याउने, अर्काले गरेन भन्ने निर्वाचनमा देखिने संसारकै प्रचलन हो। हामीकहाँ यो अलि बढ्यो। त्यसैले हामीले सामाजिक सञ्जाल वा अन्य कुनै पनि अभिव्यक्तिबाट आफू राम्रो छु भनौं। आफ्नो नीति, विचार र सिद्धान्तको प्रचार गरौं। अरूका हकमा मिथ्या सूचना, दुष्प्रचार र घृणात्मक अभिव्यक्तिका माध्यमबाट निर्वाचनको पवित्रतालाई खलल नपुर्याऔं भन्ने हाम्रो आग्रह हो। निष्ठासँग यिनै विषय जोडिन्छन्। निष्ठा मै जोड किन दिनुभयो ?निर्वाचनको निष्ठा कायम नराख्नेले भोलि निर्वाचित भएर आएपछि पनि सुशासन अर्थात् सदाचारयुक्त शासन दिन सक्दैन। सदाचार र सुशासनको प्रारम्भ निर्वाचनबाटै हुनुपर्छ। हामीले धेरै निर्वाचन हेरेर यसका लागि केही उपाय अवलम्बन गरेका छौं। आचारसंहिता अलि व्यावहारिक र कार्यान्वयनयोग्य बनाएका छौं। खर्चको सीमा व्यावहारिक र तुलनात्मक वैज्ञानिक गराएका छौं। निर्वाचन खर्चको उपादेयता के हो, खासमा ? निर्वाचन खर्च खासमा पेचिलो विषय छ। एकातिर राज्यले आवधिक निर्वाचनमा खर्च गरेन वा छुट्ट्याएन भने त्यसभन्दा ठूलो मूल्य लोकतन्त्र र मुलुकले व्यहोर्नुपर्छ। यो लोकतन्त्रका लागि गरिएको लगानी हो। अर्कातिर निर्वाचनमा भाग लिने दल र उम्मेदवारबाट गरिने खर्च अनुत्पादक हो। त्यो घट्नुपर्छ। हामीकहाँ व्याख्या कस्तो हुन थाल्यो भने निर्वाचनका निम्ति गरिने खर्चलाई फजुल भन्न थालियो। दल र उम्मेदवारले गर्ने खर्चलाई लगानीका रूपमा बुझ्न थालियो। लगानी गर्नेले प्रतिफल उठाउनतिर लाग्छ। त्यसैले त्यसको नियन्त्रणले मात्र निष्ठा कायम गराउँछ। दल वा उम्मेदवारले बोल्ने तर नपुर्याउने प्रचलन बढ्यो, के यो निष्ठाविहीनतासँग जोडिँदैन ? अवश्य जोडिन्छ। निर्वाचनमा दल र उम्मेदवारले प्रतिबद्धता जाहेर गर्छन् वा घोषणापत्र ल्याउँछन्। जनताले तिनको मूल्यांकन गरेर मतदान गर्छन्। हामीकहाँचाहिँ घोषणापत्र कस्तो जारी गर्ने भन्ने यकिन छैन। हुन सक्ने पनि भन्ने, नसक्ने पनि भन्ने। कतिपयका घोषणापत्रमा सय वर्षमा पूरा नगर्ने प्रतिबद्धतासमेत पाइन्छन्। त्यस्तो राख्न मिल्छ ? वास्तवमा विधायकले मेरो नीति यस्तो हुन्छ भन्ने देखाउनुपर्ने हो। तर, यहाँ विकासे कार्यकर्ताको जस्तो घोषणापत्र आउँछ। हामी विधायक छान्दै छौं कि विकासे कार्यकर्ता ? विकासे कार्यकर्ता त स्थानीय तहमा हुनुहुन्छ। अतः आफूले गर्नुपर्ने काम भनेर विजयी भएको व्यक्तिले त्यो गर्दैन। अनि, व्यक्तिप्रतिको वितृष्णा दलहरूतिर खनिन थाल्छ। यसले राजनीतिक दलहरूप्रतिको मर्यादा, आस्था खस्किँदै गएको पाइन्छ। त्यो अवस्था सुध्रियो भन्ने निष्ठा अवश्य बच्नेछ। निर्वाचन प्रणाली महँगो भयो, चुनाव लड्न गाह्रो पर्यो भन्ने सुनिन्छ, के हो यो ? हाम्रा नेताहरूले निर्वाचन प्रणाली महँगो भयो भन्ने गर्नुहुन्छ। यो संविधान बनाएपछिको दोस्रो निर्वाचन हो। पहिलो निर्वाचनमा कति खर्च भएको थियो ? कति खर्च भएको निर्वाचनचाहिँ धान्न सकिने हो ? अहिलेको निर्वाचनै भएको छैन। उसो भए के हेरेर खर्च बढी भयो भनिएको हो ? के प्रचार गर्न जाँदा जनताले पैसै माग्छन् ? यस्तो त हामीले कहीँ पनि सुनेका छैनौं। बढी खर्च कहाँ र केमा हुन्छ त ?मतदातामा पुग्नफकाउन, कार्यकर्तालाई खुवाउन लाग्दो होला नि! एउटा तथ्यांक आकलन गरौं। निर्वाचनमा होमिएका दलमा सदस्यता लिएका व्यक्तिको संख्या सरदर ६० लाख हुन सक्छ। यसपालि १ करोड ३२ लाखदेखि ३५ लाख मत खस्ने मेरो अनुमान छ। त्यसो भए एक जना पार्टी कार्यकर्ताले एक मतदातालाई कन्भिन्स गरे पुग्ने रहेछ त ! उसले एक जना मानिसलाई कन्भिन्स गर्न आफूसम्बद्ध पार्टीसँग पारिश्रमिक पक्कै माग्दैन। त्यसैले प्रणालीलाई दोष दिनुभन्दा त्यसो भन्नेले आफूलाई पो सच्याउने हो कि ! अघिल्लो पटक हामीसँगको अन्तर्वार्तामा उम्मेदवारहरूको व्यक्तिगत विवरण राख्ने व्यवस्था मिलाइँदैछ भन्नुभएको थियो, त्यो भयो ?यसपालि प्रतिनिधिसभा र प्रदेशसभामा उम्मेदवार बन्दा निश्चित घोषणा गर्नुपर्ने व्यवस्था ल्यायौं। ममाथि बेरुजु छैन, राज्यलाई तिर्नुपर्ने सबै राजस्व तिरिसकेको छु। कुनै कानुनले अयोग्य छैन भन्नेजस्ता १८ बुँदामा त्यो उल्लेख गर्नुपर्छ। यसले निष्ठावान् मान्छे निर्वाचनमा आउँछ भन्ने संकेत गरेको छ। उम्मेदवारका सम्पत्ति विवरण पनि लियौं। निर्वाचनमा आउने मान्छे भोलि मुलुक हाँक्ने व्यक्ति हो। ऊ खाली हात लिएर आउनुपर्छ। तर, यसपालि उहाँहरूको व्यक्तिगत विवरणमै बहस चलाउन भने सकिएन। अर्को निर्वाचनका लागि आधार भने तयार गरेको छ। मौन अवधि (प्रचार रोकिएको घडी) मा मतदाता किन्ने र अन्य चलखेल हुने गर्छन्। त्यसलाई निगरानी र नियन्त्रण गर्न आयोगले कस्तो कदम चालेको छ ? यस अवधिमा हामी मदिराजन्य नियन्त्रण, ओसारपसार, बिक्री वितरणमा नियन्त्रण गर्छौं। शान्ति भंग हुने कुनै काम गर्न दिँदैनौं। स्थानीय स्तरका सुरक्षा संयन्त्र, निर्वाचनमा खटिएका सुरक्षाकर्मी, कर्मचारी र राष्ट्रिय अनुसन्धान विभागका स्थानीय तहको संयन्त्रलाई समेतलाई विशेष ढंगले परिचालन गरी निगरानी गराउँदै छौं। हामीलाई यसपल्ट उम्मेदवारभन्दा तिनले नियुक्ति गरेका र मतलाई तलमाथि गर्ने अदृश्य ठेकेदारहरूको बढी चलखेल हुन्छ कि भन्ने आशंका लागेको छ। अहिले उम्मेदवारसँग कोको प्रतिनिधि भएर हिँडिरहनुभएको छ ? उहाँहरू कहाँ बस्नुभएको छ ? कोसित सम्बन्ध छ ? ती मान्छेलाई पनि ती अवधिमा विशेष निगरानीमा राखेका छौं। अझै केही गोप्य र सूक्ष्म योजनाहरू छन्। हामीले चलखेल गरेको कहीँ कतै भेट्यौं भने उहाँका निम्ति दुर्भाग्यको विषय बन्छ। अख्यिारलाई पनि निर्वाचन खर्च अनुगमनका लागि आग्रह गर्नुभयो, किन ?कानुनअनुसार हामीले कुनै पनि निकायलाई निर्वाचनको काममा अनुरोध गर्न सक्छौं खटाउन सक्छौं। सार्वजनिक सम्पत्तिको अपचलन अख्यिारको दुरुपयोग हो। निर्वाचनको आँखाबाट त हामी हेर्छौं। हामीले कारबाही गर्ने भनेको त्यही जरिवाना हो। दुरुपयोग लाखौंको हुनेलाई सामान्य जरिवाना गरेर उम्किन दिन मिल्ला र ? त्यसकारण यसमा अख्यिार झन् प्रखर होस् भनी अनुरोध गरेका हौं। निर्वाचन आयोगले नसकेर पन्छाएको होइन। सरकारी खर्चमा हेलिकप्टर प्रयोग गरी चुनाव प्रचारप्रसार भइरहको कुरो उठेको छ। यथार्थ के हो ? यो विषय आयोगमा उजुरका रूपमा आएको छ। नेपाली सेनाको साधन प्रयोग गरियो भन्ने केही मौखिक जानकारी आएका छन्। प्रधानमन्त्रीलगायत मन्त्रीहरूले निर्वाचन काममा सरकारी स्रोत साधन प्रयोग गर्न पाउनुहुन्न। त्यसैले उजुरीका आधारमा हामीले कहाँ, कहाँ यो प्रयोग गरियो ? कसले खर्च लेखेको छ ? अनुसन्धान गरिरहेका छौं। सरकारको कोषबाट खर्च लखेको छ भने त्यो गम्भीर हो। आचारसंहिता पालना गराउन र निर्वाचनको थिति बसाउन तपाईंले कहिलेकाहीँ कडाइ गरेको जस्तो देखिन्छ, फेरि हटेको पनि देखिन्छ। के दबाब हुन्छ ? या के हुन्छ ? अप्ठ्यारो पो छ कि ?आचारसंहिता उल्लंघन विभिन्न सोचबाट हुन्छ। पहिलो त, हेक्का राख्दैनन्। गरिसकेपछि लु बित्यास परे भन्छन्। दोस्रो, मैले गर्दा के हुन्छ र ? भनिदिन्छन्। तेस्रो, अरूबाट गराउँछन्। चौथो, आफूहरूलाई शिखरतिर राखेर अरूलाई भुइँतिर हेर्ने प्रवृत्ति हुन्छ। कुनै घटना भइसकेपछि थाहै नपाए झै गरेर यो त गरेकै थिएन, कसरी स्पष्टीकरण आयो भन्ने खाले अभिव्यक्तिहरू पनि आउँछन्। यसमा पछि हट्न कुनै दबाब आएको छैन। दबाब दिएर पनि साध्य छैन। आयोग धेरै अगाडि पनि गएको छैन। पछाडि सरेको पनि छैन। अहिले झन्डै १ सय १५ वटा स्पष्टीकरण केन्द्रबाट सोधेका छौं। यो अधिकार जिल्लालाई पनि दिएका छौं। माधवकुमार नेपालको बिना ढेउवाके अभिव्यक्तिमा आयोगले स्पष्टीकरण सोध्यो। त्यसलगत्तै तपाईंले अझ भूकम्प आउन बाँकी छ भन्नुभयो। खोइ त्यो भूकम्प आएन नि ?एकदम हो। मैले विराटनगरको एउटा कार्यक्रममा त्यो भनेको थिएँ। त्यहाँ जानुअघि यसअघि आचारसंहिताका कारबाहीमा परी जरिवाना नतिरेका ३ सय ६९ जनाको निर्धारित अवधिमा नतिरे उम्मेदवारी खारेज गर्ने निर्णय गरिएको थियो। मैले त्यही कारबाहीले भूकम्प ल्याउने संकेत गरेको थिएँ। आयोगले उम्मेदवारी खारेज गर्यो तर भूकम्प आएन। किनभने, ती उम्मेदवारको वजन भूकम्प ल्याउने खाले थिएन। लाभको पदको विषयमा निर्वाचन आयोग र अदालतको व्याख्या फरक देखियो। यसमा तपाईंको कुनै जिकिर छ ? निर्वाचन आयोगले प्रशासनिक प्रकृतिका अर्धन्यायिक निर्णय गर्छ। हामी कानुनको व्याख्या गर्न सक्दैनौं। भएका नजिर र यसअघि गरिएका व्याख्यामा भएका कुरालाई राखेर निर्णय गर्छौं। लाभको पदको विषयमा २०४८ सालको महेन्द्रबहादुर पाण्डेको मुद्दादेखि २०७९ सालको शिल्पा कार्की र सिन्धुपलाञ्चकोको हेलम्बु गाउँपालिकाका प्रमुखबारे अदालतले गरेका निर्णयलाई राखेर विश्लेषण गरिएको हो। खासमा लाभको पद पैसा लेनदेनमा मात्र केन्द्रित हुन्न भन्ने हामीलाई लाग्यो। त्यसकारण हामीले उम्मेदवारी खारेज हुने ठहर गरेका हौं। त्यसलाई अदालतबाट व्याख्या गर्न बाँकी छ। तर, पहिलो नजरमै आयोगको निर्णय बेठीक हो भन्ने भयो। त्यसमा आयोगले स्वीकार गरेको छ। तर, लाभको पदलाई अमूर्त नछोडौं, व्याख्या गरौं। अदालतबाट व्याख्या भएन भने आयोगले बनाउने निर्वाचनसम्बन्धी कानुनमा आफैं व्याख्या गर्नेछ। आचारसंहिताका विषयमा केही व्यक्ति पटके देखिन्छन् ? हरेक चुनावमा तिनैले उल्लंघन गर्ने प्रवृत्ति छ। पटकेलाई अलि कडा सजाय गर्नुपर्छ भन्ने हुन्न ? कानुनमा त्यो व्यवस्था छैन। पटकपटक एउटै मान्छे किन त्यो काम गर्छ ? भन्दा उसलाई त्यो विषयमा अनविज्ञता हुन सक्छ। विज्ञ भएर पनि मैले जे गरे पनि हुन्छ भन्ने दम्भ हुन सक्छ। तेस्रो मैले गरेर के भयो ? जाबो निर्वाचन आयोगले केही गर्न सक्दैन भन्ने चिन्तन हुन्छ। अर्को, मैले गरिरहन पाउनुपर्छ भन्ने हुन सक्छ। तर, हामी कानुनअनुसार चल्छौं। गल्तीको सजाय मिल्छ। पटकेसम्बन्धी कानुन छैन। चुनावको दिन कफ्र्युजत्तिकै हुने गर्छ। यसपालि सवारी सधान चल्न दिने भन्नुभएको थियो। के हुन्छ ?हो, निर्वाचनको दिन कफ्र्यु लगाएजस्तो हुनु हुँदैन। विगतका निर्वाचनहरूमा सञ्चारकर्मीहरू र अनिर्वाय रूपमा सवारी चलाउनु पर्ने व्यक्तिहरूलाई तीन दिनदेखि आयोग र जिल्ला प्रशासनमा लाइन लगाइयो। यसपालि त्यस्तो हुन्न। अपांगता भएका व्यक्ति र ज्येष्ठ नागरिकहरूका हकमा मतदान अधिकृतबाट वाडाको सिफारिसमा आउनेजाने बन्दोबस्त गर्न सक्ने प्रबन्ध मिलायौं। विदेशी पर्यटकका गाडीहरूलाई सहजता दियौं। सार्वजनिक सवारीको हक प्रमुखजिल्ला अधिकारीको संयोजकत्व उद्योग वाणिज्य महासंघ, नेपाल पत्रकार महासंघका प्रतिनितिहरूको सम्मिलित टोलीले निर्वाचनको स्वच्छता, निष्पक्षतामा कुनै पनि असर नपार्ने गरी अनुमति दिन अधिकार दिएका छौं। खासमा कफ्र्यु पनि लागेको होइन, सदाझैं पूर्णरूपले चलेको पनि होइन। निर्वाचन आयोगका दुइटा विषय अलिकति विवादमा रहे। नो नट अगेन बन्द र सेतोपाटीलाई समाचार हटाउन दिइएको आदेश। खासमा यो के हो ?सबै निर्णयहरू निर्वाचन आयोगबाट आएर हुँदैन। कामका भारका आधारमा कतिपय कर्मचारी तहबाटै प्रारम्भिक कारबाही हुन्छन्। उहाँहरूले प्रचलित कानुन र विगतको परम्परासमेतका आधारमा गरेको निर्णयलाई आयोगले हेरेर उपयुक्त निर्णय गरेर सच्चाउने काम गर्छ। व्याख्या पनि गर्छ। भएको त्यति मात्रै हो। यसलाई प्राविधिक कमजोरीका रूपमा आयोगले स्वीकार गरिसकेको छ। निर्वाचन सम्पन्न गर्न राजनीतिक दल, सुरक्षा निकाय, मिडिया र अन्य सरोकारवलाको भूमिका कस्तो पाउनुभएको छ ? निर्वाचनको मिति तोकाउन र समयमा गराउन आमसञ्चार माध्यमबाट सकारात्मक खबरदारी भयो। निर्वाचनको निष्ठा जोगाउन सबै पक्षबाट प्रयत्न भइरहनु प्रशंसनीय छ। सबै राजनीतिक दलहरूबाट अर्थपूर्ण सहभागिता, मैले जित्छु भन्ने उद्देश्यका साथको सहभागिता पाइएको छ। निर्वाचनको मिति तोक्ने, निर्वाचनसम्बन्धी नीति, कानुन, सुरक्षा बन्दोबस्त, जनशक्ति र बजेट व्यवस्थानमा सरकारबाट राम्रो सहयोग प्राप्त भएको छ। मात्र एउटा हेर्न बाँकी छ, मंसिर ४ गते आम नागरिकबाट कस्तो सहभागिता हुन्छ ? आम मतदाताको सहभागिता अर्थपूर्ण, साँच्चै नै मुलुकलाई दिशा निर्देश गर्ने किसिमको र व्यापक होस् भन्ने अपेक्षा छ। प्रत्येक निर्वाचनमा ठूलो संख्यामा मत बदर हुन्छ। आयोगले त्यसलाई घटाउन के गरिरहेको छ ? मतदाता शिक्षालाई व्यापक बनाएका छौं। स्थानीय तहमार्फत सकेसम्म सबै मतदाताको घरघरमा निर्वाचन सामग्रीसहित मतदान गर्ने तरिकाहरू सिकाइरहेका छौं। दोस्रो, मतपत्रको डिजाइनमा ध्यान दिएका छौं। चारवटा छुट्टाछुट्टै मतपत्र, बाकस र मतदान गर्ने तरिकामा सहज बनाएका छौं। प्रत्यक्षमा उम्मेदवार भएजति र समानुपातिकतर्फ चुनावमा भाग लिएका दलहरूको मात्रै चिह्न राखेका छौं। तेस्रो सामाजिक सञ्जालसहित मिडियाहरूलाई मतदाता शिक्षामा परिचालन गरेका छौं। के बदर घट्छ उसो भए ?मतदाताले नजानेर, नबुझेर बदर भएको हो वा राजनीतिक दल वा उम्मेदवारप्रतिको आक्रोश मतपत्रमार्फत व्यक्त गरेको हो भन्ने प्रश्न पनि छ। यसको फरक ढंगले विश्लेषण गर्नुपर्छ। हामीले नो भोटको प्रवधान राखेका छैनौं। तपाईं जब मतदान केन्द्रमा प्रवेश गर्नुहुन्छ त्यहाँ मतपत्रमाथि आक्रोश पोखेर, मतपत्र बदर गराएर तपाईंको गन्तव्य र उद्देश्य प्राप्ति हुँदैन। हरेकले शुद्ध ढंगले मतदान गर्नुहुन्छ भन्ने हामीले विश्वास गरेका छौं। यसपालि १ प्रतिशतभन्दा बढी बदर हुँदैन अर्थात् ९९ प्रतिशत सदर हुन्छ भन्ने हाम्रो विश्वास छ। हाम्रो संविधानले तीन तहको सरकारको परिकल्पना गरेको छ। वैशाख ३० मा स्थानीय हतको निर्वाचन सम्पन्न भयो। प्रतिनिधिसभा तथा प्रदेशसभाको निर्वाचन एकै मितिमा गर्दा प्रदेशसभाको निर्वाचन ओझेलमा परेको भन्ने छ नि ? स्थानीय तहको निर्वाचन घोषणा गरिएको बेला दलहरूबाट तीनै तहको निर्वाचन एकै पटक गरौं भन्ने आवाज आएको थियो। निर्वाचन खासमा खर्च वा सहजताका हिसाबले हेरिने विषय होइन। लोकतन्त्र र संघीयतालाई संस्थागत एवं बलियो बनाउने दृष्टिकोणबाट हेरिने हो। तर, सधैं निर्वाचनमा अलमलिँदा अर्थतन्त्र र मनोविज्ञानमा पनि ठूलो असर पर्छ। त्यसले व्यापार व्यवसाय तथा आर्थिक क्रियाकलापहरूमा नकारात्मक असर पर्छ भनेर भारतले हाम्रो सीको गर्न खोज्दैछ। त्यो हेर्दा हामीले ठीकै गरेका छौं कि जस्तो पनि लाग्छ। यस विषयमा अलिकति सैद्धान्तिक ढंगले बहस हुनुपर्छ।आमनिर्वाचनको हिसाबले तपाईंको कार्यकालको यो सम्भवतः अन्तिम हो। तपाईंलाई मन लागेको तर, नपाएको, नभ्याएको, नसकेको केही विषय छ ?स्थानीय तहबाटै प्रविधिमैत्री निर्वाचनमा जाउँ भन्ने चाहना थियो। सरकारबाट स्रोत प्राप्त भएन। राजनीतिक दल एकमत हुन सकेनन्। अधिकार सहितको निर्वाचन कानुनको पहल भयो तर पूरा हुन सकेन। कानुनमै निर्वाचनको मिति तोक्न आवश्यक छ, गर्न सकिएन। विदेशमा भएका नेपालीहरूको मतदान अधिकारको सुनिश्चिता, नो भोटको अधिकार (गणना हुने गरी), प्रतिनिधिलाई फिर्ता बोलाउने अधिकार (राइट टु रिकल) लगायत काम चाहेर पनि गर्न सकिएन। त्यस्तै संसद्मा ३३ प्रतिशत महिलाको सहभागिता हुनैपर्छ भन्ने संविधानमा छ। कतिपय दलको हकमा त्यो नपुग्ने हो कि भन्ने खतरा देखिरहेको छु। त्यसैले प्रत्यक्षतर्फ महिलाको निश्चित कोटा राखौं भन्नेमा थिएँ। महिला, निमुखा दलित, अपांगता भएका व्यक्ति, अल्पसंख्यकहरूको प्रतिनिधित्वको सुनिश्चितताको विषय गराउन सकिएन। संविधानले परिकल्पना गरेको श्रमिक र किसानहरूलाई पनि प्रतिनिधित्व गराउन पाए हुन्थ्यो भन्ने लागेको थियो। राजनीतिक दलका घोषणापत्रको जाँच गराउने प्रणाली चाहिएको छ। यस्ता नयाँ व्यवस्थासहित आउँदो निर्वाचनका लागि कानुन बनाएर सुम्पिन मन छ। अन्त्यमा, मत परिणाम कहिलेसम्ममा आउला ?निर्वाचन भएको तीन दिनभित्र पहिलो हुने निर्वाचित हुने प्रणालीतर्फको नतिजा दिन्छौं। मंसिर १३ गते भित्रमा समानुपातिक तर्फको मत गणना गरिसक्छौं। २२ गतेभित्र सबै नतिजासहित सरकार बनाउन आह्वान गर्न सक्ने अवस्था सिर्जना गर्ने हाम्रो तयारी छ।"
महँगीको मार अझै उस्तै,"काठमाडौं : विश्वभरको महँगी तत्काल नियन्त्रणमा नआउने देखिएको छ। अधिकांश मुलुकमा पोहोरभन्दा मुद्रास्फीति बढेको तथ्यांकले देखाएको छ। यसको प्रभाव नेपालको अर्थतन्त्रमा पनि परेको छ। यो लामो समयसम्म रहने अर्थविद् बताउँछन्। ट्रेडिङ इकोनोमिक्स डट कमले सार्वजनिक गरेको अक्टोबरसम्मको तथ्यांक हेर्दा इटली, टर्की, काजस्थान, पाकिस्तान, लाओसजस्ता मुलुकको मुद्रास्फीति उच्च छ। पोहोर अक्टोवरमा इटलीको मुद्रास्फीति ८९ मात्रै थियो। सन् २०२२ अक्टोबरमा ११९ प्रतिशत भएको छ। यसैगरी टर्कीको मुद्रास्फीति ८५५१ प्रतिशत पुगेको छ। पोहोर ८३४५ प्रतिशत थियो। नेपालको मुद्रास्फीति एक वर्षमा दोब्बर बढेको छ। पोहोर असोजसम्म ४२४ प्रतिशत रहेको उपभोक्ता मुद्रास्फीति बढेर अहिले ८ प्रतिशत हाराहारी पुगेको राष्ट्र बैंकले जनाएको छ। रूस र युक्रेन युद्धले विश्वकै अर्थतन्त्र थला परेको अर्थविद् डा डिल्लीराज खनालले बताए। खासगरी इनर्जी क्राइसेस, खाद्यान्न क्राइसेस र आपूर्ति चेन बिग्रिनेजस्ता समस्या देखिएका छन्। अर्थविद् डा खनाल भन्छन्, यसै पनि कोभिडका कारण मुद्रास्फीतिको दबाब बढिरहेका बेला कोभिडपछिको पुनर्उत्थान हुन नपाउँदै रूस युक्रेन युद्धले अर्थतन्त्र उकास्न खलल पुगेकाले अधिकांश मुलुकमा मुद्रास्फीति बढेको हो। नेपालमा पनि गत वर्ष कर्जा प्रवाह आक्रामक तवरले बढाइयो। हाम्रो नीतिमै आपूर्तिलाई राम्रो बनाउने, कृत्रिम मूल्य बढाउनेलाई कडाइ नगर्ने भयो। माग पक्षलाई मात्र हेरियो, उनले भने । यसर्थ मागसँगै आपूर्ति पक्षलाई पनि सन्तुलन बनाएर लैजान जरुरी भएको उनको सुझाव छ। केही समय मुद्रास्फीति दबाबमै रहन सक्ने राष्ट्र बैंकका आर्थिक अनुसन्धान विभागका कार्यकारी निर्देशक डाप्रकाशकुमार श्रेष्ठ बताउँछन्। पेट्रोलियमको मूल्य उच्च रहेको र रसियनयुक्रेन युद्ध कायम भएकाले मुद्रास्फीति बढ्ने उनको भनाइ छ। यस्तो विश्वव्यापी असरका कारण नेपालमा पनि उपभोक्ता मुद्रास्फीति साढे ८ प्रतिशतकै हाराहारीमा रहेको उनले जानकारी दिए। पछिल्लो समय डलर बलियो हुँदा नेपाली मुद्रा अवमूल्यन भएकाले, आयातको लागत, पेट्रोलियम मूल्य उच्च नै रहेकाले नेपालको मूल्यवृद्धि दबाब उच्च नै हुन सक्ने देखिन्छ, कार्यकारी निर्देशक डाश्रेष्ठले अन्नपूर्णसँग भने । राष्ट्र बैंकले २०७९८० मा मुद्रास्फीति ७ प्रतिशतको सीमाभित्र राख्ने लक्ष्य लिएको छ। तर चालू आव सुरु भएको ३ महिनासम्ममा भने सीमाभन्दा अधिक हुँदै आएको छ। सीमाभित्र रहन चुनौती रहेको केन्द्रीय बैंकको एक अध्ययनले निचोड पनि निकालेको थियो। उक्त सर्वेक्षणले मुद्रास्फीति दोहोरो अंकमा बढ्ने देखाएको थियो। नेपालले ६० प्रतिशतभन्दा बढी वस्तु तथा सेवा आयातमै भर पर्नुपर्ने भएकाले मूल्यवृद्धि अन्तर्राष्ट्रिय रूपमै निर्भर हुन्छ। २०७९ भदौमा वार्षिक बिन्दुगत उपभोक्ता मुद्रास्फीति ८६४ प्रतिशत छ। अघिल्लो वर्षको सोही महिनामा यस्तो मुद्रास्फीति ३४९ प्रतिशत थियो। समीक्षा महिनामा खाद्य तथा पेयपदार्थ समूहको मुद्रास्फीति ८१७ प्रतिशत र गैरखाद्य तथा सेवा समूहको मुद्रास्फीति ९०२ प्रतिशत छ।"
निर्वाचनकै मुखमा काम खोज्न भारत प्रस्थान,"महेन्द्रनगर : कञ्चनपुरको लालझाडी गाउँपालिका३ का लक्ष्मण चौधरी एकबिहानै कञ्चनपुरको गड्डाचौकी नाकामा भेटिए। भोट हालेर हामीलाई के हुन्छ ? नेता बन्छन्। मन्त्री बन्छन्। रोजगारी उनकै आसेपासेले पाउँछन्। भाइभतिजा भर्ति गर्छन्। हाम्रो गुजारा मजदुरी नगरे चल्दैन, चौधरीले नेताप्रति आक्रोस पोखे, निर्वाचनको बेला मात्रै घर आएर यो गर्छु, त्यो गर्छु भन्छन्। अरु बेला जनताको मतलब हुँदैन। त्यसैले चुनावसुनाव जे पो आओस्। निर्वाचनकै मुखमा उनीसँगै गाउँका अन्य १९ जना युवा समूह बनाएर रोजगारीका लागि भारतको बद्रीनाथ गएका छन्। गड्डाचौकी नाकामै भेटिएका बेलौरी नगरपालिका ५ का धर्मा चौधरीमा पनि निर्वाचन प्रति उत्साही थिएनन्। चाडपर्व मनाएर रोजगारीका लागि पुनःभारत तिर लागेका चौधरीले भने, घरमा भेटघाट भयो। खेतीपाति पनि गरियो। काम खोज्न भारत जाँदैछौं। बद्रीनाथमा गाउँका २५३० जना मजदुरी गर्छौ। घरको आर्थिक अवस्था कमजोर भएकाले सानैमा पढाइ छोडेर रोजगारीके लागि भारत पसेको उनले बताए। भोट हाल्न मन त थियो, तर त्यो भोटले पेट त पालिने होइन। कमाएको रकम पनि चाडवाडमा सकियो। कमाउन हिँडियो, उनले यर्थाथता दर्शाए। उनी पनि चुनावका बेला मात्र स्वरोजगारी र रोजगारीका कुरा गर्ने नेतादेखि रुस्ट छन्। भन्छन्, नेपालमा कामै पाइँदैन। पाए ज्याला कम हुन्छ। त्यो पनि समयमा पाइँदैन। त्यसैले भारत जाने बाध्यता छ। बेलौरीकै साहेब चौधरीले दुःख भए पनि भारतमा कमाइ गरेर घरपरिवार चलेको बताए। दाुर्चलाको शैल्यशिखर नगरपालिकाका२ का करबिर सिंह धामीले पनि भोट हालेर नेता बाहेक अरुलाई कुनै फाइदा नहुने भन्दै भारतीयको बताए। नयाँ दिल्लीमा १० वर्षदेखि काम गर्दै आएका छन्। यसअघि उनले तीन पटक मतदान गरिसके। २०६४ साल, २०७० र २०७४ सालमा गरी तीन पटक भोट हाले। नेता जिताए। मैले भोट दिएका नेताहरूले जिते पनि। मन्त्री पनि भए। तर हाम्रा समस्या जस्तका तस्तै छन। गाउँ आउदा उनीहरूका लागि हेलिकप्टर हुन्छ, हाम्रो चुलोमा चामल छैन। चुनावका लागि गास काटेर किन बस्ने ? करबीरले प्रश्न गरे। चाडपर्व मनाउन असोजमा घर फर्केका उनी खेतीपाती सकेर भारततिर लागेका हुन्। निर्वाचनका बेला दलहरूका घोषणा पत्रमा रोजगारीका कुरा हुनु तर ती घोषणापत्र अनुसारको काम नहुनुले युवाहरूमा वितिष्णा बढीरहेको शिक्षक कविराज भट्ट बताउछन। भन्छन, दलका नेताहरूले आश्वासन मात्रै दिने काम गरे। त्यस कारण जनतामा दलहरूप्रति वितृष्णा बढ्यो। आगामी मंसिर ४ गते हुने प्रतिनिधिसभा तथा प्रदेशसभा निर्वाचनका लागि दलका उम्मेदवारहरू स्वदेशमै रोजगारी दिने एजेन्डासहित मतदाताको घरदैलोमा पुगेका छन्। सबै दलहरूका घोषणापत्रमा स्वदेशमै लाखौ युवाहरूलाई रोजगारी दिने प्रतिबद्धता जनाएका छन्।"
कुसुन्डा जातिलाई सधैं बेवास्ता : जहाँ भोट माग्न जाँदैनन् उम्मेदवार,"दाङ : चुनावी मैदानमा उत्रेका उम्मेदवारबीच दौडधुप छ। मतदाताको घरदैलोमा पुग्न भ्याइनभ्याइ छ। तर, उम्मेदवारहरूले दाङका वनराजाका रूपमा रहेका कुसुन्डाहरूलाई वास्तै गर्दैनन्। उनीहरूको घरदैलोमा भोट माग्न पनि जाँदैनन्। कुसुन्डा आदिवासी जनजातिमा सूचीकृत छन्। दाङ जिल्लाको क्षेत्र नं १ र २ मा रहेका कुसुन्डाको घरदैलोमा हालसम्म उम्मेदवारहरू गएका छैनन्। लमही नगरपालिका६ कुलमोहर र घोराही उपमहानगरपालिकाका विभिन्न वडामा गरेर झन्डै १ सय जना कुसुन्डा बसोबास गर्दै आएका छन्। हामीलाई हेर्ने दृष्टिकोण नै फरक छ। यहाँ कुनै पनि उम्मेदवार भोट माग्न कहिल्यै आउँदैनन्, घरमै भेटिएका धनबहादुर वनराजा कुसुन्डाले भने, हाम्रो जनसंख्या थोरै छ। त्यहीँ भएर हेपेका होलान् नि ! जब एउटै भोटले पनि उत्तानो पर्छन्। त्यतिबेला सम्झन्छन्। प्रतिस्पर्धीलाई कहिल्यै कमजोर सम्झनु हुँदैन। आसन्न प्रतिनिधिसभा तथा प्रदेशसभाको निर्वाचनमा उम्मेदवारहरू भोट माग्न नआएकामा उनले दुःखेसो पोखे। २०४८ सालको जनगणनाअनुसार, २ सय ६४ जना कुसुन्डा थिए। २०५८ सालमा जनसंख्या घटेको केन्द्रीय तथ्यांक विभागले जनाएको छ। २०५८ सालको जनगणनाअनुसार, कुसुन्डाको जनसंख्या १ सय ६४ थियो। २०६८ सालको राष्ट्रिय जनगणनाअनुसार, नेपालमा कुसुन्डा जातिको जनसंख्या २ सय ७३ छ। जसमध्ये दाङ जिल्लामा ९८ जना छन्। ५० जना महिला र ४८ जना पुरुष भएको केन्द्रीय तथ्यांक विभागले जनाएको छ। २०३५०३६ सालयता मात्र कुसुन्डा जंगलीबाट सामाजिक जीवनमा प्रवेश गरेका हुन्। पुस्तौंदेखि समाजमा दबिएर बसेका कुसुन्डालाई हेप्ने प्रवृत्ति कायमै छ। ऐलानी जग्गामा बस्ने कुसुन्डा समुदायले थर बताउँदा शीरदेखि पाउसम्म हेर्ने गरेको कुसुन्डाहरू बताउँछन्। फिरन्ते आदिवासी जनजातिभित्र पर्ने कुसुन्डा थर सुन्नेबित्तिकै कतिपय अनौठो मान्छन्। ईश्वरी वनरानी कुसुन्डा भन्छिन्, बिरामी भएर अस्पताल जाँदाखेरी पर्चा काट्ने बेला हाम्रो थर सुनेर ट्वाल्ल पर्छन्। विगतमा कुसुन्डाहरू जंगलमा घुमन्ते जीवन बिताउँथे। तर, पछिल्लो दुई पुस्तादेखि गाउँघरमा बस्न थालेका छन्। पढाइ, लेखाइ नगरेका कतिपय कुसुन्डाहरू बेरोजगारीबाट त्राण पाउन कामको खोजीमा भारत र खाडीमुलुक जाने गरेका छन्। कतार गएको थिएँ। बिरामी भएपछि एक महिनामै फर्किएँ, जुद्ध वनराजा कुसुन्डा भन्छन्, ऋण लागेको डेढ लाख तिर्न एक वर्ष लाग्यो। अहिले कुसुन्डाले आफ्नो थर परिवर्तन गर्न थालेका छन्। ठकुरी थर लेखाउन थालेका छन्। कोही कुमाल लेखाउँछन् त कोही अन्य सेन र शाही थर लेखाउँछन्। त्यसकारणले पनि कुसुन्डाको वास्तविक संख्या यकिन नभएको धनबहादुर बताउँछन्। कुसुन्डाले पुरुषलाई वनराजाको रूपमा चिनाउँछन्। नागरिकता बनाउँदा पनि नामपछि वनराजा थपेर मात्र थरका रूपमा कुसुन्डा बनाउँछन्। श्रीमतीलाई वनरानीको रूपमा परिचय दिन्छन्। छोरीलाई वन मैयाको रूपमा चिनाइन्छ। धनुकाँड कुसुन्डाको चिनारी हो। वनमा बस्ने र वनमै उत्पादित कन्दमूल खाने प्रवृत्ति हटेको छ। मुलुकको गण्डकी प्रदेश र लुम्बिनी प्रदेशका गोरखा, तनहुँ, पाल्पा, अर्घाखाँची, कपिलवस्तु, रोल्पा प्युठान, सल्यान र सुर्खेत जिल्लामा छरिएर बसेका छन्। जंगालमा कालिजलाई पासोमा पार्न र गोहोरोलाई समाउन सिपालु कुसुन्डाको अहिले कर्म फेरिएको छ। नेपालको संविधानले विभेदरहित समतामूलक समाजको परिकल्पना गरेको छ। तर, कुसुन्डाहरूलाई नागरिकता परिचयपत्र बनाउन पनि सास्ती खेप्नु परिरहेको छ। अहिले खेतीपातीमा सिपालु छन्। फिरन्ते (घुमन्ते) जीवन अँगाल्ने कुसुन्डाहरू ऐलानी जग्गामा बसोबास गरिरहेका छन्। कुसुन्डाको पछिल्लो दुई पुस्ता अहिले खेतीपाति, पशुपालन लगायतका काममा संलग्न भएको छ। कोही ज्याला मजदुरी गर्छन्। नेपाल कुसुन्डा विकास समाज केन्द्रीय समितिका अध्यक्षसमेत रहेका धनबहादुर भन्छन्, मुलुकभर रहेका कुनै पनि कुसुन्डाको आफ्नो नाममा जग्गा छैन। आफ्नो जग्गा नभएका कारण खाद्य अधिकारको सुनिश्चिता नभएको कुसुन्डाहरू बताउँछन्। कुसुन्डाले आफूलाई जंगलको राजाको रूपमा चिनाउँछन्। राउटे जातिलाई आफ्नो प्रजा (जनता) ठान्छन्। राउटे हालसम्म पनि जंगलमा बस्छन्। तर, कुसुन्डाहरू गाउँघरमै बस्न थालेका छन्। लोपोन्मुख कुसुन्डा जातिको शब्दकोषसमेत निर्माण भएको छ। लोपोन्मुख जातिका रूपमा मासिक, सामाजिक सुरक्षा भत्तासमेत पाइरहेका छन्। सरकारले लोपोन्मुख भत्ता स्वरूप मासिक ३ हजार ९ सय ९० रूपैयाँ दिइरहेको छ। यो भत्ता तीन तीन महिनामा दिनुपर्ने हो, खिमा कुसुन्डा भन्छिन्, चार महिना भइसकेपछि मात्र पाइन्छ। वितरण गर्नुपर्नेमा ढिलाइ गर्ने गरेको धनबहादुरले सुनाए। नेपालको संविधानले विभेदरहित समतामूलक समाजको परिकल्पना गरेको छ। तर, कुसुन्डाहरूलाई नागरिकता परिचयपत्र बनाउन पनि सास्ती खेप्नु परिरहेको छ। ड्राईभिङको तालिम लिएपछि धनबहादुरलाई लाइसेन्स बनाउनुपर्ने भयो। उनी नागरिकता बनाउन जिल्ला प्रशासन कार्यालय दाङ पुगे। प्रशासनका कर्मचारीले कुसुन्डा जातिलाई नागरिकता दिने गरेको छैन भन्दै फर्काइदिए। नागरिकता पाउनका लागि आफूले आदिवासी जनजाति प्रतिष्ठानको पत्र लिएर जानु परेको उनले दुःखेसो पोखे। नागरिकता लिन जाँदा कुसुन्डाको भाषा, भेषभूषा छैन। संस्कार संस्कृति छैन। हामी जस्तो खाने, लगाउने गर्नुभएको छ। के आधारमा कुसुन्डाको नागरिकता बनाइदिने भन्दै सास्ती दिन्छन्, धनबहादुरले भने, बाजे, जिजुबाजेको नागरिकता ल्याउनुस् भनेर दुःख दिन्छन्। अधिवक्ता भुपबहादुर केसीका अनुसार, कुसुन्डाहरू एकताबद्ध ढंगले आवाज उठाउन नसकेका कारण विभिन्न समस्या झेल्नु परेको हो। आफ्ना हक अधिकार केकति छन् भन्ने कुरामा नै थाहा नपाएर पनि पछि परेको अवस्था छ, अधिवक्ता केसी भन्छन्, आफ्नो अधिकारको विषयमा स्वयं जागरुक हुनुपर्छ। हक अधिकारको सवालमा जागरण ल्याउने गतिविधि राज्यले नै गर्नुपर्छ। जुन उद्देश्यका साथ समानुपातिक निर्वाचन प्रणालीलाई ल्याइयो। त्यहीँअनुसार प्रतिनिधित्व गर्न नसकेका व्यक्तिलाई समावेश गर्नुपथ्र्यो। तर, व्यवहारमा लागू हुन सकेको छैन। लोपोन्मुख सीमान्तकृत वर्ग उत्थान प्रतिष्ठान नेपालकी अध्यक्ष सत्यदेवी अधिकारी कुसुन्डा लगायतका लोपोन्मुख समुदायलाई समानुपातिक उम्मेदवारतर्फको बन्दसूचीमा समेत नपारिएकामा दुःख व्यक्त गर्छिन्। सबैजसो राजनीतिक दलले कुसुन्डालाई उपेक्षा गरेका छन्, अध्यक्ष अधिकारी भन्छिन्, अल्पसंख्यक भनेर हेपिएको छ। निर्वाचन आयोगले पनि राजनीतिक दललाई समावेशीतामा कस्न सक्नुपथ्र्यो। कुसुन्डाहरू आधुनिक जीवनशैलीतर्फ अग्रसर भएका छन्। यस जातिको आम्दानीका आधार नै भारी बोक्ने, मजदुरी गर्ने हो। पछिल्लो समयमा तराई मधेसमा कतिपयले अटो रिक्सा चलाउन थालेका छन्। पहिला हेलाको व्यवहार गर्नेहरू अहिले सोंच फेरिएको छ। विगतमा दूध दही खानु हुँदैन भन्ने मान्यता थियो। अहिले आफैं पशुपालन गर्न थालेका छन्। सिलाइ, कटाइ, पशुपालन, मौनबत्ती निर्माणलगायतका सीपमूलक काममा अग्रसर हुन थालेका छन्। कुनै विशेष अवसरमा बाहेक कुसुन्डाहरू जातीय चिनारी झल्काउने पोसाक र गहना लगाउँदैनन्। पुरुषले कछनी, सेतो कमिज, सेतो टोपी र तुना बाँध्ने भोटी लगाउँथे। त्यस्तै महिलाले कालो गुन्यू, सेतो पटुका, कालो चोली, रातो घलेका र रातो रुमाल टाउकोमा बाँध्थे। तर, अहिले लवाइखवाइ र रहनसहनमा फेरिएको छ। नेपाल आदिवासी जनजाति आयोगका अनुसार, कुसुन्डाको परिवारमा शिक्षालाई प्राथमिकता दिन थालिएको छ। कुसुन्डाको साक्षरता दर (प्रतिशत) ६२ दशमलव ८५ छ। शैक्षिक अवस्थातर्फ आधारभूत तह (कक्षा १ देखि ८ सम्म) ७१ दशमलव ११ प्रतिशत छ। माध्यमिक तह (कक्षा ९१२) २२ दशमलव ९६ रहेको छ। उच्च शिक्षा स्नातक वा सोभन्दा माथि ५ दशमलव ९३ रहेको छ। पढाइमा ध्यान दिन थालेका छन्। प्लस टु पास गरेका कुसुन्डाको संख्या औंलामा गन्न सकिने धनबहादुरले बताए। जीवनशैलीमा समेत परिवर्तन आएको छ। जसका कारण यस जातिको भाषा र संस्कृतिको अस्तित्व हराउने जोखिम बढेको छ। कुसुन्डाको भाषा, संस्कृति, भेषभूषा, रीतिरिवाज, चालचलन आदिमा फेरिएको छ। कुसुन्डा भाषा पूर्णरूपमा जान्ने एक्ली व्यक्ति हुन, ४९ वर्षीया कमला सेन खत्री। कुसुन्डा परिवारकी खत्रीको अन्तर्जातीय विवाह भएको हो। उनी बेलायतको लन्डन विश्वविद्यालयको निम्तोमा अन्तर्राष्ट्रिय भाषा सेमिनारमा सहभागी हुन जाने तयारीमा छिन्। कुसुन्डा भाषामा बोल्न र बुझ्न सक्ने प्रेमबहादुर वनराजा शाही सिकिस्त बिरामी छन्। उनको हातखुट्टा चल्दैन। उपचार गर्ने पैसा छैन। कुसुन्डा भाषाकी पूर्ण वक्ता ज्ञानीमैया कुसुन्डाको २०७६ सालमा निधन भएको थियो। उनको निधन अघि नै भारतको बैंगलोरका सुभाशीष पानीग्रहीले कुसुन्डा भाषामा डकुमेन्ट्री ज्ञानीमैया बनाएका छन्। कुसुन्डाका बारेमा विदेशीहरूले अध्ययन अनुसन्धान गरेका छन्। ब्राइन एच हज्सनले सन् १८४८ र १८५७ मा अन द चेपाड एन्ड ट्रिब्स अफ नेपाल र कम्पेरेटिभ भोकाबुलरी अफ द ल्याड ग्वेज अफ द ब्रोकन ट्रिब्स अफ नेपाल शीर्षक आफ्ना लेख लेखेका छन्। त्यसपछि कुसुन्डा भाषाको अध्ययन गर्ने पहिलो विद्वान् भने अष्ट्रियाका प्रसिद्ध मानवशास्त्री राइन हार्ट हुन्। उनले सन् १९६८ र १९६९ मा कुसुन्डा भाषाका बारेमा अनुसन्धान प्रतिवेदनहरू तयार गरेका थिए। राष्ट्रिय जनगणना २०५८ मा नेपालमा कुसुन्डाको जनसंख्या १ सय ६४ तथा वक्ताको संख्या ८७ उल्लेख छ। २०६८ को तथ्याड्कअनुसार नेपालमा कुसुन्डाहरूको जनसंख्या २ सय १३ र वक्ता संख्या २८ जना छ। निःशुल्क स्वास्थ्य, शिक्षा र रोजगारीको व्यवस्था गर्न कुसुन्डाहरूले माग गर्दै आएका छन्। अति लोपोन्मुख एवं सीमान्तकृत समुदाय भएकाले केन्द्र, प्रदेश र स्थानीय तहमा जातिगत संग्रहालय स्थापनाको माग जोडदार ढंगले उठाइरहेका छन्। यथाशीघ्र सामाजिकीकरण गरी गास, बास, कपास, शिक्षा, स्वास्थ्य र रोजगारीलगायतका मानवोचित कार्यको उचित व्यवस्थापन गर्न मागसमेत गरेका छन्। कुसुन्डाको अस्तित्व लोपको खतरा भएपछि ६६ पेज लामो कुसुन्डा शब्दकोश बनाइएको छ। सरकारले घर निर्माण गरेको छ। भौतिक योजना तथा निर्माण मन्त्रालयको सहयोगमा घोराही, हलवार, चैलाही, गोबरडिहा र हापुर क्षेत्रमा घर निर्माण गरिएको हो। प्रतिघर लागत १ लाख ५२ हजार लागेको जनाइएको छ। नेपाल कुसुन्डा समाज दाङको संयोजनमा सिलाइ, कटाइ तालिम लिएका छन्। कुनै विशेष अवसरमा बाहेक कुसुन्डाहरू जातीय चिनारी झल्काउने पोसाक र गहना लगाउँदैनन्। पुरुषले कछनी, सेतो कमिज, सेतो टोपी र तुना बाँध्ने भोटी लगाउँथे। त्यस्तै महिलाले कालो गुन्यू, सेतो पटुका, कालो चोली, रातो घलेका र रातो रुमाल टाउकोमा बाँध्थे। तर, अहिले लवाइखवाइ र रहनसहनमा फेरिएको छ। कुसुन्डा लोपोन्मुखको सूचीमा छन्। मृतप्राय भाषा समूहमा कुसुन्डा भाषालाई राखिएको छ। योजनाबद्ध तरिकाले अभिलेखीकरण गर्न र संरक्षणका लागि सहयोग प्रदान गर्न कुसुन्डाले माग गरेका छन्। यसअघि सरकारले जनता आवास कार्यक्रमअन्तर्गत कतिपयको कुसुन्डाको घर बनाइदिएको छ। नेपालको संविधानले बहुजातीय, बहुभाषिक, बहुधार्मिक र बहुसांस्कृतिक विशेषता तथा भौगोलिक विविधतायुक्त विशेषतालाई आत्मसात गरेको छ। समानुपातिक समावेशी सिद्धान्तका आधारमा राज्यका निकायमा सहभागिताको हक संविधानले प्रदान गरेको छ। पहिला एकलौटी सरकार हुँदा त केही गरेनन्। अब झन् खिचडी सरकार (मिलीजुली) हुने होला। के गर्ला र हित ? धनबहादुरले भने। राज्यको निर्देशक सिद्धान्तले पनि स्थानीय स्वायत्तता, शासन व्यवस्थामा समानुपातिक सिद्धान्तलाई आत्मसात गरेको छ। जंगली जीवनको अन्त्यसँगै कुसुन्डाको भाषा, संस्कृति संकटमा परेको छ। आफ्नो भाषा, संस्कृतिको विकास र उत्थानका लागि कुसुन्डाहरूले एकीकृत बस्तीको माग गर्दै आएका छन्। कुसुन्डा जाति लोपोन्मुख अल्पसंख्यक समूहमा पर्छ। सरकारले कुसुन्डा जातिको संरक्षण र विकासमा उपेक्षा गरेको उनीहरूको गुनासो छ। एकीकृत बस्तीमा भएमा आफ्नो भाषा, कला संस्कृति, मातृभाषा संरक्षणमा टेवा पुग्ने उनीहरू बताउँछन्। पुस्तकका पानामा लेखेर मात्र कुसुन्डाको विकास हुँदैन। एकै ठाउँमा बस्न पाएमा मातृभाषा बोलिने हुन्छ। नयाँ पुस्ताले पनि सिक्न सक्छन्। नेपाल कुसुन्डा विकास समाज केन्द्रीय समितिका अध्यक्षसमेत रहेका धनबहादुरले भने, एकीकृत बस्तीको लागि गुहार नमागेको कहीँं छैन। तर, सुनुवाइ भएको छैन। सयौं थुंगा फूलका हामी, एउटै माला नेपाली भन्ने गीतभित्रको एउटा थुंगामा हामी (कुसुन्डा) पनि पर्छौं नि ! एकीकृत बस्ती भइदिए हाम्रो संस्कार, संस्कृति रहन्थ्यो। भाषा जीवन्त हुन्थ्यो।"
"भोट ? पहिला श्रीमान्ले लाउँथे, अचेल छोराले","चामुण्डाविन्द्रासैनी नगरपालिका८ दैलेख निवासी खगिसरा दमाई ६५ वर्ष पुगिन्। सहजै अक्षर चिन्न नसके पनि नाम भने लेख्न सक्छिन्। मतपत्रमा भएको चिन्ह छुट्ट्याउन सक्छिन्। तर, उनले आफ्नै हातले मतपत्रमा स्वस्तिक छाप लगाउन भने अहिलेसम्म पाएकी छैनन्। पहिले उनका पति र अहिले छोराले उनको मत हालिदिने गरेका छन्। राम्ररी सिकाएको भए त म आफंैले नै भोट हाल्न सक्थेँ होला। छोराहरू तपाईंले बिगार्नुहुन्छ, हामी हाल्छौं भन्छन्। मेरो भोट पनि छोराहरूले नै हालिदिन्छन्, विश्वास त गर्नै पर्यो, उनले भनिन्। आफैंले मत हाल्न नपाउने महिलाको संख्या गाउँमा धेरै रहेको उनले बताइन्। कसैका श्रीमान्, कसैका छोराछोरीले भोट हाल्छन्, उनले भनिन्। महाबु गाउँपालिका२ बडाखोलाकी जैकला सुनारले पनि आफ्नै हातले मत हाल्न पाएकी छैनन्। ७१ वर्षीया सुनारका पतिको निधन भएको २९ वर्ष भयो। उहिले श्रीमान् हुँदा उहाँले नै भोट हाल्नुहुन्थ्यो। उहाँ बितेपछि ६७ वटा चुनाव भए, हरेक चुनावमा छोराहरूले नै भोट हाल्छन्, उनले भनिन्। विगतमा भोट हाल्दाको पल सम्झदै उनले थपिन्, भोट हाल्ने दिन मलाई लिएर जान्छन्, लाइन लगाउँछन्। जब भोट हाल्ने बेला हुन्छ, तपाईं बिगार्नुहुन्छ भन्दै मतपत्र छोराहरूले नै लिएर जान्छन्। म त नङमा रङ मात्र लगाएर फर्किन्छु। आफ्नै हातले मत हाल्ने रहर उनलाई लागेको छ। गाउँका अधिकांश महिलाको मत श्रीमान्, छोराछोरी, आफन्त, छिमेकी, दलका कार्यकर्ताहरूले हालिदिने गरेको उनले बताइन्। तपाईंले हाल्दा बिग्रन्छ भन्छन्, साँच्चै बिग्रने हो कि भन्ने डर पनि लाग्छ। भोट हाल्ने उमेर भएपछिका सबै चुनावमा मेरा त अरूले नै भोट हालिदिएका छन्, उनले भनिन्। खगिसरा र जैकला मात्र होइनन्, जिल्लाका अधिकांश महिलाले आफैंले मत हाल्न पाएका छैनन्। महिलाले मत हाल्न जान्दैनन् वा भोट हाले पनि बदर हुन्छ भन्ने सोचले जिल्लाका अधिकांश महिला मताधिकारबाट बञ्चित छन्। यसकारण उनीहरू केवल मतदानस्थल पुगेर नङमा रङ लगाएर फर्किन्छन्। आफ्नो मत आफैं हाल्न नपाएकोमा अधिकांश महिलाको गुनासो छ। तर, उनीहरू आफन्त र छिमेकीको अगाडि बोल्न सक्दैनन्। बढी जसो निरक्षर महिलाको मत अर्कैले हाल्ने प्रवृत्ति छ। साक्षर महिलामा पनि आत्मविश्वासको कमी हुँदा भोट हाल्दा बिग्रने डरले अरूले नै हस्तक्षेप गर्ने गरेको महिला अधिकारकर्मीहरू बताउँछन्। महिलाले अर्कै ठाउँमा मत हालिदिन्छन् र बिर्गाछन् भनेर महिलाको मत हाल्न पुरुषले नै हस्तक्षेप गर्ने गरेको अधिकारकर्मी दुर्गा गिरी बताउँछिन्। कुन चिन्हमा मत हाल्ने, कसरी हाल्ने भनेर घरसल्लाह गर्नुपर्छ। अनि महिलाले पनि आफ्नो मताधिकारको सदुपयोग गर्न सक्नुपर्छ। म आफंै मत हाल्छु भनेर भन्न सक्नुपर्छ, उनले भनिन्। दुइटा प्रतिनिधिसभा र चारवटा प्रदेशसभा निर्वाचन क्षेत्र रहेको दैलेखमा १ लाख ५८ हजार ९ सय ५८ जना मतदाता रहेको जिल्ला निर्वाचन कार्यालयले जनाएको छ। तीमध्ये महिला मतदाताको संख्या ७९ हजार ४ सय ३८ छ। अधिकांश ज्येष्ठ नागरिकले पनि आफ्नो मत आफैंले हाल्न पाएका छैनन्। अहिलेसम्म आफ्नै हातले मत हाल्न नपाएको दुल्लु नगरपालिकाका कृष्णबहादुर भण्डारी बताउँछन्। ज्येष्ठ नागरिकको मताधिकार छोराछोरीहरूले आफ्नो इच्छाअनुसार दुरुपयोग गरिरहेका छन्, यो यथार्थ हो, पूर्वशिक्षकसमेत रहेका भण्डारी भन्छन्। निर्वाचनको बेला सबै घरघरमा मतदाता शिक्षा पुग्न सकेमात्र महिला र ज्येष्ठ नागरिकहरूले आफ्नो मत आफैं हाल्न सक्ने नारायण नगरपालिका१० भवानीकी पद्मा बस्नेत बताउँछिन्। दैलेखको चामुण्डाविन्द्रासैनी नगरपालिकाका ७५ वर्षीया रूपा बुढा, धनी बुढा, ७० वर्षीया लछु बुढा र ५० वर्षीय पदमकला बुढा। उनीहरूले आफ्नै हातले अहिलेसम्म मतदान गर्न पाएका छैनन्। श्रीमान्, छोराछोरी, छिमेकी र दलका कार्यकर्ताहरूले नै उनीहरूको मत हालिदिने गरेका छन्। तस्बिर : हिक्मतबहादुर नेपाली हरेक व्यक्तिलाई आफैंले मत हाल्ने इच्छा हुन्छ, जुन पार्टी मनपर्छ उसलाई मत हाल्न पाउनुपर्छ, उनले भनिन्, हरेक निर्वाचनमा मलाई पनि तपाईंको भोट म हालिदिन्छु भनेर भन्छन्। तर, म अरू कसैलाई भोट हाल्न दिन्नँ। ज्येष्ठ नागरिकहरूले आफ्नो भोट आफैं हाल्छु भनेर भन्न सक्नुपर्ने उनको भनाइ छ। दैलेखका प्रमुख जिल्ला अधिकारी गोगनबहादुर हमालले महिला र ज्येष्ठ नागरिकहरूको मत अरूले हाल्ने प्रवृत्ति रोक्न यसपटकको चुनावमा कडाइ गरिने बताए। दृष्टिविहीनको मत पनि अरूले नै हाल्छन् ठाटीकाँध गाउँपालिका५ तोलीपाटाका सुरेन्द्रबहादुर शाही उमेरले ५१ वर्ष नाघे। पूर्णरूपमा दृष्टिविहीन शाही २०४८ सालदेखि पटकपटक निर्वाचनमा सहभागी हुँदै आएका छन्। उनले संसदीयदेखि स्थानीय तहको निर्वाचनमा मतदान प्रक्रियामा भाग त लिए। तर, आफ्नै हातले मतदान गर्न भने पाएका छैनन्। अरूले तपाईंले भनेकै पार्टीका उम्मेदवारलाई भोट दिएका छौं भनेर भन्छन्, उनीहरूले भनेको कुरालाई विश्वास गर्नुपर्ने अवस्था छ, उनले भने। महिलाले अर्कै ठाउँमा मत हालिदिन्छन् र बिर्गाछन् भनेर महिलाको मत हाल्न पुरुषले नै हस्तक्षेप गर्ने गरेको अधिकारकर्मी दुर्गा गिरी बताउँछिन्। दैलेखकै ओमप्रकाश शर्मा दृष्टिविहीन छन्। उनले पनि आफूले चुन्न चाहेको र योग्य उम्मेदवारलाई आफ्नै हातले मत दिन पाएका छैनन्। शर्माले दृष्टिविहीन नागरिकका लागि छुट्टै व्यवस्था हुनुपर्ने र आफूले चाहेको योग्य उम्मेदवारलाई आफ्नै हातले मत संकेत गर्न सक्ने वातावरण निर्माण गरिनुपर्ने बताए। हामीले आफैंले छामेर वा अन्य कुनै प्रविधि प्रयोग गरेर आफ्नो मताधिकार प्रयोग गर्ने वातावरण सरकारले निर्माण गर्नुपर्छ, उनले भने, एउटै घरभित्र पनि फरक राजनीतिक आस्था हुन्छ। हामीले चाहेको योग्य उम्मेदवारका लागि मत संकेत भयो भनेर कसरी विश्वास गर्नु ? निर्वाचनमा मतदान गर्ने अधिकार सबै नागरिकको हुन्छ। मतदान पनि गोप्य भएकाले आफूले रोजेका र इच्छाएका उम्मेदवारलाई मत दिन सबै मतदाता स्वतन्त्र हुन्छन्। तर, शारीरिक रूपमा अशक्त, दृष्टिविहीन तथा ज्येष्ठ नागरिकहरूका लागि मतदानको अधिकार प्रयोग गर्न निकै अप्ठ्यारो हुन जान्छ। ४० वर्षीय भविष्य झा दृष्टिविहीन छन्। जन्मदैदेखि आँखाको ज्योति बिनानै जीवन पाएका झा आफ्नो दैनिक कामहरू गर्न सक्षम छन्। ब्रेल लिपिमै शिक्षा दीक्षा हासिल गरेका झा आफ्नो मताधिकारका बारेमा पूर्णरूपमा सचेत छन्। उनले पछिल्लो ६ पटक निर्वाचनमा आफ्नो मत कुनै न कुनै उम्मेदवारलाई दिएका छन्। दैलेखको चामुण्डाविन्द्रासैनी नगरपालिकाकी ७५ वर्षीया रुपा बुढा । हामीजस्तो दृष्टिविहीनहरूका लागि सहयोगीमार्फत मत हाल्ने व्यवस्था निर्वाचन आयोगले मिलाएको हुन्छ। तर, सहयोगीलाई पनि पूर्ण विश्वास लाग्दैन। त्यसैले म जहिले पनि मतदान अधिकृतलाई नै विश्वास गरेर उनैलाई आफूले चाहेको उम्मेदवारको नाम भनि मतदान गर्दै आएको छु, झा भन्छन्, हामी जस्ता अपांगता भएकाहरूका लागि इलेक्ट्रोनिक भोटिङ मेसिनको बन्दोबस्त भएको भए निकै सजिलो हुन्थ्यो। थुप्रै कार्यक्रमहरूमा म इभिएममार्फत मतदान हुनुपर्ने माग पनि गर्दै आएको छु तर, खै हाम्रो देशमा कहिले यो कागजी मतदान प्रक्रिया समाप्त भई प्रविधियुक्त मतदान हुने हो, थाहा छैन। स्नातकसम्म अध्ययन गरेका झाले मताधिकारको विषयमा राम्ररी बुझेका छन्। उनले आफ्नो क्षेत्रमा निर्वाचनमा प्रतिस्पर्धी अधिकांश उम्मेदवारलाई पनि चिनेको हुनाले उनलाई मताधिकारको प्रयोग गर्न थोरै भए पनि अन्य दृष्टिविहीनभन्दा सजिलो छ। तर, दृष्टि नभएका ग्रामीण भेगका अशिक्षित मतदाताहरूका लागि भने मतदान प्रक्रिया निकै जटिल रहेको छ। राम्ररी सिकाएको भए त म आफंैले नै भोट हाल्न सक्थेँ होला। छोराहरू तपाईंले बिगार्नुहुन्छ, हामी हाल्छौं भन्छन्। मेरो भोट पनि छोराहरूले नै हालिदिन्छन्, विश्वास त गर्नै पर्यो।खगिसरा दमाई, चामुण्डाविन्द्रासैनी नगरपालिका, दैलेख उहिले श्रीमान् हुँदा उहाँले नै भोट हाल्नुहुन्थ्यो। उहाँ बितेपछि ६७ वटा चुनाव भए, हरेक चुनावमा छोराहरूले नै भोट हाल्छन्।जैकला सुनार  महाबु गाउँपालिका, दैलेख कुन चिन्हमा मत हाल्ने ? कसरी हाल्ने ? भनेर घरसल्लाह गर्नुपर्छ। अनि महिलाले पनि आफ्नो मताधिकारको सदुपयोग गर्न सक्नुपर्छ। म आफंै मत हाल्छु भनेर भन्न सक्नुपर्यो।दुर्गा गिरी, अधिकारकर्मी अपांगता भएका, दृष्टिविहीन, श्रवणशक्ति नभएका तथा अशक्तहरूका लागि समावेशी तथा अपांगतामैत्री वातावरणमा निर्वाचन सम्पन्न गराउन निर्वाचन आयोग पूर्ण प्रतिबद्ध रहेको जिल्ला निर्वाचन कार्यालय धनुषाका प्रमुख श्रीधर पन्थी बताउँछन्। आयोगले दृष्टिविहीन, श्रवणशक्ति नभएका मतदाताहरूका लागि विशेष बन्दोबस्त गरेको छ, प्रमुख पन्थीले भने, हामीलाई १० वटा मतदान केन्द्रका लागि दृष्टिविहीन मतदाताहरूका लागि ब्रेल लिपिका सामानहरू र त्यसैगरी अन्य अशक्त मतदाताहरूलाई सहजीकरणका लागि सामग्रीहरू आयोगबाट पठाइएको छ। यी सामग्री राख्नका लागि मतदान केन्द्रहरूको छनौट आयोगबाट गरिएको हुनाले हामी तोकिएका केन्द्रहरूमा सामानहरू पठाउने छौं। उनले आयोगको निर्देशनअनुसार मतदान केन्द्रहरूमा गर्भवती, अशक्त, ज्येष्ठ नागरिक, बिरामी, किरियापुत्री, सुत्केरी मतदाताहररूका लागि विश्राम गर्ने ठाउँको बन्दोबस्त मिलाइएको जानकारी गराए। डुंगेश्वर गाउँपालिका६ की लछि बुढा क्षेत्री दृष्टिविहीन वा शारीरिक अशक्तता भएका वा अरू कुनै कारणले आफ्नो मत संकेत गर्न नसक्ने भई मतदाताले आफ्नो साथमा आएका एकारघको परिवारका सदस्यलाई मतदान कक्षमा लग्न सकिने व्यवस्था रहेको उनले बताए। साथै मतदान कक्षमा लैजाने अनुमति मागेकालाई मतदान अधिकृतले प्रचलित कानून बमोजिम पूर्ण अशक्त वा अति अशक्त अपांगताको प्रमाणपत्र भएको वा कुनै दुर्घटनामा परी वा अन्य कारणले एक्लै मतदान कक्षमा गई आफैं मतदान गर्न असमर्थ व्यक्ति हो होइन यकिन गर्नुपर्छ। त्यस्तो व्यक्तिलाई मतदाताको साथमा मतदान कक्षमा प्रवेश गर्ने अनुमति दिइने उनले जनाए। मतदान अधिकृत समेत निजहरूसँग गई आफ्नो रोहवरमा मतदाताले भने बमोजिमको निर्वाचन चिन्हमा मतसंकेत गराउने व्यवस्था रहेकोले यस्ता व्यवस्थाहरूले अशक्त वा दृष्टिविहीन मतदाताहरूको मतको दुरुपयोग न्यून हुन सक्ने प्रमुख पन्थीको भनाइ छ। कैलालीको धनगढी उपमहानगरपालिका ४ का पुस्पराज कुवर दृष्टिविहीन हुन्। ४७ वर्षका उनले २०५१ साल पछिका हरेक चुनावमा मत दिएका छन्। तर उनको मत उनले चाहेको ठाउँमा जान्छ वा जाँदैन ? उनलाई नै थाहा छैन। उनी भन्छन्, मैले रोजेको पार्टी वा उम्मेदवारको नजिकको मान्छेलाई सहयोगी चाहियो भन्छु। मैले रोजेकोलाई नै लैजान्छु, अनि उनले त बदमासि नगरे होलान् नि ! पुष्पराज आफूले चाहेको उम्मेदवारमा भोट गएकोमा ढुक्क छन्। उनी भन्छन्, एक पटक त शंका लाग्यो, त्यसपछिको चुनावमा त मेरो बिहे भइसकेको थियो तर बहिनी आएकाले, उसको पनि मतदाता नामावलीमा नाम यतै थियो। उसैलाई सहयोगी बनाएर लगँे। उसले भोट हालिदियो। कुँवर धनगढी उपमहानगरको वडा नम्बर ४ को तुल्सिराम राष्ट्रिय मावि मतदान केन्द्रमा मतदान गर्दै आएका छन्। यो मतदान केन्द्र आरजु देउवाको मतदान केन्द्र पनि हो। जुम्लाको चन्दननाथ नगरपालिकाकी राधिका बुढा धनगढी ५ मा बस्ने रूपा राई धनगढीको चर्चित सरकारी स्कुल पञ्चोदय माविमा दृष्टिविहीनलाई पढाउँथिन्। उनी विशेष कक्षा पढाउने शिक्षिका हुन्। जन्मजात दृष्टिविहीन उनले पञ्चायतदेखि नै मतदान गरिन्। यही वर्षको भदौमा उनी धनगढीको पञ्चोदय माविबाट सेवानिवृत्त भएकी हुन्। रूपा भन्छिन्, मैले हरेक चुनावमा विश्वास गरेको मान्छेलाई नै सहयोगी बनाएर लैजाने गरेकी छु। यसपालिको स्थानीय चुनावमा आफ्नै विद्यालयका सामाजिक विषयका शिक्षक गंगाराम ओझालाई लगेँ। उहाँ इमान्दार शिक्षक हो। मैले भनेको ठाउँमा हालिदिनु भएको होला भन्ने आशा गरेकी छु। राईले २०७० र २०७४ सालको चुनावमा धनगढीको चर्चित निजी विद्यालयका सञ्चालकले मत हालिदिएका बताइन्। धनगढी उपमहानगर ३ की भुखनी राना ८४ वर्षकी भइन्। उनले कुनै पनि निर्वाचनमा आफूले मत हालिनन्। असाक्षर भुखनीका लागि उनका छिमेकीहरू नै मत हाल्ने सहयोगी भए। भुखनी भन्छिन्, भोट हाल्न आउँदैन। छोराहरूलाई पनि आउँथेन। त्यतिबेला नजिकका छिमेकीले हाल्दिन्थे, अहिले नातिहरूले हाल्दिन्छन्। हिक्मतबहादुर नेपाली दैलेख, शिवराज भट्ट धनगढी, मनिका झाजनकपुरधाम"
चुनावी नारामै सीमित झापाका पुल,"झापा : हरेक निर्वाचनमा नेताहरूको चुनावी नारा बनेका झापाका अधिकांश नदीहरूमा पक्की पुल र झोलुंगे पुल नबन्दा स्थानीयले वर्षौंदेखि सास्ती झेल्दै आएका छन्। यस पल्ट पक्का नदीहरूमा पुल बनिहाल्छ भन्दै हरेक चुनावमा राजनीतिक दल र तिनका उम्मेदवारहरूले स्थानीय मतदाताहरूलाई एउटै आश्वासन दिँदै आए तापनि ती समस्याको अन्त्य अझै नभएको स्थानीयवासी बताउँछन्। विशेषगरी झापाको दक्षिणी क्षेत्र भएर बग्ने मेची, बिरीङ, कनकाई, रतुवा र निन्दा नदी तर्न स्थानीयले बर्खायाममा जोखिमपूर्ण र हिउँदमा बाँसको पुलको सहारामा ओहोरदोहोर गर्नुपर्ने बाध्यता छ। साथै, डुंगा वा बाँसे पुल चढ्दा स्थानीयले चर्को शुल्क तिर्नुपर्ने समस्या पनि त्यस्तै छ। भारतीय सीमा नाका जोडिएको कचनकवल गाउँपालिका५ पाठामारी भएर बग्ने मेची नदीमा ६ वर्षदेखि निर्माणाधीन झोलुंगे पुल अलपत्र छाडेर ठेकेदार बेपत्ता छन्। आर्थिक वर्ष २०७२०७३ मा ठेक्का लागेको झोलुंगे पुल नबन्दा त्यहाँका स्थानीय बर्खामा डुंगा र हिउँदमा बाँसे पुल चढ्दै आएका छन्। स्थानीय इन्तियाज आलमले कचनकवल गाउँपालिकाबाट डुंगा र बाँसे पुलको ठेक्का लिएर स्थानीयबाट रकम असुल्दै आएको छ। डुंगामा मोटरसाइकलको भारु ५०, साइकलको भारु ३० र मान्छेको भारु २० लिँदै आएको छ। बाँसे पुल बनिरहेकाले सो नदीमा अहिले पनि डुंगा चलिरहेको छ। मेचीमा पुल नबन्दा यहाँका स्थानीयलाई धेरै समस्या छ, स्थानीय कार्तिकलाल गणेशले भने, नेताहरू आएर हेर्छ, अनि फर्किन्छ, उनीहरूको अरू काम नै के छ र ? उनले थपे, चुनाव आउँदा गाउँ पस्ने नेताहरूको एउटै नारा छ, मलाई जिताउनुहोस् यस वर्षभित्र पक्का झोलुंगे पुल बनाइदिन्छौं। संघीय मामिला तथा सामान्य प्रशासन मन्त्रालयअन्तर्गतको सस्पेन्सन ब्रिज डिभिजन ललितपुरले निलगिरीमहावीर जेभी काठमाडौंलाई २०७३ मंसिर १२ गते ठेक्का दिएको थियो। सो निर्माण कम्पनीले ३ करोड ६४ लाख रुपैयाँमा पुलको ठेक्का लिएको छ। पुलको लम्बाइ ४४२ दशमलव ४५ मिटर र चौडाइ ४ फिट रहेको सस्पेन्सन ब्रिज डिभिजनले जनाएको छ। ६ वर्ष बित्न लाग्दासमेत निर्माण कम्पनीका युवराज डाँगीले पुलको दुई वटा पिलर खडा गरी अलपत्र अवस्थामा छाडेपछि सस्पेन्सन ब्रिज डिभिजनका योजना प्रमुख भरत अर्यालले आफैं निर्माण स्थल पुगेर विषयवस्तु बुझेका छन्। निर्माण कम्पनीले अब पनि अधुरो काम पूरा नगरे कानुन बमोजिम कारबाही प्रक्रिया अघि बढाउने योजना रहेको प्रमुख अर्यालले बताए। कचनकवल गाउँपालिका१ स्थित पिन्डलबारीको अवस्था पनि त्यस्तै छ। बिरीङ नदीमा निर्माणाधीन अवस्थामा रहेको झोलुङे पुल नबन्दा त्यहाँका जनताले पनि वर्षौंदेखि सास्ती झेल्दै आएका छन्। बर्खामा प्लालिस्टको ड्रम र बाँसले बनाएको डुंगा (फेरी) अनि हिउँदमा बाँसे पुलबाट प्रयोग गर्नुपर्ने त्यहाँको समस्या छ। डुंगा र बाँसे पुल चढ्दा स्थानीयले पैसा तिर्नुपर्ने हुन्छ। मोटरसाइकलको ८० रुपैयाँ र साइकलसहित मान्छेको ३० रुपैयाँ स्थानीय तेजनारायण राजवंशीले असुल्दै आएका छन्। गाउँपालिकाले सहयोग नगर्दा पुल बनाएको खर्च उठाउँदै आएको उनले बताए। सस्पेन्सन ब्रिज डिभिजनले पनि बिरीङ नदीमा आर्थिक वर्ष २०७५०७६मा झोलुंगे पुल बनाउन ठेक्का लगाएको थियो। सो पुलको ठेक्का बिएलटी निर्माण कम्पनीले लिएको हो। कम्पनीले एउटा पिलर अधुरो छाडेर काम ठप्प राखेको छ। यस पल्ट नदीले धार परिवर्तन गर्दा ठेक्का लागेको पुलको टेन्डर रद्द गरी नयाँ प्रक्रियाबाट ठेक्का लगाउनु पर्ने अवस्था देखिएको योजना प्रमुख अर्यालले बताए। पहिला सानो लम्बाइको पुल बनाउन लागेकोमा अहिले लामो पुल बनाउने पर्ने देखिएको उनको भनाइ छ। यता भद्रपुर ३ स्थित भैसाबाडीबासीले पनि मेची नदीमा अस्थायी बाँसे पुल बनाउँदै आएका छन्। भारतीय बजार ओहोरदोहोरका लागि त्यहाँ स्थानीयले बाँसे पुल बनाउन लागेका हुन्। यो राप्रपाका अध्यक्ष राजेन्द्रप्रसाद लिङ्देन र नेपाली कांग्रेस नेता कृष्णप्रसाद सिटौलाको निर्वाचन क्षेत्र हो। त्यसैगरी एमालेका केपी शर्मा ओलीको निर्वाचन क्षेत्र झापा ५ मा पनि स्थानीयलाई त्यस्तै समस्या छ। हुलाकी राजमार्ग जोड्ने गौरीगञ्ज गाउँपालिका५ स्थित रतुवा नदीमा पक्की पुल नबन्दा त्यहाँका स्थानीयले बर्खायाममा जोखिमपूर्ण यात्रा गर्न बाध्य छन्। अहिले नदीमा अस्थायी बाँसे पुल बनाइएको छ। बाँसे पुल तर्न मोटरसाइकलले १०० रुपैयाँ, साइकलसहित मान्छेको ५० रुपैयाँ र मान्छेको २० रुपैयाँ शुल्क तोकिएको छ। नदीमा पक्की पुल बनाउने ठेक्का आर्थिक वर्ष २०६४०६५ मा कालिका ओसिए जेभीले लिएको हो। ठेक्का लागेको पुल १५ वर्ष बितिसक्दा पनि अधुरै छ। निर्माण कम्पनीले १० करोड ३२ लाख ९१ हजार रुपैयाँमा पुलको ठेक्का लिएको हो। ठेकेदारले अहिलेसम्म नदीमा पुल आधा भाग पनि नढाक्ने गरी बनाएपछि स्थानीय समस्यामा छन्। त्यस्तै, गौरीगञ्ज३ स्थित नेहेरा खोलाको पक्की पुल पनि अधुरै छ। त्यहाँ काठको पुल बनाइएको छ। त्यहाँका स्थानीयले पनि जोखिमपूर्ण यात्रा गरिरहेका छन्। त्यस्तै प्रतिनिधिसभा सदस्य तथा नेकपा एमालेका नेता लालप्रसाद सावाँ लिम्बु (एलपी)को निर्वाचन क्षेत्र झापा ४ मा पनि दुई वटा पक्की पुल वर्षौंदेखि अलपत्र छन्। हुलाकी राजमार्गअन्तर्गतको कनकाई र बिरीङ नदीमा पुल नबन्दा त्यहाँका स्थानीय बर्खामा डुंगा र हिउँदमा बाँसे पुल प्रयोग गर्न बाध्य छन्।"
दार्चुलामा ठगुन्नाको ह्याट्रिक कि बडुको कमब्याक ?,"दार्चुला : दार्चुलामा सत्ता गठबन्धनका तर्फबाट नेपाली कांग्रेसका दीलेन्द्र प्रसाद बडु र नेकपा एमालेका गणेश सिंह ठगुन्नाबीच कडा प्रतिस्पर्धा हुने भएको छ। बडु बहालवाला उद्योग, वाणिज्य तथा आपूर्तिमन्त्री हुन् भने ठगुन्ना केपी ओली सरकारका पूर्व मन्त्री हुन्। बडु यसअघि दुईपटक समानुपातिकबाट सांसद बनेका हुन् भने गठुन्ना प्रत्यक्षमा जित्दै आएका नेता हुन्। ठगुन्ना २०७० साल र २०७४ सालका अपराजित राजनीतिक खेलाडी हुन्। बडुले यसपाली पनि समानुपातिकमा बस्न नपाउने भएकाले उनले प्रत्यक्षमा प्रतिस्पर्धा गरेका हुन्। बडुलाई दार्चुलामा सत्ता गठबन्धन अथवा नेकपा माओवादी केन्द्र र एकीकृत समाजवादीको साथ छ। देशका ठूला दलहरूले दार्चुलालाई राजनीतिक रणभुमीको केन्द्रबिन्दु बनाएका छन्। नेकपा एमालेका अध्यक्ष केपी शर्मा ओलीले दार्चुलाको खंगलाबाटै आफ्नो चुनावी प्रचार अभियानको सुरुआत गरेका थिए भने सत्ता गठबन्धनले पनि दार्चुलामा चुनावी सभा गरिसकेको छ। एमालेले चुच्चे नक्सालाई सुदूरपश्चिमको राजनीतिका लागि महत्वपूर्ण ऐजेन्डाका रुपमा अघि बढाएको छ। तर, कांग्रेसमाओवादीको गठबन्धनले पनि चुच्चे नक्सालाई नै प्राथमिकता दिँदै आएको छ। जिल्ला निर्वाचन कार्यालयको तथ्यांकअनुसार दार्चुलामा ८९ हजार १५४ मतदाता रहेका छन्। ९ वटा स्थानीय तह रहेको दार्चुलामा कांग्रेस यसपालीको चुनावमा नील रह्यो। यहाँ ५ पालिका एमाले र ४ पालिकामा नेकपा माओवादी केन्द्रले जितेको छ। कांग्रेसका हेविवेट नेता बडुले दार्चुलामा एक स्थानीय तह पनि जिताउन नसकेको आरोप त उनलाई छँदैछ, त्यसैमा दार्चुलामा कम बस्ने नेतामा पनि बडुको नाम आउँछ। २०७४ सालको निर्वाचनको तथ्यांक हेर्ने हो भने एमालेका गणेश सिंह ठगुन्नाले ६ हजार ७ सय ६५ मत अन्तरले जितेका छन्। त्यतिबेला ठगुन्नाका प्रतिस्पर्धी कांग्रेसका विक्रम सिंह धामी थिए। कांग्रेसले यसपाली धामीलाई दार्चुला २ बाट प्रदेशसभा सदस्यमा टिकट दिइएको छ। त्यो क्षेत्र धामीको नभएकाले पनि उनलाई चुनाव जित्ने चुनौति थपिएको छ। धामी देउवा पक्षका नेता हुन भने बडु कोइराला पक्षमा गनिन्छन्। कांग्रेस सरकारमा जानेवित्तिकै कोइराला पक्षबाट मन्त्री पाइहाल्ने बडु यसपाली पनि सोही कोटाबाट टिकट पाएका नेता हुन्। २०७४ सालको निर्वाचनमा नेकपा एमाले र नेकपा माओवादी केन्द्रको तालमेलका कारण धेरै मतान्तरले जितेका ठगुन्नालाई पनि यसपाली सत्ता गठबन्धनसँग जित्न सहज भने छैन। यसपाली नेकपा माओवादी केन्द्र कांग्रेससँग जोडिएको छ भने एमालेको केही भाग पनि समाजवादी भएको छ। हुन त, स्थानीय तहको निर्वाचनको तथ्यांक केलाउँदा नेकपा एमाले दार्चुलामा सत्ता गठबन्धनभन्दा पनि बलियो छ। स्थानीय तह निर्वाचनमा गठबन्धनले २९ हजार ७ सय ५० मत पाउँदा एमाले एक्लैले ३० हजार ४ सय २ मत प्राप्त गरेको छ। सत्ता गठबन्धनकै अर्को घटक नेकपा (एकीकृत समाजवादी) ले १ सय ५३ मत प्राप्त गरेको थियो। एमालेमा संगठन तथा आन्तरिक एकता बलियो हुनु, स्थानीय तह निर्वाचनको मत परिणाम अनुकुल हुनु, पालिका चुनावपछि कांग्रेस, माओवादी र समाजवादीका केही प्रदेश र जिल्ला कमिटीका नेतासहित कार्यकर्ताले एमाले प्रवेश गर्नुले ठगुन्नालाई फाइदा भएको छ। हामी स्थानीय तहको निर्वाचनमा गठबन्धनभन्दा बलिया छौं, त्यसैले दार्चुलामा एमालेले जित्छ ठगुन्नाले भने। बडु भने माओवादीको आसमा छन्। गठबन्धनले सघाए जित्ने उनको पनि दाउ छ। गठबन्धनका सबै पार्टीको मत जोड्दा एमालेको हाराहारीमा पुग्नु, केन्द्रीय राजनीतिमा बलियो प्रभाव हुनु, अहिले पनि सरकारमा हुनु जस्ता कारणले बडुले चुनाव जित्ने कांग्रेसको दाबी छ। दार्चुलाका विभिन्न स्थानमा खाद्य डिपोहरू सञ्चालनमा ल्याएँ, नेपालभारत जोड्ने मोटरेबल पुलको शिलान्यास भयो, दार्चुलाको च्यांग्रा काठमाडौंमा बिक्री भयो, उद्यमीलाई प्रविधि हस्तान्तरण गरियो, मैले गरेका यी काम जनताले देखेका छन्, त्यसैले मलाई भोट दिन्छन्, बडुले भने।"
मजदुर बिमुख राजनीति,"नेपालको संविधानले मुलुकलाई समाजवादमा लैजाने भन्छ। नेताका बोलीपिच्छे समाजवाद उच्चारण हुन्छ। संविधानले समाजवादको व्याख्या गर्दैन। कस्तो हुन्छ समाजवाद र नेपालीलाई के गर्छ त्यसले ? संविधानका अक्षरले केही भन्दैनन्। नेताहरूले पनि समाजवादको व्याख्यान राम्ररी गर्दैनन्। फगत सुगा रटाइँ चाहिँ गरिरहन्छन्। प्रमुख दलहरू एमाले, कांग्रेस र माओवादीले आफूहरूलाई समाजवादी नै भन्न रुचाउँछन्। कतिपय पार्टीहरूको नामै पनि समाजवादी छ। राजनीतिक शब्दावलीको अर्थ जसले जे जसरी अथ्र्याए पनि नेपाली जनतालाई के चाहिँ परेको छ भने समाजवाद भनेको पक्कै जनताले सुख पाउने व्यवस्था होला। त्यही मनोविज्ञान बुझेरै दल र नेताहरूले समाजवादको रटान गरिरहन्छन्। साधारण र गरिखाने वर्गको नेपालीलाई समाजवादको अर्थभन्दा पनि उसलाई भोको पेटको अर्थ थाहा हुन्छ। आफ्नो गास, बास, कपास र शिक्षा, स्वास्थ्यको अर्थ थाहा हुन्छ। रोजगारीको अर्थ थाहा हुन्छ। किनभने उसले अहिले बेहोरिरहेको सबैभन्दा आधारभूत समस्या त्यही हो। तिनै समस्याको समाधान भइदिने हो भने उसले समाजवाद आएको ठान्छ। तर आधारभूत वर्गको नेपालीलाई लक्ष्य गरेर चाहिँ कुनै पनि दलले त्यस्तो केही काम गरेका छैनन्। आज पनि २१ प्रतिशत जति नेपाली गरिबीको रेखामुनि रहेको नेपालको जीवनस्तर सर्वेक्षणको तथ्यांक छ। गरिबीलाई अर्थसँग मात्रै नजोडी हेर्दा शिक्षा, स्वास्थ्य र रोजगारीका कसीमा राख्ने हो भने सरकारले भनेको भन्दा धेरै नेपाली गरिब देखिन सक्छन्। यसपालिको चुनावमा पनि उम्मेदवारहरूले समृद्धिको नारा खुबै चर्काएका छन्। सुखी नेपाली समृद्ध नेपाल त प्रमुख प्रतिपक्ष दलको नारै छ। तर मजदुर वर्गलाई सम्बोधन गर्ने गरी प्रमुख दलहरूले खास ठोस कुनै कार्यक्रम ल्याएका छैनन्। चुनावपछि बनाउने सरकारबारे दलहरू बोलिनै रहेका छन्। तर ठोस काम के गर्छाैं भन्न सकेका छैनन्। गरिबी निवारणमा उनीहरूको कार्यक्रम के हो ? शिक्षामा के हो ? र स्वास्थ्यमा के हो ? सबैमा अमूर्त कुरामात्रै छन्। शिक्षामा पहुँच बढ्छ गरिबी आफैं न्यूनीकरण हुँदै जान्छ। अध्ययनहरूले त्यस्तै देखाउँछन्। काठमाडौंको असन, महाबौद्धलगायत भित्री बजारमा भारी बोक्ने भरियाहरूलाई प्रतिनिधि मान्ने हो भने पनि त्यही कुरा सावित हुन्छ। भारी बोक्ने मजदुरी गर्ने जति पनि छन्, उनीहरू पढाइलेखाइ नभएकैले भरिया बनेका छन्। दिनभरि भारी बोक्दा पनि उनीहरूलाई जीवन गुजारा गर्न कठिन छ। परिश्रम गर्दा नै जीवन परिवर्तन हुन्छ भन्ने मान्ने हो भने भरियाहरूको हकमा असत्य सावित भइरहेको छ। उनीहरूको श्रम र पसिनामा कुनै कमी छैन, तर जीवनस्तर उकासिएको हुँदैन। भारी बोक्नेहरूको ज्यालाको न कुनै ठेगान हुन्छ न भएको आम्दानीलाई बचत गर्दै सानोतिनो लगानी गर्ने सीप कौशल उनीहरूले जानेका छन्। सरकारले त्यो वर्गलाई हेरेर कहिल्यै नीति निर्माण गरेका भए पो ? बरु भारी बोकेर एक हजार रुपैयाँ कमाए पनि कर तिर्नुपर्ने नियमचाहिँ कुनै बेलाको समाजवादी सरकारले ल्याएको थियो र आलोचित हुनु परेको थियो। भारी बोक्ने, कुटो कोदालो गर्ने, ज्यामी मजदुरी गर्नेलगायत थुप्रै खाले अनौपचारिक क्षेत्रका मजदुरलाई सरकारले लक्ष्य गरी उनीहरूको सामाजिक सुरक्षाको कदम चालेको छैन। त्यसो त औपचारिक संघसंस्थामै निर्भरहरू नै पनि त्यस्ता सुरक्षाबाट बञ्चित छन्। तर, वास्तविक अर्थको समाजवाद भनेको सामाजिक सुरक्षाको सुनिश्चितता पक्कै हो। तर, सरकारले त्यसतर्फ ध्यान नदिएकै, काम नगरेकै कारण आज पनि ठूलो वर्ग हुँदामात्रै खाने स्थिति जस्ताको तस्तै छ। जबकि प्रमुख दलहरू एमाले र कांग्रेस स्थापनाकालदेखि मजदुर वर्गसँगै जोडिएर अघि बढेका हुन्। मजदुर आन्दोलनसँग यी पार्टीहरूको अन्योन्याश्रित सम्बन्ध भने कायम भइरहन सकेन। झन् वर्गीय संघर्ष चलाएको माओवादीका नेताहरू आफैंले आफ्नोमात्रै वर्गउत्थान गरे। आसन्न निर्वाचनले गरिखाने र हुँदा खाने वर्गलाई छोएकै छैन। तर दलहरूले पनि वास्ता नगरेको वर्ग चुनावबाट बिमुख छैन। असन, महाबौद्धतिर भारी बोक्नेहरू पनि भोट दिन जाने दिन गनिरहेका छन्। तर भोट हाल्दैमा केही भइहाल्ला भन्ने झिनोमात्रै आशा छ उनीहरूमा। यसअघिका चुनावमा पनि भोट हालेकै थिए। तर उनीहरूको जीवनमा कुनै फेरबदल आएन। जो जसले चुनाव जिते तिनीहरूकै जीवनमात्रै फेरियो।"
नेपालगन्जमा बम विष्फोट हुँदा दुई जना घाइते,नेपालगन्ज : नेपालगन्जमा प्रेसर कुकर बम विष्फोट हुँदा दुई जना घाइते भएका छन्। घाइते हुने दुवै विप्लवका कार्यकर्ता हुन्। घाइते हुनेमा २७ वर्षीय डिल्लीबहादुर बीसी र ३३ वर्षीय धर्मबहादुर सुनार रहेका छन्। उनीहरूको नेपालगन्ज मेडिकल कलेज शिक्षण अस्पतालमा उपचार भइरहेको छ। अरू पनि छ कि भनेर नेपाली सेनाले सर्च गरिरहेको छ।
४ दिन रेलसेवा बन्द हुने,जनकपुरधाम : आसन्न निर्वाचनलाई दृष्टिगत गर्दै जनकपुरधाम जयनगर रेलसेवा बिहीबारदेखि चार दिनसम्म बन्द हुने भएको छ। नेपाल रेल्वे कम्पनी लिमिटेडले बुधबार जारी गरेको सूचना अनुसार निर्वाचनका कारण मंसिर १ गतेदेखि ४ गतेसम्मको सम्पूर्ण रेल सेवा बन्द हुने छ। मंसिर ५ गतेदेखि पुनः रेल सेवा नियमित रूपमा सञ्चालनमा आउने कम्पनीका प्रबन्ध सञ्चालक झाले जानकारी गराए। जनकपुरको कुर्थादेखि भारतको जयनगरसम्म ३५ किलोमिटर ब्रोडगेज रेल सेवा सञ्चालनमा रहेको छ। दैनिक दुईपटक सञ्चालन हुँदै आएको आएको रेल सेवाले हजारौं यात्रीहरूका लागि यस क्षेत्रमा यात्रा सहज गरेको छ। निर्वाचनमा शान्ति सुरक्षा व्यवस्थापनका लागि नेपाल भारत सीमा नाका मंसिर १ गतेदेखि ४ गतेसम्म बन्द हुने भएकाले रेल सेवा पनि बन्द गरिएको हो। सीमा नाका व्यवस्थापनका विषयमा नेपाल भारतका सुरक्षा अधिकारीहरूबीच भारतको मधुबन्नी जिल्लाको जयनगरमा संयुक्त बैठक बसेर मंसिर ४ गतेसम्म नाका बन्द गर्ने निर्णय गरिएको हो।
साम्प्रदायिकता भड्काउन खोजेको भन्दै एमाले उम्मेदवारविरुद्ध आयोगमा उजुरी,"वीरगन्ज : पर्सा क्षेत्र नम्बर ४ का प्रतिनिधिसभा सदस्य उम्मेदवार जालिम मियाँले जातीय र साम्प्रदायिकता भड्काउन खोजेको भन्दै निर्वाचन आयोगमा उजुरी परेको छ। पर्सा ४ मा नेकपा एमालेजसपा गठबन्धनबाट प्रतिनिधिसभा सदस्यमा एमालेका उम्मेदवार मियाँले चुनावी सभाका क्रममा मधेसी पहाडीबीच साम्प्रदायिकता फैलाउने गरी अभिव्यक्ति दिएको भन्दै त्यहि क्षेत्रबाट प्रतिनिधिसभा सदस्यमा नेपाली कांग्रेसका उम्मेदवार रमेश रिजालले बुधबार उजुरी दिएका हुन्। रिजालले मियाँलाई कारबाहीको माग गर्दै निर्वाचन आयोग, जिल्ला निर्वाचन कार्यालय पर्सा र पर्सा क्षेत्र नम्बर ४ को निर्वाचन अधिकृतको कार्यालयमा इमेल मार्फत उजुरी पठाएका हुन्। रिजालले दिएको उजुरीमा भनिएको छ'पर्सा क्षेत्र नम्बर ४ मा पर्ने धोबिनी गाँउपालिका वडा नम्बर ५ जगरनाथपुर टोलमा मंगलबार आयोजित चुनावी सभालाई सम्बोधन गर्दै एमाले उम्मेदवार मियाँले निर्वाचनलाई प्रभावित पार्न पहाडी समुदायलाई गाली गलौज गर्दै निर्वाचन आचारसंहिता र कानुनको धज्जी उडाउनुका साथै मधेसीपहाडी समुदायबी द्वन्द्व भड्काउने काम गरेकाले मियाँ विरुद्ध आवश्यक कारबाहीको माग गर्दछु।' निर्वाचन आचार संहिता २०७९ को दफा १३ को १ (ब) मा कुनै साम्प्रदायिक विद्वेष फैलाउनेगरी प्रचारप्रसार गर्न वा मत माग्न नुहुने व्यवस्था गरेको छ। एमालेका उम्मेदवार मियाँले सामाजिक सदभाव भड्काउने गरी दिएको अभिव्यक्ति सहितको भिडियो र लिखित निवेदन निर्वाचन आयोग, जिल्ला निर्वाचन कार्यालय र निर्वाचन अधिकृतको कार्यालयमा इमेल मार्फत पठाएको कांग्रेस उमेदवार रिजालले बताए। निर्वाचन कसुर सजाय ऐन २०७३ को दफा २२ को १ (ग) मा कुनै धर्म जातजाती वर्ग,क्षेत्र वा सम्प्रदाय बीचको सम्बन्धमा खलल पुर्याउने वा हिंसात्मक कार्य गर्न दुरुत्साहन गर्ने वा भाषा, धर्म, समुदाय वा क्षेत्रियताका आधारमा घृणा वा विद्वेष उत्पन्न गर्न नहुने व्यवस्था छ। उक्त दफाको (२)मा यस्तो कसुर गर्नेलाई २ लाख रुपियाँ जरिवाना र ३ वर्ष कैद सजाय हुने व्यवस्था रहेको छ। पर्सा क्षेत्र नम्बर ४ का प्रतिनिधिसभा सदस्य उम्मेदवार जालिम मियाँ।"
हिन्दू अधिराज्यको पक्षमा रहेका उम्मेदवारलाई मतदान गर्न अपिल,"हेटौंडा : विश्व हिन्दू महासंघले आगामी मंसिर ४ गते हुने प्रतिनिधिसभा र प्रदेशसभा निर्वाचनमा भाषा, धर्म र संस्कृतिको संरक्षणमा समर्पित हिन्दू अधिराज्यको पक्षधर दलका उम्मेदवारलाई मतदान गर्न आह्वान गरेको छ। महासंघकी अध्यक्ष अस्मिता भन्डारीले बुधबार विज्ञप्ति जारी गर्दै स्वार्थी र विधर्मी नेताहरूलाई पटक पटक नेतृत्वमा पठाउँदा भाषा, धर्म र संस्कृति मात्र नभई सामाजिक सद्भाव, परम्परा तथा धार्मिक मूल्य मान्यता र सांस्कृतिक एकतामा दिनानुदिन विचलन पैदा भइरहेको भन्दै अब सचेत हुनुपर्ने बेला आएको उल्लेख गरिन्। नेपाल संसारकै एकमात्र हिन्दू अधिराज्यको पहिचान भएको देश भएको भन्दै उनले विधर्मीको इसारा र आर्थिक प्रलोभनमा परी जनचाहना विपरीत धर्म निरपेक्ष गरिएको भन्दै आपत्ति जनाइन्। उनले यो निर्वाचनमा हिन्दू अधिराज्यको पक्षमा रहेका उम्मेदवारलाई मत दिई भाषा, धर्म र संस्कृतिको रक्षा गर्न सबैलाई अपिल गरिन्।"
गृह मन्त्रालयलाई निर्वाचन सुरक्षाबारे ११ बुँदे निर्देशन,"काठमाडौं : उच्चस्तरीय निर्वाचन सुरक्षा समितिको बुधबार बसेको बैठकले गृह मन्त्रालयलाई निर्वाचन सुरक्षाबारे ११ बुँदे निर्देशन दिने निर्णय गरेको छ। समितिको बैठकले गृह मन्त्रालयमार्फत सम्बद्ध निकायलाई निर्वाचनलाई स्वच्छ, स्वतन्त्र, निश्पक्ष र भयरहित रूपमा सम्पन्न गर्न गराउन विभिन्न निर्देशन दिने निर्णय गरेको हो। यी हुन् समितिका निर्णय : १ यही मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचन, २०७९ का सन्दर्भमा निर्वाचन बिथोल्ने वा बहिस्कार गर्ने, बुथ कब्जा गर्ने, मतदातालाई मतदानको अवसरबाट वञ्चित गर्ने, डर, धाक, धम्की दिने लगायतका कार्यहरू गरी निर्वाचनको स्वच्छतामा असर पुर्याउने कुनै पनि गतिविधिहरू नगर्न नगराउन उपयुक्त सुरक्षा रणनीति अवलम्बन गर्ने। २ निर्वाचनमा आचारसंहिता उल्लंघनका गतिविधि, निर्वाचन प्रचारप्रसार निषेध अवधिमा हुन सक्ने अवाञ्छित गतिविधि, हातहतियार निषेधजस्ता कार्यहरूको निगरानी गरी पूर्ण रूपमा नियन्त्रणका लागि सम्बद्ध सबै पक्षहरू सक्रिय रूपमा परिचालित हुने। ३ निर्वाचनको मितिभन्दा ४८ घण्टा अगाडिदेखि निर्वाचनको अन्तिम परिणाम घोषणा नभएसम्म मादक पदार्थ बिक्री वितरण तथा सेवनमा प्रतिबन्ध लगाउने। ४ मतदानको दिनको ४८ घण्टा अगाडी देखि प्रचारप्रसार गर्न निषेध गरिएकोले उक्त अवधिमा सुरक्षा निकायले निगरानी बढाई प्रचारप्रसार लगायतका निर्वाचन कानून प्रतिकूल हुने कुनै पनि प्रकारका अवाञ्छित गविविधिहरू पूर्णरूपमा नियन्त्रण गर्ने। ५ निर्वाचन आयोगबाट जारी गरिएको मतदानको दिनको सवारी आवागमन व्यवस्थापन सम्बन्धी मापदण्ड, २०७९ को पूर्ण पालना गरी, गराई मतदानका दिन सवारीको व्यवस्थित आवागमनको प्रबन्ध गर्ने। ६ निर्वाचन सुरक्षाका लागि प्रत्येक मतदान केन्द्रमा ३० मिनेट भित्र पुग्न सक्ने गरी पर्याप्त रिजर्भ फोर्सको व्यवस्था मिलाउने, निर्वाचन सुरक्षा जोखिमका आधारमा आवश्यकता अनुसार सुरक्षा गस्ती परिचालन गर्ने। ७ निर्वाचनलाई शान्तिपूर्ण रूपमा निर्वाचनलाई शान्तिपूर्ण रूपमा सम्पन्न गर्न क्षेत्रगत संवेदनशीलता समेतलाई मध्यनजर गरी पर्याप्त मात्रामा अधिकार सम्पन्न घुम्ती टोली परिचालन गर्ने व्यवस्था मिलाउने। उक्त घुम्ती टोलीले निर्वाचन आचारसंहिता, २०७९ तथा निर्वाचन (कसुर तथा सजाय), ऐन, २०७३ बमोजिम निषेध गरेका विषयमा सघन अनुगमन र कारवाही गर्ने र स्थानीय प्रशासन ऐन, २०२८ बमोजिम प्रमुख जिल्ला अधिकारीबाट प्रत्यायोजित अधिकार समेत प्रयोग गर्ने। यसरी घुम्ती टोली परिचालन गर्दा महानगरपालिका, उपमहानगरपालिका, जिल्ला सदरमुकाम रहेका पालिका र काठमाडौँ उपत्यका बाहेकका अति संवेदनशील र संवेदनशील निर्वाचन क्षेत्रहरूमा आवश्यकता हेरी परिचालन गर्नेे। ८ निर्वाचन सम्पन्न भएपश्चात् मतपत्र सहितको मतपेटिका ढुवानी सम्बन्धी कार्ययोजना तयार गरी कार्यान्वयन गर्ने। ९ निर्वाचन (मतदान) का दिन सबै आममतदाताहरूले निर्वाध रूपमा मतदान गरी आफ्नो मताधिकार सुनिश्चित हुने वातावरण तय गर्ने व्यवस्था मिलाउने। १० आयोगको संयुक्त निर्वाचन सञ्चालन केन्द्रमा प्राप्त भएका निर्वाचन सञ्चालन तथा व्यवस्थापन सम्बन्धी गतिविधिहरूको अध्ययन गरी आवश्यकता अनुसार नियन्त्रण र व्यवस्थापनका लागि सम्बद्ध सबै पक्षहरूले उपयुक्त कार्ययोजना बनाई प्रभावकारी कार्यान्वयनको व्यवस्था मिलाउने। ११ मतगणना कार्यलाई निर्वाध रूपमा सञ्चालन गर्न मतगणनास्थलको पर्याप्त सुरक्षा प्रबन्ध मिलाउने तथा सम्बद्ध निकायले सो को योजनाबद्ध तयारी र व्यवस्थापन गर्ने, गराउने।"
रसुवामा १४ कैदीबन्दीले मतदान गर्ने,"काठमाडौं : आगामी मंसिर ४ गते हुने प्रतिनिधिसभा तथा प्रदेशसभा निर्वाचनमा रसुवामा १४ कैदीबन्दीले मतदान गर्ने भएका छन्। कैदीबन्दीले मतदान गर्नका लागि कारागारमा नै अस्थायी मतदान केन्द्र निर्माण गरिएको छ। जिल्ला निर्वाचन कार्यालयका अनुसार जिल्ला कारागारका कैदीबन्दी र राष्ट्रसेवक कर्मचारीका लागि मतदान गराउने व्यवस्थाका मिलाउन दुईवटा अस्थायी मतदान केन्द्र थप गरिएको छ। समानुपातिकतर्फमा राष्ट्रसेवक र अन्य मतदातालाई मतदानमा सरिक गराउने नीतिअनुरूप कारागार एवं जिल्ला समन्वय समितिको परिसरमा अस्थायी मतदान केन्द्र राख्ने निर्णय भएको जिल्ला निर्वाचन अधिकारी श्रीराम थापाले जानकारी दिए। उनका अनुसार जिल्ला समन्वय समितिको मतदान केन्द्रबाट सुरक्षा निकायको साथै निजामती कर्मचारी मतदान गर्ने छन्। समानुपातिकतर्फ मतदान गर्न पाउने राष्ट्रसेवकमध्ये निजामतिमा छ सय १२, नेपाली सेनाका ७२, सशस्त्र प्रहरी बलका ५७ र नेपाल प्रहरीका ३७ जना छन्।"
भिडियो सन्देश जारी गर्दै ओलीले भने मतदान गर्नुअघि दुई भविष्यलाई सम्झिनुस्,"काठमाडौं : नेकपा एमाले अध्यक्ष केपी शर्मा ओलीले मतदान गर्नुअघि दुई भविष्यलाई सम्झिन आग्रह गरेका छन्। बुधबार सामाजिक सञ्जालमार्फत् भिडियो सन्देश जारी गर्दै उनले मतदान गर्नुअघि आफ्नो र आफ्ना छोराछोरीको भविष्य सम्झिन आग्रह गरेका हुन्। उनले मंसिर ४ गतेको चुनावले देश कसको हातमा सुम्पिने भन्ने कुराको निर्क्योल गर्ने भएकाले स्पष्ट निर्णय लिन आग्रहसमेत गरे। 'मंसिर ४ गते तपाईंले हाल्ने भोटले अबको पाँच वर्ष कसको हातमा देश सुम्पने भन्ने कुराको निर्क्योल गर्ने छ। शेरबहादुर देउवाको हातमा कि म केपी शर्मा ओलीको हातमा?,' उनले मतदातासँग प्रश्न गरेका छन्। उनले देश केही व्यक्ति र समूहको निजी स्वार्थ जोडिएर बनेको गठबन्धनले चलाइरहेको आरोप लगाए। गठबन्धनको कुनै राष्ट्रिय उद्देश्य नरहेको भन्दै उनले मंसिर ४ पछि यही गठबन्धन रहिरहे मुलुक बर्बादीतर्फ जाने बताए। उनले आफू पटकपटक मृत्युको मुखबाट फर्केर आएको भन्दै आफूले कहिल्यै झुटो नबोल्ने र सत्य नछोड्ने वाचा गरेका छन्। उनले दुई भविष्य सुनिश्चितताका लागि भिडियो सन्देशमार्फत् भोट मागेको स्पष्ट पारे। उनले एमालेका लागि भन्दा पनि राष्ट्रिय हित, स्वाधीनता, स्वाभिमानको रक्षा र पाँच वर्ष टिक्ने स्थायी सरकारका लागि भोट मागेको बताए। ओलीको सन्देश प्रिय मतदाता, अब स्पष्ट निर्णय लिने समय आएको छ। किनकि मंसिर ४ गते तपाईंले हाल्ने भोटले अबको पाँच वर्ष कसको हातमा देश सुम्पने भन्ने कुराको निर्क्योल गर्ने छ। शेरबहादुर देउवाको हातमा कि म केपी शर्मा ओलीको हातमा? त्यसैले भोट हाल्नुअघि दुई भविष्यलाई सम्झिनुहोला। पहिलो तपाइँको भविष्य र दोस्रो तपाईंका छोराछोरीको भविष्य। प्रिय मतदाता, म झुटो बोल्दिन सत्य छोड्दिनँ। तपाईंलाई थाहा छ, म पटकपटक मृत्युको मुखबाट फर्केर व्यक्ति हुँ। अहिले देश केही व्यक्ति र समूहको जिनी स्वार्थ जोडिएर बनेको गठबन्धनले चलाइरहेको छ। जसको कुनै राष्ट्रिय उद्देश्य छैन। यही गठबन्धन रहिरहने मुलुक बर्बाद हुनेछ। तपाईं र तपाईंका छोराछोरीको भविष्य पनि बर्बाद हुनेछ। त्यसैले म आज यस सन्देशमार्फत् तपाईंसँग भोट माग्दैछु। तर मैले मागेको भोट एमालेको जितको लागि होइन। म तपाईं र तपाईंको सन्ताको सुखका लागि। राष्ट्रिय हित, स्वाधीनता, स्वाभिमानको रक्षा र पाँच वर्ष टिक्ने स्थायी सरकारका लागि भोट माग्दैछु। यो त्यतिखेर मात्र सम्भव छ, जब तपाईंले सूर्य चिन्हमा मतदान गर्नुहुनेछ। त्यसैले सूर्य चिन्हमा मतदान गर्नुस्।"
बहुविवाहको मुद्दा लागेका उम्मेदवार सन्तोष कुमार मेहताको उम्मेदवारी खारेज,"काठमाडौंः निर्वाचन आयोगले सुनसरी४ को प्रदेश सभा २ का लोकतान्त्रिक समाजवादी पार्टी नेपालका उम्मेदवार सन्तोषकुमार मेहताको उम्मेदवारी खारेज गरेको छ । आयोगले बहुविवाहसम्बन्धी कसुर लागेका मेहताको उम्मेदवारी खारेज गरेको हो । आयोगले सूचना जारी गर्दै भनेको छ, प्रदेशसभा सदस्य निर्वाचन ऐन २०७४ को दफा १३ खण्ड (च) बमोजिम मेहताले बहुविवाहसम्बन्धी कसुरमा कैद सजाय पाइ त्यस्तो सजाय भुक्तान गरेको मितिले ३ वर्ष पूरा नभएकाले निजको उम्मेदवारी अयोग्य ठहर भइ खारेज गरिएको हो ।'"
मादकपदार्थ बिक्री वितरण तथा सेवन नगर्न निर्देशन,"काठमाडौं : निर्वाचन आयोगले मतदानको मितिभन्दा ४८ घण्टाअघिदेखि मतगणना सम्पन्न नभएसम्म मदिरा बिक्री वितरण र सेवन निषेध गराउन निर्देशन दिने निर्णय गरेको छ। आयोगको निर्देशनमा कहीँकतैबाट अवज्ञा भई मदिराको बिक्री वितरण, ओसारपसार र सेवन गरेको गराएको वा निर्वाचनको शान्ति भङ्ग गराएको पाइएमा आवश्यक कारबाहीका लागि नजिकको प्रहरीलाई सूचना गरी सहयोग गर्न आमनागरिकलाई अनुरोधसमेत गरेको छ।"
होटेलको खाना खर्चको बिल उपलब्ध गराउन निर्देशन,"काठमाडौं : निर्वाचन आयोगले होटेलको खाना खर्चको बिल उपलब्ध गराउन निर्देशन दिएको छ। आयोगले चितवनको होटल रोयल सेन्चुरी र नेपाल कम्युनिष्ट पार्टी (माओवादी केन्द्र) का जिल्ला अध्यक्षलाई पत्र पठाइ उक्त निर्देशन दिएको हो। यही कात्तिक २९ गतेको जनप्रदर्शनमा सहभागीलाई खाना खुवाइएको खर्चको बिलको प्रमाणित प्रति उपलब्ध निर्देशन दिएको आयोगले जनाएको छ। आयोगले सो पार्टीका जिल्ला अध्यक्षलाई २४ घन्टाभित्र स्पष्टीकरण पेस गर्न पनि भनेको छ। सो पार्टीका चितवन अध्यक्षले आफ्नो सामाजिक सञ्जालमा पोष्ट गरी उक्त दिन 'बिहान ८ बजे नारायणगढ लायन्स चोकबाट गठबन्धनको जनप्रदर्शन हुने हुँदा सम्पूर्ण नेता एवं कार्यकर्तामा सक्रिय उपस्थितिका लागि हार्दिक अनुरोध गरिन्छ, साथै जनप्रदर्शन पछि होटल रोयल सेन्चुरीमा खानाको व्यवस्था गरिएको छ' भन्ने व्यहोरा उल्लेख गरिएको सामग्री आयोगमा प्राप्त भएको विषयमा आयोगले पत्र पठाएको हो।"
देश विकास गर्न गठबन्धन नै चाहिन्छ: प्रधानमन्त्री देउवा,"डडेल्धुरा: प्रधानमन्त्री तथा नेपाली कांग्रेसका सभापति शेरबहादुर देउवाले देशको विकास गर्न गठबन्धन कै सरकार चाहिने बताएका छन् । गृहजिल्ला डडेल्धुराको भागेश्वर गाउँपालिका३ बोगटामा आयोजित चुनावी सभालाई सम्बोधन गर्दै प्रधामन्त्री देउवाले संविधान मिचिने खतरा बढेपछि गरिएको गठबन्धन देशको विकासका लागि टिकाउनुपर्ने बताए । संविधानको रक्षासँगै देशलाई समृद्ध बनाउन गठबन्धन अझै लामो समयसम्म गर्नुपर्ने आवश्यक रहेको उनको भनाइ छ। गठबन्धन जोगाउन मङ्सिर ४ गतेको निर्वाचनमा गठबन्धनका उम्मेदवारलाई जिताउन उनले मतदातासँग अपिल गरेका छन् । उनले भने, तपाइँहरूलाई थाहा छ । केपी ओलीले संविधान मिच्न खोज्नुभयो । त्यो पनि दुईदुई पटक । उहाँहरूले गठबन्धनको सरकार बनाएपछि राजनीतिक स्थिरता होला, देशमा विकास होला, देश समृद्ध हुन्छ भन्ने हामीलाई लागेको थियो । तर, उहाँले उल्टो गर्नुभयो । दुःख गरेर बनाएको नयाँ संविधान र लोकतन्त्रको मर्म विपरीत प्रतिनिधि सभा विघटन गरेर देशमा फेरि राजनीतिक अस्थिरता ल्याउन खोजियो । त्यसबाट जोगिन र देशलाई बचाउन हामीले गठबन्धन गरेका हौँ ।' प्रधानमन्त्रीले भने, 'डडेलधुराले मलाई ६ पटक जिताइसकेको छ । यसपटक पनि मलाई जिताउनु हुनेछ भन्नेमा विवश्वस्त छु।' चुनावी प्रचारप्रसारका लागि प्रधानमन्त्री देउवा बुधबार दोस्रो पटक गृहजिल्ला डडेल्धुरा पुगेका हुन् । चुनाव अवधीसम्म उनी डडेल्धुरा नै बस्ने योजना छ । पहिलो चरणमा चार दिन जिल्ला बसेका देउवले स्थानीय तहका सात पालिकामाा आयोजित सभालाई सम्बोधन गरेका थिए ।"
जित सुनिश्चित भइसक्यो: मन्त्री श्रेष्ठ (भिडियो वार्ता),"काठमाडौं: संस्कृति, पर्यटन तथा नागरिक उड्डयनमन्त्री जीवनराम श्रेष्ठ सत्ता गठबन्धनको तर्फबाट काठमाडौं८ का उम्मेदवार हुन् । उनी अहिले चुनावी अभियानका क्रममा घरदैलोमा व्यस्त छन् । जनतासँग भोट माग्दै हिँडेका श्रेष्ठ आफू जित नजिक पुगेको दावी गर्छन् । उनले पार्टी विभाजन, सत्ता गठबन्धन निर्माण, आगामी सरकार गठन तथा सत्ता गठबन्धनले चलाएको चुनावी अभियानसँगै गठबन्धनको आवश्यकताबारे अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग खुलेर कुराकानी गरेका छन् । हेर्नुहोस् श्रेष्ठसँग गरिएको कुराकानी ।"
यो गठबन्धन २० वर्ष टिक्छ : देउवा,"बैतडी : प्रधानमन्त्री एवं कांग्रेस सभापति शेरबहादुर देउवाले अहिलेको गठबन्धन २० वर्षसम्म टिक्ने बताएका छन्। बैतडीको शिवनाथ गाउँपालिकाको केन्द्र सुल्लेखानमा बुधबार लोकतान्त्रिक बाम गठबन्धनले आयोजना गरेको चुनावी सभालाई सम्बोधन गर्दै प्रधानमन्त्री देउवाले यो गठबन्धन १५ देखि २० वर्षसम्म टिक्ने दाबी गरेका हुन्। उनले लोकतान्त्रिक बाम गठबन्धनले देशलाई स्थायित्व दिने बताएका छन्। 'यो गठबन्धन १५२० वर्ष टिक्छ, देश समुन्नत बन्छ, यो गठबन्धनले जितेमा देश नयाँ बाटामा अघि बढ्छ,' प्रधानमन्त्री देउवाले भने। यसैगरी उनले एमाले अध्यक्ष ओली विरोध सहन नसक्ने नेता रहेको आरोप लगाए। 'ओलीजी विरोध सहन सक्दैनन्, कसैले विरोध गरिहाले संसद भंग गरिदिन्छन्,' देउवाले भने। नेपाल जलस्रोतको धनी देश रहेकाले विद्युत् उत्पादनमा जोड दिने र विद्युत् बेचेरै नेपाल समृद्ध बनाउन सकिने उनले बताए। प्रधानमन्त्री देउवाले सुदूरपश्चिमकै गेम चेन्जर परियोजना रहेको भन्दै परियोजना अघि बढाउन भारतसँग समन्वय भइरहेको बताएका छन्। भारतसँग सिमाना जोडिएको बैतडीको तल्लो स्वराड क्षेत्रको महाकाली नदीमा पुल निर्माणको काम पनि अघि बढाउने देउवाले बताए।"
हिउँका कारण मतदान केन्द्र पुग्नै कठिन,"जोमसोम : मुस्ताङडोल्पा सडकमा हिउँ थुप्रिएपछि पुनः सडक अवरुद्ध भएको छ। दसैंअघि परेको हिउँ अझै सडकमा थुप्रिएको छ। सडकमा हिउँ थुप्रिएका कारण मतदान केन्द्रमा खटिएका कर्मचारीलाई समयमै पुग्न कठिन छ। बारागुङ मुक्तिक्षेत्र५ साङ्ता गाउँको हिमाली आधारभुत विद्यालय मतदान केन्द्र जोमसोमदेखि करिव ४० किलोमिटर यात्रा गर्नुपर्छ। यहाँ १३ घरधुरी छन् जसमा ३५ मतदाता छन्। निर्वाचन आयोगले मंसिर १ गते सबै मतदान केन्द्रमा आवश्यक मतदान सामाग्रीसहित उपस्थित हुनुपर्ने उल्लेख जनाएको छ। तर, मुस्ताङको साङ्ता मतदान केन्द्र जाने मुस्ताङडोल्पा सडकको दुई स्थानमा करिव एकसय मिटर हिउँ जमेकाले सवारीसाधन लैजान समस्या पर्ने देखिएको हो। त्यसबेला पनि मुस्ताङडोल्पा सडकमा हिउँ जमेकाले सुरक्षाकर्मीले जेनतेन हिउँ पन्छ्याएर सवारी सञ्चालन गर्ने व्यवस्था गरिएको थियो। त्यसअघि पनि वारागुङ मुक्तिक्षेत्रले डोजर परिचालन गरी सडकको हिउँ पन्छ्याएको थियो। त्यसपछि हिमपात नभए पनि सडकमाथि पाखामा थुप्रिएको हिउँ भिरालो सतह भएकाले पुनः सडकमै आएको वारागुङ मुक्तिक्षेत्र५ का वडाध्यक्ष सुरेन्द्र गुरुङले जानकारी दिए। 'मतदानको दिन नजिकिँदै छ, सडकमा हिउँ छ,' वडाध्यक्ष गुरुङले भने, भोलि जाने भनेका कर्मचारीलाई पर्सि जानुस् भनेका छौं, भोलि डोजर लगेर हिउँ पन्छ्याउने छौं।' साङ्तामा मतदान केन्द्र छ, गाउँमा मतदाता छैनन् भौगोलिक रूपले अन्त्यन्तै विकट मानिएको साङ्ता गाउँमा मतदान केन्द्र तोकिएको छ। अत्यधिक चिसो बढेसँगै अहिले स्थानीयवासी गाउँमा नरहेको वडाध्यक्ष सुरेन्द्र गुरुङले जानकारी दिए। बर्खायाममा ८ महिना गाउँमा र ४ महिना गाउँबाट अन्यन्त्र बसाई सर्ने साङ्ताका बासिन्दा अहिले जोमसोम, फल्याक, धाकार्जुङ र तिरी आएर बसेको वडाध्यक्ष गुरुङले बताए। साङ्तेलीका मतदाताहरू चिसोका कारण गाउँ छोडेर अन्यत्र बसेपनि मंसिर ४ गतेको चुनावमा भोट खसाल्न जाने वडाध्यक्ष गुरुङले बताए।"
भोजपुर घटना : उम्मेदवारलाई लक्षित गरी बम पड्काउने योजना रहेको खुलासा,"भोजपुर : भोजपुरमा चुनावी सभालाई लक्षित गरी बम विस्फोट भएको छ। पौवादुङमा गाउँपालिका२, तिवारी भञ्ज्याङस्थित गठबन्धनको चुनावी सभालाई केन्द्रित गरी बम पड्एिको थियो। उक्त घटनामा एक जना घाइते भएका छन्। बुधबार चुनावीसभा चलिरहँदा उक्त घटना भएको हो। माओवादी केन्द्रका अध्यक्ष पुष्पकमल दाहाल प्रचण्ड र नेपाली कांग्रेसका प्रवक्ता प्रकाशशरण महतको विशेष उपस्थितिमा हुने भनिएको उक्त चुनावी सभालाई लक्षित गरी बम पड्किएको हुनसक्ने प्रहरीले जनाएको छ। जिल्ला प्रहरी कार्यालय भोजपुरका डीएसपी शरतकुमार थापाका अनुसार विस्फोटबाट घाइते भएका अरुण गाउँपालिका ४, चरम्बीका सुमन श्रेष्ठ आफैंले बोकेको उक्त बम विस्फोट भएको हो। विस्फोटमा श्रेष्ठको बाँया खुट्टामा गहिरो चोट लागेको छ। घटनापछि उनलाई स्थानीय स्वास्थ्य चौकीमा प्राथमिक उपचार गराइएको थियो। दिउँसो ३ बजे दाहाल र महत हेलिकोप्टरबाट अवतरण हुने कार्यक्रम थियो। तर त्यसको डेढ घण्टाअघि नै बम विस्फोट भयो, जिल्ला प्रहरी कार्यालयका इन्सपेक्टर नितेशकुमार सिंहले भने। बम विस्फोटपछि दाहाल र महतको कार्यक्रम स्थगित भएको गठबन्धन दलका एक नेताले बताए। चुनावीसभा चलिरहँदा उम्मेदवारमाथि लक्षित गरी बम पड्काउने उद्देश्य हुँदाहुँदै उक्त घटना भएको हुनसक्ने उनले बताए। स्रोतका अनुसार बम बोक्ने उक्त व्यक्ति केही समयअघिसम्म नेत्रविक्रम चन्द विप्लव नेतृत्वको नेकपा माओवादीमा आबद्ध थिए। यसअघिका विभिन्न गतिविधिमा पनि उनी विप्लव समूहबाट सक्रिय कार्यकर्ताको रूपमा रहेको बुझिएको छ। चुनाव विथोल्ने आपराधिक घटनाले मतदातालाई त्रसित बनाएको तिवारी भञ्ज्याङका स्थानीय पूर्ण श्रेष्ठले बताए। उनलर् भने, चुनावी सभामा बम पड्किँदा यहाँका मतदातालाई शान्तिपूर्ण वातावरणमा मतदान गर्न पाउने स्थिति छैन। कसरी मतदान गर्नु। प्रहरीले घटनाको छानबिन गरिरहेको बताएको छ।"
ओली नेतृत्वको गठबन्धन अपवित्र छ : गृहमन्त्री खाण,"काठमाडौं : गृहमन्त्री बालकृष्ण खाणले केपी ओली नेतृत्वको गठबन्धन अपवित्र भएको टिप्पणी गरेका छन्। बुधबार रुपन्देही क्षेत्र नं२ मा लोकतान्त्रिक बामगठबन्धनले आयोजना गरेको पत्रकार सम्मेलनमा बोल्दै गृहमन्त्री खाणले ओली नेतृत्वको गठबन्धन अपवित्र भएको टिप्पणी गरेका हुन्। गृहमन्त्री खाणले सत्तागठबन्धन लोकतन्त्र,संविधानको रक्षाका लागि बनेको बताउँदै यो गठबन्धन पवित्र भएको जिकिर गरे। उनले यो गठबन्धनले देशको विकास,सम्वृद्धि चाहेको बताउँदै औद्योगिक विकास,नागरिकलाई रोजगारीको वातारण सिर्जना गर्न पनि गठबन्धनले जित्नुपर्ने औल्याए। गृहमन्त्री खाणले लुम्बिनी प्रदेशको स्थायी राजधानी रुपन्देहीको बुटवलमै कायम रहने दाबी गरे। उनले स्थायी राजधानी तोकिएको क्षेत्र दाङमा राजधानी लैजाँदा नेपाल सरकारको खर्बौ रकम लगाउनुपर्ने भएकाले उक्त निर्णय सच्चाउनुपर्ने बताए। रुपन्देही क्षेत्र नं३ का प्रतिनिधि सभा सदस्य उम्मेदवार समेत रहेका खाणले ओली नेतृत्वको अप्राकृतिक तालमेलले देशलाई दुघर्टनातर्फ लैजान सक्ने बताउँदै सबैलाई सचेत रहन आग्रह गरे। उनले विकासको हावादारी गफ लगाएर सम्वृद्धि नहुने भन्दै रुपन्देहीलाई आर्थिक केन्द्रका रूपमा विस्तार गर्न गठबन्धन र आफू प्रतिबद्ध रहेको तर्क गरे।"
मुस्ताङका ३९ मध्ये १५ मतदान केन्द्र संवेदनशिल,"जोमसोम : मुस्ताङका ३९ मतदान केन्द्रमध्ये १५ वटा मतदान केन्द्र संवेदनशिल रहेका छन् । जिल्ला सुरक्षा समिति मुस्ताङले तयार गरेको तथ्यांकमा जिल्लाका १५ मतदान केन्द्र सम्वेदनशिल रहेको जनाइएको छ । मंसिर ४ गते हुने प्रतिनिधि र प्रदेशसभा निर्वाचनमा मुस्ताङका ५ स्थानीय तहमा कूल ३९ मतदान केन्द्र र एक अस्थायी मतदान केन्द्र तोकिएका छन् । मुस्ताङको प्रदेश कनिर्वाचन क्षेत्रमा कुल १६ र प्रदेश खमा २३ वटा मतदान केन्द्र छन् । विगतमा सम्पन्न भएका निर्वाचनको घटना विश्लेषण र भौगोलिक विकटता र मौसम प्रतिकूलताका आधारमा संवेदनशिल मतदान केन्द्र पहिचान गरिएको जिल्ला प्रहरी कार्यालय मुस्ताङका प्रहरी नायव उपरीक्षक रविन्द्रनाथ पौडेलले जानकारी दिए । जिल्ला सुरक्षा समितिले तयार पारेको मतदान केन्द्रको रिपोर्ट अनुसार मुस्ताङका थासाङ गाउँपालिकाका ८ वटै मतदान केन्द्र संवेदनशिल मतदान केन्द्रको रुपमा रहेको छ । थासाङको लेते,कोवाङ,टुकुचे,घाँसा,छयो,ताक्लुङ,झिप्रा देउराली र सौरु मतदान केन्द्र संवेदनशि केन्द्रको रुपमा लिइएको छ । मुस्ताङको वारागुङ मुक्तिक्षेत्र, लोमान्थाङ र लोघेकर दामोदरकुण्ड गाउँपालिकामा समान २२ मतदान केन्द्र संवेदनशील मतदान केन्द्रमा परेका छन् । यस्तै ,मुस्ताङको घरपझोङ गाउँपालिकाको ६ वटा मतदान केन्द्र मध्ये जनहित मावि जोमसोम संवेदनशील र अरु ५ वटा मतदान केन्द्र सामान्य छन् । वारागुङ मुक्तिक्षेत्र गाउँपालिकाको जनशान्ति मावि कागबेनी र हिमाली आधारभूत विद्यालय शान्ता संवेदनशिल मतदान केन्द्र हुन् ।चीनसँग सीमाना जोडिएको लोमान्थाङ गाउँपालिकाको राष्ट्रिय आधारभूत विद्यालय लोमान्थाङ र लोमान्थाङ२ सम्जुङको सम्जुङ आधारभूत विद्यालयमा रहेको मतदान केन्द्र संवेदनशील मतदान केन्द्रमा परेका छन् । मुस्ताङका ५ स्थानीय तहमा कुल १०९५७ जना मतदाता छन् । जसमध्ये प्रदेश कमा ३५४१ मतदाता र प्रदेश खमा ७४१६ मतदाता रहेका छन् । मुस्ताङमा जिल्लाकै ३९ मतदान केन्द्रमध्ये सबैभन्दा बढी मतदाता रहेको मतदान केन्द्र थासाङ२ को जनआदर्शअमरसिंह मावि मतदान केन्द्र रहेको छ । जहाँ ६४९ मतदाता छन् । यस्तै, सबैभन्दा कम मतदाता रहेको मतदान केन्द्र वारागुङ मुक्तिक्षेत्र३ को समर मतदान केन्द्र हो । जहाँ ३४ जना मतदाता छन् भने सोही पालिकाको वडा ५ को शान्तास्थित हिमाली आधारभूत मतदान केन्द्रमा ३५ जना मतदाता रहेको जिल्ला निर्वाचन कार्यालय मुस्ताङका सूचना अधिकारी समिर थापाले जानकारी दिए । मुस्ताङका ४ राजनीतिक पार्टिका ९ जना उम्मेदवार चुनावी मैदानमा छन् । प्रतिनिधितर्फ ४ र प्रदेश क र ख मा ५ जना उम्मेदवारले प्रतिस्पर्धा गर्दैछन् । मुस्ताङमा नेकपा (एमाले), कांग्रेससहितको सत्ता गठबन्धन, राप्रपा नेपाल र रास्वपाका उम्मेदवारले चुनावमा भाग लिएका छन् ।"
यस्ता छन् नागरिकता विधेयकबारे राष्ट्रपति कार्यालयले सर्वोच्चलाई लेखेको १३ बुँदे जवाफ (पूर्णपाठ),"काठमाडौं: राष्ट्रपति कार्यालय शीतल निवासले नागरिकता विधेयक प्रमाणीकरण नगर्नुका कारणबारे सर्वोच्च अदालतलाई १३ बुँदे जवाफ पठाएको छ। अदालतलाई राष्ट्रपति कार्यालयले दिएको जवाफमा संविधानको भावना, विधि र प्रक्रियाविपरीत हुने गरी विधेयक पुन:प्राप्त भएपछि यथावस्थामा राखिएको उल्लेख छ । राष्ट्रपति कार्यालयका सचिव यादवप्रसाद कोइरालाले कार्तिक २७ गते सोमबार लेखेको जवाफ सर्वोच्चमा मंगलबार पेस भएको हो । प्रमाणीकरणको लागि आएको विधेयक फिर्ता पठाउँदा १५ बुँदे सन्देशसहित विधेयक पुनर्विचारका लागि पठाइएको स्मरण गराउँदै राष्ट्रपति कार्यालयले त्यसबारे संसद्मा थप छलफलबहसपरामर्श भएर नयाँ विधेयक तर्जुमा हुने विश्वास लिइएको भए पनि त्यसो नभइ फेरि जस्ताको तस्तै आएपछि विधेयक यथावस्थामा राखिएको जवाफमा लेखिएको छ । राष्ट्रपतिले नागरिकता विधेयक प्रमाणीकरण नगरेको विषयमा परेको रिटमाथि सर्वोच्च अदालतले सुनुवाइ गर्नु राष्ट्रपति संस्थाकै अपमान भएको समेत जवाफमा जिकिर गरिएको छ।पूर्णपाठ"
रूपन्देहीको सिमानामा किन खटिए जेनी र जुजु ?,"भैरहवा : आगामी मंसिर ४ गते हुने निर्वाचनलाई मध्यनजर गर्दै रूपन्देही प्रहरीले जिल्लाको सुरक्षा व्यवस्था कडा बनाएको छ। शान्त वातावरणमा निर्वाचन सम्पन्न गराउन जिल्लाभर सुरक्षाकर्मी परिचालन गरिएको छ। त्यस्तै सीमानाकाबाट हुने सक्ने अपराध नियन्त्रणका लागि प्रहरीले 'डग स्नाइपिङ' गराउन सुरु गरेको छ। अन्तराष्ट्रिय विमानस्थलबाट निमियत सेवा नभएको अवस्थामा विमानस्थलमा खटिएका कुकुरलाई सीमा क्षेत्रमा 'स्नाइपिङ' गराउन थालिएको छ। 'जेनी' हातहतियार, विष्फोटक पदार्थ लगायत वस्तु पत्ता लगाउन तालिम प्राप्त कुकुर हो भने 'जुजु' लागूऔषध जस्ता वस्तु पत्ता लगाउनमा सक्षम रहेको रूपन्देही प्रहरीले जनाएको छ। 'आगामी निर्वाचनलाई शान्त र भयरहित ढंगले सम्पन्न गराउने योजना अनुसार प्रहरीहरू तैनाथ गरेका छौँ' रूपन्देहीका प्रहरी प्रमुख एसपी रवीन्द्र रेग्मीले भने, 'खुल्ला सीमा भएकाले सीमाबाट हुन सक्ने सम्भावित अपराध नहुन दिनका लागि पनि सजगता अपनाएका छौँ।' निर्वाचनलाई मध्यनजर गर्दै मंसिर १ गते मध्यरातदेखि मंसिर ४ गते मध्यरात १२ बजेसम्म रूपन्देहीको सिमानाका बन्द रहने जिल्ला प्रशासन कार्यालय रूपन्देहीले जनाएको छ।"
स्याङ्जाको अर्जुनचौपारीमा ११७ जना कांग्रेस प्रवेश,स्याङ्जा : चुनाव नजिकिँदै गर्दा स्याङ्जामा बुधबार १ सय १७ जना नेपाली कांग्रेस प्रवेश गरेका छन्। नेकपा एमालेको आधार क्षेत्र रहेको अर्जुनचौपारी गाउँपालिकाको विभिन्न वडाका ११७ जना कांग्रेसमा प्रवेश गरेका हुन्। एमाले निकट महिला संगठन जिल्ला सदस्य मैना थापाको नेतृत्वमा उनीहरू लोकतान्त्रिक बामगठबन्धनले आयोजना गरेको चुनावी सभामा उनीहरू प्रवेश गरेका बताइएको छ। अघिल्लो पटक जिताएर पठाएका सांसदले विकासमा अर्घेलो व्यवहार गरेको भन्दै कांग्रेस प्रवेश गरेको उनीहरू बताउँछन्। नवप्रवेशीलाई नेपाली कांग्रेसका जिल्ला सभापति एवं प्रतिनिधिसभा क्षेत्र नं १ का उम्मेदवार राजु थापाले पार्टी सदस्यता प्रदानसहित दोसल्ला र मालाले स्वागत गरे।
गठबन्धनप्रतिको जनलहर देखेर ओलीको सातो गयोः प्रचण्ड,"ताप्लेजुङ : नेकपा माओवादी केन्द्रका अध्यक्ष पुष्पकमल दाहाल प्रचण्डले गठबन्धनप्रतिको जनलहर देखेर एमालेका अध्यक्ष केपी ओलीको सातो गएको टिप्पणी गरेका छन् । ताप्लेजुङमा आयोजित चुनावीसभालाई सम्बोधन गर्दै प्रचण्डले ओलीलाई जनताका माझमा गएर भोट माग्ने अनुमति नभएको बताए । यो गठबन्धनको लहर देखेर केपी ओलीको सातो गएको छ । उनी विच्छिप्त भएकाछन् ,' दाहालले भने, अहिलेको निर्वाचन संविधान मास्ने, गणतन्त्र संघीयता खोस्ने र राजतन्त्र ल्याउन खोज्नेका विरुद्ध संविधान रक्षा र गणतन्त्रको संस्थागत विकास पक्षधरहरुको जनमत संग्रह जस्तै हो। एमाले अध्यक्ष ओली नेतृत्वको गठबन्धन परिवर्तन विरोधी भएकाले जनताले मंसिर ४ गतेको निर्वाचनमार्फत संविधान मास्न खोज्ने त्यो शक्तिलाई परास्त गर्नुपर्ने दाहालको भनाइ थियो । ओलीलाई व्यङ्गय गर्दै प्रचण्डले भने, 'ओलीजी अब फेरि संविधान च्यात्नका लागि जनमत देऊ भनेर जनतामाझ जानुहुन्छ ? यस्तै प्रदेश नं १ को नाम किराँत प्रदेश राख्नुपर्ने बताएका छन् । जय नेपाल,लाल सलाम भन्दै मन्तव्य सुरु गरेका उनले विस्तृत शान्ति सम्झौताको एउटै कागजमा एकापट्टि कांग्रेसका तत्कालिन सभापति गिरिजाप्रसाद कोइराला र अर्कोपट्टि आफूले सही गरेर जय नेपाल, लाल सलाम भन्ने शब्द सम्बोधन गरेको स्मरण गर्दै दाहालले त्यहिँ बेलाबाट सुरु भएको जय नेपाल, लाल सलामको गठबन्धनले शान्ति प्रकृयालाई तार्किक निश्कर्षमा पुर्याउने र संविधानको रक्षा गर्दै संविधानको विकास र परिमार्जनतर्फ केन्द्रित हुने बताए ।"
खरानीको डल्ला जस्तो गठबन्धन मंसिर ४ पछि फुट्छ: ओली,"विराटनगर : नेकपा (एमाले)का अध्यक्ष केपी शर्मा ओलीले मंसिर ४ पछि गठबन्धनको आयु सकिने बताएका छन् । निर्वाचनबाट बहुमत ल्याएर एमालेले सरकार बनाउँछ । त्यसपछि गठबन्धनको आयु सकिन्छ, विराटनगर विमानस्थलमा बुधबार सञ्चारकर्मीसँग कुरा गर्दै ओलीले भने, खरानीको डल्लासरह रहेको गठबन्धन फुट्छ । अझ माओवादी त ५७ सिटमा खुम्चिन्छ । उनले अहिलेको गठबन्धन मंसिर ४ बाट उता जानै नसक्ने जिकिर गरे । शासकीय स्वरुप परिवर्तनको मागसहित माओवादी सडकमा जाने कुरा हल्ला मात्रै भएको उनको भनाइ छ । अबको चुनावबाट माओवादी ५७ सिटमा खुम्चिन्छ । अस्तित्व नै सकिएपछि सडकमा जान सक्ने अवस्थामै हुँदैन, उनले भने, एमालेको बहुमतको सरकार बन्छ । गठबन्धन नै रहँदैन । नेकपा (माओवादी केन्द्र)का अध्यक्ष पुष्पकमल दाहाल प्रचण्डले गठबन्धन २० वर्ष टिक्छ भनेर दिएको अभिव्यक्तिप्रति लक्षित गर्दै ओलीले भने, हिजो छोरी बिकाउन १५ वर्ष भनेको र आज आफू बिक्न २० वर्ष भनेर हल्ला मात्र चलाइएको हो । गठबन्धन २० वर्ष टिक्छ भनेर कसैका श्रीमती, छोरी र ज्वाईंलाई जिताउन नचाहिने हिसाबले बाँडेको प्रलोभन राष्ट्रिय राजनीतिको विषय नबन्ने उनको भनाइ छ । शासकीय स्वरुप परिवर्तन गर्ने कुरा सामान्य विषय भएको उनको भनाइ छ । नेपालको प्रणाली कुनैपनि दलले बहुमत नल्याउने र अस्थिरता भइरहने खालको देखिएको ओलीले बताए । उनले अहिलेको प्रणालीमा कुनैपनि दलले बहुमत नल्याउँदा हङ पार्लियामेन्ट हुने, सधैँ अस्थिरता निम्त्याइरहने र सधैँ स्वार्थमा केन्द्रित हुने खालको प्रवृत्तिहरु देखिएको उनको जिकिर छ । हङ पार्लियामेन्ट अन्त्यका लागि स्वार्थ केन्द्रित नभएर उदेश्य केन्द्रित हुनुपर्नेमा ओलीको जोड छ । तर शासकीय स्वरुप परिवर्तन सबैको सल्लाहले गर्न सकिने उनको भनाइ छ । डेमोक्रोसिका विभिन्न रूप छन् । त्यसमा शासकीय स्वरूप परिवर्तन गर्ने विषय धेरै ठूलो कुरा हैन, उनले भने, शासकीय स्वरूप परिवर्तन गर्नेनगर्ने भन्ने कुरा विकास गर्ने या नगर्ने भन्ने कुरा हैन । अहिलेकै शासकीय स्वरूपबाट पनि विकास सम्भव छ । विकासमा ध्यान दिए अहिलेको यही शासकीय स्वरूप र प्रणाली उत्तम हुनसक्ने ओलीले बताए । अहिलेको शासकीय स्वरूपको जननी बेलायत भएपनि नेपालमा फरक रूपमा अवलम्बन गरिएको उनको कथन छ।"
मेरो काम देखेर मलाई नै मत दिनुहुन्छ भन्नेमा विश्वस्त छु: शारदादेवी थापा,"महोत्तरी: शारदादेवी थापा महोत्तरी क्षेत्र नम्बर १ कबाट प्रदेश सभा सदस्यको उम्मेदवार हुन् । नेकपा एमालेकी नेतृ थापा प्रदेश सभामा दोहोरिने योजनासहित चुनावी मैदानमा छन् । उनका चुनावी एजेण्डा, विगतको कामको समीक्षा र मतदाताको थापासँगका अपेक्षालगायतका विषयमा अन्नपूर्णकर्मी विजयकुमार सिंहले गरेको कुराकानीको सम्पादित अंश: तपाइँको निर्वाचन क्षेत्रमा चुनावी वातावरण कस्तो छ? हामी चुनावी अभियान लिएर घरदैलोमा छौँ । सबैले नेकपा एमालेलाई खोज्नुभएको छ। यो देखेर हामीलाई पनि उत्साह बढेको छ । प्रत्येक घरमा हामीलाई फूलमाला लिएर बाटो कुरिरहेको देखेर आत्मविश्वासका साथ मनैबाट जनतामा एमालेप्रति उत्साह र आशा जागेको पाएँ । भुँई मान्छेलाई सम्बोधन गरेर एमालेले योजना बनाएकाले पनि जनतामा यस्तो उत्साह आएको होला । एमालेले विगतमा गरेका काम, विभिन्न ८ सामाजिक सुरक्षा भत्ताका कार्यक्रमलगायतले एमालेमा आकर्षण बढेको छ । अब पनि हामीले स्वरोगजार, स्थानीय तहमै रोजगारीका अवसर, दुर्व्यसनी मुक्त समाज, छुवाछुतविरुद्धको अभियान चलाएर समाजलाई समृद्ध बनाउने योजनामा छौँ । जनताले तपाइँलाई भोट किन दिने ? म दोस्रो कार्यकालका लागि मत माग्दैछु । पहिलोपटक मलाई चिनाउन परेको थियो । त्यतिबेला म जिल्ला कमिटीमा थिएँ र अखिल नेपाल महिला संघ जिल्ला कमिटीको अध्यक्षको रुपमा काम गर्दा अहिले मेरो परिचय बढेको छ । अब मेरो दोस्रो परिचय भनेको पार्टीसँगै जनप्रतिनिधिको पनि छ। मैले अहिले मतदाता कहाँ चिनाउन परेको छैन। उहाँहरूले नै मलाई सम्बोधनसहित बोलाउनुहुन्छ। मतदाताले मलाई स्वीकार गरिसक्नुभएको छ । मलाई जिताउनुहुन्छ भन्नेमा विश्वस्त छु । हामीले पार्टीको एजेण्डामा २० बुँदालाई प्राथमिकतामा राखेका छौँ । गरिबी निवारण, युवाको क्षमता विकास, कृषिमा आधुनीकीकरण, भौतिक पूर्वाधारको विकासलगायतका कुरालाई जोडतोडले उठाउन मेरो नेतृत्व चाहिन्छ । यहाँका आम नागरिकसँग मैले यही भनेर भोट मागिरहेकी छु। सत्ता गठबन्धनले आफू सशक्त भएको दावी गरिरहँदा तपाइँहरू कसरी अगाडि ? सत्ता गठबन्धनले अहिले गरिरहेको काम त जनताले हेरेकै छन् । एमालेका एजेण्डा पनि राम्ररी बुझेका छन् । सरकार सञ्चालनमा एमालेको आवश्यकता महसुस भएकै छ । विगतमा मैले गरेका कामलाई पनि यहाँका मतदाताले राम्ररी मूल्यांकन गरेका छन् । त्यसैले जसले जे दावी गरे पनि यहाँको चुनावी महौल, जनताले मसँग गरेका अपेक्षा र मेरो काम र योजनालाई पूर्णता बनाउन उहाँहरूले मलाई नै भोट गर्नुहुन्छ भन्नेमा म ढुक्क छु । गठबन्धनका उम्मेदवारले जित्छु भनेर दावी गर्नु स्वभाविक हो।"
'संविधान जोगाउन गठबन्धन',"सन्धिखर्क : नेकपा माओवादी केन्द्रका केन्द्रीय सचिव डिलाराम आचार्यले एमाले अध्यक्ष केपी ओलीले संविधान नै मास्न खोजेपछि गठबन्धन गर्नुपरेको बताएका छन् । पाँचदलीय गठबन्धन सत्तामा पुग्नको लागि नभइ संविधान जोगाउन गठबन्धन बनेको बताए। मुख्यतया दश वर्षिी माओवादी जनयुद्वका गम्भीर विषयमा एमाले सधैं भाग्ने गरेको भन्दै यसको समाधानमा माओवादी केन्द्र र नेपाली कांग्रेस शान्ति प्रक्रियादेखि अहिलेसम्म विभिन्न चरणका समस्या समधानमा गर्न एकसाथ अगाडि बढेको बताए । देशभरमा गठबन्धनको दुईतिहाइ आउने सचिव आचार्यले जिकिर गरे । नेपाली कांग्रेसका नेता तथा पूर्वपर्यटन राज्यमन्त्री रेवती प्रसाद भुसाले एमालेका सचिव टोपबहादुर रायमाझीले अर्घाखाँचीमा निर्वाचन जित्ने आफ्नै चरित्रका कारण जित्ने आधार गुमाइसकेकोले गठबन्धनका उम्मेदवार प्रतिनिधिसभा सदस्यमा पुष्पा भुसाल, प्रदेश सभा (क) मा सागर केसी, प्रदेश सभा (ख) मा कमल भुसालको जित्ने ठकुवा गरे ।जिल्लाको विकास ,समृद्वी र सुशासनको लागि लागि गठबन्धनको जिताउन आवश्यक रहेको बताए । यस्तै एमाले केन्द्रीय सदस्य तथा अर्घाखाँची जिल्ला ईन्चार्ज चन्द्रबहादुर खड्का (उज्ज्वल) ले संगठित पार्टी र विकास प्रेमी नेता टोपबहादुर रायमाझीको विकल्प नभएको बताए । उनले गठबन्धनभित्र एकरुपता नभएकाले पनि जित्ने आधार तय भएको समेत दाबी गरे । खड्काले समृद्ध अर्घाखाँची बनाउन उद्देश्यका साथ केन्द्रमा टोपबहादुर रायमाझी प्रदेश सभा (क) मा चेतनारायण आचार्य,प्रदेश सभा (ख)मा रामजी प्रसाद घिमिरे जित्नुपर्ने धारणा राखे। नेकपा (एकीकृत समाजवादी) का स्थायी कमिटी सदस्य आलोक रायमाझीले नेकपा एमाले पार्टी नभइ केपी ओलीको प्रालि रहेको बताए ।उनले जिल्लाबाट लगातार तीन पटकसम्म निर्वार्चित भएर विकासको नाममा टोपबहादुर रायमाझीले ठूलो भ्रष्टाचार गरेकाले अब जनताले यसको हिसाब किताब खोज्ने बताए ।"
डिल्लीको निरन्तता कि घनश्यामको इन्ट्री ?,"दाङ : दाङ निर्वाचन क्षेत्र नं ३ (१) प्रदेशसभा सदस्यमा चुनावी सरगर्मी चर्काे छ। लुम्बिनी प्रदेश सरकारका बहालवाला पर्यटन, ग्रामीण तथा सहरी विकास मन्त्री डिल्लीबहादुर चौधरी र तुलसीपुर उपमहानगरपालिकाका निर्वतमान नगर प्रमुख घनश्याम पाण्डेको उम्मेदवारीले क्षेत्र चर्चामा छ। दुवै उम्मेदवारका केही साझा कुरा छन्। राजनीतिमा दुवै चतुर खेलाडी हुन्। समाजसेवासँग दुवैको विगत जोडिएको छ। चौधरी अन्तर्राष्ट्रिय स्तरमा महत्वपूर्ण मानिने रिवोक लगायतका पुस्कारबाट सम्मानित भएका छन्। चौधरीले कमैया मुक्ति आन्दोलनको नेतृत्व गरेका थिए। पाण्डेलाई सामुदायिक वन उपभोक्ता महासंघको केन्द्रीय अध्यक्ष भएर विश्वमै नेपालको सामुदायिक वनको सफलतालाई परिचित गराएको श्रेय छ। चौधरीले २०७४ सालको निर्वाचन यही क्षेत्रबाट जितेका थिए। त्यतिखेर उनले साबिक राप्तीका सबै ठाउँ र दाङ जिल्लाभर अनेत्र सबैतिर कांग्रेसले हार्दा एक्लै प्रदेशसभा सदस्य जितेर पार्टीको शाख जोगाएका व्यक्ति हुन्। मन्त्री भएपछि विकास निर्माणको क्षेत्रमा थुप्रै कामहरू गरेको हुँदा फेरि निर्वाचन जित्ने चौधरीको दाबी छ। घनश्याम पाण्डे २४ वर्षकै उमेरमा २०५४ को स्थानीय निर्वाचनमा तुलसीपुर नगरको उपप्रमुख निर्वाचित भएका थिए। २०७४ को स्थानीय निर्वाचनमा नगर प्रमुख जितेका थिए। नगरमा उनले प्रमुख र उपप्रमुख भएर १० वर्ष सम्हालेको ठाउँ हो। दुवैले आफूलाई लुम्बिनी प्रदेशको भावी मुख्यमन्त्रीको दाबेदार भनेर प्रचार गरेका छन्। त्यसैले पनि प्रतिस्पर्धा पेचिलो बन्दै गएको छ। यो क्षेत्रमा तुलसीपुर उपमहानगरपालिका ११ वडा वडा पर्छन्। ६६ हजार ४८६ मतदाता छन्। गत स्थानीय तहको परिणाम नियाल्दा एक्लै भिँडेर पनि एमालेले नगर प्रमुख, उपप्रमुखसहित पाँचवटा वडाध्यक्ष जितेको छ। गठबन्धनका दलमध्ये माओवादी केन्द्रले २ वडा, कांग्रेसले ४ वडाध्यक्ष जितेको छ। एमालेका वडाध्यक्षहरूले पाएको कुल मत जोड्दा नौ हजार २०१ पुग्छ भने गठबन्धन दलका वडाध्यक्षको मत १० हजार ८२१ आएको छ। एमालेभन्दा गठबन्धनको एक ६२० मत बढी भएकाले चौधरी जित्न दोहोर्याउनेमा ढुक्क छन्।"
रामेछाप कांग्रेसका बागी उम्मेदवार राउतको कान्छारामलाई समर्थन,रामेछाप : पार्टीप्रति असन्तुष्टि जनाउँदै गत असोज २३ गते स्वतन्त्र उम्मेदवारी दर्ता गराएका नेपाली कांग्रेस रामेछापका पूर्वसचीव चन्द्रबहादुर राउतले गठबन्धनका उम्मेदवार नेपाली कांग्रेस रामेछापका सभापति पूर्णबहादुर तामाङ ( कान्छाराम) लाई समर्थन गर्ने भएका छन् । नेपाली कांग्रेसमा आफ्नो रगत पसिना बगाएको र आफू पार्टीको जिम्मेवार व्यक्ति भएकाले अन्तिम घडीमा पार्टीलाई धोका नदिने भन्दै आफ्नो उम्मेदवारी निष्क्रिय पारेको र आफ्नो क्यामेरा चिन्हमा मतदान नगर्न आग्रह गरेका छन् । जिल्ला सदरमुकाम मन्थलीमा पत्रकार सम्मेलनको आयोजना गर्दै राउतले पार्टी प्रतिको विमति कायम रहे पनि हाललाई आफ्नो उम्मेदवारी नरहेको र पूर्णबहादुर कान्छारामलाई समर्थन गरेको जनाएका छन् । आफू लामो समयदेखि जिल्ला पार्टीको महत्त्वपूर्ण पदमा रहेर काम गरेको र नेपाली कांग्रेसलाई जिताउनुपर्ने अवस्थालाई मध्यनजर गर्दै आफ्नो उम्मेदवारी निष्क्रिय रहेको राउतद्वारा जारी विज्ञप्तिमा उल्लेख छ । राउतले निर्वाचन आयोगले आफूलाई प्रदान गरेको क्यामेरा चिन्हमा मतदान नगरी पार्टीको उम्मेदवारलाई रुख चिन्हमा मतदान गर्न आग्रह गरेका छन् । राउतलाई जिल्लाका अधिकांश नेता तथा कार्यकर्ताले धेरै आग्रह गरेपछि आफ्नो उमेदवारी निष्क्रिय रहेको बताएका छन् । राउतलाई पार्टीले उचित स्थान दिने र सम्मान गर्ने संघीय सांसदका उम्मेदवार कान्छारामले प्रतिबद्धता व्यक्त गरेका छन् ।
चितवनमा कांग्रेस उम्मेदवार उमेश श्रेष्ठको गाडी तोडफोड,चितवन : चितवन क्षेत्र नम्बर २ का नेपाली काङ्ग्रेसका प्रतिनिधिसभा सदस्य उम्मेदवार उमेश श्रेष्ठको गाडीमा तोडफोड भएको छ । चुनावी प्रचारमा रहेको बेला भरतपुर महानगरपालिका १० पुरानो मेडिकल कलेज नजिक रेडक्रस चोकमा रहेको बा ३ च २०५० नम्बर को गाडीमा तोडफोड भएको हो । नेत्रबिक्रम चन्द नेतृत्वको नेकपा चितवनका कार्यकर्ताले गाडी तोडफोड गरेका हुन्। डीएसपी नरहरि अधिकारीले घटनाको छानबिन सुरु गरिएको अन्नपूर्णलाई बताए। घरदैलो गर्ने क्रममा पार्किङ गरिराखेको गाडिमा मोटरसाइकल चढेर आएका ६ जनाले इँटा प्रहार गरेको गाडीका चालक जितबहादुर रानाले बताए । गाडीको अगाडिको सिसामा क्षति पुगेको छ । भाइजर पनि फुटेको छ । उक्त गाडि अगाडि रहेको प्रदेश ३०१ २४ च ९०६१ नम्बरको निसानको म्याग्नेट गाडीको सिसा पनि फुटाएका छन् ।
ओलीको ठोकुवा माओवादीले ७ सिट पनि ल्याउँदैन,"काठमाडौंः नेकपा एमालेका अध्यक्ष केपी शर्मा ओलीले एमालेलाई जिताउन आह्वान गरेका छन् । सुनसरीमा आयोजित चुनावी सभालाई सम्बोधन गर्दै एमाले अध्यक्ष ओलीले एउटा सुदृढ राष्ट्रिय शक्ति निर्माण गर्न एमालेलाई जिताउनुपर्ने बताएका हुन् । भगवती चौधरीलाई भोट माग्दै ओलीले एमालेलाई जिताए सुनसरीको विकासले गति लिने दावी गरे। विजयी कुमार गच्छदारप्रति लक्षित गर्दै जिते पनि उनी लुकेर हिंड्ने बताए । ओलीले भने, माथि पठायो लुकेर हिँड्छ । कोसँग लुक्छ, हवलदारसँग लुक्छ । मुद्दा लाग्छ, भागेर हिंड्छ । लोसपा यो पटक राष्ट्रिय पार्टीमा नआउने दावी गरे। ओलीले भने, माओवादी अघिल्लो चुनावमा सिद्धिन आटेको थियो । मैले औंलो समातेर चुनावको खोलो तारिदिए । घरमा आगो लगाएर कांग्रेसको पिढीमा बास बस्न गयो । अब त्यो माओवादी आफै ५७ सिट ल्याउँछ कि ल्याउँदैन । त्यस्ता ढोड्केको लौरो टेकेर चुनावको खोलो तर्छु भनेर हिँडेको छ कांग्रेस । सेटिङबाट धरौटीमा छुटेकोलाई कांग्रेसले उम्मेदवार बनाएको ओलीको आरोप छ । उनले पाँचपटक शेरबहादुर देउवा प्रधानमन्त्री भएपनि देशका लागि केहि काम नगरेको बताए। ओलीले देशलाई शान्ति र विकास आवश्यक रहेको औंल्याए।"
"सोलुका मतदातामा छैन उत्साह, भन्छन् : जितेर गएपछि गाउँ फर्किंदैनन्","सोलुखुम्बु : आम निर्वाचनको दिन मंसिर ४ नजिकिंदै छ। देश नै यतिखेर चुनावमा केन्द्रित छ तर हिमाली जिल्ला सोलुखुम्बुका मतदाताहरुमा भने त्यति जाँगर चलेको छैन। सोलुदुधकुण्ड नगरपालिका १ जम्बुकका वृद्धा सर्किनी शेर्पासँग निर्वाचनमा भोट हालेको लामो अनुभव छ । तर कुनै पनि दल तथा उम्मेद्वारले विजयी भएपछि जनमैत्री काम गर्न नसकेको उनको दुखेसो छ। २०७४ सालको निर्वाचनमा भोट हाल्दा जुन उत्साह थियो, यसपटकको निर्वाचनमा भने नभएको शेर्पा बताउँछिन्। उनले भनिन्, मैले धेरै पटक भोट हालें, भोट माग्न आउँदा मात्रै सम्झिन्छन् नेताहरुले हामीलाई। भोट माग्न आउँदा चै हजुर नमस्कार भन्दै आउँछन्। जितिसकेपछि आफैं कमाउनमा मात्रै लाग्छ, हामी जनतालाई कसले हेर्ने खै, तर जे भए पनि भोट त दिनै पर्यो नि। निर्वाचनका समयमा दलहरूले बाँड्ने आश्वासनमा विश्वासै लाग्न छाडेको मतदाता बताउँछन्। हरेक पटक निर्वाचनमा यस्तै खालका आश्वासन नेताले दिने गरेको नेचासल्यान गाउँपालिका १ ख्याम्पुका सन्तोष मगरको भनाइ छ। खै भोट हाल्न त जानै पर्छ तर त्यति साह्रै जाँगर चैँ चलेको छैन है, नेताहरुदेखि पनि अब त दिक्क छन् जनताहरु, उनीहरुले जनतालाई भोट हाल्ने साधनको रुपमा मात्रै लिन्छन् त, विकास केही गर्नु छैन। उनीहरुको स्वार्थका लागि भोट हाल्दिनुपर्ने रे !, मगरले भने। हरेक निर्वाचनमा दलहरूले बाँड्ने आश्वासनले न त दैनिकी फेरिएको छ, न गाउँमा कुनै परिवर्तन आएको छ । चुनावताका नेताहरुले जनताका सामान्य समस्या भन्दा माथि भाषण गरे पनि चुनाव सकिएसँगै ती आश्वासन पनि सकिने मतदाताहरु बताउँछन्। चुनावमा परिवर्तन र विकासको आशामा भोट हाले पनि जनताको मनोभावना बुझ्ने नेता कहिल्यै भेट्न नसकेको तामाखानीकी डोमा तामाङ बताउँछिन्। डोमाले भनिन्,नेताहरुले जनता चिन्ने भनेकै चुनावको बेला मात्रै हो, अरुबेला त कहाँ चिन्छन् र, उनीहरुलाई भोट दिएर जिताएपछि हामीलाई यसो दु:ख पर्दा पनि हेर्ने भए पो हुन्थ्यो, एक पटक भोट दिएपछि ५ वर्ष सम्म हराउँछन्।"
नवलपरासीका प्रदेशसभामा अंकगणितमा गठबन्धनअघि,"परासी : स्थानीय तहको चुनावी अंक गणितअनुसार नवलपरासीका चार प्रदेशसभा निर्वाचन क्षेत्रमध्ये तीन निर्वाचन क्षेत्रमा गठबन्धनका उम्मेदवार अघि देखिएका छन् । जिल्लामा दुई निर्वाचन क्षेत्र छन् । निर्वाचन क्षेत्र नं १ को प्रदेशसभाकमा गठबन्धन एकीकृत समाजवादी(एस)बाहेक गठबन्धनको सहयोगमा नेपाली कांग्रेसका विश्वप्रेम पाठकले उम्मेदवारी दिएका छन् । । त्यहाँ एककीकृत समाजवादीले उम्मेदवारी दिएको छ । पाठकसँग जप्रपा तथा जसपाको सहयोगमा उम्मेदवार बनेका एमालेका उम्मेदवार पुण्य प्रसाद पौडेलबीच प्रतिस्पर्धा छ । स्थानीय तहको मतअनुसार त्यहाँ कांग्रेसका पाठक एमालेका पौडेलभन्दा ३ हजार ६४८ मतले अघि छन् । त्यस क्षेत्र मा ८ राजनीतिक दल र ८ स्वतन्त्र गरी १६ जनाले प्रदेशसभा सदस्यमा उम्मेदवारी दिएका छन् । त्यस्तै प्रदेशसभा ख मा गठबन्धन घटकका माओवादी केन्द्र र कांग्रेसका दुबै उम्मेदवारले उम्मेदवारी दिएका छन् । कांग्रेसबाट देवकरण कलवार र माओवादीबाट रामानन्द यादवले उम्मेदवारी दिएका छन् । गठबन्धनबाट माओवादीको मत आफ्नै उम्मेदवारलाई जाने छ । एमालेबाट दीपकराज शर्माले उम्मेदवारी दिएका छन् । एमालेलाई जप्रपा र जसपाले समर्थन गरेको छ । स्थानीय तहको निर्वाचनअनुसार कांग्रेसका उम्मेदवार कलवारभन्दा एमालेका उम्मेदवार शर्मा ५ हजार ६४९ मतले अघि देखिएका छन् । स्थानीय तहमा माओवादीले त्यस क्षेत्रमा २ हजार ९३३ मत पाएको छ । त्यस क्षेत्रमा ८ राजनीतिक दल र ३ स्वतन्त्र गरी ११ जनाले प्रदेशसभा सदस्यमा उम्मेदवारी दिएका छन् । त्यसैगरी निर्वाचन क्षेत्र नं २ को प्रदेशसभा कमा स्थानीय तहको मतअनुसार नेपाली कांग्रेसको गठबन्धनमा उम्मेदवारी दिएका माओवादी केन्द्रका चिनक कुर्मी झिनो मतले अघि छन् । जप्रपा र जसपाले समर्थन गरेका एमालेका थान प्रसाद गैरेभन्दा जम्मा १ सय मतले कुर्मी अघि देखिएका छन् । त्यस क्षेत्रमा ७ राजनीतिक दल र ४ स्वतन्त्र गरी ११ जनाले प्रदेशसभा सदस्यमा उम्मेदवारी दिएका छन् । त्यसैगरी स्थानीय तहको मतअनुसार त्यस निर्वाचन क्षेत्रको प्रदेशसभा ख मा गठबन्धनबाट उम्मेदवारी दिएका बैजनाथ कलवार र एमाले र जप्रपाको सहयोगमा उम्मेदवारी दिएका जनता समाजवादी पार्टीका धरेन्द्र यादवभन्दा २ हजार ९७१ मतले अघि छन् । त्यस निर्वाचन क्षेत्रमा ७ राजनीतिक दल र ७ स्वतन्त्र गरी कुल १४ जनाले प्रदेशसभा सदस्यमा उम्मेदवारी दिएका छन् । स्थानीय तहको मत अनुसारको अंक गणित जस्तो सुकै देखिएपनि स्थानीय चुनावी माहोल भने भिन्न छ । केही प्रदेशसभाका निर्वाचन क्षेत्रमा स्वतन्त्रसहित राप्रपा, लोसपाका उम्मेदवारको चुनावी माहोल पनि राम्रो देखिएको छ ।"
"कर्मचारी चुनावमा, सेवा स्थगित","नुवाकोट : प्रदेश तथा प्रतिनिधिसभा निर्वाचनमा कर्मचारी खटिएपछि रसुवाका विभिन्न कार्यालयमा कर्मचारी अभाव भएको छ। कर्मचारी अभावका कारण जिल्ला प्रशासन कार्यालय रसुवाले दिँदै आएको नागरिकता वितरणलगायतका कार्य स्थगित भएको छ। प्रशासनले सार्वजनिक सूचनामार्फत् नेपाली नागरिकताको प्रमाणपत्र, राहदानी, राष्ट्रिय परिचयपत्र, नाबालक परिचयपत्र, संस्था दर्ता तथा नवीकरणलगायतका सबै सेवा मंगलबारदेखि आगामी मङ्सिर ४ गतेसम्म बन्द भएको जनाएको छ। प्रतिनिधिसभा र प्रदेशसभा सदस्यको निर्वाचनमा आवश्यक कर्मचारी खटाइएको र कार्यालयमा कर्मचारीको अभाव भएका कारण निर्वाचनसम्बन्धी कामबाहेक अन्य सबै प्रकारका सेवा बन्द गरिएको रसुवा प्रशासनले जनाएको छ। निर्वाचन शान्तिपूर्ण रुपले सम्पन्न गर्न स्थानीय प्रशासन क्रियाशील रहेको र निर्वाचन कार्य सम्पन्न नभएसम्मका लागि जिल्लाभर मदिरा बिक्रीमा समेत रोक लगाइएको प्रमुख जिल्ला अधिकारी नवराज जैसीले बताए ।"
"धनुषा३: जित्नेमा जुली ढुक्क, अनिललाई विमलेन्द्रको भर","काठमाडौंः प्रतिनिधि सभा निर्वाचन अन्तर्गत धनुषा क्षेत्र नम्बर ३ को चुनावी माहौल रोचक बन्ने देखिएको छ। यो निर्वाचन क्षेत्रमा नेकपा एमालेका जुलीकुमारी महतो(महासेठ), लोकतान्त्रिक समाजवादी पार्टीका अनीलकुमार झाबीच मुख्य प्रतिस्पर्धा हुने देखिएको छ । झा गठबन्धनका साझा उम्मेदवार हुन् । यो निर्वाचन क्षेत्रमा ३१ जनाको उम्मेदवारी परेको छ । जसमध्ये २१ जना स्वतन्त्र उम्मेदवार छन् । २०७४ सालको निर्वाचनमा ९७ हजार ५०२ मतदाता रहेकोमा २०७९ मा १ लाख १४ हजार ९ मतदाता छन् । यो पटक गत निर्वाचनको तुलनामा १६ हजार ५०७ मतदाता थपिएका छन् । थपिएका मतदाता मध्ये अधिकांश २० देखि ४० वर्ष उमेर समूहका छन् । यो निर्वाचन क्षेत्रमा पुरुष मतदाता ६२ हजार ८७ र महिला मतदाता ५१ हजार ९१९ छन् । ४६ वर्षीय महतो, ५५ वर्षीय झा सहित राप्रपाका रामपदारथ मण्डल, जनमत पार्टीका शम्भुनाथ साह लगायतको कडा प्रतिस्पर्धा हुने देखिन्छ । २०७४ सालको निर्वाचनमा राष्ट्रिय जनता पार्टी नेपालका राजेन्द्र महतोले ३० हजार ७५० मत प्राप्त गर्दै यो क्षेत्रबाट निर्वाचित भएका थिए । उनका निकटम प्रतिद्वन्द्वी कांग्रेस नेता बिमलेन्द्र निधिले २७ हजार ८४७ मत ल्याएका थिए । जसपा फुटेपछि महतो हाल लोसपामा छन् । तेस्रो माओवादी केन्द्रका रामसिंह यादव भएका थिए । उनले २ हजार ३४६ मत ल्याएका थिए । यो पटक महतो सर्लाही क्षेत्र नम्बर २ बाट चुनावी मैदानमा भिडेका छन् भने निधि समानुपातिकको बन्दसूचीमा छन् । विसं २०७४ को निर्वाचनमा झा रौतहट१ बाट निर्वाचित भएका थिए । यसपटक सो क्षेत्रबाट नेकपा (एकीकृत समाजवादी) का अध्यक्ष माधवकुमार नेपाल गठबन्धनका साझा उम्मेदवार बनेपछि झा धनुषा३ मा चुनाव लड्न आएका हुन् । झासँग प्रतिस्पर्धा गरिरहेकी जुली यसअघि पनि सो क्षेत्रबाट चुनावी प्रतिस्पर्धामा छन् । उनी २०७० सालको दोस्रो संविधानसभा निर्वाचनमा कांग्रेस नेता निधिबाट पराजित भएकी थिइन् । जुलीकुमारी अनेरास्ववियुमा आबद्ध भएर राजनीति सुरु गरेकी नेतृ हुन् । २०५७ सालमा एमाले जिल्ला कमिटि सदस्य भएकी जुलीकुमारी २०७४ मा केन्द्रीय सदस्य बनेकी थिइन् । संविधानसभा सदस्य निर्वाचन २०६४ मा तत्कालीन एमालेबाट समानुपातिक सदस्य भएकी थिइन् । प्रतिनिधिसभा सदस्य निर्वाचन २०७४ मा पुनः एमालेकै तर्फबाट समानुपातिक सदस्य भएकी जुली २०७८ मा महिला, बालबालिका तथा ज्येष्ठ नागरिकमन्त्री बनिन् । स्वर्गीय नेता गजेन्द्र नारायण सिंहको प्रेरणाबाट राजनीतिमा लागेका अनिल विसं ०५६ मा सद्भावना पार्टीको सहमहासचिव बनेका थिए । उनी क्रमशःनेपाल सद्भावना पार्टी, संघीय सद्भावना पार्टीको अध्यक्ष, राष्ट्रिय जनता पार्टीको अध्यक्ष मण्डलको सदस्य हुँदै अहिले लोसपाका कार्यकारणी सदस्य छन् । मधेसमा २०७२ को मधेस आन्दोलनमा सक्रिय भूमिका खेलेका थिए । संविधान सभा सदस्यको हैसियतले संविधान लेखन कार्यमा पनि सरिक भएका थिए । झा नेपाल आयल निगमको कार्यकारी निर्देशक, उद्योगमन्त्री, संविधानसभा सदस्य पनि भए । २०७४ को निर्वाचनमा अनिल रौतहट क्षेत्र न १ बाट प्रतितिनधिसभा सदस्यमा निर्वाचित भएका थिए । झाको पैतृक गाउँ रौतहटको मत्सरी हो । मधेस र मधेसीको मुद्दालाई केन्द्रमा राखेर झा राजनीतिमा उदाएका नेता हुन् झा । २०४१ सालामा एसएलसी गरेका झाले वीएससी सम्मको उच्च शिक्षा हासिल गरेका छन् । यस्तो छ अंकगणितयो निर्वाचन क्षेत्रमा जनकपुर उपमहानगर १, २, ३, ४, ५, ६, ७, ८, १०, ११, १२, १५, १६, २०, २३, २४ र २५ नम्बर वडा पर्छ । यस्तै, विदेह नगरपालिकाको ९, नगराईन नगरपालिका, मुखियापट्टी मुसहरनिया गाउँपालिका पर्छ । स्थानीय तहमा वडाध्यक्षले प्राप्त गरेको मत नियाल्दा यो निर्वाचन क्षेत्रको पहिलो राजनीतिक दल कांग्रेस हो । कांग्रेसले धोका नदिए लोसपालाई जितको सम्भावना रहेको राजनीतिक विश्लेषक बताउँछन् । कांग्रेसले २१ हजार ६४७ मत प्राप्त गरेको थियो भने एमालेले १६ हजार १८३ मत ल्याएको थियो । यस्तै, लोसपाले ८ हजार ६७३ र जसपाले ८ हजार ५९ मत प्राप्त गरेको थियो । नेकपा एकीकृत समाजवादीले तीन हजार ५०२, जनमत पार्टीले २ हजार ३६८ र माओवादी केन्द्रले ५२७ मत ल्याएको थियो । यहाँ एमाले एक्लै भिँड्दैछ भने सत्ता गठबन्धनमा कांग्रेस, लोसपा, नेकपा एस र माओवादी केन्द्र छन् । एमाले एक्लैको १६ हजार १८३ मत ल्याएको थियो भने गठबन्धनको जोड्दा ३० हजार ८४७ मत हुन्छ । गत स्थानीय तह निर्वाचनको मत परिणाम नियाल्दा जनकपुर उपमहानगरपालिकाको मेयरमा स्वतन्त्र उम्मेदवार मनोजकुमार साह १३ हजार ४६५ मत प्राप्त गरी विजयी भएका थिए भने प्रतिस्पर्धी एमालेका शिवसंकर साहले ९ हजार ५३२ मत ल्याएका थिए । यस्तै, धनौजी गाउँपालिकाको अध्यक्षमा कांग्रेसका राजकुमार साहले २ हजार २६२ मत प्राप्त गरी विजयी भएका थिए भने प्रतिस्पर्धी लोसपाका जीवेन्द्र झाले २ हजार १६३ मत ल्याएका थिए । नगराईन नगरपालिकाको मेयरमा कांग्रेसका विनयकुमार यादवले ५ हजार ५५६ मत प्राप्त गरी विजयी भएका थिए भने प्रतिस्पर्धी एमालेका रामबाबु पञ्जियारले ५ हजार ५१४ मत ल्याएका थिए । यस्तै, मुखियापट्टी मुसहरनिया गाउँपालिकाको अध्यक्षमा जसपाका जयकुमार यादवले ५ हजार ४१० मत प्राप्त गरी विजयी भएका थिए भने प्रतिस्पर्धी कांग्रेसका रामबाबु यादवले २ हजार ४५५ मत ल्याएका थिए । यो चुनावमा सत्ता गठबन्धनले लोसपालाई उठाएका कारण लोसपा यो निर्वाचन क्षेत्रमा कमजोर देखिन्छ । लोसपाले जित हाँसिल गर्न कांग्रेस, नेकपा एकीकृत समाजवादी र माओवादी केन्द्रको मत तान्नुपर्ने हुन्छ । एमालेलाई कमजोर आँकलन गर्न सकिँदैन । एमालेले आफ्नो भोट प्राप्त गरी समाजवादी र कांग्रेसको मत तान्नुपर्ने अवस्था छ । रौतहटबाट धनुषा आएर उम्मेदवारी दर्ता गराएका झाका लागि जुलीलाई पराजित गर्न सहज हुने देखिँदैन । यसका साथै धनुषा ३ का मतदाताको विश्वास जित्नु पनि उनका लागि चुनौती छ । गठबन्धन मध्ये कांग्रेसको लागि यो आधार क्षेत्र हो । गठबन्धनको मत र कांग्रेस नेता निधिको भूमिकाले झाका पक्षमा कति मत भन्ने निर्क्यौल हुनेछ ।"
जिल्ला प्रशासन कार्यालय रामेछापले ५ गतेसम्म अत्यावश्यक सेवा मात्र प्रवाह गर्ने,"काठमाडौं : प्रतिनिधि तथा प्रदेश सभा निर्वाचनमा कर्मचारी खटिएपछि रामेछापका विभिन्न कार्यालयमा कर्मचारी अभाव भएको छ। कर्मचारी अभावका कारण जिल्ला प्रशासन कार्यालय रामेछापले दिँदै आएको नागरिकता वितरणलगायतका कार्य स्थगित गरेको छ। प्रशासनले एक सूचना सार्वजनिक गर्दै निर्वाचन तयारी, शान्ति सुरक्षा, विपद् एवं मुद्दासँग सम्बन्धित अत्यावश्यक सेवाहरु बाहेकका सेवा बन्द भएको जनाएको छ। प्रशासनका अनुसार नेपाली नागरिकताको प्रमाणपत्र, राहदानी, राष्ट्रिय परिचयपत्र, संस्था दर्ता तथा नवीकरणलगायतका सबै सेवा बिहीबारदेखि मंसिर ५ गतेसम्म बन्द भएको हो। जारी सूचनामा भनिएको छ, आगामी २०७९ मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचन प्रयोजनका लागि अधिकांश कर्मचारीहरु खटिइ जानुपर्ने भएकोले कार्यालयबाट निर्वाचन तयारी, शान्ति सुरक्षा, विपद् एवं मुद्दासँग सम्बन्धित अत्यावश्यक सेवाहरु बाहेक अन्य सेवाहरु बुधबार देखि मंसिर ५ गतेसम्म प्रवाह नहुने व्यहोरा सम्बन्धित सबैमा जानकारीको लागि यो सूचना प्रकाशित गरिएको छ। प्रतिनिधि सभा सदस्य तथा प्रदेश सभा सदस्य निर्वाचनलाई स्वच्छ, निष्पक्ष, पारदर्शी र भयरहित वातावरणमा सम्पन्न गर्न मदिरा बिक्री वितरण र सेवन गर्न निषेध गर्न निर्देशन दिइएको सहायक प्रमुख जिल्ला अधिकारी अनोजकुमार घिमिरेले जानकारी दिए।"
नारायणी अस्पताललाई मेडिकल कलेज बनाउन पहल गर्छु : प्रदीप यादव,"वीरगञ्ज : पर्सा क्षेत्र नम्बर १ का प्रतिनिधिसभा सदस्य उम्मेदवार प्रदीप यादवले वीरगञ्जको नारायणी अस्पताललाई मेडिकल कलेजका रुपमा परिणत गर्ने आफ्नो एजेण्डा रहेको बताएका छन् । बुधबार वीरगञ्ज महानगरपालिका वडा नम्बर ७ र ८ का विभिन्न टोलमा चुनावी घरदैलोका क्रममा मतदातालाई भेट्दै यादवले यस्तो बताएका हुन् । पूर्व वन तथा वातावरणमन्त्रीसमेत रहेका जसपाका उम्मेदवार यादवले नारायणी अस्पतालमा थप सेवा सुविधा विस्तार गरेर यस अस्पताललाई मेडिकल कलेजका रुपमा परिणत गर्नका लागि आफ्नो सम्पूर्ण शक्ति लगाउने वाचा पनि मतदाता सामु गरे । उनले भने, मेरो एजेण्डाको एउटा प्रमुख मुद्दा नारायणी अस्पताल पनि हो । अब फेरि सांसदमा जितेपछि नारायणी अस्पतालको विकास र प्रवर्द्धनका लागि काम गर्छु, ढुक्क रहनु होला । विगत पाँच वर्षमा आफनै प्रयासका कारण नारायणी उपक्षेत्रीय अस्पतालबाट क्षेत्रीय अस्पतालमा परिणत भएको स्मरण पनि उनले गराए । उनले भने, खासगरि गरिब निमुखाहरुको उपचार पाउने नारायणी अस्पतालमा धेरै सुधार हुँदै गएको छ । यद्दपी अझै धेरै काम गर्न बाँकी नै रहेको छ, त्यसका लागि आगामी कार्यकालमा म दिलोज्यानले लाग्नेछु । नारायणी अस्पतालको पूर्वाधार विकासका लागि आएको बजेट कानुनी अड्चनका कारण अड्किए पनि अबको दिनमा त्यसलाई फुकाउँदै नारायणी अस्पतालमा थप सेवा सुविधालाई विस्तार गरेर यसलाई मेडिकल कलेजका रुपमा परिणत गर्नमा आफ्नो सबै शक्ति लगाउने उनले बताए । जसपाको राजनीतिसमिति सदस्यसमेत रहेका यादवले भने, नारायणी अस्पताल मेडिकल कलेज बनेपछि यहाँका बिरामीलाई उपचारका लागि अन्यत्र जानुपर्दैन । सस्तैमा उपचार पनि पाइन्छ । त्यसका साथै यहाँबाट अध्ययनका लागि बाहिर जानुपर्ने बाध्यताको पनि अन्त्य हुन्छ । चुनावी घरदैलो कार्यक्रममा मधेस प्रदेशका मुख्यमन्त्री एवम् प्रदेशसभा सदस्य उम्मेदवार मोहम्मद लालबाबु राउत गद्धीका साथै जसपा र एमालेका नेता कार्यकर्ताहरुको पनि सहभागीता थियो ।"
भारतबाट कसले मगायो १५ हजार फर्जी मतपत्र?,"वीरगन्ज : भारतबाट अवैध रुपमा भित्र्याइएको ठूलो परिमाणको फर्जी मतपत्रसहित एक भारतीय पक्राउ परेका छन् । भारतसँग सीमा जोडिएको पर्साको जानकीटोला नाकाबाट भित्र्याउँदै गरेको १५ हजार थान फर्जी मतपत्रसहित भारत बिहारको नरकटिया ग्राम पञ्चायत वडा नम्बर १४ घर भएका ४० वर्षीय इजाजत अहमदलाई प्रहरीले पक्राउ गरेको हो । भारत बिहारबाट बीआर २२ डब्लु ८००२ भारतीय नम्बर प्लेटको मोटरसाइकलमा नमूना मतपत्र बोकेर जानकीटोला नाका हुँदै मङगलबार छिरेका अहमदलाई जानकीटोला नाकामा खटिएको प्रहरीले पक्राउ गरेको पर्साका प्रहरी प्रवक्ता प्रहरी नायब उपरीक्षक दिपक गिरिले जानकारी दिए । नेपालमा मंसिर ४ मा हुन गइरहेको निर्वाचनका लागि भारतमा छापिएको नमूना मतपत्र गैरकानूनी रुपमा नेपालमा भित्र्याउँदै गरेको अवस्थामा पक्राउ परेका अहमदलाई इलाका प्रहरी कार्यालय पोखरीयाको हिरासतमा राखिएको गिरीले बताए । प्रनाउ गिरीले भने, कुन दल वा कुन उम्मेदवारको लागि अहमदले त्यति धेरै मतपत्र भारतबाट ल्याएका हुन् ? यस बारे केही खुल्न सकेको छैन , अनुसन्धान जारी छ ।' अवैध रुपमा भित्र्याइएको मतपत्रसहित पक्राउ परेका भारतीय नागरिक अहमदलाई कुन ऐन अन्तर्गत कारबाही प्रकृया अगाडि बढाउने विषयमा प्रमुख जिल्ला अधिकारी र प्रमुख निर्वाचन अधिकृतसँग समन्वय भइरहेको पनि गिरिले जानकारी दिए । प्रहरीले अहमदका साथबाट बरामद गरेको मतपत्रमा नेपाली कांग्रेसको चुनाव चिह्न रुखबाहेक अन्य सबै दलको चुनाव चिह्न रहेकाले ती मतपत्रहरु पर्सा क्षेत्र नम्बर ४ का नेकपा एमाले र जसपाका उम्मेदवारहरुले मगाएको हुन सक्ने नेपाली कांग्रेसका युवा नेता राकेश यादवले बताए।"
निर्वाचनमा खटिएका कर्मचारी सामग्रीसहित मतदान केन्द्र प्रस्थान,"जाजरकोट : जाजरकोटका भेरीबाहेक ६ स्थानीय तहका निर्वाचनमा खटिएका कर्मचारी सामग्री बुझेर मतदान स्थलतर्फ प्रस्थान गरेका छन् । मंसिर १ गते भित्र सबै मतदान स्थलमा निर्वाचनमा खटिने कर्मचारी र सुरक्षाकर्मी पुगि सक्नुपर्ने निर्वाचन आयोगको निर्देशन अनुरुप कर्मचारीहरु बुधबार प्रस्थान गरेका हुन् । सदरमुकाम रहेको भेरी नगरपालिकामा खटिएका कर्मचारी भने बिहीबार मात्र जानेछन् । निर्वाचनका लागि आवश्यक पर्ने मतपत्र, मतपेटिका, स्वस्तिक छापलगायतका आवश्यक सामग्रीसहित कर्मचारीहरु सुरक्षाकर्मीसहित प्रस्थान गरेको मुख्य निर्वाचन अधिकृत केशव चपाईले बताए । जिल्लाका बारेकोट, नलगाड, कुशे, छेडागाड र शिवालय गाउँपालिकामा खटिएका कर्मचारी बुधबार र जुनीचाँदे गाउँपालिकामा खटिएका कर्मचारी मंगलबार नै त्यसतर्फ प्रस्थान गरिसकेका छन् । यायातातको पहुँच नभएका मतदान स्थलमा पुग्न पैदल हिँड्नुपर्ने भएकाले अगाडि नै त्यसतर्फ पठाइएको मुख्य निर्वाचन अधिकृत चपाईले बताए । सात पालिका रहेको जाजरकोटमा एक सय ५३ मतदान केन्द्रमा एक हजार एक सय ४० कर्मचारी खटाइएको छ । जिल्लामा शान्ति सुरक्षा र निर्वाचन सुरक्षालाई मध्य नजर गरेर तिन घेरामा सुरक्षा व्यवस्था मिलाइएको प्रमुख जिल्ला अधिकारी श्रेष्ठले बताए । पहिलो घेरामा म्यादी प्रहरी र जनपद प्रहरी, दोस्रो घेरामा सशस्त्र प्रहरी र तेस्रो घेरामा नेपाली सेनालाई परिचालन गरिनेछ ।"
"बागलुङका ३५ प्रतिशत मतदानस्थल अतिसंवेदनशिल, सुरक्षा व्यवस्था कडा","बागलुङ : आगामी ४ मंसिरमा हुने संघ तथा प्रदेशको निर्वाचनमा बागलुङका ३५ प्रतिशत मतदान केन्द्र अति संवेदनशिल सूचीमा परेका छन् । प्रमुख जिल्ला रमेश अधिकारी ढकालका अनुसार १५ प्रतिशत मतदानस्थललाई संवेदनशिल र ५० प्रतिशत मतदानस्थललाई सामान्यमा राखिएको छ । विगतको निर्वाचनमा देखिएका गतिविधि, अब हुनसक्ने गतिविधि, पूर्वाधारको विकास, सुरक्षा निकायको पहुँच, मतदाता र उम्मेदवारलाई आधार बनाएर मतदानस्थल वर्गीकरण गरिएको हो । प्रजिअ ढाकालले मतदान केन्द्रको अवस्था हेरेर सुरक्षाकर्मीहरु खटाइएको बताए । उनले आवश्यकता र औचित्यको आधारमा सुरक्षाकर्मीहरुको संख्या घटबढ हुने जानकारी दिए । सुरक्षाका लागि म्यादी प्रहरी, नेपाल प्रहरी, सशस्त्र प्रहरी, नेपाली सेना र राष्ट्रिय अनुसन्धानको टोलीलाई परिचालन हुनेछन् । ढकालले निर्वाचन बहिस्कार गर्ने समूहको निगरानी बढाएको बताए । निर्वाचन बहिस्कारको गतिविधि गर्ने राजनीतिक दलका नेता र कार्यकर्ताको पुष्टि गरेर निगरानी बढाएका छौं,' प्रजिअ ढकालले भने,'आचारसंहिता विपरित बहिस्कारको गतिविधि गर्नेहरुलाई पक्राउ गरेर दोस्रो पटक नदोहोराउने गरी केहिलाई तारेखमा रिहा गरेका छौं । सुरक्षाका लागि एक हजार एक सय ३६ जना म्यादी प्रहरी र ६५९ जना नेपाल प्रहरी खटाइने जिल्ला प्रहरी कार्यालय बागलुङका प्रहरी नायव उपरीक्षक गंगा बहादुर थापाले बताए । उनले जिल्लामा छनोट भएका म्यादी प्रहरीले विचमै छोडेको कारण छिमेकी जिल्ला म्याग्दी र पर्वतबाट समेत केहि म्यादी प्रहरी मगाइएको बताए । जिल्लामा छनोट भएका केही म्यादी प्रहरीहरु तालिमको क्रममा र नियुक्ती बझ्न आउनुभएन, 'प्रनाउ थापाले भने,संख्या कमी भएपछि छिमेकी जिल्ला म्याग्दी र पर्वतमा बैकल्पीक सूचिमा रहेकाहरुलाई बोलाएर तालिम दिएका छौं । निर्वाचनलाई भयरहित र सुरक्षित रुपमा सम्पन्न गराउनको लागि मतदानस्थ, केन्द्रको भित्री घेरामा र बाहिरको सुरक्षाको लागी सुरक्षाकर्मीहरु परिचालन गरिने जिल्ला प्रहरी कार्यालय बागलुङका सूचना अधिकारी प्रनाउ थापाले बताए । मतदानस्थल र केन्द्रको भित्री घेरामा म्यादी प्रहरी र जनपथ हुनेछन्, ' प्रनाउ थापाले भने,त्यसबाहिरको सुरक्षा शशस्त्र प्रहरीले र त्यसभन्दा पनि बाहिर नेपाली सेनाको सुरक्षा रहनेछ । पर्याप्तमात्रामा सादा पोशाकका प्रहरी पनि खटाइनेछ । १०६ मतदानस्थल, २३१ मतदान केन्द्र बागलुङमा कुल १ सय ६ मतदानस्थल र २ सय ३१ मतदान केन्द्र रहेको निर्वाचन कार्यालय बागलुङका सूचना अधिकारी गोकुल शर्माले जानकारी दिए । स्थानीय तह निर्वाचनमा १ सय ३ मतदानस्थल रहेकोमा अहिले मतदाताको सुविधालाई ध्यानमा राखेर तीन मतदानस्थल परिवर्तन र तीन मतदानस्थल थप गरिएको सूचना अधिकारी शर्माले बताए । शर्माले ढोरपाटन नगरपालिका६, ढोरपाटन नगरपालिका२ र गलकोट नगरपालिका१० मा एकएक वटा मतदानस्थल थप गरिएको बताए । यस्तै बागलुङ नगरपालिका३ बौद्ध विहारबाट, कालिकाकन्या मावि, बागलुङ नगरपालिका६ को वडा कार्यालयदेखि लहरेपिपल मावि र बडिगाड गाउँपालिका८ सिद्धबारी प्राविबाट भृकुटी माविमा मतदानस्थल स्थानान्तरण गरिएको छ । निर्वाचनको लागि उक्त मतदानस्थलमा एक हजार ९ सय जना कर्मचारी खटाइएको मुख्य निर्वाचन अधिकृत डा दिवाकर भट्टले बताए । उनले क्षेत्र नम्बर १ का मतदान केन्द्रमा ९ जना र क्षेत्र नम्बर २ मा ८ जना कर्मचारी खटाइएको बताए । उनले मतदानस्थलमा स्थायी शिक्षकहरु खटाइएको बताए । मुख्य निर्वाचन अधिकृत भट्टले मतदान केन्द्रमा अधिकृत, सहायक मतदान अधिकृत, सहायक कर्मचारी र एक जना सहयोगी रहने बताए । उनले मंसिर १ गतेसम्म सवै कर्मचारी मतदानस्थलमा पुगिसक्ने बताए ।"
शेखरलाई भोट माग्दै प्रचण्डले भने: मैले पहिल्यै गिरिजाबाबुलाई 'जय नेपाल' भनेको थिएँ,"विराटनगर: नेकपा (माओवादी केन्द्र)का अध्यक्ष पुष्पकमल दाहाल प्रचण्डले देशभर सत्तारुढ गठबन्धनको पक्षमा लहर आएको दाबी गरेका छन् । मोरङको सुन्दरहरैँचास्थित गछियामा बुधबार आयोजित चुनावी सभालाई सम्बोधन गर्दै उनले गठबन्धन दशकौं पछिसम्म जाने बताए । चुनावी लहर गठबन्धनको पक्षमा आएको छ, प्रचण्डले भने, यो गठबन्धन दशकौं पछिसम्म जान्छ । आर्थिक समृद्धि र सुशासनका लागि आगामी निर्वाचनमा गठबन्धनलाई जिताउन आवश्यक रहेको उनको भनाइ छ । एमालेले मुलुकलाई पछाडि धकेल्ने काम गरेको आरोप लगाउँदै उनले एमाले गठबन्धनलाई पराजित गरेर सत्तारुढ गठबन्धनलाई जिताउनुपर्ने बताए । प्रचण्डले फेरि प्रतिगमनविरुद्ध आन्दोलन गर्न नपरोस् भनेर गठबन्धनलाई जिताउनुपर्नेमा जोड दिए । उनले शान्ति सम्झौताकै दिन स्वः गिरिजाप्रसाद कोइराला र आफूले एकअर्कालाई प्रतिकात्मक रूपमा भोट हालेको जिकिरसमेत गरे । शान्ति सम्झौताको हस्ताक्षरकर्ताका रूपमा एकअर्कालाई प्रतिकात्मक मतदान गरेको प्रचण्डको कथन छ । शान्ति सम्झौता पछि मैले गिरिजाप्रसादतर्फ फर्केर जय नेपाल भनेको थिएँ, उनले भने, उहाँले मतिर फर्किएर लालसलाम भन्नुभयो । गठबन्धनबाट मात्रै मुलुकको विकास सम्भव भएकाले एमालेले देशका लागि केही पनि नगर्ने उनले बताए । निर्वाचनबाट सत्तारुढ गठबन्धन विजयी बनेपछि पूर्वाञ्चल विश्वविद्यालयमा मेडिकल कलेज सञ्चालन गर्ने, बूढी र गछिया खोलामा तटबन्ध बनाउने तथा सुकुम्बासी समस्या समाधान गर्ने प्रचण्डको भनाइ छ । उनले शान्ति सम्झौतामा डा शेखर कोइरालाको महत्वपूर्ण योगदान रहेको बताए । शान्ति सम्झौता अघि कोइरालाले आफू र गिरिजाप्रसादबीच छलफल गराउन पुलको भूमिका निर्वाह गरेको उनको भनाइ छ । सभालाई सम्बोधन गर्दै उनले शेखर नभएको भए शान्ति सम्झौता हुनेनहुने विषयमा आफूले बेलाबेला सोच्ने गरेको बताए । प्रचण्डले शान्ति, लोकतन्त्र, संविधानको रक्षा र समृद्धिका लागि गठबन्धनभित्र एकअर्कालाई मतदान गर्न पनि अपिल गरेका छन् । प्रचण्ड उपस्थित चुनावी सभा गरिएको गछिया मोरङको निर्वाचन क्षेत्र नम्बर ६ मा पर्छ ।"
जनताले चाहेरै निर्वाचनमा होमिएको हुँ: लक्ष्मी महतो,"गौशाला: महोत्तरी१ मा एमाले र जसपाको गठबन्धनबाट प्रतिनिधि सभा सदस्यको उम्मेदवार बनेका नेता लक्ष्मी महतो चुनावी मैदानमा होमिएका छन् । जनताको चाहानाकै कारण निर्वाचनमा होमिएको बताउने उनको सत्ता गठबन्धनका उम्मेदवार गिरिराजमणि पोखरेलसँग कडा प्रतिस्पर्धा हुने देखिन्छ । गत निर्वाचनमा पोखरेलसँग पराजित भएका महतोका यसपटक जित्ने योजना के के छन्? अन्नपूर्णकर्मी धनवीर महतोले एमाले नेता महतोसँग गरेको कुराकानीको सम्पादित अंश: तपाइँलाई जनताले भोट किन दिने ? मैले विगतदेखि नै जनभावना अनुसार काम गरेको छु। सबैको सुखदुःखको सारथी भएर काम गरेको छु । आवश्यकता अनुसार नगद वा अन्य भौतिक सहयोग मैले सकेको गरेको छु । विगतमा मैले गरेको सहयोग र आगामी दिनमा मैले ल्याएका योजनालाई सार्थक बनाउन जनताले मलाई भोट दिनुहुन्छ । तपाइँसंग जनताका अपेक्षा के छन्? जनताका अपेक्षा धेरै छन् । ती अपेक्षालाई सूचीबद्ध गरेर प्राथमिकता अनुसार कार्यान्वयन गर्नुपर्छ । यसअघि जितेर गएका जनप्रतिनिधिले बाँडेको आश्वासनले जनताले नेतालाई पत्याउनै छाडिसके । भेट्दा पनि दिक्क मान्ने गरेका छन् । गाउँ ठाउँको विकास नभएको गुनासो धेरै छ । यी नै गुनासालाई मैले सम्बोधन गर्नुपर्नेछ । म झुटो आश्वासन दिएर काम नगर्ने होइन् । सकेको काम गर्छु भनेर प्रतिबद्धता गर्छु र सोही अनुसार काम गर्छु । मेरो विगतको पृष्ठभूमि हेरेर पनि जनताले थाहा पाउनुभएको छ। मैले अरु समयमा र चुनावी अभियानमा पनि घरदैलो गर्दा जनताको अवस्था अभावै अभाव र पीडादायी बनेर बितेको छ । किसानलाई मल अभाव छ । विद्यालयमा किताव छैन, शिक्षकको अभाव । अस्पतालमा डाक्टर र औषधि छैन । सडकको अवस्था उस्तै छ । गाँउघरमा सिंहदरवार कहानी जस्तो मात्र छ । यी समस्या को हल गर्न जनताले मसंग अपेक्षा राखेका छन् । यी जनताका अपेक्षा मैले पूरा गर्नुछ । तपाइँको चुनाव जित्ने आधार के ?म उधारो अनि धेरै आश्वासन बाँड्दिन। म बोल्ने मात्र होईन गरेर देखाउने हो । त्यसैले मैले सबैलाई धेरै गर्छु भनेको छैन। मलाई विश्वास गर्नुहोस् मात्र भनिरहेको छु । म पहिले समाजसेवी अनि मात्र नेता हुँ । चुनाव जिते पनि नजिते पनि समाजसेवीको रुपमा काम गरिनैरहनेछु । म जनभावनाअनुसार विकासको पथमा अगाडि बढिरहनेछु । म जनप्रतिनिधिको रुपमा नेतृत्व गर्दा जनचाहनाअनुसार सामाजिक विकास, भ्रष्टाचारमुक्त अनि जनमैत्री सुशासन स्थापित गर्नु नै मेरो दीर्घ लक्ष्य रहनेछ । यी नै आधारले मलाई जित नजिक पुर्याएको छ ।"
चितवनमा कांग्रेस उम्मेदवार उमेश श्रेष्ठको गाडी तोडफोड गर्ने विप्लवका कार्यकर्ता,चितवन : नेत्रविक्रम चन्द नेतृत्वको नेकपाका कार्यकर्ताले कांग्रेस उम्मेदवार उमेश श्रेष्ठको गाडी तोडफोड गरेका छन्। चितवन क्षेत्र नम्बर २ का नेपाली कांग्रेसका प्रतिनिधिसभा सदस्यका उम्मेदवार श्रेष्ठको गाडीमाथि मंगलबार बिहान ११ बजेतिर तोडफोड भएको थियो। विप्लवका कार्यकर्ताले राज्यमन्त्री समेत रहेका कांग्रेस उम्मेदवार श्रेष्ठको गाडी आफूहरुले तोडफोड गरेको बताएका छन्। चुनावी प्रचारमा रहेको बेला भरतपुर महानगरपालिका १० पुरानो मेडिकल कलेज नजिक रेडक्रस चोकमा रहेको बा ३ च २०५० नम्बर को गाडीमा तोडफोड भएको हो । डीएसपी नरहरि अधिकारीले घटनाको छानबिन सुरु गरिएको अन्नपूर्णलाई बताए। घरदैलो गर्ने क्रममा पार्किङ गरिराखेको गाडिमा मोटरसाइकल चढेर आएका ६ जनाले इँटा प्रहार गरेर भागेका थिए।
कञ्चनपुर२ : एनपी साउँद र नरबहादुर धामी प्रतिष्ठाको लडाइँमा,"महेन्द्रनगर : तीनवटा निर्वाचन क्षेत्र रहेको कञ्चनपुर २ सबैभन्दा बढी मतदाता भएको क्षेत्र हो । यो क्षेत्रमा २०४८ सालको निर्वाचनयता तीनपटक कांग्रेस र दुई पटक एमालेले जितेको छ । यसपटक यो निर्वाचनमा एमालेलाई विगतको साख जोगाउनुपर्ने छ भने कांग्रेसलाई गुमेको साख फिर्ता ल्याउनुपर्ने बाध्यता छ । मंरिस ४ मा हुने निर्वाचनलाई दुबै पार्टीले प्रतिष्ठाको विषय बनाएका छन् । सत्ता गठबन्धनका तर्फबाट नेपाली कांग्रेसका केन्द्रीय सदस्य एनपी साउँद र नेकपा एमालेका नेता नरबहादुर धामी प्रतिस्पर्धामा छन् । २०४८ सालको निर्वाचनमा नेपाली कांग्रेसका तारिणीदत्त चटौत निर्वाचित भएका थिए । २०५१ को निर्वाचनमा भने नेकपा एमालेका भोजराज जोशीसँग विजयी भए । जोशीले ११ हजार ८६३ ल्याउँदा नेपाली कांग्रेसका चटौतले ७ हजार २०२ मत ल्याएका थिए । अहिले सत्ता गठबन्धनबाट कांग्रेसका केन्द्रीय सदस्य साउँद चुनावी मैदानमा छन् । ०७४ को निर्वाचनमा भने यो क्षेत्रमा नेकपा एमालेका उम्मेदवार नरबहादुर धामीले ३३ हजार २२० मत प्राप्त ल्याएर विजयी भएका थिए । धामीसँग साउँद ८ हजार ३२७ मतान्तरले पराजित भएका थिए । त्यसबेला राष्ट्रिय प्रजातन्त्र पार्टी तेस्रो शक्ति हुन पुग्यो । राप्रपाका उम्मेदवार विनोद विष्टले ५ हजार २६० ल्याए भने स्वतन्त्र उम्मेदवार प्रेमबहादुर विष्टले २ हजार ३५ मत ल्याएका थिए । २०५६ को आम निर्वाचनमा भने नेपाली कांग्रेसले आफ्नो विरासत जोगायो । उक्त निर्वाचनमा नेपाली कांग्रेसका तारिणीदत्त चटौतले १३ हजार १०९ मत ल्याए । चटौतसँग नेकपा एमालेका उम्मेदवार चन्द्रलाल चौधरी ले १० हजार २८२ मत ल्याएर पराजित हुन पुगे । २०६४ मा नेकपा माओवादीका उम्मेदवार देवीलाल चौधरी १८ हजार २८४ मत ल्याएर निर्वाचित भएका थिए । उनीसँग नेपाली कांग्रेसका एनपी साउद पराजित भए । २०७० मा भने कांग्रेसले फेरि आफ्नो दबदबा कायम राख्यो । नेपाली कांग्रेसका एनपी साउँद १३ हजार ४१५ मत ल्याएर विजयी भए । उनका प्रतिस्पर्धी नेकपाका तारा लामा तामाङ ९ हजार ६७६ मत ल्याएर पराजित भएका थिए । यसरी विगतको परिणामलाई हेर्दा २०४८, ०५६ र ०७० गरी ३ पटक नेपाली कांग्रेस संसदीय निर्वाचन जितेको थियो । २०५१ र २०७४ को निर्वाचन नेकपा एमालेले आफ्नो पकड कायम गर्यो । २०६४ मा नेकपा माओवादी केन्द्रले जितेको थियो । अहिले सत्ता गठबन्धनबाट कांग्रेसका केन्द्रीय सदस्य साउँद चुनावी मैदानमा छन् । ०७४ को निर्वाचनमा भने यो क्षेत्रमा नेकपा एमालेका उम्मेदवार नरबहादुर धामीले ३३ हजार २२० मत प्राप्त ल्याएर विजयी भएका थिए । धामीसँग साउँद ८ हजार ३२७ मतान्तरले पराजित भएका थिए । धामीले आफ्नो निर्वाचन क्षेत्रको महत्वपूर्ण समस्या एलेनी जग्गा जग्गाधनी पुर्जा उपलब्ध गराउने, आरक्ष पीडितहरुको व्यवस्थापन गर्ने,दैजी क्षेला औद्योगिक क्षेत्रको काम अगाडि बढाउनेलगायतका एजेण्डासहित मत मागीरहेका छन्। अहिले धामी आफ्नो जीतलाई निरन्तरा दिने दाउमा छन् भने साउँद गठबन्धनको सहयोगमा बदला लिने प्रयासमा छन् । साउँदले सुकुम्बासी र जग्गाधनी पुर्जा नभएकाहरुलाई छिट्टै लालपुर्जा उपलब्ध गर्ने ,चुरक्षेत्रमा धार्मीक पर्यटकीय सडकको निमार्ण गर्ने, आरक्ष पीडित जनताको बसोबास र मुआब्जाको व्यवस्थापन गर्ने,बाढी नियन्त्रणका लागि गुरु योजना बनाएर काम अगाडि बढाउने एजेण्डासहित मतदातालाई मत मागिरहेका छन्। धामीले पनि पाँच वर्षको समयमा आफूले अगाडि बढाएका धेरै योजनाहरु पुरा गर्नका लागि आफूलाई मतदान गर्नुपर्ने बताएका छन् ।उनले आफ्नो निर्वाचन क्षेत्रको महत्वपूर्ण समस्या एलेनी जग्गा जग्गाधनी पुर्जा उपलब्ध गराउने, आरक्ष पीडितहरुको व्यवस्थापन गर्ने,दैजी क्षेला औद्योगिक क्षेत्रको काम अगाडि बढाउनेलगायतका एजेण्डासहित मत मागीरहेका छन्। यस क्षेत्रमा स्थानीय तहको निर्वाचनमा नेपाली कांग्रेस पहिलो दल बनेको छ। कांग्रेसका वडाध्यक्षका उम्मेदवारले २२ हजार ३७९ मत ल्याएका थिए। नेकपा एमालेका वडाध्यक्षले १८ हजार ८२८ मत ल्याएका छन् । त्यसैगरी नेकपा माओवादी केन्द्र १२ हजार ५७२ मतसहित तेस्रोमा छ । नेकपा (एकीकृत समाजवादी) ४ हजार १६१ मतसहित चौथो स्थानमा रहेको छ । राष्ट्रिय प्रजातन्त्र पार्टीका वडाध्यक्षका उम्मेदवारले ३ हजार ३५३ मत प्राप्त गरेका प्राप्त गरेका थिए ।"
दार्चुलामा ठगुन्नाको ह्याट्रिक कि बडुको कमब्याक ?,"दार्चुला : दार्चुलामा सत्ता गठबन्धनका तर्फबाट नेपाली कांग्रेसका दीलेन्द्र प्रसाद बडु र नेकपा एमालेका गणेश सिंह ठगुन्नाबीच कडा प्रतिस्पर्धा हुने भएको छ। बडु बहालवाला उद्योग, वाणिज्य तथा आपूर्तिमन्त्री हुन् भने ठगुन्ना केपी ओली सरकारका पूर्व मन्त्री हुन्। बडु यसअघि दुईपटक समानुपातिकबाट सांसद बनेका हुन् भने गठुन्ना प्रत्यक्षमा जित्दै आएका नेता हुन्। ठगुन्ना २०७० साल र २०७४ सालका अपराजित राजनीतिक खेलाडी हुन्। बडुले यसपाली पनि समानुपातिकमा बस्न नपाउने भएकाले उनले प्रत्यक्षमा प्रतिस्पर्धा गरेका हुन्। बडुलाई दार्चुलामा सत्ता गठबन्धन अथवा नेकपा माओवादी केन्द्र र एकीकृत समाजवादीको साथ छ। देशका ठूला दलहरूले दार्चुलालाई राजनीतिक रणभुमीको केन्द्रबिन्दु बनाएका छन्। नेकपा एमालेका अध्यक्ष केपी शर्मा ओलीले दार्चुलाको खंगलाबाटै आफ्नो चुनावी प्रचार अभियानको सुरुआत गरेका थिए भने सत्ता गठबन्धनले पनि दार्चुलामा चुनावी सभा गरिसकेको छ। एमालेले चुच्चे नक्सालाई सुदूरपश्चिमको राजनीतिका लागि महत्वपूर्ण ऐजेन्डाका रुपमा अघि बढाएको छ। तर, कांग्रेसमाओवादीको गठबन्धनले पनि चुच्चे नक्सालाई नै प्राथमिकता दिँदै आएको छ। जिल्ला निर्वाचन कार्यालयको तथ्यांकअनुसार दार्चुलामा ८९ हजार १५४ मतदाता रहेका छन्। ९ वटा स्थानीय तह रहेको दार्चुलामा कांग्रेस यसपालीको चुनावमा नील रह्यो। यहाँ ५ पालिका एमाले र ४ पालिकामा नेकपा माओवादी केन्द्रले जितेको छ। कांग्रेसका हेविवेट नेता बडुले दार्चुलामा एक स्थानीय तह पनि जिताउन नसकेको आरोप त उनलाई छँदैछ, त्यसैमा दार्चुलामा कम बस्ने नेतामा पनि बडुको नाम आउँछ। २०७४ सालको निर्वाचनको तथ्यांक हेर्ने हो भने एमालेका गणेश सिंह ठगुन्नाले ६ हजार ७ सय ६५ मत अन्तरले जितेका छन्। त्यतिबेला ठगुन्नाका प्रतिस्पर्धी कांग्रेसका विक्रम सिंह धामी थिए। कांग्रेसले यसपाली धामीलाई दार्चुला २ बाट प्रदेशसभा सदस्यमा टिकट दिइएको छ। त्यो क्षेत्र धामीको नभएकाले पनि उनलाई चुनाव जित्ने चुनौति थपिएको छ। धामी देउवा पक्षका नेता हुन भने बडु कोइराला पक्षमा गनिन्छन्। कांग्रेस सरकारमा जानेवित्तिकै कोइराला पक्षबाट मन्त्री पाइहाल्ने बडु यसपाली पनि सोही कोटाबाट टिकट पाएका नेता हुन्। २०७४ सालको निर्वाचनमा नेकपा एमाले र नेकपा माओवादी केन्द्रको तालमेलका कारण धेरै मतान्तरले जितेका ठगुन्नालाई पनि यसपाली सत्ता गठबन्धनसँग जित्न सहज भने छैन। यसपाली नेकपा माओवादी केन्द्र कांग्रेससँग जोडिएको छ भने एमालेको केही भाग पनि समाजवादी भएको छ। हुन त, स्थानीय तहको निर्वाचनको तथ्यांक केलाउँदा नेकपा एमाले दार्चुलामा सत्ता गठबन्धनभन्दा पनि बलियो छ। स्थानीय तह निर्वाचनमा गठबन्धनले २९ हजार ७ सय ५० मत पाउँदा एमाले एक्लैले ३० हजार ४ सय २ मत प्राप्त गरेको छ। सत्ता गठबन्धनकै अर्को घटक नेकपा (एकीकृत समाजवादी) ले १ सय ५३ मत प्राप्त गरेको थियो। एमालेमा संगठन तथा आन्तरिक एकता बलियो हुनु, स्थानीय तह निर्वाचनको मत परिणाम अनुकुल हुनु, पालिका चुनावपछि कांग्रेस, माओवादी र समाजवादीका केही प्रदेश र जिल्ला कमिटीका नेतासहित कार्यकर्ताले एमाले प्रवेश गर्नुले ठगुन्नालाई फाइदा भएको छ। हामी स्थानीय तहको निर्वाचनमा गठबन्धनभन्दा बलिया छौं, त्यसैले दार्चुलामा एमालेले जित्छ ठगुन्नाले भने। बडु भने माओवादीको आसमा छन्। गठबन्धनले सघाए जित्ने उनको पनि दाउ छ। गठबन्धनका सबै पार्टीको मत जोड्दा एमालेको हाराहारीमा पुग्नु, केन्द्रीय राजनीतिमा बलियो प्रभाव हुनु, अहिले पनि सरकारमा हुनु जस्ता कारणले बडुले चुनाव जित्ने कांग्रेसको दाबी छ। दार्चुलाका विभिन्न स्थानमा खाद्य डिपोहरू सञ्चालनमा ल्याएँ, नेपालभारत जोड्ने मोटरेबल पुलको शिलान्यास भयो, दार्चुलाको च्यांग्रा काठमाडौंमा बिक्री भयो, उद्यमीलाई प्रविधि हस्तान्तरण गरियो, मैले गरेका यी काम जनताले देखेका छन्, त्यसैले मलाई भोट दिन्छन्, बडुले भने।"
प्रचण्डले ताप्लेजुङ र खोटाङको सभालाई सम्बोधन गर्ने,"काठमाडौं : नेकपा (माओवादी केन्द्र)का अध्यक्ष एवं पूर्वप्रधानमन्त्री पुष्पकमल दाहाल प्रचण्डले बुधबार ताप्लेजुङ र खोटाङमा आयोजना गरिने चुनावी सभालाई सम्बोधन गर्ने भएका छन्। सत्ता गठबन्धन ताप्लेजुङद्वारा आयोजित चुनावी आमसभालाई सम्बोधन गर्न दाहाल ताप्लेजुङ आउने भएका जिल्ला निर्वाचन परिचालन समितिका संयोजक मिङ्मा डण्डु शेर्पाले जानकारी दिए। सदरमुकामस्थित तोक्मेडाँडामा आयोजित सभालाई नेपाली कांग्रेसका प्रवक्ता डा प्रकाशशरण महत, नेकपा (एकीकृत समाजवादी)का उपमहासचिव डा गङ्गालाल तुलाधरलगायतले सम्बोधन गर्ने कार्यक्रम छ । सत्ता गठबन्धनले यसअघि जिल्लाका आठ पालिकामा चुनावी सभा सम्पन्न गरिसकेको छ । यसबीच अध्यक्ष दाहालले सत्ता गठबन्धनद्वारा खोटाङको दिक्तेलबजारमा आज आयोजना गरेको चुनावी सभालाई सम्बोधन गर्ने कार्यक्रम छ । उक्त सभालाई अध्यक्ष दाहालसँगै कांग्रेस प्रवक्ता डा प्रकाशशरण महत र नेकपा (एकीकृत समाजवाद) पार्टीका उपमहासचिव डा गङ्गालाल तुलाधरले सम्बोधन गर्ने कार्यक्रम रहेको चुनाव प्रचारप्रसार समितिका संयोजक टङ्कबहादुर थापाले जानकारी दिए। सत्ता गठबन्धनले जिल्लाका १० वटै स्थानीय तहमा चुनावीसभा सम्पन्न गरिसकेको छ । एउटा प्रतिनिधिसभा र दुईवटा प्रदेशसभा रहेको जिल्लामा सत्ता गठबन्धनबाट प्रतिनिधिसभा सदस्यमा माओवादी केन्द्रका रामकुमार राई, प्रदेशसभा (१) मा एकीकृत समाजवादीका वीरबलकाजी राई र प्रदेशसभा (२) मा कांग्रेसका भूपेन्द्र राई उम्मेदवार रहेका छन्। रासस"
"यो निर्वाचन अन्तिम लडाईं हो, राष्ट्रपति वा प्रधानमन्त्रीको पदको जिम्मेवारी लिन तयार छु : झलनाथ खनाल","इलाम : पूर्वप्रधानमन्त्री एवं नेकपा (एकीकृत समाजवादी) का सम्मानित नेता झलनाथ खनालले राष्ट्रपति वा प्रधानमन्त्रीको पदको जिम्मेवारी लिन तयार रहेको बताएका छन्। इलाम निर्वाचन क्षेत्र नं १ बाट प्रतिनिधिसभा सदस्यका उम्मेदवार खनालले मङ्गलबार पत्रकारहरूसँग कुरा गर्दै आफू राष्ट्रपति बन्ने पक्कापक्की भने हुन बाँकी रहेको बताएका हुन्। उाले निर्वाचनपछि एउटैमात्र दलको सरकार नबन्ने बताए । खनालले भने,अब एउटै दलको सरकार त बन्दैन तर गठबन्धनको बहुमत आउने भएकाले सहमतिमा भागबन्डा मिलाउँदा मलाई जुन जिम्मेवारी पर्छ त्यो बहन गर्न तयार छु । खनालका अनुसार यो निर्वाचन उनको अन्तिम चुनावी लडाईं हो । उमेरले ७३ वर्ष पुगे पनि देश विकासका लागि पाँच वर्ष कार्यकारी प्रमुख भएर काम गर्न तयार रहेको बताउँदै उनले भने, मसँग अनुभव छ, देश बनाउने योजना छ । त्यसैले जुनसुकै पदमा रहेर काम गर्न सक्छु, अझ पाँच वर्ष प्रधानमन्त्री भएर काम गर्न पाएँ भने मुलुकलाई नयाँ मोडमा पुर्याउँछु । इलाम क्षेत्र नं १ मा सोचेजस्तो विकास हुन बाँकी रहेको खनालको भनाइ छ । लामो समयदेखि मैले प्रयास गर्दा पनि अपूरो रहेको काम गर्न यहाँका जनताले पुनः एकपटक मलाई निर्वाचित गराउनुहुनेछ, उनले भने, भएका काम धेरै छन्, हुन बाँकी पनि छन् त्यो अभिभारा पूरा गर्न जनादेश लिएर जाँदैछु ।  राससको सहयोग"
दोहोर्याउने दाउमा नमुना,"नेपालगन्ज : बाँकेमा ठूला दलबाट कसैले पनि महिलालाई प्रतिनिधिसभा सदस्यको उम्मेदवार बनाएनन्। प्रदेशसभा सदस्यमा भने सत्ता गठबन्धनले बाँके क्षेत्र नं १ (१) बाट एक्लो महिला उम्मेदवार कृष्णा केसी नमुनालाई उभ्याएको छ। प्रदेशसभा निर्वाचन२०७४ मा यही निर्वाचन क्षेत्रबाट नमुना निर्वाचित भएकी थिइन्। अहिले उनी वामलोकतान्त्रिक गठबन्धनको साझा उम्मेदवारका रूपमा नेकपा (माओवादी केन्द्र)बाट प्रदेशसभा सदस्यमा उम्मेदवार बनेकी छन्। नमुना जितको बिरासत जोगाउँदै दोेस्रो कार्यकालका लागि भिड्दैछिन्। उनले प्रदेशसभा निर्वाचन२०७४ मा नेपाली कांग्रेसका शरदचन्द्र शर्मालाई ३ हजार १९६ मत अन्तरले पराजित गरेकी थिइन्। नमूनाले १३ हजार ४३६ मत र शर्र्माले १० हजार २४० मत ल्याएका थिए। बाँके निर्वाचन क्षेत्र नं १ (१) प्रदेशसभामा राप्तीसोनारी गाउँपालिकाका ७ वडा र नरैनापुर गाउँपालिकाका ६ वडा छन्। स्थानीय तह निर्वाचनमा सत्तागठबन्धनका दलले (कांग्रेस, माओवादी केन्द्र र एकीकृत समाजवादी)का वडाध्यक्षले ल्याएको मत जोड्दा सत्ता गठबन्धनका दलले २४ हजार ३०५ मत ल्याएका छन्। गठबन्धनका दलबीच इमान्दारिता देखाउने हो भने नमुना सबैभन्दा बलियो देखिन्छिन्। उनका प्रतिस्पर्धी छन्, एमालेराप्रपा गठबन्धनबाट राप्रपाका जिल्ला अध्यक्ष नरेन्द्रकुमार पौडेल। यो निर्वाचन क्षेत्रमा एउटा मात्र वडा जितेको राप्रपा एमालेको आडमा निर्वाचन जित्ने दाउमा छ। स्थानीय तह निर्वाचनमा एमालेराप्रपा गठबन्धनका दलले १३ हजार ९१२ मत मात्र ल्याएका छन्। जुुन वामलोकतान्त्रिक गठबन्धनभन्दा झन्डै आधा कम हो। त्यसो त, अघिल्लो निर्वाचनमा नमूनाका सारथी बनेका अम्बरबहादुर खड्का पनि प्रदेश सभा सदस्यका उम्मेदवार छन्। कांग्रेसबाट राजनीति सुरु गरेर खड्का माओवादी केन्द्र हुँदै टिकटकै लागि जसपा प्रवेश गरेर उम्मेदवार बनेका हुन्। खड्का नेपालगन्जको सहकारी वित्तीय विकास संस्था लिमिटेडमा ४३ करोड रुपैयाँ अपचलन गरेको मुद्दाका अभियुक्त हुन्। केही दिन अघि नेपालगन्जमा सहकारी पीडितले उनको उम्मेदवारी खारेजीको माग गर्दै निर्वाचन कार्यालयमा ज्ञापनपत्र बुझाएका थिए। निर्वाचन आयोगका अनुसार यो निर्वाचन क्षेत्रमा दलका ६ र दुई स्वतन्त्र गरी ८ जनाको उम्मेदवारी परेको छ। नागरिक उन्मुक्ति पार्टीका सोमराज चौधरी, लोकतान्त्रिक समाजवादी पार्टी नेपालका राजेन्द्रकुमार विश्वकर्मा, नेपाल मजदुर किसान पार्टीका जयप्रकाश चौधरी, नरेन्द्रकुमार पौडेल, स्वतन्त्रबाट प्रदीप पौडेल र तीर्थराज डीसी उम्मेदवार रहेका छन्। वामलोकतान्त्रिक गठबन्धन र एमालेराप्रपा गठबन्धनबीच मुख्य प्रतिस्पर्धा छ। बाँकेको नरैनापुरमा मत माग्दै कृष्णा केसी नमुना । ि अन्नपूर्ण"
"भोट ? पहिला श्रीमान्ले लाउँथे, अचेल छोराले","चामुण्डाविन्द्रासैनी नगरपालिका८ दैलेख निवासी खगिसरा दमाई ६५ वर्ष पुगिन्। सहजै अक्षर चिन्न नसके पनि नाम भने लेख्न सक्छिन्। मतपत्रमा भएको चिन्ह छुट्ट्याउन सक्छिन्। तर, उनले आफ्नै हातले मतपत्रमा स्वस्तिक छाप लगाउन भने अहिलेसम्म पाएकी छैनन्। पहिले उनका पति र अहिले छोराले उनको मत हालिदिने गरेका छन्। राम्ररी सिकाएको भए त म आफंैले नै भोट हाल्न सक्थेँ होला। छोराहरू तपाईंले बिगार्नुहुन्छ, हामी हाल्छौं भन्छन्। मेरो भोट पनि छोराहरूले नै हालिदिन्छन्, विश्वास त गर्नै पर्यो, उनले भनिन्। आफैंले मत हाल्न नपाउने महिलाको संख्या गाउँमा धेरै रहेको उनले बताइन्। कसैका श्रीमान्, कसैका छोराछोरीले भोट हाल्छन्, उनले भनिन्। महाबु गाउँपालिका२ बडाखोलाकी जैकला सुनारले पनि आफ्नै हातले मत हाल्न पाएकी छैनन्। ७१ वर्षीया सुनारका पतिको निधन भएको २९ वर्ष भयो। उहिले श्रीमान् हुँदा उहाँले नै भोट हाल्नुहुन्थ्यो। उहाँ बितेपछि ६७ वटा चुनाव भए, हरेक चुनावमा छोराहरूले नै भोट हाल्छन्, उनले भनिन्। विगतमा भोट हाल्दाको पल सम्झदै उनले थपिन्, भोट हाल्ने दिन मलाई लिएर जान्छन्, लाइन लगाउँछन्। जब भोट हाल्ने बेला हुन्छ, तपाईं बिगार्नुहुन्छ भन्दै मतपत्र छोराहरूले नै लिएर जान्छन्। म त नङमा रङ मात्र लगाएर फर्किन्छु। आफ्नै हातले मत हाल्ने रहर उनलाई लागेको छ। गाउँका अधिकांश महिलाको मत श्रीमान्, छोराछोरी, आफन्त, छिमेकी, दलका कार्यकर्ताहरूले हालिदिने गरेको उनले बताइन्। तपाईंले हाल्दा बिग्रन्छ भन्छन्, साँच्चै बिग्रने हो कि भन्ने डर पनि लाग्छ। भोट हाल्ने उमेर भएपछिका सबै चुनावमा मेरा त अरूले नै भोट हालिदिएका छन्, उनले भनिन्। खगिसरा र जैकला मात्र होइनन्, जिल्लाका अधिकांश महिलाले आफैंले मत हाल्न पाएका छैनन्। महिलाले मत हाल्न जान्दैनन् वा भोट हाले पनि बदर हुन्छ भन्ने सोचले जिल्लाका अधिकांश महिला मताधिकारबाट बञ्चित छन्। यसकारण उनीहरू केवल मतदानस्थल पुगेर नङमा रङ लगाएर फर्किन्छन्। आफ्नो मत आफैं हाल्न नपाएकोमा अधिकांश महिलाको गुनासो छ। तर, उनीहरू आफन्त र छिमेकीको अगाडि बोल्न सक्दैनन्। बढी जसो निरक्षर महिलाको मत अर्कैले हाल्ने प्रवृत्ति छ। साक्षर महिलामा पनि आत्मविश्वासको कमी हुँदा भोट हाल्दा बिग्रने डरले अरूले नै हस्तक्षेप गर्ने गरेको महिला अधिकारकर्मीहरू बताउँछन्। महिलाले अर्कै ठाउँमा मत हालिदिन्छन् र बिर्गाछन् भनेर महिलाको मत हाल्न पुरुषले नै हस्तक्षेप गर्ने गरेको अधिकारकर्मी दुर्गा गिरी बताउँछिन्। कुन चिन्हमा मत हाल्ने, कसरी हाल्ने भनेर घरसल्लाह गर्नुपर्छ। अनि महिलाले पनि आफ्नो मताधिकारको सदुपयोग गर्न सक्नुपर्छ। म आफंै मत हाल्छु भनेर भन्न सक्नुपर्छ, उनले भनिन्। दुइटा प्रतिनिधिसभा र चारवटा प्रदेशसभा निर्वाचन क्षेत्र रहेको दैलेखमा १ लाख ५८ हजार ९ सय ५८ जना मतदाता रहेको जिल्ला निर्वाचन कार्यालयले जनाएको छ। तीमध्ये महिला मतदाताको संख्या ७९ हजार ४ सय ३८ छ। अधिकांश ज्येष्ठ नागरिकले पनि आफ्नो मत आफैंले हाल्न पाएका छैनन्। अहिलेसम्म आफ्नै हातले मत हाल्न नपाएको दुल्लु नगरपालिकाका कृष्णबहादुर भण्डारी बताउँछन्। ज्येष्ठ नागरिकको मताधिकार छोराछोरीहरूले आफ्नो इच्छाअनुसार दुरुपयोग गरिरहेका छन्, यो यथार्थ हो, पूर्वशिक्षकसमेत रहेका भण्डारी भन्छन्। निर्वाचनको बेला सबै घरघरमा मतदाता शिक्षा पुग्न सकेमात्र महिला र ज्येष्ठ नागरिकहरूले आफ्नो मत आफैं हाल्न सक्ने नारायण नगरपालिका१० भवानीकी पद्मा बस्नेत बताउँछिन्। दैलेखको चामुण्डाविन्द्रासैनी नगरपालिकाका ७५ वर्षीया रूपा बुढा, धनी बुढा, ७० वर्षीया लछु बुढा र ५० वर्षीय पदमकला बुढा। उनीहरूले आफ्नै हातले अहिलेसम्म मतदान गर्न पाएका छैनन्। श्रीमान्, छोराछोरी, छिमेकी र दलका कार्यकर्ताहरूले नै उनीहरूको मत हालिदिने गरेका छन्। तस्बिर : हिक्मतबहादुर नेपाली हरेक व्यक्तिलाई आफैंले मत हाल्ने इच्छा हुन्छ, जुन पार्टी मनपर्छ उसलाई मत हाल्न पाउनुपर्छ, उनले भनिन्, हरेक निर्वाचनमा मलाई पनि तपाईंको भोट म हालिदिन्छु भनेर भन्छन्। तर, म अरू कसैलाई भोट हाल्न दिन्नँ। ज्येष्ठ नागरिकहरूले आफ्नो भोट आफैं हाल्छु भनेर भन्न सक्नुपर्ने उनको भनाइ छ। दैलेखका प्रमुख जिल्ला अधिकारी गोगनबहादुर हमालले महिला र ज्येष्ठ नागरिकहरूको मत अरूले हाल्ने प्रवृत्ति रोक्न यसपटकको चुनावमा कडाइ गरिने बताए। दृष्टिविहीनको मत पनि अरूले नै हाल्छन् ठाटीकाँध गाउँपालिका५ तोलीपाटाका सुरेन्द्रबहादुर शाही उमेरले ५१ वर्ष नाघे। पूर्णरूपमा दृष्टिविहीन शाही २०४८ सालदेखि पटकपटक निर्वाचनमा सहभागी हुँदै आएका छन्। उनले संसदीयदेखि स्थानीय तहको निर्वाचनमा मतदान प्रक्रियामा भाग त लिए। तर, आफ्नै हातले मतदान गर्न भने पाएका छैनन्। अरूले तपाईंले भनेकै पार्टीका उम्मेदवारलाई भोट दिएका छौं भनेर भन्छन्, उनीहरूले भनेको कुरालाई विश्वास गर्नुपर्ने अवस्था छ, उनले भने। महिलाले अर्कै ठाउँमा मत हालिदिन्छन् र बिर्गाछन् भनेर महिलाको मत हाल्न पुरुषले नै हस्तक्षेप गर्ने गरेको अधिकारकर्मी दुर्गा गिरी बताउँछिन्। दैलेखकै ओमप्रकाश शर्मा दृष्टिविहीन छन्। उनले पनि आफूले चुन्न चाहेको र योग्य उम्मेदवारलाई आफ्नै हातले मत दिन पाएका छैनन्। शर्माले दृष्टिविहीन नागरिकका लागि छुट्टै व्यवस्था हुनुपर्ने र आफूले चाहेको योग्य उम्मेदवारलाई आफ्नै हातले मत संकेत गर्न सक्ने वातावरण निर्माण गरिनुपर्ने बताए। हामीले आफैंले छामेर वा अन्य कुनै प्रविधि प्रयोग गरेर आफ्नो मताधिकार प्रयोग गर्ने वातावरण सरकारले निर्माण गर्नुपर्छ, उनले भने, एउटै घरभित्र पनि फरक राजनीतिक आस्था हुन्छ। हामीले चाहेको योग्य उम्मेदवारका लागि मत संकेत भयो भनेर कसरी विश्वास गर्नु ? निर्वाचनमा मतदान गर्ने अधिकार सबै नागरिकको हुन्छ। मतदान पनि गोप्य भएकाले आफूले रोजेका र इच्छाएका उम्मेदवारलाई मत दिन सबै मतदाता स्वतन्त्र हुन्छन्। तर, शारीरिक रूपमा अशक्त, दृष्टिविहीन तथा ज्येष्ठ नागरिकहरूका लागि मतदानको अधिकार प्रयोग गर्न निकै अप्ठ्यारो हुन जान्छ। ४० वर्षीय भविष्य झा दृष्टिविहीन छन्। जन्मदैदेखि आँखाको ज्योति बिनानै जीवन पाएका झा आफ्नो दैनिक कामहरू गर्न सक्षम छन्। ब्रेल लिपिमै शिक्षा दीक्षा हासिल गरेका झा आफ्नो मताधिकारका बारेमा पूर्णरूपमा सचेत छन्। उनले पछिल्लो ६ पटक निर्वाचनमा आफ्नो मत कुनै न कुनै उम्मेदवारलाई दिएका छन्। दैलेखको चामुण्डाविन्द्रासैनी नगरपालिकाकी ७५ वर्षीया रुपा बुढा । हामीजस्तो दृष्टिविहीनहरूका लागि सहयोगीमार्फत मत हाल्ने व्यवस्था निर्वाचन आयोगले मिलाएको हुन्छ। तर, सहयोगीलाई पनि पूर्ण विश्वास लाग्दैन। त्यसैले म जहिले पनि मतदान अधिकृतलाई नै विश्वास गरेर उनैलाई आफूले चाहेको उम्मेदवारको नाम भनि मतदान गर्दै आएको छु, झा भन्छन्, हामी जस्ता अपांगता भएकाहरूका लागि इलेक्ट्रोनिक भोटिङ मेसिनको बन्दोबस्त भएको भए निकै सजिलो हुन्थ्यो। थुप्रै कार्यक्रमहरूमा म इभिएममार्फत मतदान हुनुपर्ने माग पनि गर्दै आएको छु तर, खै हाम्रो देशमा कहिले यो कागजी मतदान प्रक्रिया समाप्त भई प्रविधियुक्त मतदान हुने हो, थाहा छैन। स्नातकसम्म अध्ययन गरेका झाले मताधिकारको विषयमा राम्ररी बुझेका छन्। उनले आफ्नो क्षेत्रमा निर्वाचनमा प्रतिस्पर्धी अधिकांश उम्मेदवारलाई पनि चिनेको हुनाले उनलाई मताधिकारको प्रयोग गर्न थोरै भए पनि अन्य दृष्टिविहीनभन्दा सजिलो छ। तर, दृष्टि नभएका ग्रामीण भेगका अशिक्षित मतदाताहरूका लागि भने मतदान प्रक्रिया निकै जटिल रहेको छ। राम्ररी सिकाएको भए त म आफंैले नै भोट हाल्न सक्थेँ होला। छोराहरू तपाईंले बिगार्नुहुन्छ, हामी हाल्छौं भन्छन्। मेरो भोट पनि छोराहरूले नै हालिदिन्छन्, विश्वास त गर्नै पर्यो।खगिसरा दमाई, चामुण्डाविन्द्रासैनी नगरपालिका, दैलेख उहिले श्रीमान् हुँदा उहाँले नै भोट हाल्नुहुन्थ्यो। उहाँ बितेपछि ६७ वटा चुनाव भए, हरेक चुनावमा छोराहरूले नै भोट हाल्छन्।जैकला सुनार  महाबु गाउँपालिका, दैलेख कुन चिन्हमा मत हाल्ने ? कसरी हाल्ने ? भनेर घरसल्लाह गर्नुपर्छ। अनि महिलाले पनि आफ्नो मताधिकारको सदुपयोग गर्न सक्नुपर्छ। म आफंै मत हाल्छु भनेर भन्न सक्नुपर्यो।दुर्गा गिरी, अधिकारकर्मी अपांगता भएका, दृष्टिविहीन, श्रवणशक्ति नभएका तथा अशक्तहरूका लागि समावेशी तथा अपांगतामैत्री वातावरणमा निर्वाचन सम्पन्न गराउन निर्वाचन आयोग पूर्ण प्रतिबद्ध रहेको जिल्ला निर्वाचन कार्यालय धनुषाका प्रमुख श्रीधर पन्थी बताउँछन्। आयोगले दृष्टिविहीन, श्रवणशक्ति नभएका मतदाताहरूका लागि विशेष बन्दोबस्त गरेको छ, प्रमुख पन्थीले भने, हामीलाई १० वटा मतदान केन्द्रका लागि दृष्टिविहीन मतदाताहरूका लागि ब्रेल लिपिका सामानहरू र त्यसैगरी अन्य अशक्त मतदाताहरूलाई सहजीकरणका लागि सामग्रीहरू आयोगबाट पठाइएको छ। यी सामग्री राख्नका लागि मतदान केन्द्रहरूको छनौट आयोगबाट गरिएको हुनाले हामी तोकिएका केन्द्रहरूमा सामानहरू पठाउने छौं। उनले आयोगको निर्देशनअनुसार मतदान केन्द्रहरूमा गर्भवती, अशक्त, ज्येष्ठ नागरिक, बिरामी, किरियापुत्री, सुत्केरी मतदाताहररूका लागि विश्राम गर्ने ठाउँको बन्दोबस्त मिलाइएको जानकारी गराए। डुंगेश्वर गाउँपालिका६ की लछि बुढा क्षेत्री दृष्टिविहीन वा शारीरिक अशक्तता भएका वा अरू कुनै कारणले आफ्नो मत संकेत गर्न नसक्ने भई मतदाताले आफ्नो साथमा आएका एकारघको परिवारका सदस्यलाई मतदान कक्षमा लग्न सकिने व्यवस्था रहेको उनले बताए। साथै मतदान कक्षमा लैजाने अनुमति मागेकालाई मतदान अधिकृतले प्रचलित कानून बमोजिम पूर्ण अशक्त वा अति अशक्त अपांगताको प्रमाणपत्र भएको वा कुनै दुर्घटनामा परी वा अन्य कारणले एक्लै मतदान कक्षमा गई आफैं मतदान गर्न असमर्थ व्यक्ति हो होइन यकिन गर्नुपर्छ। त्यस्तो व्यक्तिलाई मतदाताको साथमा मतदान कक्षमा प्रवेश गर्ने अनुमति दिइने उनले जनाए। मतदान अधिकृत समेत निजहरूसँग गई आफ्नो रोहवरमा मतदाताले भने बमोजिमको निर्वाचन चिन्हमा मतसंकेत गराउने व्यवस्था रहेकोले यस्ता व्यवस्थाहरूले अशक्त वा दृष्टिविहीन मतदाताहरूको मतको दुरुपयोग न्यून हुन सक्ने प्रमुख पन्थीको भनाइ छ। कैलालीको धनगढी उपमहानगरपालिका ४ का पुस्पराज कुवर दृष्टिविहीन हुन्। ४७ वर्षका उनले २०५१ साल पछिका हरेक चुनावमा मत दिएका छन्। तर उनको मत उनले चाहेको ठाउँमा जान्छ वा जाँदैन ? उनलाई नै थाहा छैन। उनी भन्छन्, मैले रोजेको पार्टी वा उम्मेदवारको नजिकको मान्छेलाई सहयोगी चाहियो भन्छु। मैले रोजेकोलाई नै लैजान्छु, अनि उनले त बदमासि नगरे होलान् नि ! पुष्पराज आफूले चाहेको उम्मेदवारमा भोट गएकोमा ढुक्क छन्। उनी भन्छन्, एक पटक त शंका लाग्यो, त्यसपछिको चुनावमा त मेरो बिहे भइसकेको थियो तर बहिनी आएकाले, उसको पनि मतदाता नामावलीमा नाम यतै थियो। उसैलाई सहयोगी बनाएर लगँे। उसले भोट हालिदियो। कुँवर धनगढी उपमहानगरको वडा नम्बर ४ को तुल्सिराम राष्ट्रिय मावि मतदान केन्द्रमा मतदान गर्दै आएका छन्। यो मतदान केन्द्र आरजु देउवाको मतदान केन्द्र पनि हो। जुम्लाको चन्दननाथ नगरपालिकाकी राधिका बुढा धनगढी ५ मा बस्ने रूपा राई धनगढीको चर्चित सरकारी स्कुल पञ्चोदय माविमा दृष्टिविहीनलाई पढाउँथिन्। उनी विशेष कक्षा पढाउने शिक्षिका हुन्। जन्मजात दृष्टिविहीन उनले पञ्चायतदेखि नै मतदान गरिन्। यही वर्षको भदौमा उनी धनगढीको पञ्चोदय माविबाट सेवानिवृत्त भएकी हुन्। रूपा भन्छिन्, मैले हरेक चुनावमा विश्वास गरेको मान्छेलाई नै सहयोगी बनाएर लैजाने गरेकी छु। यसपालिको स्थानीय चुनावमा आफ्नै विद्यालयका सामाजिक विषयका शिक्षक गंगाराम ओझालाई लगेँ। उहाँ इमान्दार शिक्षक हो। मैले भनेको ठाउँमा हालिदिनु भएको होला भन्ने आशा गरेकी छु। राईले २०७० र २०७४ सालको चुनावमा धनगढीको चर्चित निजी विद्यालयका सञ्चालकले मत हालिदिएका बताइन्। धनगढी उपमहानगर ३ की भुखनी राना ८४ वर्षकी भइन्। उनले कुनै पनि निर्वाचनमा आफूले मत हालिनन्। असाक्षर भुखनीका लागि उनका छिमेकीहरू नै मत हाल्ने सहयोगी भए। भुखनी भन्छिन्, भोट हाल्न आउँदैन। छोराहरूलाई पनि आउँथेन। त्यतिबेला नजिकका छिमेकीले हाल्दिन्थे, अहिले नातिहरूले हाल्दिन्छन्। हिक्मतबहादुर नेपाली दैलेख, शिवराज भट्ट धनगढी, मनिका झाजनकपुरधाम"
कुसुन्डा जातिलाई सधैं बेवास्ता : जहाँ भोट माग्न जाँदैनन् उम्मेदवार,"दाङ : चुनावी मैदानमा उत्रेका उम्मेदवारबीच दौडधुप छ। मतदाताको घरदैलोमा पुग्न भ्याइनभ्याइ छ। तर, उम्मेदवारहरूले दाङका वनराजाका रूपमा रहेका कुसुन्डाहरूलाई वास्तै गर्दैनन्। उनीहरूको घरदैलोमा भोट माग्न पनि जाँदैनन्। कुसुन्डा आदिवासी जनजातिमा सूचीकृत छन्। दाङ जिल्लाको क्षेत्र नं १ र २ मा रहेका कुसुन्डाको घरदैलोमा हालसम्म उम्मेदवारहरू गएका छैनन्। लमही नगरपालिका६ कुलमोहर र घोराही उपमहानगरपालिकाका विभिन्न वडामा गरेर झन्डै १ सय जना कुसुन्डा बसोबास गर्दै आएका छन्। हामीलाई हेर्ने दृष्टिकोण नै फरक छ। यहाँ कुनै पनि उम्मेदवार भोट माग्न कहिल्यै आउँदैनन्, घरमै भेटिएका धनबहादुर वनराजा कुसुन्डाले भने, हाम्रो जनसंख्या थोरै छ। त्यहीँ भएर हेपेका होलान् नि ! जब एउटै भोटले पनि उत्तानो पर्छन्। त्यतिबेला सम्झन्छन्। प्रतिस्पर्धीलाई कहिल्यै कमजोर सम्झनु हुँदैन। आसन्न प्रतिनिधिसभा तथा प्रदेशसभाको निर्वाचनमा उम्मेदवारहरू भोट माग्न नआएकामा उनले दुःखेसो पोखे। २०४८ सालको जनगणनाअनुसार, २ सय ६४ जना कुसुन्डा थिए। २०५८ सालमा जनसंख्या घटेको केन्द्रीय तथ्यांक विभागले जनाएको छ। २०५८ सालको जनगणनाअनुसार, कुसुन्डाको जनसंख्या १ सय ६४ थियो। २०६८ सालको राष्ट्रिय जनगणनाअनुसार, नेपालमा कुसुन्डा जातिको जनसंख्या २ सय ७३ छ। जसमध्ये दाङ जिल्लामा ९८ जना छन्। ५० जना महिला र ४८ जना पुरुष भएको केन्द्रीय तथ्यांक विभागले जनाएको छ। २०३५०३६ सालयता मात्र कुसुन्डा जंगलीबाट सामाजिक जीवनमा प्रवेश गरेका हुन्। पुस्तौंदेखि समाजमा दबिएर बसेका कुसुन्डालाई हेप्ने प्रवृत्ति कायमै छ। ऐलानी जग्गामा बस्ने कुसुन्डा समुदायले थर बताउँदा शीरदेखि पाउसम्म हेर्ने गरेको कुसुन्डाहरू बताउँछन्। फिरन्ते आदिवासी जनजातिभित्र पर्ने कुसुन्डा थर सुन्नेबित्तिकै कतिपय अनौठो मान्छन्। ईश्वरी वनरानी कुसुन्डा भन्छिन्, बिरामी भएर अस्पताल जाँदाखेरी पर्चा काट्ने बेला हाम्रो थर सुनेर ट्वाल्ल पर्छन्। विगतमा कुसुन्डाहरू जंगलमा घुमन्ते जीवन बिताउँथे। तर, पछिल्लो दुई पुस्तादेखि गाउँघरमा बस्न थालेका छन्। पढाइ, लेखाइ नगरेका कतिपय कुसुन्डाहरू बेरोजगारीबाट त्राण पाउन कामको खोजीमा भारत र खाडीमुलुक जाने गरेका छन्। कतार गएको थिएँ। बिरामी भएपछि एक महिनामै फर्किएँ, जुद्ध वनराजा कुसुन्डा भन्छन्, ऋण लागेको डेढ लाख तिर्न एक वर्ष लाग्यो। अहिले कुसुन्डाले आफ्नो थर परिवर्तन गर्न थालेका छन्। ठकुरी थर लेखाउन थालेका छन्। कोही कुमाल लेखाउँछन् त कोही अन्य सेन र शाही थर लेखाउँछन्। त्यसकारणले पनि कुसुन्डाको वास्तविक संख्या यकिन नभएको धनबहादुर बताउँछन्। कुसुन्डाले पुरुषलाई वनराजाको रूपमा चिनाउँछन्। नागरिकता बनाउँदा पनि नामपछि वनराजा थपेर मात्र थरका रूपमा कुसुन्डा बनाउँछन्। श्रीमतीलाई वनरानीको रूपमा परिचय दिन्छन्। छोरीलाई वन मैयाको रूपमा चिनाइन्छ। धनुकाँड कुसुन्डाको चिनारी हो। वनमा बस्ने र वनमै उत्पादित कन्दमूल खाने प्रवृत्ति हटेको छ। मुलुकको गण्डकी प्रदेश र लुम्बिनी प्रदेशका गोरखा, तनहुँ, पाल्पा, अर्घाखाँची, कपिलवस्तु, रोल्पा प्युठान, सल्यान र सुर्खेत जिल्लामा छरिएर बसेका छन्। जंगालमा कालिजलाई पासोमा पार्न र गोहोरोलाई समाउन सिपालु कुसुन्डाको अहिले कर्म फेरिएको छ। नेपालको संविधानले विभेदरहित समतामूलक समाजको परिकल्पना गरेको छ। तर, कुसुन्डाहरूलाई नागरिकता परिचयपत्र बनाउन पनि सास्ती खेप्नु परिरहेको छ। अहिले खेतीपातीमा सिपालु छन्। फिरन्ते (घुमन्ते) जीवन अँगाल्ने कुसुन्डाहरू ऐलानी जग्गामा बसोबास गरिरहेका छन्। कुसुन्डाको पछिल्लो दुई पुस्ता अहिले खेतीपाति, पशुपालन लगायतका काममा संलग्न भएको छ। कोही ज्याला मजदुरी गर्छन्। नेपाल कुसुन्डा विकास समाज केन्द्रीय समितिका अध्यक्षसमेत रहेका धनबहादुर भन्छन्, मुलुकभर रहेका कुनै पनि कुसुन्डाको आफ्नो नाममा जग्गा छैन। आफ्नो जग्गा नभएका कारण खाद्य अधिकारको सुनिश्चिता नभएको कुसुन्डाहरू बताउँछन्। कुसुन्डाले आफूलाई जंगलको राजाको रूपमा चिनाउँछन्। राउटे जातिलाई आफ्नो प्रजा (जनता) ठान्छन्। राउटे हालसम्म पनि जंगलमा बस्छन्। तर, कुसुन्डाहरू गाउँघरमै बस्न थालेका छन्। लोपोन्मुख कुसुन्डा जातिको शब्दकोषसमेत निर्माण भएको छ। लोपोन्मुख जातिका रूपमा मासिक, सामाजिक सुरक्षा भत्तासमेत पाइरहेका छन्। सरकारले लोपोन्मुख भत्ता स्वरूप मासिक ३ हजार ९ सय ९० रूपैयाँ दिइरहेको छ। यो भत्ता तीन तीन महिनामा दिनुपर्ने हो, खिमा कुसुन्डा भन्छिन्, चार महिना भइसकेपछि मात्र पाइन्छ। वितरण गर्नुपर्नेमा ढिलाइ गर्ने गरेको धनबहादुरले सुनाए। नेपालको संविधानले विभेदरहित समतामूलक समाजको परिकल्पना गरेको छ। तर, कुसुन्डाहरूलाई नागरिकता परिचयपत्र बनाउन पनि सास्ती खेप्नु परिरहेको छ। ड्राईभिङको तालिम लिएपछि धनबहादुरलाई लाइसेन्स बनाउनुपर्ने भयो। उनी नागरिकता बनाउन जिल्ला प्रशासन कार्यालय दाङ पुगे। प्रशासनका कर्मचारीले कुसुन्डा जातिलाई नागरिकता दिने गरेको छैन भन्दै फर्काइदिए। नागरिकता पाउनका लागि आफूले आदिवासी जनजाति प्रतिष्ठानको पत्र लिएर जानु परेको उनले दुःखेसो पोखे। नागरिकता लिन जाँदा कुसुन्डाको भाषा, भेषभूषा छैन। संस्कार संस्कृति छैन। हामी जस्तो खाने, लगाउने गर्नुभएको छ। के आधारमा कुसुन्डाको नागरिकता बनाइदिने भन्दै सास्ती दिन्छन्, धनबहादुरले भने, बाजे, जिजुबाजेको नागरिकता ल्याउनुस् भनेर दुःख दिन्छन्। अधिवक्ता भुपबहादुर केसीका अनुसार, कुसुन्डाहरू एकताबद्ध ढंगले आवाज उठाउन नसकेका कारण विभिन्न समस्या झेल्नु परेको हो। आफ्ना हक अधिकार केकति छन् भन्ने कुरामा नै थाहा नपाएर पनि पछि परेको अवस्था छ, अधिवक्ता केसी भन्छन्, आफ्नो अधिकारको विषयमा स्वयं जागरुक हुनुपर्छ। हक अधिकारको सवालमा जागरण ल्याउने गतिविधि राज्यले नै गर्नुपर्छ। जुन उद्देश्यका साथ समानुपातिक निर्वाचन प्रणालीलाई ल्याइयो। त्यहीँअनुसार प्रतिनिधित्व गर्न नसकेका व्यक्तिलाई समावेश गर्नुपथ्र्यो। तर, व्यवहारमा लागू हुन सकेको छैन। लोपोन्मुख सीमान्तकृत वर्ग उत्थान प्रतिष्ठान नेपालकी अध्यक्ष सत्यदेवी अधिकारी कुसुन्डा लगायतका लोपोन्मुख समुदायलाई समानुपातिक उम्मेदवारतर्फको बन्दसूचीमा समेत नपारिएकामा दुःख व्यक्त गर्छिन्। सबैजसो राजनीतिक दलले कुसुन्डालाई उपेक्षा गरेका छन्, अध्यक्ष अधिकारी भन्छिन्, अल्पसंख्यक भनेर हेपिएको छ। निर्वाचन आयोगले पनि राजनीतिक दललाई समावेशीतामा कस्न सक्नुपथ्र्यो। कुसुन्डाहरू आधुनिक जीवनशैलीतर्फ अग्रसर भएका छन्। यस जातिको आम्दानीका आधार नै भारी बोक्ने, मजदुरी गर्ने हो। पछिल्लो समयमा तराई मधेसमा कतिपयले अटो रिक्सा चलाउन थालेका छन्। पहिला हेलाको व्यवहार गर्नेहरू अहिले सोंच फेरिएको छ। विगतमा दूध दही खानु हुँदैन भन्ने मान्यता थियो। अहिले आफैं पशुपालन गर्न थालेका छन्। सिलाइ, कटाइ, पशुपालन, मौनबत्ती निर्माणलगायतका सीपमूलक काममा अग्रसर हुन थालेका छन्। कुनै विशेष अवसरमा बाहेक कुसुन्डाहरू जातीय चिनारी झल्काउने पोसाक र गहना लगाउँदैनन्। पुरुषले कछनी, सेतो कमिज, सेतो टोपी र तुना बाँध्ने भोटी लगाउँथे। त्यस्तै महिलाले कालो गुन्यू, सेतो पटुका, कालो चोली, रातो घलेका र रातो रुमाल टाउकोमा बाँध्थे। तर, अहिले लवाइखवाइ र रहनसहनमा फेरिएको छ। नेपाल आदिवासी जनजाति आयोगका अनुसार, कुसुन्डाको परिवारमा शिक्षालाई प्राथमिकता दिन थालिएको छ। कुसुन्डाको साक्षरता दर (प्रतिशत) ६२ दशमलव ८५ छ। शैक्षिक अवस्थातर्फ आधारभूत तह (कक्षा १ देखि ८ सम्म) ७१ दशमलव ११ प्रतिशत छ। माध्यमिक तह (कक्षा ९१२) २२ दशमलव ९६ रहेको छ। उच्च शिक्षा स्नातक वा सोभन्दा माथि ५ दशमलव ९३ रहेको छ। पढाइमा ध्यान दिन थालेका छन्। प्लस टु पास गरेका कुसुन्डाको संख्या औंलामा गन्न सकिने धनबहादुरले बताए। जीवनशैलीमा समेत परिवर्तन आएको छ। जसका कारण यस जातिको भाषा र संस्कृतिको अस्तित्व हराउने जोखिम बढेको छ। कुसुन्डाको भाषा, संस्कृति, भेषभूषा, रीतिरिवाज, चालचलन आदिमा फेरिएको छ। कुसुन्डा भाषा पूर्णरूपमा जान्ने एक्ली व्यक्ति हुन, ४९ वर्षीया कमला सेन खत्री। कुसुन्डा परिवारकी खत्रीको अन्तर्जातीय विवाह भएको हो। उनी बेलायतको लन्डन विश्वविद्यालयको निम्तोमा अन्तर्राष्ट्रिय भाषा सेमिनारमा सहभागी हुन जाने तयारीमा छिन्। कुसुन्डा भाषामा बोल्न र बुझ्न सक्ने प्रेमबहादुर वनराजा शाही सिकिस्त बिरामी छन्। उनको हातखुट्टा चल्दैन। उपचार गर्ने पैसा छैन। कुसुन्डा भाषाकी पूर्ण वक्ता ज्ञानीमैया कुसुन्डाको २०७६ सालमा निधन भएको थियो। उनको निधन अघि नै भारतको बैंगलोरका सुभाशीष पानीग्रहीले कुसुन्डा भाषामा डकुमेन्ट्री ज्ञानीमैया बनाएका छन्। कुसुन्डाका बारेमा विदेशीहरूले अध्ययन अनुसन्धान गरेका छन्। ब्राइन एच हज्सनले सन् १८४८ र १८५७ मा अन द चेपाड एन्ड ट्रिब्स अफ नेपाल र कम्पेरेटिभ भोकाबुलरी अफ द ल्याड ग्वेज अफ द ब्रोकन ट्रिब्स अफ नेपाल शीर्षक आफ्ना लेख लेखेका छन्। त्यसपछि कुसुन्डा भाषाको अध्ययन गर्ने पहिलो विद्वान् भने अष्ट्रियाका प्रसिद्ध मानवशास्त्री राइन हार्ट हुन्। उनले सन् १९६८ र १९६९ मा कुसुन्डा भाषाका बारेमा अनुसन्धान प्रतिवेदनहरू तयार गरेका थिए। राष्ट्रिय जनगणना २०५८ मा नेपालमा कुसुन्डाको जनसंख्या १ सय ६४ तथा वक्ताको संख्या ८७ उल्लेख छ। २०६८ को तथ्याड्कअनुसार नेपालमा कुसुन्डाहरूको जनसंख्या २ सय १३ र वक्ता संख्या २८ जना छ। निःशुल्क स्वास्थ्य, शिक्षा र रोजगारीको व्यवस्था गर्न कुसुन्डाहरूले माग गर्दै आएका छन्। अति लोपोन्मुख एवं सीमान्तकृत समुदाय भएकाले केन्द्र, प्रदेश र स्थानीय तहमा जातिगत संग्रहालय स्थापनाको माग जोडदार ढंगले उठाइरहेका छन्। यथाशीघ्र सामाजिकीकरण गरी गास, बास, कपास, शिक्षा, स्वास्थ्य र रोजगारीलगायतका मानवोचित कार्यको उचित व्यवस्थापन गर्न मागसमेत गरेका छन्। कुसुन्डाको अस्तित्व लोपको खतरा भएपछि ६६ पेज लामो कुसुन्डा शब्दकोश बनाइएको छ। सरकारले घर निर्माण गरेको छ। भौतिक योजना तथा निर्माण मन्त्रालयको सहयोगमा घोराही, हलवार, चैलाही, गोबरडिहा र हापुर क्षेत्रमा घर निर्माण गरिएको हो। प्रतिघर लागत १ लाख ५२ हजार लागेको जनाइएको छ। नेपाल कुसुन्डा समाज दाङको संयोजनमा सिलाइ, कटाइ तालिम लिएका छन्। कुनै विशेष अवसरमा बाहेक कुसुन्डाहरू जातीय चिनारी झल्काउने पोसाक र गहना लगाउँदैनन्। पुरुषले कछनी, सेतो कमिज, सेतो टोपी र तुना बाँध्ने भोटी लगाउँथे। त्यस्तै महिलाले कालो गुन्यू, सेतो पटुका, कालो चोली, रातो घलेका र रातो रुमाल टाउकोमा बाँध्थे। तर, अहिले लवाइखवाइ र रहनसहनमा फेरिएको छ। कुसुन्डा लोपोन्मुखको सूचीमा छन्। मृतप्राय भाषा समूहमा कुसुन्डा भाषालाई राखिएको छ। योजनाबद्ध तरिकाले अभिलेखीकरण गर्न र संरक्षणका लागि सहयोग प्रदान गर्न कुसुन्डाले माग गरेका छन्। यसअघि सरकारले जनता आवास कार्यक्रमअन्तर्गत कतिपयको कुसुन्डाको घर बनाइदिएको छ। नेपालको संविधानले बहुजातीय, बहुभाषिक, बहुधार्मिक र बहुसांस्कृतिक विशेषता तथा भौगोलिक विविधतायुक्त विशेषतालाई आत्मसात गरेको छ। समानुपातिक समावेशी सिद्धान्तका आधारमा राज्यका निकायमा सहभागिताको हक संविधानले प्रदान गरेको छ। पहिला एकलौटी सरकार हुँदा त केही गरेनन्। अब झन् खिचडी सरकार (मिलीजुली) हुने होला। के गर्ला र हित ? धनबहादुरले भने। राज्यको निर्देशक सिद्धान्तले पनि स्थानीय स्वायत्तता, शासन व्यवस्थामा समानुपातिक सिद्धान्तलाई आत्मसात गरेको छ। जंगली जीवनको अन्त्यसँगै कुसुन्डाको भाषा, संस्कृति संकटमा परेको छ। आफ्नो भाषा, संस्कृतिको विकास र उत्थानका लागि कुसुन्डाहरूले एकीकृत बस्तीको माग गर्दै आएका छन्। कुसुन्डा जाति लोपोन्मुख अल्पसंख्यक समूहमा पर्छ। सरकारले कुसुन्डा जातिको संरक्षण र विकासमा उपेक्षा गरेको उनीहरूको गुनासो छ। एकीकृत बस्तीमा भएमा आफ्नो भाषा, कला संस्कृति, मातृभाषा संरक्षणमा टेवा पुग्ने उनीहरू बताउँछन्। पुस्तकका पानामा लेखेर मात्र कुसुन्डाको विकास हुँदैन। एकै ठाउँमा बस्न पाएमा मातृभाषा बोलिने हुन्छ। नयाँ पुस्ताले पनि सिक्न सक्छन्। नेपाल कुसुन्डा विकास समाज केन्द्रीय समितिका अध्यक्षसमेत रहेका धनबहादुरले भने, एकीकृत बस्तीको लागि गुहार नमागेको कहीँं छैन। तर, सुनुवाइ भएको छैन। सयौं थुंगा फूलका हामी, एउटै माला नेपाली भन्ने गीतभित्रको एउटा थुंगामा हामी (कुसुन्डा) पनि पर्छौं नि ! एकीकृत बस्ती भइदिए हाम्रो संस्कार, संस्कृति रहन्थ्यो। भाषा जीवन्त हुन्थ्यो।"
"प्रधानमन्त्री देउवा आज डडेल्धुरा, बैतडी र अछाम जाने","काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले आज डडेल्धुरा, बैतडी र अछाममा आयोजना हुने चुनावी सभालाई सम्बोधन गर्ने भएका छन्। सभालाई सम्बोधन गर्न उनी आज गृहजिल्ला जाने भएका हुन्। कांग्रेस डडेल्धुराका सचिव हेमराज चटौतका अनुसार प्रधानमन्त्री देउवाले साढे ११ बजे अजयमेरु गाउँपालिकाको देवलमा आयोजना गरिएको चुनावी सभालाई सम्बोधन गर्ने कार्यक्रम छ । प्रधानमन्त्री देउवाले बैतडी र अछाम जिल्लामा आयोजना हुने चुनावी सभालाई सम्बोधन गर्ने कार्यक्रम तय भएको जानकारी दिए। यसअघि प्रधानमन्त्री देउवा यही कात्तिक १७ गतेदेखि चार दिनसम्म त्यहाँ बसेका थिए। सो क्रममा उनले सात पालिकामा आयोजित चुनावी सभालाई सम्बोधन गरेका थिए। आगामी मङ्सिर ४ गते हुने निर्वाचनमा उनी प्रतिनिधिसभा सदस्यको उम्मेदवार हुन्। प्रतिनिधिसभातर्फ एक मात्र निर्वाचन क्षेत्र रहेको डडेल्धुरामा प्रधानमन्त्री देउवासहित आठ उम्मेदवार चुनावी मैदानमा छन्। उनी २०४८ सालयताका हरेक निर्वाचनमा विजयी हुँदै आएका छन्। चुनावी सभालाई सम्बोधन गर्न प्रधानमन्त्री दोस्रोपटक बैतडीमा प्रधानमन्त्री एवं नेपाली कांग्रेसका सभापति देउवाले आज सत्ता गठबन्धनद्वारा बैतडीको शिवनाथ गाउँपालिकाको सुल्लेखानमा आयोजना गरिएको चुनावी सभालाई सम्बोधन गर्ने कार्यक्रम छ । चुनावी सभाको तयारी पूरा भएको सत्ता गठबन्धनका चुनाव प्रचारप्रसार संयोजक एवं नेपाली कांग्रेसका जिल्ला सभापति चतुरबहादुर चन्दले जानकारी दिए। यसअघि प्रधानमन्त्री देउवाले यही कात्तिक २३ गते बैतडीको पाटनमा आयोजना गरिएको चुनावी सभालाई सम्बोधन गरेका थिए। सो सभालाई उनीसँगै नेकपा (माओवादी केन्द्र)का अध्यक्ष एवं पूर्वप्रधानमन्त्री पुष्पकमल दाहाल प्रचण्डले समेत सम्बोधन गरेका थिए। बैतडीमा सत्ता गठबन्धनबाट प्रतिनिधिसभा सदस्यका लागि माओवादी केन्द्रका नरेन्द्रबहादुर कुँवर तथा प्रदेशसभा (१) मा कांग्रेसका वीरबहादुर विष्ट र प्रदेशसभा (२) मा कांग्रेसकै शिवराज भट्ट चुनावी मैदानमा छन्। रासस"
"शरणार्थी र आप्रवासीहरू माथि निगरानी, विप्लवदेखि वैद्य सम्मका सुरक्षा चुनौती, ७५ हजार सैनिक परिचालन","काठमाडौंः गृह मन्त्रालयले नेत्र विक्रम चन्द(विप्लव) नेतृत्वको नेपाल कम्युनिष्ट पार्टी(नेकपा)का कार्यकर्ताको गतिविधिले आसन्न प्रतिनिधि र प्रदेश सभा निर्वाचनमा खतरा निम्त्याउन सक्ने विश्लेषण गरेको छ । निर्वाचन घोषणा गरेसँगै निर्वाचन आयोगले भयरहित ढंगले निर्वाचन गराउन राजनीतिक दल र सुरक्षा निकायहरूको प्रतिवद्धता खोजिरहेको छ । गृह मन्त्रालयले निर्वाचनका लागि देखिने त्यस्ता संभावित खतरालाई नियन्त्रण गर्न प्रतिनिधि र प्रदेशसभा सदस्य निर्वाचन लक्षित विशेष सुरक्षा योजना बनाइ कार्यान्वयनमा ल्याएको छ । गृहले बनाएको योजनामा निर्वाचनलाई खतरा पुर्याउन सक्ने संभावित १२ वटा विभिन्न समूहको गतिविधिमाथि सुक्ष्म निगरानी गर्ने र सोही अनुसारको सुरक्षा रणनीति तय गर्ने उल्लेख रहेको गृह मन्त्रालयका एक अधिकारीले अन्नपूर्णलाई बताए । निर्वाचन सुरक्षाबारे मंगलबार समेत गृह मन्त्रालयमा छलफल भएको छ । बैठकमा गृहमन्त्री बालकृष्ण खाण अनुपस्थित थिए । प्रमुख निर्वाचन आयुक्त दिनेशकुमार थपलिया, तीनवटै सुरक्षा निकायका प्रमुख बैठकमा उपस्थित थिए । बैठकले निर्वाचन सफल बनाउन कुनै पनि सुरक्षा कमजोरी हुन नदिने निष्कर्ष निकालेको गृह स्रोतले जनाएको छ । गृह मन्त्रालयले विप्लवले नेतृत्व गरेको नेकपा, नेकपाबाट टुक्रिएर धर्मेन्द्र बास्तोलाको नेतृत्वमा बनेको नेकपा बहुमत, मोहन वैधले नेतृत्व गरेको नेकपा क्रान्तिकारी(माओवादी), आहुतीले नेतृत्व गरेको वैज्ञानिक समाजवादी कम्युनिष्ट पार्टीका कार्यकर्ताको गतिविधि निर्वाचनका लागि सुरक्षा चुनौती बन्न सक्ने विश्लेषण गरेको स्रोतले बताएको छ। त्यस्तै जनमत पार्टीबाट टुक्रिएको स्वाधीन मधेस जनअभियान, शिव सेना नेपाल, शाही युवा शक्ति नेपाल, सीमा क्षेत्रमा हुने घुसपैठ तथा आपराधिक समूह, अराजक जातिय तथा क्षेत्रीय समूह र स्वतन्त्रको नाममा बनेका संगठित समूहले संचालन गरेका गतिविधिहरू निर्वाचन विरोधी हुन सक्ने भन्दै गृहमन्त्रालयले निगरानी गर्न सुरक्षा निकायलाई निर्देशन दिएको छ । गृह मन्त्रालयले राजनीतिक दलका अस्वस्थ प्रतिस्पर्धा, अवैध तथा जबरजस्ती चन्दा संकलन लगायत पनि आसन्न निर्वाचनको सुरक्षा चुनौतीको रुपमा लिएको छ । मंसिर ४ गते हुने प्रतिनिधि र प्रदेशसभा निर्वाचनमा नेपाली सेनाले बाहिरी सुरक्षा र अति संवेदनशील तथा संवेदनशील जिल्लाका मतदानस्थलको सुरक्षा गर्नेछ । आसन्न निर्वाचनका लागि ७४ हजार ८ सय ४९ जना सैनिक अधिकारीहरू खटिने छन् । गृह मन्त्रालय स्रोतका अनुसार मंसिर ४ को निर्वाचनमा ७१ हजार ६ सय ९३ जना प्रहरी, १ लाख १५ हजार म्यादी, ३५ हजार सशस्त्र प्रहरी र भण्डै २ हजारको संख्यामा राष्ट्रिय अनुसन्धान विभागका सुरक्षाकर्मीहरू खटिने छन् । निर्वाचनका लागि बनेको सुरक्षा योजना अनुसार उनीहरूलाई परिचालन गरिएको छ । गृह मन्त्रालयले नेपालमा बस्दै आएका शरणार्थी र आप्रवासीमाथि समेत निगरानी बढाउने निर्णय गरेको छ । निर्वाचनका बेला शरणार्थी र आप्रवासीहरूलाई कुनै समुहले प्रयोग गर्न सक्ने र उनीहरूको घुषपैठ हुन सक्ने आशंकामा गृहले उनीहरूमाथि निगरानी बढाएको छ । घुषपैठ र अवाञ्छित गतिविधिमा संलग्न हुने आशंकामा शरणार्थी र आप्रवासीहरूको गतिविधिमा समेत निगरानी बढाउन गृहले सुरक्षा निकायहरूलाई निर्देशन दिएको गृह मन्त्रालयका एक अधिकारीले अन्नपूर्णसँग बताए । नेपालमा शरणार्थीको रुपमा तिब्बती र भुटानी बसेका छन् । विभिन्न मुलुकबाट आएर अवैध रुपमा नेपाल बस्दै आएका आप्रवासीहरू समेत स्थानीय निर्वाचनको सुरक्षा चुनौती बन्न सक्ने भन्दै उनीहरूका गतिविधिमाथि निगरानी बढाउन गृहले सुरक्षा निकायलाई निर्देशन दिएको छ । नेपालमा रोहिंज्या, पाकिस्तानी, बंगलादेशी लगातका भण्डै ६ सयको हाराहारीमा अवैध आप्रवासीहरू बस्दै आएका छन् ।"
कर्मचारी चुनावमा खटेपछि नागरिकता वितरण बन्द,"नुवाकोट: आसन्न प्रदेश तथा प्रतिनिधि सभा निर्वाचनमा कर्मचारी खटिएपछि रसुवाका विभिन्न कार्यालयमा कर्मचारी अभाव भएको छ । कर्मचारी अभाव भएका कारण जिल्ला प्रशासन कार्यालय रसुवाले प्रदान गर्दै आएको नागरिकता वितरणलगायतका कार्यस्थगन गरेको छ । प्रशासनले सार्वजनिक सूचनामार्फत् नेपाली नागरिकताको प्रमाणपत्र, राहदानी, राष्ट्रिय परिचयपत्र, नाबालक परिचयपत्र प्रदान, संस्था दर्ता तथा नवीकरणलगायतका सबै सेवा मंगलबारदेखि आगामी मङ्सिर ४ गतेसम्म बन्द भएको जनाएको छ । प्रतिनिधि सभा र प्रदेश सभा सदस्यको निर्वाचनमा आवश्यक कर्मचारी खटाइएको र कार्यालयमा कर्मचारीको अभाव हुँदा निर्वाचनसम्बन्धी कामबाहेक अन्य सबै प्रकारका सेवा बन्द गरिएको रसुवा प्रशासनले जनाएको छ । निर्वाचन शान्तिपूर्ण रुपले सम्पन्न गर्न स्थानीय प्रशासन क्रियाशील रहेको र निर्वाचन कार्य सम्पन्न नभएसम्म जिल्लाभर मदिरा बिक्रीमा रोक लगाइएको प्रमुख जिल्ला अधिकारी नवराज जैसीले जानकारी दिए । उनका अनुसार रसुवाको समग्र सुरक्षा व्यवस्था प्रभावकारी बनाउनुका साथै निर्वाचनको तयारी अन्तिम चरणमा पुगेको छ । निर्वाचन सफल बनाउन नेपाल प्रहरी, सशस्त्र प्रहरी बल एवं नेपाली सेना विष्णु दल गणले गस्ती गरिरहेको छ। लाङ्टाङ राष्ट्रिय निकुञ्जको सुरक्षामा तैनाथ विष्णुदल गणले निकुञ्ज क्षेत्रमा गर्नुपर्ने आफ्नो जिम्मेवारीका साथसाथै स्थानीय प्रशासनको आदेशमा विविध सुरक्षा सेवासमेत प्रदान गर्दै आएको छ । आसन्न निर्वाचनका लागि आवश्यक सबै तयारी पूरा भएको प्रशासनले जनाएको छ । पाँच गाउँपालिका रहेको हिमाली रसुवामा ५२ मतदान केन्द्र छन् ।"
सीमामा नेपाल र भारत सुरक्षाकर्मीको संयुक्त गस्ती,"बैतडी : भारतसँग सिमाना जोडिएको बैतडीमा निर्वाचन सुरक्षामा कडाइ गरिएको छ । जिल्ला सुरक्षा समितिका अनुसार २५ सय भन्दा बढी सुरक्षाकर्मी परिचालन गरिनेछन् । यसैगरी सीमा क्षेत्रमा सशस्त्र प्रहरीले गस्ती बढाएको छ । जिल्लाको पञ्चेश्वर र शिवनाथ गाउँपालिका र दशरथचन्द नगरपालिकाको महाकाली किनारमा सशस्त्र प्रहरीले गस्ती बढाएको हो । मंसिर ४ गते हुने निर्वाचनलाई लक्षित गर्दै नियमित गस्ती भइरहेको सशस्त्र प्रहरी बल, नेपाल नं ५१ गुल्म बैतडीका सशस्त्र प्रहरी नायब उपरीक्षक, गंगादत्त पन्तले जानकारी दिए । बैतडीमा रहेको तीनवटै बीओपीबाट नियमित गस्ती भइरहेको उनले बताए । भारतीय पक्षसँग पनि समुन्वय गरेर संयुक्त गस्ती पनि भइरहेको उनले बताए । जिल्लामा भारतसँग महाकाली नदीले ६१ किलोमिटर सिमाना जोडिएको बैतडीको झुलाघाट, पञ्चेश्वर र शिवनाथ गाउँपालिकामा गरी ३ वटा विओपी सञ्चालनको क्रममा रहेका छन् । बैतडीको झुलाघाटसहितका नाकाहरु मंसिर १ गते राति १२ बजेपछि बन्द रहनेछन् । बैतडीको झुलाघाट र नेपालभारत ओहोरदोहोर गरिने पञ्चेश्वर गाउँपालिका र शिवनाथ गाउँपालिकामा रहेका घाटहरु पनि बन्द रहने जिल्ला प्रशासन कार्यालयले जनाएको छ । निर्वाचनलाई स्वक्ष, मर्यादित र भयरहित वातावरणमा सम्पन्न गर्नको लागि सिमानाका सिल गरिनुका साथै आवश्यक सतर्कता अपनाइएको हो ।"
बिहीबार दिउँसो देशका दुई प्रदेशमा वर्षा र तीनमा हिमपात हुने,"काठमाडौं : बिहीबार दिउँसो देशका दुई प्रदेशमा वर्षा र तीनवटामा हिमपात हुने भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १ र गण्डकी प्रदेशका एकदुई स्थानमा हल्का वर्षाको सम्भावना रहेको छ। साथै प्रदेश १, बागमती र गण्डकी प्रदेशको हिमाली भूभागका एकदुई स्थानमा हल्का हिमपातको सम्भावना रहेको छ। रातको समयमा प्रदेश १ र गण्डकी प्रदेशका हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। यसका साथै प्रदेश १, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ।"
झापामा हात्ती मृत भेटियो,"झापा : झापामा हात्ती मृत फेला परेको छ । चारकोशे जलथल जंगलदेखि दुई किलोमिटर दक्षिण कचनकवल गाउँपालिका १ स्थित घेरावारि निवासी गङ्गा दाहालको धान खेतमा वयस्क भाले हात्ती मृत अवस्थामा फेला परेको जिल्ला प्रहरी कार्यालय झापाले जनाएको छ । मृत फेला परेको हात्तीको दाह्रा नरहेको कचनकवल१ का वडा अध्यक्ष महावीर लिम्बू रञ्जितले जानकारी दिए । हात्तीको शरीरमा चोटपटक नदेखिए पनि दाह्रा छैन,' उनले भने ,' हात्तीको पेट सुन्निएको छ । दाह्रा पनि छैन।' डिभिजन वन कार्यालयको टोली आएर पोस्टमार्टम गरिरहेको र त्यसपछि खाल्डो खनेर अन्त्येष्टि गरिने उनले बताए । यसअघि पनि जलथल जंगलमा हात्ती मृत फेला परेको थियो। सो जंगलमा एक दर्जन बढि हात्ती बस्दै आएका छन् । हात्ती नियन्त्रणका लागि सौर्य विद्युती तारबार लगाइए पनि सो जंगलबाट हात्ती गाउँघर पसेर क्षति पुर्याउँदा स्थानीय त्रसित छन् ।"
"भोजपुरमा सत्ता गठबन्धनको आमसभा नजिकै बम विस्फोट, बम पड्काउने विप्लव कार्यकर्ता घाइते",भोजपुर : भोजपुरमा सत्ता गठबन्धनको चुनावी सभा नजिकै बम विस्फोट भएको छ। पौवादुङमा गाउँपालिका२ को तिवारी भन्ज्याङमा माओवादी केन्द्रका अध्यक्ष पुष्पकमल दाहाल प्रचण्ड सहभागी हुने कार्यक्रम नजिकै बम विस्फोट गराइएको प्रहरीले बताएको छ। प्रहरीका अनुसार बम विस्फोट गराइएको ठाउँ चुनावी सभास्थलभन्दा दुई सय मिटर टाढा हो। विस्फोटमा एक जना घाइते भएका छन्। प्रहरीका अनुसार विप्लव नेतृत्वको नेपाल कम्युनिस्ट पार्टीका जिल्ला सदस्य सुमन श्रेष्ठ घाइते भएका छन्। प्रहरीको प्रारम्भिक अनुसन्धानबाट मोबाइल जडित बम विस्फोट गराइएको हो। टिफिन बक्सभित्र विस्फोटक पदार्थ भेटिएको प्रहरीले जनाएको छ।
कुटपिटबाट घाइते भएका युवाको मृत्यु,विराटनगर : मोरङको बूढीगंगा गाउँपालिका५ मा कुटपिट हुँदा घाइते भएका एक जना युवाको उपचारका क्रममा मृत्यु भएको छ। बूढीगंगा७ का २३ वर्षीय करण सरदारको उपचारका क्रममा विराटनगरको गोल्डेन अस्पतालमा मंगलबार राति मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार १२ दिनअघि करणलाई बूढीगंगा५ का २४ वर्षीय राजेश सरदारले दाउराको चिर्पट प्रहार गरेर घाइते बनाएका थिए। एकआपसमा विवाद हुँदा गत कात्तिक १८ गते राति ८ बजेतिर करणलाई राजेशले चिर्पटले हानेका थिए। उनलाई उपचारका लागि गोल्डेन अस्पताल ल्याइएको थियो। राजेशलाई नियन्त्रणमा लिएर घटनाको अनुसन्धान भइरहेको प्रहरीले जनाएको छ। प्रहरीले उनीविरुद्ध कर्तव्य ज्यान मुद्दामा अनुसन्धान अघि बढाएको छ।
उमेदवारको माला क्रेज (फोटो फिचर),"जाजरकोट: प्रतिनिधि सभा र प्रदेश सभाको निर्वाचनको मिति नजिकिदै गर्दा उम्मेदवार चुनाव प्रचारमा भ्याईनभ्याई जुटेका छन्। प्रचारमा जुटेका उम्मेदवारका मतदातालाई फकाउने बेग्लाबेग्लै रणनीति छ । तर सबैको एकै समानता चाहिँ मालाको क्रेजको छ । अहिले सयपत्रीका माला उनेर उम्मेदवारको गलामा माला लगाउने होडवाजी नै चलेको देखिन्छ । प्रतिस्पर्धि पार्टीका उम्मेदवारमा माला मोह बढेको देखिन्छ । सामाजिक सञ्जालमा पनि आफ्नो पक्षमा धेरै संख्या देखाउन र स्थानीय मतदाताले भब्य स्वागत गरेको देखाउन कार्यकर्ताले गाँउघरमा जताततै नि:शुल्क पाईने सयपत्रीलगायतका फूलका माला उनेर उम्मेदवारलाई लगाउने होडवाजी नै चलेको विरेन्द्र ऐश्वर्य मावि लिम्साका प्रधानाध्यापक गोरखबहादुर सिंहले बताए । जनताले भन्दा कार्यकर्ताले चुनावी वातावरण देखाउन धेरै माला लगाईदिने गरेको उनले बताए । उनले भने, चुनाव नजित्दै गला भरी माला लगाएका नेता सामाजिक सञ्जालमा छाउँदा र गाँउमा हुने कार्यक्रममा माला र अविरजात्रा हुँदा चुनावको रौनक बढेको छ । यो लोकतन्त्रको सुखद कुरा हो । चुनावले गाँउघरमा निकै चहलपहल बढेको छ । पर्व आएको जस्तो अनुभुति भएको छेडागाड नगरपालिका २ का दीपक बुढाले बताए । यसअघि पैदलै हिड्नु पर्ने नेतालाई अहिले गाँउमा गाडी पुगेपछि प्रचारमा सहज भएको छ ।"
विश्वकप फुटबल हेर्न पैसा तिर्नुपर्ने,काठमाडौंः सर्वोच्च अदालतले विश्वकप प्रसारणमा मिडिया हबलाई थप शुल्क उठाउन पाउने बाटो खोलिदिएको छ । सर्वोच्चका न्यायाधीशद्वय प्रकाशकुमार ढुंगाना र मनोजकुमार शर्माको इजलासले यसअघिको अल्पकालीन अन्तरिम आदेश खारेज गर्दै थप शुल्क उठाएर विश्वकप प्रसारण गर्ने बाटो खोलिदिएको हो । योसँगै मिडिया हबलाई प्रशारण शुल्क उठाउन बाटो खुलेको छ। अधिवक्ता किशोर पौडेल र अनुपम भट्टराईले मिडिया हबले थप शुल्क ५ सय उठाउन लागेको भन्दै सर्वोच्चमा रिट दायर गरेका थिए। केवल टेलिभिजन लिए वापत तिर्नुपर्ने सेवाशुल्क तिरेर सहजै विश्वकप हेर्न पाइने व्यवस्था रहेकोमा नीजि कुनै कम्पनीले त्यस्तो निर्णय गर्न नपाउने रिट निवेदनमा भनिएको थियो। गत कात्तिक २२ गते न्यायाधीश प्रकाशमानसिंह राउतको इजलासले मिडिया हब विश्वकपको नाममा विज्ञापनवापत प्रतिग्राहक रु ५०० उठाउने निर्णय कार्यान्वयन नगर्न अल्पकालीन अन्तरिम आदेश दिएको थियो। अदालतले उक्त विषयमा छलफलका लागि दुवै पक्षलाई कात्तिक २७ गते बोलाएको थियो।
"जीप दुर्घटनामा चालकको मृत्यु, ११ जना घाइते","बेनी : म्याग्दी सदरमुकाम बेनीसँगै रहेको पर्वतको जलजला गाउँपालिका३ माइनडाडामा बुधबार जीप दुर्घटना हुँदा चालकको मृत्यु भएको छ। वारीबेनीदेखि मल्लाज जाँदै गरेको ग १ ज ५२९६ नम्बरको जीप दुर्घटनामा गम्भिर घाइते भएका तीन जनालाई पोखरा रिफर गरिएको छ भने आठ जनाको म्याग्दीको बेनी अस्पतालमा उपचार भइरहेको छ। वारीबेनी प्रहरी चौकीका प्रमुख बिराट ढकालले पर्वतको जलजला गाउँपालिका२ का ३७ वर्षीय डम्मरबहादुर नेपालीको उपचारका क्रममा बेनी अस्पतालमा मृत्यु भएको बताए। ढकालका अनुसार मृतक नेपाली जीपका चालक हुन्। गम्भीर घाइते भएका उमेर नखुलेकी सिर्जना परियार, १५ वर्षीय आषिस नेपाली र ३० वर्षीय सुमन नेपालीलाई पोखरा रिफर गरिएको बेनी अस्पतालले जनाएको छ। १५ वर्षीया सपना परियार, २० वर्षीया प्रियंका बोहोरा, ४० वर्षीया माया दमाई, १३ वर्षीया यसोदा परियार, २३ वर्षीय रोजनसिंह रोदन, १० वर्षीय नविन वर्देवा, १२ वर्षीय सन्देश रत्न र १४ वर्षीय अजित परियारको बेनी अस्पतालमा उपचार भइरहेको छ। जीपमा सवार सबैजना जलजला गाउँपालिका२ का बासिन्दा हुन्। जीप उकालो सडकबाट करिब १५० मिटर तल पाखोमा खसेको प्रहरीले जनाएको छ। दुर्घटनाको कारणबारे अनुसन्धान भइरहेको वारीबेनी प्रहरी चौकीका प्रमुख ढकालले बताए।"
चार महिनामा ४९ वन्यजन्तुको मृत्यु,"चितवन : चितवन राष्ट्रिय निकुञ्जमा चार महिनामा ४९ वन्यजन्तुको मृत्यु भएको छ । मृत्यु हुनेमा सबैभन्दा बढी २८ चित्तल छन् । निकुञ्जका सूचना अधिकारी गणेशप्रसाद तिवारीका अनुसार चालु आर्थिक वर्ष २०७९८० को साउनदेखि यता चितवन राष्ट्रिय निकुञ्जमा दुई दुर्लभ एकसिङ्गे गैँडा मेरका छन् । एउटा गैँडाको प्राकृतिक (उमेर पुगेर, बिरामी भएर, बाघको आक्रमणबाट आदि) कारणबाट र एउटा विद्युतीय करेन्ट लागेर मृत्यु भएको छ । त्यसैगरी एउटा सरकारी घरपालुवा र एउटा निजी हात्तीको प्राकृतिक कारणले मृत्यु भएको निकुञ्जको तथ्याङ्कमा उल्लेख छ । प्राकृतिक कारणले मृत्यु हुने जनावरमा तीन अर्ना, एक चितुवा, तीन गौँरीगाई, दुई कछुवा, एक लगुना र तीन घडियाल गोही रहेको तिवारीले जानकारी दिए। त्यस्तै एउटा प्राकृतिक कारण र एउटा कुकुरको आक्रमणबाट गरी दुई जरायोको पनि मृत्यु भएको छ । एउटा बँदेलको पनि मृत्यु भएको छ । निकुञ्जमा सबैभन्दा धेरै चित्तलको सङ्ख्या रहेको प्रमुख संरक्षण अधिकृत हरिभद्र आचार्यले जानकारी दिए। रासस"
निर्वाचनकै मुखमा काम खोज्न भारत प्रस्थान,"महेन्द्रनगर : कञ्चनपुरको लालझाडी गाउँपालिका३ का लक्ष्मण चौधरी एकबिहानै कञ्चनपुरको गड्डाचौकी नाकामा भेटिए। भोट हालेर हामीलाई के हुन्छ ? नेता बन्छन्। मन्त्री बन्छन्। रोजगारी उनकै आसेपासेले पाउँछन्। भाइभतिजा भर्ति गर्छन्। हाम्रो गुजारा मजदुरी नगरे चल्दैन, चौधरीले नेताप्रति आक्रोस पोखे, निर्वाचनको बेला मात्रै घर आएर यो गर्छु, त्यो गर्छु भन्छन्। अरु बेला जनताको मतलब हुँदैन। त्यसैले चुनावसुनाव जे पो आओस्। निर्वाचनकै मुखमा उनीसँगै गाउँका अन्य १९ जना युवा समूह बनाएर रोजगारीका लागि भारतको बद्रीनाथ गएका छन्। गड्डाचौकी नाकामै भेटिएका बेलौरी नगरपालिका ५ का धर्मा चौधरीमा पनि निर्वाचन प्रति उत्साही थिएनन्। चाडपर्व मनाएर रोजगारीका लागि पुनःभारत तिर लागेका चौधरीले भने, घरमा भेटघाट भयो। खेतीपाति पनि गरियो। काम खोज्न भारत जाँदैछौं। बद्रीनाथमा गाउँका २५३० जना मजदुरी गर्छौ। घरको आर्थिक अवस्था कमजोर भएकाले सानैमा पढाइ छोडेर रोजगारीके लागि भारत पसेको उनले बताए। भोट हाल्न मन त थियो, तर त्यो भोटले पेट त पालिने होइन। कमाएको रकम पनि चाडवाडमा सकियो। कमाउन हिँडियो, उनले यर्थाथता दर्शाए। उनी पनि चुनावका बेला मात्र स्वरोजगारी र रोजगारीका कुरा गर्ने नेतादेखि रुस्ट छन्। भन्छन्, नेपालमा कामै पाइँदैन। पाए ज्याला कम हुन्छ। त्यो पनि समयमा पाइँदैन। त्यसैले भारत जाने बाध्यता छ। बेलौरीकै साहेब चौधरीले दुःख भए पनि भारतमा कमाइ गरेर घरपरिवार चलेको बताए। दाुर्चलाको शैल्यशिखर नगरपालिकाका२ का करबिर सिंह धामीले पनि भोट हालेर नेता बाहेक अरुलाई कुनै फाइदा नहुने भन्दै भारतीयको बताए। नयाँ दिल्लीमा १० वर्षदेखि काम गर्दै आएका छन्। यसअघि उनले तीन पटक मतदान गरिसके। २०६४ साल, २०७० र २०७४ सालमा गरी तीन पटक भोट हाले। नेता जिताए। मैले भोट दिएका नेताहरूले जिते पनि। मन्त्री पनि भए। तर हाम्रा समस्या जस्तका तस्तै छन। गाउँ आउदा उनीहरूका लागि हेलिकप्टर हुन्छ, हाम्रो चुलोमा चामल छैन। चुनावका लागि गास काटेर किन बस्ने ? करबीरले प्रश्न गरे। चाडपर्व मनाउन असोजमा घर फर्केका उनी खेतीपाती सकेर भारततिर लागेका हुन्। निर्वाचनका बेला दलहरूका घोषणा पत्रमा रोजगारीका कुरा हुनु तर ती घोषणापत्र अनुसारको काम नहुनुले युवाहरूमा वितिष्णा बढीरहेको शिक्षक कविराज भट्ट बताउछन। भन्छन, दलका नेताहरूले आश्वासन मात्रै दिने काम गरे। त्यस कारण जनतामा दलहरूप्रति वितृष्णा बढ्यो। आगामी मंसिर ४ गते हुने प्रतिनिधिसभा तथा प्रदेशसभा निर्वाचनका लागि दलका उम्मेदवारहरू स्वदेशमै रोजगारी दिने एजेन्डासहित मतदाताको घरदैलोमा पुगेका छन्। सबै दलहरूका घोषणापत्रमा स्वदेशमै लाखौ युवाहरूलाई रोजगारी दिने प्रतिबद्धता जनाएका छन्।"
झापामा हात्ती मृत भेटियो,"झापा : झापामा हात्ती मृत फेला परेको छ । चारकोशे जलथल जंगलदेखि दुई किलोमिटर दक्षिण कचनकवल गाउँपालिका १ स्थित घेरावारि निवासी गङ्गा दाहालको धान खेतमा वयस्क भाले हात्ती मृत अवस्थामा फेला परेको जिल्ला प्रहरी कार्यालय झापाले जनाएको छ । मृत फेला परेको हात्तीको दाह्रा नरहेको कचनकवल१ का वडा अध्यक्ष महावीर लिम्बू रञ्जितले जानकारी दिए । हात्तीको शरीरमा चोटपटक नदेखिए पनि दाह्रा छैन,' उनले भने ,' हात्तीको पेट सुन्निएको छ । दाह्रा पनि छैन।' डिभिजन वन कार्यालयको टोली आएर पोस्टमार्टम गरिरहेको र त्यसपछि खाल्डो खनेर अन्त्येष्टि गरिने उनले बताए । यसअघि पनि जलथल जंगलमा हात्ती मृत फेला परेको थियो। सो जंगलमा एक दर्जन बढि हात्ती बस्दै आएका छन् । हात्ती नियन्त्रणका लागि सौर्य विद्युती तारबार लगाइए पनि सो जंगलबाट हात्ती गाउँघर पसेर क्षति पुर्याउँदा स्थानीय त्रसित छन् ।"
मध्यपुरथिमिको एक घरमा आगलागी : एक जनाको मृत्यु,"भक्तपुर : मध्यपुरथिमि नगरपालिका६ राईटोल माथिल्लो कुण्डोलमा एक घरमा आगलागी हुँदा एक जनाको मृत्यु भएको छ भने अर्का एक जना घाइते भएका छन्। बुधबार बिहान ८ बजे ४९ वर्षीय आत्माराम केसी र ४१ वर्षीय हरिशरण केसीको तीन तले कच्ची घरमा आगलागी भएको थियो। आगोलागीमा आत्मारामकी छोरी २५ वर्षीया अस्मिताको मृत्यु भएको महानगरीय प्रहरी परिसरका प्रहरी नायब उपरीक्षक राजु पाण्डेले जानकारी दिए। उनी प्यारालाइसिस र सुस्तमनस्थितिकी थिइन्। त्यस्तै हरिशरणकी छोरी १४ वर्षीया नित्मा केसी घाइते भएकी छन्। उनको उद्धार गरी उपचारका लागि नेपाल कोरिया मैत्री नगरपालिका अस्पताल थिमि लगिएको पाण्डेले जानकारी दिए। बिहान आगलागी भएपछि नेपाल प्रहरी, नेपाली सेना, सशस्त्र प्रहरी बल, जुद्ध बारुणयन्त्रका दुई दमकल र स्थानीयवासीको सहयोगमा बिहान ९ बजे आगो नियन्त्रणमा लिएको उनले जानकारी दिए। घटनाबारे थप अनुसन्धान भइरहेको प्रहरीले जनाएको छ।"
कुसुन्डा जातिलाई सधैं बेवास्ता : जहाँ भोट माग्न जाँदैनन् उम्मेदवार,"दाङ : चुनावी मैदानमा उत्रेका उम्मेदवारबीच दौडधुप छ। मतदाताको घरदैलोमा पुग्न भ्याइनभ्याइ छ। तर, उम्मेदवारहरूले दाङका वनराजाका रूपमा रहेका कुसुन्डाहरूलाई वास्तै गर्दैनन्। उनीहरूको घरदैलोमा भोट माग्न पनि जाँदैनन्। कुसुन्डा आदिवासी जनजातिमा सूचीकृत छन्। दाङ जिल्लाको क्षेत्र नं १ र २ मा रहेका कुसुन्डाको घरदैलोमा हालसम्म उम्मेदवारहरू गएका छैनन्। लमही नगरपालिका६ कुलमोहर र घोराही उपमहानगरपालिकाका विभिन्न वडामा गरेर झन्डै १ सय जना कुसुन्डा बसोबास गर्दै आएका छन्। हामीलाई हेर्ने दृष्टिकोण नै फरक छ। यहाँ कुनै पनि उम्मेदवार भोट माग्न कहिल्यै आउँदैनन्, घरमै भेटिएका धनबहादुर वनराजा कुसुन्डाले भने, हाम्रो जनसंख्या थोरै छ। त्यहीँ भएर हेपेका होलान् नि ! जब एउटै भोटले पनि उत्तानो पर्छन्। त्यतिबेला सम्झन्छन्। प्रतिस्पर्धीलाई कहिल्यै कमजोर सम्झनु हुँदैन। आसन्न प्रतिनिधिसभा तथा प्रदेशसभाको निर्वाचनमा उम्मेदवारहरू भोट माग्न नआएकामा उनले दुःखेसो पोखे। २०४८ सालको जनगणनाअनुसार, २ सय ६४ जना कुसुन्डा थिए। २०५८ सालमा जनसंख्या घटेको केन्द्रीय तथ्यांक विभागले जनाएको छ। २०५८ सालको जनगणनाअनुसार, कुसुन्डाको जनसंख्या १ सय ६४ थियो। २०६८ सालको राष्ट्रिय जनगणनाअनुसार, नेपालमा कुसुन्डा जातिको जनसंख्या २ सय ७३ छ। जसमध्ये दाङ जिल्लामा ९८ जना छन्। ५० जना महिला र ४८ जना पुरुष भएको केन्द्रीय तथ्यांक विभागले जनाएको छ। २०३५०३६ सालयता मात्र कुसुन्डा जंगलीबाट सामाजिक जीवनमा प्रवेश गरेका हुन्। पुस्तौंदेखि समाजमा दबिएर बसेका कुसुन्डालाई हेप्ने प्रवृत्ति कायमै छ। ऐलानी जग्गामा बस्ने कुसुन्डा समुदायले थर बताउँदा शीरदेखि पाउसम्म हेर्ने गरेको कुसुन्डाहरू बताउँछन्। फिरन्ते आदिवासी जनजातिभित्र पर्ने कुसुन्डा थर सुन्नेबित्तिकै कतिपय अनौठो मान्छन्। ईश्वरी वनरानी कुसुन्डा भन्छिन्, बिरामी भएर अस्पताल जाँदाखेरी पर्चा काट्ने बेला हाम्रो थर सुनेर ट्वाल्ल पर्छन्। विगतमा कुसुन्डाहरू जंगलमा घुमन्ते जीवन बिताउँथे। तर, पछिल्लो दुई पुस्तादेखि गाउँघरमा बस्न थालेका छन्। पढाइ, लेखाइ नगरेका कतिपय कुसुन्डाहरू बेरोजगारीबाट त्राण पाउन कामको खोजीमा भारत र खाडीमुलुक जाने गरेका छन्। कतार गएको थिएँ। बिरामी भएपछि एक महिनामै फर्किएँ, जुद्ध वनराजा कुसुन्डा भन्छन्, ऋण लागेको डेढ लाख तिर्न एक वर्ष लाग्यो। छैन जग्गा जमिन अहिले कुसुन्डाले आफ्नो थर परिवर्तन गर्न थालेका छन्। ठकुरी थर लेखाउन थालेका छन्। कोही कुमाल लेखाउँछन् त कोही अन्य सेन र शाही थर लेखाउँछन्। त्यसकारणले पनि कुसुन्डाको वास्तविक संख्या यकिन नभएको धनबहादुर बताउँछन्। कुसुन्डाले पुरुषलाई वनराजाको रूपमा चिनाउँछन्। नागरिकता बनाउँदा पनि नामपछि वनराजा थपेर मात्र थरका रूपमा कुसुन्डा बनाउँछन्। श्रीमतीलाई वनरानीको रूपमा परिचय दिन्छन्। छोरीलाई वन मैयाको रूपमा चिनाइन्छ। धनुकाँड कुसुन्डाको चिनारी हो। वनमा बस्ने र वनमै उत्पादित कन्दमूल खाने प्रवृत्ति हटेको छ। मुलुकको गण्डकी प्रदेश र लुम्बिनी प्रदेशका गोरखा, तनहुँ, पाल्पा, अर्घाखाँची, कपिलवस्तु, रोल्पा प्युठान, सल्यान र सुर्खेत जिल्लामा छरिएर बसेका छन्। जंगालमा कालिजलाई पासोमा पार्न र गोहोरोलाई समाउन सिपालु कुसुन्डाको अहिले कर्म फेरिएको छ। नेपालको संविधानले विभेदरहित समतामूलक समाजको परिकल्पना गरेको छ। तर, कुसुन्डाहरूलाई नागरिकता परिचयपत्र बनाउन पनि सास्ती खेप्नु परिरहेको छ। अहिले खेतीपातीमा सिपालु छन्। फिरन्ते (घुमन्ते) जीवन अँगाल्ने कुसुन्डाहरू ऐलानी जग्गामा बसोबास गरिरहेका छन्। कुसुन्डाको पछिल्लो दुई पुस्ता अहिले खेतीपाति, पशुपालन लगायतका काममा संलग्न भएको छ। कोही ज्याला मजदुरी गर्छन्। नेपाल कुसुन्डा विकास समाज केन्द्रीय समितिका अध्यक्षसमेत रहेका धनबहादुर भन्छन्, मुलुकभर रहेका कुनै पनि कुसुन्डाको आफ्नो नाममा जग्गा छैन। आफ्नो जग्गा नभएका कारण खाद्य अधिकारको सुनिश्चिता नभएको कुसुन्डाहरू बताउँछन्। कुसुन्डाले आफूलाई जंगलको राजाको रूपमा चिनाउँछन्। राउटे जातिलाई आफ्नो प्रजा (जनता) ठान्छन्। राउटे हालसम्म पनि जंगलमा बस्छन्। तर, कुसुन्डाहरू गाउँघरमै बस्न थालेका छन्। लोपोन्मुख कुसुन्डा जातिको शब्दकोषसमेत निर्माण भएको छ। लोपोन्मुख जातिका रूपमा मासिक, सामाजिक सुरक्षा भत्तासमेत पाइरहेका छन्। सरकारले लोपोन्मुख भत्ता स्वरूप मासिक ३ हजार ९ सय ९० रूपैयाँ दिइरहेको छ। यो भत्ता तीन तीन महिनामा दिनुपर्ने हो, खिमा कुसुन्डा भन्छिन्, चार महिना भइसकेपछि मात्र पाइन्छ। वितरण गर्नुपर्नेमा ढिलाइ गर्ने गरेको धनबहादुरले सुनाए। नागरिकता बनाउन सकस नेपालको संविधानले विभेदरहित समतामूलक समाजको परिकल्पना गरेको छ। तर, कुसुन्डाहरूलाई नागरिकता परिचयपत्र बनाउन पनि सास्ती खेप्नु परिरहेको छ। ड्राईभिङको तालिम लिएपछि धनबहादुरलाई लाइसेन्स बनाउनुपर्ने भयो। उनी नागरिकता बनाउन जिल्ला प्रशासन कार्यालय दाङ पुगे। प्रशासनका कर्मचारीले कुसुन्डा जातिलाई नागरिकता दिने गरेको छैन भन्दै फर्काइदिए। नागरिकता पाउनका लागि आफूले आदिवासी जनजाति प्रतिष्ठानको पत्र लिएर जानु परेको उनले दुःखेसो पोखे। नागरिकता लिन जाँदा कुसुन्डाको भाषा, भेषभूषा छैन। संस्कार संस्कृति छैन। हामी जस्तो खाने, लगाउने गर्नुभएको छ। के आधारमा कुसुन्डाको नागरिकता बनाइदिने भन्दै सास्ती दिन्छन्, धनबहादुरले भने, बाजे, जिजुबाजेको नागरिकता ल्याउनुस् भनेर दुःख दिन्छन्। अधिवक्ता भुपबहादुर केसीका अनुसार, कुसुन्डाहरू एकताबद्ध ढंगले आवाज उठाउन नसकेका कारण विभिन्न समस्या झेल्नु परेको हो। आफ्ना हक अधिकार केकति छन् भन्ने कुरामा नै थाहा नपाएर पनि पछि परेको अवस्था छ, अधिवक्ता केसी भन्छन्, आफ्नो अधिकारको विषयमा स्वयं जागरुक हुनुपर्छ। हक अधिकारको सवालमा जागरण ल्याउने गतिविधि राज्यले नै गर्नुपर्छ। जुन उद्देश्यका साथ समानुपातिक निर्वाचन प्रणालीलाई ल्याइयो। त्यहीँअनुसार प्रतिनिधित्व गर्न नसकेका व्यक्तिलाई समावेश गर्नुपथ्र्यो। तर, व्यवहारमा लागू हुन सकेको छैन। लोपोन्मुख सीमान्तकृत वर्ग उत्थान प्रतिष्ठान नेपालकी अध्यक्ष सत्यदेवी अधिकारी कुसुन्डा लगायतका लोपोन्मुख समुदायलाई समानुपातिक उम्मेदवारतर्फको बन्दसूचीमा समेत नपारिएकामा दुःख व्यक्त गर्छिन्। सबैजसो राजनीतिक दलले कुसुन्डालाई उपेक्षा गरेका छन्, अध्यक्ष अधिकारी भन्छिन्, अल्पसंख्यक भनेर हेपिएको छ। निर्वाचन आयोगले पनि राजनीतिक दललाई समावेशीतामा कस्न सक्नुपथ्र्यो। परिवर्तनको पर्खाइ कुसुन्डाहरू आधुनिक जीवनशैलीतर्फ अग्रसर भएका छन्। यस जातिको आम्दानीका आधार नै भारी बोक्ने, मजदुरी गर्ने हो। पछिल्लो समयमा तराई मधेसमा कतिपयले अटो रिक्सा चलाउन थालेका छन्। पहिला हेलाको व्यवहार गर्नेहरू अहिले सोंच फेरिएको छ। विगतमा दूध दही खानु हुँदैन भन्ने मान्यता थियो। अहिले आफैं पशुपालन गर्न थालेका छन्। सिलाइ, कटाइ, पशुपालन, मौनबत्ती निर्माणलगायतका सीपमूलक काममा अग्रसर हुन थालेका छन्। कुनै विशेष अवसरमा बाहेक कुसुन्डाहरू जातीय चिनारी झल्काउने पोसाक र गहना लगाउँदैनन्। पुरुषले कछनी, सेतो कमिज, सेतो टोपी र तुना बाँध्ने भोटी लगाउँथे। त्यस्तै महिलाले कालो गुन्यू, सेतो पटुका, कालो चोली, रातो घलेका र रातो रुमाल टाउकोमा बाँध्थे। तर, अहिले लवाइखवाइ र रहनसहनमा फेरिएको छ। नेपाल आदिवासी जनजाति आयोगका अनुसार, कुसुन्डाको परिवारमा शिक्षालाई प्राथमिकता दिन थालिएको छ। कुसुन्डाको साक्षरता दर (प्रतिशत) ६२ दशमलव ८५ छ। शैक्षिक अवस्थातर्फ आधारभूत तह (कक्षा १ देखि ८ सम्म) ७१ दशमलव ११ प्रतिशत छ। माध्यमिक तह (कक्षा ९१२) २२ दशमलव ९६ रहेको छ। उच्च शिक्षा स्नातक वा सोभन्दा माथि ५ दशमलव ९३ रहेको छ। पढाइमा ध्यान दिन थालेका छन्। प्लस टु पास गरेका कुसुन्डाको संख्या औंलामा गन्न सकिने धनबहादुरले बताए। जीवनशैलीमा समेत परिवर्तन आएको छ। जसका कारण यस जातिको भाषा र संस्कृतिको अस्तित्व हराउने जोखिम बढेको छ। कुसुन्डाको भाषा, संस्कृति, भेषभूषा, रीतिरिवाज, चालचलन आदिमा फेरिएको छ। विदेशी अध्ययन गर्छन्, स्वदेशी बेवास्ता कुसुन्डा भाषा पूर्णरूपमा जान्ने एक्ली व्यक्ति हुन, ४९ वर्षीया कमला सेन खत्री। कुसुन्डा परिवारकी खत्रीको अन्तर्जातीय विवाह भएको हो। उनी बेलायतको लन्डन विश्वविद्यालयको निम्तोमा अन्तर्राष्ट्रिय भाषा सेमिनारमा सहभागी हुन जाने तयारीमा छिन्। कुसुन्डा भाषामा बोल्न र बुझ्न सक्ने प्रेमबहादुर वनराजा शाही सिकिस्त बिरामी छन्। उनको हातखुट्टा चल्दैन। उपचार गर्ने पैसा छैन। कुसुन्डा भाषाकी पूर्ण वक्ता ज्ञानीमैया कुसुन्डाको २०७६ सालमा निधन भएको थियो। उनको निधन अघि नै भारतको बैंगलोरका सुभाशीष पानीग्रहीले कुसुन्डा भाषामा डकुमेन्ट्री ज्ञानीमैया बनाएका छन्। कुसुन्डाका बारेमा विदेशीहरूले अध्ययन अनुसन्धान गरेका छन्। ब्राइन एच हज्सनले सन् १८४८ र १८५७ मा अन द चेपाड एन्ड ट्रिब्स अफ नेपाल र कम्पेरेटिभ भोकाबुलरी अफ द ल्याड ग्वेज अफ द ब्रोकन ट्रिब्स अफ नेपाल शीर्षक आफ्ना लेख लेखेका छन्। त्यसपछि कुसुन्डा भाषाको अध्ययन गर्ने पहिलो विद्वान् भने अष्ट्रियाका प्रसिद्ध मानवशास्त्री राइन हार्ट हुन्। उनले सन् १९६८ र १९६९ मा कुसुन्डा भाषाका बारेमा अनुसन्धान प्रतिवेदनहरू तयार गरेका थिए। राष्ट्रिय जनगणना २०५८ मा नेपालमा कुसुन्डाको जनसंख्या १ सय ६४ तथा वक्ताको संख्या ८७ उल्लेख छ। २०६८ को तथ्याड्कअनुसार नेपालमा कुसुन्डाहरूको जनसंख्या २ सय १३ र वक्ता संख्या २८ जना छ। निःशुल्क स्वास्थ्य, शिक्षा र रोजगारीको व्यवस्था गर्न कुसुन्डाहरूले माग गर्दै आएका छन्। अति लोपोन्मुख एवं सीमान्तकृत समुदाय भएकाले केन्द्र, प्रदेश र स्थानीय तहमा जातिगत संग्रहालय स्थापनाको माग जोडदार ढंगले उठाइरहेका छन्। यथाशीघ्र सामाजिकीकरण गरी गास, बास, कपास, शिक्षा, स्वास्थ्य र रोजगारीलगायतका मानवोचित कार्यको उचित व्यवस्थापन गर्न मागसमेत गरेका छन्। कुसुन्डाको अस्तित्व लोपको खतरा भएपछि ६६ पेज लामो कुसुन्डा शब्दकोश बनाइएको छ। सरकारले घर निर्माण गरेको छ। भौतिक योजना तथा निर्माण मन्त्रालयको सहयोगमा घोराही, हलवार, चैलाही, गोबरडिहा र हापुर क्षेत्रमा घर निर्माण गरिएको हो। प्रतिघर लागत १ लाख ५२ हजार लागेको जनाइएको छ। नेपाल कुसुन्डा समाज दाङको संयोजनमा सिलाइ, कटाइ तालिम लिएका छन्। कुनै विशेष अवसरमा बाहेक कुसुन्डाहरू जातीय चिनारी झल्काउने पोसाक र गहना लगाउँदैनन्। पुरुषले कछनी, सेतो कमिज, सेतो टोपी र तुना बाँध्ने भोटी लगाउँथे। त्यस्तै महिलाले कालो गुन्यू, सेतो पटुका, कालो चोली, रातो घलेका र रातो रुमाल टाउकोमा बाँध्थे। तर, अहिले लवाइखवाइ र रहनसहनमा फेरिएको छ। एकीकृत बस्तीको माग कुसुन्डा लोपोन्मुखको सूचीमा छन्। मृतप्राय भाषा समूहमा कुसुन्डा भाषालाई राखिएको छ। योजनाबद्ध तरिकाले अभिलेखीकरण गर्न र संरक्षणका लागि सहयोग प्रदान गर्न कुसुन्डाले माग गरेका छन्। यसअघि सरकारले जनता आवास कार्यक्रमअन्तर्गत कतिपयको कुसुन्डाको घर बनाइदिएको छ। नेपालको संविधानले बहुजातीय, बहुभाषिक, बहुधार्मिक र बहुसांस्कृतिक विशेषता तथा भौगोलिक विविधतायुक्त विशेषतालाई आत्मसात गरेको छ। समानुपातिक समावेशी सिद्धान्तका आधारमा राज्यका निकायमा सहभागिताको हक संविधानले प्रदान गरेको छ। पहिला एकलौटी सरकार हुँदा त केही गरेनन्। अब झन् खिचडी सरकार (मिलीजुली) हुने होला। के गर्ला र हित ? धनबहादुरले भने। राज्यको निर्देशक सिद्धान्तले पनि स्थानीय स्वायत्तता, शासन व्यवस्थामा समानुपातिक सिद्धान्तलाई आत्मसात गरेको छ। जंगली जीवनको अन्त्यसँगै कुसुन्डाको भाषा, संस्कृति संकटमा परेको छ। आफ्नो भाषा, संस्कृतिको विकास र उत्थानका लागि कुसुन्डाहरूले एकीकृत बस्तीको माग गर्दै आएका छन्। कुसुन्डा जाति लोपोन्मुख अल्पसंख्यक समूहमा पर्छ। सरकारले कुसुन्डा जातिको संरक्षण र विकासमा उपेक्षा गरेको उनीहरूको गुनासो छ। एकीकृत बस्तीमा भएमा आफ्नो भाषा, कला संस्कृति, मातृभाषा संरक्षणमा टेवा पुग्ने उनीहरू बताउँछन्। पुस्तकका पानामा लेखेर मात्र कुसुन्डाको विकास हुँदैन। एकै ठाउँमा बस्न पाएमा मातृभाषा बोलिने हुन्छ। नयाँ पुस्ताले पनि सिक्न सक्छन्। नेपाल कुसुन्डा विकास समाज केन्द्रीय समितिका अध्यक्षसमेत रहेका धनबहादुरले भने, एकीकृत बस्तीको लागि गुहार नमागेको कहीँं छैन। तर, सुनुवाइ भएको छैन। सयौं थुंगा फूलका हामी, एउटै माला नेपाली भन्ने गीतभित्रको एउटा थुंगामा हामी (कुसुन्डा) पनि पर्छौं नि ! एकीकृत बस्ती भइदिए हाम्रो संस्कार, संस्कृति रहन्थ्यो। भाषा जीवन्त हुन्थ्यो।"
भक्तपुरबाट गाँजासहित दुईजना पक्राउ,भक्तपुर : चाँगुनारायण नगरपालिका६ तेलकोटबाट अवैध लागुऔषध गाँजासहित दुईजना प्रकाउ परेका छन्। पक्राउ पर्नेहरुमा रामेछाप खाँडादेवी गाउँपालिका१ घर भई भक्तपुर सूर्यविनायक नगरपालिका७ जगाती डेरा गरी बस्ने २८ वर्षीय कमल विक र रामेछाप दोरम्बा गाउँपालिका८ घर भई भक्तपुर जगाती बस्ने १९ वर्षीय विशाल घतानी रहेका छन् । उनीहरुको साथबाट करिब १ किलो गाँजा बरामद भएको प्रहरीले जनाएको छ। प्रहरी प्रभाग खरिपाटीबाट खटिएको प्रहरीले नगरकोटबाट खरिपाटीतर्फ जाँदै गरेको बा३ ख ६३१६ नम्बरको गाडी जाँच गर्ने क्रममा गाँजासहित उनीहरुलाई पक्राउ गरेको हो।
नसोचेको धोका,"एउटा काग सधैं मनलाग्दी उडिरहन्थ्यो। एक पटकको कुरा हो, ऊ खानाको खोजीमा यताउता उड्दै घुमिरहेको थियो। शीत पर्ने मौसम थियो। यौवनले भरिपूर्ण अवस्थाको त्यो कागले चिसो हावा लिइरहेको थियो। अचानक कागको दृष्टि एक सर्पमाथि पर्यो। जो घाममा पोको परेर सुतिरहेको थियो। जाडोका कारण अलिकति पनि नहल्लिकन ऊ घाम तापिरहेको थियो। कागले सोच्यो, सर्प गतिहीन छ। पक्का पनि सर्प मरेको छ। अतः उसले झम्टिँदै सर्पलाई आफ्नो पञ्जामा लियो। कागले त्यसलाई यस्तो ठाउँमा लैजान चाहन्थ्यो, जहाँ ऊ त्यसलाई निश्चिन्त भएर खान सकोस्। सर्पलाई नसोचेको अप्ठेरो आइलागेको थियो। ऊ आकाशमा झुन्डिरहेको थियो। अतः आफ्नो टाउको उठाएर ऊ कागलाई डस्ने प्रयत्न गर्न थाल्यो। अन्ततः उसले बल लगाएर टाउको उठायो र कागलाई डस्यो। सर्प अत्यन्त विषालु थियो, उसको विष कागका लागि घातकसिद्ध भयो। अन्ततः काग मर्यो। मर्ने समयमा उसले भन्यो, यति ठूलो धोका ! मैले ठानेको थिएँ कि मैले राम्रो भोजन पाएँ। तर कागलाई के थाहा कि त्यो उसको काल थियो ? नैतिक शिक्षा : स्मरण रहोस् कि सोझोसञ्जन रूपमा पनि नसोचेको घात हुन सक्छ। बाहिरी रूपबाट धोका नखानुहोस्।"
"निगरानीमा निर्वाचन बिथोल्ने समूह, देशभरबाट ११५ जना पक्राउ","काठमाडौं : निर्वाचन बिथोल्न सक्रिय समूहप्रति प्रहरीले निगरानी बढाएको छ। मंसिर ४ मा हुन लागेको प्रदेश तथा प्रतिनिधिसभा सदस्यको निर्वाचन सुरक्षाका लागि सरकारले सुरक्षा व्यवस्था कडा पारेको हो। निर्वाचनलाई भयरहित र शान्तिपूर्ण तरिकाले सम्पन्न गर्न सुरक्षाका सबै निकाय परिचालन गरिएको छ। गृह मन्त्रालयका प्रवक्ता फणिन्द्रमणि पोखरेलले भने, चुनाव विरोधी गतिविधि गर्ने व्यक्ति हुन् या समूह सबैलाई कानुनबमोजिम कारबाही गरिनेछ। उनीहरूको गतिविधिलाई सूक्ष्म रूपमा निगरानी गरिएको छ। नेपाल प्रहरीका प्रवक्ता टेकप्रसाद राईका अनुसार चुनाव विरोधी गतिविधिमा संलग्न रहेको आरोपमा प्रहरीले देशभरबाट ११५ जनालाई पक्राउ गरेको छ। पक्राउ परेका मध्येबाट ११ जनाविरुद्ध प्रहरीले मुद्दा दर्ता गर्ने तयारी गरेको छ। विप्लव नेतृत्वको नेकपा, नेकपा बहुमत, नेकपा क्रान्तिकारी, वैज्ञानिक समाजवादी, स्वाधीन मधेस, जनअभियान, शिव सेना नेपाल, शाही युवा शक्ति नेपाल र स्वतन्त्रको नाममा बनेको केही संगठित समूहले निर्वाचन विरोधी गतिविधि गरिरहेको प्रवक्ता राईले बताए। चुनाव विरोधी गतिविधि गर्ने व्यक्ति हुन् या समूह सबैलाई कानुनबमोजिम कारबाही गरिनेछ। उनीहरूको गतिविधिलाई सूक्ष्म रूपमा निगरानी गरिएको छ। फणिन्द्रमणि पोखरेल, गृह मन्त्रालयका प्रवक्ता हामी तयारी अवस्थामै छौं। कानुनविपरीत काम गर्ने जोकोही पनि प्रहरीको नजरबाट बच्न सक्दैन। हरेक व्यक्ति र समूहको गतिविधिबारे प्रहरी इगल आइ जस्तो भएर बसेको छ, राइले भने, चुनावलाई शान्तिपूर्ण र भयरहित वातावरणमा सम्पन्न गर्न कार्ययोजना बनाएर काम भइरहेको छ। उनका अनुसार चुनाव विरोधी गतिविधि गर्ने र कानुन हातमा लिन खोज्ने समूहलाई निगरानी भइरहेको र त्यस्ता गतिविधिमा संलग्न भएको पाइएमा आवश्यक कारबाही गर्ने गृह मन्त्रालयको निर्देशन छ। सरकारको प्राथमिकतामा मतदाता तथा चुनावमा खटिने कर्मचारी, उम्मेदवारलगायत सबैको सुरक्षा परेको छ। गृह प्रवक्ता पोखरेल भन्छन्, अवैध हातहतियार भित्रिन सक्ने तथा अवैध गतिविध हुन सक्ने अनुमान गर्दे छिमेकी मुलुकसँग जोडिएको सीमा नाकामा प्रहरीको उच्च निगरानी छ। सीमा पारि जाने वा आउने सबै व्यक्तिलाई कडा चेकजाँच गरिँदै आएको छ। निर्वाचन हुने ३ दिन अघिदेखि सीमा नाका पूर्ण रूपमा बन्द गरिनेछ। शान्ति सुरक्षालाई मध्यनजर गर्दे निर्वाचनको दिन सम्पूर्ण रूपमा सवारी आगमन बन्द गरिनेछ। सरकारले छुट्ट्याएको संवेदनशील र अतिसंवेदनशील मतदान स्थलमा सुरक्षाको ग्यारेन्टी गर्दै सम्पूर्ण तयारी पूरा भएको छ। भौगोलिक स्थिति, यसअघि उक्त मतदान स्थलमा के कस्ता गतिविधि भएको ख्याल गर्दे यसपटक यस्ता स्थलहरूमा सुरक्षा निकायले आन्तरिक र बाह्य दुवै रूपमा सुरक्षा प्रदान गरिरहेका छन्। सम्भावित चुनौती सामाना गर्न सुरक्षा निकाय तयार रहेको पोखरेलले जानकारी दिए।"
चुनावी नारामै सीमित झापाका पुल,"झापा : हरेक निर्वाचनमा नेताहरूको चुनावी नारा बनेका झापाका अधिकांश नदीहरूमा पक्की पुल र झोलुंगे पुल नबन्दा स्थानीयले वर्षौंदेखि सास्ती झेल्दै आएका छन्। यस पल्ट पक्का नदीहरूमा पुल बनिहाल्छ भन्दै हरेक चुनावमा राजनीतिक दल र तिनका उम्मेदवारहरूले स्थानीय मतदाताहरूलाई एउटै आश्वासन दिँदै आए तापनि ती समस्याको अन्त्य अझै नभएको स्थानीयवासी बताउँछन्। विशेषगरी झापाको दक्षिणी क्षेत्र भएर बग्ने मेची, बिरीङ, कनकाई, रतुवा र निन्दा नदी तर्न स्थानीयले बर्खायाममा जोखिमपूर्ण र हिउँदमा बाँसको पुलको सहारामा ओहोरदोहोर गर्नुपर्ने बाध्यता छ। साथै, डुंगा वा बाँसे पुल चढ्दा स्थानीयले चर्को शुल्क तिर्नुपर्ने समस्या पनि त्यस्तै छ। भारतीय सीमा नाका जोडिएको कचनकवल गाउँपालिका५ पाठामारी भएर बग्ने मेची नदीमा ६ वर्षदेखि निर्माणाधीन झोलुंगे पुल अलपत्र छाडेर ठेकेदार बेपत्ता छन्। आर्थिक वर्ष २०७२०७३ मा ठेक्का लागेको झोलुंगे पुल नबन्दा त्यहाँका स्थानीय बर्खामा डुंगा र हिउँदमा बाँसे पुल चढ्दै आएका छन्। स्थानीय इन्तियाज आलमले कचनकवल गाउँपालिकाबाट डुंगा र बाँसे पुलको ठेक्का लिएर स्थानीयबाट रकम असुल्दै आएको छ। डुंगामा मोटरसाइकलको भारु ५०, साइकलको भारु ३० र मान्छेको भारु २० लिँदै आएको छ। बाँसे पुल बनिरहेकाले सो नदीमा अहिले पनि डुंगा चलिरहेको छ। मेचीमा पुल नबन्दा यहाँका स्थानीयलाई धेरै समस्या छ, स्थानीय कार्तिकलाल गणेशले भने, नेताहरू आएर हेर्छ, अनि फर्किन्छ, उनीहरूको अरू काम नै के छ र ? उनले थपे, चुनाव आउँदा गाउँ पस्ने नेताहरूको एउटै नारा छ, मलाई जिताउनुहोस् यस वर्षभित्र पक्का झोलुंगे पुल बनाइदिन्छौं। संघीय मामिला तथा सामान्य प्रशासन मन्त्रालयअन्तर्गतको सस्पेन्सन ब्रिज डिभिजन ललितपुरले निलगिरीमहावीर जेभी काठमाडौंलाई २०७३ मंसिर १२ गते ठेक्का दिएको थियो। सो निर्माण कम्पनीले ३ करोड ६४ लाख रुपैयाँमा पुलको ठेक्का लिएको छ। पुलको लम्बाइ ४४२ दशमलव ४५ मिटर र चौडाइ ४ फिट रहेको सस्पेन्सन ब्रिज डिभिजनले जनाएको छ। ६ वर्ष बित्न लाग्दासमेत निर्माण कम्पनीका युवराज डाँगीले पुलको दुई वटा पिलर खडा गरी अलपत्र अवस्थामा छाडेपछि सस्पेन्सन ब्रिज डिभिजनका योजना प्रमुख भरत अर्यालले आफैं निर्माण स्थल पुगेर विषयवस्तु बुझेका छन्। निर्माण कम्पनीले अब पनि अधुरो काम पूरा नगरे कानुन बमोजिम कारबाही प्रक्रिया अघि बढाउने योजना रहेको प्रमुख अर्यालले बताए। कचनकवल गाउँपालिका१ स्थित पिन्डलबारीको अवस्था पनि त्यस्तै छ। बिरीङ नदीमा निर्माणाधीन अवस्थामा रहेको झोलुङे पुल नबन्दा त्यहाँका जनताले पनि वर्षौंदेखि सास्ती झेल्दै आएका छन्। बर्खामा प्लालिस्टको ड्रम र बाँसले बनाएको डुंगा (फेरी) अनि हिउँदमा बाँसे पुलबाट प्रयोग गर्नुपर्ने त्यहाँको समस्या छ। डुंगा र बाँसे पुल चढ्दा स्थानीयले पैसा तिर्नुपर्ने हुन्छ। मोटरसाइकलको ८० रुपैयाँ र साइकलसहित मान्छेको ३० रुपैयाँ स्थानीय तेजनारायण राजवंशीले असुल्दै आएका छन्। गाउँपालिकाले सहयोग नगर्दा पुल बनाएको खर्च उठाउँदै आएको उनले बताए। सस्पेन्सन ब्रिज डिभिजनले पनि बिरीङ नदीमा आर्थिक वर्ष २०७५०७६मा झोलुंगे पुल बनाउन ठेक्का लगाएको थियो। सो पुलको ठेक्का बिएलटी निर्माण कम्पनीले लिएको हो। कम्पनीले एउटा पिलर अधुरो छाडेर काम ठप्प राखेको छ। यस पल्ट नदीले धार परिवर्तन गर्दा ठेक्का लागेको पुलको टेन्डर रद्द गरी नयाँ प्रक्रियाबाट ठेक्का लगाउनु पर्ने अवस्था देखिएको योजना प्रमुख अर्यालले बताए। पहिला सानो लम्बाइको पुल बनाउन लागेकोमा अहिले लामो पुल बनाउने पर्ने देखिएको उनको भनाइ छ। यता भद्रपुर ३ स्थित भैसाबाडीबासीले पनि मेची नदीमा अस्थायी बाँसे पुल बनाउँदै आएका छन्। भारतीय बजार ओहोरदोहोरका लागि त्यहाँ स्थानीयले बाँसे पुल बनाउन लागेका हुन्। यो राप्रपाका अध्यक्ष राजेन्द्रप्रसाद लिङ्देन र नेपाली कांग्रेस नेता कृष्णप्रसाद सिटौलाको निर्वाचन क्षेत्र हो। त्यसैगरी एमालेका केपी शर्मा ओलीको निर्वाचन क्षेत्र झापा ५ मा पनि स्थानीयलाई त्यस्तै समस्या छ। हुलाकी राजमार्ग जोड्ने गौरीगञ्ज गाउँपालिका५ स्थित रतुवा नदीमा पक्की पुल नबन्दा त्यहाँका स्थानीयले बर्खायाममा जोखिमपूर्ण यात्रा गर्न बाध्य छन्। अहिले नदीमा अस्थायी बाँसे पुल बनाइएको छ। बाँसे पुल तर्न मोटरसाइकलले १०० रुपैयाँ, साइकलसहित मान्छेको ५० रुपैयाँ र मान्छेको २० रुपैयाँ शुल्क तोकिएको छ। नदीमा पक्की पुल बनाउने ठेक्का आर्थिक वर्ष २०६४०६५ मा कालिका ओसिए जेभीले लिएको हो। ठेक्का लागेको पुल १५ वर्ष बितिसक्दा पनि अधुरै छ। निर्माण कम्पनीले १० करोड ३२ लाख ९१ हजार रुपैयाँमा पुलको ठेक्का लिएको हो। ठेकेदारले अहिलेसम्म नदीमा पुल आधा भाग पनि नढाक्ने गरी बनाएपछि स्थानीय समस्यामा छन्। त्यस्तै, गौरीगञ्ज३ स्थित नेहेरा खोलाको पक्की पुल पनि अधुरै छ। त्यहाँ काठको पुल बनाइएको छ। त्यहाँका स्थानीयले पनि जोखिमपूर्ण यात्रा गरिरहेका छन्। त्यस्तै प्रतिनिधिसभा सदस्य तथा नेकपा एमालेका नेता लालप्रसाद सावाँ लिम्बु (एलपी)को निर्वाचन क्षेत्र झापा ४ मा पनि दुई वटा पक्की पुल वर्षौंदेखि अलपत्र छन्। हुलाकी राजमार्गअन्तर्गतको कनकाई र बिरीङ नदीमा पुल नबन्दा त्यहाँका स्थानीय बर्खामा डुंगा र हिउँदमा बाँसे पुल प्रयोग गर्न बाध्य छन्।"
तापक्रम घट्दै गएकाले सतर्कता अपनाउन मौसम विभागको आग्रह,"काठमाडौं : जल तथा मौसम विज्ञान विभागले पछिल्लो समय तापक्रम क्रमिकरूपमा घटिरहेकोले सतर्कता अपनाउन आग्रह गरेको छ । विभागले देशभर पश्चिमी वायुको प्रभावले आंशिकदेखि सामान्य प्रभाव रही तापक्रम क्रमिकरूपमा घट्दै जाने सम्भावना देखिएकाले चिसोबाट बच्न आवश्यक सावधानी अपनाउन सबैमा अनुरोध गरेको हो। केही दिनयताको अवस्थालाई हेर्दा न्यूनतम तापक्रम अझै घट्न सक्ने बताइएको छ । महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम नौ दशमलव शून्य डिग्री र अधिकमत तापक्रम २२ दशमलव शून्य डिग्री सेल्सियस रहेको छ । त्यस्तै आज सबैभन्दा कम जुम्लाको न्यूनतम तापक्रम दुई दशमलव छ डिग्री सेल्सियस र सबैभन्दा बढी जनकपुरको अधिकतम तापक्रम ३० दशमलव दुई डिग्री सेल्सियस मापन गरिएको छ । हाल देशको प्रदेश नं १, बागमती र कर्णाली प्रदेशको पहाडी भूभागमा आंशिक बदली रही बाँकी भूभागमा मौसम सामान्यतया सफा छ । रातिको समयमा प्रदेश नं १ र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम सामान्यतया सफा भई प्रदेश नं १ र गण्डकी प्रदेशका हिमाली भूभागका एक वा दुई स्थानमा हल्का हिमपातको सम्भावना छ ।"
