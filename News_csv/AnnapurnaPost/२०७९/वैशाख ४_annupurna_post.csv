शीर्षक,विवरण
मौका पाउने बित्तिकै राजसंस्था र हिन्दू राष्ट्र घोषणा हुन्छ : अध्यक्ष लिङ्देन,जनकपुरधाम : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले स्थानीय तहको निर्वाचनमा कुनै पनि दलसँग गठबन्धन नगर्ने बताए। जनकपुरधाम विमानस्थलमा आज सञ्चारकर्मीसँग सङ्क्षिप्त कुरा गर्दै अध्यक्ष लिङ्देनले राप्रपा आफ्नै बलबुतामा स्थानीह तह निर्वाचनमा जनताबीच जाने र कुनै पनि दलसँग चुनावी तालमेल नगर्ने स्पष्ट पारे। उनले आगामी निर्वाचनमा पार्टीले अधिकांश स्थानमा जीत हासिल गर्ने दाबी गर्दै चुनावमा राम्रो परिणाम प्राप्त हुने विश्वास व्यक्त गरे। अध्यक्ष लिङ्देनले राप्रपाले मौका पाउने बित्तिकै नेपालमा राजसंस्था ल्याउने र हिन्दू राष्ट्रसमेत घोषणा गर्ने बताए। उनले भने राप्रपाले चाहेर हुने भए र ल्याउन सक्ने भए राजालाई नारायणहिटीमा ल्याउने र हिन्दू राष्ट्र आजै पुनःस्थापना गर्ने थियो । उनले राजसंस्था स्थापनाका निम्ति उपयुक्त वातावरण बनाउने काममा लागिपरेको र मौका आउने बित्तिकै राजसंस्था र हिन्दू राष्ट्र पुनःस्थापना हुने बताए। नयाँ सम्झौताअन्तर्गत राष्ट्रप्रमुख वा अभिभावकीय संस्थाका रूपमा राजसंस्था रहने र जनताबाट निर्वाचित जनप्रतिनिधिले देशको शासन व्यवस्था चलाउने नीति राप्रपाको रहेको उनको भनाइ थियो। धनुषाको वीरेन्द्रबजारमा आज पार्टी प्रवेश एवं स्थानीय तह निर्वाचन केन्द्रित कार्यक्रममा सहभागी हुन अध्यक्ष लिङ्देन आएका हुन्। रासस
देवीदेवता चोख्याएर माफी माग्दै द्यो स्वगं पूजा (सगुन जात्रा) सम्पन्न,"काठमाडौं : बिस्केट जात्राको आठौँ दिन आज प्राचीन कालदेखि भक्तपुरमा चल्दै आएको द्यो स्वगं पूजा अर्थात सगुन जात्रा सम्पन्न भएको छ। बिस्केट जात्रा अवधिभर कुनै भूलचुक भएमा माफ गर भन्दै आज बिहानैदेखि भक्तपुरका बासिन्दाले धिमे बाजा, बाँसुरी बाजा बजाउँदै नगरका देवीदेवताका शक्तिपीठ पुगेर पूजा एवं दर्शन गरी सगुन चढाएर जात्रा मनाएका छन्। जात्राका क्रममा स्थानीय महिला तथा पुरुष परम्परागत नेवारी पोशाक हाकुपटासी र दौरा सुरुवालमा सजिएर सांस्कृतिक मार्गबाट लामबद्ध भएर टोलटोलबाट जात्रामा सहभागी भएका थिए। देवीदेवतालाई सगुन पूजा गर्न टोल टोलमा आआफ्ना द्यो छें (देवता घर) बाट देवतालाई निकाली चोक तथा डबलीमा राखिएको थियो। जात्राका क्रममा सहभागीले ती देवीदेवतालाई आआफ्ना गच्छेअनुसारका परिकार चढाउने परम्परा रहेको छ। बिस्केट जात्राका क्रममा विघ्न बाधा वा केही भूलचुक भए माफ पाऊँ भनी भक्तपुरभरि रहेका शक्तिशाली देवीदेवताको पूजा गर्ने प्रचलनलाई सगुन जात्राका रूपमा लिइने संस्कृतकर्मी सुमनप्रसाद श्रेष्ठले जानकारी दिए। बिस्काः जात्राका क्रममा देवीदेवतालाई रथ, खटमा राखेर जात्रा गर्दा देवीदेवता अशुद्ध हुने मान्यताअनुरूप आजको दिन सगुन पूजा गरेर चोख्याइएको उनले बताए। अष्टमातृकाअन्तर्गतका ब्रह्मायणी, माहेश्वरी, कुमारी, विष्णुवी, बाराही, इन्द्रायणी, महाकाली, महालक्ष्मी, त्रिपुरासुन्दरी, भैरव, भद्रकाली, बेताल, गणेश, मनकामना, भीमसेनलगायत नगरभित्रका ४३ देवदेवीलाई स्वगं अर्थात सगुन चढाउने प्रचलन छ। तत्कालीन भक्तपुरका राजा भूपतिन्द्र मल्लले दुई दिन चल्ने प्राचीन बिस्का जात्रालाई आठ दिन नौ रातसम्म मनाउने प्रचलन बसालेपछि द्यः स्वगं बियगु अर्थात सगुन जात्रा गर्ने चलन चलाएका हुन्। रासस"
राजनीतिक दलको प्रचारमा सरकारी गाडी प्रयोगमा रोक,"बैतडी : स्थानीय तहको निर्वाचनमा राजनीतिक दलले आफ्नो चुनावी प्रचारप्रसारमा सरकारी सवारी साधन प्रयोग गर्न नपाउने भएका छन्। चुनाव लक्षित आचारसहिंता लागू भइसकेकाले कुनै पनि राजनीतिक दलका प्रतिनिधि तथा उम्मेदवारका कार्यक्रमका लागि सरकारी सवारी साधनको प्रयोगमा रोक लगाइएको जिल्ला प्रशासन कार्यालयका सूचना अधिकारी खगेन्द्र भारतीले जानकारी दिए। सरकारी साधन प्रयोग गरेको पाइएकामा यथाशीघ्र र यथास्थितिमै सवारी साधन नियन्त्रणमा लिइ आवश्यक कारवाही हुने जनाएको छ। उक्त कार्यालयले हातहतियार बुझाउन गरेको आग्रहको अटेरी भएको पाइएको छ। यही वैशाख ३० गते हुने स्थानीय तहको निर्वाचनलाई लिएर गत चैत मसान्तसम्म इजाजत प्राप्त हातहतियार बुझाउन अनुरोध गरिएको थियो। उक्त अवधिमा एक जनाले पनि हतियार नबुझाएको सूचना अधिकारी भारतीले बताए। जिल्लामा बारबोर, एकनाले र दुईनाले बन्दुकसहित करिब एक हजार इजाजतप्राप्त हातहतियार रहेकामा तीमध्ये २५१ हातहतियार द्वन्द्वकालमै प्रशासनमा जम्मा गरिएका थिए। निर्वाचन विश्वसनीय, सुरक्षित र भयरहित वातावरण बनाउन सबै प्रकारका हतियार बुझाउन भनिएको उनको भनाइ थियो। हातहतियार बुझाउन अटेरी गरेका छन् सूचना अधिकारी भारतीले भने, हातहतियार नबुझाउनेलाई के गर्ने भन्नेबारे गृह मन्त्रालयको आदेश पर्खिराखेका छौँ, सोहीअनुसार कारवाही प्रक्रिया अगाडि बढाउँछौँ। तोकिएको समयमा हातहतियार नबुझाएकाले खानतलासी गरेर कारबाही गरिने जनाइएको छ। हातहतियार जम्मा नहुँदा यसले निर्वाचनको शान्तिसुरक्षामा असर पार्ने आशङ्का गरिएको छ। सूचना जारी गरेर बुझाउन आग्रह गरेकामा नबुझाउनेलाई कानुनबमोजिम कारबाही हुने प्रहरी नायब उपरीक्षक रमेश पालले बताए। उनले भने, हातहतियार बुझाउन आग्रह गरिसेकका छौँ, नबुझाउनेले कानुनी सजाय भोग्नुपर्छ। रासस"
कार्टुनिष्टको निसानामा भ्रष्टाचार प्रवृत्ति,"काठमाडौं : मेरो सम्पत्ति जम्माजम्मी ५१० किलो सुन, ८१० रोपनीमा घर, बैंकमा ५०६० करोड हुनेवाला छ। मन्त्रीको सम्पत्ति सार्वजनिकीकरण समारोहमा एक मन्त्रीले सम्पत्ति विवरण सुनाउँदै भने। एउटा कार्टुनभित्रको दृश्यचित्रले औँल्याएको काल्पनिक मन्त्रीको काल्पनिक भाषण साँच्चै वास्तविकताको नजिक देखिन्छ। उक्त दृश्यलाई कार्टुनिष्ट राजेश केसीले उतारेका हुन्। उनका ती चित्रले हजार शब्दले बोल्न नसकेको कुरा स्पष्ट पारेका छन्। कार्टुन सरकारका मन्त्रीहरूको व्यवहारबारे दर्शक पाठकको मन उद्धेलित गराउने खालको छ। अर्का चर्चित कार्टुनिष्ट वात्सायानले पनि भ्रष्टाचारप्रति दरिलो झापड हान्ने गरी कार्टुन बनाएका छन्। समसामयिक विकृति विसङ्गतिलाई जीवन्त बनाउने उनले यसपटक दुई महिलाको सम्बादलाई जोडेर भ्रष्टाचारविरुद्धको अभियानमा कार्टुनमार्फत् ऐक्यबद्धता जनाए। आकर्षक महल देखेर एक महिलाले सोधिन्, 'कसरी जोड्नुभयो यति धेरै सम्पत्ति।' श्रीमानले अफिसाँ जनताको सेवा गरेर उपहार पाएको!', अर्की महिलाबाट सहज जवाफ आउँछ। छोटो सम्वाद छ, तर यसले समाजलाई ठूलो सन्देश प्रवाह गर्न सफल भएको छ। यी दुई कार्टुन समाजका विकृतिको प्रतिबिम्ब हुन्। केही कर्मचारीले र मन्त्रीले छोटो समयमा अस्वाभाविक सम्पत्ति जोडेको भनेर बेलाबेलामा समाचारहरू सार्वजनिक हुने गरेका पाइन्छ। बिना स्रोत र बिना श्रम रातारात धनी बन्ने प्रवृत्तिविरुद्धको तीखो प्रहार वात्सायान र राजेश केसीका कार्टुनले मात्रै गरेको छैन। आजदेखि काठमाडौंको नेपाल कला परिषद्मा प्रदर्शन गरिएका अन्य ४८ कार्टुन पनि भ्रष्टाचार, विकृति, विसङ्गतिविरुद्ध उभिएका देखिए। कलाकारले भ्रष्टाचारविरुद्धको अभियानस्वरुप निसाना शीर्षकमा सुरु गरेको कार्टुन प्रदर्शनीमा कार्टुनिष्ट विश्व थापाले खुलमखुला घुस मागेको सन्दर्भदेखि वासु क्षितिजले अनुदानको रकम कसरी दुरुपयोग भइरहेको र कुर्सीको लडाइँलाई कस्तो छ भन्ने कुरा कार्टुनमार्फत् छर्लङ्ग पारेका छन्। कार्टुनिष्ट सुदर्शन सिग्देलले विद्यालय खाजा कार्यक्रमलाई प्रहार गर्दै कार्टुन बनाएका छन्। विद्यार्थीका लागि आएको विद्यालय खाजा कार्यक्रमले विद्यार्थी दुब्लाइरहेको तर अन्य व्यक्तिहरू मोटाइरहेको उनको चित्र यथार्थ चित्रण गर्न सफल देखियो। सिग्देल भन्छन्, 'खाजा कार्यक्रममा जे भइरहेको छ, त्यही दृश्य उतार्ने प्रयास गरेको छु।' अर्का कार्टुनिष्ट देवेन्द्र थुम्केली एक जना विद्यार्थीलाई बिम्ब बनाएर विद्यार्थीमाथि थोपरिएको भारलाई चित्रण गर्न सफल भएका छन्। ट्युशन फी, अतिरिक्त फी, विलम्ब फी, मासिक र परीक्षा फी तिर्दा तिर्दा विद्यार्थी आजित भएको कुरा उनले देखाएका छन्। जबकि शिक्षा र स्वास्थ्य राज्यको दायित्वभित्र पर्ने कुरा हो। तर यहाँ विद्यार्थीमाथि कसरी आर्थिक प्रहार छ भन्ने कुरा उक्त कार्टुनले स्पष्ट पार्छ। प्रदर्शनीमा कलाकारले कार्टुनमार्फत् राजनीतिक दल, सरकारी गतिविधि, न्यायालय, विकास निर्माण, शिक्षा, स्वास्थ्य, रोजगारीको क्षेत्रमा भएका विकृतिलाई कार्टुनमार्फत् पर्दाफास गर्ने प्रयास गरेका छन्। 'हरेक कार्टुन लिड स्टोरी हो, कार्टुनले दिने सन्देश अझै तीखो हुनु जरुरी छ,' नेपाल पत्रकार महासङ्घका पूर्वअध्यक्ष शिव गाउँले भन्छन्, 'सांसद, जनप्रतिनिधिका निकायका कार्टुन बनाउनुपर्ने अवस्था किन आइरहेको छ, हेर्नु जरुरी छ।' विकृतिविसङ्गतिविरुद्ध रङ, रेखा र शब्दमार्फत् उनीहरूले भ्रष्टाचारविरुद्ध लाग्न समुदायलाई नै आह्वान गरे। चित्रकार देवेन्द्र थुम्केली कार्टुनिष्ट जहिले पनि प्रतिपक्ष हुने र विकृति र विसङ्गति उत्खनन गर्नु उनीहरूको दायित्व भएकाले एउटा प्रयास गरिएको बताउँछन्। कार्टुनिष्ट क्लब अफ नेपालका अध्यक्ष वासु क्षितिज भन्छन्, 'पत्रिकाको पानामा कार्टुन बनाइरहेका छौं, तर विकृति विसङ्गतिको नेटवर्क यति ठूलो भइसकेको छ कि पत्रिकाका पन्नामा राखेरमात्रै सम्भव भएन, त्यसैले सातै प्रदेशमा भ्रष्टाचारविरुद्ध कार्टुन प्रदर्शन गरेर सचेतना फैलाउन पहिलो अभियान थालेका हौं।' उनले हेरेरमात्रै सीमित नगरी सामाजिक सञ्जालमार्फत् पनि कार्टुनहरू सार्वजनिक गर्न अनुरोध गरे। कार्टुन प्रदर्शनीका सभामुख अग्निप्रसाद सापकोटाले उद्घाटन गरेका थिए। उनले कार्टुन भनेको कलम होइन, मुटुले बनाउने कुरा भएको बताए। जसमा साँच्चैको समाजको चित्रण सिर्जनामा हुने गरेको उनले बताए।"
सात महिनापछि देशले पुनः विकासको फड्को मार्छ : अध्यक्ष ओली,"काठमाडौं : नेकपा (एमाले) का अध्यक्ष केपी शर्मा ओलीले कर्णाली करिडोरको स्तर वृद्धि गर्नुपर्ने बताएका छन्। उनले करिडोर निर्माणलाई तीब्रगतिमा अगाडि बढाएर हुम्लाका जनतालाई गुणस्तरीय यातायात सेवा उपलब्ध गराउन आफू प्रतिबद्ध भएर लाग्ने बताए। एमाले हुम्लाले आज आयोजना गरेको कार्यक्रममा अध्यक्ष ओलीले स्थानीय निर्वाचनपछि देशमा विकासको लहर आउने दाबीसमेत गरे। जनताको आर्थिक, सामाजिक तथा समग्र विकासका लागि आफ्नै कार्यकालमा एमाले सरकारले ठूला योजना अघि सारेको उनले दाबी गरे। आफू प्रधानमन्त्री हुँदा हुम्लासहित देशभरका जिल्लामा विकास निर्माणले तीब्र गति लिए पनि गठबन्धनको सरकार आएपछि सुस्ताएको आरोप लगाउँदै एमाले अध्यक्ष ओलीले देशको विकास निर्माणले सात महिनापछि पुनः फड्को मार्ने दाबी गरे। हुम्लामा टेलिफोन, इन्टरनेट, सडक, रोजगारलगायत छिमेकी देशसँग जोडिएको सिमानाका खुला नहुँदा यहाँका नागरिकले पीडा भोग्नु परेको बताउँदै उहाँले जिल्लाको उत्तरी नाम्खा गाउँपालिकासहित अन्य पालिकाका अधिकांश वडाहरूमा टेलिफोनले राम्रोसँग काम नगरेको आफूले सुनेको बताए। कर्णाली करिडोर हिल्सासम्म जोड्नका लागि आफूले कुरा अगाडि बढाएको जानकारी दिँदै अध्यक्ष ओलीले दुर्गम जिल्लाका नागरिक बिरामी हुँदा उपचार गर्न समस्या भोग्नु परेको बताए। उनले अन्तर जिल्ला जोड्ने निजी एयरलाइन्सले दैनिक एक फ्लाइट गर्न आवश्यक छ भने। उनले भने, हुम्ला पर्यटक सम्भावना बोकेको जिल्ला हो, यातायातको सुविधालाई पहिलो प्राथमिकता दिनुपर्छ। भूगोल अनुसारको विकास पूर्वाधारलाई प्राथमिकता दिनुपर्छ । ज्येष्ठ नागरिकको जीवन बीमा एमाले सरकारमा हुँदा लागू भएको उल्लेख गर्दै अध्यक्ष ओलीले भने, एकल महिला, ज्येष्ठ नागरिक, वृद्धवृद्धा र अपाङ्गताको दुःख हेर्ने जनताको पार्टी एमाले नै हो। अध्यक्ष ओलीले उत्तरी नाम्खा गाउँपालिका६ लिमीका तीनजना बालबालिकालाई कक्षा १२ सम्म निःशुल्क पठनपाठन गराइदिने बताए। उनले तिल, जाङ, र हल्जीका गाउँमा रहेका तीनवटै विद्यालयका तीनजना बालबालिकालाई निःशुल्क पठनपाठन गराई दिने बताए। रासस"
कांग्रेस बाराका सभापति एकपक्षीय भएको भन्दै पदाधिकारी असन्तुष्ट,"सिमरा : नेपाली कांग्रेस जिल्ला कार्यसमिति बाराका पदाधिकारीले जिल्ला सभापतिको कार्यशैलीप्रति असन्तुष्टि व्यक्त गरेका छन्। कलैया उपमहानगरपालिकाका नगर प्रमुखसमेत रहेका जिल्ला सभापति राजेश राय यादवले पार्टी एकलौटी ढंगले चलाएको भन्दै पदाधिकारीले आइतबार विज्ञप्ति निकालेर असन्तुष्टि जनाएका हुन्। सभापतिले आफूहरुलाई वेवास्था गरेको भन्दै कांग्रेसको जिल्ला अधिवेशनबाट निर्वाचित पदाधिकारीले संयुक्त विज्ञप्ति जारी गर्दै विरोध जनाएका छन्। जिल्ला उपसभापति मनोज भट्ट र अमिरीलाल राउत पाल, सचिव भैयाराम यादव, राजेश रौनियार, सहसचिव प्रमोद प्रसाद यादव र कृष्णदेव प्रसाद जैसवालले संयुक्त विज्ञप्ति निकालेका हुन्। सभापति यादवले जिल्ला कमिटीसँग छलफल र सहकार्य नै नगरी पार्टीको गतिविधि सञ्चालन गरेको उनीहरुको भनाइ छ। कांग्रेस बाराका सचिव यादवले सभापति एकपक्षीय ढंगले अघि बढेका कारण आफूहरुले विज्ञप्तीमार्फत् ध्यानाकर्षण गराएको बताए। स्थानीय तहको निर्वाचनका लागि पार्टीको केन्द्रीय कार्यालयले जिल्ला, नगर र वडामा पार्टी नेतृत्वलाई सक्रिय बनाएर अघि बढ्न निर्देशन दिए पनि सभापतिले आफ्नो मनोमानी ढंगले काम गरेको यादवको आरोप छ। सभापति यादवले जिल्लाको पदाधिकारीसँग सामान्य छलफलसमेत नगरेर आफैँ पत्राचार गर्ने, प्रतिनिधि खटाउनेलगायतको काम गरेपछि उक्त कार्यशैलीको विरोधमा विज्ञप्ति आएको सचिव यादवले बताए। 'जिल्ला अधिवेशन सम्पन्न भएको एक महिनाभन्दा बढी समय वितिसकेको छ। अहिलेसम्म एउटा एउटा बैठक समेत बस्न सकेको छैन्,' यादवले भने, 'यो तरिकाले पार्टी चल्न सक्दैन। हामी यो कार्यशैलीको विरोधमा छौं, नेतृत्वको ध्यानाकर्षण होस्।' पार्टी नेतृत्व सच्चिन आवश्यक रहेको भन्दै यादवले सहकार्य र छलफल गरेर अघि बढ्नुपर्ने बताए। निर्वाचनको समयमा पार्टी, भातृसंगठन र शुभेच्छुकलाई सक्रिय बनाएर अघि बढ्नुपर्ने बेलामा सभापति एक्लैले पार्टी गतिविधि अघि बढाउनु गलत रहेको सचिव यादवको भनाइ छ।"
"एमालेले बोलायो केन्द्रीय सचिवालय बैठक, यस्ता छन् एजेण्डा","काठमाडौं : प्रमुख प्रतिपक्षी नेकपा एमालेले केन्द्रीय सचिवालय बैठक बोलाएको छ। आसन्न स्थानीय तहको निर्वाचन तयारी, घोषणापत्रमाथि छलफल तथा उम्मेदवार छनोटबारे छलफल गर्न बैठक बस्ने प्रचार विभाग उपप्रमुख विष्णु रिजालले जानकारी दिए। केन्द्रले टुंगो लगाउने ६ महानगर र ११ उपमहानगरपालिकामध्ये धेरै ठाउँमा एमालेले सर्वसम्मत उम्मेदवार छनोट गरिसकेको छ। छनोट भएका उम्मेदवारको समीक्षा र बाँकी रहेकामा कसलाई पठाउनेबारे पनि छलफल हुने बताइएको छ। त्यसैगरी कम्युनिस्ट दिवसका दिन वैशाख ९ गते सार्वजनिक गरिने घोषणापत्रमाथि पनि छलफल गरेर अन्तिम रुप दिइने नेताहरुले बताएका छन्। प्रचार विभाग प्रमुख पृथ्वीसुब्बा गुरुङकाअनुसार सचिवालय बैठक सोमबार साँझ ६ बजे च्यासलस्थित तुलसीलाल स्मृति भवनमा बस्नेछ। त्यसअघि केन्द्रीय कार्यालयको बैठक बस्नेछ।"
"दोलखामा पनि चुनावी गठबन्धन नहुने, स्वस्थ प्रतिस्पर्धा गर्ने चार दलको निर्णय","काठमाडौं : दोलखामा सत्ता गठबन्धन दलहरुबीच चुनावी तालमेल नहुने भएको छ। गठबन्धन दलहरुबीच पालिकाको भागवण्डा नमिल्दा तालमेल नगर्ने निर्णय भएको हो। ९ पालिका रहेको दोलखामा माओवादी केन्द्रले चार र एकीकृत समाजवादीले तीन पालिका मागेको थियो। यसरी प्रमुख सत्तारुढ नेपाली कांग्रेसको दुईवटामात्रै भागमा पर्नेगरी दाबी भएपछि गठबन्धन दलहरुबीच मित्रवत् प्रतिस्पर्धा गर्ने निर्णय भएको हो। कांग्रेस सभापति बर्मा लामाको संयोजकत्वमा आइतबार साँझ बसेको जिल्ला संयन्त्रको बैठकले तीन बुँदे सहमति गरेको छ। स्थानीय आवश्यकताको आधारमा पालिका वा वडास्तरमा नै छलफल गरेर मिल्न सके मिल्ने र नसके अलग अलग रुपमा चुनाव लड्ने सहमति भएको छ। चुनाव लड्दा गठबन्धन दलहरुले स्वस्थ र सौहार्दपूर्ण वातावरणमा भाग लिने र आगामी दिनमा नेतृत्वमा औपचारिक र अनौपचारिक रुपमा वार्ता गर्न आपसी सहमतिमा बैठक बोलाउने निर्णय भएको कांग्रेस जिल्ला सभापति लामाले जानकारी दिए। यसअघि पर्सा, संखुवासभा, सल्यानलगायत ठाउँमा पनि गठबन्धनभित्र चुनावी तालमेल नगर्ने र मित्रवत् प्रतिस्पर्धा गर्ने निर्णय भइसकेको छ। यसमा दोलखा थपिएको हो। गठबन्धनमा महानगर र उपमहानगरपालिका बाँडफाँडमा समेत पेचिलो बनेको छ।"
"सशस्त्रको एआईजीमा राजु अर्याल बढुवा सिफारिस, १५ दिनपछि आईजीपी बन्ने",काठमाडौं : सशस्त्र प्रहरी बलका नायव महानिरीक्षक (डीआईजी) राजु अर्याल एआईजीमा बढुवा सिफारिस भएका छन्। गृह मन्त्रालयको बढुवा समितिको आइतबार राति बसेको बैठकले एक नम्बर वरियतामा रहेका अर्याललाई अतिरिक्त महानिरीक्षक (एआईजी)मा बढुवाका लागि सिफारिस गर्ने निर्णय गरेको हो। सिफारिसलाई मन्त्रिपरिषद्ले स्वीकृत गरेपछि नियुक्ति हुनेछ। प्रहरी महानिरीक्षक शैलेन्द्र खनाल सेवानिवृत्त भएपछि सरकारले एआईजी पुष्पराम केसीलाई नयाँ आईजीपी नियुक्त गरेको छ। उनले उमेर हदका कारण वैशाख १९ गते अवकाश पाउने छन्। त्यसपछि अर्याल चार वर्षका लागि सशस्त्रको नयाँ आईजीपी बन्नेछन्। अर्यालसँगै भावी आईजीपीको दौडमा डीआईजीहरु नारायणदत्त पौडेल र चन्द्रप्रकाश गौतम थिए। तर बढुवा समितिले अर्याललाई रोजेपछि उनी नै नयाँ आईजीपी हुने निश्चित भएको छ।
राष्ट्रपतिबाट चलचित्र पुरस्कार प्रदान,"काठमाडौं : राष्ट्रपति विद्यादेवी भण्डारीले विभिन्न कलाकार र स्रष्टाहरूलाई आज राष्ट्रिय चलचित्र पुरस्कार, विशेष चलचित्र तथा दीर्घ साधना सम्मान प्रदान गरेका छन्। राष्ट्रपति भण्डारीले चलचित्र विकास बोर्डले आज राष्ट्रपति भवन शीतल निवासमा आयोजना गरेको समारोहमा ती पुरस्कार र सम्मान वितरण गरेका हुन्। सो अवसरमा राष्ट्रपति भण्डारीले चलचित्र क्षेत्रका माध्यमबाट राष्ट्रको योगदान दिने व्यक्तिहरूलाई सम्मान गर्नु सबैको दायित्व भएको बताउँदै यस क्षेत्रको विकास र समृद्धिका लागि बोर्डबाट भएका कामको प्रशंसा गरे। विसं २०७६२०७७ को दीर्घ साधना सम्मानबाट क्रमशः अभिनेत्री भुवन थापा र सङ्गीतकार शम्भुजित बाँस्कोटा सम्मानित भए। उनीहरूलाई नगद तीन लाख ५१ हजार रुपैयाँ प्रदान गरिएको थियो। परस्कृततर्फ उत्कृष्ट छायाङ्कन विधामा छ माया छपक्कै बाट हरि हुमागाईं, कबड्डी कबड्डी कबड्डी बाट सम्पादन विधामा निमेष श्रेष्ठ र सुरेन्द्र पौडेलले अवार्ड पाएका थिए। आदिवासी जनजातितर्फ भोजबहादुर गुरुङ निर्देशित पचे गोरे लाई पुरस्कृत गरियो। प्रोत्साहन पुरस्कार जुरीतर्फ जीवन काँडा कि फूलबाट अवस्था शर्मा र नवप्रवेशीतर्फ रातो टीका निधारमा अभिनेता अङ्कित शर्मालाई प्राप्त भएको थियो। विसं २०७६ मा विशेष चलचित्र पुरस्कार आमा, गुरुङ भाषाको मि न्होर्बै ट र नालापानीले तथा २०७७ सालको विशेष फिल्म सरिता बनेको बोर्डका अध्यक्ष दयाराम दाहालले जनाए। रासस"
हाँडीगाउँमा गहना खोज्ने जात्रा (फोटो फिचर),"काठमाडौं : हाँडीगाउँमा गहना खोज्ने जात्रा सम्पन्न भएको छ। टुँडाल देवीको खटलाई हाँडीगाउँस्थित गहना पोखरीभित्र तीनपटक परिक्रमा गराएपछि पोखरीमा देवीको गहना खोज्ने गरिन्छ। त्यस क्रममा पोखरीबाहिर टुँडाल देवीकी बैनीको खटलाई पनि परिक्रमा गराइन्छ। चैत्रशुक्ल पूर्णिमाका दिन टुँडालदेवीको परम्परागत जात्रा चलाइन्छ। भाटभटेनीको मूर्ति टुँडालदेवी मन्दिरमा ल्याउने चलन छ। प्रख्यात कथनअनुसार छोरी भाटभटेनीले आमा टुँडालदेवीलाई भेट्न जाँदा गोप्य सम्बन्ध रहेका पोडेसँग घुम्न हिँडेकी देखिछन्। यसबाट रिसाएकी भाटभटेनीले राति नै फर्किएको भन्ने आख्यान पाइन्छ, जुनबेला हराएको गहना नै प्रत्येक वर्षखोज्ने गरिएको भनाइ छ। सरोज बैजुको फोटो फिचर हेर्नुस्:"
सर्लाहीमा छुट्टाछुट्टै दुर्घटनामा दुईको मृत्यु,"मलंगवा : सर्लाहीमा छुट्टाछुट्टै दुर्घटनामा परी दुई जनाको मृत्यु भएको छ। मलंगवामा भारतीय बसको ठक्करबाट एक साइकलयात्री र साइकलको ठक्करबाट एक वृद्धको मृत्यु भएको छ। मलंगवा नगरपालिका१२ चमेलिमाई मन्दिर नजिकै आज भारतीय बसको ठक्करबाट साइकलयात्री कविलासी नगरपालिका९, का ५८ वर्षीय शंकर रायको मृत्यु भएको प्रहरीले जनाएको छ। हरिवनमा तीर्थयात्रीलाई छाडेर सदरमुकाम मलंगवातर्फ फर्कँदै गरेको बीआर०६टीएफ १०७४ नम्बरको मिनी बसले साइकल यात्री रायलाई ठक्कर दिँदा गम्भीर घाइते भएका थिए। घाइते भएका रायलाई उपचारका लागि तत्कालै प्रादेशिक अस्पताल मलंगवामा पुर्याउँदा चिकित्सकले मृत घोषणा गरेको सर्लाहीका प्रहरी प्रवक्ता प्रहरी नायब उपरीक्षक माधवप्रसाद बुढाथोकीले जानकारी दिए। दुर्घटनापछि बसका चालक फरार भएका छन् भने बस प्रहरीको नियन्त्रणमा रहेको छ। त्यस्तै साइकलको ठक्करबाट एक वृद्धको मृत्यु भएको छ। मलंगवा नगरपालिका१० जिविसचोक निवासी राममोहन पण्डितको छोरा १४ वर्षीय जितकुमार पण्डितले चलाएको साइकलको ठक्करबाट कविलासी नगरपालिका५ निवासी ६८ वर्षीय अच्छेलालराय यादवको मृत्यु भएको प्रहरीले जनाएको छ। मलंगवा१० स्थित बाटो क्रस गर्ने क्रममा पैदलयात्री रायलाई पण्डितले चलाएको साइकलले ठक्कर दिएको थियो। ठक्करबाट गम्भीर घाइते अच्छेलाललाई तत्काल उपचारका लागि ओम अस्पताल मलंगवा लगिएको र उपचारको क्रममा उनको मृत्यु भएको जिल्ला प्रहरी कार्यालय सर्लाहीले जनाएको छ। ठक्कर दिने साइकल र साइकल चालक पण्डितलाई प्रहरीले नियन्त्रणमा लिएको छ।"
"तीन सवारीसाधन एकसाथ ठोक्किँदा एकको मृत्यु, १६ जना घाइते","धादिङ : पृथ्वी राजमार्गअन्तर्गत धादिङको बेनीघाट रोराङ गाउँपालिका३ सलाङघाटमा आज तीनवटा सवारी आपसमा ठोक्किएर भएको दुर्घटनामा एक जनाको मृत्यु भएको छ भने १६ जना घाइते भएका छन्। पोखराबाट काठमाडौंतर्फ जाँदै गरेको बा४ख २७०४ नम्बरको माइक्रोले ओभरटेक गर्ने क्रममा विपरीत दिशाबाट आउँदै गरेको बा९च ७०३६ नम्बरको कारलाई ठक्कर दिई पुनः सोही दिशाबाट आउँदै गरेको ना६ख २०१४ नम्बरको ट्रकसँग ठोक्किँदा दुर्घटना भएको इलाका प्रहरी कार्यालय गजुरीका प्रहरी नायब उपरीक्षक भावेश रिमालले बताए। दुर्घटनामा तनहुँको दमौलीस्थित रत्नहरि अस्पतालमा कार्यरत २६ वर्षीया मुना गुरुङको मृत्यु भएको छ। दुर्घटनामा घाइते भएकी उनको नर्भिक अस्पताल काठमाडौंमा उपचारका क्रममा मत्यु भएको हो। दुर्घटनामा तनहुँको दमौली घाँसेकुवा बस्ने ३४ वर्षीय बुद्धिसागर थापा, चितवनको माडी नगरपालिका ९ बस्ने ३५ वर्षीयकुमार सिंह भुजेल, माइक्रोका सहचालक व्यास नगरपालिका ४ बस्ने २८ वर्षीय नवीन ढकाल, व्यास नगरपालिका३ बस्ने ३८ वर्षीय सिमा शाही ठकुरी, माइक्रोका चालक व्यास ११ बस्ने ४२ वर्षीय डम्बरबहादुर विक, लगायतको मलेखु सामुदायिक अस्पताल र गजुरी प्राथमिक स्वास्थ्य केन्द्रमा उपचार भइरहेको छ। दुर्घटनामा पछि राजमार्ग एक घण्टा अवरुद्ध भएकोमा सवारीसाधन पाखा लगाएपछि पुनःसञ्चालन भएको हो। घाइतेमध्ये तीनको अवस्था गम्भीर रहेको छ।"
"निर्वाचन आयोगमा चुनावी चटारो, यसरी गरिँदैछ तयारी","काठमाडौं : स्थानीय तह निर्वाचन२०७९ को मिति आउन अब २६ दिन बाँकी छ। निर्वाचन आयोग निर्वाचनका कर्मचारी निर्वाचन समाग्री प्याकिङ गर्न व्यस्त छ। जतिजति निर्वाचनको मिति नजिँकिदै छ, प्रमुख निर्वाचन आयुक्त दिनेशकुमार थपलियादेखि कार्यालय सहयोगीहरुको व्यस्तता त्यति नै बढेको छ। निर्वाचन आचारसंहिता कार्यान्वयनदेखि कर्मचारीलाई तालिम दिन प्रमुख आयुक्तदेखि कर्मचारीहरु चटारो छ। बिहान ७ बजेदेखि राति १० बजेसम्म आयोगका कर्मचारीहरु खटिन्छन्। आयोगको ध्यान बैशाख ३० मा तोकिएको निर्वाचन सफल पार्नतिर छ। स्वच्छ, निष्पक्ष र मर्यादित निर्वाचन गराउने सबै खाले प्रयास गरिरहेका छन्। मसिनो, सघन र द्रूतगतिमा हामी निर्वाचनका लागि सबै कामहरु गरिरहेका छौं, आयोगका सहप्रवक्ता सूर्य आर्याले भने, निर्वाचन समाग्री प्याकिङ गरेर जिल्लामा पठाउन थालेका छौं। निर्वाचन समाग्री व्यवस्थानदेखि प्याकिङ गर्न आयोगका १२० जना र काजसरुवा आएका ६० गरी १८० जना कर्मचारी खटिएका छन्। ४५ जिल्लाको मतपत्र छापियो १ करोड ९५ लाख मतपत्रमध्ये आधा मतपत्र छपाइ भइसकेको निर्वाचन आयोगले जनाएको छ। ४५ जिल्लाको मतपत्र छपाइ सकिएको छ । बैशाख दोस्रो सातादेखि जिल्लामा मतपत्र दुवानी हुने सहप्रवक्ता आर्यालले बताए। हुमला, जुमला, मुगु जस्ता विकट जिल्लामा हेलिकोप्टरबाट मतपत्र र निर्वाचन समाग्री पठाउन व्यवस्था मिलाइएको छ। निर्वाचनमा प्रयोग हुने मतपत्रदेखि स्वस्तिक छापसम्मका ५८ प्रकारका समाग्री दिनहुँ आइरहको छ, उनले भने, 'निर्वाचन समाग्री खरिदमा झण्डै ८० करोड बढी खर्च भएको छ। मतपत्र छपाईमा मात्रै ३० कारोड बढी खर्च भएको उनी सुनाउँछन्। ३५ लाख मतदाता परिचयपत्र छापिँदै आयोगले ३५ लाख मतदातालाई नयाँ मतदाता परिचयपत्र वितरण गर्न तयारी गरेको छ। परिचयपत्र धामधम छपाइ भइरहेको छ। नयाँ मतदाता तथा मतदाता परिचयपत्र हराएका लागि यो परिचयपत्र वितरण गर्छौं, उनले भने, 'आर्थिक वर्ष २०६६०७८ देखि आयोगले फोटोसहितको मतदाता नामावली लागू गरेको थियो। मतदाताको पहिचान गर्न यो व्यवस्था लागू गरिएको थियो। बैशाख ३० मा हुने निर्वाचनमा ७९ दल सहभागी छन्। सबै दललाई आयोगले चुनवा चिह्न प्रदान गरिसकेको छ। कार्यकर्ताहरुलाई मिलाएर उनीहरु उम्मेदवारको टुंगो लगाउन प्रयासमा छन्। खटाइए निर्वाचन अधिकृत आयोगले चैत २९ गतेदेखि लागू हुनेगरी ७५३ स्थानीय तहमा खटिने मुख्यनिर्वाचन अधिकृत र निर्वाचन अधिकृतलाई नियुक्त प्रदान गरिएको सकेको छ। वैशाख ८ गतेदेखि सबै स्थानीय तहमा निर्वाचन अधिकृतको कार्यालय स्थाना गर्न बजेट र खर्चको अख्यिारी दिएको छ। ८ स्थानमा २७ समूहमा निर्वाचन व्यवस्थान सम्बन्धी तालिम दिएर उहाँहरुलाई फिल्डमा खटन गराइसकेका छौं,' सहायक प्रवक्ता अर्यालले भने, उहाँहरुले निर्वाचन व्यवस्थानका विषयमा जिल्लास्तरमा मतदान अधिकृत र सहायक मतदान अधिकृतलाई तालिम दिनुहुन्छ। देशैभरि १० हजार ७५६ मतदान स्थलमा तोकिएको छ । त्यहाँ २१ हजार ९९५ मतदान केन्द्रको व्यवस्था गरिएको छ । निर्वाचन व्यवस्थानमा झण्डै २ लाख कर्मचारी खटिने सहप्रवक्ता अर्याल बताउँछन् । डिजिटल रिपोटिङको व्यवस्था निर्वाचन सम्बन्धी डिजिटल रिपोटिङ्गका लागि विराटनगर, पोखरा र नेपालगजंगमा ८४ जना कम्प्युटर अधिकृतलाई तालिम आयोग तालिक दिइरहेको छ। उनीहरुले उम्मेदवारी दर्तादेखि निर्वाचन परिणमसम्मका रेकर्ड अनलाइन पोर्टलमा अपलोड गरेर आयोगमा रिपोटिङ्ग गर्ने छन्, सहप्रवक्ता आर्यालले भने। २०७० सालदेखि निर्वाचनको सबै गतिविधी अनलाईनमा लगिएको थियो। यसअघि निर्वाचन व्यवस्थानाका लागि जिल्लाका सबै लेखापाल तथा जिन्सी शाखाका कर्मचारीलाई तालिम दिएको थियो।"
इन्द्रावतीमा युवतीको शव फेला,"सिन्धुपाल्चोक : इन्द्रावती गाउँपालिका११ स्थित इन्द्रावती नदीमा एक युवतीको शव फेला परेको छ। करिब २५३० वर्षको जस्तो देखिने ती युवतीको शव आज फेला परेको हो। दाहिने हातमा ट्याटु खोपेकी गहुँगोरो वर्णको ती युवतीको उचाइ ५ फिट ४ इञ्च रहेको प्रहरीले जनाएको छ। उनको शव कालो पाइन्ट र सेतोमा बुट्टा भएको सर्ट लगाएको अवस्थामा फेला परेको हो। शव फेला परेपछि प्रारम्भिक अनुसन्धान सम्पन्न गरी शवपरीक्षणका लागि काठमाडौं मेडिकल कलेज, दुवाकोट भक्तपुर पठाइएको जिल्ला प्रहरी कार्यालय, सिन्धुपाल्चोकका प्रहरी प्रमुख एवं प्रहरी उपरीक्षक रामेश्वरप्रसाद यादवले बताए।"
गठबन्धनमा सकस भएपछि एकल उम्मेद्ववारी घोषणा,"बेनी : सत्ता साझेदार पाँच दलीय गठबन्धनमा सकस भएपछि दलहरुले एकल उम्मेद्ववार छनौट, सिफारिस र घोषणा गर्न थालेका छन्। चैत २४ गते नेपाली काँग्रेस, नेकपा माओवादी केन्द्र, नेकपा एकिकृत समाजवादी, जनता समाजवादी र राष्ट्रिय जनमोर्चाको पाँच दलीय संयन्त्रले बैशाख ३० गते हुने स्थानीय तह चुनावमा साझा उमेद्वार बनाउने सैद्धान्तिक सहमति गरेका थिए। सहमतिपछि दुई पटक बसेको बैठकमा वडा र पालिका बाँडफाँडमा बिवाद उत्पन्न भएपछि गठबन्धनमा रहेका दलहरुले एकल उम्मेदवारी घोषणा गरेका हुन्। नेपाली काँग्रेसले दूई वटा र माओवादी केन्द्रले एक वटा स्थानीय तहमा एकल उम्मेदवारी घोषणा गरिसकेका छन्। बेनी नगरपालिकामा नेपाली काँग्रेसले चिरञ्जिवी शर्मालाई मेयरको उमेद्वार बनाउने निर्णय शुक्रबार गरेको थियो। माओवादी केन्द्रले आइतबार मेयरमा नगर अध्यक्ष सेरबहादुर केसी र म्याग्दीकाठमाडौ गणतान्त्रिक मञ्चका अध्यक्ष धनलाल जैशी तथा उपमेयरमा ज्योती लामिछाने पौडेललाई उमेद्वार बनाउन सिफारिस गरेको छ। माओवादीका गण्डकी प्रदेश सदस्य तथा बेनी नगर इञ्चार्ज बिनोद केसीले गठबन्धनभित्र समय घर्किदा सम्म पनि सहमति नभएपछि एकल उमेद्वार छनौट गर्नुपर्ने अवस्था आएको बताए। सहमतिको अन्तिम प्रयत्न अझै पनि छ, उनले भने समय घर्किसकेकाले आफ्नै तयारी गर्नुपर्छ भनेर उमेद्वार घोषणा गरिएको हो। काँग्रेसले मालिका गाउँपालिकाको अध्यक्षको उमेद्वारमा अहिलेका गाउँपालिका अध्यक्ष श्रीप्रसाद रोकालाई दोहोर्याउने घोषणा गरेको छ। मालिकाको अध्यक्षका आकाक्षी रहेका माओवादी केन्द्रका जिल्ला संयोजक रेशम जुग्जालीले सामाजिक सञ्जाल फेसबुक मार्फत माओवादीले एमालेलाई हराएर काँग्रेसलाई ठूलो पार्टी बनाउने ठेक्का लिन जरुरी नभएको चेतावनी दिएका छन्। नेपाली काँग्रेस म्याग्दीका सचिव हिराबहादुर पुनले कसले कति र कुन पालिका, वडाको नेतृत्वमा उमेद्वार बनाउने भन्ने विषयमा छलफल अड्कीएको बताए। काँग्रेसले अघिल्लो चुनावमा आफुले जितेका पालिका आफुसँगै राखेर एमालेले जितेको थप पचास प्रतिशत वडा र पालिका छोडेर बाँडफाड गर्ने प्रस्ताव गरेका थिए। माओवादी केन्द्रले कम्तिमा दुई वटा स्थानीय तह र १८ वटा वडा अध्यक्षमा दावी गरेका थिए। नेकपा एकिकृत समाजवादी र जसपाले पनि एकएक वटा पालिकाको नेतृत्व दावी गरेका थिए। अन्नपूर्ण, रघुगंगा, मंगला र धवलागिरी गाउँपालिकामा सिफारिस भएका उमेद्वार छनौट र सार्वजनिक गर्ने चरणमा काँग्रेस छ। माओवादी केन्द्रका नेताहरुले बेनीसँगै अन्य पालिकाहरुमा एकल उमेद्वार सार्वजनिक गर्ने तयारी भएको जनाएको छ। गठबन्धनका प्रमुख दलले सम्वाद अन्त्य र सहमति भंग भएको घोषणा गरिनसकेकाले एकले अर्कालाई गलाउन खोजेको देखिन्छ। पछिल्लो तीन दिनयता छलफल नगरेका उनिहरु केन्द्रको निर्णयको प्रतिक्षामा छन्। एमालेका चार पालिकाको नेतृत्व सर्वसम्मत नेकपा एमालेले म्याग्दीका चार वटा गाउँपालिकाको अध्यक्ष र दुई वटा पालिकाका उपाध्यक्षका उमेद्वार सर्वसम्मत छनौट गरेको छ। मालिकाको अध्यक्षमा बेगप्रसाद गर्बुजा, मंगलाको अध्यक्षमा सतप्रसाद रोका, रघुगंगाको अध्यक्षमा प्रेमबहादुर कार्की र अन्नपूर्णको अध्यक्षमा भरत पुनलाई उमेद्वार बनाउने सर्वसम्मत निर्णय भएको एमाले म्याग्दीका अध्यक्ष देवेन्द्र केसीले बताए। अन्नपूर्णको उपाध्यक्षमा दिवा पुन र रघुगंगाको उपाध्यक्षको उमेद्वारमा यामकुमारी गर्बुजाको नाम सर्वसम्मत सिफारिस भएको छ। बेनी नगरपालिकाको मेयरको उमेद्वारमा एमालेबाट प्रमोद श्रेष्ठ, सुरत केसी, सन्तोष रावल र नारायण जिसीको नाम सिफारिस भएको छ। उपमेयरमा पशुपति शाही, गौरी थापामगर, बिष्णु गुरुङ र भावना पौडेलको नाम सिफारिस भएको छ। धवलागिरीको अध्यक्षको उमेद्वारमा अहिलेका अध्यक्ष थमसरा पुन, प्रदेश कमिटी सदस्य रेशम भण्डारी, गाउँपालिका कमिटीका अध्यक्ष होमबहादुर थापा र गाउँपालिका उपाध्यक्ष रेशम छन्त्यालले दावी गरेका छन्। मंगलाको उपाध्यक्षमा अहिलेका उपाध्यक्ष सिर्जना केसी र पेमा अधिकारीले दावी गरेका छन्।"
भ्रष्टाचार नियन्त्रण नभए मुलुक भित्रभित्रै सिद्धिन्छ : सभामुख,"काठमाडौं : सभामुख अग्निप्रसाद सापकोटाले बढ्दो भ्रष्टाचारलाई नियन्त्रणका गर्न नसके मुलुक भित्रभित्रै सिद्धिने बताएका छन्। विश्वमा झैँ नेपालमा पनि भ्रष्टाचार गम्भीर समस्याका रुपमा रहेको उल्लेख गर्दै उहाँले यसको नियन्त्रणका लागि सामूहिक सङ्कल्पको खाँचो औँल्याए। आजदेखि काठमाडौँमा सुरु भएको निसाना शीर्षकमा भ्रष्टाचारविरुद्धको कार्टुन प्रदर्शनीको उद्घाटन गर्दै सभामुख सापकोटाले भ्रष्टाचार नियन्त्रणको कुरा मात्रै हुने तर वास्तवमा नियन्त्रण गर्न भने गाह्रो देखिएको बताए। उनले कार्टुन प्रदर्शनीले आफूलाई पनि भित्रभित्रै भ्रष्टाचारविरुद्ध लाग्न प्रेरणा मिलेको पनि बताए। सभामुख सापकोटाले आफ्नो विवेकले भ्याएसम्म भ्रष्टाचारविरुद्ध लागिरहने प्रण पनि गरेका छन्। कार्टुन भनेको कलम होइन, मुटुले बनाउने कुरा हो, जसमा समाजको चित्रण साँच्चैको सिर्जनामा हुन्छ, उनले भने, अभियानमा समर्थन जनाउँदै ऐक्यबद्धता प्रकट गर्दछु । सत्यकुरा गर्न सजिलो भए पनि त्यसलाई अङ्गाल्न गाह्रो हुने बताउँदै सभामुख सापकोटाले भ्रष्टाचारविरुद्धको अभियानमा हुने सङ्कल्पप्रति आफ्नो पूर्ण समर्थन हुने प्रतिवद्धता व्यक्त गरे। उनले काम गुणस्तरयुक्त, कानुन निर्माण गर्नु र ठीक ढङ्गले लागू भएको छ कि छैन भनेर निगरानीको नेतृत्व गर्ने हो भन्दै उनले त्यसमा आफू प्रतिबद्धताका लागि लागिरहेको र अब पनि लागिरहने बताए। सभामुख सापकोटाले भने, भ्रष्टाचार भनेको सामान्य एउटा बजेट हिनामिनको कुरा मात्रै होइन । यो राष्ट्रियतासँग जोडिएको विषय पनि हो। यो बढ्दै गयो र यस्तै गरी हामीले यसविरुद्ध खबरदारी गरेनौं भने यसले हाम्रो प्यारो मातृभूमिलाई भित्रभित्रै खाइदिन सक्छ। स्थानीय तह निर्वाचनको पूर्वसन्ध्यामा सुरु भएको चित्रकारको कार्टुन प्रदर्शनी अर्थपूर्ण रहेको र अबको २५ दिन धेरै गुणात्मक हुने उनले विश्वास व्यक्त गरे। कार्टुनिष्ट क्लब अफ नेपालको आयोजनामा आजदेखि नेपाल कला परिषद्मा तीनदिने उक्त कार्टुन प्रदर्शनी सुरु भएको हो। भ्रष्टाचारविरुद्ध सचेतना जगाउन दुई महिना भित्रमा सातै प्रदेशमा प्रदर्शनी गर्ने क्लबका अध्यक्ष वासु क्षितिजले जानकारी दिए। प्रदर्शनीमा ३६ जनाका ५० वटा कार्टुन समावेश छ। रासस"
"आईपीएल : हैदरावाद विजयी, चेन्नई टस हारेर ब्याटिङ्मा",काठमाडौं : इन्डियन प्रिमियर लिग(आईपीएल) अन्तर्गत आज भएको पहिलो खेलमा सनराईजर्स हैदरावादले विजयी भएको छ। टस जितेर पहिले ब्याटिंगको निम्तो पाएको पन्जाब किंग्सले निर्धारित २० ओभरमा १५१ रन जोडेको थियो। जवाफि ब्याटिंङमा उत्रेको हैदरावादले निर्धारित २० ओभरमा १८५ ओभर ३ विकेट गुमाउँदै खेल जितेको हो। यस्तै अहिले हुने चेन्नई सुपर किंग्स र गुजरात टाइट्नसबीचको खेलमा गुजरात टाइट्नसले टस जितेर फिल्डिगं रोजेको छ।
अनुदानमा आउन लागेको एक करोड खोप किन अस्वीकार गर्यो सरकारले ?,"काठमाडौं : स्वास्थ्य तथा जनसंख्यामन्त्री विरोध खतिवडाले अनुदानमा आउन लागेको खोप नलिनुको कारण खुलाएका छन्। कोरोना संक्रमितको संख्या घट्दै जाँदा खोप लगाउने क्रम घटेका कारण सरकारले अनुदानमा आउन लागेको खोप नलिएको जानकारी दिए। मन्त्री खतिवडाले भने, अनुदानमा आउन लागेको एक करोड कोरोना खोप नलिने भनेका छौं। खोप खेर जान्छ भन्ने डर छ। कोरोना संक्रमितको संख्या घटिरहँदा बुस्टर डोजसमेत अहिले नागरिकहरुले लगाइरहेका छैनन्। हाल भण्डारणमा एक करोडभन्दा खोप बाँकी छ। पोल्याण्ड, अष्ट्रेलिया, क्यान्डालगायतका देशले अनुदानमा खोप दिने प्रस्ताव गरेका थिए।"
१९ लाख बढीको तस्करीको कपडा बरामद,"विराटनगर : विराटनगरबाट प्रहरीले १९ लाख रूपैयाँभन्दा बढी मूल्य पर्ने तस्करीका कपडा बरामद गरेको छ। भन्सार छली गरेर अवैध रूपमा भारतबाट ल्याइएको कपडा बरामद गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनकाअनुसार तस्करी गरेर ल्याइएको कपडा लुकाईछिपाई राखेको अवस्थामा नियन्त्रणमा लिइएको हो। विराटनगर महानगरपालिका७ बाट १५ लाख एक हजार सात सय रूपैयाँ र विराटनगर१६ बाट चार लाख नौ हजार मूल्य बराबरको कपडा बरामद भएको डीएसपी श्रेष्ठले बताए। उनकाअनुसार विराटनगर७ बाट बरामद गरिएको कपडा आवश्यक कारबाहीका लागि आइतबार राजश्व अनुसन्धान कार्यालय इटहरी र विराटनगर१६ बाट बरामद गरिएको कपडा विराटनगर भन्सार कार्यालयमा बुझाइएको छ। मोरङ प्रहरी प्रमुख एसपी शान्तिराज कोइरालाले नेपालबाट भारततिर र भारतबाट नेपालतिर हुने तस्करी नियन्त्रणका लागि प्रहरीले सक्रियता बढाएको जानकारी दिए। अवैध ओसारपसार र चोरी तस्करी नियन्त्रणका लागि प्रहरीको विशेष टोली परिचालित छ, उनले भने, नजिकिँदो स्थानीय तह निर्वाचनलाई लक्षित गरेर सबैतिर सुरक्षा सतर्कतासमेत बढाइएको छ। नेपालभारत सीमा क्षेत्रबाट हुने अवैध धन्दालाई नियन्त्रणमा लिन र त्यसमा संलग्नलाई पक्राउ गरेर कारबाहीको दायरामा ल्याउन कुनै कसर बाँकी नराखिने एसपी कोइरालाले बताए। भने, चुनावनजिक आइरहेका बेला सबै खालका अवान्छित गतिविधि नियन्त्रणमा लिन विशेष सुरक्षा योजना बनाएर लागू गरिएको छ।"
गगन थापाको घोषणापत्र तयारी समितिमा थप १९ सदस्य मनोनित,"काठमाडौं : नेपाली कांग्रेसको स्थानीय तह निर्वाचन घोषणापत्र तयारी समितिमा थप १९ जनालाई नियुक्त गरिएको छ। केन्द्रीय कार्यसम्पादन समितिले महामन्त्री गगनकुमार थापाको संयोजकत्वमा गठन गरेको स्थानीय तह निर्वाचन२०७९, घोषणापत्र तयारी समिति मा आइतबार १९ जना मनोनित गरिएको मुख्य सचिव कृष्णप्रसाद पौडेलले जानकारी दिए। मनोनित सदस्यहरुमा किरण यादव, फखरुदीन खान, प्रकाश पन्थ, उमा वादी, सन्तोषमणि नेपाल, डा लोचन कार्की, श्याम पटेल, कृष्णप्रसाद तिमिल्सीना, निलकण्ठ शर्मा, विभुषण विष्ट, शिशिर खनाल, सरोज पाठक, कञ्चन झा, प्रेम विश्वकर्मा, सुवास अधिकारी, सुमन कर्ण, गोकर्ण बन्जाडे, कृष्णकुमार सिंह र रमेश पुरी रहेका छन्। यसअघि केन्द्रीय सदस्य आरजु राणासहित २८ जना थप गरिएको गरिएको थियो। यससँगै घोषणापत्र समिति ४० सदस्यीय पुगेको छ।"
युनिलिभरद्वारा कञ्चनजंगा हिमालको सफाइमा सेनासँग हातेमालो,"काठमाडौं : युनिलिभरको विश्वलाई दिगो साझा बास स्थान बनाउने प्रतिबद्धताको अंश रूपमा हिमाल सरसफाइ अभियान २०२२ मा नेपाली सेनासँग हातेमालो गरेको छ। कम्पनीले नेपाली सेनासँग उक्त पहलका लागि हातेमालो गर्न र योगदान दिन पाउँदा कृतज्ञ भएको बताएको छ। युनिलिभरले हिमालयलाई फोहोरबाट स्वच्छ राख्न राष्ट्रिय सरसफाइ कार्यक्रमसँग यो दोस्रो सहकार्य भएको पनि बताएको छ। हिमालको संरक्षण गर्ने र हिमालहरू सरसफाइ गरी जलवायु परिवर्तनको असरलाई न्यूनीकरण गर्ने उद्देश्यले बहुपक्षीय कार्यक्रम सञ्चालन गरिएको हो। फोहरमुक्त विश्वको लागि चक्रीय आर्थिक प्रणालीको दृष्टिकोण युनिलिभरको रणनीतिको केन्द्रमा रहँदै आएको बताएको छ। फोहोरमैला व्यवस्थापनमा लापरवाहीले हिमालहरूको सौन्दर्यलाई तहसनहस पार्नुका साथै विश्वको वातावरणीय स्वास्थ्यमाथि जोखिम उत्पन्न गरिरहेको पनि बताएको छ। नेपाली सेनाको मुख्यालय, जङ्गीअड्डा काठमाडौंमा आयोजित कार्यक्रममा नेपाली सेनाको राष्ट्रिय निकुञ्ज तथा वन्यजन्तु आरक्ष निर्देशनालयका निर्देशक सहायक रथी हिमांशु खड्काले युनिलिभर नेपाललाई बधाई दिएका छन्। हिमाल सफाइ अभियानलाई अभियानको सफलताका लागि विश्वसनीय र प्रतिबद्ध साझेदारीको आवश्यकता पर्दछ र हामी युनिलिभरसँग नेपालमा यसलाई निरन्तरता दिन पाउँदा उत्साहित छौं, खड्काले भने युनिलिभर नेपाल लिमिटेडका प्रबन्धनिर्देशक अम्लान मुखर्जीले भने, यस निरन्तर सहकार्यमार्फत हामीले यस वर्ष फोहोर संकलन, छुट्याउने, सञ्चित फोहोरको पुनःप्रयोगमा नयाँ कीर्तिमान कायम गर्ने लक्ष्य राखेका छौं। नेपाललाई आफ्नो शिखरहरूको लागि गौरव कायम राख्न सहयोग गरी नेपालको सेवामा क्रियाशील रहेको उल्लेख गर्दै उनले युनिलिभरले कञ्चनजंघा हिमालको सफाइ भन्दा अर्को राम्रो कारण फेला नपारेको बताए।"
पूर्वमन्त्री एवं एमाले सचिव पद्मा अर्याललाई दश प्रश्न,"काठमाडौं : आसन्न स्थानीय तहको निर्वाचनले देश नै चुनावमय बनेको छ। प्रमुख पार्टीहरु उम्मेदवार छनौटमै व्यस्त छन्। स्थानीयपछि प्रतिनिधिसभाको चुनाव पनि संघारमा रहेको छ। प्रतिनिधिसभा सदस्यहरुले आफ्नो पाँच वर्षे कार्यकालमा केके गरे? आफ्नो क्षेत्रमा विकास निर्माणका कस्ता काम गरे? जनताका समस्या र गुनासाहरु कतिको सम्बोधन गरे? यसै विषयमा केन्द्रीत रहेर पूर्वमन्त्री एवं नेकपा एमालेकी सचिव पद्मा अर्यालसँग अन्नपूर्णकर्मी तारा चापागाइँले दस प्रश्न सोधेकी छन्। जननिर्वाचित भएपछि आफनो क्षेत्रमा कस्तो योगदान गर्नुभयो? तपाइँले गरेका प्रतिवद्धता कति पूरा भए? म निर्वाचित भइसकेपछि केके गरे भन्ने विषयमा श्वेतपत्र जारी गर्ने तयारीमा छु। जनताका समस्या धेरै छन्। हामीले नयाँ संविधान जारी गर्यौं, नयाँ संविधानँगै संघीयताको कार्यन्वयन कसरी हुन्छ भनेर तीन तहको सरकार बनायौं। कुन सरकारले के गर्ने भनेर कार्यविभाजन गर्यौं। प्रथम चरणमा हामीले जनतालाई संघीयता के हो? कार्य विभाजन कसरी भएको छ भनेर बुझाउन सकिएन। जसका कारण उनीहरुको मनोविज्ञान तुलसीको मठ पनि संघीय सांसद वा संघीय सरकारले बनाओस् भन्ने छ। स्थानीय जनप्रतिधिसँग पनि उनीहरुको सानोदेखि ठूलो अपेक्षा छ। तीन तहको सरकारले कुनकुन काम गर्ने भन्ने संघीयताले बुझाउन सकेको छैन। त्यसैले जनताले जनप्रतिनिधिसँग धेरै अपेक्षा गरेको पाएँ। तर सबै कुरा एकैचोटी पूरा गर्न सकिँदैन। मैले समस्याको बर्गीकरण गरेरेर काम गरेँ। पहिलो सडक, खानेपानी, शिक्षा, स्वाथ्य, सिँचाइअन्तर्गतका काम गरेँ। खानेपानीको अभाव नहुनेगरी योजना बनाएँ। कति ठाउँमा काम सकेको छ, कति ठाउँमा सकिने चरणमा छ। त्यस्तै स्याङजाका प्रमुख सडकहरु पूरै पिच गर्नेगरी तयारी गरेका छौं। नतिजा सरर गाडी गुडेपछि मात्र देखिन्छ। कामका थालनी भएका छन्। स्वाथ्यमा अत्यन्तै आधुनिक खालका भवन निर्माण भएका छन्। दुई सयभन्दा बढी भवन र धेरै स्वाथ्य चौकी बनेका छन्। एक पालिका एक अस्पताल थालनी भएका छन्। कृषिमा पशु अस्पताललगायत विकासका लागि धेरै कार्यक्रम पठाएका छौं। स्वाथ्य बीमा कार्यक्रम घोषणा गरेका छौं। देशभरि गरिब पहिचान कार्यको उद्घाटन मैले आफ्नै निर्वाचन क्षेत्रबाट गरेँ। गरिबको सर्वक्षणको डेटा आएको छ। गर्नपर्ने धेरै थियो, तर जति गरेको छु एउटा आधारभूत जनतालाई सेवा पुग्नेगरी काम सुरु गरेको छु। मैले सुरुवात गरे, भोलि अर्को आएर सम्पन्न गर्ला भन्ने हो। मैले जग बसाल्ने काम गरे। संघीय मन्त्री पनि बन्नुभयो, राष्ट्रका लागि के कति योगदान गर्नुभयो? राष्ट्रका लागि मैले के गरे भन्नुभन्दा पनि सबैले देखेकै हुनुहुन्छ। यति धेरै सरकारहरु बने सम्भवतः ६० वर्ष अगाडिबाट अतिक्रमण भएको भूमिको नक्सा जारी गर्ने कुरा कसैले सोचेको थिएन। नेपालको गुमेको जमिन फर्काउन पहल कदमी गर्न कसैले सोँचेको थिएन। यो मैले अथवा केपी ओली नेतृत्वको सरकारले पहल कदमी लियो। म त्यसबेला सम्बन्धित मन्त्रालयको मन्त्री थिए। हामीले अनेकन खालको चुनौतीका बीच पनि यो कदम उठायौं। यस्तो संवेदनशिलता, राष्ट्रियताजस्तो विषयमा धेरै जटिल काम थियो। यसमा हामीले खुट्टा नकमाइकन राष्ट्रको सार्वभौमिकता, राष्ट्रिय अखण्डता, स्वतन्त्रताको पक्षमा उभिएर नेपालको मानचित्र नै बदल्ने काम गरेका छौं। यो महत्वपूर्ण काम हो। राष्ट्रले जुगजुग सम्झने काम हो। तपाइँको क्षेत्रमा ठूलो योजना ल्याउन नसकेको गुनासो छ नि? ठूलो योजना के हो? आँधीखोला हाइडयामका लागि झण्डै ३५ करोड खर्च गरे। पैसा खर्च भयो। केमा भयो भन्ने कुरा त प्रावधिक काम हो, मेरो होइन नि। प्राविधिकले ओके भनेपछि अगाडि बढ्ने कुरा हो। उसले सफल हुन्छ अगाडि बढौं भनेको भए अगाडि बढ्थे, मैले पैसा हाल्दिन्थे, सबै अनुसन्धान हुन्छ कि हुन्न भन्ने टुंगो गर्न ३५ करोड म आएपछि नै खर्च भएको छ। एउटा देखिएको चिज त्यही हो। स्याङजा जिल्लाको सिद्धार्थ राजमार्गमा स्तरोन्नती भएन, राम्दीको पुलमा १० चक्के ट्रक ल्याउन नपाउँदा त्यस क्षेत्रका व्यवसायी मारमा छन्। यसलाई संवेदनशिल ढंगले नहेरेको अर्को गुनासो छ नि? सिद्धार्थ हाइवे त हामीले बजेटमै सम्बोधन गरेको हो। हामीले रकमको सुनिश्चितता भएपछि बजेटमा सम्बोधन गरेपछि सरकार परिवर्तन भयो। अब हामीले गर्ने होइन नि, हामीले त्यससडक खण्डलाई चार लाइनको बनाउने भनेर घोषणा गर्यो, पैसाको सुन्श्चितता भयो। अब सरकारले के गर्नुपर्छ। नेपाल सरकारको मात्र पैसा थिएन। अन्यत्रबाट पैसा ल्याउने र यसलाई अगाडि बढाउन यो सरकार अभिछिन्न अंग भयो। हामीले त यसलाई पोखराबाट काम गर्ने, बुटवलतिरबाट काम गर्ने, राम्दी, पाल्पा हुँदै यो ढंगले जाने चार ठाउँबाट काम गर्ने तयारी गरेका थियौं। मैले बजेटमा हालेकै छु नगरेको होइन, यो सरकारले गर्न पर्यो नि अब। यसबाहेक चापकोटमा प्रावधिक शिक्षालय खोलेका छौं। कृषि क्याम्पसका लागि प्रक्रिया अगाडि बढाएका छौं। आफ्नो क्षेत्रमा यो चिज हुनुपर्छ भन्ने कुरा सम्बोधन गरेका थियौं। म त ठोकेरै भन्छु, आजसम्म यति नै काम अरु जनप्रतिनिधिले पनि गरेको भए देश धेरै अगाडि बढ्ने थियो। संघीय र स्थानीय सरकारबीचको समन्वय कस्तो पाउनुभयो? हामीसँग संस्कार छैन। संस्कार नभएपछि जस कसलाई जान्छ भन्ने हुँदो रहेछ। हामीले पैसा हाल्नुपार्यो स्थानीय तहमा, म यो उ भनेर नाम लिन्न फलानोले पठाएको भनेपछि जनता आर्कषण हुन्छन् भनेर पैसा फ्रिज गर्दिने योजना समपन्न गर्न नदिने अनेक खालका जालझेल षड्यन्त्र गर्ने, काम गर्ने क्रममा धेरै प्रतिकूलताहरु भए। फरक खालको दल भएपछि जटिल हुँदो रहेछ भन्ने देखियो। विचार र दल मिल्ने ठाउँमा समस्या भएन, ठीक ढंगले कार्डिनेशन भएर गयो। फरक प्रतिनिधित्व भएका ठाँउमा समस्या भयो। तैपनि हामीले समन्वयन गरी अभिभावकीय भूमिका निर्वाह गर्यौं। अहिलेको सरकारले जनअपेक्षा अनुसारको काम गर्न सकेको छ कि छैन, तपाइँलाई के लाग्छ? यो त जनताले मूल्यांकन गर्ने कुरा हो। एक जना माननीयले सरकार कसरी चलाउने हामी देखाइदिन्छौं भन्नुभएको थियो। नभन्दै यति नराम्रोसँग देखाउनुभयो। ६ महिनामा वित्दा सरकारले यो गर्यो भन्नै पाएन जनताले। अब चुनावमा जितेर देखाउँछौं भन्नुभएको छ। के देखाउने हिजो नजितेको हो र? ४८ सालमा कांग्रेसले बहुमतका साथ जितेको होइन? सरकार कसरी चलायो? १५ साल भुलेका छौं र तेत्रो १ सय ९ सिटमा कांग्रेसको ७४ सिट एकल थियो। सरकारको हालत के भयो? २००७ सालको कुरा हामीले भुलेका छौं र, गृहमन्त्री हारेको राणा प्रधानमन्त्री बनेको पनि हामीले देखेका छौं। यो सबै फुर्तिमात्रै हो। नेपाली कांग्रेसलाई विगतमा पनि देखिएको छ, अहिलेको पनि देखियो। गठबन्धन बनेपछि त नेकपा एमालेलाई धेरै फाइदा भएको छ। एमालेको सरकारले यति धेरै काम गर्दा पनि अपजस को अपजस दिएका थिए। एमालेको रिस र डाहाले चौगुणा काम गर्नुपर्थ्यो नि, एउटा काम भन्नुस् न सरकारले गरेको? त्यसैले यो सरकार असफल, विकासविरोधी, जनविरोधी, लोकतन्त्रविरोधी सरकार हो। तपाइँको पार्टीले स्थानीय चुनाव सार्न खोजेको आरोप लगाइरहेको छ, कति सत्यता हो? स्थानीय चुनाव गराउन्पर्छ भनेर हामीले धेरै दबाब सिर्जना गरेका छौं। गठबन्धनको सरकारले त नगराउन खोजेको थियो। अब पनि नगराउने प्रयत्न गरेको छ, विभिन्न उपाए खोज्दै भाग्न खोजेको छ। तर नेकपा एमाले ज्युँदो छ। कुनै बाहानामा चुनाव रोक्न दिँदैनौं। चुनाव चाहिन्छ भनेर ठाउँमा पुर्याएका छौं। अब चुनाव हुन्छ। तपाइँ देशकै ठूलो पार्टीको सचिव हुनुहुन्छ। महिला अधिकार, सक्षमता, महिला नेतृत्वका लागि कस्तो भूमिका निर्वाह गर्नु भएको छ? हामी अग्रजहरुले दिशा निर्देश गरेको ठाउँमा जुन ढंगले अगाडि बढेका छौं, यसलाई हामीले एकपछि अर्को फड्को उपलब्धि हासिल गरेकै मान्नुपर्छ। हामीभन्दा धेरै विकसित मुलुकलाई नेपालमा महिला सहभागिता देखाउनसक्ने भएका छौं। ठाउँमा महिला सहभागिताको प्रतिनिधित्व भएका छन्, प्रतिनिधित्व के हो भने यो एउटा अधिकार हो, समानता भोगाइ हो, अनुभूति हो, प्रतिनिधित्वले समानतालाई निकट बनाउँछ, अब समानताको ढोका खोल्न महिलाको उत्साहपूर्ण सहभागीता छ, यसको पृष्टभूमिमा हामी नै हो। राजनीतिकर्मी, सामाजिक संघसंस्था र अग्रजहरु हो। हिजो महिला कहाँ थिए? कस्तो अवस्थामा थिए? अहिले कहाँ पुगे? यसलाई सुखद क्षण मान्नुपर्छ। बाँकी आर्थिक शसक्तीकरणसहित आर्थिकरुपमा महिला सबल हुनुपर्छ। यसअघि महिला निच पुरुष उच निर्धारण कसले गर्यो? यो महिलाको आर्थिक अवस्था कमजोर भएकै कारणले गरिएको हो। जबसम्म महिलाको सम्पतिमा बराबर हक हुँदैन, महिला कमजोर हुन्छन्। अहिले राजनीतिमा महिला सहभागी बढदैछन्। हक अधिकार खोजिरहेका छन्। त्यसैले अब राजनीतिपछि आर्थिक जागरण शसक्तीकरणतर्फ जोडनुपर्छ भन्ने मलाई लाग्छ। देश नयाँ संरचनामा गइसकेपछि अधिकांश महिला उपप्रमुख पदमा छन्। उनीहरुलाई कार्यकारी पदमा कसरी ल्याउन सकिन्छ? उहाँहरुको क्षमता दक्षता कति वृद्धि भयो भन्ने कुरा देखिएकै छ। विभिन्नखालका सर्वेक्षकहरु पनि भन्छन् महिलाहरुले यसबीचमा धेरै क्षमताको विकास गरे। हिजो हामीले उनीहरुलाई त्यहाँ पठाउँदा कस्ता थिए र अहिले कस्ता भएर निस्केका छन् हामीले पनि देखेका छौं। थप जिम्मेवार लिन उनीहरु ललायित छन्। उपप्रमुख भनेको प्रमुख बन्न हकदार हुन्, क्षमता विकास गरेकै छन्। त्यसैले प्रमुख पदमा दावा गर्ने कुरालाई सकारात्मक ठान्दै उहाँहरुलाई जहाँजहाँ सक्छन्, त्यो ठाँउमा महिलालाई अगाडि बढाउन सबै दलले सकारात्मक सोँच्नुपर्छ र अवसर दिनुपर्छ। अन्त्यमा, पुरानै जनप्रतिनिधिहरु दोहोरिने कुराहरु पनि भइरहेका छन्, तपाइँको पार्टीमा यस विषयमा के कुरा भएको छ? आम कुरा होइन। जहाँ राम्रो काम भइरहेको छ, त्यतिकै काम अर्को पात्र पनि नहुन सक्छ। एउटा प्लान योजना बनेको हुन्छ, उसले दोहोर्याउँदा त्यस ठाँउको विकास र राम्रो प्रगति गर्नसक्छ। त्यसलाई पुनः अवसर दिने कि भन्ने हो। किनकि उसले बुझेको हुन्छ। नयाँलाई सिक्नुपर्छ, आमरुपमा लागू गर्ने भनेको होइन, राम्रो भिजन भएकालाई त्यस्तै खालको ठाँउ दिँदा फाइदा होला भन्ने हो। यो विषयमा छलफल भइरहेको छ, निर्णय नै भइसकेको छैन।"
रवीन्द्र मिश्रका उम्मेदवारविरुद्ध पाण्डे समूहले बागी उठाउने,"काठमाडौं : विवेकशील साझा पार्टीको मिलन पाण्डे समूहले मेयर पदमा संस्थापन उम्मेदवारविरुद्ध बागी उठाउने भएको छ । पार्टीका संयोजक मिश्रले काठमाडौं महनगरपालिकामा समीक्षा बास्कोटालाई मेयर र कीर्ति तुलाधरलाई उपमेयरको उम्मेदवार बनाएका छन् । यो निर्णय एकलौटी भएको भन्दै पाण्डे समूहले आइतबार विज्ञप्तिमार्फत् बागी उठाउने घोषणा गरेको हो । विवेकशील साझा पार्टीले स्थानीय तहमा उम्मेदवारीको सवालमा अहिले उम्मेदवार घोषणा गरिएका उम्मेदवारबारे आधिकारिकरूपमा जानकारी नभएको स्पष्ट पारेको छ । विवेकशील साझा पार्टीका प्रवक्ता हरीशप्रसाद भट्टले रवीन्द्र मिश्रले गोजीबाट उठाएको उम्मेदवारलाई समर्थन नगर्ने स्पष्ट पारेका हुन् । राजनैतिक, नैतिक र कानुनी रुपमा पार्टीको आधिकारिकताबारे छलफल भइरहँदा पार्टीको स्थापनाको मर्म र 'प्रोग्रेसिभ डेमोक्रेसी' लाई आत्मसाथ गर्ने विवेकशील साझा ( मूलबाटो ) पार्टीले स्थानीय तहका आफ्नो उम्मेदवार छिट्टै घोषणा गर्ने जानकारी गराएको छ । भट्टले भने, 'सहभागितामूलक लोकतन्त्र भनेर पर्चा बाँड्दै आएको पार्टीमा अध्यक्षले आफ्नै गुटको केन्द्रीय समितिमा समेत छलफल नगरी खल्तिबाट उम्मेदवारको नाम झिकेर भइरहेका गतिविधिप्रति हाम्रो सहमति छैन।' विवेकशील साझा पार्टीको तर्फबाट रविन्द्र मीश्रको उपस्थितिमा काठमाडौं महानगरको मेयर र उपमेयरका उम्मेदवारले प्रतिज्ञापत्र सार्वजनिक गरेका थिए ।"
निर्वाचन आचारसंहिताको पालनामा दलहरु प्रतिवद्ध,"विराटनगर : मोरङका राजनैतिक दलहरुले आसन्न स्थानीय तह निर्वाचन सम्बन्धी आचारसंहिता पूर्ण रूपमा पालना गर्ने प्रतिवद्धता जनाएका छन्। प्रदेश १ निर्वाचन कार्यालयले विराटनगरमा आइतबार आयोजना गरेको स्थानीय तह निर्वाचन २०६९ सम्बन्धी राजनीतिक दलहरुसँगको छलफल कार्यक्रममा उनीहरुले आचारसंहिता उल्लंघन नगर्ने प्रतिवद्धता जनाएका हुन्। दलका प्रतिनिधिले आफ्नो पार्टीले आचारसंहिताको पालना गर्ने गर्ने र कोहीबाट उल्लंघन भएमा तत्काल सम्बन्धित निकायमा जानकारी गराउने पनि बताएका छन्। उनीहरुले आचारसंहिताको कार्यान्वयनलाई सम्बन्धित निकायले विशेष चासो दिनुपर्ने पनि बताए। कार्यक्रममा नेकपा (एमाले), नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी (जसपा) राष्ट्रिय प्रजातन्त्र पार्टी, राष्ट्रिय प्रजातन्त्र पार्टी नेपाल लगायत विभिन्न दलका प्रतिनिधिको उपस्थिति थियो। दलहरुले निर्वाचनलाई मर्यादित बनाउन आचारसंहिताको पालना लगायतलाई लिएर ३ बुँदे प्रतिवद्धता पनि जनाएका छन्। दलहरुबाट निर्वाचनलाई भयरहित, स्वच्छ, निष्पक्ष र स्वतन्त्र रूपमा सम्पन्न गर्न सहयोग पुर्याउने, गत चैत २५ गतेदेखि लागू भएको आचारसंहिता पूर्ण रूपमा पालना गर्ने र निर्वाचन आयोगले जारी गरेको १७ र ६० बुँदे निर्देशनलाई पालना गर्दै निर्वाचनलाई मर्यादित बनाउन सहयोग गर्ने प्रतिवद्धता आएको हो। आचारसंहिता राजनीतिक दल, सरकारका मन्त्री, सरकारी कर्मचारीदेखि सर्वसाधारण सबैले पालना गर्नुपर्नेमा सबैको जोड थियो। कार्यक्रममा आचारसंहितको कानुनी आधार, उदेश्य, लागू हुने निकाय, राजनीतिक दलदेखि संचारमाध्यम सबैले पालना गर्नुपर्ने आचरण, निर्वाचन खर्च, मौन अवधि, मतदान तथा मतगणनाका बेला पालना गर्नुपर्ने आचरण, आचारसंहिता अनुगमन तथा त्यसका अन्य व्यवस्था, राजनैतिक दल र उम्मेदवारको भूमिका, निर्वाचन सम्बन्धी कार्यक्रम, मनोनयन दाखिला, उम्मेदवारको धरौटीलगायतका विषयमा जानकारी गराइयो। कार्यक्रममा दलका प्रतिनिधिबाहेक मोरङका प्रमुख जिल्ला अधिकारी काशीराज दाहाल, मोरङ प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने लगायतका सुरक्षा अधिकारी, निर्वाचन आयोगका कर्मचारी र सञ्चारकर्मी लगायतको उपस्थिति थियो। मोरङका प्रजिअ दाहालले निर्वाचन आचारसंहिता उल्लंघन गर्ने छुट कसैलाई पनि नभएको स्पष्ट पारेका छन्। आचारसंहिताको उल्लंघन एवं निर्वाचनविरुद्धका गतिविधी गर्नेलाई नियमअनुसार कारबाही हुने उनको भनाइ छ। चारसंहितको उल्लंघनले सुरक्षा चुनौती थपिने र निर्वाचनलाई असर गर्नसक्नेतर्फ सबैको ध्यान जानुपर्ने प्रजिअ दाहालले बताए। आचारसंहितको विषय नबुझेमा राम्ररी बुझाउन तयार छौँ। तर यसविरुद्धका गतिविधि गर्ने छुट कसैलाई छैन, उनले भने, आचारसंहिताविपरीत गएर कारबाही गर्नुपर्ने अवस्था नआओस्। कोही पनि कारबाहीमा नपरौँ। प्रदेश १ निर्वाचन कार्यालय विराटनगरका प्रमुख एवं उपसचिव लेवन काश्यप अधिकारीले कोही कसैबाट आचारसंहिताको उल्लंघन भएमा तत्काल प्रहरी, प्रशासन, निर्वाचन आयोग लगायतका सम्बन्धित निकायलाई जानकारी गराउन आग्रह गरेका छन्। आचारसंहिताको कार्यान्वयनका लागि निर्वाचन आयोग पूर्ण रूपमा प्रतिवद्ध रहेको उनको भनाइ छ। आयोगको आचारसंहिताले चुनावको भड्किलो प्रचार र तडकभडकलाई रोक्दै निर्वाचनका बेला उम्मेदवारले गर्न पाउने खर्चको सीमा छुट्याइदिएको अधिकारीले बताए। निर्वाचनलाई स्वच्छ, धाँधलीरहित एवं विश्वसनीय बनाउन दल तथा उमेदवारहरुले सौहार्दपूर्ण वातावरणमा सहभागिता जनाइदिने अपेक्षा आयोगको रहेको उनको भनाइ छ। अधिकारीले निर्वाचन सफल बनाउन आयोगले जारी गरेका ऐन, नियम, निर्देशिका, मापदण्ड, आचारसंहिता तथा निर्देशनहरुको पूर्णरुपमा पालना तथा कार्यान्वयनमा सबै प्रतिवद्ध हुनुपर्नेमा जोड दिए। आगामी स्थानीय निर्वाचनका लागि मोरङका १७ वटा स्थानीय तह र १ सय ५९ वटा वडामा ३ सय मतदानस्थल तथा ८ सय २० वटा मतदान केन्द्र तोकिएको जानकारी उनले दिए। उनका अनुसार मोरङमा ७ लाख १५ हजार २ सय २३ मतदाता छन्। सबैभन्दा बढी विराटनगर महानगरपालिकामा १ लाख ३३ हजार १ सय ४२ र सबैभन्दा कम केराबारी गाउँपालिकामा २३ हजार ९ सय ९० मतदाता रहेको उपसचिव अधिकारीले बताए। मोरङमा स्वतन्त्र उम्मेदवारबाहेक ३९ राजनीतिक दलले स्थानीय निर्वाचनमा भाग लिँदै छन्।"
सिन्धुलीमा कोरोना संक्रमण शून्य,"सिन्धुली : सिन्धुलीमा कोरोना भाइरस (कोभिड१९) को संक्रमण संख्या शून्यमा झरेको छ। आइतबार जिल्लामा संक्रमण शून्य भएको जनस्वास्थ्य कार्यालय सिन्धुलीले जनाएको हो। आइतबार ३ जनाको स्वाब परीक्षण गरिएकोमा सबैको रिपोर्ट नेगेटिभ आएको जनस्वास्थ्य कार्यालय सिन्धुलीका प्रमुख राजन पोखरेलले जनाए। योसँगै जिल्लामा कोरोना संक्रमण नभएको बताइएको छ। हालसम्म जिल्लामा पाँच हजार ८१९ जनाको स्वाब संकलन र ४ हजार ६०६ जनाको एन्टीजेन परिक्षण गरिएको थियो। उक्तमध्ये तीन हजार ८६८ जनामा कोरोना भाइरस पोजेटिभ देखिएको थियो। पोजेटिभ भएकामध्ये १ हजार ५६१ जना महिला र २ हजार २६१ जना पुरुष संक्रमणमुक्त भएका थिए। कोभिड १९ को पहिलो र दोस्रो लहरको संक्रमणबाट जिल्लामा १६ जना महिला र २९ जना पुरुष गरी जम्मा ४५ जनाको मृत्यु भएको थियो। आइतबार होम आइसोलेसन, संस्थागत आइसोलेसन, क्वारेन्टाइन कही पनि कुनै पनि व्यक्ति नरहेको र जिल्ला कोरोना संक्रमणमुक्त भएको जनस्वास्थ्य कार्यालयले रिपोर्ट सार्वजनिक गरेको छ।"
दरवारमार्ग महोत्सव सम्पन्न,"काठमाडौं : नेपाली नयाँ वर्ष २०७९ को अवसरमा वैशाख ३ गते शनिबार काठमाडौंको दरवारमार्गमा आयोजना गरिएको १५ औं दरवारमार्ग महोत्सव भव्यरूपमा सम्पन्न भएको छ। लामो समयदेखि यस्ता कार्यक्रमहरू आयोजना नभएको अवस्थामा दरवारमार्ग महोत्सवले नेपाल अब बिस्तारै उठ्दैछ भन्ने संदेश दिन सफल भएको विश्वास आयोजकले गरेका छन्। कोभिड१९ महामारी र यसको प्रभावका कारण लामो समय घरमै बस्न बाध्य भएका आम सर्वसाधारणलाई महोत्सवले घर बाहिर आउन ठूलो उर्जा दिएको छ। महोत्सवमा कलाकारहरूले प्रस्तुती दिन थालेपछि माहौल निकै मनोरञ्जनात्मक भएको थियो। महोत्सवको नेपाल उद्योग वाणिज्य महासंघका अध्यक्ष शेखर गोल्छाले एक विशेष कार्यक्रमका बीच औपचारिक शुभारम्भ गरेका थिए। देशका ९० प्रतिशत बढी जनसंख्याले कोभिड विरुद्धको खोप लगाई सकेको र जनजीवन सामान्य हुँदै गएको अवस्थामा महोत्सवले आर्थिक क्रियाकलापलाई जागरुक बनाउन सहयोग गर्ने विश्वास लिएको अध्यक्ष गोल्छाले बताए। सहकार्य : स्थानिय उत्पादन तथा आन्तरिक पर्यटन प्रवर्द्धन मुल नाराका साथ आयोजना गरिएको यस महोत्सवको उद्देश्य आन्तरिक पर्यटनलाई प्रवर्द्धन गरी देशको पर्यटन विकासमा टेवा पुर्याउने र नेपाली उत्पादन, परिकार र संस्कृतिको प्रवद्र्धन गर्नु रहेको थियो । महासंघ, महासंघको सदस्य रेष्टुरेन्ट एण्ड बार एशोसिएशन नेपाल (रेबान) र दरवारमार्ग विकास बोर्डले एनसेलसँग महासंघको विषेश सहकार्यमा यो महोत्सव आयोजना गरेको हो। महामारीले अर्थतन्त्रलाई शिथिल पारेको बेलामा यस सहकार्यले पर्यटन क्षेत्र, लघु उद्यमी, घरेलु, साना तथा मझौला व्यायसायीलाई नयाँ उत्साहका साथ अघि बढ्न प्रोत्साहन दिएको एनसेलका प्रमुख कार्यकारी अधिकृत एन्डी चोङ्ले बताए। महासंघका निवर्तमान अध्यक्ष भवानी राणाले साना ठूला सवै उद्यम व्यवसायलाई यस्ता कार्यक्रमले उर्जा प्रदान गर्ने बताए। धन्यवाद मन्तव्यका क्रममा रेवानका अध्यक्ष अरनिको राजभण्डारीले आन्तरिक र वाह्य पर्यटन पुनरुत्थानमा सहयोग गर्न सकियोस् भनेर महोत्सव आयोजना गरिएको बताए। गीतसंगीत, विभिन्न नेपाली खानाका परिकारका साथै विविध मनोरञ्जनात्मक प्रस्तुतीहरू र महोत्सव आयोजना हुने क्षेत्रमा अन्य रमाइला गतिविधिहरू सहित महोत्सव बेलुका ८:१५ बजेसम्म चलेको थियो भने महोत्सवको करिव १ लाख दर्शकले अवलोकन गरेका थिए। चर्चित गायक गायिका, कलाकार तथा सांगितिक समूहहरूको प्रस्तुति, नेपाली खाना र उत्पादनहरूको विषेश प्रदर्शनीले महोत्सवलाई आकर्षक बनाएको थियो।"
जनप्रतिनिधिले उम्मेदवार बन्न राजीनामा दिनुपर्ने विषयको मुद्दा 'हेर्न नभ्याइने'मा,"काठमाडौं : स्थानीय तह निर्वाचनमा उम्मेदवार बन्न बहालवाला जनप्रतिनिधिले राजीनामा दिनुपर्ने विवादसम्बन्धी मुद्दामा सर्वोच्च अदालतमा सुनुवाई प्रभावित भएको छ। सर्वोच्च अदालत प्रशासनले समय अभावका कारण सुनुवाई हुन नसकेको जनाएको छ। सो मुद्दा आइतबार हेर्न नभ्याइनेमा परेको छ। निर्वाचन आचारसंहितामा जनप्रतिनिधिले राजीनामा दिनुपर्ने प्रावधानविरुद्ध सर्वोच्चमा मुद्दा परेको थियो। हेलम्बु गाउँपालिका अध्यक्ष निमा ग्याल्जेन शेर्पाले स्थानीय चुनावमा उम्मेदवार बन्न अगावै राजीनामा दिनुपर्ने प्रावधानले जनप्रतिनिधिको पूरा कार्यकाल काम गर्न पाउने अधिकार हनन् गर्ने भन्दै रिट परेको थियो। रिटमा प्रारम्भिक सुनुवाइ गर्दै सर्वोच्चले ८ चैतमा कार्यान्वयन नगर्न निर्वाचन आयोगका नाममा अल्पकालीन अन्तरिम आदेश जारी गरेको थियो। १३ गते दुबै पक्षलाई छलफलका लागि बोलाए पनि सुनुवाइ स्थगित भएको थियो। सर्वोच्चले वैशाख ४ गते मिति तय गरे पनि आज प्रभावित बनेको छ। न्यायाधीशद्वय प्रकाशमान सिंह राउत र नहकुल सुवेदीको इजलासमा मुद्दा पेशीमा चढेको थियो। शेर्पाको रिट विचाराधीन रहेको अवस्थामा अल्पकालीन आदेशविरुद्ध निर्वाचन आयोगले पनि अल्पकालीन आदेश खारेजीको माग गर्दै भ्याकेट निवेदन दायर गरेको थियो। निवेदनमा सुनुवाइ गर्दै न्यायाधीशद्वय तेजबहादुर केसी र कुमार रेग्मीको संयुक्त इजलासले भनेको छ, एक न्यायाधीशको इजलासले पूर्ण अन्तरिम आदेश जारी नगरी अल्पकालीन आदेश जारी गरी छलफलको मिति तोकी बोलाएको प्रक्रिया नै पूरा नहुँदै आयोगबाट खारेज गरी पाउँ भनी दायर हुन आएको निवेदन हेर्दा पहिला एक न्यायाधीशको इजलासबाट चैत ८ गते जारी भएको अन्तरिम आदेश खारेजको सम्बन्धमा दुबै पक्षको छलफलबाट प्रक्रिया पुर्याउनुपर्ने र छलफलमा आयोगको निवेदनको जिकिरसमेत सम्बोधन हुनेछ। एकै इजलासमा अल्पकालीन अन्तरिम आदेश दिएको मुद्दा र निर्वाचन आयोगको खारेज गरी जनप्रतिनिधिले राजीनामा दिनुपर्ने आचारसंहिताको प्रावधान लागू गर्न पाउनुपर्ने निवेदनमा सुनुवाइ हुनेछ।"
"पल शाह प्रकरणमा नाबालिकाले फेरिन् बयान, अब के हुन्छ मुद्दा ?","तनहुँ : नायक पल शाह प्रकरणमा नयाँ ट्वीस्ट आएको छ। जबर्जस्ती करणीको अभियोग लगाएकी नाबालिकाले जिल्ला अदालतमा बयान फेरेकी छन्। आइतबार दिउँसो २ बजे जिल्ला अदालत तनहुँमा बकपत्र दिने क्रममा उनले जाहेरीमा उल्लेखित विवरणहरू सत्य नभएको बताएको जिल्ला अदालत तनहुँका श्रेस्तेदार मिनबहादुर कुँवरले जानकारी दिए। यसअघि जाहेरीमा जुन कुराहरु भएको भनिएको थियो । त्यो कुरा केही नभएको भनिएको छ। जिष्ट कुरा नै यही हो, उनले भने। कुँवरका अनुसार आज नाबालिकाको मात्रै बकपत्र लिइएको छ। 'आज २ बजेतिर ढिला गरी सुरु भयो, आज उनकै बकपत्र मात्र लिइएको हो। अरुको बकपत्र भोलि हुन्छ, उनले भने । जिल्ला सरकारी वकिल कार्यालय प्रमुख रामचन्द्र शर्माले बकपत्रमा पीडित पक्षले हस्ताक्षर गरेको बताए। अलि अलि बयान फरक परे पनि जाहेरी व्यहोराहरु अनुसन्धान मुचुल्का, उसको स्वास्थ्य परीक्षण, सामाजिक सञ्जालमा भएका वार्ताहरु, अडियो भिडियोबाट फैसला हुन्छ। यथेस्ट प्रमाण छन्। खासै फरक पर्दैन, शर्माले दाबी गरे। विहेको प्रलोभनमा शाहले पटकपटक जबर्जस्ती करणी गरेको भन्दै पीडित नाबालिका र उनको परिवारले तनहुँ र नवलपुर प्रहरीमा जाहेरी दिएको थियो। प्रहरीले पक्राउ पूर्जी जारी गरेपछि शाहले फागुन १५ गते जिल्ला प्रहरी कार्यालय तनहुँमा आत्मसमर्पण गरेका थिए। यो मुद्दा टेक्निकल ग्राउण्ड के हो भने बाबुले जाहेरी दिएको छ। किशोरीले जाहेरी दिने, बयान फेर्नेसँग सरोकार छैन। किनभने यो अण्डर ऐज (उमेर नपुगेको) छ। यदि संरक्षक (बाबु) राखेर बकपत्र गरेको छ भने मुद्दामा पल शाहलाई धेरै फाइदा हुन्छ शाहमाथि तनहुँ र गैँडाकोटमा अनुसन्धान गरी दुबै जिल्लाका अदालतमा मुद्दा चलाइएको थियो। जिल्ला अदालत तनहुँले चैत १० गते पुर्पक्षका लागि थुनामा पठाउने आदेश गरेको थियो। त्यस्तै नवलपुरले चैत २३ गते पुर्पक्षका लागि थुनामा पठाउने आदेश गरेको थियो। शाहले भने अनुसन्धानका क्रममा दुबै जिल्लामा आफूमाथि लगाइएका सबै आरोप अस्वीकार गरेका थिए। उनले विहे गर्न नमानेपछि आफूलाई बलात्कारको आरोप लगाएर फसाइएको बयान दिएका थिए। यसअघि जिल्ला अदालत तनहुँ र नवलपरासीले शाहलाई पुर्पक्षका लागि थुनामा पठाउने आदेश दिएको थियो। शाहले उक्त आदेश बदर गरी थुनामुक्त गर्न माग गर्दै चैत १५ गते उच्च अदालत पोखरामा निवेदन दिएका थिए। बयान फेर्दा मुद्दा के हुन्छ? सरकारी वकिलले खासै फरक नपर्ने जिकिर गरेपछि स्वतन्त्र कानुन व्यवसायीहरु भने नाबालिगको हकमा संरक्षकको बयानले महत्व राख्ने बताउँछन्। यो मुद्दा टेक्निकल ग्राउण्ड के हो भने बाबुले जाहेरी दिएको छ। किशोरीले जाहेरी दिने, बयान फेर्नेसँग सरोकार छैन। किनभने यो अण्डर ऐज (उमेर नपुगेको) छ। यदि संरक्षक (बाबु) राखेर बकपत्र गरेको छ भने मुद्दामा पल शाहलाई धेरै फाइदा हुन्छ, मुद्दाबारे जानकार एक अधिवक्ताले भने, बाबुले नै बयान फेरेको हो भने मुद्दा धेरै कमजोर हुन्छ। अर्का अधिवक्ताले यो घटना वर्षदिन अगाडिको भएकाले अरु प्रमाणले खासै अर्थ नराख्ने जिकिर गर्छन्। अरु त्यस्तो छैन। किनभने यो एक वर्षअघिको घटना हो। न टेस्ट हुन्छ, न केही हुन्छ। भनाइका आधारमा मात्रै हो। भनाइ नै चेञ्ज गरेपछि महत्व नै रहेन। किटानी जाहेरी नै महत्वपूर्ण हो। त्यसबाट नै पछि हटेपछि अब केही बाँकी रहेन, उनले भने। अर्का एक अधिवक्ताले यस्ता घटना दोहोरिँदा नेपालीको अनुसन्धान प्रणालीमै प्रश्न उठाएको बताए। पुलिसले जे भन्यो मैले त्यहीअनुसार बयान दिए भनिराखेको छ भने पुलिसमा जबर्जस्ती गराइँदो रहेछ। मान्छेलाई बाध्य पारिँदोरहेछ भन्ने सन्देश जान्छ। यो घटना एउटा प्रतिनिधि पात्र मात्रै हो। यसले नेपालको होल इन्भेस्टिगेसन सिस्टममै प्रश्न उठाएको छ। योभन्दा अघिको अछामको फैसलालाई पनि यसमा उदाहरणका रुपमा लिन सकिन्छ, उनले भने।"
आगजनी पीडितलाई सहयोग,नुवाकोट : नुवाकोटको पश्चिमी भेगमा रहेको ताजीका एक जना आगजनी पीडितलाई आर्थिक सहयोग हस्तान्तरण गरिएको छ। न्यौपाने बन्धु समाजले किस्पाङ गाउंपालिका२ ताजीका आगलागी पीडित रामजी न्यौपानेलाई आर्थिक सहयोग गरेको हो। पीडित रामजीको घरमा पुगेर समाजका अध्यक्ष मोतिराम न्यौपाने सचिब कुलप्रसाद न्यौपानेद्वारा दस हजार तीन सय रुपैयाँ आर्थिक सहयोग हस्तान्तरण गरिएको समाजले जनाएको छ। समाजको सानो सहयोगले भाइबन्धुको दुःखमा केही सानो भएपनि राहत पुगेको समाजका जिल्ला अध्यक्ष मोतीराम न्यौपानेको भनाई छ।
एनएमबि बैंकको नवौं हेरिटेज वाक सम्पन्न,"काठमाडौं : एनएमबि बैंकले शनिबार एनएमबि भवन बबरमहलबाट सुरु भई बसन्तपुर डवलीसम्म पुगि समापन हुने नवौं हेरिटेज वाक कार्यक्रम सम्पन्न गरेको छ। यो हेरिटेज वाक कोभिड १९ को प्रकोप पश्चात २ वर्षपछि आयोजना गरिएको हो। समृद्ध नेपालको अपार सम्भावनासहित मुलुकको ऐतिहासिक तथा सामाजिक रुपान्तरणको लागि सांस्कृतिक सम्पदा प्रवर्द्धन तथा साक्षरता अभिवृद्धि गर्ने उद्देश्यले उक्त गरिमामय समारोहको आयोजना गरिएको बैंकले जनाएको छ। एनएमबि बैंक लिमिटेडले नेपाल हेरिटेज सोसाइटीको सहकार्यमा बसन्तपुर डवलीमा बैंकका कर्मचारी, नेपाल हेरिटेज सोसाईटीका सदस्यहरु, युनेस्काको सदस्य तथा सर्वसाधारणहरु गरी करिब ५०० जनाको सहभागितामा एनएमबि भवन, बबरमहल, काठमाडौं देखि प्ले कार्ड सहित उक्त डवली क्षेत्रसम्म पुगी हेरिटेज वाक कार्यक्रम सम्पन्न गरेको छ। उक्त कार्यक्रममा नेपाल हेरिटेज सोसाईटी तथा स्थानीय सिन्हा स्वान खलालाई डस्टविनहरु प्नि हस्तान्तरण गरिएको थियो। सोही प्रकारको कार्यक्रम प्रदेश १, २, ४,५,६ र ७ मा समेत गरिएको छ। प्रदेश १ मा विराटनगर शाखादेखि पिण्डेश्वरी मन्दिर, मधेस प्रदेशमा विरगंज शाखादेखि गहवा माई मन्दिर, गण्डकी प्रदेशमा चिप्लेढुङ्गा शाखादेखी भद्रकाली मन्दिर, लुम्बिनीमा ट्राफिक चोक शाखादेखि जीतगढी किल्ला र सुदूरपश्चिम प्रदेशमा बजार क्षेत्र परिक्रमा गरी विभिन्न मन्दिरहरु सरसफाई गरेको छ । उक्त कार्यक्रममा नेपाल हेरिटेज सोसाईटीकी अध्यक्ष अम्बिका श्रेष्ठ, उक्त सोसाइटीकै सदस्य तथा पुरातात्वविद् प्रकाश दर्नाल, युनेस्कोको कन्ट्री डाइरेक्टर माइकल क्रोफ्ट लगायतले सम्पदा संरक्षणको महत्वको बारे प्रकाश पार्दै वक्तव्य दिएका थिए भने एनएमबि बैंकका सञ्चालक समितिका सदस्य उत्तम भ्लोनले स्वागत मन्तव्य दिएका थिए । एनएमबि बैंकले हाल देशभरी २०१ शाखाहरु, १३९ एटीएमहरू, ११ एक्सटेन्सन काउन्टरहरू मार्फत उच्चस्तरीय बैंकिङ्ग सेवा प्रदान गर्दै आइरहेको बैंकले जनाएको छ।"
देशकै दोस्रो ठूलो बुद्ध मूर्ति हेटौंडामा अनावरण,"हेटौडा : हेटौडा उपमहानगरपालिका १८ स्थित गुम्बाडाँडामा देशकै दोस्रो ठूलो ढुङ्गाको बुद्धको मूर्ति अनावरण गरिएको छ । देशकै ठूलो ढुंगाको बुद्ध मूर्ति मुक्तिनाथमा रहेको छ । एक करोड ४४ लाख रुपैयाँ खर्चेर २५ फीट अग्लो बुद्ध मूर्ति तथा बोधी चैत्य (स्तुपा) निर्माण गरिएको हो । काठमाडौं ६ बौद्ध निवासी समाजसेवी दुर्गामान शाक्य, सुभाषराज शाक्य, सूर्यबज्र लामा, सान्तराम शाक्य, किरणरत्न शाक्य, राजेश्वरी श्रेष्ठ, हेटौंडाका समाजसेवी कमलचन्द्र सुमनलगायतको सक्रियतामा बुद्ध मूर्ति निर्माण गरिएको हो । बौद्ध धर्मगुरु लोमसाङ नाङ्गेलले एक समारोहका बीच मूर्ति अनावरण गरे । उक्त मूर्ति निर्माणमा सरकारी रकम लगानी भएको छैन । 'सामाजिक र धार्मिक व्यक्तिहरुबाट सहयोग उठाएर मूर्ति बनाइएको हो,' मूर्ति निर्माण अभियानमा सक्रिय कमलचन्द्र सुमनले भने, 'तीन वर्ष लगाएर मूर्ति निर्माण गरिएको हो ।' उनका अनुसार यो बागमती प्रदेशको सबैभन्दा अग्लो ढुंगाको बुद्ध मूर्ति हो । धार्मिक महत्वको मूर्ति अनावरण हुँदा वडा नम्बर १८ गुम्बाडाँडामा धार्मिक पर्यटन बढ्ने वडा अध्यक्ष अनिल बानियाँले बताए ।"
"पल शाह प्रकरणमा पीडितले बयान फेर्दा खुसी भइन् पूजा शर्मा, पुरुषार्थको विजय भएको मोहनाको टिप्पणी","काठमाडौं : अधिकारकर्मी मोहना अन्सारीले पल शाह प्रकरणमा पुरुषार्थको विजयी भएको टिप्पणी गरेकी छन्। जिल्ला अदालत तनहुँमा आइतबार पीडित भनिएकी नाबालिगले बयान फेरेपछि उनले त्यसको आफू साक्षी भएको टिप्पणी गरेकी हुन्। 'पुरुषार्थको विजय कसरी हुन्छ। आज साक्षी भइयो,' पीडित नाबालिगको पक्षमा वकालतसमेत गरेकी अन्सारीले सामाजिक सञ्जालमा लेखेकी छन्। अन्सारीले दुःख मनाइरहँदा अभिनेत्री पूजा शर्माले भने खुसी व्यक्त गरेकी छन्। ब्यान फेरेको समाचारहरु आउन थालेपछि उनले भगवानलाई धन्यवाद दिएकी हुन्। 'म यस्तो गीत गाउँछु २'मा पूजा र पलले अभिनय गरेका छन्। फिल्म प्रदर्शन हुनुअघि पल शाह प्रहरी हिरासतमा पुगेपछि उनी दुखि हुँदै आएकी थिइन्। उनले सार्वजनिकरुपमै आफ्नो फिल्मलाई असर गर्नेगरी पललाई हिरासत लिएको अभिव्यक्ति दिएकी थिइन्।"
२० हजार घुससहित एकजना पक्राउ,काठमाडौं : अख्तियार दुरुपयोग अनुसन्धानले एक जना सरकारी कर्मचारीलाई नियन्त्रणमा लिएको छ। मालपोत कार्यालय टोखाको मुद्दा फाँटमा कार्यरत खरिदार विनोद तिवारीलाई जग्गा नामसारी दर्ता गरी जग्गा धनी प्रमाण पूर्जा बनाउने काममा सहजीकरण गरिदिने भन्दै सेवाग्राहीसँग २० हजार रुपैयाँ घुससहित पक्राउ गरेको अख्तियार दुरुपयोग अनुसन्धान आयोगको कार्यालयले जनाएको छ।
पोखरा महानगर : मेयर बन्न कांग्रेसभित्र १८ पुगे आकाङ्क्षी,"पोखरा : पोखरा महानगरपालिकामा नेपाली कांग्रेसबाट मेयरको उम्मेदवार बन्न १८ जना इच्छुक देखिएका छन्। उक्त पार्टीको महानगर समितिका सचिव गणेशबहादुर थापाका अनुसार पार्टीले निकालेको सूचनाका आधारमा १२ जनाले आकांक्षा प्रकट गरेका छन्। महानगर समितिले ४ गते ४ बजेभित्र तोकिएको ढाँचामा पार्टीभित्र उम्मेदवारी दर्ताका लागि आइतबार सूचना निकालेका थियो। पार्टी नगर समिति सचिवालयमा आइतबार १८ जनाले तोकिएको ढाँचामा उम्मेदवारी दिएका हुन्। जिल्ला पार्टी सभापति किशोरदत्त बराल, प्रदेशका मन्त्री बिन्दुकुमार थापा, पूर्व जिल्ला सभापति कृष्णबहादुर केसी, पूर्व जिल्ला सचिव सुदीपमोहन भट्टराई, नेतृ सरस्वती गुरुङ, कोपिला रानाभाट, पूर्व सचिव बाबुराम आचार्य, विश्वशंकर पालिखे, गणेशबहादुर भट्टराई, किरण केसी, निर्मलप्रसाद कर्माचार्य, नन्दप्रसाद तिवारी, गंगाधर पराजुली, वीरेन्द्रनारायण बिजुक्छे, ऋषि काफ्ले, बाबुराम गिरी, विश्व घिमिरे र परमेश्वर पोखरेलले तोकिएको ढाँचामा पार्टीभित्र उम्मेदवारी दर्ता गराएको जानकारी कांग्रेस पोखरा महानगर समितिका सचिव थापाले जानकारी दिए। मेयरमा आकांक्षा राखेकामध्ये बिन्दुकुमार थापा अहिले गण्डकी प्रदेश सरकारमा कानुन मन्त्री छन्। उनकी भाइबुहारी मिलन थापाले उपमेयरका लागि आकांक्षा देखाएकी छन्। जिल्ला पार्टी सभापतिदेखि पूर्वसभापतिहरु हुँदै व्यवसायी पनि मेयरका आकांक्षी देखिएका छन्। उपमेयरमा लक्ष्मी पाण्डे, माया बराल क्षेत्री, रंगीला आचार्य, टीका गुरुङ, दीपक महत, मिलन थापा, चिनु गुरुङ, गोविन्द नेपाली, शिव केसी र आनन्दी राणा कार्कीले आकांक्षा देखाएका छन्। सत्ता गठबन्धनले कास्कीका पालिकाहरुमा उम्मेदवारको भागबन्डा मिलाउन आइतबारै बैठक डाकेको छ। कांग्रेसले पोखरा महानगरसहित सबै ५ पालिकाहरुमा प्रमुख पदमा आफ्ना उम्मेदवार हुनुपर्ने अडान राखेको छ। कांग्रेस नगर समितिले मेयर, उपमेयरमा आकांक्षा राखेकाहरुबाट नाम दर्ताका क्रममा स्वेच्छिक रुपमा पार्टीलाई आर्थिक सहयोगको अपिल गरेको थियो। कतिपयले कत्ति पनि आर्थिक सहयोग नगरेको र कतिपयले ४५ हजार रुपैयाँसम्म नगद आर्थिक सहयोग उम्मेदवारी दर्ताका क्रममा गरेको समिति सचिव थापाले जानकारी दिए। त्यस क्रममा पार्टीलाई झन्डै ९ लाख रुपैयाँ सहयोग जम्मा भएको उनले जानकारी दिए। कांग्रेस नेतृत्वको सत्ता गठबन्धनले पोखरासहित देशका सबै ६ महानगरमा मिलीजुली उम्मेदवारी दर्ता गराउने भनेको छ। कास्की कांग्रेसले भने पोखराको मेयरसहित कास्कीका सबै पालिकामा प्रमुखको उम्मेदवार कांग्रेसबाटै हुनुपर्ने अडान राखेको छ। हालै सोही अडानसहित कास्की कांग्रेस टोली पार्टी सभापति शेरबहादुर देउवा भेट्न काठमाडौं गएको थियो। त्यति बेला देउवाले गठबन्धनलाई नबिच्क्याउन भनेका थिए। कांग्रेस कास्कीले पोखराको मेयरमा गठबन्धनका साझेदार दलबाट उम्मेदवार बने चुनाव जित्न कठिन हुने बताउँदै आएको छ।"
"सबैका गुरु मण्डल सर, तीस वर्षदेखि एउटै श्रेणीमा","जाजरकोट : जाजरकोटमा मण्डल सर भन्ने वित्तिकै जो कोहीले पनि असल र इमान्दार शिक्षकको रुपमा चिन्ने गर्छन् उनलाई । गणित, विज्ञान र ऐच्छिक गणितमा अब्बल दक्षता राख्ने मण्डल सर आदर्श शिक्षकको रुपमा स्थापित छन् । सप्तरी जिल्ला तिरहुत गाउँपालिका ५ निवासी सत्यनारायण मण्डल त्रिभुवन मावि खलंगाका गणितविज्ञान शिक्षक हुन् । २०४८ साल भदौ २ गते अस्थायी नियुक्ति लिएर शिक्षण थालेका मण्डल अहिलेसम्म निरन्तर सेवामा छन् । २०५२ सालको शिक्षक सेवा आयोगको परीक्षाबाट २०६० साल मंसिर ७ गते स्थायी नियुक्ति लिएका मावि तृतीय श्रेणीका उनी अहिलेसम्म पनि सोही श्रेणीमा कार्यरत छन् । धेरैलाई शिक्षा दिए । धेरैको गणित र विज्ञान पढ्ने आधार बनाइदिए । डाक्टर, इन्जिनियर, प्रशासकलगायतका उच्च पदमा पुग्ने आधार बनाइदिए तर आफू भने मैनबत्तीजस्तै जलिरहे । जुन पद र श्रेणीमा उनले सुरु नियुक्ति लिएका थिए ३० वर्षअघि अहिले पनि उही पद र श्रेणीमै काम गर्न बाध्य छन् । २०५२ सालको शिक्षक सेवा आयोगको परीक्षाबाट २०६० साल मंसिर ७ गते स्थायी नियुक्ति लिएका मावि तृतीय श्रेणीका उनी अहिलेसम्म पनि सोही श्रेणीमा कार्यरत छन् । काममा जुन उत्साह र जोस थियो त्यो विस्तारै निराशामा परिणत हुन थालेको उनले बताए। उर्जाशिल समय सबै जाजरकोटमै बित्यो अब यहीबाट रिटायर्ड हुने हो ,उनले भने, ' मेरो पेशाबाट सन्तुष्ट छु । धेरै विद्यार्थी र अभिभावकबाट गहिरो माया र श्रद्धा पाएको छु तर बढुवामा भने म निकै अन्यायमा परेँ ।' उनले भारतको विहारस्थित जगदिश नन्दन कालेज मधुवनीबाट प्रथम श्रेणीमा बीएस्सी उर्त्तिण गरेका हुन् । पूर्वी तराईमा जन्मेर,त्यही शिक्षा दिक्षा लिएर हुर्केको मधेसी समुदायको मान्छे अति विकट दुर्गम जाजरकोटमा पहिलो पटक आउँदा छुट्टै संसारमा पुगेको अनुभूति भएको बताउँछन्। सुर्खेतको बोटेचौरबाट पैदल हिँडेर जाजरकोट पुग्नु पथ्र्यो । करिब दुई दिन पैदल हिँडेर जाजरकोट खलंगा पुग्थे । त्यतिबेला धेरै दुःख थियो,' उनले भने, 'मैले ९ र १० कक्षामा अनिवार्य विज्ञान र ऐच्छिक गणित निरन्तर रुपमा अध्यापन गराइरहेको छु । त्यसका साथै केही वर्ष ११ र १२ कक्षा र क्याम्पसमा मेजर गणित, अर्थशास्त्र , विज्ञान शिक्षणलगायतका विषयको अध्यापन गराएँ । माध्यामिक र आधारभूत तहका विज्ञान र गणित विषयका दर्जनौं तालिम र प्रशिक्षक प्रशिक्षण तालिमहरु लिए । धेरै शिक्षकहरुलाई प्रशिक्षण पनि गराएँ ।' वषौंदेखि नपढाएर तत्कालिन जिल्ला शिक्षा कार्यालय वरिपरि घुम्ने स्रोत व्यक्ति बढुवा हुने तर वर्षौंदेखि फिल्डमा खटिने शिक्षक उपेक्षित भएपछि उनले तत्कालिन क्षेत्रीय शिक्षा निर्देशनालयमा उजुरी समेत दिए । यद्यपी, बढुवामा भने उनलाई ठूलै झड्का लाग्यो । जबकी उनी भन्दा नौ जना जुनियर शिक्षक द्वितीय श्रेणीमा बढुवा भए तर उनी तृतीयबाट माथि उक्लन सकेनन् । २०६६ सालमा कार्यसम्पादन मुल्याकंनबाट हुने बढुवामा जम्मै स्रोत व्यक्तिहरु बढुवा भए । वषौंदेखि नपढाएर तत्कालिन जिल्ला शिक्षा कार्यालय वरिपरि घुम्ने स्रोत व्यक्ति बढुवा हुने तर वर्षौंदेखि फिल्डमा खटिने शिक्षक उपेक्षित भएपछि उनले तत्कालिन क्षेत्रीय शिक्षा निर्देशनालयमा उजुरी समेत दिए । उजुरीमाथि छानविन नहुँदै आफूले पेश गरेको कासमु फायल नै गायब भएको उनको गुनासो छ । 'फायल गायब मात्र गरिएन जिल्ला शिक्षा कार्यालयको दर्ता रजिष्टर नै नक्कली बनाएर कासमु फारम नै नभरेको देखाइयो । जबकि मैले प्रत्येक वर्ष प्रधानाध्यापकसँग प्रमाणित गराएर कासमु पेश गरेको थिए । यो कुराले मलाई साह्रै तनाब दियो,' उनले भने, 'अस्थायीसहित सेवा गर्न थालेको ३० वर्ष पुगिसक्यो । स्थायी भएकै १८ वर्ष भइसक्यो । मैले बढुवामा अवसर पाउन सकिनँ । जाजरकोटबाट धेरै सिक्ने र सिकाउने अवसर पाएँ । तर मेरो वृत्ति विकास हुन सकेन यही कुराले मात्र पिरोल्ने गर्छ ।' 'बढुवामा बदमासी भयो । निश्पक्षता भएन । चौथो तहमा नाम निकालेका मैले पढाएका विद्यार्थी अहिले सातौं तहमा पुगिसके । छैठौं तहमा प्रवेश गरेको मान्छे १० औं तहमा पुगिसक्छ । म भने वर्षौं घोटिएर पनि उही पदमा काम गर्न बाध्य छु । शिक्षा क्षेत्रमा दक्ष जनशक्ति भित्र्याउने हो भने शिक्षकहरुलाई पनि अन्य सेवा र क्षेत्र सरह वृत्ति विकासको अवसर दिनुपर्छ,'उनले भने।"
१२ संक्रमित थपिदा ३६ जना कोरोनामुक्त,काठमाडौं : पछिल्लो २४ घन्टामा थप १२ जनामा कोरोना संक्रमण देखिएको छ। ३४८९ नमूनाको परीक्षण गर्दा १२ नमूनाको रिपोर्ट पोजेटिभ आएको स्वास्थ्य तथा जनसंख्या मन्त्रालयले जनाएको छ। सोही समयमा ३६ जना कोरोनामुक्त भएको मन्त्रालयले जनाएको छ। निको हुने दर ९८७ प्रतिशत हो। हाल कोरोना सक्रिय संक्रमितको संख्या ३७५ जना रहेका छन्। पछिल्लो २४ घन्टामा ६७५८ जनाले कोरोनाविरुद्धको खोप लगाएका छन्। मन्त्रालयका अनुसार १०६ जना क्वारेन्टाइनमा रहेका छन्।
"बझाङ जीप दुर्घटना : चालकको इच्छाविपरीत हिँड्दा कांग्रेस सभापतिको परिवारै दुर्घटनामा पर्यो, छोरा गुमाए","बझाङ : चालक रातिको समयमा धनगढी जान मानिरहेका थिएनन्। तर नेपाली कांग्रेस बझाङ जिल्ला सभापति खडक बोहराले कान्छी बुहारीको माइती घरमा विवाह भ्याउनुपर्ने हतारोका बीच चालकलाई दबाब दिएर शनिबार राति परिवारै लिएर धनगढीका लागि हिँडे। चालकलाई राति निन्द्रा लाग्ने हुँदा जाँदिन भनेका थिए। आइतबारको विवाह भ्याउनुपर्ने हुँदा हिड्नुपरेको रहेछ। हाम्रो अनुसन्धानले यही देखायो, जिल्ला प्रहरी प्रमुख डीएसपी ज्ञानबहादुर विष्टले भने। सुर्माबाटै विवाहका लागि भनेर सभापति खडक बोहरा, उनका जेठा छोरा मृतक विनोद बोहरा (असिम), कान्छा छोरा पारस बोहरा, कान्छी बुहारी अन्जु बोहरा र चालकका परिवार सिन्कीदेवी बोहरा, रतना बोहरा, स्थानीय कलक बोहरा, जयपृथ्वी नगरपालिका वडा नम्बर११ का भोजीदेवी, जीप चालक गोकुल बोहरा धनगढीतर्फ हिँडेका थिए। सडक सहज भए पनि चालकलाई निन्द्राले समातेकाले जीप दुर्घटना भएको हुनसक्ने डीएसपी विष्टले बताए। शनिबार राति करिब १२:४० बजे सुपप्र ०१००१ च ००९५ नम्बरको जीप वित्थडचिर गाउँपालिका ४ देउलेख बजार नजिकै दुर्घटनामा परेको हो। दुर्घटनामा सभापति बोहराकी बुहारी १९ वर्षीया अन्जु बोहरा घाइते गम्भीर घाइते भएकी छन् भने पारसबहादुर बोहरा, सुर्मा गाउँपालिका वडानम्बर२ का ४० वर्षीया सिन्कीदेवी बोहरा, ५८ वर्षीया कलकबहादुर बोहरा, ४० वर्षीया रतना बोहरा, जयपृथ्वी नगरपालिका वडा नम्बर११ का १०१ वर्षीया भोजीदेवी, जीप चालक २२ वर्षीया गोकुल बोहरा सामान्य घाइते भएका प्रहरीले जनाएको छ। घाइतेहरुको देउलेख प्राथमिक स्वास्थ्य केन्द्रमा प्राथमिक उपचारपछि धनगढी रेफर गरिएको छ भने सभापति बोहरालाई जिल्ला अस्पताल सिमखेतमा राखेर उपचार भइरहेको छ।"
वालिङ्मा कोशेली घर संचालनमा,"स्याङ्जा : वालिङ् नगरपालिकाले कोशेली घर सञ्चालनमा ल्याएको छ। स्थानीय उत्पादनको संवर्द्धन र बजारीकरण गर्ने उदेश्यले नगरपालिकाले कोसेली घर सञ्चालनमा ल्याएको जनाएको छ। नगरपालिकाको कार्यालय परिसरभित्र घर निर्माण गरिएको छ। कोशेली घरमा नगरका १४ वटै वडाका स्थानीय उत्पादनलाई प्राथमिकताका साथ राखिएको नगरप्रमुख दिलिपप्रताप खाँणले जानकारी दिए। यहाँ हातले बुनेका स्वीटरलगायत, तानमा निर्मित कपडा, सिलाइएका कपडाहरु, चुरापोते लगायतका श्रृंगारिक गरगहना, गुडियालगायत विभिन्न प्रकारका दैनिक उपयोगी तथा सजावटका सामाग्री राखिएका छन्। खाद्य तथा तरकारी र मासुजन्य उत्पादनको ब्यवस्थापन भने वालिङ प्रोडक्ट होल्डिङ बहुउद्देश्यीय सहकारी संस्थाले गर्दै आएको छ। स्थानीयले सामूहिक वा ब्यक्तिगतरुपमा स्थानीय स्रोत र साधनको प्रयोगगरी उत्पादित सामाग्री यहाँ राखेर बिक्री बितरण गर्न सक्नेछन्। पालिकाले पनि उद्यमशीलतालाई प्रवर्द्धन गर्ने आवश्यकता अनुरुपका तालिम तथा आर्थिक सहयोग गर्दे आएको जनाएको छ। अधिकांश शिसाको प्रयोगबाट बनाईएका कोसेली घरमा राखिएका ती सामाग्रीमा उत्पादन गर्ने ब्यक्तिको नाम, सम्पर्क नं र वस्तुको मुल्यसूचिसमेत उल्लेख गरिएको छ। कोशेली घरमा स्वस्तिका बैद्धिक हस्तकला उद्योगकी सञ्चालक दुर्गा न्यौपानले समन्वय गर्दे आएकी छन्। उनले भनिन्, कोशेली घर स्थापना हुदाँ आफूजस्तै धेरै हस्तकला ब्यवसायीमा नयाँ जोश, जाँगर र आशा पलाएको छ। आउदा दिनहरु हाम्रा लागि सुखद हुनेछन्। यहाँ राखिएका सामग्रीहरुको अध्ययन अवलोकन गर्ने र देखासिखी गर्नेहरुका संख्या दिनप्रतिदिन बढेको छ। अवलोकनकर्ताले मन परेका सामग्रीहरु किन्न सक्ने र उद्यमीले उत्पादित सामाग्री यहाँ राखेर बिक्री गर्न सकिने पालिकाले जनाएको छ।"
गभर्नर अधिकारीमाथिको कारबाही फिर्ताको माग गर्दै राष्ट्र बैंकका कर्मचारी आन्दोलित,"काठमाडौं : नेपाल राष्ट्र बैंकका गभर्नर महाप्रसाद अधिकारीमाथिको कारबाही फिर्ता लिन माग गर्दै नेपाल राष्ट्र बैंकका कर्मचारी आन्दोलित भएका छन्। अधिकारीलाई गरेको निलम्बनको विरोधस्वरुप नेपाल राष्ट्र बैंक संघमा आवद्ध कर्मचारीले आइतबार केन्द्रीय कार्यालय परिसरमा कालो ब्यानर झुण्ड्याएका छन्। चैत्र २५ गतेको मन्त्रिपरिषद बैठकले गभर्नर अधिकारीलाई निलम्बन गर्ने निर्णय गरेको थियो। 'केन्द्रीय बैंकको स्वायत्तता माथिको नाङ्गो हस्तक्षेप बन्द गर, निराधार तथा कपोलकल्पित आरोपमा गभर्नर महाप्रसाद अधिकारीमाथि सुरु गरिएको कारबाही प्रक्रिया अबिलम्बन फिर्ता गर, र संकटोन्मुख राष्ट्रिय अर्थतन्त्रको उद्दारका लागि तत्काल विशेष नीतिको तर्जुमा गरी कार्यान्वयन गर', भन्नेजस्ता नाराहरु लेखिएको कालो ब्यानर कार्यालयको अगाडि झुन्ड्याइएको छ। संघका केन्द्रीय अध्यक्ष रुद्रप्रसाद तिम्सिनाले जब जब राज्य संचालनहरु वित्तीय प्रणालीको दुरुपयोग गरी गलत क्रियाकलापमा लिप्त भइ वित्तीय माफियाहरुको चंगुलनमा फस्ने गर्छन् तब तब नेपाल राष्ट्र बैंकको नेतृत्वमाथि आक्रमण हुने गरेको बताए। हालको गभर्नर माथिको आक्रमण नयाँ नभइ यो भन्दा अगाडि पनि नेपाल राष्ट्र बैंकको नेतृत्वमाथि आक्रमण हुने गरेको बताउँदै अध्यक्ष तिम्सिनाले केन्द्रीय बैंकको नेतृत्वमाथि हुने गरेका आक्रमणमाथि कर्मचारी संघ केन्द्रीय बैंकको स्वायत्तताको रक्षाका लागि विरोधमा उत्रिदै आएको समेत बताए। यसअघि पनि केन्द्रीय बैंकका गभर्नरहरु कल्याण विक्रम अधिकारी, तिलक बहादुर रावल र विजयनाथ भट्टराई निलम्बनमा परेका थिए।"
आईपीएल : आज दुई खेल हुँदै,काठमाडौं : इन्डियन प्रिमियर लिग(आईपीएल) अन्तर्गत आज दुई खेल हुँदैछन्। आज हुने पहिलो खेल पन्जाब किंग्स र सनराईजर्स हैदरावादबीच दिउँसो ३: ४५ बजेदेखि मुम्बईस्थित डा डिवाई पटाली स्पोर्टस एकेडेमीमा हुनेछ। यस्तै दोस्रो खेल चेन्नई सुपर किंग्स र गुजरात टाइट्नसबीच साँझ ७:४५ बजेदेखि महाराष्ट्र क्रिकेट एकेडेमीमा हुनेछ। पन्जाब ५ खेलमा ३ खेल जित्दै तालिकाको ५औं स्थानमा रहेको छ भने हैदरावादपनि ५ खेलमा ३ खेल जित्दै तालिकाको ७औं स्थानमा रहेको छ। यस्तै चेन्नई ५ खेलमा १ खेल जित्दै तालिकाको ९ औं स्थानमा रहेको छ भने गुजरात ५ खेलमा ४ खेल जित्दै तालिकाको शिर्ष स्थानमा रहेको छ।
"महानगर र उपमहानगरको विषयमा कार्यदल पनि अनिर्णित, भोलिमात्र टुंगो लाग्ने","काठमाडौं : आसन्न स्थानीय तह निर्वाचनमा गठबन्धन गर्ने विषयमा बनाइएको निर्वाचन तयारी तथा अनुगमन समिति (कार्यदल)को बैठक बालुवाटारमा जारी छ। बैठकले कुन स्थानीय तहमा कुन पार्टीले उम्मेदवार उठाउने विषयमा गम्भीर छलफल भइरहेको बताइएको छ। सरकारका प्रवक्तासमेत रहेका सञ्चार तथा सूचना प्रविधिमन्त्री ज्ञानेन्द्रबहादुर कार्कीले शीर्ष नेताहरुबीच सम्वाद जारी रहेको बताए। बालुवाटारमा सञ्चारकर्मीसँग कुरा गर्दै उनले सबै कुरा आजै टुंगो नलाग्ने बताए। 'कुन पालिकामा कुन पार्टीको उम्मेदवार उठाउने र त्यसलाई निर्वाचित गराउन कसरी व्यवस्थित गर्ने भन्ने विषयमा कुराकानी भइरहेको छ। छलफलले आजै मूर्त रुप दिँदैन। भोलिसम्म लम्बिन्छ,' उनले भने। आज विहान बसेको शीर्ष नेताहरुको बैठकले पनि महानगर र उपमहानगरपालिकाको टुंगो लगाउन सकेनन्। बालुवाटारमा विहान बसेको बैठकले भोलिसम्म देशभरका महानगर र उपमहानगरमा उम्मेदवार टुंगो लगाउने सहमति गरेको थियो। सत्ता साझेदार दलहरुले वैशाख ५ गतेसम्म आफ्ना पार्टीका तर्फबाट प्रतिवेदन माग गरेका छन्। सोही प्रतिवेदनको आधारमा उम्मेदवार चयन गर्ने नेताहरुले सहमति गरेको बताइएको छ।"
दक्षिण कोरियामा एकैदिन थपिए ९३ हजार कोराना सङ्क्रमित,सिन्ह्वा : दक्षिण कोरियामा २४ घण्टाको अवधिमा ९३ हजार नयाँ कोभिड१९ संक्रमित थपिएका छन्। शनिबार मध्यरातसम्म ९३ हजार नयाँ कोभिड१९ सङ्क्रमति भेटिएको स्वास्थ्य अधिकारीले बताएका छन्। नयाँ थपिएका सहित कूल संक्रमितको संख्या १ करोड ६३ लाख ५ हजार ७५२ पुगेको हो। दक्षिण कोरियामा अघिल्लो दिन एक लाख ७ हजार ९१६ जनामा कोरोना सङ्क्रमण देखिएको रोग नियन्त्रण तथा रोकथाम एजेन्सी (केडिसिए) ले जनाएको छ। यहाँ एक हप्ताअघि एकै दिनमा एक लाख ६४ हजार ४५६ जनामा कोरोना सङ्क्रमण देखिएको थियो। यहाँ कोरोना सङ्क्रमण घट्ने क्रममा रहेको सरकारी अधिकारीहरुले जानकारी दिएका छन् । गत २४ घण्टामा अर्थात् शनिबार मध्यरातिसम्म कोरोना सङ्क्रमणको कारण २०३ जनाको मृत्यु पुष्टि भएसँगै कूल मृतकको संख्या २१ हजार ९२ पुगेको अधिकारीहरुले जानकारी दिएका छन् । खोपको दुई मात्रा लगाउने व्यक्तिको संख्या चार करोड ४५ लाख २६ हजार ४७१ पुगेको जनाइएको छ । यो संख्या दक्षिण कोरियाको कूल जनसंख्याको ८६८ प्रतिशत हो।
नौलिस्ने खोलामा ३५० मिटर लामो पुल निर्माण,"बेनी : म्याग्दीको मालिका र धवलागिरी गाउँपालिकाको सिमानास्थित नौलिस्ने खोलामा ३५० मिटर लामो झोलुङ्गे पुल निर्माण भएपछि ४५ मिनेटको बाटो पाँच मिनेटमा छोटिएको छ। संघीय सरकार अन्तरगतको ससपेन्सन ब्रिज डिभिजन कार्यालय काठमाडौंले मालिका गाउँपालिका७ बिमवाङको पाल्तुङ र धवलागिरी गाउँपालिका६ मराङको रिख जोड्ने झोलुङ्गे पुल निर्माण गरेको हो। बिमवाङका बासिन्दा माइकल जुग्जालीले पुल बनेपछि ४५ मिनेट लाग्ने बाटो पाँच मिनेटमा छोटिएको बताए। बिमवाङदेखि रिख पुग्न भिर, खोल्सा र जंगलमा करिक एक घण्टा उकालो र ओरालो पैदलयात्रा गर्नुपर्ने थियो, उनले भने पुल बनेपछि पाँच मिनेटमै पुग्न सकिने भएको छ। यो पुलबाट मालिका, धवलागिरी र रघुगंगा गाउँपालिकाका बासिन्दालाई सुविधा पुगेको छ। घुमाउरो बाटोमा जोखिम मोलेर यात्रा गर्नुपर्ने बाध्यता हटेको छ। बिम, मराङ, मल्कवाङ र कुइने मंगलेका करिब एक हजार पाँच सय घरधुरी लाभान्वित भएका छन्। सहज र सुरक्षितरुपमा यात्रा गर्न पाएको धवलागिरी६ आरवाङको प्रगति युवा क्लवका अध्यक्ष चक्र पुनले बताए। म्याग्दीको नौलिस्नेखोलामा ३५० मिटर र कास्कीको अन्नपूर्ण गाउँपालिकाको पहिरेखोलामा १२३ मिटर लामो झोलुङ्गे पुल निर्माण गर्न उमाथानीहिमशिखर जेभीले बिस २०७७ असारमा दुई करोड ५८ लाख रुपैयाँमा ठेक्का सम्झौता गरेको थियो। निर्माण कम्पनीका प्राविधिक बिष्णु बुढामगरले निर्माण सकिएको पुलको प्राबिधिक नापजाँच गरी प्रयोगका लागि खुला गरिएको बताए। उनका अनुसार यो पुलमा एक पटकमा ७५५ जना मानिस आवतजावत गर्न सक्ने क्षमता रहेको छ। पुलको उचाई करिब १५० मिटर छ। आवतजावत सहज हुनुका साथै यो पुल पर्यटकीय हिसाबले सम्भावना पनि रहेको धवलागिरी गाउँपालिका६ मराङका वडा अध्यक्ष राजाराम सुवेदीले बताए। पुलतर्ने क्रममा रिख र बिमवाङको फेदीमा रहेका झरनाहरुको अवलोकन गर्न सकिन्छ। साहासिक खेल बञ्जिजम्प सञ्चालन गर्नका लागि पनि सम्भावना छ। लामो र अग्लो पुल अवलोकन गर्न आउने पर्यटकहरुका कारण बिमवाङ र रिखमा चहलपहल तथा ब्यापार व्यवसाय बढ्ने अपेक्षा गरिएको छ। यो पुल भएर प्रसिद्ध धार्मिकस्थल मालिका धुरीमा पूजाआजा, दर्शन र अवलोकन गर्न जाने पर्यटकहरुलाईसमेत सुविधा पुग्ने मालिका गाउँपालिका७ का वडा अध्यक्ष रेशम जुग्जालीले बताए।"
सुनचाँदी आपूर्तिको वैकल्पिक व्यवस्था मिलाउन तीन महासंघको आग्रह,"काठमाडौं : सुनचाँदीको आपूर्ति व्यवस्था ठप्प भएपछि आपूर्तिको वैकल्पिक व्यवस्था मिलाउन सुनचाँदी क्षेत्रका तीन महासंघले सरकारसँग सामूहिक रुपमा आग्रह गर्ने निर्णय गरेका छन्। नेपाल सुनचाँदी व्यवसायी महासंघको आयोजनामा आइतबार बसेको तीन महासंघको संयुक्त बैठकले आपूर्तिको वैकल्पिक व्यवस्था अवलम्बन गर्न सरकारसँग आग्रह गर्ने निर्णय गरेको हो। अत्यावश्यक वस्तुबाहेक अन्य वस्तुको एलसी नखोल्ने बैंकहरुको गत सताको निर्णयसँगै बजारमा सुनचाँदीको आपूर्ति ठप्प भएको छ। आपूर्ति ठप्प हुँदा यस क्षेत्रमा आबद्ध हजारौं व्यवसायी तथा लाखौं कालिगढको रोजीरोटी नै संकटमा पर्नसक्ने तथा आम उपभोक्ताको अधिकार कुण्ठित हुन जाने भन्दै तीन महासंघले त्यो अवस्था आउन नदिन आपूर्तिको अन्य विकल्प खोज्न सरकारसँग आग्रह गरेका हुन्। नेपाल सुनचाँदी व्यवसायी महासंघका अध्यक्ष माणिकरत्न शाक्यले विदेशी मुद्राको संचिती घटेको अहिलेको अवस्थामा बैंकहरुबाट ल्याइने सुनको आपूर्ति रोकिए पनि बजारलाई सूचारु राख्न वैकल्पिक व्यवस्था अलवम्बन गर्नुपर्ने खाँचो औंल्याए। विदेशी मुद्रा सञ्चितिमा प्रभाव नपर्नेगरी आन्तरिक स्रोत र अन्य वैकल्पिक व्यवस्था अवलम्बन गरी अहिलेको गर्जो टार्न सकिने उनको भनाइ छ। नेपाल सुनचाँदी रत्न तथा आभूषण व्यवसायी महासंघका अध्यक्ष सुरेशमान श्रेष्ठले पनि सरकार, सुनचाँदी व्यवसायी र आम उपभोक्ता सबैलाई सहज हुनेगरी आपूर्तिको विकल्प खोजिनु पर्ने बताए। यस्तै नेपाल हस्तकला व्यवसायी महासंघका अध्यक्ष प्रचण्ड शाक्यले पनि कच्चा पदार्थको आपूर्ति रोकिँदा चौतर्फी समस्या आएको भन्दै त्यसको निराकरणका लागि तीनैवटा संस्था संयुक्त रुपमा लागि पर्नुपर्ने खाँचो औंल्याए। सुनचाँदी क्षेत्रमा काम गर्दै आएको तीनैवटा छाता संस्थाको तर्फबाट एउटा साझा संयन्त्र बनाएर समस्या समाधानका लागि अगाडि बढ्ने सहमति भएको नेपाल सुनचाँदी व्यवसायी महासंघका वरिष्ठ उपाध्यक्ष अर्जुन रसाइलीले बताए। नेपाल सुनचाँदी व्यवसायी महासंघ, नेपाल सुनचाँदी रत्न तथा आभूषण व्यवसायी महासंघ र नेपाल हस्तकला व्यवसायी महासंघक सु्नचाँदीको क्षेत्रमा काम गर्ने छाता संस्था हुन्।"
आफ्नै गाउँजान भारतको अनुमति पर्खिदैं नेपाली,"दार्चुला : सदरमुकाम खलङ्गामा गर्मी बढेसँगै व्यासी सौका समुदाय कुञ्चा सर्ने तयारीमा जुटेका छन्। छ महिना सदरमुकाम खलङ्गा र छ महिना व्यासको छाङ्गरु र तिङ्करमा बसोबास गर्ने व्यासी यही वैशाख दोस्रो साता कुञ्चा सर्ने तयारीमा छन्। कुञ्चा व्यासी सौका समुदायको भाषा हो। यसलाई नेपालीमा बसाइँसराइ सर्नु भनिन्छ। व्यास गाउँपालिका१ को छाङ्गरु र तिङ्करका स्थानीय हरेक वर्ष वैशाख दोस्रो साता खलङ्गाबाट बसाइँ सर्ने गर्छन्। अहिले उनीहरुले गाउँ जानका लागि अहिले बहुयात्रा अनुमतिपत्र बनाइरहेका छन्। अनुमति बनाउन जिल्ला समन्वय समिति, सीमा प्रशासन कार्यालयको सिफारिसमा भारतीय एसडिएम कार्यालयले अनुमति जारी गर्छ। यस पटक छाङ्गरु र तिङ्करका स्थानीय वैशाख १३, १४ र १५ गते बसाइँ सर्ने तयारी गरिएको व्यास१ का वडाध्यक्ष अशोकसिंह बोहराले बताए। भारतीय प्रशासनको समन्वयमा कुञ्चा सर्ने मिति तय गरिएको छ। भारतले अहिले धारचुला हुँदै कालापानीसम्मको सडकखण्ड स्तरोन्नतिको काम सँगै अघि बढाएका कारण पशुचौपायालाई समस्या हुन नदिन मिति तय गरिएको बोहराले बताए। अहिले छाङ्गरु र तिङ्करका अधिकांशले अनुमतिपत्रको सिफारिस लिएका छन्। जिल्ला समन्वय समितिका अनुसार ७५० जनाले अनुमतिका लागि सिफारिस लिएका छन्। शुक्रबारसम्म सीमा प्रशासन कार्यालयले साढे ५०० बढी अनुमतिको सिफारिस पठाएको नायब सुब्बा मानबहादुर खडायतले बताए। गाउँमा गएर खेतीपाती लगाउनुपर्ने समय भएका कारण बसाइँ सर्ने तयारीमा व्यासी जुटेका छन्। गाउँमा गएर उनीहरुले आलु, फापर, कोदो, जौ, मूला तरकारीलगायत बाली लगाउनुपर्ने हुन्छ, स्थानीय वीरेन्द्र तिङ्करीले भने, खेतीपाती लगाएर स्थानीय फेरि यार्सागुम्बा सङ्कलनमा जाने गर्छन्, हाम्रा पशुचौपाया चिसोमा बस्ने गर्छन्, अहिले यता गर्मी बढेको छ। चिसोमै बस्ने चौरी झुपा, घोडा, खच्चड, गाई तथा भेडाबाख्रा व्यासीले आफूसँगै गाउँ लिने गर्छन्। छाङ्गरु र तिङ्करका १६० परिवार हरेक वर्ष कुञ्चा सर्ने गरेका छन्। सदरमुकाम खलङ्गाबाट पाँच दिन लगाएर मात्रै व्यासको छाङ्गरु तिङ्कर पशुचौपायासहित पुगिन्छ। विगतदेखि नै यहाँका नागरिकले भारतीय भूमिको प्रयोग गर्दै बसाइँ सर्नुपर्ने बाध्यता छ। भारतीय अनुमतिले मात्रै गाउँ पुगिन्छ आफ्नै गाउँ जान भारतीय अनुमति र भारतीय भूमि प्रयोग गर्नुपर्छ, भारतले अनुमति र बाटो नदिने हो भने गाउँ पुग्नै सकिँदैन, गाउँ जानसमेत परनिर्भर हामी कसरी राज्यको अनूभूति गरौँ, व्यास१ तिङ्करका अगुवा महिला यशोदा तिङ्करीले भने। देशको सबैभन्दा चर्चा पाइरहने ठाउँ, राजनीतिकरुपमा झनै मुद्दा बनिरहने व्यास१ का छाङ्गरु र तिङ्कर गाउँ पुग्न नेपालतिर बाटो छैन। मान्छे पैदल हिँड्नसमेत बाटो नभएपछि यहाँका दुई गाउँका नागरिक भारतीय बाटोमा निर्भर छन्। यहाँका दुई गाउँका नागरिक छ महिना छाङ्गरु र तिङ्कर तथा छ महिना सदरमुकाम खलङ्गा बसोबास गर्छन्। जाडो छल्न सदरमुकाम खलङ्गा झरेका व्यासी सौका समुदाय वैशाख दोस्रो साता गर्मी छल्न गाउँ उक्लिन्छन्। गाउँ जान भारतीय अनुमति लिनुपर्छ। भारत पिथौरागढको धारचुला तहशिल एसडिएम कार्यालयबाट अनुमति नपाइने हो भने गाउँ पुग्न सकिँदैन, तिङ्करी भन्छन्। जिल्ला समन्वय समिति, सीमा प्रशासन कार्यालयको सिफारिसपछि भारतीय एसडिएम कार्यालयले व्यासको छाङ्गरु तिङ्कर जान अनुमति जारी गर्छ। त्यहीँ अनुमतिका आधारमा पशुचौपाया र मानिसको आवतजावत हुन्छ। उनेले बताए, पहिले त दुःख पाएकै थियौँ, सङ्घीयता आयो, सिंहदरबार गाउँ पुग्दासम्म पनि गाउँ जाने घोरेटो बाटो नबन्दा सबैभन्दा पीडादायी अवस्थामा बसेका छौँ। पञ्चायतकालमा बरु नेपालतिरै घोरेटो बाटो थियो। भारतीय नागरिकसमेत नेपालकै बाटो प्रयोग गर्थे। अहिले भारतले चार पाँच घण्टामै कालापानीसम्म गाडीमा पुग्ने कालोपत्र सडक बनाएको छ। भारतले अहिले दुई लेन सडक विस्तार गरिरहेको छ, टेलिकम दार्चुलाका कृष्णबहादुर गुरुङ भन्छन्, हाम्रोतिर भएको गोरेटो बाटोसमेत निसाना हराएको छ। गोरेटो बाटो मर्मत प्रभावकारी नहुँदा साँघुरो र जोखिमपूर्ण बाटो केही ठाउँमा छ। जुन बाटो भएर गाउँ जान पाँच दिनको समय लाग्छ। छाङ्गरुका युवा योगेश बोहरा भन्छन्, हेर्दाहेर्दै जनप्रतिनिधि आएको पाँच वर्ष बितिसक्यो, छाङ्गरू र तिङ्कर जाने बाटो छैन, अझै भारत भएर जानुपर्ने अवस्था छ। निर्वाचनका समयमा जहिल्यै कालापानीको एजेण्डा दलको मुख्य एजेण्डा हुन्छ। गाउँ पुग्नसमेत भारतीय अनुमति लिनुपर्ने बाध्यताले यहाँका नागरिकले अझै राज्यको अनुभूति नभएको बोहरा सुनाउछन्। एकातिर भारतसँग सीमा जोडिएको गाउँ हो छाङ्गरु भने चीनसँग नजिकै रहेको अर्को गाउँ तिङ्कर हो। यसबाहेक नेपालले नक्सामा समेटेका भारतीय अतिक्रमित नाबी, गुञ्जी र कुटीसम्म पुग्ने झन बाटो हुने अवस्था नै छैन। व्यास१ का वडाध्यक्ष बोहरा नेपालतर्फ गोरेटोबाटो निर्माण तथा मर्मतका लागि वर्षेनी बजेट आए पनि सदुपयोग नभएको बताउछन्। दुम्लिङदेखि माथि सधैँ मर्मत हुने तर एकैवर्षमा त्यो भत्किएर जाने गरेका कारण गोरेटो बाटो सुधार हुन सकेको छैन। छ महिनापछि गाउँको ढोका खुल्ने उत्तरी क्षेत्रको एउटा गाउँ यतिबेला सुनसान छ। व्यास१ तिङ्कर गाउँमा अहिले कोही बस्दैनन्। जौ फापर, उवा, आलुलगायतका अन्न उत्पादन हुने हिमालको काखमा रहेको यो गाउँ सुनसान भएको छ महिना हुँदैछ। यहाँका स्थानीय गत कात्तिकमा हिमपात भएपछि सदरमुकाम खलङ्गा झरेका थिए। खलङ्गा झरेका तिङ्करी छ महिनापछि गाउँ जाने तयारीमा छन्। वैशाख दोस्रोपछि मात्रै हाम्रा गाउँका ढोका खुल्छन्, स्थानीय वीरेन्द्र तिङ्करीले भने, छ महिना ढोकामा पूरै ताला लगाएर आएका छौँ, छाङ्गरुमा गत वर्षदेखि सशस्त्र प्रहरी र नेपाल प्रहरी बाह्रै महिना बसोबास गर्छन्, तिङ्करमा भने न सुरक्षाकर्मी न त स्थानीय नै छन्, छाङ्गरुबाटै तिङ्कर जान चारदेखि पाँच घण्टा समय लाग्छ, तिङ्करमा राज्यकै उपस्थित छ महिना मात्रै हो। तिङ्करको छायालेकमा रहेको नेपाल प्रहरी अहिले छाङ्गरु झरेको छ। सशस्त्र प्रहरी तिङ्करमा बसेको छैन। बोर्डर आउट पोष्ट भवन निर्माण भए पनि सशस्त्र प्रहरी सरेको छैन। तिङ्करबाट नेपालचीन सीमा स्तम्भ नम्बर १ पुग्न पाँचदेखि छ घण्टा समय लाग्छ। यो क्षेत्रमा अत्यधिक हिउँ जम्ने भएका कारण चोरी हुने डर पनि हुँदैन, स्थानीय दानसिंह तिङ्करीले भने, अन्य ठाउँबाट जान बाटो छैन, हिमपात हुने सबै ढोकामा चाबी लगाएर आउने गर्छौं। रासस"
कक्षा ११ को परीक्षा जेठको तेस्रो साताबाट सञ्चालन गर्न निर्देशन,"काठमाडौंः राष्ट्रिय परीक्षा बोर्ड परीक्षा नियन्त्रण कार्यालयले कक्षा ११ को परीक्षा जेठको तेस्रो साताबाट गर्न निर्देशन दिएको छ । बोर्डले आइतबार सार्वजनिक सूचना जारी गर्दै जेठ १६ गतेदेखि सञ्चालन हुने कक्षा १२ को परीक्षासँग नजुध्ने गरी कक्षा ११ को परीक्षा सञ्चालन गर्नेगराउन व्यवस्था गर्न सबै विद्यालयलाई निर्देशन दिएको हो । शैक्षिक वर्ष २०७८ सालमा रजिष्ट्रेसन भइ कक्षा ११ मा अध्ययनरत विद्यार्थीको अनलाइन रजिष्ट्रेसनसम्बन्धी विवरण रुजु गर्ने कार्य भइरहेको बोर्डले जनाएको छ । 'राष्ट्रिय परीक्षा बोर्डमा २०७८ सालमा रजिष्ट्रेसन भई देशका विभिन्न विद्यालयमा कक्षा ११ मा अध्ययनरत विद्यार्थीहरूको अनलाइन रजिष्ट्रेसनसम्बन्धी विवरण रुजु गर्ने कार्य भइरहेको तथा उक्त कार्य सम्पन्न भएपछि कक्षा ११ को परीक्षा सञ्चालन, व्यवस्थापन, मूल्याङकन, नतिजा प्रकाशन र प्रमाणीकरण सम्बन्धी कार्यविधि, २०७७ को परिच्छेद ७ को दफा ९ को ४ (१) 'क' अनुसार विद्यार्थीको रजिष्ट्रेसन नम्बरसहित निजले कक्षा ११ को परीक्षामा प्रयोग गर्ने सिम्बोल नम्बर बोर्डका प्रदेश परीक्षा व्यवस्थापनशाखा कार्यालयमार्फत सम्बन्धित विद्यालयमा उपलब्ध गराइने व्यहोरा सम्पूर्ण विद्यालयलाई जानकारी गराइन्छ ।' शैक्षिक वर्ष २०७८ को कक्षा ११ को परीक्षा २०७९ जेठ १६ गतेबाट सञ्चालन हुने कक्षा १२ को वार्षिक परीक्षासँग नजध्ने गरी २०७९ सालको जेठ महिनाको तेस्रो हप्तादेखि सञ्चालन गर्ने गराउने व्यवस्था गर्न सबै विद्यालयलाई जानकारी गराएको छ।"
"वायुसेवा निगमले सार्वजनिक गर्यो साउदी उडान तालिका, मे अन्तिमसम्म १० वटा फ्लाइट",काठमाडौं : राष्ट्रिय ध्वजावाहक नेपाल वायुसेवा निगमले साउदी अरेबियाको राजधानी रियादमा उडान भर्न तालिका सार्वजनिक गरेको छ। वैशाख ९ गते (अप्रिल २२)बाट उडानको तयारीमा रहेको नेपाल एयरलाइन्सले साउदी अरेबियाको राजधानी तथा ग्लोबल सिटीको रुपमा स्थापित सहर रियादमा आफ्नो नियमित तथा व्यावसायिक उडान तालिका सार्वजनिक गरेको हो। आफ्नो उडान इतिहासमा रियादलाई हवाइ गन्तव्यको रुपमा समेट्न पाउँदा हर्ष व्यक्त गर्दै निगमले निकट भविष्यमा थप नयाँ हवाइ गन्तव्यसँग जोडिने उल्लेख गरेका छन्। काठमाडौंरियादकाठमाडौं उडान तालिका :
काममा फर्किन माग गर्दै गभर्नर अधिकारी सर्वोच्च अदालतमा,"काठमाडौं : नेपाल राष्ट्र बैंकका निलम्बित गभर्नर महाप्रसाद अधिकारीले पुनर्बहालीको माग गर्दै सरकारविरुद्ध सर्वोच्च अदालत गएका छन्। गभर्नर अधिकारी आफूमाथिको कारबाही बदर गर्दै काममा फर्किन मागसहित सर्वोच्च अदालत गएका हुन्। सर्वोच्च अदालतका प्रवक्ता विमल पौडेलले गर्भनर अधिकारीको रिट निवेदन पेस भएको बताए। 'रिट निवेदन पेश भएको छ। हामी अध्ययनकै क्रममा छौं,' उनले अन्नपूर्णसँग भने। आफू निकटका कानुन व्यवयासीहरुसँगको परामर्शपछि गभर्नर अधिकारीले आफूलाई निलम्बन गर्ने सरकारको निर्णयविरुद्ध सर्वोच्च पुगेका हुन्। गत २५ चैतमा सरकारले गभर्नर अधिकारीलाई निलम्बन गर्ने निर्णय गरेको थियो। आफूले भनेबमोजिम काम नगरेपछि अर्थमन्त्री जनार्दन शर्माले गभर्नर अधिकारीमाथि छानविन गर्न समिति गठन गरेका थिए। गभर्नरविरुद्ध छानविन समिति गठन भएपछि उनी स्वतः निलम्बित हुने नेपाल राष्ट बैंक ऐनमा उल्लेख छ। गभर्नर अधिकारीलाई निलम्बन गर्ने निर्णयसँग अर्थमन्त्री शर्माको चौतर्फी आलोचना भएको छ। अर्थमन्त्री शर्माले गभर्नरलाई हटाउनुपर्ने स्पष्ट कारणसमेत दिन सकेका छैनन्। प्रधानमन्त्री शेरबहादुर देउवाले अर्थमन्त्री शर्मालाई असहयोग गरेका कारण गभर्नर अधिकारीलाई हटाउनुपरेको सार्वजनिक अभिव्यक्ति दिएका थिए। गभर्नरलाई हटाउने निर्णयको सत्ता गठबन्धन दलकै अधिकांश नेताहरुले चर्को विरोध गर्दै आएका छन्।"
नमुना काम गरेर देखाउछु : नवनियुक्त मन्त्री बोहरा,डडेल्धुरा : सुदूरपश्चिम प्रदेश सरकारका नवनियुक्त समाजिक विकास मन्त्री गोविन्दराज बोहराले शिक्षा र स्वास्थ्यका क्षेत्रमा नौं वटै जिल्लामा नमुना कार्य गरेर देखाउने बताएका छन्। प्रदेश सरकारमा नेपाली कांग्रेस सहभागि भएपछि समाजिक विकास मन्त्रालयको जिम्मा पाएका मन्त्री बोहरा पहिलो पटक गृह जिल्ला डडेल्धुरा पुगेका छन्। गृह जिल्ला पुगेका मन्त्री बोहराको स्वागत तथा अभिनन्दन कार्यक्रममा मन्त्री बोहराले शिक्षा र स्वास्थ्यका क्षेत्रमा नौं वटै जिल्लामा नमुना कार्य गरेर देखाउने बताएका छन्। उनले कम्युनिष्ट सरकारले गर्न नसकेका काम पनि आफूले योजनाबद्धरुपमा सबै जिल्लालाई समानता र समावेसितालाई ख्याल गरी विकासको नमुना प्रस्तुत गर्ने बताए। स्वास्थ्यका क्षेत्रमा आफ्नो कार्यकाल अवधीमा लक्षित समुदायका मानिसको नि:शुल्क स्वास्थ्य विमा गर्ने मन्त्री बोहराले बताए। सुदूरपश्चिमका कुनै पनि व्यक्तिले औषधी नपाई वा आर्थिक अवस्थाका कारण उपचारबाट बञ्चित हुनुपर्ने बाध्यता हटाउन सरकारी तवरबाट नै स्वास्थ्य बिमा गराईने मन्त्रीले बताए। सोमबारसम्मका लागि गृहजिल्ला भ्रमणमा आएका मन्त्री बोहराले कांग्रेस हरेक क्षेत्रमा बलियो रहेको बताउँदै तल्लो कमिटीले निर्णय गर्नुपर्ने कुरामा जोड दिएका छन्। डडेल्ल्धुराका सात वटै स्थानीय तहमा पार्टीको सूचाकं बलियो देखिएको र सो कारण त्यही अनुसार एकमत भएर लागे सबै स्थानमा आफ्नो पार्टीले जित्ने बताए।
पोखरा महानगर : मेयर बन्न कांग्रेसभित्र १५ आकाङ्क्षी,"पोखरा : पोखरा महानगरपालिकामा नेपाली कांग्रेसबाट मेयरको उम्मेदवार बन्न १५ जना इच्छुक देखिएका छन्। उक्त पार्टीको महानगर समितिका सचिव गणेशबहादुर थापाका अनुसार पार्टीले निकालेको सूचनाका आधारमा १५ जनाले आकाङ्क्षा प्रकट गरेका छन्। महानगर समितिले ४ गते ४ बजेभित्र तोकिएको ढाँचामा पार्टीभित्र उम्मेदवारी दर्ताका लागि आइतबार सूचना निकालेका थियो। पार्टी नगर समिति सचिवालयमा आइतबार १५ जनाले तोकिएको ढाँचामा उम्मेदवारी दिएका हुन्। जिल्ला पार्टी सभापति किशोरदत्त बराल, प्रदेशका मन्त्री बिन्दुकुमार थापा, पूर्व जिल्ला सभापति कृष्णबहादुर केसी, पूर्वजिल्ला सचिव सुदीपमोहन भट्टराई, नेतृ सरस्वती गुरुङ, पूर्वसचिव बाबुराम आचार्य, विश्वशंकर पालिखे, गणेशबहादुर भट्टराई, निर्मलप्रसाद कर्माचार्य, नन्दप्रसाद तिवारी, कोपिला रानाभाट, गंगाधर पराजुली, वीरेन्द्रनारायण बिजुक्छे, बाबुराम गिरी र परमेश्वर पोखरेलले तोकिएको ढाँचामा पार्टीभित्र उम्मेदवारी दर्ता गराएको जानकारी कांग्रेस पोखरा महानगर समितिका सचिव थापाले जानकारी दिए। उपमेयरमा लक्ष्मी पाण्डे, माया बराल क्षेत्री, रंगीला आचार्य, टीका गुरुङ, दीपक महत र आनन्दी राणा कार्कीले आकांक्षा देखाएका छन्। सत्ता गठबन्धनले कास्कीका पालिकाहरुमा उम्मेदवारको भागबन्डा मिलाउन आइतबार नै बैठक डाकेको छ। कांग्रेसले पोखरा महानगरसहित सबै ५ पालिकाहरुमा प्रमुख पदमा आफ्ना उम्मेदवार हुनुपर्ने अडान राखेको छ।"
वालिङ जीप दुर्घटना : नाबालकसहित ५ जनाको मृत्यु,"स्याङ्जा : स्याङ्जाको वालिङमा भएको बोलेरो जीप दुर्घटनामा ५ जनाको मृत्यु भएको छ। घाइते ६ जनालाई पोखरा पठाइएको प्रहरीले जनाएको छ। वालिङ नगरपालिका १२ बाट वालिङबजारतर्फ आउँदै गरेको ग १ ज ७३९९ नम्बरको जीप आइतबार बिहान दुर्घटना भएको थियो। घाइतेहरुलाई प्राथमिक स्वास्थ्य केन्द्र वालिङमा उपचारपछि पोखरा पठाइएको हो। दुर्घटनामापरी मृत्यु हुनेमा डाँडाखर्कका ६५ वर्षीय वीरबहादुर दाला, ४५ वर्षीय हिरा डाला, २५ वर्षीया शमिला सारु, सारुका ७ महिने छोरा र ६१ वर्षीय कुलकुमारी कनौजे रहेको प्रहरी निरीक्षक पदमबहादुर थापाले जानकारी दिए। स्याङ्जामा जीप दुर्घटना, ११ जना घाइते स्याङ्जा जीप दुर्घटना : घाइते ५ जनालाई रेफर गरियो यसैगरी, सोही स्थानका ६० वर्षीय वीरबहादुर दाला, ५५वर्षीया मायाकुमारी सारु, ३५ वर्षीय योगेन्द्र थापा, १८ वर्षीय नविना सारु, १९ वर्षीया लक्ष्मी दाला र जीप चालक ६० वर्षीय दलबहादुर थापाको थप उपचारका लागि पोखरा स्थित गण्डकी मेडिकल कलेजमा पठाइएको छ। आइतबार बिहान १० बजेतिर भएको सो दुर्घटनामा परी घटनास्थलमै ४ जनाको मृत्यु भएको र १ जनाको उपचारका क्रममा मृत्यु भएको हो। जीपमा सवार यात्रु संख्या नखुलेको र दुर्घटनाका बारे अनुसन्धान भइरहेको वडा प्रहरी कार्यालय वालिङ्का प्रमुख एवं प्रनाउ ढकेन्द्र खतिवडाले जानकारी दिए। जीप कच्ची सडकबाट झण्डै २ सय मिटर तल खसेको प्रहरीले जनाएको छ।"
मुस्ताङका स्थानीय तहमा कसको पल्ला भारी?,"जोमसोम : आसन्न स्थानीय तह निर्वाचन नजिकिंदै गर्दा मुस्ताङमा दलहरुलाई उम्मेदवार छान्न दौडधुप भएको छ। दलहरु आन्तरीकरुपमा तयारी गर्दै आफ्नो उम्मेदवारको अन्तिम टुङ्गो लगाउन व्यस्त छन्। तर दलहरुले भने उम्मेदवारहरु सार्वजनिक गर्न सकेका छैनन्। दलहरु उम्मेदवारहरुको टुङ्गो लगाउने लगभग अन्तिम चरणमा पुगेका देखिन्छ। कुनैबेला मुस्ताङमा कांग्रेस निक्कै शक्तिशालीरुपमा रहेको थियो। २०७४को सेरोफेरोमा मुस्ताङ कांग्रेस फुट्न पुग्यो। पहिलो संविधान सभाको निर्वाचनमा कांग्रेसबाटै बागी उम्मेदवार उठेका अहिलेका प्रतिनिधि सांसद प्रेमप्रसाद तुलाचन झिनो मतान्तरले हार्न पुगे। कांग्रेसमा देखिएको अन्तरविरोध २०७४ सालको निर्वाचनमा छताछुल्ल देखियो। कांग्रेसबाट ठूलो हिस्सा एमालेमा समाहित भयो। संघीयतापछिको २०७४ सालको प्रतिनिधिसभा निर्वाचनमा कांग्रेसका पूर्व वाणिज्य मन्त्री रोमी गौचनलाई पराजित गर्दै एमालेमा प्रवेश गरेका प्रेमप्रसाद तुलाचने बाजी मारे। त्यसबेला मुस्ताङको दुवै प्रदेशसभा सदस्य एमालेले नै जित्यो। संघ तथा प्रदेशको यसअघिको निर्वाचन हेर्दा एमालेले केही हावी देखिएपनि स्थानीय तह निर्वाचन २०७४को मतपरिणाम भने केही फरक छ। त्यस बेलाको स्थानीय तह निर्वाचनको मतपरिणामको तथ्यांक हेर्दा मुस्ताङमा नेपाली कांग्रेस अझै बलियो छ भन्ने संकेत गर्दछ। आसन्न स्थानीय तह निर्वाचन नजिकिदै गर्दा निर्वाचनमा कसको पल्लाभारी हुने भन्ने आंकलन समेत हुन थालेको छ। संघीयतापछि स्थानीय तह निर्वाचन २०७४ को मतपरिणाम हेर्दा मुस्ताङको ५ स्थानीय तहमा नेपाली कांग्रेसले अध्यक्ष ३ उपाध्यक्ष २ सहित १७ वडाध्यक्ष जितेको थियो। नेकपा एमालेले ५ स्थानीय तह मध्ये अध्यक्ष १ र ३ उपाध्यक्षसहित ७ वडाध्यक्ष जितेको थियो। लोघेकर दामोदरकुण्डमा गाउँपालिकामा स्वतन्त्र उम्मेदवार लोप्साङ छोम्फेल बिष्टले अध्यक्ष जितेका थिए। स्थानीय निर्वाचन २०७४ मा कुलमतदाता ८ हजार ४ सय ५५ रहेका थिए। लोमान्थाङमा कुल मतदाता संख्या १७०४ रहेकोमा कांग्रेसले अध्यक्षमा ६०३ मतले जितेको थियो। लेमान्थाङमा स्वतन्त्र उम्मेदवार ईन्द्रधारा बिष्टले ४९५ मत र माओवादीले १०८ मत प्राप्त गरेका थिए। लोमान्थाङमा त्यसबेला एमालेले अध्यक्षमा उम्मेदवारी दिएन। कांग्रेससंग पराजित भएका स्वतन्त्र उम्मेदवार अहिले एमालेमा छन्। लोमान्थाङमा कांग्रेसले ६५२ मतले उपाध्यक्ष जित्दा एमालेका उम्मेदवारले जम्मा ३३३ मत पाएका थिए। लोमान्थाङमा ५ वटै वडा कांग्रेसले जितेको थियो। उपल्लो मुस्ताङको लोघेकर दामोदरकुण्ड गाउँपालिकाको मतदाता संख्या १२८२ हुँदा अध्यक्ष पदमा स्वतन्त्र उम्मेदवार लोप्साङ छोम्फेल बिष्टले ७५५ मतले बिजय भएका थिए। कांग्रेसले त्यहाँ अध्यक्षमा २०३ मत मात्र प्राप्त गरेको थियो। त्यहाँ एमालेले अध्यक्षमा उम्मेदवारी दिएको थिएन। लोघेकरमा एमाले १ वडाध्यक्ष निर्विरोध हुँदा कांग्रेसका ४ वडाध्यक्ष निर्विरोध भएका थिए। स्थानीय तह निर्वाचन २०७४ मा वारागुङ मुक्तिक्षेत्रको मतदाता संख्या १८७७ थियो। वारागुङमा कांग्रेसले ६५४ मत ल्याएर बिजय हुँदा एमाले उम्मेदवारले ६३८ मत पाएका थिए। त्यहाँक्रस भोटिङ हुँदा एमालेले ६४५ मतले उपाध्यक्ष जित्दा कांग्रेसले ६२८ मत पाएको थियो। वारागुङमा नेपाली कांग्रेसले ३ र एमालेले २ वडाध्यक्ष जितेको थियो। मुस्ताङ सदरमुकाम घरपझोङमा एमालले अध्यक्ष र उपाध्यक्षसहित २ वडाध्यक्ष जितेको थियो। एमाले अध्यक्षमा ४५४ मतले जित्दा कांग्रेसले ४१७ मत ल्याएको थियो। यहाँ अध्यक्षका स्वतन्त्र उम्मेदवारले २३६ मत पाएका थिए। उपाध्यक्षमा एमालेले ७०७ मत पाउँदा कांग्रेसले २१५ मत ल्याएको थियो। स्वतन्त्र उम्मेदवारले १७० मत पाएकी थिईन्। घरपझोङमा नेपाली कांग्रेस र एमाले समान २ वडाध्यक्ष निर्विरोध भएका थिए भने राप्रपाले १ वडाध्यक्ष जितेको थियो। यस्तै थासाङ गाउँपालिकाको मतदाता संख्या १९५४ थियो। जसमा नेपाली कांग्रेससले अध्यक्षमा ७२८ मत पाएर जित्दा एमालेले ६६९ मत पाएको थियो। माओवादीले ९९ मत ल्याएको थियो। यस्तै उपाध्यक्षमा कांग्रेसले ७२४ मतले जित्दा माओवादीले ६४२ मत ल्याएको थियो। थासाङमा कांग्रेससले ३ वडाध्यक्ष जित्दा एमालेले २ वडाध्यक्ष जितेको थियो। स्थानीय तह निर्वाचन २०७४ मा एमालेले लोमान्थाङ र लोघेकरमा अध्यक्षमा उम्मेदवारी दिएको थिएन भने थासाङमा उपाध्यक्षमा उम्मेदवारी दिएको थिएन। स्थानीय तह निर्वाचन २०७४ को मतभार हेर्दा कांग्रेस बलियो देखिएपनि यसपटकको स्थानीय तह निर्वाचनमा कसको पल्लाभारी हुन्छ भन्न सकिने अवस्था देखिन्न। साविकको मतदाता संख्यामा थप वृद्धि भएको र बदलिदो राजनीतिक तरलता र जिल्लाको समग्र बस्तुगत अवस्थालाई मध्यनजर गर्दा स्थानीय तहमा को हावी हुन्छ भन्ने अनुमान गर्न अहिले अप्ठ्यारो पर्छ। केन्द्र तहमा एमाले विभाजनको अवस्था र ५ दलीय गठबन्धन कायम रहेपनि त्यसको प्रभाव मुस्ताङमा खासै देखिएको छैन। यद्यपी कम जनसंख्या भएको मुस्ताङमा थोरै मतान्तरले जित हारको निर्णय हुने हुँदा अहिलेको ५ दलीय गठबन्धनले एमालेलाई निर्वाचन आफ्नो पक्षमा पार्न त्यति सहज छैन। जिल्लामा केन्द्रको निर्णय अनुसार कांग्रेस, माओवादी र एकीकृत समाजवादीको तीन दलीय चुनावी कार्यदल बनेकाले यसपटकको स्थानीय तह निर्वाचन प्रतिष्ठाको विषय बनेको छ।"
चितुवाको छाला र खप्परसहित बुढानिलकण्ठबाट चार जना पक्राउ,"काठमाडौं : बुढानिलकण्ठ८ गल्फुटारस्थित पूर्वपश्चिम गेष्ट हाउसबाट प्रहरीले चितुवाको छाला र खप्पर बरामद गरेको छ। गैरकानुनीरुपमा बेचविखन गर्न ल्याइएको उक्त सामानसहित प्रहरीले ४ जनालाई प्रक्राउ गरेको छ। महानगरीय प्रहरी परिसर काठमाडौंका प्रवक्ता दिनेशराज मैनालीका अनुसार उक्त गेष्ट हाउसमा दुर्लभ वन्यजन्तुको छाला अवैध ओसारपसार भइरहेको सूचना प्रहरीले पाएको थियो। प्रहरी प्रभाग बुढानीलकण्ठबाट खटिएको टोलीले चेकजाँचका क्रममा ती साम्रागी बरामद गरेको हो। उनीहरु बसेको कोठा खानतलासी गर्दा खरानी र कलेजी रंगको झोलाभित्र दुई वटा चितुवाको छाला फेला परेको हो। त्यस्तै रुमालमा बेरेको अवस्थामा चितुवाको टाउको जस्तो देखिने खप्पर पनि बरामद भएको प्रहरीले जनाएको छ। प्रहरीले गुल्मी चन्द्रकोटे वर्ष ३५ का बिष्णु सुनार, ओखलढुङ्गा खिजिघोम्बा घर भई हालः जिल्ला भक्तपुर बस्ने वर्ष २९ का फुरी शेर्पा, धादिङ गजुरी घर भई हालः जिल्ला भक्तपुर चाङ्गुनारायण वर्ष २४ का विनोद श्रेष्ठ र सिन्धुली कमलामाई नगरपालिका४ हिरापानी घर भई हालः ललितपुर पाटन बस्ने वर्ष ३० का विकास पुर्कुटीलाई पक्राउ गरेको छ। उनीहरुलाई थप अनुसन्धानका लागि डिभिजन वन कार्यालय हात्तीसारमा पठाइएको प्रवक्ता मैनालीले बताए।"
"सेयर बजार फेरि ओरालोतिर, नेप्से २४ सय विन्दुबाट तल झर्यो","काठमाडौं : नयाँ वर्षको पहिलो सेयर कारोबार दिन आइतबार नेप्से परिसूचक दोहोरो अंकले ओरालो लागेको छ। नेप्से २९६० अंकले घटेर २३८५६४ विन्दुमा झरेको छ। गत वर्षको अन्तिम दिन बुधबार नेप्से दोहोरो अंकले बढेर सेयर बजारमा हरियाली छाएको थियो। सो दिन नेप्से परिसूचक ३०२४ अंकले बढेर २४१५२४ विन्दुमा पुगेर बन्द भएको थियो। सो दिन सेयर बजार बढेपछि लगानीकर्ताहरु हौसिएका थिए। नयाँ वर्षमा राम्रो आम्दानी गर्ने आशमा बसेका लगानीकर्तालाई वर्षको पहिलो कारोबारले फेरि निराश बनाएको छ। आइतबार २२३ कम्पनीको ३४ लाख ७ हजार २७२ कित्ता सेयर १ अर्ब ४४ करोड ७२ लाख ३ हजार १८२ रुपैयाँमा खरिदबिक्री भयो। आज २९ हजार ४४ पटक कारोबार भयो। यसदिन सेन्सेटिभ इण्डेक्स पनि ५१२ अंकले घटेर ४५०९७ विन्दुमा अडिएको छ। कारोबारमा आएका सबै समूहको सूचक घटेको छ। वित्तीय समूहको सर्वाधिक २३२ प्रतिशतले सेयर मूल्य ओरालो लाग्यो। यस्तै, जलविद्युतको २२१ र होटल तथा पर्यटनको २०३ प्रतिशतले सूचक घट्दा लगानी समूहको १८८, अन्यको १८२, जीवन विमाको १५३, विकास बैंकको १५८ प्रतिशतले घट्यो। बाँकी अन्य समूहको पनि ०२८देखि ०९२ प्रतिशतसम्म सूचक घटेको हो। कारोबार रकमका आधारमा यसदिन नेपाल टेलिकम अग्रस्थानमा रह्यो। सो कम्पनीले ५ करोड बढीको सेयर कारोबार गरी अग्रस्थानमा रहेको हो। यसैगरी ४ करोड बढीको कारोबार गरी अरुण भ्याली हाइड्रोपावर दोस्रो स्थानमा रह्यो। आइतबार एउटा मात्र कम्पनीको सेयर सकारात्मक सर्किट लेभलमा कारोबार भयो। नेष्डो समृद्ध लघुवित्त वित्तीयको सेयर सकारात्मक सर्किट लेभलमा कारोबार भएको हो। यसदिन हिमालयन उर्जा विकास कम्पनीको सूचक भने १० प्रतिशतले घट्यो।"
उत्तर कोरियाद्वारा जापानको समुन्द्रतर्फ २ वटा क्षेप्यास्त्र प्रहार,"उत्तर कोरिया : उत्तर कोरियाले शनिबार जापानको सागरतर्फ करिब ११० किलोमिटर (६८ माइल) दुरीमा दुई वटा क्षेप्यास्त्र प्रक्षेपण गरेको दक्षिण कोरियाली संयुक्त चिफ अफ स्टाफ (जेसीएस) ले आइतबार जनाएको छ। उत्तर कोरियाको हामहुङ क्षेत्रबाट शनिबार स्थानीय समय अनुसार करिब १८:०० बजे (०९:०० जिएमटी) परीक्षण फायरिङ गरिएको थियो। दक्षिण कोरियाली सुरक्षा, सेना र खुफिया एजेन्सीहरूले उत्तर कोरियाको पछिल्लो परीक्षण प्रक्षेपणबारे छलफल गर्न आपतकालीन बैठक बोलाएका छन् । रासस"
रैथाने बिउ जोगाउन बैंक,"ऋण झिक्दा नगद रुपैयाँसँगै विभिन्न बालीनालीका बिउ अनिवार्य लग्नुपर्छ भनेको सुन्दा आश्चार्य लाग्न सक्छ। डोटीको जोरायल गाउँपालिकाको गैराबजारस्थित जैविक विविधता संरक्षण कृषि सहकारी संस्थाले भने ऋण झिक्ने व्यक्तिले बालीनालीको बिउसमेत अनिवार्य लग्नुपर्ने प्रावधान राखेको छ। सहकारीले रैथाने तथा उन्नत जातका बालीका बिउहरूको संरक्षण तथा प्रवद्र्धन गर्ने उद्देश्यले सामुदायिक बिउ बैंक स्थापना गरेको हो। सहकारीले बिउ बैंकमार्फत विभिन्न जातका बिउ र नगद किसानहरूलाई उपलब्ध गराउँछ। रैथाने तथा उन्नत जातका बालीनालीको संरक्षण र प्रवद्र्धनमा अग्रणी भूमिका पनि खेल्दै आएको छ। सामुदायिक बिउ बैंकबाट ऋण झिक्ने विष्णादेवी डाँगी एक उदाहरणीय किसान हुन्। जोरायल १ खडिलाकी उनले घन्टेश्वर सामुदायिक बिउ बैंक डोटीबाट ५० हजार रुपैयाँ ऋण झिकिन्। नगदसँगै रैथाने दाल सिमीको बिउ पनि ऋणका रूपमा लगिन्। सिमीको दाल फलाएर ऋणस्वरूप लगेको नगद रकम र बिउ चुक्ता गर्न सक्नेमा उनी विश्वस्त छन्। लिखित सम्झौता गरेर ऋण झिकेकी विष्णाले यसअघि पनि बिउ बैंकबाट विभिन्न बालीको बिउ लगेर फलाएकी छन्। भूगोल र माटो सुहाउँदो हाम्रै गाउँघरमा फल्ने गुणस्तरीय बिउ हाम्रो बिउबैंकमा पाइन्छ। सिमी राम्रै फल्ने भएकाले एक सिजनमा फलाएको दाल बेचेर ऋण चुक्ता गर्न गाह्रो छैन, विष्णा भन्छिन्। उता जोरायल १ चपरचानीका प्रेम थापा मगरले गत वर्ष ३० हजार नगद र जौको बिउ सामुदायिक बिउ बैंकबाट ऋण झिकेर लगे। बारीमा लहलहलाउँदो जौ फलाएर घन्टेश्वर सामुदायिक बिउ बैंकमै बिक्री गर्न सफल भए। बिउ र नगद दुवै पाएपछि हामी किसानलाई प्रोत्साहन हुन्छ, प्रेम भन्छन्, उत्पादन गरेको सबै बैंकले नै खरिद गर्ने भएपछि बजारको पनि चिन्ता रहेन , त्यसले मेहनत गर्न हौसला मिल्छ। बिष्णा र प्रेम थापामगर नमुना कृषक हुन्। अधिकांश किसानहरूले घन्टेश्वर सामुदायिक बिउ बैंकबाट स्थानीय जात तथा उन्नत जातका बिउ ऋणका रूपमा लग्ने गरेका छन्। सो बैंकले कृषकलाई आवश्यक पर्ने थरीथरीका बाली तथा जातहरूको शुद्ध तथा गुणस्तरीय बिउबारे जानकारी दिने तथा उपभोग प्रवद्र्धन गर्ने गरेको व्यवस्थापक गणेश बिष्ट बताउँछन्। यसका अलावा बिउ बैंकले विभिन्न रैथाने बाली तथा जातहरूको विविधता प्रदर्शनी स्थल राख्ने, सामुदायिक स्तरमा कृषि जैविक विविधताको अभिलेखीकरण गर्ने, अमिला जातका फलफूलका बेर्ना उत्पादन गर्नेलगायत कृषकको क्षमता वृद्धि गर्नेजस्ता क्रियाकलाप सञ्चालन गर्दै आएको छ। स्थानीय किसानकै सकृयता र जैविक विविधता, अनुसन्धान तथा विकासका लागि स्थानीय पहल (लीबर्ड)को सहयोगमा २०६८ सालमा यस घन्टेश्वर सामुदायिक बिउ बैंकको स्थापना भएको हो। सोही बिउबैंकलाई २०७० सालमा जैविक विविधता संरक्षण कृषि सहकारीका रूपमा विस्तार गरी गतिविधि अघि बढाइरहेका छन्। जसमा ३४० कृषक सदस्य छन्। पछिल्लो समय घन्टेश्वरजस्तै सामुदायिक बिउ बैंकको अवधारणा नेपालमा फैलिँदो छ। सन् १९९० को दशकमा फिलिपिन्स, भारत, इथियोपीया, बंगलादेशमा सामुदायिक बिउ बैंकको अवधारणा लागु भएको हो। नेपालमा भने यूएससी क्यानडाको सहयोगमा १९९५ मा ललितपुरको दलचौकीमा पहिलोपटक स्थापना गरिएको थियो। हालसम्म विभिन्न कृषक समूह, सहकारी तथा संस्थाहरूमार्फत नेपालमा करिब १४४ सामुदायिक बिउ बैंक सञ्चालनमा छन्। समुदायसँग प्रत्यक्ष संलग्न रहेर लीबर्ड संस्थाले विभिन्न जिल्लामा २३ सामुदायिक बिउ बैंक स्थापनामा सहयोग गरेको छ। स्थानीय बाली तथा जातहरूको बिउहरू संरक्षण मात्र गर्ने, उन्नत जातका बिउहरूको उत्पादन तथा बिक्री बितरण गर्ने र स्थानीय र उन्नत जात दुवै प्रकारका बिउकोे संरक्षण र बिक्री वितरण गर्ने गरी तीन प्रकारका सामुदायिक बिउ बैंक नेपालमा छन्। घन्टेश्वर तेस्रो प्रकारको बैंकमा पर्छ। नेपालमा स्थापना भएका सामुदायिक बिउ बैंकमध्ये घन्टेश्वर सफल उदाहरण बनेको छ। सुदूरपश्चिम प्रदेश कृषि निर्देशनालयका निर्देशक यज्ञराज जोशी भन्छन्, सर्वसुलभ रूपमा किसानलाई गुणस्तरीय बिउ उपलब्ध गराउन सामुदायिक बिउ बैंकको अवधारणा एकदमै उपलब्धीमूलक छ। बिउ उत्पादन र बजारीकरणमा कृषकहरूको क्षमता बढाउन, आनुवांशिक स्रोतमा लाभ र पहुँचको बाँडफाँट गर्न बैंकहरूको योगदान हुन्छ। यस्तै बिउमा कृषकहरूको अधिकार संरक्षण गर्न तथा जलवायु परिवर्तनले कृषिमा पार्ने नकरात्मक असर कम गर्न यस्ता सामुदायिक बिउ बैंकहरूको ठुलो योगदान हुने उनी जानकारी दिन्छन्। स्थानीय स्तरमा यस्ता सामुदायिक बिउ बैंकहरूको सञ्चालनले स्थानीय कृषि जैविक विविधताको संरक्षण गर्न मद्दत गर्छ। दिगो कृषि प्रणालीको विकासमा समेत टेवा पुर्याउँछ। जैविक विविधता संरक्षण कृषि सहकारीका अध्यक्ष कविराम डाँगीका अनुसार विभिन्न ७३ जातिका बालीको बिउ बैंकमा सुरक्षित छ। मूला, चोतो, रायो, आलु, लसुन, धान, गहुँ, जौ लगायतका बालीनाली र तिनका प्रजातिको बिउका लागि किसान बिउबैंककै सहयोगले आत्मनिर्भर भइसकेका छन्। यसरी संरक्षण गरेका ५८ जातका बिउ सहकारीले राष्ट्रिय आनुवांशिक सो्रत केन्द्रराष्ट्रिय जीन बैंकलाई दीर्घकालीन संरक्षणका लागि राख्नसमेत उपलब्ध गराएको अध्यक्ष कविराजको भनाइ छ। आयातीत बैंकहरूको भरमा स्थानीय छैनन्। यो खुसीको कुरो हो। आवश्यकताअनुसार बिउ लिने र दिने काम गरिने भएकाले यसलाई बिउ बैंक भनिएको हो। बजारमा पाइने आयातीत बिउबिजनप्रतिको बढ्दो निर्भरता कम गर्न, रैथाने बालीनालीलाई लोप हुनबाट जोगाउनु यसको काम हो। किसानहरूको आयस्रोतमा अभिवृद्धि गर्न सकिने उन्नत बिउहरूको प्रवद्र्धन गर्न यस्ता बैंकले अहं भूमिका खेलेको छ। बजारमा पाइने बिउहरूले ल्याउन सक्ने अनेकौं विकृति र नोक्सानबाट सामुदायिक बिउ बैंकले जोगाउँछ। त्यसैले पनि किसान खुसी छन्। सहकारीले बिउ संरक्षण र प्रवद्र्धनका साथै विभिन्न गतिविधि गर्दै आएको छ। किसानका समूह बनाएर विभिन्न जाति प्रजातिमा अनुसन्धान गर्ने काम भएका छन्। जनचेतनामूलक पाठशाला सञ्चालन गर्ने, किसानलाई कृषि पेशामा आकर्षण गर्न विभिन्न्न योजना ल्याउने पनि गरिएको छ। बिउहरूको ग्रेडिङदेखि खरिदबिक्री गर्नेसम्मका काम सहकारीले गर्दै आएको छ। अहिले लीबर्डको सहयोगमा स्थानीय बिउ प्रणाली सुधार कार्यक्रमअन्तर्गत नयाँ र रैथाने जातमा अनुसन्धान पनि गर्ने गरेको छ। परियोजनाका सहायक कोर्डिनेटर सरोज पन्त धान, गहुँ र भटमासमा अनुसन्धान गरिरहेको बताउँछन्। धानका ३२, गहुँका ५९ र भटमासका १०, आलु २३ प्रजातिमा अनुसन्धान भइरहेको छ। डोटी क्षेत्रबाट लोप हुने अवस्थामा पुगेका रैथाने जोरायलको बासमति, दाब्दी गहुँ र सेतो भटमासलाई नेपाल सरकारको बिउबिजन गुणस्तर नियन्त्रण केन्द्रमा दर्ता गर्ने प्रकृयाका लागि सहयोग गर्ने काम भइरहेको छ। मीठो बास्ना र स्वादिस्ट मानिने जोरायल बासमति चामल, सेतो भटमास र दाब्दी गहुँ डोटीमा प्रख्यात भए पनि बिउको संरक्षण गर्न नसक्दा लोप हुने अवस्थामा छन्। शुद्ध बिउ नहुँदा गुणहरू खस्कँदै गएको देखिन्छ। केही वर्षभित्रै उच्चस्तरको बिउ संरक्षण गरी दुई वर्षयता लीवर्ड संस्थाको सहयोगमा घन्टेश्वरले दुई वर्षयता अनुसन्धान गरिरहेको बिउबिजन प्रयोगशाला सुदूरपश्चिमका निमित्त प्रमुख सिद्धराज उपाध्याय बताउँछन्। सेतो भटमास र जोरायल बासमती चामल दुई वर्षको अनुसन्धानपछि पहिलो चरणको ड्राफ्ट रिपोर्ट सरकारी जिंक बैंकमा उहाँहरूले पठाइसक्नु भएको छ, भन्छन्, त्यहाँबाट राष्ट्रिय बिउबिजन समितिको सचिवालयमा जाने प्रकृयामा छ। अब चाँडै दर्ता प्रकृयामा पुग्छ। स्वादिष्ट र पोसिलो मानिने जोरायल क्षेत्रको दाब्दी गहुँको संरक्षणमा पनि किसान जुटेको किसान इन्द्र ओलीको भनाइ छ। तीन दशक अघिसम्म जोरायल क्षेत्रमा दाब्दी गहुँ मात्र लगाउने किसान पछिल्लो समय विभिन्न खालका उन्नत गहुँ लगाउन थालेका छन्। त्यसपछि लोप हुने अवस्थामा पुगेको हो। अहिले किसानहरू लीवर्डद्धारा सञ्चालित स्थानीय बिउ प्रणाली सुधार कार्यक्रमको सहयोगमा दाब्दी गहुँको सुधार गर्न लागि परेका छन्। जोरायल४ का किसान भजनसिं मडैले दाब्दी गहुँको उत्पादन राम्रो भएकोमा खुसी व्यक्त गरे। स्वादिष्ट र पोसिलो भए पनि उत्पादन थोरै हुने भएकाले किसानको आकर्षण घटेको छ। त्यसैले उत्पादन वृद्धिका लागि बाली सुधार गरिरहेको देखिन्छ। वार्षिक ५५ लाख बिउको खरिदबिक्री गर्दै आएको सहकारीले तीन महिना अघि मात्र विभिन्न बिउबिजन ग्रेडिङ गर्ने मेसिन जडान गरेको छ। तीन महिनाको अवधिमा १२ टन मकै ग्रेडिङ गरिसकिएको सहकारीका व्यवस्थापक गणेश बिष्ट जानकारी दिन्छन्। सुदूरपश्चिममा उपलब्ध हुने विभिन्न बिउबिजनको ग्रेडिङ गर्न सकिन्छ। घन्टेश्वर सामुदायिक बिउ बैंकले स्थानीय तथा रैथाने बालीनालीको संरक्षण र उत्पादन, उन्नत बिउबिजनको व्यापारीकरण गरी राम्रो आम्दानीको बाटो सिर्जना गरेको देखिन्छ। उन्नत बिउ तथा ऋणको कारोबारबाट भएको आम्दानीले स्थानीय तथा रैथाने बालीनालीको संरक्षण तथा प्रवद्र्धनको काम गर्ने तरिका निकै अनुकरणीय छ। घन्टेश्वरको अवधारणालाई अन्य सहकारी, जिल्ला तहका सरकारी निकाय साथै प्रदेशस्तरीय निकायहरूले पनि प्रवद्र्धन गर्नुपर्ने देखिन्छ। स्थानीय स्तरमा यस्ता सामुदायिक बिउ बैंकहरूको सञ्चालनले स्थानीय कृषि जैविक विविधताको संरक्षण गर्न मद्दत गर्छ। दिगो कृषि प्रणालीको विकासमा समेत टेवा पुर्याउँछ।"
सिरहालाई उपाधि,राजविराज : मदन भण्डारी स्मृति गोल्डकप फुटबल प्रतियोगिताको उपाधि सिरहाले जितेको छ। सप्तरीको सप्तकोसी नगरपालिका फत्तेपुरमा सम्पन्न फाइनलमा गाईघाट फुटबल क्लब उदयपुरलाई ३० गोलले पराजित गर्दै सहलेस फुटबल क्लब सिरहाले उपाधि जितेको हो। सिरहालाई उपाधि दिलाउन विदेशी खेलाडी मार्टिनले दुई गोल गरे। यस्तै रुप लामाले एक गोलको योगदान दिए। उपाधिसँगै सिरहाले नगद दुई लाख रुपैयाँ पुरस्कार पायो। उपविजेतामा चित्त बुझाएको उदयपुरले एक लाख नगद पुरस्कार पायो। सिरहाले बागमती फुटबल क्लब सर्लाहीलाई तथा उदयपुरले आयोजक सप्तरीलाई पराजित गर्दै फाइनलमा स्थान बनाएका थिए। विजेतालाई मदन भण्डारी स्पोर्ट्स एकेडेमीका अध्यक्ष ध्रुव आचार्यले पुरस्कार प्रदान गरे। प्रतियोगितामा प्रदेश १ र मधेस प्रदेशका आठ जिल्लाका टोलीको सहभागिता रहेको थियो।
सत्ता गठबन्धनले भोलिसम्म महानगरउपमहानगरका उम्मेदवार टुंगो लगाउने,"काठमाडौंः सत्ता गठबन्धनले भोलि (सोमबार) सम्म महानगरपालिका र उपमहानगरपालिकाका उम्मेदवार टुंगो लगाउने निर्णय गरेको छ । सत्ता गठबन्धनका शीर्ष नेतृत्वको आइतबार बालुवाटारमा बसेको बैठकले भोलिसम्म देशभरका महानगर र उपमहानगरमा उम्मेदवार टुंगो लगाउने सहमति गरेको हो । यस्तै, बाँकी सबै प्रदेशमा निर्वाचनको तयारी र गठबन्धनको अवस्थाबारे भोलि नै कार्यदलको रिपोर्ट लिने निर्णय गरेको प्रचण्डको सचिवालयले जनाएको छ । छलफलमा प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड' सहित शीर्ष नेता सहभागी थिए । स्थानीय तहको निर्वाचन नजिकिँदै गर्दा शीर्ष नेताहरु सघन छलफलमा जुटेका छन्।"
"जन्ती होइन, जनता बनौं","देश स्थानीय तह निर्वाचन उन्मुख छ। मतदाता नामावली अध्यावधिक गर्ने काम सम्पन्न भएको छ। निर्वाचन कार्यक्रमसमेत सार्वजनिक भएका छन्। दलहरू निर्वाचनलाई सके आफ्नो पक्षमा पार्ने नभए प्रमुख प्रतिस्पर्धीलाई हराउने रणनीतिमा छन्। आम नागरिकसँग सघन सामीप्यता र अधिक सरोकार भएको तह चाहिँ स्थानीय सरकार नै हो। यो सबैभन्दा सहज र आफ्नै ठाउँमा भेटिने सरकार हो। अधिकांश मानिसले जीवनकालमा लिने सेवाका आधाभन्दा बढी चाहिँ स्थानीय तहबाट प्रवाह हुन्छन्। अधिकांश विकास बजेट स्थानीय तहमार्फत खर्च हुन्छ। नागरिकले तिरेका धेरै किसिमका राजस्वहरू त्यही दाखिला हुन्छन्। जनतालाई देशको निकाससँगै आफ्नो तहमा चाहिएको विकास र सहजतालाई राष्ट्रिय चुनावले थोरै र स्थानीय चुनावले धेरै मद्दत गर्छ। शिक्षा, स्वास्थ्य, खानेपानी, बाटो, सञ्चारलगायत सबै पूर्वाधारको विकासमा स्थानीय तह नै जिम्मेवार रहन्छन्। स्थानीय निर्वाचनमा नागरिकले मताधिकारको पनि बृहत्तर प्रयोग गर्न पाउँछन्। हरेक मतदाताले निकायको प्रमुख र उपप्रमुख, वडाध्यक्ष, अनि चार वडा सदस्य गरी सात जनालाई मतदान गर्नुपर्छ। यसरी आउने सातमध्धे कम्तीमा तीन प्रतिनिधि महिलासमेत हुनुपर्छ। त्यसैले स्थानीय निर्वाचनले समावेशिताको दायरासमेत फराकिलो र संख्यासमेत उल्लेख्य रूपमा बढोत्तरी गराउँछ। स्थानीय तहमा धेरै संख्यामा उम्मेदवार हुने हँुदा हरेकसँगको भेटघाट र भलाकुसारीले अतिरिक्त ज्ञान तथा सूचना प्रवाह हुन्छ, मतदाताको बुझाइको दायरा फराकिलो बन्छ। मतदाता प्रशिक्षणको रफ्तारले नयाँ उचाइ लिन्छ। यो एक प्रकारको स्थायी सरकार हो। प्रदेश तथा संघका सरकारहरू त फेरिन सक्छन् तर यसले अविछिन्न आफ्नो समयावधि पूरै काम गर्छ। कोही कसैलाई दोषारोपण गरेर उम्कन पाउँदैन। स्थानीय सरकारसामु नागरिकको सौदाबाजी शक्तिसमेत प्रदेशसंघभन्दा बढी हुन्छ। उसका कामप्रति नागरिकको सचेतना स्तरसमेत बढी नै हुन्छ। निर्वाचन स्थानीय भए पनि यसको महŒव चाहिँ राष्ट्रिय हुन्छ। केन्द्रभन्दा स्थानीय नेतृत्व सही अथवा खराब हुनुको अधिक असर हुन्छ। देशका सबै गाउँसहर सबल र विकसित भए देश सबल हुन्छ। तसर्थ, सबैले आफ्नो गाउँसहर सबल बनाउन सक्ने नेतृत्व छान्नुपर्छ। सम्मुखमा आएको निर्वाचनमा सघन सहभागिता जनाउनुपर्छ। प्रतिक्रियात्मक होइन, निर्णयात्मक भएर परिवर्तनलाई सघाउनुपर्छ। यद्यपि सफल गाउँसहर निर्माण गर्न प्रतिनिधि चुन्ने हामी जनताहरू पनि सजग बन्नुपर्छ। राजनीतिमा नागरिक सहभागिता तीन विशिष्ट र फरक प्रकृतिबाट अगाडि गुज्रन्छ। नागरिकहरू पहिले जन्तु, त्यसपछि जन्ती अनि मात्र जनता बन्छन्। हामी पनि पहिले जन्तु अनि केहीकालदेखि जन्तीको हिसाबले राजनीतिमा छौं। क्यानेडियन शोधकर्ता जेनिफर ट्याङका अनुसार पूर्वीय तटका देशहरूमा राजनीतिक सहभागिता अझै अवैज्ञानिक देखिन्छ। बेंग ह्वाउट क्लको पुस्तक इलेक्सन इज पपुलर कल्चर इन् एसियाको मतसमेत समान छ। लभगभ २० प्रतिशत मतदाताले मात्र सोचविचारसाथ मतदान गर्ने देखाउँछ। डोनाल्ड जी फेरीको पुस्तक डिसिजन एन्ड इलेक्सन ः एक्सपेक्टिङ द अनएक्सपेक्टेडका अनुसार दलका कार्यकम र तिनले ल्याउने परिणामको मूल्यांकनका आधारमा राजनीतिक मताधिकार प्रयोग गर्ने नागरिकको संख्या ज्यादै न्यून छ। छलफल र अनुसन्धानात्मकभन्दा परम्परागत विधिको प्रयोग बढी हुन्छ। अनि अधिकांश निर्वाचनले नसोचेका परिणाम चाहिँ बढी ल्याउँछन्, हाम्रो अवस्था पनि यही हो। अब यो कमजोरीबाट माथि उठ्दै सबल जनता भएर राजनीतिक सहभागिता देखाउनुपर्छ। जन्तुको जस्तो विगत र जन्तीको जस्तो वर्तमान भूमिकाबाट माथि उठ्नुपर्छ। विगतका अभ्यास प्रजातान्त्रिक अभ्यासका सुरुआती वर्षहरूमा हाम्रो राजनीतिक सहभागिता जन्तुका हिसाबले भयो। निर्वाचनको केही दिनपूर्व नेताहरूबाट सहयोगीमार्फत भोजभतेर र खानपिन गराएर नागरिक प्रभावित गरिन्थ्यो। गरिबी, अशिक्षा र राजनीतिक चेतनाशून्य भएका नागरिकहरू जसले दुई पैसा अथवा दुई चार छाक खान दियो। उसैको जयजयकार गर्थे। उसैले भनेबमोजिम मत दिन्थे। नोट र भोटको सामीप्यता सघन देखिन्थ्यो। यस्तो गलत परिपाटीबाट आएका प्रतिनिधिले जनताको भलाई सोच्दैनथिए। निर्वाचन अघि र पछि उनीहरूको ध्येय झुक्याउने मात्रै रहन्थ्यो। जन्तुलाई जस्तो खान दिएर नागरिकलाई आफ्नो बसमा केही समय लिन्थे र काम सकिएपछि छोडिदिन्थे। थुप्रै अविकसित देशका निर्वाचनमा अझै यस्तै स्थिति देखिन्छ। यद्यपि राजनीतिक सहभागिताको दोस्रो चरणमा मानिस जन्तीको हिसाबमा उभिन्छन्। हामी पनि पछिल्लो केही समय जन्तीको भूमिकामा निर्वाचनमा होमिँदैछौं। जन्तीजस्तो वर्तमान जन्ती विवाह समारोहमा बेहुलासँग उसको सहयोगार्थ खटिन्छन्। जस्तोसुकै विषम परिस्थितिमा समेत बेहुलालाई सुरक्षित र बेहुलीसाथ घर पुर्याउनु उनीहरूको जिम्मा हुन्छ। विवाह अवधिमा भएका जायजनाजायज कुरामा उनीहरू जहिल्यै बेहुलाको पक्षमा बोल्छन्। जतिसुकै राम्रो तयारी गरे पनि यो वा त्यो नभएको भनेर बेहुली पक्षलाई कमजोर देखाउनु उनीहरूको ध्येय नै हुन्छ। त्यस्तै हामीसमेत विभिन्न पार्टीका जन्ती भएका छौं। आफ्नो पार्टीको वकालत गर्दै अरूलाई कमजोर देखाएर उनीहरूको विपक्षमा कुरा गर्छौं। आफ्नो नेताको विजयका लागि विवाद, झगडा वा जुनसुकै रामरमितामा सुखीसाथ ओर्लन्छौं। अधिकांश निर्वाचनले नसोचेका परिणाम चाहिँ बढी ल्याउँछन्। हाम्रो अवस्था पनि यही हो। सामान्य मानिस मात्र होइन, यहाँ लेखक, पत्रकार, डाक्टर, वकिल, प्राध्यापक, कलाकार, पेसाकर्मी, नागरिक समाजका अगुवालगायत कुनै न कुनै पार्टीका संगठन बनाउँदै सक्रिय कार्यकर्ता भएर उभिन्छौं। आफू संलग्न पार्टीले भने जे पनि प्रजातान्त्रिक जनभावनाअनुसारको अग्रगामी अनि प्रगतिउन्मुख भन्छौं। अन्य पार्टीबाट आएका विचारलाई राम्रै भए पनि अनेकन कटाक्ष गर्छौं। अनि शक्तिमा भएकाहरू सार्वजनिक र विशेषगरी सरकारी सञ्चारसमेत दुरुपयोग गर्दै आफ्नो प्रभाव बढाउन खोज्छन्। कुनै पार्टीको सदस्यताबिना स्वतन्त्र नागरिकको हैसियतमा रहने त कसैलाई रुचि वा अनुभव नै नभएको जस्तो हुँदैछ। केही लेखकहरू भन्छन्, नेपालमा त जनता कोही छैनन्, सबै कार्यकर्ता मात्र छन्। सम्भ्रान्त देशका सुसंस्कृत राजनीतिमा यस्ता अभ्यासहरू खासै देखिँदैनन्। जन्ती संस्कारले नेता जतिसुकै विकृत र भ्रष्ट भए पनि नागरिकलाई उसकोे विरोधमा जान सिकाएकै हुँदैन। यस्तो राजनीतिक सहभागितामा प्रतिनिधिहरू नागरिकप्रति उत्तरदायी रहँदैनन्। नेतृत्वको अति नालायकीपनामा पनि विरोध गर्ने ल्याकत नागरिकमा देखिँदैन। उनीहरूका कमजोरीमाथि समेत प्रतिवाद गरिँदैन। सबैले नेतृत्वको भजन गाउँछन्, केवल जयजयकार गर्छन्। जन्तु वा जन्तीरूपी राजनीतिक अभ्यासले नागरिकका इच्छाआकांक्षा पूरा हुँदैनन्। लेखक ऐ हेबुडका अनुसार यी दुवै सहभागिता राजनीतिलाई सही बनाउन कम उत्प्ररेणादायी हुन्छन्। नेताहरू नागरिकका लागि सकारात्मक काम गर्न बाध्य हुँदैनन् अनि चाहँदैनन्। अपेक्षित राजनीति त्यतिखेर मात्र हुन्छ, नेतृत्वलाई दबाब त्यसबेला मात्र पर्छ जब नागरिक जनता हुन्छन्। जनता बन्नुपर्ने आवश्यकता राजनीतिक सहभागिताको उच्च समयमा नागरिक जनता हुन्छन्। भाषिक हिसाबले पनि जन्तु र जन्तीमा आधा र जनतामा पूरा न लेखिन्छ। जनता रहँदा नागरिक कुनै दल वा नेताको अन्धभक्त नभै उसको कार्यक्रम, नेतृत्व कौशलता अनि क्षमतालाई मूल्यांकन गर्छन्। हाम्रोभन्दा राम्रो छनोट चाहन्छन्। जनताले प्रतिनिधिलाई उसको क्षमता, सोच, देशप्रतिको चिन्तन र अठोटका विषयमा मूल्यांकन गरेर मात्र सही वा योग्य मान्नुपर्छ। नेताले गलत गरे सामाजिक बहिष्कार र असहयोग गर्नुपर्छ। देशप्रति बेइमानी गर्नेलाई अहिंसात्मक तवरबाट बेइज्जती गर्न सक्नुपर्छ। स्वतस्फुर्त आन्दोलनबाट उपस्थितहरूको प्रतिस्थापन गर्ने साहस राख्नुपर्छ। नागरिक समाज तथा सञ्चार गृहले यसको नेतृत्व लिनुपर्छ। फोड्ने होइन, जोड्नेलाई रोज्नुपर्छ। नेतृत्वको विकास तथा समृद्धिका ठोस योजना अनि त्यसलाई सार्थक गर्न सक्ने ल्याकतका आधारमा मतदान अधिकारको सचेत सदुपयोग गर्नुपर्छ। लेखक माइकल एम विल्सन आफ्नो पुस्तक एभ्री डे प्रोब्याबिलिटी एन्ड स्टाटिस्टिक्समा चुनावमा बाँकी प्रत्येक दिनका लागि असीम सम्भावना भएको बताउँछन्। त्यसलाई मतदाताले सही सदुपयोग गर्नुपर्ने तर्क गर्छन्। परिवर्तन चाहने नागरिकले मताधिकारलाई पनि परिस्कृत गर्न सिक्नु र सक्नुपर्छ। अन्य देशका नागरिकले नेतृत्वलाई नीति हेरेर निष्पक्ष मूल्यांकन गरेका प्रशस्त उदाहरण छन्। कुनै पार्टीगत मतभेद नराखी सिंगापुरका नागरिकले ली क्वानलाई निरन्तर तीन दशक समर्थन र सहयोग गरे। महाथिर विन महोमदलाई पहिले तानशाह भनिए पनि कामका आधारमा समस्त मलेसिया नतमस्तक रह्यो। आधुनिक मलेसियाका पिताको रूपमा श्रद्धा बन्यो। नरेन्द्र मोदीको गुजरात मोडल हेरेर जनताले प्रधानमन्त्रीमा जिताए। अमेरिकाको सक्षमता तथा सामथ्र्य बढोत्तरी गर्ने योजना दिएकै कारण बाइडेनलाई अपेक्षित रूपमा बिजयी बनाइयो। पूर्वराष्ट्रपति ओबामाको स्वास्थ्य नीतिमाथि उनकै पार्टीको बिमति थियो। ड्भाभिड क्यामरुनले भन्दैमा बेलायती नागरिकले युरोपियन युनियनमा रहन मानेनन्। नागरिक पार्टीको होइन, उसका कार्यक्रमको हुन्छ। नेता हाम्रो कि अर्काको नभै नीति अनि कार्यक्रम कस्तो भन्ने मूल्यांकन गरेर जनताले समर्थन वा विरोध गर्नुपर्छ। जनताको हैसियतमा नागरिकहरू रहँदा पार्टीसमेत सचेत रहन्छन्। कुनै पनि बेला नागरिकको समर्थन समाप्त हुने भयले सदैव लोकप्रिय काम गर्न खोज्छन्, राम्रो नेतृत्व दिन्छन्। तर यहाँ वर्षौंसम्म एउटा नागरिक एउटै पार्टीको हुन्छ। भोटर भएर पनि हामीहरू कार्यकर्ता बन्दैछौं। नेतृत्वको निष्पक्ष र स्वतन्त्र मूल्याकंन गर्न चुक्दैछौं। सोचिएको सम्मुन्नति मृगतृष्णा बन्नुमा विगतमा हामीहरू जनता नभै जन्तु वा जन्तीमात्र हुनुसमेत जिम्मेवार छ। त्यसैले, सकारात्मक परिणामका लागि जन्तु वा जन्ती नभै जनता भएर राजनीतिक अभ्यास गर्नुुपर्छ। नेतृत्वको सबलता अनि विकास कार्यक्रमका आधारमा मतदान गर्नुपर्छ। देशको विकास र विनाश चाहनेलाई प्रष्ट चिन्नुपर्छ। नागरिकलाई जनता बन्नबनाउन सबैले पहल गर्नुपर्छ। देशले त्यतिखेर स्वतः प्रगतिको यात्रा सुरुआत गर्नेछ।"
"सहमतिपछि अवरुद्ध वीपी राजमार्ग खुल्यो, बालकको शव आफन्तले बुझे","सिन्धुली : आइतबार बिहानैदेखि अवरुद्ध बनेपासिन्धुलीबर्दिबास (वीपी) राजमार्ग सञ्चालनमा आएको छ । ठेकेदार, मृतक बालकका आफन्त र प्रहरी प्रशासनबीच सहमति भएपछि राजमार्ग सूचारु भएको हो । दुई दिनपछि आफन्तले बालकको शव बुझेर पोष्टमार्टमका लागि सिन्धुली अस्पताल ल्याइएको छ। कमलामाई नगरपालिका ४ र ६ जोड्ने ग्वाङ खोलामा पक्की पुल निर्माणका लागि खनिएको खाल्डोमा जमेको पानीमा डुब्दा फिक्कल गाउँपालिका १ का प्रकाश भुजेलका १२ वर्षीय छोरा सिरास भुजेलको मृत्यु भएको थियो ।सोहि घटनालाई लिएर पीडित पक्षले ठेकेदारलाई कारबाही र क्षतपूर्तिको माग गर्दै कमलामाई नगरपालिका ४ ढुङ्ग्रेवासमा राजमार्ग अवरुद्ध गरेका थिए । तर, पीडित र ठेकेदारबीच सहमतिपछि राजमार्ग सञ्चालनमा आएको जिल्ला प्रहरी कार्यालय सिन्धुलीका प्रहरी प्रवक्ता मनोज लामाले जानकारी दिए । प्रहरी प्रवक्ता लामाले सहमतिमा क्षतिपूर्तिको रकम खुलाउन नमाने पनि ठेकेदार रमेश कुवरले मृतक बालकका आफन्तलाई २० लाख रुपैयाँ क्षतिपूर्ति दिने सहमति भएको बताइएको छ । यस्तै निर्माण स्थलमा घेराबेरा गर्ने, हेरालु राख्ने र सुरक्षाका उपाय अपनाउने समेत सहमति गरिएको छ । सदरमुकामस्थित जनता आवासीय मावि रातमाटामा कक्षा ४ मा अध्ययनरत बालक शनिबार साथीहरुसँग खोलामा पौडी खेल्ने क्रममा डुबेका थिए । निर्माण कम्पनीले खोलामा झण्डै १५ फिट गहिरो खाल्डो खनेको थियो। तर, मान्छे हिँड्ने, स्थानीयले नुहाउने ठाउँ नजिकैको काम गर्दा कुनै घेराबार नगरेको, कम्पनीले हेरालु नराखी सावधानी नअपनाउँदा दुर्घटना भएको स्थानीयको भनाइ छ । उक्त खाल्डोमा यसअघि बालबालिकाहरु डुबे पनि स्थानीयले उद्धार गरी बचाएको बताइएको छ ।"
मुस्ताङमा लेक लागेर भारतीय पर्यटकको मृत्यु,जोमसो : हिमाली जिल्ला मुस्ताङमा लेक लागेर एक भारतीय पर्यटकको मृत्यु भएको छ ।भारतको देश तिलङ्गाना राष्ट्र मराहपुराम रापर्थी नगरका मुक्तिनाथ दर्शन गर्न आएका ६० वर्षीय मुठैया यामसानीको शनिबार मृत्यु भएको हो। मुस्ताङको वारागुङ मुक्तिक्षेत्र गाउँपालिका१ को मुक्तिनाथ मन्दिरको उकालो चढ्ने क्रममा बेहोस भएर ढलेपछि अस्पताल लैजाँदै गर्दा शनिबार दिउँसो मृत्यु भएको जिल्ला प्रहरी कार्यालय मुस्ताङले जनाएको छ । मुस्ताङको पवित्र धार्मिक स्थल मुक्तिनाथ दर्शन गर्नका लागि शनिबार पोखराजोमसोम हवाई मार्ग हुँदै ६० जनाको भारतीय पर्यटकको टोली जोमसोम आइपुगेको थियो । उनीहरु समिट एयरको जहाज चढेर मुक्तिनाथ दर्शनका लागि बिहान जोमसोम आइपुगेका थिए ।सो समूहमा लेक लागेर मृत्यु भएका मुठैया यामसानीको श्रीमानश्रीमती पनि थिए । हवाई मार्गबाट जोमसोम आएका भारतीय पर्यटकको सो टोली सोही दिन जोमसोमबाट बसेर चढेर मुक्तिनाथ पुगेको थियो। दिउँसो १२ बजेर ३० मिनेट जाँदा पुराङ रानीपौवा बजारको पहिलो गेटबाट माथि उकालो उक्लिदै गर्दा भारतीय पर्यटक यामसानी अचानक ढलेका थिए । त्यसपछि उनलाई जोमसोम अस्पताल पुर्याउने क्रममा बाटोमै मृत्यु भएको जिल्ला प्रहरी कार्यालय मुस्ताङका सूचना अधिकारी राजकुमार तामाङले जानकारी दिए । जिल्ला प्रहरी कार्यालयले घटनाबारे आवश्यक अनुसन्धान प्रक्रिया अघि बढाएको जनाएको छ । मुस्ताङमा बर्सेनि ६० हजार विदेशी पर्यटक आउने गरेको र तिनमा अधिकांश भारतीय पर्यटक हुन्छन्। गर्मी स्थानबाट चिसो भेगमा आइपुग्दा पर्यटकलाई अल्टिच्युड हुने सम्भावना हुन्छ । विगतका वर्षमा पनि लेक लागेर भारतीय पर्यटकको मृत्यु भएको पाइएको छ।
विकास खर्च झनै न्यून,"काठमाडौं : अर्थमन्त्री जनार्दन शर्माले कात्तिकदेखि हरेक महिना १० प्रतिशत पुँजीगत खर्च हुने घोषणा गरेका थिए। तर, कुनै पनि महिना ७ प्रतिशतभन्दा बढी विकास खर्च नाघ्न सकेको छैन। अर्थमन्त्री शर्माको घोषणा भाषणमै सीमित बनेको छ। महालेखा नियन्त्रक कार्यालयका अनुसार चैतसम्म १ खर्ब ३ अर्ब ७८ करोड ९६ लाख रुपैयाँ (२७४५ प्रतिशत) पुँजीगत खर्च भएको छ। अब ३ महिनामा ७२५२ प्रतिशत खर्च गर्नुपर्ने छ। सो समयमा त्यति धेरै रकम खर्च हुन नसक्ने र खर्च हुँदा पनि गुणस्तर नहुने निश्चित छ। सरकारले यस वर्षका लागि ३ खर्ब ७८ अर्ब पुँजीगत बजेट विनियोजन गरेको छ। एमाले सांसद डा विमला राई पौड्यालले अर्थमन्त्री भाषण गर्नमा मात्रै व्यस्त भएकाले पुँजीगत खर्च हुन नसकेको बताइन्। यो अर्थमन्त्रीको ठूलो कमजोरी हो, उनले भनिन्, गफ गर्ने मन्त्रीबाट विकास खर्च बढ्छ भनेर कसरी आशा गर्नु ? अर्थ मन्त्रालयले असोज तेस्रो साता सार्वजनिक खर्चलाई मितव्ययी तथा प्रभावकारी बनाउनेसम्बन्धी मापदण्ड जारी गरेर शतप्रतिशत पुँजीगत खर्च गर्ने घोषणा गरेको थियो। जसअनुसार हालसम्म ७० प्रतिशत खर्च भइसक्नुपर्ने थियो। तर, अहिलेसम्म खर्च गर्नुपर्ने प्रतिशत थाती राखी आउँदो तीन महिनाका लागि मात्रै बाँकी राखिएकोे छ। तर, यसै वर्ष मात्रै पुँजीगत खर्च ठप्पै भएको भने होइन। विगतमा पनि यस्तै धिमा गतिमा पुँजीगत खर्च हुन्थ्यो। महालेखाका अनुसार गत वर्षको चैतसम्म १ खर्ब २ अर्ब ९७ करोड (२९१८ प्रतिशत) खर्च भएको थियो। अर्थतन्त्रको आधारभूत संरचनामा व्यापक सुधार भए पनि खर्च गर्ने परिपाटी भने पुरानै रहेको कांग्रेस नेता डा मीनेन्द्र रिजाल बताउँछन्। अघिल्ला वर्ष दुईतिहाइको सरकार हुँदा पनि विकास बजेट खर्च हुन नसक्नु भने प्रणालीगत समस्याका कारण हो, रिजालले भने। यसरी पुँजीगत खर्च कम हुँदासमेत अहिले ठेकेदारले पाउनुपर्ने ५० अर्बभन्दा बढी भुक्तानी पाएका छैनन्। अर्थतन्त्रका सूचक सकारात्मक नभएकाले सरकारले पुँजीगत खर्च बढाउने नभई रोक्नुपर्ने पूर्वअर्थमन्त्री सुरेन्द्र पाण्डेको भनाइ छ। सरकारको ढुकुटीमा ४० अर्बभन्दा कम बचत रहेको समयमा सोही मात्रामा विदेशी ऋणको साँवा ब्याज भुक्तानी गर्नुपर्ने अवस्था रहेको उनले बताए। सरकारले क्यालेन्डर बनाएर काम गर्न नसक्दा पुँजीगत खर्च हुन नसकेको अर्थविद्हरू बताउँछन्। तयारी नभएको परियोजना बजेटमा राख्दा कार्यान्वयन फितलो हुने गरेको अर्थविद् ज्ञानेन्द्र अधिकारीले बताए। संभाव्यता अध्ययन नगरी बजेट हाल्ने, आर्थिक वर्षको अन्तमा गैरबजेट माग्ने प्रचलन बढ्दै जाँदा आर्थिक अराजकता बढ्दै गएको छ, अर्थविद् अधिकारी भन्छन्, आर्थिक वर्ष नै परिवर्तन गरेर वैशाखदेखि काम थाल्ने गरी क्यालेन्डर ल्याए सुधार हुन सक्छ। पुँजीगत खर्च नहुँदा अर्थतन्त्र चलायमान नहुने, पैसाको चल्तीफिर्ती नहुने, रोजगारीमा संकुचन हुनुका साथै वस्तु र बजारमा नकारात्मक असर परी तरलता अभाव हुने महालेखा नियन्त्रक कार्यालयका प्रवक्ता नवराज ढुंगानाले बताए। कानुन, अर्थतन्त्रको संरचना, प्रचलित अभ्यास र खर्च गर्ने प्रणाली तथा व्यवहारका कारण पुँजीगत खर्च हुन सकिरहेको छैन। ठेक्का प्रक्रियामा लामो प्रक्रिया अवलम्बन गर्नुपर्ने भएकाले पनि समस्या भएको ढुंगानाको भनाइ छ।"
युक्रेनको मारियुपोलको सहरी क्षेत्र पूर्ण नियन्त्रणमा रहेको रुसको दाबी,मस्को : पूर्वी युक्रेनको मारिउपोल सहरको सम्पूर्ण सहरी क्षेत्र युक्रेनी सशस्त्र बल र विदेशी भाडाका लडाकुहरूबाट पूर्ण रूपमा खाली गरिएको रुसी सेनाले शनिबार उल्लेख गरेको छ। रुसी रक्षा मन्त्रालयका प्रवक्ता इगोर कोनाशेन्कोभले एक उक्त जानकारी दिएका हुन्। उनले यो अवधिमा १ हजार ४ सय ६४ युक्रेनी सैनिकले आत्मसमर्पण गरेको समेत बताए। आजोभ सागरको एक प्रमुख बन्दरगाह सहरको रूपमा मारिउपोल रूसयुक्रेन द्वन्द्को सबैभन्दा खराब हिंसाको साक्षी बनेको छ। यता युक्रेनी रक्षा मन्त्रालयले शुक्रबारद रुसी सेनाले सहरलाई घेराबन्दी गरेको झण्डै सात हप्तापछि पनि मारियुपोलमा युक्रेनी सेना रुसीहरूसँग लडिरहेको जनाएको छ। युक्रेनका राष्ट्रपति भोलोडिमिर जेलेन्स्कीले मारियुपोलमा रहेका युक्रेनी सेना हटाए रुससँग जारी कुनै पनि प्रकारको वार्तालाई अन्त्य गर्ने चेतावनी दिएका छन्। रासस
कांग्रेसको काँध,"जननायक विश्वेश्वरप्रसाद कोइरालाको सक्रियतामा २००३ सालमा नेपाली कांगे्रसको गठन भयो। २००६ सालमा नेपाल प्रजातन्त्र कांगे्रससँग एकीकरण भयो। त्यसपछि नेपाली कांगे्रसको नामबाट संगठित र सञ्चालित भयो। यस ऐतिहासिक पार्टीले सशस्त्र आन्दोलनद्धारा १०४ वर्षको जहानिया राणा शासनको अन्त्य गरी नेपालमा प्रजातन्त्रको स्थापना गरेको हो। नेपाली जनताको स्नेह र विश्वासले २०१५ सालमा भएको पहिलो आम निर्वाचनमा दुईतिहाइ मत प्राप्त गर्यो। कोइरालाको नेतृत्वमा नेपालको इतिहासमा पहिलो पटक जनताद्धारा निर्वाचित सरकार गठन गर्ने अवसर प्राप्त भएको हो। नेपाली कांगे्रसले जनताको हितमा राम्रा काम प्रारम्भ गर्न पाउँदा नपाउँदै राजा महेन्द्रले जननिर्वाचित सरकारलाई अपदस्थ गरे। आफ्नै नेतृत्वमा निर्दलीय पञ्चायती व्यवस्थाको सुरुआत गरेका थिए। जनभावना विपरीतको निरकुंश पञ्चायती राज्य व्यवस्थाविरुद्ध निरन्तरको संघर्ष चल्यो। यसका बावजुद सर्वमान्य नेता गणेशमान सिंहको नेतृत्वमा भएको २०४६र४७ को जनआन्दोलनले पञ्चायती व्यवस्थाको अन्त्य गर्यो। बहुदलीय प्रजातन्त्रको पुनस्र्थापना भएको हो। जनआन्दोलनपछि सन्तनेता कृष्णप्रसाद भट्टराईको नेतृत्वको अन्तरिम सरकारले संवैधानिक राजतन्त्र सहितको बहुदलीय प्रजातन्त्र सञ्चालन गर्यो। नेपालको संविधान २०४७ जारी गरी सोअन्तर्गत तीनपटक संसदीय निर्वाचन र दुईपटक स्थानीय निर्वाचन पनि सफलतापूर्वक सम्पन्न गर्यो। निर्वाचनबाट गठित सरकारले जनहितका कार्यहरू गर्न थालेकोमा नेपाल कम्युनिष्ट पार्टी (माओवादी)ले २०५२ फागुन १ गतेबाट सशस्त्र आन्दोलन सुरु गर्यो। जसले सुन्दर शान्त नेपाललाई आन्तरिक द्वन्द्वतर्फ धकेल्ने काम गरेको थियो। सोही क्रममा तत्कालीन राजा ज्ञानेन्द्रले संसदीय शासन प्रणालीविरुद्ध प्रतिगामी कदम चाले। कांगे्रसका युगपुरुष गिरिजाप्रसाद कोइरालाको नेतृत्वमा २०६२ र ६३ को जनआन्दोलन चल्यो। जसले संसदीय व्यवस्था पुनर्पस्थापना गरेको थियो। तत्पश्चात बनेको नेपालको अन्तरिम संविधान, २०६३ ले सार्वभौमसत्ता र राजकीय सत्ता पूर्णरूपले जनतामा स्थापित गरेको थियो। कांगे्रसको २०६४ सालमा भएको महासमिति बैठकले देशमा गणतन्त्रात्मक राज्य संरचना एवं बहुदलीय संसदीय लोकतान्त्रिक शासन व्यवस्था स्थापना गर्ने निर्णय गर्यो। संविधानसभाको निर्वाचनपछि कांगेससभापति कोइरालाको नेतृत्वको सरकारले संविधानसभाको पहिलो बैठक राख्यो। त्यसैमा प्रस्तुत गरेको प्रस्तावले नेपालमा राजतन्त्रको अन्त्य गरी संघीय लोकतान्त्रिक गणतन्त्र स्थापना भयो। दोस्रो संविधानसभा निर्वाचनमा कांग्रेसले बहुमत प्राप्त गरी सुशिल कोइरालाको नेतृत्वमा सरकार गठन गर्यो। सोही सरकारले २०७२ असोज ३ गते नेपालको संविधान २०७२ लागू गर्यो। सरकार र राजनीति नेपालको संविधान २०७२ लागू भएको दुई वर्षपछि स्थानीय तह, प्रदेशसभा तथा संघीय प्रतिनिधि सभाको निर्वाचन सम्पन्न भयो। नेपाल कम्युनिष्ट पार्टीका अध्यक्ष खड्गप्रसाद ओली नेतृत्वमा समृद्ध नेपाल ः सुखी नेपालीको नारासहित सरकार बन्यो। घरवारविहीनलाई पाँच वर्षभित्र घर आदि आकर्षक नारासहित नेकपा एमाले र माओवादी केन्द्रलगायत सबै कम्युनिष्ट एक भई निर्वाचन होमिएका थिए। करिब दुईतिहाई बहुमत ल्याएको ओली सरकारले नेपाललाई पाँच वर्षभित्र विकासशील राष्ट्र बनाउने, १० वर्षभित्र प्रतिव्यक्ति आय पाँच हजार डलर पुर्याउने, खाद्यान्न, माछा, मासुअण्डा, दुध, दहीमा आत्मनिर्भर बनाउने योजना अघि बढायो। कृषि उत्पादन दस वर्षमा दोब्बर बनाउने, तीन वर्षभित्र काठमाडौंमा विद्युतीय सवारी, १० वर्षमा १५ हजार मेगावाट बिजुली उत्पादन गर्ने गरी सरकारले प्रक्रिया अघि बढायो। घरघरमा बिजुली, जनजनमा सेयर, पाँच वर्षमा पूर्वपश्चिम विद्युतीय रेल मार्ग, पाँच वर्षभित्र निजगढ अन्तर्राष्ट्रिय विमानस्थल निर्माण र समुद्रमा नेपालको झण्डावाहक पानीजहाज सञ्चालन गर्ने काममा पनि सरकार तात्यो। नयाँ जनमत लिने नाममा पहिलो पटक २०७६ पुस ५ गते संघीय संसद् विघटन भयो। मध्यावधि निर्वाचन घोषणा भएपछि नेपाली राजनीतिमा अस्थिरता सिर्जना भयो। ओलीको नेतृत्वको दुईतिहाईको सरकारले देशमा केही समयसम्म साँच्चै के के नै होला र के के नै गर्ला जस्तो वातावरण सिर्जना नगरेको होइन। नेपाली जनताको तर्फवाट पाँचवर्षको म्यान्डेट पाए पनि आन्तरिक लेनदेन र आन्तरिक सत्ता संघर्षका कारण समस्यामा पर्यो। नयाँ जनमत लिने नाममा पहिलो पटक २०७६ पुस ५ गते संघीय संसद् विघटन भयो। मध्यावधि घोषणा भएपछि नेपाली राजनीतिमा अस्थिरता सृजना भयो। अर्कोतिर जनताको कम्युनिष्ट पार्टीप्रति मोहभंग भयो। यसै परिवेशमा संविधानको धारा ७६(५) को बाध्यात्मक कारणले कांग्रेससभापति शेरबहादुर देउवाको नेतृत्वमा गठबन्धनको सरकार बन्यो। अन्ततः एमसीसी संयुक्त राष्ट्रसंघीय महासभाले सन् २००० मा विश्वबाट भोक, रोग, अशिक्षालगायत चरम विकास लक्ष्यहरू (गरिबी हटाउन, वातावरण तथा पर्यावरणीय संरक्षण, लैंगिक समानता, महिला सशक्तीकरण, जनताको जीवनस्तर सुधार तथा पूर्वाधार विकासका लागि सहस्राब्दी विकास लक्ष्यहरूको घोषणा गरेको थियो। उक्त सन्दर्भमा अमेरिकाले सन् २००३ मा द्धिपक्षीय आर्थिक सहायता प्रदान गर्न एमसीसी गठन भएको र तत्कालीन प्रधानमन्त्री माधवकुमार नेपालको सरकारले उक्त संस्थाबाट सहायता प्राप्त गर्न प्रारम्भिक प्रयास सुरु गर्यो। विभिन्न स्वार्थ समूहले सिर्जना गरेको भ्रम, अन्यौल र विवादका वावजुद अन्ततः २०७८ फागुन १५ गते प्रतिनिधिसभा बैठकले १२ बुँदे ब्याख्यात्मक घोषणासहित पारित गर्यो। काठमाडौंको उत्तर रातामाटेदेखि हेटौंडा, हेटौंडादेखि दमौली, दमौलीदेखि बुटवल र बुटवलदेखि भारतको सीमासम्मको खण्डमा ४०० केभी क्षमताको विद्युतीय प्रसारणलाइनका लागि अनुदान पाउने छ। साथै रातामाटे, दमौली र बुटवलमा सबस्टेसन निर्माण र ३०५ किलोमिटर सडकको स्तरोन्नति आदि गर्न ५० करोड अमेरिकी डलर अनुदान प्राप्त हुनेछ। प्रधानमन्त्रीको भारत भ्रमण नेपालको भूभाग लिम्पियाधुरा, लिपुलेक, कालापानी क्षेत्रमा भारतले एकतर्फी सडक निर्माण गरेका कारण ओली सरकारको शासनकालमा सम्बन्ध चिसो भयो। जसलाई देउवाको हालै सम्पन्न भारत भ्रमणले सुधारेको देखिन्छ। नेपाल भारतको विशेष सम्बन्ध भनेकै भौगोलिक आकार र जनसंख्याबीचको असमानताभन्दा पनि धार्मिक, सांस्कृतिक र परम्परासँग गाँसिएको छ। नेपालभारतबीच भएको १९५० को असमान सन्धिलगायत अन्य समस्या समयसापेक्ष बनाउन दुवै पक्षको सहमतिमा ईपीजीको प्रतिवेदन बन्यो। तर, हालसम्म भारत सरकारले बुझ्न चाहेको देखिँदैन। नेपालभारतबीचको खुल्ला सिमानाका कारण सृजित समस्या, जलविद्युत्को खरिदबिक्री र प्रसारण, सीमापार व्यापार आदिमा समस्या नभएको होइन। नेपालभारतको सम्बन्धमा कुनै समस्या सिर्जना भएमा दुवै पक्षले संयतापूर्वक समाधान गर्नु दुवै देशको हितमा हुनेछ। समकालीन राष्ट्रिय मुद्दाहरू करिब डेढ महिनाअघि रुस र युक्रेनबीच सुरु भएको युद्धका कारण पेट्रोलियम पदार्थको मूल्य वृद्धि भयो। जसले दैनिक उपभोग्य सामानलगायत सबैको आपूर्तिमा समस्या सिर्जना भएको छ। सरकारको अकर्मण्यताका कारणले मात्र होइन, विगतका कमी कमजोरीको निरन्तरता, कोरोना महामारीले पनि आर्थिक संकट देखिएको छ। अत्याधिक वैदेशिक ऋणले श्रीलंकामा देखिएको आर्थिक संकट नेपालमा पनि हुन सक्छ भन्ने डर देखिएको छ। नेपाल राष्ट्र बैंकका गभर्नरको निलम्बन सर्वोच्च अदालतका प्रधान न्यायाधीशलाई हाल स्थगित रहेको महाभियोग आदि राष्ट्रिय मुद्दाले जनजीवन प्रभावित भएको देखिन्छ। आगामी स्थानीय निर्वाचन लोकतन्त्रको मेरुदण्ड भनेको स्थानीय सरकार हो। स्थानीय सरकारको निर्वाचनले लोकतन्त्र जनताको घरदैलोमा पुग्छ। जननिर्वाचित प्रतिनिधिले सञ्चालन गरेको स्थानीय सरकारले जवाफदेही र उत्तरदायी लोकतन्त्रको प्रवद्र्धन हुन्छ। स्थानीय स्तरमै जनताको आवश्यकताअनुसार नीति निर्माण हुन्छ। योजनाहरू बन्ने साथै प्रशासनिक संरचना र जनताका लागि सरकारले उपलब्ध गराइएको सेवा सुविधा पुग्ने भएकाले पनि सुशासन, संरक्षण र सदुपयोग हुन्छ। तर, नेकपा माओवादीले सञ्चालन गरेको सशस्त्र आतंककारी गतिविधि र तत्कालीन राजा ज्ञानेन्द्रले संसदीय शासन प्रणालीविरुद्ध चालेको प्रतिगामी कदमका कारण २०५४ सालपछि २०७४ सालमा मात्र स्थानीय निर्वाचन भयो। २०७४ सालमा भएको स्थानीय निर्वाचनमा सिंहदरबारको अधिकार गाउँगाउँमा भन्ने नारा थियो। कति अधिकार स्थानीय तहमा पुगेको छ र जनता कति अधिकारसम्पन्न भए ? निर्वाचित जनप्रतिनिधिले अधिकारको दुरुपयोग कति गरे, भ्रष्टाचार के कति भयो ? यी सबैको मूल्यांकन गर्ने अवसर आउँदो वैशाख ३० गते आउँदैछ, स्थानीय तहको दोस्रो निर्वाचनमा। ललितपुर महानगरको सन्दर्भ करिब २५ सय वर्ष पहिले बनेको विश्वमै विशिष्ट पहिचान कायम गरेको ललितपुर महानगर मूर्तअमूर्त, अनुपम कला संस्कृति, धर्मसंस्कृति परम्परा, मठमन्दिर, गुम्बा, पाटीपौवा र रीतिरिवाजले भरिपूर्ण छ। युनेस्कोले सन् १९७९ मा पाटन दरबार क्षेत्रलाई विश्व सम्पदा सूचीमा समावेश गरेको छ। यस्तै वल्र्ड क्र्याफ्ट सिटी काउन्सिलबाट यसको बैभवलाई कदर गर्दै सदस्यता प्रदान गरेको छ। जसले ३५औं कला नगरी घोषणा गरेको छ। ललितपुर दरबारभित्रका मल्लकालीन कृष्ण मन्दिर, मल्लकालीन दरबारलगायतले सम्पन्न छ। पाटनसवालबाट छेमडोल अड्डाको नाममा १९७५ पुस २ गते स्थापना भएको नेपालको सबैभन्दा पुरानो नगरपालिका हो यो। २००९ सालमा ललितपुर नगरपालिका र २०१८ सालमा ललितपुर नगर पञ्चायत भएको हो। जनआन्दोलनको सफलतापछि ललितपुर नगरपालिका र २०५२ सालमा ललितपुर उपमहानगरपालिका बन्यो। २०७३ फागुनमा ललितपुर महानगरपालिका भएको हो। ललितपुर महानगर नेपालका प्रबुद्ध नागरिकहरू बसोबास गर्ने ऐतिहासिक नगरी हो। विश्वको ऐतिहासिक नगर ललितपुरमा परिचित गराउन सांस्कृतिक, ऐतिहासिक मूर्तअमूर्त सम्पदाको संरक्षण गर्ने पहिलो प्राथमिकता हो। महानगरवासीलाई खानेपानी, ढल, फोहर व्यवस्थापन, सार्वजनिक यातायात, आधारभूत स्वास्थ र शिक्षाको सुविधा प्रदान गर्नु आजको आवश्यकता हो। सुरक्षित सहरको अनुभुति दिँदै सहरी गरिबीको अहिलेको ७६ प्रतिशतलाई कमी गर्दै लैजानु पनि आवश्यक छ। समग्रमा, ललितपुर महानगरअन्तर्गत भित्री पाटन दरबार क्षेत्रका साथै सांस्कृतिक सम्पदा भएको नगरक्षेत्र, खोकना, बुङमति, हरिसिद्धि र सुनाकोठीजस्ता ऐतिहासिक बस्तीहरूको हकमा नयाँ दृष्टिकोणसहित विकास निर्माणको योजना बनाउन आवश्यक देखिन्छ। २०७४ वैशाख ३१ गते सम्पन्न निर्वाचनमा झिनो मतले मात्र नगरप्रमुख, उपप्रमुखको जित भएको थियो। महानगरका २९ मध्ये १० वडामा कांग्रेसले जितेको थियो। महानगरवासीले विगतका कमीकमजोरी मनन गर्दै जनजाति, दलित, जेष्ठनागरिक, महिला तथा बालबालिका लक्षित रोजगारमूलक ठोस कार्यक्रम बनाउनु पर्छ। मतदातालाई आकर्षित गर्नु साथै प्रत्यक्ष सहभागिता रहने र सशक्तीकरणको उद्देश्यसहित ठोस कार्यक्रम ल्याउनु आजको आवश्यकता हो।"
"डुबेर मृत्यु भएका बालकको शव उठेन, बिहानैदेखि वीपी राजमार्ग अवरुद्ध","सिन्धुली : बनेपासिन्धुलीबर्दिबास (वीपी) राजमार्ग आइतबार बिहानैदेखि अवरुद्ध पारिएको छ। ठेकेदारको लापरबाहीका कारण शनिबार दिउँसो खोलामा पुल निर्माणका लागि खनिएको खाल्डोमा डुबेर बालकको मृत्यु भएपछि स्थानीयले ठेकेदारलाई कारबाहीको माग गर्दै वीपी राजमार्ग पारेका हुन् । कमलामाई नगरपालिका ४ ढुङ्ग्रेवासमा मृतक बालकका आफन्त र स्थानीयले सडकमा ढुङ्गा थुपारेर र टायर बालेर सडक अवरुद्ध गरेका हुन् । उनीहरुले मृतक बालकको शव समेत बुझ्न मानेका छैनन् । निर्माण कम्पनीको ठेकेदारलाई कारबाही र क्षतिपूर्तिको माग गरेका छन् ।आफ्ना जायज मागहरु पूरा नभएसम्म चरणबद्ध आन्दोलन गरिने मृतक बालकका आफन्त लालबहादुर भुजेलले बताए । कमलामाई नगरपालिका ४ र ६ जोड्ने ग्वाङ खोलामा पक्की पुल निर्माणको लागी खनिएको खाल्डोमा जमेको पानिमा डुब्दा फिक्कल गाउँपालिका १ का प्रकाश भुजेलका १२ वर्षका छोरा सिरास भुजेलको मृत्यु भएको थियो । उनीहरुले मृतक बालकको शवनै सडकमा राखेका छन् । सडक अवरुद्ध हुँदा लामो तथा छोटो दुरीका सयौं सवारी साधनहरु रोकिएका छन् । सदरमुकामस्थित जनता आवासीय मावि रातमाटामा कक्षा ४ मा अध्ययनरत बालक शनिबार साथीहरुसँग खोलामा पौडी खेल्ने क्रममा डुबेका थिए । निर्माण कम्पनीले खोलामा झण्डै १५ फिट गहिरो खाल्डो खनेको छ । तर, मान्छे हिँड्ने, स्थानीयले नुहाउने ठाउँ नजिकै काम गर्दा कुनै घेराबेरा नगरेको, कम्पनीले हेरालु नराखी सावधानी नअपनाउँदा दुर्घटना भएको स्थानीयको भनाइ छ । उक्त खाल्डोमा यस अघिपनि पटक पटक बालबालिकाहरु डुबे पनि स्थानीयले उद्धार गरेको बताइएको छ।"
"स्याङ्जामा जीप दुर्घटना, ११ जना घाइते",स्याङ्जा : स्याङजाको वालिङ नगरपालिका १२ डाँडाखर्कबाट वालिङतर्फ जाँदै गरेको जीप दुर्घटना भएको छ। ग १ ज ६३९९ नम्बरको जीप दुर्घटनामा ११ जना घाइते भएको स्याङ्जा वडा प्रहरी कार्यालय वालिङका डीएसपी झकेन्द्र खतिवडाले अन्नपूर्णलाई जानकारी दिए। उनका अनुसार घाइते सबैजनाको वालिङ प्राथमिक स्वास्थ्य केन्द्रमा उपचार भइरहेको छ। जीपमा ११ जना सवार रहेको खुलेको छ। जीप सडकमा २ सय मिटर तल खसेको प्रहरीले जनाएको छ।
उल्लंघन गर्न होइन आचारसंहिता,"निर्वाचनको मूल उद्देश्य स्वतन्त्रतापूर्वक मतदाताले मत हाल्नु पाउनु हो। स्वतन्त्रतापूर्वक मतदाता गर्न स्वतन्त्र वातावरण चाहिन्छ। दबाब र प्रभाव हुनु हुँदैन। भय हुनु हुँदैन। प्रलोभन हुनु हुँदैन। उम्मेदवार र नेताहरू भने मतदातामाथि प्रभाव पार्न निकै ठूलो कसरत गर्छन्। प्रभाव पार्न पाइन्छ तर छलकपट गरेर लोभलालच देखाएर होइन। आफ्ना योजना राख्ने र आफ्ना सबल पक्ष खुला रूपमा राखेर मतदाता प्रभावित पार्ने हक दल र नेता तथा उम्मेदवारलाई छ। तडकभडक, दबाब र अनुचित प्रभाव लोकतान्त्रिक निर्वाचनमा हुनै हुँदैन। राज्य शक्तिको दुरुपयोग निर्वाचनमा झन् हुनु हुँदैन। नैतिकतापूर्ण राजनीति गर्नेहरूले ती त स्वतः व्यवहारमा उतार्नुपर्ने कुरा हुन्। तर नेपाली राजनीति निकै विकृत छ। राजनीतिबाट नैतिकता ह्रास भइरहेको छ। इमान्दारी, निष्ठा र आदर्श लोप हुँदैछ। बाहुबली शैली हावी भइरहेको छ। पैसाको खोलो बगाएर जसरी पनि चुनाव जित्ने ध्याउन्न दल, नेता र उम्मेदवारहरूले राखिरहेका छन्। यी सबैलाई लगाम लगाउन निर्वाचन आयोगले आचार संहिता बनाएको छ। तर, त्यसको धज्जी उडाउन दल र नेताहरू तँछाडमछाड गरिरहेका छन्। खासमा चुनाव गर्ने काम निर्वाचन आयोगको मात्रै ठेक्का होइन। निष्पक्ष, स्वच्छ र स्वतन्त्र निर्वाचन सम्पन्न गराउन प्रमुख भूमिका त त्यसका प्रमुख सरोकारवाला अर्थात् दलहरूले खेल्न सक्नुपर्छ। पछिल्लो समय निर्वाचन निकै खर्चिलो भएको आमगुनासो छ। नेता र उम्मेदवारहरूले नै पनि यस्तो गुनासो चर्काएका छन्। दलहरू जसले खर्च गर्न सक्छ, त्यस्तै त्यस्तै उम्मेदवार मात्र खोजिरहेका छन्। त्यसरी वास्तवमा तिनले चुनाव त जित्लान्, तर निष्ठा, सिद्धान्त, विचार, आस्था र पद्धतिले हार्छ। भड्किलो निर्वाचनले लोकतन्त्रलाई कमजोर बनाउँछ। त्यसैले निर्वाचन आयोगले जारी गरेको आचार संहिता पालना निसर्त हुनुपर्छ। त्यसको जरुरी छ। आचार संहिताको पालना अकाट्य छ। आयोगलाई सफल बनाउने दायित्व उम्मेदवार र दलहरूको हो। स्वच्छ, निष्पक्ष र भयरहित निर्वाचन हुनु नै लोकतन्त्रले जित्नु हो। प्रधानमन्त्री र मन्त्रीहरूले पछिल्लो समय हेलिकोप्टरको प्रयोग गर्दै कार्यकर्ता प्रशिक्षणमा भाग लिनु, मेला महोत्सवको उदघाट्न र भवनहरूको शिलान्यास र उद्घाटनमा गइरहेको देखिन्छ। त्यो राज्यस्रोतको दोहन हो। राज्यस्रोतको प्रयोग गरी आफ्नो चुनाव गर्न पाइन्न। विपक्षी दलकै नेता पनि हेलिकोप्टरमा देशभर पुगिरहेको देखिन्छ। सत्ता गठबन्धनका अरू नेताले पनि हेलिकोप्टरको अत्यधिक प्रयोग गरिरहेका छन्। विपक्षी र अरू नेताले राज्यस्रोतको ढुकुटीको पैसाले हेलिकोप्टर नचढे पनि कतिपय कार्यक्रमका लागि स्थानीय आयोजकलाई त्यसको भार पारेका छन्। त्यो पैसा घुमाउरो गरी पार्टीका नेताले चुनाव जितेका पालिकाहरूबाट भुक्तान गरिरहेको भन्ने आरोप छ। यदि यो सही हो भने त्यो पनि राज्यको ढुकुटीकै दोहन हो। पछिल्लो समय नेपाली राजनीतिमा देखिएको छ, घृणा। अर्थात् एकअर्काप्रति घृणित आरोप लगाउने काम धेरै नेताले गरिरहेका छन्। घृणा चुनावमा मात्रै होइन, अरू बेला पनि फैलाउन हुँदैन। नेताहरू जतिसक्दो एकअर्कालाई घृणा फैलाइरहेका छन्। यो आचार संहिता विपरीतको कर्म हो। प्रचार प्रसारमा सामाजिक सञ्जालको दुरुपयोग त झन् गर्नै हुँदैन। सामाजिक सञ्जालचाहिँ एकअर्काप्रति घृणा र भ्रम फैलाउने काममा दुरुपयोग भइरहेको छ। निर्वाचन आयोगले आचार संहिता जारी गर्यो। उसैले पालना गरोस् भन्ने होइन कि त्यसको पालना गर्ने हो। खासमा त आचार संहिता पालना गराउनेभन्दा पनि पालना गर्ने कुरा हो। यसमा दलहरू गम्भीर हुन जरुरी छ। लोकतन्त्रलाई बलियो बनाउने हो भने आचार संहिताको पूर्ण पालनासहितको निर्वाचन जरुरी छ। निर्वाचन आयोगले आचार संहिता पालना नगर्दा उम्मेदवारी नै रद्द गर्ने काम गरेको उदाहरण अहिलेसम्म दुर्लभ छ। त्यसमा आयोग निर्मम बन्न सक्नुपर्छ। मतदाताले पनि आचार संहिता पालना नगर्ने उम्मेदवारलाई रोज्नु हुँदैन। नैतिकवान, इमान्दार र योग्य उम्मेदवारलाई रोज्नुपर्छ।"
यस्तो होस् सम्बन्ध,"एक जवान केटा र केटी छिमेकमा बाहिर खेल्दै थिए। दिउँसोको समयमा आपसमा रमाइलो आनन्द लिइरहेका थिए। केटाले केटीलाई आफ्नो सुन्दर, अद्वितीय संगमरमरको संग्रह देखायो। बदलामा, केटीले केटालाई आफ्नो जन्मदिनका लागि भर्खरै प्राप्त गरेको मुट्ठीभरी मिठाइ देखाइन्। केटाले प्रस्ताव गर्यो कि आफूसँग भएका आपसमा अर्कोलाई दिने। यदि उसले आफ्नो सबै मिठाइ दिइन् भने आफूले उनलाई आफ्ना सबै मार्बल दिनेछ। केटीले मार्बलहरू पनि सुन्दर भएको थाहा पाएपछि सहमत भइन्। केटाले आफ्ना सबै मार्बल हस्तान्तरण गर्यो। तर, ती सबैमध्ये उत्कृष्ट मार्बल गोजीमा राख्यो। केटीले वाचाअनुसार केटालाई आफ्नो सबै मिठाइ दिइन्। त्यो रात केटीसँग आपसमा साट्नुको खुसी थियो। उनी शान्तसँग सुतिन्। तर, केटो सुत्न सकेन। किनकि केटीले गोप्यरूपमा आफ्नो केही मिठाई राखेकी थिइ कि भनेर केटाले सोचिरहेको थियो। जसरी उसले मार्बल राखेको थियो। नैतिक शिक्षा: यदि तपाईं सम्बन्धमा शतप्रतिशत दिनुहुन्न भने तपाईं सधैं ठान्नुहुन्छ कि तपाईंको साथीले पनि शतप्रतिशत दिइरहेको छैन। इमानदारीले तपाईंको चरित्रलाई बढाउँछ। सम्बन्धमा इमानदार भएर तपाईंले साझेदारलाई पनि त्यसै गर्न उत्तरदायी बनाइरहनुभएको छ।"
तनहुँमा कांग्रेस नेता जोसी समूह र नेकपा एमालेबीच चुनावी तालमेल,"दमौली : नेपाली कांग्रेसका नेता तथा पूर्वगृहमन्त्री गोविन्दराज जोशी समूह र नेकपा एमाले तनहुँबीच चुनावी तालमेल भएको छ । कांग्रेस तनहुँलाई वार्तामार्फत एक बनाएर अगाडि बढाउन नेता जोशीले ल्याएको प्रस्तावलाई वेवास्ता गरिएपछि जोशी समूहले एमालेसँग तालमेल गरेको हो । तनहुँ कांग्रेसको विवाद मिलाउन वार्ता समिति गठन गरेपनि एकलौटी ढंगले अघि बढेकोले एमालेसँग चुनावी तालमेल गरेको कांग्रेसका नेता गोविन्दराज जोशीले जानकारी दिए। तालमेल भएसँसगै आगामी स्थानीय तहको चुनावमा साझा उम्मेदार बनाउने सहमति भएको छ । जोशी निवास दमौलीमा शनिबार भएको छलफलबाट चुनावी तालमेल गर्ने निर्णय भएकाले साझा उम्मेदवारी दिने भएको हो । छलफलको क्रममा तालमेललाई प्रभावकारी बनाउन चुनावी परिचालन समिति गठन गरिएको छ । जोशी समुहबाट ४ जना र नेकपा एमाले तनहुँका ४ जना गरी ८ सदस्यीय चुनाव परिचालन समिति' गठन गरिएको छ । प्रत्येक पालिकाको प्रमुख, अध्यक्ष, उपप्रमुख, उपाध्यक्ष, वडाध्यक्ष र सदस्यहरुको साझा उम्मेदवारी दिने सहमति भएको छ । १९ वर्षदेखि सत्ता बाहिर रहेका जोशी विकासवादी नेताको रुपमा जिल्लामा परिचित छन। उनको समयमा शिक्षा, स्वास्थ्य, विद्युत्तिकरण, रोजगारी, सडक जस्ता क्षेत्रमा अभूतपूर्व विकास भएको थियो । 'एक घर एक रोजगारी अभियान सञ्चालन गरेका नेता जोशीको विकास प्रतिको काम र पार्टी प्रतिको संगठनलाई तनहुँवासीले सम्झिने गर्दछन् । नेता जोशीले कांग्रेसको तर्फबाट सङ्घीय चुनावमा उठ्ने र पार्टीले टिकट नदिएमा जनताको तर्फबाट चुनाव लड्ने घोषणा गरेका थिए। नेपाली कांग्रेस तनहुँका संस्थापक सचिवहुँदै केन्द्रमा सहमहामन्त्री समेत बनेका नेता जोशीलाई वर्तमान पार्टी नेतृत्वले अन्यायपूर्ण ढंगले साधारण सदस्यता समेत नरहने गरी गरिएको कारबाहीमा तनहुँ कांग्रेसका नेता तथा कार्यकर्ता रुष्ठ छन् । रुष्ट जोशी समूहले एमालेसँग चुनावी तालमेल गरेपछि तनहुं कांग्रेसलाई ठूलो क्षति हुने देखिएको छ । जोशी समूहबाट व्यास नगरपालिकाको प्रमुखमा उम्मेदवारका लागि सिफारिस भएका दीपकराज जोशीलाई एमालेले सघाउने भएको छ । त्यसैगरी अन्य पालिकामा पनि सहमति हुनेछ ।"
"ट्याङकरको ठक्करबाट दुई शिक्षक घाइते, उपचारका लागि हेलिकोप्टरबाट काठमाडौं लगियो","सिन्धुली : सिन्धुलीको कमलामाई नगरपालिका ११ फालचुरीमा ट्याङकरले ठक्कर दिँदा दुई शिक्षक गम्भीर घाइते भएका छन् । सिन्धुलीबाट भिमानतर्फ जाँदै गरेको प्रदेश २०२००२ प ४१४७ नम्बरको मोटर साइकललाई सोहि दिसातर्फ जाँदै गरेको प्रदेश २०२००१ ख ०४८९ नम्बरको ट्याङकरले ठक्कर दिँदा मोटरसाइकलमा सवार कमलामाई नगरपालिका ६ का शान्ति दाहाल र मदन काफ्ले घाइते भएका हुन् । उनीहरुको सिन्धुली अस्पतालमा उपचार हुन नसकेपछि नेपाली सेनाको हेलिकोप्टरमार्फत काठमाडौंस्थित मेडिसिटी अस्पताल पठाइएको प्रहरीले जनाएको छ । दाहाल कालिका मावी धमिले जरायोटार र काफ्ले कुण्डेश्वर मावि वेसारेवेसीका शिक्षक हुन् । मोटरसाइकललाई तीव्रगतीमा रहेको पेट्रोलियम पदार्थ बोक्ने ट्याक्टरले ठक्कर दिएको बताइएको छ । घाइतेमध्ये दाहालको अवस्था गम्भीर रहेको सिन्धुली अस्पतालका चिकित्सकले बताएका छन्। उनको हात, खुट्टा भाँचिनुका साथै ढाडमा गम्भीर चोट लागेको छ । करङ भाँचिएर फोक्सोमा समेत असर गरेको बताइएको छ । यस्तै काफ्लेको पनि हात, खुट्टामा चोट लागेको छ । प्रहरीले ट्याङकर र चालक सुशिल माझीलाई नियन्त्रणमा लिएर अनुसन्धान थालेको जिल्ला प्रहरी कार्यालयका प्रहरी प्रवक्ता मनोज लामाले जानकारी दिए ।"
स्याङ्जा जीप दुर्घटना : घाइते ५ जनालाई रेफर गरियो,स्याङ्जा : जीप दुर्घटनामा घाइते भएकामध्ये ५ जनालाई थप उपचारका लागि बाहिर रेफर गरिएको छ। दुर्घटनामा ११ जना घाइते भएका थिए। बाँकी घाइतेको वालिङ प्राथमिक स्वास्थ्य केन्द्रमा उपचार भइरहेको स्याङजा प्रहरीले जनाएको छ वालिङ नगरपालिका १२ डाँडाखर्कबाट वालिङतर्फ जाँदै गरेको जीप आइतबार बिहान दुर्घटनामा परेको थियो। ग १ ज ६३९९ नम्बरको जीप सडकबाट २ सय मिटर तल खसेको प्रहरीले जनाएको छ। जीपमा ११ जना सवार रहेको खुलेको छ।
बझाङमा एमालेबाट मेयरका लागि जयपृथ्वीबाट ३ र बुंगल नगरपालिकाबाट ४ जनाको नाम सिफारिस,"बझाङ : नेकपा एमालेले बझाङको जयपृथ्वी नगरपालिकाको मेयरका लागि तीनजनाको नाम सिफारिस गरेको छ। एमाले नगर कमिटीले वर्तमान उपप्रमुख जुना जाग्री, जयपृथ्वी नगरपालिका ७ का वडाअध्यक्ष हरिचन्द्र जोशी, २०७४ सालमा मेयरका दावेदार तथा आकांक्षी, हाल नेकपा एमाले जिल्ला कमिटी सहसहसचिव सुरतबहादुर सिंहको नाम प्रदेश कार्यसमितिमा सिफारिस भएको हो । उपप्रमुखमा गंगा राना महर, जमुना चन्द सिंह, सुनिता खड्का धामी, सरिता भण्डारी, सविता खड्का विष्ट, डबल खड्का आकांक्षी देखिएका छन् । शनिबारदेखि ६ जनालाई राखेर मिलाउने प्रयास भइरहेको एमालेका नेताले बताएका छन् । 'अहिलेसम्म जयपृथ्वी नगरपालिकामा गठबन्धन दलको बैठकसमेत बसेको छैन, नगरसभापति हिरेन्द्र छत्यालले भने, 'वडास्तरमा पनि उम्मेदवार तय गर्ने कार्य जारी छ ।' २०७४ सालको चुनावमा एमालेले यो पालिकामा ८० मत बढी ल्याएर प्रमुख जितेको थियो । त्यतिबेला ११ वडा रहेको जयपृथ्वीमा एमालेले एक्लैले ५ वडा जितेको थियो । गठबन्धन हुँदा यहाँ नेकपा एकीकृत समाजवादी र माओवादी केन्द्रले ३३ वडा मागेको छ भने कांग्रेसले आफूले २०७४ सालमा जितेका साविककै वडासहित थप २ वडा आफूले पाउनुपर्ने माग गरेको छ । यस्तै, बुङगल नगरपालिकामा धनदेवी कुँवर, आरविक्रम ओखेडा, लोकेश सिंह र मंगल नाथ मेयरका लागि सिफारिस भएका छन् । उपप्रमुखमा बेलमती कुँवर र मनीता धामी सिफारिस भएका छन् । नगरपालिकामा रहेका ११ वडा मध्ये ४ वडामा सर्वसम्मतले वडाध्यक्ष चयन भएका छन् । वडा नं ५ मा वडाध्यक्ष प्रयागराज धामी दोहोरिने भएका छन् । यस्तै वडा नं ७ मा केशवराज जोशी, ८ मा वीरबहादुर बोहरा, र ११ मा नगरकमिटी अध्यक्ष मोहन कुमार बोहरा सर्वसम्मतले चयन भएका छन् ।"
प्री ओपन सेसन : ७१० अंकले बढ्यो नेप्से,काठमाडौं : प्री ओपन सेसनमा नेप्से परिसूचक ७१० अंकले बढेको छ। सूचक २४२२३४ विन्दुमा पुगेको छ। सो समयमा ४ लाख १९ हजार १४५ रुपैयाँको सेयर कारोबार भयो। २० कम्पनीको १ हजार १४८ कित्ता सेयर कारोबार भयो। यो सेसनमा कुल २२ वटा कारोबार भयो। कारोबारमा आएका ८ समूहमध्ये ५ समूहको मूल्य बढ्यो भने १ समूहको घटेको छ। बाँकी २ समूहको स्थिर रह्यो। सो समयमा २० कम्पनीको मूल्य बढयो भने एकको घट्यो।
इन्जिनमा समस्या आएपछि समिट एयरको जहाज आकस्मिक अवतरण,काठमाडौं : सोलुखुम्बुको लुक्ला उडेको समिट एयरको जहाज बीच बाटोबाटै फर्किएर त्रिभुवन अन्तरार्ष्ट्रिय विमानस्थलमा आपतकालिन अवतरण गरिएको छ। त्रिअवि नागरिक उड्डयन कार्यालयका अनुसार समिट एयरको जहाजको एउटा इन्जिनमा समस्या आएपछि आपलकालिन अवतरण गरिएको हो। जहाजको बायाँ इन्जिनमा समस्या आएको थियो । सो जहाज आइतबार बिहान ११ :५० बजे एउटा इन्जिनको सहायताले अवतरण गराइएको हो। नागरिक उड्डयन कार्यालयका प्रवक्ता टेकनाथ सिटौलाले इन्जिनमा समस्या आएपछि एउटा मात्र इन्जिनको भरमा अवतरण गराइएको बताए। सो जहाजमा चालक दलका सदस्यसहित १९ जना यात्रु सवार थिए। घटनाबारे थप अनुसन्धान भइरहेको त्रिअवि नागरिक उड्डयन कार्यालयले जनाएको छ।
बेलायती प्रधानमन्त्रीलाई रुस प्रवेशमा प्रतिबन्ध,"मस्को : रुसले बेलायतका प्रधानमन्त्री बोरिस जोनसन लगायतलाई रुस प्रवेशमा प्रतिबन्ध लगाएको छ। बेलायती अधिकारीहरूले रुसविरुद्ध विभिन्न गलत गतिविधि गरेकाले उनीहरूलाई प्रतिबन्ध लगाउनु परेको रुसी अधिकारीहरूले जनाएका छन्। रुसले युक्रेनमाथि आक्रमण गरेको विषयमा बेलायतले रुसको चर्को विरोध गर्दै आइरहेको छ। त्यसैगरी रुसविरुद्ध लड्का लागि बेलायतले युक्रेनलाई सहयोग पनि गर्दै आइरहेको छ। युक्रेनमाथि आक्रमण गरेर रुसले गलत गरेको भन्दै विभिन्न देशहरूले रुसी कुटनीतिज्ञहरूलाई आफ्नो देशबाट निकाला गरेका छन्। धेरै देशहरूले क्रमशः रुसी अधिकारीहरूलाई देश निकाला गरिरहेका बेलामा रुसले बेलायतका उच्च अधिकारीहरूलाई रुस प्रवेशमा प्रतिबन्ध लगाइएको घोषणा गरेको हो। रुसले बेलायतका विदेशमन्त्री, रक्षा मन्त्रीसहित उच्च अधिकारीहरूलाई रुस प्रवेशमा रोक लगाइएको जनाएको छ। रासस"
बोक्सी लागेको भन्दै थुनिएकी महिला मृत फेला,"महेन्द्रनगर : कञ्चनपुरको बेदकोट नगरपालिका६ मुसेपानीकी ४३ वर्षीया रञ्चुला साउद चैत अन्तिमतिर बिरामी परिन्। दुई जना धामी जेठानी कमला साउदको घरमा आएको थाहा पाएर चैत २७ गते त्यतै गइन्। झारफुक गरेर फर्किइन्। तर, अर्को दिन धामीझाँक्रीले बोक्सी लागेकाले आफूहरूले निको पारिदिने भन्दै कोठामा थुनेर राखे। तर, त्यसको छैटौं दिन थुनिएको अवस्थामै शंकास्पद तवरले रञ्चुलाको मृत्यु भएको खुलेको छ। मेरो मम्मीलाई कोठामा थुने। हामीलाई कसैलाई नभन्नू भनेर धम्की दिए, रञ्चुलाकी छोरी सरिताले भनिन्, धामीझाँक्रीले घटनाका बारेमा बाहिर भने तिमीलाई पनि यस्तै बनाइदिन्छु भन्दै धम्की दिए। उनका अनुसार धामीले न घरका व्यक्तिलाई बाहिर जान दिए न त बाहिरकालाई घरमा पस्न दिए। उनीहरूले बोक्सी लागेको भन्दै आँगनमा धुनी बालेर फलामको सरिया तताई कुटपिट गरेको उनले बताइन्। मम्मीको हातखुट्टा केही नचल्ने भएपछि मैले के भयो भनेर धामीलाई सोधें, सरिताले भनिन्, तिम्रो आमालाई तिम्रो हजुरआमाको आत्मा लागेको छ, तिम्रो अंकल आएपछि मात्रै ठीक हुन्छ भने। त्यसपछि सरिताले पहाडमा रहेका काकालाई फोन गरेर बोलाइन्। काका आउँदासम्म नै रञ्चुलाको मृत्यु भइसकेको हुन सक्ने स्थानीयवासी बताउँछन्। तर, झाँक्रीहरूले अरूलाई रञ्चुलाको मुख हेर्न दिएनन्। मेरो अंकल पहाडबाट वैशाख १ गते पुगेपछि धामीले भोलि बिहान ८ बजे ठीक पार्छु भने। भोलि बिहान भने साँझ ८ बजे ठीक पार्छु भने, उनले भनिन्, मेरो घरमा आएका आफन्तलाई पनि झाँक्रीहरूले मुख हेर्न दिएनन्। उनीहरूले कोठामा बन्धक बनाएर कपडासमेत खोल्न लगाएको सरिताले बताइन्। वेदकोट६ का वडा सदस्य धनसिंह पुजाराको घरमा शनिबार बिहान ७ बजेतिर मृतकका भाइ र अरू दुई स्थानीय युवा आए। मृतकका भाइले धामीझाँक्रीले आफूहरूलाई उक्त घरमा प्रवेश गर्न नदिएको भन्दै एकपटक गइदिन पुजारालाई आग्रह गरे। घरभित्र कसैलाई पनि प्रवेश गर्न दिएको छैन एकपटक गईदिनुस् भने। त्यसपछि म त्यहाँ गएको हुँ, वडा सदस्य पुजाराले भने, म त्यहाँ गएपछि धामीझाँक्रीले उल्टै मलाई धम्क्याए। अनि मैले प्रहरीलाई खबर गरेको हुँ। पुजारा त्यहाँ पुग्दा साउद परिवारका सदस्य र दुई धामी आँगनमा बसिरहेका थिए । आँगनमा कपडाले छोपेको अवस्थामा एउटा शव थियो । नजिकै आगोको धुनी र फलामका डन्डी थिए । ती महिलाको वैशाख १ गतेतिर नै मृत्यु भइसकेको रहेछ । शव गन्हाउने अवस्थामा थियो, पुजाराले भने, फलामको रड तताएर महिलाको मुखमा लगाएको रहेछ । मैले हेर्दा पूरै पोलिएको थियो । पुजाराले तत्कालै प्रहरीलाई खबर गरेपछि घटना बाहिर आएको हो । जेठानीको घरमा झारफुक गर्न गएकी रञ्चुलाको मृत्यु भएको वडाध्यक्ष फट्टेराम रानाले बताए । त्यहाँ आएका दुई जना धामीझाँक्रीले आगो बालेका थिए । फलामका रडहरू पनि थिए, वडाध्यक्ष रानाले भने, महिलाको पहिले नै मृत्यु भइसकेको थियो । शव गन्हाउँदै थियो । घटना शंकास्पद देखिएकाले भीमदत्त नगरपालिकाका दुुई धामीसहित ७ जनालाई नियन्त्रणमा लिएर अनुसन्धान गरिरहेको प्रहरीले जनाएको छ । पक्राउ पर्नेमा धामीद्वय भीमदत्त७ का ६० वर्षीय धर्मानन्द भट्ट, वडा नम्बर १ का ७२ वर्षीय नारायणदत्त भट्ट, मृतककी जेठानी कमला साउदलगायत रहेको जिल्ला प्रहरी कार्यालय कञ्चनपुरका प्रमुख श्यामसिंह चौधरीले बताए । हामी घटनाको अनुसन्धानमै छौं । पोष्टमार्टमको रिपोर्ट र हाम्रो प्रारम्भिक अनुसन्धानपछि मात्रै मृत्युको कारण खुल्छ, जिल्ला प्रहरी प्रमुख चौधरीले भने ।"
पश्चिमी देशबाट हतियार ल्याउँदै गरेको युक्रेनी विमान खसालेको रुसको दाबी,मस्को : रुसले आफ्नो वायु रक्षा इकाईले पश्चिमी देशहरूले पठाएको हतियार बोकेको युक्रेनी सैन्य विमानलाई खसालेको दाबी गरेको छ। टास समाचार एजेन्सीले रुसी रक्षा मन्त्रालयका प्रवक्ता मेजर जनरल इगोर कोनाशेन्कोभलाई उद्धृत गर्दै दक्षिणपश्चिम युक्रेनको ओडेसा सहरबाहिर आक्रमण भएको बताएको छ। घटनामा कसैको मृत्यु भएको नभएको भने स्पष्ट छैन। जनरल कोनाशेन्कोभले विगत २४ घण्टामा रुसी वायु सेनाले युक्रेनी सैनिक वा तिनका उपकरण रहेको दर्जनभन्दा बढी ठाउँमा निशाना बनाएको दाबी गरेका छन्। बीबीसी
"टिकट माग्दै, नेताका दैला चाहार्दै","काठमाडौं : नेपाली कांग्रेस मकवानपुरका नेता प्रभात दाहाल स्थानीय निर्वाचनमा नगर प्रमुखको टिकट पक्का गर्न प्रधानमन्त्री निवास बालुवाटार पुगे। हेटौंडा उपमहानगरपालिकाको नगरप्रमुखको दाबेदार उनी बागमती प्रदेश सभापति इन्द्र बानियाँसहित प्रधानमन्त्री शेरबहादुर देउवालाई भेट्न पुगेका हुन्। स्थानीय निर्वाचनको टिकटका लागि काभ्रेका अधिकांश पालिकाका नेता केही महिनादेखि काठमाडौंमै छन्। उनीहरूको मुख्य काम भनेकै नेताको घरमा धाउने र टिकट पक्का गर्ने हो। एमालेका सुदूरपश्चिम प्रदेश इञ्चार्ज लेखराज भट्ट शल्यक्रिया गरेर घरमै बसेका छन्। उनलाई कम्तीमा पनि तीन साता आराम गर्न चिकित्सकको सुझाव छ। तर, अत्तरियास्थित उनको निवासमा स्वास्थ्य लाभको कामना गर्ने बहानामा टिकट माग्नेको भीड नै लाग्छ। नेपालगन्ज उपमहानगरपालिकामा कांग्रेसबाट नगरप्रमुख पदमा १४ र उपप्रमुख पदमा ११ जनाको नाम सिफारिस भएको छ। नाम सिफारिस भएसँगै काठमाडौं गएका केही व्यक्ति टिकट टुंगो नलागेसम्म पार्टी सभापति देउवासहितका शीर्ष नेताको दैलो चाहर्नमै व्यस्त छन्। जाजरकोटको भेरी नगरपालिका२ मा एउटै पार्टीका आधा दर्जनसहित दुई दर्जन बढी वडाध्यक्षका आकांक्षी छन्। जिल्लाका कुल ७७ वडामा सबै पार्टीका गरी झन्डै दुई हजार आकांक्षी छन्। यी आकांक्षीको दिनचर्या नेताको दैलो चहारेर बितिरहेको छ। बुटवल उपमहानगरपालिकाको नगर प्रमुखमा नेकपा एमालेबाट आठ जना आकांक्षी छन्। एमाले बुटवल नगर कमिटीले आकांक्षीमध्ये कुनैको पनि नाम टुंग्याउन सकेन। जिल्ला कमिटीलाई ८ जनाकै नाम सिफारिस गर्यो। टिकट पाउन सबै जना अहिले शक्ति केन्द्र धाइरहेका छन्। स्थानीय निर्वाचनका लागि आकांक्षी बढेपछि टिकटका लागि शक्तिकेन्द्र धाउनेको अहिले लाइन छ। जिल्लामा नै उम्मेदवारको टुंगो लाग्न नसक्दा र आकांक्षी विश्वस्त नहुँदा अध्यक्ष वा इञ्चार्जको घरमा नै पुगिरहेका छन्। संघीयताको पाँच वर्षे कार्यकालमा स्थानीय तहमा आएको बजेट र जनप्रतिनिधिले प्रयोग गरेको अधिकारको लोभमा पनि आकांक्षी बढेका हुन्। तहको प्रमुख वा उपप्रमुमा मात्रै होइन वडाध्यक्ष र सदस्यमा पनि आकांक्षी धेरै छन्। दल र नागरिकमा गरेको योगदानका आधारमा भन्दा पनि शक्ति केन्द्रको चाहनामा उम्मेदवार तय हुने क्रम यसपटकको निर्वाचनमा पनि देखिन थालेको छ। कोही आफ्नै लागि त, कोही आफू निकटका लागि टिकट दिलाउन बालुवाटार आउने गरेको बालुवाटार स्रोतको भनाइ छ। कांग्रेस सहमहामन्त्री महालक्ष्मी उपाध्याय (डीना) हेटौंडा उपमहानगरपालिकाको प्रमुख पदमा आनन्दराम पराजुलीलाई टिकट दिलाउन लागिपरेकी छन्। पटकपटक पार्टी सभापति देउवालाई भेटिसकेकी छिन्। टिकटको दौडमा मकवानपुरमा नेकपा एकीकृत समाजवादीका नेताहरू पनि पछि छैनन्। हेटौंडा गठबन्धनभित्र समाजवादीको कोटामा पार्न पार्टीका केन्द्रीय उपाध्यक्ष केदार न्यौपानेदेखि जिल्ला अध्यक्ष श्रीधर पोखरेलसम्म दौडधुपमै छन्। उपमहानगरको नेतृत्व भागबन्डाबाट आफ्नो पोल्टामा पार्न सके समाजवादीबाट नगर प्रमुखको उम्मेदवार बन्ने दाउमा छन्, पोखरेल। नेकपा माओवादी केन्द्रका नेताहरू पनि नगर प्रमुख आफैंले राख्न दौडधुपमा छन्। नेता प्रकाश पाण्डे र ललित घलान पार्टीका केन्द्रीय नेताहरूसँग भेटघाटमा व्यस्त छन्। नेकपा एमालेभित्र कसले टिकट लिने भन्ने लडाइँ सतहमै देखिएको छ। उपमहानगरका बहालवाला नगरप्रमुख हरिबहादुर महत सत्ताको स्वाद चाखिसकेकाले दोहोरिन चाहन्छन्। एमाले केन्द्रीय सदस्य रामेश्वर राना, संविधानसभा सदस्य अनन्त पौडेल र जिल्ला समन्वय समिति प्रमुख रघुनाथ खुलाल नगर प्रमुखको दौडमा छन्। आकांक्षीमा सहमति नजुटे एमाले मकवानपुर अध्यक्ष एकलाल श्रेष्ठ आफैं चुनावी मैदानमा उत्रने गरी आन्तरिक तयारीमा जुटेका छन्। जिल्लाका अधिकांश पालिकाहरूमा उम्मेदवार टुङ्गो लगाएको एमालेले हेटौंडामा मात्र नगर प्रमुखको उम्मेदवार टुङ्गो लगाउन सकेको छैन। अन्य पालिकाबाट सिफारिस भएर आएका नामहरूका बारेमा छलफल भइरहेको एमाले मकवानपुरका सचिव नवीन सिग्देलले बताए। अन्योलमा गठबन्धन, एमाले उम्मेदवार छान्दै एमालेले बागमती प्रदेशभर उम्मेदवार छनोट प्रक्रिया अन्तिम चरणमा पुर्याएको छ। प्रदेशका १३ जिल्लामध्ये कतिपयले पालिका अध्यक्ष, उपाध्यक्षसहित वडाध्यक्षका उम्मेदवार सर्वसम्मत टुङ्गो लागिसकको एमाले बागमती प्रदेशका उपमहासचिव तथा प्रचारप्रसार प्रमुख महेश बर्तौलाले बताए। सबै नाम टुङ्गो लगाएर केन्द्रीय कमिटीमा पठाउने तयारीमा रहेको उनले जानकारी दिए। गठबन्धनका दलहरू भने अझै अन्योलमा छन्। पाँच दलभित्र भागबन्डा मिलाउन सकस हुँदा नेताहरू टिकटका लागि दौडधुमा व्यस्त छन्। चुनावका लागि बागमती प्रदेशमा सत्ता साझेदार दलको पाँचदलीय गठबन्धनमा छलफल चल्दै छ। प्रदेशको १ सय १९ स्थानीय तहमध्ये २०७४ को निर्वाचनमा काठमाडौं महानगरपालिका र हेटौंडा उपमहानगरपालिका, ३१ नगरपालिका र ३३ गाउँपालिका प्रमुख एमालेले जितेको थियो। कांग्रेसले जिल्लामा निर्वाचनका लागि केन्द्रीय प्रतिनिधि नै तोकेको छ। माओवादी र एमाले, नेकपा (एकीकृत समाजवादी) ले समेत उम्मेदवार छनोटमा मापदण्ड बनाएको छ। तर, अघिल्लो निर्वाचनमा विजयी भएका, नयाँ र युवा पुस्ताले आगामी निर्वाचनमा नगर तथा गाउँपालिका प्रमुखउपप्रमुख, वडा अध्यक्ष लगायतका पदहरूमा दाबी गरेका कारण सहमति जुट्न सकेको छैन। काभ्रेका ६ नगरपालिका र ७ गाउँपालिकामध्ये अधिकांश पालिकाहरूका नेता टिकटका लागि अझै शक्तिकेन्द्र धाइरहेका छन्। ठूला तीन दलका नेताहरू केन्द्रीय नेताहरूकै भरमा छन्। बनेपा नगरपालिकामा एमालेबाट नगर प्रमुख निर्वाचित लक्ष्मी नरसिंह बादे श्रेष्ठ आफैं पनि फेरि नगर प्रमुखमा उठ्ने तयारीमा छन्। बहालवाला उपनगर प्रमुख रेखा सापकोटाको पनि दाबी छ। रत्न कुस रन्जित र हरिशरण दाहालले समेत नगर प्रमुखमा एमालेबाट आकांक्षा राखेका छन्। कांग्रेसबाट बनेपा नगरपालिको नगर प्रमुखमा राम जोशी, सुरकृष्ण वैद्य, महेश कर्माचार्य, शान्तिरत्न शाक्यलगायतको दाबी छ। प्रायः आकांक्षीहरू टिकटकै लागि स्थानीयदेखि केन्द्र, प्रदेशका र केन्द्रका नेताहरूको घरघरमा दौडधुप गर्न थालेका छन्। धुलिखेल नगरपालिकाको नगर प्रमुखका लागि एमालेबाट बहालवाला नगर प्रमुख अशोककुमार ब्यन्जुको दाबी छ। यो नगरमा कांग्रेस बिदुर बस्नेत, रमेश हुमागाईं, ईश्वरी ओझा आकांक्षी छन्। माओवादी केन्द्रबाट पृथी थापाको नाम छ। पनौती नगरपालिकामा बहालवाला नगर प्रमुख भीम न्यौपाने एमालेबाट कार्यकाल दोहोर्याउने दाउमा छन्। कांग्रेसबाट रामशरण भण्डारी, प्रदीप बोगटी, भोला थापालगायतकोे दाबी छ। माओवादी केन्द्रबाट हस्तबहादुर लामा आकांक्षी देखिएका छन्। रामेछापमा सत्ता गठबन्धनका दलले चुनावी तालमेल गर्ने साझा निर्णय गरेको छ। एमाले एकल चुनावी मैदानमा होमिने गरी चुनावी तयारीमा छ। एमाले रामेछापले केही पालिका र वडाहरूमा सहमति भएका उम्मेदवारको नाम प्रदेश कमिटीमा पठाएको छ। बाँकी स्थानीय निकायमा टिकटका लागि नेताहरूको दौडधुप छ। यस्तै सत्ता गठबन्धन दलमा भने अहिलेसम्म अन्योल देखिन्छ। नेपाली कांग्रेस, नेकपा माओवादी केन्द्र र नेकपा एकीकृत समाजवादीले कुनकुन स्थानीय निकाय लिने भन्ने टुंगो लागेको छैन। वडा सदस्यदेखि वडाध्यक्षसम्मका फोन आइरहेका छन्। हामीले वडाको भूगोलमै टुंग्याउन भनेका छौं। तापनि, फोनहरू थेग्न नसक्ने अवस्था छ। दामोदर भण्डारी अध्यक्ष, एमाले सुदूरपश्चिम प्रदेश सुदूरपश्चिम प्रदेशमा प्रभावशाली नेतामा पर्छन्, एमाले सचिव तथा सुदूरपश्चिम प्रदेश इञ्चार्ज लेखराज भट्ट। उनी शल्यक्रिया गरेर घरमै बसेका छन। तर, पनि स्वास्थ्य लाभको कामना गर्ने बहानमा टिकट माग्नेको लाइन उनको घरमा लाग्छ। बिरामी भेट्न आएको भन्छन्। चुनाव नजिक आइरहेका बेला टिकटका लागि पनि कुरा त गर्ने नै भए नि ? भट्टका स्वकीय सचिव हितेश ओझाले भने। पार्टीका जिल्लादेखि प्रदेश अध्यक्षको घरमा पनि उस्तै अवस्था छ। वडा सदस्यदेखि वडाध्यक्षसम्मका पनि फोन आइरहेका छन्। हामीले वडाको भूगोलमै टुंग्याउन भनेका छौं, तर पनि फोनहरूले थेग्न नसक्ने अवस्था आएको छ, नेकपा एमालेका सुदूरपश्चिम प्रदेश अध्यक्ष दामोदर भण्डारीले भने। सबैभन्दा बढी टिकटका लागि कांग्रेस, माओवादी र नेकपा एकीकृत समाजवादीमा रडाको देखिएको छ। नेकपा तीन टुक्रा भएका बेला पनि सबै स्थानीय तहमा टिकट नदिने भन्दै कांग्रेस कार्यकर्ता रुष्ट भइरहेका छन्। कांग्रेस कैलालीका सभापति नारायण दत्त भट्ट भन्छन्, गठबन्धनको मापदण्ड बनाइन्छ। अनि स्थानीय तहमा कसले कसरी लड्ने भन्ने कुराको तय हुन्छ। अहिले टिकटका लागि त थेगिनसक्नु छ। अछाम साँफेबगर नगरपालिकामा प्रमुख पदका लागि मात्र कांग्रेसका १२ र एमालेका ७ जना आकांक्षी छन्। युवा पुस्ता अग्रजको पालो पुगेकाले आफूलाई अवसर दिनुपर्ने दाबी गरिरहेका छन्। ४ नगरपालिका र ६ गाउँपालिका रहेको अछाममा सबै दललाई आकांक्षी व्यवस्थापनमा चुनौती रहेको कांगे्रस अछामका सभापति पुष्पबहादुर शाहले बताए। उनले भने, निरन्तर गठबन्धनको बैठकमा छौं। आकांक्षीहरू धेरै छन्। व्यवस्थापन गर्न निकै गाहे छ। मधेस प्रदेशको एक मात्र महानगरपालिकामा वीरगन्जमा कुनै पार्टीले उम्मेदवारको टुंगो लगाएका छैनन्। जनकपुर उपमहानगरपालिकाको नेतृत्वका लागि प्रमुख दलका दर्जनौं आकांक्षी छन्। हाल नगर प्रमुख रहेकासहित तीन जना जनकपुरको नगर प्रमुखका आकांक्षी हुन्। बहालवाला नगर प्रमुख लालकिशोर साह कार्यकाल दोहोर्याउने दाउमा छन्। उनले जसपाबाट चुनाव जितेका हुन्। जसपाकै नगर अध्यक्ष विष्णुदेव साह र प्रदेश सदस्य बजरंग यादवले पनि पार्टीभित्र दाबेदारी प्रस्तुत गरेका छन्। विष्णुदेव यसअघि तत्कालीन समाजवादी पार्टीबाट नगर प्रमुखको उम्मेदवार बनेका थिए। गठबन्धनको मापदण्ड बनाइन्छ। अनि स्थानीय तहमा कसले कसरी लड्ने भन्ने तय हुन्छ। अहिले टिकटका लागि त थेगिनसक्नु छ। नारायणदत्त भट्ट सभापति, कांग्रेस कैलाली लोकतान्त्रिक समाजवादी पार्टी (लोसपा)बाट नगर प्रमुखमै ४ जना आकांक्षी छन्। लोसपाबाट प्रदेशसभा सदस्य परमेश्वर साह, वर्तमान उपनगर प्रमुख रीता मिश्र, नगर अध्यक्ष मनोज चौधरी र वडाध्यक्ष जानकीराम साह आकांक्षी हुन्। यो नगरमा कांग्रेसबाट ४ जना, एमालेबाट २ जना, नेकपा एकीकृत समाजवादी पार्टी र जनमत पार्टीबाट ११ जना नगर प्रमुखका आकांक्षी छन्। सप्तरी सदरमुकाम राजविराज नगरपालिकामा नगर प्रमुखपदका आकांक्षी जसपाबाट शम्भु यादव र भीमराज यादव छन्। शम्भु हालका नगर प्रमुख पनि हुन्। भीमराज यसअघि नगर प्रमुख पदका निकटतम् प्रतिद्वन्द्वी हुन्। नेकपा एमालेबाट अनिल झा र कांग्रेसबाट धु्रव देव नगर प्रमुख पदका आकांक्षी हुन्। मधेस प्रदेशका १ सय ३६ स्थानीय तहमा आकांक्षी धेरै भएकाले टिकट वितरणमा सकस छ। बुटवल उपमहानगरपालिकामा नगर प्रमुखमा एमालेबाट ८ जना आकांक्षी भए। एमाले बुटवल नगर कमिटीले नाम टुंग्याउन नसकेपछि जिल्ला कमिटीलाई ८ जनाकै नाम सिफारिस गर्यो। टिकट पाउन सबै जना अहिले शक्ति केन्द्र धाइरहेका छन्। बुटवलमा बहालवाला नगर प्रमुख शिवराज सुवेदीसँगै गोपाल राना, बाबुराम भट्टराई, तेजेन्द्र केसी, गुमादेवी आचार्य, सावित्रा अर्याल, रामप्रसाद रेग्मी र सूर्यबहादुर भट्टराईको नाम सिफारिस भएको छ। यीमध्ये केसी एमाले जिल्ला अध्यक्ष हुन् भने आचार्य बहालवाला उपप्रमुख हुन्। स्थानीय तह निर्वाचन०७० मा सुवेदीले पार्टी अध्यक्ष केपी शर्मा ओलीबाटै सिधै टिकट हात पारेका थिए। बुटवलजस्तै रुपन्देहीको अन्य स्थानीय तहमा उम्मेदवारको टिकटका लागि होडबाजी छ। आकांक्षीमा अधिकांश कुर्सीको रस चाखिसकेका जनप्रतिनिधिहरू नै पुनः दोहोरिन पार्टी हेडक्वाटरसम्म लबिङ गरिरहेका छन्। सियारी गाउँपालिकामा एमालेबाट निर्वाचित अध्यक्ष अयोध्या थारु र शुद्धोधन गाउँपालिका अध्यक्ष किसुनचन्द्र चौधरीले सरकारी गाडी नै पालिकालाई फिर्ता गरेर टिकटको दाउमा लागेका छन्। तिलोत्तमा नगरपालिकामा पनि नगर प्रमुखमा चार जनाको नाम सिफारिस भएको छ। वर्तमान नगर प्रमुख वासुदेव घिमिरे, मोहन चापागाईं, यज्ञ गैरे र दिनेश फुल्लेल छन्। यीमध्ये चापागार्इं गएको निर्वाचनमा टिकट प्राप्त गरिसकेर पनि अन्तिम समयमा गुमाएका थिए। सबैभन्दा बढी टिकटका लागि कांग्रेस, माओवादी र नेकपा एकीकृत समाजवादीमा नै अहिले समस्या हुने हो। उम्मेदवारको टुंगो नलागेसम्म टिकटका लागि दौडधुप भइरहन्छ। बृजहाङ आङ्देम्बे उपसभापति, कांग्रेस पाँचथर कांग्रेसबाट नेपालगन्ज उपमहानगरपालिकामा नगर प्रमुख पदमा १४ र उपप्रमुखमा पनि ११ जनाको नाम सिफारिस भएको छ। नगर प्रमुखमा उपमहानगरको बहालवाला उपप्रमुख उमा थापा मगर, अघिल्लो निर्वाचनका निकटम प्रतिद्वन्द्वी डासुरेशकुमार कनोडिया, पार्टीका नगर अध्यक्ष प्रशान्त विष्ट, रमेशकुमार गुप्ता, सुनील राणा, निरञ्जनसिंह सिजापति, माया पुन, अजितकुमार शर्मा, रवीन्द्रमान श्रेष्ठ, वीरेन्द्रबहादुर शाह, अच्युत प्रसाईं, ललित रौनियार, मोकादिर जोलाहा र दिवाकर खनाल छन्। नाम सिफारिस भएसँगै काठमाडौं गएका केही व्यक्ति टिकट टुंगो नलागेसम्म पार्टी सभापति देउवासहितको नेताको दैलो चाहर्नमै व्यस्त भएको नगरमा चर्चा छ। एमालेले नगर प्रमुखमा स्वतन्त्र राजनीतिक समूहबाट एमालेमा प्रवेश गरेका पशुपति दयाल मिश्र, नगर अध्यक्ष दत्तप्रसाद आचार्यको नाम जिल्ला हुँदै केन्द्रमा पठाएको छ। नगरबाट जिल्ला हुँदै प्रदेशमा मिश्रको नाम मात्र सिफारिस गरेको प्रचारित गरे पनि एमाले लुम्बिनी प्रदेश कमिटी सचिव लक्ष्मण आचार्यले जिल्लाको सिफारिसमा दुई जनाको नाम भएकाले सोही नाम केन्द्रमा पठाएको बताए। नगरमा माओवादी केन्द्रबाट ३ जना (आदेश अग्रवाल, नवीन शर्मा र नन्दलाल वैश्य), जनता समाजवादी पार्टीबाट कमरुद्दिन राई, नेकपा एकीकृत समाजवादीबाट समसुद्धिन सिद्धिकी, राप्रपाबाट सफिक बेहना र गौरव चन्द आकांक्षी बनेका छन्। जाजरकोटमा गठबन्धन भए जित सुनिश्चित हुने भन्दै सत्ताधारी दलका आकांक्षीहरूले दौडधुप तीव्र बनाएका छन्। गठबन्धनबाट एमालेका आकांक्षीहरू हच्किएका छन्। कांग्रेसबाट भेरी नगरपालिका२ मा बहालवाला वडाध्यक्ष कालीबहादुर वलीसहित ५ जना, माओवादी केन्द्रबाट सूर्यप्रकाश सेनसहित ७ जना, एमालेबाट धनबहादुर पुनसहित ६ जना, समाजवादी, राप्रपा गरी २५ जना आकांक्षी छन्। नगरका अन्य वडा र अरू पालिकामा वडाध्यक्ष ७७ वडामा सबै पार्टीका गरी झन्डै दुई हजार आकांक्षी छन्। आकांक्षीको मुख्य काम नै जिल्ला स्तरका नेता कहाँ धाउने भएको छ। जिल्ला र प्रदेश स्तरका नेता फकाउन प्रदेश राजधानी सुर्खेत र संघीय राजधानी काठमाडौंसम्म पुग्न थालेका छन्। एक नगरपालिकासहित सात गाउँपालिका रहेको पाँचथरमा केही वडामा दलहरूले वडाध्यक्षको टुंगो लगाए पनि गाउँपालिका अध्यक्ष, उपाध्यक्ष, नगरपालिकाको नगर प्रमुख र उपमेयरको टुंगो लगाएका छैनन्। आकांक्षीहरू धेरै भएपछि दलहरूलाई उम्मेदवार टुंगो लगाउन सकस परेको छ। कांग्रेस पाँचथरका उपसभापति बृजहाङ आङ्देम्बेले अनुभव सुनाए, उम्मेदवारको टुंगो नलागेसम्म टिकटका लागि दौडधुप भइरहन्छ। मोरङमा कांग्रेसको विराटनगर महानगर समितिले विराटनगरको मेयर र उपमेयरका उम्मेदवारको नाम शनिबार पार्टी केन्द्रीय समिति समक्ष सिफारिस गरेको छ। पार्टीको विराटनगर समिति सभापति दिपक चापागाईंका अनुसार सम्भावित उम्मेदवारको नामावली केन्द्रीय कार्यालयका सचिव प्रेम केसीलाई बुझाइएको हो। मेयरका लागि कांग्रेस केन्द्रीय सदस्य अमृत अर्याल, डाडिला संग्रौला, विराटनगरका हालका मेयर भीम पराजुली, कांग्रेस मोरङका जिल्ला उपाध्यक्ष नागेश कोइराला, महानगर सभापति दिपक चापागाईं, प्रदेश समिति सदस्य एवं पूर्वप्रशासकीय अधिकृत गोपाल रेग्मी र हालकी उपमेयर इन्दिरा कार्कीको नाम सिफारिसमा परेको छ। त्यस्तै उपमेयरमा निरज कोइराला, झुमा गौतम, प्रमिला गच्छदार, प्रमिला थापा, पुनम सिंह, जस्मिन मण्डल, पंकज बर्मा, दुर्गा कोइराला, डा सीता घिमिरे, गीता सिलवाल, सूची चौधरी र राजु मास्केको नाम सिफारिस गरिएको छ। स्रोतका अनुसार महानगर समितिले मेयर र उपमेयरका उम्मेदवारको नाम सिफारिस गरेसँगै टिकटका लागि उनीहरूबीच दौडधुप सुरु भएको छ। कृष्ण सारु मगर (मकवानपुर), शिवराज भट्ट (कैलाली), मनिका झा (जनकपुरधाम), शंकरप्रसाद खनाल (नेपालगन्ज), किशोर बुढाथोकी (विराटनगर) सलमान खान (भैरहवा), गीता कुँवर (अछाम), भीमकुमार बाँस्कोटा (फिदिम), राजेन्द्र कार्की (जाजरकोट), राजन गाउँले (सिन्धुली), रोजन तामाङ (काभ्रे) र सन्तोष ढुङ्गेल (रामेछाप)"
मधेसवादी दलले मधेसका जनतालाई भ्रममा पारे,"नुवाकोट मलंगवा : नेकपा एमालेका अध्यक्ष तथा पूर्वप्रधानमन्त्री केपी शर्मा ओलीले आफू र आफ्नो दलविरुद्ध पूर्वराजावादीहरू समेत लागेको बताएका छन्। एमालेप्रतिको जनलहर देखेर उनीहरू आफू र आफ्नो दलविरुद्ध अनेक आरोप तथा षड्यन्त्र गरिरहेको आरोप लगाएका छन्। नुवाकोटको मुख्य बट्टार बजारमा आयोजित बृहत् जनसभा तथा पार्टी प्रवेश कार्यक्रमलाई शुक्रबार अपरान्ह सम्बोधन गर्दै ओलीले उनले भने, एमालेप्रति जनताको साथ देखेर अत्तालिएकाहरूले मेरै जिल्ला र नगरपालिकामा पूर्वराजावादीहरूसँग समेत प्रतिस्पर्धा गर्न नसक्ने भनेर अर्को षड्यन्त्र बुनिरहेको छ। उनले एमालेलाई जुनसुकै वादीहरू मिलेर आए पनि पराजित गर्न नसक्ने बताए। जनताले सांसद चुनेर संसद्बाटै प्रधानमन्त्री चुन्नुपर्नेमा सर्वोच्च अदालतबाट बनेको गठबन्धनको सरकारले देशमा जनताको पक्षमा केही गर्न नसकेको र एमालेप्रति जनताले गरेको माया देखेर अत्तालिएकोे बताए। एमालेलाई घेराबन्दी गर्ने नाममा पाँच दलले बनाएको गठबन्धन मकैको ढोठको लौरो भएको संज्ञा दिए। एमालले गरेको विकासप्रति लज्जित भएकाले अनेक जालझेल गरेर प्रतिपक्षमा पुयाइएको पनि अध्यक्ष ओलीले बताएका छन्। उनले देशमा जनताको पक्षमा एमालेले विकासको लहर ल्याएको र जनताको साथ पाएको बताए। अध्यक्ष ओलीले एमाले एक क्षणका लागि प्रतिपक्षमा भए पनि अब सबै चुनावपछि फेरि सत्तामा जाने बताए। उनले भने, अहिले एमाले केही क्षणका लागि प्रतिपक्षमा छ। अब एमाले प्रतिपक्षमा बस्ने जमाना होइन। एमालेले जनताको आकांक्षा बुझेको दाबी गर्दै समृद्धिका लागि आफ्नो पार्टी अग्रसर रहेको ओलीको भनाइ छ। उनले एमालेले जनताको चाहना बुझेका र त्यसैले समृद्धिका लागि अग्रसर भएर अघि बढेको जिकीर गरे। स्थानीय तहको निर्वाचनमा के गर्नुपर्छ भनेर जनता जानकार रहेको उनको भनाइ छ। अहिले के गर्नुपर्छ जनतालाई थाहै छ। आजकल भोट के मा ? भनेर जनतालाई सोध्दा आकाशतिर पो औंला लाउँछन्, सूर्यतिर औंला देखाउँदै उनले भने। नेकपा एमालेका अध्यक्ष केपी शर्मा ओलीले अबको एक महिनामा नुवाकोट एमालेको किल्ला हुने बताए। मधेसवादी दल मधेसका नक्कली मुक्ति दाता हो त्यसैगरी, सर्लाहीको मलंगवामा आयोजित जनसभा तथा पार्टी प्रवेश कार्यक्रम सम्बोधन गर्दै ओलीले मधेसवादी दल मधेसका नक्कली मुक्ति दाता रहेको बताए। मधेसवादी दल मधेसी जनतालाई भ्रममा पारेर, विकासलाई अवरोध गरेर, अशान्ति फैलाएर, मधेशी जनतालाई भ्रममा राखेर मधेसको मसिहा बनेको आरोप उनको छ। उनले भने, मधेसी जनताले भोगिरहेका समस्यालाई समाधान नगरी मधेसका मसिहा भन्नेहरू नक्कली मुक्तिदाता हुन्। मधेसवादीहरू एकातिर एमालेविरुद्धको प्रचार गरिरहेको र अर्कोतिर एमाले मधेसको विकासतिर तल्लिन थियो। विरोधका बाबजुद पनि मेरो नेतृत्वको सरकार बनेपछि २०७२ सालमा २० वर्षदेखि बन्न नसकेको हुलाकी सडक बनाउने निर्णय गरेँ, उनले भने, १० अर्ब रुपैयाँ हुलाकी सडकका लागि छुट्ट्याएको सबैलाई जानकारी गराउन चाहन्छौं। जनताको समस्या सामाधान गर्ने र विकास गर्ने पार्टी एमाले हो। मधेस होस् या पहाड, हिमाल वा तराई, पूर्व होस् या पश्चिम देशभरिका ज्येष्ठ नागरिकहरूलाई भत्ता दिने काम एमालेले नै गरेको उनले बताए। एमाले मधेसको जनताका लागि काम गर्ने पार्टी हो। मधेशी जनताको नागरिकताको समस्या सामाधान गर्ने काम पनि एमालेले नै गरेको ओलीले दाबी गरे। संसद् अवरोध गर्दा पनि अध्यादेश ल्याएर भए पनि मधेसी जनताले भोगिरहेका नागरिकताको समस्या सामाधान गर्न खोज्यो। अहिलेको गठबन्धनका सरकार र गठबन्धनमा रहेका मधेसका मसिहाहरू अध्यादेश कहाँ गयो भनेर बोल्न सकेको छैनन्। उनले थपे, म प्रधानमन्त्री भएपछि मेरै नेतृत्वमा जनकपुरमा रेलको लिक बन्यो। रेल किन्ने पार्टी पनि एमाले नै हो। त्यस्तै, तराईको सहरहरूमा ढल व्यवस्थापन, हुलाकी राजमार्ग भएर १० वटा स्मार्ट सहर बनाउने भनेर भनेको समेत बताए। उनले आफ्नो गाउँ आफैं बनाउँ, खानेपानी अभियान लगायत अभियान चलाएको बताए। कार्यक्रममा जसपाबाट विजयी भएका कविलासी नगरपालिकाका मेयर कौशल किशोर रायसहित विभिन्न पार्टीबाट आएका व्यक्तिहरू पार्टी प्रवेश गरेका थिए।"
उल्लुले देख्नसक्छ थ्रीडी इमेज,"लाटोकोसेरो (उल्लु) एक किसिमको चरा हो। यसले सानासाना जनावरहरूको शिकार गर्छ। लाटोकोसेरो दिउँसो एकैठाउँमा बसिरहन्छ। किनभने यसले दिउँसो आँखा देख्दैन। यो राति मात्र शिकारमा निस्कन्छ। लाटोकोसेरोका स्थिर हुन्छन्। अनि विशेष तेजिला देखिन्छन्। यिनीहरूको घाँटी लचिलो हुन्छ। यताउती हेर्नुपर्दा यिनीहरू घाँटी नै घुमाएर हेर्छन्। दिनमा आँखा नदेखे पनि यसले रातमा चाहिँ जस्तोसुकै अँध्यारोमा पनि आँखा देख्छ। यसको श्रवण शक्ति पनि दिनमा भन्दा रातमा बढी हुन्छ। त्यसैले यस जातका चराहरू रातमा सिकार गर्न ज्यादै चलाख र सिपालु मानिन्छन्। मांसाहारी भएकोले यिनको आहारा चरागुरुङ्गीका सासाना बच्चा, किराफट्यांग्रा, चरामुसा तथा पशुमांस समेत हो। यिनीहरू चाँडो उड्न सक्छन्। यसका प्वाँख नरम, मुलायम र मिहिन हुन्छन्। यसैले यिनको उडान शान्त हुन्छ, ज्यादै बेगिलो भए पनि थाहा नै नपाइने खालको हुन्छ। लाटोकोसेरोले धेरैथरीका किरा फट्यांग्रा, मुसाहरू, मृतजनावर आदि खान्छ। यो पर्यावरणका दृष्टिले उपयोगी मानिन्छ। संसारका लागि यो चरो कल्याणकारी पन्छी हो। हिन्दु धर्मअनुसार लाटोकोसेरोलाई लक्ष्मीको वाहन भनी बताइएको छ। अमेरिकामा लाटोकोसेरो पाल्नु गैरकानुनी मानिन्छ भने कालो जादुको प्रतीक भनिने हुनाले दक्षिण अफ्रिकामा यसलाई अशुभ मानिन्छ। यसले आफूभन्दा ठूलो जीवको पनि शिकार गर्न सक्छ। पोथी उल्लु भालेभन्दा केही ठूलो हुन्छ। यिनीहरू ज्यादातर आफ्नो बच्चालाई अरूको गुँडमा राख्छन्। लाटोकोसेरोको समूहलाई पार्लियामेन्छ भनिन्छ। धेरैजसो माछा खान मन पराउने यो चराले कुनै बेला अन्य उल्लुलाई पनि खान्छन्। यिनीहरू प्रायः एक्लै बस्न रुचाउँछन्। संसारको सबैभन्दा सानो लाटोकोसेरो केवल ५ इन्च लामो र लगभग ४० ग्राम वजन भएको पाइएको छ। लाटोकेसेरोका बारेमा केही रोचक तथ्य विश्वमा दुई सयभन्दा बढी प्रजातिका उल्लुहरू पाइन्छन्। यो एक मात्र पन्छी हो जसले नीलो रंग देख्न सक्छ। लाटोकोसेरो दिउँसो देख्न सक्दैन। यसले राति मात्रै प्रस्टसँग देख्न सक्छ। यसले आफ्नो गर्धन २७० डिग्रिसम्म घुमाउन सक्छ। लाटोकोसेरोले एक वर्षमा १ हजाभन्दा बढी मुसा खान्छ। यसले कुनै पनि वस्तुको थ्रीडी इमेज देख्न सक्छ। कुनै पनि वस्तुको लम्बाइ, उचाइ चौडाइ यसले छुट्याएर हेर्न सक्छ। यसको आँखा यताउती हल्लिँदैन। त्यसको सट्टा यसले टाउको नै घुमाएर हेर्छ। उल्लुको आँखा उसको वजनको लगभग ५ प्रतिशत जत्रै हुन्छ। अथवा धेरै ठूलो हुन्छ। पृथ्वीमा ६ करोड वर्ष पुरानो लाटोकोसेरोको जिवाश्म भेटिएको छ। यो अन्टार्कटिका बाहेक संसारका सबै ठाउँमा पाइन्छ। लाटोकोसेरोलाई बुद्धि र समृद्धिको प्रतीक मानिन्छ। हिन्दू धर्मअनुसार यो धनकी देवी लक्ष्मीको वाहन हो। यसको कान संवेदनशील हुन्छ। जसको सहायताले यसले शिकार पत्ता लगाउँछ। लाटोकोसेरोको आयु लगभग २० देखि २५ वर्षको हुन्छ। यसको पँखेटा चौडा हुन्छ। त्यसैले यो उड्दा खासै आवाज आउँदैन। (विभिन्न एजेन्सीको सहयोगमा )"
र्यालीमा इमरान खानले भने : मैले के अपराध गरें र रातको १२ बजे अदालत बोलाइयो?,"स्लामावाद : पाकिस्तानी पूर्वप्रधानमन्त्री तथा तेहरिकएइन्साफका प्रमुख इमरान खानले शनिबार राति कराँचीमा र्याली गरेका छन् । बागएजिन्नामा आयोजित र्यालीमा उनले जनतासँग धेरै विशेष कुरा गर्न चाहन्छु भन्दै आफ्नो भाषणको सुरु गरेका थिए । इमरान खानले सर्वोच्च अदालतको फैसलाबाट आफू निकै दुखी भएको बताए। सर्वोच्च अदालतको फैसलालाई हामीले स्वीकार्यौं तर हात बाँधिएको थियो, कति बजे मतदान गर्ने भनेर पनि भनिएको थियो', उनले भने, मैले के अपराध गरें कि राती १२ बजे अदालत बोलाइयो?' इमरान खानले न्यायपालिकालाई प्रश्न गरे, 'राजनीतिज्ञहरू किनबेचको बजार लागेको समयमा के न्यायपालिकाले ध्यान दिनुपर्दैन?' बीबीसी"
"तालिम लिनुहोस्, चाँगुनारायणले पैसाको अभाव हुन दिन्न","काठमाडौं : ८ दिनको तालिम लिनुहोस्। तालिमको सर्टिफिकेट बोकेर सिधै बैंक जानुहोस्। तीन लाख ऋण पाउनुहुन्छ। त्यो पनि बिनाब्याज, यो चाँगुनारायण नगरपालिकाले युवा उद्यमीका ल्याएको कार्यक्रमअन्तर्गतको सुविधा हो। पैसा छैन भन्दै बेरोजगार बनेका युवाका लागि नगरपालिकाको मेयर उद्यमशीलता कार्यक्रम वरदान नै बन्न पुगेको छ। हालसम्म चाँगुनारायण नगरपालिकाका १ सय ५० युवा यो कार्यक्रममा सहभागी भइसकेका छन्। नगरप्रमुख सोमप्रसाद मिश्रका अनुसार अरू युवाहरू पनि यो कार्यक्रमतर्फ आकर्षित हुने क्रम ह्वात्तै बढेको छ। त्यस्तै, नगरपालिकाको अर्को प्रमुख कार्यक्रम हो, शतप्रतिशत विद्यार्थी भर्ना अभियान। नगरपालिकाले सामुदायिक विद्यालयमा १ देखि कक्षा १२ पढ्ने छोरीहरूको नाममा बैंक खाता खोलिदिएको छ। वर्षको ४ हजारका दरले रकम जम्मा गरिदिन्छ। २० वर्ष पुगेपछि रकम झिक्न पाइन्छ। छात्राहरूलाई पछि उच्च शिक्षा हासिल गर्न आर्थिक समस्या नहोस् र २० वर्ष नपुगी विवाह नहोस् भनेर नगरपालिकाले यस्तो कार्यक्रम सञ्चालन गरिरहेको नगर प्रमुख मिश्रले बताए। सुरुको ६ महिना निकै चुनौतीपूर्ण रह्यो। किनभने ऐनकानुन कार्यविधि थिएन। पूरै अलमलको अवस्था थियो। पछि हामीले विभिन्न कार्यक्रम ल्यायौं । धेरैले रोजगार पनि पाउनुभयो। बिना बाँस्तोला नगर उपप्रमुख भक्तपुरको चाँगुनारायण नगरपालिका ऐतिहासिक एवं पुरातात्विक महत्त्वको दृष्टिकोणले पनि प्रख्यात छ। साविकको चाँगुनारायण नगरपालिका र नगरकोट नगरपालिकालाई समेटेर यसको गठन भएको हो। लिच्छवीकालीन धार्मिक, साँस्कृतिक, ऐतिहासिक एवं पर्यटकीय दृष्टिकोणले अत्यन्त महत्त्वपूर्ण र विश्व सम्पदा सूचीमा समेत सूचीकृत चाँगुनारायण मन्दिर पनि यही नगरकापालिकामा पर्छ। सँगसँगै विश्वभरका पर्यटक आकर्षित गर्ने मनोरम स्थान नगरकोट पनि यही नगरपालिकाभित्र पर्छ। चाँगुनारायण नगरपालिकामा ९ वटा वडा छन्। अधिकांश वडाकार्यालयका आफ्नै भवन बनिसकेका छन्। केही बन्ने क्रममा छन्। नगरपालिकाको भवन पनि बनिरहेको छ। नगरप्रमुख मिश्रका अनुसार प्रशासनिक भवनका लागि आवश्यक सेवासुविधा पर्याप्त नहुने भएकोले नगरपालिकाको आर्थिक वर्ष २०७४७५ कै नीति तथा कार्यक्रममा भवन निर्माणको काम तीव्र रूपमा अघि बढाएको हो। प्रमुख मिश्र भन्छन्, कोभिड विपत्ति देखापरेपछि भवन निर्माणभन्दा पनि जनताको सुरक्षामा बढी ध्यान दिन थाल्यौं। हामीले जनतालाई रोजगारमुखी कार्यक्रमतिर ध्यान केन्द्रित गयौं। अब भवन निर्माण अन्तिम चरणमा छ। नगरपालिकाको ६ तलाको ३२ कोठे आकर्षक मुख्य भवन निर्माण सम्पन्न केही मात्रै बाँकी छ । जसमा मुख्य कार्यकक्ष भवन, मिओक ब्लक, क्यान्टिन ब्लक, गार्ड हाउस, सर्पोट डिपार्टमेन्टलगायतका छन्। जुन सुविधा सम्पन्न, भूकम्प प्रतिरोधी र भवन आचारसंहिताअनुसारको मापदण्ड पूरा गरी निर्माण हुँदैछ। जसमा खुला श्रेत्र र गार्डेनकोसमेत व्यवस्था गरिएको छ। नगरपालिकाले खेलकुदको क्षेत्रमा एक वडा एक खेल पूर्वाधार, एक वडा एक स्वास्थ्य चौकी, एक वडा एक एम्बुलेन्स, सडकमा ३६ किलोमिटर पिच, ३६ किलोमिटर नै ग्राभेल ढलान, वाल निर्माण, झण्डै ७० किलोमिटर जति नयाँ ट्रयाक खोलेकोे नगरप्रमुख मिश्रले बताए। मिश्रले भने, हामी नगरपालिकामा निर्वाचित भएर आउँदा नगरपालिकाका जम्मा ४ हजार घरमा धारा थिए। १४ हजार घरधुरीमध्ये अहिले १२ हजार घरमा धारा पुगेको छ। अबको ५६ महिनामा १४ हजारमै धारा पुग्छ। कोभिडका कारण ढिला भयो। यतिबेला सबैका घरमा धारा पुगिसकेको हुन्थ्यो। नगरपालिकाले नगरकोट आसपासका वनमा ४० हजार जडीबुटी लगाएको छ। नगरपालिकाको १ हजार २८७ हेक्टरभन्दा बढी अर्थात् २०५ प्रतिशत जमिन वनजंगलले ढाकेको छ। नगरपालिकाको वडा४, ५, ६ र ७ को उत्तरी क्षेत्र अधिकांश वनजंगलले ढाकेको छ। यी वनमा ठूलो फला, दुधिलो, मुसुरो, कटुस, चिलाउने, उत्तिस, काफल, सल्ला जस्ता विभिन्न प्रकारका बोटविरूवा पाइन्छन्। नगरपालिकाले जिल्ला वन कार्यालयको सहकार्यमा विभिन्न जडीबुटी बिरूवाहरूको प्रजातिको पहिचान गर्ने, सूक्ष्म जीवाणुको संसर्ग कमी गर्ने, स्वच्छता र सरसफाई गर्नेलगायतका प्रक्रियाहरू पूरा गरी जडीबुटी खेती गरेको छ। त्यस्तै, मुहानपोखरी वा निजी क्षेत्रको पदमार्ग वरिपरि र वनक्षेत्रमा जडीबुटीका बिरूवाहरू लगाइएका छन्। चाँगुनारायण मन्दिर क्षेत्र, बागेश्वरी र नगरकोटमा विभिन्न प्रजातिका बिरूवा लगाइएको छ। सल्ला, तेजपात, टिमुर, दाँते ओखर, कागती, एभोकाडो, कागती जस्ता प्रजातिका ४० हजार विरूवाहरू वृक्षारोपण गरिएको नगरप्रमुख मिश्रले बताए। उनका अनुसार ६० हजारभन्दा बढी अम्रिसो लगाएर नगदेबालीलाई पनि नगरपालिकामा खेती गर्न प्रोत्साहन गर्ने लक्ष्य नगरपालिकाले लिएको छ। नगरभित्रका युवाहरूलाई बढीभन्दा बढी रोजगारी दिने हिसाबले पनि हामीले यो नियम लागू गरेका हौं, मिश्रले भने। आम्दानीको मुख्य स्रोत बनाउन नगरपालिकाले कालिका सामुदायिक वन, गंगादेवी सामुदायिक वन, महामञ्जुश्री वहाल सामुदायिक वनक्षेत्रलाई विशेष जोड दिएको छ। २५ बेडमाथिको नगर अस्पताल बनाएर कोभिडकै समयमा पनि जनताको ज्यान जोगायौं, नगर प्रमुख मिश्रले भने। नगरपालिकाका प्रमुख प्रशासकीय अधिकृत हरिप्रसाद चापागाईं सूचना प्रविधिको प्रयोग गरी प्रविधिमैत्री प्रशासनमार्पत नगरपालिकाले बढीभन्दा बढी जनतालाई सेवा दिएको बताए। उनले भने, भौतिक विकास सँगसँगै सामाजिक पूर्वाधारको विकासलाई पनि चाँगुनारायण नगरपालिकाले विशेष महत्त्व दिएर सम्बोधन गरेको छ। भौतिक पूर्वाधार सँगसँगै बालमैत्री स्थानीय शासन युक्त नगर स्थापना, खोपयुक्त नगर स्थापना, शतप्रतिशत बालबालिका भर्ना अभियान, पूर्ण सरसफाइयुक्त नगर निर्माण कार्यक्रम, सूचना प्रविधिमा आधारित नागरिक सेवा, उद्घमशिलता प्रबद्र्घन कार्यक्रम, अन्तर्राष्ट्रिय समुदायले संसारको उत्कृष्ट १० सहर समावेश, विभिन्न सीपमुलक तालिम सञ्चालन जस्ता कार्यक्रमले देशभरका नगरभन्दा चाँगुनारायण नगरलाई हेर्ने दृष्टिकोण नै परिवर्तन भएको बताए। योजना शाखाका अनुसार चालू आवर्षमा ४ सय ६४ ओटा योजना बनेका छन्। ३ सय ६४ योजना सम्झौता भएका छन्। १ सय योजना सम्झौता हुन बाँकी छन्। नगर उपप्रमुख बिना बाँस्तोला आफूहरू निर्वाचित भएर आउँदा भौतिक संरचना र कानुनको अभावका कारण सुरुमा अलमलमा परेको बताइन्। सुरुको ६ महिना निकै चुनौतीपूर्ण रह्यो, बाँस्तोलाले भनिन, ऐनकानुन कार्यविधि थिएन। पूरै अलमलको अवस्था थियो। नगरपालिकाभित्रका ५२ वटा इँटाभट्टा र बालुवाखानीबाट राजस्व उठाएर सुरुका दिनमा काम थालिएको उनले बताइन्। नगरपालिकामा उपमेयरसँग महिला लक्षित कार्यक्रम एकदमै प्रभावकारी देखिएको छ। ८२ जना महिलाहरूलाई ड्राइभिङ कक्षा पनि दियौं, उपप्रमुख बास्तोलाले भनिन्। धेरै दिदीबहिनीले रोजगार पनि पाउनुभयो। कोभिडको समयमा ट्रक र ट्यांकरमा औषधि बोकेर नगरभरि बाँड्दा जनताको निकै सहयोग र हौसला मिलेको उनले बताइन्। न्यायिक समितिमा भने अन्य स्थानीय तहको भन्दा उनीसँग फरक अनुभव छ। अन्यत्र महिला हिंसा र पारिवारिक हिंसालगायतका विषय मात्र न्यायिक समितिमा आउँछन् भन्ने सुन्थें, उनले भनिन्, यहाँ त जग्गा मिचेको र अंश मुद्दा एकदमै धेरै आउँछन्। महिला हिंसाका अति कम छन्। नगर उपप्रमुख बाँस्तोलाले नगरका सबै वडामा ज्येष्ठ नागरिक मिलन चौतारी स्थापना गरिएको बताइन्। मिलन चौतारीका समितिलाई नगरपालिकाले बर्र्सेनी १ लाख रुपैयाँ दिन्छ। त्यही रकमबाट ज्येष्ठ नागरिकहरू तीर्थ जाने, व्रत गर्नेलगायतका रमाइला गतिविधि गर्छन्। विकासमा निरन्तर लागिरह्यौं सोमप्रसाद मिश्र नगरप्रमुख, चाँगुनारायण नगरपालिका पाँच वर्षको कार्यकाल कस्तो रह्यो ? हाम्रो कार्यकाल निकै चुनौतीपूर्ण रह्यो । राज्यको पुनर्संरचनापछिको पहिलो वर्ष कानुन थिएनन्। प्राविधिक जनशक्तिको कमी थियो। हामी आउँदा एक जना शाखा अधिकृत पनि हुनुहुन्थेन। एक जना उपसचिव कार्यकारी मात्र हुनुहुन्थ्यो। सिस्टम सेटअप बनाउनै एक वर्ष लाग्यो। यो बिचमा के मा बढी केन्द्रित हुनुभयो ? कोभिड महामारी सुरु भएपछि हामीले सोचेको भन्दा दिशा परिवर्तन गर्नुपर्यो। शिक्षा, स्वास्थ्य र रोजगारीमा केन्द्रित भयौं। मजाले काम गरेको त २ वर्ष हो। तर, पनि, ५ वर्षमा कुनै दिन घर बसेनौं। पुरै समय जनताकै सेवामा तल्लिन भएर लाग्यौं। भौतिक पूर्वाधार निर्माणकै काममा बढी केन्द्रित भयौं। चाँगुनारायणमा अहिले ४५ वटा सामुदायिक विद्यालय भवन बनेका छन्। ३ ओटा वडा कार्यालयका आफ्नै आधुनिक भवन, २ वटा स्वास्थ्य चौकी भवन, ५ ओटा सामुदायिक भवन बनेका छन्। नगरपालिकाको मुख्य प्रशासनिक भवन पनि बन्दैछ। अरू स्थानीय तहभन्दा चाँगुनारायणले फरक के काम गर्यो त ? चाँगुनारायणमा हामीले नमुनामुलक केही काम गरेका छौं। मेयर उद्यमशीलता कार्यक्रम अरूभन्दा भिन्न र प्रभावकारी छ। कोभिडबाट जागिर गुमाएका, बेरोजगार र विदेसिन बाध्य युवालाई विभिन्न छनोटमार्पत ८ दिनको तालिम दिन्छौं। आईएलओ सर्टिफाइड ट्रेनरले उहाँहरूलाई तालिम दिनुहुन्छ। तालिम लिइसकेपछि उहाँहरू बैंकमा जानुहुन्छ। बैंकले ३ लाख रुपैयाँ बिनाधितो, बिनाब्याज ऋण दिन्छ। ऋणको ब्याज नगरपालिकाले तिरिदिने गर्छ। १ सय ५० युवाले यो कार्यक्रममा सहभागिता जनाइसकेका छन्। केही काम गर्न आफूसँग पैसा छैन, भनेर यहाँका कुनै पनि युवाले निरास भएर बस्नुपर्दैन। तालिम लिनुहोस्। ऋण पाइन्छ। स्वदेशमै रोजगार बन्नुहोस्। ऋण लिइसकेपछि भने काम गर्नैपर्छ। ५ वर्षमा आफूले लिएको साँवा रकम बैंकमा फिर्ता गर्नुपर्छ। गत वर्षदेखि यो कार्यक्रम सुरू भएको हो। अहिले यो कार्यक्रम १० वटा अरू पालिकामा पनि लागू भएको छ। महिला र छोरीहरूका हकमा केही विशेष कार्यक्रमहरू छन् ? सामुदायिक विद्यालयमा १ देखि कक्षा १२ पढ्ने छोरीहरूको नाममा नगरपालिकाले बैंक खाता खोलिदिएको छ। वर्षको ४ हजारका दरले पैसा जम्मा गरिदिन्छौं। १२ कक्षा पास भए पछि उच्च शिक्षा हासिल गर्न पैसाको अभाव नहोस् र २० वर्ष पुगेपछि मात्रै विवाह होस् भन्ने यसको उद्देश्य हो। त्यसैले १२ कक्षा पास गरेपछि मात्रै बैंकबाट पैसा झिक्न पाउने व्यवस्था गरेका छौं। अर्थात् २० वर्ष पुगेपछि सबै रकम झिक्न पाउँछन्। यसो गर्दा छोरीहरूले बिचमै विद्यालय छाड्न पाउँदैनन्। दुर्घटना भयो भने परिवारले उक्त रकम झिक्न पाउँछन्। महिला दिदीबहिनीका लागि उपमेयरसँग महिला उद्यमी कार्यक्रम सञ्चालनमा छ। जसअन्तर्गत धेरै महिला दिदीबहिनी स्वरोजगार हुनुभएको छ। चाँगुनारायण आफैंमा पर्यटकीय नगरी पनि हो। पर्यटक आकर्षित गर्न केकस्ता काम गर्नुभएको छ ? पर्यटकहरू नगरकोटमा एक रात बस्ने गरी आउने प्रचलन छ। अब यहाँ आएपछि कम्तीमा २३ रात बस्न सकुन भन्नका लागि हामीले थप संरचना थप्दैछौं। वडा६ र ७ लाई छुने गरी २५० मिटर लम्बाइ र ३ सय मिटर अग्लो स्थानमा झोलुङ्गे पुलको शिलान्यास भएको छ। बोझिनिमा डुंगामा शयर गर्न मिल्ने पोखरी निर्माण गर्दैछौं। मोहन पोखरीदेखि महादेव पोखरीसम्मको ५ किलोमिटर लामो हाइकिङ ट्रेल र अर्को नेचुरल ७ किलोमिटर लामो हाइकिङको रुट बनाएका छौं। जंगली जनावर, जडीबुटी, पोखरी, झरनासँगै प्रकृतिको आनन्द लिँदै हाइकिङ गर्न सकिन्छ। चाँगुनारायण मन्दिर हाम्रो नगरपालिकाको गौरव हो। एक हजार कलात्मक ढुंगाका सिँढी बनाउँदैछौं। मन्दिरको वरिपरि ९ वटा मल्लकालीन पोखरी छन्। तिनलाई मल्लकालीन झल्को दिने गरी अत्याधुनिक हिसाबले निर्माण गर्दैछौं। चाँगुनारायण मन्दिरमा अपांगता भएकाहरूका लागि ह्विल चियरमा जान मिल्ने गरी बाटोको डीपीआर बनाउँदैछौं। चाँगुनारायण र नगरकोटमा वाइफाइ जोन बनाएका छौं। नगरकोटमा ३४ ओटा मनोरञ्जन पार्क बन्दैछन्। होसस्टे सञ्चालन गर्नेलाई नगरपालिकले मेयरसँग उद्यमशीलता कार्यक्रमअन्तर्गत ३ लाख रुपैयाँ ऋण पनि दिन्छौं। पर्यटनका क्षेत्रमा काम गर्न चाहनेलाई त्यसरी पनि हौसला प्रदान गर्ने गरेका छौं। बालबालिकाका लागि नगरपालिकाले केकस्ता काम गरेको छ ? हाम्रो नगरपालिका उपत्यकाकै पहिलो बालमैत्री नगरपालिका हो। यो नगरपालिकामा १२ वर्षभन्दा माथिका हरेक नागरिकले कोभिडविरुद्घ भ्याक्सिन लगाएका छौं। यसमा पनि हामी देशमै दोस्रो नगरपालिका हौं। यहाँ खोप नलगाएका कुनै बालबालिका छैनन्। अर्थात् यो नवजात शिशु पूर्ण खोप सुनिश्चित भएको नगरपालिका हो। चाँगुनारायण नगरपालिका सूचना प्रविधिको क्षेत्रमा निकै अब्बल मानिन्छ। के कस्ता प्रविधि सञ्चालनमा छन् ? हामीले ओपन डाटा पोर्टल बनाउँदैछौं। करिब अन्तिम चरणमा छ। अमेरिकाको न्यूयोर्क युनिभर्सिटीले एउटा रिसर्च गरेको रहेछ। द गोभाब विश्वका टप टेन नगरपालिकामध्ये चाँगुनारायण पनि ओपन डाटा पोलिसिमा पर्छ भनेर हामीलाई सेलेक्ट गरेको छ। यो नेपालको पहिलो डाटा प्लाटफर्म हो। हामीले चाँगुनारायण आईसीटी रोड म्यापसमेत तयार गरेका छौं। अब के गर्ने ? कसरी गर्ने ? कहिले गर्ने ? भन्ने अन्योल अन्त्य भएको छ। नगरपालिकाले सूचना प्रविधि अध्ययन केन्द्र स्थापना गरी यस नगरपालिकाबाट ४ जना इन्जिनियरिङ विद्यार्थीलाई निःशुल्क अध्ययन गर्ने र इन्टरसिप गर्ने व्यवस्थासमेत मिलाएका छौं। यसले सीपयुक्त जनशक्ति रोजगार प्रवद्र्घन गर्न सकिन्छ भन्ने हाम्रो उद्देश्य हो। हाम्रा सबै वडा वाइफाइ फ्रि जोन छन्। हामीले नगरका घरको नम्बरिङ पनि राखेका छौं। यो नगरमा आउने जो कोही व्यक्तिले हाउस कोड जीपीएस ट्र्याक गरेर चाहेको घरमा आउन सक्छन्। फलानाका घर कता भनेर सोध्दै हिँड्नुपर्दैन। वडाअध्यक्षले गर्ने ४० किसिमका सिफारिस नागरिकले घरमै बसेर एप्लाई गर्ने, घरबाटै राजस्व तिर्न सक्ने घरबाटै त्यो सिफारिस पनि प्राप्त गर्न सक्ने बनाउँदैछौं। घर नक्सामा इलेक्ट्रिक प्रविधि त सबैमा लागू भएको कुरा हो। अरू उल्लेखनीय कामहरू ? एक सयवटा ऐनकार्यविधि बनाइसकेका छौं। सिस्टममा हामीले ल्याइसकेका छौं। अहिले स्पिडमा काम गर्दैछौं। अब १५ वर्ष हामीले भौतिक विकासमा खर्चिनै पर्छ। त्यसपछि मात्र भौतिक पूर्वाधारको काम सकिन्छ। अरूभन्दा फरक उद्यमशीलता हो। हरेक वर्ष १ सय जना युवालाई एउटा स्थानीय तहले रोजगारी दिनु ठूलो कुरा हो। यो कोशेढुंगा साबित हुने कुरा हो। हामीले १ सय जनाको भ्याकेन्सी माग्दा १२ सय युवाको एप्लिकेसन परेको थियो। र, सूचना प्रविधिको क्षेत्रमा अरू भन्दा फरक गरेका छौं। जनताका गुनासा के के छन् ? खोजे जस्तो ठाउँमा सरूवा वा खोजे जति जागिर लगाउन सकेका छैनौं। व्यक्तिगत अपेक्षा पूरा गर्न सकेनौं। व्यक्तिको घर जाने धारा, बाटो निर्माण गर्न सकेनौं होला। यी चिजहरूले पनि सन्तुष्ट अथवा असन्तुष्ट भन्ने कुरा हुने रहेछ। अभै निर्वाचनमा एकदमै नजिकबाट पार्टीमा सघाउने व्यक्तिका लागि पनि हामीले केही गर्न सकेनौं होला। यी कुरा छाडेर हेर्ने हो भने हामीले आफ्नो क्षमताले भ्याएसम्म राम्रो गर्ने प्रयास गरेका छौं। चाँगुनारायणले गरेको नवीनतम प्रयासहरू नगरपालिकाको शान आफ्नै भवन, आफ्नै लोगो आफ्नै गान चाँगुनारायणको गरिबी र बेरोजगारीको अन्त्य ः मेयर उद्यमशीलता कार्यक्रम नमुना कार्यक्रम बचत खाता छोरीको सुरक्षा जीवनभरिको शिक्षामा आमूल सुधार ः शतप्रतिशत बालबालिका विद्यालय भर्ना बालमैत्री स्थानीय शासन सूचना प्रविधिमा अब्बल चाँगुनारायण नगरपालिका अनुभव र सिकाईको हस्तान्तरण जेष्ठ नागरिक मिलन चौतारी पूर्ण खोप सुनिश्चित नगरपालिका सिप विकास र स्वाबलम्बनको आधार लैंगिक समानता र सामाजिक समाबेशीनीति स्वास्थ्य पूर्बाधारको निर्माणमा चाँगुनारायण नगरपालिका निशुल्क स्वास्थ्यको आधार नागरिक स्वास्थ्य बिमा कार्यक्रम विपत जोखिम न्यूनीकरणमा चाँगुनारायण नगरपालिका पर्यटन प्रबद्र्घनको लागि पर्यटकीय पदमार्ग र हजार सिंढी चाँगुनारायण समृद्घिको लागि बोजिनी ड्याम बहुउद्येश्यीय आयोजना वन विकास र जडिबुटी खेती कोभिड १९ महामारीमा चाँगुनारायण नगरपालिका नगरपालिकाका दिगो विकास लक्ष्यअन्तर्गत योजनाहरू गरिबीको अन्त्य शून्य भोकमरी भोकमरीको अन्त्य गर्ने, खाद्यसुरक्षा तथा उन्नत पोषण हासिल गर्ने र दिगो कृषिको प्रवद्र्घन गर्ने स्वास्थ जीवनको सुनिश्चितता समावेशी, न्यायोचित र गुणात्मक शिक्षा लैंगिक समानता सशक्तीकरण खानेपानी तथा सरसफाइको उपलब्धताका र व्यवस्थापन आधुनिक ऊर्जामा पहुँच दिगो आर्थिक वृृद्घि, उत्पादनशील रोजगारी र मर्यादित काम पूर्वाधार र औद्योगीकरण असमानता हटाउने सुरक्षित दर र आाधारभूत सेवाहरूमा पहुँच दिगो उपभोग तथा उत्पादन जलवायु परिवर्तन वनको तथा जैविक विविधताको रक्षा नगरपालिकाले डीपीआर तयार गरेका सडक चाँगुनारायण दु्रत मार्ग भक्तपुर नाला सडक भत्केको पाटी नगरकोट सडक मूलपमनी तेलकोट सडक पकाउने पाटी बनगाउँ रोड झौखेल निलो पुल रोड रोक्का गाउँ केएमसी रोड पवा साँखु सडक गडगडे लामीडाँडा बाख्री गाउँ सडक सनराइज तौथली डाडाँ सडक पिपलबोट मोक्तान टोल सडक बागमारा लामाटोल सडक सनराइज लामाटोल सडक ब्याँसी टोल सनटोल सडक नच पाउ मंगलटार साँखु सडक जरीडाँडा सलम्बुटार कृषि सडक तिङटोल लामाटोले पुल्टार सडक खरीपाटी मनकामना सडक ज्ञानज्योति स्कुल सडक गैरापाटी बाँसबारी सडक मुहान पोखरी बाँसबारी सडक थुसाचा नाला अमाल डोल सडक थलिटार सडक नगरगान चाँगुनारायण शान हाम्रो विश्व सम्पदा तिम्रै काखमा रम्न पाऊँ सदा सर्वदा यातु महादेव, बाल्मिकेश्वर, ज्योतिर्लिङ्गेश्वर यहि माटो पूजा हाम्रो यही परमेश्वर बम्ह्रायणी, जाल्पादेवी, सरस्वती माई परिश्रम नै रमाईलो लाग्छ हामीलाई त्रिशूल डाँडा, नगरकोट, महादेव पोखरी पर्यटक लोभ्याउने कुन छ यो सरी ? झौखेल, छालिङ, दुवाकोट, सुडाल, ताथली बागेश्वरी सबैलाई साथ साथ लिई ज्ञान, सीप, प्रविधि र विकासको मूल पौरखले फुलाउँछौ समृद्घिको फूल ।"
नेपथ्यको पुनरोदय,"काठमाडौं : कोरोना महामारीको लामो विश्रामपछि नयाँ वर्षका दिन नेपथ्यको पुनरोदय पूर्वको शहर दमकबाट भएको छ। बिहीबार साँझ पर्दै गएपछि सरस्वती माध्यमिक विद्यालयको फराकिलो फुटबल मैदान पूर्वाञ्चलभरिबाट भेला भएका युवा युवतीले भरिएको थियो। मञ्चबाट छरिएको उज्यालोका आभाले भुइँदेखि लिएर आकाशसम्मलाई चम्किलो बनाएको थियो। यही माहोलकाबीच उपस्थित भए, नेपथ्यका गायक एवं अगुवा अमृत गुरुङ। उनले कन्सर्टको प्रारम्भमै पूर्वी नेपालबाटै संकलित गीत कोशीको पानी यो जिन्दगानी बाट सुरु गरेका थिए। उक्त गीत उनले पैदल यात्राका क्रममा चैनपुरवासी पुराना लोकगीत साधक डिल्ले दमाइबाट संकलन गरेका थिए। त्यसपछि लाङटाङ क्षेत्रबाट संकलन गरिएको भेडाको ऊनजस्तो हुँदै छेक्यो छेक्यो, लामपाते सुरती, चरी मयो अनि जोमसोमे बजारले निरन्तरता दिउन्जेल मैदानका अधिकांश भागमा तन्नेरीहरू नाच्नमा व्यस्त थिए। मुलुकका फरक फरक भेगको प्रतिनिधित्व गर्ने यी गीतहरू प्रस्तुत गर्दाका क्रममा अमृतले उपस्थित श्रोतादर्शकलाई आफ्नो देश घुम्न र यसलाई बुझ्न अनुरोध पनि गरिरहेका थिए। चुनावको माहोलमा डुब्दै गरेको दमकमा उपस्थित दर्शकलाई उनले मतदानका निम्ति प्रोत्साहित गर्दै भविष्यका प्रति आशावादी हुन पनि हौस्याएका थिए। दुई शसकअघि शान्तिका लागि शिक्षा अभियानका साथ नेपथ्य दमकमा उपस्थित हुँदा व्यवस्थित होटल समेत नपाइएको यो शहरको हेर्दाहेर्दै कायाकल्प भएकामा उनले खुसी व्यक्त गरे। त्यतिबेला कन्सर्टबाट उठेको रकमले शहरकै उत्तरी कुनामा रहेको हिमालय माध्यमिक विद्यालयको भवन निर्माणमा सहयोग गरिएको थियो। मै मरि जाउँला, शिरफूल शिरैमा, जोगले हुन्छ भेट, आँगनै भरि देखि यो जिन्दगानी सम्म एकपछि अर्को सर्वकालिक हिट गीत सुनाएको थियो। लेकैको लालीगुराँस, काली काली केशलाई साइँली मोरीलाई पाखैको चिसो बतास, डाली डाली फूललाई साइँली मोरीलाई गीतकार मन्जुलले १९ वर्षकै उमेरमा रचना गरेको यो गीति कवितापछि पुस्तकका रुपमा पनि प्रकाशित भयो। पुस्तक पढ्दै गर्दा यो कविताले मलाई मोहित पारेको थियो, अमृत भन्छन्, बारम्बार पढेकाले कविता कण्ठस्थै थियो। उक्त कवितालाई गीतमा ढाल्ने काम भने अमृतले नै गरेका हुन्। झन्डै एक दसकअघि म पैदल यात्रा गर्दै पूर्वतर्फ लाग्दा एउटा दृश्यले मलाई भित्रैदेखि रोमाञ्चित बनाएको थियो, उनी भन्छन्, ओखलढुंगाको कोष भञ्ज्याङमा हिँड्दा हिँड्दै उत्पन्न त्यो रोमाञ्चकताले नै मलाई त्यस पुरानो कविताको सम्झना गराइदियो। जति रात पर्दै गयो उति रमाउँदै गएका दर्शकसामु त्यसपछि पनि नेपथ्यले लगातार गाउँ गाउँबाट उठ, हिमाल चुचुरे, मै नाचे छमछमी, तालको पानी र रेशम हुँदै अन्त्यमा रातो र चन्द्रसूर्जे प्रस्तुत गरेपछि बिदा लिएको थियो। पाँच हजार दर्शकले भरिएको भीडमै कन्सर्ट हेर्नकै निम्ति सिक्किमको सोरेङबाट आएका नवीन र विश्वास लिम्बू अनि सिक्किमकै गेजिङबाट आएका मन्दीप सुब्बा पनि देखिन्थे। आफूहरूले सिक्किमको जुनसुकै भेगमा आयोजना हुने नेपथ्यको कन्सर्टमा सदैव उपस्थिति जनाउँदै आएकोमा यसपाली लामो समयको न्यास्रो मेट्न नेपालको यात्रा गरेको जानकारी उनीहरूले दिए। स्थानीय नेपाली टच र ध्रुवतारा स्पोर्टिङ क्लब को अगुवाइमा आयोजना गरिएको कन्सर्टमा गायक अमृतलाई ड्रमसेटमा ध्रुव लामा, किबोर्डमा सुरज थापा, बेस गितारमा सुविन शाक्य, गितारमा निरज गुरुङ र मादलमा शान्ति रायमाझीले सघाएका थिए।"
बझाङमा कांग्रेस जिल्ला सभापति र उनका परिवार चढेको जीप दुर्घटना : एक जनाको मृत्यु,बझाङ : बझाङमा नेपाली कांग्रेस बझाङका सभापति खडक बोहरा र उनका परिवार सवार जीप दुर्घटना भएको जिल्ला प्रहरी कार्यालय बझाङका सूचना अधिकारी कमलप्रसाद चौधरीले जानकारी दिए । जीप दुर्घटना हुँदा एक जनाको मृत्यु भएको छ भने ३ जना घाइते भएका छन् । बझाङको सुर्माबाट धनगढीतर्फ गइरहेको सुपप्र ०१००१ च ००९५ नम्बरको जीप वित्थडचिर गाउँपालिका वडा नम्बर ४ देउलेख बजार नजिकै दुर्घटना भएका हो । दुर्घनामा परी सुर्माका विनोद बोहराको घटनास्थलमै ज्यान गएको छ भने ३ जना घाइतेको देउलेख प्राथमिक स्वास्थ्य केन्द्रमा उपचार हुन नसकेपछि धनगढी रेफर गरिएको छ । प्रहरीका अनुसार जीप गएराति १२:४० बजे दुर्घटना भएको हो । जीपमा ३ जना महिला र ६ जना पुरुष गरी ९ जना सवार थिए । नेटवर्क समस्याका कारण घटनाको विस्तृत विवरण आउन बाँकी छ ।
पतिको कुटाइबाट गयो ज्यान,विराटनगर : मोरङको जहदा गाउँपालिका७ की एक महिलाको पतिको कुटाइबाट मृत्यु भएको छ। जहदा७ का ३३ वर्षीय नारायण सोरेनले कुटपिट गर्दा पत्नी ३२ वर्षीया पानो टुडुको मृत्यु भएको मोरङ प्रहरीका प्रवक्ता डीएसपी दीपक श्रेष्ठले बताए। उनका अनुसार नारायणले मादक पदार्थ सेवन गरेर गत चैत २९ गते पत्नी पानोलाई कुटपिट गरेको खुलेको छ। कुटपिटबाट घाइते भएकी उनको उपचारका क्रममा विराटनगरको कोसी अस्पतालमा बिहीबार राति ११ बजेतिर मृत्यु भएको श्रेष्ठले बताए। मादक पदार्थ सेवनपछि विवाद उत्पन्न भएपछि घटना भएको प्रहरीले जनाएको छ। पत्नीको हत्यामा संलग्न नारायण फरार छन्। उनको खोजी भइरहेको र घटनाको अनुसन्धान थालिएको जानकारी डीएसपी श्रेष्ठले दिए।
रूसी आक्रमणमा ३ हजार युक्रेनी सैनिक मारिएको जेलेन्स्कीको दावी,किभ : रूस र युक्रेनबीच भइरहेको द्वन्द्वका क्रममा करिब ३ हजार युक्रेनी सैनिकको मृत्यु भएको छ। युक्रेनका राष्ट्रपति भोलोदिमिर जेलेन्स्कीले अहिलेसम्म २५ सयदेखि ३ हजारसम्म युक्रेनी सैनिकको मृत्यु भएको दाबी गरेका छन्। अन्तर्राष्ट्रिय सञ्चारमाध्यमसँग कुराकानी गर्दै उनले १० हजारभन्दा बढी युक्रेनी राष्ट्र सेवकसमेत घाइते भएको बताएका छन्। घाइतेमध्ये कतिपयको अवस्था गम्भीर रहेको र उनीहरूको विभिन्न अस्पतालमा उपचार भइरहेको उनको भनाइ छ। मृतक तथा घाइतेहरूलाई देशको रक्षाका लागि गरेको योगदानको प्रशंसा गर्दै उनले सिंगो युक्रेन आफ्नो रक्षाका लागि प्रतिबद्ध रहेको उल्लेख गरे। झन्डै दुई महिना अगाडि रुसले युक्रेनमाथि आक्रमण गरेकोमा विश्वभरबाट विरोध भइरहेको छ। सुरुमा केही चरण दुई पक्षका बीचमा वार्ता भए पनि सहमति हुन नसकेपछि अहिले वार्ता हुन छाडेको छ। अन्तर्राष्ट्रिय समुदायले भने तत्काल वार्तामार्फत आपसी विवाद समाधान गरी युद्ध अन्त्य गर्न आग्रह गर्दै आएका छन्। यसैबीच रूसले औपचारिक रूपमा संयुक्त राज्य अमेरिका र अरू साझेदार देशहरूलाई युक्रेनलाई हतियार उपलब्ध नगराउन चेतावनी दिएको छ।
उल्लंघन गर्न होइन आचारसंहिता,"निर्वाचनको मूल उद्देश्य स्वतन्त्रतापूर्वक मतदाताले मत हाल्नु पाउनु हो। स्वतन्त्रतापूर्वक मतदाता गर्न स्वतन्त्र वातावरण चाहिन्छ। दबाब र प्रभाव हुनु हुँदैन। भय हुनु हुँदैन। प्रलोभन हुनु हुँदैन। उम्मेदवार र नेताहरू भने मतदातामाथि प्रभाव पार्न निकै ठूलो कसरत गर्छन्। प्रभाव पार्न पाइन्छ तर छलकपट गरेर लोभलालच देखाएर होइन। आफ्ना योजना राख्ने र आफ्ना सबल पक्ष खुला रूपमा राखेर मतदाता प्रभावित पार्ने हक दल र नेता तथा उम्मेदवारलाई छ। तडकभडक, दबाब र अनुचित प्रभाव लोकतान्त्रिक निर्वाचनमा हुनै हुँदैन। राज्य शक्तिको दुरुपयोग निर्वाचनमा झन् हुनु हुँदैन। नैतिकतापूर्ण राजनीति गर्नेहरूले ती त स्वतः व्यवहारमा उतार्नुपर्ने कुरा हुन्। तर नेपाली राजनीति निकै विकृत छ। राजनीतिबाट नैतिकता ह्रास भइरहेको छ। इमान्दारी, निष्ठा र आदर्श लोप हुँदैछ। बाहुबली शैली हावी भइरहेको छ। पैसाको खोलो बगाएर जसरी पनि चुनाव जित्ने ध्याउन्न दल, नेता र उम्मेदवारहरूले राखिरहेका छन्। यी सबैलाई लगाम लगाउन निर्वाचन आयोगले आचार संहिता बनाएको छ। तर, त्यसको धज्जी उडाउन दल र नेताहरू तँछाडमछाड गरिरहेका छन्। खासमा चुनाव गर्ने काम निर्वाचन आयोगको मात्रै ठेक्का होइन। निष्पक्ष, स्वच्छ र स्वतन्त्र निर्वाचन सम्पन्न गराउन प्रमुख भूमिका त त्यसका प्रमुख सरोकारवाला अर्थात् दलहरूले खेल्न सक्नुपर्छ। पछिल्लो समय निर्वाचन निकै खर्चिलो भएको आमगुनासो छ। नेता र उम्मेदवारहरूले नै पनि यस्तो गुनासो चर्काएका छन्। दलहरू जसले खर्च गर्न सक्छ, त्यस्तै त्यस्तै उम्मेदवार मात्र खोजिरहेका छन्। त्यसरी वास्तवमा तिनले चुनाव त जित्लान्, तर निष्ठा, सिद्धान्त, विचार, आस्था र पद्धतिले हार्छ। भड्किलो निर्वाचनले लोकतन्त्रलाई कमजोर बनाउँछ। त्यसैले निर्वाचन आयोगले जारी गरेको आचार संहिता पालना निसर्त हुनुपर्छ। त्यसको जरुरी छ। आचार संहिताको पालना अकाट्य छ। आयोगलाई सफल बनाउने दायित्व उम्मेदवार र दलहरूको हो। स्वच्छ, निष्पक्ष र भयरहित निर्वाचन हुनु नै लोकतन्त्रले जित्नु हो। प्रधानमन्त्री र मन्त्रीहरूले पछिल्लो समय हेलिकोप्टरको प्रयोग गर्दै कार्यकर्ता प्रशिक्षणमा भाग लिनु, मेला महोत्सवको उदघाट्न र भवनहरूको शिलान्यास र उद्घाटनमा गइरहेको देखिन्छ। त्यो राज्यस्रोतको दोहन हो। राज्यस्रोतको प्रयोग गरी आफ्नो चुनाव गर्न पाइन्न। विपक्षी दलकै नेता पनि हेलिकोप्टरमा देशभर पुगिरहेको देखिन्छ। सत्ता गठबन्धनका अरू नेताले पनि हेलिकोप्टरको अत्यधिक प्रयोग गरिरहेका छन्। विपक्षी र अरू नेताले राज्यस्रोतको ढुकुटीको पैसाले हेलिकोप्टर नचढे पनि कतिपय कार्यक्रमका लागि स्थानीय आयोजकलाई त्यसको भार पारेका छन्। त्यो पैसा घुमाउरो गरी पार्टीका नेताले चुनाव जितेका पालिकाहरूबाट भुक्तान गरिरहेको भन्ने आरोप छ। यदि यो सही हो भने त्यो पनि राज्यको ढुकुटीकै दोहन हो। पछिल्लो समय नेपाली राजनीतिमा देखिएको छ, घृणा। अर्थात् एकअर्काप्रति घृणित आरोप लगाउने काम धेरै नेताले गरिरहेका छन्। घृणा चुनावमा मात्रै होइन, अरू बेला पनि फैलाउन हुँदैन। नेताहरू जतिसक्दो एकअर्कालाई घृणा फैलाइरहेका छन्। यो आचार संहिता विपरीतको कर्म हो। प्रचार प्रसारमा सामाजिक सञ्जालको दुरुपयोग त झन् गर्नै हुँदैन। सामाजिक सञ्जालचाहिँ एकअर्काप्रति घृणा र भ्रम फैलाउने काममा दुरुपयोग भइरहेको छ। निर्वाचन आयोगले आचार संहिता जारी गर्यो। उसैले पालना गरोस् भन्ने होइन कि त्यसको पालना गर्ने हो। खासमा त आचार संहिता पालना गराउनेभन्दा पनि पालना गर्ने कुरा हो। यसमा दलहरू गम्भीर हुन जरुरी छ। लोकतन्त्रलाई बलियो बनाउने हो भने आचार संहिताको पूर्ण पालनासहितको निर्वाचन जरुरी छ। निर्वाचन आयोगले आचार संहिता पालना नगर्दा उम्मेदवारी नै रद्द गर्ने काम गरेको उदाहरण अहिलेसम्म दुर्लभ छ। त्यसमा आयोग निर्मम बन्न सक्नुपर्छ। मतदाताले पनि आचार संहिता पालना नगर्ने उम्मेदवारलाई रोज्नु हुँदैन। नैतिकवान, इमान्दार र योग्य उम्मेदवारलाई रोज्नुपर्छ।"
बोक्सी लागेको भन्दै थुनिएकी महिला मृत फेला,"महेन्द्रनगर : कञ्चनपुरको बेदकोट नगरपालिका६ मुसेपानीकी ४३ वर्षीया रञ्चुला साउद चैत अन्तिमतिर बिरामी परिन्। दुई जना धामी जेठानी कमला साउदको घरमा आएको थाहा पाएर चैत २७ गते त्यतै गइन्। झारफुक गरेर फर्किइन्। तर, अर्को दिन धामीझाँक्रीले बोक्सी लागेकाले आफूहरूले निको पारिदिने भन्दै कोठामा थुनेर राखे। तर, त्यसको छैटौं दिन थुनिएको अवस्थामै शंकास्पद तवरले रञ्चुलाको मृत्यु भएको खुलेको छ। मेरो मम्मीलाई कोठामा थुने। हामीलाई कसैलाई नभन्नू भनेर धम्की दिए, रञ्चुलाकी छोरी सरिताले भनिन्, धामीझाँक्रीले घटनाका बारेमा बाहिर भने तिमीलाई पनि यस्तै बनाइदिन्छु भन्दै धम्की दिए। उनका अनुसार धामीले न घरका व्यक्तिलाई बाहिर जान दिए न त बाहिरकालाई घरमा पस्न दिए। उनीहरूले बोक्सी लागेको भन्दै आँगनमा धुनी बालेर फलामको सरिया तताई कुटपिट गरेको उनले बताइन्। मम्मीको हातखुट्टा केही नचल्ने भएपछि मैले के भयो भनेर धामीलाई सोधें, सरिताले भनिन्, तिम्रो आमालाई तिम्रो हजुरआमाको आत्मा लागेको छ, तिम्रो अंकल आएपछि मात्रै ठीक हुन्छ भने। त्यसपछि सरिताले पहाडमा रहेका काकालाई फोन गरेर बोलाइन्। काका आउँदासम्म नै रञ्चुलाको मृत्यु भइसकेको हुन सक्ने स्थानीयवासी बताउँछन्। तर, झाँक्रीहरूले अरूलाई रञ्चुलाको मुख हेर्न दिएनन्। मेरो अंकल पहाडबाट वैशाख १ गते पुगेपछि धामीले भोलि बिहान ८ बजे ठीक पार्छु भने। भोलि बिहान भने साँझ ८ बजे ठीक पार्छु भने, उनले भनिन्, मेरो घरमा आएका आफन्तलाई पनि झाँक्रीहरूले मुख हेर्न दिएनन्। उनीहरूले कोठामा बन्धक बनाएर कपडासमेत खोल्न लगाएको सरिताले बताइन्। वेदकोट६ का वडा सदस्य धनसिंह पुजाराको घरमा शनिबार बिहान ७ बजेतिर मृतकका भाइ र अरू दुई स्थानीय युवा आए। मृतकका भाइले धामीझाँक्रीले आफूहरूलाई उक्त घरमा प्रवेश गर्न नदिएको भन्दै एकपटक गइदिन पुजारालाई आग्रह गरे। घरभित्र कसैलाई पनि प्रवेश गर्न दिएको छैन एकपटक गईदिनुस् भने। त्यसपछि म त्यहाँ गएको हुँ, वडा सदस्य पुजाराले भने, म त्यहाँ गएपछि धामीझाँक्रीले उल्टै मलाई धम्क्याए। अनि मैले प्रहरीलाई खबर गरेको हुँ। पुजारा त्यहाँ पुग्दा साउद परिवारका सदस्य र दुई धामी आँगनमा बसिरहेका थिए । आँगनमा कपडाले छोपेको अवस्थामा एउटा शव थियो । नजिकै आगोको धुनी र फलामका डन्डी थिए । ती महिलाको वैशाख १ गतेतिर नै मृत्यु भइसकेको रहेछ । शव गन्हाउने अवस्थामा थियो, पुजाराले भने, फलामको रड तताएर महिलाको मुखमा लगाएको रहेछ । मैले हेर्दा पूरै पोलिएको थियो । पुजाराले तत्कालै प्रहरीलाई खबर गरेपछि घटना बाहिर आएको हो । जेठानीको घरमा झारफुक गर्न गएकी रञ्चुलाको मृत्यु भएको वडाध्यक्ष फट्टेराम रानाले बताए । त्यहाँ आएका दुई जना धामीझाँक्रीले आगो बालेका थिए । फलामका रडहरू पनि थिए, वडाध्यक्ष रानाले भने, महिलाको पहिले नै मृत्यु भइसकेको थियो । शव गन्हाउँदै थियो । घटना शंकास्पद देखिएकाले भीमदत्त नगरपालिकाका दुुई धामीसहित ७ जनालाई नियन्त्रणमा लिएर अनुसन्धान गरिरहेको प्रहरीले जनाएको छ । पक्राउ पर्नेमा धामीद्वय भीमदत्त७ का ६० वर्षीय धर्मानन्द भट्ट, वडा नम्बर १ का ७२ वर्षीय नारायणदत्त भट्ट, मृतककी जेठानी कमला साउदलगायत रहेको जिल्ला प्रहरी कार्यालय कञ्चनपुरका प्रमुख श्यामसिंह चौधरीले बताए । हामी घटनाको अनुसन्धानमै छौं । पोष्टमार्टमको रिपोर्ट र हाम्रो प्रारम्भिक अनुसन्धानपछि मात्रै मृत्युको कारण खुल्छ, जिल्ला प्रहरी प्रमुख चौधरीले भने ।"
"तालिम लिनुहोस्, चाँगुनारायणले पैसाको अभाव हुन दिन्न","काठमाडौं : ८ दिनको तालिम लिनुहोस्। तालिमको सर्टिफिकेट बोकेर सिधै बैंक जानुहोस्। तीन लाख ऋण पाउनुहुन्छ। त्यो पनि बिनाब्याज, यो चाँगुनारायण नगरपालिकाले युवा उद्यमीका ल्याएको कार्यक्रमअन्तर्गतको सुविधा हो। पैसा छैन भन्दै बेरोजगार बनेका युवाका लागि नगरपालिकाको मेयर उद्यमशीलता कार्यक्रम वरदान नै बन्न पुगेको छ। हालसम्म चाँगुनारायण नगरपालिकाका १ सय ५० युवा यो कार्यक्रममा सहभागी भइसकेका छन्। नगरप्रमुख सोमप्रसाद मिश्रका अनुसार अरू युवाहरू पनि यो कार्यक्रमतर्फ आकर्षित हुने क्रम ह्वात्तै बढेको छ। त्यस्तै, नगरपालिकाको अर्को प्रमुख कार्यक्रम हो, शतप्रतिशत विद्यार्थी भर्ना अभियान। नगरपालिकाले सामुदायिक विद्यालयमा १ देखि कक्षा १२ पढ्ने छोरीहरूको नाममा बैंक खाता खोलिदिएको छ। वर्षको ४ हजारका दरले रकम जम्मा गरिदिन्छ। २० वर्ष पुगेपछि रकम झिक्न पाइन्छ। छात्राहरूलाई पछि उच्च शिक्षा हासिल गर्न आर्थिक समस्या नहोस् र २० वर्ष नपुगी विवाह नहोस् भनेर नगरपालिकाले यस्तो कार्यक्रम सञ्चालन गरिरहेको नगर प्रमुख मिश्रले बताए। सुरुको ६ महिना निकै चुनौतीपूर्ण रह्यो। किनभने ऐनकानुन कार्यविधि थिएन। पूरै अलमलको अवस्था थियो। पछि हामीले विभिन्न कार्यक्रम ल्यायौं । धेरैले रोजगार पनि पाउनुभयो। बिना बाँस्तोला नगर उपप्रमुख भक्तपुरको चाँगुनारायण नगरपालिका ऐतिहासिक एवं पुरातात्विक महत्त्वको दृष्टिकोणले पनि प्रख्यात छ। साविकको चाँगुनारायण नगरपालिका र नगरकोट नगरपालिकालाई समेटेर यसको गठन भएको हो। लिच्छवीकालीन धार्मिक, साँस्कृतिक, ऐतिहासिक एवं पर्यटकीय दृष्टिकोणले अत्यन्त महत्त्वपूर्ण र विश्व सम्पदा सूचीमा समेत सूचीकृत चाँगुनारायण मन्दिर पनि यही नगरकापालिकामा पर्छ। सँगसँगै विश्वभरका पर्यटक आकर्षित गर्ने मनोरम स्थान नगरकोट पनि यही नगरपालिकाभित्र पर्छ। चाँगुनारायण नगरपालिकामा ९ वटा वडा छन्। अधिकांश वडाकार्यालयका आफ्नै भवन बनिसकेका छन्। केही बन्ने क्रममा छन्। नगरपालिकाको भवन पनि बनिरहेको छ। नगरप्रमुख मिश्रका अनुसार प्रशासनिक भवनका लागि आवश्यक सेवासुविधा पर्याप्त नहुने भएकोले नगरपालिकाको आर्थिक वर्ष २०७४७५ कै नीति तथा कार्यक्रममा भवन निर्माणको काम तीव्र रूपमा अघि बढाएको हो। प्रमुख मिश्र भन्छन्, कोभिड विपत्ति देखापरेपछि भवन निर्माणभन्दा पनि जनताको सुरक्षामा बढी ध्यान दिन थाल्यौं। हामीले जनतालाई रोजगारमुखी कार्यक्रमतिर ध्यान केन्द्रित गयौं। अब भवन निर्माण अन्तिम चरणमा छ। नगरपालिकाको ६ तलाको ३२ कोठे आकर्षक मुख्य भवन निर्माण सम्पन्न केही मात्रै बाँकी छ । जसमा मुख्य कार्यकक्ष भवन, मिओक ब्लक, क्यान्टिन ब्लक, गार्ड हाउस, सर्पोट डिपार्टमेन्टलगायतका छन्। जुन सुविधा सम्पन्न, भूकम्प प्रतिरोधी र भवन आचारसंहिताअनुसारको मापदण्ड पूरा गरी निर्माण हुँदैछ। जसमा खुला श्रेत्र र गार्डेनकोसमेत व्यवस्था गरिएको छ। नगरपालिकाले खेलकुदको क्षेत्रमा एक वडा एक खेल पूर्वाधार, एक वडा एक स्वास्थ्य चौकी, एक वडा एक एम्बुलेन्स, सडकमा ३६ किलोमिटर पिच, ३६ किलोमिटर नै ग्राभेल ढलान, वाल निर्माण, झण्डै ७० किलोमिटर जति नयाँ ट्रयाक खोलेकोे नगरप्रमुख मिश्रले बताए। मिश्रले भने, हामी नगरपालिकामा निर्वाचित भएर आउँदा नगरपालिकाका जम्मा ४ हजार घरमा धारा थिए। १४ हजार घरधुरीमध्ये अहिले १२ हजार घरमा धारा पुगेको छ। अबको ५६ महिनामा १४ हजारमै धारा पुग्छ। कोभिडका कारण ढिला भयो। यतिबेला सबैका घरमा धारा पुगिसकेको हुन्थ्यो। नगरपालिकाले नगरकोट आसपासका वनमा ४० हजार जडीबुटी लगाएको छ। नगरपालिकाको १ हजार २८७ हेक्टरभन्दा बढी अर्थात् २०५ प्रतिशत जमिन वनजंगलले ढाकेको छ। नगरपालिकाको वडा४, ५, ६ र ७ को उत्तरी क्षेत्र अधिकांश वनजंगलले ढाकेको छ। यी वनमा ठूलो फला, दुधिलो, मुसुरो, कटुस, चिलाउने, उत्तिस, काफल, सल्ला जस्ता विभिन्न प्रकारका बोटविरूवा पाइन्छन्। नगरपालिकाले जिल्ला वन कार्यालयको सहकार्यमा विभिन्न जडीबुटी बिरूवाहरूको प्रजातिको पहिचान गर्ने, सूक्ष्म जीवाणुको संसर्ग कमी गर्ने, स्वच्छता र सरसफाई गर्नेलगायतका प्रक्रियाहरू पूरा गरी जडीबुटी खेती गरेको छ। त्यस्तै, मुहानपोखरी वा निजी क्षेत्रको पदमार्ग वरिपरि र वनक्षेत्रमा जडीबुटीका बिरूवाहरू लगाइएका छन्। चाँगुनारायण मन्दिर क्षेत्र, बागेश्वरी र नगरकोटमा विभिन्न प्रजातिका बिरूवा लगाइएको छ। सल्ला, तेजपात, टिमुर, दाँते ओखर, कागती, एभोकाडो, कागती जस्ता प्रजातिका ४० हजार विरूवाहरू वृक्षारोपण गरिएको नगरप्रमुख मिश्रले बताए। उनका अनुसार ६० हजारभन्दा बढी अम्रिसो लगाएर नगदेबालीलाई पनि नगरपालिकामा खेती गर्न प्रोत्साहन गर्ने लक्ष्य नगरपालिकाले लिएको छ। नगरभित्रका युवाहरूलाई बढीभन्दा बढी रोजगारी दिने हिसाबले पनि हामीले यो नियम लागू गरेका हौं, मिश्रले भने। आम्दानीको मुख्य स्रोत बनाउन नगरपालिकाले कालिका सामुदायिक वन, गंगादेवी सामुदायिक वन, महामञ्जुश्री वहाल सामुदायिक वनक्षेत्रलाई विशेष जोड दिएको छ। २५ बेडमाथिको नगर अस्पताल बनाएर कोभिडकै समयमा पनि जनताको ज्यान जोगायौं, नगर प्रमुख मिश्रले भने। नगरपालिकाका प्रमुख प्रशासकीय अधिकृत हरिप्रसाद चापागाईं सूचना प्रविधिको प्रयोग गरी प्रविधिमैत्री प्रशासनमार्पत नगरपालिकाले बढीभन्दा बढी जनतालाई सेवा दिएको बताए। उनले भने, भौतिक विकास सँगसँगै सामाजिक पूर्वाधारको विकासलाई पनि चाँगुनारायण नगरपालिकाले विशेष महत्त्व दिएर सम्बोधन गरेको छ। भौतिक पूर्वाधार सँगसँगै बालमैत्री स्थानीय शासन युक्त नगर स्थापना, खोपयुक्त नगर स्थापना, शतप्रतिशत बालबालिका भर्ना अभियान, पूर्ण सरसफाइयुक्त नगर निर्माण कार्यक्रम, सूचना प्रविधिमा आधारित नागरिक सेवा, उद्घमशिलता प्रबद्र्घन कार्यक्रम, अन्तर्राष्ट्रिय समुदायले संसारको उत्कृष्ट १० सहर समावेश, विभिन्न सीपमुलक तालिम सञ्चालन जस्ता कार्यक्रमले देशभरका नगरभन्दा चाँगुनारायण नगरलाई हेर्ने दृष्टिकोण नै परिवर्तन भएको बताए। योजना शाखाका अनुसार चालू आवर्षमा ४ सय ६४ ओटा योजना बनेका छन्। ३ सय ६४ योजना सम्झौता भएका छन्। १ सय योजना सम्झौता हुन बाँकी छन्। नगर उपप्रमुख बिना बाँस्तोला आफूहरू निर्वाचित भएर आउँदा भौतिक संरचना र कानुनको अभावका कारण सुरुमा अलमलमा परेको बताइन्। सुरुको ६ महिना निकै चुनौतीपूर्ण रह्यो, बाँस्तोलाले भनिन, ऐनकानुन कार्यविधि थिएन। पूरै अलमलको अवस्था थियो। नगरपालिकाभित्रका ५२ वटा इँटाभट्टा र बालुवाखानीबाट राजस्व उठाएर सुरुका दिनमा काम थालिएको उनले बताइन्। नगरपालिकामा उपमेयरसँग महिला लक्षित कार्यक्रम एकदमै प्रभावकारी देखिएको छ। ८२ जना महिलाहरूलाई ड्राइभिङ कक्षा पनि दियौं, उपप्रमुख बास्तोलाले भनिन्। धेरै दिदीबहिनीले रोजगार पनि पाउनुभयो। कोभिडको समयमा ट्रक र ट्यांकरमा औषधि बोकेर नगरभरि बाँड्दा जनताको निकै सहयोग र हौसला मिलेको उनले बताइन्। न्यायिक समितिमा भने अन्य स्थानीय तहको भन्दा उनीसँग फरक अनुभव छ। अन्यत्र महिला हिंसा र पारिवारिक हिंसालगायतका विषय मात्र न्यायिक समितिमा आउँछन् भन्ने सुन्थें, उनले भनिन्, यहाँ त जग्गा मिचेको र अंश मुद्दा एकदमै धेरै आउँछन्। महिला हिंसाका अति कम छन्। नगर उपप्रमुख बाँस्तोलाले नगरका सबै वडामा ज्येष्ठ नागरिक मिलन चौतारी स्थापना गरिएको बताइन्। मिलन चौतारीका समितिलाई नगरपालिकाले बर्र्सेनी १ लाख रुपैयाँ दिन्छ। त्यही रकमबाट ज्येष्ठ नागरिकहरू तीर्थ जाने, व्रत गर्नेलगायतका रमाइला गतिविधि गर्छन्। पाँच वर्षको कार्यकाल कस्तो रह्यो ? हाम्रो कार्यकाल निकै चुनौतीपूर्ण रह्यो । राज्यको पुनर्संरचनापछिको पहिलो वर्ष कानुन थिएनन्। प्राविधिक जनशक्तिको कमी थियो। हामी आउँदा एक जना शाखा अधिकृत पनि हुनुहुन्थेन। एक जना उपसचिव कार्यकारी मात्र हुनुहुन्थ्यो। सिस्टम सेटअप बनाउनै एक वर्ष लाग्यो। यो बिचमा के मा बढी केन्द्रित हुनुभयो ? कोभिड महामारी सुरु भएपछि हामीले सोचेको भन्दा दिशा परिवर्तन गर्नुपर्यो। शिक्षा, स्वास्थ्य र रोजगारीमा केन्द्रित भयौं। मजाले काम गरेको त २ वर्ष हो। तर, पनि, ५ वर्षमा कुनै दिन घर बसेनौं। पुरै समय जनताकै सेवामा तल्लिन भएर लाग्यौं। भौतिक पूर्वाधार निर्माणकै काममा बढी केन्द्रित भयौं। चाँगुनारायणमा अहिले ४५ वटा सामुदायिक विद्यालय भवन बनेका छन्। ३ ओटा वडा कार्यालयका आफ्नै आधुनिक भवन, २ वटा स्वास्थ्य चौकी भवन, ५ ओटा सामुदायिक भवन बनेका छन्। नगरपालिकाको मुख्य प्रशासनिक भवन पनि बन्दैछ। अरू स्थानीय तहभन्दा चाँगुनारायणले फरक के काम गर्यो त ? चाँगुनारायणमा हामीले नमुनामुलक केही काम गरेका छौं। मेयर उद्यमशीलता कार्यक्रम अरूभन्दा भिन्न र प्रभावकारी छ। कोभिडबाट जागिर गुमाएका, बेरोजगार र विदेसिन बाध्य युवालाई विभिन्न छनोटमार्पत ८ दिनको तालिम दिन्छौं। आईएलओ सर्टिफाइड ट्रेनरले उहाँहरूलाई तालिम दिनुहुन्छ। तालिम लिइसकेपछि उहाँहरू बैंकमा जानुहुन्छ। बैंकले ३ लाख रुपैयाँ बिनाधितो, बिनाब्याज ऋण दिन्छ। ऋणको ब्याज नगरपालिकाले तिरिदिने गर्छ। १ सय ५० युवाले यो कार्यक्रममा सहभागिता जनाइसकेका छन्। केही काम गर्न आफूसँग पैसा छैन, भनेर यहाँका कुनै पनि युवाले निरास भएर बस्नुपर्दैन। तालिम लिनुहोस्। ऋण पाइन्छ। स्वदेशमै रोजगार बन्नुहोस्। ऋण लिइसकेपछि भने काम गर्नैपर्छ। ५ वर्षमा आफूले लिएको साँवा रकम बैंकमा फिर्ता गर्नुपर्छ। गत वर्षदेखि यो कार्यक्रम सुरू भएको हो। अहिले यो कार्यक्रम १० वटा अरू पालिकामा पनि लागू भएको छ। महिला र छोरीहरूका हकमा केही विशेष कार्यक्रमहरू छन् ? सामुदायिक विद्यालयमा १ देखि कक्षा १२ पढ्ने छोरीहरूको नाममा नगरपालिकाले बैंक खाता खोलिदिएको छ। वर्षको ४ हजारका दरले पैसा जम्मा गरिदिन्छौं। १२ कक्षा पास भए पछि उच्च शिक्षा हासिल गर्न पैसाको अभाव नहोस् र २० वर्ष पुगेपछि मात्रै विवाह होस् भन्ने यसको उद्देश्य हो। त्यसैले १२ कक्षा पास गरेपछि मात्रै बैंकबाट पैसा झिक्न पाउने व्यवस्था गरेका छौं। अर्थात् २० वर्ष पुगेपछि सबै रकम झिक्न पाउँछन्। यसो गर्दा छोरीहरूले बिचमै विद्यालय छाड्न पाउँदैनन्। दुर्घटना भयो भने परिवारले उक्त रकम झिक्न पाउँछन्। महिला दिदीबहिनीका लागि उपमेयरसँग महिला उद्यमी कार्यक्रम सञ्चालनमा छ। जसअन्तर्गत धेरै महिला दिदीबहिनी स्वरोजगार हुनुभएको छ। चाँगुनारायण आफैंमा पर्यटकीय नगरी पनि हो। पर्यटक आकर्षित गर्न केकस्ता काम गर्नुभएको छ ? पर्यटकहरू नगरकोटमा एक रात बस्ने गरी आउने प्रचलन छ। अब यहाँ आएपछि कम्तीमा २३ रात बस्न सकुन भन्नका लागि हामीले थप संरचना थप्दैछौं। वडा६ र ७ लाई छुने गरी २५० मिटर लम्बाइ र ३ सय मिटर अग्लो स्थानमा झोलुङ्गे पुलको शिलान्यास भएको छ। बोझिनिमा डुंगामा शयर गर्न मिल्ने पोखरी निर्माण गर्दैछौं। मोहन पोखरीदेखि महादेव पोखरीसम्मको ५ किलोमिटर लामो हाइकिङ ट्रेल र अर्को नेचुरल ७ किलोमिटर लामो हाइकिङको रुट बनाएका छौं। जंगली जनावर, जडीबुटी, पोखरी, झरनासँगै प्रकृतिको आनन्द लिँदै हाइकिङ गर्न सकिन्छ। चाँगुनारायण मन्दिर हाम्रो नगरपालिकाको गौरव हो। एक हजार कलात्मक ढुंगाका सिँढी बनाउँदैछौं। मन्दिरको वरिपरि ९ वटा मल्लकालीन पोखरी छन्। तिनलाई मल्लकालीन झल्को दिने गरी अत्याधुनिक हिसाबले निर्माण गर्दैछौं। चाँगुनारायण मन्दिरमा अपांगता भएकाहरूका लागि ह्विल चियरमा जान मिल्ने गरी बाटोको डीपीआर बनाउँदैछौं। चाँगुनारायण र नगरकोटमा वाइफाइ जोन बनाएका छौं। नगरकोटमा ३४ ओटा मनोरञ्जन पार्क बन्दैछन्। होसस्टे सञ्चालन गर्नेलाई नगरपालिकले मेयरसँग उद्यमशीलता कार्यक्रमअन्तर्गत ३ लाख रुपैयाँ ऋण पनि दिन्छौं। पर्यटनका क्षेत्रमा काम गर्न चाहनेलाई त्यसरी पनि हौसला प्रदान गर्ने गरेका छौं। बालबालिकाका लागि नगरपालिकाले केकस्ता काम गरेको छ ? हाम्रो नगरपालिका उपत्यकाकै पहिलो बालमैत्री नगरपालिका हो। यो नगरपालिकामा १२ वर्षभन्दा माथिका हरेक नागरिकले कोभिडविरुद्घ भ्याक्सिन लगाएका छौं। यसमा पनि हामी देशमै दोस्रो नगरपालिका हौं। यहाँ खोप नलगाएका कुनै बालबालिका छैनन्। अर्थात् यो नवजात शिशु पूर्ण खोप सुनिश्चित भएको नगरपालिका हो। चाँगुनारायण नगरपालिका सूचना प्रविधिको क्षेत्रमा निकै अब्बल मानिन्छ। के कस्ता प्रविधि सञ्चालनमा छन् ? हामीले ओपन डाटा पोर्टल बनाउँदैछौं। करिब अन्तिम चरणमा छ। अमेरिकाको न्यूयोर्क युनिभर्सिटीले एउटा रिसर्च गरेको रहेछ। द गोभाब विश्वका टप टेन नगरपालिकामध्ये चाँगुनारायण पनि ओपन डाटा पोलिसिमा पर्छ भनेर हामीलाई सेलेक्ट गरेको छ। यो नेपालको पहिलो डाटा प्लाटफर्म हो। हामीले चाँगुनारायण आईसीटी रोड म्यापसमेत तयार गरेका छौं। अब के गर्ने ? कसरी गर्ने ? कहिले गर्ने ? भन्ने अन्योल अन्त्य भएको छ। नगरपालिकाले सूचना प्रविधि अध्ययन केन्द्र स्थापना गरी यस नगरपालिकाबाट ४ जना इन्जिनियरिङ विद्यार्थीलाई निःशुल्क अध्ययन गर्ने र इन्टरसिप गर्ने व्यवस्थासमेत मिलाएका छौं। यसले सीपयुक्त जनशक्ति रोजगार प्रवद्र्घन गर्न सकिन्छ भन्ने हाम्रो उद्देश्य हो। हाम्रा सबै वडा वाइफाइ फ्रि जोन छन्। हामीले नगरका घरको नम्बरिङ पनि राखेका छौं। यो नगरमा आउने जो कोही व्यक्तिले हाउस कोड जीपीएस ट्र्याक गरेर चाहेको घरमा आउन सक्छन्। फलानाका घर कता भनेर सोध्दै हिँड्नुपर्दैन। वडाअध्यक्षले गर्ने ४० किसिमका सिफारिस नागरिकले घरमै बसेर एप्लाई गर्ने, घरबाटै राजस्व तिर्न सक्ने घरबाटै त्यो सिफारिस पनि प्राप्त गर्न सक्ने बनाउँदैछौं। घर नक्सामा इलेक्ट्रिक प्रविधि त सबैमा लागू भएको कुरा हो। अरू उल्लेखनीय कामहरू ? एक सयवटा ऐनकार्यविधि बनाइसकेका छौं। सिस्टममा हामीले ल्याइसकेका छौं। अहिले स्पिडमा काम गर्दैछौं। अब १५ वर्ष हामीले भौतिक विकासमा खर्चिनै पर्छ। त्यसपछि मात्र भौतिक पूर्वाधारको काम सकिन्छ। अरूभन्दा फरक उद्यमशीलता हो। हरेक वर्ष १ सय जना युवालाई एउटा स्थानीय तहले रोजगारी दिनु ठूलो कुरा हो। यो कोशेढुंगा साबित हुने कुरा हो। हामीले १ सय जनाको भ्याकेन्सी माग्दा १२ सय युवाको एप्लिकेसन परेको थियो। र, सूचना प्रविधिको क्षेत्रमा अरू भन्दा फरक गरेका छौं। जनताका गुनासा के के छन् ? खोजे जस्तो ठाउँमा सरूवा वा खोजे जति जागिर लगाउन सकेका छैनौं। व्यक्तिगत अपेक्षा पूरा गर्न सकेनौं। व्यक्तिको घर जाने धारा, बाटो निर्माण गर्न सकेनौं होला। यी चिजहरूले पनि सन्तुष्ट अथवा असन्तुष्ट भन्ने कुरा हुने रहेछ। अभै निर्वाचनमा एकदमै नजिकबाट पार्टीमा सघाउने व्यक्तिका लागि पनि हामीले केही गर्न सकेनौं होला। यी कुरा छाडेर हेर्ने हो भने हामीले आफ्नो क्षमताले भ्याएसम्म राम्रो गर्ने प्रयास गरेका छौं। नगरपालिकाको शान आफ्नै भवन, आफ्नै लोगो आफ्नै गान चाँगुनारायण शान हाम्रो विश्व सम्पदा तिम्रै काखमा रम्न पाऊँ सदा सर्वदा यातु महादेव, बाल्मिकेश्वर, ज्योतिर्लिङ्गेश्वर यहि माटो पूजा हाम्रो यही परमेश्वर बम्ह्रायणी, जाल्पादेवी, सरस्वती माईपरिश्रम नै रमाईलो लाग्छ हामीलाई त्रिशूल डाँडा, नगरकोट, महादेव पोखरी पर्यटक लोभ्याउने कुन छ यो सरी ? झौखेल, छालिङ, दुवाकोट, सुडाल, ताथलीबागेश्वरी सबैलाई साथ साथ लिई ज्ञान, सीप, प्रविधि र विकासको मूलपौरखले फुलाउँछौ समृद्घिको फूल ।"
"टिकट माग्दै, नेताका दैला चाहार्दै","काठमाडौं : नेपाली कांग्रेस मकवानपुरका नेता प्रभात दाहाल स्थानीय निर्वाचनमा नगर प्रमुखको टिकट पक्का गर्न प्रधानमन्त्री निवास बालुवाटार पुगे। हेटौंडा उपमहानगरपालिकाको नगरप्रमुखको दाबेदार उनी बागमती प्रदेश सभापति इन्द्र बानियाँसहित प्रधानमन्त्री शेरबहादुर देउवालाई भेट्न पुगेका हुन्। स्थानीय निर्वाचनको टिकटका लागि काभ्रेका अधिकांश पालिकाका नेता केही महिनादेखि काठमाडौंमै छन्। उनीहरूको मुख्य काम भनेकै नेताको घरमा धाउने र टिकट पक्का गर्ने हो। एमालेका सुदूरपश्चिम प्रदेश इञ्चार्ज लेखराज भट्ट शल्यक्रिया गरेर घरमै बसेका छन्। उनलाई कम्तीमा पनि तीन साता आराम गर्न चिकित्सकको सुझाव छ। तर, अत्तरियास्थित उनको निवासमा स्वास्थ्य लाभको कामना गर्ने बहानामा टिकट माग्नेको भीड नै लाग्छ। नेपालगन्ज उपमहानगरपालिकामा कांग्रेसबाट नगरप्रमुख पदमा १४ र उपप्रमुख पदमा ११ जनाको नाम सिफारिस भएको छ। नाम सिफारिस भएसँगै काठमाडौं गएका केही व्यक्ति टिकट टुंगो नलागेसम्म पार्टी सभापति देउवासहितका शीर्ष नेताको दैलो चाहर्नमै व्यस्त छन्। जाजरकोटको भेरी नगरपालिका२ मा एउटै पार्टीका आधा दर्जनसहित दुई दर्जन बढी वडाध्यक्षका आकांक्षी छन्। जिल्लाका कुल ७७ वडामा सबै पार्टीका गरी झन्डै दुई हजार आकांक्षी छन्। यी आकांक्षीको दिनचर्या नेताको दैलो चहारेर बितिरहेको छ। बुटवल उपमहानगरपालिकाको नगर प्रमुखमा नेकपा एमालेबाट आठ जना आकांक्षी छन्। एमाले बुटवल नगर कमिटीले आकांक्षीमध्ये कुनैको पनि नाम टुंग्याउन सकेन। जिल्ला कमिटीलाई ८ जनाकै नाम सिफारिस गर्यो। टिकट पाउन सबै जना अहिले शक्ति केन्द्र धाइरहेका छन्। स्थानीय निर्वाचनका लागि आकांक्षी बढेपछि टिकटका लागि शक्तिकेन्द्र धाउनेको अहिले लाइन छ। जिल्लामा नै उम्मेदवारको टुंगो लाग्न नसक्दा र आकांक्षी विश्वस्त नहुँदा अध्यक्ष वा इञ्चार्जको घरमा नै पुगिरहेका छन्। संघीयताको पाँच वर्षे कार्यकालमा स्थानीय तहमा आएको बजेट र जनप्रतिनिधिले प्रयोग गरेको अधिकारको लोभमा पनि आकांक्षी बढेका हुन्। तहको प्रमुख वा उपप्रमुमा मात्रै होइन वडाध्यक्ष र सदस्यमा पनि आकांक्षी धेरै छन्। दल र नागरिकमा गरेको योगदानका आधारमा भन्दा पनि शक्ति केन्द्रको चाहनामा उम्मेदवार तय हुने क्रम यसपटकको निर्वाचनमा पनि देखिन थालेको छ। कोही आफ्नै लागि त, कोही आफू निकटका लागि टिकट दिलाउन बालुवाटार आउने गरेको बालुवाटार स्रोतको भनाइ छ। कांग्रेस सहमहामन्त्री महालक्ष्मी उपाध्याय (डीना) हेटौंडा उपमहानगरपालिकाको प्रमुख पदमा आनन्दराम पराजुलीलाई टिकट दिलाउन लागिपरेकी छन्। पटकपटक पार्टी सभापति देउवालाई भेटिसकेकी छिन्। टिकटको दौडमा मकवानपुरमा नेकपा एकीकृत समाजवादीका नेताहरू पनि पछि छैनन्। हेटौंडा गठबन्धनभित्र समाजवादीको कोटामा पार्न पार्टीका केन्द्रीय उपाध्यक्ष केदार न्यौपानेदेखि जिल्ला अध्यक्ष श्रीधर पोखरेलसम्म दौडधुपमै छन्। उपमहानगरको नेतृत्व भागबन्डाबाट आफ्नो पोल्टामा पार्न सके समाजवादीबाट नगर प्रमुखको उम्मेदवार बन्ने दाउमा छन्, पोखरेल। नेकपा माओवादी केन्द्रका नेताहरू पनि नगर प्रमुख आफैंले राख्न दौडधुपमा छन्। नेता प्रकाश पाण्डे र ललित घलान पार्टीका केन्द्रीय नेताहरूसँग भेटघाटमा व्यस्त छन्। नेकपा एमालेभित्र कसले टिकट लिने भन्ने लडाइँ सतहमै देखिएको छ। उपमहानगरका बहालवाला नगरप्रमुख हरिबहादुर महत सत्ताको स्वाद चाखिसकेकाले दोहोरिन चाहन्छन्। एमाले केन्द्रीय सदस्य रामेश्वर राना, संविधानसभा सदस्य अनन्त पौडेल र जिल्ला समन्वय समिति प्रमुख रघुनाथ खुलाल नगर प्रमुखको दौडमा छन्। आकांक्षीमा सहमति नजुटे एमाले मकवानपुर अध्यक्ष एकलाल श्रेष्ठ आफैं चुनावी मैदानमा उत्रने गरी आन्तरिक तयारीमा जुटेका छन्। जिल्लाका अधिकांश पालिकाहरूमा उम्मेदवार टुङ्गो लगाएको एमालेले हेटौंडामा मात्र नगर प्रमुखको उम्मेदवार टुङ्गो लगाउन सकेको छैन। अन्य पालिकाबाट सिफारिस भएर आएका नामहरूका बारेमा छलफल भइरहेको एमाले मकवानपुरका सचिव नवीन सिग्देलले बताए। अन्योलमा गठबन्धन, एमाले उम्मेदवार छान्दै एमालेले बागमती प्रदेशभर उम्मेदवार छनोट प्रक्रिया अन्तिम चरणमा पुर्याएको छ। प्रदेशका १३ जिल्लामध्ये कतिपयले पालिका अध्यक्ष, उपाध्यक्षसहित वडाध्यक्षका उम्मेदवार सर्वसम्मत टुङ्गो लागिसकको एमाले बागमती प्रदेशका उपमहासचिव तथा प्रचारप्रसार प्रमुख महेश बर्तौलाले बताए। सबै नाम टुङ्गो लगाएर केन्द्रीय कमिटीमा पठाउने तयारीमा रहेको उनले जानकारी दिए। गठबन्धनका दलहरू भने अझै अन्योलमा छन्। पाँच दलभित्र भागबन्डा मिलाउन सकस हुँदा नेताहरू टिकटका लागि दौडधुमा व्यस्त छन्। चुनावका लागि बागमती प्रदेशमा सत्ता साझेदार दलको पाँचदलीय गठबन्धनमा छलफल चल्दै छ। प्रदेशको १ सय १९ स्थानीय तहमध्ये २०७४ को निर्वाचनमा काठमाडौं महानगरपालिका र हेटौंडा उपमहानगरपालिका, ३१ नगरपालिका र ३३ गाउँपालिका प्रमुख एमालेले जितेको थियो। कांग्रेसले जिल्लामा निर्वाचनका लागि केन्द्रीय प्रतिनिधि नै तोकेको छ। माओवादी र एमाले, नेकपा (एकीकृत समाजवादी) ले समेत उम्मेदवार छनोटमा मापदण्ड बनाएको छ। तर, अघिल्लो निर्वाचनमा विजयी भएका, नयाँ र युवा पुस्ताले आगामी निर्वाचनमा नगर तथा गाउँपालिका प्रमुखउपप्रमुख, वडा अध्यक्ष लगायतका पदहरूमा दाबी गरेका कारण सहमति जुट्न सकेको छैन। काभ्रेका ६ नगरपालिका र ७ गाउँपालिकामध्ये अधिकांश पालिकाहरूका नेता टिकटका लागि अझै शक्तिकेन्द्र धाइरहेका छन्। ठूला तीन दलका नेताहरू केन्द्रीय नेताहरूकै भरमा छन्। बनेपा नगरपालिकामा एमालेबाट नगर प्रमुख निर्वाचित लक्ष्मी नरसिंह बादे श्रेष्ठ आफैं पनि फेरि नगर प्रमुखमा उठ्ने तयारीमा छन्। बहालवाला उपनगर प्रमुख रेखा सापकोटाको पनि दाबी छ। रत्न कुस रन्जित र हरिशरण दाहालले समेत नगर प्रमुखमा एमालेबाट आकांक्षा राखेका छन्। कांग्रेसबाट बनेपा नगरपालिको नगर प्रमुखमा राम जोशी, सुरकृष्ण वैद्य, महेश कर्माचार्य, शान्तिरत्न शाक्यलगायतको दाबी छ। प्रायः आकांक्षीहरू टिकटकै लागि स्थानीयदेखि केन्द्र, प्रदेशका र केन्द्रका नेताहरूको घरघरमा दौडधुप गर्न थालेका छन्। धुलिखेल नगरपालिकाको नगर प्रमुखका लागि एमालेबाट बहालवाला नगर प्रमुख अशोककुमार ब्यन्जुको दाबी छ। यो नगरमा कांग्रेस बिदुर बस्नेत, रमेश हुमागाईं, ईश्वरी ओझा आकांक्षी छन्। माओवादी केन्द्रबाट पृथी थापाको नाम छ। पनौती नगरपालिकामा बहालवाला नगर प्रमुख भीम न्यौपाने एमालेबाट कार्यकाल दोहोर्याउने दाउमा छन्। कांग्रेसबाट रामशरण भण्डारी, प्रदीप बोगटी, भोला थापालगायतकोे दाबी छ। माओवादी केन्द्रबाट हस्तबहादुर लामा आकांक्षी देखिएका छन्। रामेछापमा सत्ता गठबन्धनका दलले चुनावी तालमेल गर्ने साझा निर्णय गरेको छ। एमाले एकल चुनावी मैदानमा होमिने गरी चुनावी तयारीमा छ। एमाले रामेछापले केही पालिका र वडाहरूमा सहमति भएका उम्मेदवारको नाम प्रदेश कमिटीमा पठाएको छ। बाँकी स्थानीय निकायमा टिकटका लागि नेताहरूको दौडधुप छ। यस्तै सत्ता गठबन्धन दलमा भने अहिलेसम्म अन्योल देखिन्छ। नेपाली कांग्रेस, नेकपा माओवादी केन्द्र र नेकपा एकीकृत समाजवादीले कुनकुन स्थानीय निकाय लिने भन्ने टुंगो लागेको छैन। वडा सदस्यदेखि वडाध्यक्षसम्मका फोन आइरहेका छन्। हामीले वडाको भूगोलमै टुंग्याउन भनेका छौं। तापनि, फोनहरू थेग्न नसक्ने अवस्था छ। दामोदर भण्डारीअध्यक्ष, एमाले सुदूरपश्चिम प्रदेश सुदूरपश्चिम प्रदेशमा प्रभावशाली नेतामा पर्छन्, एमाले सचिव तथा सुदूरपश्चिम प्रदेश इञ्चार्ज लेखराज भट्ट। उनी शल्यक्रिया गरेर घरमै बसेका छन। तर, पनि स्वास्थ्य लाभको कामना गर्ने बहानमा टिकट माग्नेको लाइन उनको घरमा लाग्छ। बिरामी भेट्न आएको भन्छन्। चुनाव नजिक आइरहेका बेला टिकटका लागि पनि कुरा त गर्ने नै भए नि ? भट्टका स्वकीय सचिव हितेश ओझाले भने। पार्टीका जिल्लादेखि प्रदेश अध्यक्षको घरमा पनि उस्तै अवस्था छ। वडा सदस्यदेखि वडाध्यक्षसम्मका पनि फोन आइरहेका छन्। हामीले वडाको भूगोलमै टुंग्याउन भनेका छौं, तर पनि फोनहरूले थेग्न नसक्ने अवस्था आएको छ, नेकपा एमालेका सुदूरपश्चिम प्रदेश अध्यक्ष दामोदर भण्डारीले भने। सबैभन्दा बढी टिकटका लागि कांग्रेस, माओवादी र नेकपा एकीकृत समाजवादीमा रडाको देखिएको छ। नेकपा तीन टुक्रा भएका बेला पनि सबै स्थानीय तहमा टिकट नदिने भन्दै कांग्रेस कार्यकर्ता रुष्ट भइरहेका छन्। कांग्रेस कैलालीका सभापति नारायण दत्त भट्ट भन्छन्, गठबन्धनको मापदण्ड बनाइन्छ। अनि स्थानीय तहमा कसले कसरी लड्ने भन्ने कुराको तय हुन्छ। अहिले टिकटका लागि त थेगिनसक्नु छ। अछाम साँफेबगर नगरपालिकामा प्रमुख पदका लागि मात्र कांग्रेसका १२ र एमालेका ७ जना आकांक्षी छन्। युवा पुस्ता अग्रजको पालो पुगेकाले आफूलाई अवसर दिनुपर्ने दाबी गरिरहेका छन्। ४ नगरपालिका र ६ गाउँपालिका रहेको अछाममा सबै दललाई आकांक्षी व्यवस्थापनमा चुनौती रहेको कांगे्रस अछामका सभापति पुष्पबहादुर शाहले बताए। उनले भने, निरन्तर गठबन्धनको बैठकमा छौं। आकांक्षीहरू धेरै छन्। व्यवस्थापन गर्न निकै गाहे छ। मधेस प्रदेशको एक मात्र महानगरपालिकामा वीरगन्जमा कुनै पार्टीले उम्मेदवारको टुंगो लगाएका छैनन्। जनकपुर उपमहानगरपालिकाको नेतृत्वका लागि प्रमुख दलका दर्जनौं आकांक्षी छन्। हाल नगर प्रमुख रहेकासहित तीन जना जनकपुरको नगर प्रमुखका आकांक्षी हुन्। बहालवाला नगर प्रमुख लालकिशोर साह कार्यकाल दोहोर्याउने दाउमा छन्। उनले जसपाबाट चुनाव जितेका हुन्। जसपाकै नगर अध्यक्ष विष्णुदेव साह र प्रदेश सदस्य बजरंग यादवले पनि पार्टीभित्र दाबेदारी प्रस्तुत गरेका छन्। विष्णुदेव यसअघि तत्कालीन समाजवादी पार्टीबाट नगर प्रमुखको उम्मेदवार बनेका थिए। गठबन्धनको मापदण्ड बनाइन्छ। अनि स्थानीय तहमा कसले कसरी लड्ने भन्ने तय हुन्छ। अहिले टिकटका लागि त थेगिनसक्नु छ। नारायणदत्त भट्टसभापति, कांग्रेस कैलाली लोकतान्त्रिक समाजवादी पार्टी (लोसपा)बाट नगर प्रमुखमै ४ जना आकांक्षी छन्। लोसपाबाट प्रदेशसभा सदस्य परमेश्वर साह, वर्तमान उपनगर प्रमुख रीता मिश्र, नगर अध्यक्ष मनोज चौधरी र वडाध्यक्ष जानकीराम साह आकांक्षी हुन्। यो नगरमा कांग्रेसबाट ४ जना, एमालेबाट २ जना, नेकपा एकीकृत समाजवादी पार्टी र जनमत पार्टीबाट ११ जना नगर प्रमुखका आकांक्षी छन्। सप्तरी सदरमुकाम राजविराज नगरपालिकामा नगर प्रमुखपदका आकांक्षी जसपाबाट शम्भु यादव र भीमराज यादव छन्। शम्भु हालका नगर प्रमुख पनि हुन्। भीमराज यसअघि नगर प्रमुख पदका निकटतम् प्रतिद्वन्द्वी हुन्। नेकपा एमालेबाट अनिल झा र कांग्रेसबाट धु्रव देव नगर प्रमुख पदका आकांक्षी हुन्। मधेस प्रदेशका १ सय ३६ स्थानीय तहमा आकांक्षी धेरै भएकाले टिकट वितरणमा सकस छ। बुटवल उपमहानगरपालिकामा नगर प्रमुखमा एमालेबाट ८ जना आकांक्षी भए। एमाले बुटवल नगर कमिटीले नाम टुंग्याउन नसकेपछि जिल्ला कमिटीलाई ८ जनाकै नाम सिफारिस गर्यो। टिकट पाउन सबै जना अहिले शक्ति केन्द्र धाइरहेका छन्। बुटवलमा बहालवाला नगर प्रमुख शिवराज सुवेदीसँगै गोपाल राना, बाबुराम भट्टराई, तेजेन्द्र केसी, गुमादेवी आचार्य, सावित्रा अर्याल, रामप्रसाद रेग्मी र सूर्यबहादुर भट्टराईको नाम सिफारिस भएको छ। यीमध्ये केसी एमाले जिल्ला अध्यक्ष हुन् भने आचार्य बहालवाला उपप्रमुख हुन्। स्थानीय तह निर्वाचन०७० मा सुवेदीले पार्टी अध्यक्ष केपी शर्मा ओलीबाटै सिधै टिकट हात पारेका थिए। बुटवलजस्तै रुपन्देहीको अन्य स्थानीय तहमा उम्मेदवारको टिकटका लागि होडबाजी छ। आकांक्षीमा अधिकांश कुर्सीको रस चाखिसकेका जनप्रतिनिधिहरू नै पुनः दोहोरिन पार्टी हेडक्वाटरसम्म लबिङ गरिरहेका छन्। सियारी गाउँपालिकामा एमालेबाट निर्वाचित अध्यक्ष अयोध्या थारु र शुद्धोधन गाउँपालिका अध्यक्ष किसुनचन्द्र चौधरीले सरकारी गाडी नै पालिकालाई फिर्ता गरेर टिकटको दाउमा लागेका छन्। तिलोत्तमा नगरपालिकामा पनि नगर प्रमुखमा चार जनाको नाम सिफारिस भएको छ। वर्तमान नगर प्रमुख वासुदेव घिमिरे, मोहन चापागाईं, यज्ञ गैरे र दिनेश फुल्लेल छन्। यीमध्ये चापागार्इं गएको निर्वाचनमा टिकट प्राप्त गरिसकेर पनि अन्तिम समयमा गुमाएका थिए। सबैभन्दा बढी टिकटका लागि कांग्रेस, माओवादी र नेकपा एकीकृत समाजवादीमा नै अहिले समस्या हुने हो। उम्मेदवारको टुंगो नलागेसम्म टिकटका लागि दौडधुप भइरहन्छ। बृजहाङ आङ्देम्बेउपसभापति, कांग्रेस पाँचथर कांग्रेसबाट नेपालगन्ज उपमहानगरपालिकामा नगर प्रमुख पदमा १४ र उपप्रमुखमा पनि ११ जनाको नाम सिफारिस भएको छ। नगर प्रमुखमा उपमहानगरको बहालवाला उपप्रमुख उमा थापा मगर, अघिल्लो निर्वाचनका निकटम प्रतिद्वन्द्वी डासुरेशकुमार कनोडिया, पार्टीका नगर अध्यक्ष प्रशान्त विष्ट, रमेशकुमार गुप्ता, सुनील राणा, निरञ्जनसिंह सिजापति, माया पुन, अजितकुमार शर्मा, रवीन्द्रमान श्रेष्ठ, वीरेन्द्रबहादुर शाह, अच्युत प्रसाईं, ललित रौनियार, मोकादिर जोलाहा र दिवाकर खनाल छन्। नाम सिफारिस भएसँगै काठमाडौं गएका केही व्यक्ति टिकट टुंगो नलागेसम्म पार्टी सभापति देउवासहितको नेताको दैलो चाहर्नमै व्यस्त भएको नगरमा चर्चा छ। एमालेले नगर प्रमुखमा स्वतन्त्र राजनीतिक समूहबाट एमालेमा प्रवेश गरेका पशुपति दयाल मिश्र, नगर अध्यक्ष दत्तप्रसाद आचार्यको नाम जिल्ला हुँदै केन्द्रमा पठाएको छ। नगरबाट जिल्ला हुँदै प्रदेशमा मिश्रको नाम मात्र सिफारिस गरेको प्रचारित गरे पनि एमाले लुम्बिनी प्रदेश कमिटी सचिव लक्ष्मण आचार्यले जिल्लाको सिफारिसमा दुई जनाको नाम भएकाले सोही नाम केन्द्रमा पठाएको बताए। नगरमा माओवादी केन्द्रबाट ३ जना (आदेश अग्रवाल, नवीन शर्मा र नन्दलाल वैश्य), जनता समाजवादी पार्टीबाट कमरुद्दिन राई, नेकपा एकीकृत समाजवादीबाट समसुद्धिन सिद्धिकी, राप्रपाबाट सफिक बेहना र गौरव चन्द आकांक्षी बनेका छन्। जाजरकोटमा गठबन्धन भए जित सुनिश्चित हुने भन्दै सत्ताधारी दलका आकांक्षीहरूले दौडधुप तीव्र बनाएका छन्। गठबन्धनबाट एमालेका आकांक्षीहरू हच्किएका छन्। कांग्रेसबाट भेरी नगरपालिका२ मा बहालवाला वडाध्यक्ष कालीबहादुर वलीसहित ५ जना, माओवादी केन्द्रबाट सूर्यप्रकाश सेनसहित ७ जना, एमालेबाट धनबहादुर पुनसहित ६ जना, समाजवादी, राप्रपा गरी २५ जना आकांक्षी छन्। नगरका अन्य वडा र अरू पालिकामा वडाध्यक्ष ७७ वडामा सबै पार्टीका गरी झन्डै दुई हजार आकांक्षी छन्। आकांक्षीको मुख्य काम नै जिल्ला स्तरका नेता कहाँ धाउने भएको छ। जिल्ला र प्रदेश स्तरका नेता फकाउन प्रदेश राजधानी सुर्खेत र संघीय राजधानी काठमाडौंसम्म पुग्न थालेका छन्। एक नगरपालिकासहित सात गाउँपालिका रहेको पाँचथरमा केही वडामा दलहरूले वडाध्यक्षको टुंगो लगाए पनि गाउँपालिका अध्यक्ष, उपाध्यक्ष, नगरपालिकाको नगर प्रमुख र उपमेयरको टुंगो लगाएका छैनन्। आकांक्षीहरू धेरै भएपछि दलहरूलाई उम्मेदवार टुंगो लगाउन सकस परेको छ। कांग्रेस पाँचथरका उपसभापति बृजहाङ आङ्देम्बेले अनुभव सुनाए, उम्मेदवारको टुंगो नलागेसम्म टिकटका लागि दौडधुप भइरहन्छ। मोरङमा कांग्रेसको विराटनगर महानगर समितिले विराटनगरको मेयर र उपमेयरका उम्मेदवारको नाम शनिबार पार्टी केन्द्रीय समिति समक्ष सिफारिस गरेको छ। पार्टीको विराटनगर समिति सभापति दिपक चापागाईंका अनुसार सम्भावित उम्मेदवारको नामावली केन्द्रीय कार्यालयका सचिव प्रेम केसीलाई बुझाइएको हो। मेयरका लागि कांग्रेस केन्द्रीय सदस्य अमृत अर्याल, डाडिला संग्रौला, विराटनगरका हालका मेयर भीम पराजुली, कांग्रेस मोरङका जिल्ला उपाध्यक्ष नागेश कोइराला, महानगर सभापति दिपक चापागाईं, प्रदेश समिति सदस्य एवं पूर्वप्रशासकीय अधिकृत गोपाल रेग्मी र हालकी उपमेयर इन्दिरा कार्कीको नाम सिफारिसमा परेको छ। त्यस्तै उपमेयरमा निरज कोइराला, झुमा गौतम, प्रमिला गच्छदार, प्रमिला थापा, पुनम सिंह, जस्मिन मण्डल, पंकज बर्मा, दुर्गा कोइराला, डा सीता घिमिरे, गीता सिलवाल, सूची चौधरी र राजु मास्केको नाम सिफारिस गरिएको छ। स्रोतका अनुसार महानगर समितिले मेयर र उपमेयरका उम्मेदवारको नाम सिफारिस गरेसँगै टिकटका लागि उनीहरूबीच दौडधुप सुरु भएको छ। कृष्ण सारु मगर (मकवानपुर), शिवराज भट्ट (कैलाली), मनिका झा (जनकपुरधाम), शंकरप्रसाद खनाल (नेपालगन्ज), किशोर बुढाथोकी (विराटनगर) सलमान खान (भैरहवा), गीता कुँवर (अछाम), भीमकुमार बाँस्कोटा (फिदिम), राजेन्द्र कार्की (जाजरकोट), राजन गाउँले (सिन्धुली), रोजन तामाङ (काभ्रे) र सन्तोष ढुङ्गेल (रामेछाप)"
"सशस्त्रको एआईजीमा राजु अर्याल बढुवा सिफारिस, १५ दिनपछि आईजीपी बन्ने",काठमाडौं : सशस्त्र प्रहरी बलका नायव महानिरीक्षक (डीआईजी) राजु अर्याल एआईजीमा बढुवा सिफारिस भएका छन्। गृह मन्त्रालयको बढुवा समितिको आइतबार राति बसेको बैठकले एक नम्बर वरियतामा रहेका अर्याललाई अतिरिक्त महानिरीक्षक (एआईजी)मा बढुवाका लागि सिफारिस गर्ने निर्णय गरेको हो। सिफारिसलाई मन्त्रिपरिषद्ले स्वीकृत गरेपछि नियुक्ति हुनेछ। प्रहरी महानिरीक्षक शैलेन्द्र खनाल सेवानिवृत्त भएपछि सरकारले एआईजी पुष्पराम केसीलाई नयाँ आईजीपी नियुक्त गरेको छ। उनले उमेर हदका कारण वैशाख १९ गते अवकाश पाउने छन्। त्यसपछि अर्याल चार वर्षका लागि सशस्त्रको नयाँ आईजीपी बन्नेछन्। अर्यालसँगै भावी आईजीपीको दौडमा डीआईजीहरु नारायणदत्त पौडेल र चन्द्रप्रकाश गौतम थिए। तर बढुवा समितिले अर्याललाई रोजेपछि उनी नै नयाँ आईजीपी हुने निश्चित भएको छ।
कांग्रेस बाराका सभापति एकपक्षीय भएको भन्दै पदाधिकारी असन्तुष्ट,"सिमरा : नेपाली कांग्रेस जिल्ला कार्यसमिति बाराका पदाधिकारीले जिल्ला सभापतिको कार्यशैलीप्रति असन्तुष्टि व्यक्त गरेका छन्। कलैया उपमहानगरपालिकाका नगर प्रमुखसमेत रहेका जिल्ला सभापति राजेश राय यादवले पार्टी एकलौटी ढंगले चलाएको भन्दै पदाधिकारीले आइतबार विज्ञप्ति निकालेर असन्तुष्टि जनाएका हुन्। सभापतिले आफूहरुलाई वेवास्था गरेको भन्दै कांग्रेसको जिल्ला अधिवेशनबाट निर्वाचित पदाधिकारीले संयुक्त विज्ञप्ति जारी गर्दै विरोध जनाएका छन्। जिल्ला उपसभापति मनोज भट्ट र अमिरीलाल राउत पाल, सचिव भैयाराम यादव, राजेश रौनियार, सहसचिव प्रमोद प्रसाद यादव र कृष्णदेव प्रसाद जैसवालले संयुक्त विज्ञप्ति निकालेका हुन्। सभापति यादवले जिल्ला कमिटीसँग छलफल र सहकार्य नै नगरी पार्टीको गतिविधि सञ्चालन गरेको उनीहरुको भनाइ छ। कांग्रेस बाराका सचिव यादवले सभापति एकपक्षीय ढंगले अघि बढेका कारण आफूहरुले विज्ञप्तीमार्फत् ध्यानाकर्षण गराएको बताए। स्थानीय तहको निर्वाचनका लागि पार्टीको केन्द्रीय कार्यालयले जिल्ला, नगर र वडामा पार्टी नेतृत्वलाई सक्रिय बनाएर अघि बढ्न निर्देशन दिए पनि सभापतिले आफ्नो मनोमानी ढंगले काम गरेको यादवको आरोप छ। सभापति यादवले जिल्लाको पदाधिकारीसँग सामान्य छलफलसमेत नगरेर आफैँ पत्राचार गर्ने, प्रतिनिधि खटाउनेलगायतको काम गरेपछि उक्त कार्यशैलीको विरोधमा विज्ञप्ति आएको सचिव यादवले बताए। 'जिल्ला अधिवेशन सम्पन्न भएको एक महिनाभन्दा बढी समय वितिसकेको छ। अहिलेसम्म एउटा एउटा बैठक समेत बस्न सकेको छैन्,' यादवले भने, 'यो तरिकाले पार्टी चल्न सक्दैन। हामी यो कार्यशैलीको विरोधमा छौं, नेतृत्वको ध्यानाकर्षण होस्।' पार्टी नेतृत्व सच्चिन आवश्यक रहेको भन्दै यादवले सहकार्य र छलफल गरेर अघि बढ्नुपर्ने बताए। निर्वाचनको समयमा पार्टी, भातृसंगठन र शुभेच्छुकलाई सक्रिय बनाएर अघि बढ्नुपर्ने बेलामा सभापति एक्लैले पार्टी गतिविधि अघि बढाउनु गलत रहेको सचिव यादवको भनाइ छ।"
"दोलखामा पनि चुनावी गठबन्धन नहुने, स्वस्थ प्रतिस्पर्धा गर्ने चार दलको निर्णय","काठमाडौं : दोलखामा सत्ता गठबन्धन दलहरुबीच चुनावी तालमेल नहुने भएको छ। गठबन्धन दलहरुबीच पालिकाको भागवण्डा नमिल्दा तालमेल नगर्ने निर्णय भएको हो। ९ पालिका रहेको दोलखामा माओवादी केन्द्रले चार र एकीकृत समाजवादीले तीन पालिका मागेको थियो। यसरी प्रमुख सत्तारुढ नेपाली कांग्रेसको दुईवटामात्रै भागमा पर्नेगरी दाबी भएपछि गठबन्धन दलहरुबीच मित्रवत् प्रतिस्पर्धा गर्ने निर्णय भएको हो। कांग्रेस सभापति बर्मा लामाको संयोजकत्वमा आइतबार साँझ बसेको जिल्ला संयन्त्रको बैठकले तीन बुँदे सहमति गरेको छ। स्थानीय आवश्यकताको आधारमा पालिका वा वडास्तरमा नै छलफल गरेर मिल्न सके मिल्ने र नसके अलग अलग रुपमा चुनाव लड्ने सहमति भएको छ। चुनाव लड्दा गठबन्धन दलहरुले स्वस्थ र सौहार्दपूर्ण वातावरणमा भाग लिने र आगामी दिनमा नेतृत्वमा औपचारिक र अनौपचारिक रुपमा वार्ता गर्न आपसी सहमतिमा बैठक बोलाउने निर्णय भएको कांग्रेस जिल्ला सभापति लामाले जानकारी दिए। यसअघि पर्सा, संखुवासभा, सल्यानलगायत ठाउँमा पनि गठबन्धनभित्र चुनावी तालमेल नगर्ने र मित्रवत् प्रतिस्पर्धा गर्ने निर्णय भइसकेको छ। यसमा दोलखा थपिएको हो। गठबन्धनमा महानगर र उपमहानगरपालिका बाँडफाँडमा समेत पेचिलो बनेको छ।"
सत्ता गठबन्धनले भोलिसम्म महानगरउपमहानगरका उम्मेदवार टुंगो लगाउने,"काठमाडौंः सत्ता गठबन्धनले भोलि (सोमबार) सम्म महानगरपालिका र उपमहानगरपालिकाका उम्मेदवार टुंगो लगाउने निर्णय गरेको छ । सत्ता गठबन्धनका शीर्ष नेतृत्वको आइतबार बालुवाटारमा बसेको बैठकले भोलिसम्म देशभरका महानगर र उपमहानगरमा उम्मेदवार टुंगो लगाउने सहमति गरेको हो । यस्तै, बाँकी सबै प्रदेशमा निर्वाचनको तयारी र गठबन्धनको अवस्थाबारे भोलि नै कार्यदलको रिपोर्ट लिने निर्णय गरेको प्रचण्डको सचिवालयले जनाएको छ । छलफलमा प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड' सहित शीर्ष नेता सहभागी थिए । स्थानीय तहको निर्वाचन नजिकिँदै गर्दा शीर्ष नेताहरु सघन छलफलमा जुटेका छन्।"
मौका पाउने बित्तिकै राजसंस्था र हिन्दू राष्ट्र घोषणा हुन्छ : अध्यक्ष लिङ्देन,जनकपुरधाम : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले स्थानीय तहको निर्वाचनमा कुनै पनि दलसँग गठबन्धन नगर्ने बताए। जनकपुरधाम विमानस्थलमा आज सञ्चारकर्मीसँग सङ्क्षिप्त कुरा गर्दै अध्यक्ष लिङ्देनले राप्रपा आफ्नै बलबुतामा स्थानीह तह निर्वाचनमा जनताबीच जाने र कुनै पनि दलसँग चुनावी तालमेल नगर्ने स्पष्ट पारे। उनले आगामी निर्वाचनमा पार्टीले अधिकांश स्थानमा जीत हासिल गर्ने दाबी गर्दै चुनावमा राम्रो परिणाम प्राप्त हुने विश्वास व्यक्त गरे। अध्यक्ष लिङ्देनले राप्रपाले मौका पाउने बित्तिकै नेपालमा राजसंस्था ल्याउने र हिन्दू राष्ट्रसमेत घोषणा गर्ने बताए। उनले भने राप्रपाले चाहेर हुने भए र ल्याउन सक्ने भए राजालाई नारायणहिटीमा ल्याउने र हिन्दू राष्ट्र आजै पुनःस्थापना गर्ने थियो । उनले राजसंस्था स्थापनाका निम्ति उपयुक्त वातावरण बनाउने काममा लागिपरेको र मौका आउने बित्तिकै राजसंस्था र हिन्दू राष्ट्र पुनःस्थापना हुने बताए। नयाँ सम्झौताअन्तर्गत राष्ट्रप्रमुख वा अभिभावकीय संस्थाका रूपमा राजसंस्था रहने र जनताबाट निर्वाचित जनप्रतिनिधिले देशको शासन व्यवस्था चलाउने नीति राप्रपाको रहेको उनको भनाइ थियो। धनुषाको वीरेन्द्रबजारमा आज पार्टी प्रवेश एवं स्थानीय तह निर्वाचन केन्द्रित कार्यक्रममा सहभागी हुन अध्यक्ष लिङ्देन आएका हुन्। रासस
मधेसवादी दलले मधेसका जनतालाई भ्रममा पारे,"नुवाकोट मलंगवा : नेकपा एमालेका अध्यक्ष तथा पूर्वप्रधानमन्त्री केपी शर्मा ओलीले आफू र आफ्नो दलविरुद्ध पूर्वराजावादीहरू समेत लागेको बताएका छन्। एमालेप्रतिको जनलहर देखेर उनीहरू आफू र आफ्नो दलविरुद्ध अनेक आरोप तथा षड्यन्त्र गरिरहेको आरोप लगाएका छन्। नुवाकोटको मुख्य बट्टार बजारमा आयोजित बृहत् जनसभा तथा पार्टी प्रवेश कार्यक्रमलाई शुक्रबार अपरान्ह सम्बोधन गर्दै ओलीले उनले भने, एमालेप्रति जनताको साथ देखेर अत्तालिएकाहरूले मेरै जिल्ला र नगरपालिकामा पूर्वराजावादीहरूसँग समेत प्रतिस्पर्धा गर्न नसक्ने भनेर अर्को षड्यन्त्र बुनिरहेको छ। उनले एमालेलाई जुनसुकै वादीहरू मिलेर आए पनि पराजित गर्न नसक्ने बताए। जनताले सांसद चुनेर संसद्बाटै प्रधानमन्त्री चुन्नुपर्नेमा सर्वोच्च अदालतबाट बनेको गठबन्धनको सरकारले देशमा जनताको पक्षमा केही गर्न नसकेको र एमालेप्रति जनताले गरेको माया देखेर अत्तालिएकोे बताए। एमालेलाई घेराबन्दी गर्ने नाममा पाँच दलले बनाएको गठबन्धन मकैको ढोठको लौरो भएको संज्ञा दिए। एमालले गरेको विकासप्रति लज्जित भएकाले अनेक जालझेल गरेर प्रतिपक्षमा पुयाइएको पनि अध्यक्ष ओलीले बताएका छन्। उनले देशमा जनताको पक्षमा एमालेले विकासको लहर ल्याएको र जनताको साथ पाएको बताए। अध्यक्ष ओलीले एमाले एक क्षणका लागि प्रतिपक्षमा भए पनि अब सबै चुनावपछि फेरि सत्तामा जाने बताए। उनले भने, अहिले एमाले केही क्षणका लागि प्रतिपक्षमा छ। अब एमाले प्रतिपक्षमा बस्ने जमाना होइन। एमालेले जनताको आकांक्षा बुझेको दाबी गर्दै समृद्धिका लागि आफ्नो पार्टी अग्रसर रहेको ओलीको भनाइ छ। उनले एमालेले जनताको चाहना बुझेका र त्यसैले समृद्धिका लागि अग्रसर भएर अघि बढेको जिकीर गरे। स्थानीय तहको निर्वाचनमा के गर्नुपर्छ भनेर जनता जानकार रहेको उनको भनाइ छ। अहिले के गर्नुपर्छ जनतालाई थाहै छ। आजकल भोट के मा ? भनेर जनतालाई सोध्दा आकाशतिर पो औंला लाउँछन्, सूर्यतिर औंला देखाउँदै उनले भने। नेकपा एमालेका अध्यक्ष केपी शर्मा ओलीले अबको एक महिनामा नुवाकोट एमालेको किल्ला हुने बताए। मधेसवादी दल मधेसका नक्कली मुक्ति दाता हो त्यसैगरी, सर्लाहीको मलंगवामा आयोजित जनसभा तथा पार्टी प्रवेश कार्यक्रम सम्बोधन गर्दै ओलीले मधेसवादी दल मधेसका नक्कली मुक्ति दाता रहेको बताए। मधेसवादी दल मधेसी जनतालाई भ्रममा पारेर, विकासलाई अवरोध गरेर, अशान्ति फैलाएर, मधेशी जनतालाई भ्रममा राखेर मधेसको मसिहा बनेको आरोप उनको छ। उनले भने, मधेसी जनताले भोगिरहेका समस्यालाई समाधान नगरी मधेसका मसिहा भन्नेहरू नक्कली मुक्तिदाता हुन्। मधेसवादीहरू एकातिर एमालेविरुद्धको प्रचार गरिरहेको र अर्कोतिर एमाले मधेसको विकासतिर तल्लिन थियो। विरोधका बाबजुद पनि मेरो नेतृत्वको सरकार बनेपछि २०७२ सालमा २० वर्षदेखि बन्न नसकेको हुलाकी सडक बनाउने निर्णय गरेँ, उनले भने, १० अर्ब रुपैयाँ हुलाकी सडकका लागि छुट्ट्याएको सबैलाई जानकारी गराउन चाहन्छौं। जनताको समस्या सामाधान गर्ने र विकास गर्ने पार्टी एमाले हो। मधेस होस् या पहाड, हिमाल वा तराई, पूर्व होस् या पश्चिम देशभरिका ज्येष्ठ नागरिकहरूलाई भत्ता दिने काम एमालेले नै गरेको उनले बताए। एमाले मधेसको जनताका लागि काम गर्ने पार्टी हो। मधेशी जनताको नागरिकताको समस्या सामाधान गर्ने काम पनि एमालेले नै गरेको ओलीले दाबी गरे। संसद् अवरोध गर्दा पनि अध्यादेश ल्याएर भए पनि मधेसी जनताले भोगिरहेका नागरिकताको समस्या सामाधान गर्न खोज्यो। अहिलेको गठबन्धनका सरकार र गठबन्धनमा रहेका मधेसका मसिहाहरू अध्यादेश कहाँ गयो भनेर बोल्न सकेको छैनन्। उनले थपे, म प्रधानमन्त्री भएपछि मेरै नेतृत्वमा जनकपुरमा रेलको लिक बन्यो। रेल किन्ने पार्टी पनि एमाले नै हो। त्यस्तै, तराईको सहरहरूमा ढल व्यवस्थापन, हुलाकी राजमार्ग भएर १० वटा स्मार्ट सहर बनाउने भनेर भनेको समेत बताए। उनले आफ्नो गाउँ आफैं बनाउँ, खानेपानी अभियान लगायत अभियान चलाएको बताए। कार्यक्रममा जसपाबाट विजयी भएका कविलासी नगरपालिकाका मेयर कौशल किशोर रायसहित विभिन्न पार्टीबाट आएका व्यक्तिहरू पार्टी प्रवेश गरेका थिए।"
काममा फर्किन माग गर्दै गभर्नर अधिकारी सर्वोच्च अदालतमा,"काठमाडौं : नेपाल राष्ट्र बैंकका निलम्बित गभर्नर महाप्रसाद अधिकारीले पुनर्बहालीको माग गर्दै सरकारविरुद्ध सर्वोच्च अदालत गएका छन्। गभर्नर अधिकारी आफूमाथिको कारबाही बदर गर्दै काममा फर्किन मागसहित सर्वोच्च अदालत गएका हुन्। सर्वोच्च अदालतका प्रवक्ता विमल पौडेलले गर्भनर अधिकारीको रिट निवेदन पेस भएको बताए। 'रिट निवेदन पेश भएको छ। हामी अध्ययनकै क्रममा छौं,' उनले अन्नपूर्णसँग भने। आफू निकटका कानुन व्यवयासीहरुसँगको परामर्शपछि गभर्नर अधिकारीले आफूलाई निलम्बन गर्ने सरकारको निर्णयविरुद्ध सर्वोच्च पुगेका हुन्। गत २५ चैतमा सरकारले गभर्नर अधिकारीलाई निलम्बन गर्ने निर्णय गरेको थियो। आफूले भनेबमोजिम काम नगरेपछि अर्थमन्त्री जनार्दन शर्माले गभर्नर अधिकारीमाथि छानविन गर्न समिति गठन गरेका थिए। गभर्नरविरुद्ध छानविन समिति गठन भएपछि उनी स्वतः निलम्बित हुने नेपाल राष्ट बैंक ऐनमा उल्लेख छ। गभर्नर अधिकारीलाई निलम्बन गर्ने निर्णयसँग अर्थमन्त्री शर्माको चौतर्फी आलोचना भएको छ। अर्थमन्त्री शर्माले गभर्नरलाई हटाउनुपर्ने स्पष्ट कारणसमेत दिन सकेका छैनन्। प्रधानमन्त्री शेरबहादुर देउवाले अर्थमन्त्री शर्मालाई असहयोग गरेका कारण गभर्नर अधिकारीलाई हटाउनुपरेको सार्वजनिक अभिव्यक्ति दिएका थिए। गभर्नरलाई हटाउने निर्णयको सत्ता गठबन्धन दलकै अधिकांश नेताहरुले चर्को विरोध गर्दै आएका छन्।"
पोखरा महानगर : मेयर बन्न कांग्रेसभित्र १८ पुगे आकाङ्क्षी,"पोखरा : पोखरा महानगरपालिकामा नेपाली कांग्रेसबाट मेयरको उम्मेदवार बन्न १८ जना इच्छुक देखिएका छन्। उक्त पार्टीको महानगर समितिका सचिव गणेशबहादुर थापाका अनुसार पार्टीले निकालेको सूचनाका आधारमा १२ जनाले आकांक्षा प्रकट गरेका छन्। सत्ता गठबन्धनले कास्कीका पालिकाहरुमा उम्मेदवारको भागबन्डा मिलाउन आइतबारै बैठक डाकेको छ। कांग्रेसले पोखरा महानगरसहित सबै ५ पालिकाहरुमा प्रमुख पदमा आफ्ना उम्मेदवार हुनुपर्ने अडान राखेको छ। कांग्रेस नगर समितिले मेयर, उपमेयरमा आकांक्षा राखेकाहरुबाट नाम दर्ताका क्रममा स्वेच्छिक रुपमा पार्टीलाई आर्थिक सहयोगको अपिल गरेको थियो। कतिपयले कत्ति पनि आर्थिक सहयोग नगरेको र कतिपयले ४५ हजार रुपैयाँसम्म नगद आर्थिक सहयोग उम्मेदवारी दर्ताका क्रममा गरेको समिति सचिव थापाले जानकारी दिए। त्यस क्रममा पार्टीलाई झन्डै ९ लाख रुपैयाँ सहयोग जम्मा भएको उनले जानकारी दिए। कांग्रेस नेतृत्वको सत्ता गठबन्धनले पोखरासहित देशका सबै ६ महानगरमा मिलीजुली उम्मेदवारी दर्ता गराउने भनेको छ। कास्की कांग्रेसले भने पोखराको मेयरसहित कास्कीका सबै पालिकामा प्रमुखको उम्मेदवार कांग्रेसबाटै हुनुपर्ने अडान राखेको छ। हालै सोही अडानसहित कास्की कांग्रेस टोली पार्टी सभापति शेरबहादुर देउवा भेट्न काठमाडौं गएको थियो। त्यति बेला देउवाले गठबन्धनलाई नबिच्क्याउन भनेका थिए। कांग्रेस कास्कीले पोखराको मेयरमा गठबन्धनका साझेदार दलबाट उम्मेदवार बने चुनाव जित्न कठिन हुने बताउँदै आएको छ।"
गठबन्धनमा सकस भएपछि एकल उम्मेद्ववारी घोषणा,"बेनी : सत्ता साझेदार पाँच दलीय गठबन्धनमा सकस भएपछि दलहरुले एकल उम्मेद्ववार छनौट, सिफारिस र घोषणा गर्न थालेका छन्। चैत २४ गते नेपाली काँग्रेस, नेकपा माओवादी केन्द्र, नेकपा एकिकृत समाजवादी, जनता समाजवादी र राष्ट्रिय जनमोर्चाको पाँच दलीय संयन्त्रले बैशाख ३० गते हुने स्थानीय तह चुनावमा साझा उमेद्वार बनाउने सैद्धान्तिक सहमति गरेका थिए। सहमतिपछि दुई पटक बसेको बैठकमा वडा र पालिका बाँडफाँडमा बिवाद उत्पन्न भएपछि गठबन्धनमा रहेका दलहरुले एकल उम्मेदवारी घोषणा गरेका हुन्। नेपाली काँग्रेसले दूई वटा र माओवादी केन्द्रले एक वटा स्थानीय तहमा एकल उम्मेदवारी घोषणा गरिसकेका छन्। बेनी नगरपालिकामा नेपाली काँग्रेसले चिरञ्जिवी शर्मालाई मेयरको उमेद्वार बनाउने निर्णय शुक्रबार गरेको थियो। माओवादी केन्द्रले आइतबार मेयरमा नगर अध्यक्ष सेरबहादुर केसी र म्याग्दीकाठमाडौ गणतान्त्रिक मञ्चका अध्यक्ष धनलाल जैशी तथा उपमेयरमा ज्योती लामिछाने पौडेललाई उमेद्वार बनाउन सिफारिस गरेको छ। माओवादीका गण्डकी प्रदेश सदस्य तथा बेनी नगर इञ्चार्ज बिनोद केसीले गठबन्धनभित्र समय घर्किदा सम्म पनि सहमति नभएपछि एकल उमेद्वार छनौट गर्नुपर्ने अवस्था आएको बताए। सहमतिको अन्तिम प्रयत्न अझै पनि छ, उनले भने समय घर्किसकेकाले आफ्नै तयारी गर्नुपर्छ भनेर उमेद्वार घोषणा गरिएको हो। काँग्रेसले मालिका गाउँपालिकाको अध्यक्षको उमेद्वारमा अहिलेका गाउँपालिका अध्यक्ष श्रीप्रसाद रोकालाई दोहोर्याउने घोषणा गरेको छ। मालिकाको अध्यक्षका आकाक्षी रहेका माओवादी केन्द्रका जिल्ला संयोजक रेशम जुग्जालीले सामाजिक सञ्जाल फेसबुक मार्फत माओवादीले एमालेलाई हराएर काँग्रेसलाई ठूलो पार्टी बनाउने ठेक्का लिन जरुरी नभएको चेतावनी दिएका छन्। नेपाली काँग्रेस म्याग्दीका सचिव हिराबहादुर पुनले कसले कति र कुन पालिका, वडाको नेतृत्वमा उमेद्वार बनाउने भन्ने विषयमा छलफल अड्कीएको बताए। काँग्रेसले अघिल्लो चुनावमा आफुले जितेका पालिका आफुसँगै राखेर एमालेले जितेको थप पचास प्रतिशत वडा र पालिका छोडेर बाँडफाड गर्ने प्रस्ताव गरेका थिए। माओवादी केन्द्रले कम्तिमा दुई वटा स्थानीय तह र १८ वटा वडा अध्यक्षमा दावी गरेका थिए। नेकपा एकिकृत समाजवादी र जसपाले पनि एकएक वटा पालिकाको नेतृत्व दावी गरेका थिए। अन्नपूर्ण, रघुगंगा, मंगला र धवलागिरी गाउँपालिकामा सिफारिस भएका उमेद्वार छनौट र सार्वजनिक गर्ने चरणमा काँग्रेस छ। माओवादी केन्द्रका नेताहरुले बेनीसँगै अन्य पालिकाहरुमा एकल उमेद्वार सार्वजनिक गर्ने तयारी भएको जनाएको छ। गठबन्धनका प्रमुख दलले सम्वाद अन्त्य र सहमति भंग भएको घोषणा गरिनसकेकाले एकले अर्कालाई गलाउन खोजेको देखिन्छ। पछिल्लो तीन दिनयता छलफल नगरेका उनिहरु केन्द्रको निर्णयको प्रतिक्षामा छन्। एमालेका चार पालिकाको नेतृत्व सर्वसम्मत नेकपा एमालेले म्याग्दीका चार वटा गाउँपालिकाको अध्यक्ष र दुई वटा पालिकाका उपाध्यक्षका उमेद्वार सर्वसम्मत छनौट गरेको छ। मालिकाको अध्यक्षमा बेगप्रसाद गर्बुजा, मंगलाको अध्यक्षमा सतप्रसाद रोका, रघुगंगाको अध्यक्षमा प्रेमबहादुर कार्की र अन्नपूर्णको अध्यक्षमा भरत पुनलाई उमेद्वार बनाउने सर्वसम्मत निर्णय भएको एमाले म्याग्दीका अध्यक्ष देवेन्द्र केसीले बताए। अन्नपूर्णको उपाध्यक्षमा दिवा पुन र रघुगंगाको उपाध्यक्षको उमेद्वारमा यामकुमारी गर्बुजाको नाम सर्वसम्मत सिफारिस भएको छ। बेनी नगरपालिकाको मेयरको उमेद्वारमा एमालेबाट प्रमोद श्रेष्ठ, सुरत केसी, सन्तोष रावल र नारायण जिसीको नाम सिफारिस भएको छ। उपमेयरमा पशुपति शाही, गौरी थापामगर, बिष्णु गुरुङ र भावना पौडेलको नाम सिफारिस भएको छ। धवलागिरीको अध्यक्षको उमेद्वारमा अहिलेका अध्यक्ष थमसरा पुन, प्रदेश कमिटी सदस्य रेशम भण्डारी, गाउँपालिका कमिटीका अध्यक्ष होमबहादुर थापा र गाउँपालिका उपाध्यक्ष रेशम छन्त्यालले दावी गरेका छन्। मंगलाको उपाध्यक्षमा अहिलेका उपाध्यक्ष सिर्जना केसी र पेमा अधिकारीले दावी गरेका छन्।"
निर्वाचन आचारसंहिताको पालनामा दलहरु प्रतिवद्ध,"विराटनगर : मोरङका राजनैतिक दलहरुले आसन्न स्थानीय तह निर्वाचन सम्बन्धी आचारसंहिता पूर्ण रूपमा पालना गर्ने प्रतिवद्धता जनाएका छन्। प्रदेश १ निर्वाचन कार्यालयले विराटनगरमा आइतबार आयोजना गरेको स्थानीय तह निर्वाचन २०६९ सम्बन्धी राजनीतिक दलहरुसँगको छलफल कार्यक्रममा उनीहरुले आचारसंहिता उल्लंघन नगर्ने प्रतिवद्धता जनाएका हुन्। दलका प्रतिनिधिले आफ्नो पार्टीले आचारसंहिताको पालना गर्ने गर्ने र कोहीबाट उल्लंघन भएमा तत्काल सम्बन्धित निकायमा जानकारी गराउने पनि बताएका छन्। उनीहरुले आचारसंहिताको कार्यान्वयनलाई सम्बन्धित निकायले विशेष चासो दिनुपर्ने पनि बताए। कार्यक्रममा नेकपा (एमाले), नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी (जसपा) राष्ट्रिय प्रजातन्त्र पार्टी, राष्ट्रिय प्रजातन्त्र पार्टी नेपाल लगायत विभिन्न दलका प्रतिनिधिको उपस्थिति थियो। दलहरुले निर्वाचनलाई मर्यादित बनाउन आचारसंहिताको पालना लगायतलाई लिएर ३ बुँदे प्रतिवद्धता पनि जनाएका छन्। दलहरुबाट निर्वाचनलाई भयरहित, स्वच्छ, निष्पक्ष र स्वतन्त्र रूपमा सम्पन्न गर्न सहयोग पुर्याउने, गत चैत २५ गतेदेखि लागू भएको आचारसंहिता पूर्ण रूपमा पालना गर्ने र निर्वाचन आयोगले जारी गरेको १७ र ६० बुँदे निर्देशनलाई पालना गर्दै निर्वाचनलाई मर्यादित बनाउन सहयोग गर्ने प्रतिवद्धता आएको हो। आचारसंहिता राजनीतिक दल, सरकारका मन्त्री, सरकारी कर्मचारीदेखि सर्वसाधारण सबैले पालना गर्नुपर्नेमा सबैको जोड थियो। कार्यक्रममा आचारसंहितको कानुनी आधार, उदेश्य, लागू हुने निकाय, राजनीतिक दलदेखि संचारमाध्यम सबैले पालना गर्नुपर्ने आचरण, निर्वाचन खर्च, मौन अवधि, मतदान तथा मतगणनाका बेला पालना गर्नुपर्ने आचरण, आचारसंहिता अनुगमन तथा त्यसका अन्य व्यवस्था, राजनैतिक दल र उम्मेदवारको भूमिका, निर्वाचन सम्बन्धी कार्यक्रम, मनोनयन दाखिला, उम्मेदवारको धरौटीलगायतका विषयमा जानकारी गराइयो। कार्यक्रममा दलका प्रतिनिधिबाहेक मोरङका प्रमुख जिल्ला अधिकारी काशीराज दाहाल, मोरङ प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने लगायतका सुरक्षा अधिकारी, निर्वाचन आयोगका कर्मचारी र सञ्चारकर्मी लगायतको उपस्थिति थियो। मोरङका प्रजिअ दाहालले निर्वाचन आचारसंहिता उल्लंघन गर्ने छुट कसैलाई पनि नभएको स्पष्ट पारेका छन्। आचारसंहिताको उल्लंघन एवं निर्वाचनविरुद्धका गतिविधी गर्नेलाई नियमअनुसार कारबाही हुने उनको भनाइ छ। चारसंहितको उल्लंघनले सुरक्षा चुनौती थपिने र निर्वाचनलाई असर गर्नसक्नेतर्फ सबैको ध्यान जानुपर्ने प्रजिअ दाहालले बताए। आचारसंहितको विषय नबुझेमा राम्ररी बुझाउन तयार छौँ। तर यसविरुद्धका गतिविधि गर्ने छुट कसैलाई छैन, उनले भने, आचारसंहिताविपरीत गएर कारबाही गर्नुपर्ने अवस्था नआओस्। कोही पनि कारबाहीमा नपरौँ। प्रदेश १ निर्वाचन कार्यालय विराटनगरका प्रमुख एवं उपसचिव लेवन काश्यप अधिकारीले कोही कसैबाट आचारसंहिताको उल्लंघन भएमा तत्काल प्रहरी, प्रशासन, निर्वाचन आयोग लगायतका सम्बन्धित निकायलाई जानकारी गराउन आग्रह गरेका छन्। आचारसंहिताको कार्यान्वयनका लागि निर्वाचन आयोग पूर्ण रूपमा प्रतिवद्ध रहेको उनको भनाइ छ। आयोगको आचारसंहिताले चुनावको भड्किलो प्रचार र तडकभडकलाई रोक्दै निर्वाचनका बेला उम्मेदवारले गर्न पाउने खर्चको सीमा छुट्याइदिएको अधिकारीले बताए। निर्वाचनलाई स्वच्छ, धाँधलीरहित एवं विश्वसनीय बनाउन दल तथा उमेदवारहरुले सौहार्दपूर्ण वातावरणमा सहभागिता जनाइदिने अपेक्षा आयोगको रहेको उनको भनाइ छ। अधिकारीले निर्वाचन सफल बनाउन आयोगले जारी गरेका ऐन, नियम, निर्देशिका, मापदण्ड, आचारसंहिता तथा निर्देशनहरुको पूर्णरुपमा पालना तथा कार्यान्वयनमा सबै प्रतिवद्ध हुनुपर्नेमा जोड दिए। आगामी स्थानीय निर्वाचनका लागि मोरङका १७ वटा स्थानीय तह र १ सय ५९ वटा वडामा ३ सय मतदानस्थल तथा ८ सय २० वटा मतदान केन्द्र तोकिएको जानकारी उनले दिए। उनका अनुसार मोरङमा ७ लाख १५ हजार २ सय २३ मतदाता छन्। सबैभन्दा बढी विराटनगर महानगरपालिकामा १ लाख ३३ हजार १ सय ४२ र सबैभन्दा कम केराबारी गाउँपालिकामा २३ हजार ९ सय ९० मतदाता रहेको उपसचिव अधिकारीले बताए। मोरङमा स्वतन्त्र उम्मेदवारबाहेक ३९ राजनीतिक दलले स्थानीय निर्वाचनमा भाग लिँदै छन्।"
गभर्नर अधिकारीमाथिको कारबाही फिर्ताको माग गर्दै राष्ट्र बैंकका कर्मचारी आन्दोलित,"काठमाडौं : नेपाल राष्ट्र बैंकका गभर्नर महाप्रसाद अधिकारीमाथिको कारबाही फिर्ता लिन माग गर्दै नेपाल राष्ट्र बैंकका कर्मचारी आन्दोलित भएका छन्। अधिकारीलाई गरेको निलम्बनको विरोधस्वरुप नेपाल राष्ट्र बैंक संघमा आवद्ध कर्मचारीले आइतबार केन्द्रीय कार्यालय परिसरमा कालो ब्यानर झुण्ड्याएका छन्। चैत्र २५ गतेको मन्त्रिपरिषद बैठकले गभर्नर अधिकारीलाई निलम्बन गर्ने निर्णय गरेको थियो। 'केन्द्रीय बैंकको स्वायत्तता माथिको नाङ्गो हस्तक्षेप बन्द गर, निराधार तथा कपोलकल्पित आरोपमा गभर्नर महाप्रसाद अधिकारीमाथि सुरु गरिएको कारबाही प्रक्रिया अबिलम्बन फिर्ता गर, र संकटोन्मुख राष्ट्रिय अर्थतन्त्रको उद्दारका लागि तत्काल विशेष नीतिको तर्जुमा गरी कार्यान्वयन गर', भन्नेजस्ता नाराहरु लेखिएको कालो ब्यानर कार्यालयको अगाडि झुन्ड्याइएको छ। संघका केन्द्रीय अध्यक्ष रुद्रप्रसाद तिम्सिनाले जब जब राज्य संचालनहरु वित्तीय प्रणालीको दुरुपयोग गरी गलत क्रियाकलापमा लिप्त भइ वित्तीय माफियाहरुको चंगुलनमा फस्ने गर्छन् तब तब नेपाल राष्ट्र बैंकको नेतृत्वमाथि आक्रमण हुने गरेको बताए। हालको गभर्नर माथिको आक्रमण नयाँ नभइ यो भन्दा अगाडि पनि नेपाल राष्ट्र बैंकको नेतृत्वमाथि आक्रमण हुने गरेको बताउँदै अध्यक्ष तिम्सिनाले केन्द्रीय बैंकको नेतृत्वमाथि हुने गरेका आक्रमणमाथि कर्मचारी संघ केन्द्रीय बैंकको स्वायत्तताको रक्षाका लागि विरोधमा उत्रिदै आएको समेत बताए। यसअघि पनि केन्द्रीय बैंकका गभर्नरहरु कल्याण विक्रम अधिकारी, तिलक बहादुर रावल र विजयनाथ भट्टराई निलम्बनमा परेका थिए।"
गगन थापाको घोषणापत्र तयारी समितिमा थप १९ सदस्य मनोनित,"काठमाडौं : नेपाली कांग्रेसको स्थानीय तह निर्वाचन घोषणापत्र तयारी समितिमा थप १९ जनालाई नियुक्त गरिएको छ। केन्द्रीय कार्यसम्पादन समितिले महामन्त्री गगनकुमार थापाको संयोजकत्वमा गठन गरेको स्थानीय तह निर्वाचन२०७९, घोषणापत्र तयारी समिति मा आइतबार १९ जना मनोनित गरिएको मुख्य सचिव कृष्णप्रसाद पौडेलले जानकारी दिए। मनोनित सदस्यहरुमा किरण यादव, फखरुदीन खान, प्रकाश पन्थ, उमा वादी, सन्तोषमणि नेपाल, डा लोचन कार्की, श्याम पटेल, कृष्णप्रसाद तिमिल्सीना, निलकण्ठ शर्मा, विभुषण विष्ट, शिशिर खनाल, सरोज पाठक, कञ्चन झा, प्रेम विश्वकर्मा, सुवास अधिकारी, सुमन कर्ण, गोकर्ण बन्जाडे, कृष्णकुमार सिंह र रमेश पुरी रहेका छन्। यसअघि केन्द्रीय सदस्य आरजु राणासहित २८ जना थप गरिएको गरिएको थियो। यससँगै घोषणापत्र समिति ४० सदस्यीय पुगेको छ।"
"एमालेले बोलायो केन्द्रीय सचिवालय बैठक, यस्ता छन् एजेण्डा","काठमाडौं : प्रमुख प्रतिपक्षी नेकपा एमालेले केन्द्रीय सचिवालय बैठक बोलाएको छ। आसन्न स्थानीय तहको निर्वाचन तयारी, घोषणापत्रमाथि छलफल तथा उम्मेदवार छनोटबारे छलफल गर्न बैठक बस्ने प्रचार विभाग उपप्रमुख विष्णु रिजालले जानकारी दिए। केन्द्रले टुंगो लगाउने ६ महानगर र ११ उपमहानगरपालिकामध्ये धेरै ठाउँमा एमालेले सर्वसम्मत उम्मेदवार छनोट गरिसकेको छ। छनोट भएका उम्मेदवारको समीक्षा र बाँकी रहेकामा कसलाई पठाउनेबारे पनि छलफल हुने बताइएको छ। त्यसैगरी कम्युनिस्ट दिवसका दिन वैशाख ९ गते सार्वजनिक गरिने घोषणापत्रमाथि पनि छलफल गरेर अन्तिम रुप दिइने नेताहरुले बताएका छन्। प्रचार विभाग प्रमुख पृथ्वीसुब्बा गुरुङकाअनुसार सचिवालय बैठक सोमबार साँझ ६ बजे च्यासलस्थित तुलसीलाल स्मृति भवनमा बस्नेछ। त्यसअघि केन्द्रीय कार्यालयको बैठक बस्नेछ।"
"डुबेर मृत्यु भएका बालकको शव उठेन, बिहानैदेखि वीपी राजमार्ग अवरुद्ध","सिन्धुली : बनेपासिन्धुलीबर्दिबास (वीपी) राजमार्ग आइतबार बिहानैदेखि अवरुद्ध पारिएको छ। ठेकेदारको लापरबाहीका कारण शनिबार दिउँसो खोलामा पुल निर्माणका लागि खनिएको खाल्डोमा डुबेर बालकको मृत्यु भएपछि स्थानीयले ठेकेदारलाई कारबाहीको माग गर्दै वीपी राजमार्ग पारेका हुन् । कमलामाई नगरपालिका ४ ढुङ्ग्रेवासमा मृतक बालकका आफन्त र स्थानीयले सडकमा ढुङ्गा थुपारेर र टायर बालेर सडक अवरुद्ध गरेका हुन् । उनीहरुले मृतक बालकको शव समेत बुझ्न मानेका छैनन् । निर्माण कम्पनीको ठेकेदारलाई कारबाही र क्षतिपूर्तिको माग गरेका छन् ।आफ्ना जायज मागहरु पूरा नभएसम्म चरणबद्ध आन्दोलन गरिने मृतक बालकका आफन्त लालबहादुर भुजेलले बताए । कमलामाई नगरपालिका ४ र ६ जोड्ने ग्वाङ खोलामा पक्की पुल निर्माणको लागी खनिएको खाल्डोमा जमेको पानिमा डुब्दा फिक्कल गाउँपालिका १ का प्रकाश भुजेलका १२ वर्षका छोरा सिरास भुजेलको मृत्यु भएको थियो । उनीहरुले मृतक बालकको शवनै सडकमा राखेका छन् । सडक अवरुद्ध हुँदा लामो तथा छोटो दुरीका सयौं सवारी साधनहरु रोकिएका छन् । सदरमुकामस्थित जनता आवासीय मावि रातमाटामा कक्षा ४ मा अध्ययनरत बालक शनिबार साथीहरुसँग खोलामा पौडी खेल्ने क्रममा डुबेका थिए । निर्माण कम्पनीले खोलामा झण्डै १५ फिट गहिरो खाल्डो खनेको छ । तर, मान्छे हिँड्ने, स्थानीयले नुहाउने ठाउँ नजिकै काम गर्दा कुनै घेराबेरा नगरेको, कम्पनीले हेरालु नराखी सावधानी नअपनाउँदा दुर्घटना भएको स्थानीयको भनाइ छ । उक्त खाल्डोमा यस अघिपनि पटक पटक बालबालिकाहरु डुबे पनि स्थानीयले उद्धार गरेको बताइएको छ।"
नमुना काम गरेर देखाउछु : नवनियुक्त मन्त्री बोहरा,डडेल्धुरा : सुदूरपश्चिम प्रदेश सरकारका नवनियुक्त समाजिक विकास मन्त्री गोविन्दराज बोहराले शिक्षा र स्वास्थ्यका क्षेत्रमा नौं वटै जिल्लामा नमुना कार्य गरेर देखाउने बताएका छन्। प्रदेश सरकारमा नेपाली कांग्रेस सहभागि भएपछि समाजिक विकास मन्त्रालयको जिम्मा पाएका मन्त्री बोहरा पहिलो पटक गृह जिल्ला डडेल्धुरा पुगेका छन्। गृह जिल्ला पुगेका मन्त्री बोहराको स्वागत तथा अभिनन्दन कार्यक्रममा मन्त्री बोहराले शिक्षा र स्वास्थ्यका क्षेत्रमा नौं वटै जिल्लामा नमुना कार्य गरेर देखाउने बताएका छन्। उनले कम्युनिष्ट सरकारले गर्न नसकेका काम पनि आफूले योजनाबद्धरुपमा सबै जिल्लालाई समानता र समावेसितालाई ख्याल गरी विकासको नमुना प्रस्तुत गर्ने बताए। स्वास्थ्यका क्षेत्रमा आफ्नो कार्यकाल अवधीमा लक्षित समुदायका मानिसको नि:शुल्क स्वास्थ्य विमा गर्ने मन्त्री बोहराले बताए। सुदूरपश्चिमका कुनै पनि व्यक्तिले औषधी नपाई वा आर्थिक अवस्थाका कारण उपचारबाट बञ्चित हुनुपर्ने बाध्यता हटाउन सरकारी तवरबाट नै स्वास्थ्य बिमा गराईने मन्त्रीले बताए। सोमबारसम्मका लागि गृहजिल्ला भ्रमणमा आएका मन्त्री बोहराले कांग्रेस हरेक क्षेत्रमा बलियो रहेको बताउँदै तल्लो कमिटीले निर्णय गर्नुपर्ने कुरामा जोड दिएका छन्। डडेल्ल्धुराका सात वटै स्थानीय तहमा पार्टीको सूचाकं बलियो देखिएको र सो कारण त्यही अनुसार एकमत भएर लागे सबै स्थानमा आफ्नो पार्टीले जित्ने बताए।
"महानगर र उपमहानगरको विषयमा कार्यदल पनि अनिर्णित, भोलिमात्र टुंगो लाग्ने","काठमाडौं : आसन्न स्थानीय तह निर्वाचनमा गठबन्धन गर्ने विषयमा बनाइएको निर्वाचन तयारी तथा अनुगमन समिति (कार्यदल)को बैठक बालुवाटारमा जारी छ। बैठकले कुन स्थानीय तहमा कुन पार्टीले उम्मेदवार उठाउने विषयमा गम्भीर छलफल भइरहेको बताइएको छ। सरकारका प्रवक्तासमेत रहेका सञ्चार तथा सूचना प्रविधिमन्त्री ज्ञानेन्द्रबहादुर कार्कीले शीर्ष नेताहरुबीच सम्वाद जारी रहेको बताए। बालुवाटारमा सञ्चारकर्मीसँग कुरा गर्दै उनले सबै कुरा आजै टुंगो नलाग्ने बताए। 'कुन पालिकामा कुन पार्टीको उम्मेदवार उठाउने र त्यसलाई निर्वाचित गराउन कसरी व्यवस्थित गर्ने भन्ने विषयमा कुराकानी भइरहेको छ। छलफलले आजै मूर्त रुप दिँदैन। भोलिसम्म लम्बिन्छ,' उनले भने। आज विहान बसेको शीर्ष नेताहरुको बैठकले पनि महानगर र उपमहानगरपालिकाको टुंगो लगाउन सकेनन्। बालुवाटारमा विहान बसेको बैठकले भोलिसम्म देशभरका महानगर र उपमहानगरमा उम्मेदवार टुंगो लगाउने सहमति गरेको थियो। सत्ता साझेदार दलहरुले वैशाख ५ गतेसम्म आफ्ना पार्टीका तर्फबाट प्रतिवेदन माग गरेका छन्। सोही प्रतिवेदनको आधारमा उम्मेदवार चयन गर्ने नेताहरुले सहमति गरेको बताइएको छ।"
सात महिनापछि देशले पुनः विकासको फड्को मार्छ : अध्यक्ष ओली,"काठमाडौं : नेकपा (एमाले) का अध्यक्ष केपी शर्मा ओलीले कर्णाली करिडोरको स्तर वृद्धि गर्नुपर्ने बताएका छन्। उनले करिडोर निर्माणलाई तीब्रगतिमा अगाडि बढाएर हुम्लाका जनतालाई गुणस्तरीय यातायात सेवा उपलब्ध गराउन आफू प्रतिबद्ध भएर लाग्ने बताए। एमाले हुम्लाले आज आयोजना गरेको कार्यक्रममा अध्यक्ष ओलीले स्थानीय निर्वाचनपछि देशमा विकासको लहर आउने दाबीसमेत गरे। जनताको आर्थिक, सामाजिक तथा समग्र विकासका लागि आफ्नै कार्यकालमा एमाले सरकारले ठूला योजना अघि सारेको उनले दाबी गरे। आफू प्रधानमन्त्री हुँदा हुम्लासहित देशभरका जिल्लामा विकास निर्माणले तीब्र गति लिए पनि गठबन्धनको सरकार आएपछि सुस्ताएको आरोप लगाउँदै एमाले अध्यक्ष ओलीले देशको विकास निर्माणले सात महिनापछि पुनः फड्को मार्ने दाबी गरे। हुम्लामा टेलिफोन, इन्टरनेट, सडक, रोजगारलगायत छिमेकी देशसँग जोडिएको सिमानाका खुला नहुँदा यहाँका नागरिकले पीडा भोग्नु परेको बताउँदै उहाँले जिल्लाको उत्तरी नाम्खा गाउँपालिकासहित अन्य पालिकाका अधिकांश वडाहरूमा टेलिफोनले राम्रोसँग काम नगरेको आफूले सुनेको बताए। कर्णाली करिडोर हिल्सासम्म जोड्नका लागि आफूले कुरा अगाडि बढाएको जानकारी दिँदै अध्यक्ष ओलीले दुर्गम जिल्लाका नागरिक बिरामी हुँदा उपचार गर्न समस्या भोग्नु परेको बताए। उनले अन्तर जिल्ला जोड्ने निजी एयरलाइन्सले दैनिक एक फ्लाइट गर्न आवश्यक छ भने। उनले भने, हुम्ला पर्यटक सम्भावना बोकेको जिल्ला हो, यातायातको सुविधालाई पहिलो प्राथमिकता दिनुपर्छ। भूगोल अनुसारको विकास पूर्वाधारलाई प्राथमिकता दिनुपर्छ । ज्येष्ठ नागरिकको जीवन बीमा एमाले सरकारमा हुँदा लागू भएको उल्लेख गर्दै अध्यक्ष ओलीले भने, एकल महिला, ज्येष्ठ नागरिक, वृद्धवृद्धा र अपाङ्गताको दुःख हेर्ने जनताको पार्टी एमाले नै हो। अध्यक्ष ओलीले उत्तरी नाम्खा गाउँपालिका६ लिमीका तीनजना बालबालिकालाई कक्षा १२ सम्म निःशुल्क पठनपाठन गराइदिने बताए। उनले तिल, जाङ, र हल्जीका गाउँमा रहेका तीनवटै विद्यालयका तीनजना बालबालिकालाई निःशुल्क पठनपाठन गराई दिने बताए। रासस"
मुस्ताङका स्थानीय तहमा कसको पल्ला भारी?,"जोमसोम : आसन्न स्थानीय तह निर्वाचन नजिकिंदै गर्दा मुस्ताङमा दलहरुलाई उम्मेदवार छान्न दौडधुप भएको छ। दलहरु आन्तरीकरुपमा तयारी गर्दै आफ्नो उम्मेदवारको अन्तिम टुङ्गो लगाउन व्यस्त छन्। तर दलहरुले भने उम्मेदवारहरु सार्वजनिक गर्न सकेका छैनन्। दलहरु उम्मेदवारहरुको टुङ्गो लगाउने लगभग अन्तिम चरणमा पुगेका देखिन्छ। कुनैबेला मुस्ताङमा कांग्रेस निक्कै शक्तिशालीरुपमा रहेको थियो। २०७४को सेरोफेरोमा मुस्ताङ कांग्रेस फुट्न पुग्यो। पहिलो संविधान सभाको निर्वाचनमा कांग्रेसबाटै बागी उम्मेदवार उठेका अहिलेका प्रतिनिधि सांसद प्रेमप्रसाद तुलाचन झिनो मतान्तरले हार्न पुगे। कांग्रेसमा देखिएको अन्तरविरोध २०७४ सालको निर्वाचनमा छताछुल्ल देखियो। कांग्रेसबाट ठूलो हिस्सा एमालेमा समाहित भयो। संघीयतापछिको २०७४ सालको प्रतिनिधिसभा निर्वाचनमा कांग्रेसका पूर्व वाणिज्य मन्त्री रोमी गौचनलाई पराजित गर्दै एमालेमा प्रवेश गरेका प्रेमप्रसाद तुलाचने बाजी मारे। त्यसबेला मुस्ताङको दुवै प्रदेशसभा सदस्य एमालेले नै जित्यो। संघ तथा प्रदेशको यसअघिको निर्वाचन हेर्दा एमालेले केही हावी देखिएपनि स्थानीय तह निर्वाचन २०७४को मतपरिणाम भने केही फरक छ। त्यस बेलाको स्थानीय तह निर्वाचनको मतपरिणामको तथ्यांक हेर्दा मुस्ताङमा नेपाली कांग्रेस अझै बलियो छ भन्ने संकेत गर्दछ। आसन्न स्थानीय तह निर्वाचन नजिकिदै गर्दा निर्वाचनमा कसको पल्लाभारी हुने भन्ने आंकलन समेत हुन थालेको छ। संघीयतापछि स्थानीय तह निर्वाचन २०७४ को मतपरिणाम हेर्दा मुस्ताङको ५ स्थानीय तहमा नेपाली कांग्रेसले अध्यक्ष ३ उपाध्यक्ष २ सहित १७ वडाध्यक्ष जितेको थियो। नेकपा एमालेले ५ स्थानीय तह मध्ये अध्यक्ष १ र ३ उपाध्यक्षसहित ७ वडाध्यक्ष जितेको थियो। लोघेकर दामोदरकुण्डमा गाउँपालिकामा स्वतन्त्र उम्मेदवार लोप्साङ छोम्फेल बिष्टले अध्यक्ष जितेका थिए। स्थानीय निर्वाचन २०७४ मा कुलमतदाता ८ हजार ४ सय ५५ रहेका थिए। लोमान्थाङमा कुल मतदाता संख्या १७०४ रहेकोमा कांग्रेसले अध्यक्षमा ६०३ मतले जितेको थियो। लेमान्थाङमा स्वतन्त्र उम्मेदवार ईन्द्रधारा बिष्टले ४९५ मत र माओवादीले १०८ मत प्राप्त गरेका थिए। लोमान्थाङमा त्यसबेला एमालेले अध्यक्षमा उम्मेदवारी दिएन। कांग्रेससंग पराजित भएका स्वतन्त्र उम्मेदवार अहिले एमालेमा छन्। लोमान्थाङमा कांग्रेसले ६५२ मतले उपाध्यक्ष जित्दा एमालेका उम्मेदवारले जम्मा ३३३ मत पाएका थिए। लोमान्थाङमा ५ वटै वडा कांग्रेसले जितेको थियो। उपल्लो मुस्ताङको लोघेकर दामोदरकुण्ड गाउँपालिकाको मतदाता संख्या १२८२ हुँदा अध्यक्ष पदमा स्वतन्त्र उम्मेदवार लोप्साङ छोम्फेल बिष्टले ७५५ मतले बिजय भएका थिए। कांग्रेसले त्यहाँ अध्यक्षमा २०३ मत मात्र प्राप्त गरेको थियो। त्यहाँ एमालेले अध्यक्षमा उम्मेदवारी दिएको थिएन। लोघेकरमा एमाले १ वडाध्यक्ष निर्विरोध हुँदा कांग्रेसका ४ वडाध्यक्ष निर्विरोध भएका थिए। स्थानीय तह निर्वाचन २०७४ मा वारागुङ मुक्तिक्षेत्रको मतदाता संख्या १८७७ थियो। वारागुङमा कांग्रेसले ६५४ मत ल्याएर बिजय हुँदा एमाले उम्मेदवारले ६३८ मत पाएका थिए। त्यहाँक्रस भोटिङ हुँदा एमालेले ६४५ मतले उपाध्यक्ष जित्दा कांग्रेसले ६२८ मत पाएको थियो। वारागुङमा नेपाली कांग्रेसले ३ र एमालेले २ वडाध्यक्ष जितेको थियो। मुस्ताङ सदरमुकाम घरपझोङमा एमालले अध्यक्ष र उपाध्यक्षसहित २ वडाध्यक्ष जितेको थियो। एमाले अध्यक्षमा ४५४ मतले जित्दा कांग्रेसले ४१७ मत ल्याएको थियो। यहाँ अध्यक्षका स्वतन्त्र उम्मेदवारले २३६ मत पाएका थिए। उपाध्यक्षमा एमालेले ७०७ मत पाउँदा कांग्रेसले २१५ मत ल्याएको थियो। स्वतन्त्र उम्मेदवारले १७० मत पाएकी थिईन्। घरपझोङमा नेपाली कांग्रेस र एमाले समान २ वडाध्यक्ष निर्विरोध भएका थिए भने राप्रपाले १ वडाध्यक्ष जितेको थियो। यस्तै थासाङ गाउँपालिकाको मतदाता संख्या १९५४ थियो। जसमा नेपाली कांग्रेससले अध्यक्षमा ७२८ मत पाएर जित्दा एमालेले ६६९ मत पाएको थियो। माओवादीले ९९ मत ल्याएको थियो। यस्तै उपाध्यक्षमा कांग्रेसले ७२४ मतले जित्दा माओवादीले ६४२ मत ल्याएको थियो। थासाङमा कांग्रेससले ३ वडाध्यक्ष जित्दा एमालेले २ वडाध्यक्ष जितेको थियो। स्थानीय तह निर्वाचन २०७४ मा एमालेले लोमान्थाङ र लोघेकरमा अध्यक्षमा उम्मेदवारी दिएको थिएन भने थासाङमा उपाध्यक्षमा उम्मेदवारी दिएको थिएन। स्थानीय तह निर्वाचन २०७४ को मतभार हेर्दा कांग्रेस बलियो देखिएपनि यसपटकको स्थानीय तह निर्वाचनमा कसको पल्लाभारी हुन्छ भन्न सकिने अवस्था देखिन्न। साविकको मतदाता संख्यामा थप वृद्धि भएको र बदलिदो राजनीतिक तरलता र जिल्लाको समग्र बस्तुगत अवस्थालाई मध्यनजर गर्दा स्थानीय तहमा को हावी हुन्छ भन्ने अनुमान गर्न अहिले अप्ठ्यारो पर्छ। केन्द्र तहमा एमाले विभाजनको अवस्था र ५ दलीय गठबन्धन कायम रहेपनि त्यसको प्रभाव मुस्ताङमा खासै देखिएको छैन। यद्यपी कम जनसंख्या भएको मुस्ताङमा थोरै मतान्तरले जित हारको निर्णय हुने हुँदा अहिलेको ५ दलीय गठबन्धनले एमालेलाई निर्वाचन आफ्नो पक्षमा पार्न त्यति सहज छैन। जिल्लामा केन्द्रको निर्णय अनुसार कांग्रेस, माओवादी र एकीकृत समाजवादीको तीन दलीय चुनावी कार्यदल बनेकाले यसपटकको स्थानीय तह निर्वाचन प्रतिष्ठाको विषय बनेको छ।"
पोखरा महानगर : मेयर बन्न कांग्रेसभित्र १५ आकाङ्क्षी,"पोखरा : पोखरा महानगरपालिकामा नेपाली कांग्रेसबाट मेयरको उम्मेदवार बन्न १५ जना इच्छुक देखिएका छन्। उक्त पार्टीको महानगर समितिका सचिव गणेशबहादुर थापाका अनुसार पार्टीले निकालेको सूचनाका आधारमा १५ जनाले आकाङ्क्षा प्रकट गरेका छन्। उपमेयरमा लक्ष्मी पाण्डे, माया बराल क्षेत्री, रंगीला आचार्य, टीका गुरुङ, दीपक महत र आनन्दी राणा कार्कीले आकांक्षा देखाएका छन्। सत्ता गठबन्धनले कास्कीका पालिकाहरुमा उम्मेदवारको भागबन्डा मिलाउन आइतबार नै बैठक डाकेको छ। कांग्रेसले पोखरा महानगरसहित सबै ५ पालिकाहरुमा प्रमुख पदमा आफ्ना उम्मेदवार हुनुपर्ने अडान राखेको छ।"
"टिकट माग्दै, नेताका दैला चाहार्दै","काठमाडौं : नेपाली कांग्रेस मकवानपुरका नेता प्रभात दाहाल स्थानीय निर्वाचनमा नगर प्रमुखको टिकट पक्का गर्न प्रधानमन्त्री निवास बालुवाटार पुगे। हेटौंडा उपमहानगरपालिकाको नगरप्रमुखको दाबेदार उनी बागमती प्रदेश सभापति इन्द्र बानियाँसहित प्रधानमन्त्री शेरबहादुर देउवालाई भेट्न पुगेका हुन्। स्थानीय निर्वाचनको टिकटका लागि काभ्रेका अधिकांश पालिकाका नेता केही महिनादेखि काठमाडौंमै छन्। उनीहरूको मुख्य काम भनेकै नेताको घरमा धाउने र टिकट पक्का गर्ने हो। एमालेका सुदूरपश्चिम प्रदेश इञ्चार्ज लेखराज भट्ट शल्यक्रिया गरेर घरमै बसेका छन्। उनलाई कम्तीमा पनि तीन साता आराम गर्न चिकित्सकको सुझाव छ। तर, अत्तरियास्थित उनको निवासमा स्वास्थ्य लाभको कामना गर्ने बहानामा टिकट माग्नेको भीड नै लाग्छ। नेपालगन्ज उपमहानगरपालिकामा कांग्रेसबाट नगरप्रमुख पदमा १४ र उपप्रमुख पदमा ११ जनाको नाम सिफारिस भएको छ। नाम सिफारिस भएसँगै काठमाडौं गएका केही व्यक्ति टिकट टुंगो नलागेसम्म पार्टी सभापति देउवासहितका शीर्ष नेताको दैलो चाहर्नमै व्यस्त छन्। जाजरकोटको भेरी नगरपालिका२ मा एउटै पार्टीका आधा दर्जनसहित दुई दर्जन बढी वडाध्यक्षका आकांक्षी छन्। जिल्लाका कुल ७७ वडामा सबै पार्टीका गरी झन्डै दुई हजार आकांक्षी छन्। यी आकांक्षीको दिनचर्या नेताको दैलो चहारेर बितिरहेको छ। बुटवल उपमहानगरपालिकाको नगर प्रमुखमा नेकपा एमालेबाट आठ जना आकांक्षी छन्। एमाले बुटवल नगर कमिटीले आकांक्षीमध्ये कुनैको पनि नाम टुंग्याउन सकेन। जिल्ला कमिटीलाई ८ जनाकै नाम सिफारिस गर्यो। टिकट पाउन सबै जना अहिले शक्ति केन्द्र धाइरहेका छन्। स्थानीय निर्वाचनका लागि आकांक्षी बढेपछि टिकटका लागि शक्तिकेन्द्र धाउनेको अहिले लाइन छ। जिल्लामा नै उम्मेदवारको टुंगो लाग्न नसक्दा र आकांक्षी विश्वस्त नहुँदा अध्यक्ष वा इञ्चार्जको घरमा नै पुगिरहेका छन्। संघीयताको पाँच वर्षे कार्यकालमा स्थानीय तहमा आएको बजेट र जनप्रतिनिधिले प्रयोग गरेको अधिकारको लोभमा पनि आकांक्षी बढेका हुन्। तहको प्रमुख वा उपप्रमुमा मात्रै होइन वडाध्यक्ष र सदस्यमा पनि आकांक्षी धेरै छन्। दल र नागरिकमा गरेको योगदानका आधारमा भन्दा पनि शक्ति केन्द्रको चाहनामा उम्मेदवार तय हुने क्रम यसपटकको निर्वाचनमा पनि देखिन थालेको छ। कोही आफ्नै लागि त, कोही आफू निकटका लागि टिकट दिलाउन बालुवाटार आउने गरेको बालुवाटार स्रोतको भनाइ छ। कांग्रेस सहमहामन्त्री महालक्ष्मी उपाध्याय (डीना) हेटौंडा उपमहानगरपालिकाको प्रमुख पदमा आनन्दराम पराजुलीलाई टिकट दिलाउन लागिपरेकी छन्। पटकपटक पार्टी सभापति देउवालाई भेटिसकेकी छिन्। टिकटको दौडमा मकवानपुरमा नेकपा एकीकृत समाजवादीका नेताहरू पनि पछि छैनन्। हेटौंडा गठबन्धनभित्र समाजवादीको कोटामा पार्न पार्टीका केन्द्रीय उपाध्यक्ष केदार न्यौपानेदेखि जिल्ला अध्यक्ष श्रीधर पोखरेलसम्म दौडधुपमै छन्। उपमहानगरको नेतृत्व भागबन्डाबाट आफ्नो पोल्टामा पार्न सके समाजवादीबाट नगर प्रमुखको उम्मेदवार बन्ने दाउमा छन्, पोखरेल। नेकपा माओवादी केन्द्रका नेताहरू पनि नगर प्रमुख आफैंले राख्न दौडधुपमा छन्। नेता प्रकाश पाण्डे र ललित घलान पार्टीका केन्द्रीय नेताहरूसँग भेटघाटमा व्यस्त छन्। नेकपा एमालेभित्र कसले टिकट लिने भन्ने लडाइँ सतहमै देखिएको छ। उपमहानगरका बहालवाला नगरप्रमुख हरिबहादुर महत सत्ताको स्वाद चाखिसकेकाले दोहोरिन चाहन्छन्। एमाले केन्द्रीय सदस्य रामेश्वर राना, संविधानसभा सदस्य अनन्त पौडेल र जिल्ला समन्वय समिति प्रमुख रघुनाथ खुलाल नगर प्रमुखको दौडमा छन्। आकांक्षीमा सहमति नजुटे एमाले मकवानपुर अध्यक्ष एकलाल श्रेष्ठ आफैं चुनावी मैदानमा उत्रने गरी आन्तरिक तयारीमा जुटेका छन्। जिल्लाका अधिकांश पालिकाहरूमा उम्मेदवार टुङ्गो लगाएको एमालेले हेटौंडामा मात्र नगर प्रमुखको उम्मेदवार टुङ्गो लगाउन सकेको छैन। अन्य पालिकाबाट सिफारिस भएर आएका नामहरूका बारेमा छलफल भइरहेको एमाले मकवानपुरका सचिव नवीन सिग्देलले बताए। अन्योलमा गठबन्धन, एमाले उम्मेदवार छान्दै एमालेले बागमती प्रदेशभर उम्मेदवार छनोट प्रक्रिया अन्तिम चरणमा पुर्याएको छ। प्रदेशका १३ जिल्लामध्ये कतिपयले पालिका अध्यक्ष, उपाध्यक्षसहित वडाध्यक्षका उम्मेदवार सर्वसम्मत टुङ्गो लागिसकको एमाले बागमती प्रदेशका उपमहासचिव तथा प्रचारप्रसार प्रमुख महेश बर्तौलाले बताए। सबै नाम टुङ्गो लगाएर केन्द्रीय कमिटीमा पठाउने तयारीमा रहेको उनले जानकारी दिए। गठबन्धनका दलहरू भने अझै अन्योलमा छन्। पाँच दलभित्र भागबन्डा मिलाउन सकस हुँदा नेताहरू टिकटका लागि दौडधुमा व्यस्त छन्। चुनावका लागि बागमती प्रदेशमा सत्ता साझेदार दलको पाँचदलीय गठबन्धनमा छलफल चल्दै छ। प्रदेशको १ सय १९ स्थानीय तहमध्ये २०७४ को निर्वाचनमा काठमाडौं महानगरपालिका र हेटौंडा उपमहानगरपालिका, ३१ नगरपालिका र ३३ गाउँपालिका प्रमुख एमालेले जितेको थियो। कांग्रेसले जिल्लामा निर्वाचनका लागि केन्द्रीय प्रतिनिधि नै तोकेको छ। माओवादी र एमाले, नेकपा (एकीकृत समाजवादी) ले समेत उम्मेदवार छनोटमा मापदण्ड बनाएको छ। तर, अघिल्लो निर्वाचनमा विजयी भएका, नयाँ र युवा पुस्ताले आगामी निर्वाचनमा नगर तथा गाउँपालिका प्रमुखउपप्रमुख, वडा अध्यक्ष लगायतका पदहरूमा दाबी गरेका कारण सहमति जुट्न सकेको छैन। काभ्रेका ६ नगरपालिका र ७ गाउँपालिकामध्ये अधिकांश पालिकाहरूका नेता टिकटका लागि अझै शक्तिकेन्द्र धाइरहेका छन्। ठूला तीन दलका नेताहरू केन्द्रीय नेताहरूकै भरमा छन्। बनेपा नगरपालिकामा एमालेबाट नगर प्रमुख निर्वाचित लक्ष्मी नरसिंह बादे श्रेष्ठ आफैं पनि फेरि नगर प्रमुखमा उठ्ने तयारीमा छन्। बहालवाला उपनगर प्रमुख रेखा सापकोटाको पनि दाबी छ। रत्न कुस रन्जित र हरिशरण दाहालले समेत नगर प्रमुखमा एमालेबाट आकांक्षा राखेका छन्। कांग्रेसबाट बनेपा नगरपालिको नगर प्रमुखमा राम जोशी, सुरकृष्ण वैद्य, महेश कर्माचार्य, शान्तिरत्न शाक्यलगायतको दाबी छ। प्रायः आकांक्षीहरू टिकटकै लागि स्थानीयदेखि केन्द्र, प्रदेशका र केन्द्रका नेताहरूको घरघरमा दौडधुप गर्न थालेका छन्। धुलिखेल नगरपालिकाको नगर प्रमुखका लागि एमालेबाट बहालवाला नगर प्रमुख अशोककुमार ब्यन्जुको दाबी छ। यो नगरमा कांग्रेस बिदुर बस्नेत, रमेश हुमागाईं, ईश्वरी ओझा आकांक्षी छन्। माओवादी केन्द्रबाट पृथी थापाको नाम छ। पनौती नगरपालिकामा बहालवाला नगर प्रमुख भीम न्यौपाने एमालेबाट कार्यकाल दोहोर्याउने दाउमा छन्। कांग्रेसबाट रामशरण भण्डारी, प्रदीप बोगटी, भोला थापालगायतकोे दाबी छ। माओवादी केन्द्रबाट हस्तबहादुर लामा आकांक्षी देखिएका छन्। रामेछापमा सत्ता गठबन्धनका दलले चुनावी तालमेल गर्ने साझा निर्णय गरेको छ। एमाले एकल चुनावी मैदानमा होमिने गरी चुनावी तयारीमा छ। एमाले रामेछापले केही पालिका र वडाहरूमा सहमति भएका उम्मेदवारको नाम प्रदेश कमिटीमा पठाएको छ। बाँकी स्थानीय निकायमा टिकटका लागि नेताहरूको दौडधुप छ। यस्तै सत्ता गठबन्धन दलमा भने अहिलेसम्म अन्योल देखिन्छ। नेपाली कांग्रेस, नेकपा माओवादी केन्द्र र नेकपा एकीकृत समाजवादीले कुनकुन स्थानीय निकाय लिने भन्ने टुंगो लागेको छैन। वडा सदस्यदेखि वडाध्यक्षसम्मका फोन आइरहेका छन्। हामीले वडाको भूगोलमै टुंग्याउन भनेका छौं। तापनि, फोनहरू थेग्न नसक्ने अवस्था छ। दामोदर भण्डारीअध्यक्ष, एमाले सुदूरपश्चिम प्रदेश सुदूरपश्चिम प्रदेशमा प्रभावशाली नेतामा पर्छन्, एमाले सचिव तथा सुदूरपश्चिम प्रदेश इञ्चार्ज लेखराज भट्ट। उनी शल्यक्रिया गरेर घरमै बसेका छन। तर, पनि स्वास्थ्य लाभको कामना गर्ने बहानमा टिकट माग्नेको लाइन उनको घरमा लाग्छ। बिरामी भेट्न आएको भन्छन्। चुनाव नजिक आइरहेका बेला टिकटका लागि पनि कुरा त गर्ने नै भए नि ? भट्टका स्वकीय सचिव हितेश ओझाले भने। पार्टीका जिल्लादेखि प्रदेश अध्यक्षको घरमा पनि उस्तै अवस्था छ। वडा सदस्यदेखि वडाध्यक्षसम्मका पनि फोन आइरहेका छन्। हामीले वडाको भूगोलमै टुंग्याउन भनेका छौं, तर पनि फोनहरूले थेग्न नसक्ने अवस्था आएको छ, नेकपा एमालेका सुदूरपश्चिम प्रदेश अध्यक्ष दामोदर भण्डारीले भने। सबैभन्दा बढी टिकटका लागि कांग्रेस, माओवादी र नेकपा एकीकृत समाजवादीमा रडाको देखिएको छ। नेकपा तीन टुक्रा भएका बेला पनि सबै स्थानीय तहमा टिकट नदिने भन्दै कांग्रेस कार्यकर्ता रुष्ट भइरहेका छन्। कांग्रेस कैलालीका सभापति नारायण दत्त भट्ट भन्छन्, गठबन्धनको मापदण्ड बनाइन्छ। अनि स्थानीय तहमा कसले कसरी लड्ने भन्ने कुराको तय हुन्छ। अहिले टिकटका लागि त थेगिनसक्नु छ। अछाम साँफेबगर नगरपालिकामा प्रमुख पदका लागि मात्र कांग्रेसका १२ र एमालेका ७ जना आकांक्षी छन्। युवा पुस्ता अग्रजको पालो पुगेकाले आफूलाई अवसर दिनुपर्ने दाबी गरिरहेका छन्। ४ नगरपालिका र ६ गाउँपालिका रहेको अछाममा सबै दललाई आकांक्षी व्यवस्थापनमा चुनौती रहेको कांगे्रस अछामका सभापति पुष्पबहादुर शाहले बताए। उनले भने, निरन्तर गठबन्धनको बैठकमा छौं। आकांक्षीहरू धेरै छन्। व्यवस्थापन गर्न निकै गाहे छ। मधेस प्रदेशको एक मात्र महानगरपालिकामा वीरगन्जमा कुनै पार्टीले उम्मेदवारको टुंगो लगाएका छैनन्। जनकपुर उपमहानगरपालिकाको नेतृत्वका लागि प्रमुख दलका दर्जनौं आकांक्षी छन्। हाल नगर प्रमुख रहेकासहित तीन जना जनकपुरको नगर प्रमुखका आकांक्षी हुन्। बहालवाला नगर प्रमुख लालकिशोर साह कार्यकाल दोहोर्याउने दाउमा छन्। उनले जसपाबाट चुनाव जितेका हुन्। जसपाकै नगर अध्यक्ष विष्णुदेव साह र प्रदेश सदस्य बजरंग यादवले पनि पार्टीभित्र दाबेदारी प्रस्तुत गरेका छन्। विष्णुदेव यसअघि तत्कालीन समाजवादी पार्टीबाट नगर प्रमुखको उम्मेदवार बनेका थिए। गठबन्धनको मापदण्ड बनाइन्छ। अनि स्थानीय तहमा कसले कसरी लड्ने भन्ने तय हुन्छ। अहिले टिकटका लागि त थेगिनसक्नु छ। नारायणदत्त भट्टसभापति, कांग्रेस कैलाली लोकतान्त्रिक समाजवादी पार्टी (लोसपा)बाट नगर प्रमुखमै ४ जना आकांक्षी छन्। लोसपाबाट प्रदेशसभा सदस्य परमेश्वर साह, वर्तमान उपनगर प्रमुख रीता मिश्र, नगर अध्यक्ष मनोज चौधरी र वडाध्यक्ष जानकीराम साह आकांक्षी हुन्। यो नगरमा कांग्रेसबाट ४ जना, एमालेबाट २ जना, नेकपा एकीकृत समाजवादी पार्टी र जनमत पार्टीबाट ११ जना नगर प्रमुखका आकांक्षी छन्। सप्तरी सदरमुकाम राजविराज नगरपालिकामा नगर प्रमुखपदका आकांक्षी जसपाबाट शम्भु यादव र भीमराज यादव छन्। शम्भु हालका नगर प्रमुख पनि हुन्। भीमराज यसअघि नगर प्रमुख पदका निकटतम् प्रतिद्वन्द्वी हुन्। नेकपा एमालेबाट अनिल झा र कांग्रेसबाट धु्रव देव नगर प्रमुख पदका आकांक्षी हुन्। मधेस प्रदेशका १ सय ३६ स्थानीय तहमा आकांक्षी धेरै भएकाले टिकट वितरणमा सकस छ। बुटवल उपमहानगरपालिकामा नगर प्रमुखमा एमालेबाट ८ जना आकांक्षी भए। एमाले बुटवल नगर कमिटीले नाम टुंग्याउन नसकेपछि जिल्ला कमिटीलाई ८ जनाकै नाम सिफारिस गर्यो। टिकट पाउन सबै जना अहिले शक्ति केन्द्र धाइरहेका छन्। बुटवलमा बहालवाला नगर प्रमुख शिवराज सुवेदीसँगै गोपाल राना, बाबुराम भट्टराई, तेजेन्द्र केसी, गुमादेवी आचार्य, सावित्रा अर्याल, रामप्रसाद रेग्मी र सूर्यबहादुर भट्टराईको नाम सिफारिस भएको छ। यीमध्ये केसी एमाले जिल्ला अध्यक्ष हुन् भने आचार्य बहालवाला उपप्रमुख हुन्। स्थानीय तह निर्वाचन०७० मा सुवेदीले पार्टी अध्यक्ष केपी शर्मा ओलीबाटै सिधै टिकट हात पारेका थिए। बुटवलजस्तै रुपन्देहीको अन्य स्थानीय तहमा उम्मेदवारको टिकटका लागि होडबाजी छ। आकांक्षीमा अधिकांश कुर्सीको रस चाखिसकेका जनप्रतिनिधिहरू नै पुनः दोहोरिन पार्टी हेडक्वाटरसम्म लबिङ गरिरहेका छन्। सियारी गाउँपालिकामा एमालेबाट निर्वाचित अध्यक्ष अयोध्या थारु र शुद्धोधन गाउँपालिका अध्यक्ष किसुनचन्द्र चौधरीले सरकारी गाडी नै पालिकालाई फिर्ता गरेर टिकटको दाउमा लागेका छन्। तिलोत्तमा नगरपालिकामा पनि नगर प्रमुखमा चार जनाको नाम सिफारिस भएको छ। वर्तमान नगर प्रमुख वासुदेव घिमिरे, मोहन चापागाईं, यज्ञ गैरे र दिनेश फुल्लेल छन्। यीमध्ये चापागार्इं गएको निर्वाचनमा टिकट प्राप्त गरिसकेर पनि अन्तिम समयमा गुमाएका थिए। सबैभन्दा बढी टिकटका लागि कांग्रेस, माओवादी र नेकपा एकीकृत समाजवादीमा नै अहिले समस्या हुने हो। उम्मेदवारको टुंगो नलागेसम्म टिकटका लागि दौडधुप भइरहन्छ। बृजहाङ आङ्देम्बेउपसभापति, कांग्रेस पाँचथर कांग्रेसबाट नेपालगन्ज उपमहानगरपालिकामा नगर प्रमुख पदमा १४ र उपप्रमुखमा पनि ११ जनाको नाम सिफारिस भएको छ। नगर प्रमुखमा उपमहानगरको बहालवाला उपप्रमुख उमा थापा मगर, अघिल्लो निर्वाचनका निकटम प्रतिद्वन्द्वी डासुरेशकुमार कनोडिया, पार्टीका नगर अध्यक्ष प्रशान्त विष्ट, रमेशकुमार गुप्ता, सुनील राणा, निरञ्जनसिंह सिजापति, माया पुन, अजितकुमार शर्मा, रवीन्द्रमान श्रेष्ठ, वीरेन्द्रबहादुर शाह, अच्युत प्रसाईं, ललित रौनियार, मोकादिर जोलाहा र दिवाकर खनाल छन्। नाम सिफारिस भएसँगै काठमाडौं गएका केही व्यक्ति टिकट टुंगो नलागेसम्म पार्टी सभापति देउवासहितको नेताको दैलो चाहर्नमै व्यस्त भएको नगरमा चर्चा छ। एमालेले नगर प्रमुखमा स्वतन्त्र राजनीतिक समूहबाट एमालेमा प्रवेश गरेका पशुपति दयाल मिश्र, नगर अध्यक्ष दत्तप्रसाद आचार्यको नाम जिल्ला हुँदै केन्द्रमा पठाएको छ। नगरबाट जिल्ला हुँदै प्रदेशमा मिश्रको नाम मात्र सिफारिस गरेको प्रचारित गरे पनि एमाले लुम्बिनी प्रदेश कमिटी सचिव लक्ष्मण आचार्यले जिल्लाको सिफारिसमा दुई जनाको नाम भएकाले सोही नाम केन्द्रमा पठाएको बताए। नगरमा माओवादी केन्द्रबाट ३ जना (आदेश अग्रवाल, नवीन शर्मा र नन्दलाल वैश्य), जनता समाजवादी पार्टीबाट कमरुद्दिन राई, नेकपा एकीकृत समाजवादीबाट समसुद्धिन सिद्धिकी, राप्रपाबाट सफिक बेहना र गौरव चन्द आकांक्षी बनेका छन्। जाजरकोटमा गठबन्धन भए जित सुनिश्चित हुने भन्दै सत्ताधारी दलका आकांक्षीहरूले दौडधुप तीव्र बनाएका छन्। गठबन्धनबाट एमालेका आकांक्षीहरू हच्किएका छन्। कांग्रेसबाट भेरी नगरपालिका२ मा बहालवाला वडाध्यक्ष कालीबहादुर वलीसहित ५ जना, माओवादी केन्द्रबाट सूर्यप्रकाश सेनसहित ७ जना, एमालेबाट धनबहादुर पुनसहित ६ जना, समाजवादी, राप्रपा गरी २५ जना आकांक्षी छन्। नगरका अन्य वडा र अरू पालिकामा वडाध्यक्ष ७७ वडामा सबै पार्टीका गरी झन्डै दुई हजार आकांक्षी छन्। आकांक्षीको मुख्य काम नै जिल्ला स्तरका नेता कहाँ धाउने भएको छ। जिल्ला र प्रदेश स्तरका नेता फकाउन प्रदेश राजधानी सुर्खेत र संघीय राजधानी काठमाडौंसम्म पुग्न थालेका छन्। एक नगरपालिकासहित सात गाउँपालिका रहेको पाँचथरमा केही वडामा दलहरूले वडाध्यक्षको टुंगो लगाए पनि गाउँपालिका अध्यक्ष, उपाध्यक्ष, नगरपालिकाको नगर प्रमुख र उपमेयरको टुंगो लगाएका छैनन्। आकांक्षीहरू धेरै भएपछि दलहरूलाई उम्मेदवार टुंगो लगाउन सकस परेको छ। कांग्रेस पाँचथरका उपसभापति बृजहाङ आङ्देम्बेले अनुभव सुनाए, उम्मेदवारको टुंगो नलागेसम्म टिकटका लागि दौडधुप भइरहन्छ। मोरङमा कांग्रेसको विराटनगर महानगर समितिले विराटनगरको मेयर र उपमेयरका उम्मेदवारको नाम शनिबार पार्टी केन्द्रीय समिति समक्ष सिफारिस गरेको छ। पार्टीको विराटनगर समिति सभापति दिपक चापागाईंका अनुसार सम्भावित उम्मेदवारको नामावली केन्द्रीय कार्यालयका सचिव प्रेम केसीलाई बुझाइएको हो। मेयरका लागि कांग्रेस केन्द्रीय सदस्य अमृत अर्याल, डाडिला संग्रौला, विराटनगरका हालका मेयर भीम पराजुली, कांग्रेस मोरङका जिल्ला उपाध्यक्ष नागेश कोइराला, महानगर सभापति दिपक चापागाईं, प्रदेश समिति सदस्य एवं पूर्वप्रशासकीय अधिकृत गोपाल रेग्मी र हालकी उपमेयर इन्दिरा कार्कीको नाम सिफारिसमा परेको छ। त्यस्तै उपमेयरमा निरज कोइराला, झुमा गौतम, प्रमिला गच्छदार, प्रमिला थापा, पुनम सिंह, जस्मिन मण्डल, पंकज बर्मा, दुर्गा कोइराला, डा सीता घिमिरे, गीता सिलवाल, सूची चौधरी र राजु मास्केको नाम सिफारिस गरिएको छ। स्रोतका अनुसार महानगर समितिले मेयर र उपमेयरका उम्मेदवारको नाम सिफारिस गरेसँगै टिकटका लागि उनीहरूबीच दौडधुप सुरु भएको छ। कृष्ण सारु मगर (मकवानपुर), शिवराज भट्ट (कैलाली), मनिका झा (जनकपुरधाम), शंकरप्रसाद खनाल (नेपालगन्ज), किशोर बुढाथोकी (विराटनगर) सलमान खान (भैरहवा), गीता कुँवर (अछाम), भीमकुमार बाँस्कोटा (फिदिम), राजेन्द्र कार्की (जाजरकोट), राजन गाउँले (सिन्धुली), रोजन तामाङ (काभ्रे) र सन्तोष ढुङ्गेल (रामेछाप)"
बझाङमा एमालेबाट मेयरका लागि जयपृथ्वीबाट ३ र बुंगल नगरपालिकाबाट ४ जनाको नाम सिफारिस,"बझाङ : नेकपा एमालेले बझाङको जयपृथ्वी नगरपालिकाको मेयरका लागि तीनजनाको नाम सिफारिस गरेको छ। एमाले नगर कमिटीले वर्तमान उपप्रमुख जुना जाग्री, जयपृथ्वी नगरपालिका ७ का वडाअध्यक्ष हरिचन्द्र जोशी, २०७४ सालमा मेयरका दावेदार तथा आकांक्षी, हाल नेकपा एमाले जिल्ला कमिटी सहसहसचिव सुरतबहादुर सिंहको नाम प्रदेश कार्यसमितिमा सिफारिस भएको हो । उपप्रमुखमा गंगा राना महर, जमुना चन्द सिंह, सुनिता खड्का धामी, सरिता भण्डारी, सविता खड्का विष्ट, डबल खड्का आकांक्षी देखिएका छन् । शनिबारदेखि ६ जनालाई राखेर मिलाउने प्रयास भइरहेको एमालेका नेताले बताएका छन् । 'अहिलेसम्म जयपृथ्वी नगरपालिकामा गठबन्धन दलको बैठकसमेत बसेको छैन, नगरसभापति हिरेन्द्र छत्यालले भने, 'वडास्तरमा पनि उम्मेदवार तय गर्ने कार्य जारी छ ।' २०७४ सालको चुनावमा एमालेले यो पालिकामा ८० मत बढी ल्याएर प्रमुख जितेको थियो । त्यतिबेला ११ वडा रहेको जयपृथ्वीमा एमालेले एक्लैले ५ वडा जितेको थियो । गठबन्धन हुँदा यहाँ नेकपा एकीकृत समाजवादी र माओवादी केन्द्रले ३३ वडा मागेको छ भने कांग्रेसले आफूले २०७४ सालमा जितेका साविककै वडासहित थप २ वडा आफूले पाउनुपर्ने माग गरेको छ । यस्तै, बुङगल नगरपालिकामा धनदेवी कुँवर, आरविक्रम ओखेडा, लोकेश सिंह र मंगल नाथ मेयरका लागि सिफारिस भएका छन् । उपप्रमुखमा बेलमती कुँवर र मनीता धामी सिफारिस भएका छन् । नगरपालिकामा रहेका ११ वडा मध्ये ४ वडामा सर्वसम्मतले वडाध्यक्ष चयन भएका छन् । वडा नं ५ मा वडाध्यक्ष प्रयागराज धामी दोहोरिने भएका छन् । यस्तै वडा नं ७ मा केशवराज जोशी, ८ मा वीरबहादुर बोहरा, र ११ मा नगरकमिटी अध्यक्ष मोहन कुमार बोहरा सर्वसम्मतले चयन भएका छन् ।"
"निर्वाचन आयोगमा चुनावी चटारो, यसरी गरिँदैछ तयारी","काठमाडौं : स्थानीय तह निर्वाचन२०७९ को मिति आउन अब २६ दिन बाँकी छ। निर्वाचन आयोग निर्वाचनका कर्मचारी निर्वाचन समाग्री प्याकिङ गर्न व्यस्त छ। जतिजति निर्वाचनको मिति नजिँकिदै छ, प्रमुख निर्वाचन आयुक्त दिनेशकुमार थपलियादेखि कार्यालय सहयोगीहरुको व्यस्तता त्यति नै बढेको छ। निर्वाचन आचारसंहिता कार्यान्वयनदेखि कर्मचारीलाई तालिम दिन प्रमुख आयुक्तदेखि कर्मचारीहरु चटारो छ। बिहान ७ बजेदेखि राति १० बजेसम्म आयोगका कर्मचारीहरु खटिन्छन्। आयोगको ध्यान बैशाख ३० मा तोकिएको निर्वाचन सफल पार्नतिर छ। स्वच्छ, निष्पक्ष र मर्यादित निर्वाचन गराउने सबै खाले प्रयास गरिरहेका छन्। मसिनो, सघन र द्रूतगतिमा हामी निर्वाचनका लागि सबै कामहरु गरिरहेका छौं, आयोगका सहप्रवक्ता सूर्य आर्याले भने, निर्वाचन समाग्री प्याकिङ गरेर जिल्लामा पठाउन थालेका छौं। निर्वाचन समाग्री व्यवस्थानदेखि प्याकिङ गर्न आयोगका १२० जना र काजसरुवा आएका ६० गरी १८० जना कर्मचारी खटिएका छन्। ४५ जिल्लाको मतपत्र छापियो १ करोड ९५ लाख मतपत्रमध्ये आधा मतपत्र छपाइ भइसकेको निर्वाचन आयोगले जनाएको छ। ४५ जिल्लाको मतपत्र छपाइ सकिएको छ । बैशाख दोस्रो सातादेखि जिल्लामा मतपत्र दुवानी हुने सहप्रवक्ता आर्यालले बताए। हुमला, जुमला, मुगु जस्ता विकट जिल्लामा हेलिकोप्टरबाट मतपत्र र निर्वाचन समाग्री पठाउन व्यवस्था मिलाइएको छ। निर्वाचनमा प्रयोग हुने मतपत्रदेखि स्वस्तिक छापसम्मका ५८ प्रकारका समाग्री दिनहुँ आइरहको छ, उनले भने, 'निर्वाचन समाग्री खरिदमा झण्डै ८० करोड बढी खर्च भएको छ। मतपत्र छपाईमा मात्रै ३० कारोड बढी खर्च भएको उनी सुनाउँछन्। ३५ लाख मतदाता परिचयपत्र छापिँदै आयोगले ३५ लाख मतदातालाई नयाँ मतदाता परिचयपत्र वितरण गर्न तयारी गरेको छ। परिचयपत्र धामधम छपाइ भइरहेको छ। नयाँ मतदाता तथा मतदाता परिचयपत्र हराएका लागि यो परिचयपत्र वितरण गर्छौं, उनले भने, 'आर्थिक वर्ष २०६६०७८ देखि आयोगले फोटोसहितको मतदाता नामावली लागू गरेको थियो। मतदाताको पहिचान गर्न यो व्यवस्था लागू गरिएको थियो। बैशाख ३० मा हुने निर्वाचनमा ७९ दल सहभागी छन्। सबै दललाई आयोगले चुनवा चिह्न प्रदान गरिसकेको छ। कार्यकर्ताहरुलाई मिलाएर उनीहरु उम्मेदवारको टुंगो लगाउन प्रयासमा छन्। खटाइए निर्वाचन अधिकृत आयोगले चैत २९ गतेदेखि लागू हुनेगरी ७५३ स्थानीय तहमा खटिने मुख्यनिर्वाचन अधिकृत र निर्वाचन अधिकृतलाई नियुक्त प्रदान गरिएको सकेको छ। वैशाख ८ गतेदेखि सबै स्थानीय तहमा निर्वाचन अधिकृतको कार्यालय स्थाना गर्न बजेट र खर्चको अख्यिारी दिएको छ। ८ स्थानमा २७ समूहमा निर्वाचन व्यवस्थान सम्बन्धी तालिम दिएर उहाँहरुलाई फिल्डमा खटन गराइसकेका छौं,' सहायक प्रवक्ता अर्यालले भने, उहाँहरुले निर्वाचन व्यवस्थानका विषयमा जिल्लास्तरमा मतदान अधिकृत र सहायक मतदान अधिकृतलाई तालिम दिनुहुन्छ। देशैभरि १० हजार ७५६ मतदान स्थलमा तोकिएको छ । त्यहाँ २१ हजार ९९५ मतदान केन्द्रको व्यवस्था गरिएको छ । निर्वाचन व्यवस्थानमा झण्डै २ लाख कर्मचारी खटिने सहप्रवक्ता अर्याल बताउँछन् । डिजिटल रिपोटिङको व्यवस्था निर्वाचन सम्बन्धी डिजिटल रिपोटिङ्गका लागि विराटनगर, पोखरा र नेपालगजंगमा ८४ जना कम्प्युटर अधिकृतलाई तालिम आयोग तालिक दिइरहेको छ। उनीहरुले उम्मेदवारी दर्तादेखि निर्वाचन परिणमसम्मका रेकर्ड अनलाइन पोर्टलमा अपलोड गरेर आयोगमा रिपोटिङ्ग गर्ने छन्, सहप्रवक्ता आर्यालले भने। २०७० सालदेखि निर्वाचनको सबै गतिविधी अनलाईनमा लगिएको थियो। यसअघि निर्वाचन व्यवस्थानाका लागि जिल्लाका सबै लेखापाल तथा जिन्सी शाखाका कर्मचारीलाई तालिम दिएको थियो।"
रवीन्द्र मिश्रका उम्मेदवारविरुद्ध पाण्डे समूहले बागी उठाउने,"काठमाडौं : विवेकशील साझा पार्टीको मिलन पाण्डे समूहले मेयर पदमा संस्थापन उम्मेदवारविरुद्ध बागी उठाउने भएको छ । पार्टीका संयोजक मिश्रले काठमाडौं महनगरपालिकामा समीक्षा बास्कोटालाई मेयर र कीर्ति तुलाधरलाई उपमेयरको उम्मेदवार बनाएका छन् । यो निर्णय एकलौटी भएको भन्दै पाण्डे समूहले आइतबार विज्ञप्तिमार्फत् बागी उठाउने घोषणा गरेको हो । विवेकशील साझा पार्टीले स्थानीय तहमा उम्मेदवारीको सवालमा अहिले उम्मेदवार घोषणा गरिएका उम्मेदवारबारे आधिकारिकरूपमा जानकारी नभएको स्पष्ट पारेको छ । विवेकशील साझा पार्टीका प्रवक्ता हरीशप्रसाद भट्टले रवीन्द्र मिश्रले गोजीबाट उठाएको उम्मेदवारलाई समर्थन नगर्ने स्पष्ट पारेका हुन् । राजनैतिक, नैतिक र कानुनी रुपमा पार्टीको आधिकारिकताबारे छलफल भइरहँदा पार्टीको स्थापनाको मर्म र 'प्रोग्रेसिभ डेमोक्रेसी' लाई आत्मसाथ गर्ने विवेकशील साझा ( मूलबाटो ) पार्टीले स्थानीय तहका आफ्नो उम्मेदवार छिट्टै घोषणा गर्ने जानकारी गराएको छ । भट्टले भने, 'सहभागितामूलक लोकतन्त्र भनेर पर्चा बाँड्दै आएको पार्टीमा अध्यक्षले आफ्नै गुटको केन्द्रीय समितिमा समेत छलफल नगरी खल्तिबाट उम्मेदवारको नाम झिकेर भइरहेका गतिविधिप्रति हाम्रो सहमति छैन।' विवेकशील साझा पार्टीको तर्फबाट रविन्द्र मीश्रको उपस्थितिमा काठमाडौं महानगरको मेयर र उपमेयरका उम्मेदवारले प्रतिज्ञापत्र सार्वजनिक गरेका थिए ।"
"पल शाह प्रकरणमा नाबालिकाले फेरिन् बयान, अब के हुन्छ मुद्दा ?","तनहुँ : नायक पल शाह प्रकरणमा नयाँ ट्वीस्ट आएको छ। जबर्जस्ती करणीको अभियोग लगाएकी नाबालिकाले जिल्ला अदालतमा बयान फेरेकी छन्। आइतबार दिउँसो २ बजे जिल्ला अदालत तनहुँमा बकपत्र दिने क्रममा उनले जाहेरीमा उल्लेखित विवरणहरू सत्य नभएको बताएको जिल्ला अदालत तनहुँका श्रेस्तेदार मिनबहादुर कुँवरले जानकारी दिए। यसअघि जाहेरीमा जुन कुराहरु भएको भनिएको थियो । त्यो कुरा केही नभएको भनिएको छ। जिष्ट कुरा नै यही हो, उनले भने। कुँवरका अनुसार आज नाबालिकाको मात्रै बकपत्र लिइएको छ। 'आज २ बजेतिर ढिला गरी सुरु भयो, आज उनकै बकपत्र मात्र लिइएको हो। अरुको बकपत्र भोलि हुन्छ, उनले भने । जिल्ला सरकारी वकिल कार्यालय प्रमुख रामचन्द्र शर्माले बकपत्रमा पीडित पक्षले हस्ताक्षर गरेको बताए। अलि अलि बयान फरक परे पनि जाहेरी व्यहोराहरु अनुसन्धान मुचुल्का, उसको स्वास्थ्य परीक्षण, सामाजिक सञ्जालमा भएका वार्ताहरु, अडियो भिडियोबाट फैसला हुन्छ। यथेस्ट प्रमाण छन्। खासै फरक पर्दैन, शर्माले दाबी गरे। विहेको प्रलोभनमा शाहले पटकपटक जबर्जस्ती करणी गरेको भन्दै पीडित नाबालिका र उनको परिवारले तनहुँ र नवलपुर प्रहरीमा जाहेरी दिएको थियो। प्रहरीले पक्राउ पूर्जी जारी गरेपछि शाहले फागुन १५ गते जिल्ला प्रहरी कार्यालय तनहुँमा आत्मसमर्पण गरेका थिए। यो मुद्दा टेक्निकल ग्राउण्ड के हो भने बाबुले जाहेरी दिएको छ। किशोरीले जाहेरी दिने, बयान फेर्नेसँग सरोकार छैन। किनभने यो अण्डर ऐज (उमेर नपुगेको) छ। यदि संरक्षक (बाबु) राखेर बकपत्र गरेको छ भने मुद्दामा पल शाहलाई धेरै फाइदा हुन्छ शाहमाथि तनहुँ र गैँडाकोटमा अनुसन्धान गरी दुबै जिल्लाका अदालतमा मुद्दा चलाइएको थियो। जिल्ला अदालत तनहुँले चैत १० गते पुर्पक्षका लागि थुनामा पठाउने आदेश गरेको थियो। त्यस्तै नवलपुरले चैत २३ गते पुर्पक्षका लागि थुनामा पठाउने आदेश गरेको थियो। शाहले भने अनुसन्धानका क्रममा दुबै जिल्लामा आफूमाथि लगाइएका सबै आरोप अस्वीकार गरेका थिए। उनले विहे गर्न नमानेपछि आफूलाई बलात्कारको आरोप लगाएर फसाइएको बयान दिएका थिए। यसअघि जिल्ला अदालत तनहुँ र नवलपरासीले शाहलाई पुर्पक्षका लागि थुनामा पठाउने आदेश दिएको थियो। शाहले उक्त आदेश बदर गरी थुनामुक्त गर्न माग गर्दै चैत १५ गते उच्च अदालत पोखरामा निवेदन दिएका थिए। बयान फेर्दा मुद्दा के हुन्छ? सरकारी वकिलले खासै फरक नपर्ने जिकिर गरेपछि स्वतन्त्र कानुन व्यवसायीहरु भने नाबालिगको हकमा संरक्षकको बयानले महत्व राख्ने बताउँछन्। यो मुद्दा टेक्निकल ग्राउण्ड के हो भने बाबुले जाहेरी दिएको छ। किशोरीले जाहेरी दिने, बयान फेर्नेसँग सरोकार छैन। किनभने यो अण्डर ऐज (उमेर नपुगेको) छ। यदि संरक्षक (बाबु) राखेर बकपत्र गरेको छ भने मुद्दामा पल शाहलाई धेरै फाइदा हुन्छ, मुद्दाबारे जानकार एक अधिवक्ताले भने, बाबुले नै बयान फेरेको हो भने मुद्दा धेरै कमजोर हुन्छ। अर्का अधिवक्ताले यो घटना वर्षदिन अगाडिको भएकाले अरु प्रमाणले खासै अर्थ नराख्ने जिकिर गर्छन्। अरु त्यस्तो छैन। किनभने यो एक वर्षअघिको घटना हो। न टेस्ट हुन्छ, न केही हुन्छ। भनाइका आधारमा मात्रै हो। भनाइ नै चेञ्ज गरेपछि महत्व नै रहेन। किटानी जाहेरी नै महत्वपूर्ण हो। त्यसबाट नै पछि हटेपछि अब केही बाँकी रहेन, उनले भने। अर्का एक अधिवक्ताले यस्ता घटना दोहोरिँदा नेपालीको अनुसन्धान प्रणालीमै प्रश्न उठाएको बताए। पुलिसले जे भन्यो मैले त्यहीअनुसार बयान दिए भनिराखेको छ भने पुलिसमा जबर्जस्ती गराइँदो रहेछ। मान्छेलाई बाध्य पारिँदोरहेछ भन्ने सन्देश जान्छ। यो घटना एउटा प्रतिनिधि पात्र मात्रै हो। यसले नेपालको होल इन्भेस्टिगेसन सिस्टममै प्रश्न उठाएको छ। योभन्दा अघिको अछामको फैसलालाई पनि यसमा उदाहरणका रुपमा लिन सकिन्छ, उनले भने।"
देवीदेवता चोख्याएर माफी माग्दै द्यो स्वगं पूजा (सगुन जात्रा) सम्पन्न,"काठमाडौं : बिस्केट जात्राको आठौँ दिन आज प्राचीन कालदेखि भक्तपुरमा चल्दै आएको द्यो स्वगं पूजा अर्थात सगुन जात्रा सम्पन्न भएको छ। बिस्केट जात्रा अवधिभर कुनै भूलचुक भएमा माफ गर भन्दै आज बिहानैदेखि भक्तपुरका बासिन्दाले धिमे बाजा, बाँसुरी बाजा बजाउँदै नगरका देवीदेवताका शक्तिपीठ पुगेर पूजा एवं दर्शन गरी सगुन चढाएर जात्रा मनाएका छन्। जात्राका क्रममा स्थानीय महिला तथा पुरुष परम्परागत नेवारी पोशाक हाकुपटासी र दौरा सुरुवालमा सजिएर सांस्कृतिक मार्गबाट लामबद्ध भएर टोलटोलबाट जात्रामा सहभागी भएका थिए। देवीदेवतालाई सगुन पूजा गर्न टोल टोलमा आआफ्ना द्यो छें (देवता घर) बाट देवतालाई निकाली चोक तथा डबलीमा राखिएको थियो। जात्राका क्रममा सहभागीले ती देवीदेवतालाई आआफ्ना गच्छेअनुसारका परिकार चढाउने परम्परा रहेको छ। बिस्केट जात्राका क्रममा विघ्न बाधा वा केही भूलचुक भए माफ पाऊँ भनी भक्तपुरभरि रहेका शक्तिशाली देवीदेवताको पूजा गर्ने प्रचलनलाई सगुन जात्राका रूपमा लिइने संस्कृतकर्मी सुमनप्रसाद श्रेष्ठले जानकारी दिए। बिस्काः जात्राका क्रममा देवीदेवतालाई रथ, खटमा राखेर जात्रा गर्दा देवीदेवता अशुद्ध हुने मान्यताअनुरूप आजको दिन सगुन पूजा गरेर चोख्याइएको उनले बताए। अष्टमातृकाअन्तर्गतका ब्रह्मायणी, माहेश्वरी, कुमारी, विष्णुवी, बाराही, इन्द्रायणी, महाकाली, महालक्ष्मी, त्रिपुरासुन्दरी, भैरव, भद्रकाली, बेताल, गणेश, मनकामना, भीमसेनलगायत नगरभित्रका ४३ देवदेवीलाई स्वगं अर्थात सगुन चढाउने प्रचलन छ। तत्कालीन भक्तपुरका राजा भूपतिन्द्र मल्लले दुई दिन चल्ने प्राचीन बिस्का जात्रालाई आठ दिन नौ रातसम्म मनाउने प्रचलन बसालेपछि द्यः स्वगं बियगु अर्थात सगुन जात्रा गर्ने चलन चलाएका हुन्। रासस"
"तीन सवारीसाधन एकसाथ ठोक्किँदा एकको मृत्यु, १६ जना घाइते","धादिङ : पृथ्वी राजमार्गअन्तर्गत धादिङको बेनीघाट रोराङ गाउँपालिका३ सलाङघाटमा आज तीनवटा सवारी आपसमा ठोक्किएर भएको दुर्घटनामा एक जनाको मृत्यु भएको छ भने १६ जना घाइते भएका छन्। पोखराबाट काठमाडौंतर्फ जाँदै गरेको बा४ख २७०४ नम्बरको माइक्रोले ओभरटेक गर्ने क्रममा विपरीत दिशाबाट आउँदै गरेको बा९च ७०३६ नम्बरको कारलाई ठक्कर दिई पुनः सोही दिशाबाट आउँदै गरेको ना६ख २०१४ नम्बरको ट्रकसँग ठोक्किँदा दुर्घटना भएको इलाका प्रहरी कार्यालय गजुरीका प्रहरी नायब उपरीक्षक भावेश रिमालले बताए। दुर्घटनामा तनहुँको दमौलीस्थित रत्नहरि अस्पतालमा कार्यरत २६ वर्षीया मुना गुरुङको मृत्यु भएको छ। दुर्घटनामा घाइते भएकी उनको नर्भिक अस्पताल काठमाडौंमा उपचारका क्रममा मत्यु भएको हो। दुर्घटनामा तनहुँको दमौली घाँसेकुवा बस्ने ३४ वर्षीय बुद्धिसागर थापा, चितवनको माडी नगरपालिका ९ बस्ने ३५ वर्षीयकुमार सिंह भुजेल, माइक्रोका सहचालक व्यास नगरपालिका ४ बस्ने २८ वर्षीय नवीन ढकाल, व्यास नगरपालिका३ बस्ने ३८ वर्षीय सिमा शाही ठकुरी, माइक्रोका चालक व्यास ११ बस्ने ४२ वर्षीय डम्बरबहादुर विक, लगायतको मलेखु सामुदायिक अस्पताल र गजुरी प्राथमिक स्वास्थ्य केन्द्रमा उपचार भइरहेको छ। दुर्घटनामा पछि राजमार्ग एक घण्टा अवरुद्ध भएकोमा सवारीसाधन पाखा लगाएपछि पुनःसञ्चालन भएको हो। घाइतेमध्ये तीनको अवस्था गम्भीर रहेको छ।"
२० हजार घुससहित एकजना पक्राउ,काठमाडौं : अख्तियार दुरुपयोग अनुसन्धानले एक जना सरकारी कर्मचारीलाई नियन्त्रणमा लिएको छ। मालपोत कार्यालय टोखाको मुद्दा फाँटमा कार्यरत खरिदार विनोद तिवारीलाई जग्गा नामसारी दर्ता गरी जग्गा धनी प्रमाण पूर्जा बनाउने काममा सहजीकरण गरिदिने भन्दै सेवाग्राहीसँग २० हजार रुपैयाँ घुससहित पक्राउ गरेको अख्तियार दुरुपयोग अनुसन्धान आयोगको कार्यालयले जनाएको छ।
राष्ट्रपतिबाट चलचित्र पुरस्कार प्रदान,"काठमाडौं : राष्ट्रपति विद्यादेवी भण्डारीले विभिन्न कलाकार र स्रष्टाहरूलाई आज राष्ट्रिय चलचित्र पुरस्कार, विशेष चलचित्र तथा दीर्घ साधना सम्मान प्रदान गरेका छन्। राष्ट्रपति भण्डारीले चलचित्र विकास बोर्डले आज राष्ट्रपति भवन शीतल निवासमा आयोजना गरेको समारोहमा ती पुरस्कार र सम्मान वितरण गरेका हुन्। सो अवसरमा राष्ट्रपति भण्डारीले चलचित्र क्षेत्रका माध्यमबाट राष्ट्रको योगदान दिने व्यक्तिहरूलाई सम्मान गर्नु सबैको दायित्व भएको बताउँदै यस क्षेत्रको विकास र समृद्धिका लागि बोर्डबाट भएका कामको प्रशंसा गरे। विसं २०७६२०७७ को दीर्घ साधना सम्मानबाट क्रमशः अभिनेत्री भुवन थापा र सङ्गीतकार शम्भुजित बाँस्कोटा सम्मानित भए। उनीहरूलाई नगद तीन लाख ५१ हजार रुपैयाँ प्रदान गरिएको थियो। परस्कृततर्फ उत्कृष्ट छायाङ्कन विधामा छ माया छपक्कै बाट हरि हुमागाईं, कबड्डी कबड्डी कबड्डी बाट सम्पादन विधामा निमेष श्रेष्ठ र सुरेन्द्र पौडेलले अवार्ड पाएका थिए। आदिवासी जनजातितर्फ भोजबहादुर गुरुङ निर्देशित पचे गोरे लाई पुरस्कृत गरियो। प्रोत्साहन पुरस्कार जुरीतर्फ जीवन काँडा कि फूलबाट अवस्था शर्मा र नवप्रवेशीतर्फ रातो टीका निधारमा अभिनेता अङ्कित शर्मालाई प्राप्त भएको थियो। विसं २०७६ मा विशेष चलचित्र पुरस्कार आमा, गुरुङ भाषाको मि न्होर्बै ट र नालापानीले तथा २०७७ सालको विशेष फिल्म सरिता बनेको बोर्डका अध्यक्ष दयाराम दाहालले जनाए। रासस"
कार्टुनिष्टको निसानामा भ्रष्टाचार प्रवृत्ति,"काठमाडौं : मेरो सम्पत्ति जम्माजम्मी ५१० किलो सुन, ८१० रोपनीमा घर, बैंकमा ५०६० करोड हुनेवाला छ। मन्त्रीको सम्पत्ति सार्वजनिकीकरण समारोहमा एक मन्त्रीले सम्पत्ति विवरण सुनाउँदै भने। एउटा कार्टुनभित्रको दृश्यचित्रले औँल्याएको काल्पनिक मन्त्रीको काल्पनिक भाषण साँच्चै वास्तविकताको नजिक देखिन्छ। उक्त दृश्यलाई कार्टुनिष्ट राजेश केसीले उतारेका हुन्। उनका ती चित्रले हजार शब्दले बोल्न नसकेको कुरा स्पष्ट पारेका छन्। कार्टुन सरकारका मन्त्रीहरूको व्यवहारबारे दर्शक पाठकको मन उद्धेलित गराउने खालको छ। अर्का चर्चित कार्टुनिष्ट वात्सायानले पनि भ्रष्टाचारप्रति दरिलो झापड हान्ने गरी कार्टुन बनाएका छन्। समसामयिक विकृति विसङ्गतिलाई जीवन्त बनाउने उनले यसपटक दुई महिलाको सम्बादलाई जोडेर भ्रष्टाचारविरुद्धको अभियानमा कार्टुनमार्फत् ऐक्यबद्धता जनाए। आकर्षक महल देखेर एक महिलाले सोधिन्, 'कसरी जोड्नुभयो यति धेरै सम्पत्ति।' श्रीमानले अफिसाँ जनताको सेवा गरेर उपहार पाएको!', अर्की महिलाबाट सहज जवाफ आउँछ। छोटो सम्वाद छ, तर यसले समाजलाई ठूलो सन्देश प्रवाह गर्न सफल भएको छ। यी दुई कार्टुन समाजका विकृतिको प्रतिबिम्ब हुन्। केही कर्मचारीले र मन्त्रीले छोटो समयमा अस्वाभाविक सम्पत्ति जोडेको भनेर बेलाबेलामा समाचारहरू सार्वजनिक हुने गरेका पाइन्छ। बिना स्रोत र बिना श्रम रातारात धनी बन्ने प्रवृत्तिविरुद्धको तीखो प्रहार वात्सायान र राजेश केसीका कार्टुनले मात्रै गरेको छैन। आजदेखि काठमाडौंको नेपाल कला परिषद्मा प्रदर्शन गरिएका अन्य ४८ कार्टुन पनि भ्रष्टाचार, विकृति, विसङ्गतिविरुद्ध उभिएका देखिए। कलाकारले भ्रष्टाचारविरुद्धको अभियानस्वरुप निसाना शीर्षकमा सुरु गरेको कार्टुन प्रदर्शनीमा कार्टुनिष्ट विश्व थापाले खुलमखुला घुस मागेको सन्दर्भदेखि वासु क्षितिजले अनुदानको रकम कसरी दुरुपयोग भइरहेको र कुर्सीको लडाइँलाई कस्तो छ भन्ने कुरा कार्टुनमार्फत् छर्लङ्ग पारेका छन्। कार्टुनिष्ट सुदर्शन सिग्देलले विद्यालय खाजा कार्यक्रमलाई प्रहार गर्दै कार्टुन बनाएका छन्। विद्यार्थीका लागि आएको विद्यालय खाजा कार्यक्रमले विद्यार्थी दुब्लाइरहेको तर अन्य व्यक्तिहरू मोटाइरहेको उनको चित्र यथार्थ चित्रण गर्न सफल देखियो। सिग्देल भन्छन्, 'खाजा कार्यक्रममा जे भइरहेको छ, त्यही दृश्य उतार्ने प्रयास गरेको छु।' अर्का कार्टुनिष्ट देवेन्द्र थुम्केली एक जना विद्यार्थीलाई बिम्ब बनाएर विद्यार्थीमाथि थोपरिएको भारलाई चित्रण गर्न सफल भएका छन्। ट्युशन फी, अतिरिक्त फी, विलम्ब फी, मासिक र परीक्षा फी तिर्दा तिर्दा विद्यार्थी आजित भएको कुरा उनले देखाएका छन्। जबकि शिक्षा र स्वास्थ्य राज्यको दायित्वभित्र पर्ने कुरा हो। तर यहाँ विद्यार्थीमाथि कसरी आर्थिक प्रहार छ भन्ने कुरा उक्त कार्टुनले स्पष्ट पार्छ। प्रदर्शनीमा कलाकारले कार्टुनमार्फत् राजनीतिक दल, सरकारी गतिविधि, न्यायालय, विकास निर्माण, शिक्षा, स्वास्थ्य, रोजगारीको क्षेत्रमा भएका विकृतिलाई कार्टुनमार्फत् पर्दाफास गर्ने प्रयास गरेका छन्। 'हरेक कार्टुन लिड स्टोरी हो, कार्टुनले दिने सन्देश अझै तीखो हुनु जरुरी छ,' नेपाल पत्रकार महासङ्घका पूर्वअध्यक्ष शिव गाउँले भन्छन्, 'सांसद, जनप्रतिनिधिका निकायका कार्टुन बनाउनुपर्ने अवस्था किन आइरहेको छ, हेर्नु जरुरी छ।' विकृतिविसङ्गतिविरुद्ध रङ, रेखा र शब्दमार्फत् उनीहरूले भ्रष्टाचारविरुद्ध लाग्न समुदायलाई नै आह्वान गरे। चित्रकार देवेन्द्र थुम्केली कार्टुनिष्ट जहिले पनि प्रतिपक्ष हुने र विकृति र विसङ्गति उत्खनन गर्नु उनीहरूको दायित्व भएकाले एउटा प्रयास गरिएको बताउँछन्। कार्टुनिष्ट क्लब अफ नेपालका अध्यक्ष वासु क्षितिज भन्छन्, 'पत्रिकाको पानामा कार्टुन बनाइरहेका छौं, तर विकृति विसङ्गतिको नेटवर्क यति ठूलो भइसकेको छ कि पत्रिकाका पन्नामा राखेरमात्रै सम्भव भएन, त्यसैले सातै प्रदेशमा भ्रष्टाचारविरुद्ध कार्टुन प्रदर्शन गरेर सचेतना फैलाउन पहिलो अभियान थालेका हौं।' उनले हेरेरमात्रै सीमित नगरी सामाजिक सञ्जालमार्फत् पनि कार्टुनहरू सार्वजनिक गर्न अनुरोध गरे। कार्टुन प्रदर्शनीका सभामुख अग्निप्रसाद सापकोटाले उद्घाटन गरेका थिए। उनले कार्टुन भनेको कलम होइन, मुटुले बनाउने कुरा भएको बताए। जसमा साँच्चैको समाजको चित्रण सिर्जनामा हुने गरेको उनले बताए।"
"पल शाह प्रकरणमा पीडितले बयान फेर्दा खुसी भइन् पूजा शर्मा, पुरुषार्थको विजय भएको मोहनाको टिप्पणी","काठमाडौं : अधिकारकर्मी मोहना अन्सारीले पल शाह प्रकरणमा पुरुषार्थको विजयी भएको टिप्पणी गरेकी छन्। जिल्ला अदालत तनहुँमा आइतबार पीडित भनिएकी नाबालिगले बयान फेरेपछि उनले त्यसको आफू साक्षी भएको टिप्पणी गरेकी हुन्। 'पुरुषार्थको विजय कसरी हुन्छ। आज साक्षी भइयो,' पीडित नाबालिगको पक्षमा वकालतसमेत गरेकी अन्सारीले सामाजिक सञ्जालमा लेखेकी छन्। अन्सारीले दुःख मनाइरहँदा अभिनेत्री पूजा शर्माले भने खुसी व्यक्त गरेकी छन्। ब्यान फेरेको समाचारहरु आउन थालेपछि उनले भगवानलाई धन्यवाद दिएकी हुन्। 'म यस्तो गीत गाउँछु २'मा पूजा र पलले अभिनय गरेका छन्। फिल्म प्रदर्शन हुनुअघि पल शाह प्रहरी हिरासतमा पुगेपछि उनी दुखि हुँदै आएकी थिइन्। उनले सार्वजनिकरुपमै आफ्नो फिल्मलाई असर गर्नेगरी पललाई हिरासत लिएको अभिव्यक्ति दिएकी थिइन्।"
राजनीतिक दलको प्रचारमा सरकारी गाडी प्रयोगमा रोक,"बैतडी : स्थानीय तहको निर्वाचनमा राजनीतिक दलले आफ्नो चुनावी प्रचारप्रसारमा सरकारी सवारी साधन प्रयोग गर्न नपाउने भएका छन्। चुनाव लक्षित आचारसहिंता लागू भइसकेकाले कुनै पनि राजनीतिक दलका प्रतिनिधि तथा उम्मेदवारका कार्यक्रमका लागि सरकारी सवारी साधनको प्रयोगमा रोक लगाइएको जिल्ला प्रशासन कार्यालयका सूचना अधिकारी खगेन्द्र भारतीले जानकारी दिए। सरकारी साधन प्रयोग गरेको पाइएकामा यथाशीघ्र र यथास्थितिमै सवारी साधन नियन्त्रणमा लिइ आवश्यक कारवाही हुने जनाएको छ। उक्त कार्यालयले हातहतियार बुझाउन गरेको आग्रहको अटेरी भएको पाइएको छ। यही वैशाख ३० गते हुने स्थानीय तहको निर्वाचनलाई लिएर गत चैत मसान्तसम्म इजाजत प्राप्त हातहतियार बुझाउन अनुरोध गरिएको थियो। उक्त अवधिमा एक जनाले पनि हतियार नबुझाएको सूचना अधिकारी भारतीले बताए। जिल्लामा बारबोर, एकनाले र दुईनाले बन्दुकसहित करिब एक हजार इजाजतप्राप्त हातहतियार रहेकामा तीमध्ये २५१ हातहतियार द्वन्द्वकालमै प्रशासनमा जम्मा गरिएका थिए। निर्वाचन विश्वसनीय, सुरक्षित र भयरहित वातावरण बनाउन सबै प्रकारका हतियार बुझाउन भनिएको उनको भनाइ थियो। हातहतियार बुझाउन अटेरी गरेका छन् सूचना अधिकारी भारतीले भने, हातहतियार नबुझाउनेलाई के गर्ने भन्नेबारे गृह मन्त्रालयको आदेश पर्खिराखेका छौँ, सोहीअनुसार कारवाही प्रक्रिया अगाडि बढाउँछौँ। तोकिएको समयमा हातहतियार नबुझाएकाले खानतलासी गरेर कारबाही गरिने जनाइएको छ। हातहतियार जम्मा नहुँदा यसले निर्वाचनको शान्तिसुरक्षामा असर पार्ने आशङ्का गरिएको छ। सूचना जारी गरेर बुझाउन आग्रह गरेकामा नबुझाउनेलाई कानुनबमोजिम कारबाही हुने प्रहरी नायब उपरीक्षक रमेश पालले बताए। उनले भने, हातहतियार बुझाउन आग्रह गरिसेकका छौँ, नबुझाउनेले कानुनी सजाय भोग्नुपर्छ। रासस"
हाँडीगाउँमा गहना खोज्ने जात्रा (फोटो फिचर),"काठमाडौं : हाँडीगाउँमा गहना खोज्ने जात्रा सम्पन्न भएको छ। टुँडाल देवीको खटलाई हाँडीगाउँस्थित गहना पोखरीभित्र तीनपटक परिक्रमा गराएपछि पोखरीमा देवीको गहना खोज्ने गरिन्छ। त्यस क्रममा पोखरीबाहिर टुँडाल देवीकी बैनीको खटलाई पनि परिक्रमा गराइन्छ। चैत्रशुक्ल पूर्णिमाका दिन टुँडालदेवीको परम्परागत जात्रा चलाइन्छ। भाटभटेनीको मूर्ति टुँडालदेवी मन्दिरमा ल्याउने चलन छ। प्रख्यात कथनअनुसार छोरी भाटभटेनीले आमा टुँडालदेवीलाई भेट्न जाँदा गोप्य सम्बन्ध रहेका पोडेसँग घुम्न हिँडेकी देखिछन्। यसबाट रिसाएकी भाटभटेनीले राति नै फर्किएको भन्ने आख्यान पाइन्छ, जुनबेला हराएको गहना नै प्रत्येक वर्षखोज्ने गरिएको भनाइ छ। सरोज बैजुको फोटो फिचर हेर्नुस्:"
इन्द्रावतीमा युवतीको शव फेला,"सिन्धुपाल्चोक : इन्द्रावती गाउँपालिका११ स्थित इन्द्रावती नदीमा एक युवतीको शव फेला परेको छ। करिब २५३० वर्षको जस्तो देखिने ती युवतीको शव आज फेला परेको हो। दाहिने हातमा ट्याटु खोपेकी गहुँगोरो वर्णको ती युवतीको उचाइ ५ फिट ४ इञ्च रहेको प्रहरीले जनाएको छ। उनको शव कालो पाइन्ट र सेतोमा बुट्टा भएको सर्ट लगाएको अवस्थामा फेला परेको हो। शव फेला परेपछि प्रारम्भिक अनुसन्धान सम्पन्न गरी शवपरीक्षणका लागि काठमाडौं मेडिकल कलेज, दुवाकोट भक्तपुर पठाइएको जिल्ला प्रहरी कार्यालय, सिन्धुपाल्चोकका प्रहरी प्रमुख एवं प्रहरी उपरीक्षक रामेश्वरप्रसाद यादवले बताए।"
सर्लाहीमा छुट्टाछुट्टै दुर्घटनामा दुईको मृत्यु,"मलंगवा : सर्लाहीमा छुट्टाछुट्टै दुर्घटनामा परी दुई जनाको मृत्यु भएको छ। मलंगवामा भारतीय बसको ठक्करबाट एक साइकलयात्री र साइकलको ठक्करबाट एक वृद्धको मृत्यु भएको छ। मलंगवा नगरपालिका१२ चमेलिमाई मन्दिर नजिकै आज भारतीय बसको ठक्करबाट साइकलयात्री कविलासी नगरपालिका९, का ५८ वर्षीय शंकर रायको मृत्यु भएको प्रहरीले जनाएको छ। हरिवनमा तीर्थयात्रीलाई छाडेर सदरमुकाम मलंगवातर्फ फर्कँदै गरेको बीआर०६टीएफ १०७४ नम्बरको मिनी बसले साइकल यात्री रायलाई ठक्कर दिँदा गम्भीर घाइते भएका थिए। घाइते भएका रायलाई उपचारका लागि तत्कालै प्रादेशिक अस्पताल मलंगवामा पुर्याउँदा चिकित्सकले मृत घोषणा गरेको सर्लाहीका प्रहरी प्रवक्ता प्रहरी नायब उपरीक्षक माधवप्रसाद बुढाथोकीले जानकारी दिए। दुर्घटनापछि बसका चालक फरार भएका छन् भने बस प्रहरीको नियन्त्रणमा रहेको छ। त्यस्तै साइकलको ठक्करबाट एक वृद्धको मृत्यु भएको छ। मलंगवा नगरपालिका१० जिविसचोक निवासी राममोहन पण्डितको छोरा १४ वर्षीय जितकुमार पण्डितले चलाएको साइकलको ठक्करबाट कविलासी नगरपालिका५ निवासी ६८ वर्षीय अच्छेलालराय यादवको मृत्यु भएको प्रहरीले जनाएको छ। मलंगवा१० स्थित बाटो क्रस गर्ने क्रममा पैदलयात्री रायलाई पण्डितले चलाएको साइकलले ठक्कर दिएको थियो। ठक्करबाट गम्भीर घाइते अच्छेलाललाई तत्काल उपचारका लागि ओम अस्पताल मलंगवा लगिएको र उपचारको क्रममा उनको मृत्यु भएको जिल्ला प्रहरी कार्यालय सर्लाहीले जनाएको छ। ठक्कर दिने साइकल र साइकल चालक पण्डितलाई प्रहरीले नियन्त्रणमा लिएको छ।"
"सबैका गुरु मण्डल सर, तीस वर्षदेखि एउटै श्रेणीमा","जाजरकोट : जाजरकोटमा मण्डल सर भन्ने वित्तिकै जो कोहीले पनि असल र इमान्दार शिक्षकको रुपमा चिन्ने गर्छन् उनलाई । गणित, विज्ञान र ऐच्छिक गणितमा अब्बल दक्षता राख्ने मण्डल सर आदर्श शिक्षकको रुपमा स्थापित छन् । सप्तरी जिल्ला तिरहुत गाउँपालिका ५ निवासी सत्यनारायण मण्डल त्रिभुवन मावि खलंगाका गणितविज्ञान शिक्षक हुन् । २०४८ साल भदौ २ गते अस्थायी नियुक्ति लिएर शिक्षण थालेका मण्डल अहिलेसम्म निरन्तर सेवामा छन् । २०५२ सालको शिक्षक सेवा आयोगको परीक्षाबाट २०६० साल मंसिर ७ गते स्थायी नियुक्ति लिएका मावि तृतीय श्रेणीका उनी अहिलेसम्म पनि सोही श्रेणीमा कार्यरत छन् । धेरैलाई शिक्षा दिए । धेरैको गणित र विज्ञान पढ्ने आधार बनाइदिए । डाक्टर, इन्जिनियर, प्रशासकलगायतका उच्च पदमा पुग्ने आधार बनाइदिए तर आफू भने मैनबत्तीजस्तै जलिरहे । जुन पद र श्रेणीमा उनले सुरु नियुक्ति लिएका थिए ३० वर्षअघि अहिले पनि उही पद र श्रेणीमै काम गर्न बाध्य छन् । २०५२ सालको शिक्षक सेवा आयोगको परीक्षाबाट २०६० साल मंसिर ७ गते स्थायी नियुक्ति लिएका मावि तृतीय श्रेणीका उनी अहिलेसम्म पनि सोही श्रेणीमा कार्यरत छन् । काममा जुन उत्साह र जोस थियो त्यो विस्तारै निराशामा परिणत हुन थालेको उनले बताए। उर्जाशिल समय सबै जाजरकोटमै बित्यो अब यहीबाट रिटायर्ड हुने हो ,उनले भने, ' मेरो पेशाबाट सन्तुष्ट छु । धेरै विद्यार्थी र अभिभावकबाट गहिरो माया र श्रद्धा पाएको छु तर बढुवामा भने म निकै अन्यायमा परेँ ।' उनले भारतको विहारस्थित जगदिश नन्दन कालेज मधुवनीबाट प्रथम श्रेणीमा बीएस्सी उर्त्तिण गरेका हुन् । पूर्वी तराईमा जन्मेर,त्यही शिक्षा दिक्षा लिएर हुर्केको मधेसी समुदायको मान्छे अति विकट दुर्गम जाजरकोटमा पहिलो पटक आउँदा छुट्टै संसारमा पुगेको अनुभूति भएको बताउँछन्। सुर्खेतको बोटेचौरबाट पैदल हिँडेर जाजरकोट पुग्नु पथ्र्यो । करिब दुई दिन पैदल हिँडेर जाजरकोट खलंगा पुग्थे । त्यतिबेला धेरै दुःख थियो,' उनले भने, 'मैले ९ र १० कक्षामा अनिवार्य विज्ञान र ऐच्छिक गणित निरन्तर रुपमा अध्यापन गराइरहेको छु । त्यसका साथै केही वर्ष ११ र १२ कक्षा र क्याम्पसमा मेजर गणित, अर्थशास्त्र , विज्ञान शिक्षणलगायतका विषयको अध्यापन गराएँ । माध्यामिक र आधारभूत तहका विज्ञान र गणित विषयका दर्जनौं तालिम र प्रशिक्षक प्रशिक्षण तालिमहरु लिए । धेरै शिक्षकहरुलाई प्रशिक्षण पनि गराएँ ।' वषौंदेखि नपढाएर तत्कालिन जिल्ला शिक्षा कार्यालय वरिपरि घुम्ने स्रोत व्यक्ति बढुवा हुने तर वर्षौंदेखि फिल्डमा खटिने शिक्षक उपेक्षित भएपछि उनले तत्कालिन क्षेत्रीय शिक्षा निर्देशनालयमा उजुरी समेत दिए । यद्यपी, बढुवामा भने उनलाई ठूलै झड्का लाग्यो । जबकी उनी भन्दा नौ जना जुनियर शिक्षक द्वितीय श्रेणीमा बढुवा भए तर उनी तृतीयबाट माथि उक्लन सकेनन् । २०६६ सालमा कार्यसम्पादन मुल्याकंनबाट हुने बढुवामा जम्मै स्रोत व्यक्तिहरु बढुवा भए । वषौंदेखि नपढाएर तत्कालिन जिल्ला शिक्षा कार्यालय वरिपरि घुम्ने स्रोत व्यक्ति बढुवा हुने तर वर्षौंदेखि फिल्डमा खटिने शिक्षक उपेक्षित भएपछि उनले तत्कालिन क्षेत्रीय शिक्षा निर्देशनालयमा उजुरी समेत दिए । उजुरीमाथि छानविन नहुँदै आफूले पेश गरेको कासमु फायल नै गायब भएको उनको गुनासो छ । 'फायल गायब मात्र गरिएन जिल्ला शिक्षा कार्यालयको दर्ता रजिष्टर नै नक्कली बनाएर कासमु फारम नै नभरेको देखाइयो । जबकि मैले प्रत्येक वर्ष प्रधानाध्यापकसँग प्रमाणित गराएर कासमु पेश गरेको थिए । यो कुराले मलाई साह्रै तनाब दियो,' उनले भने, 'अस्थायीसहित सेवा गर्न थालेको ३० वर्ष पुगिसक्यो । स्थायी भएकै १८ वर्ष भइसक्यो । मैले बढुवामा अवसर पाउन सकिनँ । जाजरकोटबाट धेरै सिक्ने र सिकाउने अवसर पाएँ । तर मेरो वृत्ति विकास हुन सकेन यही कुराले मात्र पिरोल्ने गर्छ ।' 'बढुवामा बदमासी भयो । निश्पक्षता भएन । चौथो तहमा नाम निकालेका मैले पढाएका विद्यार्थी अहिले सातौं तहमा पुगिसके । छैठौं तहमा प्रवेश गरेको मान्छे १० औं तहमा पुगिसक्छ । म भने वर्षौं घोटिएर पनि उही पदमा काम गर्न बाध्य छु । शिक्षा क्षेत्रमा दक्ष जनशक्ति भित्र्याउने हो भने शिक्षकहरुलाई पनि अन्य सेवा र क्षेत्र सरह वृत्ति विकासको अवसर दिनुपर्छ,'उनले भने।"
आफ्नै गाउँजान भारतको अनुमति पर्खिदैं नेपाली,"दार्चुला : सदरमुकाम खलङ्गामा गर्मी बढेसँगै व्यासी सौका समुदाय कुञ्चा सर्ने तयारीमा जुटेका छन्। छ महिना सदरमुकाम खलङ्गा र छ महिना व्यासको छाङ्गरु र तिङ्करमा बसोबास गर्ने व्यासी यही वैशाख दोस्रो साता कुञ्चा सर्ने तयारीमा छन्। कुञ्चा व्यासी सौका समुदायको भाषा हो। यसलाई नेपालीमा बसाइँसराइ सर्नु भनिन्छ। व्यास गाउँपालिका१ को छाङ्गरु र तिङ्करका स्थानीय हरेक वर्ष वैशाख दोस्रो साता खलङ्गाबाट बसाइँ सर्ने गर्छन्। अहिले उनीहरुले गाउँ जानका लागि अहिले बहुयात्रा अनुमतिपत्र बनाइरहेका छन्। अनुमति बनाउन जिल्ला समन्वय समिति, सीमा प्रशासन कार्यालयको सिफारिसमा भारतीय एसडिएम कार्यालयले अनुमति जारी गर्छ। यस पटक छाङ्गरु र तिङ्करका स्थानीय वैशाख १३, १४ र १५ गते बसाइँ सर्ने तयारी गरिएको व्यास१ का वडाध्यक्ष अशोकसिंह बोहराले बताए। भारतीय प्रशासनको समन्वयमा कुञ्चा सर्ने मिति तय गरिएको छ। भारतले अहिले धारचुला हुँदै कालापानीसम्मको सडकखण्ड स्तरोन्नतिको काम सँगै अघि बढाएका कारण पशुचौपायालाई समस्या हुन नदिन मिति तय गरिएको बोहराले बताए। अहिले छाङ्गरु र तिङ्करका अधिकांशले अनुमतिपत्रको सिफारिस लिएका छन्। जिल्ला समन्वय समितिका अनुसार ७५० जनाले अनुमतिका लागि सिफारिस लिएका छन्। शुक्रबारसम्म सीमा प्रशासन कार्यालयले साढे ५०० बढी अनुमतिको सिफारिस पठाएको नायब सुब्बा मानबहादुर खडायतले बताए। गाउँमा गएर खेतीपाती लगाउनुपर्ने समय भएका कारण बसाइँ सर्ने तयारीमा व्यासी जुटेका छन्। गाउँमा गएर उनीहरुले आलु, फापर, कोदो, जौ, मूला तरकारीलगायत बाली लगाउनुपर्ने हुन्छ, स्थानीय वीरेन्द्र तिङ्करीले भने, खेतीपाती लगाएर स्थानीय फेरि यार्सागुम्बा सङ्कलनमा जाने गर्छन्, हाम्रा पशुचौपाया चिसोमा बस्ने गर्छन्, अहिले यता गर्मी बढेको छ। चिसोमै बस्ने चौरी झुपा, घोडा, खच्चड, गाई तथा भेडाबाख्रा व्यासीले आफूसँगै गाउँ लिने गर्छन्। छाङ्गरु र तिङ्करका १६० परिवार हरेक वर्ष कुञ्चा सर्ने गरेका छन्। सदरमुकाम खलङ्गाबाट पाँच दिन लगाएर मात्रै व्यासको छाङ्गरु तिङ्कर पशुचौपायासहित पुगिन्छ। विगतदेखि नै यहाँका नागरिकले भारतीय भूमिको प्रयोग गर्दै बसाइँ सर्नुपर्ने बाध्यता छ। भारतीय अनुमतिले मात्रै गाउँ पुगिन्छ आफ्नै गाउँ जान भारतीय अनुमति र भारतीय भूमि प्रयोग गर्नुपर्छ, भारतले अनुमति र बाटो नदिने हो भने गाउँ पुग्नै सकिँदैन, गाउँ जानसमेत परनिर्भर हामी कसरी राज्यको अनूभूति गरौँ, व्यास१ तिङ्करका अगुवा महिला यशोदा तिङ्करीले भने। देशको सबैभन्दा चर्चा पाइरहने ठाउँ, राजनीतिकरुपमा झनै मुद्दा बनिरहने व्यास१ का छाङ्गरु र तिङ्कर गाउँ पुग्न नेपालतिर बाटो छैन। मान्छे पैदल हिँड्नसमेत बाटो नभएपछि यहाँका दुई गाउँका नागरिक भारतीय बाटोमा निर्भर छन्। यहाँका दुई गाउँका नागरिक छ महिना छाङ्गरु र तिङ्कर तथा छ महिना सदरमुकाम खलङ्गा बसोबास गर्छन्। जाडो छल्न सदरमुकाम खलङ्गा झरेका व्यासी सौका समुदाय वैशाख दोस्रो साता गर्मी छल्न गाउँ उक्लिन्छन्। गाउँ जान भारतीय अनुमति लिनुपर्छ। भारत पिथौरागढको धारचुला तहशिल एसडिएम कार्यालयबाट अनुमति नपाइने हो भने गाउँ पुग्न सकिँदैन, तिङ्करी भन्छन्। जिल्ला समन्वय समिति, सीमा प्रशासन कार्यालयको सिफारिसपछि भारतीय एसडिएम कार्यालयले व्यासको छाङ्गरु तिङ्कर जान अनुमति जारी गर्छ। त्यहीँ अनुमतिका आधारमा पशुचौपाया र मानिसको आवतजावत हुन्छ। उनेले बताए, पहिले त दुःख पाएकै थियौँ, सङ्घीयता आयो, सिंहदरबार गाउँ पुग्दासम्म पनि गाउँ जाने घोरेटो बाटो नबन्दा सबैभन्दा पीडादायी अवस्थामा बसेका छौँ। पञ्चायतकालमा बरु नेपालतिरै घोरेटो बाटो थियो। भारतीय नागरिकसमेत नेपालकै बाटो प्रयोग गर्थे। अहिले भारतले चार पाँच घण्टामै कालापानीसम्म गाडीमा पुग्ने कालोपत्र सडक बनाएको छ। भारतले अहिले दुई लेन सडक विस्तार गरिरहेको छ, टेलिकम दार्चुलाका कृष्णबहादुर गुरुङ भन्छन्, हाम्रोतिर भएको गोरेटो बाटोसमेत निसाना हराएको छ। गोरेटो बाटो मर्मत प्रभावकारी नहुँदा साँघुरो र जोखिमपूर्ण बाटो केही ठाउँमा छ। जुन बाटो भएर गाउँ जान पाँच दिनको समय लाग्छ। छाङ्गरुका युवा योगेश बोहरा भन्छन्, हेर्दाहेर्दै जनप्रतिनिधि आएको पाँच वर्ष बितिसक्यो, छाङ्गरू र तिङ्कर जाने बाटो छैन, अझै भारत भएर जानुपर्ने अवस्था छ। निर्वाचनका समयमा जहिल्यै कालापानीको एजेण्डा दलको मुख्य एजेण्डा हुन्छ। गाउँ पुग्नसमेत भारतीय अनुमति लिनुपर्ने बाध्यताले यहाँका नागरिकले अझै राज्यको अनुभूति नभएको बोहरा सुनाउछन्। एकातिर भारतसँग सीमा जोडिएको गाउँ हो छाङ्गरु भने चीनसँग नजिकै रहेको अर्को गाउँ तिङ्कर हो। यसबाहेक नेपालले नक्सामा समेटेका भारतीय अतिक्रमित नाबी, गुञ्जी र कुटीसम्म पुग्ने झन बाटो हुने अवस्था नै छैन। व्यास१ का वडाध्यक्ष बोहरा नेपालतर्फ गोरेटोबाटो निर्माण तथा मर्मतका लागि वर्षेनी बजेट आए पनि सदुपयोग नभएको बताउछन्। दुम्लिङदेखि माथि सधैँ मर्मत हुने तर एकैवर्षमा त्यो भत्किएर जाने गरेका कारण गोरेटो बाटो सुधार हुन सकेको छैन। छ महिनापछि गाउँको ढोका खुल्ने उत्तरी क्षेत्रको एउटा गाउँ यतिबेला सुनसान छ। व्यास१ तिङ्कर गाउँमा अहिले कोही बस्दैनन्। जौ फापर, उवा, आलुलगायतका अन्न उत्पादन हुने हिमालको काखमा रहेको यो गाउँ सुनसान भएको छ महिना हुँदैछ। यहाँका स्थानीय गत कात्तिकमा हिमपात भएपछि सदरमुकाम खलङ्गा झरेका थिए। खलङ्गा झरेका तिङ्करी छ महिनापछि गाउँ जाने तयारीमा छन्। वैशाख दोस्रोपछि मात्रै हाम्रा गाउँका ढोका खुल्छन्, स्थानीय वीरेन्द्र तिङ्करीले भने, छ महिना ढोकामा पूरै ताला लगाएर आएका छौँ, छाङ्गरुमा गत वर्षदेखि सशस्त्र प्रहरी र नेपाल प्रहरी बाह्रै महिना बसोबास गर्छन्, तिङ्करमा भने न सुरक्षाकर्मी न त स्थानीय नै छन्, छाङ्गरुबाटै तिङ्कर जान चारदेखि पाँच घण्टा समय लाग्छ, तिङ्करमा राज्यकै उपस्थित छ महिना मात्रै हो। तिङ्करको छायालेकमा रहेको नेपाल प्रहरी अहिले छाङ्गरु झरेको छ। सशस्त्र प्रहरी तिङ्करमा बसेको छैन। बोर्डर आउट पोष्ट भवन निर्माण भए पनि सशस्त्र प्रहरी सरेको छैन। तिङ्करबाट नेपालचीन सीमा स्तम्भ नम्बर १ पुग्न पाँचदेखि छ घण्टा समय लाग्छ। यो क्षेत्रमा अत्यधिक हिउँ जम्ने भएका कारण चोरी हुने डर पनि हुँदैन, स्थानीय दानसिंह तिङ्करीले भने, अन्य ठाउँबाट जान बाटो छैन, हिमपात हुने सबै ढोकामा चाबी लगाएर आउने गर्छौं। रासस"
इन्जिनमा समस्या आएपछि समिट एयरको जहाज आकस्मिक अवतरण,काठमाडौं : सोलुखुम्बुको लुक्ला उडेको समिट एयरको जहाज बीच बाटोबाटै फर्किएर त्रिभुवन अन्तरार्ष्ट्रिय विमानस्थलमा आपतकालिन अवतरण गरिएको छ। त्रिअवि नागरिक उड्डयन कार्यालयका अनुसार समिट एयरको जहाजको एउटा इन्जिनमा समस्या आएपछि आपलकालिन अवतरण गरिएको हो। जहाजको बायाँ इन्जिनमा समस्या आएको थियो । सो जहाज आइतबार बिहान ११ :५० बजे एउटा इन्जिनको सहायताले अवतरण गराइएको हो। नागरिक उड्डयन कार्यालयका प्रवक्ता टेकनाथ सिटौलाले इन्जिनमा समस्या आएपछि एउटा मात्र इन्जिनको भरमा अवतरण गराइएको बताए। सो जहाजमा चालक दलका सदस्यसहित १९ जना यात्रु सवार थिए। घटनाबारे थप अनुसन्धान भइरहेको त्रिअवि नागरिक उड्डयन कार्यालयले जनाएको छ।
कक्षा ११ को परीक्षा जेठको तेस्रो साताबाट सञ्चालन गर्न निर्देशन,"काठमाडौंः राष्ट्रिय परीक्षा बोर्ड परीक्षा नियन्त्रण कार्यालयले कक्षा ११ को परीक्षा जेठको तेस्रो साताबाट गर्न निर्देशन दिएको छ । बोर्डले आइतबार सार्वजनिक सूचना जारी गर्दै जेठ १६ गतेदेखि सञ्चालन हुने कक्षा १२ को परीक्षासँग नजुध्ने गरी कक्षा ११ को परीक्षा सञ्चालन गर्नेगराउन व्यवस्था गर्न सबै विद्यालयलाई निर्देशन दिएको हो । शैक्षिक वर्ष २०७८ सालमा रजिष्ट्रेसन भइ कक्षा ११ मा अध्ययनरत विद्यार्थीको अनलाइन रजिष्ट्रेसनसम्बन्धी विवरण रुजु गर्ने कार्य भइरहेको बोर्डले जनाएको छ । 'राष्ट्रिय परीक्षा बोर्डमा २०७८ सालमा रजिष्ट्रेसन भई देशका विभिन्न विद्यालयमा कक्षा ११ मा अध्ययनरत विद्यार्थीहरूको अनलाइन रजिष्ट्रेसनसम्बन्धी विवरण रुजु गर्ने कार्य भइरहेको तथा उक्त कार्य सम्पन्न भएपछि कक्षा ११ को परीक्षा सञ्चालन, व्यवस्थापन, मूल्याङकन, नतिजा प्रकाशन र प्रमाणीकरण सम्बन्धी कार्यविधि, २०७७ को परिच्छेद ७ को दफा ९ को ४ (१) 'क' अनुसार विद्यार्थीको रजिष्ट्रेसन नम्बरसहित निजले कक्षा ११ को परीक्षामा प्रयोग गर्ने सिम्बोल नम्बर बोर्डका प्रदेश परीक्षा व्यवस्थापनशाखा कार्यालयमार्फत सम्बन्धित विद्यालयमा उपलब्ध गराइने व्यहोरा सम्पूर्ण विद्यालयलाई जानकारी गराइन्छ ।' शैक्षिक वर्ष २०७८ को कक्षा ११ को परीक्षा २०७९ जेठ १६ गतेबाट सञ्चालन हुने कक्षा १२ को वार्षिक परीक्षासँग नजध्ने गरी २०७९ सालको जेठ महिनाको तेस्रो हप्तादेखि सञ्चालन गर्ने गराउने व्यवस्था गर्न सबै विद्यालयलाई जानकारी गराएको छ।"
चितुवाको छाला र खप्परसहित बुढानिलकण्ठबाट चार जना पक्राउ,"काठमाडौं : बुढानिलकण्ठ८ गल्फुटारस्थित पूर्वपश्चिम गेष्ट हाउसबाट प्रहरीले चितुवाको छाला र खप्पर बरामद गरेको छ। गैरकानुनीरुपमा बेचविखन गर्न ल्याइएको उक्त सामानसहित प्रहरीले ४ जनालाई प्रक्राउ गरेको छ। महानगरीय प्रहरी परिसर काठमाडौंका प्रवक्ता दिनेशराज मैनालीका अनुसार उक्त गेष्ट हाउसमा दुर्लभ वन्यजन्तुको छाला अवैध ओसारपसार भइरहेको सूचना प्रहरीले पाएको थियो। प्रहरी प्रभाग बुढानीलकण्ठबाट खटिएको टोलीले चेकजाँचका क्रममा ती साम्रागी बरामद गरेको हो। उनीहरु बसेको कोठा खानतलासी गर्दा खरानी र कलेजी रंगको झोलाभित्र दुई वटा चितुवाको छाला फेला परेको हो। त्यस्तै रुमालमा बेरेको अवस्थामा चितुवाको टाउको जस्तो देखिने खप्पर पनि बरामद भएको प्रहरीले जनाएको छ। प्रहरीले गुल्मी चन्द्रकोटे वर्ष ३५ का बिष्णु सुनार, ओखलढुङ्गा खिजिघोम्बा घर भई हालः जिल्ला भक्तपुर बस्ने वर्ष २९ का फुरी शेर्पा, धादिङ गजुरी घर भई हालः जिल्ला भक्तपुर चाङ्गुनारायण वर्ष २४ का विनोद श्रेष्ठ र सिन्धुली कमलामाई नगरपालिका४ हिरापानी घर भई हालः ललितपुर पाटन बस्ने वर्ष ३० का विकास पुर्कुटीलाई पक्राउ गरेको छ। उनीहरुलाई थप अनुसन्धानका लागि डिभिजन वन कार्यालय हात्तीसारमा पठाइएको प्रवक्ता मैनालीले बताए।"
देशकै दोस्रो ठूलो बुद्ध मूर्ति हेटौंडामा अनावरण,"हेटौडा : हेटौडा उपमहानगरपालिका १८ स्थित गुम्बाडाँडामा देशकै दोस्रो ठूलो ढुङ्गाको बुद्धको मूर्ति अनावरण गरिएको छ । देशकै ठूलो ढुंगाको बुद्ध मूर्ति मुक्तिनाथमा रहेको छ । एक करोड ४४ लाख रुपैयाँ खर्चेर २५ फीट अग्लो बुद्ध मूर्ति तथा बोधी चैत्य (स्तुपा) निर्माण गरिएको हो । काठमाडौं ६ बौद्ध निवासी समाजसेवी दुर्गामान शाक्य, सुभाषराज शाक्य, सूर्यबज्र लामा, सान्तराम शाक्य, किरणरत्न शाक्य, राजेश्वरी श्रेष्ठ, हेटौंडाका समाजसेवी कमलचन्द्र सुमनलगायतको सक्रियतामा बुद्ध मूर्ति निर्माण गरिएको हो । बौद्ध धर्मगुरु लोमसाङ नाङ्गेलले एक समारोहका बीच मूर्ति अनावरण गरे । उक्त मूर्ति निर्माणमा सरकारी रकम लगानी भएको छैन । 'सामाजिक र धार्मिक व्यक्तिहरुबाट सहयोग उठाएर मूर्ति बनाइएको हो,' मूर्ति निर्माण अभियानमा सक्रिय कमलचन्द्र सुमनले भने, 'तीन वर्ष लगाएर मूर्ति निर्माण गरिएको हो ।' उनका अनुसार यो बागमती प्रदेशको सबैभन्दा अग्लो ढुंगाको बुद्ध मूर्ति हो । धार्मिक महत्वको मूर्ति अनावरण हुँदा वडा नम्बर १८ गुम्बाडाँडामा धार्मिक पर्यटन बढ्ने वडा अध्यक्ष अनिल बानियाँले बताए ।"
"सहमतिपछि अवरुद्ध वीपी राजमार्ग खुल्यो, बालकको शव आफन्तले बुझे","सिन्धुली : आइतबार बिहानैदेखि अवरुद्ध बनेपासिन्धुलीबर्दिबास (वीपी) राजमार्ग सञ्चालनमा आएको छ । ठेकेदार, मृतक बालकका आफन्त र प्रहरी प्रशासनबीच सहमति भएपछि राजमार्ग सूचारु भएको हो । दुई दिनपछि आफन्तले बालकको शव बुझेर पोष्टमार्टमका लागि सिन्धुली अस्पताल ल्याइएको छ। कमलामाई नगरपालिका ४ र ६ जोड्ने ग्वाङ खोलामा पक्की पुल निर्माणका लागि खनिएको खाल्डोमा जमेको पानीमा डुब्दा फिक्कल गाउँपालिका १ का प्रकाश भुजेलका १२ वर्षीय छोरा सिरास भुजेलको मृत्यु भएको थियो ।सोहि घटनालाई लिएर पीडित पक्षले ठेकेदारलाई कारबाही र क्षतपूर्तिको माग गर्दै कमलामाई नगरपालिका ४ ढुङ्ग्रेवासमा राजमार्ग अवरुद्ध गरेका थिए । तर, पीडित र ठेकेदारबीच सहमतिपछि राजमार्ग सञ्चालनमा आएको जिल्ला प्रहरी कार्यालय सिन्धुलीका प्रहरी प्रवक्ता मनोज लामाले जानकारी दिए । प्रहरी प्रवक्ता लामाले सहमतिमा क्षतिपूर्तिको रकम खुलाउन नमाने पनि ठेकेदार रमेश कुवरले मृतक बालकका आफन्तलाई २० लाख रुपैयाँ क्षतिपूर्ति दिने सहमति भएको बताइएको छ । यस्तै निर्माण स्थलमा घेराबेरा गर्ने, हेरालु राख्ने र सुरक्षाका उपाय अपनाउने समेत सहमति गरिएको छ । सदरमुकामस्थित जनता आवासीय मावि रातमाटामा कक्षा ४ मा अध्ययनरत बालक शनिबार साथीहरुसँग खोलामा पौडी खेल्ने क्रममा डुबेका थिए । निर्माण कम्पनीले खोलामा झण्डै १५ फिट गहिरो खाल्डो खनेको थियो। तर, मान्छे हिँड्ने, स्थानीयले नुहाउने ठाउँ नजिकैको काम गर्दा कुनै घेराबार नगरेको, कम्पनीले हेरालु नराखी सावधानी नअपनाउँदा दुर्घटना भएको स्थानीयको भनाइ छ । उक्त खाल्डोमा यसअघि बालबालिकाहरु डुबे पनि स्थानीयले उद्धार गरी बचाएको बताइएको छ ।"
वालिङ जीप दुर्घटना : नाबालकसहित ५ जनाको मृत्यु,"स्याङ्जा : स्याङ्जाको वालिङमा भएको बोलेरो जीप दुर्घटनामा ५ जनाको मृत्यु भएको छ। घाइते ६ जनालाई पोखरा पठाइएको प्रहरीले जनाएको छ। वालिङ नगरपालिका १२ बाट वालिङबजारतर्फ आउँदै गरेको ग १ ज ७३९९ नम्बरको जीप आइतबार बिहान दुर्घटना भएको थियो। घाइतेहरुलाई प्राथमिक स्वास्थ्य केन्द्र वालिङमा उपचारपछि पोखरा पठाइएको हो। दुर्घटनामापरी मृत्यु हुनेमा डाँडाखर्कका ६५ वर्षीय वीरबहादुर दाला, ४५ वर्षीय हिरा डाला, २५ वर्षीया शमिला सारु, सारुका ७ महिने छोरा र ६१ वर्षीय कुलकुमारी कनौजे रहेको प्रहरी निरीक्षक पदमबहादुर थापाले जानकारी दिए। स्याङ्जामा जीप दुर्घटना, ११ जना घाइते स्याङ्जा जीप दुर्घटना : घाइते ५ जनालाई रेफर गरियो यसैगरी, सोही स्थानका ६० वर्षीय वीरबहादुर दाला, ५५वर्षीया मायाकुमारी सारु, ३५ वर्षीय योगेन्द्र थापा, १८ वर्षीय नविना सारु, १९ वर्षीया लक्ष्मी दाला र जीप चालक ६० वर्षीय दलबहादुर थापाको थप उपचारका लागि पोखरा स्थित गण्डकी मेडिकल कलेजमा पठाइएको छ। आइतबार बिहान १० बजेतिर भएको सो दुर्घटनामा परी घटनास्थलमै ४ जनाको मृत्यु भएको र १ जनाको उपचारका क्रममा मृत्यु भएको हो। जीपमा सवार यात्रु संख्या नखुलेको र दुर्घटनाका बारे अनुसन्धान भइरहेको वडा प्रहरी कार्यालय वालिङ्का प्रमुख एवं प्रनाउ ढकेन्द्र खतिवडाले जानकारी दिए। जीप कच्ची सडकबाट झण्डै २ सय मिटर तल खसेको प्रहरीले जनाएको छ।"
भ्रष्टाचार नियन्त्रण नभए मुलुक भित्रभित्रै सिद्धिन्छ : सभामुख,"काठमाडौं : सभामुख अग्निप्रसाद सापकोटाले बढ्दो भ्रष्टाचारलाई नियन्त्रणका गर्न नसके मुलुक भित्रभित्रै सिद्धिने बताएका छन्। विश्वमा झैँ नेपालमा पनि भ्रष्टाचार गम्भीर समस्याका रुपमा रहेको उल्लेख गर्दै उहाँले यसको नियन्त्रणका लागि सामूहिक सङ्कल्पको खाँचो औँल्याए। आजदेखि काठमाडौँमा सुरु भएको निसाना शीर्षकमा भ्रष्टाचारविरुद्धको कार्टुन प्रदर्शनीको उद्घाटन गर्दै सभामुख सापकोटाले भ्रष्टाचार नियन्त्रणको कुरा मात्रै हुने तर वास्तवमा नियन्त्रण गर्न भने गाह्रो देखिएको बताए। उनले कार्टुन प्रदर्शनीले आफूलाई पनि भित्रभित्रै भ्रष्टाचारविरुद्ध लाग्न प्रेरणा मिलेको पनि बताए। सभामुख सापकोटाले आफ्नो विवेकले भ्याएसम्म भ्रष्टाचारविरुद्ध लागिरहने प्रण पनि गरेका छन्। कार्टुन भनेको कलम होइन, मुटुले बनाउने कुरा हो, जसमा समाजको चित्रण साँच्चैको सिर्जनामा हुन्छ, उनले भने, अभियानमा समर्थन जनाउँदै ऐक्यबद्धता प्रकट गर्दछु । सत्यकुरा गर्न सजिलो भए पनि त्यसलाई अङ्गाल्न गाह्रो हुने बताउँदै सभामुख सापकोटाले भ्रष्टाचारविरुद्धको अभियानमा हुने सङ्कल्पप्रति आफ्नो पूर्ण समर्थन हुने प्रतिवद्धता व्यक्त गरे। उनले काम गुणस्तरयुक्त, कानुन निर्माण गर्नु र ठीक ढङ्गले लागू भएको छ कि छैन भनेर निगरानीको नेतृत्व गर्ने हो भन्दै उनले त्यसमा आफू प्रतिबद्धताका लागि लागिरहेको र अब पनि लागिरहने बताए। सभामुख सापकोटाले भने, भ्रष्टाचार भनेको सामान्य एउटा बजेट हिनामिनको कुरा मात्रै होइन । यो राष्ट्रियतासँग जोडिएको विषय पनि हो। यो बढ्दै गयो र यस्तै गरी हामीले यसविरुद्ध खबरदारी गरेनौं भने यसले हाम्रो प्यारो मातृभूमिलाई भित्रभित्रै खाइदिन सक्छ। स्थानीय तह निर्वाचनको पूर्वसन्ध्यामा सुरु भएको चित्रकारको कार्टुन प्रदर्शनी अर्थपूर्ण रहेको र अबको २५ दिन धेरै गुणात्मक हुने उनले विश्वास व्यक्त गरे। कार्टुनिष्ट क्लब अफ नेपालको आयोजनामा आजदेखि नेपाल कला परिषद्मा तीनदिने उक्त कार्टुन प्रदर्शनी सुरु भएको हो। भ्रष्टाचारविरुद्ध सचेतना जगाउन दुई महिना भित्रमा सातै प्रदेशमा प्रदर्शनी गर्ने क्लबका अध्यक्ष वासु क्षितिजले जानकारी दिए। प्रदर्शनीमा ३६ जनाका ५० वटा कार्टुन समावेश छ। रासस"
स्याङ्जा जीप दुर्घटना : घाइते ५ जनालाई रेफर गरियो,स्याङ्जा : जीप दुर्घटनामा घाइते भएकामध्ये ५ जनालाई थप उपचारका लागि बाहिर रेफर गरिएको छ। दुर्घटनामा ११ जना घाइते भएका थिए। बाँकी घाइतेको वालिङ प्राथमिक स्वास्थ्य केन्द्रमा उपचार भइरहेको स्याङजा प्रहरीले जनाएको छ वालिङ नगरपालिका १२ डाँडाखर्कबाट वालिङतर्फ जाँदै गरेको जीप आइतबार बिहान दुर्घटनामा परेको थियो। ग १ ज ६३९९ नम्बरको जीप सडकबाट २ सय मिटर तल खसेको प्रहरीले जनाएको छ। जीपमा ११ जना सवार रहेको खुलेको छ।
आगजनी पीडितलाई सहयोग,नुवाकोट : नुवाकोटको पश्चिमी भेगमा रहेको ताजीका एक जना आगजनी पीडितलाई आर्थिक सहयोग हस्तान्तरण गरिएको छ। न्यौपाने बन्धु समाजले किस्पाङ गाउंपालिका२ ताजीका आगलागी पीडित रामजी न्यौपानेलाई आर्थिक सहयोग गरेको हो। पीडित रामजीको घरमा पुगेर समाजका अध्यक्ष मोतिराम न्यौपाने सचिब कुलप्रसाद न्यौपानेद्वारा दस हजार तीन सय रुपैयाँ आर्थिक सहयोग हस्तान्तरण गरिएको समाजले जनाएको छ। समाजको सानो सहयोगले भाइबन्धुको दुःखमा केही सानो भएपनि राहत पुगेको समाजका जिल्ला अध्यक्ष मोतीराम न्यौपानेको भनाई छ।
तनहुँमा कांग्रेस नेता जोसी समूह र नेकपा एमालेबीच चुनावी तालमेल,"दमौली : नेपाली कांग्रेसका नेता तथा पूर्वगृहमन्त्री गोविन्दराज जोशी समूह र नेकपा एमाले तनहुँबीच चुनावी तालमेल भएको छ । कांग्रेस तनहुँलाई वार्तामार्फत एक बनाएर अगाडि बढाउन नेता जोशीले ल्याएको प्रस्तावलाई वेवास्ता गरिएपछि जोशी समूहले एमालेसँग तालमेल गरेको हो । तनहुँ कांग्रेसको विवाद मिलाउन वार्ता समिति गठन गरेपनि एकलौटी ढंगले अघि बढेकोले एमालेसँग चुनावी तालमेल गरेको कांग्रेसका नेता गोविन्दराज जोशीले जानकारी दिए। तालमेल भएसँसगै आगामी स्थानीय तहको चुनावमा साझा उम्मेदार बनाउने सहमति भएको छ । जोशी निवास दमौलीमा शनिबार भएको छलफलबाट चुनावी तालमेल गर्ने निर्णय भएकाले साझा उम्मेदवारी दिने भएको हो । छलफलको क्रममा तालमेललाई प्रभावकारी बनाउन चुनावी परिचालन समिति गठन गरिएको छ । जोशी समुहबाट ४ जना र नेकपा एमाले तनहुँका ४ जना गरी ८ सदस्यीय चुनाव परिचालन समिति' गठन गरिएको छ । प्रत्येक पालिकाको प्रमुख, अध्यक्ष, उपप्रमुख, उपाध्यक्ष, वडाध्यक्ष र सदस्यहरुको साझा उम्मेदवारी दिने सहमति भएको छ । १९ वर्षदेखि सत्ता बाहिर रहेका जोशी विकासवादी नेताको रुपमा जिल्लामा परिचित छन। उनको समयमा शिक्षा, स्वास्थ्य, विद्युत्तिकरण, रोजगारी, सडक जस्ता क्षेत्रमा अभूतपूर्व विकास भएको थियो । 'एक घर एक रोजगारी अभियान सञ्चालन गरेका नेता जोशीको विकास प्रतिको काम र पार्टी प्रतिको संगठनलाई तनहुँवासीले सम्झिने गर्दछन् । नेता जोशीले कांग्रेसको तर्फबाट सङ्घीय चुनावमा उठ्ने र पार्टीले टिकट नदिएमा जनताको तर्फबाट चुनाव लड्ने घोषणा गरेका थिए। नेपाली कांग्रेस तनहुँका संस्थापक सचिवहुँदै केन्द्रमा सहमहामन्त्री समेत बनेका नेता जोशीलाई वर्तमान पार्टी नेतृत्वले अन्यायपूर्ण ढंगले साधारण सदस्यता समेत नरहने गरी गरिएको कारबाहीमा तनहुँ कांग्रेसका नेता तथा कार्यकर्ता रुष्ठ छन् । रुष्ट जोशी समूहले एमालेसँग चुनावी तालमेल गरेपछि तनहुं कांग्रेसलाई ठूलो क्षति हुने देखिएको छ । जोशी समूहबाट व्यास नगरपालिकाको प्रमुखमा उम्मेदवारका लागि सिफारिस भएका दीपकराज जोशीलाई एमालेले सघाउने भएको छ । त्यसैगरी अन्य पालिकामा पनि सहमति हुनेछ ।"
१९ लाख बढीको तस्करीको कपडा बरामद,"विराटनगर : विराटनगरबाट प्रहरीले १९ लाख रूपैयाँभन्दा बढी मूल्य पर्ने तस्करीका कपडा बरामद गरेको छ। भन्सार छली गरेर अवैध रूपमा भारतबाट ल्याइएको कपडा बरामद गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनकाअनुसार तस्करी गरेर ल्याइएको कपडा लुकाईछिपाई राखेको अवस्थामा नियन्त्रणमा लिइएको हो। विराटनगर महानगरपालिका७ बाट १५ लाख एक हजार सात सय रूपैयाँ र विराटनगर१६ बाट चार लाख नौ हजार मूल्य बराबरको कपडा बरामद भएको डीएसपी श्रेष्ठले बताए। उनकाअनुसार विराटनगर७ बाट बरामद गरिएको कपडा आवश्यक कारबाहीका लागि आइतबार राजश्व अनुसन्धान कार्यालय इटहरी र विराटनगर१६ बाट बरामद गरिएको कपडा विराटनगर भन्सार कार्यालयमा बुझाइएको छ। मोरङ प्रहरी प्रमुख एसपी शान्तिराज कोइरालाले नेपालबाट भारततिर र भारतबाट नेपालतिर हुने तस्करी नियन्त्रणका लागि प्रहरीले सक्रियता बढाएको जानकारी दिए। अवैध ओसारपसार र चोरी तस्करी नियन्त्रणका लागि प्रहरीको विशेष टोली परिचालित छ, उनले भने, नजिकिँदो स्थानीय तह निर्वाचनलाई लक्षित गरेर सबैतिर सुरक्षा सतर्कतासमेत बढाइएको छ। नेपालभारत सीमा क्षेत्रबाट हुने अवैध धन्दालाई नियन्त्रणमा लिन र त्यसमा संलग्नलाई पक्राउ गरेर कारबाहीको दायरामा ल्याउन कुनै कसर बाँकी नराखिने एसपी कोइरालाले बताए। भने, चुनावनजिक आइरहेका बेला सबै खालका अवान्छित गतिविधि नियन्त्रणमा लिन विशेष सुरक्षा योजना बनाएर लागू गरिएको छ।"
मुस्ताङमा लेक लागेर भारतीय पर्यटकको मृत्यु,जोमसो : हिमाली जिल्ला मुस्ताङमा लेक लागेर एक भारतीय पर्यटकको मृत्यु भएको छ ।भारतको देश तिलङ्गाना राष्ट्र मराहपुराम रापर्थी नगरका मुक्तिनाथ दर्शन गर्न आएका ६० वर्षीय मुठैया यामसानीको शनिबार मृत्यु भएको हो। मुस्ताङको वारागुङ मुक्तिक्षेत्र गाउँपालिका१ को मुक्तिनाथ मन्दिरको उकालो चढ्ने क्रममा बेहोस भएर ढलेपछि अस्पताल लैजाँदै गर्दा शनिबार दिउँसो मृत्यु भएको जिल्ला प्रहरी कार्यालय मुस्ताङले जनाएको छ । मुस्ताङको पवित्र धार्मिक स्थल मुक्तिनाथ दर्शन गर्नका लागि शनिबार पोखराजोमसोम हवाई मार्ग हुँदै ६० जनाको भारतीय पर्यटकको टोली जोमसोम आइपुगेको थियो । उनीहरु समिट एयरको जहाज चढेर मुक्तिनाथ दर्शनका लागि बिहान जोमसोम आइपुगेका थिए ।सो समूहमा लेक लागेर मृत्यु भएका मुठैया यामसानीको श्रीमानश्रीमती पनि थिए । हवाई मार्गबाट जोमसोम आएका भारतीय पर्यटकको सो टोली सोही दिन जोमसोमबाट बसेर चढेर मुक्तिनाथ पुगेको थियो। दिउँसो १२ बजेर ३० मिनेट जाँदा पुराङ रानीपौवा बजारको पहिलो गेटबाट माथि उकालो उक्लिदै गर्दा भारतीय पर्यटक यामसानी अचानक ढलेका थिए । त्यसपछि उनलाई जोमसोम अस्पताल पुर्याउने क्रममा बाटोमै मृत्यु भएको जिल्ला प्रहरी कार्यालय मुस्ताङका सूचना अधिकारी राजकुमार तामाङले जानकारी दिए । जिल्ला प्रहरी कार्यालयले घटनाबारे आवश्यक अनुसन्धान प्रक्रिया अघि बढाएको जनाएको छ । मुस्ताङमा बर्सेनि ६० हजार विदेशी पर्यटक आउने गरेको र तिनमा अधिकांश भारतीय पर्यटक हुन्छन्। गर्मी स्थानबाट चिसो भेगमा आइपुग्दा पर्यटकलाई अल्टिच्युड हुने सम्भावना हुन्छ । विगतका वर्षमा पनि लेक लागेर भारतीय पर्यटकको मृत्यु भएको पाइएको छ।
नौलिस्ने खोलामा ३५० मिटर लामो पुल निर्माण,"बेनी : म्याग्दीको मालिका र धवलागिरी गाउँपालिकाको सिमानास्थित नौलिस्ने खोलामा ३५० मिटर लामो झोलुङ्गे पुल निर्माण भएपछि ४५ मिनेटको बाटो पाँच मिनेटमा छोटिएको छ। संघीय सरकार अन्तरगतको ससपेन्सन ब्रिज डिभिजन कार्यालय काठमाडौंले मालिका गाउँपालिका७ बिमवाङको पाल्तुङ र धवलागिरी गाउँपालिका६ मराङको रिख जोड्ने झोलुङ्गे पुल निर्माण गरेको हो। बिमवाङका बासिन्दा माइकल जुग्जालीले पुल बनेपछि ४५ मिनेट लाग्ने बाटो पाँच मिनेटमा छोटिएको बताए। बिमवाङदेखि रिख पुग्न भिर, खोल्सा र जंगलमा करिक एक घण्टा उकालो र ओरालो पैदलयात्रा गर्नुपर्ने थियो, उनले भने पुल बनेपछि पाँच मिनेटमै पुग्न सकिने भएको छ। यो पुलबाट मालिका, धवलागिरी र रघुगंगा गाउँपालिकाका बासिन्दालाई सुविधा पुगेको छ। घुमाउरो बाटोमा जोखिम मोलेर यात्रा गर्नुपर्ने बाध्यता हटेको छ। बिम, मराङ, मल्कवाङ र कुइने मंगलेका करिब एक हजार पाँच सय घरधुरी लाभान्वित भएका छन्। सहज र सुरक्षितरुपमा यात्रा गर्न पाएको धवलागिरी६ आरवाङको प्रगति युवा क्लवका अध्यक्ष चक्र पुनले बताए। म्याग्दीको नौलिस्नेखोलामा ३५० मिटर र कास्कीको अन्नपूर्ण गाउँपालिकाको पहिरेखोलामा १२३ मिटर लामो झोलुङ्गे पुल निर्माण गर्न उमाथानीहिमशिखर जेभीले बिस २०७७ असारमा दुई करोड ५८ लाख रुपैयाँमा ठेक्का सम्झौता गरेको थियो। निर्माण कम्पनीका प्राविधिक बिष्णु बुढामगरले निर्माण सकिएको पुलको प्राबिधिक नापजाँच गरी प्रयोगका लागि खुला गरिएको बताए। उनका अनुसार यो पुलमा एक पटकमा ७५५ जना मानिस आवतजावत गर्न सक्ने क्षमता रहेको छ। पुलको उचाई करिब १५० मिटर छ। आवतजावत सहज हुनुका साथै यो पुल पर्यटकीय हिसाबले सम्भावना पनि रहेको धवलागिरी गाउँपालिका६ मराङका वडा अध्यक्ष राजाराम सुवेदीले बताए। पुलतर्ने क्रममा रिख र बिमवाङको फेदीमा रहेका झरनाहरुको अवलोकन गर्न सकिन्छ। साहासिक खेल बञ्जिजम्प सञ्चालन गर्नका लागि पनि सम्भावना छ। लामो र अग्लो पुल अवलोकन गर्न आउने पर्यटकहरुका कारण बिमवाङ र रिखमा चहलपहल तथा ब्यापार व्यवसाय बढ्ने अपेक्षा गरिएको छ। यो पुल भएर प्रसिद्ध धार्मिकस्थल मालिका धुरीमा पूजाआजा, दर्शन र अवलोकन गर्न जाने पर्यटकहरुलाईसमेत सुविधा पुग्ने मालिका गाउँपालिका७ का वडा अध्यक्ष रेशम जुग्जालीले बताए।"
जनप्रतिनिधिले उम्मेदवार बन्न राजीनामा दिनुपर्ने विषयको मुद्दा 'हेर्न नभ्याइने'मा,"काठमाडौं : स्थानीय तह निर्वाचनमा उम्मेदवार बन्न बहालवाला जनप्रतिनिधिले राजीनामा दिनुपर्ने विवादसम्बन्धी मुद्दामा सर्वोच्च अदालतमा सुनुवाई प्रभावित भएको छ। सर्वोच्च अदालत प्रशासनले समय अभावका कारण सुनुवाई हुन नसकेको जनाएको छ। सो मुद्दा आइतबार हेर्न नभ्याइनेमा परेको छ। निर्वाचन आचारसंहितामा जनप्रतिनिधिले राजीनामा दिनुपर्ने प्रावधानविरुद्ध सर्वोच्चमा मुद्दा परेको थियो। हेलम्बु गाउँपालिका अध्यक्ष निमा ग्याल्जेन शेर्पाले स्थानीय चुनावमा उम्मेदवार बन्न अगावै राजीनामा दिनुपर्ने प्रावधानले जनप्रतिनिधिको पूरा कार्यकाल काम गर्न पाउने अधिकार हनन् गर्ने भन्दै रिट परेको थियो। रिटमा प्रारम्भिक सुनुवाइ गर्दै सर्वोच्चले ८ चैतमा कार्यान्वयन नगर्न निर्वाचन आयोगका नाममा अल्पकालीन अन्तरिम आदेश जारी गरेको थियो। १३ गते दुबै पक्षलाई छलफलका लागि बोलाए पनि सुनुवाइ स्थगित भएको थियो। सर्वोच्चले वैशाख ४ गते मिति तय गरे पनि आज प्रभावित बनेको छ। न्यायाधीशद्वय प्रकाशमान सिंह राउत र नहकुल सुवेदीको इजलासमा मुद्दा पेशीमा चढेको थियो। शेर्पाको रिट विचाराधीन रहेको अवस्थामा अल्पकालीन आदेशविरुद्ध निर्वाचन आयोगले पनि अल्पकालीन आदेश खारेजीको माग गर्दै भ्याकेट निवेदन दायर गरेको थियो। निवेदनमा सुनुवाइ गर्दै न्यायाधीशद्वय तेजबहादुर केसी र कुमार रेग्मीको संयुक्त इजलासले भनेको छ, एक न्यायाधीशको इजलासले पूर्ण अन्तरिम आदेश जारी नगरी अल्पकालीन आदेश जारी गरी छलफलको मिति तोकी बोलाएको प्रक्रिया नै पूरा नहुँदै आयोगबाट खारेज गरी पाउँ भनी दायर हुन आएको निवेदन हेर्दा पहिला एक न्यायाधीशको इजलासबाट चैत ८ गते जारी भएको अन्तरिम आदेश खारेजको सम्बन्धमा दुबै पक्षको छलफलबाट प्रक्रिया पुर्याउनुपर्ने र छलफलमा आयोगको निवेदनको जिकिरसमेत सम्बोधन हुनेछ। एकै इजलासमा अल्पकालीन अन्तरिम आदेश दिएको मुद्दा र निर्वाचन आयोगको खारेज गरी जनप्रतिनिधिले राजीनामा दिनुपर्ने आचारसंहिताको प्रावधान लागू गर्न पाउनुपर्ने निवेदनमा सुनुवाइ हुनेछ।"
"स्याङ्जामा जीप दुर्घटना, ११ जना घाइते",स्याङ्जा : स्याङजाको वालिङ नगरपालिका १२ डाँडाखर्कबाट वालिङतर्फ जाँदै गरेको जीप दुर्घटना भएको छ। ग १ ज ६३९९ नम्बरको जीप दुर्घटनामा ११ जना घाइते भएको स्याङ्जा वडा प्रहरी कार्यालय वालिङका डीएसपी झकेन्द्र खतिवडाले अन्नपूर्णलाई जानकारी दिए। उनका अनुसार घाइते सबैजनाको वालिङ प्राथमिक स्वास्थ्य केन्द्रमा उपचार भइरहेको छ। जीपमा ११ जना सवार रहेको खुलेको छ। जीप सडकमा २ सय मिटर तल खसेको प्रहरीले जनाएको छ।
"बझाङ जीप दुर्घटना : चालकको इच्छाविपरीत हिँड्दा कांग्रेस सभापतिको परिवारै दुर्घटनामा पर्यो, छोरा गुमाए","बझाङ : चालक रातिको समयमा धनगढी जान मानिरहेका थिएनन्। तर नेपाली कांग्रेस बझाङ जिल्ला सभापति खडक बोहराले कान्छी बुहारीको माइती घरमा विवाह भ्याउनुपर्ने हतारोका बीच चालकलाई दबाब दिएर शनिबार राति परिवारै लिएर धनगढीका लागि हिँडे। चालकलाई राति निन्द्रा लाग्ने हुँदा जाँदिन भनेका थिए। आइतबारको विवाह भ्याउनुपर्ने हुँदा हिड्नुपरेको रहेछ। हाम्रो अनुसन्धानले यही देखायो, जिल्ला प्रहरी प्रमुख डीएसपी ज्ञानबहादुर विष्टले भने। सुर्माबाटै विवाहका लागि भनेर सभापति खडक बोहरा, उनका जेठा छोरा मृतक विनोद बोहरा (असिम), कान्छा छोरा पारस बोहरा, कान्छी बुहारी अन्जु बोहरा र चालकका परिवार सिन्कीदेवी बोहरा, रतना बोहरा, स्थानीय कलक बोहरा, जयपृथ्वी नगरपालिका वडा नम्बर११ का भोजीदेवी, जीप चालक गोकुल बोहरा धनगढीतर्फ हिँडेका थिए। सडक सहज भए पनि चालकलाई निन्द्राले समातेकाले जीप दुर्घटना भएको हुनसक्ने डीएसपी विष्टले बताए। शनिबार राति करिब १२:४० बजे सुपप्र ०१००१ च ००९५ नम्बरको जीप वित्थडचिर गाउँपालिका ४ देउलेख बजार नजिकै दुर्घटनामा परेको हो। दुर्घटनामा सभापति बोहराकी बुहारी १९ वर्षीया अन्जु बोहरा घाइते गम्भीर घाइते भएकी छन् भने पारसबहादुर बोहरा, सुर्मा गाउँपालिका वडानम्बर२ का ४० वर्षीया सिन्कीदेवी बोहरा, ५८ वर्षीया कलकबहादुर बोहरा, ४० वर्षीया रतना बोहरा, जयपृथ्वी नगरपालिका वडा नम्बर११ का १०१ वर्षीया भोजीदेवी, जीप चालक २२ वर्षीया गोकुल बोहरा सामान्य घाइते भएका प्रहरीले जनाएको छ। घाइतेहरुको देउलेख प्राथमिक स्वास्थ्य केन्द्रमा प्राथमिक उपचारपछि धनगढी रेफर गरिएको छ भने सभापति बोहरालाई जिल्ला अस्पताल सिमखेतमा राखेर उपचार भइरहेको छ।"
"ट्याङकरको ठक्करबाट दुई शिक्षक घाइते, उपचारका लागि हेलिकोप्टरबाट काठमाडौं लगियो","सिन्धुली : सिन्धुलीको कमलामाई नगरपालिका ११ फालचुरीमा ट्याङकरले ठक्कर दिँदा दुई शिक्षक गम्भीर घाइते भएका छन् । सिन्धुलीबाट भिमानतर्फ जाँदै गरेको प्रदेश २०२००२ प ४१४७ नम्बरको मोटर साइकललाई सोहि दिसातर्फ जाँदै गरेको प्रदेश २०२००१ ख ०४८९ नम्बरको ट्याङकरले ठक्कर दिँदा मोटरसाइकलमा सवार कमलामाई नगरपालिका ६ का शान्ति दाहाल र मदन काफ्ले घाइते भएका हुन् । उनीहरुको सिन्धुली अस्पतालमा उपचार हुन नसकेपछि नेपाली सेनाको हेलिकोप्टरमार्फत काठमाडौंस्थित मेडिसिटी अस्पताल पठाइएको प्रहरीले जनाएको छ । दाहाल कालिका मावी धमिले जरायोटार र काफ्ले कुण्डेश्वर मावि वेसारेवेसीका शिक्षक हुन् । मोटरसाइकललाई तीव्रगतीमा रहेको पेट्रोलियम पदार्थ बोक्ने ट्याक्टरले ठक्कर दिएको बताइएको छ । घाइतेमध्ये दाहालको अवस्था गम्भीर रहेको सिन्धुली अस्पतालका चिकित्सकले बताएका छन्। उनको हात, खुट्टा भाँचिनुका साथै ढाडमा गम्भीर चोट लागेको छ । करङ भाँचिएर फोक्सोमा समेत असर गरेको बताइएको छ । यस्तै काफ्लेको पनि हात, खुट्टामा चोट लागेको छ । प्रहरीले ट्याङकर र चालक सुशिल माझीलाई नियन्त्रणमा लिएर अनुसन्धान थालेको जिल्ला प्रहरी कार्यालयका प्रहरी प्रवक्ता मनोज लामाले जानकारी दिए ।"
वालिङ्मा कोशेली घर संचालनमा,"स्याङ्जा : वालिङ् नगरपालिकाले कोशेली घर सञ्चालनमा ल्याएको छ। स्थानीय उत्पादनको संवर्द्धन र बजारीकरण गर्ने उदेश्यले नगरपालिकाले कोसेली घर सञ्चालनमा ल्याएको जनाएको छ। नगरपालिकाको कार्यालय परिसरभित्र घर निर्माण गरिएको छ। कोशेली घरमा नगरका १४ वटै वडाका स्थानीय उत्पादनलाई प्राथमिकताका साथ राखिएको नगरप्रमुख दिलिपप्रताप खाँणले जानकारी दिए। यहाँ हातले बुनेका स्वीटरलगायत, तानमा निर्मित कपडा, सिलाइएका कपडाहरु, चुरापोते लगायतका श्रृंगारिक गरगहना, गुडियालगायत विभिन्न प्रकारका दैनिक उपयोगी तथा सजावटका सामाग्री राखिएका छन्। खाद्य तथा तरकारी र मासुजन्य उत्पादनको ब्यवस्थापन भने वालिङ प्रोडक्ट होल्डिङ बहुउद्देश्यीय सहकारी संस्थाले गर्दै आएको छ। स्थानीयले सामूहिक वा ब्यक्तिगतरुपमा स्थानीय स्रोत र साधनको प्रयोगगरी उत्पादित सामाग्री यहाँ राखेर बिक्री बितरण गर्न सक्नेछन्। पालिकाले पनि उद्यमशीलतालाई प्रवर्द्धन गर्ने आवश्यकता अनुरुपका तालिम तथा आर्थिक सहयोग गर्दे आएको जनाएको छ। अधिकांश शिसाको प्रयोगबाट बनाईएका कोसेली घरमा राखिएका ती सामाग्रीमा उत्पादन गर्ने ब्यक्तिको नाम, सम्पर्क नं र वस्तुको मुल्यसूचिसमेत उल्लेख गरिएको छ। कोशेली घरमा स्वस्तिका बैद्धिक हस्तकला उद्योगकी सञ्चालक दुर्गा न्यौपानले समन्वय गर्दे आएकी छन्। उनले भनिन्, कोशेली घर स्थापना हुदाँ आफूजस्तै धेरै हस्तकला ब्यवसायीमा नयाँ जोश, जाँगर र आशा पलाएको छ। आउदा दिनहरु हाम्रा लागि सुखद हुनेछन्। यहाँ राखिएका सामग्रीहरुको अध्ययन अवलोकन गर्ने र देखासिखी गर्नेहरुका संख्या दिनप्रतिदिन बढेको छ। अवलोकनकर्ताले मन परेका सामग्रीहरु किन्न सक्ने र उद्यमीले उत्पादित सामाग्री यहाँ राखेर बिक्री गर्न सकिने पालिकाले जनाएको छ।"
"तालिम लिनुहोस्, चाँगुनारायणले पैसाको अभाव हुन दिन्न","काठमाडौं : ८ दिनको तालिम लिनुहोस्। तालिमको सर्टिफिकेट बोकेर सिधै बैंक जानुहोस्। तीन लाख ऋण पाउनुहुन्छ। त्यो पनि बिनाब्याज, यो चाँगुनारायण नगरपालिकाले युवा उद्यमीका ल्याएको कार्यक्रमअन्तर्गतको सुविधा हो। पैसा छैन भन्दै बेरोजगार बनेका युवाका लागि नगरपालिकाको मेयर उद्यमशीलता कार्यक्रम वरदान नै बन्न पुगेको छ। हालसम्म चाँगुनारायण नगरपालिकाका १ सय ५० युवा यो कार्यक्रममा सहभागी भइसकेका छन्। नगरप्रमुख सोमप्रसाद मिश्रका अनुसार अरू युवाहरू पनि यो कार्यक्रमतर्फ आकर्षित हुने क्रम ह्वात्तै बढेको छ। त्यस्तै, नगरपालिकाको अर्को प्रमुख कार्यक्रम हो, शतप्रतिशत विद्यार्थी भर्ना अभियान। नगरपालिकाले सामुदायिक विद्यालयमा १ देखि कक्षा १२ पढ्ने छोरीहरूको नाममा बैंक खाता खोलिदिएको छ। वर्षको ४ हजारका दरले रकम जम्मा गरिदिन्छ। २० वर्ष पुगेपछि रकम झिक्न पाइन्छ। छात्राहरूलाई पछि उच्च शिक्षा हासिल गर्न आर्थिक समस्या नहोस् र २० वर्ष नपुगी विवाह नहोस् भनेर नगरपालिकाले यस्तो कार्यक्रम सञ्चालन गरिरहेको नगर प्रमुख मिश्रले बताए। सुरुको ६ महिना निकै चुनौतीपूर्ण रह्यो। किनभने ऐनकानुन कार्यविधि थिएन। पूरै अलमलको अवस्था थियो। पछि हामीले विभिन्न कार्यक्रम ल्यायौं । धेरैले रोजगार पनि पाउनुभयो। बिना बाँस्तोला नगर उपप्रमुख भक्तपुरको चाँगुनारायण नगरपालिका ऐतिहासिक एवं पुरातात्विक महत्त्वको दृष्टिकोणले पनि प्रख्यात छ। साविकको चाँगुनारायण नगरपालिका र नगरकोट नगरपालिकालाई समेटेर यसको गठन भएको हो। लिच्छवीकालीन धार्मिक, साँस्कृतिक, ऐतिहासिक एवं पर्यटकीय दृष्टिकोणले अत्यन्त महत्त्वपूर्ण र विश्व सम्पदा सूचीमा समेत सूचीकृत चाँगुनारायण मन्दिर पनि यही नगरकापालिकामा पर्छ। सँगसँगै विश्वभरका पर्यटक आकर्षित गर्ने मनोरम स्थान नगरकोट पनि यही नगरपालिकाभित्र पर्छ। चाँगुनारायण नगरपालिकामा ९ वटा वडा छन्। अधिकांश वडाकार्यालयका आफ्नै भवन बनिसकेका छन्। केही बन्ने क्रममा छन्। नगरपालिकाको भवन पनि बनिरहेको छ। नगरप्रमुख मिश्रका अनुसार प्रशासनिक भवनका लागि आवश्यक सेवासुविधा पर्याप्त नहुने भएकोले नगरपालिकाको आर्थिक वर्ष २०७४७५ कै नीति तथा कार्यक्रममा भवन निर्माणको काम तीव्र रूपमा अघि बढाएको हो। प्रमुख मिश्र भन्छन्, कोभिड विपत्ति देखापरेपछि भवन निर्माणभन्दा पनि जनताको सुरक्षामा बढी ध्यान दिन थाल्यौं। हामीले जनतालाई रोजगारमुखी कार्यक्रमतिर ध्यान केन्द्रित गयौं। अब भवन निर्माण अन्तिम चरणमा छ। नगरपालिकाको ६ तलाको ३२ कोठे आकर्षक मुख्य भवन निर्माण सम्पन्न केही मात्रै बाँकी छ । जसमा मुख्य कार्यकक्ष भवन, मिओक ब्लक, क्यान्टिन ब्लक, गार्ड हाउस, सर्पोट डिपार्टमेन्टलगायतका छन्। जुन सुविधा सम्पन्न, भूकम्प प्रतिरोधी र भवन आचारसंहिताअनुसारको मापदण्ड पूरा गरी निर्माण हुँदैछ। जसमा खुला श्रेत्र र गार्डेनकोसमेत व्यवस्था गरिएको छ। नगरपालिकाले खेलकुदको क्षेत्रमा एक वडा एक खेल पूर्वाधार, एक वडा एक स्वास्थ्य चौकी, एक वडा एक एम्बुलेन्स, सडकमा ३६ किलोमिटर पिच, ३६ किलोमिटर नै ग्राभेल ढलान, वाल निर्माण, झण्डै ७० किलोमिटर जति नयाँ ट्रयाक खोलेकोे नगरप्रमुख मिश्रले बताए। मिश्रले भने, हामी नगरपालिकामा निर्वाचित भएर आउँदा नगरपालिकाका जम्मा ४ हजार घरमा धारा थिए। १४ हजार घरधुरीमध्ये अहिले १२ हजार घरमा धारा पुगेको छ। अबको ५६ महिनामा १४ हजारमै धारा पुग्छ। कोभिडका कारण ढिला भयो। यतिबेला सबैका घरमा धारा पुगिसकेको हुन्थ्यो। नगरपालिकाले नगरकोट आसपासका वनमा ४० हजार जडीबुटी लगाएको छ। नगरपालिकाको १ हजार २८७ हेक्टरभन्दा बढी अर्थात् २०५ प्रतिशत जमिन वनजंगलले ढाकेको छ। नगरपालिकाको वडा४, ५, ६ र ७ को उत्तरी क्षेत्र अधिकांश वनजंगलले ढाकेको छ। यी वनमा ठूलो फला, दुधिलो, मुसुरो, कटुस, चिलाउने, उत्तिस, काफल, सल्ला जस्ता विभिन्न प्रकारका बोटविरूवा पाइन्छन्। नगरपालिकाले जिल्ला वन कार्यालयको सहकार्यमा विभिन्न जडीबुटी बिरूवाहरूको प्रजातिको पहिचान गर्ने, सूक्ष्म जीवाणुको संसर्ग कमी गर्ने, स्वच्छता र सरसफाई गर्नेलगायतका प्रक्रियाहरू पूरा गरी जडीबुटी खेती गरेको छ। त्यस्तै, मुहानपोखरी वा निजी क्षेत्रको पदमार्ग वरिपरि र वनक्षेत्रमा जडीबुटीका बिरूवाहरू लगाइएका छन्। चाँगुनारायण मन्दिर क्षेत्र, बागेश्वरी र नगरकोटमा विभिन्न प्रजातिका बिरूवा लगाइएको छ। सल्ला, तेजपात, टिमुर, दाँते ओखर, कागती, एभोकाडो, कागती जस्ता प्रजातिका ४० हजार विरूवाहरू वृक्षारोपण गरिएको नगरप्रमुख मिश्रले बताए। उनका अनुसार ६० हजारभन्दा बढी अम्रिसो लगाएर नगदेबालीलाई पनि नगरपालिकामा खेती गर्न प्रोत्साहन गर्ने लक्ष्य नगरपालिकाले लिएको छ। नगरभित्रका युवाहरूलाई बढीभन्दा बढी रोजगारी दिने हिसाबले पनि हामीले यो नियम लागू गरेका हौं, मिश्रले भने। आम्दानीको मुख्य स्रोत बनाउन नगरपालिकाले कालिका सामुदायिक वन, गंगादेवी सामुदायिक वन, महामञ्जुश्री वहाल सामुदायिक वनक्षेत्रलाई विशेष जोड दिएको छ। २५ बेडमाथिको नगर अस्पताल बनाएर कोभिडकै समयमा पनि जनताको ज्यान जोगायौं, नगर प्रमुख मिश्रले भने। नगरपालिकाका प्रमुख प्रशासकीय अधिकृत हरिप्रसाद चापागाईं सूचना प्रविधिको प्रयोग गरी प्रविधिमैत्री प्रशासनमार्पत नगरपालिकाले बढीभन्दा बढी जनतालाई सेवा दिएको बताए। उनले भने, भौतिक विकास सँगसँगै सामाजिक पूर्वाधारको विकासलाई पनि चाँगुनारायण नगरपालिकाले विशेष महत्त्व दिएर सम्बोधन गरेको छ। भौतिक पूर्वाधार सँगसँगै बालमैत्री स्थानीय शासन युक्त नगर स्थापना, खोपयुक्त नगर स्थापना, शतप्रतिशत बालबालिका भर्ना अभियान, पूर्ण सरसफाइयुक्त नगर निर्माण कार्यक्रम, सूचना प्रविधिमा आधारित नागरिक सेवा, उद्घमशिलता प्रबद्र्घन कार्यक्रम, अन्तर्राष्ट्रिय समुदायले संसारको उत्कृष्ट १० सहर समावेश, विभिन्न सीपमुलक तालिम सञ्चालन जस्ता कार्यक्रमले देशभरका नगरभन्दा चाँगुनारायण नगरलाई हेर्ने दृष्टिकोण नै परिवर्तन भएको बताए। योजना शाखाका अनुसार चालू आवर्षमा ४ सय ६४ ओटा योजना बनेका छन्। ३ सय ६४ योजना सम्झौता भएका छन्। १ सय योजना सम्झौता हुन बाँकी छन्। नगर उपप्रमुख बिना बाँस्तोला आफूहरू निर्वाचित भएर आउँदा भौतिक संरचना र कानुनको अभावका कारण सुरुमा अलमलमा परेको बताइन्। सुरुको ६ महिना निकै चुनौतीपूर्ण रह्यो, बाँस्तोलाले भनिन, ऐनकानुन कार्यविधि थिएन। पूरै अलमलको अवस्था थियो। नगरपालिकाभित्रका ५२ वटा इँटाभट्टा र बालुवाखानीबाट राजस्व उठाएर सुरुका दिनमा काम थालिएको उनले बताइन्। नगरपालिकामा उपमेयरसँग महिला लक्षित कार्यक्रम एकदमै प्रभावकारी देखिएको छ। ८२ जना महिलाहरूलाई ड्राइभिङ कक्षा पनि दियौं, उपप्रमुख बास्तोलाले भनिन्। धेरै दिदीबहिनीले रोजगार पनि पाउनुभयो। कोभिडको समयमा ट्रक र ट्यांकरमा औषधि बोकेर नगरभरि बाँड्दा जनताको निकै सहयोग र हौसला मिलेको उनले बताइन्। न्यायिक समितिमा भने अन्य स्थानीय तहको भन्दा उनीसँग फरक अनुभव छ। अन्यत्र महिला हिंसा र पारिवारिक हिंसालगायतका विषय मात्र न्यायिक समितिमा आउँछन् भन्ने सुन्थें, उनले भनिन्, यहाँ त जग्गा मिचेको र अंश मुद्दा एकदमै धेरै आउँछन्। महिला हिंसाका अति कम छन्। नगर उपप्रमुख बाँस्तोलाले नगरका सबै वडामा ज्येष्ठ नागरिक मिलन चौतारी स्थापना गरिएको बताइन्। मिलन चौतारीका समितिलाई नगरपालिकाले बर्र्सेनी १ लाख रुपैयाँ दिन्छ। त्यही रकमबाट ज्येष्ठ नागरिकहरू तीर्थ जाने, व्रत गर्नेलगायतका रमाइला गतिविधि गर्छन्। विकासमा निरन्तर लागिरह्यौं सोमप्रसाद मिश्र नगरप्रमुख, चाँगुनारायण नगरपालिका पाँच वर्षको कार्यकाल कस्तो रह्यो ? हाम्रो कार्यकाल निकै चुनौतीपूर्ण रह्यो । राज्यको पुनर्संरचनापछिको पहिलो वर्ष कानुन थिएनन्। प्राविधिक जनशक्तिको कमी थियो। हामी आउँदा एक जना शाखा अधिकृत पनि हुनुहुन्थेन। एक जना उपसचिव कार्यकारी मात्र हुनुहुन्थ्यो। सिस्टम सेटअप बनाउनै एक वर्ष लाग्यो। यो बिचमा के मा बढी केन्द्रित हुनुभयो ? कोभिड महामारी सुरु भएपछि हामीले सोचेको भन्दा दिशा परिवर्तन गर्नुपर्यो। शिक्षा, स्वास्थ्य र रोजगारीमा केन्द्रित भयौं। मजाले काम गरेको त २ वर्ष हो। तर, पनि, ५ वर्षमा कुनै दिन घर बसेनौं। पुरै समय जनताकै सेवामा तल्लिन भएर लाग्यौं। भौतिक पूर्वाधार निर्माणकै काममा बढी केन्द्रित भयौं। चाँगुनारायणमा अहिले ४५ वटा सामुदायिक विद्यालय भवन बनेका छन्। ३ ओटा वडा कार्यालयका आफ्नै आधुनिक भवन, २ वटा स्वास्थ्य चौकी भवन, ५ ओटा सामुदायिक भवन बनेका छन्। नगरपालिकाको मुख्य प्रशासनिक भवन पनि बन्दैछ। अरू स्थानीय तहभन्दा चाँगुनारायणले फरक के काम गर्यो त ? चाँगुनारायणमा हामीले नमुनामुलक केही काम गरेका छौं। मेयर उद्यमशीलता कार्यक्रम अरूभन्दा भिन्न र प्रभावकारी छ। कोभिडबाट जागिर गुमाएका, बेरोजगार र विदेसिन बाध्य युवालाई विभिन्न छनोटमार्पत ८ दिनको तालिम दिन्छौं। आईएलओ सर्टिफाइड ट्रेनरले उहाँहरूलाई तालिम दिनुहुन्छ। तालिम लिइसकेपछि उहाँहरू बैंकमा जानुहुन्छ। बैंकले ३ लाख रुपैयाँ बिनाधितो, बिनाब्याज ऋण दिन्छ। ऋणको ब्याज नगरपालिकाले तिरिदिने गर्छ। १ सय ५० युवाले यो कार्यक्रममा सहभागिता जनाइसकेका छन्। केही काम गर्न आफूसँग पैसा छैन, भनेर यहाँका कुनै पनि युवाले निरास भएर बस्नुपर्दैन। तालिम लिनुहोस्। ऋण पाइन्छ। स्वदेशमै रोजगार बन्नुहोस्। ऋण लिइसकेपछि भने काम गर्नैपर्छ। ५ वर्षमा आफूले लिएको साँवा रकम बैंकमा फिर्ता गर्नुपर्छ। गत वर्षदेखि यो कार्यक्रम सुरू भएको हो। अहिले यो कार्यक्रम १० वटा अरू पालिकामा पनि लागू भएको छ। महिला र छोरीहरूका हकमा केही विशेष कार्यक्रमहरू छन् ? सामुदायिक विद्यालयमा १ देखि कक्षा १२ पढ्ने छोरीहरूको नाममा नगरपालिकाले बैंक खाता खोलिदिएको छ। वर्षको ४ हजारका दरले पैसा जम्मा गरिदिन्छौं। १२ कक्षा पास भए पछि उच्च शिक्षा हासिल गर्न पैसाको अभाव नहोस् र २० वर्ष पुगेपछि मात्रै विवाह होस् भन्ने यसको उद्देश्य हो। त्यसैले १२ कक्षा पास गरेपछि मात्रै बैंकबाट पैसा झिक्न पाउने व्यवस्था गरेका छौं। अर्थात् २० वर्ष पुगेपछि सबै रकम झिक्न पाउँछन्। यसो गर्दा छोरीहरूले बिचमै विद्यालय छाड्न पाउँदैनन्। दुर्घटना भयो भने परिवारले उक्त रकम झिक्न पाउँछन्। महिला दिदीबहिनीका लागि उपमेयरसँग महिला उद्यमी कार्यक्रम सञ्चालनमा छ। जसअन्तर्गत धेरै महिला दिदीबहिनी स्वरोजगार हुनुभएको छ। चाँगुनारायण आफैंमा पर्यटकीय नगरी पनि हो। पर्यटक आकर्षित गर्न केकस्ता काम गर्नुभएको छ ? पर्यटकहरू नगरकोटमा एक रात बस्ने गरी आउने प्रचलन छ। अब यहाँ आएपछि कम्तीमा २३ रात बस्न सकुन भन्नका लागि हामीले थप संरचना थप्दैछौं। वडा६ र ७ लाई छुने गरी २५० मिटर लम्बाइ र ३ सय मिटर अग्लो स्थानमा झोलुङ्गे पुलको शिलान्यास भएको छ। बोझिनिमा डुंगामा शयर गर्न मिल्ने पोखरी निर्माण गर्दैछौं। मोहन पोखरीदेखि महादेव पोखरीसम्मको ५ किलोमिटर लामो हाइकिङ ट्रेल र अर्को नेचुरल ७ किलोमिटर लामो हाइकिङको रुट बनाएका छौं। जंगली जनावर, जडीबुटी, पोखरी, झरनासँगै प्रकृतिको आनन्द लिँदै हाइकिङ गर्न सकिन्छ। चाँगुनारायण मन्दिर हाम्रो नगरपालिकाको गौरव हो। एक हजार कलात्मक ढुंगाका सिँढी बनाउँदैछौं। मन्दिरको वरिपरि ९ वटा मल्लकालीन पोखरी छन्। तिनलाई मल्लकालीन झल्को दिने गरी अत्याधुनिक हिसाबले निर्माण गर्दैछौं। चाँगुनारायण मन्दिरमा अपांगता भएकाहरूका लागि ह्विल चियरमा जान मिल्ने गरी बाटोको डीपीआर बनाउँदैछौं। चाँगुनारायण र नगरकोटमा वाइफाइ जोन बनाएका छौं। नगरकोटमा ३४ ओटा मनोरञ्जन पार्क बन्दैछन्। होसस्टे सञ्चालन गर्नेलाई नगरपालिकले मेयरसँग उद्यमशीलता कार्यक्रमअन्तर्गत ३ लाख रुपैयाँ ऋण पनि दिन्छौं। पर्यटनका क्षेत्रमा काम गर्न चाहनेलाई त्यसरी पनि हौसला प्रदान गर्ने गरेका छौं। बालबालिकाका लागि नगरपालिकाले केकस्ता काम गरेको छ ? हाम्रो नगरपालिका उपत्यकाकै पहिलो बालमैत्री नगरपालिका हो। यो नगरपालिकामा १२ वर्षभन्दा माथिका हरेक नागरिकले कोभिडविरुद्घ भ्याक्सिन लगाएका छौं। यसमा पनि हामी देशमै दोस्रो नगरपालिका हौं। यहाँ खोप नलगाएका कुनै बालबालिका छैनन्। अर्थात् यो नवजात शिशु पूर्ण खोप सुनिश्चित भएको नगरपालिका हो। चाँगुनारायण नगरपालिका सूचना प्रविधिको क्षेत्रमा निकै अब्बल मानिन्छ। के कस्ता प्रविधि सञ्चालनमा छन् ? हामीले ओपन डाटा पोर्टल बनाउँदैछौं। करिब अन्तिम चरणमा छ। अमेरिकाको न्यूयोर्क युनिभर्सिटीले एउटा रिसर्च गरेको रहेछ। द गोभाब विश्वका टप टेन नगरपालिकामध्ये चाँगुनारायण पनि ओपन डाटा पोलिसिमा पर्छ भनेर हामीलाई सेलेक्ट गरेको छ। यो नेपालको पहिलो डाटा प्लाटफर्म हो। हामीले चाँगुनारायण आईसीटी रोड म्यापसमेत तयार गरेका छौं। अब के गर्ने ? कसरी गर्ने ? कहिले गर्ने ? भन्ने अन्योल अन्त्य भएको छ। नगरपालिकाले सूचना प्रविधि अध्ययन केन्द्र स्थापना गरी यस नगरपालिकाबाट ४ जना इन्जिनियरिङ विद्यार्थीलाई निःशुल्क अध्ययन गर्ने र इन्टरसिप गर्ने व्यवस्थासमेत मिलाएका छौं। यसले सीपयुक्त जनशक्ति रोजगार प्रवद्र्घन गर्न सकिन्छ भन्ने हाम्रो उद्देश्य हो। हाम्रा सबै वडा वाइफाइ फ्रि जोन छन्। हामीले नगरका घरको नम्बरिङ पनि राखेका छौं। यो नगरमा आउने जो कोही व्यक्तिले हाउस कोड जीपीएस ट्र्याक गरेर चाहेको घरमा आउन सक्छन्। फलानाका घर कता भनेर सोध्दै हिँड्नुपर्दैन। वडाअध्यक्षले गर्ने ४० किसिमका सिफारिस नागरिकले घरमै बसेर एप्लाई गर्ने, घरबाटै राजस्व तिर्न सक्ने घरबाटै त्यो सिफारिस पनि प्राप्त गर्न सक्ने बनाउँदैछौं। घर नक्सामा इलेक्ट्रिक प्रविधि त सबैमा लागू भएको कुरा हो। अरू उल्लेखनीय कामहरू ? एक सयवटा ऐनकार्यविधि बनाइसकेका छौं। सिस्टममा हामीले ल्याइसकेका छौं। अहिले स्पिडमा काम गर्दैछौं। अब १५ वर्ष हामीले भौतिक विकासमा खर्चिनै पर्छ। त्यसपछि मात्र भौतिक पूर्वाधारको काम सकिन्छ। अरूभन्दा फरक उद्यमशीलता हो। हरेक वर्ष १ सय जना युवालाई एउटा स्थानीय तहले रोजगारी दिनु ठूलो कुरा हो। यो कोशेढुंगा साबित हुने कुरा हो। हामीले १ सय जनाको भ्याकेन्सी माग्दा १२ सय युवाको एप्लिकेसन परेको थियो। र, सूचना प्रविधिको क्षेत्रमा अरू भन्दा फरक गरेका छौं। जनताका गुनासा के के छन् ? खोजे जस्तो ठाउँमा सरूवा वा खोजे जति जागिर लगाउन सकेका छैनौं। व्यक्तिगत अपेक्षा पूरा गर्न सकेनौं। व्यक्तिको घर जाने धारा, बाटो निर्माण गर्न सकेनौं होला। यी चिजहरूले पनि सन्तुष्ट अथवा असन्तुष्ट भन्ने कुरा हुने रहेछ। अभै निर्वाचनमा एकदमै नजिकबाट पार्टीमा सघाउने व्यक्तिका लागि पनि हामीले केही गर्न सकेनौं होला। यी कुरा छाडेर हेर्ने हो भने हामीले आफ्नो क्षमताले भ्याएसम्म राम्रो गर्ने प्रयास गरेका छौं। चाँगुनारायणले गरेको नवीनतम प्रयासहरू नगरपालिकाको शान आफ्नै भवन, आफ्नै लोगो आफ्नै गान चाँगुनारायणको गरिबी र बेरोजगारीको अन्त्य ः मेयर उद्यमशीलता कार्यक्रम नमुना कार्यक्रम बचत खाता छोरीको सुरक्षा जीवनभरिको शिक्षामा आमूल सुधार ः शतप्रतिशत बालबालिका विद्यालय भर्ना बालमैत्री स्थानीय शासन सूचना प्रविधिमा अब्बल चाँगुनारायण नगरपालिका अनुभव र सिकाईको हस्तान्तरण जेष्ठ नागरिक मिलन चौतारी पूर्ण खोप सुनिश्चित नगरपालिका सिप विकास र स्वाबलम्बनको आधार लैंगिक समानता र सामाजिक समाबेशीनीति स्वास्थ्य पूर्बाधारको निर्माणमा चाँगुनारायण नगरपालिका निशुल्क स्वास्थ्यको आधार नागरिक स्वास्थ्य बिमा कार्यक्रम विपत जोखिम न्यूनीकरणमा चाँगुनारायण नगरपालिका पर्यटन प्रबद्र्घनको लागि पर्यटकीय पदमार्ग र हजार सिंढी चाँगुनारायण समृद्घिको लागि बोजिनी ड्याम बहुउद्येश्यीय आयोजना वन विकास र जडिबुटी खेती कोभिड १९ महामारीमा चाँगुनारायण नगरपालिका नगरपालिकाका दिगो विकास लक्ष्यअन्तर्गत योजनाहरू गरिबीको अन्त्य शून्य भोकमरी भोकमरीको अन्त्य गर्ने, खाद्यसुरक्षा तथा उन्नत पोषण हासिल गर्ने र दिगो कृषिको प्रवद्र्घन गर्ने स्वास्थ जीवनको सुनिश्चितता समावेशी, न्यायोचित र गुणात्मक शिक्षा लैंगिक समानता सशक्तीकरण खानेपानी तथा सरसफाइको उपलब्धताका र व्यवस्थापन आधुनिक ऊर्जामा पहुँच दिगो आर्थिक वृृद्घि, उत्पादनशील रोजगारी र मर्यादित काम पूर्वाधार र औद्योगीकरण असमानता हटाउने सुरक्षित दर र आाधारभूत सेवाहरूमा पहुँच दिगो उपभोग तथा उत्पादन जलवायु परिवर्तन वनको तथा जैविक विविधताको रक्षा नगरपालिकाले डीपीआर तयार गरेका सडक चाँगुनारायण दु्रत मार्ग भक्तपुर नाला सडक भत्केको पाटी नगरकोट सडक मूलपमनी तेलकोट सडक पकाउने पाटी बनगाउँ रोड झौखेल निलो पुल रोड रोक्का गाउँ केएमसी रोड पवा साँखु सडक गडगडे लामीडाँडा बाख्री गाउँ सडक सनराइज तौथली डाडाँ सडक पिपलबोट मोक्तान टोल सडक बागमारा लामाटोल सडक सनराइज लामाटोल सडक ब्याँसी टोल सनटोल सडक नच पाउ मंगलटार साँखु सडक जरीडाँडा सलम्बुटार कृषि सडक तिङटोल लामाटोले पुल्टार सडक खरीपाटी मनकामना सडक ज्ञानज्योति स्कुल सडक गैरापाटी बाँसबारी सडक मुहान पोखरी बाँसबारी सडक थुसाचा नाला अमाल डोल सडक थलिटार सडक नगरगान चाँगुनारायण शान हाम्रो विश्व सम्पदा तिम्रै काखमा रम्न पाऊँ सदा सर्वदा यातु महादेव, बाल्मिकेश्वर, ज्योतिर्लिङ्गेश्वर यहि माटो पूजा हाम्रो यही परमेश्वर बम्ह्रायणी, जाल्पादेवी, सरस्वती माई परिश्रम नै रमाईलो लाग्छ हामीलाई त्रिशूल डाँडा, नगरकोट, महादेव पोखरी पर्यटक लोभ्याउने कुन छ यो सरी ? झौखेल, छालिङ, दुवाकोट, सुडाल, ताथली बागेश्वरी सबैलाई साथ साथ लिई ज्ञान, सीप, प्रविधि र विकासको मूल पौरखले फुलाउँछौ समृद्घिको फूल ।"
उल्लुले देख्नसक्छ थ्रीडी इमेज,"लाटोकोसेरो (उल्लु) एक किसिमको चरा हो। यसले सानासाना जनावरहरूको शिकार गर्छ। लाटोकोसेरो दिउँसो एकैठाउँमा बसिरहन्छ। किनभने यसले दिउँसो आँखा देख्दैन। यो राति मात्र शिकारमा निस्कन्छ। लाटोकोसेरोका स्थिर हुन्छन्। अनि विशेष तेजिला देखिन्छन्। यिनीहरूको घाँटी लचिलो हुन्छ। यताउती हेर्नुपर्दा यिनीहरू घाँटी नै घुमाएर हेर्छन्। दिनमा आँखा नदेखे पनि यसले रातमा चाहिँ जस्तोसुकै अँध्यारोमा पनि आँखा देख्छ। यसको श्रवण शक्ति पनि दिनमा भन्दा रातमा बढी हुन्छ। त्यसैले यस जातका चराहरू रातमा सिकार गर्न ज्यादै चलाख र सिपालु मानिन्छन्। मांसाहारी भएकोले यिनको आहारा चरागुरुङ्गीका सासाना बच्चा, किराफट्यांग्रा, चरामुसा तथा पशुमांस समेत हो। यिनीहरू चाँडो उड्न सक्छन्। यसका प्वाँख नरम, मुलायम र मिहिन हुन्छन्। यसैले यिनको उडान शान्त हुन्छ, ज्यादै बेगिलो भए पनि थाहा नै नपाइने खालको हुन्छ। लाटोकोसेरोले धेरैथरीका किरा फट्यांग्रा, मुसाहरू, मृतजनावर आदि खान्छ। यो पर्यावरणका दृष्टिले उपयोगी मानिन्छ। संसारका लागि यो चरो कल्याणकारी पन्छी हो। हिन्दु धर्मअनुसार लाटोकोसेरोलाई लक्ष्मीको वाहन भनी बताइएको छ। अमेरिकामा लाटोकोसेरो पाल्नु गैरकानुनी मानिन्छ भने कालो जादुको प्रतीक भनिने हुनाले दक्षिण अफ्रिकामा यसलाई अशुभ मानिन्छ। यसले आफूभन्दा ठूलो जीवको पनि शिकार गर्न सक्छ। पोथी उल्लु भालेभन्दा केही ठूलो हुन्छ। यिनीहरू ज्यादातर आफ्नो बच्चालाई अरूको गुँडमा राख्छन्। लाटोकोसेरोको समूहलाई पार्लियामेन्छ भनिन्छ। धेरैजसो माछा खान मन पराउने यो चराले कुनै बेला अन्य उल्लुलाई पनि खान्छन्। यिनीहरू प्रायः एक्लै बस्न रुचाउँछन्। संसारको सबैभन्दा सानो लाटोकोसेरो केवल ५ इन्च लामो र लगभग ४० ग्राम वजन भएको पाइएको छ। लाटोकेसेरोका बारेमा केही रोचक तथ्य विश्वमा दुई सयभन्दा बढी प्रजातिका उल्लुहरू पाइन्छन्। यो एक मात्र पन्छी हो जसले नीलो रंग देख्न सक्छ। लाटोकोसेरो दिउँसो देख्न सक्दैन। यसले राति मात्रै प्रस्टसँग देख्न सक्छ। यसले आफ्नो गर्धन २७० डिग्रिसम्म घुमाउन सक्छ। लाटोकोसेरोले एक वर्षमा १ हजाभन्दा बढी मुसा खान्छ। यसले कुनै पनि वस्तुको थ्रीडी इमेज देख्न सक्छ। कुनै पनि वस्तुको लम्बाइ, उचाइ चौडाइ यसले छुट्याएर हेर्न सक्छ। यसको आँखा यताउती हल्लिँदैन। त्यसको सट्टा यसले टाउको नै घुमाएर हेर्छ। उल्लुको आँखा उसको वजनको लगभग ५ प्रतिशत जत्रै हुन्छ। अथवा धेरै ठूलो हुन्छ। पृथ्वीमा ६ करोड वर्ष पुरानो लाटोकोसेरोको जिवाश्म भेटिएको छ। यो अन्टार्कटिका बाहेक संसारका सबै ठाउँमा पाइन्छ। लाटोकोसेरोलाई बुद्धि र समृद्धिको प्रतीक मानिन्छ। हिन्दू धर्मअनुसार यो धनकी देवी लक्ष्मीको वाहन हो। यसको कान संवेदनशील हुन्छ। जसको सहायताले यसले शिकार पत्ता लगाउँछ। लाटोकोसेरोको आयु लगभग २० देखि २५ वर्षको हुन्छ। यसको पँखेटा चौडा हुन्छ। त्यसैले यो उड्दा खासै आवाज आउँदैन। (विभिन्न एजेन्सीको सहयोगमा )"
पतिको कुटाइबाट गयो ज्यान,विराटनगर : मोरङको जहदा गाउँपालिका७ की एक महिलाको पतिको कुटाइबाट मृत्यु भएको छ। जहदा७ का ३३ वर्षीय नारायण सोरेनले कुटपिट गर्दा पत्नी ३२ वर्षीया पानो टुडुको मृत्यु भएको मोरङ प्रहरीका प्रवक्ता डीएसपी दीपक श्रेष्ठले बताए। उनका अनुसार नारायणले मादक पदार्थ सेवन गरेर गत चैत २९ गते पत्नी पानोलाई कुटपिट गरेको खुलेको छ। कुटपिटबाट घाइते भएकी उनको उपचारका क्रममा विराटनगरको कोसी अस्पतालमा बिहीबार राति ११ बजेतिर मृत्यु भएको श्रेष्ठले बताए। मादक पदार्थ सेवनपछि विवाद उत्पन्न भएपछि घटना भएको प्रहरीले जनाएको छ। पत्नीको हत्यामा संलग्न नारायण फरार छन्। उनको खोजी भइरहेको र घटनाको अनुसन्धान थालिएको जानकारी डीएसपी श्रेष्ठले दिए।
बझाङमा कांग्रेस जिल्ला सभापति र उनका परिवार चढेको जीप दुर्घटना : एक जनाको मृत्यु,बझाङ : बझाङमा नेपाली कांग्रेस बझाङका सभापति खडक बोहरा र उनका परिवार सवार जीप दुर्घटना भएको जिल्ला प्रहरी कार्यालय बझाङका सूचना अधिकारी कमलप्रसाद चौधरीले जानकारी दिए । जीप दुर्घटना हुँदा एक जनाको मृत्यु भएको छ भने ३ जना घाइते भएका छन् । बझाङको सुर्माबाट धनगढीतर्फ गइरहेको सुपप्र ०१००१ च ००९५ नम्बरको जीप वित्थडचिर गाउँपालिका वडा नम्बर ४ देउलेख बजार नजिकै दुर्घटना भएका हो । दुर्घनामा परी सुर्माका विनोद बोहराको घटनास्थलमै ज्यान गएको छ भने ३ जना घाइतेको देउलेख प्राथमिक स्वास्थ्य केन्द्रमा उपचार हुन नसकेपछि धनगढी रेफर गरिएको छ । प्रहरीका अनुसार जीप गएराति १२:४० बजे दुर्घटना भएको हो । जीपमा ३ जना महिला र ६ जना पुरुष गरी ९ जना सवार थिए । नेटवर्क समस्याका कारण घटनाको विस्तृत विवरण आउन बाँकी छ ।
बोक्सी लागेको भन्दै थुनिएकी महिला मृत फेला,"महेन्द्रनगर : कञ्चनपुरको बेदकोट नगरपालिका६ मुसेपानीकी ४३ वर्षीया रञ्चुला साउद चैत अन्तिमतिर बिरामी परिन्। दुई जना धामी जेठानी कमला साउदको घरमा आएको थाहा पाएर चैत २७ गते त्यतै गइन्। झारफुक गरेर फर्किइन्। तर, अर्को दिन धामीझाँक्रीले बोक्सी लागेकाले आफूहरूले निको पारिदिने भन्दै कोठामा थुनेर राखे। तर, त्यसको छैटौं दिन थुनिएको अवस्थामै शंकास्पद तवरले रञ्चुलाको मृत्यु भएको खुलेको छ। मेरो मम्मीलाई कोठामा थुने। हामीलाई कसैलाई नभन्नू भनेर धम्की दिए, रञ्चुलाकी छोरी सरिताले भनिन्, धामीझाँक्रीले घटनाका बारेमा बाहिर भने तिमीलाई पनि यस्तै बनाइदिन्छु भन्दै धम्की दिए। उनका अनुसार धामीले न घरका व्यक्तिलाई बाहिर जान दिए न त बाहिरकालाई घरमा पस्न दिए। उनीहरूले बोक्सी लागेको भन्दै आँगनमा धुनी बालेर फलामको सरिया तताई कुटपिट गरेको उनले बताइन्। मम्मीको हातखुट्टा केही नचल्ने भएपछि मैले के भयो भनेर धामीलाई सोधें, सरिताले भनिन्, तिम्रो आमालाई तिम्रो हजुरआमाको आत्मा लागेको छ, तिम्रो अंकल आएपछि मात्रै ठीक हुन्छ भने। त्यसपछि सरिताले पहाडमा रहेका काकालाई फोन गरेर बोलाइन्। काका आउँदासम्म नै रञ्चुलाको मृत्यु भइसकेको हुन सक्ने स्थानीयवासी बताउँछन्। तर, झाँक्रीहरूले अरूलाई रञ्चुलाको मुख हेर्न दिएनन्। मेरो अंकल पहाडबाट वैशाख १ गते पुगेपछि धामीले भोलि बिहान ८ बजे ठीक पार्छु भने। भोलि बिहान भने साँझ ८ बजे ठीक पार्छु भने, उनले भनिन्, मेरो घरमा आएका आफन्तलाई पनि झाँक्रीहरूले मुख हेर्न दिएनन्। उनीहरूले कोठामा बन्धक बनाएर कपडासमेत खोल्न लगाएको सरिताले बताइन्। वेदकोट६ का वडा सदस्य धनसिंह पुजाराको घरमा शनिबार बिहान ७ बजेतिर मृतकका भाइ र अरू दुई स्थानीय युवा आए। मृतकका भाइले धामीझाँक्रीले आफूहरूलाई उक्त घरमा प्रवेश गर्न नदिएको भन्दै एकपटक गइदिन पुजारालाई आग्रह गरे। घरभित्र कसैलाई पनि प्रवेश गर्न दिएको छैन एकपटक गईदिनुस् भने। त्यसपछि म त्यहाँ गएको हुँ, वडा सदस्य पुजाराले भने, म त्यहाँ गएपछि धामीझाँक्रीले उल्टै मलाई धम्क्याए। अनि मैले प्रहरीलाई खबर गरेको हुँ। पुजारा त्यहाँ पुग्दा साउद परिवारका सदस्य र दुई धामी आँगनमा बसिरहेका थिए । आँगनमा कपडाले छोपेको अवस्थामा एउटा शव थियो । नजिकै आगोको धुनी र फलामका डन्डी थिए । ती महिलाको वैशाख १ गतेतिर नै मृत्यु भइसकेको रहेछ । शव गन्हाउने अवस्थामा थियो, पुजाराले भने, फलामको रड तताएर महिलाको मुखमा लगाएको रहेछ । मैले हेर्दा पूरै पोलिएको थियो । पुजाराले तत्कालै प्रहरीलाई खबर गरेपछि घटना बाहिर आएको हो । जेठानीको घरमा झारफुक गर्न गएकी रञ्चुलाको मृत्यु भएको वडाध्यक्ष फट्टेराम रानाले बताए । त्यहाँ आएका दुई जना धामीझाँक्रीले आगो बालेका थिए । फलामका रडहरू पनि थिए, वडाध्यक्ष रानाले भने, महिलाको पहिले नै मृत्यु भइसकेको थियो । शव गन्हाउँदै थियो । घटना शंकास्पद देखिएकाले भीमदत्त नगरपालिकाका दुुई धामीसहित ७ जनालाई नियन्त्रणमा लिएर अनुसन्धान गरिरहेको प्रहरीले जनाएको छ । पक्राउ पर्नेमा धामीद्वय भीमदत्त७ का ६० वर्षीय धर्मानन्द भट्ट, वडा नम्बर १ का ७२ वर्षीय नारायणदत्त भट्ट, मृतककी जेठानी कमला साउदलगायत रहेको जिल्ला प्रहरी कार्यालय कञ्चनपुरका प्रमुख श्यामसिंह चौधरीले बताए । हामी घटनाको अनुसन्धानमै छौं । पोष्टमार्टमको रिपोर्ट र हाम्रो प्रारम्भिक अनुसन्धानपछि मात्रै मृत्युको कारण खुल्छ, जिल्ला प्रहरी प्रमुख चौधरीले भने ।"
