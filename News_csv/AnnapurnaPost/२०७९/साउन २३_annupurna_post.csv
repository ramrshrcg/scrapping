शीर्षक,विवरण
वैदेशिक रोजगारमा सहज व्यवस्थापन,"बर्सेनि पाँच लाखभन्दा बढी नेपाली श्रम बजारमा आउँछन्। तर, त्यसको एक चौथाइले पनि नेपालमा रोजगारी पाउँदैनन्। स्वदेशमा रोजगारी नपाएपछि बाध्यात्मक रूपमा युवा वैदेशिक रोजगारीमा जाने गरेका छन्। सरकारले न स्वदेशमा रोजगारी सिर्जना गर्न सकेको छ न त वैदेशिक रोजगारीलाई व्यवस्थित गर्न सकेको छ। सरकार अल्मलिएकै कारण युवा थोरै पारिश्रमिकमा खाडी मुलुकमा जान बाध्य छन्। खाडी मुलुकमा कमाइ कम हुने हुनाले उनीहरूको जीवनस्तरमा खासै सुधार हुन सकेको छैन। वैदेशिक रोजगारीमा जाने युवाको तुलनामा रेमिट्यान्स पनि कम आउने गरेको छ। स्वदेशमा रोजगारीका अवसर प्रशस्त देखिए पनि सरकारले त्यसतर्फ ध्यान दिन सकेको छैन। श्रम, रोजगार तथा सामाजिक सुरक्षा मन्त्रालयले देशमा कति रोजगारी सिर्जना गर्न सकिन्छ र विदेशमा कति पठाउने ? भन्ने यकिन गर्न सकिरहेको छैन। राष्ट्रिय योजना आयोगले पनि रोजगारी प्रदान गर्ने विषयलाई प्राथमिकता दिन सकेको छैन। नेपालका विभिन्न क्षेत्रमा विदेशी श्रमिकले काम गरिरहेका छन्। तर, नेपाली सस्तो मूल्यमा खाडी मुलुकमा न्यून पारिश्रमिकमा जोतिन बाध्य छन्। स्वदेशमै नेपालीलाई रोजगारीमा प्राथमिकता दिनुका साथै खाडी मुलुकलगायत विदेशमा जाँदा उचित पारिश्रमिक पाउने वातावरण सिर्जना गर्न सरकार चुकेको छ। जापान, युरोपलगायत आकर्षक मुलुकमा रोजगारी सिर्जना गर्न पनि सरकारले ध्यान दिन सकेको छैन। धेरै मुलुकसँग सरकारले श्रम सम्झौतासमेत गर्न सकेको छैन। सीप सिकाएमात्र पनि स्वदेशमै युवालाई उद्यमशीलतामा जोड्न सकिन्छ। सीप भए विदेशमा पनि गुणस्तरीय काम र तलब पाइन्छ, सम्मान पाइन्छ। तर, सरकारले सीपमूलक तालिम दिन सकेको छैन। खाडी मुलुकमा जाने कामदारको न्यूनतम पारिश्रमिक पनि बढाउन नसक्दा वैदेशिक रोजगार प्रतिफलमुखी हुन सकिरहेको छैन। तीन वर्षअघि नेपालजापान श्रम समझदारीपत्रमा हस्ताक्षर भयो। त्यसपश्चात् धेरै युवामा उत्साह बढेको थियो। तर, यस अवधिमा पनि सरकारले सहजीकरण गर्न सकेन। भाषा र सीप पास गरिसकेका युवा पनि जापान जान पाएनन्। समझदारी कार्यान्वयनमा स्पष्टता नदेखिएपछि जापानमा अवसर खुल्न सकेन। सरकारले हालसम्म निर्देशिका र कार्यविधि बनाउन सकेको छैन। वैदेशिक रोजगार विभागमा बनाइएको जापान युनिटले पनि उचित ढंगले काम गर्न सकेको छैन। २०७५ चैत्र ११ गते नेपाल र जापानबीच समझदारी भए पनि उपलब्धिमूलक हुन सकेन। दुई देशबीच समझदारी संशोधन गर्ने सहमति भएको छ। यथाशक्य संशोधन गरी बढीभन्दा बढी नेपालीलाई जापान पठाउन नेपालले पहल गर्नुपर्छ। दु्रतमार्गमा सरोकारवाला निकायसँग छलफल गरी जापान रोजगारीमा जाने अवसर खोल्न सरकार चनाखो हुनैपर्छ। यसो गर्न सके मात्रै नेपालीले जापानमा रोजगारी पाउनेछन्। र नेपालमा रेमिट्यान्स बढोत्तरी हुनेछ। जापान धेरै नेपाली युवाका लागि सपनाको देश हो। जापानमा कमाइ राम्रो हुने भएकाले धेरै युवा त्यहाँ जान चाहन्छन्। तर, अपेक्षाकृत रूपमा नेपाली जापान जान पाएका छैनन्। केही दिनअघि काठमाडौंमा भएको नेपाल जापान संयुक्त कार्यसमितिको दोस्रो बैठकले भाषा र सीप परीक्षणमा पास भएका नेपाली कामदारलाई छिट्टै जापान पठाउने निर्णय गरेको थियो। जुन स्वागतयोग्य कुरा हो। जापानको (एसएसडब्लू) प्रणाली कार्यान्वयन गर्न दुवै देश सहमत भएको बेला नेपालले बढी चासो देखाएर नेपाली जापान पठाउन पहल गर्नुपर्छ। नेपाली नागरिकलाई जापानमा पठाउन सरकारले कार्यविधि बनाउन ढिला गर्नु हुँदैन। पहिलो चरणमा जापानिज भाषा र सीप परीक्षा उत्तीर्ण गरेकालाई जापान पठाउन पहल गर्नुपर्छ। यसका साथै अन्य युवालाई जापान जाने वातावरण सहज बनाउन सरकारले भूमिका खेल्नुपर्छ। जापानले कृषि, नर्सिङ, केयरलगायत १४ क्षेत्रमा नेपालीलाई अवसर दिने भएकाले त्यसतर्फ दक्ष जनशक्ति उत्पादन गर्न सरकारले ध्यान दिनुपर्छ। त्यसो त सरकारले स्वदेशमै पर्याप्त रोजगारी सिर्जना गर्नैपर्छ। श्रमबजारमा आउने सबैलाई जोड्न सक्नेगरी सरकारले स्थानीय तहबाटै रोजगारी सिर्जना गर्नुपर्छ। यसका साथै वैदेशिक रोजगारी पनि हाम्रा लागि अपरिहार्य भएकाले आकर्षक मुलुक खोज्न, श्रम सम्झौता गर्न र कूटनीतिक सम्बन्ध राख्न सरकार सधैं सजग हुनैपर्छ।"
चर्कियो महँगी,"काठमाडौं : निवर्तमान मन्त्री प्रदीप ज्ञवालीले केही साताअघि सार्वजनिक रूपमा नै भने, महँगीका कारण मेरो भान्सामा दुईथरी तरकारी पाक्न छोड्यो। सत्य, जे होस्, तर बजारमा बढ्दो महँगीप्रतिको प्रतिकात्मक अभिव्यक्ति थियो, ज्ञवालीको। अहिले तरकारीदेखि खाद्यान्नको भाउ छोइ नसक्नु छ। मौसमी तरकारी नै दोब्बरले महँगो भएको छ। गत वर्षभन्दा खाद्यान्न, तरकारी, फलफूल, लुगाफाटोको मूल्य दोब्बरले बढेको व्यापारी नै स्वीकार गर्छन्। अर्थविद् डा डिल्लिराज खनाल उपभोग्य वस्तुको मूल्य अत्याधिक बढेको बताउँछन्। आम सर्वसाधारणलाई बाँच्नै मुस्किल परिसक्यो, डा खनालले भने। तीज, दसैं, तिहार, छठलगायतका चाडपर्वहरू नजिकिँदै छन्। त्यतिबेला महँगी झनै बढ्न सक्ने चिन्तामा उपभोक्ता छन्। प्राकृतिक र कृत्रिम दुवै खाले महँगीको भार उपभोक्ताले व्यहोरी रहे पनि सरकार भने अनदेखा गरिरहेको छ। महँगीले आकाश छुँदा पनि सरकारी निकायबाट अनुगमन छैन। बजार अनुगमन पनि चाडबाडको बेला मात्रै फेसेनेवल हुने गरेको छ। अन्तर्राष्ट्रिय बजारमा नै पेट्रोलियम पदार्थमा मूल्य बढेपछि आयातित सबै वस्तुको मूल्य बढेको तर्क व्यापारीहरू गर्छन्। तर, यसका नाममा बजारमा कृत्रिम रूपमा नै पनि महँगी बढाएर कालोबजारी गरिएको उपभोक्ता अधिकारवादीहरू बताउँछन्। उपभोक्ता अधिकार संरक्षण मञ्चका अध्यक्ष माधव तिमिल्सिना बजार अनुगमनको अभाव र सरकारी हस्तक्षेप नहुँदा व्यापारीको मनोमानी बढेको बताउँछन्। आम्दानीको तुलनामा खर्च मात्रै बढ्न थालेपछि उपभोक्ताको जीवनयापन नै असहज बन्न थालेको छ। बेमौसमी मात्रै होइन बजारमा मौसमी तरकारीको मूल्य अत्याधिक बढाइएको छ। वर्षे तरकारी पनि छोइनसक्नु छन्। काँक्रो, भिन्डी, भेडेखुर्सानी, चिचिन्डो, घिउसिमी, लौका, बोडी, स्कुस, घिरौला, गोलभेंडालगायतका मौसमी (सिजनेवल) तरकारीको मूल्य गत वर्षको भन्दा अचाक्ली बढेको बजारको मूल्य सूचीले देखाउँछ। कालीमाटी फलफूल तथा तरकारी बजारमा तरकारी खरिद गर्दै उपभोक्ता कालीमाटी फलफूल तथा तरकारी बजार विकास समितिको तथ्यांकअनुसार मौसमी तरकारीको होलसेल (थोक) मूल्य नै दोब्बरभन्दा बढी छ। समितिका अनुसार, हाइब्रिड घिउसिमी प्रतिकेजी १ सय १० रुपैयाँ पुगेको छ। यो गतवर्षको भन्दा १३५ प्रतिशत बढी हो। गत वर्ष प्रतिकेजी ४६ रुपैयाँसम्म पाइन्थ्यो। यस्तै लोकल घिउसिमीको मूल्य पनि १११ प्रतिशतले बढेको छ। यसैगरी गत वर्ष प्रतिकेजी २५२६ रुपैयाँमा पाइने लोकल काँक्रोको थोक मूल्य ५५ रुपैयाँ पुगेको छ। प्रतिकेजी ११४ प्रतिशतले काँक्रोको मूल्य बढेको छ। हाइब्रिड काँक्रोको मूल्य पनि १२१ प्रतिशतले बढेको छ। एकदुई रुपैयाँको नोट भेट्न आजकल मुस्किल पर्छ। छाप्न बन्द गरेको करिब दुईदशक भयो। नोट हराएपछि त्यसको सट्टा सिक्का चलाउने नीति लिइयो। तर, ती सिक्का पनि मन्दिरमा सीमित हुन थालेका छन्। बजार मूल्य बढ्दा यस्ता नोट र सिक्काको चर्चा छैन। २० रुपैयाँ घटी त कुनै तरकारी पनि आउन छाड्यो। विभिन्न बहानामा हरेक वस्तुको मूल्य अचाक्ली बढाइएको छ। अनुगमन छैन। गत वर्ष प्रतिकेजी २४ रुपैयाँमा पाइने भिन्डीको थोक मूल्य प्रतिकेजी १४० प्रतिशतले बढेर ५७ रुपैयाँ पुगेको छ। बर्खा मौसममा अत्याधिक उत्पादन हुने बोडी, लौका, घिरौलाको मूल्य पनि दोब्बरले बढेको छ। तनेबोडीको प्रतिकेजी मूल्य ५५ पुगेको छ। जबकि गत वर्ष २५ रुपैयाँमा प्रतिकेजी पाइन्थ्यो। यसपटक १२० प्रतिशतले बढेको छ। यससँगै, गत वर्ष प्रतिकेजी २० रुपैयाँमा पाइने घिरौलाको थोक मूल्य प्रतिकेजी ८३८२ प्रतिशतले बढेर ५५ रुपैयाँ पुगेको छ। यसैगरी, क्रमशः प्रतिकेजी मूल्य कागती ७९ प्रतिशतले बढेर २ सय २७ रुपैयाँ, ब्रोकाउली ८७ प्रतिशतले बढेर २ सय ७५, हरियो धनियाँ २८६ प्रतिशतले बढेर ४ सय ७६ रुपैयाँ, गोलभेंडा ६२८१ प्रतिशतले बढेर ४२ रुपैयाँ पुगेको छ। यो होलसेल मूल्य हो। आम उपभोक्ताले खुद्रा पसलबाट तरकारी किन्दा झनै महँगो पर्छ। तरकारी मात्रै होइन फलफूलको मूल्य पनि अचाक्ली बढेको छ। फुजी स्याउको होलसेल मूल्य नै प्रतिकेजी ३ सय १० पुगेको छ। जबकि गत वर्ष २ सय ३५ रुपैयाँ थियो। यस्तै केरा दर्जनको १ सय ५५ रुपैयाँ पुगेको छ। गत वर्ष १ सय ५ मा पाइन्थ्यो। एकै वर्षको अन्तरमा साढे ४७ प्रतिशतले बढेको छ। यसैगरी, क्रमशः आँप प्रतिकेजी ४० प्रतिशतले बढेर २ सय ९० रुपैयाँले नासपाती ५० प्रतिशतले बढेर ८५ रुपैयाँ, भुइँ कटहर २२५८ प्रतिशतले बढेर १९० रुपैयाँ पुगेको छ। कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठ वर्षाका बेलामा मूल्य बढ्ने प्रवृत्ति नै भएको बताउँछन्। तरकारी सिजनेवल भए पनि वर्षात्को कारणले अधिकांश बाटो, सडक बिग्रने र समयमै बजारमा पुर्याउन कठिन हुने गरेकाले मूल्य बढेको उनको तर्क छ। वर्षाले धेरै बाटो अवरुद्ध हुँदा सामान आउन कठिनाइ छ, श्रेष्ठले भने, बाटैमा अड्किएकाले ताजा तरकारी पनि नष्ट भएको छ। यसले गर्दा पनि मूल्यमा चाप परेको हो। कोभिड कारण गत वर्ष तरकारी खपत कमजोर रहे पनि यसपटकको बजार राम्रै चलिरहेको उनले बताए। सरकारले चालू आर्थिक वर्षमा मुद्रास्फीति ७ प्रतिशतको सीमामा राख्ने सरकारको घोषणा। तर, चर्को महँगी भोगिरहेका उपभोक्ता १४ प्रतिशतसम्म पुग्ने अनुमान गर्छन् सूचना अधिकारी श्रेष्ठकाअनुसार आलु, प्याज, कागती, माछा, फलफूललगायतका वस्तु आन्तरिक बजारमा खासै उत्पादन नहुने भएकाले भारतीय बजारबाट आयात भइरहेका छन्। सरकारले चालू आर्थिक वर्षमा मुद्रास्फीति ७ प्रतिशतको सीमामा राख्ने घोषणा गरेको थियो। तर, चर्को महँगी भोगिरहेका उपभोक्ता भने १४ प्रतिशतसम्म पुग्ने अनुमान गर्दैछन्। नेपाल राष्ट्र बैंकले गरेको एक सर्वेक्षणमा उपभोक्ताले यस्तो अनुमानित जवाफ दिएका हुन्। खाद्यान्न, तेल, घिउ, जिरा, धनिया, गेडागुडी, दाल, चामल, गहुँ र मकैलगायतका अधिकांश खाद्यवस्तुको मूल्य पनि दोब्बर बढेको छ। खुद्रा व्यापार संघको तथ्यांकअनुसार समग्रमा खाद्यान्नमा १० प्रतिशतले मूल्यवृद्धि भएको छ। तेलमा मात्रै ८० प्रतिशतसम्म मूल्य बढेको थियो। काँचो तोरीको, भटमास, सनफ्लावर लगायतको तेल अचाक्ली बढेर प्रतिलिटर ३ सय ४० सम्म पुगेको थियो। आजभोलि केही घटेको छ। यसअघि नेपालले अन्य मुलुकबाट डलर तिरेर तेलको कच्चापदार्थ ल्याउँथ्यो। भारुमा भारत निर्यात गथ्र्यो। तर, अहिले भारतले नेपालबाट तेल खरिद नगरेकाले पनि मूल्य घटेको संघको भनाइ छ। खुद्रा व्यापार संघका महासचिव अमुलकाजी तुलाधर महँगी चर्को हुँदा उपभोक्ताको ढाड भाचिएको स्वीकार गर्छन्। प्रणालीगत रूपमा देश नचलेकाले मूल्यवृद्धि मनपरी भएको र मूल्यको वैज्ञानिक मापदण्ड तथा संयन्त्र नभएको उनको तर्क छ। यहाँ मूल्य बढाउन वहाना खोजेका छन्, तुलाधर भन्छन्, कहिले विदेशमा कच्चा पदार्थको मूल्य बढ्यो भन्ने त कहिले युद्ध भएको वहाना बनाएर मूल्य बढाइन्छ। कहिले भारतबाट निर्यात बन्द, पेट्रोलियम पदार्थको मूल्यवृद्धि लगायतका वहानामा हरेक चिजमा मूल्य बढेको छ। सरकारले नै व्यापारीहरूलाई कालोबजारी गर भनेर छुट दिएको तुलाधर बताउँछन्। ठूला व्यापारीलाई जस्तो सुविधा सानालाई छैन, उनले भने, भन्ने बेलामा अन्तर्राष्ट्रिय मूल्य समायोजन गर्ने भनिन्छ। तर, नेपाल आयात निगम नै अर्बौं रुपैयाँ घाटामा छ भनेर पन्छिने प्रवृत्ति छ। साना र ठूला व्यापारीलाई गरिएको असमानताले पनि मूल्यवृद्धि भएको हो। व्यापारीको लागत कति छ ? त्यसमा केकति नाफा गरेर बेचिरहेका छन् भन्नेबारे सरकारले अनुगमन नगर्दा सर्वसाधारण मारमा परेको उनले बताए। अहिले मूल्य किन बढिरहेको छ ? बढाउन आवश्यक छ वा छैन ? अन्तर्राष्ट्रिय मूल्य बढेर हो वा यहाँका आयातकर्ता र उत्पादकले मात्रै बढाएको हो ? भन्नेबारे राम्रो अनुगमन हुन आवश्यक छ, तुलाधरले भने, बजारमा भाउ बढ्यो भनेपछि साना व्यापारीमाथि मात्रै दोष थोपरिन्छ। महँगीको मुख्य कारण सरकारको बजार अनुगमन, नियमन, आपूर्ति नीति, आपूर्ति अवस्थाबारे सरकारले बजार हस्तक्षेपमा कमजोर हुँदा व्यापारीको मनोमानी भएको उपभोक्ता अधिकारवादीहरू बताउँछन्। उपभोक्ता अधिकार संरक्षण मञ्चका अध्यक्ष माधव तिमिल्सिना बजार अनुगमनमा सरकारी हस्तक्षेप नहुँदा व्यापारीको मनोमानी बढेको बताउँछन्। राष्ट्र बैंकले व्यापार घाटा कम गर्न भन्दै विभिन्न विलासीताका वस्तु आयातमा रोक लगाउँदा पनि बजारमा कालोबजारी बढेको तिमिल्सिनाको भनाइ छ। यस्तो हुँदा खुला सीमानाबाट चोरी तस्करी भइरहन्छन्। र, उपभोक्ताले बढी मूल्य तिर्नुपर्ने बाध्यता हुन्छ, तिमिल्सिना भन्छन्। रूसयुक्रेन युद्ध, डलर महँगिएको अवस्थाले केही वस्तुको भाउमा प्रभाव पारे पनि यसैलाई कारण देखाएर व्यापारीहरूले सरकारी कमजोरीको फाइदा उठाएको उनको तर्क छ। रूसयुक्रेन युद्ध र डलर महँगो हुँदा त्यसको दबाब के कति परेको छ भनेर सरकारसँग मूल्यको विश्लेषण गर्ने, मूल्य नियन्त्रण, निर्धारण, नियमन गर्ने संयन्त्र नभएको तिमिल्सिना बताउँछन्। भन्सारमा स्वघोषणा गरेर लगाइएको मूल्यको आधारमा बजारमा उपभोक्ताको अनुहार हेरेर मूल्य कायम भएको उनको आरोप छ। सरकारको हस्तक्षेप भएन। अनुगमन, नियन्त्रण कमजोर भयो, तिमिल्सिना भन्छन्, नागरिकको क्रयशक्ति घटेको छ। आय स्रोत खुम्चिएको बेला सरकार पनि अनुगमनमा चुक्दा बजार व्यवसायीको हातमा पुगेको छ। सरकार कमजोर हुँदा मनलाग्दी मूल्य बढाउने काम व्यापारीबाट भएको उनको आरोप छ। बंगलादेशले चामल बढी लग्योलाँदैछ रे भन्ने हल्लाका भरमा प्रतिबोरा १ सयदेखि डेढ सय रुपैयाँ बढाइयो, तिमिल्सिना भन्छन्, बंगलादेशले चामल लादैमा हाम्रो देशमा मूल्य बढ्नुपर्ने खास कारण छ कि छैन ? सरकारले विश्लेषण नै गरेन। राष्ट्र बैंकअनुसार जेठ महिनामा उपभोक्ता मुद्रास्फीति ८५६ प्रतिशत पुगेको छ। गत आर्थिक वर्षको सोही महिनामा मुद्रास्फीति ४१९ प्रतिशत मात्रै थियो। घिउ तथा तेलको मूल्यवृद्धि २२६० प्रतिशतले वृद्धि हुँदा समग्रमा महँगी बढेको हो। दुग्ध पदार्थ तथा अण्डाको मूल्यवृद्धि ११२२ प्रतिशतले बढेको छ। यसैगरी सुर्तीजन्य पदार्थको ९७० प्रतिशत, मदिराजन्य पेय पदार्थ ९६८ प्रतिशत र दाल तथा गेडागुडीको मूल्यवृद्धि ९१३ प्रतिशत रहेको छ। विश्व बजारमै पेट्रोलियमको मूल्य बढेकाले पनि मुलुकको समग्र अर्थतन्त्रमा असर देखिन थालेको छ। गैरखाद्य तथा सेवा समूहअन्तर्गत मुद्रास्फीति ५६०९ प्रतिशत पुगेको छ। यसअन्तर्गत लत्ताकपडा अर्थात् लुगा तथा जुत्तामा ७१९ प्रतिशत, आवासको २०३० प्रतिशत, शिक्षामा ७४१, स्वास्थ्यमा ३४७ प्रतिशत, फर्निसिङ तथा घरायसी उपकरणहरूमा ४३०, यातायातमा ५३४ प्रतिशतले मूल्य बढेको छ। अहिले नै यस्तो गतिमा महँगी चुलिएको छ। तर, यता सरकारले भने आगामी आर्थिक वर्षमा मुलुकको मुद्रास्फीति ७ प्रतिशतको वाञ्छित सीमाभित्र राख्ने भनेको छ। चालू आवकै ११ महिनामा सो सीमा नाघिसकेको छ। अर्को आवमा सो सीमाभित्र राख्न अहिलेको गतिले भने चुनौती भएको पूर्वगभर्नर डाचिरञ्जीवी नेपालको तर्क छ। महँगी अचाक्ली बढेको छ। यसै वर्षको अन्त्यसम्ममा मूल्यवृद्धि दोहोरो अंकमा बढ्न सक्छ। यही गतिमा महँगी बढिरहँदा आगामी आवमा झन चुलिन्छ, उनी भन्छन्। अन्तर्राष्ट्रिय बजारमा भएको परिस्थिति अर्को वर्ष परिवर्तन भए मूल्यवृद्धि नियन्त्रणमा आउन सक्ने राष्ट्र बैंकको भनाइ छ। केन्द्रीय बैंकका अनुसार पेट्रोलियम पदार्थको मूल्य बढ्दा समग्र आयातित वस्तुमा भार परेकाले पनि यसपटक मुद्रास्फीति चुलिएको हो। महँगी अचाक्ली बढेको छ। यसै वर्षको अन्त्यसम्ममा मूल्यवृद्धि दोहोरो अंकमा बढ्न सक्छ। यही गतिमा महँगी बढिरहँदा आगामी आवमा झन् चुलिन्छ।डाचिरञ्जीवी नेपाल, पूर्वगभर्नर आमसर्वसाधारणलाई बाँच्नै मुस्किल परिसक्यो। तीज, दसैं, तिहार, छठलगायतका चाडपर्वहरू नजिकिँदै छन्। त्यतिबेला महँगी झनै बढ्न सक्छ। प्राकृतिक र कृत्रिम दुवै खाले महँगीको भार उपभोक्ताले व्यहोरी रहँदा सरकार भने नदेखेझै गर्दैछ।डाडिल्लिराज खनाल,अर्थविद् बजारमा कृत्रिम रूपमा महँगी बढाएर कालोबजारी गरिएको छ। बजार अनुगमनको अभाव र सरकारी हस्तक्षेप नहुँदा व्यापारीको मनोमानी उच्च छ।माधव तिमिल्सिना,अध्यक्ष, उपभोक्ता अधिकार अनुसन्धान मञ्च"
"जुट मिल्सले क्रान्ति ल्यायो, उसैले उपेक्षा पायो","विराटनगर : मुलुकमा राजनीतिक परिवर्तनको विगुल फुकेको विराटनगर जुट मिल्स १९९३ सालमा जुद्ध शमशेरले स्थापना गरेका हुन्। प्रदेश १ को राजधानी विराटनगरले औद्योगिक नगरीको उपमा पाउनुको कारण मानिने यस जुट मिल्सले मजदुर आन्दोलनलाई स्थापित गर्दै १०४ वर्षे राणा शासन अन्त्यसम्ममा योगदान पुर्यायो। यसरी औद्योगिकसँगै राजनीतिक क्रान्तिको प्रतीक यस उद्योग आफैं लामो समयदेखि थला परेको छ। राजनीतिक खिचातानीमा परेर धर्मराएको अस्तित्व रक्षाका लागि यो संघर्षरत छ। इतिहासलाई साथमा लिएर चम्किनुपर्ने उद्योग स्थापनाको ८६ वर्ष पूरा हुँदै गर्दा खण्डहरमा परिणत भएको छ। यसलाई समाप्त पार्न अनेक राजनीतिक चलखेलहरू भएको पाइन्छ। सरकारको उपेक्षामा परिरहेको विराटनगर जुट मिल्सले मुलुकका लागि भने पूर्वप्रधानमन्त्रीहरू गिरिजाप्रसाद कोइराला, मनमोहन अधिकारीजस्ता राजनेता जन्मायो। मजदुरको व्यवस्थापनको विरोध र मजदुरकै हक अधिकारका लागि जुट मिल्सबाट सन् १९४७ मार्च ४ देखि सुरु भएको आन्दोलनका कारण मुलुकले २००७ सालमा प्रजातन्त्र प्राप्त गर्यो। मिल्स सञ्चालनको आश्वासन नदिने उद्योगमन्त्री सायदै होलान्। जो मन्त्री भए पनि एकपटक मिल्सको भ्रमण गर्छन्। निरीक्षणमा आएर सञ्चालनको प्रतिवद्धता जनाउँछन्। तर, मन्त्रीको प्रतिवद्धता बोलीमा मात्रै सीमित हुन्छ। पछिल्लोपटक असार १० गते उद्योग, वाणिज्य तथा आपूर्तिमन्त्री दिलेन्द्रप्रसाद बडूले मिल्सको अनुगमन एवं भ्रमण गरे। मिल्स पुनः सञ्चालन गरिने बताए। अनुगमन गरेर उनी फर्किएपछि त्यो कुरा त्यत्तिकै सेलाएको छ। आयात प्रतिस्थापन गर्न नेपाली उत्पादनलाई प्राथमिकतामा राख्न रुग्ण उद्योग सञ्चालनमा सरकारको जोड छ, मन्त्री बडूले भनेका थिए, बन्द भएका अन्य उद्योगहरू सञ्चालन गर्न आवश्यक अध्ययनको काम सुरु भएको छ। मन्त्रीको आश्वासनले मात्रै मिल्स चल्ने कुरामा स्थानीय ढुक्क छैनन्। मिल्सलाई मन्त्री र नेताले आफ्नो स्वार्थ पूरा गर्ने ठाउँका रूपमा उपयोग गरे। मजदुर र कर्मचारीका पक्षमा कोही पनि लाग्दैनन्, स्थानीय मनोज खड््का भन्छन्, मिल्स सञ्चालन गर्ने भनेर पटकपटक आश्वासन दिन्छन्। मन्त्रीको पछिल्लो भनाइ पनि विश्वास योग्य छैन। सरकारले बजेटमै नसमेटेका कारण तत्काल मिल्स सञ्चालन हुने कुरा हावादारी भएको उनको तर्क छ। बजेटमा समेटिएन। कुनै योजना पनि छैन, खड््काले भने, मन्त्रीका कुरा पत्याउने अवस्था छैन। मिल्स चलाउने भनेर बेलाबखत आश्वासन दिएर भोटको राजनीति गर्ने गरिएको उनको बुझाइ छ। जानकारहरूका अनुसार २०४६ को आन्दोलन सफल भएपछिको राजनीतिक हस्तक्षेपका कारण धराशायी हुँदै मिल्स बन्द भयो। सरकारमा पुग्नेले मिल्सलाई राजनीतिक भर्ती केन्द्र बनाए। हस्तक्षेपकै कारण नेतृत्व र व्यवस्थापन पटकपटक परिवर्तन भएको मिल्सका पूर्वप्रशासन प्रमुख तारानाथ तिम्सिना बताउँछन्। उनका अनुसार ३० वर्षको अवधिमा १८ जनाले सञ्चालक समितिको नेतृत्व सम्हाले। राजनीतिक नियुक्ति लिएर आउँथे। मिल्सको लागि भन्दा पनि आफ्नो स्वार्थमा काम गर्थे, तिम्सिना भन्छन्, मिल्स चलाउने नाममा आर्थिक भार थप्दै गए। थेग्न सक्ने अवस्थै भएन। २०५२ सालअघिसम्म उद्योगले वार्षिक २८ करोड नाफा गर्दै आएको उनले बताए। त्यसपछि बर्सेनि नोक्सानी बेहोर्दै छ। उनका अनुसार मिल्समा मजदुर कर्मचारी गरेर ५ हजार जना कार्यरत थिए। बढ्दाे राजनीतिक खिचातानीका कारण सरकारबाट पूर्ण क्षमतामा जुट मिल्स सञ्चालन सम्भव छैन। जुट मिल्सका नाममा आर्थिक भार थोपर्ने र सरकारी पैसा सक्ने काम नगर्दा राम्रो हुन्छ। केही निश्चित व्यक्तिको फाइदालाई हेर्दा राज्यलाई ठूलो नोक्सानी हुन्छ। राजेन्द्र कार्की, पूर्वनिर्देशक, विराटनगर जुट मिल्स सरकारले सन् २००२ मा मिल्स सञ्चालनको जिम्मा निजी क्षेत्रको गोल्छा अर्गनाइजेसनलाई दिएको थियो। मजदुर आन्दोलन चल्यो। आन्दोलन थेग्न नसक्दा मिल्स लामो समय चलेन। २०६२ सालदेखि बन्द भयो। २०६८ सालमा भाडामा लिएर मिल्स सञ्चालन गर्न भारतको विनसम कम्पनी आयो। त्यतिबेला सञ्चालक समिति अध्यक्ष अशोक पोखरेल थिए। मिल्स सञ्चालन गर्दै विनसम कम्पनीले उत्पादन सुरु गरेको थियो, तिम्सिनाले भने, विद्युत् प्राधिकरणले ३३ केभीए प्रसारण लाइन उपलब्ध नगराएपछि २० महिना चलेको मिल्स पुनः बन्द भयो। २०७० सालपछि मिल्स बन्द भएको उनले बताए। सञ्चालक समितिका तत्कालीन अध्यक्ष बसन्त वनले २०७५ सालमा मिल्स सञ्चालनको प्रयास गरे। ६० जना मजदुरलाई नियुक्ति दिए। उद्योगमन्त्री मातृका यादवले भ्रमण गरेर वैशाख २२ गते मिल्स सञ्चालनको घोषणा गरे। चार महिनापछि सञ्चालनमा आएर व्यावसायिक उत्पादन दिन थालेको मिल्स चैतदेखि बन्द भयो। त्यो अवधिमा ६० लाखको सुतली उत्पादन गरेर बिक्री पनि गरिएको थियो। तर, उत्पादनले निरन्तरता पाउन सकेन। मिल्सको क्षमता दैनिक ४५ मेट्रिक टनको थियो। पछिल्लो समय प्रतिदिन डेढ टन सुतली उत्पादनको योजना बनाइएको थियो। सञ्चालन गर्न नसकेपछि विराटनगर जुट मिल्स सञ्चालनको जिम्मा सरकारले निजी क्षेत्रलाई दियो। मुनाफा आर्जन नभएपछि निजी क्षेत्र पनि पछि हट्यो। जुट मिल्स २०७७ वैशाख ८ गतेदेखि सञ्चालक समितिविहीन छ। अशोक पोखरेलपछि २०७२ साउनदेखि नीलहरि काफ्ले समितिको अध्यक्ष भए। २ वर्ष अध्यक्ष चलाएपछि आन्तरिक हिसाबमा वसन्त वनलाई सुम्पिए। २०७४ साल असारबाट वन नयाँ अध्यक्ष बने। वनले २०७७ वैशाख ७ गतेसम्म जिम्मेवारी सम्हाले। समितिका सबैको कार्यकाल सकियो। त्यसपछि सरकारले कसैलाई पनि सञ्चालक समितिको अध्यक्ष बनाएको छैन। वनले आफ्नो पदावधि थप्न नसकेपछि कर्मचारीको समेत करार थप नगरिकन बिदा भए। कसैको करार अवधि थप भएन। त्यतिबेलासम्म मिल्समा ४६ जना मजदुर र कर्मचारी थिए। २०७३ साल जेठ १ गतेदेखि कसैले पनि तलब नपाएको पूर्वप्रशासन प्रमुख तिम्सिना बताउँछन्। पारिश्रमिक नपाएपछि २०७६ पुस १८ गते श्रम कार्यालय विराटनगरमा ४६ जनाले उजुरी दिए। श्रमबाट मजदुरहरूकै पक्षमा फैसला भयो। त्यसपछि पैसाका लागि उनीहरूले प्रधानमन्त्रीदेखि विभिन्न मन्त्रीलाई भेटिसके। तर, अहिलेसम्म पारि श्रमिक पाउन नसकेको तिम्सिनाको भनाइ छ। तिम्सिना २०३५ सालदेखि मिल्ससँग आवद्ध थिए। संरक्षण अभावमा उद्योगका अधिकांश सामान चोरी भएका छन्। लामो समयदेखि प्रयोगमा नआउँदा मेसिनहरू खिया लागेर काम नलाग्ने भइसकेका छन्, उनले भने, सञ्चालक समिति पनि छैन। मिल्सको संरक्षण गर्ने दायित्वबाट सरकार पन्छिँदै गइरहेको छ। मिल्सका मेसिनदेखि लिएर इँटा, काठ चोरी भएको उनले बताए। उद्योगका संरचना पनि जीर्ण बन्दै गएका छन्। राजनीतिक हस्तक्षेपले जुट मिल्स बन्द भयो। भएका मेसिन खियाले खाइसके। संरचना जीर्ण बन्दै गएका छन्। संरक्षण गर्ने दायित्वबाट सरकार पन्छिँदैछ। बन्द उद्योगको सम्पत्तिमा रजाइँ गर्न खोज्नेहरूको लर्को लागेको छ। तारानाथ तिम्सिना, पूर्वप्रशासन प्रमुख, विराटनगर जुट मिल्स मिल्सको सेयरमा सरकारको दुईतिहाइभन्दा बढी हिस्सा छ। व्यवस्थापनमा सरकार उदासिन हुँदा संरचनाहरू जीर्ण भएर काम नलाग्ने अवस्थामा पुगिसके। मेसिनहरू खियाले खाइसक्यो, तिम्सिना भन्छन्, इँटा र काठहरू चोरी भएका छन्। सम्पत्ति संरक्षणमा सरकारको चासै छैन। उनका अनुसार मिल्सको नाममा अहिले ४० अर्बभन्दा बढीको सम्पत्ति छ। उद्योग अहिले १० अर्बभन्दा बढी ऋणमा छ। २०३८ सालदेखि गत वर्षसम्म १ करोड रूपैयाँ मालपोत नै बुझाउन बाँकी रहेछ, उनी भन्छन्, कामदारको पारिश्रमिकबापत २ करोडभन्दा बढी भुक्तानी दिन बाँकी छ। सरकारले २०६६ पुसमा ५६ करोड रुपैयाँ निकासा गरेर मिल्सका कर्मचारी र कामदार गरी करिब २ हजार ५ सय जनालाई अवकाश दिएको तिम्सिना बताउँछन्। त्यसपछि करारमा राखिएको उनको भनाइ छ। बन्द उद्योगको सम्पत्तिमा रजाइँ गर्न खोज्नेहरूको लर्को लागेको छ। जसका कारण सम्पत्ति घट््दो र दायित्व बढ््दो अवस्थामा छ, तिम्सिनाले भने। उनका अनुसार मिल्सको ६९ बिघा जमिन छ। विराटनगर महानगरपालिका१६ मा रहेको मिल्स परिसर मात्रै ४६ बिघाभित्र छ। त्योबाहेक मिल्सका नाममा विराटनगर१४ मा लगभग १८ कट्ठा, विराटनगर१६ दरैयामा ५ बिघा, दक्षिण गेटमा ५ बिघा, विराटनगर१५ हड््ताली हाटमा १२ बिघा तथा झापाको दमकमा ९ कट््ठा सवा ७ धुर जमिन रहेको तिम्सिनाको बताउँछन्। अहिले मिल्स परिसरको करिब १५ बिघा क्षेत्रफलमा सशस्त्र प्रहरी बलको बीओपी रानी बसिरहेको छ। २०७४ सालमै मिल्स व्यवस्थापनले जग्गा खली गरिदिन आग्रह गरेको थियो। तर, सरकारले विकल्प दिन नसकेपछि २०६५ देखि सशस्त्रले जग्गा निःशुल्क रूपमा प्रयोग गरिरहेको छ। मिल्सका केही संरचना प्रयोग गरेर सशस्त्रले आफ्नो काम कारबाही सञ्चालन गरिरहेको हो। सशस्त्रले मिल्स व्यवस्थापन समितिसँग परिसरभन्दा बाहिरको साढे ९ बिघा जग्गा किनेर प्रयोग गर्ने सहमति २०७२ साल असोजमा भाएको थियो। तर, अर्थ मन्त्रालयले फाइल अगाडि बढाएन। सरकारले नै चासो नदिँदा सुरक्षासँग जोडिएको सशस्त्रले पनि आफ्नो जग्गा र भवन पाउन सकिसकेको छैन। मिल्सका पूर्वनिर्देशक राजेन्द्र कार्की पूर्ण क्षमतामा मिल्स सञ्चालन असम्भव रहेको बताउँछन्। यसअघि सञ्चालक समितिमा रहेकाहरूको मनसाय पनि गलत थियो। जसका कारण दायित्व बढ्यो, उनले भने, मिल्स आंशिक रूपमा सञ्चालन हुन सक्छ। त्यो पनि सरकारले कुनै कम्पनीलाई दिएर सञ्चालन गर्यो भने। मिल्स सञ्चालन गर्नेभन्दा पनि त्यसबाट फाइदा लिनसक्नु ठूलो कुरा भएको उनले बताए। राजनीतिक खिचातानीका कारण सरकारले सञ्चालन गरेर फाइदा लिनसक्ने अवस्था देखिँदैन। सरकारले चलाएपछि त्यहाँ काम गर्नेहरूले पनि मनोमानी गर्छन्, उनले भने, मजदुरले इमान्दारितापूर्वक काम गर्दैनन्। सरकारी काम, कहिले जाला घाम भने जसरी काम गर्छन्। अर्कोतर्फ मेसिनहरू पुरानो मोडलको भएकाले पनि लागत बढी लाग्ने तर बजारमा प्रतिस्पर्धामा आउन नसक्ने कार्कीले बताए। मिल्सलाई ऐतिहासिक धरोहरका रूपमा कायम राखेर आंशिक रूपमा सञ्चालन गर्न सक्ने अवस्था भने रहेको उनको भनाइ छ। उद्योग सञ्चालन गर्ने नाममा आर्थिक भार थोपर्ने प्रयास गरिनु ठीक नभएको बताउँदै कार्कीले सरकारी पैसा सक्ने काम नगर्दा राम्रो हुने सुझाव दिए। यदि चलाउने नै हो भने पनि भोलिका दिनमा आर्थिक भार नथपिने र मुलुकलाई फाइदा पुग्ने गरी चलाउनुपर्छ। उद्योग ऐतिहासिक भएकाले पूर्ण रूपमा बन्द गरेर खण्डहरमा परिणत गर्नु पनि ठीक हैन, उनले भने, तर सरकारले दीर्घकालीन सोच राखेर गम्भीर ढंगले अध्ययन गर्नुपर्छ। लरतरो हिसाबले केही हुँदैन। कार्कीले केही निश्चित व्यक्तिको फाइदालाई हेरेर मात्रै हेरेर चलाउन खोजियो भने त्यसबाट ठूलो नोक्सानी हुने बताए। नेपालमा उत्पादित जुटका बोराको ९० प्रतिशत बजार भारत हो। तर, भारतले बोरा आयातमा कडाइ गरेकाले पनि सरकारले जुट मिल्सलाई कसरी व्यवस्थापन गर्ने भन्ने सोच्न आवश्यक रहेको उनको भनाइ छ। संरक्षणको अभावमा जुट मिल्सका संरचना अति नै जीर्ण र कमजोर बनेर गएका छन्। मजदुरका लागि बनाइएका क्वाटरका भवन पनि उस्तै भएका छन्। सरकारकै बेवास्ताका कारण करोडौंका संरचना जीर्ण भएर जोखिमपूर्ण बनिरहेको स्थानीय मिलन थापाले बताए। उनका अनुसार वर्षौं पुराना संरचनाको मर्मतसम्भार हुन नसक्दा जुनसुकै बेला भत्किएर दुर्घटना निम्तने र मानवीय क्षति हुने सम्भावना छ। दुई वर्षअघि पनि क्वाटर लाइनको पर्खाल भत्किएर एक महिलाको मृत्यु भएको थियो। राज्यको नाममा रहेको सम्पत्तिको संरक्षण नहुनु दुःखद भएको स्थानीय बताउँछन्। जुट मिल्स बन्द भए पनि अधिकांश पुराना मजदुरहरू भित्रै बसिरहेका छन्। कतिपय बाहिरकाले पनि मिल्सको जग्गा अतिक्रमण गरी घर बनाएर बसेको स्थानीयको भनाइ छ। अव्यवस्थित बसोबासले जोखिम बढेको छ। अधिकांश मिल्सका पुराना मजदुर र आर्थिक अवस्था कमजोर भएकाहरू मिल्सको जीर्ण संरचनामा बसिरहेको स्थानीय बताउँछन्। जुट मिल्सको मजदुर लाइन क्वाटरभित्र १ सय ८० वटा भवनहरू छन्। स्थानीयका अनुसार क्वाटरको भवन प्रयोग गरेर र आफैं संरचना बनाएर २ सय ५० बढी परिवार बसोबास गरिरहेका छन्।"
महाभियोग प्रक्रियाको ढिलाइप्रति आपत्ति,"काठमाडौं : प्रधानन्यायाधीश चोलेन्द्रशमशेर जबरामाथिको लागेको महाभियोग प्रस्तावमाथि साढे ५ महिनापछि संसद्मा छलफल भएको छ। गत फागुन १ गते सत्तारुढ दलका सांसदहरूले जबराविरुद्ध संसद्मा महाभियोग दर्ता गराएका थिए। त्यससँगै जबरा निलम्बनमा छन्। आइतबार संसद्मा भएको छलफलमा महाभियोगका प्रस्तावक सत्तारुढ दल र विपक्षी नेकपा एमाले सांसदबीच मतैक्यता हुन सकेन। एमाले सांसदहरूले महाभियोग प्रस्ताव ढिलो गरी छलफलमा ल्याएकामा असन्तुष्टि जनाउँदै सत्तारुढ दल र सभामुख सापकोटाको आलोचना गरेका थिए। महाभियोग टुंग्याउन हो कि अल्मल्याउन ल्याएको भन्दै विपक्षी सांसदहरूले प्रश्न गरे। महाभियोग प्रस्ताव दर्ता गरेका सत्तारुढ दल नेपाली कांग्रेस, माओवादी केन्द्र र नेकपा समाजवादी पार्टीका सांसदहरूले पारित गर्न सुझाए। एमाले सांसद भीम रावलले न्यायपालिकाका, कार्यपालिका र व्यवस्थापिकामा कानुन मिच्ने प्रवृत्ति बढेर गएको बताए। महाभियोगमाथि संसद्मा छलफलमा भाग लिँदै रावलले राज्यका महत्वपूर्ण अंगहरूमा अनेक किसिमका विकृतिका थुप्रोहरू लाग्ने गरेको बताएका हुन्। धेरै निकायमा विकृतिका चाङ छन्। प्रधानन्यायाधीशमाथि महाभियोगको प्रस्ताव अघि सारिएको कति समय भयो ? के कुरामा हेक्का राखिनुपथ्र्यो भने कस्तो राजनीतिक प्रक्रियामा छौं र कुन चरणमा छौं ? देश आमनिर्वाचनमा जाँदैछ। यस्तो स्थितिमा अत्यन्त संवेदनशील विषयलाई उठाइएको छ, उनले भने। एमालेकै अर्का सांसद खगराज अधिकारीले महाभियोगसम्बन्धी प्रस्ताव समयभित्र सम्पादन हुन नसकेको भन्दै आपत्ति जनाए। संविधानको उपहास नगरौं। महाभियोगसम्बन्धी प्रस्ताव समयभित्र सम्पादन गर्नुपथ्र्यो। गम्भीर प्रश्न खडा भयो। समयभित्र निरुपण हुनुपथ्र्यो। रित पुर्याएर भन्ने मात्रै नगरौं। गम्भीर प्रकृतिका बहस गर्न तीन महिना मात्रै समय छ। माओवादी सांसद हरिबोल गजुरेलले एमालेले प्रधानन्यायाधीश जबरालाई जोगाउन चाहेको आरोप लगाए। उनले महाभियोगजस्तो गम्भीर र संवेदनशील विषयमा समयको कारण देखाएर प्रधानन्यायाधीशलाई जोगाउन खोजेको बताए। कांग्रेस सांसद मीनबहादुर विश्वकर्माले सडकबाट जबराको विषयमा प्रश्न उठेपछि महाभियोग प्रस्ताव ल्याउनुपरेको बताए। उनले भने, महाभियोग प्रस्तावमाथि छलफलमा विलम्ब भयो भन्ने हामीलाई पनि लागेको छ। ९ महिना संसद् सुचारु हुन सकेन। बजेट ल्याउनुपर्यो। त्यही भएर पनि ढिलो भयो। महाभियोग प्रस्ताव पास गरिनुपर्छ। राजमो सांसद दुर्गा पौडेलले जबराविरुद्ध लगाइएको महाभियोगको प्रस्ताव पारित गर्नुको विकल्प नरहेको बताइन्। एमालेकी सांसद निरुदेवी पालले सत्तारुढ दलले दुईतिहाइ बहुमत नभएको थाहा पाउँदापाउँदै पनि सत्तारुढ दलले महाभियोग प्रस्ताव दर्ता गरेको बताइन्। एमाले सांसद महेश बस्नेतले महाभियोगको प्रस्ताव टुंग्याउन नभई समयसीमा कटाउन छलफलमा ल्याइएको बताए। महाभियोग दर्ता भएको सात दिनभित्र बैठकमा छलफल हुने गरी सभामुखले दिन र समय तोक्न सक्ने व्यवस्था छ। प्रस्ताव दर्ता भएको मितिले बढीमा १५ दिनभित्र बैठक बस्ने गरी संविधानको धारा ९३ को उपधारा (३) बमोजिम अधिवेशन आह्वानसमेत माग गर्नुपर्छ।"
प्रधानन्यायाधीश जबराविरुद्ध महाभियोग : टुंग्याउन कि तुहाउन ?,"काठमाडौं : प्रधानन्यायाधीश चोलेन्द्रशमशेर जबराविरुद्ध महाभियोग साढे पाँच महिनामा बल्ल अगाडि बढाइएपछि धेरैखाले प्रश्न उब्जिएका छन्। मूल प्रश्न छः यो टुंग्याउन हो कि तुहाउन ? सत्तारुढ दलका सांसदहरूले २१ वटा आरोप लगाउँदै महाभियोग दर्ता गरेका थिए। यसमा राजनीतिक दलहरूबीच मतऐक्य छैन। स्वयं सत्तारूढ सांसदहरूबीच फरकफरक विचार छ। एमाले कानुन विभागका प्रमुख वरिष्ठ अधिवक्ता रमेश बडालले प्रधानन्यायाधीश जबरामाथिको महाभियोगमा दुवै पक्षका कुरा सुनेर निर्णय लिइने बताए। महाभियोग प्रस्तावक र प्रधानन्यायाधीश जबरा दुवै पक्षको कुरा सुन्नुपर्छ। दोषी रहेको प्रमाणित भए कारबाही गर्ने पक्षमा जानुपर्छ। अभियोग ठीक रहेनछ भने ससम्मान फिर्ता हुनुपर्छ, पूर्वमहान्याधिवक्ता बडालले अन्नपूर्णसँग भने, महाभियोग पास वा फेल गर्नुपर्छ भन्ने होइन। बदमासी गरेको भए महाभियोगको पक्षमा उभिनुपर्छ। कानुन व्यवसायीको छाता संगठन नेपाल बार एसोसिएसनले प्रधानन्यायाधीश जबरामाथि हुने छानबिनमा सहयोग गर्न तत्पर रहेको जनाएको छ। न्यायपालिकाको विकृति, विसंगति, बिचौलिया र भ्रष्टाचार नियन्त्रण गरी समग्र सुधारका लागि प्रधानन्यायाधीश जबरा बाधक रहेको जनाउँदै बारले तीन महिनाभन्दा लामो समयसम्म निरन्तर विरोध गरेको थियो। नेपाल बार एसोसिएसनकी महासचिव अन्जिता खनालले महाभियोग प्रस्ताव प्रक्रियामा जाने अपेक्षा लिइएको बताइन्। बारले दिएको १७ बुँदे आरोपअनुसारको प्रमाण र फैसला खोजेमा सांसदहरूलाई सहयोग गर्ने जानकारी दिइन्। प्रधानन्यायाधीश जबरामाथि धेरै प्रश्नहरू उठेका छन्। आवश्यक परेमा प्रमाण पनि दिन तयार छौं, महासचिव खनालले भनिन्। पूर्वमहान्यायाधिवक्ता बद्रीबहादुर कार्कीले प्रधानन्यायाधीश जबरामाथिको महाभियोग प्रस्तावलाई प्रक्रियागत ढंगले अघि बढाउन ढिलो गरेकामा आश्चर्य लागेको बताए। यति संवेदनशील विषय किन प्राथमिकतामा पर्दैन ? पूर्वमहान्यायाधिवक्ता कार्कीले भने, चुनाव आउँदै छ। के सन्देश लिएर जनता समक्ष जाने हो ? न्यायपूर्ण समाज स्थापना गर्ने प्रतिबद्धता गर्नुपर्ने होला। महाभियोगमाथिको प्रस्ताव पनि विचार नगर्ने हो भने भावी संसद् र सांसदले के शिक्षा लिने ? सर्वोच्च अदालतका पूर्वन्यायाधीश बलराम केसीले महाभियोगको प्रक्रियालाई तार्किक निष्कर्षमा पुर्याउनुपर्ने बताए। समाजमा शंका उत्पन्न भइसकेको थियो। ढिलै भए पनि प्रक्रिया अघि बढेको छ, पूर्वन्यायाधीश केसीले भने, बारले लगाएको १७ बुँदे र सांसदहरूले लगाएका २२ बुँदे आरोपको एकएक गरी छानबिन गर्नुपर्छ। एघार सदस्यीय महाभियोग सिफारिस समितिले महाभियोगको प्रस्ताव प्राप्त भएपछि यथाशीघ्र कारबाही प्रारम्भ गर्नुपर्ने व्यवस्था नियमावलीमा छ। तर, यो अति ढिला प्रक्रियामा लागियो। यसलाई धेरैले सन्देहात्मक भनेका छन्। प्रधानन्यायाधीश जबरालाई सात दिनभित्र सफाइ पेस गर्ने मौका दिई अनुसन्धान गरिने भएको छ। संविधानको धारा १०१ को उपधारा (२) बमोजिम महाभियोगको प्रस्ताव पेस गर्ने आधार र कारण विद्यमान भएनभएको समितिले छानबिन गर्ने छ। पेस गरेको सफाइ सन्तोषजनक नभएमा वा तोकिएको म्यादभित्र त्यस्तो पदाधिकारी आफैं उपस्थित भई कुनै सफाइ पेस गर्नुपर्छ। कारबाही प्रारम्भ गरेको मितिले बढीमा तीन महिनाभित्र सिफारिस सहितको प्रतिवेदन पेस गर्नुपर्ने छ। बैठकमा छलफलपछि प्रतिनिधिसभाको तत्काल कायम रहेको सम्पूर्ण सदस्य संख्याको दुईतिहाइ बहुमतबाट पारित भएमा मात्र प्रधानन्यायाधीश पदमुक्त हुनेछन्।"
परराष्ट्रमन्त्रीको चीन भ्रमणमा के उठ्लान् विषय ?,"काठमाडौं : परराष्ट्रमन्त्री डा नारायण खड्का यसै साता चीनको ३ दिने भ्रमणमा जाँदैछन्। गत मार्च महिनामा नेपाल आएका चिनियाँ विदेशमन्त्री वाङ यिको निम्तोमा उनी चीन जान लागेका हुन्। मन्त्री खड्काले यही साउन २४ देखि २६ सम्म चीनको भ्रमण गर्ने मन्त्रालयले पुष्टि गरेको छ। भ्रमणका क्रममा साउन २५ गते दुई देशबीच विदेश मन्त्रीस्तरीय द्विपक्षीय भेटवार्ता हुनेछ। चीन भ्रमणका क्रममा द्विपक्षीय हितका यावत् विषयमा छलफल हुने मन्त्रालयकी प्रवक्ता सेवा लम्सालले जानकारी दिइन्। भनिन्, आपसी सहयोग, द्विपक्षीय हित, साझेदारीका विविध आयामहरूमाथि छलफल हुन्छ। गत वर्ष असारमा नयाँ सरकार बनेपछि नेपालको तर्फबाट चीनमा हुन लागेको पहिलो उच्चस्तरीय भ्रमण हो। चीनको तर्फबाट विदेशमन्त्री यी, चिनियाँ कम्युनिस्ट पार्टीका अन्तर्राष्ट्रिय सम्पर्क विभागका मन्त्री लिउ जियान चाओलगायतको उच्चस्तरीय भ्रमण गरिसकेका छन्। अमेरिकी परियोजना एमसीसीलगायतका योजनाहरू अगाडि बढ्दा चीनको बीआरआई परियोजना अलमलकै अवस्थामा छ। काठमाडौंबाट नुवाकोटको त्रिशूली हुँदै केरुङसम्मको भौगर्भिक अध्ययन, भूगोलको बनावट, रेखांकनको अवस्थासहितको सम्भाव्यता अध्ययन भइसकेको छ। सो रेलमार्गमा सुरुङलाई विशेष प्राथमिकता दिन लागिएको छ। अध्ययन मात्र गरिएकाले काम रफ्तारमा हुन सकेको छैन। यो अवस्थामा मन्त्री खड्काको चीन भ्रमणका क्रममा बीआरआई अन्तर्गतका परियोजना अगाडि बढाउने विषयमा अहिले नै भन्न नमिल्ने प्रवक्ता लम्सालले बताइन्। २०१७ मा नेपाल र चीनबीच बीआरआईअन्तर्गत साझेदारी अगाडि बढाउन समझदारी पत्रमा हस्ताक्षर भएको थियो। पछिल्लो समय ताइवान मामिलालाई लिएर चीनअमेरिकाबीच तनाव बढ्दै छ। अमेरिकी सभामुख न्यान्सी पेलोसी ताइवान भ्रमण गरेपछि चीनले त्यसको विरोध गर्दै ताइवान वरिपरि सैन्य अभ्यास गरिरहेको छ। यस्तोमा परराष्ट्रमन्त्री खड्काको भ्रमणको तालिका तय भएको छ। चिनियाँ दूतावासले मन्त्री खड्का भ्रमणमा नजाँदै वक्तव्य जारी गर्दै ताइवान मामिलामा नेपाल चीनको साथमा रहने अपेक्षा व्यक्त गरेको छ। नेपाल सधैं एक चीन नीतिप्रति प्रतिबद्ध रहेकोमा पनि उसले आभार व्यक्त गरेको छ। साथै ताइवान मामिलामा पनि नेपालको समर्थन रहने अपेक्षा गरेका छौं। भन्दै वक्तव्यमार्पत बताएको छ। परराष्ट्रमन्त्री भ्रमणलाई ताइवानसँग जोडेर नहेर्न मन्त्रालयकी प्रवक्ता लम्सालले शुक्रबार मन्त्रालयमा आयोजित पत्रकार सम्मेलनमार्पत आग्रह गरिन्। नेपाल सधैं एक चीन नीतिप्रति प्रतिबद्ध छ। दुवै देशले एक अर्काको सार्वभौमिकता र भौगोलिक अखण्डताको सम्मान गर्दै आएका छन्। उनले भनिन्, चीन र ताइवानको विषय उनीहरूको आन्तरिक विषय हो विषयले परराष्ट्रमन्त्रीको चीन भ्रमणलाई कुनै असर गर्दैन। राष्ट्रपति सीले भ्रमणका क्रममा नेपालको विकासमा चीनको प्रतिबद्धता झल्कने गरी दुई वर्षका लागि आर्थिक सहायता स्वरूप करिब ५६ अर्ब रुपैयाँ उपलब्ध गराउने घोषणा गरेका थिए। यद्यपि उक्त घोषणा भने घोषणामै सीमित छ। उक्त आर्थिक सहायता पनि घोषणामै रहेको परराष्ट्र मन्त्रालयकै एक अधिकारी बताउँछन्। उनी भन्छन्, यस्ता विषयममा मन्त्रीजीले प्रसंग झिक्न सक्नुहुन्छ। यस विषयमा पूर्वराजदूत दीपकुमार उपाध्याय भने राष्ट्रपति आउँदा पनि बोल्नकै लागि मात्र सहयोगको घोषणा गरिएको बताउँछन्। परराष्ट्रमन्त्री चीन मात्र नभई जुनसुकै देशमा जानुलाई राम्रै मानिने भन्दै उपाध्याय भन्छन्, बीआरआईकै विषयमा देशभित्रै केही छलफल भएको छैन। अहिले परराष्ट्रमन्त्री गएर के बोल्नुहुन्छ ? उहाँले बोल्ने भनेको हदै बोल्नुभयो भने चीनले गरेका सहयोग र अब गर्ने भनेका सहयोगमा केही तदारूकता देखाउनुपयो यही हो भन्ने। अरू उहाँ बोल्न सक्ने खास केही खाका छैन। राष्ट्रपति विद्यादेवी भण्डारीको निमन्त्रणमा राष्ट्रपति सी त्यतिबेला दुईदिने भ्रमणमा २०७६ साल असोज २५ र २६ गते नेपाल आएका थिए। त्यतिबेला चिनियाँ राष्ट्रपतिको नेपाल भ्रमण २३ वर्षपछि भएको थियो। २३ वर्ष पहिले सन् १९९६ मा चिनियाँ राष्ट्रपति जियाङ जमिनले नेपालको दुईदिने भ्रमण गरेका थिए। भ्रमणका क्रममा राष्ट्रपति सीले भूपरिवेष्टित नेपाललाई भूजडित तुल्याउन मद्दत गर्ने घोषणा र त्यसका आधारले दुई देशको सहकार्य थप बढ्ने आशा व्यक्त गरेका थिए। समस्यारहित नेपालचीन सम्बन्धमा भ्रमणले नेपालको समृद्धिको यात्राका लागि चीन भरपर्दो साझेदार बनेको छ। नेपाल अतिकम विकसित मुलुकबाट आगामी ११ वर्षभित्र माथि उठिसक्नुपर्ने विषयलाई चीनले गम्भीरतापूर्वक लिँदै त्यसको आधारमा सहयोग गर्ने संयुक्त वक्तव्य निकालिएको थियो। नेपाल र चीनबीचको व्यापार असन्तुलन घटाउन उद्योग, वाणिज्य तथा आपूर्ति मन्त्रालय र चीनको वाणिज्य मन्त्रालयबीच व्यापारसम्बन्धी संयुक्त कार्यदल गठन गरिएको थियो। अर्थ मन्त्रालय र चीनको वाणिज्य मन्त्रालयबीच लगानी सहयोग कार्यदल गठन गर्ने समझदारीले द्विपक्षीय व्यापार तथा लगानी अभिवृद्धिमा टेवा पुग्ने भनिएको थियो। यद्यपि जुन उद्देश्यले उक्त कार्यदल गठन गरियो त्यो ढंगले काम भने हुन नसकेको विज्ञहरूनै बताउँछन्। नेपालमा पाइने फलफूल चीन निर्यात गर्न मार्गप्रशस्त गर्ने विषय पनि खुलाइएको थियो। नेपाल र चीनबीच २० समझदारी, सन्धि र लेटर अफ एक्सचेन्जमा हस्ताक्षर भएको थियो। प्रधानमन्त्री केपी ओली र चिनियाँ राष्ट्रपति सी चिनफिङको उपस्थितिमा ती समझदारीमा हस्ताक्षर भएको थियो। हस्ताक्षरपछि ती समझदारीपत्र दुवै देशका परराष्ट्रमन्त्री, अर्थसचिव, गृह, परराष्ट्र सचिवलगायत सम्बन्धित मन्त्रालयका सचिव एवं नेपालका लागि चिनियाँ राजदूत र अधिकारीले आदानप्रदान गरेका थिए। गत चैत १३ गते नेपालको तीनदिने औपचारिक भ्रमणमा आएका चीनका स्टेट काउन्सिलर तथा विदेशमन्त्री वाङ यीले पनि बीआरआई सम्झौतासँगै रसुवागढी र तातोपानी नाका खोल्न चीन सकारात्मक रहेको संकेत दिएका थिए। उनले नेपाल एक चीन नीतिको विषयमा प्रतिबद्घ हुनुपर्ने वक्तव्य पनि दिएका थिए।"
मेची तर्न शुल्क,"झापा : कचनकवल गाउँपालिका५ पाठामारी निवासी पवन राजवंशी प्रायः भारतीय बजार जान्छन्। बर्खा होस् वा हिउँद जस्तोसुकै मौसमले पनि पवनलाई छेक्दैन। उनी मेची नदी तैरिएर आफ्नै साइकल चढेर नेपालभारत सीमा छुट्ट्याउने पाठामारी नाकाबाट मेची नदी बग्छ। त्यहाँका जनता बर्खामा डुंगा (नाउ)को जोखिमपूर्ण यात्रा र हिउँदमा बाँसे पुल प्रयोग गर्न बाध्य छन्।पाठामारीधोबीभिट्टा नाकाबाट आउजाउमा सहज होस् भन्दै स्थानीयको मागअनुसार सरकारले २०७२ सालमा मेची नदीमा झोलुंगेपुल बनाउने योजना अघि सार्यो। ठेक्का पनि लगाइयो। तामामाझका साथ शिलान्यास पनि गरियो। ठेक्का लागेको ७ वर्ष बित्न लाग्दासमेत मेची नदीको झोलुंगेपुल अझै बन्न सकेन। नदीमा पुल बन्छबन्छ भनेर ७ वर्ष बित्यो, अरू कति वर्ष बित्ने हो सरकारलाई नै थाहा छ, स्थानीय व्यवसायीसमेत रहेका पवनले भने, दुईवटा पिलर खडा गरी त्यत्तिकै छाडेर अहिले निर्माण कम्पनी बेपत्ता छ। नेताहरूप्रति आक्रोश पोख्दै स्थानीय साकिर मियाँले भने, के हेर्दैछन् यहाँका नेता, जनप्रतिनिधि र स्थानीय प्रशासन ? यहाँको नदीमा एउटा पुल बनाउन खोजियो त्यो पनि अलपत्र बनाएर छाडिदियो। यहाँका जनता पनि नेपाली नागरिक हुन् भनेर सरकारले कहिले नहेरेको उनीहरूको गुनासो छ। बेलाबेला ठेकेदारको मान्छे आउँछ, काम गरे जस्तो गर्छ, अनि फेरि गइदिन्छ, स्थानीय कार्तिकलाल राजवंशीले भने, पुल बन्छ र ? यहाँका जनताको आस नै मरिसक्यो। नदीमा झोलुंगेपुल बनाउने ठेक्का नीलगिरि सेवा प्रालि बानेश्वर काठमाडौंले २०७२ भदौ ७ गते लिएको थियो। तत्कालीन संघीय मामिला तथा स्थानीय विकास मन्त्रालयले लगाएको सो ठेक्का निर्माण व्यवसायी युवराज डाँगीले लिएको हो। साढे २ करोड लागतमा लागेको पुलको ठेक्काको काम ३० महिनामा सक्नुपर्ने सम्झौता थियो। लामो समयदेखि निर्माण व्यवसायी डाँगी सम्पर्कविहीन रहेको प्रदेश सांसद वसन्त बानियाँले बताए। मेची नदीको झोलुंगेपुल बनाउने जिम्मा संघीय सरकारको मातहतमा रहेको बताउँदै सांसद बानियाँले भने, प्रदेशमा कुरा उठाए पनि हालसम्म सुनुवाइ भएको छैन, पुल नबन्दा स्थानीयले सास्ती झेल्दै आइरहेका छन्। यता कचनकवल गाउँपालिकाका अध्यक्ष कालेन्द्रप्रसाद सिंह राजवंशीले निर्माण व्यवसायीको कमजोरीले समयमा पुल नबनेको बताए। उनले भने, निर्माण व्यवसायी डाँगीसँग सम्पर्क गर्दा पुरानो दररेटमा अहिले काम गर्न नसकिने भएकोले पुल नबनेको जानकारी दिनुभयो। संघीय मामिला तथा सामान्य प्रशासन मन्त्रालयअन्तर्गतको सस्पेन्सन ब्रिज डिभिजन, ललितपुरले भोलुंगेपुलको रेखदेखको जिम्मा पाएको छ। जिल्लास्थित पूर्वाधार विकास कार्यालयलगायत अन्य कुनै पनि कार्यालयलाई समेत पुल हेर्ने जिम्मा नदिँदा पुल अलपत्र परेको स्थानीयवासी बताउँछन्। मेची नदीमा झोलुंगेपुल नबन्दा हिउँद वा बर्खा दुवै मौसममा नदी तर्नका लागि शुल्क तिर्न बाध्य छन् स्थानीय। हिउँदमा बाँसेपुल बनाउने ठेकेदारलाई प्रतिव्यक्ति ५ रुपैयाँ, साइकलको १० रुपैयाँ र मोटरसाइकलको २० रुपैयाँसम्म तिर्छन्। अहिले बर्खामा डुंगा चढेबापत प्रतिव्यक्ति भारतीय १० रुपैयाँ, साइकलको २० रुपैयाँ र मोटरसाइकलको ५० रुपैयाँ तिर्छन्। नेपाली भूमि भए पनि पाठामारीमा आर्थिक कारोबार भारतीय रुपैयाँमा हुन्छ। त्यसैले आउजाउ गर्नेले बाँस र डुंगा चढ्दा भारतीय रुपैयाँ तिर्छन्। नदी तर्न बर्खामा धेरै सास्ती छ, स्थानीय पवनले भने, डुंगा चढ्न पानीमा जानै पर्छ, घण्टौं पर्खिनुपर्छ, नदीमा ठूलो भेल आएमा जोखिम पनि त्यत्तिकै छ। डुंगा चढ्दा प्रतिव्यक्ति १० भारु तिर्ने गरेको उनले बताए। डुंगाको ठेक्का स्थानीय मोहम्मद जलाल मियाले लिएका छन्। डुंगा ठेकेदारले चर्को शुल्क असुल्दै आएको स्थानीयको गुनासो छ।"
"कार्यदलको संयोजकमा सिटौला, सम्मानजनक सिट बाँडफाँट गर्न सहमत","काठमाडौं : आगामी प्रतिनिधिसभा र प्रदेशसभा सदस्यका लागि सिट बाँडफाँट गर्न बनेको कार्यदलको संयोजकमा कांग्रेसका पूर्व महामन्त्री कृष्ण सिटौला चयन भएका छन्। कार्यदलको आज सोमबार बालुवाटारमा बसेको बैठकले सिटौलालाई संयोजक तोकेको हो। सरकारका प्रवक्ता ज्ञानेन्द्र बहादुर कार्कीले कार्यदललाई व्यवस्थित बनाउन सिटौलालाई संयोजक बनाइएको बताए। उनले भने, 'सिट बाँडफाँडबारे सबै साथीहरूले आफ्नो धारणा राख्नुभयो। अर्को बैठक २६ गते बस्नेछ।' आजको बैठकमा कार्यदलका सदस्यहरूबीच ससम्मान तरिकाबाट सिट बाँडफाँट गर्ने प्रारम्भिक सहमति भएको स्रोतले बताएको छ। सत्ता गठबन्धनले साउनभित्रमा सिट बाँडफाँटको खाका तयार गर्न गठन गरेको कार्यदलको यो पहिलो बैठक हो। कार्यदलले दिएको सुझावअनुसार गठबन्धनका शीर्ष नेताहरूले सिट बाँडफाँटको टुंगो लगाउनेछन्। आजै बिहान कांग्रेस शीर्ष नेताहरुको बैठक बसेको थियो। बैठकमा नेताहरूले समान प्रतिनिधित्व हुनेगरी सिट बाँडफाट गर्न सुझाव दिएका थिए। कार्यदलमा कांग्रेसबाट ३ जना र अन्य दलबाट २२ जनाको प्रतिनिधित्व रहेको छ। कांग्रेसबाट कार्कीसहित कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्। सरकारले आगामी ४ मंसिरका लागि प्रदेश र प्रतिनिधिसभा सदस्यको निर्वाचनको मिति तय गरिसकेको छ। प्रतिनिधिसभामा १ सय ६५ र प्रदेशसभामा ३ सय ३० सिट छन्। साउन मसान्तसम्म सिट बाँडफाँटको मोडालिटीसहित सुझाव दिन गठबन्धनले कार्यदल गठन गरेको हो। सिटको बाँडफाँट हरेक निर्वाचन क्षेत्रको धरातलीय यथार्थका आधारमा हुने कांग्रेसले जनाएको छ।"
मधेस पुगेर ओलीको चुनौती बोक्सी हुन्छ भने मलाई बोक्सी लगाइदिए हुन्छ,"काठमाडौं : नेकपा एमाले अध्यक्ष केपी शर्मा ओलीले मधेसी जनतालाई अन्धविश्वासमा नपर्न आग्रह गरेका छन्। रौतहटमा सोमबार आयोजित सभालाई सम्बोधन गर्दै उनले आफ्नै दिदीबहिनीलाई बोक्सी नभन्न आग्रह गरे। उनले बोक्सी भए आफूलाई बोक्ली लगाएर देखाउन चुनौतीसमेत दिए। 'अन्धविश्वासमा नपर्नुस्। आफ्नै दिदीबहिनीलाई बोक्सी नभन्नुस्। यदि बोक्सी हुन्छ भने मलाई बोक्सी लगाइदिए हुन्छ,' उनले भने, 'बोक्सी हुन्थ्यो भने चुनाव किन लड्न पर्थ्यो? अदालतमा मुद्दा किन लड्नपर्थ्यो। छोड्दिनुस् त्यस्ता कुरा, बोक्सी हुँदैनन्। हामी विकासको बाटोमा अगाडि बढौं।' उनले मधेसका नागरिकलाई आफ्ना छोराछोरीलाई पढाउन आग्रह गरे। दुई तीन घन्टा हिँडेर अहिले पनि स्कुल जानेहरु रहेको बताउँदै उनले आफ्नै घर छेउँछाउँका स्कुलमा पढ्न अनुरोध गरे। 'दुई तीन घन्टा हिँडेर स्कुल पढ्ने बालबालिकाहरु अहिले पनि छन्। मिठो मसिनो खाएर घन्टौं हिँडेर उनीहरु स्कुल जान्छन् भने गरिब धनी जे भए पनि आफ्ना छोराछोरीलाई स्कुल पठाउनुस्,' उनले भने।"
कांग्रेस शीर्ष नेताको बैठकः सबैलाई न्याय हुनेगरी चुनावी तालमेल गर्न सुझाव,"काठमाडौंः आसन्न प्रतिनिधिसभा र प्रदेश सभा सदस्य निर्वाचनमा नेपाली कांग्रेसले सिट बाँडफाँटबारे प्रारम्भिक छलफल सुरु गरेको छ । सोमबार बालुवारमा बसेको कांग्रेस शीर्ष नेताहरुको बैठकले सिट बाँडफाँटमा दावीबारे प्रारम्भिक सुझाव संकलन गरेको हो । कांग्रेस प्रवक्ता डाप्रकाशशरण महतले सिट बाँडफाँटको सुझाव कार्यदलको बैठकमा पेश हुने अन्नपूर्णलाई जानकारी दिए । उनले भने, 'शीर्ष नेताबाट आएको सुझाव कार्यदलको बैठकमा पेश हुन्छ । गठबन्धन पनि जोगाउनुपर्नेछ । त्यहि अनुसार सिट दावी गर्छौं ।'' बैठकमा नेताहरुले पार्टीभित्रको आन्तरिक एकतामा कुनै पनि किसिमको असर नपर्ने गरी गठबन्धन गर्न सुझाएका थिए । यस्तै उनीहरुले सबैलाई न्याय हुने गरी गठबन्धन गर्न सुझाव दिए । कांग्रेसबाट कार्यदलमा कृष्णप्रसाद सिटौला, ज्ञानेन्द्रबहादुर कार्की, गगन थापा रहेका छन् । कार्यदललाई सिट बाँडफाँटको जिम्मा दिइएको छ । संघ र प्रदेश सभा निर्वाचनका लागि गठबन्धनले ११ सदस्यीय कार्यदल बनाएको छ । कार्यदलको सुझाव अनुसार गठबन्धनमा आवद्ध दलले सिट बाँडफाँटको टुंगो लगाउनेछन् ।"
तलब वृद्धिको माग गर्दै अर्थमन्त्रालयमा धर्ना,"काठमाडौं : काठमाडौं उपत्यकाभित्र कार्यरत नायव सुब्बाहरुले तलब वृद्धि अवैज्ञानिक भएको भन्दै अर्थमन्त्रालयमा धर्ना दिएका छन् । सरकारले चालु आर्थिक वर्षमा गरेको तलब वृद्धि मान्य नहुने भन्दै उनीहरुले अर्थमन्त्रालयमा धर्ना दिएका हुन् । त्यस्तै, उनीहरुले नायब सुब्बा पदमा १० वर्ष काम गरेकालाई एक तह र १० वर्षभन्दा माथि काम गर्नेलाई दुई तह बढुवा गर्ने व्यवस्था गर्नुपर्ने माग गरेका छन् । उनीहरूले सबै तहमा एउटै मितिबाट लागू हुनेगरी प्रत्येक ५ वर्षमा एक तह वृद्धि हुने व्यवस्था गर्न माग गरेका छन् । यसैबीच अर्थमन्त्री जनार्दन शर्माले कर्मचारीको माग पूरा गर्ने आश्वासन दिएका छन् । कर्मचारी संगठनका पदाधिकारीसँगको छलफलका क्रममा मन्त्री शर्माले तलब वृद्धिका साथै मर्यादाक्रमलगायतका विषयहरु पनि मिलाउने बताएको छलफलमा सहभागी कर्मचारीले जानकारी दिएका छन् । कर्मचारीहरुले भने आफ्ना माग पूरा नभए मंगलबार सामूहिक बिदा बस्ने चेतावनी दिएका छन् ।"
रामकुमारी झाँक्रीको आरोप: मन्त्रालयमा हुँदा आफूले गरेका निर्णयहरु उल्टाउन खोजियो,काठमाडौं : नेकपा (एकीकृत समाजवादी) की सचिव रामकुमारी झाँक्रीले आफू सहरी विकास मन्त्रालयमा रहदा भएका निर्णयलाई अहिले उल्टाउन खोजिएको भन्दै आपत्ती जनाएकी छन्। सोमबार काठमाडौंमा पत्रकार सम्मेलन गर्दै उनले आफूले मन्त्रालयमा हुँदा गरेका निर्णयहरु नयाँ आएका सहरी विकास मन्त्री मेटमणी चौधरीले उल्टाउन थालेको भन्दै आपत्ती जनाइन्। उनले जुनसुकै मन्त्रीले पनि राम्रा काम गरेको छ भने त्यसलाई निरन्तरता दिनुपर्ने बताइन्। उनले एउटै पार्टीमा रहेका व्यक्तिबीचको बिचार फरक हुनसक्ने भन्दै आफ्नो कामको जिम्मा दिने तर अर्काको कामको जिम्मा नलिने तर्क गरिन् । आफू मन्त्री रहँदा योजनाबद्ध रुपमा काम गरेको भन्दै विकास निर्माणका विषयमा विभिन्न नीतिहरु परिमार्जनको प्रयास गरेको बताइन्। झाँक्रीले असारको अन्तिम समयमा बजेट सिध्याउनका लागि काम गर्दा त्यसको गुणस्तरमा कमी आएको र यस विषयमा पनि आफू मन्त्रालयमा रहँदा सार्वजनिक खरिद प्रकृयामा जोड दिएको धारणा राखिन्।
माधव नेपालको गृहजिल्ला पुगेर ओलीले भने एमालेको सरकार बन्छ,"काठमाडौं : नेकपा एमाले अध्यक्ष केपी शर्मा ओलीले एमालेको सरकार बन्ने दाबी गरेका छन्। रौतहटमा सोमबार आयोजित सभालाई सम्बोधन गर्दै उनले सबै जना मिलेर एमालेको सरकार बन्ने बताए। 'एमालेको सरकार बन्छ। हामी सबै लागे किन बन्दैन एमालेको सरकार?' उनले प्रश्न गर्दै भने, 'एमालेको सरकार नहुँदा तपाइँहरुलाई थाहै छ, यहाँका सयौं योजनाका काटिएका छन्। शिक्षा, खानेपानी, बाटोघाटोलगायत अनेकन योजनाहरु काटिएका छन्।' उनले देशलाई बर्बादीबाट बचाउनका लागि एमालेको सरकार बन्नुपर्ने बताए। उनले आउँदो चुनावमा गठबन्धन भनिने दलहरुलाई पराजित गर्नुपर्ने बताए। 'भ्रष्टाचारमा लिप्त, खान पल्केको, सत्ता नभइ नहुने ती दलहरुलाई पराजित गर्नुपर्छ,' उनले भने। उनले अरु पार्टीका नाडी र सास चलेसम्म एमालेले पार्टी प्रवेश कार्यक्रम निरन्तर राख्ने बताए। 'तपाइँहरु एमालेमा प्रवेश गरेर पछुतो नमान्नुस्। बरु अहिलेसम्म एमालेमा प्रवेश नगरेर गल्ती भएको महसुस गर्नुहुन्छ। एमालेले तपाइँहरुलाई आवश्यक जिम्मेवारी तोक्छ,' उनले भने, 'जबसम्म अरु पार्टीका नाडी छाम्दा चलिरहन्छ तबसम्म एमालेले पार्टी प्रवेश कार्यक्रम गरिरहन्छ। नाक छाम्दा जबसम्म अरुक पार्टीका सास चलिरहन्छ। तबसम्म एमालेले पार्टी प्रवेश कार्यक्रम गरिरहन्छ।'"
समावेशीताको कार्यान्वयनमा बाधा पुर्याउने कानूनको पहिचान गर्न आयोगलाई निर्देशन,"काठमाडौं : प्रतिनिधिसभाअन्तर्गतको महिला तथा सामाजिक समितिले समावेशीताको कार्यान्वयनमा बाधा पुर्याउने विद्यमान कानूनहरूको पहिचान गर्नगराउन राष्ट्रिय समावेशी आयोगलाई निर्देशन दिएको छ। सिंहदरबारमा सोमबार बसेको समिति बैठकले संविधानले महिलालाई पुरुष सरह समान अधिकारको व्यवस्था गरेको भएपनि हालसम्म ४२ भन्दा बढी कानूनमा महिलालाई विभेद गर्ने प्रावधान र अन्य क्षेत्रको अवस्था पनि यस्तो रहेकाले समावेशीताको कार्यान्वयनमा बाधा पुर्याउने विद्यमान कानूनहरूको पहिचान गर्नगराउन निर्देशन दिएको हो। बैठकले समावेशिताका सम्बन्धमा स्पष्ट धारणासहित नतिजा प्रदायक नीतिगत सिफारिस गर्न र कार्यक्षेत्र दोहोरिएका अन्य आयोगहरूसँग सहकार्य गर्न पनि समावेशी आयोगलाई निर्देशन दिएको छ। बैठकमा समावेशी आयोगका अध्यक्ष डा रामकृष्ण तिमल्सेनाले समावेशीताको कार्यान्वयनका लागि आयोगले विभिन्न सिफारिस गरेको बताए। खस आर्य, पिछडा वर्ग, अपाङ्गता भएका व्यक्ति, ज्येष्ठ नागरिक, श्रमिक र किसानलगायत ११ वटा क्षेत्रको अध्ययन गरी नीतिगत सिफारिस गरिएको बताए। त्यस्तै बैठकमा सांसदहरूले प्रत्येक जातजाति, भूगोल वा क्षेत्रको आधारमा छुट्टाछुट्टै आयोग बनाउनुको सट्टा सबैको प्रतिनिधित्व हुनेगरी एउटै शाक्तिशाली आयोग बनाउनुपर्नेमा जोड दिएका थिए।"
ऊर्जामन्त्री भुसाल र जर्मनीका राजदूतबीच भेटवार्ता,"काठमाडौं : ऊर्जा, जलस्रोत तथा सिंचाइमन्त्री पम्फा भुसाल र नेपालका लागि जर्मनीका कार्यबहाक राजदूत स्टेफन रुसेकबीच भेटवार्ता भएको छ। सिंहदरबारस्थित ऊर्जा मन्त्रालयमा सोमबार मन्त्री भुसाल र राजदूत स्टेफन रुसेकबीच भेटवार्ता भएको हो। भेटमा जलविद्युतको प्रयोग गरेर रासायनिक मल उत्पादनका लागि जर्मनी प्रविधि प्रयोग गर्ने विषयमा छलफल भएको बताइएको छ।"
राष्ट्रिय सभाका सांसदहरुले भने  पेट्रोलियम पदार्थको मूल्य समायोजन गरी तत्काल घटाऊ,काठमाडौंः सांसदहरुले अन्तर्राष्ट्रिय बजारमा पेट्रोलियम पदार्थको मूल्य घटिसकेको भन्दै नेपालमा पेट्रोलियम पदार्थको मूल्य समायोजन गरी तत्काल घटाउन सरकारको ध्यानाकर्षण गराएका छन् । राष्ट्रियसभाको सोमबारको बैठकको विशेष समयमा बोल्ने सांसदहरुले भारतबाट पनि पेट्रोलियम पदार्थको मूल्य दुई पटक घटेर आइसकेको तर नेपालमा मूल्य समायोजन नभएको भन्दै तत्काल मूल्य घटाउन सरकारको ध्यानाकर्षण गराएका हुन् । बैठकमा सांसद दिलकुमारी रावल थापाले वर्तमान सरकारले जनताका समस्याप्रति कम चासो दिएको आरोप लगाउँदै मूल्यवृद्धि नियन्त्रण गर्न सरकारको ध्यानाकर्षण गराइन् । अन्तर्राष्ट्रियस्तरमा पेट्रोलियम पदार्थको मूल्य बढ्दा र घट्दा सोही अनुसार समायोजन हुनुपर्नेमा हाल दुईदुई पटक मूल्य घटेको तर नेपाल आयल निगमले किन मूल्य नघटाएको भनी प्रश्न गरिन् । सांसद दिपा गुरुङले राज्यले युवालाई सही दिशा दिननसके युवावर्ग विकृतिको शिकार हुनसक्ने बताउँदै खेलकुद मन्त्रालयको बजेट कम भएको बताइन् । खेलकुद विकास र समृद्धिको परिचायक भएको बताउँदै उनले सरकारले खेलाडीलाई सम्मान गर्ने गरी हौसला बढाउने कार्य गर्नुपर्नेमा जोड दिइन् । सांसद खिमलाल देवकोटाले सुशासनका लागि पारदर्शीता आवश्यक रहेकामा जोड दिँदै सबै मन्त्रीका काम जनताले हेर्न पाउने गरी सिसीटिभीको व्यवस्था गर्नुपर्ने बताए। उनले समयमै काम सम्पन्न नगर्ने ठेकदारलाई कानुनअनुसार कारवाही गर्नुपर्नेमा जोड दिए।
एउटै शक्तिशाली आयोग बनाउन सांसदहरुको माग,"काठमाडौं : सांसदहरुले संवैधानिक आयोगका काम कारबाहीलाई थप प्रभावकारी बनाउन एउटै शक्तिशाली आयोग बनाउनुपर्ने आवश्यकता औंल्याएका छन् । प्रतिनिधि सभा, महिला तथा सामाजिक समितिको सोमबारको बैठकमा भएको राष्ट्रिय समावेशी आयोगको आर्थिक वर्ष २०७७७८ को वार्षिक प्रतिवेदन र आगामी आवको स्वीकृत कार्यक्रम कार्यान्वयन रणनीति' सम्बन्धमा भएको छलफलमा सांसदहरुले प्रत्येक जातजाति, भूगोल वा क्षेत्रको आधारमा छुट्टाछुट्टै आयोग बनाउनुको सट्टा सबैको प्रतिनिधित्व हुनेगरी एउटै शाक्तिशाली आयोग बनाउनुपर्नेमा जोड दिए । सांसद नन्दलाल रोका क्षेत्रीले सरकारले आयोग गठन गर्ने तर पर्याप्त बजेट नदिने र सहयोग नगर्ने सन्दर्भ उल्लेख गर्दै सबै जातजातिको प्रतिनिधित्व हुनेगरी एउटा मात्रै आयोग बनाउनुपर्ने बताए । सांसद कुमारी मेचेले सबै आयोगलाई एकै ठाउँमा गाभेर शक्तिशाली आयोग बनाउनुपर्नेमा जोड दिए । यस्तै सांसद शिवकुमार मण्डलले सातैवटा संवैधानिक आयोगबीच समन्वय र छलफल हुनुपर्छ र कामको प्रकृतिको आधारमा नेपालमा रहेका सबै जातजातिको आर्थिक, सामाजिक र सांस्कृतिक अवस्थाको बारेमा अध्ययन गर्नुपर्ने बताए । सांसद लक्ष्मी परियारले राष्ट्रिय समावेशी आयोग नै समावेशी नभएको गुनासो गरिन् । सांसद नारायणप्रसाद खतिवडाले आयोगबाट बजेट कमी भएको गुनासो आइरहेको उल्लेख गर्दै एउटै शक्तिशाली आयोगको आवश्यकता औंल्याइन्। समावेशी आयोगका अध्यक्ष डा रामकृष्ण तिमल्सेनाले आयोगले लक्षित वर्ग खस आर्य, पिछडा वर्ग, अपागंता भएका व्यक्ति, ज्येष्ठ नागरिक, श्रमिक र किसानलगायत ११ वटा क्षेत्रको अध्ययन गरी नीतिगत सिफारिसलाई प्रतिवेदनमा उल्लेख गरिएको जानकारी दिए ।"
आम निर्वाचन: कांग्रेसले केन्द्रीय सदस्यहरूलाई देशभर खटाउने,"काठमाडौं : नेपाली कांग्रेसका महामन्त्री गगन थापाले आसन्न संघ र प्रदेश सभाको निर्वाचनका लागि ७७ वटै जिल्लामा केन्द्रीयस्तरका नेताहरू खट्ने बताएका छन्। राजधानीमा सोमबार २८ औँ विश्व आदिवासी दिवसको अवसरमा आयोजित कार्यक्रममा महामन्त्री थापाले निर्वाचनलाई केन्द्रित गर्दै सबै केन्द्रीय सदस्यहरूलाई जिल्ला जिल्ला खटाइने बताए। उनले भने, 'भदौ २ गतेबाट २४ गतेसम्म केन्द्रीय सदस्यहरु जिल्लाहरुमा खट्नुहुन्छ।' उनले कांग्रेसले समावेशीतालाई जोड दिने बताए। थापाले समावेशी लोकतन्त्रलाई प्राथमिकता दिएको बताए। उनले केही समयमा कांग्रेसले घोषणापत्र ल्याउने बताए। साउन ३० र ३१ गते स्थानीय तहका जनप्रतिनिधीलाई राष्ट्रिय अभिमुखीकरण गर्ने बताए।"
ज्ञानेन्द्र शाही जुम्लाबाट चुनाव उठ्ने,"काठमाडौं : राष्ट्रिय प्रजातन्त्र पार्टीका प्रवक्ता ज्ञानेन्द्र शाही आगामी प्रतिनिधिसभा चुनावमा जुम्लाबाट उठ्ने घोषणा गरेका छन्। सोमबार काठमाडौंमा आयोजित एक कार्यक्रमबीच शाहीले जुम्लाबाट प्रतिनिधिसभा सदस्यमा उठ्ने घोषणा गरेका हुन्। उनले अहिलेसम्म जुम्लाले धेरै प्रतिनिधि काठमाडौं पठाएपनि कसैले जुम्लाको आवाज नसुनेको बताए। आफूलाई काठमाडौं, चितवन, नवलपरासी रुपन्देहीबाट चूनाव लड्न आग्रह गरेको भएपनि पनि आफूले जन्मथलो जुम्ला रोजेको उनले बताए। आफ्नो उम्मेद्वारी जुम्लाको आर्थिक अवस्थालाई उकास्नका लागि भएको भन्दै उनले कांग्रेस माओवादी एमाले कसैको विरुद्ध नभएको जिकिर गरे। सरकारले प्रदेशसभा र प्रतिनिधिसभाको निर्वाचन मंसिर ४ गते हुने घोषणा गरेसँगै उम्मेद्वारी घोषणा पनि सुरु भएको छ।"
बालुवाटारमा सत्तागठबन्धनको कार्यदल बैठक,"काठमाडौं : आगामी प्रतिनिधिसभा र प्रदेशसभा सदस्यका लागि सिट बाँडफाँट गर्न बनेको कार्यदलको बैठक प्रधानमन्त्री निवास बालुवाटारमा जारी छ। कार्यदलको बैठक जारी रहेको गठबन्धनमा सहभागी एक नेताले अन्नपूर्णलाई जानकारी दिए। सत्ता गठबन्धनले साउनभित्रमा सिट बाँडफाँटको खाका तयार गर्न गठन गरेको कार्यदलको यो पहिलो बैठक हो। कार्यदलले दिएको सुझावअनुसार गठबन्धनका शीर्षनेताहरुले सिट बाँडफाँटको टुंगो लगाउनेछन्। आजै बिहान कांग्रेस शीर्ष नेताहरुको बैठक बसेको थियो। बैठकमा नेताहरुले समान प्रतिनिधित्व हुनेगरी सिट बाँडफाट गर्न सुझाव दिएका थिए। कार्यदलमा कांग्रेसबाट ३ जना र अन्य दलबाट २२ जनाको प्रतिनिधित्व रहेको छ। कांग्रेसबाट कार्कीसहित कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्। सरकारले आगामी ४ मंसिरका लागि प्रदेश र प्रतिनिधिसभा सदस्यको निर्वाचनको मिति तय गरिसकेको छ। प्रतिनिधिसभामा १ सय ६५ र प्रदेशसभामा ३ सय ३० सिट छन्। गठबन्धनभित्र अब सिट बाँडफाँटका विषयले अब स्थान पाउनेछन्। साउन मसान्तसम्म सिट बाँडफाँटको मोडालिटीसहित सुझाव दिन गठबन्धनले कार्यदल गठन गरेको हो। सिटको बाँडफाँट हरेक निर्वाचन क्षेत्रको धरातलीय यथार्थका आधारमा हुने कांग्रेसले जनाएको छ।"
आदिवासी जनजातिको अधिकार सुनिश्चितताका लागि सरकार प्रतिबद्ध : प्रधानमन्त्री,"काठमाडौं : प्रधानमन्त्री शेरबहादुर देउवाले आदिवासी जनजातिको हक र अधिकारको सुनिश्चितताका लागि सरकार सदैव प्रतिवद्ध रहेको बताएका छन्। २८ औं विश्व आदिवासी दिवसमा आयोजित कार्यक्रमलाई सम्बोधन गर्दै प्रधानमन्त्री देउवाले आदिवासी जनजातिको हक र अधिकारको सुनिश्चितताका लागि सरकारले सदैव सकारात्मक भूमिका खेल्ने बताएका हुन्। उनले भने, 'सरकारले आदिवासी जनजातिको हितका लागि महत्वपूर्ण कार्य गर्दै आएको छ। भाषा संस्कृतिको संवर्द्धन गर्ने कार्य मेरै नेतृत्वको सरकारले गरेको पनि जानकारी गराउन चाहन्छु।' देउवाले समावेशीकरणको नीतिलाई प्राथमिकता दिइएको बताए। आदिवासी जनजातिको परम्परागत ज्ञान सिप र अनुभवलाई प्राथमिकता दिने नीति लिइएको बताए। नेपालको विकासमा आदिवासी जनजातिको भूमिका अग्रणी रहेको बताए। देउवाले भने, 'नेपाल बहुजाति बहुभाषी, बहुसांस्कृतिक मुलुक हो। विविधताभित्रको एकताले देश समृद्ध भएको छ।'"
निर्वाचनमा महिलाको समान प्रतिनिधित्व हुनेगरी व्यवस्था गर्न संसदमा सार्वजनिक महत्वको प्रस्ताव प्रस्तुत हुने,"काठमाडौंः प्रतिनिधि सभाको भोली मंगलबार बस्ने बैठकमा महिला उम्मेदवारी नपरेमा अल्पसंख्यक वा सीमान्तकृत वा अरु कुनै समुदायबाट महिलाको उम्मेदवारी आह्वान गर्नुपर्ने मागसहित सार्वजनिक महत्वको प्रस्ताव दर्ता हुने भएको छ । सांसद अमृता थापाले दर्ता गरेको प्रस्ताव संसदमा पेश हुने भएको हो । सार्वजनिक महत्वको प्रस्तावमा भनिएको छ, नेपालको संविधानले सम्बोधन गरेको समानुपातिक समावेशी सहभागिताको विषयलाई निश्चितताको लागि संघीय संसद र प्रदेश सभाको निर्वाचनमा पहिलो हुने निर्वाचन प्रणाली र समानुपातिक निर्वाचन प्रणाली दुवैमा महिला र पुरुषको समान संख्यामा प्रतिनिधित्व गराउन हाल निर्वाचन आयोगबाट निर्वाचन सम्बन्धी कानुन संशोधनको एकीकृत मस्यौदा तयारीको लागि विभिन्न क्षेत्रबाट सुझाव संकलन गरेकोले प्रतिनिधि सभामा समेत यस विषयमा छलफल गरी संघीय संसदको प्रतिनिधि सभा र प्रदेश सभाको पहिलो हुने निर्वाचन प्रणाली अन्तरगत प्रत्येक दलले जनसंख्याको आधारमा समानुपातिक समावेशी प्रतिनिधित्व बमोजिम महिला उम्मेदवारी दिनुपर्ने, स्थानीय तहको निर्वाचनका विभिन्न पदमा हरेक दलले कम्तिमा पचास प्रतिशत महिला उम्मेदवारी दिनुपर्ने र वडा तहमा दलित महिलाको उम्मेदवारी नपरेमा अल्पसंख्यक वा सीमान्तकृत वा अरु कुनै समुदायबाट महिलाको उम्मेदवारी आह्वान गर्ने व्यवस्था गर्ने लगायतका सुझावहरु दिन अत्यावश्यक भएकोले भन्ने विषयको जरुरी सार्वजनिक महत्वको प्रस्ताव प्रस्तुत गर्नुहुनेछ । सांसद लक्ष्मी परियारसहित ११ जना सदस्यहरुले सो प्रस्तावको समर्थन गरेकका छन् । प्रतिनिधि सभा बैठक भोली ११ बजे डाकिएको छ ।"
सत्ता गठबन्धनमा सिट बाँडफाँट गर्न बनेको कार्यदलको पहिलो बैठक आज बस्ने,"काठमाडौं : आगामी प्रतिनिधिसभा र प्रदेशसभा सदस्यका लागि सिट बाँडफाँट गर्न बनेको कार्यदलको पहिलो बैठक आज बस्ने भएको छ। सत्ता गठबन्धनले साउनभित्रमा सिट बाँडफाँटको खाका तयार गर्न गठन गरेको कार्यदलको पहिलो बैठक बस्न लागेको हो। प्रधानमन्त्री निवास बालुवाटारमा सोमबार दिउँसो ३ बजे बैठक बस्न लागेको एकीकृत समाजवादीका महासचिव एवम् कार्यदलका सदस्य बेदुराम भुसालले अन्नपूर्ण पोस्ट्लाई जानकारी दिए। कार्यदलमा कांग्रेसबाट ३ जना र अन्य दलबाट २२ जनाको प्रतिनिधित्व रहेको छ। कांग्रेसबाट ज्ञानेन्द्रबहादुर कार्की, कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्। सरकारले आगामी ४ मंसिरका लागि प्रदेश र प्रतिनिधिसभा सदस्यको निर्वाचनको मिति तोकेको थियो। प्रतिनिधिसभामा १ सय ६५ र प्रदेशसभामा ३ सय ३० सिट छन्। गठबन्धनभित्र अब सिट बाँडफाँटका विषयले अब स्थान पाउनेछन्। सिटको बाँडफाँट हरेक निर्वाचन क्षेत्रको धरातलीय यथार्थका आधारमा हुने कांग्रेसका वरिष्ठ नेता रामचन्द्र पौडेल बताउँछन्। सिट बाँडफाँटका विषयमा अब बल्ल छलफल सुरु हुन्छ। सिट बाँडफाँट गर्दा हरेक निर्वाचन क्षेत्रको अवस्था, विगतको मत र अहिले कसले चुनाव जित्न सक्छ भन्ने परिस्थितिको समीक्षा हुन्छ। जुन स्थानमा जसको माहोल राम्रो छ उसैलाई टिकट दिनुपर्छ पौडेल भन्छन्। धरातल हेरेर दाबी गर्न पनि नेता पौडेल बताउँछन्। कांग्रेसले मात्र जित्न सक्ने सिट एक सय छ। ती ठाउँमा अन्य दलका साथीहरूलाई उठाउन मिल्दैन। अहिलेको चुनाव परिणाममा केन्द्रित हुन्छ। नेता पौडेलले भने।"
"गठबन्धन पार्टीको रूपमा गइसक्यो, यो कांग्रेस निर्देशित विचार समूह हो : ओली","काठमाडौं : एमाले अध्यक्ष केपी शर्मा ओलीले सत्ता गठबन्धनका कुनै पनि दलसँग एक्लै चुनावमा जाने हिम्मत नभएको बताएका छन्। नेपाल राष्ट्रिय भूतपूर्व सैनिक तथा प्रहरी संगठन नेपालद्वारा आइतबार आयोजित कार्यक्रममा ओलीले डुब्न लागेकाहरू गठबन्धनको त्यान्द्रो समातेर ज्यान जोगाउन खोजिरहेको आरोप लगाए। उनीहरूको नसिबमै गठबन्धन लेखेको छ, ओलीले भने,डुब्तेको सिन्केका सहारा भनेको जस्तै उनीहरूलाई बाँच्नका लागि गठबन्धनरुपी त्यान्द्रोको सहारा चाहिएको छ। डुब्न लागेकाहरू एउटाले अर्कालाई तानिरहेका छन्। तर, यिनीहरू सबै डुब्छन्। गठबन्धनका दलहरूमा एकअर्काप्रति अविश्वास रहेको उनको भनाइ छ। बिहान भन्छन्, हामीलाई हेप्यो, यस्तै चाल हो भने अर्को मोर्चा बनाउँछौं। दिउँसो अलिकति डराउँछन्। होइन, यो मोर्चा त कायमै राख्नुपर्छ भन्छन्। बेलुकातिर यो गठबन्धन चुनावपछिसम्मै कायम राख्नुपर्छ भन्छन्। राति सुत्छन्। छटपटी हुन्छ। के गरेर जोगिने होला भनेर सोच्न थाल्छन्। अनि बिहान उठेर फेरि धम्क्याउँछन्, उनले भने। ओलीले यो गठबन्धन पार्टीको रूपमा गइसकेको उल्लेख गरे। उनले थपे, यो कांग्रेस निर्देशित विचार समूह हो। यो कम्युनिस्ट, प्रगति, राष्ट्रियता र लोकतन्त्र विरोधी समूह हो, उनले भने, यससँग हामीले लड्नुपर्छ। एक्लै लड्न सक्षम छौं। एक वर्षको अवधिमा देशको अर्थतन्त्र र विकास डामाडोल भएको उनको भनाइ छ। उनले एमाले सरकारको पालामा बन्दै गरेका पुलबाहेक यो सरकारले कुनै बाटोघाटो, सडक, पुल बनाउन नसकेको आरोप लगाए। उनले भने, एउटा पुल पनि बनेको छैन। केही पनि थपिएको छैन। बन्दै गरेको पुलबाहेक केही बनेको छैन। तैपनि बजेट थपेको छ, देशको अर्थतन्त्र ओरालो लागेको उनको भनाइ छ। उनले गठबन्धन सरकारको अस्तित्व नै समाप्त भएकाले अब सरकारमा एमाले आउनुपर्नेमा जोड दिए। उनले अस्तित्व सकिएपछि गठबन्धनमा आवद्ध दलहरू एमालेविरुद्ध लागेको आरोप लगाए। उनले संघ र प्रदेश सभा निर्वाचनमा एमाले बहुमतका साथ अघि आउने दाबी गरे।"
महाभियोग प्रकरण : एमालेको रणनीति पर्ख र हेर,"काठमाडौं : प्रधान न्यायाधीश चोलेन्द्र शमशेर जबराविरुद्धको महाभियोग प्रकरणमा निर्णायक बनेको प्रतिपक्षी नेकपा एमालेले पर्ख र हेररणनीति अपनाएको छ । महाभियोग प्रस्ताव दर्ता भएको साढे पाँच महिना पछि प्रक्रियागतरुपमा अघि बढाउने क्रममा प्रधानमन्त्री शेरबहादुर देउवा र नेकपा (एमाले) अध्यक्ष केपी शर्मा ओलीबीच छलफल भएको थियो । महाभियोग प्रस्ताव अघि बढाउनु पर्यो भन्दै ओलीले प्रस्ताव गर्नु भएको थियो, स्रोतले भन्यो । त्यसपछि प्रधानमन्त्री देउवाले सोधेका थिए,तपाईंहरु महाभियोगको पक्षमा भोट हाल्नु हुन्छ की विपक्षमा ? प्रधानमन्त्री देउवाले केही दिन अगाडि टेलिफोनमार्फत गरेको अनपेक्षित प्रश्नको जवाफ ओलीले कुटनीतिक ढंगले जवाफ फर्काएका थिए । तपाईंहरु ( सत्तारुढ दल) महाभियोग प्रस्ताव दर्ता गरेकोले मुद्दाको वादी हुनुभयो,ओलीको भनाई उदृत गर्दै स्रोतले भन्यो, यो मुद्दामा हामी त न्यायाधीश हो । दुवै पक्षको कुरा सुन्छौं । प्रधानन्यायाधीश चोलेन्द्रको बयान सुन्छौं । प्रमाण हेर्छौं, केलाउँछौं । त्यसपछि फैसला गर्छौं । हाल संसदमा २७५ सदस्य छन् । नेपालको संविधान धारा १०१ अनुसार संघीय संसदको दुवै सदनको तत्काल कायम रहेका तत्काल कायम रहेका सम्पूर्ण सदस्य संख्याको कम्तिमा दुई तिहाई बहुमतबाट पारित हुनु पर्छ । महाभियोग प्रस्तावक सत्तारुढ नेपाली कांग्रेस, नेकपा माओवादी केन्द्र र नेकपा समाजवादीको मात्र दुई तिहाई पुग्दैन । महाभियोग पारित गर्न गठबन्धनको दुई तिहाई नपुग्दा एमाले निर्णायक बनेको छ । सत्तारुढ पार्टीका ९८ जना सांसदले २१ बुँदे वटा आरोप लगाउँदै महाभियोग प्रस्ताव दर्ता गरेका थिए । गत फागुन १ गते महाभियोग प्रस्ताव संसदमा दर्ता भएको थियो । तर, महाभियोग दर्ता भएको साढे पाँच महिनापछि आइतबार महाभियोग सिफारिस समितिमा पठाइएको छ । प्रधानन्यायाधीश जबरामाथिको अभियोग पुष्टि भएमा मात्र महाभियोगको पक्षमा मतदान गर्ने संकेत ओलीले गरेका थिए । अहिले नै पक्षमा मतदान गर्ने की नगर्ने भनेर भन्दैनौं । महाभियोग प्रस्तावक (नेपाली कांग्रेस, माओवादी र नेकपा समाजवादी) र विपक्षी चोलेन्द्र शमशेर जबराको तर्क, प्रमाण हेर्छौं । सुन्छौं, ओलीको जवाफ उदृत गर्दै स्रोतले भन्यो । एमाले कानून विभाग प्रमुख एवं वरिष्ठ अधिवक्ता रमेश बडालले सत्तारुढ दलले महाभियोग प्रस्ताव अघि बढाउन नचाहेको बताए । कुरा सिम्पल छ । पहिला छानविन टुंगिनु पर्यो, पूर्व महान्यायाधीवक्ता बडालले अन्नपूर्णसँग भने, दुवै पक्ष ( महाभियोग प्रस्तावक र चोलेन्द्र ) को कुरा सुन्नु पर्यो । दुवै पक्षको कुरा सुनेपछि दोषि देखिएमा कारवाहीको पक्षमा जानु पर्छ । महाभियोग लगाएको ठिक रहेनछ भने ससम्मान फिर्ता गर्नु पर्यो ।"
बालुवाटारमा कांग्रेस शीर्ष नेताहरुको बैठक,"काठमाडौं : नेपाली कांग्रेसका शीर्ष नेताहरुको बैठक प्रधानमन्त्री निवास बालुवाटारमा जारी छ। पार्टीका पदाधिकारी र पूर्वपदाधिकारीहरुको बैठक जारी रहेको प्रधानमन्त्री एवं पार्टी सभापति शेरबहादुर देउवाको सचिवालयले जनाएको छ। सचिवालयका अनुसार पार्टीका विभाग गठनलगायत आन्तरिक विषय,आसन्न संघ र प्रदेश सभा निर्वाचनको तयारीलगायत विषयमा छलफल भइरहेको छ। आजै दिउँसो ३ बजे कार्यदलको बैठक बस्दैछ। कार्यदलमा कांग्रेसबाट कृष्ण प्रसाद सिटौला,गगन थापा र ज्ञानेन्द्रबहादुर कार्की सहभागी छन्। सत्ता गठबन्धनले आगामी मंसिर ४ मा हुने संघ र प्रदेश सभा निर्वाचनमा सिट बाँडफाट गर्न ११ सदस्यीय कार्यदल गठन गरेको छ। सरकारले निर्वाचनको मिति तय गरेसँगै राजनीतिक दलहरु आन्तरिक छलफललाई तीव्र पारेका छन्।"
महाअभियोगमा सत्तापक्षको व्यवहार चरम लापरवाही : महासचिव पोखरेल,"विराटनगर : नेकपा (एमाले) का महासचिव शंकर पोखरेलले प्रधानन्यायाधीश चोलेन्द्र शमशेर जबराविरुद्धको महाअभियोगमा सत्तापक्षको व्यवहार चरम लापरवाहीपूर्ण रहेको बताएका छन्। सोमबार विराटनगर विमानस्थलमा सञ्चारकर्मीसँगको कुराकानीमा उनले जबरा विरुद्धको महाअभियोग राम्रो नियतले नलगाइएको बताएका हुन्। फैसलाहरू स्वार्थमा आधारित, लेनदेनमा आधारित भयो भन्ने अर्थमा प्रधानन्यायाधीश माथि महाअभियोग लगाइयो। त्यो त सौदाबाजी हो। त्यसमा त दुई पक्ष हुन्छ। पोखरेलले भने,त्यस अर्थमा दोषी एउटा मात्र हुँदैन। प्रधानमन्त्री निर्दोष हुने प्रधानन्यायाधीश मात्र दोषी हुने हुँदैन। उनले एउटालाई दोषी देखाएर अर्को पानीमाथिको ओभानो बन्ने गठबन्धनका नेताहरूको प्रयास गलत भएको टिप्पणी गरे। पोखरेलले पाँचदलीय गठबन्धनको सरकार लामो समयसम्म रहँदा देशलाई श्रीलंकाको बाटोतर्फ लैजाने उल्लेख गरे। यो सरकार स्वार्थका लागि मात्र बनेको हो, यो सरकार बन्दै गर्दा मुलुकको आर्थिक अवस्था बचतमा रहेको तर अहिले खर्बौ ऋणमा पुगेको छ। उनले भने,महंगी दोब्बरभन्दा बढी वृद्धि भएको छ। पूँजीगत खर्च लज्जास्पद छ। जसले गर्दा मुलुकको अर्थतन्त्र धराशायी बन्दै गएको छ। बजेट निर्माणका क्रममा जे जस्ता हर्कत भएका कुराहरू बाहिर आए, त्यो एकप्रकारको राष्ट्रघात भएको उनको विश्लेषण छ। उनले गठबन्धन सरकारले दलाल नोकरशाही पुँजीवादलाई प्रश्रय गरेको देखिएको आरोप लगाए। पोखरेलले विकासको लागि नीतिगत नेतृत्व चाहिने धारणा राखे। उनले भने नीतिगत नेतृत्व गर्नसक्ने तागत एमालेसँग मात्रै छ। कांग्रेसले त नीतिगत नेतृत्व नै गुमाइसकेको छ, गठबन्धन त स्वार्थका लागि मात्र बनेको हो। उनले निर्वाचनको मिति घोषणा भएकाले निर्वाचनबाटै जनताले छिनोफानो गर्ने दाबी गरे।"
"बर्दिबासका शिक्षक आन्दोलित, विद्यालयको पठनपाठन प्रभावित","ढल्केवर(धनुषा) : म्याद थपको माग गर्दै महोत्तरीको बर्दिबास नगरपालिकाका करार शिक्षकहरू आन्दोलित भएका छन्। बर्दिबास नगरपालिकाले नगरको करार शिक्षकको करार अवधि थप नगरेपछि उनीहरू आन्दोलित भएका हुन्। आन्दोलनको पहिलो दिन सोमबार शिक्षकहरूले बर्दिबास नगरपालिकाको मुलगेट अगाडि तीन घण्टा धर्ना दिएका छन्। उनीहरूले आइतबार मेयर प्रह्लाद कुमार क्षेत्रीलाई ज्ञापनपत्र बुझाउँदै साउन २९ गतेसम्मको चरणबद्ध संघर्षका कार्यक्रम सार्वजनिक गरेका छन्। संघर्षका कार्यक्रमअन्तर्गत साउन २३ मा ३ घण्टा धर्ना, २४ मा ५ घण्टा धर्ना, २५ मा ६ घण्टा धर्ना, २६ मा काम रोकेर विद्यार्थीसहितको आन्दोलन र २९ मा नगरपालिका घेराउ गर्ने कार्यक्रम रहेको छ। त्यति गर्दा पनि माग पूरा नभए दोस्रो चरणको कार्यक्रम अर्को साता सार्वजनिक गर्ने आन्दोलनरत शिक्षकहरूको तयारी छ। उनीहरूको आन्दोलनमा शिक्षक सम्बद्ध विभिन्न संघसंगठनहरूले पनि साथ दिइरहेका छन्। नेपाल शिक्षक महासंघ महोत्तरी, एकीकृत अखिल नेपाल शिक्षक संगठन बर्दिबास नगर समितिलगायतका शिक्षक सम्बद्ध पेशाकर्मी संघसंगठनहरूले नगरपालिकाले लिएको निर्णय नसच्याए कडा प्रतिकार गर्ने चेतावनी दिएका छन्। उनीहरूले विज्ञप्ती जारी गर्दै करारका नगर शिक्षकलाई हटाएको विषयलाई अत्यन्तै आपत्तिजनक, गैरजिम्मेवार तथा सामुदायिक विद्यालयप्रति गरिएको आक्रमको रूपमा लिएको छ। नगरपालिकाका मेयर क्षेत्रीले भने शिक्षकको करार अवधि थप गर्न कुनै कानुनी आधार नरहेको हुनाले शिक्षक नै स्वतः पदमुक्त भएको बताएका छन्। करार अवधि सकिएपछि नगर शिक्षकले करार म्याद थप गर्न आफैं बेवास्ता गरेको हुनाले कानुनअनुसार करार नवीकरण नभएको उनको भनाइ छ। बर्दिबासलाई शैक्षिक हब बनाउने अभियानमा विद्यालयहरूमा शिक्षकको कमि भएपछि पूर्वमेयर विदुरकुमार कार्कीले गत वर्ष खुल्ला प्रतिस्पर्धामार्फत प्राथमिक तहदेखि माध्यमिक तहसम्मका ६२ जना करारका शिक्षक भर्ना गरेका थिए। तर, साउन २० गते नगरपालिकाका शिक्षा अधिकृत गणेश प्रसाद दाहालले एक सूचना जारी गरि कारारका नगर शिक्षकलाई हाजिर नगराउन र कामकाज नलगाउन विद्यालयहरूलाई निर्देशन दिएपछि शिक्षकहरू आन्दोलन चर्काइएको हो। झण्डै महिनादिनको गर्मी विदापछि खुलेको यहाँका सामुदायिक विद्यालयमा शिक्षकहरूको आन्दोलनले पठनपाठन प्रभावित बनेको छ। यता सोमबार बर्दिबास नगरपालिकामा बसेको सर्वदलीय बैठकले बर्दिबास नगरपालिकामा बसेको सर्वदलीय बैठकले शिक्षा जस्तो क्षेत्रमा मनलाग्दी गर्दै पूर्वाग्राही ढंगले नगर शिक्षक हटाएको निष्कर्ष निकाल्दै उक्त बैठकले स्थानीय सरकारको ध्यानाकर्षणसमेत गराएको छ।"
सोमबार उपत्यकामा ७५ वटा ट्याक्सी कारबाहीमा,काठमाडौं : उपत्यकामा सोमबार ७५ वटा ट्याक्सी कारबाहीमा परेका छन्। काठमाडौं उपत्यका ट्राफिक प्रहरी कार्यालयका अनुसार सोमबार दिनभर ७५ वटा ट्याक्सीलाई कारबाही गरिएको हो। मिटरमा जान नमान्ने र पैसाको मोलतोल गर्ने ४७ वटा र यात्रु लिन इन्कार गर्ने २८ वटा ट्याक्सी कारबाहीमा परेका प्रहरीले जनाएको छ।
विपन्न विद्यार्थीलाई प्राविधिक शिक्षाका लागि छात्रवृत्ति,"गुल्मी : गुल्मीको धुर्कोट गाउँपालिकाले एसइईपछि तीन वर्षे प्राविधिक क्षेत्रको विषय अध्ययन गर्नका लागि छात्रवृत्ति दिने भएको छ। गाउँपालिकाले बाली विज्ञान र भेटेनरी विषयमा तीनतीन जना, अमिन र ओभरसियर विषयमा दुईदुई जनालाई छात्रवृत्ति दिने निर्णय गरेको छ। छात्रवृत्ति लिन इच्छुक गाउँपालिकाभित्रका दलित, असाह्य र विपन्न विद्यार्थीलाई सम्बन्धित वडामा आवेदन दिन सार्वजनिक सूचना जारी गरिएको प्रमुख प्रशासकीय अधिकृत ज्ञानुराम पन्थीले जानकारी दिए। दलित, आर्थिक अवस्था कमजोर भई घरको उत्पादनले ६ महिना खान नपुग्ने, एक घरको कुनै पनि व्यक्ति देश वा विदेशमा रोजगारीमा नभएको, अन्य कुनै संघ संस्थाबाट छात्रवृत्ति नलिएकोलगायतको मापदण्ड बनाइएको छ। छात्रवृत्ति लिन योग्य विद्यार्थीलाई सम्बन्धित वडाले सिफारिस गर्नुपर्ने पन्थीले जानकारी गराए। दलित तथा विपन्न विद्यार्थीको उच्च शिक्षा अध्ययनका लागि छात्रवृत्ति वितरण कार्यविधि२०७९ अनुसार हुने गाउँपालिकाले जनाएको छ। गाउँपालिका अध्यक्ष भुपाल पोखरेल र उपाध्यक्ष सीता गिरीले पदभार ग्रहण गर्दा प्राविधिक विषय पढ्ने विपन्न विद्यार्थीलाई छात्रवृत्ति दिने निर्णय गरेका थिए। तीन वर्षसम्म पढ्नका लागि विद्यालयमा लाग्ने शुल्क गाउँपालिकाले व्यवस्था गर्ने अध्यक्ष पोखरेलले जानकारी गराए।"
झापाको जोरसिमलमा सशस्त्रले चेकजाँच बन्द गर्नुपर्ने अदालतको अन्तरिम आदेश,"झापा : पूर्वपश्चिम राजमार्गअन्तर्गत झापाको मेचीनगर७ स्थित जोरसिमलमा सशस्त्र प्रहरीको चेक पोस्ट छ। सो चेक पोस्टमा दुई महिनाको अन्तरालमा दुईवटा घटना घट्यो। पहिलो घटनागत जेठ २२ गते राति १२ बजे मेची भन्सारभित्रै पार्किङ शुल्कसमेत तिरेर भन्सारकै गेटबाट जाँचपास भई निस्किएका रक्त चन्दनको बिरुवा र आलु बोकेका तीनवटा भारतीय मालवाहक ट्रक सशस्त्रले जोरसिमलमा चेक पोस्टमा नियन्त्रणमा लियो। लालिगुँरास फर्मले प्रज्ञापन पत्र नक्कली बनाएर कर छली गर्ने खोजेको आशङ्कामा सशस्त्रले डब्लुबी ३७ वि ७३८३, एनएल ०१ जी ९९५२ र डब्लुबी १९ जे ७९२० ट्रकहरू नियन्त्रणमा लिएर राजस्व अनुसन्धान कार्यालय इटहरी बुझायो। राजश्वले सामानको प्रज्ञापन पत्र नक्कली भएको पुष्टि गरेपछि घटना सतहमा पुग्यो। दोस्रो घटनागत असार ३२ गते होटेल मेची क्राउनमा (एचएमसी) मा प्रतिबन्धित भारतीय रुपैयाँ बोकेर आएका पाँच जना भारतीय नागरिकलाई सशस्त्रले जोरसिमलमा रोकियो। एचएमसीले नै रिजर्भ गरेको टोयटा कम्पनीको डब्लुबी ७४ बीएच १६४३ नम्बरको इनोभा कारमा आएका उनीहरूमाथि शङ्का लागेर सशस्त्रले चेकजाँच गर्दा कारमा लुकाइछिपाई राखेको भारतीय ५ लाख २१ हजार रुपैयाँ बरामद गर्यो। दुई हजार र पाँच सय दरका प्रतिबन्धित नोटसहित असम तिनसुकिया बस्ने आनन्द कुमार सदेका, सोही स्थानका प्रमोद जलान, मनोज अग्रवाल, अशोक अग्रवाल र खोरीवारि बस्ने सवारी चालक अभिजीत सिंहलाई नियन्त्रणमा लिएर सशस्त्रले राजस्व अनुसन्धान कार्यालय इटहरी बुझाइदियो। उनीहरूलाई नियन्त्रण लिए लगतै एचएमसीका सञ्चालक बले भन्ने बलाराम सापकोटा जोरसिमल चेकपोस्ट पुगेर सशस्त्रमाथि उल्टै जाइ लागेका थिए। सापकोटाले पावर लगाएर सबै सशस्त्रको सरुवा गरिदिने धम्कीपूर्ण भाषा प्रयोगसमेत गरेको एक सशस्त्र प्रहरी अधिकृतले बताए। सशस्त्र प्रहरी बल नेपाल बोर्डर आउट पोस्ट काँकडभिट्टा अन्तरगतको जोरसिमल चेकपोस्टमा खटिएका सशस्त्र प्रहरी कर्मचारीले पछिल्लो समयमा तस्करी तथा अवैध धन्दा रोकथाम उल्लेखनीय काम गर्दै आइरहेको अवस्थामा उच्च अदालत विराटनगर, इलाम इजलासले तत्काल जोरसिमल चेकपोस्टमा चेकजाँच नगर्न भनी अन्तरिम आदेश जारी गरेको छ। निवेदक मेचीनगरका सन्दीप खनालले सशस्त्र प्रहरी बल बोर्डर आउट पोस्ट काँकडभिट्टा र मेची भन्सार कार्यालयलाई विपक्षी बनाएर राजमार्गको जोरसिमलमा सशस्त्रले चेकपोस्ट खडा गरी आम जनता, उपभोक्ता यात्रुहरूलाई हैरानी एवम् असहजता बनाउने, कानुन विपरीत कुनै व्यक्तिलाई चेकजाँचको नाममा दुःख हैरानी दिन नपाइने भन्दै उच्च अदालतमा निवेदन दर्ता गराएका थिए। सोही निवेदनका आधारमा उच्च अदालत विराटनगर, इलाम इजलास न्यायाधीश प्रेम कार्कीको एकल इजलासले जोरसिमल चेकपोस्टमा तत्कालको लागि जाँच नगर्न साउन १९ गते अन्तरिम आदेश दिएको हो। निवेदकको तर्फबाट अधिवक्ता अशोककुमार पोखरेल र सुरज खत्रीले बहस गरेका थिए। राजमार्गमा कुनै पनि स्थायी चेकपोस्ट राखेर जाँच गर्ने कानुनी व्यवस्था छैन। सरकारले २०६६ सालमा राजमार्गका राखेका स्थायी ढाँटका कारण व्यावसायिक लागत बढाएर मूल्यवृद्धिको मारमा उपभोक्ता पर्ने भएकाले राजमार्गमा कुनै पनि निकायले ढाँट र अवरोध राख्न नपाइने व्यवस्था गरेको थियो। तर, सशस्त्रले निर्णय विपरीत मेचीनगर७ स्थित जोरसिमलमा स्थायी रुपमा चेकपोस्ट राखेको छ। अदालतले सशस्त्र प्रहरीलाई उक्त स्थानमा चेकपोस्ट राख्नुको लिखित कारण खुलाएर १५ दिनभित्र जवाफ पेस गर्न समेत आदेश दिएको छ। त्यो बाहेक निवेदक र सशस्त्र प्रहरीलाई साउन २६ गते छलफलको लागि उच्च अदालत बोलाएको छ। सरकारीलाई विपक्षी बनाएर मुद्दा परेकोले सशस्त्रको तर्फबाट जिल्ला सरकारी वकिल कार्यालयबाट छलफलका लागि उच्च अदालत जाने बुझिएको छ। चेक पोस्टमा चेकजाँचको नाममा स्थानीयवासीलाई हैरानी र दुःख मात्रै दिने गरेको आरोप सशस्त्र प्रहरीमाथि लागेको छ। तर, घटना भने अलि फरक रहेको माथि उल्लेखित दुई वटा घटनाले नै पुष्टि गर्छ। सशस्त्रका एक अधिकृत भन्छन्, 'अवैध धन्दा र तस्करी रोक्नु नै हाम्रो लागि गल्ती भयो, ठुला बडाले ज गरे पनि छुट् दिनुपर्ने परिपाटीको छ। अदालतमा मुद्दा पर्नु नै कारण नै त्यही हो।'"
"डोलेश्वरमा तीर्थालु बोकेको बस दुर्घटना, १४ जना घाइते",भक्तपुर : सूर्यविनायक नगरपालिका८ सिपाडोलको प्रसिद्ध मन्दिर डोलेश्वर महादेव मन्दिरमा दर्शन गरेर फर्किएका यात्रु र स्थानीयवासी सवार यात्रुबाहक बस दुर्घटना हुँदा १४ जना घाइते भएका छन्। डोलेश्वरबाट यात्रु बोकेर भक्तपुरतर्फ आउँदै गरेको बा३ख ३७८४ नम्बरको यात्रुबाहक बस आज वडा कार्यालय नजिकै सडकमै पल्टिँदा १४ यात्रु घाइते भएको महानगरीय प्रहरी परिसर भक्तपुरका प्रहरी नायब उपरीक्षक राजु पाण्डेले जानकारी दिए। डोलेश्वरबाट वडा कार्यालयतर्फ आउने क्रममा ओरालोमा बस आफैँ अनियन्त्रित भएर सडकमै पल्टिएको जानकारी दिँदै उनले बसले एक ट्याक्सीलाई समेत ठक्कर दिँदा सामान्य क्षति भएको बताए। बस पल्टिएपछि स्थानीय बासिन्दाले उद्धार गरी अस्पताल पठाएको वडाध्यक्ष पुष्पराज बस्नेतले जानकारी दिए। साँझ ६ बजे घाइतेको अवस्था बुझ्न डा इवामुरा मेमोरियल अस्पताल पुग्नुभएका वडाध्यक्ष बस्नेतले घाइते १४ जनामध्ये एक जनाको काठमाडौं मेडिकल कलेज सिनामङ्गलमा र चार जनाको इवामुरा अस्पतालमा उपचार भइरहेको जानकारी दिए। उनले घाइतेमध्ये इवामुरा अस्पतालबाट पाँच जना र मध्यपुर अस्पतालबाट चार जनाको उपचारपछि घर पठाइएको जानकारी दिए। उनका अनुसार उपचाररत घाइतेको अवस्था गम्भीर भने नरहेको चिकित्सकले जानकारी दिएका छन्।
नुवाकोटमा खोलामा महिलाको शव भेटियो,"नुवाकोट : नुवाकोटको पुर्वी भेगमा रहेको कोल्पुखोलामा एक जना महिलाको शव फेला परेको छ। शवको सनाखत हुन समस्या परेको छ। सदरमुकाम विदुरदेखि ५० किलोमिटर पूर्वमा रहेको बेलकोटगढी नगरपालिका३, बाह्रबिसेस्थित कोल्पुखोलामा महिलाको शव नचिन्ने अवस्थामा फेला परेको जिल्ला प्रहरी कार्यालय नुवाकोटले जनाएको छ। महिलाको शव पहिचानका लागि नुवाकोट जिल्ला अस्पताल त्रिशूलीमा राखिएको प्रहरी निरीक्षक लक्ष्मी खड्काको भनाइ छ। खड्काका अनुसार कोल्पुखोलामा घोप्टो परेको, रातो कुर्था लगाएको, टाउकोमा कपाल नभएको र अनुहार नचिन्ने अवस्थाको शव स्थानीयले देखेपछि प्रहरीलाई खबर गरेका थिए। बेबारिसे अवस्थामा फेला परेको महिलाको शव ३० देखि ३५ वर्ष उमेरको रहेको जनाइएको छ। शवको प्रकृति हेर्दा के भएको हो भन्ने स्थिति नरहेपनि शंकास्पदा अवस्था शव नचिन्ने अवस्थामा फेला पर्नुले थप रहस्य थपिदिएको छ। शवको पहिचानका लागि प्रहरीले सूचना परिचालन गरेको छ।"
नारायणगढ पोखरा सडकखण्डको स्तरोन्नति तीव्र बनाउन सरकारलाई निर्देशन,"काठमाडौं : प्रतिनिधिसभाअन्तर्गतको विकास तथा प्रविधि समितिले नारायणगढमुग्लिनमुग्लिनपोखरा सडक खण्डको स्तरोन्नतिको कामलाई तीव्र बनाउन सरकारलाई निर्देशन दिएको छ। सिंहदरबारमा सोमबार बसेको समिति बैठकले राष्ट्रिय गौरवलगायत अन्य राष्ट्रियस्तरका सडकहरूको निर्माण तथा स्तरोन्नतिको कार्यमा भइरहेको ढिलासुस्ती तथा न्युन प्रगतिलाई ध्यानमा राखि उक्त सडकखण्ड स्तरोन्नतिको कामलाई तीव्र बनाउन भौतिक पूर्वाधार तथा यातायात मन्त्रालयलाई निर्देशन दिएको हो। बैठकले सडक अतिक्रमण गरि विना स्वीकृति बनाइएका घर तथा सडकमा रहेका विद्युत पोलका कारण सडकमा पहिरो झर्दा तत्काल पन्छाउन जटिल देखिएकाले सडक सीमाभित्र रहेका संरचना हटाउने आवश्यक व्यवस्था मिलाउन भौतिक पूर्वाधार मन्त्रालय र उर्जा मन्त्रालयलाई निर्देशन दिएको समिति सभापति कल्याणी खड्काले जानकारी दिइन्। त्यस्तै बैठकले वातावरण मैत्री, प्रविधिमैत्री र गुणस्तरीय निर्माणका लागि विकासको उपयुक्त मोडल अवलम्वन गर्ने कार्य तत्काल अध्ययन गरि कार्यान्वयनमा ल्याउन सरकारलाई निर्देशन दिएको उनले बताइन्। त्यस्तै बैठकले पेट्रोलियम पदार्थको मूल्य समायोजनपछि पनि मनोमानी ढंगले सार्वजनिक यातायातले भाडा असुल्ने काम गरेको भन्दै भरपर्दो अनुगमन समिति बनाएर जानकारी गराउन निर्देशन दिएको सभापति खड्काले जानकारी दिइन्। बैठकमा भौतिक पूर्वाधार तथा यातायात मन्त्री मोहम्मद इश्तियाक राईले बैकल्पिक सहायक राजमार्गको मापदण्ड नै बनाएर कार्यान्वयन गर्ने बताए। नारायणघाटबुटवल सडक निर्माण समयमा नै नभएको भन्दै ठेकेदारको म्याद थप नगरेको उनले जानकारी दिए। उनले नारायणगढमुग्लिनमुग्लिनपोखरा सडक स्तरोन्नतिको कामलाई तीव्र रुपमा अघि बढाइने जिकिर गरे। बैठकमा समिति सदस्यहरूले चाडपर्व नजिकिँदै जाँदा मुख्य तथा सहायक राजमार्गहरूलाई चुस्तदुरुस्त राख्नका लागि सडकको प्रभावकारी अनुगमनमार्फत आवश्यक तयारी समयमा नै गर्नुपर्ने धारणा राखेका थिए।"
कर्णाली राजमार्गको दुर्दशा : बर्खासँगै सुरु भयो सास्ती,"कालिकोट : वर्षायाम सुरु भएसँगै बर्सेनि कर्णाली राजमार्गमा यात्रुहरूलाई सास्ती हुने गरेको छ। कर्णाली राजमार्गको कालिकोट खण्डमा मात्रै दर्जनौँ ठाँउमा पहिरो जाने समस्याले निरन्तर राजमार्ग अवरुद्ध हुने गरेको छ। जिल्ला सदरमुकाम नजिकै रहेको सुवार खोलामै दिनहुँ सडक अवरुद्ध हुन्छ। बर्सेनि बिग्रिँदै गएको सडकको मर्मतसम्भार र स्तरोन्नतिको काम नहुँदा यात्रुहरूले वर्षायाम सुरु भएसँगै सास्ती खेप्दै आएका छन्। जिल्ला ट्राफिक कार्यालयका अनुसार कर्णाली राजमार्गको कालिकोट खण्डका दर्जनौँ ठाँउहरूमा पहिरोले समस्या गरेको छ। जिल्लाको सिमाना दहीखोलादेखि गगने खोला, काले खोला, जिते, सुनार खोला, गल्ली लगायतका ठाउँमा वर्षायाम सूरु भएपछि वर्षा हुँदा पहिरो खस्ने समस्या छ। बेलाबेलामा आउने पहिरोका कारण सडक अवरुद्ध हुने गरेको छ। जसका कारण कर्णाली राजमार्गमा सञ्चालन हुने यात्रुबाहक तथा मालबाहक सवारी साधन र यात्रुहरूले निकै सास्ती खेप्नु परेको छ। सुर्खेतदेखि कालिकोट जीपमा आएका एक यात्रु मीम बुढाले सुनार खोलाको पहिरोले सडक अवरुद्ध गर्दा सडकको पेटीमै पाँच घण्टा समय बिताएको बताए। उनले भने, 'सुर्खेतबाट आफूहरू ५ बजे सुनार खोला पुगेका थियौँ। सामान्य पानी परिरहेको थियो। माथिबाट पहिरो बगेर सडक अवरुद्ध थियो। सडकको पहिरो पन्छाउँदा पनि निरन्तर बगेको बगै भयो। पहिरो रोकिएपनि अगाडि ट्रक फसेका कारण राति १० बजे मात्र सडक खुल्यो। खोलाको किनारमा पाँच घण्टा समय बित्यो। त्यहाँ न नास्ता न पानी। आफूहरूसँगै झण्डै ५० वटा गाडीहरू त्यो खोलामा जाममा परेका थिए। राति सदरमुकाम आउँदा सबै गाडीका यात्रुहरूले खाना खान समेत पाएनन्।' सुर्खेत कालिकोटका ट्रक चालक सन्दीप खड्काले सुर्खेतबाट दैनिक उपभोग्य सामान तथा निर्माण सामग्री ल्याएर कालिकोट हिँड्दा गन्तव्यमा पुग्न मुस्किल हुने गरेको बताए। उनले हिउँदको समयमा एकै दिन सुर्खेतबाट कालिकोट पुग्ने भएपनि वर्षायाम लागेपछि त्यही सडकमा चार दिनसम्म लाग्ने गरेको बताए। उनले भने, 'कर्णाली राजमार्ग राज्मार्ग जस्तै छैन। ६ पांग्रे गाडीलाई साइड दिन नपुग्ने सडकमा १० पांग्रे गाडी पनि आउँछन्। सडकमा पुरै खाल्डाखुल्डी र हिलाम्मे छ। कति ठाँउमा गाडी फस्दा उकास्नै दिन लाग्छ। गाडीको पनि बिजोग हुन्छ।' जिल्ला प्रहरी कार्यालय कालिकोटका निमित्त प्रमूख सुभराज बमले राजमार्ग अवरुद्ध भयो भनेर दिनहुँ प्रहरीमा यात्रुहरूको फोन आउने गरेको बताए। उनले भने, 'कालिकोटमा अन्य अपराधका घटनाहरूमा बरु प्रहरीमा कम फोन आउने गरेको छ। बढीजसो राजमार्ग अवरुद्ध भयो भनेर फोन आउछ। आफूहरूले सडक डिभिजनसँग समन्वय गरेर खुलाउने प्रयास त गर्छौं तर पर्याप्त साधन स्रोतको अभावका कारण भनेको बेला सडक खुलाउन सकिँदैन्। सडक डिभिजन कार्यालय जुम्लाबाट एक्साभेटरको व्यवस्था गरिएको छ। तर एक स्काभेटरले कालिकोटको दही खोलादेखि नाम्मासम्मको दूरीमा हुने सडक अवरोध हटाउन सहज छैन। यो समस्याको दीर्घकालीन समाधान गर्न जरुरी छ।' सडक डिभिजन कार्यालय जुम्लाका इन्जिनियर राजिब शर्माले सुनार खोला र गगने खोलाको पहिरोको रोकथामका लागि सडक विभागबाटै विशेषज्ञ टोली अध्ययनका लागि बोलाइएको बताए। उनले यी दुई खोलामा पहिरो रोक्न ठेक्का प्रक्रिया पनि अगाडि बढाएर विशेषज्ञ टोलीको सुझावका आधारमा काम अगाडि बढाउने बताए। उनले भने, 'कर्णाली राजमार्गको स्तरोन्नतिको काम पनि भइरहेको छ। स्थानीय तहले समन्वय नगरी शाखा सडकहरू खनेर मुख्य राजमार्ग बिगारिदिँदा थप समस्या भएको छ। राजमार्गका विभिन्न ठाँउमा आउने ससाना पहिरो पन्छाउन डोजरको व्यवस्था गरेका छौँ।' ४३ ठाँउमा पहिरोको जोखिम, ५० वटा शाखा सडक कर्णाली राजमार्गको दहीखोलादेखि जुम्लासम्म ४३ ठाँउमा बर्सेनि पहिरो जान्छ। कालिकोट र दैलेखको सिमाना दहीखोलादेखि जुम्लासम्म दहीखोला, गगने खोला, काले खोला, एसमोड, जिते बजार, शेरीघाट, मेयर खोला, सुनार खोला, ताडी, गल्ली, सिम्लेगाड, मोल्फा, पिली, शेराबाडा, बाली, राचुली, भिक्म, राराली लगायतका ४३ ठाँउमा बर्सेनि पहिरो जाने गरेको डिभिजन सडक कार्यालय जुम्लाले जनाएको छ। कर्णाली राजमार्गलाई बर्सेनि दिनहुँ अवरोध गर्ने यी ४३ ठाँउमा जाने पहिरोको रोकथाम तथा सडकको स्तरोन्नती मुख्य आवश्यकता हो। कालिकोटका प्रमूख जिल्ला अधिकारी रामहरी शर्माले भने, 'यसका विषयमा डिभिजन सडक कार्यालय जुम्लासँग निरन्तर समन्वय भइरहेको छ। विगतका वर्षहरूमा हप्तौँसम्म सडक अवरुद्ध हुने समस्या थियो। यो वर्ष भने हप्तौं सडक अवरुद्ध हुन दिएका छैनौँ। डिभिजन सडकको डोजर स्टेनबाई राखेका छौँ। जहाँ समस्या आउँछ त्यहाँ पठाउछौँ।' यस्तै कर्णाली राजमार्गमा थप ५० शाखा सडकहरू बनाइएको ठाँउमा पनि पहिरो खस्ने समस्या छ। अव्यवस्थित रूपमा स्थानीय सरकारले धमाधम सडक खनेर मुख्य राजमार्गलाई अवरोध गर्ने काम गरेका छन्। एक प्राबिधिकले भने, कर्णाली राजमार्ग नै राजमार्ग जस्तो छैन। न्यूनतम् मापदण्डसमेत पालना नगरी सडक निर्माण भएको छ। स्थानीय तहले पनि जथाभावी डोजर प्रयोग गरेर सडक खन्छन्। त्यसको प्राविधिक स्टमेटबिनै जहाँ पायो त्यहींबाट सडक जोड्छन्। यसले थप समस्या सिर्जना गरेको छ। पहिरो जाने र सडक अवरोध हुने मुख्य कारण साँघुरो सडक, अव्यवस्थित रूपमा काटिएका शाखा सडक, भिरालो जमिन, अत्यधिक वर्षा हुन्। जसका कारण सधैंजसो राजमार्ग अवरोध हुने र यात्रुहरूले सास्ती खेप्नु परेको छ।"
"नागरिकतामा अपमानजनक शब्द प्रयोग गरिएकोप्रति सरकारको चासो, माग गरे सच्याउन गृहको निर्देशन","काठमाडौं : सरकारले अपमानजनक शब्द प्रयोग गरी नागरिकता प्रमाणपत्र जारी नगर्न आग्रह गरेको छ। गृह मन्त्रालयले सोमबार विज्ञप्ति जारी गर्दै अपमानजनक शब्द प्रयोग गरी नागरिकतामा व्यक्तिको नाम र थर जनाउनेगरी प्रमाणपत्र जारी नगर्न अनुरोध गरेको हो। यसअघि विभिन्न जिल्लाबाट जारी भएका नागरिकता प्रमाणपत्रमा अपमानजनक शब्द राखिएकोप्रति गृहले ध्यानाकर्षण गराएको हो। मन्त्रालयका प्रवक्ता फणिन्द्रमणि पोखरेलद्वारा हस्ताक्षरित विज्ञप्तिमा भनिएको छ, 'त्यसरी अपमानजनक शब्द प्रयोग गरी जारी भएका नागरिकता प्रमाणपत्रमा सम्बन्धित व्यक्तिले सच्याउन माग गरेमा आवश्यक प्रक्रिया पूरा गरी सच्याउने व्यवस्था मिलाउने।'"
भक्तपुरको डोलेश्वर मन्दिरमा भक्तजनको भीड (फोटोफिचर),"भक्तपुर : भक्तपुरको डोलेश्वर महादेव मन्दिरमा सोमबार पूजा आराधना गर्ने महिला भक्तजनको भीड लागेको छ। साउनको चौथो सोमबारको अवसरमा भक्तपुर, काभ्रे ,ललितपुर र काठमाडौंका हिन्दु धर्मालम्बी महिलाहरू त्यहाँ पुगेका थिए। मन्दिरमा बिहान ३ बजेदेखि नै ब्रतालुहरू लाइन लागेका थिए भने अपरान्हसम्मै भीड थियो। यहाँ विभिन्न नदीहरूबाट शुद्ध जल चढाउने बोलबमहरूको पनि उत्तिकै भीड थियो। मन्दिरको चारैकुनामा हितमा मेहेन्दी,हरियो चुरा र कपडा लगाएका महिलाहरू लाइन लागेका देख्न सकिन्थ्यो। भारतमा रहेको केदारनाथको शीरको रूपमा पूजा गरिने यस मन्दिरमा पछिल्लो समय टाढा टाढाबाट भक्तजन आउने गरेको स्थानीयहरू बताउँछन्। आन्तरिक धार्मिक पर्यटकहरूको भीडसँगै यहाँ आजकल बजार विस्तार भएको छ। २०६६ सालमा भारतस्थित केदारनाथको शीर रहेको घोषणा गरिएसँगै यो क्षेत्र प्रसिद्ध तीर्थस्थलको रूपमा चिनिन थालेको छ।"
गोसाइँकुण्डमा स्वास्थ्य शिविर सञ्चालन,"रसुवा : जनैपूर्णिमाको विशेष पर्वअन्तर्गत गोसाइँकुण्ड पुग्ने यात्रुको उपचारार्थ सोमबारदेखि हिमाली उच्च भागमा स्वास्थ्य शिविर सञ्चालन भएको छ। लेक लाग्ने समस्या न्यूनीकरण गराउँदै धार्मिक यात्रा सहज पार्न विगत २५ वर्षदेखि अनवरतरूपमा कार्यरत हिमालय उद्धार सङ्घले गोसाइँकुण्डमा स्वास्थ्य शिविर सञ्चालन गरेको हो। आवश्यक औषधि र अक्सिजन सिलिण्डरसमेतका सामग्री गोसाइँकुण्ड पुर्याई स्वास्थ्य शिविर सञ्चालनमा ल्याइएको हिमालय उद्धार सङ्घका कार्यकारी निर्देशक गोविन्द बस्यालले जानकारी दिए। आवश्यक औषधि तथा चिकित्सकसमेतको सम्पूर्ण व्यवस्था संस्थागतरूपमा गरिएको हिमालय उद्धार सङ्घले जनाएको छ। समुन्द्र सतहदेखि चार हजार तीन सय ८० मिटर उचाइमा अवस्थित गोसाइँकुण्डको स्वास्थ्य शिविरमा आफ्नो संस्थाको एकजना प्राविधिकसहित छजना चिकित्सक कार्यरत रहेको बताइएको छ। यसरी सेवा दिने चिकित्सकमा डा अनुपमा भट्टराई, डा प्रसन्न कार्की, डा दीपेन्द्र पौडेल, डा सुरज कँडेल, डा सुरज श्रेष्ठ, डा आकाश शेखाली र हिमालय उद्धार सङ्घका हिमाली विज्ञ प्रकाश खत्री रहेका छन्। गोसाइँकुण्ड मेला केन्द्रित गरी आजदेखि सञ्चालनमा ल्याइएको स्वास्थ्य शिविर यही साउन २७ गतेसम्म सञ्चालन हुने कार्यकारी प्रमुख बस्यालले बताए। रासस"
पछिल्लो २४ घण्टामा देशभर १५ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १५ वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा एक जना घाइते भएका छन्। प्राधिकरणले सार्वजनिक गरेको विवरण अनुसार चार स्थानमा आगलागी, पाँच स्थानमा पहिरो, दुई स्थानमा चट्याङ, एक स्थानमा जनावरको आक्रमण, एक स्थानमा बाढी र दुई स्थानमा भारी वर्षाको घटना भएको छ। घटनाबाट ३८ लाख ३० हजार रुपैयाँ बराबरको क्षति भएको छ। दुई स्थानमा सडक अवरोध भएको छ।"
खराब मौसमका कारण एमाले अध्यक्ष ओली चढेको हेलिकोप्टर आकस्मिक अवतरण,"सिमरा: पूर्वप्रधानमन्त्री एवम् नेकपा एमालेका अध्यक्ष केपी शर्मा ओली चढेको हेलिकोप्टर सोमबार दिउँसो सिमरा विमानस्थलमा आकस्मिक अवतरण गरिएको छ। रौतहटको गौरमा आयोजित कार्यक्रममा सहभागी हुन काठमाडौंबाट आउने क्रममा मौसम खराब भएपछी सिम्रीक एयरको हेलिकप्टर सिमरा विमानस्थलमा आकस्मिक अवतरण गरिएको हो। अत्यधिक वर्षाका कारण गौर पुग्न सक्ने अवस्था नभएपछी हेलिकोप्टरलाई सिमरा विमानस्थलमा सुरक्षित अवतरण गरिएको बताइएको छ। हेलिकोप्टरमा अध्यक्ष ओलीसहित उनका सहयोगी सवार रहेका थिए। आकस्मिक अवतरण गरेपछि अध्यक्ष ओलि सिमरा विमानस्थलको विशिष्ट कक्षमा बसेका छन्। ओलीको आकस्मिक अवतरण भएपछि जीतपुर सिमरा उपमहानगरपालिका नगर उप्रप्रमुख भोलाप्रसाद अधिकारी, एमाले नेता मनोज पौडेलसहित एमालेका नेताकार्यकर्ता विमानस्थल पुगेका छन्। मौसमको प्रतिक्षामा रहेका ओली हेलिकप्टर उड्न नसके सडकमार्ग भएर गौर पुग्ने विषयमा छलफल भइरहेको एमाले नेता पौडेलले बताए।"
कायमुकायम प्रधानन्यायाधीश कार्की र न्यायाधीश सिन्हालाई कोरोना संक्रमण,"काठमाडौं : कायममुकायम प्रधान न्यायाधीश दीपककुमार कार्की र न्यायाधीश अनिलकुमार सिन्हालाई कोरोना भाइरस संक्रमण भएको छ। कायममुकायम प्रधान न्यायाधीश कार्की र न्यायाधीश सिन्हा होम आइसोलेसनमा छन्। प्रधानन्यायाधीश चोलेन्द्र शमशेर जबरा निलम्बनमा परेको र कायममुकायम प्रधानन्यायाधीश कार्कीलाई कोरोना संक्रमण भएपछि वरिष्ठतम् न्यायाधीश हरिकृष्ण कार्कीले सहायक कायममुकायम प्रधान न्यायाधीशको जिम्मेवारी पाएका छन्। त्यस्तै अन्य न्यायाधीशहरू विश्वम्भर श्रेष्ठ, टंकबहादुर मोक्तान, सुष्मालता माथेमा, डा मनोजकुमार शर्मा, डा कुमार चुडाल सोमबार अदालतमा अनुपस्थित भएका थिए। अदालत स्रोतले भन्यो, 'केही माननीय न्यायाधीशज्यूले आफूलाई बिसञ्चो भएकोले अनुपस्थित भएको जानकारी गराउनु भएको छ।' सहायक कायममुकायम प्रधान न्यायाधीश कार्की र न्यायाधीशहरू ईश्वरप्रसाद खतिवडा, डा आनन्दमोहन भट्टराई, प्रकाशमान सिंह राउत, सपना प्रधान मल्ल, बमकुमार श्रेष्ठ, प्रकाशकुमार ढुंगाना, कुमार रेग्मी, हरिप्रसाद फुयाँल, नहकुल सुबेदी र तिलप्रसाद श्रेष्ठ मात्र मुद्दा सुनुवाई गरेका छन्। सर्वोच्च अदालतमा सोमबार ११ जना न्यायाधीशले मात्र मुद्दा सुनुवाई गरेका छन्। २ सय १९ वटा मुद्दा पेसी तोकिएकोमा २३ मुद्दाको फैसला र १९ वटा मुद्दाको आदेश भएको छ। त्यस्तै ९४ वटा मुद्दा हेर्न नभ्याइनेमा परेको छ। २५ वटा मुद्दा हेर्न नमिल्ने र १४ वटा मुद्दा स्थगित भएको छ। कानून मन्त्री मन्त्रालय फर्किए कोरोना संक्रमणपछि होम आइसोलेसनमा बसेका कानून न्याय तथा संसदीय मामिला मन्त्री गोविन्द प्रसाद शर्मा (कोइराला) काममा फर्किएका छन्। मन्त्री शर्मालाई दुई साताअघि कोरोना संक्रमण भएको पारिवारिक स्रोतले जनाएको छ।"
को मित्र को शत्रु,"जंगलमा विभिन्न किसिमका वन्यजन्तु रमाउँथे। सबैजसो उनीहरू मिलेरै बस्थे, चर्थे र रमाउँथे। एक पटकको कुरा हो एउटा बाह्रसिंगे बिरामी पर्यो। अतः ऊ हरियो घाँसले युक्त भएको भूमिको एक क्षेत्रमा गएर पल्टियो। एकदुई दिनमै ऊ धेरै नै कमजोर भइसकेको थियो। कतिसम्म भने उसमा हिँड्नेडुल्ने शक्ति पनि बाँकी रहेन। थाहा पाएर र नपाएर पनि त्यो बाटो हिँड्दा उसको त्यो खबर केहीले थाहा पाए। बाह्रसिंगे बिरामी परेको खबर एक, दुई गर्दै वनभरि फैलियो। उसका साथीहरू भेट्न आउन थाले। ती सबै घाँस चर्ने पशु थिए। बाह्रसिंगेको हेरविचार गर्नका लागि ती सबै पशुहरू त्यहीं रहे। उनीहरू त्यहाँकै हरियो घाँसमा चर्न थाले। फलतः केही दिनमै त्यहाँ आसपासको घाँसको एउटा त्यान्द्रो पनि बाँकी रहेन। धेरै दिन साथ पाएर सायद बाह्रसिंगे पनि स्वस्थ हुन थाल्यो। यो देखेर उसका मित्रहरू एकएक गरेर जान थाले र एकदिन ऊ एक्लो भयो। निको भए पनि ऊ कमजोर थियो। सोही कारणले ऊ अझै पनि राम्ररी हिँड्नडुल्न सक्दैनथियो। आफू बसेको आसपासको सारा घाँस त साथीले चरेर गएका थिए। बाह्रसिंगे हिँड्नडुल्न पनि सक्दैनथ्यो। केही पर पुगेर केही खान पनि सकेन। फलतः ऊ खानै नपाएर मर्यो। यदि उसका साथीले उसको वरिपरिको घाँस नचरेका भए ऊ त्यही घाँस खाएर बाँच्न सक्थ्यो। तर उसका मूर्ख मित्रहरू त शत्रुहरूभन्दा बढी खतरनाक सिद्ध भए। नैतिक शिक्षा : मूर्ख मित्रभन्दा बुद्धिमान् शत्रु राम्रो।"
प्रहरी हिरासतबाट फरार भएका एक जना पक्राउ,काठमाडौं : प्रहरी हिरासतबाट फरार भएका एक जनालाई प्रहरीले पक्राउ गरेको छ। जबरजस्ती करणीको मुद्दामा हिरासतमा रहेका बाँकेको खजुरा गाउँपालिका८ का २६ वर्षीय अब्दुल खाँ साउन ९ गते ड्युटीमा रहेका सेन्ट्रीलाई झुक्काएर फरार भएका थिए। उनलाई इलाका प्रहरी कार्यालय मोतिपुर बर्दियाबाट पक्राउ गरी अनुसन्धानको सिलसिलामा राखिएको थियो। प्रहरी निरीक्षक ह्रदेशकुमार सापकोटाको कमाण्डमा खटिएको टोलीले आज सोमबार पक्राउ गरेको हो। उनलाई बर्दियाको बढैयाताल गाउँपालिका२ स्थित नेपाल भारत सीमा नजिकबाट पक्राउ गरिएको प्रहीले जनाएको छ। घटनाबारे थप अनुसन्धान भइरहेको प्रहरीले जनाएको छ।
चार सवारी साधन ठोक्किदा दुई दर्जन घाइते,हेटौंडा : पूर्वपश्चिम राजमार्ग अन्तर्गत हेटौंडा१५ रातोमाटेमा आज सोमबार बिहान सवारी दुर्घटना हुँदा दुई दर्जन व्यक्ति घाइते भएका छन्। चारवटा सवारी साधन आपसमा ठक्कर खाँदा विद्यार्थीसहित दुई दर्जन व्यक्ति घाइते भएका हुन्। ना ५ ख ६२४४ नम्बरको ट्रकले रिलायन्स बोर्डिङको विद्याथी बोकेको बसलाई ठक्कर दिएको मकवानपुर प्रहरीले जनाएको छ। उक्त ट्रकले पुनः हेटौंडाबाट पथलैया जाँदै गरेको लु १ ख ४३७० नम्बरको ट्यांकरलाई ठक्कर दिँदा ट्यांकर पल्टिएर बा ७ च ९४०४ नम्बरको कारलाई थिचेको थियो। त्यसपछि पुनः ट्रकले रोकिराखेको प्रदेश २०३००१ ख २५०६ नम्बरको ट्रकलाई ठक्कर दिएको मकवानपुर प्रहरीले जनाएको छ। घाइतेहरूको हेटौंडा अस्पताल र चुरेहिल अस्पतालमा उपचार भइरहेको छ। उनीहरू सबैको अवस्था सामान्य रहेको प्रहरीको भनाइ छ।
बैङ्किङ कसुरमा सोलुखुम्बुका एक युवक पक्राउ,सोलुखुम्बु : जिल्ला प्रहरी कार्यालय सोलुखुम्बुले बैङ्किङ कसुरमा फरार रहेका एक अभियुक्तलाई पक्राउ गरेको छ। पक्राउ पर्नेमा जिल्लाको थुलुङ दुधकोशी गाउँपालिका७ देउसाका २७ वर्षीय दिपक किराँती रहेका छन्। प्रहरी नायब उपरीक्षक (डिएसपी) सुनिल जंग शाहका अनुसार उनलाई १६ लाख रुपैयाँभन्दा बढी रकमको चेक बाउन्स कसुरमा आइतबार साँझ सल्लेरीबाट पक्राउ गरिएको हो। गंगी माया राईले दिएको जाहेरीमा उच्च अदालत पाटनले जारी गरेको पक्राउ पूर्जीको आधारमा किराँतीलाई पक्राउ गरेको डिएसपी शाहले बताए। किराँतीलाई पक्राउ गर्न जिल्ला प्रहरी परिसर टेकु काठमाडौंले सोलुखुम्बु प्रहरीलाई पत्र लेखेको थियो। उनलाई आज (सोमबार) बिहान जिल्ला प्रहरी परिसर टेकु काठमाण्डौँ पठाइएको छ। उक्त कसुरमा लामो समयदेखि फरार किराँती जिल्ला भलिबल सघं सोलुखुम्बुका अध्यक्ष र वाइसीएल थुलुङ दुधकोशीको इन्चार्ज हुन्।
मदन पुरस्कारका लागि उत्कृष्ट ८ पुस्तक छानिए,"काठमाडौं : मदन पुरस्कार गुठीले सर्वश्रेष्ठ सूचीमा परेका ८ पुस्तक छनौट गरेको छ । मदन पुरस्कार गुठीले मदन पुरस्कारका लागि २ सय ९९ मध्ये ८ पुस्तकलाई सर्वश्रेष्ठ सूचीमा छानेको हो । छनौट भएका ८ मध्ये एक पुस्तकलाई २०७८ को सर्वश्रेष्ठ पुस्तकको रुपमा वर्ष पुरस्कार प्रदान गरिने छ । डा नवराज लम्सालको अग्नि, सुजित मैनालीको सती : इतिहास र मीमांसा, डा दामोदर पुडासैनीको ग्रीष्मको नीलो बतास,बसन्त बस्नेतको महाभारा, दिपा मेवाहाङ राईको यादको सन्दुक, डा नयनाथ पौडेलको लिच्छवि लिपि , प्राध्यापक निलमणि ढुङ्गानाको व्युत्पत्तिमूलक संस्कृतनेपाली शब्दकोश, र पद्मसुन्दर जोशीको हिति प्रणाली मदन पुरस्कार२०७८ का लागि छनौट भएको मदन पुरस्कार गुठिद्धारा जारी विज्ञिप्तमा उल्लेख छ।"
कान्ति बाल अस्पतालले गुपचुपमा कर्मचारी भर्ना गर्दै,"काठमाडौं : कान्तिबाल अस्पतालले विज्ञापन नै नगरी कर्मचारी भर्ना प्रक्रिया अघि बढाएको छ। कान्तिबालले ११ जना स्टाफ नर्स र १ जना अनमीको भर्ना प्रक्रिया अघि बढाएको हो। कर्मचारी पदपूर्तिका लागि कान्ति बालका निर्देशक डायुवानीधी बसौलाले नियुक्ति सम्बन्धि फाइल अगाडि बढाएको गुनासो आएको छ। उनीहरुलाई तत्काल ज्यालादारीमा राखेर करारमा राख्ने तयारी छ। नियुक्तिका लागि टिप्पणी उठाएर फाइल अघि बढाइएको छ। कान्ति बाल अस्पतालका निर्देशक डायुवानिधी बसौलाले कर्मचारी पूर्तिका लागि अन्तर्वार्ता नलिएको बताए। तर, उनले विज्ञापन गर्दा एकदुई महिना लाग्ने र कर्मचारी पूर्ती नहुँदा अस्पताल चलाउनै मुस्किल पर्ने बताए। कान्ति बालले अस्पतालमा फाइल छोडेकालाई बोलाएर योग्यता प्रक्रियालगायतका बारेमा सोधेको बताएको छ। पदपूर्ति समितिको मिटिङ हिजो (आइतबार) बस्यो। विज्ञापन गर्दा एकदुई महिना लाग्छ,अनि हस्पिटल कसरी चलाउने त ? कर्मचारी भर्ना गरिएको छैन। रिक्त भएको छ। रिक्त ठाउँ पदपूर्ति गर्ने कि भन्ने सल्लाह भएको छ। अन्तर्वार्ता लिएको होइन। फाइल छोडेकालाई बोलाएको मात्रै हो। बसौलाले अन्नपूर्णसँग भने, वार्डमा १०१२ जनाले राजीनामा दिए खाली भयो। कि त वार्ड बन्द गर्नुपर्यो। कान्ति बाल अस्पतालमा पर्याप्त फर्मासीष्ट नहुँदा बिरामीहरु लामो लाइन लागेर औषधि किन्नुपर्ने बाध्यता छ। कान्ति बाल अस्पताल बोर्ड गठनको तयारी भइरहेको बेला कान्ति बालले सार्वजनिक सूचना जारी नगरी कर्मचारी भर्ना प्रकृया अघि बढाएको हो।"
नक्कली युरेनियम प्रकरण : पक्राउ परेकालाई छुटाइदिने भन्दै पैसा असुली,"विराटनगर :नक्कली युरेनियम बिक्रीको तयारी गर्दैगर्दा विराटनगरबाट पक्राउ परेकालाई छुटाइदिने भन्दै पैसा असुली गरेको पाइएको छ । मोरङ प्रहरीले नक्कली युरेनियम प्रकरणमा १५ जनालाई पक्राउ गरेको थियो । पक्राउ परेकामध्ये मकवानपुरको बागमती गाउँपालिका५ का ३६ वर्षीय दीपकबहादुर भ्लोनका परिवारसँग रकम असुली गरिएको पाइएको हो । दीपककी पत्नीसँग सर्लाहीको कविलासपुर नगरपालिका९ की ३० वर्षीया प्रमिला यादवले ७५ हजार रूपैयाँ लिएको प्रहरीको प्रारम्भिक अनुसन्धानबाट खुलेको छ । प्रहरी हिरासतमा रहेका दीपकलाई छुटाइदिने भन्दै रकम लिएको खुलेपछि प्रमिलालाई पक्राउ गरेर अनुसन्धानको प्रक्रिया अघि बढाइएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । प्रहरीले उनीविरुद्ध अभद्र व्यवहारको मुद्दा चलाउन गत शुक्रबार म्याद थप गरेर अनुसन्धानको बाँकी प्रक्रिया अघि बढाएको हो । प्रमिला पक्राउ परेका अर्का अभियुक्त महोत्तरीको मनराशिसबा नगरपालिका३ का ४९ वर्षीय उमेशप्रसाद यादवलाई भेट्न जिल्ला प्रहरी कार्यालय मोरङमा पुगेकी थिइन् । उमेश आफ्नो भिनाजु भएको प्रमिलाले बताइन् । भेटघाटका क्रममा यादवसँगै हिरासतमा रहेका दीपकसँग उनको चिनजान भएको डीएसपी श्रेष्ठले बताए । चिनजान भएपछि दीपकले आफू सकुशल र राम्रो अवस्थामा रहेको कुरा परिवारसम्म पुर्याइदिन प्रमिलालाई आग्रह गरेछन् । पीर र चिन्ता नलिनू भनेर सम्झाईबुझाई पनि गरिदिनु भनेछन्, 'उनले भने, प्रहरी कार्यालयबाट निस्किएर प्रमिला दीपककी पत्नीको सम्पर्कमा पुगिन् । त्यसपछि पैसाको बार्गेनिङ सुरु भएको पाइयो । श्रेष्ठका अनुसार दीपककी पत्नीलाई भेटेर प्रमिलाले पैसा दिएमा हिरासतबाट छुटाइदिने आवश्वासन दिएको खुलेको छ । प्रहरीलाई खुवाउनुपर्ने भन्दै सुरुमा प्रमिलाले एक लाख ५० हजार रूपैयाँको बार्गेनिङ गरेको उनले बताए । उनका अनुसार बार्गेनिङका क्रममा ७५ हजारमा कुरा मिलेको पाइयो । दीपकलाई हिरासतमुक्त गरिदिने असुली गरेको खुलेपछि प्रमिलालाई पक्राउ गरिएको हो,' डीएसपी श्रेष्ठले भने, 'आफूले पैसा दिएको कुरा दीपककी पत्नी आफैँले सुनाएपछि घटना बाहिर आयो ।' उनका अनुसार प्रमिलाले पनि ७५ हजार लिएको स्वीकार गरिसकेकी छन् । युरेनियमको आशंकामा विराटनगरबाट बरामद गरिएको वस्तु भने नक्कली रहेको पुष्टि भइसकेको छ । खानी तथा भूगर्भ विभागले उक्त वस्तु युरेनियम नभएको रिपोर्ट प्रहरीलाई उपलब्ध गराएको हो । प्रहरीले साउन १ र ३ गते विराटनगरका अलगअलग स्थानबाट दुई किलोग्रामभन्दा बढी नक्कली युरेनियम बरामद गर्दै दुईवटा समूहलाई पक्राउ थियो । युरेनियम भनेर बिक्रीको तयारी गर्दैगर्दा साउन १ गते विराटनगर९ ट्राफिक चोकबाट उक्त वस्तु एक किलो ८७३ ग्रामसहित आठ जना पक्राउ परेका थिए । विराटनगर महानगरपालिका३ दूधफारमनजिकबाट साउन ३ गते नौ सय ७८६ ग्रामसहित सात जना पक्राउ परे । दुई दिनअघिपछि गरेर पक्राउ परेका १५ जनाविरुद्ध प्रहरीले अभद्र व्यवहार मुद्दा चलाएको थियो । मुद्दा चलाइएकाहरु जिल्ला प्रशासन कार्यालय मोरङको आदेश अनुसार धरौटीवापतको रकम बुझाएर छुटिसकेका छन् । सात जना शुक्रबार जनही पाँच हजार र आठ जना आइतबार जनही सात हजार रूपैयाँ धरौटी बुझाएर छुटेको जिल्ला प्रशासन कार्यालय मोरङका नायव शुब्बा रमेशकुमार निरौलाले जानकारी दिए ।"
"पर्वतको धारापानीमा करेन्ट लागेर एकको मृत्यु, १२ घाइते","कुश्मा : पर्वतको जलजला गाउँपालिका ७ धाइरिङ धारापानी गाउँमा विद्युत सर्ट हुँदा एकजनाको मृत्यु भएको छ । प्रशारण लाइनमा विद्युत सर्ट भएर गाउँका सबै घरमा हाइभोल्टेज लाइन प्रशारण भएको स्थानीय यामबहादुर केसीले जानकारी दिए। स्थानीय मिलनचोकी प्रहरी चौकीका इन्चार्ज मुक्ति खड्काले दिएको जानकारी अनुसार करेन्ट लागेर धारापानीकी ५० वर्षीया सीता क्षेत्रीको मृत्यु भएको हो। घरमा रहेको मिटरबक्स अफ गर्न जाँदा करेन्ट लागेर क्षेत्रीको मृत्यु भएको उनले जानकारी दिए । प्रहरी चौकीका इन्चार्ज खड्काका अनुसार करेन्ट लागेर अन्य १२ जना घाइते भएका छन् । हाइभोल्टेज लाइनका कारण गाउँका करिब दुईसय घरधुरीका मिटरबक्स जलेका छन् । वितरण लाइन चुँडिएर स्थानीय प्रताप आचार्यको बाख्रा फार्ममा रहेका १६ वटा बाख्रा मरेका छन् । विद्युत कार्यालयको लारवाहीका कारण दुःखद घटना घटेको जलजला गाउँपालिकाका अध्यक्ष राजु आचार्यले बताए । घटनाको जिम्मेवारी विद्युत कार्यालयले लिनुपर्ने उनको भनाइ छ । घटनास्थलमा अहिले पालिका अध्यक्ष आचार्य, वडाका जनप्रतिनिधि र प्रहरी टोली पुगेको छ । टान्सफर्मरबाट वितरण लाइनमा हाइभोल्टेज विद्युत प्रसारण भएकाले घटना घटेको हुनसक्ने अनुमान गरिएको छ । उता, नेपाल विद्युत प्राधिकरण कुश्मा वितरण केन्द्रका प्रमुख शिवनारायण गोशेलीका अनुसार प्रारम्भिक रुपमा २२० भोल्टेज प्रसारण हुनुपर्ने विद्युतको तारमा त्योभन्दा धेरै भोल्टेज प्रसारण भएको बताए । आज बिहानै विद्युत समस्या समाधानका लागि केहि स्थानमा रुख हटाउने काम भएको उनले बताए । कार्यालय प्रमुख गोशेलीले कति भोल्टेज प्रवाह भयो यकिन नभएको बताए । गाउँपालिकाका अध्यक्ष आचार्यले भने ११ हजार भोल्टेज नै प्रवाह भएका कारण ठूलो क्षति पुगेको बताए।"
