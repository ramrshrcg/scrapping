शीर्षक,विवरण
भारतले पायो पहिलो आदिवासी महिला राष्ट्रपति,नयाँ दिल्ली : द्रौपदी मुर्मु भारतको नयाँ राष्ट्रपतिमा निर्वाचित भएकी छन्। उनले यशवन्त सिन्हालाई पराजित गर्दै राष्ट्रपति बनेकी हुन्। कूल दस लाख ८६ हजार ४३१ मध्ये द्रौपदीले ५ लाख ७७ हजार ७७७ मत पाएकी छन्। राष्ट्रपति निर्वाचित हुन ५ लाख ४३ हजार २१६ मत आवश्यक हुन्छ। द्रौपदीले निर्वाचनको मतगणना नसकिँदै विजय सुनिश्चित गरेकी हुन्। मुर्मु भारतको राष्ट्रपति बन्ने पहिलो आदिवासी महिला हुन्। ओडिशाका स्थायी बासिन्दा मर्मु यसअघि झारखण्डको राज्यपाल बनिसकेकी छन्। भारतीय समाचार एजेन्सी एएनआईका अनुसार मुर्मुले २५ जुलाईमा सपथग्रहण गर्नेछिन्। मुर्मुको जितपछि पराजित बनेका यशवन्त सिन्हाले बधाई दिएका छन्। सामाजिक सञ्जालमार्फत् बधाई दिँदै उनले निर्भिकरुपमा काम गर्न आग्रह गरेका छन्। यशवन्तले २ लाख ६१ हजार ६२ मत पाएका थिए।
"कार्तिकाको व्यथा : स्वास्थ्य चौकी पुगिन्, तर बाटोमा बच्चा जन्माइन्","बाजुरा : स्वामीकार्तिक खापर गाउँपालका २ की ३५ वर्षीया कार्तिका विकलाई बिहीबार दिउँसो सुत्केरी ब्यथा लाग्यो। ब्यथा लागेपछि आफन्तले गाउँबाट एक घण्टाको दूरीमा रहेको माझगाउँ स्वास्थ्य इकाई केन्द्र पुर्याए। माझगाउँ स्वास्थ्य इकाईमा स्वाथ्यकर्मी नभएपछि आफन्तले कार्तिकालाई घर फिर्ता ल्याउँदै गर्दा ताहाडा खोला भन्ने ठाउँमा ब्याथाले च्याप्यो। उनले बीच बाटोमै छोरा जन्माइन्। 'कार्तिका विकले सुत्केरी नियमित स्वास्थ्य चेक गरे नगरेको थाहा भएन। सुत्केरी ब्यथा लागेको थाहा पाएपछि घरभन्दा पनि स्वाथ्य इकाईमा लिएर सुत्केरी गराउँदा राम्रो हुने भन्दै लग्यौं। तर स्वास्थ्य इकाईमा स्वास्थ्यकर्मी नै नभएपछि फिर्ता ल्याउँदा ल्याउँदै बच्चा जन्माउन पुगिन्,' स्थानीय बलबहादुर विकले भने। वडाध्यक्ष अजय बहादुर विकका अनुसार माझगाउँ इकाई स्वास्थ्य केन्द्रमा कर्मचारी नभएको बताए। स्वामीकार्तिक खापर गाउँपालिकाले यो साउन महिनादेखि करारका कर्मचारीहरुको करार सेवा थप नगरेपछि माझगाउँ स्वास्थ्य इकाईमा कर्मचारीविहीन भएको अध्यक्ष विकले बताए। माझगाउँ स्वास्थ्य इकाई केन्द्रमा कार्यरत अनमी र अहेव दुबै करारका थिए। म्याद थप नगरेपछि उनीहरु काममा आउन छाडेका थिए। आवश्यकताका आधारमा मात्र करार थप गर्ने वा विज्ञापनमार्फत् भर्ना गर्ने बताएको भए पनि गाउँपालिकाले अहिलेसम्म कर्मचारी ब्यवस्थापन नगर्दा समस्य भएको अध्यक्ष वकले बताए। पालिकाका अन्य स्वास्थ्य संस्थामा पनि करार कर्मचारीको नवीकरण नहुँदा स्वास्थ्य सेवा प्रभावित भएको छ। बाजुरामा ३ वर्ष यता ८ जना गर्भवती तथा सुत्केरी आमाले ज्यान गुमाइसकेका छन्।"
केन्द्रीय कमिटी बैठकमा लिङ्देनले भने खर्चिलो र अव्यावहारिक संघीय व्यवस्था देशले धान्न सक्दैन,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले खर्चिलो, अव्यावहारिक संघीय व्यवस्था देशले धान्न नसक्ने बताएका छन्। बिहीबारबाट काठमाडौं सुरु भएको दुई दिने केन्द्रीय समिति बैठकमा अध्यक्ष लिङ्देनले जनप्रतिनिधि र प्रशासनिक खर्चको भार बोझिलो हुँदाहुँदै करको दायराले जनताको जनजीवन प्रभावित भएको बताए। उनले राजसंस्थालाई बहिष्करण गरेकै कारण हालसम्म पनि शान्ति प्रक्रियाले पूर्णता नपाएको बताए। 'कथित १२ बुँदे सम्झौता विदेशीको इशारामा भएका कारण अहिलेसम्म शान्तिप्रक्रिया टुंगोमा लागेको छैन। देशमा भ्रष्टाचार झनै मौलाएको छ। यसको भागिदार प्रमुख दलका नेताहरु पनि हुन्,' उनले भने। उनले चर्को मूल्य वृद्धि र बजार घाटा, वैदेशिक मुद्राको अल्प सञ्चिति, असन्तुलित आयात निर्यातको दर उत्तिकै कहालिलाग्दो रहेको बताए। उनले ठूला भनिएका दलहरुकै कारण मुलुकमा भ्रष्टचार व्याप्त बनेको र मुलुकमा आर्थिक समस्या देखा परेको तर्क गरे। बैठकमा लिङ्देनले प्रारम्भिक समसामयिक राजनीतिक परिवेश र भावी कार्ययोजना पेस गरेका थिए।"
प्रदेश १ मा अपराधसँग सम्बन्धित ८ हजार ५५ मुद्दा दर्ता,"विराटनगर : प्रदेश १ मा एक वर्षको अवधिमा विभिन्न अपराधसँग सम्बन्धित आठ हजार ५५ वटा मुद्दा प्रहरीले दर्ता गरेको छ । प्रदेश प्रहरी कार्यालय विराटनगरका अनुसार आर्थिक वर्ष २०७८०७९ मा प्रदेशका १४ जिल्लामा दर्ता भएकामध्ये तीन हजार एक सय ७७ वटा मुद्दा फर्छौट भएका छन् । चार हजार आठ सय ७८ वटा मुद्दा किनारा लाग्न बाँकी छ । प्रहरीका अनुसार आत्महत्या, जबरजस्ती करणी, करणी उद्योग, लागुऔषध, कर्तव्य ज्यान, ज्यान मार्ने उद्योग, अपहरण तथा शरीर बन्धक, ठगी, अभद्र व्यवहार, सरकारी छाप तथा दस्तखत किर्ते लगायतका विभिन्न शीर्षकमा मुद्दा दर्ता भएका छन् । विभिन्न मुद्धामा सात हजार एक सय ३६ जनालाई प्रतिवादी बनाइएको छ । प्रतिवादीमध्ये छ हजार छ सय ९१ जना पक्राउ परेको प्रदेश १ प्रहरी कार्यालय विराटनगरका प्रवक्ता एसपी नवीनराज राईले जानकारी दिए । उनका अनुसार मुद्दा चलाइएकामध्ये चार सय ४५ जना फरार छन् । दर्ता भएका मुद्दामा सबैभन्दा धेरै आत्महत्यासँग सम्बन्धित छ । प्रदेशमा आत्महत्याको एक हजार तीन सय ८८ वटा मुद्दा दर्ता भएको जानकारी राईले दिए । दोस्रोमा लागुऔषध सम्बन्धित सात सय ८८ वटा मुद्दा दर्ता भएको छ । एक हजार एक सय ४२ जनालाई प्रतिवादी बनाएर लागुऔषध ऐनअन्तर्गतको मुद्दा दर्ता गरिएको एसपी राईले बताए । उनका अनुसार प्रतिवादीमध्ये एक हजार एक सय १७ जना पक्राउ परेका छन् । २५ जना फरार छन् । लागुऔषध नियन्त्रणतर्फ दुई हजार २१ किलो नौ सय दुई ग्राम गाँजा, २३ ग्राम नौ सय १७ मिलिग्राम चरेस र दुई किलो ३५ मिलिग्राम ब्राउन सुगर (खैरो हेरोइन) बरामद भएको एसपी राईले बताए । उनका अनुसार लागुऔषधमध्ये विभिन्न प्रकारका ३२ हजार सात सय ३९ ट्याब्लेट तथा १० हजार दुई सय ६५ एम्पुल बरामद गरिएको छ । चार हजार आठ सय २१ रोपनी क्षेत्रफलमा लगाइएको आठ लाख १२ हजार पाँच सय १५ बोटा गाँजा नष्ट गरिएको जानकारी उनले दिए । प्रदेशमा बालबिज्याइँसँग सम्बन्धित मुद्दा सबैभन्दा कम दर्ता भएको छ । प्रदेश प्रहरी कार्यालयका अनुसार बालबिज्याइँसँग सम्बन्धित एउटा मात्रै मुद्दा दर्ता भएको छ । प्रतिवादी पनि एक जना मात्रै रहेको प्रहरीले जनाएको छ । भन्सार चोरी निकासी, नदीजन्य पदार्थको अवैध दोहन, काठ तस्करी नियन्त्रण, फैसला कार्यान्वयन तथा ट्राफिक कारबाहीबाट प्रहरीले एक वर्षको अवधिमा ३९ करोड २१ लाख रूपैयाँभन्दा बढी राजस्व संकलन गरेको छ । फैसला कार्यान्वयनतर्फ अदालतबाट दोषी ठहर भई विभिन्न अपराधमा सजाय तथा जरिवानाको फैसला भए पनि फरार रहेका एक हजार सात सय ३८ जना प्रतिवादी पक्राउ परेका छन् । फरार प्रतिवादीलाई पक्राउ गरेर आठ करोड सात लाख ४७ हजार छ सय ७५ रुपैयाँ जरिवाना असुल गरिएको एसपी राईले बताए । एक वर्षको अवधिमा प्रदेशभरिबाट अवैध भन्सार चोरी निकासी गर्ने ७३ जना मानिस पक्राउ परेका छन् । राईका अनुसार तस्करीका सामान बरामद गरेर ११ करोड ७४ लाख ४६ हजार नौ सय २९ रुपैयाँ राजस्व संकलन गरिएको छ । अवैध रूपमा नदीजन्य पदार्थको उत्खनन एवं ओसारपासर गर्ने ३७ जना मानिस र छ सय ४५ सवारीसाधन नियन्त्रणमा लिइएको जानकारी एसपी राईले दिए । अवैध उत्खनन र ओसारपसार नियन्त्रणका क्रममा ३३ लाख ३१ हजार पाँच सय रूपैयाँ राजस्व संकलन भएको छ । काठ तस्करीमा संलग्न ४७ जना पक्राउ परेका छन् । तस्करी नियन्त्रणका क्रममा एक वर्षको अवधिमा चार हजार छ सय ४८ क्यूफिट काठ बरामद भएको प्रहरीले जनाएको छ । त्यसवापत एक करोड चार लाख ३३ हजार पाँच सय ३७ रुपैयाँ राजस्व संकलन गरिएको एसपी राईले बताए । एक वर्षको अवधिमा दुई लाख ६९ हजार आठ सय २३ वटा सवारीसाधन ट्राफिक प्रहरीको कारबाहीमा परेका छन् । नियम उल्लंघन गरेवापत गरिएको कारबाहीबाट १८ करोड एक लाख ५९ हजार रूपैयाँ राजस्व संकलन भएको छ । प्रदेश १ प्रहरी प्रमुख डीआईजी सुदीप गिरीका अनुसार एक वर्षको अवधिमा उत्कृष्ट कार्य गर्ने एक हजार आठ सय ६४ जना प्रहरी कर्मचारीलाई पुरस्कृत गरिएको छ । आचरणविपरीत काम गर्ने चार सय २८ जना प्रहरीलाई विभागीय कारबाही गरिएको उनले बताए । संगठनभित्र राम्रा काम गर्ने प्रहरीलाई पुुरस्कार र गलत गर्नेलाई दण्ड एवं कारबाहीको व्यवस्था छ, डीआईजी गिरीले भने । उनका अनुसार पछिल्लो समय अपराधको अवस्थालाई विश्लेषण गर्दा आत्महत्याको घटना एकदमै बढेर गएको पाइन्छ । आत्महत्या गरेर मान्छेले अमूल्य जीवन त्यत्तिकै खेर फालिरहेको देखिन्छ । प्रदेश १ मा अन्य अपराधभन्दा धेरै आत्महत्याको घटना भएको पाइयो, गिरीले भने, यसमा प्रदेश सरकारले पनि चासो राखेको छ । आत्महत्याको भयावह अवस्थालाई रोक्न र नियन्त्रण गर्न सरकारसँग समन्वय गर्दै अघि बढ्ने योजना बनाइएको छ । समुदायप्रहरी साझेदारी लगायतमार्फत् आत्महत्याविरुद्ध जनचेतनामूलक कार्यक्रम गर्ने तयारी भइरहेको उनले बताए । प्रहरीका अन्य काम कारबाही र गतिविधिलाई पनि आत्महत्याविरुद्धको अभियानमा जोडेर कार्यक्रम सञ्चालन गरिने डीआईजी गिरीको भनाइ छ । प्रदेश सरकार र मनोपरामर्शकर्तासँग समन्वय गरेर जतिसक्दो चाँडो कार्यक्रम सुरु गर्नुपर्ने अवस्था रहेको उनले बताए । आत्महत्याको भयावह अवस्थाले सबैलाई झस्काएको छ । अति नै गम्भीर बनाएको छ । आत्महत्या गरेर मान्छेले यति सुन्दर जीवन अनाहाकमा खेल फ्यालिरहेको पाइयो, डीआईजी गिरीले भने, यसतर्फ सबै पक्षले चासो दिएर सोच्न जरुरी देखियो । नियन्त्रणका लागि गम्भीर ढंगले अघि बढ्ने प्रहरीको योजना छ । सुन्दर जीवन सदुपयोग गर्ने बाटोतर्फ मान्छेलाई डोहोयाउनुपर्ने अवस्था आएको छ । कल्पनाभन्दा बाहिरको डरलाग्दो आत्महत्याको अवस्थालाई जतिसक्दो चाँडो नियन्त्रण गर्न सबै पक्षको सहयोग प्रहरीले खोजिरहेको उनले बताए ।"
सामाजिक सञ्जाल प्रयोग गरेर चरित्र हत्या गर्ने पक्राउ,काठमाडौं : सामाजिक सञ्जालमा तेस्रो लिंगीको तस्बिर र महिलाको सम्पर्क नम्बर समेत उल्लेख गरी चरित्र हत्या गर्ने एक जना पक्राउ परेका छन्। काभ्रेपलाञ्चोक जिल्लाको नमोबुद्ध नगरपालिका५ घर भइ हाल काठमाडौं महानगपालिका६ बोद्ध बस्ने २४ वर्षीय इन्ड्राइभरका ट्याक्सी चालक कर्मवाङ सिङ लामालाई प्रहरीले पक्राउ गरेको हो। उनले सामाजिक सञ्जाल फेसबुकमा तेस्रो लिंगीले प्रयोग आएको एकाउन्टमा पोष्ट तथा अपलोड भएका तस्बिर डाउनलोड गरेर फेक एकाउन्ट बनाएर म्यासेन्जरमार्फत पीडित बनेर पैसा समेत माग्ने गरेका थिए। उनले पीडितको बारेमा समेत अफवाह फैलानुको साथै फेसबुक ग्रुप बनाएर पीडित महिलाको पेसा देहव्यापार हो भनेर भन्ने र पोर्न साइटमा समेत पीडितको व्यक्तिगत विवरण सेयर गरेका थिए।
खहरे खोलामा डुबेर बालकको मृत्यु,विराटनगर : मोरङको जहदा गाउँपालिका७ मा खहरे खोलामा डुबेर बिहीबार दिउँसो एक बालकको मृत्यु भएको छ। घरनजिकै रहेको खहरे खोलामा पौडी खेल्ने क्रममा डुबेर जहदा७ का अशोक मण्डलका ११ वर्षीय छोरा तरुण मण्डलको मृत्यु भएको मोरङ प्रहरीका डीएसपी राजन कार्कीले जानकारी दिए। उनका अनुसार पौडी खेल्नलाई छिरेका तरुण दिउँसो साढे २ बजेतिर खोलामा डुबेका थिए। डुबिरहेको देखेपछि स्थानीयले खोलाबाट बाहिर निकालेका हुन्। बाहिर निकाल्दा उनको मृत्यु भइसकेको प्रहरीले जनाएको छ। प्रहरीले घटनाका बारेमा अनुसन्धान थालिएको जनाएको छ।
बलात्कार प्रयासको आरोपमा लहानका उपमेयरविरुद्ध जाहेरी दर्ता,सिरहा : लहान नगरपालिकाका उपमेयर रामचलितर महतोले एक महिलालाई कार्यकक्षको गोप्य कक्षमा बोलाएर जागिर लगाइदिन्छु भन्दै बलात्कारको प्रयास गरेको घटना सार्वजानिक भएको छ। पीडित महिलाले इलाका प्रहरी कार्यालय लहानमा जबरजस्ती करणी उद्योगसम्बन्धी जाहेरी दिएका छन्। बिहीबार जाहेरी दर्ता गरी घटनाबारे थप अनुसन्धान भइरहेको जिल्ला प्रहरी कार्यालय सिरहाको प्रवक्ता तथा डीएसपी सुवास बुढाथोकीले जानकारी गराए। केही दिन अगाडि नगरपालिकामा दैनिक ज्यालादारीमा कम्प्युटर अपरेटरसम्बन्धी विज्ञापन खुलेको थियो। त्यही विज्ञापन ती महिलाले फारम भरेका थिए। जागिरको लागि सोर्स लगाइदिन्छु भन्दै कार्यकक्षको गोप्य कक्षमा बोलाएर बलात्कार प्रयास गरेको महिलाले सुनाइन्। घटनाबारे राष्ट्रिय महिला आयोग र मानवअधिकार आयोगले गम्भीरतापूर्वक चासो लिएको बुझिन आएको छ। घटना सार्वजानिक भएदेखि उपमेयर सम्पर्कविहीन भएको छ।
अन्तर्राष्ट्रिय युवा दिवस मूल समारोह आयोजक समिति गठन,"काठमाडौं : राष्ट्रिय युवा परिषद्का अध्यक्षसमेत रहेका युवा तथा खेलकुद मन्त्री महेश्वर गहतराज अथकको अध्यक्षतामा ६५७ सदस्यीय अन्तर्राष्ट्रिय युवा दिवस मूल समारोह आयोजक समिति गठन गरिएको छ। बिहीबार युवा तथा खेलकुद मन्त्रालयमा सरोकारवाला तथा विभिन्न क्षेत्रका युवा केन्द्रित संघसंस्था र प्रतिनिधिहरुको उपस्थितिमा आयोजित बृहत् भेलाबाट मुल समारोह समिति बनाइएको हो। समितिमा परिषद्का कार्यकारी उपाध्यक्ष सुरेन्द्र बस्नेतसहित सबै सदस्यहरु, नेपाली सेना, नेपाल प्रहरी ,सशस्त्र प्रहरी बलका प्रतिनिधि, राष्ट्रिय खेलकुद परिषद्, युवा स्वरोजगार कोष र नेपाल स्काउटका प्रतिनिधि रहनेछन्। कार्यक्रममा खेलकुद मन्त्री गहतराजले अन्तरपुस्ताको ऐक्यबद्धता, सबै उमेर समूहमैत्री विश्व निर्माणमा प्रतिबद्धता भन्ने मूल नाराका साथ अन्तर्राष्ट्रिय युवा दिवस मनाउन लागिएको सो नारा नेपालमा पनि प्रभावकारीरुपमा कार्यान्वयन गर्नका लागि लागी पर्न सदस्यहरुलाई आग्रह गरे। उनले साउन २७ गतेको युवा दिवसमा सातै प्रदेशका ७ सय ५३ वटै पालिकामा सरकारी अस्पतालमा सरसफाईलगायत रचनात्मक र सचेतनामूलक कार्यक्रम गर्ने जानकारी दिए। यसैगरी युवा परिषदका कार्यकारी उपाध्यक्ष सुरेन्द्र बस्नेतको संयोजकत्वमा सचिवालयसमेत गठन गरिएको छ। दिवसलाई साताव्यापी कार्यक्रमका साथ भव्यरुपमा मनाउन सो समिति बनाइएको उपाध्यक्ष बस्नेतले जानकारी दिए। त्यस्तै विभिन्न युवा तथा विद्यार्थी संघ संगठनका प्रतिनिधि,परिषद सम्बद्ध युवा सञ्जालका प्रतिनिधि, परिषद आवद्ध संघसंस्थाका प्रतिनिधि, विभिन्न राष्ट्रिय तथा अन्तर्राष्ट्रिय गैरसरकारी संस्थाका प्रतिनिधि समेत रहनेछन्। युवाका मुद्दा र सवाललाई सम्बोधन गर्ने अभिप्रायले सन् १९९९ देखि हरेक वर्षको अगष्ट १२ लाई अन्तर्राष्ट्रिय युवा दिवसको रुपमा मनाउँदै आइएको छ।"
"मुस्ताङका सीडीओको टोलीले गर्यो सीमा स्तम्भको अनुगमन, ३३ नम्बर पिल्लर भेटिएन","जोमसोम : मुस्ताङका प्रमुख जिल्ला (सिडिओ) नेत्रप्रसाद शर्माको टोलीले उत्तरी छिमेकी चीनसँग जोडिएको क्षेत्रमा अवस्थित सीमास्तम्भको अनुगमन तथा निरीक्षण गरेका छन्। नेपालको परराष्ट्र मन्त्रालय र चिनियाँ विदेश मन्त्रालयबीच गत असार ३० गते संयुक्त सीमा अनुगमन गर्ने सहमति भएको सन्दर्भमा सिडिओ शर्मासहित प्रहरी नायव उपरीक्षक रामकुमार दानी, सशस्त्र प्रहरी नायव उपरीक्षक मोहनजंग कार्की र सशस्त्र प्रहरी बोर्डर आउट पोस्ट (बीओपी) छोसेकोको संयुक्त टोलीले उत्तरी सीमा क्षेत्रको स्तम्भ अवलोकन गरेको हो। सीडीओ शर्मासहितको संयुक्त सुरक्षा टोलीले चीनको स्वशासित क्षेत्र तिब्बत र नेपालतर्फको कोरला नाका आसापास पर्ने २१ नं सीमास्तम्भ देखि २५ नं सीमास्तम्भको अवलोकन गरेको हो। सीमास्तम्भमा सवारी तथा पैदलमार्गबाट सीमा अनुगमन गरिएको सिडिओ नेत्रप्रसाद शर्माले जानकारी दिए। चीनसँग जोडिएका सबै सीमा स्तम्भको दुरी करिब १ किमीको फरकमा रहेको सीडीओ शर्माले उल्लेख गरे। म सीडीओको रुपमा रहँदा तीन पटकसम्म सीमा अनुगमन तथा निरीक्षण गरिसक्यौं, हाम्रा सबै सीमा स्तम्भ सुरक्षित छन्, सीडीओ शर्माले भने, एक पटक दुबैतर्फबाट संयुक्त सीमा स्तम्भ अनुमगन गर्ने भन्ने प्रस्ताव गरेका छौं, सम्भवत चाँडै संयुक्त सीमा स्तम्भ अनुगमन गर्ने वातावरण बनाउने छौं। उत्तरी कोरला नाकादेखि डोल्पा क्षेत्रसम्मको दुरीमा १८ देखि २३ नं सीमा स्तम्भ रहेको र २५ नं सीमा स्तम्भदेखि मनाङको सीमानासम्मको दुरीमा ३३ नं सीमास्तम्भ रहेको प्रजिअ शर्माले जानकारी दिए। उपल्लो मुस्ताङको छोसेरमा सशस्त्र प्रहरीको बोर्डर आउट पोस्ट (बीओपी) बसेपछि समय सापेक्ष निरन्तर सीमा स्तम्भको अनुगमन गर्ने काम हुने गरेको शर्माले उल्लेख गरे। हालसम्म उत्तरी कोरला नाकाको मुस्ताङ क्षेत्रसँग जोडिएका नेपालचीन सीमा स्तम्भमध्ये १८ देखि ३२ नम्बर सीमास्तम्भ गरी १५ वटा सीमा स्तम्भको अनुमगन र पहिचान भए पनि ३३ नम्बर सीमा स्तम्भको भने पहिचान हुन नसकेका प्रजिअ शर्माको भनाइ छ। पहिचान हुन नसकेको ३३ नम्बर सीमा स्तम्भ पनि चिनियाँपक्षको सहयोगमा अनुमगन गर्ने योजना रहेको बताए। उत्तरी नेपालचीन सीमा स्तम्भहरु मध्ये सबै सीमा स्तम्भ देखिने गरी चीनपक्षले सुरक्षा दस्ता खडा गरेको प्रजिअ शर्माले उल्लेख गरे। मुस्ताङको अधिकांश सीमा स्तम्भसम्म पुग्न चीन पक्षले सडक मार्गसमेत विस्तार गरेको छ। पछिल्लो समय उत्तरी सीमा क्षेत्रमा नेपाल पक्षले पनि बेलाबेलामा नियमित सीमा स्तम्भ अवलोकन गर्दै आइरहेको सीडीओ शर्माले बताए। चीनको स्वशासित क्षेत्र तिब्बत र नेपालतर्फको कोरला नाकाको २४ नं सीमा स्तम्भ मुस्ताङ क्षेत्रको केन्द्रबिन्दुमा रहेको मुख्य सीमास्तम्भ हो। चीन पक्षले दीर्घकालीन व्यापार तथा पारवाहन मार्ग विस्तार गर्ने उद्देश्यले ठूलाठूला संरचना निर्माण गरिसकेको छ भने कोरलासम्मको तिब्बती भूमिमा दुई लेनको लोभलाग्दो कालोपत्रे सडक विस्तार गरिसकेको छ। नेपाल पक्षले भने दीर्घकालीन उद्देश्य लिएर कोरला नाकाको दशगजा क्षेत्रमा १ हजार रोपनी जग्गा भन्सार, अध्यागमन, सुरक्षा पोस्ट, सुख्खा बन्दरगाह र क्वारेन्टाइनलगायतका संरचना बनाउन नेपाल सरकारको नाममा लालपूर्जा लिने काम सम्पन्न गरेको छ। सरकारले कोरलानाकालाई लक्षित गरी लोमान्थाङको लुङ्खु फाँटमा नेपाली सेनाको टुकडी र लोमान्थाङ२ छोसेरमा सशस्त्र प्रहरीको बोर्डर आउट पोस्ट (बीओपी) क्याम्प समेत स्थापना गरिसकेको छ।"
गाउँपालिकामा जेसिबी तोडफोड भएपछि अवरुद्ध सडक खुलाउन सकिएन,"बझाङ : जिल्लाको छबिसपाथिभेरा गाउँपालिका २ मुग्लाका साइरन ऐडीले गत असार तेस्रो साता गाउँपालिकाको जेसिबी तोडफोड गरे। आफूले चलाएको जीपलाई साइड नदिएको भन्दै उनले जेसिबी तोडफोड गरेका थिए। उनले त्यतिखेर मदिरा सेवन गरेका थिए। उनले जेसिबी तोडफोड गरेपछि गाउँपालिकाले उनीमाथि सार्वजनिक मुद्दा चलाउने निर्णय गर्यो। त्यस लगत्तै छोरालाई सार्वजनिक मुद्दा नलगाउनु जेसिबी मर्मतको जिम्मा हामी लिन्छौं भन्दै साइरन ऐडीकी आमा कल्पनाले वडाध्यक्ष पविन्द्र मण्डेल र गाउँपालिकाका भौतिक पूर्वाधार विकास संयोजक अम्मरबहादुर थापा लगायत सबैका सामु ५ दिनभित्र क्षतिपूर्ति दिने भन्दै असार २९ गते कागज गरिन्। त्यसपछि गाउँपालिकाले जेसिबी मर्मत गर्न डडेल्धुरा पठायो। जेसिबी मर्मत भएर आएपनि मर्मत गर्न २ लाख १३ हजार लागेकोमा तोडफोड गर्ने ऐडीले क्षतिपुर्ति दिएनन्। उल्टै उनी सम्पर्क बिहीन भए। उनकी आमा कल्पनाले पनि आउँछु भन्दै आजसम्म कुराइरहेको वडा नम्बर २ का वडाध्यक्ष पविन्द्र मण्डेल बताउँछन्। यस विषयमा शुक्रबार बस्ने कार्यपालिका बैठकले निर्णय लिने वडाध्यक्ष मण्डेलको भनाइ छ। छबिसपाथिभेराका विभिन्न ठाउँमा बाढी पहिरो आउँदा सडक अवरुद्ध छन् तर पालिकाको आफ्नै जेसिबी भए पनि अवरुद्ध सडक खुल्न सकेका छैनन्। जयपृथ्वी राजमार्ग बन्द हुँदा वैकल्पिक मार्गका रुपमा लिइएको भाँडेब्याँसीमेल्लेखनौरा सडक हाल बन्द रहेको छ। सडक बन्द हुँदा छबिसपाथिभेरा बासिले लामो र कष्टपूर्ण यात्रा गर्नु परेको छबिसपाथिभेरा २ मण्डीका देवचन्द्र मण्डेलले बताए। उनका अनुसार सडक अवरुद्ध भएको महिनौं भयो तर सडक खुलेन। उनले भने, 'गल्ती एक जनाले गरे तर सजाय सबै पालिकाबासीले भोग्न परिरहेको छ। कि त उसलाई नियमानुसार कार्बाही गर्नुपथ्र्यो कि त सडक खुलाउनु पथ्र्यो। आफ्नै जेसिबी भएर पनि हामीलाई दुख दिने गाउँपालिकाको कस्तो नियत हो?' एक जनाले गर्दा सबै पालिकाबासीले दुःख भोग्नुपर्ने अवस्था सिर्जना भएको छ। बिरामीलाई अस्पताल लैजान र सदरमुकाम जान निकै सास्ती भएको अर्का स्थानीय विक्रम मण्डेलले बताए। बर्खायाममा झन् पालिकाले तयारी अवस्थामा बस्नुपर्ने वेला दुख झेल्नु परेको उनले गुनासो गरे।"
समानुपातिक निर्वाचन प्रणालीमा जानु उपयुक्त हुने: अध्यक्ष थापा,काठमाडौं : राष्ट्रिय प्रजातन्त्र पार्टी नेपालका अध्यक्ष कमल थापाले अहिलेको निर्वाचन प्रणाली खर्चिलो भएकाले समानुपातिक निर्वाचन प्रणालीमा जानु उपयुक्त हुने बताएका छन्। बिहीबार पार्टीद्वारा काठमाडौंमा आयोजित एक कार्यक्रममा बोल्दै उनले यस्तो बताएका हुन्। उनले पूर्ण समानुपातिक निर्वाचन प्रणालीमा जानुपर्ने आफ्नो पार्टीको मान्यता रहेको उल्लेख गर्दै पूर्ण समानुपातिक निर्वाचन प्रणाली हुनुपर्ने तर्क गरे। त्यस्तै केन्द्रीय सरकार र स्थानीय सरकारलाई बढी अधिकार सम्पन्न बनाउनुपर्ने उल्लेख गर्दै अध्यक्ष थापाले प्रदेश सरकारको आवश्यक्ता नरहेको बताए। संघीयताको वर्तमान स्वरुपलाई आमूल परिवर्तन गरेर केन्द्रमा एउटा बलियो सरकार र स्थानीय तहमा अहिलेको भन्दा पनि बढी अधिकार सम्पन्न स्थानीय सरकार गरी दुई वटा तहको संघीय स्वरुप कायम गर्न उपयुक्त हुने बताए। उनले अहिले नै राजसंस्था स्थापीतका लागि आवजा उठाउनु आत्मरती मात्रै हुने भन्दै अहिले पार्टीलाई बलियो बनाउनुपर्नेमा जोड दिए। अध्यक्ष थापाले राष्ट्रवादी शक्तिबीचको बलियो एकताबाट मात्रै मुलुकको समृद्धि र विकास सम्भव हुने बताए। उनले आफ्नो पार्टी मुलुकको वैकल्पिक राजनीतिक शक्ति भएको दाबी समेत गरे।
गाउँपालिका प्रवक्ताको अभिव्यक्तिप्रति आपत्ति जनाउँदै राप्रपाले बुझाए ज्ञापनपत्र,"झापा : कचनकवल गाउँपालिकाका प्रवक्ता चिन्तामणि खरेलले दिएको गैर जिम्मेवार अभिव्यक्तिप्रति आपत्ति जनाउँदै राष्ट्रिय प्रजातन्त्र पार्टी ९राप्रपा० गाउँ कार्य समितिले बिहीबार गाउँपालिकालाई ज्ञापनपत्र बुझाएका छन्। गाउँपालिकामा करार सेवामा कार्यरत ११ जना कर्मचारी निकालेको भन्दै पीडित कर्मचारीहरूले गाउँपालिकाका अध्यक्ष कालेन्द्रप्रसाद सिंह राजवंशीलाई पुर्नवहालीको माग राख्दै ज्ञापनपत्र बुझाउने क्रममा ६ नम्बर वडा अध्यक्ष समेत रहेको खरेलले गैरजिम्मेवार अभिव्यक्ति ९राप्रपाका कर्मचारी छानिछानी निकालिने छन० भन्ने शब्द बोलेका थिए। खरेलले बोलेको गैर जिम्मेवार अभिव्यक्ति अविलम्ब फिर्ता लिई सार्वजनिकरुपमा माफी माग्नुपर्ने लगायतको माग राख्दै राप्रपाका गाउँपालिका अध्यक्ष रविचन्द्र ओझासहितको कार्यकर्ताले गाउँपालिका अध्यक्ष राजवंशीलाई सो ज्ञापनपत्र बुझाएका हुन्। कचनकवल ६ का अभिभावकिय भूमिका र जिम्मेवारीमा रहेका वडा अध्यक्ष खरेलले गैर जिम्मेवार ढङ्गले राप्रपालाई दोषारोपण लगाउनु कार्य अत्यन्त घृणित अशोभनीय र लज्जास्पद रहेको छ। यस अभिव्यक्तिले आमजनतामा भ्रम सिर्जना गरेकोप्रति राप्रपाको गम्भीर ध्यानाकर्षण भएको ज्ञापनपत्रमा उल्लेख छ। ज्ञापनपत्रमा दुरासाय पूर्वाग्रही भावनाले हटाइएका करारका कर्मचारीलाई यथा स्थानमा अभिलम्ब बहाल गरियोस् र आगामी दिनमा पूर्वाग्रही पूर्ण कार्य बन्द गरियोस्, गाउँपालिकाका तत्कालीन जनप्रतिनिधिहरूले जनताको हितमा अति विपन्न परिवारलाई ग्यास चुलो वितरण योजना सञ्चालन गरेकोमा सो योजना रद्द गरी अति विपन्न परिवारलाई मार्कामा पार्ने काम भएको हुँदा सो योजना पुन कार्यान्वयनमा ल्याइयोस् पाठामारीदेखि बालुबाडीसम्मको कालोपत्रे सडक गुणस्तरहीन भएकाले आवश्यक अनुगमन गरेरमात्र सिफारिस दिइयोस् र चारआली केचना सडक खण्डअन्तर्गत लाहुर चौकदेखि केचनासम्म सडक बीचबीचमा खाल्डाखुल्डी तथा ढुङ्गा जाली भत्किएकाले सम्बन्धित निकायसँग सम्पर्क गरी अभिलम्ब मर्मत सम्भार गरियोस् लगायतको माग राखिएको छ।"
अन्नपूर्ण केबलकारको मनसुन अफर: केवलकारमा २० प्रतिशत छुट,"पोखरा : पोखरास्थित अन्नपूर्ण केवलकारको नियमित मर्मत तथा सम्भार पश्चात पूर्व निर्धारित समय भन्दा एक दिन अगाडि साउन ६ देखि सञ्चालनमा आउने भएको छ। केबुलकारले आफ्ना सम्पूर्ण नेपाली ग्राहकहरूको लागि साउन ६ गतेदेखि भाद्र ३१ गतेसम्म २० प्रतिशत छुट दिने भएको छ। पोखरा उपत्यकाको पश्चिम उत्तरी भागको लेकसाईड, सेदिबगरबाट अन्नपूर्ण केबुलकार चढेर सराङकोटमा साउन महिनामा कैलाशेश्वर महादेवको दर्शन गर्नुका साथै कास्की कोट दरवारसम्मको पैदल यात्रा गर्न सकिनेछ। साथै अन्नपूर्ण हिमाल, माछापुच्छ्रे हिमाल, धवलागिरी हिमालका श्रृखलासँगै सूर्योदयको मनोरम दृश्यको आनन्दका साथ केबुलकार परिसरमै सुविधा सम्पन्न रेष्टुरेन्ट सेवा, कफि सप, रेष्टुरेन्टबाट चारै तर्फको आनन्ददायी मनोमोहक दृश्य तथा जिप फ्लायएर, सुइङ्ग, स्काई साइक्लीङको समेत साहसिक अनुभव लिन सकिनेछ। साथै केबुलकारबाट पोखरा शहर, फेवाताल, शिव प्रतिमा, विश्व शान्ति प्यागोडा लगायतका दृश्यहरु पनि हेर्न सकिनेछ। पोखरामा नयाँ अनुभवका लागि अन्नपूर्ण केबुलकार थप एक दिनको गन्तव्य बनेको छ। यात्रुहरुको सुविधाको लागि लेकसाइडदेखि केवलकारको तल्लो स्टेशनमा सटल बसको व्यवस्था गरेको छ। केवलकार बिहान ९ बजे देखि साँझ ६ बजेसम्म सञ्चालन हुनेछ।"
एसपीपी सम्झौता फिर्ताबारे जानकारी गराउन सरकारलाई सभामुखको रुलिङ,"काठमाडौंः प्रतिनिधिसभा सभामुख अग्निप्रसाद सापकोटाले स्टेट पाटर्नरसीप प्रोग्राम (एसपीपी) बारे जानकारी गराउन सरकारलाई निर्देशन दिएका छन् । बिहीबार प्रतिनिधिसभाको बैठकमा सभामुख सापकोटाले आफ्नो ध्यानाकर्षण भएको भन्दै एसपीपी कार्यान्वयनबारे के भइरहेको छ ? यसबारे जानकारी गराउन सरकारलाई निर्देशन दिएका हुन् । 'माननीय सदस्यहरुले उठाउनु भएको एसपीपी सम्झौताको बारेमा मेरो ध्यानाकर्षण भएको छ । सो सम्बन्धमा नेपाल सरकारको निर्णय र त्यसको कार्यान्वयनको सन्दर्भमा जानकारी गराउनु हुन नेपाल सरकारलाई निर्देशन गर्दछु,'उनले भने। सांसदहरुले एसपीपी सम्झौता फिर्ता गरेको पत्र अमेरिकालाई अहिलेसम्म नपठाएको भन्दै सरकारको ध्यानाकर्षण गराएका थिए ।"
स्रोत नखुलेको १७ लाख रुपैयाँ र लागुऔषधसहित युवक पक्राउ,"मलंगवा : लागुऔषध हेरोइन र स्रोत नखुलेको १७ लाखभन्दा बढी रुपैयाँसहित सर्लाहीबाट सशस्त्र प्रहरीले एक युवकलाई पक्राउ गरेको छ। पक्राउ पर्नेमा बागमती नगरपालिका वडा नं १० का २३ वर्षीय सुमन विक रहेको सशस्त्र प्रहरी बल नेपाल नम्बर १० गण सर्लाहीले जनाएको छ। पक्राउ परेका युवकको साथबाट ५२७० ग्राम लागुऔषध हेरोइन र स्रोत नखुलेको १७ लाख ८२ हजार ५ सय रुपैयाँ बरामद गरिएको सशस्त्र प्रहरीका सर्लाही प्रहरी उपरीक्षक भरत खानियाले जानकारी दिए। प्रदेश २००६ प ३४५१ नम्बरको मोटरसाइकलमा सबार भई भारतबाट नेपाल तर्फ आउँदै गरेको अवस्थामा बिष्णु गाउँपालिका वडा नं १ बाराउधोरण नाकाबाट विकलाई पक्राउ गरिएको सशस्त्र प्रहरी उपरीक्षक खानियाले बताए। युवकको साथबाट प्रहरीले ३ थान मोबाइलसमेत बरामद गरेको छ। शंका लागेपछि चेकजाँच गर्दा युवकको साथबाट लागुऔषध हेरोइन र पैसा बरामद भएको खानियाले बताए। पक्राउ परेका विक, मोटरसाइकल र लागुऔषधलाई आवश्यक अनुसन्धानका लागि जिल्ला प्रहरी कार्यालय सर्लाहीमा पठाइएको छ। बरामद गरिएको पैसालाई जिल्ला भन्सार कार्यालय सर्लाहीमा बुझाइएको सशस्त्र प्रहरी उपरीक्षक खानियाले बताए।"
"थप ४३५ जनामा कोरोना संक्रमण, सक्रिय संक्रमित २५३७",काठमाडौं : पछिल्लो २४ घण्टामा थप ४३५ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार ३५ सय ६९ जनाको नमुना परीक्षण गर्दा ४३५ जनामा संक्रमण पुष्टि भएको छ। १६ सय ६७ जनाको पिसिआर परीक्षण गर्दा ३ सय १७ जना र १९ सय २ जनाको एन्टीजेन परीक्षण गर्दा एक सय १८ जनामा कोरोना देखिएको हो। देशभर सक्रिय संक्रमितको संख्या २५ सय ३७ पुगेको हो। पछिल्लो २४ घण्टामा मृतक संक्रमितको संख्या शून्य रहेको छ।
निगमले कर्मचारी सञ्चय कोष र नागरिक लगानी कोषलाई तिर्यो १ अर्ब ३५ करोड,"काठमाडौं : नेपाल वायुसेवा निगमले कर्मचारी सञ्चय कोष र नागरिक लगानी कोषलाई किस्तावापतको १ अर्ब ३५ करोड रुपैयाँ भुक्तानी गरेको छ। निगमले कर्मचारी सञ्चय कोष र नागरिक लगानी कोषलाई तिर्नुपर्ने ऋण दायित्वको किस्तावापतको १ अर्ब ३५ करोड रुपैयाँ भुक्तानी गरेको जनाएको हो। कर्मचारी सञ्चय कोष र नागरिक लगानी कोषबाट जहाज खरिदका लागि ऋण लिएकोमा कर्मचारी सञ्चय कोषको हकमा न्यारोवडी जहाज खरिदवापतको ४५ करोड र वाइडबडी जहाज खरिदवापतको ४५ करोड रुपैयाँ गरी जम्मा ९० करोड किस्तावापतको रकम भुक्तानी गरिएको निगमका प्रवक्ता अर्चना खड्काले जानकारी दिइन्। नागरिक लगानी कोषको हकमा पनि वाइडबडी जहाज खरिद गर्दाको ऋण दायित्वको किस्तावापतको ४५ करोड रुपैयाँ भुक्तानी गरेको छ। निगमले जारी गरेको वक्तव्यमा भनिएको छ, 'विगतमा विश्वव्यापी कोरोना महामारीका कारण विश्व उड्डयन बजारनै धराशायी हुँदै गर्दा निगम पनि अप्ठ्यारो समयबाट गुज्रिनु परेको यथार्थका बीच व्यवसायमा आएको तत्कालीन शिथिलताले आम्दानीको स्रोतमा समेत नकारात्मक असर पर्न गएको थियो। पछिल्लो समय कोरोनासम्बन्धी स्वास्थ्य मापदण्डमा आएको विश्वव्यापी खुलापनसँगै अन्तर्राष्ट्रिय उडानमा सहजता, सिट अकुपेन्सी दरमा सुधार, उडानमा भएको सामान्यीकरण तथा नियमिततासँगै आम्दानीमा समेत तुलनात्मक बढोत्तरी भएको कारण उक्त किस्ता तिर्न सहज भएको व्यहोरा सम्बन्धित सबैमा अवगत गराइन्छ।'"
एजेण्डामा प्रवेश नगरी एन्फा बैठक स्थगित,"काठमाडौं : अखिल नेपाल फुटबल संघ (एन्फा) को दोस्रो कार्यसमिति बैठक एजेन्डामा प्रवेश नगरी पुनः स्थगित भएको छ। एन्फा अध्यक्ष पङ्कजविक्रम नेम्वाङ र अरू पदाधिकारीबीच असहमति भएपछि बैठक स्थगित गरिएको हो। यसअघि सोमबार बस्ने भनिएको उक्त बैठक एन्फा अध्यक्ष नेम्वाङ बिरामी भएको कारण स्थगित भएको थियो। एन्फा अध्यक्षले सबैलाई हाजिरी गरेर बैठक सञ्चालन हुने जानकारी दिएसँगै वरिष्ठ उपाध्यक्ष वीरबहादुर खड्कालगायत अन्य पदाधिकारी र सदस्यले उपस्थितिमा दस्तखत नगरेपछि बैठक एजेण्डामा प्रवेश नगरी अध्यक्ष नेम्वाङले बैठक स्थगित भएको जानकारी गराएका थिए। बैठक स्थगित भएपछि कार्यसमितिको पहिलो बैठकले नियुक्त गरेको अन्तर्राष्ट्रिय सम्बन्ध प्रमुख नवीन पाँडेलाई विधानविपरीत नियुक्ति गरेको भन्दै तत्काल बरर्खास्त गर्न वरिष्ठ उपाध्यक्ष वीरबहादुर खड्का, उपाध्यक्ष विराटजंग शाही र दीपक खतिवडासहित १२ जनाले निवेदन दर्ता गरेका थिए। आजको बैठकले एन्फा प्रवक्ता, प्रमुख कार्यकारी अधिकृत, तीन सहमाहसचिव नियुक्ति एवं महिला साफ च्याम्पियनसिपलगायतको विषयमा निर्णय लिने बताइएको थियो।"
स्याकार होण्डा मोटरर्सको निम्ति आधिकारिक वितरकमा नियुक्त,"काठमाडौं : स्याकार ट्रेडिङ कम्पनी प्राली (एसटीसी) लाई टाटा ग्रीन ब्याट्रिजको टू व्हीलर्स ब्याट्रिजको (होण्डा मोटरसाइकल तथा स्कुटर), होण्डा पावर प्रोडक्टस् र होण्डा मोटरर्सको निम्ति आधिकारिक वितरकको रूपमा नियुक्ती गरिएको छ। एसटीसी नेपालको लागि होण्डा मोटरसाइकल र स्कुटरको आधिकारिक विक्रेता तथा वितरक हो। टाटा अटो कम्पनी ब्याट्रिज प्रालिले टाटा ग्रीन ब्याट्रिजको उत्पादन गर्छ। जो भारतको प्रमुख अटोमोटिभ र टु डब्लु ब्याट्री उत्पादकमध्ये एकमा पर्छ। सोही अवसरमा टाटा ग्रीन ब्याट्रिजका सिईओ रवि गुप्ताले टाटा ग्रीन ब्याट्री, टु व्हीलर्स ब्याट्रिजका भारतमा रहेका ठूला बिक्रेताहरु मध्ये एकमा पर्ने बताए। जसले प्रमुख ओइएमएसमा आपूर्ति गर्दछ । नेपालमा एक प्रचलित नाम, एसटीसीसँग संलग्न भएर सफलताको गाथा नेपालमा पनि दोहोर्याउन चाहन्छौँ', उनले भने, 'यो विश्वास पनि राख्दछौँ कि यो सम्बन्धले नेपालमा टाटा ब्याट्रिजको उन्नतिलाई बढाउन अझै सहायता दिने छ।' एसटीसीका अध्यक्ष सौरभ ज्योतिले व्यवसायको दुनियाँमा टाटा एउटा प्रमुख ब्रान्डभएको र त्यसैले टाटा ग्रुप कम्पनीसँग हात मिलाउनु एसटीसीको इतिहासमा एउटा नयाँ चरम पुग्नु सरि हुने बताए। टाटा ग्रीन ब्याट्रिज, टाटा अटोकम्पनी सिस्टमस् र जिएस योसा कर्पोरेसन, जापानको ५०:५० जोइन्ट भेन्चर रहेको छ। हाउस अफ टाटाको टाटा अटो कम्पनीले विश्वका प्रख्यात ओइएमएसहरूलाई थुप्रै पार्ट पुर्जा बिक्री गर्दछ। एसटीसी ज्योति ग्रुपसँग सम्बन्धित छ। जसको नेपालमा ठूलो व्यवसाय छ। ५५ वर्ष देखि नेपालमा होण्डा टू व्हीलर्स, फोर व्हीलर्स, जेनसेट, पावर प्रोडक्टस् र अन्य प्रोडक्टस्को एक मात्र वितरकको रुपमा काम गरिरहेका छन्। आजको दिनमा अध्यक्ष पद्मा ज्योति, डाइरेक्टर सौरभ ज्योति र डाइरेक्टर सुरिद ज्योतिको नेतृत्वमा ज्योति ग्रुपले विविध प्रोडक्टस् र सेवाहरु अफर गरिरहेको छ। २० लाख भन्दा बढी ग्राहक र २०० भन्दा बढी डिलर्स, १०० भन्दा बढी ठाउँसम्म पहुँच रहेको देखिन्छ।"
चेक बाउन्स मुद्दाका फरार अभियुक्त पक्राउ,"झापा : चेक बाउन्स चेक मुद्दाका फरार एक अभियुक्त पक्राउ परेका छन् । पक्राउ पर्नेमा झापा कनकाई नगरपालिका ४ निवासी दिलकुमार कार्की रहेका छन् । कार्की राष्ट्रियस्तरका पूर्वफुटबल खेलाडी समेत हुन् । उनलाई इलाका प्रहरी कार्यालय सुरुङ्गाको टोलीले बिहीबार बिहान सुरुङ्गा बजारबाट पक्राउ गरेको जिल्ला प्रहरी कार्यालय झापाका डीएसपी वसन्त पाठकले जानकारी दिए । उनलाई झापा जिल्ला अदालतले चेक बाउन्सको मुद्दामा एक वर्ष कैद र एक हजार जरिमानासहितको सजाय सुनाइएको थियो । बिगो ७ लाख ८५ हजार रुपैयाँ रहेको छ । कनकाई ३ स्थित प्रधान होटेलका सञ्चालक मिनकुमार प्रधानले कार्कीविरुद्ध चेक बाउन्सको मुद्दा हालेका थिए । कार्कीले प्रधानलाई १० लाख रुपैयाँको चेक दिएका थिए । तर, कार्कीको बैंक खातामा पैसा थिएन ।"
आम निर्वाचनमा २० लाख समानुपातिक भोट ल्याउन माधव नेपालको निर्देशन,"काठमाडौं : नेकपा एकीकृत समाजवादीका अध्यक्ष माधव कुमार नेपालले आम निर्वाचनमा २० लाख समानुपातिक भोट ल्याउन नेताकार्यकर्तालाई निर्देशन दिएका छन्। स्थानीय तह चुनाव निर्वाचित जनप्रतिनिधिलाई प्रशिक्षण दिँदै उनले प्रत्यक्षतर्फ पनि पार्टीका उम्मेदवारलाई जिताउन आग्रह गरे। 'यहाँहरुले नै समानुपातिकमा कम्तिमा २५ लाख भोट ल्याउने भन्नुभएको छ। प्रत्यक्षतर्फ पनि धेरै उम्मेदवार जिताउने भन्नुभएको छ। हामीले २० लाख समानुपातिक भोट ल्याउनसक्नुपर्छ। प्रत्यक्षतर्फ पनि धेरै उम्मेदवार जिताउन सक्नुपर्छ,' उनले निर्देशन दिँदै भने, 'प्रदेशलगायत आफ्नो क्षेत्रमा त्यहीअनुसार जुट्नुस्। हाम्रो हौसला बुलन्द हुनुपर्छ।' उनले एकीकृत समाजवादी पार्टीले एकताबद्ध गराउने क्षमता र आजको आवश्यकता पनि रहेको बताए। त्यसका लागि वाम शक्ति एकताको पहल र कम्युनिस्ट आन्दोलनमा लागेकाहरुसँग निरन्तर सम्वाद भइरहेको बताए। उनले सबै पार्टीको सम्मान गर्न पनि आग्रह गरे। 'कुनै पनि पार्टीलाई अवमूल्यन गर्ने काम नगर्नुस्। एकअर्काको सम्मान गर्दै वास्तविकरुपमा खुबी क्षमता र भूमिकालाई राम्रो महसुस गर्दै 'वीनवीन' हिसाबले जुट्न आवश्यक छ,' उनले भने। उनले प्रत्येक प्रदेशमा पार्टी स्कुलको व्यवस्था गर्ने र पार्टीको विचार र नीतिका बारेमा प्रशिक्षण गर्ने बताए।"
लिम्बुवान किराँत प्रदेश घोषणा गर्न माग गर्दै विराटनगरमा प्रदर्शन,"विराटनगर : लिम्बुवान किराँत प्रदेश घोषणा गर्न माग गर्दै विराटनगरमा प्रदर्शन भएको छ। पहिचानका आधारमा प्रदेशको नाम लिम्बुवान किराँत प्रदेश राख्नु पर्ने भन्दै विराटनगरमा संघीय लोकतान्त्रिक राष्ट मञ्चले प्रदर्शन गर्दे मुख्यमन्त्री कार्यालयको अगाडि धर्ना दिएका छन्। प्रदेशको नाम किराँत राख्नुपर्ने अडानमा राख्दै आएका प्रदेश १ का मुख्यमन्त्री राजेन्द्रकुमार राईले भड्किलो र विवादास्पद अभिव्यक्ति दिएपछि पछिल्लो समय प्रदेश १को राजधानीमा प्रदेशको नामकरणको विषयमा आन्दोलन चर्किँदै गएको हो। पहिचानको आधारमा अरुण कोशी पूर्वका ९ जिल्ला लिम्बुवान हुनुपर्ने भन्दै लामो समयदेखि आन्दोलन गर्दै आएको मञ्चले प्रदेश १को नाम पहिचानको आधारमा लिम्बुवान किराँत प्रदेश हुनुपर्ने भन्दै आन्दोलित भएका हुन्। मञ्चका अध्यक्ष कुमार लिङदेनले इतिहासको आधारमा लिम्बुवान र किराँत नै पहिचानको प्रदेश १ को नाम उपयुक्त हुने दावी गरे। विभिन्न जातीय र सामाजिक संस्थासहितको ब्यानरमा उनीहरूले चर्को घाममा मुख्यमन्त्री कार्यालयको सडकखण्डमा धर्ना दिएका थिए। प्रदर्शनकारीको धर्नाका कारण यातायात समेत ठप्प भएको थियो। केही दिनअघि प्रदेशको नाम किराँत राख्न सडक आन्दोलनमा जानुपर्ने सुझावसहितको भड्किलो अभिव्यक्ति दिएपछि मुख्यमन्त्रीलाई प्रदर्शनकारीहरूले लिम्बुवान किराँत प्रदेश नामाकरण नभए कोशी अरुण पूर्वका ९ जिल्लालाई लिम्बुवान बनाउन आन्दोलनमा उत्रिने चेतावनी समेत दिए। अध्यक्ष लिङदेनले कसैले बहुमत र शक्तिको आडमा लिम्बुवानको इतिहास मेटाउने चाहे उनको दिवा सपना मात्र हुने बताए। मुख्यमन्त्री राईले किराँत राई यायोख्खाको टोलीलाई सम्बोधन गर्ने क्रममा भड्काउपूर्ण अभिव्यक्ति दिँदै आन्दोलनका लागि उक्साएका थिए। प्रदेश १ को नाम किराँत राख्न माग गर्दै यायोख्खाको टोली मुख्यमन्त्री तथा मन्त्रिपरिषद् कार्यालयलाई पुनः स्मरण गराउन गएको थियो। टोलीलाई सम्बोधन गर्ने क्रममा मुख्यमन्त्री राईले भड्किलो अभिव्यक्ति दिँदै सडक आन्दोलनमा जान उकास्दै प्रदेशको नाम किराँत नहुने हो भने लडाइँ, झगडा तथा तत्काल विद्रोह सुरु हुनसक्ने भनेर भड्काउपूर्ण अभिव्यक्ति दिएपछि राईको सर्वत्र आलोचना हुदै आएको छ। प्रदेश सरकारको नेतृत्व गरिरहेका राई आफ्नै अभिव्यक्तिका कारण विवादमा मुछिएका छन्। स्वास्थ्यमन्त्री जयराम यादवको नेतृत्वमा सवन्वय गर्न प्रदेश सरकारले नामकरण गर्ने विषयमा सहमति जुटाउने सबै पक्षसँग निरन्तर सम्वाद गरिरहेका बेला मुख्यमन्त्री भड्काउपूर्ण भाषण दिएका नामकरण गर्ने ओझेलमा परेको बताइएको छ। स्वास्थ्य मन्त्री यादवले आफूले सबै पक्षसँग समन्वय गरेर साझा नाम ससदमा लगिने तयारी गरेको बताए। विभिन्न आन्दोलनलाई समेटेर प्रदेश सरकार साझा नामको गृहकार्यमा जुटेको उनले जानकारी दिए।"
स्वास्थ्य राज्यमन्त्रीसँग दन्त मन्जन र ब्रसको गुणस्तर अनुगमनको माग,"काठमाडौं : नेपाल डेन्टल साइन्स हाइजिनिस्ट एसोसिएशनका प्रतिनिधिहरुले स्वास्थ्य तथा जनसंख्या राज्यमन्त्री हिराचन्द्र केसीलाई बुधबार भेटी तीन बुँदे मागपत्र पेश गरेका छन्। एसोसिएशनका अध्यक्ष माइकल देवकोटासहितको टोलीले राज्यमन्त्री केसीलाई भेटेर मागपत्र पेश गरेका हुन्। संघले दैनिक प्रयोग हुने दन्त मन्जन र ब्रसको गुणस्तर यसको अनुगमन हुनुपर्ने, डेन्टलमा प्रयोग हुने औषधि डेन्टल कच्चापदार्थहरुको गुणस्तर र अनुगमन व्यवस्थापन हुनुपर्ने माग गरेको छ। डेन्टलमा प्रयोग हुने औषधिजन्य वस्तुहरूको गुणस्तर र अनुगमन हुनुपर्ने माग राखिएको संघका अध्यक्ष देवकोटाले जानकारी दिए।"
भरुवा बन्दुकसहित १ जना पक्राउ,भोजपुर : भोजपुरमा भरुवा बन्दुकसहित एक जना पक्राउ परेका छन्। पक्राउ पर्नेमा जिल्लाको हतुवागढी गाउँपालिका२ पूर्णेबजार बस्ने २७ वर्षीय दिकपाल राई रहेका छन्। उनलाई बुधबार राति १ थान भरुवा बन्दुकसहित पक्राउ गरिएको प्रहरीले जनाएको छ। राईले विवादको क्रममा भरुवा बन्दुक प्रहार गर्दा बन्दुकको छर्रा लागेर सोही ठाउँ बस्ने २८ वर्षीय बिश्वहाङ राई घाइते भएका थिए। घाइते भएको खबर पाएपछि इलाका प्रहरी कार्यालय घोडेटारबाट खटिएको प्रहरीले उनलाई बन्दुक सहित पक्राउ गरेको हो। घाइतेको धरान घोपा अस्पतालमा थप उपचार भइरहेको छ। घाइतेको अवस्था सामान्य रहेको छ। यस बारे प्रहरीले थप अनुसन्धान गरिरहेको छ।
हेरल्ड कलेज काठमाडौंबाट ४८१ विद्यार्थी दिक्षित,"काठमाडौं : हेरल्ड कलेज काठमाडौंको दोस्रो दिक्षान्त समारोह सम्पन्न भएको छ। बुधबार राजधानीमा आयोजित एक कार्यक्रमका बीच उक्त समारोह सम्पन्न भएको हो। समारोहबाट सन् २०१९२० मा स्नातक तह उत्तीर्ण बिएस्सी हन्स कम्प्युटर साइन्सका १६०, बिएस्सी हन्स इन्टरनेसनल बिजनेस म्यानेजमेन्टका २६ र सन् २०२०२१ मा स्नातक तह उत्तीर्ण बिएस्सी हन्स कम्प्युटर साइन्सका २४९ र बिएस्सी हन्स इन्टरनेसनल बिजनेस म्यानेजमेन्टका ४६ गरी कुल ४८१ जना विद्यार्थीहरू दिक्षित भएका छन्। कोरोना महामारीका कारण सरकारले तय गरेका विभिन्न स्वास्थ्य प्रोटोकलहरू पालना गर्नुपर्ने भएकाले उक्त समारोह दुई वर्षपछि भएको हो। आइएनजी ग्रुपअन्तर्गत पर्ने हेरल्ड कलेज बेलायतको प्रतिष्ठित विश्वविद्यालय युनिभर्सिटी अफ वुल्भरह्याम्पटन, युकेबाट सम्बन्धन प्राप्त कलेज हो। दिक्षान्त समारोहमा युनिभर्सिटी अफ वुल्भरह्याम्पटन विश्वविद्यालयका प्रोभाइस चान्सलर टिम स्टिलले दिक्षित विद्यार्थीलाई प्रमाणपत्र हस्तान्तरण गरेका थिए। समारोहलाई सम्बोधन गर्दै प्रोभाइस चान्सलर टिमले दिक्षित विद्यार्थीहरूलाई बधाई दिँदै नेपालको कलेजसँग सहकार्य गर्न पाएकोमा खुसी व्यक्त गरे। यसैगरी समारोहलाई सम्बोधन गर्दै आइएनजी ग्रुपका संस्थापक अध्ययक्ष सुलभ बुढाथोकीले हेरल्ड कलेजले विद्यार्थीहरूलाई नेपालमै अन्तर्राष्ट्रिय स्तरको शिक्षा प्रदान गर्दै आएको बताए। 'नेपालमै अन्तर्राष्ट्रिय स्तरको शिक्षा प्रदान गरी हेरल्ड कलेजले एउटा बेन्चमार्क बनाएको छ, अध्ययक्ष बुढाथोकीले भने, 'हेरल्ड कलेजबाट दिक्षित विद्यार्थीले नेपालमा मात्रै नभई विश्वस्तरमै प्रतिस्पर्धा गर्न सक्षम छन्।' नेपालमा सन् २०१७ देखि सञ्चालन हुँदै आएको उक्त कलेजमा अहिले स्नातक तहमा ब्याचलर इन इन्फर्मेसन टेक्नोलोजी, ब्याचलर इन इन्टरनेसनल बिजनेस म्यानेजमेन्ट र स्नातकोत्तर तहमा इन्टरनेसनल मास्टर्स अफ बिजनेस म्यानेजमेन्ट विषय पढाइ हुँदै आएको छ। कलेजले विद्यार्थीको एटिच्युड, एकेडेमिक्स र एटेन्डेन्स अर्थात् ट्रिपल ए का आधारमा कलेजमा भर्ना भएका १० प्रतिशत विद्यार्थीलाई शतप्रतिशत छात्रवृत्ति प्रदान गर्दै आएको छ। हाल आइएनजी ग्रुपअन्तर्गत काठमाडौंमा इस्लिङ्टन कलेज, हेरल्ड कलेज काठमाडौं, पोखरामा इन्फरम्याटिक्स कलेज पोखरा, विराटनगरमा विराटनगर इन्टरनेसनल कलेज र इटहरीमा इटहरी इन्टरनेसनल कलेज सञ्चालनमा रहेका छन्।"
"राजधानीको गोदाममा प्रहरीको छापा, १ करोड मूल्य बराबरको अवैध सामान बरामद","काठमाडौं : काठमाडौं महानगरपालिका ७ सरस्वतीनगरस्थित एक घरमा रहेको अवैध गोदाममा प्रहरीले छापा मारेको छ। उपत्यका अपराध अनुसन्धान कार्यालयको टोलीले गोदाममा छापा मारेको हो । अवैध सामान भण्डारण गरेर राखेको सूचनाका आधारमा पुगेको प्रहरी टोलीले गोदाममा छापा मार्दा विभिन्न ब्रान्डका विदेशी चुरोट, गुट्खा, हुक्का फ्लेबर, अक्सिमिटर र पटकालगायत १ करोड मूल्य बराबरको अवैध सामान बरामद भएको कार्यालयका एसपी कृष्ण कोइरालाले जानकारी दिए । उनले सामान भन्सार छलेर ल्याइएको पाइएको भन्दै गोदामका मालिक पर्साको प्रसौनी गाउँपालिका १ घर भएर कपन बस्ने छविलाल अगस्तीलाई पक्राउ गरिएको बताए । अगस्तीले सिजल एण्ड सु्जता टेण्ड्रिङ प्रालि भनेर दर्ता गरेको फर्मको गोदाममा उक्त परिणामको अवैध सामान बराम गरिएको हो । अवैध सामानसहित पक्राउ परेका अगस्तीलाई थप अनुसन्धान तथा कारबाहीका लागि राजश्व अनुसन्धान विभाग पठाइने कोइरालाले बताए। बरामद सामान पटका भएकाले विस्फोटक पदार्थ ऐनसम्बन्धी कसुरमा उनीविरुद्ध मुद्दा चलाइने कोइरालाले बताए।"
पैनीले बगाउँदा नाबालिकाको मृत्यु,विराटनगर : मोरङको पथरीशनिश्चरे नगरपालिका९ सगरमाथा चोकमा पैनीले बगाउँदा बिहीबार १९ महिने नाबालिकाको मृत्यु भएको छ। तेह्रथुमको छथर गाउँपालिका३ घर भई पथरीशनिश्चरे९ मा कोठा भाडामा लिएर बसेका कुमार लिम्बूकी छोरी स्नेहा लिम्बूको पैनीले बगाएर मृत्यु भएको इलाका प्रहरी कार्यालय पथरीका डीएसपी वेदप्रसाद गौतमले जानकारी दिए। उनका अनुसार स्नेहालाई कोठा बसेको घरनजिकको पैनीले बगाएको थियो। कोठाबाट ५० मिटरजति पश्चिममा रहेको पैनीले बगाउँदै गरेको अवस्थामा स्थानीय भीमप्रसाद ढुंगानाले देखेर स्नेहालाई पानीबाट बाहिर निकालेका थिए। ढुंगानाले पैनीबाट बाहिर निकाल्दा उनको मृत्यु भइसकेको प्रहरीले जनाएको छ। नाबालिका खेल्दै जाँदा खसेपछि पैनीले बगाएको हुनसक्ने प्रहरीको प्रारम्भिक अनुमान छ। प्रहरीले घटनाका बारेमा अनुसन्धान थालिएको जनाएको छ।
"छानविन समितिले पूर्वअर्थमन्त्री जनार्दन शर्मासँग लियो बयान, सीसीटीभी फुटेजमा प्रहरीको रिपोर्ट कुर्दै",काठमाडौं : बजेट निर्माणका क्रममा अनाधिकृत ब्यक्तिलाई प्रवेश दिएको विषयमा छानविन गर्न गठित संसदीय विशेष समितिले बिहीबार पूर्वअर्थमन्त्री जनार्दन शर्मासँग बयान लिएको छ। संसदीय विशेष छानबिन समितिले पूर्वअर्थमन्त्री शर्मासँग बिहिबार बिहान समितिको कार्यकक्षमा बयान लिएको हो। बयानपछि बाहिरिने क्रममा सञ्चारकर्मीलाई संक्षिप्त प्रतिक्रिया दिदैँ पूर्वअर्थमन्त्री शर्माले समितिले सोधेको सबै प्रश्नको जवाफ दिएको र यसको निचोड समितिले निकाल्ने बताए। त्यस्तै छानविन समितिका सचिव सुरेन्द्र अर्यालले बिहीबारको बयानमा पूर्वअर्थमन्त्री शर्माले सदनमै भनेको कुरा दोहोर्याएको बताए। शर्माले बजेट निर्माणका क्रममा कुनै पनि अनधिकृत व्यक्ति प्रवेश नगरेको बयान दिएको अर्यालले बताए। त्यस्तै अनधिकृत व्यक्ति प्रवेश गरेको प्रमाणका रूपमा रहेको सीसीटीभी फुटेज भने अहिलेसम्म प्राप्त गर्न नसकिएको सचिव अर्यालले बताए। सीसीटीभी फुटेज रिकभरी हुने सम्भावनामा नेपाल प्रहरीको फरेन्सिक प्रयोगशालामा हार्डडिस्क पठाइएको अर्यालले बताए। प्रहरीबाट प्राप्त हुने प्रतिवेदनका आधारमा छानबिन अघि बढ्ने उनको भनाइ छ। समितिले आर्थिक वर्ष २०७९०८० को बजेट निर्माणमा अनाधिकृत व्यक्तिलाई प्रवेश गरेर करका दर हेरफेर गरेको आरोपका विषयमा सोधपुछ गरेको थियो। समितिले बजेट निर्माणमा संलग्न अर्थमन्त्रालयका १० अधिकारीसँग छलफल गरिसकेको छ। यस्तै समितिको १० दिनको समयसीमा बिहीबार सकिएको छ। छानबिनका काम बाँकी नै रहेकाले आवश्यक समय थपका लागि सभामुखलाई आग्रह गरिएको सचिव अर्यालले जानकारी दिए।
बजेट निर्माण प्रकरण : संसदीय छानविन विशेष समितिको म्याद ७ दिन थप,काठमाडौंः संसदीय छानविन विशेष समितिको म्याद ७ दिन थप भएको छ । सभामुख अग्निप्रसाद सापकोटाले समितिको माग अनुसार सात दिन थप गर्ने प्रस्ताव बिहीबार संसदमा प्रस्तुत गरेका थिए । सो प्रस्ताव संसद्ले अनुमोदन गरेको हो । समितिको १० दिनको समयसीमा आज सकिएको छ। तत्कालिन अर्थमन्त्री जनार्दन शर्माले बजेट निर्माणका क्रममा अनधिकृत व्यक्तिलाई प्रवेश गराई करका दरमा हेरफेर गरेको विषयमा अनुसन्धान गर्न संसदीय छानबिन विशेष समिति गठन गरिएको थियो। सो समितिले करका दरमा हेरफेर गरेको विषयमा छलफल र अनुसन्धान सुरु गरेको छ। छानबिनका काम बाँकी रहेकाले आवश्यक समय थप गरिएको हो। समितिले पूर्वअर्थमन्त्री शर्मासँग बिहीबार बिहान समितिको कार्यकक्षमा बयान लिएको छ। समितिमा पूर्वअर्थमन्त्री शर्माले समितिले सोधेको सबै प्रश्नको जवाफ दिएको र यसको निचोड समितिले निकाल्ने बताएका छन्। समितिले आर्थिक वर्ष २०७९०८० को बजेट निर्माणमा अनाधिकृत व्यक्तिलाई प्रवेश गरेर करका दर हेरफेर गरेको आरोपका विषयमा सोधपुछ गरेको थियो। समितिले बजेट निर्माणमा संलग्न अर्थमन्त्रालयका १० अधिकारीसँग छलफल गरिसकेको छ।
उपचारको अभावले कालाजारबाट बाजुरामा एक जनाको मृत्यु,"बाजुरा: बाजुराको बुढीनन्दा नगरपालिका१ बस्ने ५२ वर्षीय पर्वलाल गुरुङको कालाजारका कारणले मृत्यु भएको छ। कालाजारबाट थलिएका उनको उपचार अभावमा मृत्यु भएको स्थानीय हिक्मत वडले बताए। नेपाल सरकारले कालाजारको जाँचदेखि उपचारसम्म नि:शुल्क गर्ने व्यवस्था गरेको भएपनि पर्वलालको भने उपचार नपाएर मृत्यु भएको छ। कालाजारबाट थलिएका पर्वलाललाई कोल्टि प्राथमिक स्वास्थ्य केन्द्रले रिफर गरेको थियो। तर पर्वलालसँगै पैसा नहुँदा उपचारमा अभावमा घरमै मृत्यु भएको उनकी श्रीमती पानकलाले बताइन। पर्वलालको मृत्युसँगै उनको तीन जनाको परिवार बिच्चलीमा परेको छ। कालाजारबाट निकै सिकिस्त भएङ्कव र आफूहरूले नेपालगञ्ज वा काठमाडौं जानु भनेको प्राथमिक स्वास्थ्य केन्द्र कोल्टिका डाक्टर चेत बहादुर धामीले बताए। 'पर्वलाल कालाजारले निकै सिकिस्त थिए। उनलाई यहाँ उपचार सम्भव थिएन् । हामीले सक्ने जति उपचार गरेका थियौं, उनले भने। केन्द्रले उनलाई नेपालगञ्ज रिफर गरेको थियो। तर पैसा नभएपछि आफन्तले घरमा लगेका थिए। 'पैसाको जोहो धेरै ठाउँमा हारगुहार गरेका थियौं उनको श्रीमती पानकलाले रुँदै भनिन्, 'कतैबाट पैसा नपाएपछि उपचारमा लग्न नसकेर मृत्यु भयो।' कोल्टि क्षेत्रमा २ वर्ष पहिला कालाजारबाट एकजना बालिकाको पनि मृत्यु समेत भएको थियो। स्वामीकार्तिक गाँउपालिका५ जेरा बस्ने १३ वर्षीय भाग्य शाहीको उपचारका क्रममा काठमाडौंको कान्ति बालअस्पतालमा मृत्यु भएका हो। तराईका जिल्लामा देखिने कालाजार रोग बाजुरामा पनि देखापर्न थालेको छ। बाजुराको उत्तरी क्षेत्रका स्थानीय तहमा कालाजारका बिरामी भेटिरहेको बुढीनन्दा नगरपालिका स्वास्थ्य सहसंयोजक ओमजंग शाहीले बताएका छन्। बाजुरामा जिल्लामा २ वर्ष यता १४ जनामा चेकजाच गर्दा कालाजार भेटिएको छ। कोल्टि प्राथमिक स्वास्थ्य केन्द्रमा १३ र एक जिल्ला अस्पताल बाजुरामा गरि १४ जनामा कालाजार भेटिएको छ। कालाजार कर्णाली नदिसँगै जोडिएको स्वामिकार्तिक खापर, जगन्नाथ, हिमाली गाउँपालिका र बुढीनन्दा नगरपालिकामा भेटिएको हो। कालाजारको उपचार बाजुरामा हुने भनेपनि औषधी नहुने समस्याले नेपालगञ्ज, धनगढी, सुर्खेत जानुपर्ने बाध्यता रहेको छ। बाजुराबाट रिफर गरेर धनगढी नेपालगञ्ज पठाइने गरेको बाजुरा अस्पतालले जनाएको छ। कालाजार सरुवा रोग भएकाले समयमै सरकारको ध्यान जान जरुरी रहेको नागरिक अगुवा प्रदीपराज जैशीले बताएका छन्। कालाजार रोग तराई जिल्लामा मात्र देखापर्ने रोग हो। पछिल्लो समयमा पहाडतिर पनि देखापर्न थालेको छ। यो रोग यो रोग भुसुनाको टोकाइबाट हुने र भुसुनाको टोकाइबाट सर्ने रोग हो। यो रोगको लक्षण ज्वरो आउने, तौल घटने, कलेजो र फियोमा असर पार्ने र अन्य संक्रमण फैलिएर मृत्यु हन सक्ने रहेको डाक्टर जस्मिता बलमपाकीले बताइन। कालाजारको उपचार बाजुरामा हुदैन्। उपचारका लागि नेपालगञ्ज धनगढी जानुपर्ने स्वास्थ्यकर्मीले बताएका छन्। स्वास्थ्य कार्यालय बाजुराका प्रमुख महेश चन्दले त्यो क्षेत्रमा कालाजार रोग देखा परेको बताएका छन्। यो क्षेत्रमा ३ वर्ष पहिला मलरिया रोगसमेत देखा परेको थियो। अहिले फाटफुट रूपमा कालाजार देखा पर्दै आएको स्वास्थ्यकर्मीले बताएका छन्। बाजुराका बुढीन्नदा नगरपालिका, स्वामिकार्तिक, हिमाली र जगन्नाथ गाँउपालिका निकै जोखिम रहेको जिल्ला स्वास्थ्य कार्यलय बाजुराले जनाएको छ। यी स्थानीय तह निकै विकट भएकाले कालाजारसम्बन्धी चेतना र नियन्त्रणका लागि पहल नगरे महामारी फैलन सक्ने स्वास्थ्यकर्मीले बताएका छन्।"
"'हतियार किन्न पैसा पुग्छ, मल र किताबमा किन पुग्दैन ?","काठमाडौंः सांसद् प्रदीप ज्ञवालीले महंगीले जनताको ढाड सेक्दा पनि सरकार मुकदर्शक बनेको बताएका छन् । बिहीबार प्रतिनिधिसभामा सांसद ज्ञवालीले महंगी नियन्त्रण हुन नसक्दा जनता निकै मारमा परेको बताए। उनले भने, 'यो वर्षको बजेटमा न्यूनतम ज्याला बढाउने काम भएन । मुद्रास्फिती करिब ९ प्रतिशत पुगेको छ । आम सर्वसाधारण नागरिकहरु कसरी बाँचिरहेका छन् ? खोइ सरकारको ध्यान गएको । सत्तारुढ दलका नेताहरु मूल्यवृद्धि हुँदा पनि मौन छन् ।' महंगीले मध्यम वर्गलाई समेत समस्या परेको बताए । उनले भने, सत्तापक्षका कतिपय नेताहरुको संवेदनहिनताका कारण असाध्यै आहात तुल्याएको छ । महंगी सन्दर्भमा गम्भिरतापूर्वक रुलिङ होस् । अहिलेसम्म किसानको हातमा मल छैन । विद्यार्थीको हातमा पाठ्यपुस्तक छैन ।' सरकार मूल्य नियन्त्रणका सवालमा गैरजिम्मेवार र अनुत्तरदायी भएको उनको भनाइ छ। 'हतियार किन्नका लागि पैसा पुग्छ तर, मल र किताब खरिदका लागि पैंसा पुग्दैन सभामुख महोदय, अभावबाट जनता आक्रान्त छन् । सिन्डिकेट छ, कार्टेलिङ छ । कार्टेलिङलाई तत्काल अन्त्य गर्न जरुरी छ,'उनले भने।"
आमा बचाउन गएका छोरालाई बाबुले कारले किचेर मारिदिए,गोरखपुर : उत्तर प्रदेशको गोरखपुरमा श्रीमानले आफ्नी श्रीमतीलाई कारले किच्ने प्रयास गरेका छन्। सोही समयमा छोरा पुगेर रोक्न खोज्दा उनले आफ्नै छोरालाई कारले किचिदिए। घटनास्थलमा नै छोराको मृत्यु भयो भने आमा गम्भीर घाइते भएकी छन्। छोरीले गरेको उजुरीको आधारमा उनीमाथि मुद्दा दर्ता गरिएको छ। गोरखपुरको पिपराइच थाना क्षेत्रअन्तर्गत बेलवारमा बुधबार राति घरजग्गा व्यापारी चौथी गुप्ताको श्रीमतीसँग झगडा भएको थियो । यसपछि व्यापारीले श्रीमतीलाई कारले किच्दिएका थिए। २६ वर्षीय छोरा महावीर आमालाई बचाउन घटनास्थल पुगेका थिए । उनलाई पनि बुबाले कारले निर्ममतापूर्वक कुल्चेर हत्या गरे। उनको घटनास्थलमै मृत्यु भयो । एक दिन अघि मात्र गोरखपुरको गिडामा ५ वर्षीया निर्दोष बालिका स्कुल नगएपछि आमाले चक्कु तताएर १७ ठाउँमा डामिदिएकी थिइन्। त्यसपछि श्रीमानको उजुरीका आधारमा प्रहरीले श्रीमतीलाई पक्राउ गरी कानुनी कारबाही गरेको थियो । आजतक
चार वर्षीया बालिका जबरजस्तीकरणी गरेको अभियोगमा एक पक्राउ,रूपन्देही : चार वर्षीया बालिकालाई जबरजस्ती करणी गरेको अभियोगमा सैनामैना नगरपालिका२ सरौली संगमचोक बस्ने ४९ वर्षीय खेमप्रसाद भुसाललाई गएराति प्रहरीले पक्राउ गरेको छ। भुसालले ती बालिकालाई आफ्नै घरमा जबरजस्ती करणी गरेको भन्ने खबर प्राप्त हुनासाथ ईलाका प्रहरी कार्यालय रन्यौराबाट खटिएको प्रहरीले उनलाई पक्राउ गरेको केन्द्रीय प्रहरी समाचार कक्षले जनाएको छ। यस सम्बन्धमा प्रहरीले आवश्यक अनुसन्धान गरिरहेको छ।
इलाममा चियाको संग्रहालय बनाउनुपर्ने माग,"काठमाडौं : पूर्वप्रधानमन्त्री झलनाथ खनालले चियाको गुणस्तर मापन गर्ने यन्त्र तत्काल स्थापना गर्न सरकारको ध्यानाकर्षण गराएका छन् । ेबिहीबार प्रतिनिधि सभाको बैठकमा बोल्दै पूर्वप्रधानमन्त्री खनालले चियाको गुणस्तर मापनका लागि तत्काल स्वदेशमा नै यन्त्र स्थापना गर्नुपर्ने बताएका हुन् । चिया कारखाना बनाउन चाहनेलाई ५० प्रतिशत सहुलियत दिनुपर्ने उनको भनाइ छ। उनले चिया निर्यात गरेर नेपालले आर्थिक उपार्जन गर्नसक्ने बताए । सांसद खनालले चिया बगान निर्माणलाई राज्यले उच्च प्राथमिकतामा राखी चिया विकास बोर्डको भूमिका प्रभावकारी बनाउन र साना चिया किसानलाई कारखाना खोल्न सहकारीमार्फत प्रोत्साहन गर्नुपर्ने बताए । उनले भने, नेपाली चियाको इतिहासमा इलामलाई बिर्सन हुँदैन, बढीभन्दा बढी किसानलाई चिया खेतीमा लाग्न प्रोत्साहन गर्नुपर्छ । चियाको उत्पादन, संकलन र प्रशोधनमा लागेका उद्यमीलाई पनि राज्यले सहयोग गर्नुपर्छ । सांसद खनालले १६ हजार साना किसान चिया खेतीमा संलग्न रहेको उल्लेख गर्दै इलाममा चियाको संग्रहालय बनाउनुपर्ने मागसमेत गरे ।"
एनआईसी एशिया बैंकले एक वर्षमा ४५३ अर्ब नाफा कमायो,"काठमाडौं : एनआईसी एशिया बैंक २५ औं वर्षमा प्रवेश गरेको छ। सम्पूर्ण सरोकारवालाहरूको पहिलो रोजाइको बैंक बन्ने दृढ संकल्पका साथ यसको स्थापना गरिएको थियो। बैंकले 'बैंक पनि साथी पनि, राम्रो पनि हाम्रो पनि' बन्न अतुलनीय योगदान दिने ग्राहकवर्ग, नियमनकारी निकायहरू, शेयरधनीहरू, कर्मचारीहरूलगायत सम्पूर्ण सरोकारवालाहरू प्रति अत्यन्त अनुगृहीत रहँदै सादर नमन गरेको छ। आगामी दिनहरुमा अझ अत्याधुनिक, प्रविधिमैत्री, ग्राहकमैत्री तथा अनुकरणीय अनुभवसहितको बैंकिङ्ग सेवा एवम् सुविधाहरु प्रदान गर्दै जाने बैंकले अठोट गरेको छ। बैंकले २५ वर्षको यात्रामा आफ्नो शेयरधनीको अप्टिमम वेल्थ म्याक्सिमिजेसन गर्ने उद्देश्यलाई केन्द्रमा राखेर आर्थिक वर्ष ०५६०५७ मा १ कित्ता बराबरको साधारण शेयरमा लगानी गर्ने शेयरधनीको हालसम्म आइपुग्दा उक्त शेयर संख्या १३१२ कित्ता पुगेको छ। जसको प्रतिफल आजको बजार मुल्यमा ९,५२०९७ रुपैयाँ बराबर पुगेको छ। त्यसैगरी देशको अर्थतन्त्रको सवलीकरण तथा उच्च आर्थिक वृद्धिमा टेवा पुर्याउन उत्तरदायी बैंकिङ्गको अभ्यास गर्दै स्थापनाकालदेखि हालसम्ममा प्रत्यक्ष र अप्रत्यक्ष गरी कुल १९ अर्ब ९२ करोड भन्दा बढी राजश्व नेपाल सरकारलाई भुक्तानी गरेको छ। गत आर्थिक वर्ष २०७८७९ मा मात्रै ३ अर्ब ४१ करोड रुपैयाँभन्दा बढी राजश्व नेपाल सरकारलाई बुझाई समग्र वाणिज्य बैंकहरुमध्ये सबैभन्दा बढी कर दाखिला गर्ने बैंकको रुपमा स्थापित भएको थियो। साथै मुलुकभर फैलिएका शाखा सञ्जालहरूमार्फत आफ्ना लाखौं ग्राहकमाझ गतिशील बैंकिङ्ग सेवा प्रदान गर्दै आइरहेको बैकले गत आर्थिक वर्ष २०७८७९ को चौथो त्रैमासको अपरिष्कृत वित्तीय विवरण प्रकाशित गरेको छ। बैंकले गत आर्थिक वर्षमा खुद मुनाफातर्फ ४५३ अर्ब आर्जन गर्न सफल भएको छ। जुन वार्षिक विन्दुगत आधारमा ३९ प्रतिशतको वृद्धि हो। यसैगरी बैंकको स्वपूँजीमा प्रतिफल १९६५ प्रतिशत रहेको छ। जुन २६ वटै वाणिज्य बैंकहरूमध्ये सबैभन्दा बढी रहेको अनुमान बैंकको छ। साथै प्रति शेयर आम्दानी तर्फ ३९१३ आर्जन गर्न बैंक सफल भएको छ। जुन २६ वटै वाणिज्य बैंकहरूमध्ये सबैभन्दा बढी रहेको अनुमान बैंकले गरेको छ। कर्जा असुलीमा निकै उत्साहजनक नतिजा हासिल गर्न सफल भई निष्कृय कर्जालाई ०४९ प्रतिशतमा सीमित राख्न बैंक सफल भएको छ। त्यसै गरी बैंकको कुल पूँजी पर्याप्तता अनुपात १३५१ प्रतिशत र टायर १ क्यापिटल एडेक्युसी रेसियो ८९३ प्रतिशत पुर्याएर पुँजी व्यवस्थापनतर्फ पनि उत्साहजनक नतिजा हासिल गर्न बैंक सफल भएको छ। बैंकले आर्थिक वर्ष २०७८७९ को चौथो त्रैमाससम्ममा १२ लाख भन्दा बढी नयाँ खाताहरू थप गर्दै ४० लाख भन्दा बढी खाताहरूमार्फत ग्राहकमाझ सेवा प्रदान गर्दै आइरहेको छ। यसै त्रैमाससम्ममा बैंकले कुल कर्जा लगानीको अंशमा करिब ८६ प्रतिशत साना तथा मझौला र रिटेल कर्जाहरु कर्जा विस्तार गरेको छ। साना तथा मझौला कर्जा लगानीमा मुलुकका अन्य वाणिज्य बैंकहरू भन्दा यस बैंक अग्रणी स्थानमा रहेको बैंकको अनुमान रहेको छ। यो बैंकको ३५९ शाखा कार्यालयहरू, ४७३ एटिएम, १०२ वटा विस्तारित काउन्टर एवं ८१ वटा शाखा रहित बैंकिङ्गमार्फत् बैंकिङ्ग सेवा प्रदान गर्ने मुलुककै सबैभन्दा ठूलो शाखा सञ्जाल भएको बैंक हुन पुगेको छ। देशको कुल जनसंख्या मध्ये २० वर्ष देखि ५० वर्ष उमेर समूहसम्मको आर्थिक रूपमा सक्रिय जनसंख्याको करिब २५ प्रतिशत जनतालाई सेवा दिन बैंक सफल भएको छ। वित्तीय समावेशीकरणका लागि मुगु, कालिकोट, बझाङ, रूकुम, जुम्ला, सल्यान जस्ता बैंक तथा वित्तीय संस्थाहरूको उपस्थिति न्यून रहेका दुर्गम जिल्लाहरूमा तथा कुनै पनि बैंक तथा वित्तीय संस्थाहरू नपुगेको ३४ भन्दा बढी स्थानीय निकायहरूमा शाखा विस्तार गरी सञ्चालन गर्दै आइरहेको छ । देशको कुल जनसंख्याको ८० प्रतिशत भन्दा बढी बसोबास गर्ने ग्रामीण तथा साना सहरी क्षेत्रमा बैंकले आफ्ना प्रतिशत शाखा कार्यालयहरू स्थापना गरी बैकिङ्ग सेवा प्रवाह गर्दै आएको छ ।"
जिसस बाजुरामा एमालेको एकल उम्मेदवारी,"बाजुरा : जिल्ला समन्वय समिति बाजुरामा नेकपा एमालेको एकल उम्मेदवारी परेको छ। जिल्लाका ९ वटा पालिका बुढीगंगा, बडिमालिका नगरपालिका, गौमुल, जगन्नाथ गाउपालिकामा गरी ४ वटा स्थानीय तहमा प्रमुख र उपप्रमुख नेकपा एमालेले जितेको छ। त्रिवेणी नगरपालका, स्वामीकार्तिक खापर गाउपालिका गरी २ वटा पालिकामा प्रमुख उपप्रमुख नेपाली कांग्रेसले जितेको छ। खप्तड छेडेदह गाउपालिकामा अध्यक्ष नेकपा एमालेले जितेको छ भने उपाध्यक्ष नेपाली कांग्रसले जितेको छ। त्यस्तै हिमाली गाउपालिकामा अध्यक्ष नेपाली कांग्रेसले जितेको छ भने उपाध्यक्ष नेकपा एमालेले जितेको छ। बुढीनन्दा नगरपालका प्रमुख नेकपा एमालेले जितेको छ भने उपप्रमुखमा स्वातन्त्र उम्मेदवारले जितेको छ। स्वातन्त्र उम्मेदवारलाई नेकपा एमालको समर्थनमा जितेको छ। स्वतन्त्र उम्मेदवारको नेकपा एमालेलाई समर्थन रहेको छ। जम्मा १८ जनामध्ये १२ जना एमालेको पक्षमा र ६ जना नेपाली कांगेस पक्षका छन्। नेकपा एमालेमा १२ जनाको बहुमत भएपछि जिल्ला समन्वय समितिमा एमालेको एकल बहुमत पुगेको छ। साउन ५ गते दिउसो १ बजेसम्म मनोनय दर्ताको समय तालिका बनाएको भएपछि नेकपा एमालेले मात्र उम्मेदवारी दर्ता गराएको र नेपाली कांग्रेसले उम्मेदवारी नै नदिएको मुख्य निर्वाचन अधिकृत्त माधवप्रसाद घिमिरेले बताए। नेकपा एमालेबाट समन्वय प्रमुखमा तुलसीराम रोकाया, उपप्रमुखमा लाछी सार्की, खुला सदस्यमा हिक्मतबहादुर थापा, मनराज भण्डारी, लालबहादुर महतराले उम्मेदवारी दर्ता गराएका छन्। त्यसैगरी महिला सदस्यमा कल्चुदेबी रावत, कल्धरा बुढा, लक्ष्मी बुढा साउद र दलित महिला सदस्यमा रम्ब देवी विकले उम्मेदारी दर्ता गराएको मुख्य निर्वाचन अधिकृतको कार्यालयले जानकारी दिएको छ। जिल्लाका ९ वटा स्थानीय तहमध्ये ८ वटामा असार २३ गते पहिले नै निर्वाचन सम्पन्न गरिएको छ। बुढीगंगा नगरपालिकाको स्थानिय निर्वाचन असार २३ गते सम्पन्नपश्चात् असार ३२ गते कार्यपालिकाको निर्वाचन सम्पन्न भएको पत्र प्राप्तपछि साउन २ गते जिल्ला समन्वय समितिको निर्वाचनका लागि कार्यतालिका सार्वजनिक गरिएको थियो। साउन ८ गते उम्मेदवारको अन्तिम नामावली प्रकाशन र सोही दिन निर्वाचन हुने कार्यतालिका छ।"
पालिकाबाटै राष्ट्रिय परिचयपत्र दिने व्यवस्था गर्न माग,"काठमाडौं : प्रतिनिधिसभाको आजको बैठकमा सांसद भानुभक्त ढकालले निर्वाचन आयोगले मतदाता नामावली संकलन गर्दा पालिकाबाट गर्नपर्ने माग गरेका छन्। प्रतिनिधिसभाको शून्य समयमा सांसद ढकालले मतदाता नामावली संकलन गर्न प्रत्येक पालिकाका गर्नुपर्ने र सोही क्रममा राष्ट्रिय परिचयपत्रसँगै दिने व्यवस्था गर्नुपर्ने सुझाव दिएका हुन्। सांसद मीना सुब्बाले निर्वाचन आयोगका धेरै सामग्री प्रयोगविहीन भएकोप्रति ध्यानाकर्षण गराइन्। आयोगले किनेका ५२१ ल्यापटप, कलर प्रिन्टर, अत्याधुनिक छपाइ मेसिन प्रयोगविहीन भएको उनको भनाइ थियो। सांसद महेश बस्नेतले बजेट निर्माण प्रक्रियामा अनाधिकृत व्यक्तिलाई प्रवेश गराएको विषयमा गम्भीरतापूर्वक लिन संसदमार्फत सरकारको ध्यानाकर्षण गराए। सांसद रामेश्वर राय यादवले मधेशमा अत्याधिक गर्मीका कारण किसानले पानी र मलको अभावमा खेती गर्न कठिन परेको र भोकमरी बढ्दै गएको हुनाले मधेशलाई सुक्खाग्रत क्षेत्र घोषणा गर्न माग गरे। सांसदहरु मायादेवी ज्ञवाली, मैनाकुमारी भण्डारी, मोहन बानियाँ, राजेन्द्रप्रसाद गौतम, राधाकुमारी ज्ञवालीलगायतले खेतीको समयमा सरकारले मल ल्याउन नसक्दा किसान मारमा परेकोप्रति सरकारको ध्यानाकर्षण गराए।"
सेयर बजार फेरि ओरालोतिर : कारोबार रकम १ अर्ब ६४ करोडमा सीमित,"काठमाडौं : साताको चार दिन निरन्तर उकालो लागेको सेयर बजार बिहीबार आएर घटेको छ। यो साताको सेयर कारोबार दिन आइतबार,सोमबार,मंगलबार र बुधबार लगातार बढेको सेयर बजार आज ५ अंक बढीले घटेको हो। यसदिन नेप्से परिसूचक ५९७ अंकले घटेर २०४४७२ विन्दुमा पुगेको छ। नेप्से घटेसँगै बुधबारको तुलनामा कारोबार रकम घटेको छ। यसदिन १ अर्ब ६४ करोड बराबरको सेयर कारोबार भएको छ। बुधबार १ अर्ब ७३ करोड बढीको कारोबार भएको थियो। सेन्सेटिभ इन्डेक्स पनि सामान्य अंकले ओरालो लागेको छ। यसदिन २२५ कम्पनीको ३९ लाख ८ हजार ३९५ कित्ता सेयर १ अर्ब ६४ करोड २६ लाख ४८ हजार ५८७ रुपैयाँमा खरिदबिक्री भयो। कुनै पनि कम्पनीको सेयर मूल्यमा सकारात्मक सर्किट लेभलमा कारोबार भएन। कारोबार रकमका आधारमा शिवम् सिनेमन्टस अग्रस्थानमा रह्यो। सो कम्पनीको १७ करोड बढीको सेयर कारोबार भयो। कारोबारमा आएका १३ समूहमध्ये ११को सूचक घट्यो भने २ को मात्र बढ्यो। ट्रेडिङको सूचक सर्वाधिक १५८ प्रतिशतले घट्दा लाइफ इन्स्योरेन्सको १५२ र इन्भेस्टमेन्टको १०७ प्रतिशतले सूचक ओरालो लाग्यो। ११ समूहको सूचक ओरालो लाग्दा बैंकिङको ०१७ र अदर्शको १०९ प्रतिशतले बढ्यो।"
झलनाथको प्रश्न : हाम्रो देशको क्याविनेटभन्दा बाहिर कतातिर छ कार्यकारी अधिकार ?,"काठमाडौं : पूर्व प्रधानमन्त्री झलनाथ खनालले स्टेट पार्टनरसिप प्रोग्राम (एसपीपी) अस्वीकार गर्ने निर्णयको जानकारी अमेरिकालाई नगराइएको बारे सरकारसँग जवाफ मागेका छन्। प्रतिनिधिसभामा बोल्दै पूर्वप्रधानमन्त्री खनालले एसपीपी रद्ध गर्ने पत्र अमेरिकी सरकारलाई तत्काल पठाउनुपर्ने बताएका हुन्। उनले भने, एसपीपी स्वीकार गर्न सकिँदैन भनेर सदनबाटै भनेका हौं। मन्त्रिपरिषद्ले एसपीपी फिर्ता गरेको एक महिनाभन्दा धेरै भइसक्यो। चाँडोभन्दा चाँडो एसपीपी रद्ध गर्ने पत्र अमेरिकी सरकारलाई लेख्छौं भनेर सरकारले भनेको हो। अहिलेसम्म पनि पत्र के कारणले लेख्न सकिएको छैन? हाम्रो देशको क्याविनेटभन्दा बाहिर कतातिर छ कार्यकारी अधिकार?"
"प्रकाशमानको भोट बढ्छ भनेर फोहोर व्यवस्थापनमा मेरो कन्सेप्ट कार्यान्वयन गरिएन, अहिले समस्या विकराल बन्यो","काठमाडौं : नेपाली कांग्रेसका नेता प्रकाशमान सिंहले काठमाडौं उपत्यकाको फोहोर मैला व्यवस्थापनको लागि आफूले विगतमा ल्याएको अवधारणा पालना नगरिएकाले अहिले अवस्था विकराल बनेको जिकिर गरेका छन्। आफूले फोहोर व्यवस्थापनको लागि जिरो वेस्ट कन्सेप्ट ल्याए पनि प्रकाशमानको भोट बढ्छ भनेर त्यसलाई कार्यान्वयन नगरिएको उनको गुनासो छ। बिहीबार बिहान काठमाडौंमा आयोजित एक कार्यक्रममा उनले भने, संसद विकास कोष हुँदाखेरि मैले जिरो वेस्ट कन्सेप्टलाई कम्युनिटीमा लगौं भनेर प्रोग्राम बनाएँ। पैसा पनि छुट्याएँ, एक्स्पर्टहरु लगाएँ, डिजाइन पनि गरें। पछि कुरा उठेछ, यस्तो राम्रो काम गर्यो भने त प्रकाशमानलाई भोट बढ्छ भनेर त्यो कार्यक्रम नै भएन। यसबाट आफूले मात्र राम्रो काम गर्छु भन्दैमा जनताले त्यसमा समर्थन नगरेमा नहुँदो रहेछ भन्ने अनुभव हासिल गरेकोसमेत बताए। अर्को एक प्रसंगमा उनले राजनीतिक वा विकास निर्माणको काम मात्र नभई घरायसी समस्याबारे पनि आफूलाई जानकारी दिए ती समस्या समाधान गरिदिने आश्वासनसमेत दिए। समस्याबारे जानकारी भए वडा, प्रदेश र प्रतिनिधि सभाका सबै तहका जनप्रतिनिधिहरु मिलेर समाधान गर्न तत्पर रहेको बताउँदै उनले भने, तपाईंहरुको समस्या हामीलाई भन्नुपर्यो। हामीसँगै बसेर प्रोब्लमलाई सल्भ गर्छौं। काठमाडौंमा रहेको बेला बिजुलीबजारस्थित सम्पर्क कार्यालयमा शुक्रबार र सोमबार आफू पुग्ने गरेको भन्दै उनले कुनै समस्या आए आफूलाई जानकारी दिन आग्रह गरे। उनले भने, खाली पोलिटिकल, पूर्वाधार विकास, ढलको समस्या मात्र होइन, तपाईंहरुको घरमा, छोरीको पढाइलेखाइमा, स्कलरसिपको बारेमा भन्नुपर्यो। भनेपछि न हामीलाई थाहा हुन्छ। घरैपिच्छे के प्रबलम छ भन्ने कुरा त हामीलाई थाहा हुँदैन नि त। तर तपाईंहरुले जनप्रतिनिधिहरुलाई विश्वास गरेर भन्नुपर्यो।"
एसपीपी स्वीकार नगर्ने मन्त्रिपरिषद्को निर्णय अमेरिकालाई पत्राचार गर्न रुलिङको माग,"काठमाडौं : सांसद देवप्रसाद गुरुङले अमेरिकी स्टेट पार्टनरसिप (एसपीपी) अस्वीकार गर्ने मन्त्रिपरिषद्को निर्णयको पत्र पठाउन रुलिङको माग गरेका छन्। प्रतिनिधिसभा बैठकमा बोल्दै माओवादी केन्द्रका प्रमुख सचेतक गुरुङले परराष्ट्र मन्त्रालयका प्रवक्ता सेवा लम्सालको अभिव्यक्ति मन्त्रिपरिषद्को निर्णयविपरीत भएको बताए। परराष्ट्र प्रवक्ता लम्सालले एसपीपी फिर्ता गर्ने मन्त्रिपरिषद्को निर्णय अध्ययन गरेर अमेरिकालाई पत्राचार गर्ने बताएकी थिइन्। एसपीपीमा आएको सहयोगबारे पनि छलफलकै क्रममा रहेको बताएकी थिइन्। गुरुङले भने, हालै परराष्ट्र मन्त्रालयका प्रवक्ता सेवा लम्सालले एसपीपी गएको असार ६ गते मन्त्रिपरिषद्को निर्णय पछिल्लो समयमा आएर तत्कालै पत्राचार गर्न नसकिने भनेर अभिब्यक्ति दिनुभएको छ। मन्त्रिपरिषद्को निर्णय विपरित भयो भन्ने लाग्छ। मन्त्रिपरिषद्को निर्णय कार्यान्वयन गर्ने दायित्व सम्बन्धित मन्त्रालयको हो। परराष्ट्र मन्त्रालयले मन्त्रिपरिषद्को निर्णय कार्यान्वयन गरिराखेको छैन।"
खानेपानीको जारभित्र किरा र लेउ,"काठमाडौं : भक्तपुरको चाँगुनारायण३ झौखेलमा एक पानी उत्पादन कम्पनीको जारभित्र किरा र लेउ भेटिएको छ । जिल्ला प्रशासन कार्यालय भक्तपुरका सहायक प्रमुख जिल्ला अधिकारी तथा सूचना अधिकारी माधवप्रसाद शर्माले जारको पानीमा किरा र लेउ भेटिएको पुष्टि गरे । उपत्यकामा हैजा फैलिएपछि सहायक प्रमुख जिल्ला अधिकारीको नेतृत्वमा गएको अनुगमन टोलीले जारको पानीमा किरा र लेउ भेटाएको हो। उनले भने,' जारको पानीमा किरा भेटिएको भन्दै एक उपभोक्ताले गुनासो गरेपछि प्रशासनको टोलीले अनुगन गर्दा पानीमा किरा र लेउ भेटिएको हो।' झौखेलमा सञ्चालित पानी उद्योग र उपभोक्ताको घरमा अनुगमन गरिएको थियो। अनुगमनका क्रममा पानी उत्पादन कम्पनीको चरम लापरवाही भेटिएको उनको भनाइ छ। 'अनुगमनका क्रममा अत्यन्तै पुरानो र लेउ परेका जार समेत बजारमा बेच्न राखिएको पाइयो,'उनले भने,' उपभोक्ताको स्वास्थ्यमा प्रत्यक्ष असर गर्नेगरी पानी उत्पादक कम्पनीको लापरबाही देखियो। अब कारवाही अगाडि बढाउँछौ ।' यसलगत्तै उक्त क्षेत्र रहेका अन्य पानी कम्पनीको नमूना परीक्षणका लागि पठाइएको छ। अनुगमनका क्रममा भेटिएका पुराना र कुहिएका जारलाई नष्ट गरिएको छ । पानी उत्पादक कम्पनीलाई सचेत समेत गराइएको छ । खानेपानीको जारभित्र किरा र लेउ भेटिएको गुनासो आएपछि जिल्ला प्रशासन कार्यालयको नेतृत्वमा खाद्य प्रविधि तथा गुण नियन्त्रण विभाग, उपभोक्ता महासंघ, जिल्ला घरेलु कार्यालय, उद्योग वाणिज्य संघ, विज्ञ र सरोकारवाला निकायसहितको टोली अनुगमनमा गएको हो। अनुगमनका क्रममा पानी उद्योगबाट दुईवटा उद्योगको पानी परीक्षणका लागि नमूना सङ्कलन गरी खाद्य प्रविधि तथा गुण नियन्त्रण विभागमा पठाइएको छ। शुक्रराज ट्रपिकल तथा सरुवा रोग अस्पतालका सरुवा रोग विशेषज्ञ डाक्टर शेरबहादुर पुनका अनुसार फोहर पानीको सेवनले मानिसको स्वास्थ्यमा गम्भीर असर पर्ने गर्छ । हैजा, टाइफाइट, कलेराजस्ता रोगहरु फोहर पानी र फोहोरजन्य खानेकुराकै कारण लाग्ने गर्छ । फोहोर पानीका कारण झाडापखाला फैलने गर्छ ।शुद्ध पानी पिउँदा धेरै रोगबाट बच्न सकिने डाक्टर पुनले बताए।"
विद्यार्थीलाई डेंगु देखिएपछि रामेछापमा विद्यालय बन्द,"काठमाडौं : रामेछापमा विद्यार्थीलाई डेंगु देखिएपछि विद्यालय बन्द गरिएको छ। जिल्ला अस्पताल रामेछापमा बुधबार रामेछाप नगरपालिका ८ बावियाखर्कस्थित शारदा संस्कृत माध्यमिक विद्यालयका २ विद्यार्थीको स्वास्थ्य परीक्षण गराउँदा डेंगु रोग फेला परेपछि विद्यालय बन्द गरिएको हो । अन्य विद्यार्थी र समुदायमामा डेंगु संक्रमण हुनबाट बचाउनका लागि साउन २८ गतेसम्म विद्यालय बन्द गरिएको प्रधानाध्यापक नारायण प्रसाद घिमिरेले जानकारी दिए। उनका अनुसार सञ्चालन हुँदै आएको प्रथम त्रैमासिक परीक्षासमेत स्थगित गरिएको छ। साउन २९ गतेबाट हाल स्थगित रहेको प्रथम त्रैमासिक परीक्षाको बाँकी परीक्षासमेत सञ्चालन हुने उनको भनाई छ। डेंगुका बिरामी फेला परेपछि जिल्ला भरि नै सचेतना कार्यक्रम सञ्चालन गर्ने तयारी समेत भएको छ। के हो डेंगु ? डेंगु एक प्रकारको भाइरसले हुने रोग हो। डेंगु भाइरसको चार प्रजाति हुन्छन्। यो रोग एडिस जातको लामखुट्टेको टोकाइबाट सर्ने गर्छ। जुनसुकै उमेरका व्यक्तिलाई पनि यो रोग लाग्न सक्छ। कुनै व्यक्तिलाई एक पटक डेंगु भाइरसको संक्रमण भएपछि जीवनभर त्यसै प्रजातिको डेंगु रोग लाग्दैन। अन्य प्रजातिको डेंगु रोग लाग्न सक्छ। प्रायः दोस्रो पटक लाग्ने डेंगु पहिलेको तुलनामा बढी खतरनाक किसिमको हुन्छ। कुनै व्यक्तिलाई डेंगु भाइरसबाट संक्रमित लामखुट्टेले टोकेपछि केही दिनपछि लक्षणहरू देखिन सुरु हुन्छ। धरैजसोलाई संक्रमित लामखुट्टेले टोकेको चारदेखि सात दिनभित्र विभिन्न लक्षण देखिन्छ। लक्षण वाकवाकी लाग्ने बान्ता हुने टाउको दुख्ने आँखाको गेडी र पछिल्लो भाग दुख्ने ढाड, जोर्नी दुख्ने मांसपेशी दुख्ने शरीरमा बिमिरा देखिने नाक र गिजाबाट रक्तस्राव हुने शरीरमा रगत जमेको चक्का देखा पर्ने बेहोश हुने जोगिने उपाय लामखुट्टेको टोकाइबाट बच्ने वरपर फालिएका टायर, बट्टा, बाल्टिन, बोतलमा पानी जम्न नदिने शरीर ढाक्ने पुरा बाहुला भएको कपडा लगाउने मल्हम लगाउने सुत्दा झुल प्रयोग गर्ने डेंगु ज्वरो आएको बेला सिटामोल खाने प्रशस्त झोल पदार्थ खाने के नगर्ने ? हाफ सर्ट वा टिसर्ट नलगाउने हाफ पाइन्ट नलगाउने फोहोरमा नखेल्ने लामखुट्टे बस्ने ठाउँमा नजाने डेंगु ज्वरो आएको बेला एन्टिबायोटिक्स औषधि नखाने"
संसद् बैठक सुरु,काठमाडौं : संघीय संसद्अन्तर्गत प्रतिनिधिसभा बैठक सुरु भएको छ। अहिले बैठकमा सांसदहरुले आआफ्नो धारणा राखिरहेका छन्। यस्तो छ कार्यसूची
राजस्व छलिका सामग्रीसहित एक जना पक्राउ,"काठमाडौं : राजस्व छलि गरेर ल्याएको सामग्रीसहित एक जना पक्राउ परेका छन्। पक्राउ पर्नेमा पर्सा जिल्लाको सखुवा पर्सौनी गाउँपालिका१ घर भइ काठमाडौं महानगरपालिका७ साततले बस्ने ४० वर्षीय छबिलाल अगस्ती पक्राउ परेका हु्न्। भाडाको घरमा गोदाम बनाएर राखेको सुचनाको आधारमा बुधबार प्रहरीले सामग्रीसहित उनलाई पक्राउ गरेको हो। प्रहरीका अनुसार विभिन्न ब्रान्डका २९८० बन्डल विदेशी चुरोटहरू, ४२० केजी मुर्गा छाप सन फ्लावर लगायतका विभिन्न किसिमका पटका, ४८ केजी पानराज गुट्खा, ३८० थान फिङ्गर प्रिन्ट अक्सिमिटर र बजाज मोटरसाइकलको पाटपूर्जा र इलेक्ट्रोनिक चिप्सहरू बरामद गरिएको छ। एक करोड रुपैयाँ मूल्य बराबरको सामग्री बरामद गरिएको प्रहरीले जनाएको छ। पक्राउ परेका उनलाई राजस्व अनुसन्धान विभाग हरिहरभवन ललितपुर र बिष्फोटक पदार्थ सम्बन्धी कसुर अन्तर्गतको मुद्दामा आवश्यक कार्बाहीको लागि जिल्ला प्रहरी टेकुमा पठाइएको छ। उनले श्रीजल एण्ड सुजाता ट्रेडिङ कन्सर्न प्रालिको नामबाट कारोबार गर्दै आएको खुलेको छ।"
मनाङमा ५५ करोड बढी रकम फ्रीज,"जोमसोम : मनाङमा आर्थिक वर्ष २०७८०७९ मा ७७ दशमलव ६५ प्रतिशत खर्च भएको छ । मनाङमा संघप्रदेश र स्थानीय तहको लागि विनियोजन भएको कुल २ अर्ब ४७ करोड ५६ लाख १७ हजार बजेटमध्ये १ अर्ब ९२ करोड २२ लाख ४२ हजार बजेट खर्च भएको कोष तथा लेखा नियन्त्रण कार्यालय मनाङले जनाएको छ । मनाङमा कुल बजेटको ५५ करोड ३३ लाख रुपैयाँ अर्थात् २२ दशमलव ३५ प्रतिशत बजेट खर्च हुन नसकी फ्रिज भएको हो । आर्थिक वर्ष २०७८०७९ मा मनाङमा संघीय कार्यालयतर्फ विनियोजन भएको कुल बजेट ७३ करोड ४० लाख ४९ हजारमा ६६ करोड ८९ लाख ४२ हजार अर्थात ९१ दशमलव १३ प्रतिशत बजेट खर्च भएको छ । जसअन्तर्गत संघीयतर्फको कुल चालु बजेट ६४ करोड ९ लाख ४६ हजार मध्ये ५८ करोड ८४ लाख ६३ हजार अर्थात् ९१ दशमलव ८१ प्रतिशत खर्च भएको छ । यस्तै संघीय पुँजिगत बजेट ९३ करोड १ लाख २ हजार मध्ये ८० करोड ४ लाख ७८ हजार अर्थात् ८६ दशमलव ४४ प्रतिशत खर्च भएको छ । मनाङमा प्रदेश कार्यालयतर्फ विनियोजन भएको कुल बजेट ६४ करोड २ लाख ७१ हजारमा ४८ करोड ७७ लाख ८६ हजार अर्थात ७६ दशमलव १८ प्रतिशत खर्च भएको छ ।प्रदेशतर्फको कुल विनियोजित बजेट मध्ये चालुतर्फ २१ करोड ६८ लाख ४ हजार बजेटमा १२ करोड १९ लाख ९१ हजार खर्च भएको छ । यस्तै, प्रदेश पुँजीगततर्फ ४२ करोड ३४ लाख ६७ हजार बजेटमा ३६ करोड ५७ लाख ९४ हजार अर्थात ८६ दशमलव ३८ प्रतिशत खर्च भएको कोष तथा लेखा नियन्त्रक शालिग्राम सापकोटाले जानकारी दिए । यसैगरी आर्थिक वर्ष २०७८०७९ मा मनाङका ४ स्थानीय तहले कुल बजेट १ अर्ब १० करोड १२ लाख ९६ हजार मध्ये ७६ करोड ५५ लाख १३ हजार अर्थात ६९ दशमलव ५१ प्रतिशत बजेट खर्च गरेका छन् ।मनाङको ४ स्थानीय तहले चालुतर्फ ५८ करोड ५७ लाख बजेटमा ३९ करोड ८३ लाख बजेट खर्च गरेका छन् भने पुँजिगतर्फ ५१ करोड ५५ लाख ९४ हजार बजेटमा ३६ करोड ७२ लाख १३ हजार बजेट खर्च गरेको कोष नियन्त्रक सापकोटाले बताए । कोष तथा लेखा नियन्त्रण कार्यालय मनाङका अनुसार मनाङको चामे गाउँपालिकाले चालु र पुँजिगत बजेट ३१ करोड २३ लाख ८४ हजारमा २१ करोड २६ लाख ५५ हजार अर्थात ६८ दशमलव ०७ प्रतिशत बजेट खर्च गरेको छ ।मनाङको नासो गाउँपालिकाले चालुपुँजिगत गरी कुल ३० करोड ८ लाख ४२ हजारमा २२ करोड ४ लाख ३९ हजार बजेट खर्च गरेको हो । मनाङको निस्याङ गाउँपालिकाले कुल बजेट ३० करोड २३ लाख ५३ हजार बजेट मध्ये २१ करोड ४४ लाख ७४ हजार अर्थात ७० दशमलव ९३ प्रतिशत बजेट खर्च गरेको छ । यस्तै,मनाङको नार्पाभूमी गाउँपालिकाले चालुपुँजिगत गरी १८ करोड ५७ लाख १६ हजार बजेटमा ११ करोड ७९ लाख ४४ हजार अर्थात ६३ दशमलव ५१ प्रतिशत खर्च भएको कोष नियन्त्रक सापकोटाले जानकारी दिए यस्तै, मनाङको बजेट खर्च हुँने निकाय पूर्वाधार विकास कार्यालय मनाङले कुल बजेट १९ करोड ३६ लाख ४४ हजारमा १४ करोड ८५ लाख ५३ हजार अर्थात ७६ दशमलव ७१ प्रतिशत खर्च गरेको छ । मनाङमा खानेपानी जलश्रोत तथा सिंचाई सवडिभिजन कार्यालयले कुल बजेट १२ करोड १ लाख मध्ये ११ करोड ४७ लाख बजेट खर्च गरेको कोष तथा लेखा नियन्त्रण कार्यालय मनाङले जनाएको छ । भौगोलिक विकटता,पछिल्लो समय ईन्धन तथा निर्माण सामाग्रीमा भएको अधिक मुल्यवृद्धिका कारण विकास निर्माण कार्यमा साविक सम्झौतामा निर्माण व्यवसायी काम गर्न ईच्छुक नहुँदा बजेट खर्च हुन नसकेको कोष नियन्त्रक शालिग्राम सापकोटाले उल्लेख गरे । उनका अनुसार कोभिडको असर जिल्लामा कायमै रहेको ,सार्वजनिक निकायको खर्च गर्नसक्ने क्षमताको अभाव र क्षमता भन्दा बढी बजेट विनियोजन हुँदा बजेट बजेट खर्च गर्ने अवस्था नरहेको उनले बताए ।"
भारतमा बितेको २४ घण्टामा २१ हजार ५ सयमा कोरोना सङ्क्रमण,नयाँ दिल्ली : भारतमा बितेको २४ घण्टामा २१ हजार पाँच सय ६६ सङ्क्रमित फेला परेका केन्द्रीय स्वास्थ्य र परिवार कल्याण मन्त्रालयले बिहीबार जनाएको छ। हाल भारतमा कोरोना सङ्क्रमितको सङ्ख्या चार करोड ३८ लाखभन्दा बढी पुगेको छ। भारतमा हाल एक लाख ४८ हजार आठ सय ८१ जना सक्रिय सङ्क्रमित छन्। पछिल्लो एक दिनमा १८ हजार दुई सय ९४ कोरोना सङ्क्रमणमुक्त भएका छन्। योसँगै भारतमा अहिलेसम्म सङ्क्रमणमुक्त भएकाको सङ्ख्या चार करोड ३१ लाख ५० हजार चार सय ३४ पुगेको छ। भारतमा कोरोना महामारीबाट हालसम्म पाँच लाख २६ हजार भन्दा बढीको मृत्यु भएको छ। महामारी सुरु भए यता हालसम्म ८६ करोड ८९ लाखभन्दा बढीको कोरोना परीक्षण भएको छ। भारतमा सन् २०२१ को जनवरी १६ देखि कोरोना भाइरसविरुद्ध खोप अभियान सुरु भएको थियो। हालसम्म कोरोनाविरुद्ध दुई अर्ब ९१ लाख मात्रा भन्दा बढी खोप लगाइएको छ। रासस
महेश बस्नेतको प्रश्न : महंगी र कालोबजारी प्रोत्साहन गर्ने आपूर्तिमन्त्री डीबडूलाई कारबाही किन नगर्ने?,काठमाडौंः नेकपा एमालेका सांसद महेश बस्नेतले महंगी नियन्त्रणमा सरकार गम्भीर नभएको बताएका छन् । बिहीबारको प्रतिनिधि सभा बैठकमा बोल्दै सांसद बस्नेतले महंगी र कालोबजारी नियन्त्रणमा सरकार उदासीन बताए । उनले महंगी र कालोबजारीलाई प्रोत्साह गर्ने उद्योग वाणिज्य तथा आपूर्तिमन्त्री दिलेन्द्रप्रसाद बडू र बजेटमा रातारात करका दरमा हेरफेर गर्ने तत्कालीन अर्थमन्त्री जनार्दन शर्मालाई कारबाहीको माग गरे। महंगी र कालोबजारीलाई प्रोत्साहन गर्ने आपूर्तिमन्त्री कांग्रेस नेता डीबडुलाई कारबाही गर्नुपर्ने होइन र ? बजेटमा रातारात सेटिङ गरेर कर र भन्सारका दर गडबढ गरी सीसीटीभीका प्रमाण नष्ट गर्ने र कमिसन ६ अर्बभन्दा बढी गडबढी गर्ने जी शर्मा खोजेर कारबाही गर्नुपर्ने होइन र । यस्तै बस्नेतले मल अभाव गराउने कृषिमन्त्री मृगेन्द्रकुमार सिंह यादव र पुस्तक अभाव गराउने शिक्षामन्त्री देवेन्द्र पौडेलमाथि कारबाही गर्न सरकारसँग माग गरे। 'मल अभाव र पुस्तक अभाव गराई किसान र विद्यार्थीको भविष्यमाथि खेलबाड गर्ने एमयादव र डीपौडेलहरुलाई कारबाही गर्नुपर्ने होइन र ? भन्दै सरकारलाई प्रश्न गरे ।
"पचरौतामा स्वास्थ्य सेवा बन्द, निमित्त प्रमुख प्रशासकीय अधिकृत सम्पर्कविहीन","सिमरा : कार्यालय प्रमुख सम्पर्कमा नआएपछि बाराको पचरौता नगरपालिकामा स्वास्थ्यसहित सबै सेवा प्रभावित बन्न पुगेको छ। नगरपालिकाका निमित्त प्रमुख प्रशासकीय अधिकृत श्यामप्रसाद यादव लामो समयदेखि कार्यालयमा उपस्थित नहुँदा स्वास्थ्य सेवासहित प्रसासनिक सेवा पनि प्रभावित बन्न पुगेको हो। नगरपालिकाका नगर प्रमुख जलन्धर सिंह जैसवारले निमित्त प्रमुख प्रशासकीय अधिकृत सम्पर्कविहीन हुँदा कार्यालयको सेवा प्रभावित हुन पुगेको सूचना मंगलबार जारी गरेका छन्। नगरसभा सम्पन्न हुन नसकेका कारण करारका कर्मचारी नविकरण गर्न र नयाँ कर्मचारी पदपूर्ति गर्न कानुनी बाध्यता रहेकाले सेवा सन्चालन गर्न असमर्थ रहेको नगर प्रमुखद्वारा जारी सूचनामा उल्लेख छ। नगर प्रमुखले सूचना जारी गर्दै पचरौता नगरपालिकाभित्रको नगर अस्पताल, बर्थिङ सेन्टर र पिपरपाती स्वास्थ्य चौकीका ल्याबहरूको सेवा प्रभावित हुन पुगेको जानकारी गराएका छन्। निमित्त प्रमुख प्रशासकीय अधिकृत सम्पर्कविहीन हुँदा कार्यालयको सेवा प्रभावित हुन पुगेको सूचना जारी नगरपालिकाले यसअघि नगरसभा हुन नसकेका कारण करारका कर्मचारीको नविकरण हुन नसकेको सूचना जारी गरेको थियो। नगरसभा हुन नसकेका कारण नगरपालिकाले आर्थिक वर्ष २०७९०८० को नीति तथा कार्यक्रम र बजेट ल्याउन सकेको छैन। नीति तथा कार्यक्रम र बजेट ल्याउन नसक्दा प्रशासनिकसँगै स्वास्थ्य सेवा प्रभावित हुन पुगेको नगर प्रमुख जैसवारको भनाई छ। २३ जना करारका कर्मचारीले सेवा दिँदै आएको स्वास्थ्य संस्था नगरसभा हुन नसकेकै कारण बन्द हुने अवस्थामा पुगेको जैसवारले जानकारी दिए। स्वास्थ्य सेवा नै ठप्प गर्नुपरेको सूचना जारी गरेका नगर प्रमुखले प्रमुख प्रशासकीय अधिकृत पठाउनका लागि मन्त्रालयमा पटकपटक पत्राचार गर्दा पनि बेवास्ता गरिएको बताए। प्रमुख प्रशासकीय अधिकृत नहुँदा कर्मचारी, शिक्षकलगायतको तलब सुविधा समेत रोकिएको छ।"
दिनको ४३२ मेगावाट विद्युत् बेच्न सकिन्छ,"काठमाडौं : नेपालले सन् २०२२२३ मा भारतलाई औषतमा १० हजार ३८३२८ (३७८९९ गिगावाट आवर) मेगावाट विद्युत बेच्न सक्ने बताइएको छ । प्रतिदिनमा औषतमा ४३२ मेगावाट हुन आउँछ । हाल वर्षायाममा ३६४ मेगावाटसम्म भारतमा विजुली निर्यात हुँदै आएको छ । नेपाल विद्युत प्राधिकरणको प्रक्षेपण अनुसार थप करिब ६८ मेगावाट गरी औषतमा ४३२ मेगावाट प्रतिदिन विद्युत निर्यात गर्नुपर्छ । वर्षायाममा यो गाह्रो नभएपनि हिउँदमा भने तत्काल विद्युत निर्यात सम्भावना कम रहेको छ । भारतले हरित उर्जालाई प्राथमिककतामा राख्दै कार्वन उत्सर्जन न्यूनिकरणतर्फ अघि बढेकोले पनि भारतमा विद्युत निर्यातको प्रसस्त सम्भावना भएको प्राधिकरण विद्युत व्यापार विभागका निर्देशक प्रवल अधिकारीले बताए । यूएसएड अन्तरगतको उर्जा नेपालले राजधानीमा आयोजना गरेको कार्यक्रममा कार्यपत्र प्रस्तुत गर्दै अधिकारीले हाल चीनसँग विद्युत व्यापारको द्धिपक्षिय समझदारी भइनसकेकोले भारत नै प्रमुख बजार भएको स्पष्ट पारे । भारतको प्राकृतिकदेखि दिर्घकालिन योजनाहरुले पनि हरित उर्जालाई प्राथमिकतामा राखेकोले नेपालबाट विद्युत व्यापारको सम्भावनाम औल्याए । उनका अनुसार, विश्वमा कोइला निर्यात गर्ने सुचिमा भारतमा चौथो नम्बरमा पर्छ । भारतमा उत्पादित हुने विजुलीको ७० प्रतिशत योगदा कोइलाबाट उत्पादन हुँदै आएको छ । तर, भारतले सन् २०३० सम्ममा ५ लाख मेगावाट विद्युत उत्पादन क्षमता वृद्धि गर्दै १ बिलियन टन कार्वन उत्सर्जन घटाउने भनेको छ । सन् २०७० सम्ममा नेट जिरो कार्वनको लक्ष्य लिएको छ । यसकारण पनि नेपालको थप विजुली भारत निर्यात हुन सक्छ। भारतको सुख्खा लागेपनि नेपाल विजुली चाहिन सक्छ, अत्याधिक वर्षामा पनि वाटरलगका कारण कोइला निकाल्न नसकेर विजुली नै चाहिन सक्छ, भन्दै अधिकारीले भारतमा विजुली निर्यातको सम्भावना रहेको स्पष्ट पारे । तर, अहिले बढि भएको समय अर्थात् वर्षायाममा मात्र नेपालले भारतलाई विजुली बेच्दै आएको छ । करिब ५ महिना भारतलाई विजुली बेचेपनि बाँकि महिना भारतबाट विजुली आयात गरिदै आएको छ । नेपालमा उत्पादित कुल विजुलीमा ४२ प्रतिशत भन्दा बढि नदि प्रवाहमा आधारित आयोजना मात्रै छन् । यी आयोजना पनि क्यू४० डिजाइनमा बनेकाले औषतमा वर्षमा ५ महिना मात्र कुल क्षमतामा उत्पादन हुन्छन् । बाँकि ७ महिना उत्पादन क्षमताको २५ प्रतिशत भन्दा कम मात्र विजुली उत्पादन हुने गरेको छ । प्राधिकरणको तथ्यांक अनुसार हाल कुल जडित क्षमता २ हजार १९० मेगावाट रहेको छ । चालु आर्थिक वर्षमा थप ८ सय मेगावाट राष्ट्रिय प्रसारणमा जोडिदैछ । ४ वर्षमा २४५६ मेगावाट निर्यातको लक्ष्य नेपाल विद्युत प्राधिकरणले आगामी ४ वर्षमा २ हजार ४५६४ मेगावाट विजुली निर्यात गर्ने प्रक्षेपण गरेको छ । हाल वर्षायाममा ३६४ मेगावाटको विजुली निर्यातको भारतसँग सम्झौता गरेको प्राधिकरणले ५ गुणा भन्दा बढीले निर्यातको अनुमान गरेको हो । हाल विद्युतको उच्च माग भएको समयमा करिब ६० मेगावाट विद्युत आयात गर्दै आइएको छ । हालसम्मको उच्च माग १८३९९ मेगावाट रहेको छ । प्राधिकरणले आर्थिक वर्ष २०८२०८३ को सुख्खायाममा शून्य विजुली आयातको प्रक्षेपण गरेको छ । गत वर्षको सुख्खायाममा २४९ मेगावाटसम्म विजुली आयात गरेको प्राधिकरणको तथ्यांक छ । आर्थिक वर्ष २०८१०८२ सम्म मात्रै सुख्खयाममा विजुली आयात गर्ने भनेको प्राधिकरणले सो वर्ष १०० मेगावाटसम्म किन्नुपर्ने बताएको छ ।"
"रनिल विक्रमासिङ्घेले लिए श्रीलंकाको राष्ट्रपतिमा सपथ, आजै नयाँ प्रम नियुक्ति गर्ने",कोलम्बो : श्रीलंकाको राष्ट्रपतिमा पूर्व प्रधानमन्त्री रनिल विक्रमासिङ्घेले बिहीबार सपथ ग्रहण गरेका छन् । उनले कार्यवाहक राष्ट्रपतिको निर्वाचनमा विजयी हासिल गरेपछि पनि राजधानी कोलम्बोमा प्रदर्शन भने भइरहेकै छ । प्रदर्शनकारीहरू उनको विरोधमा छन्। राष्ट्रपति कार्यालयका अनुसार विक्रमासिङ्घेले बिहीबार बिहान सपथ लिने र दिउँसो नयाँ प्रधानमन्त्री नियुक्त गर्नेछन्। जुलाई २० बुधबार भएको राष्ट्रपति चुनावमा रनिल विक्रमासिंघेले १३४ सांसदको मत पाएका थिए । मतदानमा विजयी भएपछि विक्रमासिंघेले संसदलाई सम्बोधन गर्दै विपक्षी सांसदहरू सहित सबै विधायकहरूलाई श्रीलंकालाई वर्तमान आर्थिक संकटबाट बाहिर ल्याउन एकजुट भएर काम गर्न आह्वान गरेका थिए। विक्रमासिङ्घे श्रीलंकाको राजनीतिमा नयाँ नाम होइन। उनी यसअघि ६ पटक श्रीलंकाको प्रधानमन्त्री भइसकेका छन् । राष्ट्रपतिको चुनावमा उनी शीर्ष दावेदार थिए।राजापाक्षेको राजीनामापछि विक्रमासिंघे अन्तरिम राष्ट्रपति बनेका थिए। देशको सबैभन्दा खराब आर्थिक संकटसँग जुध्न सरकार असफल भएपछि जनता सडकमा उत्रिएर राष्ट्रपति निवास घेरेका थिए। देशमा राजनीतिक उथलपुथल र अराजकताको वातावरणबीच राष्ट्रपति गोताबाया राजापाक्षे देश छोडेका थिए। उनले भागिसकेपछि मात्र राष्ट्रपति पदबाट राजीनामा दिएका थिए । यसपछि विक्रमासिङ्घे श्रीलंकाको अन्तरिम राष्ट्रपतिमा नियुक्त भएका थिए। एबीपी न्युज
"स्पेनमा प्रचण्ड गर्मी, एक हप्तामै ६७९ जनाको मृत्यु",म्याड्रिड : स्पेनमा प्रचण्ड गर्मीका कारण तातो हावा (लु) चल्दा एक हप्तामै ६७९ जनाको मृत्यु भएको छ। स्पेनको स्वास्थ्य मन्त्रालयले दिएको जानकारीअनुसार जुलाई १० देखि १७ सम्ममा ६७९ जनाको ज्यान गएको छ। स्वास्थ्य मन्त्रालयका अनुसार जुलाई १७ मा मात्र एकै दिन १६९ जनाको तातो हावाबाट ज्यान गएको बताइएको छ। एक अनुसन्धानबाट तातो हावाबाट सबैभन्दा धेरै ज्येष्ठ नागरिकहरुको ज्यान गएको छ। सो संस्थाले गरेको अनुसन्धानबाट बुधबारसम्म ज्यान गएका ६७९ मध्ये ४३० जना ८५ वर्षभन्दा माथिका नागरिक रहेका देखिएको छ। देशका विभिन्न भागको तापक्रम ४५ डिग्री सेल्सियससम्म पुगेको बताइएको छ र गर्मीका कारण मानिसहरुको ज्यान जाने क्रम रोकिएको छैन। यहाँका स्वास्थ्य अधिकारीहरुले गर्मी अझै बढ्ने अनुमान गरिएको जनाएका छन्। उनीहरुका अनुसार तातो हावाबाट ज्यान जानेको संख्या थप बढ्न पनि सक्दछ।
बयानपछि शर्माले भने उहाँहरुले सोधेका हरेक प्रश्नको जवाफ दिएको छु,"काठमाडौं : तत्कालिन अर्थमन्त्री जनार्दन शर्माले संसदीय समितिले सोधेका अधिकांश विषयमा आफूले स्पष्ट जवाफ दिएको बताएका छन्। चालु आर्थिक वर्षको बजेट निर्माणका क्रममा अनाधिकृत व्यक्तिलाई संलग्न गराएको भन्ने विषयमा संसदीय छानबिन विशेष समितिले बिहीबार उनीसँग सोधपुछ गरेको थियो । उक्त समितिले राखेका जिज्ञासाका बारेमा आफूले स्पष्ट जवाफ दिएको शर्माले बताएका छन्। संसदीय समितिको बैठकमा आफ्नो धारणा राखेर बाहिरिएपछि सञ्चारकर्मीसँग कुरा गर्दै उनले भने, 'उहाँले सोध्नुभएका हरेक प्रश्नको जवाफ दिएको छु ।' समितिको बैठकमा उनले बजेट ल्याउने क्रममा कुनै पनि अनाधिकृत व्यक्तिलाई प्रवेश नगराएको दावी गरेका छन्। उनले अर्थमन्त्रीको हैसियतमा आफैंले करको दर हेरफेर गरेको र त्यसमा अनाधिकृत व्यक्तिको संलग्नता नगराएको समेत स्पष्ट पारे । शर्माले विधि, नियम र कार्यविधिमा रहेर नै आफूले बजेट तय गरेको स्पष्ट पार्दै आफूलाई आरोप मात्र लगाइएको जिकिर गरे। चौतर्फीरुपमा आलोचना भएपछि शर्माले २२ असारमा अर्थमन्त्रीको पदबाट राजीनामा दिएका थिए। सोही दिन प्रतिनिधिसभाले ११ सदस्यीय संसदीय समिति गठन गरेको थियो। अहिले समितिले बजेटमा करको दर हेरफेरका विषयमा छलफल र अनुसन्धान गरिरहेको छ।"
दोहोरो दरबन्दीबाट राज्यको दोहन,"काठमाडौं : कतिपय दुर्गम क्षेत्रमा दरबन्दी खाली छ। तर, जनशक्ति छैनन्। कतै भने एउटै पदमा दोहोरो दरबन्दी राखी राज्यको दोहन भइरहेको छ। अधिकांश सहरी तथा सुगम क्षेत्र नै ताक्छन्। सरकारको खर्च नियन्त्रण गर्ने महालेखा नियन्त्रक कार्यालयले नै दोहोरो दरबन्दी राखी राज्यको दोहन गरेको देखिएको छ। कार्यालयले भने कानुनी प्रावधानका कारण यसो गर्न बाध्य भएको बताएको छ। संघीय मामिला तथा सामान्य प्रशासन मन्त्रालयकाअनुसार नेपालभर कुल कर्मचारी दरबन्दी १ लाख ३७ हजार छ। यसअन्तर्गत संघमा ४८ हजार, स्थानीय तहमा ६८ हजार र प्रदेशमा २२ हजार सरकारी कर्मचारी छन्। मन्त्रालयले पुल दरबन्दीको काम नगर्ने तर आयोजनाहरूको पुल दरबन्दी अन्य सम्बन्धित मन्त्रालयहरूले खटाउने गर्छन्। महालेखाले मुलुकभर लेखा दरबन्दी (लेखा उपसचिव, लेखा अधिकृत, लेखापाल, सहलेखापाल) २ हजार ९९८ छन्। यसमध्ये पुल दरबन्दीमा विभिन्न ठाउँमा ५६३ जनालाई खटाइको छ। लेखा समूहको कर्मचारी खटाउने सन्दर्भमा पुल दरबन्दीको नाममा सरकारी स्वायत्त निकाय, विभिन्न आयोजना तथा स्थानीय निकायमा खटाइन्छ। यसरी खटाउने क्रममा विभिन्न संस्थामा पनि स्थायी कर्मचारी भएको र सोही पदमा महालेखाले पनि पुल दरबन्दी पठाउँदा दोहोरो कर्मचारी भएको पाइएको छ। पुल दरबन्दी त्यस्तो बेलामा खटाइन्छ जहाँ कर्मचारीको अभावमा काम कारबाही ठप्प हुने अवस्था आउँछ। तर, महालेखाले आवश्यकता र औचित्यबिना नै लोक सेवाबाट सिफारिस भएका कर्मचारीहरू रहेका कार्यालयहरूमा जबरजस्ती कर्मचारी खटाई राज्यको दोहन गरिरहेको छ। यसको ज्वलन्त उदाहरणका रूपमा काठमाडौँ उपत्यका विकास प्राधिकरणलाई लिन सकिन्छ। काठमाडौं उपत्यका विकास प्राधिकरण ऐन, २०४५ द्वारा स्थापित काठमाडौं उपत्यका विकास प्राधिकरण प्राधिकरण अविच्छिन्न उत्तराधिकारवाला एक स्वशासित र संगठित संस्था हो। ऐनको दफा २९ ले दिएको अधिकार प्रयोग गरी प्राधिकरणले काठमाडौं उपत्यका विकास प्राधिकरण नियमावली, २०६८ र काठमाडौं उपत्यका विकास प्राधिकरण कर्मचारी सेवा, सर्तसम्बन्धी विनियमावली, २०७२ बनाएको छ। २०७५ सालमा प्राधिकरणले विज्ञापन आह्वान गरी लोक सेवाबाट लिखित परीक्षा सञ्चालन गरेको थियो। पदपूर्तिको सम्पूर्ण प्रक्रिया पूरा गरी २०७६ साउन १ गते सातौं तहसम्मका कर्मचारीहरूलाई स्थायी नियुक्तिपत्र दियो। सहरी विकास मन्त्रालयअन्तर्गत रहेको प्राधिकरणमा दरबन्दीका आधा दर्जन कर्मचारी हुँदाहुँदै महालेखाबाट कर्मचारी राखियो। जबकी २०७६ साउन १ देखि नै प्राधिकरणअन्तर्गत काठमाडौंमा, ललितपुर, भक्तपुर र केन्द्रीय कार्यालयमा स्थायी कर्मचारी कार्यरत थिए। तर, प्राधिकरणले महालेखाबाट ३ जना लेखा अधिकृतसहित १ जना लेखापालबाट काम गराउँदै आएको छ। महालेखाबाट खटिएकोले लेखा सम्हाल्दा प्राधिकरणमा भएका सोही पदका कर्मचारीहरूलाई काम कम हुनेदेखि कतिपयमा जिम्मेवारीविहीन समेत भएको गुनासो छ। यसो हुँदा तलब र भत्तामा मात्र वार्षिक लगभग ५० लाख रुपैयाँ राज्यको एउटै निकायमा दोहोरो खर्च भएको देखिन्छ। यसले राज्यको स्रोतसाधनको समेत दुरुपयोग भएको हो। यसको समाधान सजिलैसँग गर्न सकिने भए तापनि ३ वर्षसम्म पनि समस्या समाधानमा सम्बन्धित निकायहरूको चासो नहुनुले प्राधिकरणका कर्मचारीहरूको मनोबलमा प्रभाव परेको कर्मचारीहरू बताउँछन्। प्राधिकरणमा कर्मचारी नियुक्ति नहुन्जेलसम्म नेपाल सरकारले निजामती कर्मचारीलाई खटाउन सक्ने विनियमावलीमा व्यवस्था भएबमोजिम सोभन्दा अगाडि तत्कालीन अवस्थामा महालेखाबाट प्राधिकरणको लेखा सञ्चालन गर्न लेखा उपसमूहको कर्मचारी काजमा खटाएको थियो। तर, स्थायी पदपूर्ति भइसक्दा पनि महालेखाले काजमा खटाएका कर्मचारीहरूलाई फिर्ता गरेको छैन। प्राधिकरणको लाइन आइटम बजेट प्रणालीको कारणले प्राधिकरणका लेखा प्रमुखहरूले खाता सञ्चालन गर्न मिल्दैन भनी मौखिक रूपमा महालेखाले भन्दै आएको छ। काजमा कर्मचारी फिर्ता गर्न तत्कालीन विकास आयुक्त डा भाइकाजी तिवारीले पत्राचार गर्दा पनि महालेखा नियन्त्रकको कार्यालयले लिखित रूपमा पत्रको जवाफ प्रेषित गरेको छैन। उल्लिखित कारणले गर्दा एकातिर लोक सेवाको परीक्षा पास गरी नियुक्ति लिएका स्थायी कर्मचारीले आफ्नो भूमिका पाएका छैनन् भने अर्कोतिर एउटा पदमा दुईदुई जना कर्मचारी रहनुपर्दा राज्यले दोहोरो खर्च व्यहोर्नुपरेको छ। यसबारे अर्थमन्त्रालयका प्रवक्ता ढुण्डीप्रसाद निरौला भन्छन्, आयोजना बन्द नभएसम्म अर्थ मन्त्रालयले त्यस्ता पुल कर्मचारीलाई तलब बजेटिङ गर्छ। तर, प्राधिकरणमा स्थायी कर्मचारी नै प्रशस्त छन्। पुल कर्मचारीले गर्दा उनीहरू पेण्डुलम भएका छन्। अर्थमन्त्रालयले त्यसमा आयोजना बन्द नभएसम्म कुनै अर्थ राख्दैन तर जुन दिन आयोजना बन्द हुन्छ त्यतिबेला तलब भत्तामा पैसा राखिँदैन। यद्यपि, महालेखाले कर्मचारी हुँदाहुँदै दोहोरो पठाएको छ। अहिले मुलुकका विभिन्न दुर्गम क्षेत्रमा लेखापाल नभएर विजोग भएको उदाहरण दिँदै प्रवक्ता निरौला भन्छन्, कत्तिपय ठाउँमा लेखा कर्मचारी नभएर एउटा लेखापालले ५ ओटा अड्डा हेर्नुपरेको छ। वझाङ, बाजुरालगायतका सुदूरपशिचम क्षेत्रमा यस्तो स्थिति छ। यसै सन्दर्भमा प्रवक्ता निरौला निजामतीबाहेक विभिन्न सरकारी संस्थानहरूमा लोक सेवाबाट स्थायी हुनेगरी दरबन्दी खोल्दा राज्यलाई पेन्सनलगायतको असीमित दायित्व सिर्जना हुने बताउँछन्। महालेखा नियन्त्रक कार्यालयका प्रवक्ता नवराज ढुंगाना सरकारका स्वायत्त निकायहरूमा कर्मचारी हुँदाहुँदै पुल दरबन्दीमा नखटाइने दाबी गर्छन्। तर, काठमाडौं उपत्यका विकास प्राधिकरणमा भने कामको प्रकृतिअनुसार सिधै हेर्दा दोहोरो हुन गएको तर्क गर्छन्। मुलुकभर लेखा दरबन्दी (लेखा उपसचिव, लेखा अधिकृत, लेखापाल, सह लेखापाल) २ हजार ९९८ पुल दरबन्दीमा ५६३ ढुंगानाका अनुसार कतिपय अस्थायी प्रकृतिका परियोजनाहरूमा अस्थायी कर्मचारी राख्न व्यवहारिक हुँदैन। यसकारण काठमाडौं उपत्यका विकास प्राधिकरणमा दोहोरो दोहन नभएको उनको भनाइ छ। यसैगरी, काठमाडौं उपत्यका विकास प्राधिकरणका प्रवक्ता नारायणप्रसाद भण्डारी सरकारबाट अनुदानमा आउने काममा कर्मचारी खटाउने सवालमा स्वतन्त्र छोडिदिने तर सरकारबाट सोझै आउने बजेटमा भने अरू कर्मचारीमार्फत गर्न कानुनी रूपमा नमिल्ने भएकाले पुल दरबनदी पठाउँदा एउटैमा दोहोरो हुन गएको बताउछन्। सरकारले आर्थिक वर्ष २०७९८० को बजेट वक्तव्यमा १० प्रतिशत दरबन्दी कटौती गर्ने नीति लिएको छ। तर, अझै दोहोरो कर्मचारी खटाएर राज्यको दोहन भइरहेको छ। यस्तै, हालको प्राधिकरणको लाइन आइटम बजेट प्रणालीलाई परिवर्तन गरी आव २०७९८० को प्राधिकरणको बजेट प्रणालीलाई अनुदानमा परिणत गरे समस्या समाधान हुने सरोकारवालाको भनाइ छ। महालेखा परीक्षकले देखेनन् दोहोरो बेरुजु मुलुकको सार्वजनिक स्रोत र साधनको संरक्षण गर्ने साथै सरकारी आम्दानी र खर्चलगायत सरकारका कार्यहरूको नियमितता, मितव्ययिता, कार्यदक्षता, प्रभावकारिता र औचित्यसमेतको आधारमा सार्वजनिक निकायको लेखा परीक्षण गर्ने कार्य महालेखा परीक्षकको कार्यालयले गर्छ। सार्वजनिक निकायले दरबन्दी नभएको ठाउँमा दोहोरो तलब खुवाएको विषयमा पनि महालेखा परीक्षकको कार्यालयले बेरूजु देखेन। यसै प्रसंगमा महालेखा परिक्षकको कार्यालयका सहप्रवक्ता नेत्रप्रसाद पौडेल यस्तोमा बेरुजु देखिनुपथ्र्याे। तर, नदेखिएको स्वीकार्छन्। उनकाअनुसार अरू ठूला कुरामा भएको बेरुजुमा ध्यान जान्छ। तर, सो प्राधिकरणमा हेर्दाहेर्दै छुट्नु स्वभाविक हो। त्यस्ता संस्थाका कर्मचारीबीच आपसी झगडा हुँदा कसैले यहाँ यस्तो भइरहेको छ। यसको बेरुजु लेखिदिनु भनेर कहिलेकाहीँ भन्छन्। त्यसो भन्दा नोटिसमा आउँछ र लेख्छौं। बरु सामान्य १२ जनाले दोहोरो तलव खाए पनि खासै ध्यान दिइँदैन, उनले भने, दोहोरो दरबन्दी हुनुहुँदैन थियो। दुवै स्थायी कर्मचारी हुन्। दोहोरो गर्दा राज्यलाई भार पर्छ।"
सिंहदरबारलाई खेल बुझाउने प्रयास गरिरहेको छु : खेलकुद मन्त्री,"काठमाडौं : युवा तथा खेलकुदमन्त्री महेश्वर गहतराज (अथक) ले राष्ट्रको गरिमा बढाउन सबैले सामूहिक प्रण गर्नुपर्ने बताएका छन्। १९ औं एशियाली खेलकुदका लागि पहिलो चरणको प्रशिक्षण पूरा गरेका खेलाडीका लागि काठमाडौंमा आयोजना गरिएको पुनर्ताजगी कार्यक्रममा बोल्दै मन्त्री अथकले खेलकुदमार्फत राष्ट्रको प्रतिष्ठा बढाउन सबैको सामूहिक संकल्प आवश्यक रहेको बताइ। पछिल्लो केही दशकयता नेपालले अन्तराष्ट्रिय खेलमञ्चमा राम्रो नतिजा ल्याउन नसकेकोतर्फ इंगित गर्दै मन्त्री अथकले अन्तर्राष्ट्रिय खेल क्षेत्रमा सुखद सुरुवात गर्नुपर्ने बताए । त्यसकालागि प्रशिक्षणलाई निरन्तरता दिन निर्देशन दिँदै मन्त्री अथकले खेल प्रशिक्षणका लागि आर्थिक अभाव हुन नदिने प्रतिवद्धता समेत जनाए । एशियाली खेलकुद प्रशिक्षणकालागि १० करोड बजेट बिनियोजन गरिएको र आवश्यक परेको खण्डमा बजेटको आकार थप बढाउन सकिने उनले प्रष्ट पारे। आफूले मन्त्रालय सम्हालेदेखि सिंहदरबारलाई खेल बुझाउने प्रयास गरिरहेको उल्लेख गर्दै मन्त्री अथकले खेललाई सामान्य गतिविधिको क्षेत्रका रुपमा नबुझ्न आग्रह समेत गरे। 'हामीले सिंहदरबारलाई खेल बुझाउने संकल्प गरेका छौं,' मन्त्री अथकले भने, 'खेललाई विज्ञानका रुपमा, शिक्षाका रुपमा विकास गर्ने प्रयास भइरहेको छ ।' मन्त्री अथकले स्कुलस्तरबाट नै खेलकुदलाई विकास गर्न 'एक विद्यालय, एक खेल पूर्वाधार' नीति लागू गरिएको बताए। साथै नेपालमै पहिलो पटक खेल विश्वविद्यालय संचालनको तयारी समेत भइरहेको उनले बताए। खेल विकासका लागि सातै प्रदेशमा अन्तर्राष्ट्रिय खेल मैदान बनाउने सोचले सरकार अगाडि बढेको बताउँदै मन्त्री अथकले पूर्वाधारलाई प्राथमिकताका साथ अगाडि बढाउने लक्ष्य रहेको बताए । चालु आर्थिक वर्षमा मुख्य ठूला खेल पूर्वाधारलाई सम्पन्न गर्ने गरी प्रक्रिया अगाडि बढाइएको उल्लेख गर्दै मन्त्री अथकले केही वर्षभित्रै नेपाल खेल पूर्वाधारको हिसावले सक्षम हुनेमा विश्वस्त रहेको बताए। राष्ट्रिय तथा अन्तराष्ट्रिय स्तरमा पदक प्राप्त खेलाडीहरु कानुनी रुपमै पुरस्कृत हुने प्रावधान कायम गर्न लागिएको बताउँदै मन्त्री अथकले खेलाडीको मनोबल बढाउनेतर्फ सरकार अग्रसर रहेको बताए । राष्ट्रबाट प्रदान गरिने पदक खेलाडी र प्रशिक्षक बाहेक अरुले लिने परम्परालाई पूर्णरुपमा अन्त्य गर्नुकासाथै कसैको निगाहबाट नभइ, कानुनी रुपमै खेलाडीहरु पुरस्कृत हुने प्रावधान बनाएर पुरस्कार रासीको निर्धारण गर्न मन्त्रालय लागिपरेको मन्त्री अथकको भनाइ थियो । कार्यक्रममा संस्कृति, पर्यटन तथा नागरिक मन्त्री एवं नेपाल ओलम्पिक कमिटीका अध्यक्ष जीवनराम श्रेष्ठले राष्ट्रको गौरव बढाउने र नेपालको शिर उच्च गराउने कार्यमा खेलाडीहरूले महत्वपूर्ण भूमिका हुने बताए।"
मदिरा सेवन र बिक्री गर्नेलाई ढुङ्गा बोकाइने,"डोटी : यहाँका स्थानीय तहले मदिरा सेवन तथा विक्री वितण समेत रोक्न आआफ्नै निर्णय गरेका छन्। केआइसिंह गाउँपालिकाको वडा नम्बर ७ सलेनाले मदिरा बिक्री वितरण तथा सेवन गर्नेलाई ढुङ्गा बोकाउने निर्णय गरेको छ। उक्त वडामा कसैले मदिरा सेवन गरे १५ दिन र बिक्री गर्नेलाई वडा कार्यालयसम्म एक महिना ढुङ्गा बोकाउने निर्णय गरिएको वडाध्यक्ष दिलबहादुर बलायरले जानकारी दिए। वडामा मदिरा बिक्री वितरण गर्दै आएका व्यापारी तथा वडावासीसँगको छलफलपश्चात् उक्त निर्णय गरिएको हो। वडामा सञ्चालन हुने गाडीमा मदिरा ओसारपसार गर्नेलाई समेत एक महिना गाडी 'होल्ड' राख्नुपर्ने निर्णयसमेत गरेको वडा कार्यालयले जनाएको छ। यसैगरी जिल्लाकै आदर्श गाउँपालिकाले यही साउन १ गतेदेखि मदिरा बिक्री वितरण तथा सेवनमा पूर्णरुपमा बन्द गर्ने निर्णय गरेको छ। गाउँपालिकाका अध्यक्ष गणेश खड्काले मदिरा ओसारपसार गर्नेलाई ४० हजार जरिवाना तथा बिक्री वितरण गर्नेलाई ३० हजार जरिवाना गर्ने निर्णय गरिएको जानकारी दिए। यसैगरी मदिरा सेवन गर्नेलाई पहिलोपटक दुई हजार ५०० र दोस्रो पटक सेवन गर्नेलाई पाँच हजार जरिवाना तोक्ने निर्णय गरिएको छ। सायल गाउँपालिकाले पनि आफ्ना पालिकाभरिमा मदिरा बिक्री वितरण तथा सेवनमा पूर्णरुपमा रोक लगाएको गाउँपालिकाका अध्यक्ष धर्मराज जोशी जानकारी दिए। जिल्लामा नौवटा स्थानीय तह रहे पनि अन्य पालिकामा भने मदिरा बिक्री वितरण, ओसारपसार तथा सेवनमा कुन किसिमको कारबाही गर्ने भन्ने विषयमा छलफल भइरहेको जनाएको छ। कतिपय स्थानीय तहमा लाइसेन्स लिएर मदिरा बिक्री वितरण भइरहेकाले तिनीहरुलाई के गर्ने र कस्तो निर्णय गर्ने भन्ने विषयमा छलफल भइरहेको दिपायल सिलगढी नगरपालिकाका नगर प्रमुख बाजी खड्काले जानकारी दिए।"
"भारतको उत्तर प्रदेशमा चट्याङ लागेर १४ जनाको मृत्यु, १६ जना घाइते","उत्तर प्रदेश : भारतको उत्तर प्रदेशमा चट्याङ लागेर १४ जनाको मृत्यु भएको छ भने १६ जना घाइते भएका छन्। भारतीय सञ्चार माध्यमका अनुसार उत्तर प्रदेशका मुख्यमन्त्री योगी आदित्यनाथले बुधबार चट्याङ लागेर मृत्यु हुनेको परिवारको लागि ४४ लाख राहत दिने घोषणा गरेका छन्। राहत आयुक्त कार्यालयको अनुसार बांदामा चट्याङ लाग्नाले चार, फतेहपुरमा २ र बलरामपुर, चंदौली, बुलंदसहर, रायबरेली, अमेठी, कौशांबी, सुलतानपुर र चित्रकुट जिल्लामा एकएकजनाको मृत्यु भएको हो। बीबीसी"
रसुवागढीको आईपीयो ३ वर्ष रोक्का नहु्ने: नेप्सेमा सूचीकृत भएपछि बेच्न पाइने,"रसुवा : रसुवागढी जलविद्युत् कम्पनी लिमिटेडले आयोजना प्रभावित स्थानीय बासिन्दाको लागि जारी गरेको आईपीयो नेपाल स्टक एक्चेन्ज (नेप्से) मा सूचीकृत भएपछि बिक्री वितरण गर्न पाइने भएको छ। कम्पनीका अनुसार नेप्सेमा सूचीकृत भएर सेयरधनीको डिम्याट खातामा आएपछि बिक्री गर्न पाउने निर्णय भएको छ। अब स्थानीयको सेयर ३ वर्षसम्म रोक्का नहुने भएको छ। धितोपत्र बोर्डका अध्यक्षले सर्वसाधारणका लागि सेयर निष्कासन गरेर बाँडफाँड गरेको ३ वर्ष भएकाले स्थानीयका लागि जारी भएको सेयर ३ वर्ष रोक्का हु्ने प्रावधान हटाउन सकिने बताएका छन्। यसका लागि कम्पनीले आवश्यक प्रक्रिया पूरा गरेर नेप्सेमा सूचीकृत गरी सेयरधनीको डिम्याट खातामा प्रविष्ट गराएर बेचबिखन गर्न व्यवस्था मिलाउने कम्पनीका सचिव नरनाथ न्यौपानेले बताए। निष्कासन भएको सेयर बिक्री वितरण गर्ने अवधि समाप्त भएपछि बढीमा १ महिनाभित्रमा बाँडफाँड सम्पन्न गरी सो को ३५ दिन भित्रमा सूचिकृत गर्न सकिने छ,' उनले भने, ' यो अवधि अझ छोटो हुन पनि सक्छ।' जिल्ला समन्वय समिति रसुवा र रसुवागढी जलविद्युत् कम्पनीले गरेको सर्वदलीय छलफलपछि कम्पनीले सर्वसाधारणका लागि जारी गरेको सेयरको अवधि तीन वर्ष पुगिसकेकाले पुनरावलोकनका लागि सिफारिस गरेको थियो। सुवागढी हाइड्रोपावर कम्पनी लिमिटेडले गएको असार १३ गतेदेखि निष्कासन गरेको आईपीयोमा मागअनुसारको आवेदन अझै परेको छैन। निष्कासन भएको २३ दिन बितिसक्दा ३९ लाख ९१ हजार कित्ताको लागि आवेदन परेको छ। कम्पनीको अनुसार मंगलबार साँझसम्म २० हजार ८२७ आवेदकले ३९ लाख ९१ हजार ८४० को लागि आवेदन दिएका हुन्। आवदेकबाट ३९ करोड ९१ लाख ८४ हजार रुपैयाँ संकलन भएको छ। आईपीयोमा मागअनुसारको आवेदन नपरेपछि समय थप गरिएको थियो। कम्पनीले असार १३ गतेदेखि २७ गतेसम्मको समयसीमा राखेर आईपीयो निष्कासन गरेको थियो। सो अवधिमा मागअनुसारको आवेदन नपरेका कारण साउन १० गतेसम्म समय थप गर्न सकिने व्यवस्था थियो। कम्पनीले आयोजना प्रभावित क्षेत्रका स्थानीयबासीका लागि ६८ लाख ४२ हजार १०० कित्ता सेयर निष्कासन गरेको छ। आईपीयोमा न्यूनतम १० कित्ता र अधिकतम ७०० कित्तासम्म आवेदन दिन सकिने छ। कम्पनीले गोसाइँकुण्ड गाउँपालिका१ थुमन र वडा नम्बर २ टिमुरेलाई अति प्रभावित, प्रसारण लाइनबाट प्रभावित हुने आमाछोदिङ्मो गाउँपालिका४ गोल्जुङ र वडा नम्बर ५ चिलिमे र गोसाइँकुण्ड गाउँपालिका४ लाङटाङ, ५ स्याफ्रु र ६ धुन्चेलाई प्रभावित तथा बाँकीलाई सामान्य प्रभावित गरी तीन भागमा वर्गीकरण गरिएको छ। निष्कासन गरिएको १० प्रतिशत सेयरमा अति प्रभावित, प्रभावित र सामान्यलाई क्रमशः ४५:१५:१ अनुपातमा सेयर बाँडफाँड गरिएको कम्पनीले जनाएको छ। निष्कासन बन्द छिटोमा असार २७ र ढिलोमा साउन १० गते तोकिएको छ। आइपियोमा न्यूनतम १० कित्ता र अधिकतम ७०० कित्तासम्म आवेदन दिन सकिने छ। आईपीयोमा नेपाल धितोपत्र बोर्डबाट स्वीकृत प्राप्त सम्पूर्ण सिआस्बा सदस्य बैंक तथा वित्तीय संस्था र तीनका शाखा कार्यालयबाट आवेदन दिन सकिने छ। विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको गोसाइँकुण्ड गाउँपालिका२, टिमुरेमा १११ मेगावट क्षमताको रसुवागढी जलविद्युत् आयोजना निर्माण गरिरहेको छ। यसको ८३ प्रतिशत काम सकिएको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
"राउटे नीति, भएन कार्यान्वयन","दैलेख : फिरन्ते राउटे जातिलाई नागरिकता दिने र स्थायी बसोबासको प्रबन्ध गर्न कर्णाली प्रदेश सरकारले राउटे नीति बनाउने घोषणा गरेको एक वर्ष भयो। लोपोन्मुख राउटे जातिलाई राज्यको मुल प्रवाहमा ल्याउने र उनीहरूको भाषा तथा संस्कृतिको संरक्षण गर्ने घोषणा प्रदेश सरकारको थियो। तर, एक वर्ष वित्दा पनि राउटे नीति लागु हुन सकेन। त्यसैकारण राउटेहरू फिरन्ते जीवन नै बाँच्न बाध्य छन्। लोपोन्मुख जाति राउटेलाई राज्यको मुल प्रवाहमा ल्याउने प्रदेश सरकारको सामाजिक विकास मन्त्रालयले एक वर्ष अघि अति लोपोन्मुख राउटे समुदायको मूल प्रवाहीकरण नीति २०७८ को मस्यौदा तयार पारेको थियो। नीति बनाउन मन्त्रालयले सामाजिक विकास समिति र प्रदेश योजना आयोगलगायतका सरोकारवाला निकायसँग छलफल समेत गर्यो। तर, नीति निर्माणको कामले पूर्णता पाउन सकेको छैन। स्थायी बसोबास गराउने, नागरिकताको प्रमाणपत्र प्रदान गर्ने, उनीहरूको भाषालाई लिपिबद्ध गर्दैै संस्कृति संरक्षण गर्नेलगायतका विषय मस्यौदामा समावेश गरिएको छ। मानव सभ्यताको इतिहास बोकेको राउटे समुदायको पहिचान, मौलिकता र मानव अधिकारको संरक्षण गरी समतामूलक समाज निर्माण गर्ने लक्ष राउटे नीतिको मस्यौदामा छ। सामाजिक विकास मन्त्रालयका सचिव कृष्णप्रसाद काप्रीले राउटेको उत्थान र शसक्तिकरणका लागि धेरै कामहरू भईरहेको बताउँछन्। राउटे नागरिकहरूको उत्थान र विकासका लागि राउटे नीति ल्याउने कामलाई अघि बढाएको सचिव काप्रीले बताए। राउटे नीतिको मस्यौदा तयार भएको छ, केही प्रक्रियागत कामहरू भईरहेका छन्, अब छिट्टै नै राउटेसम्बन्धी नीति जारी गर्छौं, राउटे नीति जारी गरेपछि राउटेहरूको हक अधिकारको संरक्षण हुन्छ, सचिव काप्रीले भने राउटे नागरिकहरूको सामाजिक समावेशीकरण र रुपान्तरण कसरी गर्न सकिन्छ भनेर नीतिले मार्गनिर्देशन गर्नेछ। राउटे नीतिको मस्यौदामा राउटे समुदायको जातीय र मौलिकता संरक्षण, बसाइलाई व्यवस्थापन गर्दै स्थायी बस्ती बसाल्ने, सीप कलालाई आधुनिकीकरण गरी आयआर्जन र जीविकोपार्जनका लागि मुख्य स्रोत बनाइनेलगायतका विषय नीतिको मस्यौदामा उल्लेख छ। राउटेहरूको परम्परागत मुल्य मान्यतालाई जगेर्ना गर्नुपर्ने र सिप विकास गर्नुपर्ने अहिलेको आवश्यकता रहेको सचिव काप्रीले बताए। हामीले आर्थिक वर्ष २०७९०८० मा राउटे नागरिकहरूको चेतना जगाउने, शिक्षा र स्वास्थ्य प्रर्वद्धन गर्ने, राउटे बालबालिकालाई शिक्षामा जोड्ने, राउटेको परम्परागत पेशालाई जोगाउँदै सिप विकासका कार्यक्रमहरू सञ्चालन गर्ने गरी योजना बनाएका छौं, सचिव काप्रीले भने। उनले बाह्य समुदायबाट राउटे समुदायमा हुने वा हुन सक्ने लैंगिक तथा यौनजन्यलगायत सबै प्रकारका हिंसा र भेदभाव अन्त्य गर्न पनि नीतिको आवश्यकता रहेको बताए। नीतिमा राउटे बालबालिकालाई घुम्ती तथा खेलका माध्यमबाट शिक्षण सिकाइ गतिविधिमार्फत शिक्षा प्राप्तिको अधिकार सुनिश्चित गरिने सचिव काप्रीले बताए। राउटे नीतिको मस्यौदामा राउटे समुदायको जातीय र मौलिकता संरक्षण, बसाइलाई व्यवस्थापन गर्दै स्थायी बस्ती बसाल्ने, सीप कलालाई आधुनिकीकरण गरी आयआर्जन र जीविकोपार्जनका लागि मुख्य स्रोत बनाइनेलगायतका विषय नीतिको मस्यौदामा उल्लेख छ। कर्णालीमा फिरन्ते जीवन बिताउँदै आएका राउटे समुदाय अहिले दैलेखको भगवतीमाई गाउँपालिका४ मनघर चौरमा बसोबास गरिरहेका छन्। उनीहरूको जनसंख्या १ सय ४४ छ। राउटे नागरिकलाई गुराँस गाउँपालिकाले तीन वर्षअघि स्थायी परिचयपत्र उपलब्ध गराएको थियो। राउटेका मौलिकता, भाषा, धर्म, संस्कृति तथा परम्परागत जीविकोपार्जनको पेसा हराउँदै गइरहेका छन्। राउटे समुदायमा पढ्नु हुँदैन भन्ने मान्यताका कारण बालबालिका शिक्षा पाउनबाट बञ्चित छन्। उच्च जन्मदर र मृत्युदर, कुपोषणजस्ता स्वास्थ्य समस्या राउटेले झेलिरहेका छन्।"
रसुवामा एक वर्षमा करिब ६ हजार सवारी साधनलाई कार्बाही,"रसुवा : रसुवामा गत आर्थिक वर्ष २०७८७९ मा करिब ६ हजार सवारी साधन कार्बाहीमा परेका छन्। जिल्ला ट्राफिक प्रहरी कार्यालय रसुवाका अनुसार गत वर्षको साउनदेखि असार मसान्तसम्ममा ५ हजार ८२६ साना ठूला सवारीसाधन कारबाहीमा परेका हुन्। एक वर्षमा जरिवानाबापत ६२ लाख ३७ हजार ५०० रुपैयाँ राजस्व संकलन भएको जिल्ला ट्राफिक इन्चार्ज उज्जलकुमार घलेले बताए। उनका अनुसार सवारी नियम पूर्णरूपमा पालना गराउन ट्राफिक प्रहरीले चालक एवं सवारी धनीलाई सचेत गराउनका साथै घटनाको प्रकृति अनुसार जरिवाना गरिएको छ। पासाङल्हामु मार्गको रसुवा खण्डमा सवारी नियम उलङ्घन गर्ने चालकको सङ्ख्या बढ्दै गएको उनले बताए। रसुवागढी नाका केन्द्रित अधिकांश सवारी साधनले यातायात कार्यालयको अनुमति निलिने, ब्लुबुकलगायत महत्वपूर्ण कागजाँच साथमा नबोक्ने र इजाजत नपाएका व्यक्तिले समेत सामान्य सिकाइको भरमा कन्टेनर सञ्चालन गर्ने गरेका उनको भनाइ छ। गतवर्ष साना ठूला १५ वटा सवारीसाधन दुर्घटना हुँदा २ महिला र २ पुरूष गरी ४ जनाको मृत्यु भएको थियो। इजाजतविना सवारी सञ्चालन नगर्न, हेलमेट तथा सिटबेल्ट अनिवार्य प्रयोग गर्न, आफ्ना सवारीसाधन समय समयमा जाँच गरेर मात्र सवारी साधन सञ्चालन गर्न उनले आग्ह गरेका छन्।"
रूसयुक्रेन युद्धका कारण तीव्र मूल्य वृद्धि,"काठमाडौं : आणविक शक्ति सम्पन्न राष्ट्र रूसले २०२२ को फेब्रुअरी २४ मा युक्रेनमाथि सैन्य कारबाही सुरु गर्यो। त्यसपछि अन्तर्राष्ट्रिय अर्थराजनीतिमा तीव्र वर्गीकरणको सम्भावना देखिएको छ। कोइला अभाव, खाद्यन्न संकट, पेट्रोलियम पदार्थको अभाव, चरम मूल्यवृद्धि जस्ता संकटबाट विश्व नै गुज्रिरहेको यथार्थले पनि यसलाई पुष्टि गर्छ। यो सङ्कट लम्बिएमा युद्धको प्रभाव झन् पेचिलो बन्नेछ। मुख्य गरी कोभिड१९ ले थला परेको विश्व अर्थव्यवस्था तथा वातावरण परिवर्तनमा अप्रत्याशित क्यासकेडिङ प्रभाव पार्ने बताइएको छ। यसको प्रभाव नेपालमा समेत पर्ने भएकाले मानिसको जनजीवन थप कष्टकर हुने नीति अनुसन्धान प्रतिष्ठानले गरेको अध्ययनले देखाएको छ। प्रतिष्ठानले सार्वजनिक गरेको रूसयुक्रेन सङ्कट२०२२ अनुसन्धानले भूराजनीतिक स्वार्थका कारण नै रूसयुक्रेन युद्ध भएको उल्लेख गरेको छ। यस युद्धले विकासशील देशमा अझ बढी प्रभाव पर्ने छ। २०२२ मा विश्व अर्थतन्त्र पहिले अनुमान गरिएको २६ प्रतिशत वृद्धिदरमा १ प्रतिशत विन्दु ह्रास हुने अनुमान गरिएको छ। यसले वित्त बजार, ऊर्जा तथा खाद्यान्नको आपूर्तिमा अवरोध, वर्ष मूल्यवृद्धि, खाद्यान्न अभाव तथा ऊर्जा सङ्कट देखापर्ने छ। नेपाली अर्थतन्त्रको मुख्य क्षेत्रमा असर पारेको छ। डा हरि शर्मा न्यौपानेले जलवायु परिवर्तनले पनि नेपाल अर्थ राजनीतिमा असर गरेको उल्लेख गरेका छन्। नेपाल पनि जलवायु परिवर्तनको दृष्टिकोणले अति जोखिम र संवेदनशील क्षेत्रमा पर्ने भएकाले समयमा नै ध्यान दिन जरुरी भएको प्रतिवेदनमा भनिएको छ। नेपाल पनि इन्धन आयातमा अवरोधको समस्या बारेमा अनभिज्ञ छैन। नेपालको आयात र निर्यात व्यापारबीच निकै ठूलो अन्तर छ। मानिसको जनजीवन थप कष्टकर हुने अध्ययनको ठहर वृद्धिदर अनुमान गरिएकोभन्दा १ प्रतिशत ह्रास हुने भारतसँग द्विपक्षीय वार्ता तथा कूटनीतिक पहल गर्न सुझाव आयात कुल वैदेशिक व्यापारको ९१ प्रतिशत रहेकाले व्यापार घाटा कम गरी शोधनान्तर स्थितिमा सन्तुलन कायम गर्नु निकै चुनौतीपूर्ण देखिएको उल्लेख छ। २०७००७१ देखि २०७७०७८ सम्म पेट्रोलियम पदार्थको औसत वार्षिक आयात १४ प्रतिशतले (पेट्रोल १९, डिजेल १८, हवाई इन्धन १६ र एलपी ग्यास १७ प्रतिशत) बढेको छ। नेपालको आर्थिक प्रणाली वर्तमान अवस्थामा जीवाशेषमा आधारित इन्धनको बढ्दो आयात र मूल्यको मारमा परेको प्रतिवेदनमा उल्लेख छ। विशेषगरी नेपालले वातावरण संरक्षण र कार्बन व्यपारबाट लाभ लिन उपयुक्त पहल गर्दै जलवायु अनुकूलन पद्धतिको अवलम्बन गर्न भनिएको छ। खनिज इन्धनको बढ्दो आयात कम गर्दै भारतसँग रहेको इन्धनको निर्भरता क्रमशः घटाउँदै लैजाने रणनीति अख्तियार गर्नु राम्रो हुने सुझाइएको छ। यसले खनिज इन्धनको प्रयोगमा कमी हुनेछ। नेपालको शून्य कार्बन लक्ष्य २०५० लाई पूरा गर्नसमेत सहयोग पुग्छ। यातायात तथा अन्य क्षेत्रमा विद्युतीय सवारी साधन तथा उपकरणको उपयोगलाई प्रोत्साहन गर्दै विद्युत् व्यापारका लागि भारतसँग द्विपक्षीय वार्ता तथा कूटनीतिक पहल गर्न भनिएको छ। केही अपवाद बाहेक, विश्वव्यापी वित्तीय स्टक रूसी आक्रमणपछि द्रुत रूपमा घटेका छन्। लन्डन स्टक एक्सचेन्ज, मुम्बई स्टक एक्सचेन्ज, अष्ट्रेलियाली सेक्युरिटी एक्सचेन्ज जस्ता विश्वव्यापी स्टक एक्सचेन्जमा दबाब सिर्जना भएको छ। यसैगरी, रूससँगको व्यापारमा धेरै निर्भर रहेका देशको अर्थतन्त्र (बेलायत, अस्ट्रेलिया, भारत) ५ प्रतिशतभन्दा बढीले घटेको छ। भारतसँग राजनीतिक, सामाजिक, सांस्कृतिक रूपमा मात्रै नभएर आर्थिक रूपमा पनि घनिष्ठ सम्बन्ध भएका कारण नेपालको वित्तीय स्थायित्व भारतीय बजारको प्रवृत्तिसँग मिल्दोजुल्दो छ। नेपाली बजारको प्रवृत्तिसँग मिल्दोजुल्दो रहेको भारतको मुम्बई स्टक एक्सचेन्ज पनि फेब्रुअरी २३ देखि मार्च ४, २०२२ मा ५०६ प्रतिशतले घटेको छ। नेपाल स्टक एक्सचेन्जको सूचकाङ्क पनि यस्तै प्रवृत्तिले जून २०२२ देखि मार्च ६ बीचमा ६५ प्रतिशतले घटेको छ। रूसी आक्रमणले अमेरिकाको बढ्दो इन्धन मूल्य र मुद्रास्फीतिमा प्रभाव पार्न सक्ने सम्भावना देखिएको उक्त प्रतिवेदनमा छ। अर्कातर्फ, विश्वव्यापी वित्तीय लगानीको अर्को विकल्पका रूपमा रहेको सुनको मूल्य अन्तर्राष्ट्रिय बजारमा ४१३ र नेपालमा ६७४ प्रतिशतले वृद्धि भएको छ। रूस र युक्रेनबीचको युद्धले भारतबाट आयात हुने विद्युत्, अमेरिकी डलरदेखि सुन, चाँदी, फलाम, कोइला, पेट्रोलियम पदार्थसम्मको मूल्य इतिहासकै उच्च बिन्दुमा पुगेको छ। इन्धनको बढ्दो मूल्यले नेपालको वित्तीय बजार पनि घटेको अवस्था छ। त्यसैगरी, डलरको तुलनामा नेपाली रुपैयाँको पनि अवमूल्यन भएको छ।"
एसियाली खेलकुदमा स्वर्ण जिते ३२ लाख ५० हजार,"काठमाडौं : युवा तथा खेलकुदमन्त्री महेश्वरजङ्ग गहतराजले चीनको हाङझाउमा आयोजना हुने १९ औँ एशियाली खेलकुद प्रतियोगितामा स्वर्ण पदक जित्ने खेलाडीलाई रु ३२ लाख ५० हजार प्रदान गर्ने बताएका छन्। राष्ट्रिय खेलकुद परिषद् (राखेप)द्वारा बुधबार आयोजित कार्यक्रममा उनले राष्ट्रका लागि पसिना बगाउने खेलाडीका लागि पुरस्कारस्वरूप उक्त रकम प्रदान गर्ने बताए। मन्त्री गहतराजले उक्त प्रतियोगितामा रजत जित्ने खेलाडीलाई १९ लाख ५० हजार र कास्यपदक जित्नेलाई रु १३ लाख प्रदान गर्ने जानकारी दिए। एशियाली खेलकुद प्रतियोगिता २०२३ को सेप्टेम्बर २३ देखि अक्टोबर ८ तरिखसम्म हुने तय भएको छ। यसैगरी मन्त्री गहतराजले उक्त प्रतियोगिता तयारीमा केही कमी नरहने भन्दै खेलाडी प्रशिक्षणका लागि थप आवश्यक रकम विनियोजन गर्न पछि नहट्ने बताए। संस्कृति, पर्यटन तथा नागरिक उड्डयनमन्त्री जीवनराम श्रेष्ठले १९ औँ एशियाली खेलकुद प्रतियोगिता तयारीका लागि आफ्नो मन्त्रालयले सक्दो सहयोग गर्ने बताए। यसैगरी राखेप सदस्य सचिव टङ्कलाल घिसिङले एसियाली खेलकुद प्रतियोगिता तयारीका लागि खेलाडीले निकै मेहनत गरिरहेको भन्दै उक्त प्रतियोगिताका लागि सरकारले १० करोड रुपैयाँ बजेट छुट्याएको बताए। एशियाली खेलकुद प्रतियोगिताको पहिलो चरणको ४० दिनको प्रशिक्षण सम्पन्न भएको छ। केही दिनपछि दोस्रो चरणको प्रशिक्षण सुरु गर्ने राखेपले जनाएको छ।"
कर्णाली प्रदेशसभा बैठक सञ्चालन हुन सकेन,"काठमाडौं : सत्ता गठबन्धनको प्रमुख दल नेकपा (माओवादी केन्द्र)ले सदन बहिष्कार गरेदेखि कर्णाली प्रदेशसभाको बैठक सञ्चालन हुन सकेको छैन। यही साउन ३ गते बसेको प्रदेशसभाको १०औँ अधिवेशनको २६औँ बैठकमा माओवादी केन्द्र सदन र सरकारप्रति असन्तुष्टि जनाउँदै बैठकबाट बाहिरिएको थियो। बैठकको सुरुआतमै सत्ता साझेदार दल बैठकबाट बाहिरिएपछि सभामुख राजबहादुर शाहीले आधा घण्टाका लागि बैठक स्थगितको घोषणा गरेका थिए। माओवादी केन्द्रसँगको छलफलपछि मनाएर बैठक सञ्चालन गर्ने प्रयास सभामुख शाहीले गरे पनि पुनः बैठक चल्न सकेन। उहाँले सभाको बैठक सञ्चालन गर्न भन्दै बुधबार दिउसो ३ बजे आफ्नो संयोजकत्वमा सर्वदलीय बैठक बसाले। यद्यपि सर्वदलीय बैठक बिनानिष्कर्ष टुङ्गियो। 'यो समस्या खासगरी सत्ता साझेदार दलभित्रको हो। प्रतिपक्षसँगको होइन', सभामुख शाहीले भने, 'उहाँहरु आफैँ बसेर यसलाई सल्टाए हुन्छ। यसका लागि खासै सर्वदलीय बैठक बस्नुपर्ने अवस्था थिएन। तर केही वातावरण बनोस् भनेर मैले बैठकको आह्वान गरेको हुँ। आशा गरौँ सत्तारुढ दलभित्र सल्लाह भएर सदन सञ्चालन होला।' बुधबार बिहान माओवादी संसदीय दलको बैठकले दल नेता महेन्द्रबहादुर शाहीलाई वार्ता तथा सहमतिको पहल गर्ने जिम्मेवारी दिएको थियो। सर्वदलीय बैठकमा मुख्यमन्त्री जीवनबहादुर शाही र सदनले माओवादी केन्द्रले उठान गरेका मुद्दालाई हलुका ढङ्गले छलफल गर्न खोजेको आरोप लगाउँदै दलका नेता शाही बाहिरिएका थिए। माओवादी केन्द्रले उठाएको सवाल तथा विषयमा सरकार र सदनले गम्भीरताका साथ ध्यान नदिए सभाको बैठक र संसदीय समितिमा उपस्थित नहुने माओवादी केन्द्रबाट कर्णाली प्रदेशसभामा दलका प्रमुख सचेतक कृष्णा शाहीले बताए। 'सरकार हाम्रा मुद्दामा आनाकानी गरेर एकलौटी ढङ्गबाट चल्न खोजेको छ', प्रमुख सचेतक शाहीले भने, 'यो माओवादी केन्द्रका लागि सह्य हुँदैन। समन्वय, सहकार्य र सहअस्तित्वबाट सरकार चल्नुपर्छ र यसमा सरकार जिम्मेवार बन्नैपर्छ।' बुधबार बसेको सर्वदलीय बैठकमा प्रतिपक्षी दल नेकपा (एमाले)को तर्फबाट यमलाल कँडेल, माओवादी केन्द्रका महेन्द्रबहादुर शाही, मुख्यमन्त्री जीवनबहादुर शाही, नेकपा (एकीकृत समाजवादी)का चन्द्रबहादुर शाही र राप्रपाका सोशिला शाही सहभागी भएका थिए। सत्ता गठबन्धनभित्र देखिएको असन्तुष्टिका विषयमा थप छलफल हुने बताइएको छ। रासस"
छानबिन समितिमा जनार्दनको जिकिर  बजेट निर्माणमा अनधिकृत व्यक्तिको सहभागी गराइएको छैन,काठमाडौं : तत्कालिन अर्थमन्त्री जनार्दन शर्माले बजेट निर्माण प्रक्रियामा अनधिकृत व्यक्तिलाई प्रवेश नगराइएको जिकिर गरेका छन्। संसदीय छानबिन समितिसँग बिहीबार शर्माले यस्तो बयान दिएका हुन्। चालु आर्थिक वर्षको बजेट निर्माणका क्रममा अनधिकृत व्यक्तिलाई प्रवेश गराई करको दरमा हेरफेर गराइएको भन्दै अहिले संसदीय छानबिन समितिले सोबारे छानबिन गरिरहेको छ। उनले समितिसँग अर्थमन्त्रालयमा बजेट निर्माणका क्रममा अनधिकृत व्यक्तिको प्रवेश नै नभएको दाबी गरेका हुन्। यस्तै समितिमा उनले सीसीटीभी फुटेज डिलिट गर्न नलगाएको बताउँदै यसबारे आफूलाई ज्ञान नभएको बताएका छन्। बजेट निर्माणको क्रममा निश्चित व्यापारिक घरानालाई लाभ हुनेगरी अनधिकृत व्यक्तिलाई संलग्न गराइ करको दर हेरफेर गरेको आरोप लागेपछि उनीमाथि छानबिनका लागि समिति गठन गरिएको थियो। बजेट ल्याउँदा करको दरमा हेरफेर गरेको आरोप लागेपछि उनले २२ असारमा अर्थमन्त्री पदबाट राजीनामा दिएका थिए। सोही दिन उनीमाथि छानविन गर्न ११ सदस्यीय छानबिन समिति गठन गरिएको थियो। अहिले समितिले बजेटमा करको दर हेरफेरका विषयमा छलफल र अनुन्धान गरिरहेको छ।
सदस्यसचिव र कतार राजदूतबीच भेट,"काठमाडौं : राखेप सदस्यसचिव टंकलाल घिसिङ र नेपालका लागि कतारका राजदूत युसुफ विन मोहम्मद अल हेलबीच भेटवार्ता भएको छ। त्रिपुरेश्वरस्थित सदस्यसचिव घिसिङको कार्यकक्षमा भेटवार्ता भएको हो। भेटका अवसरमा सदस्यसचिव घिसिङले राजदूत युसुफ खेलकुद प्रेमी भएको थाहाँ पाउँदा खुसी लागेको बताए। कतारमा हुने विश्व कपको पूर्वसन्ध्यामा नेपालस्थित दूतावाससँग समन्वय गर्दै राखेप, अखिल नेपाल फुटबल संघ र नेपाल ओलम्पिक कमिटी मिलेर कार्यक्रम आयोजना गर्ने सोच रहेको घिसिङको भनाइ थियो। राजदूत युसुफले सदस्यसचिव घिसिङको शुभेक्छा प्रतिआभार प्रकट गर्दै नेपाली खेलकुदको विकासका लागि जिटुजीमार्फत प्रस्ताव गरे आफूले सक्दो पहल गर्ने प्रतिबद्धता व्यक्त गरे। राजदूत युसुफले मायाको चिनो स्वरुप सदस्यसचिव घिसिङलाई फुटबल उपहार दिएका थिए। सो अवसरमा नेपाल ओलम्पिक कमिटीका महासचिव नीलेन्द्रराज श्रेष्ठको पनि उपस्थिति थियो।"
"बाढीले मेलम्चीहेलम्बु सडक अवरुद्ध, जलसतह बढेपछि सतर्कता अपनाउन आग्रह",मेलम्ची : गए रातिको वर्षासँगै आएको बाढीले मेलम्चीहेलम्बु सडकखण्डको ठाउँठाउँमा बाटो बगाउँदा यातायात सेवा अवरुद्ध भएको छ । बाढीले हेलम्बुको चनौटेमा गत वर्षको बाढीपछि बनाइएको सडक क्षतविक्षत बनेको स्थानीय बलसित खड्काले जानकारी दिए । यस्तै हेलम्बुको ढुङ्गेबजार र मेलम्चीको सीमखेतमा पनि सडक अवरुद्ध भएको मेलम्चीका श्याममणि चालिसेले बताए । गए राती भारी वर्षा हुँदा हेलम्बुका ग्याल्थुमलगायत क्षेत्रका बासिन्दा घर बाहिर बस्न बाध्य भएका थिए । गए राति सिन्धुपाल्चोकको मेलम्ची खोलास्थित नाकोते र आसपासमा भारी वर्षा भएको थियो । जलसतह बढेपछि मेलम्चीको तटीय क्षेत्रमा बाढी तथा भिरालो जमिन भएको ठाउँमा पहिरो जानसक्ने भएकाले सतर्कता अपनाउन स्थानीय प्रशासनले आग्रह गरेको छ ।
निम्नवर्गीयको कथा प्रकाश,"काठमाडौं : चलचित्र प्रकाश को ट्रेलर सार्वजनिक भएको छ। काठमाडौंमा आयोजित कार्यक्रमबीच ट्रेलर सार्वजनिक गरिएको हो। ट्रेलरमा मुख्य कलाकार प्रदीप खड्का, दिया मास्के र रेनु योगीले स्थान पाएका छन्। निम्न वर्ग परिवारका प्रदीपले सरकारी शिक्षक बन्न घर छाडेको ट्रेलरमा देख्न सकिन्छ। ट्रेलरमा दिया जनयुद्धमा बेपत्ता भएका श्रीमानको पर्खाइमा बसेकी पात्रको भूमिकामा देखिएकी छिन्। उनले निकै दुःख पाएको कथा समेटिएको छ। दिनेश राउतद्वारा निर्देशित चलचित्रमा प्रदीप, दिया र रेनुका साथै प्रकाश घिमिरे, निरज पन्थी, गोविन्द सुनुवार, रामबाबु रेग्मी, लोकेन्द्र लेखक, दीपेन्द्र शाहीलगायतका कलाकारको अभिनय छ। कार्यक्रममा प्रदीपले यस फिल्मबाट आफ्नो नयाँ जन्म भएको बताए। प्रकाशमा मैले अहिले सम्मकै फरक पात्र निभाएको छु। जसकारण मेरो नयाँ जन्म भएको महसुस भइरहेको छ। पोस्टर र टिजर सार्वजनिक भएसँगै सकरात्मक प्रतिक्रियाले उर्जा दिएको छ। हिरोबाट एक्टर बन्न मैले प्रकाशमा काम गरेको हुँ, उनले भने। प्रकाश मा सीताको पात्रमा देखिएकी दियाले यो जीवनकै चुनौतीपुर्ण र विशेष क्यारेक्टर भएको बताइन्। सीता पात्रका लागि अडिसन दिएर निकै तयारी गरेको दियाको भनाइ छ। निर्देशक दिनेश राउतले पनि प्रसाद भन्दा यो फिल्म एक स्टेप माथि बनाउने प्रयास गरेको बताए। यो चलचित्र जुम्लाको मात्र कथा नभई सम्पुर्ण निम्न वर्गीय नेपालीको कथा भएको उनले सुनाए। नेपालसहित विभिन्न देशमा रिलिज हुने चलचित्र भदौ १० गतेबाट रिलिज हुँदैछ।"
डढेलोले घर जल्यो : वृद्धले गरे गोली हानेर आत्महत्या,"एथेन्स : ग्रिसमा राजधानी नगरको बाहिर जङ्गल नजिक रहेको आफ्नो घर जलेको देखेर एकजना वृद्धले आफैंलाई गोली हानेर आत्महत्या गरेका छन् । आफ्नो घर आगोको ज्वालाले ध्वस्त पारेको देखेपछि ती वृद्धले आत्महत्या गरेका मृतकका आफन्त, उनका छिमेकी र स्थानीय प्रहरीलाई उद्धृत गर्दै राष्ट्रिय प्रसारण इआरटीले जनाएको छ । मङ्गलबार रातिको डढेलोले आवास, व्यवसाय र अन्य केही भवन ध्वस्त पारेको तथा केही क्षतिग्रस्त भएका स्थानीय अधिकारीहरूले बताएका छन् । कैयौँ नागरिक डढेलोबाट विस्थापित भएका छन् । तीव्र गतिमा चलेको हावाका कारण आगो निभाउन कठिनाई भएको छ। आगो निभाउन चारसय ८५ वटा दलमल परिचालन गरिएको थियो । सेना, प्रहरी र स्वयम्सेवकहरू पनि आगो निभाउन परिचालन गरिएका थिए । विमान र हेलिकप्टर पनि आगो निभाउन परिचालन भएका थिए । हरेक वर्ष गर्मी याममा ग्रीस डढेलोको सामना गर्दै आएको छ । गत वर्ष शृङ्खलाबद्ध रूपमा देशका विभिन्न भागमा फैलिएको डढेलोले एक हजार हेक्टर वन र कृषिभूमिमा क्षति भएको थियो भने करिब दुई हजार घर एवम् व्यापारव्यवसायमा क्षति भएको थियो । सन् २०१८ मा राजधानी एथेन्स नजिक अवस्थित माटीको तटीय रिसोर्टमा आगो लाग्दा एकसय दुई जनाको मृत्यु भएको थियो ।"
मोबाइल बनाउने भन्दै काठमाडौंबाट महेन्द्रनगर पुर्याइएकी किशोरीको उद्धार,"महेन्द्रनगर : मोबाइल बनाउने बहाना बनाएर काठमाडौंबाट महेन्द्रनगर पुर्याइएकी एक किशोरीको उद्धार गरिएको छ । काठमाडौंबाट नेपालगञ्ज हुँदै महेन्द्रनगर पुर्याएर भारत लैजान लागेको अवस्थामा उनको महेन्द्रनगर बसपार्कबाट उद्धार गरिएको हो । महेन्द्रनगर बसपार्कबाट उदयपुरकी १६ वर्षीया किशोरीलाई गैरसरकारी संस्था साहसी महिला नेपालले उद्धार गरी सुरक्षित गृहमा राखेको छ । उनलाई ललाइफकाई ल्याउने मुगुका वसन्त लावडलाई प्रहरीको जिम्मा लगाइएको छ । काठमाडौंमा सवारीसाधनका चालक रहेका लावडले ती किशोरीलाई मोबाइल बनाउने बहानामा महेन्द्रनगर पुर्याएको खुलेको छ । 'काठमाडौं बस्दै आएकी किशोरी र उनको परिवारसित चिनजान रहेछ, त्यसका आधारमा मोबाइल बनाउने भनेर नेपालगञ्जसम्म ल्याए', साहसी महिला नेपालकी जिल्ला संयोजक आनन्दी रानाले भने, 'किशोरीलाई आफू कहाँ जाँदैछु भन्ने केही पनि थाहा छैन ।' किशोरीलाई बेचबिखनका लागि भारत लैजान खोजेको संयोजक रानाको भनाइ छ । रासस"
बागमती करिडोरको कालोपुलमुनि मिनी ट्रक डुब्यो (तस्बिर),काठमाडौं : बागमती करिडोरमा रहेको कालो पुलमुनिको सडकमा जमेको पानीमा मिनी ट्रक फसेको छ। ललितपुरको सानेपामा रहेको सो पुलमुनिको सडकमा मिनी ट्रकको आधाभन्दा बढी भाग डुबेको छ। अहिले गाडी निकाल्ने प्रयास भइरहेको छ। पुलमुनिको सो सडक दायाँबायाँको बाटो र बागमती नदी भन्दा गहिरो भएकोले हल्का वर्षा हुँदा पनि पानी जम्ने गरेको छ। जमेको पानीको निकास नहुँदा त्यहाँ प्राय पानी नपर्दा पनि एकापट्टी सडकमा पानी भरि नै हुन्छ। बागमती करिडोरको सडकमा जमेको पानीमा गाडी फसेको यो पहिलोपटक भने होइन। पुलमुनिको सडक बागमति नदीको सतहभन्दा गहिरो भएको हुनाले बारम्बार गाडी डुब्छन्।
सुन्दरता,"कुनै समयको कुरा हो, टाढाको एक गाउँमा गुलाफको फूल थियो। गुलाफको छेउमा क्याक्टस बिरुवा पनि थियो। गुलाफलाई आफ्नो सुन्दर रूपमा निकै घमण्ड थियो। हरेक दिन सुन्दर गुलाफले क्याक्टसलाई अपमान गथ्र्यो। हरेक कुरामा खिल्ली उडाउँथ्यो। गुलाफका कुराले क्याक्टसलाई दिक्क लाग्थ्यो। कहिलेकाहीँ झोंक उठ्थ्यो। सबै फेर्न सकिन्छ तर छिमेकी फेर्न सकिँदैन भन्ने सोचेर क्याक्टस शान्त हुन्थ्यो। जति नै रिस उठे पनि दबाउँथ्यो। आफूलाई सम्हाल्थ्यो। वरपरका सबै बोटबिरुवाहरूले गुलाफलाई सम्झाउँथे। क्याक्टरलाई नहेप्न आग्रह गर्थे। तर, गुलाफ आफ्नो रूपको घमन्डले गर्दा अरूको सुझावलाई बेवास्ता गथ्र्यो। जलवायु परिवर्तनको कारण गर्मी बढ्यो। जमिन सुक्खा हुँदै गयो। गुलाफ चाँडै ओइलाउन थाल्यो। पातहरूको सुन्दरतामा कमी देखिन थाल्यो। रमणीय रंगमा गुम्न पुग्यो। अन्य बोटबिरुवालाई पानी भएन। अचानक भँगेरो क्याक्टसको बिरुवा छेउ आयो। चुच्चो डुबायो। पानी नपाएर ओइलाउन लागेको गुलाफले सबै दृश्य देख्यो। केही पानी छ कीि? भनेर सोध्यो। दयालु क्याक्टस तुरुन्तै सहयोग गर्न तयार भयो। कठिन गर्मीमा पनि क्याक्टसले पानी सहयोग गर्दै भन्यो, सुन्दरता क्षणिक छ। घमन्ड गर्नु हुँदैन। नैतिक शिक्षा : बाहिरि आवरणकै आधारमा मूल्यांकन नगरौं। कसैलाई नहोच्याउँ।"
संसदीय विशेष छानबिन समितिलाई बयान दिन पूर्वअर्थमन्त्री शर्मा सिंहदरबारमा,"काठमाडौं : संसदीय विशेष छानबिन समितिले तत्कालीन अर्थमन्त्री जनार्दन शर्मासँग लिन थालेको छ। अनधिकृत व्यक्तिको प्रवेश गराएर बजेटमा करका दरमा चलखेल गरेकोबारे बयान लिन पूर्वअर्थमन्त्री शर्मालाई समितिले बोलाएको हो । शर्माले बयान दिनका लागि सिंहदरबारस्थित समितिको बैठक कक्षमा आइपुगेको समितिका एक सदस्यले जानकारी दिए। शर्माको बयान लिन समितिका ११ जना नै सदस्यहरु नै बैठकमा सहभागी भएका छन् । तत्कालीन अर्थमन्त्री शर्माले निश्चित व्यापारिक घरानालाई लाभ र निश्चितलाई हानि पुर्याउने गरी बजेटमा चलखेल गराएका थिए। अन्नपूर्ण पोस्ट्ले गत जेठ ३० गते बजेटमा चलखेलको खुलासा गरेको थियो। जेठ १४ मध्यरातमा तत्कालीन अर्थमन्त्री शर्माले पूर्वनासु रघुनाथ घिमिरेलाई लगेर बजेटमा करका दर हेरफेर गर्न लगाएका थिए। शर्माले प्रतिस्थापन बजेटका बेला पनि २०७८ भदौ २४ गते राति चलखेल गर्न खोजेका थिए। बजेटमा करको दर हेरफेरका विषयमा संसदीय छानबिन समितिले छलफल र अनुसन्धान गरिरहेको छ।अनधिकृत व्यक्ति घुसाएर करका दर हेरफेर गरेको खुलासा अन्नपूर्ण पोस्ट्ले गरेपछि चौतर्फी दबाबमा रहेका अर्थमन्त्री शर्मा सरकार छाड्न बाध्य भएका थिए। समितिका सचिव सुरेन्द्र अर्यालका अनुसार बुधबार पूर्वअर्थसचिव शिशिर ढुंगानासँग छलफल भएको छ। समितिले बुधबार पूर्वअर्थसचिव रामेश्वर खनाल, शान्तराज सुवेदी र शिशिर ढुंगानासँग छलफल गर्न बोलाएको थियो। तर, खनाल र सुवेदी आएनन्। अर्थ मन्त्रालयले बजेट निर्माण गर्ने समयको फुटेज डिलिट भएको भन्दै अर्थ मन्त्रालयको समग्र सीसीटीभी सिस्टम नै समितिलाई दिएको थियो। सीसीटीभी फुटेज रिकभरका लागि नेपाल प्रहरीअन्तर्गतको फरेन्सिक डिजिटल ल्याबमा पाएको छ। डिलिट भएको सीसीटीभी फुटेज रिकभर सम्भावना र उपायका विषयमा नेपाल प्रहरीअन्तर्गतको साइबर ब्युरोका विज्ञ र इन्जिनियरिङ अध्ययन संस्थानमा कार्यरत विज्ञसँग समितिले सुझावसमेत लिएको छ। विज्ञहरूले डिलिट भएको सीसीटीभी फुटेज रिकभर हुने भए पनि रिकभर गर्ने अथोरिटी सफ्टवेयर आवश्यक हुने भएकाले सीसीटीभीको हार्ड डिक्सको अवस्थामा भरपर्ने बताएका थिए। त्यसपछि फुटेज रिकभर गर्नका लागि नेपाल प्रहरीअन्तर्गतको फरेन्सिक ल्याबमा पठाउन उपयुक्त हुने सुझाव आएको थियो। मन्त्रालयले हालै सीसीटीभी फुटेज १३ दिनसम्म मात्रै रहने, त्यसपछि मेटिने भनेर उपभोक्ता हित संरक्षण समितिलाई पत्र पठाएको थियो। त्यसपछि कसरी मेटियो भनेर चर्को विरोध भएको थियो। सीसीटीभी जडान तथा सञ्चालनसम्बन्धी कार्यविधिमा सीसीटीभीबाट खिचेका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था छ। २२ असारमा संसद्ले १० दिनको समय दिएर ११ सदस्यीय विशेष समिति बनाएको थियो। छानबिन समितिले २७ गतेदेखि काम थालनी गरेको हो। समितिमा एमालेबाट ४, कांग्रेस, माओवादी केन्द्रबाट २२, नेकपा एकीकृत समाजवादी, जनता समाजवादी पार्टी (जसपा) लोकतान्त्रिक समाजवादी पार्टी (लोसपा) बाट ११ गरी ११ जना छन्। समितिलाई १० दिनको समय दिइएको छ। अर्थमन्त्री जनार्दन शर्माले दिए राजीनामा अन्ततः अर्थमन्त्री जनार्दन शर्माको बहिर्गमन व्यापारिक घरानामाथि पनि संसदीय विशेष समितिको अध्ययन"
राष्ट्रिय खेलकुदका लागि १२ उपसमिति,"काठमाडौं : नवौं राष्ट्रिय खेलकुदको कार्यकारी समिति बैठकले १२ विषयगत उपसमिति गठन गर्ने निर्णय गरेको छ। समिति संयोजक राखेपका सदस्यसचिव टंकलाल घिसिङको अध्यक्षतामा बुधबार बसेको बैठकले उपसमितिका संयोजक र सचिव पनि तोकेको छ। १४ मध्ये बाँकी २ सुरक्षा प्रबन्ध र अनुसन्धान उपसमिति चाँडै गठन गरिने सदस्यसचिव घिसिङले जानकारी गराए। समारोह उपसमितिको संयोजकमा राखेप सदस्य एकेन्द्र कुँवर र सचिवमा प्रशासकीय अधिकृत शारङ्गिन निरौला, प्राविधिक उपसमिति संयोजकमा नायब वरिष्ठ प्रशिक्षक हिमालराज दाहाल र सचिवमा नायब वरिष्ठ प्रशिक्षक प्रचण्ड शर्मा, खेलस्थल व्यवस्थापन उपसमिति संयोजकमा राखेप सदस्य राजेश गुरुङ र सचिवमा प्रशिक्षण प्रमुख कृष्णप्रसाद तिमिल्सिना छन्। यसैगरी बसोबास व्यवस्थापन उपसमिति संयोजकमा राजकुमार थापा र सचिवमा प्रशासकीय अधिकृत चन्द्रकुमार राई, अनुशासन उपसमिति संयोजकमा पेमा लामा र सचिवमा कानून शाखाका प्रमुख नारायणराज अर्याल तथा स्वास्थ्य उपसमितिको संयोजकमा डा बुलन्द थापा र सचिवमा ज्ञानेन्द्रविक्रम शाह छन्। त्यस्तै यातायात व्यवस्था उपसमिति संयोजकमा राखेप सदस्य प्रकाश कुसारी र सचिवमा पौडी शाखाका प्रमुख देवराज कटुवाल, प्रचारप्रसार उपसमितिको संयोजकमा दीपेन्द्र विष्ट र सचिवमा मकवानपुर जिल्ला खेलकुद विकास समितिका प्रमुख खुसराज दाहाल, खेल सामाग्री तथा पोशाक व्यवस्थापन उपसमितिको संयोजकमा राखेपका सदस्य अन्जन धमला र सचिवमा आपूर्ति तथा भण्डार शाखाका प्रमुख सुजन खतिवडा, श्रोत परिचालन उपसमितिको संयोजकमा बागमती प्रदेश खेलकुद परिषद्का सदस्यसचिव सूर्यलाल भण्डारी र सचिवमा संघसंस्था समन्वय शाखाका प्रमुख सरोजकुमार पोखरेललाई जिम्मेवारी दिइएको छ। स्वयंसेवक उपसमितिको संयोजकमा राखेपका सदस्य जनक बर्तौला र सचिवमा प्रशासकीय अधिकृत लिलाराम बस्नेत तथा एन्टी डोपिङ उपसमितिको संयोजकमा डा नमिसमान प्रधान र सचिवमा प्रशासकीय अधिकृत दोबे तामाङ छन्।"
श्रीलंका संकटको सन्देश,"श्रीलंकामा नागरिक विद्रोह बिस्फोट भएको छ। राष्ट्रपतिलगायत केही विशिष्ठ पदाधिकारीहरू देश छाडेर स्वनिर्वासनमा भागेका छन्। सरकारी अधिकारीलाई जनताले शारीरिक हमला तथा आक्रमण नै गरेका दृश्य सामग्री बाहिरिएका छन्। संकट झन् व्यापक भएको छ। केही दशक पहिलेसम्म दक्षिण एसियाको सबैभन्दा समुन्नत र बलियो अर्थव्यवस्थाका रूपमा श्रीलंका गनिन्थ्यो। पौराणिक सभ्यतामा त उसँग सुनको लंका नै थियो। समय व्यतित हुँदै जाँदा सुनको लंका शब्दांश अपभ्रंश हुँदै श्रीलंका भएको मान्यता स्थापित छ। सन् २००३ देखि २०१२ सम्म लगातर लगभग ७ प्रतिशतको आर्थिक वृद्घिदर कायम थियो। लगभग ५ हजार डलरमाथिको प्रतिव्यक्ति आय भएकाले सन् २०१९ भन्दा पहिला विश्व बैंकको वर्गीकरणमा उच्च मध्यम आयस्तरको देशको दर्जामा थियो। त्यही देश अहिले लगभग टाटपल्टन लागेको भनिन्छ। फ्रान्कंलीन क्रिसको केही महिना पहिले प्रकाशित पुस्तक राइज इन श्रीलंका एक्सप्लेन्ड अनुसार श्रीलंकाले झन्डै ७० बिलियन अमेरिकी डलर बाह्य ऋण लिएको देखिन्छ। हाल विदेशी सञ्चिति रकम लगभग शून्यमा झरेको छ। आयातीत गर्नुपर्ने वस्तुको चरम अभाव हुँदैछ। बिस्तारै अर्को सार्क छिमेकी देश पाकिस्तान पनि त्यही पथमा पुग्नसक्ने आकलन गरिँदैछ। श्रीलंका र पाकिस्तान दुवै देश हाम्रा छिमेकी अनि सार्कका सदस्य मुलुकसमेत हुन्। दुवै मुलुकमा गहिरिएको संकटले हामीसमेत केही हदसम्म प्रभावित बन्नुपर्ने हुनसक्छ। हाम्रो अवस्थासमेत श्रीलंका कै मार्गमा रहेको भनेर व्याख्याविश्लेषण भएका मात्र होइनन् कि थुप्रै सूचांकसमेत उस्तै चिन्ताजनक देखिएका छन्। समयमै सावधानीका हरसम्भव उपायहरू अबलम्बन नगर्दा गम्भीर आर्थिक संकटमा फस्नसक्ने चेतावनी आम विश्लेषकहरूबाट निरन्तर गुन्जन थालेका छन् संसद् र राजनीतिक दलभित्र समेत यस विषयले धेरैको ध्यान आकृष्ट गर्दैछ। यद्यपि अहिले लिइएका निर्णयहरूले आपतकालीन सहयोग त गर्ला, क्षणिक सुधार देखिएला तर परिपक्व समाधान भने दिँदैनन्। यसका लागि आफूलाई बलियो बनाउने दीर्घकालीन योजनाहरूको नै अवलम्बन गर्नुपर्छ। हरेक समस्यामा परिणामलाई होइन् कारणलाई केन्द्रमा राखेर त्यसको उचित व्यवस्थापन पछिमात्र समस्याको सही निदान हुन्छ। अहिल्यै हामी पनि श्रीलंका कै समानताको समस्यामा फस्दैछौं भन्दै धेरै नै आत्तिनुपर्ने अवस्था पनि होइन। हाम्रो अर्थ चरित्रका आधार र धारहरू फरक छन्, अवस्थित सत्यता र त्यसको वर्तमान चित्रणबीच केही दरार छन्। श्रीलंका आर्थिक रूपमा पूर्णतया टाठ पल्टिएको भने होइन्। उसका आन्तरिक आर्थिक गतिविधि स्थगन भएको र श्रीलंकाली मुद्रा कम भएको पनि होइन्। केवल अमेरिकी डलरको सञ्चिति संकुचित भएको मात्र हो। सन् २०२१ मा उसले १५१ बिलियन बराबरको निर्यात र २०६ बिलियन बराबरको आयात गरेको छ। वैदेशिक व्यापार र विदेशी मुद्राको सञ्चिति अमेरिकी डलरमा मात्र गर्न पाइने अभ्यास छ। सन् १९४४ मा अमेरिकाको न्यूहेम्सपाएरमा अमेरिकी र युरोपियन तटका ४४ देशले प्रतिपादन गरेको बिटेनउड प्रणालीले जुन अर्थसामराज्य निर्माण गर्ने अभिप्रायमा केही कदम उठायो, श्रीलंका संकट त्यसैको परिणाम हो। उसको आन्तरिक अर्थतन्त्र चलायमान नै रहन्छ। विलासिताका वस्तुको अनावश्यक आयातमाथि कढाइ गर्नुपर्छ। स्वदेशी उत्पादन र स्वदेशी श्रमको खपतलाई प्रोत्साहन दिनुपर्छ। आयातीत हरेक पक्षमा आत्मनिर्भरताको अभ्यासका लागि जोडदार पहल गर्नुपर्छ। खाली आयात गर्न र विदेशबाट सामान किन्न नसक्नेमात्र हो। आवश्यक सबै सामानको उत्पादन आफैंमा हुने र हरेक हिसाबले आत्मनिर्भर बन्ने हो भने वैदेशिक मुद्रा त्यसमा पनि डलर सञ्चिति नहुनुले खासै फरक पार्दैन। आफैं उत्पादन गर्नेसट्टा जब राज्य स्वयंले अरूबाट सामान ल्याएर नागरिकलाई बेच्चे र आफू केवल कर वा अन्य महसुलका नाममा नाफा गर्ने कमिसनरको भूमिका निभाउँछ, यस्तो परिणाम अवस्वाभाविक हुन्छ। मरिना क्रयाकोभ्स्कीकृत पुस्तक द मिडलम्यान इकोनोमी अनुसार नाफामा आधारित दलाली अर्थतन्त्रको चरित्र यही हो। उत्पादनमा आधरित वितरणमुखी अर्थचरित्रमा यस्तो समस्या आउँदैन। श्रीलंकामा वैदेशिक मुद्रा आर्जनको मुख्य स्रोतचाहिँ पर्यटन हो। तर, २ वर्षको कोेरोना महामारीका कारण यो क्षेत्र लगभग मृत्त छ। संकट गहिरिनुमा कोरोना कहरसमेत जिम्मेवार देखिन्छ। यद्यपि अत्याधिक हिसाबले अकासिएको परनिर्भरताचाहिँ प्रमुख कारण हो। हामी पनि अधिक व्यापार घाटासहित उच्च आयातमुखी अर्थतन्त्र भएका कारण यस्तो अवस्था आउन सक्छ। एकछिनलाई समाधानको भुलभुलैया दिने अस्थायी अभ्यासभन्दा स्थायी र दीर्घकालीन उपाय अपनाउनुपर्छ। समाधानका सम्भावना तत्कालमा राज्य संयन्त्रबाट कर बढाउने, आयात कढाइ गर्ने अनि वैदेशिक रोजगारी अधिक बनाउने जस्ता कदमलाई प्राथमिकतामा राखेको देखिन्छ। कर अथवा राजस्व बढाउँदा आयातकर्ता व्यवसायीबाट थोरै पैसाको बिलविजक बनाउने सम्भावना हुन्छ। राजस्व छली गर्न कम मूल्यमात्र स्वघोषणा गर्ने र अन्य अवान्छित उपायहरू अपनाएर आयातीत वस्तु भन्सार जाँचपास गराइन सक्छ। आयात रोक्दा चोरीपैठारीको सम्भावना रहन्छ। विशेषगरी नेपाल भारतबीच खुला सिमानाका कारण तोकिएका नाकाबाहेक अन्य विभिन्न ठाउँबाट अनाधिकृत ओसारपसारमार्पत सामानहरू ल्याउने सम्भावना उत्तिकै प्रबल बन्छ। तसर्थ यी दुवै उपायहरू दुखाइलाई तत्काल कम गर्ने पेनकिलर जस्तोमात्र हुन्। रोग निर्को गर्ने औषधि भने होइनन्। पेनकिलर खाँदैमा रोग निको हँुदैन, एक छिन दुखाइ महसुस नहुन सक्छ। हामीले समस्याको खाट्टि समाधानका लागि भने वैदेशिक मुद्रा प्रवाहालाई रोक्ने र त्यसको आप्रवाहालाई भने अधिक बनाउने उपायहरू खोज्नुपर्छ। असन्तुलित व्यापार घाटालाई आक्रमक रूपले सुधार गरी व्यापार नाफाको अवस्थामा रूपान्तरण गर्न सक्नुपर्छ। हामीले हरेक वर्ष उच्च मात्रामा वैदेशिक मुद्रा प्रवाहा गराउनेमध्ये पेट्रोलियम पदार्थको आयात पहिलो नम्बरमा पर्छ। वार्षिक लगभग तीन बिलियन डलर जति खर्च हुने यसको प्रतिस्थापनमा भरपर्दा विकल्प निर्माण गर्नुपर्छ। विद्युतीय, हवाई तथा सोलार ऊर्जाको अधिकतम प्रयोगलाई ध्यान दिनु बान्छनीय हुनेछ। अति आवश्यक परेको अवस्थामा बाहेक पेट्रोलको उपभोगलाई न्यूनीकरण गर्ने मानसिकता प्रवर्धनको राष्ट्रिय चरित्र निर्माण हुनुपर्छ। सामान्यतयाः पश्चिम युरोपमा समेत सकेको दूरीसम्म हिँड्नुपर्छ, अनावश्यक पट्रोल उपभोग राष्ट्रहित विरूद्घ हो, भन्ने आम मानसिकता रहेको देखिन्छ। हामीले त्यति नै मात्रमा वैदेशिक मुद्रा प्रवाहा गराउने अर्को कारण भनेको विभिन्न खाध्यन्न तथा खाद्यवस्तुको आयत पनि हो। आफैंले उत्पादन गर्न सकिने खाद्यवस्तुको आयातलाई प्रतिबन्ध लगाएर आम नागरिकलाई कुनै न कुनै प्रकारको कृषि कर्ममा आकर्षित गर्दै व्यावसायिक कृषिलाई अर्थतन्त्रको प्रमुख धरोहर बनाउने प्रहण गर्नुपर्छ। सहकारी कृषि प्रणाली र राज्यबाट बजार व्यवस्थापनको प्रत्यभूति यसका उपाय हुन सक्छन्। बिजुली र सिमेन्ट निर्यात भएका समाचारले सम्भावना देखाउँछ। विदेशी श्रम र जनशक्तिको उच्च उपयोगले पनि हामीलाई असहजता उत्पन्न भएको छ। छिमेकी मित्रराष्ट्र भारतको आधिकारिक तथ्यांकअनुसार उसलाई धेरै विप्रेषण पठाउने देशमा नेपाल सातौं स्थानमा पर्छ। झन्डै ३० लाख भारतीय नागरिकहरू यहाँ विभिन्न काममा रहेको अनुमान छ। रोजगारीमा स्वदेशीलाई प्राथमिकता पनि अहिलेको आवश्यकता हो। ठूलो संख्यामा नेपाली विद्यार्थीहरू विदेशी विश्वविद्यालयमा अध्ययन गर्न जाने प्रचलनले वार्षिक झन्डै १ खर्ब रुपैयाँ बिदेसिने गर्छ। लगभग ९० को संख्यामा रहेका विदेशी सम्बन्धन लिएका शैक्षिक संस्थाहरूबाट जाने सम्बन्धन तथा परीक्षा शुल्कले पनि निकै ठूलो आयतनको वैदेशिक मुद्रा प्रवाहा भइरहेको देखिन्छ। गुणस्तरीय शिक्षाको प्रत्याभूति गरी उक्त प्रवाहा रोक्ने अनि विदेशी विद्यार्थीलाई समेत आकर्षित गर्ने प्रयास गर्नुपर्छ। विलासिताका वस्तुको अनावश्यक आयातमाथि कढाइ गर्नुपर्छ। स्वदेशी उत्पादन र स्वदेशी श्रमको खपतलाई प्रोत्साहन दिनुपर्छ। आयातीत हरेक पक्षमा आत्मनिर्भरताको अभ्यासका लागि जोडदार पहल गर्नुपर्छ। आत्मनिर्भरताले बचाउँछ, निर्यात अधिकताले धनी बनाउँछ। थुप्रै देशहरूले बेन्जामिन पावेलको मेकिङ पुवर नेसन्स् रिच, र ली क्वानको फ्रम थर्ड वल्र्ड टु फस्ट जस्ता सन्दर्भ सामग्रीबाट प्रशस्त मार्ग निर्धारण गरेको देखिन्छ। पछिल्लो समय चीन सबैभन्दा धनी बन्नुको कारण पनि यही हो। सन् २०२१ मा उसको बाह्य व्यापारमा ६ सय ७६ बिलियन डलर नाफा छ। आर्थिक मापनका दुवै पक्ष प्रतिव्यक्ति क्रय क्षमता तथा आर्थिक आयतनमा चीनले अमेरिकलाई क्रमशः सन् २०१५ र २०२१ बाट पछि पारेको छ। सन् २०२१ मा ८ सय ६० बिलियन डलर घाटासहित अमेरिका सबैभन्दा बढी बाह्य व्यपार घाटा रहेको देश भएको छ। पहिले आत्मनिर्भरता अनि निर्यातमुखी व्यापार नै यस्ता समस्याको सामाधान हो। यद्यपि हामी श्रीलंका नै भइहाल्ने अवस्था नहोला। लगभग १० महिनालाई पुग्ने भनिएको सञ्चितिलाई अब सुधार गरेर अब्बल बनाउन सकिने समय छ। विप्रेषणमा आधारित भएकाले निरन्तर विदेशी मुद्रा आप्रवाहा भइरहने सम्भावना हुन्छ। आयात निरुत्साहान भन्दै गर्दा उत्पादन प्रोत्साहान अनि फजुलतामा कडाइलाई नियमित बनाउनुपर्छ। पछिल्लो २० वर्षमा आर्थिक परनिर्भरता अत्याधिक बढेको हो। हामी कुनै बेला व्यापार नाफामा पनि थियौं, अहिले १५ खर्ब बराबरको घाटा रहेको देखिन्छ। विप्रेषण अनि अहिलेका कडाइका उपायहरू तत्कालालाई भरथेग गर्ने र समस्या गहिरिन नदिने आधार हुन्। प्रयास गरे भविष्यमा व्यापार नाफाको परिणाम प्राप्तिको सम्भावनासमेत छ। तसर्थ, श्रीलंका जस्तै चरम समस्यामा फसिहाल्ने सम्भावना भने निकै कम छ। यद्यपि हामी आफैं दरिलो र आत्मनिर्भर अर्थतन्त्र बन्दै निर्यातमुखी बाटोतर्फको अभ्यास नगर्ने हो भनेचाहिँ हाम्रो पनि निकट सम्मुखमा ऋणसँगै संकटको सम्पन्नता देखिनेछ। स्थापित बैभव कन्त बिजोगमा परिणत हुनेछ, श्रीलंका पथ अवश्यमभावी बन्नेछ।"
"स्याङ्जामा मतदाता परिचयपत्र बनाउने बढे, थप कोठा भाडामा लिएर सेवा प्रवाह गरिँदै","स्याङ्जा : स्याङ्जामा मतदाता परिचयपत्र तथा नागरिकता बनाउनेको संख्या बढेको छ। असारको १ गतेदेखि निर्वाचन आयोगले सबै जिल्लाका लागि मतदाता नामावलीमा नाम दर्ता खुलाएसँगै जिल्लामा नागरिकता बनाउने र फोटो खिचाउनेको संख्या बढेको हो। जिल्ला प्रशासन कार्यालयसँगै इलाका प्रशासन कार्यालय वालिङ्मा पनि नागरिकता र मतदाता नामावलीका नाम लेखाउन सकिने गरि ब्यवस्था मिलाइएको छ। कार्यालयमा भीड बढेसँगै अर्को कोठा भाडामा लिएर नामावली संकलनको काम गर्न थालिएको छ। आयोगले प्रतिनिधिसभा र प्रदेशसभाको निर्वाचन मंसिर २ गते एकैदिन गर्नसक्ने गरी सरकारलाई प्रस्ताव पेश गरेसँगै प्रशासन र निर्वाचन कार्यालयमा मानिसहरूको भीड बढेको हो। प्रशासनमा नागरिकता बनाएपछि कार्यालय हाताभित्रै मतदाता नामावलीका लागि फोटो खिचाउने सकिने सुविधा मिलाएको छ। मानिसहरूका भीडभाड बढेसँगै नागरिकता, राहदानी, फोटो खिचाउने र राष्ट्रिय परिचयपत्र लिने सेवाग्राहीका लागि कर्मचारीले सहजतापूर्वक काम गरिरहेका प्रमुख जिल्ला अधिकारी राजुप्रसाद पौडेलले बताए। निर्वाचन कार्यालयमा पनि फोटो खिचाउने लगायत नामावली सच्चाउन सकिने भएको छ। दुवै कार्यालयमा नागरिकता, फोटो सहितको मतदाता नामावली संकलनका काम गरिन्छन्। यसअघि फाट्टफुट्ट फोटो खिचाउन आउनेहरू हिजोआज दैनिक २ देखि ३ सयको हाराहारीमा आउने गरेको निर्वाचन कार्यालयले जनाएको छ। कार्यालयका अनुसार जिल्ला प्रशासन कार्यालमा एकै दिन १ सय ८० जना, निर्वाचन कार्यालयमा १ सय ४० र वालिङ इलाका कार्यालयमा पनि १ सय ४० जनाले फोटोसहित मतदाता नामावलीका नाम समावेश गरिएको छ। निर्वाचन घोषणाको तयारीमा रहेको सरकारले निर्वाचनको मिति घोषणा गरेसँगै मतदाता नामावलीका काम रोकिने भएकाले यी दुवै कार्यालयमा भीडभाड बढेको हो। नागरिकता बनाउन नसकेका र मतदानबाट बञ्चित नेपाली नागरिकले नागरिकता बनाउने र फोटो खिचाउने काम गरेका उत्साहपूर्वक गरेका छन्। जनप्रतिनिधि चुन्न र आफैं उम्मेदवार बन्न पाइने भएकाले पनि उनीहरूमा उत्साह भेटिन्छ। ससाना बालबालिका काखमा बोकेका महिलादेखि, जेष्ठ र, भर्खर नागरिकता लिनेहरू पनि फोटो खिचाउनका लागि अझै प्रतिक्षारत रहेको निर्वाचन अधिकारी गुरुप्रसाद मरासीनीले बताए। मतदाता नामावलीमा फोटो खिचाउन छुटेका, नाम, ठेगाना, मतदान स्थल सच्चाउन र नयाँ नागरिकता बनाउनका लागि पनि मानिसहरू आएका छन्। जनप्रतिनिधी तथा सामाजिक अभियन्ताहरू पनि आफना वडा, गाउँ तथा आफन्तलाई नागरिकता बनाउन र मतदाता बनाउने काममा सहजीकरण गरेका छन्। भर्खर सम्पन्न स्थानीय तह निर्वाचनमा २ लाख ४० हजार ५३५ मतदाता भएकोमा अब १० हजार मतदाता बढ्नसक्ने अनुमान निर्वाचन कार्यालयको छ।"
प्रमुख प्रशिक्षक पुबुदु दाशानायकेको राजीनामा,"काठमाडौं : नेपाली क्रिकेट टिमका प्रमुख प्रशिक्षक पुबुदु दाशानायकेले पदबाट राजीनामा दिएका छन्। बुधबार पत्रकार सम्मेलन गर्दै उनले दोस्रो कार्यकाल टुङग्याएको घोषणा गरेका हुन्। पछिल्लो समय उनले सम्हालेको राष्ट्रिय टिमको प्रदर्शन निरन्तर खस्किए पनि पद छाड्ने घोषणा गरेका हुन्। उनले एक साताअघि नै मेलमार्फत क्यानलाई राजीनामा पत्र बुझाएका थिए। उनले व्यक्तिगत कारणले राजीनामा दिएको बताएका छन्। पुबुदुले सन् २०११ देखि २०१५ सम्म पहिलोपल्ट नेपाल टिमको प्रशिक्षण सम्हालेका थिए। त्यस समयमा नेपालले आईसीसी विश्व क्रिकेट लिग डिभिजन चारदेखि एकसम्मको यात्रा गरेको थियो। सन् २०१४ मा वंगलादेशमा आयोजित टी२० विश्वकपमा छनोट भएको थियो। गत मंसिर अन्तिममा पुबुदुले पद सम्हाल्दा नेपाली टोली विभाजनको अवस्थामा थियो। क्यानले कप्तान ज्ञानेन्द्र मल्ल र उपकप्तान दीपेन्द्रसिंह ऐरीसहित चार खेलाडीलाई अनुशासनको कारबाही गरेको थियो। त्यो घटनाले खेलाडी विभाजित थिए। उनले मंसिरमा क्यानसँग दोस्रो कार्यकालका लागि २ वर्षे सम्झौता गरेका थिए। क्यानका क्रिकेट म्यानेजर विनोद दासले प्रशिक्षक पुबुदुलाई अहिलेसम्मको सहयोगका लागि धन्यबाद दिएका छन्। श्रीलंकाली मूलका क्यानेडियन प्रशिक्षक पुबुदुले यसलाई आफ्नो करिअरकै सबैभन्दा कठिन निर्णय भनेका छन्। यो निर्णय मेरा लागि अहिलेसम्म कै कठिन रह्यो। मेरो व्यक्तिगत कारणले राजीनामा दिएको हो। अहिले निर्णय गरिनँ भने पछि पछुताउनुपर्ने भयो, पत्रकार सम्मेलनमा पुबुदुले भने। यसैबीच दाशानायके क्यानाडा क्रिकेट टोलीको प्रमुख प्रशिक्षकमा नियुक्त भएका छन्। नेपालबाट राजिनामा दिएलगत्तै क्यानडा क्रिकेट बोर्डले प्रमुख प्रशिक्षक नियुक्त गरेको हो।"
सुडान जातीय झडप : मृत्यु हुनेको सङ्ख्या १०५,"सुडान : सुडानको ब्लू नाइल राज्यमा भएको जातीय भिडन्तमा परी १०५ जनाको मृत्यु भएको छ। त्यस्तै सो भिडन्तमा २९१ जना घाइते भएका राज्यका स्वास्थ्य मन्त्रीले बुधबार बताएका छन्। जुलाई ११ मा बर्ती र हाउसा जातीय समूहका सदस्यहरूबीच इथियोपिया र दक्षिण सुडानसँगको सिमानास्थित सुडानी भूमिमा लडाइँ हुँदा सयौं मानिसले ज्यान गुमाएका हुन्। राज्य स्वास्थ्य मन्त्री जमाल नासरले राजधानी अलदमाजिनबाट टेलिफोनमार्फत भने, 'अहिले स्थिति शान्त छ। सेनाको तैनाथीले शनिबारदेखि लडाइँ कम भएको छ।' विशेष गरी दशकौंको गृहयुद्धबाट बाँकी रहेका हतियारहरूले भरिएको सुडानका कतिपय क्षेत्रमा जमिन, गाईवस्तु, पानी र चरनको विषयलाई लिएर पटक पटक यस्ता घातक झडपहरू हुन्छन्।"
"संसद् बैठक बस्दै, के छन् एजेन्डा ?","काठमाडौं : संघीय संसद्अन्तर्गत प्रतिनिधिसभा बैठक बस्दैछ। बिहीबार दिउँसो १ बजे बस्ने बैठकमा दुई विधेयकमाथि विचार गरियोस् भन्ने प्रस्तावमाथि छलफल हुने संभावित कार्यसूची रहेको छ। बैठकमा प्रधानमन्त्री शेरबहादुर देउवाले राष्ट्रिय सभामा उत्पत्ति भएको 'तथ्यांक विधेयक, २०७६ माथि विचार गरियोस्' भनी प्रस्ताव प्रस्तुत गर्ने संभावित कार्यसूची रहेको संघीय संसदको महासचिव भरतराज गौतमले जानकारी दिएका छन्। यस्तै, भौतिक पू्र्वाधार तथा यातायातमन्त्री मोहम्मद इस्तियाक राईले राष्ट्रिय सभामा उत्पत्ति भएको 'काठमाडौं उपत्यका सार्वजनिक यातायात (व्यवस्थापन) प्राधिकरण विधेयक २०७६ माथि विचार गरियोस्' भनी प्रस्ताव प्रस्तुत गर्ने संभावित कार्यसूचीमा उल्लेख छ।"
भारतमा राष्ट्रपति निर्वाचनको मतगणना ११ बजेबाट : मतपरिणाम आजै घोषणा हुने,"नयाँ दिल्ली : बिहीबार(आज) भारतमा १५औँ राष्ट्रपतिको नाम घोषणा हुने भएको छ। जुलाई १८ मा भएको राष्ट्रपति निर्वाचनमा संसद र व्यवस्थापिका दुवै सदनका निर्वाचित सदस्यले मतदान गरेका थिए। सो मतको गणना आज बिहान ११ बजेबाट हुने भएको हो। मतगणनाका लागि सबै प्रदेशका विधान सभाको मतपेटिका संसद भवनमा पुगिसकेको छ । भारतका राष्ट्रपति रामनाथ कोविन्दको कार्यकाल जुलाई २४ मा सकिँदैछ। यस पदका लागि एनडीएबाट द्रौपदी मुर्मु उम्मेदवार छन् भने विपक्षी दलबाट यशवंत सिन्हा उम्मेदवार छन् । यसपटक राष्ट्रपति निर्वाचनमा जम्मा चार हजार ८०७ मतदाता थिए। यसमा राज्यसभाबाट २३३ विधायक, लोकसभाबाट ५४३ र विधान सभाका ४ हजार ३३ विधायकहरू सामेल छन्।"
"सुनचाँदीको मूल्य घट्यो, कतिमा हुँदैछ कारोबार?",काठमाडौं : नेपाली बजारमा आज सुनचाँदीको मूल्य घटेको छ। बिहीबार सुन प्रतितोला १ हजार रुपैयाँले घटेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला ९३ हजार कायम गरिएको छ। यस्तै तेजाबी सुन प्रतितोला ९२ हजार ५०० रुपैयाँमा झरेको छ। सुनको मूल्य घटेसँगै चाँदीको मूल्य पनि घटेको छ। आज चाँदीको मूल्य प्रतितोला १० रुपैयाँले घटेर प्रतितोला ११ सय ५५ रुपैयाँमा कारोबार भइरहेको छ।
"आज देशभर पानी पर्ने, सतर्कता अपनाउन मौसम विभागको अनुरोध","काठमाडौं : देशभर सामान्यदेखि पूर्ण बदली रही धेरै स्थानमा वर्षाको सम्भावना छ। जल तथा मौसम विज्ञान विभागका अनुसार देशभर सामान्यदेखि पूर्ण बदली रही पहाडी भूभागका धेरै स्थानमा र अन्य भूभागका केही स्थानमा मेघगर्जनचट्याङसहित हल्कादेखि मध्यम वर्षाको सम्भावना छ। सुदूरपश्चिम र प्रदेश नं १ का केही स्थानमा भारी वर्षाको सम्भावना छ। विभागले आगामी २४ घण्टा देशको पहाडी भूभागका धेरै स्थानमा र अन्य भूभागका केही स्थानमा मेघगर्जनचट्याङसहित हल्कादेखि मध्यम वर्षाको सम्भावना तथा सुदूरपश्चिम र प्रदेश नं १ का केही स्थानमा भारी वर्षाको सम्भावना छ। पहाडी भूभागमा भूक्षय, पहिरो तथा गेग्रान बहावको जोखिम रहेको साथै नदीनाला तथा खहरे खोलामा पानीको सतह बढ्न सक्ने तथा दैनिक जनजीवनयातायात क्षेत्रसमेत प्रभावित हुनसक्ने भएकाले सतर्कता अपनाउन विभागले सबैमा अनुरोध गरेको छ। हाल देशभर सामान्यदेखि पूर्ण बदली भई प्रदेश नं १, मधेस, बागमती, गण्डकी र लुम्बिनी प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षा भइरहेको छ। रातको समयमा देशका पहाडी भूभागमा सामान्यदेखि पूर्ण बदली रही बाँकी भूभागमा आंशिकदेखि सामान्य बदली रहने छ। मौसम पूर्वानुमान महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम २१ दशमलव दुई डिग्री र अधिकतम तापक्रम २७ दशमलव दुई डिग्री सेल्सियस छ।"
मधेसमा राइडर गनको प्रभाव,"महोत्तरी : मधेस प्रदेशमा ट्राफिक प्रहरीले सीसीटीभी विथ राइडर गनको माध्यमले तीव्र गतिका सवारीसाधनलाई कारबाही गर्दै आएको छ। मधेस प्रदेश सरकारको सहयोगमा गत फागुनदेखि ट्राफिक प्रहरीले सीसीटीभी विथ राइडर गनको माध्यमबाट सवारीसाधनमाथि निगरानी गर्दै आएको छ। महोत्तरीको बर्दिवास, सिरहाको लहान, सप्तरीको भारदह, बाराको निजगढ र पथलैयामा गरी ५ स्थानमा सीसीटीभी विथ राइडर गन जडान गरिएको ट्राफिक प्रहरी कार्यालय बारा पथलैयाले जनाएको छ। आर्थिक वर्ष २०७८०७९ को पछिल्लो चार महिना अर्थात चैत्रदेखि असारसम्मको कारबाही रेकर्ड गरिए अनुसार उल्लेखनीय मात्रामा प्रगति भएको पाइएको छ। प्रहरी कार्यालय बारा पथलैयाका अनुसार कारबाही संख्या २२५ प्रतिशतले वृद्धि भएको छ भने राजश्व संकलन २२३ प्रतिशतले वृद्धि भएको छ । ट्राफिक प्रहरीले गत वर्षको तुलनामा १७२ प्रतिशतले राजश्व वृद्धि गरेको छ । गत आर्थिक वर्ष २०७८०७९ मा २२ करोड ४४ लाख ४० हजार ५ सय राजश्व रकम संकलन गर्न सफल भएको हो। प्रदेशभरिमा २ लाख ६४ हजार ३ सय १० वटा कारबाही प्रक्रियामार्फत सो रकम संकलन गर्न सफल भएको हो। आर्थिक वर्ष २०७७०७८ को तुलनामा १७२ प्रतिशतले वृद्धि रहेको छ। आव २०७७०७८ मा प्रहरीले २ लाख ५९ हजार १ सय ८८ वटा कारबाही प्रक्रियामार्फत १९ करोड १६ लाख ३७ हजार राजश्व असुलेका थिए। प्रहरीले प्रदेशभरिमा ट्राफिक व्यवस्थापनका साथै दुर्घटना न्यूनीकरणका लागि रणनीति योजना तर्जुमा गरी नियन्त्रण र कारबाहीको शिलशिला एकसाथ सञ्चालन गर्दै आएको सूचना अधिकृत तथा प्रहरी नायब उपरीक्षक लक्ष्मी भण्डारीले जानकारी दिए ।"
युक्रेनी भूमिलाई रूसले गाभ्ने योजना बनायो,"किभ (एजेन्सी) : रूसले क्राइमिया क्षेत्रलाई आफ्नो कब्जामा लिन बनाएको रणनीति प्रयोग गरेर थप युक्रेनी भूभागलाई आफ्नो देशमा गाभ्ने योजना बनाएको अमेरिकाले दाबी गरेको छ। अमेरिकी गुप्तचर निकायलाई उद्धृत गर्दै त्यहाँको राष्ट्रिय सुरक्षापरिषद्का प्रवक्ता जोन किर्बीले रूसले युक्रेनको भूभाग नियन्त्रणमा लिनका लागि आधार तयार पारिसकेको बताए। युक्रेनका कब्जा गरिएका क्षेत्रहरूले रूसमा गाभिने विषयबारे सेप्टेम्बर लगत्तै फर्जी जनमत संग्रह गर्न सक्ने उनले बताए। सन् २०१४ मा जनमत संग्रहपछि रूसले युक्रेनको क्राइमियालाई आफ्नो क्षेत्रमा गाभेको थियो। उक्त कार्यलाई व्यापक रूपमा अवैधानिक रूपमा हेरिएको थियो। हामी यसबारे अमेरिकी जनतालाई स्पष्ट पार्न चाहन्छौं, किर्बीले पत्रकारहरू समक्ष भने, रूसको यस कार्यबारे कोही पनि जानकार नभएको होइन। रूसी राष्ट्रपति भ्लादिमिर पुटिन सन् २०१४ मा प्रयोग भएको रणनीतिक प्लेबुकको धुलो टकटक्याउँदै छन्। उनले रूसले युक्रेनी क्षेत्रहरूमा अवैध रूपमा रूस समर्थक अधिकारीहरू तयार पारेको आरोप लगाए। रूसले युक्रेनको भूभागलाई आफ्नो बनाउन जनमत संग्रह गराउने उद्देश्यका साथ त्यसो गरेको किर्बीको भनाइ छ।"
गठबन्धनका लागि प्रचण्डको दोहोरो च्याँखे दाउ,"काठमाडौं : स्थानीय तह निर्वाचनको परिणामले सबैभन्दा बढी हौसिएमाओवादी केन्द्रका अध्यक्ष प्रचण्ड। पार्टीको स्थान तेस्रो। तर, कांग्रेस र एमाले दुवैसँग बार्गेनिङ गर्न मिल्ने पोजिसन प्राप्त भएपछि प्रचण्ड हौसिनु स्वाभाविकै थियो। त्यसैकारण चुनावको नतिजा लगत्तै जेठ १८ गते प्रचण्डले कांग्रेसलाई धम्की दिइहाले। हिजो एमालेलाई ठेगान लगाइयो, अब कांग्रेसलाई ठेगान लगाउनु नपरोस् प्रचण्डको खुलेआम धम्की थियो। त्यसयता प्रचण्ड कहिले वामगठबन्धन त कहिले वामलोकतान्त्रिक गठबन्धन भन्दै दुवैतिर च्याँखे दाउ थाप्दैछन्। कोसँग मिल्दा ठूलो भाग र सुरक्षित भइन्छ, प्रचण्ड त्यसको जोखाना हेरिरहेका छन्। चुनाव जित्न तेस्रो स्थानको पार्टी माओवादी निर्णायक बन्ने देखिएपछि कांग्रेस र एमालेलाई गठबन्धन बनाउने हतारो छ। किनभने, माओवादी जोसँग मिल्यो, आगामी निर्वाचनमा उसैको पल्लाभारि हुने निश्चितजस्तै छ। यसअघिका निर्वाचनले पनि यसको पुष्टि गरिसकेका छन्। त्यसैकारण प्रचण्डले एमाले र कांग्रेस दुवैतिर दौडधुप जारी राखेका छन्। गठबन्धनका लागि प्रचण्डसँग निर्णायक बन्ने बार्गेनिङ पावर छ। संसदीय गणित र लोकप्रियताको हैसियत कमजोर भए पनि संसदीय उपभोगमा माओवादी अघि नै देखियो, राजनीतिक विश्लेषक खगेन्द्र प्रसाईंले अन्नपूर्णसँग भने। त्यसैकारण कसले माओवादीलाई च्यापेर चुनावमा सुरक्षित हुने भन्ने होडबाजी एमाले र कांग्रेसमा हुनु पनि स्वाभाविकै भएको प्रसाईं बताउँछन्। कांग्रेसले माओवादीसहितको ५ दलीय सत्तागठबन्धनलाई आगामी निर्वाचनसम्मै लैजाने निर्णय गरिसकेको छ। एमालेले पनि माओवादीसँग गठबन्धन बनाउन भित्रभित्रै पहल गरिरहेको छ। त्यसैकारण आसन्न प्रतिनिधिसभा र प्रदेशसभाको निर्वाचनमा वामगठबन्धन बन्ने वा अहिलेकै कांग्रेस सहितको सत्तागठबन्धन नै अघि बढ्ने भन्ने अन्योलता कायमै छ। कुन र कस्तो गठबन्धन बन्छ भनेर अहिल्यै भन्न सकिँदैन, प्राध्यापक लोकराज बराल भन्छन्, सिट लेनदेन, सत्ता सेयरिङ लगायतका विषयमा के कसरी लेनदेन हुन्छ, त्यसअनुसार पनि गठबन्धन बन्छन् होला। २०४६ सालको परिवर्तन पछि तेस्रो दल निर्वाचनमा गबन्धनका लागि होस् या सत्ता परिवर्तन निर्णायक बन्दै आएको छ। यसको फाइदा अहिले माओवादी केन्द्रलाई मिलेको छ। चुनाव जित्न माओवादी निर्णायक बन्ने देखिएपछि कांग्रेस र एमालेलाई गठबन्धन बनाउने हतारो छ। किनभने, माओवादी जोसँग मिल्यो, आगामी निर्वाचनमा उसैको पल्लाभारि हुने निश्चितजस्तै छ। एमाले उपमहासचिव पृथ्वीसुब्बा गुरुङ वामगठबन्धनको सम्भावना कायमै रहेको बताउँछन्। संस्थागत र औपचारिक रूपमा नभए पनि दोस्रो तहका नेताहरू गठबन्धनको वातावरण बनाउन क्रियाशील हुनुहुन्छ, उपमहासचिव गुरुङ भन्छन्, गठबन्धनको सम्भावना जहिल्यै रहन्छ। माओवादी केन्द्रका स्थायी समितिका एक सदस्य भन्छन्, हामी पनि वामगठबन्धनका पक्षमा छांै। त्यसका लागि एमाले अध्यक्ष केपी शर्मा ओली तयार हुनुपर्यो। उहाँले अरूलाई पनि सम्मान गर्न र ठाउँ दिन तयार हुनुपर्यो। एमालेसँग गठबन्धन नभए अहिलेकै गठबन्धन अघि बढने उनले बताए। गठबन्धनले तेस्रोलाई फाइदा ०७४ को स्थानीय तह निर्वाचनमा कांग्रेस र माओवादीबीच गठबन्धन भयो। दुवै दललाई गठबन्धन फलिफाप नै भयो। लगत्तैको प्रतिनिधिसभाप्रदेशसभामा निर्वाचनमा भने प्रचण्ड युटर्न भए। कांग्रेससँगको गठबन्धन त्यागे र एमालेसँग गठबन्धन गरे। माओवादी र एमालेबीच ६०४० को रेसियोमा सिट बाँडफाँट गरेर वामगठबन्धन बनाइयो। १ सय ६५ सदस्यीय प्रतिनिधिसभामा एमालेको भागमा ९७ (ह्दयेश त्रिपाठीसहित ५) र माओवादीको भागमा ५८ सिट परेको थियो। एमालेले ८० र माओवादीले ३६ सिटमा प्रत्यक्षतर्फ जित हासिल गरे। नेताहरू भन्छन्, प्रचण्डको छैन भर वामगठबन्धनका कारण कांग्रेस भने निकै खुम्चियो। प्रत्यक्षतर्फ कांग्रेसले जम्मा २३ सिट मात्रै जित्यो। २ सय ७५ सदस्यीय प्रतिनिधिभामा वामगठबन्धन प्रत्यक्ष र समानुपातिक गरी झन्डै दुईतिहाइ मत प्राप्त भयो। अर्थात् एमाले र माओवादीलाई १ सय ७४ सिट जितेको थियो। पछि एमाले र माओवादीबीच पार्टी एकता भयो। तर, एकता टिक्न सकेन। दुई दल अलग भए। त्यसपछि प्रचण्डले कांग्रेससँग सहकार्य गरे। कांग्रेस सभापति शेरबहादुर देउवा नेतृत्वमा माओवादीसहितको सरकार गठन भयो। स्थानीय तह निर्वाचनमा कांग्रेस र माओवादी सहितको गठबन्धन भयो। कांग्रेस पहिलो पार्टी बन्यो। माओवादी पनि राम्रै नतिजा सहित तेस्रो स्थानमा पुग्यो। स्थानीय तह निर्वाचनको परिणामले स्पष्टै सन्देश दिएको छ जसले गठबन्धन बनाउन सक्यो, उसको पल्लाभारि निश्चितै छ। गठबन्धन नगर्ने हो भने कुनै पनि दलले बहुमत ल्याउने र स्थायी सरकार दिने अवस्था छैन, राजनीतिक विश्लेषक प्रसाईं भन्छन्। चलायमान प्रचण्ड चिनियाँ कम्युनिष्ट पार्टीका विदेश विभाग प्रमुख लिन जियान्चाओले असार २७ गते माओवादी अध्यक्ष पुष्पकमल दाहाल (प्रचण्ड)सँग भेटघाट गरे। वामगठबन्धनका विषयमा दुई नेताबीच कुराकानी भयो। भारतीय जनता पार्टीको निमन्त्रणमा प्रचण्ड असार ३१ गते नै भारत भ्रमणमा गए। त्यहाँ उनले बिजेपीका नेताहरूसँग भेटवार्ता गरे। विगतमा जस्तो यसपटक चुनावमा वामगठबन्धनको सरप्राइज नहुने सञ्चारकर्मीसँग बताए। तर, काठमाडौंमा आइपुगे लगत्तै प्रचण्डले वामपन्थी दलबीच एकता र गठबन्धन बनाउनुपर्ने भन्दै वामनेताहरूसँग छलफल तीव्र पारे। एकीकृत समाजवादीका अध्यक्ष माधव नेपाल, झलनाथ खनाल, वामदेव गौतम, नारायणकाजी श्रेष्ठसँग वामएकताबारे छलफल गरे। माओवादीका पूर्व नेता डाबाबुराम भट्टराईसँग पनि प्रचण्डले छुट्टाछुट्टै बैठक गरे। छलफलपछि प्रचण्डले विचार मिल्नेसँग त पार्टी एकता नै हुने बताए। सञ्चारकर्मीलाई केही दिनमै एकताको सन्देश दिने जानकारी पनि दिए। संस्थागत र औपचारिक रूपमा नभए पनि दोस्रो तहका नेताहरू वामगठबन्धनको वातावरण बनाउन क्रियाशील हुनुहुन्छ,। वामगठबन्धनको सम्भावना जहिल्यै रहन्छ। पृथ्वीसुब्बा गुरुङ, उपमहासचिव एमाले प्रचण्डको यो हतारो गठबन्धनका लागि मात्र नभई चुनावी सरकारको नेतृत्व आफूले लिने उद्देश्यले भइरहेको राजनीतिक विश्लेषकहरू बताउँछन्। एमाले महासचिव शंकर पोखरेलले प्रचण्डको नाम नलिई तेस्रो दलका नेता प्रधानमन्त्रीका लागि दौडधुपमा लागेको बुधबार आयोजित एक कार्यक्रममा बताए। वामपन्थी नेताहरूबीच कुराकानी त भइरहेको छ, प्राध्यापक बराल भन्छन्, वामगठबन्धन नहोला भन्न सकिन्न। अहिले नभए चुनावपछि सरकार बनाउने बेला पनि वामगठबन्धन बन्न सक्छ। चाबी कसको हातमा ? ०६४ को पहिलो संविधानसभा निर्वाचनमा माओवादी पहिलो पार्टी बन्यो। प्रत्यक्षतर्फ त झन्डै बहुमत नै ल्यायो। अर्थात्, प्रत्यक्षतर्फ २ सय ४० सिटमा १ सय २० माओवादीले मात्रै जितेको थियो। संविधानसभामा कांग्रेस दोस्रो र एमाले तेस्रो हैसियतमा थिए। मधेस केन्द्रित तत्कालीन फोरमको सहयोगमा प्रचण्ड प्रधानमन्त्री बने। तर, प्रधानसेनापति रुक्मांगद कटवाल बर्खास्त काण्डमा प्रचण्डले राजीनामा दिए। त्यसपछि सुरु भयो, संसदीय जोडघटाउको राजनीति। प्रधानमन्त्री बन्ने चिट्टा पर्यो, तत्कालीन एमालेलाई। संसदीय गणित र लोकप्रियताको हैसियत कमजोर भए पनि संसदीय उपभोगमा माओवादी अघि नै देखियो । गठबन्धन नगर्ने हो भने कुनै पनि दलले बहुमत ल्याउने र स्थायी सरकार दिने अवस्था छैन । खगेन्द्र प्रसाईं, राजनीतिक विश्लेषक कांग्रेससहितका दलको सहयोगमा एमालेका तत्कालीन नेता माधव नेपाल प्रधानमन्त्री बने। उक्त सरकार पनि लामो गएन। फेरि प्रधानमन्त्रीको चुनाव भयो। त्यसबेला पनि चिट्टा पर्यो, तेस्रो दल एमालेलाई नै। एमालेका तत्कालीन अध्यक्ष झलनाथ खनाल प्रधानमन्त्री बने, माओवादीको समर्थनमा। सरकार बनाउन तेस्रो दल निर्णायक भएकाले त्यसबेला एमालेले नै प्रधानमन्त्री बन्ने मौका पायो। पहिलो संविधानसभा विघटनको अन्तिमतिर मात्रै माओवादीका तत्कालीन नेता डाबाबुराम भट्टराईले प्रधानमन्त्री बन्ने मौका पाएका थिए। दोस्रो संविधानसभामा कुनै पनि दलको बहुमत आएन। कांग्रेस पहिलो, एमाले दोस्रो र माओवादी तेस्रो दल बने। एमालेको समर्थनमा कांग्रेसका सुशील कोइराला प्रधानमन्त्री बने। कांग्रेसले एमालेलाई सत्ता सेयर गर्न मानेन। एमालेले माओवादीसँग सहकार्यको हात फैलायो। एमाले अध्यक्ष केपी ओली प्रधानमन्त्री बने। माओवादी अध्यक्ष प्रचण्डले सत्ता सेयर गर्न नमानेको भन्दै एमालेसँगको सहकार्य तोड्यो। कांग्रेसको समर्थनमा तेस्रो हैसियतको माओवादी केन्द्रका अध्यक्ष प्रचण्ड दोस्रोपटक प्रधानमन्त्री बने। विगतमा संसदीय राजनीतिको नामै सुन्न नचाहने प्रचण्डले संसदीय अंकगणितको भरपुर सदुपयोग गरेको नेताहरू बताउँछन्। ०५१ सालको मध्यावधि निर्वाचनबाट एमाले र कांग्रेसको बहुमत आएन। राप्रपा तेस्रो दल थियो। त्यस बेला पनि कांग्रेस र एमालेको काँध चढेर राप्रपाका लोकेन्द्रबहादुर चन्द र सूर्यबहादुर थापा प्रधानमन्त्री बनेका थिए। अहिले पनि प्रचण्डजी आफ्नो हातमा चाबी छ त भन्नुहुन्छ, तर चुनावपछि के हुन्छ भन्न सकिन्न, प्राध्यापक बराल भन्छन्। एमाले लचिलो बन्दै स्थानीय तह निर्वाचनपछि वामगठबन्धनका विषयमा एमाले पनि लचिलो देखिएको छ। चुनावमा गठबन्धनको प्रस्ताव लिएर एमाले महासचिव शंकर पोखरेलले माओवादी अध्यक्ष प्रचण्डसँग भेट गरेका छन्। यस्तै, उपाध्यक्ष विष्णु पौडेलले एकीकृत समाजवादीका अध्यक्ष माधव नेपालसँग भेट गरिसकेका छन्। त्यसयता माओवादी र एमालेका नेताहरूबीच बाक्लो छलफल र कुराकानी भएका छन्। एमाले उपमहासचिव गुरुङ दोस्रो तहका नेताहरू वामगठबन्धनको वातावरण बनाउन सक्रिय भएको बताउँछन्। एमालेका घनश्याम भुसाल, योगेश भट्टराईलगायतका नेताहरू त खुलेआम वामगठबन्धनका पक्षमा भाषण गर्न थालेका छन्। निर्वाचन आयोगले मंसिर पहिलो साता निर्वाचन गर्नुपर्ने प्रस्ताव सरकार समक्ष गरिसकेको छ। राजनीतिक विश्लेषक प्रसार्इं भने तत्काल वामगठबन्धनको सम्भावना कम देख्छन्। माओवादी र एकीकृत समाजवादीलाई एमालेसँग भन्दा कांग्रेससँगको गठबन्धन नै फाइदाजनक देखिन्छ, प्रसाईं भन्छन्। चुनावमा वामगठबन्धन नहोला भन्न सकिन्न । अहिले नभए चुनावपछि सरकार बनाउने बेला पनि बन्न सक्छ । दाहालजी आफ्नो हातमा चावी छ त भन्नुहुन्छ, तर चुनावपछि के हुन्छ भन्न सकिन्न । लोकराज बराल, प्राध्यापक कांग्रेसले १ सय ६५ निर्वाचन क्षेत्रमध्ये १ सय आफूलाई राखेर अरू सिट गठबन्धनलाई बाँड्ने प्रस्ताव गरिसकेको छ। तर, माओवादी केन्द्रका अध्यक्ष प्रचण्ड, एकीकृत समाजवादी अध्यक्ष नेपाल लगायतका नेताहरू कांग्रेसले ८५ सिट मात्रै राख्नुपर्ने र अरू सिट गठबन्धनका अरू दललाई दिनुपर्ने अडानमा छन्। कांग्रेसका एक पदाधिकारी भन्छन्, सिट संख्याका विषयमा मसिनो गरी छलफल भएको छैन। केही दिनमै हुन्छ होला। मनमा एउटा, व्यवहारमा बाध्यता स्थानीय तह निर्वाचनमा भएको गठबन्धनप्रति ५ दलकै नेताहरू सन्तुष्ट छैनन्। मुख्य गरी कांग्रेस र माओवादीबीच मात्रै गठबन्धन भएको भन्दै जसपा अध्यक्ष उपेन्द्र यादवले सार्वजनिक रूपमै असन्तुष्टि जनाएका थिए। एकीकृत समाजवादीका अध्यक्ष नेपालले पनि आफ्नो दललाई सम्मानजनक स्थान नदिइएको गुनासो पोखेका थिए। तर, त्यसकै आधारमा मात्रै आगामी गठबन्धन बन्नेनबन्ने भन्ने निक्र्योल नहुने नेताहरू बताउँछन्। एमालेले सम्मान गरेन भने कांग्रेससँगै गठबन्धन गर्नुपर्ने हुन्छ, एकीकृत समाजवादीका एक पदाधिकारीले भने, मनमा भएर मात्रै पुग्दैन, बाध्यताले पनि गठबन्धनतिर लाग्नुपर्ने हुन्छ। एकीकृत समाजवादीका नेता झलनाथ खनाल पनि एमालेसँगै गठबन्धन बनाउनुपर्ने पक्षमा लबिङ गरिरहेका छन्। चुनावी गठबन्धनका लागि राष्ट्रिय राजनीति मात्र नभई अन्तर्राष्ट्रिय राजनीति चलखेलले पनि प्रभाव पार्ने नेताहरू बताउँछन्। नेताहरू भन्छन् प्रचण्डको छैन भर गठबन्धनभित्रै लफडा थियो, एमसीसी संसद्बाट पारित गर्ने कि नगर्ने ? प्रधानमन्त्री शेरबहादुर देउवाले एमसीसी संसद्मा लैजाने निर्णय गरेपछि माओवादी केन्द्रले निर्णय गर्यो, बरु सत्ता छोडने, एमसीसी पारित नगर्ने। माओवादीको यो निर्णयपछि देउवाले एमालेसँग सम्बन्ध बढाए। धेरैको अनुमान थियो अब एमाले र कांग्रेस मिल्छन्। तर त्यस्तो भएन। प्रचण्डले लोक लाई देखाउन पार्टीमा एउटा निर्णय गरे, भित्रभित्रै कांग्रेससँगै मिल्ने वातावरण बनाए। यसैकारण, पार्टीको निर्णयविपरीत एमसीसीकै पक्षमा माओवादीले भोट हाल्यो। न सत्ता छोड्यो, न त गठबन्धनबाट अलग भयो। बरु, स्थानीय तह निर्वाचनबाट त्यसको फाइदा उठायो। बाहिर ५ दलीय गठबन्धन भने पनि भित्रभित्र माओवादीले आफूलाई मुख्य स्टक होल्डर बनाएर कांग्रेसबाट दह्रै भाग लिएको गठबन्धनका अरू दलका नेताहरूको तीव्र असन्तुष्टि थियो। स्थानीय तह निर्वाचनमा एकीकृत समाजवादी, जसपा र जनमोर्चालाई गठबन्धनभित्र पनि रहलपहल ठाउँमा मात्रै भाग दिइयो। कांग्रेस र माओवादीबीच मुख्यमुख्य गठबन्धन भयो। जसपा र समाजवादीलाई धेरै ठाउँमा गठबन्धनमा सहभागी हुने अवसर नै दिइएन। माओवादीले कांग्रेससँग सेटिङ गर्यो, जसपा नेता डा बाबुराम भट्टराईले सार्वजनिक कार्यक्रममै भनेका थिए, गठबन्धनको भावनाअनुसार अरू दललाई सम्मान नै गरिएन। प्रतिनिधिसभा र प्रदेशसभा निर्वाचनमा प्रचण्डले कोसँग गठबन्धन गर्छन् भन्नेमा अहिल्यै विश्वस्त हुने ठाउँ नरहेको कांग्रेसका नेताहरू बताउँछन्। प्रचण्डजीको बोलीको ठेगान नै छैन, कांग्रेसका एक नेताले भने, प्रचण्डजी अहिलेसम्म त ५ दलीय गठबन्धनकै पक्षमा हुनुहुन्छ। तर, आफ्नो सुविधाअनुसार कुनै पनि बेला उहाँ युटर्न हुन सक्नुहुन्छ। स्थानीय तह निर्वाचनबाट माओवादीले राम्रो सफलता पाएपछि प्रचण्डको बोली नै फेरिएको कांग्रेसका ती नेताले बताए। त्यसैकारण, प्रचण्डले कांग्रेसलाई ठेगान लगाउने चेतावनी दिएको कांग्रेसका ती नेताले भने।"
निजामतीमा संघीयता खोइ ?,"२०७४ र २०७९ मा भएका निर्वाचनहरू संघीयता कार्यान्वयनमा कोसेढुंगा भए भनिन्छ। राज्यका उच्चपदस्थहरूबाटै त्यस्ता अभिव्यक्ति आउँदा हो कि झैं लाग्नु स्वाभाविक हो। तर, संघीयताको कार्यान्वयन भनेको चुनाव गरेर तीन तहका सरकारमा पार्टीका उम्मेदवारलाई पठाउनुमात्रै होइन। संघीयता भनेको अधिकारको हस्तान्तरण तल्लो तहसम्म पुर्याउने हो। त्यसका लागि सरकारको पुनर्संरचना गरी ३ तह त बनाइयो तर राज्यका अरू अंगहरूको पुनर्संरचना त पूरै कर्मचारीहरूलाई सम्म तलतलका सरकारहरूमा पठाइएको छैन। संघ सरकारको दायित्वभित्र रहेको संघीय निजामती ऐन ल्याउन २०७४ पछि बनेका सबै सरकार चुकेका छन्। बरु आलेटाले गर्दै कर्मचारी जति संघमै कोचेर राख्ने तर प्रदेश र स्थानीय तहलाई मरिकाट्टे नदिने गर्न लागिपरेका छन्। त्यस्तो हुँदैनथ्यो भने अझै पनि मधेस प्रदेशका थुप्रै पालिकाहरू अहेबका भरमा चलेका हुन्थेनन्। एकपटक कर्मचारी समायोजन ऐन ल्याएर केही कर्मचारी प्रदेशमा पठाउँदै झारा टार्ने सिवाय प्रदेशहरूलाई कर्मचारी दिइएको छैन। भएको छ के भने जति कर्मचारी छन्, धेरै संघमै अटेसमटेस गरी राखिएको छ। फेरि भएका कर्मचारी सबैलाई काम दिइएको छैन। संघमा यति धेरै कर्मचारी छन्, जो अतिरिक्तमा पारिएका छन्। जगेडामा राखेर हाजिर गर्ने र कार्यालयको बार्दलीमा गएर हावा खानेबाहेक काम गर्न दिइएको छैन। जब कि त्यसरी जगेडामा पारिएका सहसचिवका लागि थुप्रै जिल्लामा दरबन्दी खाली छ। सहसचिव सीडीओ हुने जिल्लामा उपसचिवलाई जिम्मेवारी दिँदा पनि संघमा फुक्काफाल रहिरहेका सहसचिव पठाइएको छैन। कर्मचारी नभएर स्थानीय तह र प्रदेशमा नपठाएको भए बेग्लै हुन्थ्यो। तर, मुलुकमा कर्मचारीको दरबन्दी १ लाख ३५ हजारको हाराहारी रहेको निजामती किताबखानाको अभिलेखले देखाउँछ। प्रदेशचाहिँ ११ हजार पठाइएको छ। जब कि दरबन्दी २२ हजार स्वीकृति भएको हो। प्रदेशमा समायोजन भएर गएका कर्मचारीको वृत्तिविकास रोकिएको छ, कारण उही हो संघीय निजामती ऐन नआउँदा प्रदेशहरूमा कानुन बन्न नसक्नु। भविष्य अन्धकार हुँदा प्रदेशमा समायोजन भएका कर्मचारी बिलखबन्दमा परेका छन्। त्यो अर्काे प्रकारको अन्याय भएको छ। संघीय व्यवस्थामा पनि अझै केन्द्रीकृत एकात्मक राज्य व्यवस्थाको मनोविज्ञान र व्यवहारको चपेटामा छन् ती कर्मचारी। प्रदेशमा पर्याप्त कर्मचारी नहुँदा सेवा प्रवाह गतिलो हुन सकेको छैन। संस्थागत गर्नुपर्ने प्रदेशहरूलाई अहिल्यैदेखि अप्ठेरो पारेर तिनको औचित्यमाथि प्रश्न गर्नेहरूलाई बल पुर्याइएको छ। त्यो भनेको यो व्यवस्थामाथिकै घात हो। यो प्रणाली ल्याउन नेपाली जनताले गरेको बलिदानको अपमान हो। सिंहदरबारमा कर्मचारी बरन्डामा, स्थानीयमा अभावै अभाव मालअड्डामा आफूलाई मनखाने कर्मचारीलाई सरुवाको प्रपञ्च मिलाइहाल्ने राजनीतिक नेतृत्व कर्मचारीतन्त्रको बेथितिका लागि जिम्मेवार छ। अनुभव छ छैन, दक्षता छ छैनभन्दा पनि आफूले अह्राएको कराएको गर्छ कि गर्दैन, आफ्नो दुनो सोझ्याउन मद्दत गर्छ कि गर्दैन भन्ने आधारमा मन्त्रीहरू कर्मचारी सरुवा गर्छन् गराउँछन्। कतिपय कर्मचारी राजनीतिक नेतृत्वको त्यही स्वाभावको फाइदा उठाउन माहिर छन् र मन्त्रीलाई खुसी पार्न उनीहरूका निवाससम्म धाउँछन्। होइन भने कुनै कर्मचारी कहिल्यै दुर्गम नगई केन्द्रको केन्द्रमै र कोही सधैं दुर्गम वा केन्द्र बाहिरमात्रै किन भइरहन्छ ? सरकारको नेतृत्व फेरिए पनि कर्मचारीतन्त्र फेरिन्न र यसलाई स्थायी सरकार भनिन्छ। तर, व्यवहारमा त्यस्तो छैन, सरकार फेरियो कि कर्मचारीहरूको दक्षता र अनुभवभन्दा पनि आफ्नो र पराइका आधारका हेरफेर भइरहन्छ। यो लथालिंग र भताभुंगा चालाले कर्मचारीतन्त्रकै छवि धमिलो हुन गएको छ। सुधार राजनीतिक नेतृत्वको कार्यशैली र कतिपय कर्मचारीको चाप्लुसी चाकडीपनामा गर्नुपर्छ। प्रणाली विकास गरी सरुवा बढुवा गराउनुपर्छ। समान तरिकाले वृत्ति विकासको मौका दिनुपर्छ। यो संघीय कर्मचारीका लागिमात्रै होइन, प्रदेश र स्थानीय तहमा लागू गरिनुपर्छ। प्रदेशहरूले लोकसेवा आयोग गठन गरी भर्ना गरिसकेका कर्मचारीको भविष्य र वृत्ति विकासमा तगारो लगाउन नल्याइएको संघीय निजामती ऐन छिटो ल्याउनुपर्छ। कर्मचारीतन्त्रमा पनि वास्तविक संघीयता ल्याउनुपर्छ। भताभुंग र लथालिंग पार्दै मनलाग्दी चलाइएको कर्मचारीतन्त्रमा थिति बसाल्नुपर्छ।"
व्यापारिक घरानामाथि पनि संसदीय विशेष समितिको अध्ययन,"काठमाडौं : बजेटमा करको दर हेरफेरबारे छानबिन गर्न बनेको संसदीय विशेष समितिले ठूला व्यापारिक घरानालाई पनि छानबिनको दायरामा राखेको छ। चौधरी ग्रुप, शंकरग्रुप, भट्टग्रुप र सौरभग्रुप छानबिनको दायरामा छन्। उनीहरूको अनुकूल बजेटमा करका दर हेरफेर गरिएकाले छानबिनको दायरामा राखिएको समितिले जनाएको छ। समितिले छानबिनका क्रममा तयार पारेको रणनीतिक कागजात अन्नपूर्ण पोस्ट्लाई प्राप्त भएको छ। त्यसमा बयान लिने व्यक्तिहरू, सम्भावित छानबिनका क्षेत्र र उठाउने विषय सूचीकृत गरिएका छन्। पूर्वअर्थमन्त्री जनार्दन शर्माले २०७९८० को बजेटमा करको दर हेरफेर गर्दै सय किलोवाटभन्दा बढी क्षमताका सबै विद्युतीय सवारीमा अन्तःशुल्क लाग्ने बनाएका थिए। जुन व्यापारिक घरानाको बलमा भएको थियो। जसअनुसार अब सयदेखि २०० किलोवाटसम्म ३०, २०१ देखि ३०० सम्म ४५ र त्यसभन्दा माथिका गाडीलाई ६० प्रतिशत अन्तःशुल्क लाग्नेछ। गत आर्थिक वर्षमा सबै विद्युतीय सवारीका लागि भन्सार शुल्क १५ प्रतिशत लाग्दै आएको थियो। तत्कालीन अर्थमन्त्री शर्माले निश्चित व्यापारिक घरानालाई लाभ र निश्चितलाई हानि पुर्याउने गरी बजेटमा चलखेल गराएका थिए। बजेटसँगै चौधरी ग्रुपले नेटा भी कार नेपाली बजारमा भित्र्याएको छ। यो ७० किलोवाटको छ। यसलाई अन्तःशुल्क र भन्सारको वृद्धि लागू हुँदैन। यसले पनि करको दरमा हेरफेरमा भएको चलखेललाई पुष्टि गर्छ। विशाल ग्रुपलाई पनि बजेटमा भएको चलखेलले फाइदा पुर्याएको छ। एमजीको विद्युतीय कार पछिल्लो वर्ष नेपाली बजारमा खुबै चल्यो। यसको आयातकर्ता विशाल ग्रुप नै हो। विशालले भित्र्याएको कार १३० किलोवाटको छ। बजेटमा करको दर हेरफेरका विषयमा संसदीय छानबिन समितिले छलफल र अनुसन्धान गरिरहेको छ। २०७६ चैत २५ गते शंकर ग्रुप तथा जगदम्बा स्टिलका सञ्चालक सुलभ अग्रवाल पक्राउ परेका थिए। ज्वरो नाप्ने थर्मल गनमा कालोबजारी गरेको आरोपमा उनलाई पक्राउ गरिएको थियो। बजारमा पाँच हजार मूल्य पर्ने ज्वरो नाप्ने थर्मल गन १५ हजार रुपैयाँमा बिक्री गरेको उनीमाथि आरोप थियो। त्यस समय ६७ वटा थर्मल गनसमेत बरामद भएको थियो। जगदम्बाका सञ्चालक अग्रवाल मेडिकल सामग्री बिक्रेता होइनन्। तर, केही समयअघि शंकर ग्रुपले चीनबाट यो ग्रुपले सामग्री ल्याएको थियो। विभिन्न व्यवसायीको सामान लिन चीन उडेको नेपाल एयरलाइन्सको जहाजमा सो कम्पनीले सेटिङ गरेर आफ्नो सामान मात्रै ल्याएको थियो। बजेटमा करको दर हेरफेरमा भट्ट ग्रुपको पनि त्यति नै संलग्नता छ। प्रहरीको हतियार खरिदको विषयमा योग्रुपका सञ्चालक दीपक भट्टको अडियो नै सार्वजनिक भएको थियो। चलखेल यतिमा मात्रै सीमित रहेन सौरभ ग्रुपलाई केन्द्रित गरेर बजेटमा विद्युत् छुटको व्यवस्था पनि गरिएको छ। १० करोड वाटभन्दा बढी बिजुली खपत गर्ने उद्योगलाई २ देखि १५ प्रतिशतसम्म विद्युत् महसुल छुट गर्ने व्यवस्था गरिएको छ। नेपालमा यति विद्युत् खपत गर्ने उद्योग सीमित छन्। त्यसमध्ये एक हो सर्वोत्तम सिमेन्ट उद्योग हो। यो सौरभ ग्रुपको हो। ठूला केही उद्योगको सेटिङमै यो व्यवस्था भएको साना उद्योगी व्यवसायीको आरोप छ। छानबिन गर्दै समिति बजेटमा करको दर हेरफेरका विषयमा संसदीय छानबिन समितिले छलफल र अनुन्धान गरिरहेको छ। समितिका सचिव सुरेन्द्र अर्यालका अनुसार बुधबार पूर्वअर्थसचिव शिशिर ढुंगानासँग छलफल भएको छ। समितिले बुधबार पूर्वअर्थसचिव रामेश्वर खनाल, शान्तराज सुवेदी र शिशिर ढुंगानासँग छलफल गर्न बोलाएको थियो। तर, खनाल र सुवेदी आएनन्। अर्थ मन्त्रालयले बजेट निर्माण गर्ने समयको फुटेज डिलिट भएको भन्दै अर्थ मन्त्रालयको समग्र सीसीटीभी सिस्टम नै समितिलाई दिएको थियो। सीसीटीभी फुटेज रिकभरका लागि नेपाल प्रहरीअन्तर्गतको फरेन्सिक डिजिटल ल्याबमा पाएको छ। डिलिट भएको सीसीटीभी फुटेज रिकभर सम्भावना र उपायका विषयमा नेपाल प्रहरीअन्तर्गतको साइबर ब्युरोका विज्ञ र इन्जिनियरिङ अध्ययन संस्थानमा कार्यरत विज्ञसँग समितिले सुझावसमेत लिएको छ। विज्ञहरूले डिलिट भएको सीसीटीभी फुटेज रिकभर हुने भए पनि रिकभर गर्ने अथोरिटी सफ्टवेयर आवश्यक हुने भएकाले सीसीटीभीको हार्ड डिक्सको अवस्थामा भरपर्ने बताएका थिए। त्यसपछि फुटेज रिकभर गर्नका लागि नेपाल प्रहरीअन्तर्गतको फरेन्सिक ल्याबमा पठाउन उपयुक्त हुने सुझाव आएको थियो। समितिकै सदस्यहरू हार्डडिक्स नै फेरिएको हुन सक्ने भन्दै त्यसबाट पुराना रेकर्ड आउने सम्भावना कम देख्छन्। अर्थ मन्त्रालयले बजेट निर्माण गर्ने समयको फुटेज डिलिट भएको भन्दै अर्थ मन्त्रालयको समग्र सीसीटीभी सिस्टम नै समितिलाई दिएको थियो। यसैबीच संसदीय विशेष समितिले थप समय माग्ने भएको छ। सीसीटीभीको हार्डडिक्स रिकभर गर्न नेपाल प्रहरीको फरेन्सिक ल्याबमा पठाएको र त्यसको रिपोर्ट आउन १० दिन लाग्ने भएकाले समय माग गर्ने निर्णय भएको समितिका सभापति लक्ष्मणलाल कर्णले बताए। २२ असारमा संसद्ले १० दिनको समय दिएर ११ सदस्यीय विशेष समिति बनाएको थियो। समितिले बिहीबार तत्कालीन अर्थमन्त्री जनार्दन शर्मालाई छलफलका लागि बोलाएको छ। बयान लिन बनाइएको सूची अर्थसचिव मधुकुमार मरासिनी राजस्व सचिव कृष्णहरि पुष्कर सहसचिव एवं बजेट तथा कार्यक्रम महाशाखा प्रमुख चक्रबहादुर बुढा सहसचिव एवं राजस्व व्यवस्थापन महाशाखा प्रमुख भुपाल बराल प्रशासन महाशाखा प्रमुख केदारनाथ शर्मा भन्सार विभागका महानिर्देशक कमलप्रसाद भट्टराई आन्तरिक राजस्व विभागका महानिर्देशक रितेशकुमार शाक्य राजस्व व्यवस्थापन महाशाखाका उपसचिव शरद निरौला राजस्व व्यवस्थापन महाशाखाका उपसचिव गोपाल खत्री उपसचिव जनकराज शर्मा उपसचिव प्रकाश पौडेल उपसचिव धु्रव ज्ञवाली प्राविधि टोलीमा उपसचिव ठेकु श्रेष्ठ डीबी थापा शाखा अधिकृत अम्बर सुवेदी शाखा अधिकृत"
"नेताहरू भन्छन्, प्रचण्डको छैन भर","काठमाडौं : सत्ता गठबन्धनभित्रै लफडा थियो, एमसीसी संसद्बाट पारित गर्ने कि नगर्ने ? प्रधानमन्त्री शेरबहादुर देउवाले एमसीसी संसद्मा लैजाने निर्णय गरेपछि माओवादी केन्द्रले निर्णय गर्यो, बरु सत्ता छोडने, एमसीसी पारित नगर्ने। माओवादीको यो निर्णयपछि देउवाले एमालेसँग सम्बन्ध बढाए। धेरैको अनुमान थियो अब एमाले र कांग्रेस मिल्छन्। तर त्यस्तो भएन। माओवादी अध्यक्ष पुष्पकमल दाहाल (प्रचण्ड)ले लोकलाई देखाउन पार्टीमा एउटा निर्णय गरे, भित्रभित्रै कांग्रेससँगै मिल्ने वातावरण बनाए। यसैकारण, पार्टीको निर्णयविपरीत एमसीसीकै पक्षमा माओवादीले भोट हाल्यो। न सत्ता छोड्यो, न त गठबन्धनबाट अलग भयो। बरु, स्थानीय तह निर्वाचनबाट त्यसको फाइदा उठायो। बाहिर ५ दलीय गठबन्धन भने पनि भित्रभित्र माओवादीले आफूलाई मुख्य स्टक होल्डर बनाएर कांग्रेसबाट दह्रै भाग लिएको गठबन्धनका अरू दलका नेताहरूको तीव्र असन्तुष्टि थियो। स्थानीय तह निर्वाचनमा एकीकृत समाजवादी, जसपा र जनमोर्चालाई गठबन्धनभित्र पनि रहलपहल ठाउँमा मात्रै भाग दिइयो। कांग्रेस र माओवादीबीच मुख्यमुख्य गठबन्धन भयो। जसपा र समाजवादीलाई धेरै ठाउँमा गठबन्धनमा सहभागी हुने अवसर नै दिइएन। माओवादीले कांग्रेससँग सेटिङ गर्यो, जसपा नेता डा बाबुराम भट्टराईले सार्वजनिक कार्यक्रममै भनेका थिए, गठबन्धनको भावनाअनुसार अरू दललाई सम्मान नै गरिएन। प्रतिनिधिसभा र प्रदेशसभा निर्वाचनमा प्रचण्डले कोसँग गठबन्धन गर्छन् भन्नेमा अहिल्यै विश्वस्त हुने ठाउँ नरहेको कांग्रेसका नेताहरू बताउँछन्। प्रचण्डजीको बोलीको ठेगान नै छैन, कांग्रेसका एक नेताले भने, प्रचण्डजी अहिलेसम्म त ५ दलीय गठबन्धनकै पक्षमा हुनुहुन्छ। तर, आफ्नो सुविधाअनुसार कुनै पनि बेला उहाँ युटर्न हुन सक्नुहुन्छ। स्थानीय तह निर्वाचनबाट माओवादीले राम्रो सफलता पाएपछि प्रचण्डको बोली नै फेरिएको कांग्रेसका ती नेताले बताए। त्यसैकारण, प्रचण्डले कांग्रेसलाई ठेगान लगाउने चेतावनी दिएको कांग्रेसका ती नेताले भने। हिजो एमालेलाई ठेगान लगाइयो, अब कांग्रेसलाई ठेगान लगाउनु नपरोस् प्रचण्डको खुलेआम धम्की थियो। त्यसयता प्रचण्ड कहिले वामगठबन्धन त कहिले वामलोकतान्त्रिक गठबन्धन भन्दै दुवैतिर च्याँखे दाउ थाप्दैछन्। कोसँग मिल्दा ठूलो भाग र सुरक्षित भइन्छ, प्रचण्ड त्यसको जोखाना हेरिरहेका छन्। स्थानीय तह निर्वाचनमा भएको गठबन्धनप्रति ५ दलकै नेताहरू सन्तुष्ट छैनन्। मुख्य गरी कांग्रेस र माओवादीबीच मात्रै गठबन्धन भएको भन्दै जसपा अध्यक्ष उपेन्द्र यादवले सार्वजनिक रूपमै असन्तुष्टि जनाएका थिए। एकीकृत समाजवादीका अध्यक्ष माधवकुमार नेपालले पनि आफ्नो दललाई सम्मानजनक स्थान नदिइएको गुनासो पोखेका थिए। तर, त्यसकै आधारमा मात्रै आगामी गठबन्धन बन्नेनबन्ने भन्ने निर्क्यौल नहुने नेताहरू बताउँछन्।"
पोखरीमा डुबेर दुई जनाको मृत्यु,"स्याङ्जा : स्याङ्जाको गल्याङ् नगरपालिकाको सिंचाई पोखरीमा डुबेर दुई जनाको मृत्यु भएको छ। गल्याङ् नगरपालिका ७ पेलाकोटस्थित सिंचाईका लागि निर्मित प्लाष्टिक पानीपोखरीमा डुबेर ४ वर्षिया कामना गुरुङ र नातामा आमा पर्ने ३३ वर्षिया बिन्द्र गुरुङको मृत्यु भएको प्रहरी नायब उपरीक्षक रविन्द्र खनालले जानकारी दिए। प्रहरी प्रवक्तासमेत रहेका खनालका अनुसार, बुधवार साँझ सिंचाई पोखरीमा बालिका खसेपछि उनलाई उद्धार गर्न जाने क्रममा आमा नाता पर्ने बिन्द्र पोखरीमा डुबेपछि दुबैलाई घाईते अवस्थामा अस्पताल पुर्याइएको हो। स्थानीयले उद्धार गरी उपचारको लागि प्राथमिक स्वास्थ्य केन्द्र वालिङ लगिएको उनीहरुको उपचारको क्रममा मृत्यु भएको बताइएको छ। घटनाबारे अनुसन्धान भैरहेको प्रहरीले जनाएको छ।"
