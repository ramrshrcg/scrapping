शीर्षक,विवरण
भ्रष्टाचार अर्थात् क्रोनिक रोग,"भ्रष्टाचार नियन्त्रणका लागि मुलुकलाई अभियानको एउटा ठूलो आँधीबेहरीकै आवश्यक छ। मुलुकको सबैभन्दा ठूलो चुनौती अरू केही होइन, भ्रष्टाचार हो। भ्रष्टाचारले देशको सिंहदरबारदेखि गाउँगाउँका सिंहदरबारसम्मलाई गाँजेको छ। समाजका सबैजसो तह र तप्का अनि निकाय तथा संस्थालाई भ्रष्टाचारले शिथिल पारेको छ। भ्रष्टाचारले ठूलो साम्राज्य नै खडा गरेको छ। यो सानोतिनो चोट र पहलबाट टुट्नेफुट्ने वा तोडिने कुनै छेकछन्द छैन। भ्रष्टाचारको प्रमुख कारण देशमा व्याप्त कुशासन नै हो। कुशासनको जड अस्थिर राजनीति, इमान, निष्ठा र सिद्धान्तहीन राजनीतिकर्मी तथा शासक हुन्। त्यसैले त नेपाल भ्रष्टाचारको सूचीमा ११७ औं स्थानमा छ। ट्रान्सपरेन्सी इन्टरनेसनलको तथ्यांकले त्यसै भन्छ। उक्त संस्थाले नेपालमा भ्रष्टाचार नियन्त्रणको कसरतै नभएको पनि बताएको छ। यसबाट प्रस्ट हुन्छ कि नेपालको राजनीतिक नेतृत्वको मुखमा भ्रष्टाचार नियन्त्रण भए पनि व्यवहारमा पटक्कै इच्छाशक्ति छैन। जगजाहेर छ सरकारी कार्यालयमा घुस नदिई सेवाग्राहीको काम हुँदैन। विकास निर्माणका काममा चुहावट हुन्छ वा सीधै भ्रष्टाचार हुन्छ। कमिसन र घुसखोरी संस्कृति यसरी मौलाएको छ कि को अछूतो छ भन्ने कठिन छ। भ्रष्टाचार नियन्त्रणका निकाय र अधिकारीहरू नै पनि भ्रष्टाचारमा चुर्लुम्म डुबेका तथ्य प्रमाणहरू सार्वजनिक छन्। यति हुँदाहुँदै राजनीतिक नेतृत्वलाई कहिल्यै पोलेको देखिन्न। बरु भ्रष्टाचारीहरू तिनैबाट संरक्षित छन्। राजनीतिक नेतृत्व आफैं पनि स्वार्थ बाझिने जिम्मेवारी लिएर नीतिगत वा नैतिक भ्रष्टाचारमै लिप्त भएका छन्। कति त सीधासीधा आफैं संलग्न छन्। देशमा भ्रष्टाचार निवारणसम्बन्धी ऐन छ। तर, दण्डहीनता छ। कानुन नै कहाँ छ र भन्नेजस्तो अवस्था छ। नियन्त्रणका संवैधानिक निकाय छन्। तर, यो रोग क्रोनिक बनेर बसेको छ। भ्रष्टाचार नभएका निकाय खोज्न घामबाट तिर्खा मेट्ने कोसिस गरेजस्तो हुन्छ भन्ने अवस्था छ। सुरक्षा, रक्षा र न्याय क्षेत्रलाई समेत भ्रष्टाचारले गाँजेको छ। निष्पक्ष र तटस्थ भूमिका निर्वाह गर्नुपर्ने समुदायसमेत कुनै न कुनै स्वार्थको जञ्जालले जेलिएर परोक्ष वा प्रत्यक्ष रूपमा भ्रष्टीकरण हुँदै गएका छन्। समग्रमा नेपाली समाज नै भ्रष्टाचारले थिलोथिलो छ। यति साह्रो बेथितिको जड फेरि पनि धुमिल राजनीति हो। समाजमा नैतिकता ह्रास हुनुको उपज पनि हो। भ्रष्टाचार नियन्त्रणका लागि मुलुकलाई अभियानको एउटा ठूलो आँधीबेहरीकै आवश्यक छ। भ्रष्टाचार नियन्त्रण अझै पनि प्राथमिकतामा परेन भने दण्डहीनता र अराजकताले नेपाललाई असफल मुलुकमा परिणत गर्न बेर हुँदैन। त्यसैले बेलैमा सोचौं, भ्रष्टाचारका दुला टालौं। यसलाई रोकौं। समृद्ध र सुशासित देश बनाऔं।"
"बोलौं अब, मुख खोलौं","भ्रष्टाचार जनताको करमाथि मनलागी हो। भ्रष्टाचार कर तिर्ने जनतालाई दिइने झन्झट हो। अनि, भ्रष्टाचार कर तिर्न जनतालाई निरुत्साहित गर्ने औजार हो। यो देशको क्रोनिक रोग हो। लोकतन्त्रको बदनामी हो। भ्रष्टाचारीलाई इंगित गर्दै महात्मा गान्धीले भनेका थिए, म कसैलाई पनि फोहोरी खुट्टाले मेरो मस्तिष्कमा हिँड्न दिन्नँ। हाम्रो देशमा हजारौं फोहोरी खुट्टा (जो जससँग सम्बन्धित छ) सयौंका संख्यामा बनाइएका सिंहदरबारहरूमा दैनिक ओहोरदोहोर गर्छन्। ती खुट्टा टेकेर हिँड्ने शरीरको अनुहारतिर फर्किएर हामी जनता दुई हात जोडी प्रणाम गर्छौं, कुनै सेवा लिन। तर, टेबुलमुनिबाट इसारा आउँछ, यति दे। हामी निरीह छौं, तिर्छौं। नेपालको संविधानको धारा ५१ (४) मा राज्यका नीतिहरूअन्तर्गत सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवा सुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने उल्लेख छ। तर, न समान, न सहज पहुँच छ। न त सुशासन नै प्रत्याभूत छ। हामीकहाँ भ्रष्टाचार निवारण ऐन, २०५९, राजस्व चुहावट (अनुसन्धान तथा नियन्त्रण) ऐन, २०५२ लगायत कानुन पनि छन्। तर, कार्यान्वयनकर्ता पक्ष नै भ्रष्टाचारमा चुर्लुम्म छन्। हामी जनता मौन छौं। त्यति मात्र होइन, संविधानको प्रस्तावनामै लेखिएको छ, संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा पूरा गर्न संविधानसभाबाट पारित गरी यो संविधान जारी गर्दछौं। के यो संविधानका मालिक हामी जनताले सुशासन हेरौं विकास निर्माण र ठेक्कापट्टामा हामीकहाँ जुन बेथिति छ, संसारमै यस्तो कहीँ छैन। उदाहरणका लागि कुनै ठेकदारले समयमा काम सक्दैन। म्याद थपाइमाग्छ। सँगसँगै मूल्य बढेको भन्दै ठेक्का रकम पनि बढाइन्छ। अन्यत्र निर्धारित अवधिमा काम नसक्नेलाई यति धेरै जरिवाना गरिन्छ कि, उसले जीवनभरि कमाएको रकमले तिर्न पुग्दैन। त्यसैले काम फटाफट हुन्छ। नेपालमा भने ठेक्काको पैसा लिँदै, अर्को ठेक्कामा लगाउँदै गरिन्छ। त्यसलाई गुपचुप राखिन्छ। हेर्नुपर्ने निकायहरू नदेखेझैं गर्छन्। राष्ट्रसंघका पूर्वमहासचिव कोफी अन्नानले भनेजस्तै, यदि भ्रष्टाचार एउटा रोग हो भने पारदर्शिता यसको उपचार। लोकतन्त्रको सुन्दर पक्ष भनेकै सूचनाको हक हो। हाम्रो संविधानको धारा २७ ले सूचनाको हक प्रत्याभूत गरेको छ। सूचना पारदर्शिताको अभिन्न अंग हो। तर, हाम्रो राज्य संरचना त्यसैसँग तर्सिन्छ। सूचना दिँदैन। कारण हो जुन सूचना बाहिरिन्छ, त्यसमै खोट भेटिने जोखिम हुन्छ। भ्रष्टाचार छचल्किन्छ। भ्रष्टाचार जनताको करमाथि मनलागी हो। भ्रष्टाचार कर तिर्ने जनतालाई दिइने झन्झट हो। अनि, भ्रष्टाचार कर तिर्न जनतालाई निरुत्साहित गर्ने औजार हो। यो देशको क्रोनिक रोग हो। लोकतन्त्रको बदनामी हो। यस विशेष संस्करणमा हामीले १०० यस्ता घटना खोजेका छौं, जहाँ अनियमिता, बदमासी वा भ्रष्टाचार भएका छन्। राज्यले देखेको छ। प्रायःमा आँखा चिम्लिएको छ। वा, आंशिकतामा छाडिदिएको छ।र, चाहन्छौं अब त्यस्तो नहोस्।"
विपत्तिमा ओम्नीको ब्रह्मलुट,"काठमाडौं : कोभिड१९ को महामारीको बेला २०७६ चैत ११ मा तत्कालीन उपप्रधानमन्त्री ईश्वर पोखरेलको संयोजकत्वको उच्चस्तरीय समितिको निर्देशनले फास्ट ट्रयाकमा स्वास्थ्य सामग्री खरिद कार्य अघि बढ्यो। जसअनुसार ओम्नि (ओबीसीआई प्राइभेट लिमिटेड) ले पहिलो पटक बिनाप्रतिस्पर्धा चीनबाट मेडिकल सामग्री आपूर्ति गर्ने मौका पायो। ओम्नीले १ अर्ब २४ करोड ६८ लाख रुपैयाँको ठेक्का सम्झौता गरेर पहिलो लटको सामान ल्यायो। सम्झौता गर्दा बजार दरभाउभन्दा लगभग २० प्रतिशत बढी थियो। सम्झौताअनुसारको समयसीमामा ओम्नीले स्वास्थ्य सामग्री ल्याउन सकेन। उसले मात्र १० प्रतिशतको हाराहारीमा सामग्री ल्यायो। त्यसपछि सम्झौता रद्द भयो र कालोसूचीमा राखियो। ओम्नीका सञ्चालक पारस केसीले सर्वोच्चमा रिट दिए पनि उनले छुटकारा भने पाएनन्। ओम्नीसँगको स्वास्थ्य सामग्री खरिद प्रकरणमा तत्कालीन प्रधानमन्त्री केपी शर्मा ओलीसमेत गुमराहमा परेका थिए। तत्कालीन स्वास्थ्यमन्त्री ढकाल, राज्यमन्त्री रावत, स्वास्थ्य सचिव कोइरालाले आपूर्तिकर्तासँग सिधै बैठक बसेर निर्णय गर्नु गलत कार्य थियो। संसद्को सार्वजनिक लेखा समितिले स्वास्थ्य सामग्री खरिदमा छानविन गरी दोषीलाई कारबाही गर्नुपर्ने ठहर गरेको छ। खरिदमा एन९५ मास्कको लागत अनुमान ४ सय ६२ रुपैयाँ५० पैसा रहेकोमा सम्झौता गर्दा ८ सय २८ रुपैयाँ६७ पैसामा गरिएको थियो। मास्कमा दोब्बर लागतमा सम्झौता गरिएको ठहर समितिको छ। ओम्नीले ल्याएका कीट पनि गुणस्तरहिन भएको प्रतिवेदन राष्ट्रिय जनस्वास्थ्य प्रयोगशालाले दिएको थियो।"
नेपाल ट्रस्टको जग्गामा रजाइँ,"नेपाल ट्रस्ट ऐन, २०६४ अनुसार ट्रस्टको नाममा रहेका जग्गामा स्वतः ट्रस्टको हक कायम हुन्छ। काठमाडौं : नेपाल ट्रस्टको मातातीर्थ, महादेवस्थान, थानकोट, सतुंंगल र इचंगुनारायणमा रहेका १ सय ७३ रोपनी जग्गा व्यक्ति (मोही) का नाममा वितरण गरिएका छन्। बाबुराम भट्टराई प्रधानमन्त्री भएका बेला मालपोत कार्यालय कलंकीले २०७० असार ७ गते ती जग्गामा मोही कायम गराएको थियो। त्यतिबेला सबैभन्दा बढी साविक थानकोट र महादेवस्थान गाविसमा रहेको ट्रस्टको १ सय २ रोपनी ३ आना जग्गा मोहीका नाममा कायम गरिएको थियो। त्यस्तै, मातातीर्थको ५९ रोपनी एक आना तीन पैसा, सतुंगलको एक रोपनी ६ आना एक पैसा र बालाजु (इचंगु)को १० रोपनी ६ आना एक पैसा जग्गा विभिन्न व्यक्तिका नाममा दर्ता गरिएका थिए। मन्त्रिपरिषद्बाट निर्णय गरी मालपोत कार्यालयमार्फत ती जग्गा मोहीका नाममा व्यक्तिलाई वितरण गरिएका थिए। त्यतिबेलाको मन्त्रिपरिषद् बैठकले जग्गासम्बन्धी तीनवटा कानुन तथा नियमावली उल्लेख गर्दै त्यस्ता प्रकृतिका अधिकांश जग्गा मोहीजोताहाका नाममा दर्ता भइसकेको निष्कर्ष निकालेको थियो। मन्त्रिपरिषद्का तत्कालीन सचिव जयमुकुन्द खनालले ०६९ भदौ ३ मै ट्रस्टका नाममा दर्ता भएका तत्कालीन राजपरिवारका विभिन्न सदस्यका नाममा रहेका साविकका फर्मायसी बिर्ता जग्गा सम्बन्धित जग्गा कमाउने जोताहामोहीका नाममा दर्ता गर्नुपर्ने भन्दै मन्त्रिपरिषद्मा प्रस्ताव पेस गरेका थिए। नेपाल ट्रस्ट ऐन, २०६४ अनुसार ट्रस्टको नाममा रहेका जग्गामा स्वतः ट्रस्टको हक कायम हुन्छ। मालपोत कार्यालय, कलंकीको अभिलेखले २०६४ सालताका ती सबै जग्गा ट्रस्टकै नाममा रहेको पनि देखाउँछ। तर, मन्त्रिपरिषद्को निर्णयमा ट्रस्टको जग्गामा मोही खडा गरेर जग्गा वितरण गरिएका थिए। नेपाल ट्रस्ट ऐनको दफा १३ मा ट्रस्टको सम्पत्ति बिक्रीवितरण र भोगाधिकार गर्नमा प्रतिबन्ध हुने व्यवस्था छ। ऐनविपरीत मोही कायम गरेर व्यक्तिको नाम दर्ता गरिएको छ। विशेष अदालतका पूर्वअध्यक्ष मोहनरमण भट्टराई नेतृत्वको सरकारी सार्वजनिक तथा गुठी जग्गा संरक्षणसम्बन्धी जाँचबुझ आयोगमा ट्रष्टको जग्गा हिमामिनासम्बन्धी उजुरी पनि परे। थाहै नदिइ गैरकानुनी रूपमा मोहीका नाममा ट्रष्टको जग्गा वितरण गरिएको उजुरीमा दाबी गरिएको थियो। तर, आयोगले कामै नगरेपछि ट्रस्टको जग्गा हिनामिनासम्बन्धी छानबिन प्रक्रिया पनि अघि बढेन।"
भताभुंग मेलम्ची,"विस्तृत आयोजना प्रतिवेदन (डीपीआर) बनाउने क्रममा माथिल्लो तटीय क्षेत्रमा अध्ययन भएनभएको बारेको दस्तावेज हालसम्म भेटिएको छैन। बाढीले क्षति पुर्याएको आयोजनाको मुख्यबाँध (हेडवर्क) अझै बन्न सकेको छैन। काठमाडौं : २०७८ सालमा राष्ट्रिय गौरवको मेलम्ची आयोजना बन्यो। ६० अर्ब बढीको लगानीमा बनेको आयोजनाको सरकारले भव्य कार्यक्रम गरेर उद्घाटन पनि गर्यो। तर, उद्घाटन भएको केही दिनमै बाढीले आयोजना भताभुंग बनायो। आयोजनाको भविष्य नै अन्योलमा पर्यो। त्यति ठूलो आयोजना बाढीले क्षति हुँदा यसको डीपीआरमाथि प्रश्न उठे। विस्तृत आयोजना प्रतिवेदन (डीपीआर) बनाउने क्रममा माथिल्लो तटीय क्षेत्रमा अध्ययन भएनभएको बारेको दस्तावेज हालसम्म भेटिएको छैन। बाढीले क्षति पुर्याएको आयोजनाको मुख्यबाँध (हेडवर्क) अझै बन्न सकेको छैन। केही अध्येताले हेडवक्र्स नै सार्नुपर्ने सुझाव सरकारलाई दिइसकेका छन्। हाल अस्थायी बाँध बाँधेर मेलम्चीको पानी काठमाडौंमा वितरण गर्ने गरिएको छ। हिउँदमा पानी ल्याइन्छ भने वर्षामा आयोजना बन्द गर्ने गरिएको छ। आयोजनालाई अब कसरी स्थायी रुपमा सम्पन्न गर्ने भन्ने टुंगो छैन। विसं २०४८ सालमा तत्कालीन प्रधानमन्त्री कृष्णप्रसाद भट्टराईले काठमाडौंमा मेलम्चीको पानी ल्याउने घोषणा गरेका थिए। त्यसयताको निर्वाचनमा मेलम्ची खानेपानी सबै दलको साझा एजेन्डा बन्ने गरेको थियो। विसं ०५२ सालमा मेलम्ची खानेपानी लिमिटेड स्थापना भयो। एसियाली विकास बैंकको ऋण लगानीमा ०५५ सालबाट आयोजनाको सुरुवात गरियो। आर्थिक वर्ष ०५८०५९ मा आयोजनाको भौतिक निर्माणको कार्य सुरु भएको थियो। ०६२ मा आयोजना निर्माण सम्पन्न गर्ने भनिए पनि ०७७ सालको अन्तिममा अस्थायी रूपमा मात्र पानी वितरण भएको थियो। आयोजनामा ३० अर्ब र आयोजनास्थलबाट काठमाडौंसम्म पानी ल्याउन थप ३० अर्ब खर्च भएको थियो। मेलम्ची आयोजनालाई दुई भागमा बाँडिएको छ। अम्बाथानदेखि सुन्दरीजलसम्म पानी ल्याउने एउटा र अर्को सुन्दरीजलदेखि काठमाडौंबासीको घरको धारासम्म पानी पुर्याउने। अम्बाथानदेखि २७५ किलोमिटरको सुरुङ मार्ग हुँदै सुन्दरीजलसम्म पानी ल्याउन ३० अर्ब १५ करोड रुपैयाँ खर्च भएको छ। आयोजनास्थलको मुख्य खर्चमा सुरुङमार्गका लागि करिब १० अर्ब ४० करोड रुपैयाँ र हेडवक्र्स बनाउन अनुमानित १ अर्ब रुपैयाँ खर्च भएको देखिन्छ। जसमध्ये हालसम्म करिब ८० करोड रुपैयाँ खर्च भएको आयोजनाले जानकारी दिएको छ।"
राजधानीकै व्यस्त सडकको पुल अलपत्र,"काठमाडौं : राजधानीको व्यस्त तिनकुने पुल ठेकेदारको लापरवाहीका कारण अझै अलपत्र छ। ०७१ सालमा पूर्वसांसद एवं ठेकेदार हरिनारायणप्रसाद रौनियारको पप्पु कन्स्ट्रक्सनले पुलको ठेक्का लिएको थियो। पुलको ठेक्कामा बदनाम पप्पु कन्स्ट्रक्सनले २१ करोड रुपैयाँमा साढे ३ वर्षमा सक्नेगरी पुलको ठेक्का लिएको थियो। सम्झौताअनुसार ०७४ मै दुई लेनको कुल १७० मिटर लामो २ वटा पुल बन्नुपर्ने थियो। तर, २०७६ मा गरिएको स्थलगत निरीक्षणमा पुलको पाइलमा गम्भीर त्रुटि पाइयो। २९५ मिटर गहिरो पाइल निर्माण गर्नुपर्नेमा पप्पुले १६५ मिटरको मात्र बनाएर झारा टार्ने काम गरेको थियो भने २ वटा पाइल निर्माणाधीन अवस्थामै भाँचिएका थिए। डिजाइन अनुसार समस्याको समाधान गरेर मात्र काम अघि बढाउन निर्देशन भएपनि कम्पनीले जबरजस्ती पुलको सबस्ट्रक्चर निर्माण गरेर ढलान थालेपछि ठेक्का तोडिएको हो। सार्वजनिक खरिद अनुगमन कार्यालयले पप्पुलाई ०७६ मै कालोसूचीमा राखेको छ। त्यसपछि वाइपी किराँतेश्वर जेभीले पुल निर्माणको ठेक्का पाएको थियो। साढे २४ लाखमा ४२ महिनामा पुल निर्माण गरिसक्नुपर्ने समयसिमा सहित वाइपी किरांतेश्वरलाई ठेक्का दिइएको थियो। नयाँ ठेकेदारलाई पप्पुले गरेको काममध्ये प्राविधिक हिसाबले समस्या भएको संरचना भत्काएर नयाँ गर्न भनिएको थियो। तर, नयाँ ठेकेदारले पनि अझै काम अघि बढाएको छैन। ०७१ सालमा सो पुलसँगै बिजुलीबजारस्थित धोबीखोला पुल निर्माणका लागि ठेक्का सम्झौता भएको थियो। धोबीखोलामा नयाँ प्रविधि (आर्क एण्ड ब्रिज) बाट पुल निर्माण पनि भयो। तर, तीनकुने पुलको काम भने अझै अघि बढेको छैन। तीनकुनेको पुल साँघुरो भएकाले यस क्षेत्रमा सवारी चाप बढी हुँदा सर्वसाधारण र चालक हैरान छन्।"
वाइडबडी काण्डमा खोइ कारबाही ?,"काठमाडौं : महालेखा परीक्षकको कार्यालय र संसदको सार्वजनिक लेखा समितिले नेपाल एयरलाईन्सको वाइडबडी खरिदमा भ्रष्टाचार भएको ठहर गरे, ०७५ सालमा। लेखा समितिले जहाज खरिद प्रक्रियामा संलग्नमाथि कारबाहीको सिफारिससहित अख्तियार दुरुपयोग अनुसन्धान आयोगमा लेखी पठायो। तर, अख्तियारले त्यसलाई अझै निष्कर्षमा पुर्याएको छैन। महालेखा परीक्षकको ५५औं वार्षिक प्रतिवेदनमा नेपाल एयरलाइन्सको वाइडबडी (एयरबस ३३०२००) जहाज खरिदमा अनियमितता भएको ठहर गर्यो। सम्झौता गरिएभन्दा निकै कमसल खालका जहाज ढिला गरी ल्याइएको भन्दै महालेखाले अनियमितताको आशंका गर्यो। १२ अर्ब रुपैयाँ ऋणमा ल्याइएका दुइटा वाइडबडीको ऋण र साँवा गरी करिब ३३ अर्ब रुपैयाँ निगमको दायित्वमा थोपरिएको थियो। पहिलो वाइडबडी विमान ए ३३०२४३, नाइनएलएएलवाई अन्नपूर्ण २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट काठमाडौंमा अवतरण भएका थिए। तर, बोलपत्रअनुसार जहाज आउन ढिलाइ हुँदा निगमले पहिलो जहाजबाट ९ महिनाको आम्दानी र दोस्रो जहाजबाट ४ महिनाको आम्दानी गुमाएको थियो। ति जहाजको गैर दर्ता प्रमाणपत्र फ्रान्सको ईएएसएबाट प्राप्त भएको तर अन्यत्र दर्ता भएको प्रमाण उपलब्ध भएन। र यसले गैरकानुनी खरिद बिक्री प्रक्रिया तथा रकम अपचलन भएको पुष्टि भएको लेखा समितिको ठहर थियो। एयरबस खरिदका क्रममा भएको आर्थिक अनियमिता, निगमको बदनियत, जहाजको भारवहन क्षमतामा गडबडीलगायतका विषयमा महालेखापरीक्षकको ५५औं वार्षिक प्रतिवेदनले औंल्याएपछि संसदीय छानबिन भएको थियो। महालेखा प्रतिवेदन अनुसार निगमले आर्थिक विनियमावली, २०६५ को विनियम २३६ (१) अनुसार निर्माता कम्पनीसँग विमान खरिद नगरि आपूर्तिकर्तासँग खरिद गरेको देखाएको थियो। बढीमा एक हजार घण्टा उडेको र २०७१ भन्दा पछि बनेको नयाँ जहाज भनी उल्लेख गरेकोमा २०६५ सालभन्दा पहिला नै बनेको जहाज खरिद गरिएका थिए। यस्तै, उल्लेखितभन्दा भारवहन क्षमता पनि प्रतिविमान १२ मेट्रिक टन कम भएको लेखा समितिको निष्कर्ष थियो। पुरानो जहाज खरिद गर्दा सो कम्पनीले बिक्रीमा ठूलो छुट दिएको तर निगमले नयाँ जहाजको नै खरिद मूल्यमा किनेको देखिएको उक्त प्रतिवेदनमा उल्लेख छ। एयर बस कम्पनीसँग सोझै खरिद गर्दा तिर्नुपर्ने मूल्य र बोलपत्रबाट कायम मूल्यबीच तुलना गर्न सकिने अवस्थामा तुलना नगरेका कारण निगमलाई ठूलो आर्थिक नोक्सानी भएको लेखा समितिको ठहर थियो।"
सुशासनका लागि प्रविधिको उपयोग,"ढिलासुस्ती, भ्रष्टाचार नियन्त्रण गरेर सुशासन कायम गर्न ठूलो सहयोग अवश्य हुनेछ। मुलुकमा सुशासन कायम गरेर जनतालाई छिटो, छरितो तथा सर्वसुलभ रूपमा सेवा उपलब्ध गराउनु सरकारको कर्तव्य हो। सुशासनबाट नै मुलुकमा विकास तथा समृद्धि हासिल हुन्छ। हरेक पटक मन्त्रीहरू पदभारपछि मातहतका कार्यालयमा निरीक्षण गर्ने र कर्मचारीहरूलाई निर्देशन दिने परिपाटी छ। तर अस्थिर राजनैतिक अवस्थामा त्यस्ता आदेश निर्देशनहरूको महत्त्व घट्दै गएको छ। कुनै पनि देशको राज्य सञ्चालन नियम, कानुनको परिधिमा रहेर निश्चित विधि पद्धतिबाट चल्ने गर्छ। यो राज्यमा हुनुपर्ने कानुनी सर्वोच्चताको सर्वमान्य सिद्धान्त पनि हो। राज्य सञ्चालनको लागि आवधिक रूपमा जनताको अभिमतको आधारमा सरकारहरू निर्माण हुने गर्छन्। आवश्यक परे कानुनसमेत परिवर्तन गरेर राज्य सञ्चालनका विधि पद्धतिहरू निर्माण गरेर राज्य सञ्चालन गर्ने गर्छन्। सरकारहरू धेरै पटक परिवर्तन भए पनि प्रविधिको विकाससँगै प्रणालीहरू सुधार हुन सकेनन्। कम्प्युटरहरू किनिए इन्टरनेटहरू जोडिए तालिम, सेमिनार, गोष्ठीहरू गरिए। तर ती सबै डेटाहरू जम्मा गर्ने, जोड घटाउ गर्ने चिठीपत्रहरू प्रिन्ट गर्ने तथा सामाजिक सञ्जाल उपयोग दुरुपयोगमै सीमित भए। आधुनिक सफ्टवेयर जडान गरेर सर्वसुलभ, सहज तथा निरन्तर रूपमा जनता समक्ष प्रविधिको पहुँच पुर्याएर सेवा दिने कार्य सफल छैन। अहिले प्रत्यक्ष जनसरोकार राख्ने कार्यालयहरूमा कम्प्युटर इन्टरनेट तथा विशेष किसिमका सहयोगी सफ्टवेयरको जडानसमेत भएका छन्। तर तिनको उचित व्यवस्थापनको अभावमा त्यस्ता कार्यालयहरूमा दैनिक भीड लाग्ने गर्छ। क्षमताअनुसार सर्भरहरू जडान नभएका होलान्। जनसेवाका लागि आवश्यक जनशक्ति नहोलान् त्यो अर्को पाटो हो। तर उपलब्ध भएका साधनस्रोत र कार्यालयमा रहेका जनशक्तिको उचित उपयोग तथा व्यवस्थापन इमान्दारीपूर्वक चाहिँ नभएकै हो। जनताको चाहना लाइन बस्नु नपरोस् भन्ने होइन। उनीहरू लाइन बस्न तयार छन् तर त्यो लाइन बसाउनेको कार्यालयको इमान्दारिताप्रति अविश्वास हो। पैसा, पहुँच र सम्पर्कको भरमा काम छिटो हुने सो नभए लाइन बसी राख्नुपर्ने अवस्थाको विरोध हो, गुनासो हो। अमेरिका, बेलायत, जापान, अस्ट्रेलियाजस्ता विकसित देशहरूमा समेत हरेक ठाउँमा लाइन बस्नुपर्छ। चिया कफी खाने ठाउँमा समेत लाइन बस्नुपर्छ। जनता लामो समय लाइन बस्न तयार छन्। तर निश्चित समयमा काम सम्पन्न हुने ग्यारेन्टी चाहन्छन्। बेलुका ४ बजे सर्भर डाउन भयो भनेर काम रोक्ने र ५ बजेपछि पछाडिको ढोकाबाट अतिरिक्त पैसा दिएर काम गराउनुपर्ने बाध्यता नहोस् भन्ने हो। सरकारी सेवा छिटो, छरितो तथा सहज बनाउनका लागि हाम्रो हुलाक प्रणालीको सुधार गर्नैपर्छ। हरेक घरहरूको नम्बरिङ सिस्टम बनाउनै पर्छ। भौतिक रूपमा चाहिने कागजपत्रहरूजस्तो पासपोर्ट, नागरिकता, परिचयपत्र, लालपुर्जा, सरकारी पत्राचार, बैंकका कागजपत्र आदि हुलाकमार्फत सम्बन्धितको ठेगानामा पठाउने व्यवस्था गराउनु पर्छ। यो व्यवस्था गर्न त समय लाग्ला। तर, अहिलेलाई धेरै कागजपत्र अनलाइन, इमेलमार्फत प्राप्त गर्न पनि सकिन्छ। पासपोर्ट, नागरिकता परिचयपत्रहरू, प्रमाणपत्रहरू तथा सक्कल नै चाहिने कागजपत्रहरू नजिकको वडा कार्यालयहरूमार्फत प्राप्त गर्न सकिन्छ। अहिले पनि पासपोर्ट, राष्ट्रिय परिचयपत्र तथा अन्य केही ठाउँमा अपोइन्टमेन्ट लिन सक्ने व्यवस्था गरेको देखिन्छ। तर त्यो सहज तथा व्यावहारिक भने छैन। तोकिएको दिनमा गए पनि फरकफरक ठाउँमा पटकपटक लाइन बस्नुपर्ने र भित्रभित्रसमेत कामहरू हुने कारण लाइनमा बस्दाबस्दै अर्को दिन पनि फेरि आउनुपर्ने अवस्था छ। एउटा आवेदन दिनमात्रै पटकपटक धाउनुपर्ने र डकुमेन्ट प्राप्त गर्न अर्को दिन फेरि लाइन बस्नुपर्ने अवस्था छ।सेवाहरू एकै ठाउँबाट दिनुपर्छ भन्ने मान्यता छ। तर सहर बजारहरूमा भने यसले निकै भीड बढाउने सास्ती हुने देखिन्छ। सरकारले सेवा दिनको लागि गरिने परीक्षणहरू छुट्टै निकायबाट गराउन सकिन्छ। जस्तो फिंगर प्रिन्ट गर्ने निकाय, प्रदूषण चेक गर्ने निकाय, कुनै प्राविधिक जाँचपास गर्ने निकाय फरक सरकारी वा निजी संस्थालाई दिन सकिन्छ। सवारी नवीकरणमा समेत धेरै गुनासो आएको सुनिन्छ। नवीकरणको लागि प्रदूषण जाँचपास वा कुनै प्राविधिक जाँचपास गराउनु पर्ने हुन्छ। नवीकरणको लागि अनलाइनबाटै फर्म भरेर पैसा तिर्ने व्यवस्था मिलाउन सकिन्छ। प्राविधिक जाँच गर्ने निकाय सहरका मापदण्ड पुगेका ठूलाठूला वर्कसपलाई कानुनी अधीनमा रहेर जाँचपास गर्ने अधिकार दिन सकिन्छ। सवारीधनीले तोकिएका नजिकका वर्कसपमा गई सवारीजाँच पास गराई प्राप्त कागजात अनलाइन आवेदनसाथ अपलोड गरी रकम अनलाइनमार्फत भुक्तानी गर्न सकिन्छ। नवीकरण गर्ने कार्यालयले नवीकरण गरी सोको पत्र र म्याद देखिने गरी एउटा स्टिकर सवारीधनीलाई पठाउने गर्नुपर्छ। सवारीधनीले सो स्टिकर गाडीमा देखिने गरी टाँस्नुपर्ने व्यवस्था गरे बाटोबाटोमा प्रहरीले ब्लुबुक चेक गर्नुपर्ने झन्झट समाप्त हुनेछ भने यातायात कार्यालयले बिना भीडभाड काम गर्न सक्नेछ। तर यसरी पासपोर्ट, सवारी नवीकरणमा तेस्रो पक्षले गर्ने कार्यप्रति उनीहरू जिम्मेवार बनाउनुपर्छ। यस्ता प्राविधिक पक्षको उनीहरूले गरेको परीक्षण सोझै सम्बन्धित कार्यालयमा पठाउनुपर्ने अनिवार्य गर्नुपर्छ। गलत काम गर्नेप्रति कानुन भने कठोर बन्नै पर्छ। सफ्टवेयर, सुरक्षालगायत व्यावहारिक कठिनाइहरू धेरै हुन सक्छन्। अहिले स्थानीय निकायहरू धेरै सक्रिय छन्। उनीहरूसँग सहकार्य गर्न सकिन्छ। अमेरिकामा ड्राइभिङ लाइसेन्स लिँदा पहिले अनलाइन टेस्ट लिएर सिकारु लाइसेन्स लिनुपर्ने हुन्छ। ट्रायलको लागि अप्वाइन्टमेन्ट लिई निर्धारित दिनमा ट्रायल दिएर पास गरेपछि इन्स्ट्रक्टरले दिएको एउटा कागजको आधारमा लाइसेन्स अफिसमा गएर एउटा फर्म भरेर छोडेपछि केही दिनमा लाइसेन्स घरमै आइपुग्छ। त्यसैगरी कम्पनीसँग गाडी किन्दा सवारीधनीको लाइसेन्स अनिवार्य हुनुपर्छ। पास गर्ने, नामसारी गर्ने केही गर्नु पर्दैन जे गर्नुपर्छ गाडी कम्पनीले नै गर्छ। नयाँ गाडी छ भने दुई वर्ष, पुरानो भए प्रत्येक वर्ष समय समाप्त हुनुभन्दा केही समय अगाडि नै प्रदूषण टेस्टको कागजात साथ अनलाइन प्रक्रियामार्फत भुक्तानी गरेपछि केही दिनभित्रै नवीकरणको स्टिकर घरमै आई पुग्छ। गाडीको अगाडिपट्टि पुरानो निकालेर नयाँ टाँसी दिएपछि कहीँ सोधखोज हुँदैन। त्यसैगरी अमेरिकन पासपोर्ट बनाउँदासमेत सुरुमा नागरिकता लिने प्रक्रिया पूरा गर्नुपर्छ। नागरिकता प्राप्त गरी सकेपछि नजिकको हुलाक अफिसमा गएर पासपोर्टका लागि आवेदन गर्न सकिन्छ। आवेदन दिने काम केही मिनेटमै सम्पन्न हुन्छ। केही समयपछि घरमा नै पासपोर्ट आइपुग्छ। अन्दाजी समय उनीहरूले भनी दिएका हुन्छन्। यदि आफूलाई चाँडो चाहिएको भए बढी पैसा तिरेर चाँडो लिन सकिन्छ तर त्यो पनि घरमै आउँछ। अमेरिकाजस्तो गर्न नसकौंला तर त्यहाँबाट केही सिक्नु चाहिँ अवश्य पर्छ। हाम्रा उच्चस्तरका नेता, नीति निर्माता, कर्मचारीहरू देश विदेश घुमिरहेका छन्। यस्तो सजिलो सरल विधि प्रणाली लागू गर्न गराउन केले रोकेको होला ? स्वाभाविक रूपमा जनशक्ति, सुरक्षा, विश्वास र भरोसाको चुनौतीहरू होलान्। तर, त्यसको लागि कानुन बलियो हुनैपर्छ। गल्ती, बेइमानी र जालसाजी गर्नेलाई कठोर कानुनी व्यवस्था भने हुनै पर्छ। यसबाट ढिलासुस्ती, भ्रष्टाचार नियन्त्रण गरेर सुशासन कायम गर्न ठूलो सहयोग अवश्य हुनेछ।"
तारागाउँको जग्गा हडप्न चलखेल,"तत्कालीन तारागाँउ विकास समितिका अध्यक्ष अंगुरबाबा जोशी र होटलका तर्फबाट अरुण सराफले हस्ताक्षर गरेको यो सम्झौता नै सरकारलाई चुनौती दिने डकुमेन्ट बनेको छ। काठमाडौं : सरकारले २०२६ सालमा तत्कालीन नेपाल महिला संगठन काठमाडौंका नाममा बौद्धको ३ सय ४७ रोपनी ९ आना जग्गा अधिग्रहण गर्यो। त्यहीमध्येको ३५ रोपनी जग्गा तारागाउँ विकास समितिका नाममा छ। उक्त जग्गा फेरि व्यक्तिकै नाममा पार्न समितिका नेतृत्वकर्ताले पटकपटक चलखेल गरिरहेका छन्। यससम्बन्धी मुद्दा सर्वोच्च अदालतमा पनि विचाराधीन छ। तर, सर्वोच्चकै तत्कालीन न्यायाधीश शारदाप्रसाद पण्डित र राजेन्द्रकुमार भण्डारीको संयुक्त इजलासले ०६२ सालमै मुद्दा दोहोर्याउन अस्वीकार गरेको थियो। सर्वोच्चले निस्सा दिन नमिल्ने भनेको विषयमा पुनरावलोकन हुँदै नहुने बताइन्छ। तर, तत्कालीन न्यायाधीश चोलेन्द्रशमशेर जबराको एकल इजलासले ०७२ कात्तिक २३ गते विपक्षीका नाममा आदेश गर्यो। जबराले यसमा के कसो भएको हो ? निवेदकको माग बमोजिमको आदेश किन जारी हुनु नपर्ने हो ? कुनै आधार कारण भए सबुद प्रमाणसहित लिखित जवाफ पेस गर्न भनेका थिए। उक्त विषयमा ३४ पटक पेसी तोकिएको पाइएको छ। सर्वोच्चले टुंग्याइसकेको मुद्दामा कुन उद्देश्यले पुनः सर्वोच्चमै दर्ता भइ कारबाही अघि बढेको हो। मन्त्रिपरिषद्को ०४९ मंसिर ५ गतेको बैठकले अधिग्रहण गरिएको जग्गामध्ये १ सय ५० रोपनी हायात रिजेन्सीलाई प्रतिरोपनी १० लाखका दरले सेयर लगानी गर्ने निर्णय गर्यो। समितिले ६ रोपनी खानेपानी संस्थानलाई भाडामा दिएको छ। १ सय ४८ रोपनी हायातलाई दिएको छ। टुसालस्थित ६ रोपनीमा पासाङ ल्हामु शेर्पाको सालिक राखिएको छ। बाँकीमध्ये ३५ रोपनी समितिको नाममै छ। प्रमाण नभएको आधार बनाउँदै ५० वर्षपछि आएर सरकारले गरेको अधिग्रहणलाई खारेज गराई व्यक्तिको नाममा पार्न चलखेल भइरहेको बताइन्छ। हायात होटलले प्रतिरोपनी वार्षिक जम्मा १० हजारका दरले भाडामा लिएको १ सय ४८ रोपनी जग्गा भने सेयरमै परिणत गरेर होटललाई हस्तान्तरण गरेपछि मात्रै भाडा सम्झौता समाप्त हुने गरी तारागाँउ विकास समिति र तारागाउँ रिजेन्सी होटल्स लिमिटेड (हायात)बीच सम्झौता भएको फेला परेको छ। यस्तो सम्झौता तत्कालीन मन्त्रिपरिषदको निर्णयविपरीत रहेकोले पनि यसलाई रद्द गर्नुपर्ने निष्कर्षमा समिति पुगेको हो। भाडामा लिएको यस्तो जग्गाको सम्झौता ४९ वर्षका लागि भएको थियो। तर, विकास समिति र होटलबीच ०५१ जेठ ५ मा भएको सम्झौतासँग यो सम्झौता बाझिएको पनि फेला परेको छ। तत्कालीन तारागाँउ विकास समितिका अध्यक्ष अंगुरबाबा जोशी र होटलका तर्फबाट अरुण सराफले हस्ताक्षर गरेको यो सम्झौता नै सरकारलाई चुनौती दिने डकुमेन्ट बनेको रहेछ।"
"पप्पुको पुल न भत्काउनु, न चलाउनु","ढलान गर्दा प्रयोग गरिएको कंक्रिट पनि तोकिएको गुणस्तर अनुसारको नभएको सरकारको ठहर छ। काठमाडौं : पूर्वसांसद हरिनारायण रौनियारको पप्पु कन्स्ट्रक्सनले राजधानीमै लथालिंग बनाएको अर्को पुल हो, टेकु र कालीमाटीबीच विष्णुमति नदी पुल। पप्पुले पुल निर्माण जबरजस्ती सम्पन्न गर्यो। तर, गुणस्तरहीन भएकाले पुल सवारीसाधान पार्किङ गर्ने ठाउँ भएको छ। पुल निर्माणको सुपर स्ट्रक्चरअन्तर्गत बिममा राखिएको वायर गुणस्तर र आवश्यक साइजअनुसार नहुनु पुलको मुख्य विवाद हो। डिजाइन अनुसार पुल १५७ मिलिमिटर डायमिटर भएको तन्किने तार प्रयोग गरेर निर्माण गर्नुपर्ने हो तर ठेक्का पाएको पप्पु कन्स्ट्रक्सनले बराबर भार थेग्ने भन्दै १५ दशमलव २ मिलिमिटर डायमिटर भएको तार राखेर ढलान गरेको थियो। सरकारी निकाय (सडक विभाग)ले नमान्दा नमान्दै पप्पुले पुलको काम सकेको थियो। दीर्घकालमा पुल काम नलाग्ने भन्दै सरकारले पुल चलाएको छैन भने पप्पुलाई कालोसूचीमा राखेको छ। ढलान गर्दा प्रयोग गरिएको कंक्रिट पनि तोकिएको गुणस्तर अनुसारको नभएको सरकारको ठहर छ। टेकु पुलमा कुल ७ वटा बिममा रहेका सबै २१ वटा तारले मापदण्ड पूरा गर्दैनन्। टेकु पुल भत्काएर नयाँ ठेक्का लगाउँदा अहिलेसम्म निर्माण भएकामध्ये मापदण्डमा रहेर निर्माण भएको संरचनासम्म यथावत् राखिनेछ। त्यस्तै, जुन संरचना मापदण्डअनुसार छैन, त्यस्ता संरचनालाई भने भत्काइनेछ। त्यसपछि निर्माण गर्न बाँकी संरचनाका लागि नयाँ ठेक्का लगाइने बताइएको छ। पप्पुले सरकारी कर्मचारीलाई टेर्दै नटेरेर काम सकेको थियो। पछि काम सकिएको भन्दै ठेकेदारले भुक्तानी दाबी गर्यो, तर विभागले भुक्तानी गर्न नमानेपछि पप्पु अदालत गएको थियो। डिभिजन कार्यालयका अनुसार पुलको काम ६८ प्रतिशत मात्र सकिएको छ। टेकुकालीमाटी खण्डमा सवारीको अत्यधिक चाप हुने गर्छ। हाल एउटामात्र पुल हुँदा सवारीसाधन पास हुन सक्दैनन्।"
"बैतडीमा जीप दुर्घटना हुँदा ६ जनाको घटनास्थलमै मृत्यु, पाँच जनाले हामफालेर ज्यान बचाए",बैतडी : बैतडीको पाटन नगरपालिकाको झौलेकमा जीप दुर्घटना हुँदा ६ जनाको मृत्यु भएको छ। झुलाघाटबाट बझाङको बागथलातर्फ गइरहेको से१ज ७६४ नम्बरको जीप राति ११ बजे दुर्घटना हुँदा ६ जनाको घटनास्थलमै मृत्यु भएको जिल्ला प्रहरी कार्यालय बैतडीका सूचना अधिकारी प्रहरी निरीक्षक योगेश खत्रीले जानकारी दिए। उनीहरूको परिचय खुल्न बाकी छ। दुर्घटनामा जीपको पछाडि सवार पाँच जना हाम फालेर बाच्न सफल भएको प्रहरीको भनाइ छ। जीपमा चालकसहित १२ जना सवार रहेकाे बताइएको छ। चालक भने सम्पर्कमा छैनन्। प्रहरीकाे उद्धार टाेली घटनास्थलमा पुगेको छ। दुर्घटनाको थप विवरण आउन बाँकी छ।
कृषि औजार कारखाना सञ्चालनमा ल्याउन पहल सुरु,"वीरगन्ज : उद्योग, वाणिज्य तथा आपूर्ति मन्त्री रमेश रिजालले वीरगन्ज कृषि औजार कारखाना पुर्न सञ्चालनमा देखिएको समस्या सामधानका लागि पहल थालेका छन्। मन्त्री रिजालकै गृह जिल्लामा करिब दुई दशकदेखि बन्द रहेको कारखाना मर्मत सम्भार गरी १ वर्षभित्रै सञ्चालनमा ल्याउन सरकारले गत भदौमा राष्ट्रिय आविष्कार केन्द्रलाई जिम्मा दिएको थियो। तर केन्द्रले कारखाना पुर्न सञ्चालनका लागि काम थालेको ७ महिना बित्दा समेत सम्झौता अनुसार अर्थ मन्त्रालयले रकम निकासा नगरी दिँदा कारखाना पुनः सञ्चालनमा समस्या भइरहेको केन्द्रका अध्यक्ष महावीर पुनले बताएका छन्। त्यही गुनासोलाई सम्बोधन गर्ने प्रयास स्वरूप मन्त्री रिजालले मंगलबार केन्द्रका अध्यक्ष पुनलाई मन्त्रालयमै बोलाएर छलफल गरेका छन्। मन्त्रालयका सचिवहरूलाई पनि सँगै राखेर छलफल गरेका मन्त्री रिजालले कारखाना सञ्चालनमा उत्पन्न समस्या र चुनौती बारे केन्द्रका अध्यक्ष पुनसँग जानकारी लिए। पुनले अर्थ मन्त्रालयसँगको सम्झौतामा तत्कालका लागि २५ करोड रुपैयाँ केन्द्रलाई उपलब्ध गराउनु पर्ने उल्लेख भए पनि अहिलेसम्म एक रुपैयाँ पनि नपाएको गुनासो गरे। सरकारले रकम नदिए पनि केन्द्र आफैले आफ्नो श्रोत साधन उपयोग गरेर हालसम्म कारखानाको करिब ७५ प्रतिशत मेसिनहरू मर्मत गरी सञ्चालनको अवस्थामा ल्याइसकेको जानकारी उनले बताए। पुनले तत्काल दुई वटा ठूला नयाँ मेसिन आवश्यक रहेको र त्यसका लागि कम्तिमा १० करोड रुपैयाँ खाँचो भएको जानकारी पनि गराए। उनले अहिले मर्मत गरिएका पुराना मेसिनहरूबाट साना कृषि औजारहरूको सफल परीक्षण उत्पादन पनि गरिसकेको जानकारी पनि मन्त्री रिजाललाइ गराए। छलफलमा उद्योग मन्त्रालयका सचिव ज्ञवालीले कृषि मन्त्रालय मातहत रहेको कृषि औजार कारखानाका लागि उद्योग मन्त्रालयले सिधै बजेट निकासा गर्न नमिल्ने भएकाले यसका लागि कृषि र अर्थ मन्त्रालयसँग समन्वय आवश्यक रहेको बताएका थिए। त्यसपछि मन्त्री रिजालले कारखाना यथाशीघ्र सञ्चालनको अवस्थामा ल्याउन उद्योग मन्त्रालय लाग्ने प्रतिबद्धता जनाए। कृषि र अर्थ मन्त्रालयसँग समन्वय र सहकार्यका लागि आफू स्वंय नै लाग्ने पनि उनले बताए। त्यसका लागि आवश्यक प्रक्रिया अगाडि बढाउन उनले उद्योग मन्त्रालयका सचिव ज्ञवालीलाई निर्देशन पनि दिए। मन्त्री रिजालले भने, मेरो गृह जिल्लाको कृषि औजार कारखाना जसरी हुन्छ सञ्चालनमा ल्याएरै छाड्छु , त्यसका लागि मेरो मन्त्रालय र मैले के गर्नु पर्छ म गर्छु। रुसको आर्थिक सहयोगमा स्थापना भई २०२४ फागुन २८ गते देखि सञ्चालनमा ल्याइएको कृषि औजार कारखाना घाटामा गएको भन्दै सरकारले २०५९ चैत ४ मन्त्रीपरिषदको निर्णयबाट बन्दी गरेको थियो। तर चालु आर्थिक वर्ष २०७९०८० को बजेटमा बन्द तथा रूग्ण रहेका कारखानाहरू पुनः सञ्चालन गरिने सरकारको घोषणा अनुसार अर्थ मन्त्रालयले कारखाना मर्मत सम्भार गरी १० वर्षसम्म सञ्चालन गर्ने जिम्मा राष्ट्रिय आविष्कार केन्द्रलाई दिएको हो। त्यही अनुरुप केन्द्रले कारखाना र त्यहाँ रहेका उपकरण र मेसिनहरू मर्मत सम्भार गरी सञ्चालन गर्ने तयारी गरिरहेको हो।"
९ वर्षपछि पाउने भए जुरे पहिरो पीडितले राहत,"सिन्धुपाल्चोक : सिन्धुपाल्चोकको जुरे पहिरो पीडितले ९ वर्षपछि बल्ल राहत रकम पाउने भएका छन्। पीडितले मागबमोजिम नगदै राहत पाउने भएका हुन्। मंगलबार बसेको जिल्ला विपद् व्यवस्थापन समितिको बैठकले पीडितलाई राहत रकम वितरण सुरु गर्ने निर्णय गरेको हो। चैत्र १४ को मन्त्रिपरिषद्को बैठकले गरेको निर्णयअनुसार जिल्ला विपद् व्यवस्थापन समितिले स्थानीय तहको समन्वयमा पीडितलाई नगद वितरण गर्न सुरु गरिएको जिल्ला विपद् व्यवस्थापन समितिका अध्यक्ष एवम् प्रमुख जिल्ला अधिकारी रमेश न्यौपानेले बताए। आजको बैठकले जुरे पहिरो पीडितलाई नगद वितरण सुरु गर्ने निर्णय गरेको छ, न्यौपानेले भने तीन साता भित्र सबै रकम वितरण भइसक्ने छ। रकम वितरणलाई सहज बनाउन पहिरो प्रभावित बलेफी गाउँपालिका, बाह्रविसे नगरपालिका र त्रिपूरासुन्दरी गाउँपालिकालाई विपद् व्यवस्थापन समितिमा पीडितको खाता नम्बर पठाउन अनुरोध गरिएको र पीडितको बैंक खाता उपलब्ध हुने बित्तिकै पीडितको खातामा मापदण्ड र अंकभरका आधारमा तुरुन्त रकम पठाइने उनले बताए। २०७१ साउन १७ गते गएको पहिलो पीडितलाई स्वैच्छिक रुपमा सर्वसाधारणले नगद संकलन गरी दिएका थिए। जुरे पहिरो पीडितका लागि जनस्तरबाट संकलित २ करोड २४ लाख ६६ हजार ६ सय ५७ रुपैयाँ ८५ पैसा नेपाल बैंक लिमिटेड चौताराको खातामा अड्किएको थियो। पहिरोमा परी १ सय ४२ जनाको मृत्यु भएको थियो। १ सय ५३ घर परिवार विस्थापित भएका थिए। बैठकले पहिरोमा परि मृत्यु भएका १ सय ४२ जनाका परिवारलाई प्रति मृतक २० हजार रुपैयाँको दरले कुल २८ लाख ४० हजार मृतकको आश्रित वा कानूनी हकवालालाई दिने, बाँकी हुन आउने १ करोड ९६ लाख २६ हजार ६ सय ५७ रुपैयाँ ८५ पैसा राहत वितरण मापदण्डको प्रतिवेदन अनुसार वितरण गरिने बैठकले निर्णय गरेको छ। यसरी गरिनेछ रकम वितरण जुरे सुनकोशी पहिरो पीडित राहत वितरण मापदण्ड २०७१ ले पीडितहरूलाई ६ वर्गमा वर्गीकरण गरेको थियो। विभिन्न मापदण्डलाई आधार बनाएर अध्ययन गरेको सो प्रतिवेदन अनुसार कुल २ सय ८० परिवारलाई पहिरो प्रभावित मानेको छ। मापदण्ड अनुसार कुल ५ हजार ९ सय ३३ अंक देखिएको जिल्ला प्रशासन कार्यालय सिन्धुपाल्चोकका सहायक प्रमुख जिल्ला अधिकारी निराजन श्रेष्ठले बताए। प्रत्येक अंकले ३ हजार ३ सय ६ रुपैयाँ प्राप्त गर्ने र शून्य अंक प्राप्त गर्ने ३ परिवारलाई ४ हजार ५३ रुपैयाँ दिईने निर्णय बैठकले गरेको छ। मापदण्ड अनुसार बाह्रविसे नगरपालिकाका डिलबहादुर तामाङले ४२ अंक प्राप्त गरेका छन्, श्रेष्ठले भने उनले १ लाख ३८ हजार ८ सय ५२ रुपैयाँ प्राप्त गर्ने देखिन्छ। यसरी जिल्ला विपद् व्यवस्थापन समितिले पीडितलाई रकम वितरण गर्नेछ। पहिरोबाट सबैभन्दा धेरै प्रभावित बलेफी गाउँपालिकाका रहेका छन्। सो पालिकामा मात्र १ सय १६ परिवार प्रभावितको सूचीमा सूचीकृत छन्। त्यस्तै बाह्रविसे नगरपालिकाका ९६ र त्रिपूरासुन्दरी गाउँपालिकाका ६८ जना सूचीकृत छन्।"
स्लोभाकिया पठाइदिन्छु भनेर १२ लाख ठगी गर्ने पक्राउ,काठमाडौं : स्लोभाकिया पठाइदिन्छु भनेर १२ लाख ठगी गर्ने व्यक्तिलाई प्रहरीले पक्राउ गरेको छ। पाँचथरको फागुनन्द गाउँपालिका३ घर भई हाल ललितपुर१४ नख्खीपोट बस्ने ४६ वर्षीय एकराज नेम्बाङ पक्राउ परेका हुन्। नेम्बाङले विजय लिम्बुलाई वैदेशिक रोजगारीका लागि स्लोभाकिया जानका लागि प्रतिव्यक्ति १५ लाख रुपैयाँ लाग्ने र कन्स्ट्रक्सन कम्पनीमा वेल्डिङको काममा लगाई दिने र मासिक २ लाख कमाई हुने भन्दै १२ लाख रुपैयाँ लिएर फरार भएका थिए। रकम लिएर फरार भएपछि उनीविरुद्ध मुद्दा परेको थियो। वैदेशिक रोजगार विभागबाट काठमाडौं उपत्यका अपराध अनुसन्धान कार्यालयमा पक्राउ गरी उपस्थित गराइदिन हुन भनी पत्राचार गरेको थियो। विशेष प्रहरी टोलीले नेम्बाङको खोजतलास गर्ने क्रममा गोंगबुबाट पक्राउ गरी थप अनुसन्धान तथा कारवाहीका लागि वैदेशिक रोजगार विभागमा पठाएको छ।
गोरखाको बलुवा केन्द्रविन्दु भएर भूकम्प,"गोरखा : गोरखाको बलुवा केन्द्रविन्दु भएर भूकम्प गएको छ। राष्ट्रिय भूकम्प मापन तथा अनुसन्धान केन्द्र लैनचौरका अनुसार गोरखा जिल्लाको बालुवा केन्द्रविन्दु भएर आज साँझ ६ बजेर ५० मिनेटमा चार दशमलव एक रेक्टर स्केलको भूकम्प गएको हो। भूकम्पको धक्का गोरखा, लमजुङलगायतका जिल्लामा महसुस गरिएको थियो। यसअघि चैत १८ गते दोलखाको सुरी केन्द्रविन्दु भएर पाँच दशमलव दुई र सोही दिन लमजुङको मालिङ केन्द्रविन्दु भएर तीन दशमलव आठ रेक्टर स्केलको भूकम्प गएको थियो। नेपालको हिमाली तथा पहाडी क्षेत्रलाई भूकम्पको जोखिम क्षेत्रका रूपमा लिने गरिन्छ।"
"इसाई धर्म प्रचारमा संलग्न कोरियाली नागरिक निष्काशित, नेपाल प्रवेशमा एक वर्ष प्रतिबन्ध","काठमाडौं : गृह मन्त्रालयले इसाई धर्म प्रचारप्रसारमा संलग्न भएको आरोपमा एक दक्षिण कोरियाली नागरिकलाई निष्काशन गरेको छ। पछिल्लो पटक उनी पर्यटक भिसामा नेपाल बस्दै आएका थिए। अध्यागमन विभागमा इसाई धर्म प्रचारमा संलग्न भएको भन्दै लीविरुद्ध उजुरी परेको थियो। लगत्तै विभागले छानविन सुरु गरेको थियो।अध्यागमन विभागका महानिर्देशक झलकराम अधिकारीले इसाई धर्म प्रचारप्रसार गरेको पाइएपछि कोरियाली नागरिक लीलाई निष्काशन गरिएको बताए। महानिर्देशक अधिकारीले अन्नपूर्णसँग भने, ती कोरियाली नागरिकले भिसाको दुरुपयोग गरेको पाइयो। जे उद्देश्यले भिसा लिएको हो सोही बमोजिम नेपाल बस्नुपर्छ। गृह मन्त्रालयका सचिव विनोद प्रकाश सिंहकोसचिवस्तरीय निर्णयले दक्षिण कोरियाली नागरिक युन हो लीलाई एक वर्ष नेपाल प्रवेशमा प्रतिबन्ध लगाई निष्काशन गरेको हो। अध्यागमन विभागले लीलाई सोमबार साँझ कोरियन एयरको जहाजबाट सिओल पठाएको छ। अध्यागमन विभागमा इसाई धर्म प्रचारमा संलग्न भएको उजुरी परेपछि लीलाई उपस्थित गराउन विभागले पर्यटक प्रहरीलाई निर्देशन दिएको थियो। पर्यटक प्रहरीले चैत ६ गते कोरियाली नागरिक लीलाई उपस्थित गराएको थियो। अध्यागमन विभागका अधिकारीहरूले लीलाई चैत ७ गते बयान लिएका थिए। बयानका क्रममा उनले आफूमाथि लागेको आरोप निराधार भएको प्रमाणित गर्न सकेनन्।"
"ट्याक्टर दुर्घटना हुँदा एक जनाको मृत्यु, तीन घाइते",प्युठान : जिल्लाको माण्डवी गाउँपालिका५ रम्दी चिनामा मंगलबार ट्याक्टर दुर्घटना हुँदा एक जनाको मृत्यु भएको छ। तीन जना घाइते भएका छन्। मृत्यु हुनेमा ट्याक्टरमा सवार प्युठानकै नौबहिनी गाउँपालिका १ ठुलागाउँका २५ वर्षीय चम्फा बिक रहेका छन्। दुर्घटनामा गम्भीर घाइते भएका चम्फाको उपचारको क्रममा जिल्ला अस्पतालमा मृत्यु भएको इलाका प्रहरी कार्यालय बिजुवारले जनाएको छ। दुर्घटनामा घाइते भएका चालकसहित तीन जनाको उपचार सोही अस्पतालमा उपचार भइरहेको छ। घाइतेमध्ये चालकको अवस्था गम्भीर रहेको छ। रा १ त ४१ ५६ नम्बरको ट्याक्टर अनियन्त्रित भएर मंगलबार बिहान ८ बजे सडकबाट एक सय मिटर तल खसेको थियो।
धार्मिक सहिष्णुता र सामाजिक सद्भाव खल्बलाउने कार्ग नगर्न आग्रह,"वीरगन्ज : वीरगन्ज महानगरपालिकाका मेयर राजेशमान सिंहले पछिल्ला केही समय यता वीरगन्जमा सामाजिक सद्भाव धमिलो पार्ने षडयन्त्र भइरहेको भन्दै चिन्ता व्यक्त गरेका छन्। धर्मका नाममा केही व्यक्तिले वर्षौँदेखि कायम रहेको धार्मिक सहिष्णुता तथा सामाजिक सद्भाव खल्बलिने गतिविधि गरेको भन्दै त्यसप्रति मेयर सिंहले चिन्ता व्यक्त गरेका हुन्। मंगलबार वीरगन्जको आशा किरण केन्द्रमा आयोजित कार्यक्रमलाई सम्बोधन गर्दै मेयर सिंहले भने, वीरगन्ज सबै जातजाति, भाषा, धर्मको साझा फूलबारी हो, यहाँ सदियौंदेखि धार्मिक र सामाजिक सद्भाव कायम छ।' तर पछिल्लो केही दिनयता हिन्दूले मुस्लिमलाई, मुस्लिमले हिन्दूलाई गर्ने सम्मान र सद्भावमा केही उच्छृङ्खल व्यक्तिका कारण फाटो ल्याउने प्रयास गरिएकोले आफूलाई चिन्तित बनाएको उनले बताए। वीरगन्जमा केही दिन यता मुस्लिम समुदायका केही व्यक्तिले पनि हिन्दु धर्मका बारेमा अनर्गल प्रचार गर्ने र सद्भाव खल्बल्याउने गरी वक्तव्य दिएको भेटिएकाले त्यस्ता कार्य तत्काल रोकेर वर्षौदेखि कायम धार्मिक सहिष्णुता र सामाजिक सद्भाव अझै मजबुत बनाउनेतर्फ ध्यान दिन उनले आग्रह गरे। आफ्नो धर्म संस्कृतिको रक्षा आफैँले गर्नु पर्ने भन्दै उनले भने, एउटा धर्म मान्नेले आफ्नो स्वार्थका लागि अर्को धर्म समुदायलाई हानी हुने काम कदापि गर्नु हुँदैन, र गरे त्यो मलाई सह्य पनि हुँदैन। वर्षमा एक पटक झण्डा, तरबार बोकेर सडकमा निस्कदैमा धर्मको रक्षा हुन नसक्ने भन्दै उनले समाजमा रहेका कुरिति, गरिबी हटाउन सहयोगीभावमा समर्पण हुन वीरगन्जवासीलाई आग्रह पनि गरे। हामीसँग भएका मन्दिरको संरक्षण छैन। भएका मन्दिरमा पुजारी छैन। पुजा गर्ने सामग्री छैन, उनले भने, वर्षमा एक दिन झण्डा र तरबार बोकेर प्रदर्शन गर्दैमा धर्मको रक्षा हुन सक्दैन। भएका मन्दिरको संरक्षण गर्दै त्यहाँ पूजापाठ गर्ने व्यवस्था मिलाउने तर्फ ध्यान दिँदै सबैलाई जुटाउनेतर्फ काम भए मात्रै धर्म र धार्मिक सहिष्णुता कायम हुने उनले बताए।"
पर्यटकीय गाउँ सिउरुङमा महोत्सव आयोजना,"बेंसीसहर : लमजुङको मर्स्याङ्दी गाउँपालिका३ मा पर्ने होमस्टे गाउँ सिउरुङमा बैशाखको दोस्रो साता १२ औँ सिउरुङ महोत्सव हुने भएको छ। सिउरुङमा प्रत्येक वर्ष महोत्सव हुँदै आएकोमा कोरोना संक्रमण जोखिमपछि महोत्सव हुन सकेको थिएन। यही बैशाख ७ गतेदेखि ९ गतेसम्म विविध कार्यक्रम गरी महोत्सव आयोजना गरिने मूल आयोजक समितिका संयोजक नन्दबहादुर घलेले जानकारी दिए। उनका अनुसार ग्रामीण होमस्टे प्रवर्द्धन, स्थानीय कला संस्कृतिको संरक्षण र सम्बर्द्धन साथै स्थानीयस्तरमा उत्पादित घरेलु उत्पादनको प्रबर्द्धन लागि महोत्सव आयोजना गर्न लागिएको हो। महोत्सवमा स्थानीय खाना महोत्सव, संस्कृति प्रदर्शनी, राष्ट्रिय तथा स्थानीय कलाकारहरूको सांस्कृतिक प्रस्तुति रहनेछ। प्राकृतिक दृश्यावलोकन, गुम्वा, तमू संग्रहालय, क्व्होइँबो, शिलादेवी मन्दिर, जलदेवी मन्दिर, कन्यादेवी मन्दिरलगायतको दर्शन गर्न सकिने महोत्सव आयोजक समितिले जनाएको छ। महोत्सवमा कृषि, जडीबुटी, चोयाबाट निर्मित भकारी, डोको, स्याखु, चर्खा, झोला, पछ्यौरालगायत ऊन र धागोबाट निर्मित हस्तकला सामग्रीको प्रदर्शन समेत गरिने महोत्सव मूल आयोजक समितिका सचिव पूर्णसिंह गुरुङले बताए। उनका अनुसार महोत्सवमा ख्यातिप्राप्त कलाकारहरू राजु गुरुङ, लक्ष्मी खड्का, जादुगर शेरबहादुर गुरुङ, कलाकार केशबहादुर गुरुङ, प्रिया गुरुङलगायतको प्रस्तुति रहने छ। महोत्सवमार्फत समुद्री सतहदेखि ३ हजार मिटर उचाइमा रहेको खेलापु डाँडालाई भ्यु प्वाइन्टका रूपमा विकास गर्ने लक्ष्य राखिएको छ। २०६२ सालदेखि ग्रामीण पर्यटन प्रबर्द्धनको थालनी भएको सिउरुङमा प्रत्येक वर्ष स्थानीय पर्वका रूपमा महोत्सव आयोजना गरिँदै आएको थियो। कोरोनाका कारण नियमित हुन नसकेको महोत्सवले अव निरन्तरता पाउने संयोजक घलेले बताए। समुद्री सतहदेखि करिब १ हजार ८ सय ५४ मिटरको उचाइमा रहेको पर्यटकीय गाउँ सिउरुङमा गुरुङ जातिको बस्ती छ। विभिन्न हिमशृंखलाको दृश्यावलोकन, प्राकृतिक सुन्दरता, संस्कृति, स्थानीय बासिन्दाको हार्दिकता, आत्मियता र पाहुना सत्कार सिउरुङ गाउँको विशेषता रहेको छ। कूल १ सय २० घर रहेको सिउरुङको १७ घरमा होमस्टे सञ्चालन गरिएको छ। लमजुङ सदरमुकाम बेंसीसहरदेखि २४ किलोमिटर उत्तरपश्चिममा पर्ने सिउरुङ बेंसीसहरदेखि खुदी, ढगैं हुँदै करिव २ घण्टामा मोटर चढेर पुग्न सकिन्छ।"
पत्नीको उजुरीमा न्यायाधीश भुवन गिरी पक्राउ,काठमाडौं : न्यायाधीश भुवन गिरी पक्राउ परेका छन्। प्रहरीले न्यायाधीश गिरीलाई गोगंबुको पवित्र नगरबाट पक्राउ गरेको हो। जिल्ला प्रहरी परिसर काठमाडौंका प्रमुख दानबहादुर कार्कीले न्यायाधीश गिरीलाई पक्राउ गरिएको पुष्टि गरे। यसअघि चैत्र २२ गते गिरीविरुद्ध जिल्ला अदालत कपिलवस्तुबाट पक्राउ पुर्जी जारी भएको थियो । न्यायाधीश गिरीकी कान्छी श्रीमतीले श्रीमान्बाट आफूमाथि यौन शोषण तथा हिंसा भएको भन्दै जिल्ला प्रहरी कार्यालय तौलिहवामा जाहेरी दिएकी थिइन् । सोही मुद्दामा अदालतले न्यायाधीश गिरीलाई पक्राउ गर्न अनुमति दिएको थियो।
स्थानीय तहमा मनपरी खर्च गर्ने क्रम रोकिएन,"बैतडी : संघीय मामिला तथा समान्य मन्त्रालय मातहतको स्थानीय तह वित्तीय सुशासन जोखिम मूल्यांकनले पालिकागत विवरण सार्वजनिक गरेको छ। आर्थिक वर्ष २०७८०७९ को पालिकागत विवरण सार्वजनिक गरिएको हो। नियम तथा प्रक्रिया पुर्याएर खर्च भए नभएको बारे प्रविष्ट गरिएको विवरण अनुसार मन्त्रालयले मूल्यांकन गरी सूची सार्वजनिक गरेको विवरणले स्थानीय तहमा मनपरी खर्च हुने गरेको देखाएको हो। सुदूरपश्चिमका ८८ स्थानीय तहको वित्तीय मूल्यांकन नतिजा सार्वजनिक भएअनुसार सबैभन्दा उच्च अंक बाजुराको जगन्नाथ गाउँपालिकाले प्राप्त गरेको छ। जगन्नाथ गाउँपालिकाले ८२५ प्रतिशत अंक पाएको छ भने सबैभन्दा कम डोटीको सायल गाउँपालिकाले १२ अंक मात्रै प्राप्त गरेको छ। सायल गाउँपालिकामा वित्तिय सुशासनमा निकै कमजोर रहको पाइएको हो। स्थानीय तह वित्तीय सुशासन जोखिम मूल्यांकनको पालिकागत विवरणअनुसार अधिकतम अंक प्राप्त गर्ने यस प्रदेशका १० पालिका र न्यूनतम अंक प्राप्त गर्ने १० पालिकाको छुट्टाछुट्टै सूची पनि सार्वजनिक गरिएको हो। अधिकतम अंक प्राप्त गर्ने स्थानीय तहहरूमा बाजुराको जगन्नाथ गाउँपालिका (८२५ अंक), दार्चुलाको महाकाली नगरपालिका (८०५), दार्चुलाकै नौगाड गाउँपालिका (७४), कैलालीको जानकी गाउँपालिका (६८५), कञ्चनपुरको बेदकोट नगरपालिका (६८), कञ्चनपुरकै दोधारा चाँदनी नगरपालिका (६८), कञ्चनपुरकै भीमदत्त नगरपालिका (६७५), बाजुराको हिमाली गाउँपालिका (६६), कञ्चनपुरको बेलौरी नगरपालिका (६५) र बैतडीको डिलासैनी गाउँपालिका (६५) रहेको छ। यी सुदूरपश्चिम प्रदेशका अधिकतम अंक प्राप्त गर्ने उत्कृष्ट १० स्थानीय तह हुन्। यसैगरी न्यूनतम नतिजा प्राप्त गर्नेमा डोटीको सायल गाउँपालिका (१२ अंक), कैलालीको मोहन्याल गाउँपालिका (१७५), डोटीको शिखर नगरपालिका (१९), बझाङको सुर्मा गाउँपालिका (२३), अछामको रामारोशन गाउँपालिका (२३), डोटीको पुर्विचौकी गाउँपालिका (२५५), डोटीकै बोगटान गाउँपालिका (२७), बझाङको छबिस पाथिभरा गाउँपालिका (२७) डोटीकै बडीकेदार गाउँपालिका (२७५) र बैतडीको पञ्चेश्वर गाउँपालिका (२७५) अंक प्राप्त गरेको छ। आर्थिक वर्ष २०७७०७८ मा पनि डोटीको बडीकेदार गाउँपालिका (१२५) सायल गाउँपालिका (२०५) र पूर्वीचौकी गाउँपालिका (२६) न्यूनतम अंक प्राप्त गर्ने सूचीमै थिए। आर्थिक वर्ष २०७८०७९मा पनि खासै प्रगति गर्न सकेका छैनन्। समान्य प्रशासन मन्त्रालयले स्थानीय तह वित्तिय सुशासन जोखिम मूल्याकंन कार्यविधि २०७७ जारी गरेको छ। सोही अनुसार स्थानीय तहमा भइरहेको वित्तीय व्यवस्थापन तथा जोखिमका बारेमा मूल्यांकन गर्दै आएको छ। स्थानीय तहको वित्तीय प्रणाली व्यवस्थित पारदर्शी, विधिसम्मत र प्रभावकारी बनाउन स्थानीय वित्त व्यवस्थापनका सम्भावित जोखिमका क्षेत्रहरू पहिचान गरी यसको लेखाजोखाको माध्यमबाट स्थानीय तहमा वित्तीय सुशासन संस्थागत गर्ने मुख्य उद्देश्य रहेको कोष तथा लेखा नियन्त्रक कार्यालय बैतडीका लेखापाल भवानी भट्टले बताए। एक सय सूचक तथा प्रश्नका आधारमा मूल्यांकन गरिएको सो प्रतिवेदनले स्थानीय तहमा वित्तिय व्यवस्थापन गर्न प्रेरित गर्ने उनले बताए। स्थानीय तहमा भइरहेको नियम विपरीतको आर्थिक गतिविधिलाई अनुगमन गर्ने समन्वय समिति बैतडीका प्रमुख खगेन्द्र सिंह धामीले जानकारी दिए। मन्त्रालयले तयार पारेको विवरण हेरे, स्थानीय तहमा बजेट कार्यान्वयनमा व्यापक लापरवाही देखियो, यसमा सच्चिन जरुरी छ। समन्वय समितिको तर्फबाट पनि अनुगमन गर्छौँ', उनले भने। आर्थिक सुशासन कायम गर्न नसकेमा अपेक्षाकृत विकास सम्भव नभएको समेत समन्वय समितिका प्रमुख धामीले बताए।"
८ हजार बढी अमेरिकी डलरसहित ९ जना नेपाली पक्राउ,"काठमाडौं : ८ हजार बढी अमेरिकी डलरसहित ९ जना नेपाली पक्राउ परेका छन्। सोमबार साँझ दुबई जान लागेका उनीहरूलाई त्रिभुनव अन्तर्राष्ट्रिय विमानस्थलबाट पक्राउ गरेको त्रिअबि प्रहरीले जनाएको छ। पक्राउ परेकामध्ये ८ जना दुबई हुँदै क्रोयसिया र रोमानिया जाने तयारीमा थिए। अर्का एक जन भने ती आठ जनालाई पठाउन विमानस्थल पुगेका थिए। उनीहरूको साथबाट ८ हजार ४०४ अमेरिकी डलर र ९१६ युरो बरामद भएको प्रहरीको भनाइ छ। प्रहरी स्रोतका अनुसार उक्त रकम दुबई हुँदै क्रोयसिया, रोमानियाजस्ता मुलुकहरूमा पुर्याउने गरिएको छ। मंगलबार पनि त्रिअबि प्रहरीले २० हजार अमेरिक डलरसहित दुई जना बंगलादेशी नागरिकलाई पक्राउ गरेको छ।"
मानव बेचबिखनमा संलग्न महिला सात वर्षपछि पक्राउ,नुवाकोट : मानव बेचबिखनमा संलग्न महिला सात वर्षपछि पक्राउ परेकी छन्। जिल्ला अदालतबाट दोषी ठहर भई फरार रहेकी नुवाकोटको शिवपुरी गाउँपालिका१ की ४० वर्षीया सोनाम भनिने हेरिङ डोल्मा तामाङ पक्राउ परेकी हुन्। २०७३ वैशाख ३ गते भारत लगेर बिक्री गरेको विषयमा जिल्ला अदालतले दोषी ठहर गरेको थियो। पक्राउ परेकी तामाङ विरुद्ध मुद्दा दायर गरी थप अनुसन्धान भइरहेको जिल्ला प्रहरी कार्यालय नुवाकोटले जनाएको छ। सात वर्ष अगाडि पीडितलाई पटकपटक फोन गरी भक्तपुरको सूर्यविनायक चोकमा ललाईफकाई गरी ट्याक्सी चढाई हेंटौडा पुर्याएको र त्यसपछि इलामको पशुपतिनगर नाका हुँदै भारतको मुनिरका भन्ने स्थानमा पुर्याइएको र कोठीमा बिक्री गरेको खुलेको प्रहरी नायव उपरिक्षक खगेन्द्र खड्काले जानकारी दिए। अर्का दोषी सिन्धुपाल्चोक रामचेका कुमार तामाङलाई गत २०७५ कार्तिक १४ गतेको अदालतको फैसलाले २० वर्ष कैद र ५० हजार रुपैयाँ जरिवाना तोकिएकोमा उनले कैद भुक्तान गरिरहेको नुवाकोट प्रहरीले जनाएको छ।
मधेसले दीर्घकालीन कृषि विकासको योजना अघि सार्यो,"जनकपुरधाम : मधेस प्रदेशका भूमि व्यवस्था, कृषि तथा सहकारी मन्त्री इन्जिनियर वसन्त कुशवाहाले किसानहरूका लागि दीर्घकालीन, अल्पकालीन र मध्यकालीन कृषि विकासको योजनाहरू अघि सारेका छन्। काठमाडौंमा भएको बैठकमा राष्ट्रिय योजना आयोगका सदस्य माननीय डा जयकान्त राउत, कृषि तथा अर्थ मन्त्रालयका प्रमुख पदाधिकारीहरू सहित सम्मिलित बैठकबाट मधेस प्रदेशका तीन चरणको योजना तथा कार्यक्रमहरू समावेश गरी किसान विकासका योजनाहरू अघि सारेको हो। आर्थिक वर्ष २०८००८१ मा मधेस प्रदेशका लागी कृषिमा आवश्यक ठुला परियोजना तथा कार्यक्रमका लागी संघीय मन्त्रालय मार्फत बजेट विनियोजनका लागी सरोकारवालासँग छलफल समेत गरेको छ। भूमि व्यवस्था तथा कृषि सहकारी मन्त्री बसन्त कुशवाहाले कृषि विकासका लागि सुरुवात गरेको योजनाहरू मधेस प्रदेशको हरेक वार्ड (१,२७०) वडामा जैविक मलखाद उद्योग स्थापना गर्ने। हरेक पालिका (१३६) मा साना कृषि बजार व्यवस्थापन गर्ने। हरेक निर्वाचन क्षेत्र (३२) मा ठुला कृषि बजार व्यवस्थापन गर्ने। हरेक निर्वाचन क्षेत्र (३२) मा ५०० टन माथीको कोल्ड स्टोर स्थापना गर्ने। हरेक निर्वाचन क्षेत्र (३२) मा कृषि औजार कस्टम हायरिङ सेन्टर गर्ने। हरेक जिल्ला (८) मा कृषि पर्यटन का लागी पूर्वाधार विकास गर्ने। हरेक जिल्ला (८) मा घुम्ती माटो परीक्षण शिविर गर्ने। हरेक जिल्ला (८) मा घुम्ती भेटनरी एम्बुलेन्स सेवा गर्ने। किसान कार्ड तथा किसान पेन्सनको व्यवस्थापन गर्ने। सुलभ तथा सहुलियत ऋणको व्यवस्थापन गर्ने। वालीनाली तथा पशुपक्षीको बीमा गर्ने। कृषि विद्युतीकरण, सिँचाइ तथा निःशुल्क कृषि मिटर जडान गरिने। खेती प्रणालीलाई सेटेलाई डिजिटल सिस्टमसँग जोड्ने। मधेस प्रदेशका कृषि उत्पादनका लागी काठमाण्डौ उपत्यकाभित्र बजार क्षेत्र निर्माण गर्ने। यी कार्यक्रम लगायत कृषिमा देशलाई आत्मनिर्भर बनाउने दीर्घकालीन लक्ष्यका साथ संघ, प्रदेश र स्थानीय सरकारसँग समन्वय गरी आगामी योजनाहरू परिचालन गर्ने तीनै तहको सरकारको समन्वयन रहने मन्त्री कुशवाहाले अन्नपूर्णलाई बताए।"
२० हजार अमेरिकी डलरसहित दुई जना बंगलादेशी पक्राउ,काठमाडौं : त्रिभुवन अन्तर्राष्ट्रिय विमानस्थलबाट २० हजार अमेरिकी डलरसहित दुई जना बंगलादेशी नागरिक पक्राउ परेका छन्। पक्राउ पर्नेमा मोफिजुल इस्लाम र देवसिस कुमार साह रहेका छन्। उनीहरू विमान बंगलादेश ३७२ उडानबाट बंगलादेशको राजधानी ढाका जान लागेका थिए। उनीहरूलाई त्रिअबि प्रहरीले अन्तिम सुरक्षा जाँचका क्रममा मंगलबार बिहान पक्राउ गरेको स्रोतले जनाएको छ। विमानस्थल प्रहरीका वरिष्ठ प्रहरी उपरीक्षक (एसएसपी) लालमणि आचार्यले अमेरिकी डलरसहित बंगलादेशी नागरिक पक्राउ परेको पुष्टि गरे। प्रारम्भिक बयानका क्रममा उनीहरूले उक्त रकमको स्रोतको बारेमा केही बताउन नसकेको प्रहरीको भनाइ छ। उनीहरूलाई थप अनुसन्धानका लागि राजस्व अनुसन्धान विभागमा बुझाउने तयारी भइरहेको छ।
राजश्व हिनामिना आरोपमा मालपोत कार्यालयका प्रमुखसहित ४ जनाविरूद्ध भ्रष्टाचार मुद्दा,"काठमाडौं : मालपोत कार्यालयका तत्कालीन प्रमुखसहित ४ जनाविरूद्ध भ्रष्टाचार कसूरमा आरोपपत्र दायर गरेको छ। अख्तियार दुरूपयोग अनुसन्धान आयोगले मालपोत कार्यालय पर्साका तत्काली कार्यालय प्रमुख प्रकाशप्रसाद पोखरेल,गमबहादुर विश्वकर्मा,नायब सुब्बा मदनप्रसाद गुप्ता र लेखापाल नागेन्द्रप्रसाद चौधरीविरुद्ध ९३ लाख ६६ हजार २०९ रुपैयाँ भ्रष्टाचार कसूरमा मंगलबार विशेष अदालत काठमाडौंमा आरोप पत्र दायर गरेको हो। आर्थिक वर्ष २०७२०७३ मा जग्गा किनबेचका क्रममा विभिन्न लिखितबाट उठेको राजश्व रकम दाखिला नगरी हिनामिना गरेको देखिएकाले भ्रष्टाचार निवारण ऐन २०५९ को दफा ३६ बमोजिम सजाय माग गर्दै आरोप पत्र दायर गरेको अख्तियारका प्रवक्ता भोला दाहालले जानकारी दिए। उनका अनुसार जग्गा किनबेचका क्रममा रकम हिनामिना गरेको उजुरी निवदेनका आधारमा अनुसन्धान गर्दा उनीहरू भ्रष्टाचारजन्य कसूरमा संलग्न रहेको पाइएको हो। उनीहरूबिरुद्ध हिनामिना रकमको दोब्बर रकम बीगोसहित सजाय माग गरिएको छ।"
सगरमाथा क्षेत्र आउने पर्यटकले मन्थली विमानस्थल भरिभराउ,"सोलुखुम्बु : सोलुखुम्बुको लुक्ला आउने पर्यटकले रामेछापको मन्थली विमानस्थल भरिभराउ बनेको बन्न थालेको छ। नागरिक उड्डयन प्राधिकरणले समर सेडुल स्टल रुट अनुसार लुक्लाका लागि उड्ने पर्यटकीय उडान मन्थलीबाट सुरु गरेसँगै अहिले मन्थली विमानस्थल विदेशी तथा स्वदेशी पर्यटकको चाप उच्च भएको हो। अहिले मन्थलीबाट तारा, सिता र समिट लगायतका विभिन्न निजी कम्पनीहरूले दैनिक लुक्लाका लागि पर्यटकहरू बोकिरहेका छन्। समर सेडुल अन्तरग तगत चैत्र १६ गतेबाट मन्थलीदेखि लुक्लासम्मका उडान सञ्चालन भइरहेका छन्। यस बीचमा सयौं उडान भइसकेको नागरिक उड्डयन प्राधिकरण रामेछापले जनाएको छ। जसमा मन्थलीबाट यस सिजनको सबैभन्दा बढी ५५ वटासम्म उडान भएको नेपाल नागरिक उड्ययन प्राधिकरण लुक्लाका प्रमुख महेश श्रेष्ठले जानकारी दिए। मन्थलीबाट लुक्लाका लागि विमान सञ्चालनमा आएपछि मन्थली विमानस्थल र आसपासको क्षेत्र विदेशी पर्यटकले खचाखच भएका छन्। मन्थलीमा धेरै सुविधासम्पन्न होटल नभएका कारण राति काभ्रेको धुलीखेल, सिन्धुलीको मुलकोटलगायतका क्षेत्रमा बास बसेर पर्यटकहरू बिहानै मन्थली आई सोलुतर्फ आउने गरेका छन्। मन्थलीबाट सोलुका लागि हुने अधिकांश उडान बिहान सबेरै हुने गर्छन्। अहिले मन्थलीमा रहेका होटलहरू पनि पर्यटकहरूले खचाखच भएका छन्। मन्थली विमानस्थललाई काठमाडौंको वैकल्पिक विमानस्थलको रुपमा विकास गर्ने सरकारको योजना छ।"
प्रमुख प्रशासकीय अधिकृत नपठाएको भन्दै आन्दोलनमा उत्रिने चेतावनी,"वीरगन्ज : बाराको महागढीमाई नगरपालिकामा विगत दुई महिनादेखि प्रमुख प्रशासकीय अधिकृत नहुँदा कार्यालयको कामकाज प्रभावित भएको छ। दुई महिनादेखि प्रमुख प्रशासकीय अधिकृत नहुँदा कार्यालय खुले पनि कामकाज गर्न नसक्दा सेवाग्राहीले दुर्व्यवहार गरेको भन्दै जनप्रतिनिधि र कर्मचारीहरूले आन्दोलनमा उत्रिने चेतावनी दिएका छन्। महागढीमाई नगरपालिकामा संघीय मामिला तथा सामान्य प्रशासन मन्त्रालयले विगत दुई महिनादेखि प्रमुख प्रशासकीय अधिकृत नपठाउँदा सेवा प्रवाहमा समस्या भएकोले उनीहरूले आन्दोलनमा उत्रिने चेतावनी दिएका हुन्। मेयर उपेन्द्र प्रसाद यादवले भने, नगरपालिका प्रमुख प्रशासकीय अधिकृतविहीन भएको दुई महिना हुनलाग्यो, सेवाग्राही आउँछन् तर काम हुन सक्दैन अनि कर्मचारी र हामीलाई गाली दिन्छन्, हप्कीदप्की दिएर जान्छन्, त्यसकारण कार्यालयनै बन्द गरेर हामी आन्दोलनमा उत्रिने तयारीमा छौं।' नगरपालिका कार्यालयका कर्मचारीहरूले सोमबारदेखि पेन डाउन गरेर सांकेतिक आन्दोलनको सुरुवात गरिसकेको पनि मेयर यादवले बताए। महागढीमाई नगरपालिकामा यसअघि कार्यरत प्रमुख प्रशासकीय अधिकृत महम्मद शेरे मुस्तफाको गत फागुन ८ गते मन्त्रालयले पर्साको बहुदरमाई नगरपालिकामा सरुवा गरेको थियो। त्यसयता अहिले महागढीमाई नगरपालिका प्रमुख प्रशासकीय अधिकृतविहीन बनेको मेयर यादवले बताए। मेयर यादवका अनुसार यसअघिका प्रमुख प्रशासकीय अधिकृत मुस्तफाको सरुवा भएपछि मन्त्रालयले चाँडै अर्को प्रमुख प्रशासकीय अधिकृत पठाइदिने आश्वासन मात्रै दिँदै आएको छ। मेयर यादवले भने, मन्त्रालयले आश्वासन दिएको एक हप्ता बितेपछि मन्त्रालयमै पुगेर मैले मन्त्री अमनलाल मोदीज्यू र सचिव कृष्णहरी पुष्कर ज्युसँग पटक पटक भेटेर आग्रह गरे, तर अहिलेसम्म कुनै सुनुवाइ भएको छैन।' यहि चैत १५ गते मन्त्रालयले महागढीमाई नगरपालिकामा प्रमुख प्रशासकीय अधिकृत रोशन ज्ञवालीलाई खटाएको पत्र पठाएको थियो। तर मधेसमा नजाने भन्दै ज्ञवाली मन्त्रालयमा गएर हाजीर भएको मेयर यादवले बताए। उनले भने, कार्यालयमा दुई महिनादेखि प्रमुख प्रशासकीय अधिकृत नहुँदा आर्थिक, प्रशासनिक कामदेखि विकास निर्माणका काम समेत ठप्प छन्, नगरपालिकाका कर्मचारीहरूले माघ यताको तलब खान पाएका छैनन्। कार्यालयमा विभिन्न सेवाका लागि आउने सेवाग्राहीको काम हुन नसक्दा कर्मचारी र जनप्रतिनिधिहरूले गालीगलौज र दुर्व्यवहार सहनु परिरहेको दुखेसो पनि उनले सुनाए। अबपनि मन्त्रालयले अधिकृत पठाउन ढिला गरेमा मन्त्रालयकै विरुद्ध जनप्रतिनिधि र कर्मचारीहरू आन्दोलनमा उत्रिने चेतावनी पनि उनले दिए।"
"कैलालीको अत्तरियामा तनाव, प्रहरीद्वारा अश्रुग्यास प्रहार","धनगढी : कैलालीको अत्तरियास्थित मालाखेती अस्पतालका चिकित्सकको लापरबाहीले नवजात शिशुसहित सुत्केरी महिलाको मृत्यु भएको भन्दै आक्रोशित स्थानीयबासीले गरेको प्रदर्शनपछि आज अत्तरिया क्षेत्र तनावग्रस्त रह्यो। मृतक पक्षलाई उचित क्षतिपूर्ति उपलब्ध गराउनुपर्ने र लापरबाही गर्ने चिकित्सक र स्टाफ नर्समाथि कारबाहीको माग गर्दै गरिएको प्रदर्शनका क्रममा आज पूर्वपश्चिम राजमार्गको अत्तरिया सडकखण्ड अवरुद्ध पार्ने प्रयास गरिएपछि प्रहरीले बल प्रयोग गरी सडक सञ्चालनमा ल्याएको थियो। यस क्रममा प्रहरी टोलीमाथि ढुङ्गामुढा प्रहार भएपछि स्थितिलाई नियन्त्रणमा लिन लाठी चार्ज गर्नुका साथै केही राउण्ड अश्रुग्यास प्रहार गरी प्रदर्शनकारीलाई तितरबितर पारिएको जिल्ला प्रहरी कार्यालयका प्रहरी नायब उपरीक्षक कुलदीप चन्दले बताए। प्रसूति सेवाका लागि मालाखेती अस्पताल पुएकी गोदावरी नगरपालिका२ की २८ वर्षीया लक्ष्मी भट्टराईको नवजात शिशुसहित आइतबार मृत्यु भएको थियो। घटनालगत्तैबाट स्थानीयवासीले प्रदर्शन जारी राखेका छन्। मृतक लक्ष्मी र नवजात शिशुको शव आज दोस्रो दिनसम्म उठेको छैन। पीडित पक्ष, अस्पताल प्रशासन र गोदावरी नगरपालिकाबीच समस्या समाधानका लागि छलफल जारी रहेको छ। अस्पतालसँग यसअघि आइतबार पनि भएको छलफलपछि पनि आफ्ना माग पूरा नगरेकाले पीडित पक्षले शव उठाउन मानेको छैन। छलफलका क्रममा छानबिन समिति गठन गर्ने भए पनि समिति गठन गर्न पहल नभएको भन्दै पीडित पक्षले शव उठाउन नमानेको हो।"
गौशाला नगरपालिकामा जग्गा कित्ताकाट सुरु,महोत्तरी : गौशाला नगरपालिकामा प्रक्रियागत रूपमा जग्गाको कित्ताकाट सुरु भएको छ। मंगलबार गौशाला नगरपालिकाको कार्यालयले पत्रकार सम्मेलनमार्फत सो को जानकारी गराइएको हो। लामो समयको प्रयासपछि गौशाला नगरपालिकाको कार्यालयले प्रदेशमै पहिलो पटक यसलाई प्रक्रियागत रुपमा सुरु गरिएको नगरप्रमुख डा दिपेन्द्र महतोले बताए। अब भोलिदेखि नै यहाँ कित्ताकाट भएपछि क्रमिक रूपमा जनताको चौतर्फी समस्या समाधान हुनेमा नगरप्रमुख महतोले विश्वास लिएका छन्। जिल्ला मालपोत कार्यालय महोत्तरीका प्रमुख रमेश पौडेलले नगरपालिकाले प्रक्रियागत रूपमा कित्ताकाटको व्यवस्थापन गरेको जुन सहारनीय र प्रसंशनीय रहेको बताए। गौशाला नगरपालिकाभरिमा ४३ हजार ८५० कित्ता जग्गा रहेको प्रमुख प्रशासकीय अधिकृत पूर्णबहादुर केसीले बताए। उनले भने यहाँको जग्गालाई सन् २०२२ को स्याटलेटमार्फत तथ्यांक अपडेट गरिएको हो।
जोमसोमकागबेनी सडकको सम्झौता भएको १८ महिनामा ९ प्रतिशत काम,"जोमसोम : राष्ट्रिय गौरवको (बेनीजोमसोमकोरला) सडक आयोजना अन्तर्गत (जोमसोमकागबेनी) सडक अलपत्र परेको छ। अनुकुल मौसममा समेत निर्माण कम्पनीका प्रतिनिधिले कालोपत्रे सडकको काम सुरु नगरेपछि सडकको काम अलपत्र परेको हो। २०७४ सालमा सडक स्तरोन्नति सुरु गरिएको जोमसोमकोरला ७ खण्डमध्ये ६ वटा खण्डको ११ मिटर ग्राभेल सडकको काम २०७६ सालमै सम्पन्न भइसकेको थियो। जोमसोमकोरला ७ खण्ड मध्ये चराङछोसेर २५ किमी ग्राभेल सडकको काम पनि अन्तिम चरणमा पुग्दा विगत ३ वर्षदेखि काम अलपत्र पारिएको छ। जोमसोमकोरला ११० किमी सडकको पहिलो खण्डको जोमसोमदेखि कागबेनीसम्मको ग्राभेल सडकलाई थप स्तरोन्नति गर्दै अस्फाल्ट कालोपत्रे गर्न भौतिक पूर्वाधार तथा यातायात मन्त्रालयले दुई वर्ष अघि आवश्यक बजेट बिनियोजन गरेको थियो। उत्तरी कोरलानाका र उपल्लो मुस्ताङ पहुँच मार्ग भएपनि मन्त्रालयले प्रसिद्ध धार्मिक स्थल मुक्तिनाथ मन्दिर र कागबेनी श्राद्धस्थलसम्मको सडकलाई सहज बनाउने उद्देश्यले २०७८ साल असोज ४ गते २८ करोड १४ लाख लागतमा रौटाहा आत्रेय जेभी काठमाडौंसँग ठेक्का सम्झौता गरेको थियो। सम्झौता अवधि २ वर्ष रहेको जोमसोमकागबेनी १३ किमी सडकको सम्झौता अवधि २०८० साल असोज ३ गतेसम्म छ। तर, कालोपत्रे सडकको ठेक्का सम्झौता भएको १८ महिना बितिसक्दा भौतिक प्रगति जम्मा ९ प्रतिशत रहेको कालिगण्डकी करिडोर (बेनीजोमसोमकोरला) सडक आयोजनाले जनाएको छ। यसअघि कालोपत्रे सडकको कुल लागत ५७ करोड ३८ लाख रहे पनि निर्माण कम्पनीले ५० प्रतिशत बिलोमा ठेक्का सम्झौता गरेको थियो। कालोपत्रे सडक अन्तर्गत जोमसोमकाबगेनी १२ किमी र कागबेनी श्राद्धस्थलदेखि मुख्य राजमार्ग सडकसम्म १ किमी कालोपत्रे गरिने सम्झौता भएको थियो। कालापत्रे सडक अन्तर्गत सुरुवाती कालोपत्रे सडकको संरचना निर्माणका लागि सर्बे र मुस्ताङको एक्लेभट्टी र पाक्लिङ पुल नजिक करिब ५ सय मिटर मेशिनरी वाल लगाउने काम बाहेक अन्य काम अघि बढ्न नसकेका आयोजना प्रमुख जगत प्रजापतिले जानकारी दिए। कालोपत्रेका लागि यसअघिको ग्राभेल सडकको ग्रेड मिलाउने, कटिङ गर्ने, मेशिनरी वाल लगाउने, ड्रेन निर्माण गर्ने र वाल निर्माण गरी माटो फिलिङ गर्ने र सडकलाई चौडा गरी अस्फाल्ट कालोपत्रे गरिने सम्झौता गरिएको भए पनि निर्माण कम्पनीले कालोपत्रे सडकको काम अघि बढाउन नसकेको आयोजना प्रमुख प्रजापतिको भनाइ छ। राष्ट्रिय गौरवको आयोजना अन्तर्गत ढिलासुस्ती भई सम्पन्न हुन नसकेका सडक तथा पुल बनाउने ७ वटा निर्माण कम्पनीलाई गत पुस महिनामा भौतिक पूर्वाधार तथा यातायात मन्त्रालयको सडक विभागले सूचना प्रकाशित गरी यथाशीघ्र काममा फर्किन अल्टिमेटम दिएको थियो। विभागले दिएको अल्टिमेटमपछि केही निर्माण कम्पनीले काम सुरु गरेका छन् भने केही निर्माण कम्पनीले विभागको अल्टिमेटमलाई अटेरी गरी काममा फर्किएका छैनन्। विभागले दिएको अल्टिमेटमा जोमसोमकागबेनी कालोपत्रे सडक पनि एक हो।"
तर्बुजा खेतीमा रमाउँदै सुन्दर,"नुवाकोट : सामूहिक रुपमा तरकारी र सयपत्री फूल खेती गर्दै आएका वेलकोटगढी नगरपालिका५ नुवाकोटका सुन्दर नेपाल हाल तर्बुजा खेतीमा व्यस्त रहरेका छन्। उनले गएको वर्षदेखि विदुर नगरपालिका६ मा २० रोपनी जग्गा भाडामा लिएर तर्बुजा खेतीको सुरुआत गरेका थिए। जिल्लामा नगन्य मात्रामा हुने तर्बुजा खेतीलाई उनले व्यावसायिक रुपले अगाडि बढाएका हुन्। 'दुईपिपल महिला साना किसान कृषि सहकारी संस्था लिमिटेडमार्फत कृषि तालिमका लागि विसं २०७५ मा इजरायल जाने अवसर पाएको थिए। १० महिनाको अवधिमा कृषिको बारेमा धेरै कुरा सिके। तालिमकै समयमा आफ्नै ठाउँमा कृषि खेती गर्छु भन्ने अठोट लिएको थिए', उनले भने, 'आफ्नो ठाउँ फर्किएपछि तीन जनाले सामूहिक रुपमा करेला, गोलभेडा, घिरौँलासँगै सयपत्री फूलको खेती गर्न थाल्यौँ। त्यसलाई पनि निरन्तरता दिँदै गत वर्षदेखि तर्बुजा खेतीको सुरुआत गरे। सरस्वती, भिशाला, किरण र मन्नत गरी चार प्रजातिको तर्बुजा यहाँ पाइन्छ।' गत वर्षको उत्पादनले बजार व्यवस्थापनमा देखेको तितो यथार्थले उनलाई यस खेतीमा झन् बढी सक्रिय बनाएको छ। अबको दुई हप्ताभित्रमा उत्पादित तर्बुजालाई बजार पुर्याउने चटारो हुने उनको भनाइ छ। 'व्यापारी यही आएर उत्पादन के कस्तो छ भनेर हेरि रहनुभएको छ। जसले गर्दा उपभोक्ताको साथै मलाई पनि फाइदा हुनेछ', उनले भने, 'गुणस्तरीय उत्पादन गर्नुपर्छ भनेर मेहनत गरिरहेको छु। तर्बुजामा लाग्ने किरा नियन्त्रणका लागि जैविक प्रविधि अपनाएको छु।' स्थानीयको बाँझो जमिन भाडामा लिएर सुरु गरिएको खेतीमा १० लाख रुपैयाँ लगानी भइसकेको छ। त्रिशूली नदीको नजिक खेती गरिएको कारण सिँचाइको सुविधा रहेको छ। व्यावसायिक कृषिमा आबद्ध कृषकको लागि सबैभन्दा ठूलो समस्या नै बजार व्यवस्थापन रहेको उनको भनाइ छ। 'स्थानीय तहदेखि कृषिको क्षेत्रमा काम गर्ने सरकारी तथा गैरसरकारी सङ्घसस्थाले हाट बजार सञ्चालन गरिदियो भने बजारको समस्या हुने थिएन भन्ने लाग्छ', उनले भने, 'यहाँ तर्बुजा खेतीसँगै काक्रो र कुरिलो खेती पनि गरेको छु। यसको सबै काम आफूले मात्र गर्न भ्याइन्न। परिवारका अन्य सदस्य सधैँ सँगै हुन्छन्। स्थानीयलाई दिन गन्तीको हिसाबले काममा लगाउँछु।' बाहिरी बजारबाट जिल्ला भित्रने तर्बुजालगायत कृषि उपज विस्थापन गर्नका लागि स्थानीयस्तरमा नै उत्पादनमा जोड दिनु आवश्यक छ। त्यसको लागि वेलकोटगढी नगरपालिका५ का सुन्दर नेपालको जस्तै अन्य युवामा इच्छाशक्तिको खाँचो रहन्छ।"
"शक्तिशाली ठेकेदार, भद्रगोल सडक","ठेकेदार शारदाप्रसाद अधिकारी प्रधानमन्त्री पुष्पकमल दाहाल प्रचण्डका घरबेटी भनेर चिनिन्छन्। उनले राजधानीमै एउटा गज्जबको भद्रगोल काम गरेका छन्, भक्तपुरनगरकोट सडक निर्माण। भक्तपुर : ठेकेदार शारदाप्रसाद अधिकारी प्रधानमन्त्री पुष्पकमल दाहाल प्रचण्डका घरबेटी भनेर चिनिन्छन्। उनले राजधानीमै एउटा गज्जबको भद्रगोल काम गरेका छन्, भक्तपुरनगरकोट सडक निर्माण। जति काम गरे पनि त्यो सम्पन्न हुँदैन। नगरकोट यात्रामा सडकका किनारमा माटोका ढिस्का सधैं देखिन्छन्। कालोपत्रे गरेको बाटोमा पनि बम्पिङ सामान्य मानिन्छ। कतै कालोपत्र उप्केको छ। कतै सोइल फिलिङ कमजोर भएर गाडीका चक्का भासिएको देख्न सकिन्छ। वर्षाका बेला सडकमै खोल्सो बग्छ। २०७३ असार ३ गतेसम्म सम्पन्न गरेर हस्तान्तरण गर्ने गरी २०७१ जेठ २२ गते यो सडकको पहिलो ठेक्का सम्झौता अधिकारीको शैलुङ कन्स्ट्रक्सनसँग भएको थियो। तर, जम्मा साढे १५ किलोमिटर सडक आठपटक म्याद थप गर्दा पनि सम्पन्न भएको छैन। सडक विस्तारको काम सुरु भएको नौ वर्ष बित्दा चारपाँच वर्षअघि गरेको कालोपत्रसमेत भत्किएको छ। ठेकेदारले कालोपत्रे भनेको बाटो अहिले धूलाम्मे र खल्डैखाल्डो छ। २७ करोड रूपैयाँमा ठेक्का सम्झौता भए पनि ३१ करोड पुर्याइएको यो सडकको डिजाइन परिवर्तन भएको थियो। निर्माण कम्पनीले भने बीचबीचमा रूख कटान, विद्युत् पोल सार्न समस्या आएको र भूकम्पका कारण केही ढिलाइ भएको दाबी गरेको छ। काम नगरेको भन्दै डेढ वर्षअघि स्थानीयवासीले शैलुङका सञ्चालक अधिकारीको तस्बिर प्रदर्शन गरेर विरोध गरेका थिए। गाडीका पछाडि कमलविनायक नगरकोट सडकको ठेकेदार, कालोपत्र छिटो गर लेखेको व्यानर टाँसिएको थियो। यो सडकखण्ड निर्माणमा अधिकारीको कम्पनीले गरेको ढिलाइले स्थानीयवासीलाई मात्र होइन, त्यहाँ आउने पर्यटकलाई समेत सास्ती परेको छ। यो सडक सो क्षेत्रका उम्मेदवारलाई सधैं चुनावी एजेन्डा बन्ने गरेको छ। यहाँ ०७६ देखि नै विभिन्न स्वरूपका आन्दोलन भइरहेका छन्। यसका लागि स्थानीय जनप्रतिनिधि, सांसद सबैले आफ्नो ठाउँबाट सक्दो गरे, धर्नाका कार्यक्रम पनि आयोजना भए। बाटो निर्माणका लागि प्रधानमन्त्री निवाससम्म स्थानीय र जनप्रतिनिधि धाउने गरेको भएपनि काम सक्ने तदारुकता कदापी देखिएन। समयमा काम नसकेको र लापरबाही गरेको भन्दै भर्खरै सरकारले यो सडकको ठेक्का सम्झौता रद्द गरेको छ। यो पनि पढ्नुहोस भक्तपुरनगरकोट सडक : ठेकेदारको विरोध गर्ने नयाँ शैली ! ९ वर्षदेखि अलपत्र नगरकोट सडकमा अहिले मात्रै उम्मेदवारको आँखा पर्यो"
बालविवाह रोक्न म्याग्दीको मुनामा किशोरी सम्मेलन,"बेनी : म्याग्दीको धवलागिरी गाउँपालिका ३ मुनामा पालिकास्तरीय दोस्रो किशोरी सम्मेलन भएको छ । सम्मेलनले बालविवाह नियन्त्रण,बालअधिकार संरक्षण र लैङ्गिक समानता कायम गर्न ११ बुँदे घोषणापत्र जारी गरेको छ । गर्ल्स फस्ट फण्डको सहयोग, धवलागिरी गाउँपालिकाको समन्वय र संगम म्याग्दीको आयोजनामा किशोरी सम्मेलन आयोजना गरिएको थियो । सम्मेलनले बालविवाह, यौनजन्य हिंसा न्युनीकरण र महिनावारी स्वच्छता कायम गर्नेलगायत किशोरीको शिक्षा, स्वास्थ्य र सुरक्षाका विषयमा घोषणापत्र जारी गरेको संगमका कार्यकारी निर्देशक दिपक पौडेलले जानकारी दिए । धवलागिरी गाउँपालिकाको ताकम, मुना, मुदी र लुलाङको ४ वटा वडाका ११ वटा विद्यालयमा गठन भएका किशोरी सञ्जालका २८ जना प्रतिनिधिहरूको सहभागिता थियो । किशोरीले शिक्षा, स्वास्थ्य, सामाजिक सुरक्षासँग समस्याको पहिचान गरी समाधानका लागि सरोकारवालाको ध्यानाकर्षण गराउने विषयमा सम्मेलनमा छलफल भएको थियो । किशोर अवस्थामा विवाह गर्दा हुने असर तथा हानीका बारेमा समुदाय स्तरमा सचेतना फैलाउने, बिस बर्ष पुगेपछि मात्र बिवाह गर्ने, बिस वर्ष भन्दा कम उमेरमा बिवाह हुन लागेको सूचना प्रहरी, जनप्रतिनिधिलाई जानकारी गराउने र कानुनी कारबाहीको दायरामा ल्याउन सघाउने घोषणापत्रमा उल्लेख छ । सबै बिद्यालयमा महिनावारी हुदा प्रयोग गर्ने प्याड बिसर्जनका लागि इन्सिलेटरको व्यवस्थापन गर्न माग गरेको सम्मेलनमा सहभागीले महिनावारी हुँदा सफा र धोएको प्याड घाममा सुकाएर मात्र प्रयोग गर्ने प्रतिवद्धता जनाएका छन् । बीस वर्ष नपुगी विवाह गर्ने जोडीको गाउँ ठाउँमा मिलाउने गलत प्रवृतिको बिरोध गर्ने र त्यस्तो हुन लागेको जानकारी पाएमा प्रहरीलाई सूचना दिने घोषणापत्रमा उल्लेख छ । किशोरीमाथि हुने यौनशोषण, हिंसा, बलात्कार अन्त्य, सुरक्षाको ग्यारेन्टी र त्यस्ता घटनामा संलग्नलाई कानुनी कारबाहीको माग गरेका छन् । महिनावारीलाई प्राकृतिक प्रक्रियाको रुपमा लिन आग्रह गर्दै त्यो अवस्थामा अँध्यारो कोठामा थुन्ने,घरबाट बाहिर निस्कन नदिने,मिठो मसिनो खान नदिने अन्धविश्वास र रुढीबाढीको भत्र्सना गर्दै महिनावारीको अवस्थामा किशोरीमैत्री वातावरण बनाउन आग्रह गरेका छन् । बाच्न,संरक्षण,विकास र सहभागीताको नैसर्गिक अधिकारको सहज रुपमा उपभोग गर्ने वातावरण बनाउन माग गरेका छन् । कार्यक्रममा जिल्ला न्यायाधीश कृष्णप्रसाद नेपालले विभेदका कारक बनेका गलत सामाजिक संस्कारको अन्त्य गर्नुपर्ने बताए । कानुनले अपराध मानेको बालविवाहको एक कारण गलत सांस्कृति भएको बताए । बालविवाहले महिलाको शिक्षा, स्वास्थ्य, सामाजिकलगायत धेरै क्षेत्रमा असर गरेको बताए । धवलागिरी गाउँपालिकाका अध्यक्ष प्रेमप्रसाद पुन,उपाध्यक्ष रेशम पुनमगर र प्रमुख प्रशासकीय अधिकृत ध्रुव रिजालले बालविवाह न्युनीकरण र विकृति न्युनीकरणका लागि बाल सञ्जाल र संघ संस्थाले गर्ने कार्यक्रममा साथ दिने बताए । गरिबी,पारिवारिक समस्या, सामाजिक सञ्जाल र मोबाइलको दुरुपयोग बालविवाहको कारण उनीहरूको भनाइ थियो ।"
हतियार बोकेर टिकटक बनाउने गुन्डा नाइके चक्रे मिलनका 'बडीगार्ड' पक्राउ,"नेपालगन्ज : गुन्डा नाइके चक्रे मिलन (मिलन गुरुङ)को सहयोगी गणेशबहादुर बोगटीलाई बाँके प्रहरीले पक्राउ गरेको छ । जिल्ला प्रहरी कार्यालय बाँकेका प्रवक्ता डीएसपी रामप्रसाद घर्ती मगरका अनुसार मंगलबार राति नेपालगन्ज उपमहानगरपालिका१८ को एरियाबाट बोगटीलाई पक्राउ गरिएको हो । पक्राउ गरिएको स्थान भने प्रहरीले खुलाएको छैन । लाइसेन्स भएको पोइन्ट टुटुहतियार बोकेर प्रदर्शन गर्दै टिकटक बनाएपछि पक्राउ गरिएको डीएसपी घर्ती मगरले अन्नपूर्णलाई बताए । लाइसेन्स नै भएको भए पनि त्यसरी हतियार प्रदर्शन गर्न मिल्दैन,'डीएसपी घर्ती मगरले भने,टिकटक कहाँ बनाइएको हो ? के मुद्दा चलाउने भन्नेबारे अनुसन्धान भइरहेको छ ।"
किन बनेन भासिएको पुल ?,"खोलामा पुल बनाउनका लागि स्थानीय, प्रदेश र संघीय सांसद्लाई अनुनयविनय गर्दा पनि त्यहाँ पुल बन्न सकेको छैन। बिजलपुरा, पशुपतिनगर गाउँलाई बर्दिबासऔरही जलेश्वर सडक खण्डसँग जोड्ने पुल पुनर्निर्माण हुन नसकेको हो। महोत्तरी : सडक र पुलले ७० प्रतिशत विकास बोकेर ल्याउँछ। तर, महोत्तरीको बर्दिबास१२ र १३ मा पर्ने पु्ल भाँसिएको ६ वर्ष हुँदा पनि नयाँ पुल बन्न सकेको छैन। खोलामा पुल बनाउनका लागि स्थानीय, प्रदेश र संघीय सांसद्लाई अनुनयविनय गर्दा पनि त्यहाँ पुल बन्न सकेको छैन। बिजलपुरा, पशुपतिनगर गाउँलाई बर्दिबासऔरही जलेश्वर सडक खण्डसँग जोड्ने पुल पुनर्निर्माण हुन नसकेको हो। ६ वर्ष अघि बाढीले पुल बगाएको थियो। बिजलपुरामा कुनै समय रेल कुद्थ्यो। तर, अहिले यहाँका बासिन्दा वर्षामा वारपार गर्नै पाउँदैनन्। बर्दिबास नगरपालिकाका तत्कालीन प्रमुख विदुरकुमार कार्कीको घर अघिको कच्ची सडक कालोपत्रे भयो। प्रदेश सभा सदस्य सारदादेवी थापाको दैलोमा पुग्ने बाटो पक्की बन्यो। तत्कालिन सांसद गिरिराजमणि पोखरेलको आधारशिला नजिकै ग्रावेल बाटो कालोपत्रेमा स्तरोन्नी भयो।"
सर्वस्वसहित जन्मकैदको सजाय तोकिएका फरार प्रतिवादी ११ वर्षपछि पक्राउ,बागलुङ : सर्वस्वसहित जन्मकैदको सजाय तोकिएका फरार प्रतिवादीलाई जिल्ला प्रहरी कार्यालय बागलुङले पक्राउ गरेको छ । बागलुङ प्रहरीले बागलुङको तमानखोला गाउँपालिका४ (साविक तमान गाविस६) का ३९ वर्षीय कृष्णबहादुर विकलाई पक्राउ गरेको जिल्ला प्रहरी कार्यालय बागलुङका सूचना अधिकारी प्रहरी निरीक्षक राजाराम खड्काले बताए । २०६७ भदौ ३१ गते भएको म्याग्दीको रुम गाविस७ का ४६ वर्षीय लालबहादुर विक हत्याको घटनामा संलग्न विकलाई जिल्ला अदालत बागलुङले २०६८ मा सर्वस्वसहित जन्मकैद गर्ने फैसला गरेको थियो । उक्त घटनाको सर्वोच्च अदालतले २०७२ माघमा जिल्ला अदालतको फैसला सदर गरेपनि विक फरार रहेका थिए । विकलाई जिल्ला प्रहरी कार्यालय बागलुङले जिल्ला प्रहरी कार्यालय रुपन्देहीको समन्वयमा रुपन्देही सिदार्थनगर नगरपालिका१२ शान्तिनगरबाट नियन्त्रणमा लिएर लगत कट्टाको लागि मंगलबार जिल्ला अदालतमा उपस्थित गराएर कारागार कार्यालय बागलुङमा पठाइएको जिप्रका बागलुङका प्रनि खड्काले बताए । उनले विकले तत्कालिन समयमा लालबहादुर विकलाई टाउकोमा ढुंगाले हानी हत्या गरेर तमानखोलामा फालेको प्रहरी अनुसन्धानबाट खुल्न आएको छ।
करोडौं रकम हिनामिनामा नारायणी अस्पतालको फार्मेसीको अनुसन्धान किन थामथुम?,"वीरगन्ज : वीरगन्जस्थित नारायणी अस्पतालको फार्मेसीमा भएको आर्थिक हिनामिनाबारे अख्तियारले छापा मारेर फाइल र कागजात लिएर गएको २० महिना बितिसकेको छ । तर, त्यसपछिको अनुसन्धान र कारबाहीको प्रगतिबारे अख्तियार अहिलेसम्म मौन छ । अस्पतालको सरकारी फार्मेसीमा औषधि खरिद बिक्रीमा त्यहाँ कार्यरत कर्मचारीले १ करोड २१ लाख रुपैयाँ हिनामिना गरेको समचार अन्नपूर्णपोष्ट दैनिकको २०७८ साउन २४ गतेको अंकमा प्रकाशन भएको थियो । त्यसको आठ दिनपछि साउन ३२ गते हेटौडास्थित अख्तियार दुरुपयोग अनुसन्धानको क्षेत्रीय कार्यालयबाट उपसचिव विष्णुप्रसाद सापकोटा नेतृत्वमा आएको टोलीले फार्मेसीमा छापा मारेको थियो । फार्मेसीमा छापा मारेको अख्तियारको टोलीले फार्मेसीको कोरोबार सम्बन्धी फाइल र कागजात नियन्त्रणमा लिनुका साथै फार्मेसीको स्टोर कक्षमा सिल गरेर हेटौडा फर्किएको थियो । हेटौडा फर्कने क्रममा अख्तियार टोली प्रमुख सापकोटाले सबै कागजात अध्यनन गरेर ७८ दिनमै अनुसन्धानको रिपोर्ट सार्वजनिक गर्ने बताएका थिए । तर, अहिले २० महिना बितिसक्दा पनि अख्तियारले अझै सम्म अनुसन्धानको रिपोर्ट नै सार्वजनिक गर्न सकेको छैन । अख्तियार दुरुपयोग अनुसन्धानको क्षेत्रीय कार्यालय हेटौंडाका उपसचिव सापकोटाले थप अनुसन्धान गर्नुपर्ने आवश्यकता देखिएकाले वीरगन्जबाट लिएर आएका कागजातसहितको सबै फाइल २०७८ भदौ १० मै केन्द्रीय कार्यालयमा पठाइ दिएको उनले बताए । उनले भने,हामीले त्यहि बेला सबै कागजातसहितको फाइल आयोगको केन्द्रीय कार्यालयमा पठाइदियौं,त्यसपछिको प्रगतिबारे केन्द्रमै बुझनु होला । ' त्यसअघि २०७८ साउनमा आफूहरूले गरेको १० दिनको अनुसन्धानका क्रममा फार्मेसीले खरिद गरेका औषधि म्याद सकिएपछि समयमै आपूर्तिकर्तालाई फिर्ता नगरेको ,स्टोरकक्षमा ठूलो परिमाणमा म्याद सकिएका औषधि लामो समयदेखि भण्डारण गरिराखेको,खरिद गरिएका औषधिको परिमाणअनुसार बील नभएको जस्ता कैफियत भेटिएको जानकारी पनि सापकोटाले दिएका थिए । नारायणी अस्पतालले २०७४ बैशाखदेखि सञ्चालनमा ल्याएको फार्मेसी २०७८ जेठ मसान्तसम्म फार्मेसीमा कार्यरत कर्मचारीले औषधिको खरिद बिक्री,तलब भत्ता सुविधालगायतमा करिब १ करोड २१ लाख रुपैयाँ हिनामिना गरेको प्रमाणसहित भेटिएको थियो।"
शिक्षकको नक्कली प्रमाणपत्र,"पाँचथर : पाँचथरमा एक शिक्षकले नक्कली शैक्षिक योग्यताको प्रमाणपत्र पेस गरी शिक्षकको नियुक्ति लिएको पाइएको छ। जसमा तुम्वेबा गाउँपालिका४ स्थित धुवाखोला आधारभूत विद्यालयका तत्कालीन प्रावि शिक्षक (करार) बिरजुकुमार गच्छदार छन्। गच्छदारले प्रावि तृतीय श्रेणी अस्थायी करार शिक्षक पदमा दरखास्तका लागि धुवाखोला आधारभूत विद्यालयमा प्रवीणता प्रमाणपत्र तहको शैक्षिक योग्यताको नक्कली प्रमाणपत्र पेस गरेको जनाइएको छ। आफूलाई लाभ हुने बदनियत राखी भ्रष्टाचार गरेको पुष्टि हुन आएको अनुसन्धानले देखाएको थियो। उनीउपर भ्रष्टाचार निवारण ऐन, २०५९ बमोजिमको कसुरमा सजाय माग दाबी गरिएको थियो।"
नापी र मालपोत कार्यालय एकीकृत गरिने,"भूमि व्यवस्था सहकारी तथा गरिबी निवारण मन्त्रालयका सचिव डा दामोदर रेग्मीले नापी र मालपोत एउटै प्रकृतिका दुई कार्यालय भएको र सेवाग्राहीले दुईवटा निकाय धाउँदा समस्या भोग्नु परेकाले अब शीघ्र एकीकरण गर्ने कार्य योजना अघि बढाइएको बताए। काठमाडौं : भूमि प्रशासनको सेवा प्रवाहलाई प्रभावकारी बनाउन नापी कार्यालय र मालपोत कार्यालय एकीकृत गरिने भएको छ । भूमि व्यवस्था सहकारी तथा गरिबी निवारण मन्त्रालयका सचिव डा दामोदर रेग्मीले नापी र मालपोत एउटै प्रकृतिका दुई कार्यालय भएको र सेवाग्राहीले दुईवटा निकाय धाउँदा समस्या भोग्नु परेकाले अब शीघ्र एकीकरण गर्ने कार्य योजना अघि बढाइएको बताए। नापी विभागका कर्मचारीलाई मंगलबार सम्बोधन गर्दै उनले नापी प्रशासक विषयगत विज्ञ र दक्ष भएकाले यो दक्षताको प्रयोग जनताले सरल र झन्झटरहित हिसाबले सेवा पाउनुपर्ने उनको भनाइ थियो । ती दुई कार्यालयलाई एकीकृत गरिएमा सरकारी खर्चमा केही हदसम्म मितव्ययितासमेत कायम गर्न योगदान पुग्नेछ । सचिव डा रेग्मीले भने, 'देशमा भूमि हुने र नहुने दुवैमा भूस्वामित्व हुनु आवश्यक हुन्छ, नापीले सबै जग्गाको विवरण तयार गरी भूमिहीनलाई समेत भूस्वामित्व दिने वातावरण निर्माण गर्न सहयोग गर्नुपर्दछ ।' नापी विभागका महानिर्देशक जनकराज जोशीले अब जिल्लामा मालपोत र नापी दुई बेग्लाबेग्लै कार्यालय रहन आवश्यक नरहेकाले कार्यालय एकीकरण गरी एकै थलोबाट सेवा प्रवाह गरिने बताए। उनले भने, 'भूमि प्रशासनसम्बन्धी सेवा एकै स्थानबाट हुनुपर्छ भन्ने जनताको माग हो ।' रासस"
भ्रष्टाचारको दलदलमा रेडक्रस,"काठमाडौं : सामाजिक परोपकारी संस्था हो नेपाल रेडक्रस सोसाइटी। तर, परोकार गर्नुपर्ने यही संस्था भ्रष्टाचार र अनियमितताको दलदलमा फसेको छ। सरकार र नियमन गर्ने निकायहरू यसलाई अन्देखा गरिरहेका छन्। रेडक्रसको भवन र जग्गा खरिदमा मात्रै होइन, दातृ निकायबाट प्राप्त १५ अर्ब ८७ करोड ९० लाख ४१ हजार सात सय २४ रुपैयाँ सहयोगसमेतमा अनियमितता भएको छ। रेडक्रसमा भएका अनियमिताका विषयमा पटकपटक छानविन समिति बनेका छन्। तर, सरकारले स्वार्थ समूहमा प्रभाव परेर अनुसन्धान अगाडि बढाएको छैन्। राजनीतिक हस्तक्षेप यस्तै छ। सोसाइटीले प्राप्त वैदेशिक सहयोग १५ अर्ब ९५ करोड ६ लाख २६ हजार चार सय २६ रुपैयाँमध्ये १५ अर्ब ६१ करोड १८ लाख सात हजार तीन सय ७४ रुपैयाँ खर्च भएको, त्यसमध्ये समाज कल्याण परिषद्बाट सात करोड १५ लाख ८४ हजार सात सय दुई रुपैयाँको मात्रै स्वीकृति लिएको पाइएको छ। भक्तपुर, काठमाडौं र उदयपुरमा जग्गा खरिद र भवन निर्माण गर्दा ठेकेदारसँगको मिलेमतो भएको तथ्य बाहिर आएको छ। जिल्ला प्रशासन कार्यालय काठमाडौंले गरेको छानबिनले भक्तपुरमा केन्द्रीय गोदाम घरका लागि किनिएको ६ करोड ३० लाखको जग्गामा १ करोड ९३ लाखको हिसाबकिताब नभेटिएको देखाएको छ। किनिएको ८५ आनामा करिब ४ आना कम रहेको छानबिनमा भेटिएको छ। देशभर २० हजार ३६ वर्गमिटर क्षेत्रफल बराबरको जग्गा रहेको देखिन्छ। सबै जग्गा सरकारबाट अनुदानमा प्राप्त गरेको हो। धेरैभरका रेडक्रसका जग्गा संरचना व्यवस्थित गरिएको छैन। यस्तै, रेडक्रसमा नातावाद, कृपावादले पराकाष्ठा नाघेको छ। केन्द्रीय कार्यालय करिब ४० जिल्लाका सभापति र मन्त्रीका छोराछोरी, ज्वाइँ, श्रीमतीले भरिएको छ। ७७ वटै जिल्ला शाखामा पनि सभापति, मन्त्री र पदाधिकारीको परिवारका सदस्य नै धेरै छन्। रेडक्रसमा सिन्डिकेट चल्दै आएको छ। प्रत्येक जिल्लामा २० देखि ४० वर्षसम्म एकै जना सभापति मन्त्रीको नेतृत्व छ। उपशाखासम्म पनि लामो समय एकै व्यक्तिको नेतृत्वमा चलिरहेका छन्। साधनस्रोतको व्यापक दुरुपयोग छ। पदाधिकारीले संस्थाको साधनस्रोतलाई निजीसरह प्रयोग गर्दै आएका छन्। सामाजिक संस्था भएको भन्दै रेडक्रसको भ्रष्टाचारलाई अख्तियारले पनि अनुसन्धान गर्न पाउँदैन। यो पनि पढ्नुहोस रेडक्रसमा तदर्थ माथि तदर्थ रेडक्रसमा सरकारी बलजफ्ती अदालतले रोक्यो सरकार र स्वार्थ समूहको चंगुलमा रेडक्रस नेपाल रेडक्रस सोसाइटी धराशायी रेडक्रसको बेथितिमा आईएफआरसीको साथ रेडक्रसको भ्रष्टाचारमा अन्देखा किन ?"
रमजानमा रोजाको रौनक,"विराटनगर : इस्लामी पात्रो हिजरी सम्वतको नवौं रमजानुल मुबारक महिनाको रौनक छाएको छ। मुसलमानहरुको महान् धामिर्कग्रन्थ कुरान अवतरण भएको यो महिनालाई रोजा लिने महिनाको रुपमा लिने गरिन्छ। इन्सान (मानव) लाई हरेक पाप ( गुनाह) बाट बचाउन र दिलमा अरुलाई सहयोग गर्ने भावार्थको भावना जागृत गराउने भएकाले यो महिना मुस्लिम समुदायले विशिष्ट रुपमा लिने गरेको छ। एक महिनासम्म चल्ले मुस्लिम समुदायहरुले मनाउने रमजान यसपटक चैत्र १० गतेदेखि सुरु भएको हो। रमजानमा मुस्लिम धर्मालम्वीहरु रोजा (उपवास) बस्ने गर्दछन्। सूर्य उदाउनुभन्दा लगभग दुई घण्टाअगाडि केही खानेकुरा (सेहरी) खाइ सुरु हुने रोजा सूर्यास्त भइसकेपछि अवतारिक गरी रोजा खोल्नुपर्ने प्रावधान रहको विराटनगरका हाजी जफर अहमद जमाली बताउँछन्। उनका अनुसार रोजाको समयमा मुसलमानहरु निराहार बस्ने प्रचलन रहेको छ। रोजा लिनेहरुले आफ्नो पाँचो इन्द्रीयलाई नियन्त्रणमा राखी दिनभरि निराधार बसेर गरिने रोजाको धेरै नै महत्व रहेको मुस्लिम धार्मिक गुरुहरु बताउँछन्। यसले हरेक व्यक्तिहरुबीच अपनत्व, ममता र प्यार बढाउने पाठ सिकाइने गरेको अञ्जुमन इस्लामिया, जामे महस्जित विराटनगर ९ स्थित बुद्धहाट चोकको सचिव तनबिर कुरेसीले बताए। उनका अनुसार रोजाजस्तो कठिन ब्रत गर्ने मुस्लिम व्रतालुहरु रमजानको महिनालाई पुण्य कमाउने पवित्र महिनाका रुपमा आत्मसाथ गरेको पाइएको छ। रमजान महिनाको रोजा अशक्त, बिरामी र बालबालिकाबाहेक सबैलाई अनिवार्य (फ्रिक) गरिएको हुन्छ। रोजामा बिहानको ३:३० बजेदेखि बेलुका ६:५७ सम्म निराधार बस्ने गरेको हुन्छ। रोजा बेलुका ७ बजे (इफतारी) तोडिन्छ। रोजामा खानपिन, जेमा (सम्भोग) गर्न वञ्चित गरिएको हुन्छ। ३० दिनको यो रमजान महिनालाई अल्लाहले तीन भागमा बाडिएको बताइएको छ। पहिलो १० दिनको अवधिलाई रहमत (अल्लाहबाट बकसीस) इनाम, दोस्रो १० दिनको अवधिलाई पापबाट छुट्कारा पाउन (मगफेरत) र अन्तिम १० दिनको अवधिलाई मृत्युपश्चात स्वर्ग, जननत (जहनम से आजादी) पाउने श्रद्धाले मुस्लमानहरुले यी तीन कुरा प्राप्त गर्न अल्लाहको आदेशलाई पालना गर्न रोजा बस्ने गरेको साहेव अहमद गुड्डुले बताए। रमजानको रोजाले गरीबको दर्ज दिलमा पैदा गरिन्छ, किनकि बिहानदेखि बेलुकासम्म निराधार बसेपछि गरिबहरुले सधैं आर्थिक संकटका कारण भोखभोखै बसे कस्तो अवस्था हुन्छ भन्ने महसुस हुने गरेको, एक महिना मुस्लिम समुदायको लागि लगन, विश्वास र भरौसा (कसरथ) ले अल्लाहका समर्पण गर्न, मुस्लिमको मगफिरथ (धर्म गर्ने महिना) र जहनम (नर्क) बाट बच्ने महिनाको रुपमा मनाउने गरेको मुस्लिम धर्मगरु बताउँछन्। मुस्लिम समुदयलाई एक महिना गलत काम नगरी महसुस गरी, दुःखीहरु कसरी जिउने गरेको अभ्यास गराउने रुपमा समेत व्याख्यासमेत गर्ने गरिएको बताइएको छ। कतिपयले त एक वर्षसम्म इस्लाम दर्शन अनुसार जीवनयापन गर्नेको अध्यायको रुपमा बताउँछन्। रोजा बस्ने धर्मावलम्बीले आफ्नो शरीरलाई चोखो राखी दिनमा नियमित पाँचपटक नमाज पढ्नुका साथै राति बेलुका ९ बजेदेखि दैनिक धर्मगरुबाट थप तरावीको नमाज सुन्ने प्रचलन रहेको बताइएको छ। तरावी धर्मगुरुहरुले कष्ठ गरी सुनाउनुपर्ने प्रावधान गरिएको बताइएको छ। रमजान महिना गरिब, दीनदुःखी र असहायका लागि नराम्रो नहोस् भन्ने दृष्टिकोणबाट अल्लाहले इस्लाम धर्ममा यस महिनाका लागि विशेष व्यवस्था गरेका बताइन्छ। यसमा प्रत्येक मुस्लमानहरले जनही एक किलो ७ सय ५० ग्राम गहुँको मूल्य फित्तरा निकाल्नुपर्छ भने साढे सात तोला सुन र ५२ तोला चाँदीभन्दा बढी हैसियत भएका मुसलमानले आपनो सम्पतिबाट अढाइ प्रतिशत जकात (कर) निकाल्नुपर्छ, यस्तो फित्तरा र जकात गरिब, असहाय र दीनदुःखीलाई बाड्नुपर्ने बताइन्छ। फित्तरा र जकात इदुलफित्र अर्थात् इदको नमाज पढ्नुभन्दाअगावै निकाली सक्नुपर्छ। फित्तरा र जकातको अर्को अर्थमा गरिब मुस्लमानले पनि धनीजस्तै समानरुपमा रमजान मनाउने व्यवस्था गरिएको बताइएको छ। अल्लाहका लागि त्याग, समर्पण र बलिदानको भावना जागृत भएर आउने रमजान महिनामा मुसलमान आस्था र विश्वासलाई अझ दृढ बनाउन मद्दत गर्छ। रोजाको वैज्ञानिक मान्यता रहेको छ। रोजाको अवधिमा शारीरिक रुपमा दुब्लाए पनि मानसिक रुपमा निकै गौरवान्वित ठान्ने मुसलमानले इस्लाम धर्मका पाँच आधारभूत शर्त कलमा, रोजा, नमाज, जकात र हजअन्तर्गत हजबाहेक सबै शर्तहरु पूरा गर्ने अवसर प्राप्त गर्ने प्रचलन रहेको मुस्लिम धर्मका अनुयायीहरु बताउँछन्। अनुयायीका अनुसार तीस दिनको रोजा पूरा गरिसकेपछि इदको चाँद अर्थात् चन्द्रमा हेर्ने प्रचलन रहेको रहरेको छ। भोलिपल्ट इदगाहमा गएर पुरुष मुसलमानले सामूहिक रुपमा नमाज पढी इदुलफित्र मनाउछँन्। त्यसपछि उनीहरुले एकले अर्कोलाई अगालो मारेर इद मुवारक एवम् बधाई साटासाट गरी घरमा गएर मीठोमीठो खानेकुरा खाने गर्छन्। तीन दिनसम्म चल्ने उक्त कार्यक्रममा मुस्लिमहरुले आफन्त तथा साथीलाई बोलाएर भोजको आयोजना गर्छन्।"
किन पछि धकेलिँदै छ द्रूतमार्ग ?,"म फास्ट ट्रयाक भए पनि निर्माण कार्य भने निकै सुस्त गतिको छ। काठमाडौं : राजधानी काठमाडौंलाई तराईमधेससँग स्तरीय सडकले छोटो दूरीमा जोड्ने रणनीतिक महत्वको देशकै पहिलो द्रुतमार्ग हो, काठमाडौंनिजगढ फास्ट ट्रयाक। नाम फास्ट ट्रयाक भए पनि निर्माण कार्य भने निकै सुस्त गतिको छ। जग्गा अधिग्रहणमा समस्या, डीपीआर स्वीकृतीमा ढिलाइ र ठेकेदारको सुस्तताका कारण आयोजना पछि धकेलिने गरेको छ। संसदीय समितिले समयमै काम सम्पन्न गर्न पटकपटक आयोजनालाई निर्देशन दिइरहेका छन्। यस्तै काठमाडौंनिजगढ दु्रतमार्ग आयोजनाको ठेक्का व्यवस्थापन प्रक्रियामा अनियमितताको आशंका गर्दै संसदीय समितिहरूले आयोजनामा संलग्न प्रमुखलगायत जिम्मेवार पदाधिकारीहरूलाई कारबाही गर्न पनि सरकारलाई पटकपटक निर्देशन दिएका छन्। आयोजनाको संशोधित कुल लागत अनुमान करिब २ खर्ब १३ अर्ब छ। मन्त्रिपरिषद्को ०७४ वैशाख २१ गते निर्णयबाट नेपाली सेनालाई निर्माण व्यवस्थापनको जिम्मेवारी दिइएको थियो। ०७४ श्रावण २७ गते भौतिक मन्त्रालयले सेनालाई आयोजना हस्तान्तरण गरेको थियो। नेपाली सेनालाई आयोजना हस्तान्तरण भएपश्चात् एसियाली विकास बैंक(एडीबी)द्वारा तयार पारिएको फिजीबिलिटि स्टडी एन्ड प्रिलिमिनरी डिजाइन रिपोर्ट(२००८) लाई आधार मानी आयोजनाको प्रारम्भिक चरणका निर्माण कार्यहरू अगाडि बढाइएका छन्। कोरियाको सुसुङ्ग इन्जिनियरिङ एन्ड कन्सल्टिङले २०७५ चैत्र १४ गते सरकारलाई डीपीआर बुझाएको थियो। सरकारले ०७६ भदौ १ गते मन्त्रिपरिषद्बाट स्वीकृत गरेको थियो।एसियन हाइवे स्ट्यान्र्ड मापदण्डअनुरूप निर्माण गरिने द्रुत मार्ग आर्थिक वर्ष ०८०८१ सम्म सम्पन्न गर्नुपर्ने लक्ष्य छ। जिम्मा पाए लगत्तै डीपीआरसमेत तयार नहुँदै २०७३७४ बाट सेनाद्वारा आयोजनाको निर्माण कार्य थालनी गरिएको थियो। तीनवटा सुरुङमार्गसहित ४ लेन (दुईतर्फी २२ लेन) को ७२५ किलोमिटर लम्बाइको छ। यो सडक ललितपुरको खोकनादेखि काठमाडौं, मकवानपुर हुँदै बाराको पूर्वपश्चिम राजमार्गस्थित निजगढसम्म निर्माण हुनेछ। यो आयोजनालाई ११ वटा क्लस्टरमा विभाजन गरिएको छ। द्रुतमार्गमा तीनवटा सुरुङ छन् । जसमध्ये ३३५५ किमि लामो महादेवडाँडा सुरुङमार्गको चाइना स्टेट कन्स्ट्रक्सन इन्जिनियरिङ कम्पनी लिमिटेडले ठेक्का लिएको छ। १६३० किलोमिटरको धेद्रे र १४३० किलोमिटर लेनडाँडा सुरुङमार्गको गत वर्ष नै ठेक्का भइसकेको छ। यो चाइनिज पोलिचन्दा इन्जिनियरिङ कम्पनीले यो ठेक्का लिएको छ । ०७८ वैशाख ३१ यी दुइटा प्याकेजमा ठेक्का सम्झौता भएको थियो। पूरै द्रुत मार्गको परामर्शदाता कोरियन कम्पनी योसिन इन्जिनियरिङ कर्पाेरेसन नियुक्त भएको हो। परामर्शदाता कम्पनीले पनि उपयुक्त काम गर्न नसकेको बताइन्छ।"
जानकी मन्दिरमा कमसल काम,"जनकपुर : मधेस सरकारले मुख्यमन्त्री स्वच्छता अभियानअन्तर्गत जानकी मन्दिर सौन्दर्यीकरणको काम गरेको थियो। मन्दिरको पुरातात्विक महत्वलाई धरासयी बनाउने गरी भएको काममा भ्रष्टाचार भएको स्थानीयवासीले आरोप लगाएका छन्। मन्दिरभित्र अन्डरग्राउन्ड ढल निर्माण, मेटामार्फिक मार्बल जडान, गेट निर्माण र पार्क निर्माणको काममा ७ करोड रुपैयाँ खर्चिए पनि गुणस्तरहीन काम भएको आरोप लगाइएको छ। मन्दिर सौन्दर्यीकरणमा भएका गुणस्तरहीन कामको छानबिन लागि अस्तियारमा उजुरीसमेत परेको छ। जानकी मन्दिरमा सौन्दर्यीकरणको नाममा जथाभावी सेतो मार्बल लगाएर कुरुप बनाइएको छ भने ती काम पनि गुणस्तरहीन छन्। पुरानो प्रवेश द्वारलाई हटाएर स्टिलको ढोका लगाइएको छ। यो पनि पढ्नुहोस जानकी मन्दिरको मौलिकतामा असर पर्ने गरी संरचनाहरु बनाइँदै जानकी मन्दिरका बहुमूल्य सम्पदा सकिँदै जानकी मन्दिरले तिरेन विद्युत् महसुल जानकी मन्दिर सौन्दर्यकरणमा करोडौंको अनियमितता फर्जी उत्तराधिकारी, जानकी मन्दिरको सम्पत्ति दोहन जानकी मन्दिर सौन्दर्यीकरणको बजेट दुरुपयोग"
लागुऔषधसहित ४ जना पक्राउ,"काठमाडौं : लागुऔषधसहित विभिन्न स्थानबाट ४ जना पक्राउ परेका छन्। कञ्चनपुर, बेलौरी नगरपालिका६ भुराकोटबाट अवैध लागुऔषध खैरो हेरोइनजस्तो देखिने पदार्थ करिब १ ग्राम ४८ मिलिग्रामसहित २ जनालाई प्रहरीले पक्राउ गरेको छ । पक्राउ पर्नेहरूमा कैलाली धनगढी उपमहानगरपालिका१३ कैलारीगाउँ बस्ने २३ वर्षीय मदन राना र २८ वर्षीय निसान घर्ती मगर रहेका छन् । इलाका प्रहरी कार्यालय बेलौरीबाट खटिएको प्रहरीले सुपप्र०१(००९ प ३०९७ नम्बरको मोटरसाइकल जाँच गर्ने क्रममा मोटरसाइकलमा सवार उनीहरूलाई उक्त पदार्थसहित फेला पारी पक्राउ गरेको हो । यस्तै मोरङ,बिराटनगर महानगरपालिका१५ स्थित १ नम्बर ढाटबाट अवैध लागुऔषध खैरो हेरोइनजस्तो देखिने पदार्थ करिब १ ग्राम ९४ मिलिग्रामसहित सुनसरी धरान उपमहानगरपालिका६ बस्ने २२ वर्षीय राहुल विकलाई सोमबार साँझ प्रहरीले पक्राउ गरेको हो। लागुऔषध नियन्त्रण ब्यूरो बिराटनगरबाट खटिएको प्रहरीले उनलाई उक्त पदार्थसहित फेला पारी पक्राउ गरेको हो । साथै थप अनुसन्धानको क्रममा उक्त पदार्थ सोही ठाउँ बस्ने ४० वर्षीय बिमल बहादुर कट्वालले बोक्न दिएको भनी खुल्न आएपछि कट्वाललाई समेत बिराटनगर महानगरपालिका१५ स्थित २ नम्बर ढाटमा फेला पारी प्रहरीले पक्राउ गरेको छ । सिरहा,सखुवानान्कार्कट्टि गाउँपालिका२ सोठियाईनस्थित शौचालयको छतमाथिको ट्याङकीभित्र अवैध लागुऔषध गाँजा करिब १ केजी ५ ग्राम सोमबार दिउँसो प्रहरीले बरामद गरेको छ । विशेष सूचनाको आधारमा इलाका प्रहरी कार्यालय महेशबारीबाट खटिएको प्रहरीले उक्त गाँजा फेला पारी बरामद गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।"
सरकारी जग्गा व्यक्तिको नाममा,"पर्सा : भूमि सुधार तथा मालपोत कार्यालय पर्साका कार्यालय प्रमुख कमोद तिवारी, नासु, जग्गाधनीसमेत ६ जनाले सरकारी कागजात नोक्सान गरेको र गलत लिखत तयार गरी भ्रष्टाचार गरेका थिए। पर्साको साविक वेल्वा गाविस८ को २७० कित्ताको एक बिघा ५ कठ्ठा युथ स्पोटर्स क्लबको जग्गा व्यक्तिको नाममा श्रेस्ता कायम गरेको उजुरी परेको छ। सो सम्बन्धमा अनुसन्धान हुँदा क्लबको नामको जग्गा शेष सफी अहमदको नाममा जग्गाधनी दर्ता श्रेस्ता कायम गर्ने क्रममा फिल्ड प्रतिवेदन, निर्णयको लागि टिप्पणीसमेत पेस गरी निर्णय गरेकाले परिवर्तित लिखतबाट क्लबको जग्गा व्यक्तिका नाममा पास गरिएको थियो। भ्रष्टाचारजन्य कसुरमा संलग्न कर्मचारी र सरोकारवालालाई सजायको माग दाबी गरेको छ।"
कोरोना नियन्त्रण गर्ने पैसाले ५४ लाखको झुल,जसमध्ये गाउँपालिकाले ५४ लाखको झुल खरिद गरेको काण्ड तत्कालीन समयमा निकै चर्चामा थियो। आव २०७६७७ मा बिपत् व्यवस्थापन कोषबाट झुल किनिएको गाउँपालिकाले जनाएको थियो। सिराहा : सिराहाको औरही गाउँपालिकाले कोभिड १९ नियन्त्रण र रोकथामका लागि २ करोड २० लाख ८० हजार ९२९ रूपैयाँ खर्च गरेको थियो। जसमध्ये गाउँपालिकाले ५४ लाखको झुल खरिद गरेको काण्ड तत्कालीन समयमा निकै चर्चामा थियो। आव २०७६७७ मा बिपत् व्यवस्थापन कोषबाट झुल किनिएको गाउँपालिकाले जनाएको थियो। गाउँपालिकाका सम्पूर्ण घरधुरीलाई झुल वितरण गर्न ५३ लाख ६९ हजार १९५ रुपैयाँ खर्च भएको बताइएको थियो। गाउँपालिकाले झुल खरिदमा गरेको खर्च त्यतिबेला निकै चर्चाको विषय बनेको थियो। यसरी खरिद गरिएका ६५ सय थान झुल गाउँपालिकाको स्टोरमा थन्किएको थियो।
बझाङको बयानाको बर्थिङ सेन्टरमा लगाइएको ताला ४ वर्षपछि खुल्यो,"बझाङ : खप्तडछान्ना गाउँपालिका वडा नं६ बयानामा विवादका कारण ४ वर्षदेखि बन्द भएको बयाना बर्थिङ सेन्टर सञ्चालनमा आएको छ । तत्कालिन पाटादेवल गाविसबाट २ लाख ३१ हजार र गाउँपालिकाको १० लाखको लागतमा निर्माण गरिएको उक्त बर्थिङ सेन्टर उद्घाटन नहुँदै विवादका कारण बन्द भएको थियो । गाउँमा छलफल नै नगरेर जानकारी बिना नियम विपरित बर्थिङ सेन्टर सञ्चालन गरेको र जग्गादातालाई कार्यालय सहयोगी राख्नुपर्ने माग राख्दै २०७६ कार्तिक महिनामा बर्थिङ सेन्टरमा तालाबन्दी गरिएको थियो । सञ्चालनको तयारीमा रहेको बर्थिङ सेन्टरमा तालाबन्दी गरेपछि लाखौं रकमका भौतिक तथा स्वास्थ्य सामग्री प्रयोगविहीन बन्नुका साथै बर्थिङ सेन्टरको झ्याल ढोकासमेत तोडफोड भएका थिए । बर्थिङ सेन्टर निर्माणपछि जम्मा दुई दिन मात्रै सञ्चालनमा आएको थियो । उद्घाटन र औषधि खरिद् गरी संचालनमा आएको सेन्टर तेस्रो दिनदेखि जग्गादाता झुरु थापाले ताला लगाएका थिए । निवर्तमान् महिला सदस्य कृष्णादेवी थापाका अनुसार बर्थिङ सेन्टर बन्द भएपछि गाउँका गर्भवती र सुत्केरी महिला मारमा परेका छन् । बर्थिङ सेन्टर बन्द भए यता गाउँका एक दर्जन बढी गर्भवतीले बीच बाटो मै बच्चा जन्माउन बाध्य भएका थिए। लामो समयदेखि गाउँमा बर्थिङ सेन्टर अलपत्र परेको र सुत्केरीको समस्या यथावत रहेको गुनासो आएपछि गाउँपालिकाले सोमबार स्थानीयसँग समन्वय गरेर बर्थिङ सेन्टर सञ्चालनमा ल्याउने निर्णय गरेको हो । सोमबार खप्तडछान्ना गाउँपालिका वडा नं ६ का वडाध्यक्ष तेजबहादुर खड्काको अध्यक्षतामा बर्थिङ् सेन्टर सञ्चालनको विषयमा छलफल गरिएको बताइएको छ । बर्थिङ सेन्टर निर्माण गर्नुअघि जग्गादाताको घरबाट एकजनालाई जागिर दिने सहमतिअनुसार कुरा मिलेपछि ताला खोलिएको खप्तडछान्ना गाउँपालिका उपाध्यक्ष विष्णु थापाले बताए । गाउँपालिका उपाध्यक्ष थापाले भने,जग्गादाता र स्थानीयले पहिले नै जग्गादान गरे वापत जग्गादाताको घरबाट एकजनालाई रोजगारी दिने भनिएको रहेछ तर बर्थिङ् सेन्टर निर्माणपछि अर्कैलाई रोजगारी दिएपछि जग्गादाता झुरु थापाको परिवारले तालाबन्दी गरेको रहेछ । ' 'प्रदेश सरकारले फेरि त्यही वर्थिङ् सेन्टरकै छेउमा आवास गृह निर्माण गरेछ त्यहाँ पनि तालाबन्दी भएको रहेछ । सोमबार हामीले छलफल गरेर पुरानै सम्झौता अनुसार जग्गादाताको घरका सदस्यलाई कर्मचारी बनाउने निर्णय गरेर ताला खोलेका छौं । अब सहज हुन्छ,'उनले भने। खप्तडछान्ना गाउँपालिका उपाध्यक्ष विष्णु कुमार थापा, सम्पूर्ण वडाका वडाध्यक्ष र स्थानीयको रहोवरमा बयाना बर्थिङ सेन्टर सञ्चालन गर्ने सहमति भएको वडाध्यक्ष तेज बहादुर खड्काले जानकारी दिए । गाउँमा सुत्केरी व्यथा लागेका महिलालाई बोकेर टाढा रहेको स्वास्थ्य संस्थामा लिनुपर्ने बाध्यता रहेकोमा अब गाउँमै बर्थिङ सेन्टर सञ्चालन भएपछि सहज हुने स्थानीयले अपेक्षा गरेका छन्।"
"पर्वतको महाशिला गाउँपालिकामा जिप दुर्घटना, एकजनाको मृत्यु",सदरमुकाम कुश्माबजारबाट महाशिलातर्फ जाँदै गरेको ग२च ६९० नंको जिप महाशिला५ काहुलेमा दुर्घटना भएको हो। दुर्घटनामा चालक महाशिला४ धनुवासका ३७ वर्षीय ख्यामबहादुर विकको ज्यान गएको हो। पर्वत : पर्वतको महाशिला गाउँपालिकामा गए राति जिप दुर्घटनामा परी एकजनाको मृत्यु भएको छ। दुर्घटनामा अर्का एक व्यक्ति घाइते भएका छन्। सदरमुकाम कुश्माबजारबाट महाशिलातर्फ जाँदै गरेको ग२च ६९० नंको जिप महाशिला५ काहुलेमा दुर्घटना भएको हो। दुर्घटनामा चालक महाशिला४ धनुवासका ३७ वर्षीय ख्यामबहादुर विकको ज्यान गएको हो। दुर्घटनामा गम्भीर घाइते भएका विकको उपचारका लागि गण्डकी अस्पताल पोखरा लैजाने क्रममा बाटोमै मृत्यु भएको प्रहरी निरीक्षक प्रकाश राउतले जानकारी दिए। दुर्घटनामा घाइतेको लुङ्खुदेउराली प्राथमिक स्वास्थ्य केन्द्रमा उपचार भइरहेको छ। उनको नाम ठेगाना खुल्न नसकेको प्रहरीले जनाएको छ। दुर्घटनाको कारणबारे अनुसन्धान भइरहेको छ। रासस
चुरे संरक्षणमा भूमि व्यवस्था तथा कृषि मन्त्री कुशवाहाको अग्रसरता,"जनकपुरधाम : मधेस प्रदेशको चुरे समस्यामा समाधानका लागि प्रदेशको भूमि व्यवस्था, कृषि तथा सहकारी मन्त्रालयले अग्रसरता लिएको छ। भूमि व्यवस्था तथा कृषि मन्त्री वसन्त कुशवाहाको संयोजनमा भएको सर्वदलीय सर्वपक्षीय छलफलमा चुरे समस्या समाधानका निमित्त मन्त्रालय अघि अग्रसरता लिएको हो। मधेस प्रदेशको मात्र नभई चुरेको संरक्षण सम्बर्द्धन र प्रबर्द्धनमा सरोकारवाला विज्ञ समूहसँग भएको छलफलमा तराई मधेसको विभिन्न समस्याहरू एकीकृत रूपले अगाडि बढाउने ध्यानाकर्षण गराइएको छ। छलफलमा तराई मधेसमा रहेको चुरेभावर विनास, वन जंगलको अनियन्त्रित कटानी तथा अतिक्रमण, वन पैदावरको दुरूपयोग, अनियन्त्रित बालुवा गिट्टी तथा ढुंगाको उत्खनन लगायतको विषयमा गम्भीर छलफल गरिएको मन्त्री कुशवाहाले अन्नपूर्णलाई जानकारी दिए। मन्त्री कुशवाहाले भने, बर्सेनि बाढी पहिरोको प्रकोप, सुख्खापन, खडेरी, घटदो सतहमुनिको पानी, कुवा इनारको सुख्खापन, बन्द हुन लागेको चापाकलको पानी, बर्सेनि बड्ने गरेको तापक्रम तथा हजारौ बिगहामा भइरहेको मरुभूमीकरण सम्बन्धित समस्याहरूको कारण र समाधानको विषयमा गहन छलफल भएको छ। समस्या समाधानका निमित्त आगामी दिनमा गर्न सकिने पहल बारे र समस्याहरूको न्यूनीकरणका लागि एकीकृत परियोजनाका रूपमा छुट्टै निकाय गठन गरी कार्यक्रम बढाउन विज्ञहरूले सल्लाह दिएको छ। चुरे संरक्षणमा राष्ट्रपति चुरे संरक्षण विकास समिति, वन तथा वातावरण मन्त्रालय, सिँचाइ मन्त्रालय, कृषि मन्त्रालय, स्थानीय सरकार आदिले छुटाछुट्टै कार्यक्रम, गतिविधि, पहल गरे पनि समन्वयको अभावले प्रभावकारी हुन नसकेको बैठकको निष्कर्ष थियो। समन्वयका लागि मन्त्रालय अन्तर्गतको समिति मिलाएर प्रदेश गौरवको एकीकृत परियोजनाको रूपमा विकासको पहल गर्न आवश्यकता रहेको निष्कर्ष छ। समस्या समाधानका लागि चुरेभावर क्षेत्रमा पानी रिजरटयाङक बनाउनु पर्ने, जंगलको कटानी भएको क्षेत्रमा वृक्षारोपण गर्नुपर्ने, वन क्षेत्रमा भएको अतिक्रमण हटाउनुपर्ने, सबै ठूलासाना नदीको बीच भागबाट बालुवा, गिट्टी, ढुंगा निकाली नदीको धार बहाव नियन्त्रित गर्नु सुझाव विज्ञहरूले दिएको छ। यसैगरी सबै नहरहरूको पुनः सञ्चालन गर्नुपर्ने, नयाँ नहरको दायरा बढाई कृषि सिँचाइ गर्नुपर्ने, बलुवाले भरेको तथा बाढी प्रभावित क्षेत्रमा वृक्षारोपण तथा एकीकृत कृषि परियोजना सञ्चालन गर्नुपर्नेमा विज्ञहरूले जोड दिएको छ। आगामी दिनमा परियोजनाका लागि कन्सेप्ट नोट बनाउने, राष्ट्रिय योजना आयोगप्रदेश नीति आयोगमा छलफल गर्ने, संसदमा प्रस्तुत गर्ने, संघीयप्रदेश सरकार मन्त्रीपरिषदमा छलफल गर्ने, ऐन, विधेयक, नियमावली तथा कार्यविधि बनाउन पहल गर्ने सबै पक्षले प्रतिबद्धता जाहेर गरेको छ।"
"बेटी पढाऊ, बेटी बचाऊमा रकम हिनामिना","जनकपुर : मधेस प्रदेशको चर्चित अभियान बेटी पढाउ, बेटी बचाउ कार्यक्रम नै भ्रष्टाचारको अखडा बन्यो। मुख्यमन्त्री तथा मन्त्रिपरिषद्को कार्यालयका तत्कालीन सचिव यामप्रसाद भुसालसमेत ६ जनाविरुद्ध गैरकानुनी लाभ तथा हानी पुर्याई भ्रष्टाचार गरेको आरोपपत्र दायर भएको थियो। कक्षा ८ का छात्राका लागि साइकल खरिद गर्दा कम्पनी नखुलाई खरिद गरेर तीन महिनादेखि गोदाममा राखेको र यस विषयमा अनुसन्धान हुँदा साइकल खरिद प्रक्रिया सुरु भएदेखि भुक्तानी गर्दासम्म कर्मचारी र साइकल आपूर्तिकर्लाले बदनियतपूर्वक हिनामिना गरेको पुष्टि भएको थियो। सचिव भुसाललाई १० करोड ३३ लाख ७ सय ५८ रुपैयाँ बिगोबमोजिमको जरिवाना र कैद सजाय माग गरिएको थियो। अन्यलाई पनि बिगो र कैद सजाय माग गरिएको थियो। यो पनि पढ्नुहोस मुख्यमन्त्रीको बेटी पढाउ, बेटी बचाउ योजना 'बेटी पढाउ, बेटी बचाउ' अभियानमा प्रहरीले सुचना दिएन : मुख्यमन्त्री राउत"
भक्तपुर महोत्सवमा २ करोड ५० लाखको कारोबार,"औद्योगिक शान्ति नेपाल संस्था, मध्यपुर ब्वाइज ब्यान्डको आयोजना तथा भक्तपुर जिल्ला खेलकुद विकास समितिको सहयोगमा यही चैत २३ गतेदेखि सुरु भएको उक्त महोत्सवमा दैनिक ५० लाखभन्दा बढीको कारोबार भइरहेको संस्थाका अध्यक्ष सन्दीप महतले जानकारी दिए। भक्तपुर : प्रसिद्ध बिस्केट जात्रा तथा नयाँ वर्ष २०८० को अवसरमा सल्लाघारीमा सञ्चालन भइरहेको सातौँ भक्तपुर औद्योगिक, सांस्कृतिक, पर्यटन तथा व्यापार महोत्सवमा सोमबारसम्म रु दुई करोड ५० लाख बराबरको कारोबार भएको छ। औद्योगिक शान्ति नेपाल संस्था, मध्यपुर ब्वाइज ब्यान्डको आयोजना तथा भक्तपुर जिल्ला खेलकुद विकास समितिको सहयोगमा यही चैत २३ गतेदेखि सुरु भएको उक्त महोत्सवमा दैनिक ५० लाखभन्दा बढीको कारोबार भइरहेको संस्थाका अध्यक्ष सन्दीप महतले जानकारी दिए। महोत्सवमा खाद्यान्न, लत्ताकपडा, कृषि तथा हस्तकलाका सामग्री, भाँडाकुँडा, सवारीसाधन, खेलौनालगायतका दुई सय कक्ष छन्। महोत्सवको करिब पाँच लाख व्यक्तिले अवलोकन गर्ने अपेक्षा गरिएको छ। आगामी वैशाख ३ गतेसम्म चल्ने महोत्सवमा करिब १० करोडको कारोबार हुने आयोजकको विश्वास छ। महोत्सवका संयोजक एवं जिल्ला खेलकुद विकास समितिका अध्यक्ष दीपक थापाले विभिन्न क्षेत्रका व्यक्तिलाई नगदसहित पुरस्कृत गरिने बताए। महोत्सवमा हरेक दिन विभिन्न साङ्गीतिक समूहको प्रस्तुतिसमेत रहने गरेको छ। रासस"
"बर्दियाको पथरैयामा आगलागी, ४१ लाखको क्षति","गुलरिया : बर्दियाको गेरुवा गाउँपालिका वडा नम्वर ५ स्थित पथरैयामा आगलागी हुँदा ४१ लाख रुपैयाँ बराबरको धनमाल जलेर क्षति पुगेको छ। कार्की गाउँमा आइतबारर दिउँसो ५ घरमा आगलागी हुँदा नगद तथा जिन्सी सामाग्री जलेर क्षति पुगेको प्रहरीको प्रारम्भिक तथ्यांक छ। आगलागीबाट ३ वटा घर पूर्ण र २ वटा घरमा आशिंक क्षति भएको जिल्ला प्रहरी कार्यालय बर्दियाका प्रहरी नायव उपरीक्षक हिक्मतबहादुर बोहोराले बताए। आगलागीमा मानवीय तथा पशुधन क्षति भएको छैन। नवीन शाहीको घरमा अचानक लागेको आगो अन्य घरहरुमा फैलिएको हो। 'ईलाका प्रहरी कार्यालय राजापुर र पाताभारको प्रहरी टोली लगायत स्थानीयको सहयोगमा दमकल मार्फत आगो नियन्त्रणमा लिएका हौं', उनले भने, 'आगलागीबाट घर, खाद्यान्न, लत्ताकपडा, भाँडाकुँडा, ग्यास सिलिण्डर, मोबाइल सेट लगायत सुन जलेर क्षति पुगेको छ।' आगलागीका कारण ४ सेट मोबाइतल, साढे १ तोला सुन, ४ लाख ७५ हजार नगद र ३६ लाख ३० हजार बराबरको भौतिक क्षति भएको हाम्रो तथ्यांक छ। उनले थपे, 'नविन शाहीको २ कोठे टिनले छाएको कच्चीघर पूर्णरुपमा जल्दा नगद २ लाख रुपैयाँसहित घरभित्र राखिएको १० लाख रुपैयाँ बराबरको क्षति भएको छ। पदम बमको घर जलेर पूर्ण क्षति हुँदा नगद २५ हजार रुपैयाँ सहित ७ लाख २५ हजार रुपैयाँ बराबर धनमाल क्षति भएको छ। त्यस्तै बल बमको ३ कोठे खरले छाएको कच्चीघर पूर्ण क्षति हुँदा आधा तोला सुनको तिलहरी, नगद १ लाख ५० हजार सहित ९ लाख ८० हजार रुपैयाँ बराबरको क्षति भएको छ।' 'लासु बमको २ कोठे घर आशिंक रुपमा जल्दा आधा तोला सुनको तिलहरी, नगद ५० हजार रुपैयाँ सहित ७ लाख मुल्य बराबरको क्षति भएको छ। नक बमको कच्चीघर आशिंक रुपमा जल्दा आधा तोला सुनको तिलहरी, नगद ५० हजार रुपैयाँसहित ७ लाख रुपैयाँ बराबरको क्षति भएको विवरण हामीले संकलन गरेका छौं,' डीएसपी बोहोराले भने। हावा हुरीको मौसम भएकाले आगलागीबाट सावधानी अपनाउनु जरुरी रहेको उनले सुझाए।"
युवालाई गाउँमै रोक्न बाँझो जमिनमा फलफूल खेती,"बागलुङको तमानखोला गाउँपालिकाले भने यस वर्षदेखि बाँझो जमिनको सदुपयोग गरी स्थानीयलाई गाउँमै रोकी आयआर्जनसँग जोड्न फलफूल खेती गर्न थालेको छ । ढोरपाटन : युवाशक्ति विदेश पलायन हुन थालेपछि ग्रामीण क्षेत्रमा खेतीयोग्य जमिन वनमाराले ढाकिएका छन् । गाउँ सुनसान छन्, गाउँमा बस्ने पनि रोजगार र सेवासुविधा खोज्दै बजार झरिरहेका छन् । गाउँघरमा कुनै अवसर नदेखेर विदेश पलायन हुने तथा बजार झर्नेलाई अहिलेसम्म गाउँमै रोक्न कुनै पनि निकायले सकेका छैनन् । बागलुङको तमानखोला गाउँपालिकाले भने यस वर्षदेखि बाँझो जमिनको सदुपयोग गरी स्थानीयलाई गाउँमै रोकी आयआर्जनसँग जोड्न फलफूल खेती गर्न थालेको छ । गाउँपालिकाले यस वर्षदेखि बाँझो तथा खाली जमिनमा फलफूल खेती गर्न सुरु गरेको हो । चालु आर्थिक वर्षमा वडा नं ४ मा पन्ध्र सय फलफूलका बिरुवा लगाइएको गाउँपालिकाका अध्यक्ष जोकलाल बुढामगरले जानकारी दिए। थोरै मेहनतबाट राम्रो उत्पादन दिने ओखर, स्याउ, उन्नत प्रजातिका आरु र किवीका बिरुवा लगाइएको उनको भनाइ छ । पालिकाले कृषकलाई फलफूल खेतीतर्फ आकर्षित गर्ने गरी ५० प्रतिशत अनुदानमा फलफूलका बिरुवा उपलब्ध गराएको अध्यक्ष बुढामगरले बताए। खासगरी बसाइँसराइ रोक्न र गाउँमै रोजगार सिर्जना गर्नका लागि गाउँपालिकाले यो अभियान सुरु गरेको उनको भनाइ छ । अध्यक्ष बुढामगर भन्छन्, 'यस वर्षदेखि बाँझो जमिनलाई उपयोग गर्ने गरी फलफूलका बिरुवा लगाइएको छ, वडा नं ४ बाट सुरु गरेका छौँ, अर्को वर्षदेखि पालिकाभरि नै लगाउने योजना छ, आफ्नो बारीमा लगाउने कृषकलाई ५० प्रतिशत अनुदानमा बिरुवा दिइएको छ, यसको प्रतिफल आउन केही वर्ष लाग्न सक्छ तर यसले स्थानीयको वातावरणलाई स्वच्छ राख्नसमेत मद्दत पुग्ने छ ।' व्यवसाय दर्ता गरेर कृषि कर्म गरिरहेका ४० कृषकले फलफूलका बिरुवा व्यावसायिकरूपमा उत्पादन गर्ने गरी बारीमा लगाएको अध्यक्ष बुढामगरको भनाइ छ । कृषि प्राविधिकद्वारा माटो परीक्षण गरी बाँझो जमिनमा बिरुवा लगाइएको उनले बताए। हिउँदे र बर्खे गरी दुई सिजनमा बिरुवा उपलब्ध गराउने गरी पालिकाले बजेट विनियोजन गरेको गाउँपालिकाका कृषि शाखा प्राविधिक सन्देश पराजुलीले बताए। पहिलो चरणमा हिउँदे सिजनमा लगाउने बिरुवा उपलब्ध गराइसकिएको भन्दै अब बर्खे सिजनमा लगाउने बिरुवा जेठ महिनामा उपलब्ध गराइने पराजुलीको भनाइ छ । 'अमिलो र फलफूल उत्पादन हुनसक्ने वातावरण र हावापानी भएको सम्भावना देखेर हामीले यो प्रयास गरेका छौँ', उनले भने, 'यहाँका केही कृषकले दुई वर्ष पहिले लगाएको स्याउको बिरुवा हुर्किसकेको र अबको एकदुई वर्षमा उत्पादन दिन सक्ने देखिएको छ, यसले गर्दा पनि यहाँको हावापानीमा फलफूल खेती राम्रो हुने सम्भावना धेरै छ ।' रासस"
बिल भुक्तानीमा घुस,दिक्तेल रूपाकोट मझुवागढी नगरपालिका १ स्थित आफ्नो कोठामा सेवाग्राहीलाई बोलाएर ९ लाख ३४ हजार रुपैयाँ घुस लिएका थिए। खोटाङ : सिँचाइ परियोजनाको बिल भुक्तानीमा जलस्रोत तथा सिँचाइ विकास डिभिजन कार्यालय दिक्तेल खोटाङका प्रमुख नारायणकाजी श्रेष्ठले घुस मागेका थिए। दिक्तेल रूपाकोट मझुवागढी नगरपालिका १ स्थित आफ्नो कोठामा सेवाग्राहीलाई बोलाएर ९ लाख ३४ हजार रुपैयाँ घुस लिएका थिए। क्रममा सेवाग्राहीसँग घुस लिएको आरोपमा अख्तियार दुरुपयोग अनुसन्धान आयोगले पक्राउ गरेको छ। उनीविरुद्ध आयोगले थप अनुसन्धान गरी २०७७ असार ३० गते विशेष अदालतमा मुद्दा दायर गरेको थियो।
"वैशाख १ गतेदेखि विराटनगरमा गुट्खा, खैनी र चुरोट निषेध","विराटनगर : विराटनगर महानगरपालिकाले वैशाख १ गतेदेखि सार्वजनिक स्थलहरूमा धुमपान, खैनी, चुरोट, पानपराग, गुट्खालगायतको सेवन गर्न निषेध गर्ने भएको छ। विराटनगरलाई सफा, सुन्दर, व्यवस्थित र विकसित बनाउने अभियानमा लागेको महानगरको नगरसभाले यस्तो निर्णय गरेको हो। नगरसभाको निर्णय अनुसार महानगर क्षेत्रभित्र ध्रुमपानदेखि प्रेसर हर्न बजाउन निषेध (नो हर्न) गर्न लागिएको महानगरका प्रमुख नागेश कोइरालाले जानकारी दिए। ध्वनि प्रदूषण नियन्त्रण गर्ने महानगरको योजनाअन्तर्गत सवारी साधनको प्रेसर हर्न बजाउन निषेध गर्न लागिएको उनको भनाइ छ। केही हप्ताअघि महानगरले धार्मिक सङ्घसंस्था, साउन्ड सिस्टम प्रतिनिधिलगायतलाई बोलाएर ध्वनि प्रदूषण नियन्त्रण एवं धुमपान र गुट्खा, खैनी खाएर सहर फोहोर गर्ने गरेका विषयमा छलफल गरेको थियो। विराटनगर कोशी प्रदेशको राजधानीसँगै प्रदेशको एकमात्रै महानगरपालिका भएकाले यसलाई व्यवस्थित र सभ्य बनाउने दायित्व सबैको भएको प्रमुख कोइरालाले बारम्बार दोहोर्याउँदै आएका छन्। उनले महानगरले सरसफाइ, फुटपाथ नियन्त्रण, सडकलाई पार्किङ निषेध, कर सङ्कलनलगायतका अभियान सञ्चालन गरिरहेको सुनाए। पार्किङस्थललाई व्यवस्थित बनाउने कार्य भइरहेकाले केही दिनभित्रै विगतको निर्णय प्रभावकारी रुपमा कार्यान्वयन गरिने प्रमुख कोइरालाको भनाइ छ। उनले महानगर क्षेत्रभित्र प्रेसर हर्न नबजाइदिन सरोकारवालालाई आग्रह पनि गरे। 'विराटनगर हामी सबैको हो, यसलाई हामी सबै मिलेर व्यवस्थित र सभ्य सहरका रुपमा स्थापित गर्नुपर्छ', प्रमुख कोइरालाले भने, 'सहरको सुन्दरता र सभ्यतासित ध्वनि प्रदूषण पनि जोडिएको हुन्छ। महानगरले अघि सारेको अभियानमा सबैको साथ रहने मैले विश्वास लिएको छु।' ध्वनि प्रदूषण नियन्त्रणका लागि महानगरवासीबाट थुप्रै सुझाव आएको उपप्रमुख शिल्पा निराला कार्कीले जानकारी दिए। रासस"
