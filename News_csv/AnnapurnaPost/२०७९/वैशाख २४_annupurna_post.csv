शीर्षक,विवरण
बागीले जित्ने जनकपुरधामको रेकर्ड ब्रेक गर्नुपर्छ : वरिष्ठ नेता पौडेल,"जनकपुरधाम : नेपाली कांग्रेसका वरिष्ठ नेता रामचन्द्र पौडेलले जनकपुरधाममा बागी उम्मेदवारले जित्ने रेकर्ड ब्रेक गर्नुपर्ने बताएका छन्। उनले जनकपुरधाममा सधैंदेखि नेपाली कांग्रेसको वागी उम्मेदवारले निर्वाचनमा विजयी हुँदै आएकोले यस पटकको चुनावमा त्यसको रेकर्ड ब्रेक गर्नुपर्ने बताएका हुन्। जनकपुरधाममा शनिबार सत्ता गठबन्धनले आयोजना गरेको चुनावी सभामा बोल्दै वरिष्ठ नेता पौडेलले भने, यस पटक सबैजना मिलेर जनकपुरधामको रेकर्ड तोड्नुपर्छ। जनकपुरधाममा बागीले जित्ने रेकर्ड छ, यस पटक हामी सबै मिलेर यसलाई तोड्नुपर्छ। यहाँ बेला बेलामा बागी उम्मेदवारले जितेका छन् र त्यसको परिणाम पनि देख्यो। जनकपुरधामको केके बेहाल भयो। अब जनकपुरधामको हाल बेहाल हुन दिनु हुँदैन। उनले जनकपुरधाम शान्ति र क्रान्तिको भूमि रहेको बताउँदै जनकपुरको विकास गुरु योजना बनाएर गरिनुपर्ने बताए। उनले भने, कोशी, कमला, मरिन डाईभर्सन, हुलाकी राजमार्गबाट मधेशको विकास गर्न सकिन्छ, तर यसका लागि गठबन्धनको उम्मेदवारलाई जित्नुपर्छ। गठबन्धन सबै दलको लागि अहिले छाता छाप साझा हो त्यसैले सबैले छातामा भोट हालौं। जनकपुरधामलाई अब व्यवस्थित र सुन्दर बनाएर सारा हिन्दुहरु, विश्वका पर्यटकहरु आउने खालको विकास गर्नुपर्ने उनले बताए। सत्ता गठबन्धनका उम्मेदवारका लागि मत माग्न आएका उनले जनकपुरधामको अस्तव्यस्ततालाई चिर्न गठबन्धनको उम्मेदवारलाई नै भोट दिन नेताकार्यकर्तालाई आग्रह गरे। यस पटक नेपाली कांग्रेसबाट बागी भएर मनोज साहले मेयर र निर्मल चौधरीले उपमेयरमा स्वतन्त्रबाट उम्मेदवारी दिएका हुन्। यसअघि २०४९ तथा २०५४ को निर्वाचनमा समेत जनकपुरधाम कांग्रेसका बागी उम्मेदवारले जित हासिल गरेका थिए।"
पहिरोले नारायणगढमुग्लिन सडक अवरुद्ध,चितवन : पहिरोका कारण नारायणगढमुग्लिन सडकखण्ड अवरुद्ध भएको छ। आज साँझ ७:३० बजे इच्छाकामना गाउँपालिकाको चोके खोलामा पहिरो खस्दा सडक अवरुद्ध भएको हो। मुग्लिनबाट नारायणगढतर्फ तीन किलोमिटरको दूरीमा पहिरो निरन्तर खसिरहेका कारण आज यातायात सञ्चालन हुने सम्भावना न्यून रहेको ट्राफिक प्रहरीले जनाएको छ। जिल्ला ट्राफिक प्रहरी कार्यालयका प्रमुख प्रहरी निरीक्षक धर्म अधिकारीका अनुसार ठूलो पहिरो खसेका कारण आज पहिरो हटाउन असम्भव जस्तै छ। मुग्लिन हुँदै नारायणढतर्फ आउने सवारीसाधन मुग्लिनमा रोकिएका छन् भने नारायणगढबाट मुग्लिन हुँदै जाने सवारीसाधनलाई जुगेडीतर्फ नै रोकिएको छ। पहिरो हटाउन सुरु भएको प्रहरीले जनाएको छ।
नागरिक उन्मुक्ति पार्टीलाई टीकापुर क्षेत्रमा रेशम चौधरीको विरासत जोगाउन चुनौती,"काठमाडौं : आसन्न स्थानीय तह निर्वाचन संघारमा आउँदै गर्दा कैलालीको टीकापुर क्षेत्र फेरि चर्चाको विषय बनेको छ। थरुहट आन्दोलनका क्रममा विसं २०७२ भदौ ७ गते घटेको 'टीकापुर घटना'का कारण उक्त क्षेत्र बेलाबेला चर्चामा आइरहन्छ। ठूला दलकै शीर्ष नेताहरुले 'टीकापुर घटना'लाई कोट्याएर चर्चामा ल्याउँछन्। दुई हप्ताअघि माओवादी केन्द्रका अध्यक्ष पुष्पकमल दाहाल 'प्रचण्ड' कैलाली पुगेर उद्घोष गरे, 'मैले रेशम चौधरीलाई भेट्नै नहुने हो र? म दिल्लीमा पनि भेटेको हुँ। डिल्ली बजारस्थित जेलमा पनि भेटेको हुँ। तपाइँहरुलाई जानकारी गराउँ, सरकारसँग भोलि नै 'सिरियस' कुरा गर्दैछु।' यतिबेला प्रचण्डले आफ्नै अभिव्यक्तिलाई पूरा गर्न सकेका छैनन्। उनले कैलाली पुगेर वाचा गरेको 'सिरियस' कुरा अहिलेसम्म सार्वजनिक गरेका छैनन्। टीकापुर घटना सम्बन्धनमा प्रचण्डको यो पहिलो वाचा भने होइन। यसअघि पटकपटक रेशम चौधरी निर्दोष रहेको अभिव्यक्ति उनले दिँदै आएका छन्। तीन दिनअघि नेकपा एमाले अध्यक्ष केपी शर्मा ओली पनि कैलाली पुगे। यसपटक ओलीले आफ्नो अभिव्यक्ति बदले। टीकापुर घटनाबारे केही गर्न नसक्ने भनेका तिनै ओली यतिबेला रेशम चौधरी निर्दोष रहेको अभिव्यक्ति दिए, 'यहाँका थारु नेता जेलमै छन्। अनेकौं हजार मान्छे मरे, जेलमा हुनुपरेन। यहाँ हुँदै नभएको मान्छेलाई मुद्दा लगाए। रेशम चौधरी त्यसबेला यहाँ थिएनन्, उनलाई मुद्दा लगाउनुपर्ने कुनै कारण थिएन।' शीर्ष नेताहरुले रेशम चौधरीबारे अभिव्यक्ति दिँदा 'टीकापुर घटना' चर्चामा आउने गर्छ। तर यसपटक टीकापुरमा अर्को चर्चा पनि छ, जसको कारण हो नागरिक उन्मुक्ति पार्टी। आफू आबद्ध पार्टीले आश्वानमात्र दिएको भन्दै रेशमले चुनावको मुखमै नयाँ दल दर्ता गराए। श्रीमती रन्जिता श्रेष्ठले बागडोर सम्हाल्नेगरी रेशमले जेलबाटै पार्टी दर्ता गराए। टीकापुर क्षेत्रमा तिनै रेशम चौधरीको विरासत जोगाउन नागरिक उन्मुक्ति पार्टी लागिपरेको छ। २०७४ को प्रतिनिधिसभा चुनावमा कैलाली क्षेत्र १ मा उनी स्पष्ट बहुमतका साथ विजयी भएका थिए। रेशम ३४ हजार ३४१ मतले विजयी हुँदा प्रदेशसभामा कृष्णकुमार चौधरी १२ हजार १८४ मतले विजयी भए। रेशम चौधरीका प्रतिद्वन्द्वी एमालेकी मदन कुमारी शाह १३ हजा ४०६ मतमा चित्त बुझाउँदा कांग्रेसका ईश्वरी न्यौपानेले ११ हजार २०३ मत ल्याएका थिए। 'टीकापुर घटनापछि माओवादीमात्र होइन, मुख्य राजनीतिक पार्टी र तिनका नेताहरु देशको उच्च ओहोदामा पुगे। तर खोइ टीकापुरलाई न्याय दिलाएको? खोइ यहाँका पीडितको आवाज सुनेको?' त्यही मतलाई जोगाउन आसन्न स्थानीय तह निर्वाचनमा नागरिक उन्मुक्ति पार्टीले कैलाली क्षेत्र १ का तीनवटै पालिकामा प्रमुखदेखि सदस्यमसम्मै उम्मेदवार खडा गरेको छ। नागरिक उन्मुक्ति पार्टीको मुख्य म्यान्डेड हो, 'टीकापुर घटना राजनीतिक हो, रेशम चौधरी निर्दोष छन्।' पार्टीको म्यान्डेट पूरा गर्न टीकापुर नगरको नेतृत्व लिएका छन् रामलाल डंगौराले। उनी पूर्व माओवादी नेता हुन्। अघिल्लो स्थानीय चुनावमा माओवादीबाट टीकापुर५ को वडाध्यक्षमा निर्वाचित भएका उनी रेशमको म्यान्डेड पूरा गर्न 'फिल्ड'मा उत्रिएका छन्। माओवादी पार्टी पहिचान स्थापित गर्न, निम्न वर्गीय जनताको पक्षमा वकालत गर्न बनेको उनको बुझाइ थियो। तर पटकपटक सरकारको नेतृत्व गर्दासमेत माओवादीले आफ्नो वाचा पूरा नगरेको आरोप उनको छ। पार्टीले टीकापुर घटनाबारे पनि केही नबोलेकोमा उनलाई पश्चताप छ। 'टीकापुर घटनापछि माओवादीमात्र होइन, मुख्य राजनीतिक पार्टी र तिनका नेताहरु देशको उच्च ओहोदामा पुगे। तर खोइ टीकापुरलाई न्याय दिलाएको? खोइ यहाँका पीडितको आवाज सुनेको? अरुको त छाडौं, पहिचानको कुरा गर्ने माओवादीले समेत हाम्रो आवाज सुनेन। बरु दबाउने प्रयास गर्यो,' उनी अन्नपूर्णसँग भन्छन्। पार्टीले आफूहरुलाई लत्याएको र पछाडि पार्ने काम गरेको भन्दै नागरिक उन्मुक्ति पार्टीमा लागेको उनले बताए। रेशमको पार्टीमा आउँदा उनी एक्लै आएनन्, टीकापुरका अन्य ४ वडाध्यक्षलाई सँगै लिएर आए। त्यही टिमले टीकापुरमा रेशमको विरासत जोगाउने उनले ठोकुवा गरे। टीकापुरमा जित सुनिश्चित गर्ने ठोकुवा गरेका रामलालसँग त्यहाँको समुदायलाई 'ब्यालेन्स' गर्ने चुनौती छ। टीकापुर घटनाका कारण अझै पनि थारु समुदाय र पहाडी समुदायबीच 'भित्री मन'मा त्रास लुकेको छ। तर टीकापुरका पहाडी समुदायको पनि पूरा समर्थन रहेको रामलालको बुझाइ छ। 'टीकापुर घटनाका कारण यहाँका समुदायबीच फाटो ल्याउने काम राज्यले गरेको हो। टीकापुर घटनामा थारुको होइन, राज्यको दोष छ। थारुले पहिचानको माग उठाउँदा अखण्ड पक्षधर बनाउनु, उग्र पक्षधरको घुसपैठ गराउनु। सबै राज्यको कमजोरी हो,' रामलाल भन्छन्, 'यो कुरा यहाँका समुदायले बुझिसकेका छन्। पहाडी समुदायले पनि टीकापुर घटनालाई राजनीतिक घटनाको रुपमा समाधान गर्नुपर्छ भनिरहनुभएको छ। कसैलाई हसाउने र रुवाउने खेल नखेली पीडितलाई न्याय दिनुपर्छ भन्ने उहाँहरुको पनि भनाइ छ।' टीकापुरलाई दीगो शान्ति बनाउनका लागि अन्यायमा परेकालाई भोट दिनुपर्छ भनेर स्वयम् गैर थारुहरु पनि लागेको उनको बुझाइ छ। 'टीकापुरमा अहिले पनि विभेद् कायम छ। जातका कारण होस् या वर्गका कारण होस्, राज्यले गरेको व्यवहारकै कारण भएको विभेद् किन नहोस्, त्यो विभेद् सदाका लागि अन्त्य गर्नुपर्छ। टीकापुरमा हामीले विभेदरहित समाज निर्माण गरेर देखाउछौं,' उनी प्रतिवद्धता गर्छन्। टीकापुरसँगै रहेको अर्को पालिका हो जानकी। दुई दसक बढी पत्रकारितामा सक्रिय रहेका गणेश चौधरी नागरिक उन्मुक्ति पार्टीबाट अध्यक्षका आकांक्षी बनेका छन्। पत्रकारिताबाट पहिचानको मुद्दा स्थापित नहुने देखेरै उनले राजनीतिक दल रोजे। तर रेशम चौधरीको पार्टी नै किन? 'माओवादीले राम्रो काम गरिदिएको भए आज रेशम चौधरीले जेलबाट पार्टी खोल्न जरुरी थियो र? त्यही माओवादीले होइन, हिजोका दिनमा पहिचान र अधिकारका कुरा गरेको, थरुहट थारुवान भनेको?,' उनी प्रश्न गर्छन्, 'ती मुद्दाएजेण्डाहरु कहाँ पुग्यो? उसले त बिर्सिसक्यो यी एजेण्डा। त्यो कुरा अब कसरी स्थापित गर्ने, कसले गर्ने? त्यसका लागि गणेश चौधरीहरु नलागे कसले गरिदिन्छ?' 'यहाँ जित र हारको कुरामात्र छैन। मूल कुरा मुद्दाको छ। कथित टीकापुर घटनामा अहिले पनि ११ जना थारु जेलमा छन्। झुठा मुद्दा लगाइएका ५८ जना थारु अझै निर्वासन जीवन बिताउन बाध्य छन्। कैलालीमा पहिचानका कुरा गर्नेहरु धेरै छन्, तर पछिल्लो समय पहिचानको मुद्दा बोक्ने रेशम चौधरीमात्रै भएको उनको बुझाइ छ। 'कैलालीमा पहिचानको कुरा गर्ने अरु पनि छन्। लक्ष्मण थारुहरुले पनि पहिचानका कुरा गर्लान्। तर पहिचानको नेतृत्व कसले गर्यो भन्ने मूल कुरा हो,' उनी थरुहट आन्दोलनताकाको कुरा स्मरण गर्छन्, 'हिजोको दिनमा टीकापुर क्षेत्रमा रेशम चौधरी पत्रकार भइरहँदा, एमालेका थारुले, कांग्रेसका थारुले, माओवादीका थारुले हात जोडेर भनेका छन् रेशमजी हाम्रो नेता कोही भएनन्। नेता बनिदिनुपर्यो। उनैहरुले हो टीकापुर क्षेत्रको संयोजक बनाएको।' रेशमको विरासत जोगाउन गणेश कतिको सफल बन्छन्? उनी भन्छन्, 'चुनाव भनेको राजनीतिक दल वा नेताको मात्र हुँदैन। उनीहरुमा गाउँ विकास गर्ने भिजन, मिसन र लक्ष्य पनि हुनुपर्छ। जुन अहिलेका नेताहरुमा छैन। उनीहरुले स्थानीय तहलाई विकासको मोडलमा होइन, विनासको मोडलतर्फ धकेलेको छ। हो, त्यही विनाश रोक्न स्थानीय तहमा हाम्रो जरुरत छ,' उनी भन्छन्। थारु बाहुल्य रहेको जानकीमा आफूले विजयको झन्डा फहराउने गणेशको दाबी छ। गणेशजस्तै जोशीपुर गाउँपालिकाका आकांक्षी चित्रबहादुर चौधरीको पनि छ। टीकापुरसँगै जोडिएको जोशीपुरमा ७० प्रतिशत बढी थारुहरु छन्। गठबन्धनलाई बहुमतका साथ पराजित गर्ने उद्देश्यले आफूहरु होमिएको चित्रबहादुर बताउँछन्। जोशीपुरमा जित र हारभन्दा पनि मुद्दाको बहस मूल कुरा भएको उनको बुझाइ छ। 'यहाँ जित र हारको कुरामात्र छैन। मूल कुरा मुद्दाको छ। कथित टीकापुर घटनामा अहिले पनि ११ जना थारु जेलमा छन्। झुठा मुद्दा लगाइएका ५८ जना थारु अझै निर्वासन जीवन बिताउन बाध्य छन्। घरमुली नहुँदा राजबन्दी परिवारहरुको कति बेहाल भएको छ। आएर हेर्नुस् तपाइँ,' उनी भन्छन्, 'त्यही भएर पनि हामी जित्नुपर्छ। हामी जिते हाम्रो मुद्दा जित्छ। रेशम चौधरीको मुद्दा जित्छ।' जोशीपुरमा कडा प्रतस्पर्धीको रुपमा उत्रिएका उनी आफूले जिते पहिलो बैठकबाटै टीकापुर घटनालाई राजनीतिक घटना भनी निर्णय गर्ने बताउँछन्। 'मैले जितेपछि टीकापुर राजनीतिक घटनालाई राजनीतिक घटना हो भनी निर्णय गरेर प्रदेश र संघीय सरकारलाई परिपत्र गर्नेछु,' उनी भन्छन्।"
मुस्ताङमा अध्यक्षका लागि एक मात्र महिलाको उम्मेदवारी,जोमसोम : बैशाख ३० गते हुने स्थानीय तह निर्वाचनमा महिला सहभागी न्यूनहुँदै गर्दा हिमाली जिल्ला मुस्ताङमा एक मात्र महिलाले अध्यक्ष पदका लागि निर्वाचन प्रतिस्पर्धा गर्ने भएकी छिन्। यसअघि मुस्ताङको थासाङ गाउँपालिकाको उपाध्यक्षसमेत भईसकेकी थासाङ२ लार्जुङ निर्वासी बालकुमारी शेरचन पूनः नेपाली कांग्रेसकातर्फबाट अध्यक्ष पदका लागि निर्वाचनको मैदानमा होमिएकी छिन्। स्थानीय तह निर्वाचन २०७४ मा मुस्ताङमा अध्यक्ष पदका लागि कुनै पनि महिलाले मौका पाउँन सकेका थिएनन् । यसपटक ५ स्थानीय तह मध्ये ३ स्थानीय तहमा अध्यक्ष पदमा पुरुष उम्मेदवारले मौका पाउँदा महिला तर्फ उनले मात्र अध्यक्ष पदमा उम्मेदवारी दिएकी हुन् । नेकपा एमालेले जिल्लाको ५ वटै स्थानीय तहमा पुरुष उम्मेदवार उठाएको छ। गठबन्धनबाट एकीकृत समाजवादीले पनि लोघेकर दामोदरकुण्ड गाउँपालिकाको अध्यक्ष पदमा पुरुष उम्मेदवारलाई मौका दिएको छ। यस्तै नेकपा एमालले ५ वटै स्थानीय तहमा महिला उम्मेदवार उठाउँदा कांग्रेसले भने थासाङमा उपाध्यक्ष पदमा पुरुष उम्मेदवार उठाएको हो। एमाले ५ स्थानीय तहमा ५ अध्यक्ष पुरुष र ५ उपाध्यक्ष महिला उठाउँदा कांग्रेसले ३ अध्यक्ष पुरुष र १ महिला अध्यक्ष उठाउँदा उपाध्यक्ष पदमा एक मात्र पुरुष उम्मेदवार छन्। ४९ वर्षकी अध्यक्ष पदकी उम्मेदवार बालकुमारी शेरचन बुटवल रामपुरमा जन्मिएकी हुन्। पूर्व शिक्षिकासमेत रहेकी शेरचन म्याग्दीको मनपान्ते प्राविमा २ वर्ष शिक्षण पेशमा बिताईन्। त्यसपछि उनको बिवाह मुस्ताङको लार्जुमा भयो। कर्मथलो मुस्ताङ आईसकेपछि उनी विभिन्न सामाजिक संघसंस्थामा आवद्ध भईन्। २०५० सालमा नेपाली कांग्रेस पार्टीका सदस्यता प्राप्त गरेकी उनी त्यसपछि राजनीतिमा सक्रिय भएर लागि परिन्। संघीयताको पहिलो स्थानीय तह निर्वाचनमा ७२४ मत प्राप्त गरी नेपाली कांग्रेसको तर्फबाट उपाध्यक्ष पदमा विजयी भईन्। स्थानीय तहको निर्वाचनमा कांग्रेसका बुद्धिप्रसाद शेरचनले ७२८ मत प्राप्त गरेका थिए। अध्यक्ष पदकी उम्मेदवार शेरचनले पहिलो स्थानीय तह निर्वाचनमा स्वतन्त्र उम्मेदवार कारिशा विकलाई ८२ मतान्तरले जितेकी थिईन्। त्यसबेला एमालेकी उम्मेदवार देउमाया गर्वुजाले उम्मेदवारी फिर्ता लिएकी थिईन्।
आयोगले भन्यो : अन्य दलको झण्डा र चिह्न प्रयोग नगर्नु,"काठमाडौं : निर्वाचन आयोगले स्थानीय तह सदस्य निर्वाचनको सन्दर्भमा सम्बन्धित दल तथा सम्बन्धित दलका उम्मेदवारबाहेक अन्य उम्मेदवारले समेत निर्वाचन प्रचारप्रसारको सिलसिलामा अन्य दलको झण्डा प्रयोग नगर्न आग्रह गरेको छ। त्यसरी झण्डा प्रयोग गरेको भनी विभिन्न सञ्चारमाध्यम तथा सामाजिक सञ्जालमार्फत आएको समाचार तथा सो सम्बन्धमा परेको उजुरीका विषयमा आयोगको गम्भीर ध्यानाकर्षण भएको जनाउँदै राजनीतिक दलसम्बन्धी ऐन, २०७३ ले राजनीतिक दलको झण्डा तथा चिह्न अरु कसैले प्रयोग गर्न नपाउने गरी संरक्षण तथा निर्वाचन आचारसंहिता, २०७८ बमोजिम ३ह३ फिटको दलको झण्डा र सोही नापको चुनाव चिह्न प्रयोग गर्न आयोगले भनेको छ। दलको प्रचारप्रसार गर्ने उद्देश्यले कुनै किसिमको डिजिटल बोर्ड, फ्लेक्स, ग्लुसाइन बोर्ड, श्रव्य सामग्री बजाउन र श्रव्यदृश्य सामग्री प्रदर्शन गर्न नहुने व्यवस्था रहेको हुँदा दलको एउटा झण्डा र एउटा चिह्न प्रयोग गर्न सकिने भए पनि अन्य दल तथा उम्मेदवारको झण्डा र चिह्न प्रयोग गर्नु निर्वाचन आचारसंहिताविपरीत हुने आयोगको ठहर छ। आयोगका प्रवक्ता एवं सहसचिव शालिग्राम शर्मा पौडेलले शनिबार जारी गर्नुभएको विज्ञप्तिमा भनिएको छ, निर्वाचन प्रचारप्रसारको क्रममा निर्वाचन आचार संहितामा उल्लेख भएभन्दा फरक ढङ्गले झण्डा र चिह्न प्रयोग गरिएमा वा मतदातालाई भ्रम सिर्जना गर्ने गरी आफू उम्मेदवार भएको दलबाहेक अन्य दलको झण्डा तथा चिह्न प्रयोग गरिएमा निर्वाचन आचारसंहिता उल्लङ्घन गरेको मानी कानुनबमोजिम कारबाही तथा सजाय हुने हुँदा निर्वाचन आचारसंहिताविपरीतका कार्य नगर्न नगराउन आयोग सबैमा आग्रह गर्दछ।"
जनकनन्दिनी गाउँपालिकाका निवर्तमान अध्यक्षको निधन,जनकपुरधाम : पूर्वी धनुषाको जनकनन्दिनी गाउँपालिकाका निवर्तमान गाउँपालिका अध्यक्ष अब्दुल बारिक शेखको निधन भएको छ। विगत लामो समयदेखि क्यान्सरबाट पीडित रहेका शेखको शनिबार बेलुकी ८:३० बजे मृत्यु भएको परिवारजनले जनाएको छ। नेपाली कांग्रेस पार्टीबाट विसं २०७४ सालको स्थानीय तहको निर्वाचनमा भारी मतले निर्वाचित भएका शेख आफ्नो कार्यकाल सफलतापूर्वक निर्वाह गर्ने जनप्रतिनीधिमध्ये एक थिए। जननन्दिनी गाउँपालिकामा जनप्रतिनिधिहरुमध्ये नेतृत्वकर्ताको भूमिकामा सदैव देखिएका शेखको साँझ मृत्यु भएपछि सिंगो टोल शोकमा डुबेको छ। शेखको आइतबार बिहान इस्लाम धर्मालम्बीहरुको रीतिरिवाजअनुसार अन्तिम संस्कार गरिने जनाइएको छ।
तालिमपछि मतदान अधिकृतसहितको निर्वाचन टोली मतदानस्थमा खटिदैँ,"तानसेन : बैशाख ३० गते हुने स्थानीय तह निर्वाचन २०७९ को लागि पाल्पामा मतदान अधिकृत र सहायक मतदान अधिकृतहरु आवश्यक तालिमसहित नमुना मतदानमा सहभागी भएका छन्। जिल्ला निर्वाचन कार्यालय पाल्पाले दुई दिनसम्म मतदान अधिकृत र सहायक मतदान अधिकृतहरुलाई मतदान अघि, मतदानको दिन र मतदान पछि गर्नुपर्ने सबै किसिमका कामको बारेमा जानकारी गराएको छ। पाल्पामा ११८ मतदानस्थल र २४७ वटा मतदान केन्द्रको लागि खटिने मतदान अधिकृत र सहायक मतदान अधिकृतले गर्नुपर्ने सबै किसिमका कामहरुको बारेमा जिल्लाका १० वटै पालिकामा रहेका निर्वाचन अधिकृतहरुले प्रशिक्षण दिएका छन्। प्रशिक्षण पाएका मतदान अधिकृत, कर्मचारी, सुरक्षाकर्मीहरु बैशाख २५ गते देखि मतपत्रसहित आवश्यक सरसमान बुझेर सम्बन्धित स्थानमा लाग्ने छन्। खटिने मतदान अधिकृत तथा सहायक मतदान अधिकृतहरु नमुना मतदान पक्रियामा सहभागी भएका छन्। त्रिभुवन बहुमुखि क्याम्पस तानसेनमा गरिएको नमुना मतदानमा मतदानस्थलमा ३ सय मिटर वरीपरीको घेरावार, मतदानमा महिला, पुरुष, अपाङ्ग, जेष्ठ नागरिकहरुको छुट्टाछुट्टै लाईन बनाउने, मतदान क्षेत्र भित्र प्रवेश गरिसकेपछि मतदाता परिचयपत्रको आधारमा दलका प्रतिनिधिबाट नाम रुजु गर्ने, दोस्रो चरणमा सरकारी कर्मचारीबाट पुन नाम रुजु गर्ने, तेस्रो पक्रियामा हातमा रङ लगाउने, चौथो पक्रियामा सहायक मतदान अधिकृतले मतदान अधिकृतबाट हस्ताक्षर भएको मतपत्र मतदातालाई दिई मत संकेतको लागि पठाउने, मतदाताले मतपत्रमा स्विस्तिक छाप लगाई सकेपछि मतपत्र बक्स खसाली मतदाता बाहिरिएको नमुना मतदान प्रर्दशन गरिएको थियो। तालिममा सहभागी मतदान अधिकृत तथा सहायक मतदान अधिकृतहरुलाई यो सबै नेपाली नागरिकहरुको बडापर्व भएकोले नागरिकबाट चुन्न र चुनिन पाउने अधिकारको स्वतन्त्र, निष्पक्ष, भयरहित वातावरणमा सम्पन्न गर्न आयोगले ठुलो जिम्मेवारी सुम्पेको प्रमुख निर्वाचन अधिकृत खड्गबहादुर केसीले बताए। पाल्पाका १ लाख ९९ हजार ६ सय ९० मतदातालाई चाहिने २४७ वटा मतदान केन्द्रका लागि मतपत्रसहित सबै सरसमान तयारी अवस्थामा राखिएको छ। पाल्पामा स्थानीय निर्वाचनको लागी १०८० जना म्यादी प्रहरी, नेपाल प्रहरी ७०४, शसस्त्र प्रहरी २१८, नेपाली सेना ४१६ जना र १९७१ जना कर्मचारीहरु खटिने छन्। पाल्पामा ११८ मतदानस्थलमध्ये ५७ वटा सामान्य, ४५ वटा संवेदनशिल र १६ वटा अति संवेदनशिल रहेका छन्।"
आरजुलाई ओलीको जवाफ : एमालेले पाँच जनालाई मलेसिया पठाउने होइन पाँचौं लाखलाई रोजगारी दिन्छ,"विराटनगर : नेकपा (एमाले)का अध्यक्ष केपी शर्मा ओलीले आफ्नो पार्टीले स्वदेशमै रोजगारी सिर्जना गर्ने बताएका छन्। एमालेले विराटनगर महानगरपालिकामा शनिबार आयोजना गरेको चुनावी भेलालाई सम्बोधन गर्दै ओलीले एमालेले पाँच जनालाई मलेसिया पठाउने होइन पाँचौं लाखलाई रोजगारी दिने बताएका हुन्। कांग्रेस नेतृ आरजु राणा देउवाले कांग्रेसलाई भोट हाल्नेलाई फ्रि भिसामा मलेसिया पठाउने भनेर दिएको अभिव्यक्तिप्रति टिप्पणी गर्दै ओलीले एमालेले रोजगारीको अवसर मुलुकमै सिर्जना गर्ने बताए। हामी ४५ जनालाई मलेसिया पठाउँदैनौं। लाखौंलाई मुलुकमै रोजगारीको अवसर सिर्जना गर्न चाहन्छौं, ओलीले भने, एमालेले सरकारको नेतृत्व गर्यो भने युवाहरुले बाहिर जानु पर्दैन। मुलुक युवाहरुलाई विदेश पठाउने कारखाना हैन। एमालेले पाँच जनालाई मलेसिया पठाउने आश्वासन नदिने र पाँचौं लाखलाई मुलुकमै रोजगारी दिने उनको भनाइ छ। शेरबहादुर देउवाले कांग्रेसलाई कमजोर बनाएको ओलीले आरोप लगाए। उहाँ (देउवा) सडेको ढोडको लौरो टेकेर हिँड्नु भएको छ। त्यस्ताले के चढ्छन् सगरमाथा ? मुलुकलाई विकास गरेर सगरमाथाजत्तिकै उचाईमा पुर्याउनु छ, उनले भने, गठबन्धनको त के कुरा गर्नु ? एमालेसँग डराएर एक्लाएक्लै चुनाव लड्ने हिम्मत पनि छैन। उल्टै एमालेलाई देख्दैनौं भनेर भन्छन्। त्यहाँभित्र एमालेसँग कसैले आँट गर्न सक्छ ? भनेर चर्चा हुन्छ।"
"दाङमा पार्टी फेरिँदा लाभ, व्यवसायीलाई दलको चिट्ठा","दाङ : दाङका दशवटै स्थानीय तहमा रानजीतिक दलहरुले उम्मेदवार बनाउँदा पार्टीमा लामो समयदेखि कार्यरत रहेकाभन्दा पनि नयाँ प्रवेसी र व्यवसायीक क्षेत्रका व्यक्तिहरुलाई महत्व दिएको देखिन्छ। पुराना, त्याँगी, पार्टीमा लगनशिलरुपमा राजनीतिमा लागेकाभन्दा पनि नयाँ र धनाढ्य व्यक्तिहरु उम्मेदवार बन्ने प्राथामिकतामा परेपछि निर्वाचनमा पैसाको महत्वको विषयमा बहस सुरु भएको छ। चुनावमा लाग्ने खर्च र त्यसको व्यवस्थापनका लागि व्यवसायिक नेताहरु छनौटमा परेको चर्चा हुन थालेको छ। एक महिनाअघि मात्रै जनमोर्चाका जिल्ला सदस्य छाडेका जगत पोख्रेल स्थानीय तहको निर्वाचनमा एमालेबाट राप्ती गाउँपालिकामा अध्यक्षको उम्मेदवार बन्न सफल भए। राप्ती उद्योग वाणिज्य संघ भालुवाङको अध्यक्षसमेत रहेका व्यवसायी पोख्रेल पार्टी परिवर्तन गर्दै एमालेको उम्मेदवार बनेका हुन्। घोराही उपमहानगरपालिकामा शिक्षण पेशा गरिरहेकी सरिता देवकोटा राष्ट्रिय प्रजातन्त्र पार्टीकोतर्फबाट नगरप्रमुखको उम्मेदवार बनेकी छिन्। उनी मनोनयन गर्नुभन्दा केहीदिन अघिसम्म नेपाली कांग्रेससमर्थित थिइन्। सिद्धरत्ननाथ माध्यामिक विद्यालयमा प्लस टूको शिक्षक देवकोटा पार्टी परिवर्तन गरेर मेयर उम्मेदवार भएकी हुन्। बंगलाचुली गाउँपालिकामा नेपाली कांग्रेसका पूर्वसभापति भेषराज खत्री त्यहीँ गाउँपालिकामा अहिले एमालेकोतर्फबाट पालिका अध्यक्षको उम्मेदवार बनेका छन्। अघिल्लो स्थानीय तहको निर्वाचनमा कांग्रेसले पनि उनलाई पालिका अध्यक्षको टिकट दिएको थियो। पछि टिकट खोसिएपछि काग्रेससंग रुष्ट हुँदै आएका खत्री नेकपा एमालेमा प्रवेश गरेर पालिकाको अध्यक्ष उम्मेदवार बनेका हुन्। बंगलाचुलीमै गठबन्धकोतर्फबाट उपाध्यक्षको उम्मेदवार बनेका भक्त जिसी उम्मेदवारी दर्ता गर्नुभन्दा पहिले पालिकाको स्वास्थ्य शाखा प्रमुख हुन्। अधिकृतको जागिरबाट राजीनामा दिएर उनी अहिले नेपाली कांग्रेसको तर्फबाट पालिकाको उपाध्यक्षको उम्मेदवार बनेका छन्। राजपुर गाउँपालिकामा नेपाली कांग्रेसको तर्फबाट अध्यक्षमा उम्मेदवार बनेका शरद बुढाथोकी व्यवसायी हुन्। राजनीतिमा आस्था भएर पार्टीगत रुपमा नेतृत्व गरिरहेका बुढाथोकी पछिल्लो पटक कांग्रेसले पालिका अध्यक्षमा टिकट दिएर उम्मेदवार बनाएको छ। नेपाली कांग्रेसले शान्तिनगर गाउँपालिकामा पनि युवा व्यवसायीलाई उम्मेदवार बनाएको छ। २०७४ सालसम्म राप्रपाको क्षेत्रीय अध्यक्ष रहेका प्रमोद बस्नेत कांग्रेस प्रवेस गरेका थिए। २०७४ सालको संसदीय निर्वाचभन्दा पहिला कांग्रेस प्रवेश गरेका काठ व्यवसायी बस्नेत अहिले पालिका अध्यक्षका उम्मेदवार बनेका छन्। राजपुर गाउँपालिकामा माओवादी केन्द्रबाट उपाध्यक्षको उम्मेदवार बनेकी पुष्पा यादव व्यवसायी घरानाकी व्यक्ति हुन्। उनका श्रीमान गनिएका व्यवसायी मानिन्छन्। दंगीशरण गाउँपालिकामा नेपाली कांग्रेसबाट अध्यक्षमा उम्मदवारी दिएका शुम्भु गिरी पनि व्यवसायी हुन्। निर्माण व्यबसायी गिरी ७३ सालसम्ममा शिक्षण पेशामा थिए। उनी कांग्रेस केन्द्रीय सदस्य दीपक गिरीका काका समेत हुन। दाङका दशवटै स्थानीय तहमा रानजीतिक दलहरुले उम्मेदवार बनाउँदा पार्टीमा लामो समयदेखि कार्यरत रहेकाभन्दा पनि नयाँ प्रवेशी र व्यवसायीक क्षेत्रका व्यक्तिहरुलाई महत्व दिएको देखिन्छ। पुराना, त्याँगी, पार्टीमा लगनशिलरुपमा राजनीतिमा लागेकाभन्दा पनि नयाँ र धनाढ्य व्यक्तिहरु उम्मेदवार बन्ने प्राथामिकतामा परेपछि निर्वाचनमा पैसाको महत्वको विषयमा बहस सुरु भएको छ। चुनावमा लाग्ने खर्च र त्यसको व्यवस्थापनका लागि व्यवसायिक नेताहरु छनौटमा परेको चर्चा हुन थालेको छ। खुम्चिदो समावेशी अवस्था संविधानले अनिवार्य व्यवस्थापन गरेकोबाहेक अन्य अवस्थामा राजनीतिक दलहरुले समावेसी सिद्धान्तलाई ध्यान दिएको देखिदैँन। एकल रुपमा चुनावी प्रतिष्पर्धामा रहेका राजनीतिक दलहरुले सबै तहमा तोकेअनुसारको सहभागिता गराएका छन्। तर, गठबन्धन भएका स्थानीय तहका प्रमुख उपप्रमुखमा भने महिला सहभागिता शुन्य जस्तै छ। दाङका तीन स्थानीय तहमा गठबन्धन गरेर ४ दल चुनावी अभियानमा छन्। ती पालिकामा महिला सहभागिता छैन। तुलसीपुर उपमहानगरपालिकामा गठबन्धको तर्फबाट मेयरमा कांग्रेसका गेहेन्द्र गिरी र उपमेयरमा एकीकृत समाजवादीका जोगबहादुर राना उम्मेदवार बनेका छन्। एमालेले उपमेयरको उम्मेदवार महिलालाई बनाएको छ। राप्रपाले चाहिं महिलालाई मेयरको उम्मेदवार बनाएको छ। घोराही उपमहानगरपालिकामा गठबन्धनको तर्फबाट माओवादी केन्द्रका हेमराज शर्मा मेयर र कांग्रेसका भुप बहादुर डाँगी उपमेयरका उम्मेदवार छन्। यहाँ एमालेले उपमेयर महिलालाई दिएको छ भने राप्रपा नेपालले मेयर महिलालाई उठाएको छ। त्यस्तै बंगलाचुली गाउँपालिकामा गठवन्धनकातर्फबाट दुवै पदमा पुरुष उम्मेदवार रहेका छन्। जिल्लाभरी ठूला दलले कमै मात्र महिलालाई प्रमुखको उम्मेदवार बनाएका छन्। नेपाली कांग्रेसले राप्ती गाउँपालिका अध्यक्षमा महिलालाई उम्मेदवार बनाएको छ भने पुरुषलाई उपाध्यक्ष बनाएको छ। एमालेले जिल्लाका कुनै पनि स्थानीय तहमा महिलालाई प्रमुखको उम्मेदवार बनाएको छैन। यता कांग्रेसले चाहि एक र राप्रपाले दुई पालिकामा महिलालाई प्रमुखको उम्मेदवार बनाएको छ। जनताको रोजाइमा विकास स्थानीय तहको निर्वाचन आयो। विभिन्न राजनीतिक दलका नेताकार्यकर्ता उम्मेदवारसहित गाउँगाउँ पुगे, घरघर पुगे। तपाईंका लागि हामी, हाम्रा लागि तपाईं भन्दै जनताका हात, काँध समेत समाए। विभिन्न चुनावी एजेण्डासहित गाउँगाउँ पसेका राजनीतिक दलका नेताहरु स्थानीय तहको चुनाव सकिएको पाँच वर्ष बितिसक्दा पनि एकपटक फर्किएर गाउँ पसेनन्। अहिले जनता हाम्राभन्दा राम्रा र विकासप्रेमी नेताको पक्षमा छन्। घोराहीका १८ का स्थानीय जोगराज चौधरीले हावादारीभन्दा पुरा हुने एजेण्डा ल्याउने र जनताको भावना बुझने नेतालाई भोट दिइने बताए। म कुन पार्टीको मान्छे हुँ भन्दा पनि मैले मेरो भावना बुझने को छ भनेर हेर्ने हो,उनले भने, चिनेजानेकै उम्मेदवारहरु हामीलाई मत दिनुहोला भन्दै आउँछन्, मुखै अगाडि म दिन्न भन्न त भएन। जिताएर पठाएपछि हामीलाई कसले के गर्यो ? अबको चुनावमा हामीले पनि जानेका छौँ। चुनावमा मात्र ठूलाठूला सपना द्खाएर भोट माग्ने अनि जितेपछि फर्किएर नहेर्ने गरेको तुलसीपुर उपमहानगरपालिका१० निवासी सुनीता विकले बताइन्। चुनावका बेला भने राति ८१० बजेसम्म पनि घरदैलो गर्दै हिड्ने नेताहरु अरुबेला किन आउँदैनन्?, उनले भनिन्, भोट माग्न मात्र आउने अरुबेला किन नआउने, अरुबेला जनता नचाहिने व्यक्ति अहिले किन मत माग्दै गाउँ पस्नु ? हामी मतदानमा मात्रै चाहिने हो ? उनले यसपटकको निर्वाचनमा दुख बुझनेलाई भोट दिने पनि बताइन्। घोराही उपमहानगरपालिका९ निवासी बेदुराम वाग्लेको भनाई पनि उस्तै छ। चुनावको समय जतिसुकै ठूला सपना देखाएपनि जितेपनि जनताको आवश्यकताका आधारमा नभई आफ्नो अनुकुल विकासका योजनाहरु ल्याउने गरेको वाग्लेको आरोप छ। तुलसीपुरकै लक्ष्मी बोहोराले आफैंले जिताएर पठाएका जनप्रतिनिधिले पालिका, वडामा पुगेपछि जनतालाई नचिन्ने, जनमैत्री बन्न नसकेको अनुभव सुनाइन्। सानो कामको लागि पनि पटकपटक पालिका धाउनुपर्ने, वडा धाउनुपर्ने समस्या झेल्दै आएको उनले बताइन्। कयौँपटक काम लिएर जाँदा अहिले होइन, पछि, आज हुँदैन भोलिभन्दै फर्किने गरेको अनुभव सुनाउँदै उनले भनिन्, उहाँहरुले चुनावमा भोट माग्दा मात्रै हो ठिक्क पार्ने, जितेर गइसकेपछि आफ्नै मतदाता चिन्नुहुन्न, उहाँहरुको मात्रै काम उहाँहरुको मात्रै महत्वपूर्ण समय हो जस्तो व्यवहार गर्नुहुन्छ।"
स्मृतिपटलमा तपस्वीहरु नामक कृति लोकार्पण,"काठमाडौं : पूर्व आइजीपी अच्युतकृष्ण खरेलद्वारा लिखित स्मृतिपटलमा तपस्वीहरुनामक संस्मरणात्मक कृतिको लोकार्पण गरिएको छ। प्राडा शिवप्रसाद रिसालले एक समारोहबीच कृति विमोचन गरेका हुन्। तप्सवीहरु खप्तड बाबा, श्यामचेतन बाबा, चुनचुन बाबा, परमहंसबाबासँग विभिन्न कालखण्डमा भेट गर्दाको संस्मरणलाई पूर्व आइजीपी खरेलले पुस्तकमा चर्चा गरेका छन्। जीवनको आरोहअवरोहको क्रममा ती साधुसन्तहरुसँग उनले भेटेका थिए। ती सबै स्मरणलाई पूर्व आइजीपी खरेलले १२० पृष्ठ खर्चेर चर्चा गरेका छन्। मानिस र प्रकृतिसँगको सम्बन्धबारे गहिरो ढंगले कृतिमा व्याख्या र विश्लेषण गरिएको समिक्षक डा गीता त्रिपाठीले बताइन्। मानिस चेतनशील प्राणी हो। तर, प्रकृतिलाई ध्वस्त पार्ने कसैलाई कुनै अधिकार छैन। यो भनाईलाई तपस्वी बाबाहरुले जीवनमा प्रयोग गरेको कुरालाई सुक्ष्म ढंगले कृतिमा उल्लेख गरिएको छ,' पुस्तकको समीक्षा गर्दै उनले भनिन्, यो कृतिबाट मानव जीवनका लागि मार्ग दर्शन प्राप्त गर्न सकिन्छ। निराशाको समयमा सधैं आशावादी हुनका लागि स्मृतिपटलमा तपस्वीहरुसबैले एकपटक पढ्नैपर्ने उनले बताइन्। मानवले आफ्नो जीवनलाई बुझ्नुपर्नेबारे कृति केन्द्रीत छ। जीवनमा फर्किनका लागि, प्रकृतिलाई माया गर्नका लागि र आम प्राणीहरुबारे बझ्नका लागि यो कृति एक माध्य बनेको छ,' डा त्रिपाठीले भनिन्, मान्छेलाई साँच्चै मान्छे बनेर बाँच्नका लागि प्रकृतिले हामीलाई मान्छे नै बनाएर पठाएको हो। तर, हामी आफूलाई हरेक दिन मान्छे सावित गर्दागर्दै मरिजान्छौं। मानिस सर्व श्रेष्ठ प्राणी भएकाले समयको चेतनाले बाच्नुपर्नेमा लेखकले कृतिमार्फत् भन्न खोजेको उनले उल्लेख गरिन्। प्राडा शिवप्रसाद रिसालले आध्यात्मिक सम्बन्ध रगतको नातामा भन्दा गहिरो हुने गरेको बताए। विश्वका देशहरुको वार्षिक बजेटमा ५ प्रतिशत पनि आध्यमिक शिक्षातिर खर्च गरेको देखिँदैन। त्यसैले समाजमा नैतिक शिक्षाको कमिले अपराधीको संख्या बढेको हो। मानवलाई आध्यात्मिक सुरक्षा चाहिएको छ। अर्को प्रसंगमा प्राडा रिसालले प्रहरीहरुलाई अध्यात्मिक शिक्षा दिएर नैतिकवान र चारित्रिकवान बनाउन सरकारलाई आग्रह गरे। हाम्रा प्रहरी जवानलाई नैतिकवान बनाउनुपर्छ। बन्दुक र लाठी बोकाएरमात्रै हुँदैन। सबैभन्दा पहिला आध्यात्मिक शिक्षा दिएर उच्च नैतिकवान बनाउनुपर्छ।"
कांग्रेस र एमाले कार्यकर्ताबीच झडप,"राजविराज : नेपाली कांग्रेस र नेकपा (एमाले) कार्यकर्ताबीच सप्तरीमा झडप हुँदा दुबै पक्षका ५ जना घाइते भएका छन्। अग्नीसाइर कृष्णसवरन गाउँपालिका६ मोहनपुरमा शुक्रबार राति भएको झडपमा एमालेका तीन जना र कांग्रेसका २ जना घाइते भएको उक्त पार्टीहरुले जनाएको छ। झडपमापरी एमाले कार्यकर्ता ५५ वर्षीय टिकाराम अधिकारी, २६ वर्षीय सुमन परियार र एक महिला घाइते भएको एमालेतर्फबाट वडा अध्यक्षका उम्मेदवार कुसुम आचार्यले बताइन्। घाइते अधिकारीको न्युरो अस्पताल विराटनगरमा उपचार भइरहेको छ। यसैगरी कांग्रेसका ४५ वर्षीय धनबहादुर राई र ३२ वर्षीय अतिफ वासिममाथि खुकुरी प्रहार गरी घाइते बनाएको कांग्रेस सप्तरीको १ नम्बर क्षेत्रीय सचिव दुर्गा भट्टराइले बताए। सुकुम्बासी टोल पुगेका एमालेका कार्यकर्ता उज्वल अधिकारी र कांग्रेसका कार्यकर्ता धनबहादुर राईबीच सुरुमा वादविवाद बढेर झगडा भएको थियो। विवाद बढेपछि प्रहरी पुगेर विवादलाई सामान्य बनाएर घर पठाएको महुली प्रहरीले जनाएको छ। बजारबाट मोटरसाइकलमा पुगेका कांग्रेसका कार्यकताहरुले उज्जवललाई नभेटेपछि राति ११ बजे घरमा सुतिरहेका उज्जवलको बुवा टिकालाई दाउराको चिर्पटले टाउकोमा प्रहार गरेर घाइते बनाएको पीडितकी पत्नी सीताले बताए। गाउँलेहरुले थाहा पाएर प्रतिकार गरेपछि उनिहरु भागेको घाइते टिकारामका छोरा उज्वलले बताए। बुवा बेहोस भई ढलेको सुनेर आक्रोशित बनेका उज्जवल अधिकारीको समूहले कांग्रेस कार्यकर्ताहरुलाई आक्रमण गरेको स्थानीयवासीले बताएका छन्। यसै क्रममा राई र वासिमको कुम र कुहिनामा खुकुरीले काटिएर घाइते भएका छन्। घाइतेहरुको विराट नर्सिङ होम विराटनगरमा उपचार भइरहेको कांग्रेस सप्तरीका १ नम्बर क्षेत्रिय सचिव दुर्गा भट्टराइले बताए। भट्टराईले अधिकारीको घरको बाटो भएर फर्किरहेका बेला घर अगाडि नै ढुकेर बसेको एमाले कार्यकर्ताको समूहले सातओटा मोटरसाइकलमा फर्किरहेका कांग्रेसका कार्यकर्तामाथि आक्रमण गरेको आरोप लगाए। एमालेका उज्जवल अधिकारी, रामबहादुर तामाङ्ग, पूर्णबहादुर काफ्ले, सरोजकुमार मगर र भिम पौडेलविरुद्ध प्रहरी कार्यालयमा उजुरी परेको आधारमा मगरलाई घरबाटै प्रहरीले पक्राउ गरिएको प्रहरीले जनाएको छ। घाइते टिकारामकी श्रीमती सीतालेसमेत राईलगायत विरुद्ध प्रहरी कार्यालयमा उजुरी दिएपनि कसैलाई पक्राउ नगरेको बताएकी छिन्। सत्ताको बलमा एमाले कार्यकर्तालाई मात्र पक्राउ गर्नु र कांग्रेसका कार्यकर्तालाई संरक्षण गर्नुले निर्वाचन स्वच्छ, निष्पक्ष र भयरहित हुन नसक्ने अवस्था देखिएको स्थानीय भुपराज पौडेलले बताए।"
"आईपीएलमा राजस्थानको जित, पन्जाब ६ विकेटले पराजित","काठमाडौं : इन्डियन प्रिमियर लिग (आईपीएल) क्रिकेटमा राजस्थान रोयल्स विजयी भएको छ। शनिबार अपराह्न वानखेडे स्टेडियममा पन्जाब किंग्सलाई ६ विकेटले पराजित गर्दै राजस्थान विजयी भएको हो। टस जितेर पहिले ब्याटिङ गरेको पन्जाबले निर्धारित २० ओभरमा ५ विकेट गुमाउँदै १८९ रनको योगफल तयार पार्यो। १९० रनको विजयी लक्ष्य राजस्थानले १९४ ओभरमा ४ विकेट गुमाएर भेट्टायो। राजस्थानको जितमा यशस्भी जैसवालले सर्वाधिक ६८ रन बनाए। सिम्रन हेटमायरले र देबिदत्त पाडिक्कलले समान ३१ रन जोडे। पन्जाबका अर्शदीप सिंहले २, ऋषि धवन र कसिगो राबडाले ११ विकेट लिए। यसअघि पन्जाबका लागि १८९ रनको योगफल तयार पार्ने क्रममा जोनी बारिस्टोले सर्वाधिक ५६ रनको योगदान गरे। जितेश शर्माले ३८ र भानुका राजापाक्षेले २७ रन जोडे। राजस्थानका युजभेन्द्र चाहलले ३ विकेट लिए। रभिचन्द्रन आश्विन र प्रासिद कृष्णाले ११ विकेट लिए। शनिबार साँझ कोलकाता र लखनऊबीच खेल भइरहेको छ। महाराष्ट्र क्रिकेट एसोसिएसन स्टेडियममा टस हारेर लखनऊले ब्याटिङ गरिरहेको छ।"
प्रचण्ड र आरजुलाई रेखा थापाको जवाफ : तपाईंहरुको धम्कीसँग जनता डराउनेवाला छैनन्,"काठमाडौं : राष्ट्रिय प्रजातन्त्र पार्टीकी केन्द्रीय सदस्य एवं नायिका रेखा थापाले नेपाली जनता कसैको धम्कीसँग नडराउने बताएकी छन्। छोरी नजिताए देश दुर्घटनामा पर्ने माओवादी केन्द्रका अध्यक्ष प्रचण्ड र आफ्नो पार्टीका नेता नजिताए बजेट नदिने कांग्रेस केन्द्रीय सदस्य आरजु राणा देउवाको अभिव्यक्तिमा आपत्ति जनाउँदै थापाले शीर्ष नेताहरुको दादागिरीलाई जनताले जवाफ दिने बताइन्। माओवादी अध्यक्ष प्रचण्डले मेरी छोरी जितिनन् भने देशमा संकट आउँछ भने। उहाँको छोरीमात्रै छोरी, देशका लाखौ दिदीबहिनी छोरी होइनन्? शनिबार पोखरामा राप्रपाको चुनावी सभालाई सम्बोधन गर्ने क्रममा नेतृ थापाले प्रश्न गरिन्, आफ्नो छोरी बुहारी र परिवारको लागि राजनीति गर्ने मान्छेलाई नेपाली जनताले पाखा लगाउनुपर्ने बेला आएको छ। देशभरीका लाखौ छोरीहरुको सवालमा, देशका दाजुभाइको सवालमा नेपाल बेरोजगार उत्पादन गर्ने कारखाना बन्यो भनेर आफूहरुको मनमा चिन्ता परेको उल्लेख गर्दै थापाले तर शीर्ष नेता भनाउँदाहरु आफ्नो श्रीमतीको लागि छोरीको चिन्तामा सीमित भएको बताइन्। मेरो छोरीले, बुहारीले र पार्टीले जितेन भने बजेट रोक्छु भनेर धम्क्याउँछन्। मेरो पार्टीका नेताले यो ठाउँमा जितेनन् भने बजेट पठाउँदैनौं भन्छन्। कतिसम्मको दादागिरी हो यो? अब पनि नेपाली जनताहरु बन्दी बनिरहने? अब जनता सचेत भइसकेका छन्, उनले भनिन्। थापाले देश बिगार्नमा शेरबहादुर, प्रचण्ड र केपीकोमात्र होइन तिनका पछाडि लाग्ने कार्यकर्ताको पनि हात रहेको बताइन्। देश बनाउन र राष्ट्रिय जोगाउन सही पार्टीलाई ल्याउनुपर्छ। यो सबै कुराको लेखाजोखा स्थानीय तह चुनावबाट गर्नुपर्छ। राष्ट्रियता धर्म संस्कृति रक्ष जोगाउने जिम्मा नेपाली जनतामा आइपुगेको छ। नेपाली जनता सधै रैती हुन सक्दैन, उनले भनिन्। रोजगारी दिने, महिलाहरुको सुरक्षा दिने एजेण्डा लिएर राप्रपा आएको भन्दै थापाले एकपल्ट सेवा दिने मौका दिन आग्रह गरिन् । अर्कोपल्ट भोट माग्न नआउनेगरी काम गर्ने प्रतिबद्धता थियो। देश बनाउन तीनै तहमा राप्रपालाई जिताउ। शिक्षासहित सबै क्षेत्रमा हामी अब्बल काम गर्छौं। त्योभन्दा पहिला राष्ट्रियता पहिचान कायम गर्छौं। नेपाल हिन्दु राष्ट्र बनाउने अभियानमा लाग्छौं, उनले भनिन्।"
नेपालमा अब कहिल्यै नाकाबन्दी हुँदैन : ओली,"विराटनगर : नेकपा (एमाले)का अध्यक्ष केपी शर्मा ओलीले एमालेबाहेक अरु दलले मुलुक बनाउन नसक्ने बताएका छन्। एमालेले विराटनगर महानगरपालिकामा शनिबार आयोजना गरेको चुनावी भेलालाई सम्बोधन गर्दै उनले एमालेबाहेक अरुबाट मुलुक बन्छ भन्ने कल्पना पनि गर्न नसकिने बताए। वडामा समेत एमालेसँग एक्लै चुनाव लड्ने हिम्मत छैन। हिम्मत नभएकाले के देश बनाउँछन्? यिनीहरुबाट के आश गर्नु? ५ दलीय गठबन्धतप्रति लक्षित गर्दै ओलीले भने, मुलुकको समस्या के हो भन्ने उनीहरुलाई थाहै छैन। मुलुक बनाउने मुद्दा आफूसँग नभएपछि एमालेलाई अनेक आरोप लगाउँछन्। तर एमाले नेतृत्वको सरकारले मुलुकमा नयाँ उत्साह ल्याएको, वृद्ध भत्ता बाँडेको र देशलाई समृद्धिको बाटोमा लगेको कुरा जनताले बुझेका छन्। मुलुकको समृद्धिको यात्रालाई पूरा गर्ने आकांक्षा बोकेर अघि बढिरहेको एमालेले सरकारको नेतृत्व गर्न पाउँदा मुलुकमा विकासको लहर ल्याएको उनले बताए। एमाले आउँदा मुलुकमा उत्साह छाउँछ। त्यही भएकाले विराटनगरको गौरवपूर्ण इतिहासलाई पुर्नस्थापित गर्ने संकल्प एमालेले गरेको छ। एमालेले मुलुकलाई समृद्ध बनाउँछ, उनले भने। विराटनगर महानगरको नेतृत्वमा एमाले आउनेवित्तिकै इतिहासलाई पूर्नस्थापित गरेर विराटनगरलाई आधुनिकीकरण गरिने ओलीले बताए। द्वावपर युगदेखिको इतिहास बोकेको, कला, संस्कृति, साहित्य र विकासको ज्ञान भूमि एवं पुरातात्विक महत्वको शहर विराटनगरको ऐतिहासिकता झक्काउन र आधुनिकता टल्काउन एमालेको नेतृत्वबाट मात्रै सम्भव रहेको उनको भनाइ छ। मुलुकमै पहिलो पटक संगठित राजनीतिक आन्दोलन सुरु गर्ने औद्योगिक राजधानी विराटनगरको शाख फर्काउन एमालेले महत्वपूर्ण भूमिका खेल्ने पनि उनले बताए। विराटनगर आधुनिक नेपालको जग बसाउने जल्दोबल्दो ठाउँ हो। द्वावपर युगदेखिको इतिहास जोडिएको विराटनगरबाट आधुनिकताको जग बसेको हो, पूर्वप्रधानमन्त्रीसमेत रहेका ओलीले भने, पुरानो गौरवपूर्ण इतिहासलाई पुर्नस्थापित गरेर विराटनगरलाई विकास र समृद्धितर्फ अघि बढाउनु पर्ने छ। त्यसको नेतृत्व एमालेले गर्छ। अहिलेको सरकारमा रहेका मन्त्रीहरुलाई देखेर कुर्सीनै रुँदो हो भन्ने टिप्पणी उनले गरेका छन्। अहिलेका मन्त्री कस्ता छन् भन्दा बोल्न पनि जान्दैनन्। उनीहरुलाई देखेर त्यो कुर्सी रुँदो हो। दिक्की लागिसक्यो होला। कुर्सी बोल्न जान्दैनन्। यदि बोल्न जान्ने थिए भने तिनीहरुलाई टिपेर मिल्काइदिसक्थे होला, उनको कटाक्ष छ। कांग्रेस नेतृ आरजु राणा देउवाले कांग्रेसलाई भोट हाल्नेलाई फ्रि भिसामा मलेसिया पठाउने भनेर दिएको अभिव्यक्तिप्रति टिप्पणी गर्दै ओलीले एमालेले रोजगारीको अवसर मुलुकमै सिर्जना गर्ने पनि बताए। हामी ४५ जनालाई मलेसिया पठाउँदैनौं। लाखौंलाई मुलुकमै रोजगारीको अवसर सिर्जना गर्न चाहन्छौं, ओलीले भने, एमालेले सरकारको नेतृत्व गर्यो भने युवाहरुले बाहिर जानु पर्दैन। मुलुक युवाहरुलाई विदेश पठाउने कारखाना हैन। एमालेले ५ जनालाई मलेसिया पठाउने आश्वासन नदिने र पाँचौं लाखलाई मुलुकमै रोजगारी दिने उनको भनाइ छ। शेरबहादुर देउवाले कांग्रेसलाई कमजोर बनाएको उनको आरोप छ। उहाँ (देउवा) सडेको ढोडको लौरो टेकेर हिँड्नु भएको छ। त्यस्ताले के चढ्छन् सगरमाथा ? मुलुकलाई विकास गरेर सगरमाथाजत्तिकै उचाईमा पुर्याउनु छ, उनले भने, गठबन्धनको त के कुरा गर्नु ? एमालेसँग डराएर एक्लाएक्लै चुनाव लड्ने हिम्मत पनि छैन। उल्टै एमालेलाई देख्दैनौं भनेर भन्छन्। त्यहाँभित्र एमालेसँग कसैले आँट गर्न सक्छ ? भनेर चर्चा हुन्छ। प्रचण्डले छोरी (रेणु दाहाल)लाई भोट नहाले देश दुर्घटनामा जान्छ भनेर चितवनवासीलाई धम्क्याएको ओलीको भनाइ छ। मैले गठबन्धनलाई १०१५ वर्ष लैजाने योजना बनाएको छु। रेणुलाई जितायौ भने म खुसी हुन्छु भनेर प्रचण्डले चितवनवासीलाई के भन्ने खोजेको हो ?, ओलीले प्रश्न गरे। गठबन्धन कहिल्यै नटालिने गरी पन्चर हुन अब धेरै दिन बाँकी नरहेको उनको जिकिर छ। वैशाख ३० गते गठबन्धनको ट्याइँट्याइँ सकिन्छ, ओलीले भने, कहिल्यै नटालिने गरी पन्चर हुन्छ। उनले भने, हामीले गठबन्धन तोड्न खोज्दा ५ वटा कचौरा चाहिन्छ। वैशाख ३० गते एउटै बट्टा वा पेरुङ्गामा हालेर मिल्काउने हो। अब गठबन्धनको आयु धेरै छैन। गठबन्धन धेरै जोखिममा परिसक्यो। माधव नेपालप्रति लक्षित गर्दै ओलीले भने, १५ वर्ष पार्टीको टुप्पामा बसेर रस चुस्ने। २१ महिना त्यही पार्टीबाट प्रधानमन्त्री हुने। अहिले खान नपाएजस्तो गरेर अर्काको भान्सामा पुगेका छन्। मैले शेरबहादुर जीलाई भनिसकेको छु हाम्रामा खान नपाएर बिराला तपाईंकामा आएका छन्। अलिकति खान दिनुस्। अहिले खाँदै होलान्। नेपालमा अब कहिल्यै नाकाबन्दी नहुने ठोकुवा उनले गरे। एमालेले चीनतिरको बाटो पनि खुलाइसकेको छ। गुमेको भूभाग फिर्ता ल्याएको छ, ओलीले भने, नेपालको गुमेको भूभाग फिर्ता ल्याउने आँट कसैले गरेको थियो ? कूटनीतिक तवरबाट एमालेले फिर्ता ल्याएको भूभाग अब कसैले फिर्ता लैजान सक्दैन, मुलुकमा अब नाकाबन्दी पनि हुँदैन। मुलुकमा लोडसेडिङको अन्त्य एमालेका पालामा भएको बताउँदै उनले अरुले भने मयुरको नक्कली प्वाँख लगाएको बताए। हामीले बनाएको बाटोमा अरु हिँड्न सकेनन्। विकासका काम पनि अगाडि बढाउन सकेनन्। यीनिहरुबाट मुलुकको विकासको आश गर्नु बेकार हो, ओलीले भने, दौडमा कसले जित्छभन्ने कुरा कुदेपछि थाहा हुन्छ। अहिलेको सरकारले एमालेका पालामा ल्याएका योजना कटौती गर्ने र मुलुकमा महँगी बढाउनेबाहेक केही गर्न सकेन। कांग्रेसले राजासँग घाँटी जोड्ने र जनतासँग लड्ने काम मात्रै गरेको उनको आरोप छ। आफ्ना सरकारका पालामा भएका कामलाई प्रचार गर्दै जनताका बीच जान ओलीले उम्मेदवारहरुलाई आग्रह गरेका छन्। अहिले सरकारको नेतृत्वमा रहेकाको धेरै कुरा गर्न आवश्यक छैन। बम हान्ने र टाउकाको मूल्य तोक्ने पनि त्यहीँ छन्। एकले अर्कालाई चरम घृणा गर्छन्। तर प्रशंसा गर्नुपर्ने बाध्यता उनीहरुमा छ। एमाले बलियो बन्दै गएपछि दुनियामै नभएको परमादेश गठबन्धन मुटुमाथि ढुंगा राखेर हाँस्नुपर्ने अवस्थामा पुगेको छ, ओलीले भने। हिजोजस्तै परिवर्तन, चेतना, जागरण, आन्दोलन र आधुनिकीकरणको नेतृत्व विराटनगरले गर्नुपर्ने उनको भनाइ छ। राम्रो नेतृत्व चयन गर्नुस्। म विराटनगरको विकासको जिम्मा लिन्छु, ओलीले भने, विकासको नेतृत्व विराटनगरले गर्छभन्ने विश्वास लिएको छु। राम्रो नेतृत्व आएन भने माथिबाट विकासका लागि भनेर पठाएको पैसा डोकामा पानी हालेजस्तो मात्रै हुन्छ। एमाले मुलुकको विकास र समृद्धिको अभियानमा अघि बढेको र कांग्रेस सडेका ढोडको लौराको सहारामा हिड्नुपर्ने अवस्थामा पुगेको उनको भनाइ छ। कोभिडको समयमा पनि एमाले नेतृत्वको सरकारले मुलुकको आर्थिक अवस्था कमजोर हुन नदिएको ओलीको दाबी छ। ओलीले भने, हामीले सरकार छाड्नेवित्तिकै मुलुकको अर्थतन्त्र डामाडोल भयो।"
समाजवादीका सचिव रावतमाथि चक्कु प्रहार गर्ने दुई जना पक्राउ,"बाजुरा : नेकपा एकीकृत समाजवादीका जिल्ला सचिव पुरबहादुर रावतलाई चक्कु प्रहार गर्ने कांग्रेसका दुई जनालाई प्रहरीले नियन्त्रणमा लिएको छ। बुढिनन्दा नगरपालिका९ पाण्डुसैनमा शुक्रबार दिउसो कांग्रेस कार्यकर्ताद्धारा एकीकृत्त समाजवादीका बाजुरा जिल्ला सचिव रावत र सोही नागरपालिका वडा नम्बर ९ का समाजवादीकातर्फबाट वडाध्यक्षका उम्मेदवार खड्क बोहोरा माथि चक्कु प्रहार भएको थियो। प्रक्राउ पर्ने कांग्रेस कार्यकर्ता वडा नम्बर ७ घर भएका केशब कार्की र वडा नम्बर ९ का नरेन्द्र सार्कीलाई नियन्त्रणमा लिएको प्रहरी कार्यालय बाजुराका सूचना अधिकारी प्रहरी निरीक्षक बिन्द्र बोगटीले बताएका छन्। घाइते रावत र बोहोराको जिल्ला अस्पताल बाजुरामा उपचार भइरहेको छ। रावतको पाखुरा र हातमा चक्कु प्रहार भएको छ भने बोहोराको टाउको चोट लागेको छ। सचिव रावतले योजनावद्ध आफूमाथि प्रहार भएको र आफूलाई मार्ने योजना नै रहेकोबताए। प्रहरी चौकीमा आफू भएपनि कांग्रेस कार्यकर्ताले प्रहरी चौकी माथिनै आक्रमण गरेको बताए। पाण्डुसेन दिनभर तानवग्रस्त बनेको थियो। प्रहरीस्थिति नियन्त्रणमा लिनका लागि १६ राउन्ड हवाइ फायरसमेत गरेको जिल्ला प्रहरी कार्यलय बाजुराका प्रमुख डिएसपी चर्तूभुज ओझाले बताए। पक्राउ परेका माथि छानबिन गर्ने प्रहरीले जनाएको छ। दिउँसो नेपाली कांग्रेस र नेकपा एकीकृत समाजवादीका कार्यक्रताबीच दोहोरो झडप भएको हो। सामाजवादीका कार्यकर्ता प्रहरी चौकीमा संरक्षण लिन पुगेका थिए। सामाजवादीका कार्यकर्ता चौकी भित्र रहेको भन्दै कांग्रेस कार्यकर्ताले प्रहरी चौकी माथि नै आक्रमण गरेको जिल्ला प्रहरी कार्यालय बाजुराका सूचना अधिकारी प्रहरी निरीक्षक बिन्द्र बोगटीले बताएका छन्। झडपमा १६ जना प्रहरीसहित समाजवादीका जिल्ला सचिव पुरबहादुर रावत, खडक बोहोरा, घाइते भएका छन्। कांग्रेसका दुईजना कार्यकर्ता घाइते भएको प्रहरीले जनाएको छ। प्रहरी चौकीमै पुगेर कांग्रेस कार्यक्रताहरुले नाराबाजी गर्नुका साथै तोडफोड गर्न लाग्दा प्रहरीले हवाई फाईर गरेको जिल्ला प्रहरी कार्यालय बाजुराले जनाएको छ।"
"सत्तामा हुँदा संसद्मा हंगामा गर्ने, बाहिरिएपछि चल्नै नदिने ओलीबाट देशले मुक्ति पायो : देउवा","तनहुँ : नेपाली कांग्रेसका सभापति एवं प्रधानमन्त्री शेरबहादुर देउवाले अहिलेको गठबन्धन राष्ट्रिय आवश्यकता भएको बताएका छ्न्। शनिबार तनहुँको चुनावी सभालाई सम्बोधन गर्दै प्रधानमन्त्री देउवाले अहिलेको सत्तारूढ गठबन्धन राष्ट्रिय आवश्यकता भएकाले स्थानीय तहको निर्वाचनदेखि राष्ट्रिय निर्वाचन सम्म गठबन्धनले निरन्तरता पाउने बताएका हुन्। पाँच दलिय गठबन्धनबाट आफू प्रधानमन्त्री बनेको र केपी ओलीको तानाशाही कार्य शैलीबाट देश र जनताले मुक्ति पाएको बताए। प्रधानमन्त्रीले देउवाले भने, विपक्षीले आलोचना गर्छन्। अविश्वासको प्रस्ताव राख्छन्। उहाँले अविश्वासको सामाना गर्नुपर्ने ठाउँमा पटकपटक संसद विघटन गर्ने संसदमा हंगामा गर्नुहुन्छ। सरकारबाट बाहिरिएपछि संसद चल्नै नदिने। उहाँ(ओली) ले आफू बाहेक अरुलाई सहनै नसहने, अरुलाई काम गर्नै नदिने। त्यस्तो तानाशाही कार्य शैलीबाट हामीले अहिले मुक्ति पाएका छौँ। जनताले मुक्ति पाएको छ। हामी सबैले मुक्ती पाएका छौँ। प्रधानमन्त्री देउवाले गठबन्धनकै पक्षमा चुनावी वातावरण बनेको दाबी गरे। गठबन्धनलाई बिगार्ने, असफल होस् भन्ने चाहाने तत्त्व देशभित्र रहेको बताउदैँ प्रधानमन्त्री देउवाले ती तत्वलाई चुनावी मैदानबाटै जवाफ दिनुपर्ने बताए। गठबन्धनलाई सफल पारेरै छोड्नु पर्छ। स्थानीय चुनावमा मात्र होइन। प्रदेश र संघीय चुनावसम्मै गठबन्धनलाई सफल पार्नुपर्छ। गठबन्धन राष्ट्रिय आवश्यकता मात्र होइन, यो ऐतिहासिक आवश्यकता हो। नेपाली कांग्रेसले कुनै पनि हालतमा आफूले ल्याएको प्रजातन्त्रलाई स्थायी रुपमा बचाउन लाग्नुपर्ने उनले बताए।"
सर्वनाश हुनुभन्दा त अर्धनाश राम्रो : वरिष्ठ नेता पौडेल,"तनहुँ : नेपाली कांग्रेसका वरिष्ठ नेता रामचन्द्र पौडेल सर्वनाश हुनुभन्दा त अर्धनाश हुन राम्रो भएको बताएका छन्। शनिबार तनहुँको चुनावी सभालाई सम्बोधन गर्दै उनले माओवादीलाई एक ठाउँमा भोट हाल्दा कांग्रेसलाई माओवादीले तीन ठाउँमा भोट हाल्ने कुरा कांग्रेसीहरुले बुझ्नुपर्ने बताए। उनले भने, हामीले एक महानगरपालिकामा भोट हाल्दा तीन महानगरपालिकामा उनीहरुले हामीलाई भोट हाल्छ्न्। यो लेनदेन हो। सर्वनाश हुनुभन्दा त अर्धनाश राम्रो हो नि। नेता पौडेलले ओलीको गठबन्धनलाई प्रतिक्रियावादी र अवसरवादीहरुको गठबन्धन भएको टिप्पणीसमेत गरे। नेता पौडेलले भने देशमा कस्ले प्रजातन्त्रलाई बलियो बनाउन खोजेको छ। कस्ले भाडभैलो गर्न खोजेको छ। त्यो कुरा जनताले बुझ्नुपर्छ। अहिले ओलीले गरेको गठबन्धन अवसरवादी र भ्रष्टाचारीहरुको गठबन्धन हो। पाँच दलिय गठबन्धन प्रगतिशील शक्तिहरुको गठबन्धन हो। नेता पौडेलले यही गठबन्धनको माध्यमबाट आउँदो चुनावमा कांग्रेसलाई बहुमतमा पुर्याउने दावी गरे। पौडेले आगामी चुनावमा कांग्रेसलाई २३ सिटबाट ९३ सिटमा पुर्याउने दाबी गरे। कांग्रसकै नेतृत्वमा यो देशको दु:खी र पीडित जनताको पीडामा मलम लगाउने अभियानको विधिवत ढंगले सुरु गर्ने उनको भनाइ छ। तपाईं निश्चिन्त रहनुस्, रुखमा छाप लगाउनुस्। हामीले केही ठाउँमा सम्झौता पनि गरेका छौं। कतै हँसिया हथौंडामा, कतै कलम र कतै छातामा पनि छाप लगाउनु पर्ला। यो सम्झौता हो। संविधान पनि सम्झौता हो। सम्झौता गर्न जान्नुपर्छ। मौकामा सम्झौता गर्न सक्नुपर्छउनले चुनावी सभामा उपस्थित कार्यकर्तालाई भने। चुनावी सभामा कांग्रेसका प्रवक्ता डा प्रकाश शरण महत, केन्द्रीय सदस्य शंकर भण्डारी, गोविन्द भट्टराई, प्रदीप पौडेललगायतका नेताहरुले सम्बोधन गरेका थिए।"
दुई हप्तापछि काठमाडौंको फोहोर उठाउन सुरु,"काठमाडौं : दुई हप्तापछि काठमाडौं महानगरमा आजदेखि फोहोर उठाउन सुरु गरिएको छ। बैशाख ११ गतेदेखि अवरुद्ध फोहोर ढुवानी आजबाट सुरु भएको काठमाडौं महानगरले जनाएको छ। काठमाडौं महानगरले नेपाल प्रहरी र सशस्त्र प्रहरीको साथ लिएर फोहोर ढुवानीलाई नियमित गरेको हो। वातावरण तथा कृषि विभागका निमित्त प्रमुख सरिता राईका अनुसार सडक निर्माणको माग राखेर स्थानीयले फोहोर ढुवानी अवरुद्ध गरेको यो तेस्रो पटक हो। स्थानीयसँग नियमित छलफल भइरहेको छ। सडक निर्माणको काम पनि राम्ररी भइरहेको छ। अहिले स्थानीयहरु राजमार्गमा फोहोरका गाडी गुड्न नदिने भन्न थाल्नुभयो। त्यसपछि हामीले गृह मन्त्रालयलाई अवस्थाका विषयमा जानकारी गराएर सहयोग मागेका हौँ, राईले भनिन्, आज मुड्खुदेखि तीन पिप्लेसम्मको सडक खण्डको सुरक्षाका लागि नेपाल प्रहरी र सशस्त्र प्रहरी खटिनुभएको छ। आज दिनभरि प्रहरी परिचालन गरिएको थियो। विहान १०:३० बजेसम्ममा करिब १४६ ट्रक फोहोर खसालिसकियो। आज दिनभर फोहोर ओसार्ने योजना छ। स्थानीय मागका विषयमा बैशाख २२ गते गरिएको छलफलमा आन्दोलनरत पक्षले कुनै पनि शर्तमा फोहोर ढुवानी गर्ने गाडी सञ्चालन गर्न नदिने अडान राखेपछि समस्या जटिल बनेको थियो। यसअघि स्थानीयबासीले सडक कालोपत्रे हुनुपर्ने माग राखेर चैत १८ गतेदेखि दोस्रो पटक अवरोध गरेका थिए। सडक निर्माण कम्पनीले कालोपत्रे कार्यलाई सूचारु गर्ने प्रतिवद्धता जनाएपछि चैत २७ गतेबाट कामलाई सहज बनाउन विहानको समयमा मात्र फोहोर ढुवानी गर्ने गरिएको थियो। फागुन र चैत महिनाको अवरोधमा ३३ दिन फोहोर संकलन हुन सकेको थिएन। यसपटक बैशाख ११ गते रोकिएको आजबाट खोलिएको छ। पटकपटक फोहोर ढुवानीमा समस्या आएपछि महानगरको वातावरण तथा कृषि विभागले जैविक फोहोरलाई घरमै व्यवस्थापन गरेर सहयोग गर्न महानगरबासीलाई आग्रह गर्दै आएको छ। सडक निर्माणलगायत माग राखेर फोहोर ढुवानीमा स्थानीयबाट अवरोध भएपछि गएको फागुन २६ गते प्रधानमन्त्री तथा मन्त्री परिषदको कार्यालयले सहरी विकास मन्त्रीको संयोजकत्वमा उच्च स्तरीय समिति गठन गरेको छ। ल्याण्डफिल साइटमा देखिएका समस्या समाधानका लागि यसअघि गरिएका प्रतिवद्धताको कार्यान्वयन, साइट सञ्चालनमा सहजीकरण, समन्वय र अनुगमन गर्न समिति गठन गरिएको हो। यही दिन काठमाडौँ महानगरका प्रमुख प्रशासकीय अधिकृतको संयोजकत्वमा र्यापिड एक्सन टाक्सफोर्स गठन भएको छ। फोहोर व्यवस्थापनका लागि स्थलगत अवस्था मिलाउन तथा फोहोर व्यवस्थापनसम्बन्धी कानुनी र व्यवहारिक समस्यामा समाधानमा सहजीकरण गर्न यो फोर्स बनाइएको हो। उपत्यकाका सबै नगरबाट दैनिक उत्पादन हुने करिब १२ सय मेट्रिक टन फोहोर ल्याण्डफिल साइटमा व्यवस्थापन हुने गरेको छ। जसमध्ये करिब ५ सय ४५ मेट्रिक टन फोहोर काठमाडौँ महानगरको हो।"
चुनावका लागि फर्केका हत्याका आरोपित पक्राउ,"राजविराज : साथीको हत्या आरोपितलाई सप्तरी प्रहरीले पक्राउ गरी शनिबार सार्वजनिक गरेको छ। घरबाट लिएर गएका साथीको हत्या आरोपमा पक्राउ परेका रुपनी गाउँपालिका१ रुपनी चौक बस्ने ३८ वर्षीय मो नसिर भनिने नाजिर मियाँलाई प्रहरीले सार्वजनिक गरेको हो। अर्का आरोपित भने फरार नै छन्। स्थानीय तहको निर्वाचन नजिकिएपछि उम्मेदवारलाई सहयोग, संरक्षण र मतदान गर्ने उद्देश्यले नेपाल भित्रिएको सूचना पाएको प्रहरीले नेपालभारत सिमा नजिकैबाट मियाँलाई पक्राउ गरेको हो। आरोपीलाई जिल्ला प्रहरी कार्यालय सप्तरीका डिएसपी माधवप्रसाद काफ्लेको नेतृत्वमा खटिएको प्रहरीले बोदे बर्साइन नगरपालिकाबाट पक्राउ गरेको हो। मियाँले नै मिलनसार साथी सप्तरीको बिष्णुपुर गाउँपालिका५ कट्टी टोल बस्ने ५२ वर्षीय रामसुन्दर महतोको हत्या गरेको प्रहरी अनुसन्धानबाट खुलेको छ। महतो बिहेको लगनका बेला हुने भोजभतेरमा खाना पकाउने काम गर्थे भने अरु बेला तरकारी बिक्री गर्थे। असोज ८ गते बिहान मियाँ र डाक्नेश्वरी नगरपालिका७ ब्रहमपुरका ३० वर्षीय रोशन साह महतोको घर पुगे। मियाँले उनको गाउँटोलमा भोज छ भनी खाना बनाउने कामका लागि महतोलाई लिएर गएको महतोका छोरा जितेन्द्र महतोले बताए। भोजका लागि लैजाने र जाने सम्पर्कविहिन भए। तीन दिनसम्म फर्केर घर नआएपछि घरपरिवारका सदस्यहरु खोजी गर्न थाले। सप्तरी प्रहरी भने पहिचान नभएको शवको सनाखतका लागि पर्खेर बसेको थियो। सप्तरीको शम्भुनाथ नगरपालिका१ स्थित खाँडो खोला नजिक रहेको सार्वजनिक पोखरीमा असोज ९ गते शव फेला परेको थियो। शवको पहिचान हुन नसक्दा राजविराजस्थित गजेन्द्रनारायण सिंह अस्पतालको शवगृहमा पोष्टमार्टम नगरी राखिएको थियो। जिल्ला प्रहरीले मातहत कार्यालयमा पत्राचार गर्नुका साथै शवको पहिचानका लागि पत्रकार, अधिकारकर्मीसँग पनि सहयोग माग्यो। महतोको दाजु मधुसुदन महतोको कानमा वेवारिसे शवको बारेमा जानकारी पुग्यो। शव गृहमा पुगेका मधुसुदनले भाईले लगाएको कपडा र घाँटीमा लगाएको रुद्राक्षको माला देख्नासाथ रुन थालिहाले। असोज ११ गते मात्र शवको पहिचान खुल्यो र सनाखत भयो। पीडित परिवारले महतोलाई मियाँ र साहले लगेदेखि बेपत्ता रहेको र उनीहरुले नै हत्या गरेको हुन सक्ने बताएपछि प्रहरीले आरोपितहरुको खोजी गर्न थाल्यो। असोज २५ गते परेको उजुरी जिल्ला प्रहरीले कात्तिक ५ गते दर्ता गर्यो। प्रहरीले उजुरी दर्ता गरी खोजी गरिरहेको थाहा पाएपछि मियाँले एसपीसँग फोनमा हत्या स्विकार्दै आफूलाई पक्राउ गर्न चुनौति दिए। पक्राउका लागि प्रहरी सक्रिय भएपछि उनी फरार भई भारतको विहारमा गई लुकेर बस्न थाले। भारतीय प्रहरीलाई यसबारे जानकारी गराउँदै सप्तरी प्रहरीले सहयोग पनि माग्यो। आरोपित मियाँ बिष्णुपुर गाउँपालिका७ बाट एक थान पेस्तोल र गोईत समूहको जनतान्त्रिक तराई मुक्ती मोर्चाको पर्चा पम्प्लेटसहित २०७४ जेठ १३ गते पक्राउ परेका व्यक्ति हुन्। तत्काल पूर्पक्षको लागि कारागार चलान भएका उनी जरिवाना तिरेर ९ महिनापछि रिहा भएको आरोपित स्वंयले बताएका छन्। उनी जनतान्त्रिक तराई मुक्ती मोर्चा गोईत समूहमा आवद्ध थिए। विभिन्न निर्माण कम्पनीका ठेकेदार तथा धनाढ्य व्यक्तिहरुलाई फोन गरी धम्काई चन्दा असुली गर्ने कार्यमा सरिक रहेको प्रहरीको अनुसन्धानले देखाएको छ। मियाँ अवैध लागू औषध ब्यापार गर्ने, लुकाई छिपाई हतियार बोकी हिड्ने र जनमानसमा डर त्रासको वातावरण सृजना गर्ने अपराधिक समूहका व्यक्ती हुनुका साथै गाँजाका अम्मली पनि रहेको डिएसपी काफ्लेले जानकारी दिए। गाँजाकै संगतले महतोसँग मियाँको मित्रता बढेको थियो। महतोका घरलाई उनले लुकिछिपी बस्ने आश्रयस्थलका रुपमा प्रयोग गर्थे। मोबाइल फोनको कल डिटेल्स (सिडिआर) रिपोर्टको आधारमा मदिरा पसले, कार्यक्रममा नाचगान गर्ने र महतोकी श्रीमतीलाईसमेत प्रहरीले अनुसन्धानका लागि नियन्त्रणमा लिएर बयान लिएको थियो। भोज भतेरमा खाना बनाउन बोलाई हत्या गरेको कारणबारे प्रहरीले सोधपुछ सुरु गरेको छ।"
केपी ओलीको अत्याचारविरुद्ध गठबन्धन : प्रधानमन्त्री देउवा,"जनकपुरधाम : प्रधानमन्त्री शेरबहादुर देउवाले संविधान संसद बचाउन सत्तारुढ दलको गठबन्धन राष्ट्रिय आवश्यकता रहेको बताएका छन्। उनले संविधान जनताको जनप्रतिनिधिले बनाएकोले समयावधि बिनै संसद र संविधानको मूल्य मान्यता विपरित विघटनलाई अपदस्त गर्न गठबन्धन दलको आवश्यकता भएको बताएका हुन्। शनिबार जनकपुरधाममा पाँच दलीय गठबन्धनको सभालाई सम्बोधन गर्दै प्रधानमन्त्री देउवाले देशमा व्याप्त राजनीतिक अस्थिरता र एमाले अध्यक्ष केपी शर्मा ओलीको अत्याचारविरुद्ध गठबन्धनको आवश्यकता रहेको बताए। उनले भने, यो एक ऐतिहासिक गठबन्धन हो। स्थानीय तहसम्म मात्र सीमित रहँदैन। प्रदेश र संघको निर्वाचनमा पनि हामी यहीअनुसार अगाडि बढ्छौँ। प्रधानमन्त्री देउवाले एमाले अध्यक्ष ओलीको कार्यशैलीबाट जनताले मुक्ति पाएको समेत दाबी गरे। आफूबाहेक अरुलाई काम गर्न नदिने र आफूविरुद्ध कोही बोलेको सुन्न नसकेर ओलीले पटकपटक संसद् भङ्ग गरेको उनको आरोप थियो। गठबन्धन असफल बनाउन पटकपटक गरिएको प्रयास निरर्थक भएको बताउँदै देउवाले चुनावी मैदानबाट सबैलाई जवाफ दिने बताए। उनले भने, राम र सीताको वैवाहिक गठबन्धन भएको स्थान जनकपुरधाममा गठबन्धनकै विजयी हुन्छ। मधेसको नागरिकताको समस्यामा आमाबुबाको नागरिकता भए पनि छोराछोरी नागरिकविहीन भएर बस्नुपरेको पीडालाई सम्बोधन गरिने बताए। उनले गठबन्धनको तर्फबाट उम्मेदवार लालकिशोर साह र किशोरी साहलाई विजयी गराउन जनतासँग अपील गरे।"
जब संकट पर्छ समाधान गर्न अहोरात्र खटिएको छु : वडाध्यक्षका उम्मेदवार श्रेष्ठ,"रामेछाप : खाँडादेवी गाउँपालिका५ नेपाली कांग्रेसबाट वडाध्यक्षका उम्मेदवार बनेका राजनारायण श्रेष्ठले वडावासीलाई आफ्नै जनप्रतिनिधि भएको आभास दिलाउने बताएका छन्। भौतिक पूर्वाधारअन्तर्गत यातायातलाई बाह्रै महिना सहज बनाउँदै वडालाई कृषिमा आत्मनिर्भर बनाउने आफ्नो योजना रहेको श्रेष्ठ बताउँछन्। श्रेष्ठ भन्छन्, वडाबाट प्रदान गरिने सम्पूर्ण सेवा सहज र सरल बनाउँने छु। वडाबासी आम जेष्ठ नागरिकको लागि सामाजिक सुरक्षा भत्तालाई बैंकिङ प्रणालीमार्फत गाउँ गाउँमै पुर्याएर सहजता दिलाउने आफ्नो योजना रहेको श्रेष्ठ बताउँछन्। सुत्केरी भत्तालगायतका कार्यक्रम संचालनमा ल्याएर उनीहरुको हौसला वृद्धि गर्ने श्रेष्ठको भनाइ छ। जब संकट पर्छ आफू त्यो संकट समाधान गर्न अहोरात्र खटिएको छु आम युवाको साथ छ अग्रजको आशीर्वाद र समकक्षीको सहयोग छ त्यसैकारणपनि आफू निर्वाचित हुनेमा राजनारायण ढुक्क छन्। वडा नं ५ लाई देशकै नमूना वडा बनाएर देखाउने छु, वडाबाट प्रदान गरिने सेवा सुविधा सहज र सरल बनाउने छु र साँच्चै नागरिकले आफ्नो सरकार अनि गाउँगाउँमा सिंहदरबार भएको आभास दिलाएर छाड्ने प्रतिवद्धता रहेको श्रेष्ठ बताउँछन्। युवा उद्यमशिलता कार्यक्रम संचालन गरेर युवा जनशक्ति विदेशीनबाट रोक्ने आफ्नो योजना रहेको श्रेष्ठको भनाइ छ। कृषिमा आधुनिकीकरणको विकास गरेर उत्पादन दोब्बर बनाउने कार्यक्रम संचालनमा ल्याउने पनि श्रेष्ठ बताउँछन्। आफ्नो घोषणापत्र जारी गरिसके र त्यसलाई अक्षरस पूरा गर्दै आवश्यकताको आधारमा र वडाबासीको मागको आधारमा विकासको गतीलाई तिव्रता दिने श्रेष्ठको प्रतिज्ञा रहेको छ।"
थप १४ जनामा कोरोना पुष्टि,काठमाडौं : देशभर पछिल्लो २४ घन्टामा गरिएको १ हजार ४ सय २० पिसिआर परिक्षणका क्रममा ११ जना र १ हजार २ सय ९६ एन्टीजेन परिक्षणका क्रममा ३ जनामा कोरोना संक्रमण भएको स्वास्थ्य तथा जनसंख्या मन्त्रालयले जनाएको हो। कोरोनाका कारण शनिबार पनि कसैको मृत्यु नभएको मन्त्रालयले जनाएको हो। थप २१ संक्रमणमुक्त हुँदा हालसम्म नेपालमा ९ लाख ६६ हजार ७ सय ६८ जना निको भएका छन्। हाल नेपालमा २ सय ५ जना सक्रिय संक्रमित रहेको मन्त्रालयले जनाएको छ।
किन गएनन् एमालेको आम सभामा मनोज मेन्याङ्बो ?,धरान : एमालेले धरानमा आयोजना गरेको चुनावी सभामा धरानका पूर्व मेयर तथा एमाले प्रदेश १ का सचिबालय सदस्य मनोज मेन्याङ्बो अनुपस्थित भए। शनिबार एमालेले धरानमा आयोजना गरेको चुनावी सभामा मेन्याङ्बोले स्वागत मन्तब्य गर्ने कार्यक्रम तालिका थियो। स्थानीय निर्वाचनको टिकट वितरणमा असन्तुष्टि जनाउदैँ आएका मेन्याङ्बो एमालेको निर्वाचनको आर्थिक संयोजक हुन्। कार्यक्रम संचालक एमाले अध्यक्ष हर्कजङ एभेङ्ले अतिथि आसन गर्न मन्चमा बोलाएको भएपनि मेन्याङ्बो सभामा उपस्थित भएनन्। मनोज मेन्याङ्बो कार्यक्रममा उपस्थित नभएपछि कार्यकर्तामा हलचल मच्चियो। मेन्याङ्बो कार्यक्रममा उपस्थित नभएपछि स्वागत मन्तव्य मोतिराज सुनुवारले गरेका थिए। कार्यक्रममा उपस्थित नभएको विषयमा मेन्याङ्बोले मंचमा बस्न मन नभएर घण्टाघरमा बसेर एमाले अध्यक्ष ओलीको भाषण सुनेको प्रतिक्रिया दिए।
नेपालभारत सीमा बैठक दार्चुलामा सम्पन्न,"दार्चुला : जिल्ला सदरमुकाममा नेपालभारत सीमा बैठक सम्पन्न भएको छ। दुई देशका उच्च पदाधिकारीहरुको सहभागितामा सीमा बैठक सम्पन्न भएको हो। बैशाख ३० गते स्थानीय तहको निर्वाचन हुने भएकाले भारतसंग सीमा जोडिएका सीमापुलहरु बैशाख २७ गते बेलुकी ७ बजेदेखि बैशाख ३० गते बेलुकी ७ बजेसम्मका लागि सिमा नाकाहरु बन्द गर्ने निर्णय गरेको प्रमुख जिल्ला अधिकारी दिर्घराज उपाध्यायले बताए। त्यस्तै निर्वाचनका बेला बिवाह र बिरामी परेको अवस्थामा मात्रै दुई देशको सहमतिमापुल खोल्ने गरी निर्णय गरेको भारत पिथौरागड जिल्लाका डिएम डा आशीष चौहानले बताए। उनले भने नेपाल भारत सीमा बैठक प्रत्येक वर्ष हुने गरेको भएपनि कोरोना महामारीका कारण हुन नसकेको र यसपटक नियमितता दिइएको हो। नेपाल भारत सीमा बैठकमा स्थानीय तहको निर्वाचनका लागि सीमा बन्द गर्ने, तटबन्ध, मोटरेबल पुल र लागूऔषध ओसारपोसार नियन्त्रणका बारेमा समन्वय भएको छ भने बैठकमा भारतसंग सीमा जोडिएका क्षेत्रमा हुने अवैधानिक कृयाकलाप रोक्न तथा सीमा क्षेत्रमा निर्माण गरिने तटबन्धका बारेमा सहमती भएको प्रमुख जिल्ला अधिकारी दिर्घराज उपाध्यायले बताए।"
"जनता थर्काउने प्रचण्ड माकाफुई हुन् : ओली, मेरो लोकप्रियताले वृद्धदेखि बालकले आई लभ यू भन्न थाले","धरान : नेकपा (एमाले) का अध्यक्ष केपी शर्मा ओलीले चितवनमा जनता थर्काउने माओवादी केन्द्रका अध्यक्ष पुष्पकमल दाहाल (प्रचण्ड) माकाफुई (बादरे घुर्की लगाउने) भएको आरोप लगाएका छन्। चितवनमा छोरी रेणु दाहाललाई भोट नदिए देशमा जे पनि हुने र ठुलो दुर्घटना हुन्छ भनेर जनता थर्काएर प्रचण्डले माकाफुई प्रवृत्ति देखाएको ओलीको टिप्पणी छ। सुनसरीको धरानमा एमालेले आयोजना गरेको चुनावी सभालाई सम्बोधन गर्दै ओलीले नेवारी भाषामा माकाफुईको अर्थ बादर भएको सुनाए। एउटा चकचके बादर रुखमा चढेर रुख हल्लाउदै कराउदै बदमासी गरिरहेको हुन्छ, उनले भने, प्रचण्ड त्यहि रुखमा चढेर चकचक गरिरहने माकाफुई (बादर) हो। ओलीले प्रचण्डलाई माकाफुई भन्दा भानुचोकमा भेला भएका एमाले कार्यकर्ताहरु गलल्ल हासेका थिए। ओलीले आफ्नो पार्टीका उमेद्वारलाई निर्वाचित गराए सुनसरीको धरान र इटहरीको विकासको जिम्मा आफूले लिने प्रतिबद्धता जनाए। इटहरीमा एमालेले उम्मेदवारलाई जिताए इटहरीको विकासको जिम्मा आफूले लिने प्रतिबद्धता जनाएका ओलीले धरानमा पनि सोही कुरा दोहोर्याएका हुन्। उनले देशकै विकासको नेतृत्व गर्ने प्रतिबद्धता जनाएको आफूले एमाले उम्मेदवारलाई विजय गराए इटहरी र धरानलाई प्राथामिकतामा राखेर विकास निर्माणका काम अगाडि बढाउने बताए। ओलीले एमालेसँग चुनाव हार्ने डरका कारण पाँच दलीय गठबन्धनले वडासम्म चुनावी तालमेल गरेको आरोप लगाए। उनले गठबन्धनलाई पराजित गर्न एमाले एक्लै काफी रहेको बताए। ओलीले निर्वाचन आयोगले कांग्रेसलाई सजिलो पार्नका लागि मतपत्र हरियो रंगको बनाएको आरोप लगाए। मतपत्र हरियो बनाए पनि पहिलो लाइनमा सूर्य नै रहेकाले मतदाता सर्तक भैसकेको ओलीको भनाइ थियो। उनले केपी ओलीको लोकप्रियताका कारण वृद्धदेखि बालकसम्मले आफूलाई आई लभ यू भन्न थालेको बताए। एमालेले धरानमा मञ्जु भण्डारीलाई मेयर र पदम इस्वो लिमबुलाई उपमेयर बनाएको छ। इटहरीमा याम सुब्बा मेयर र संगीता चौधरीलाई उपमेयर बनाएको छ।"
जसपाका गाउँपालिका आकांक्षीले गरे कांग्रेसका उम्मेदवारलाई समर्थन,"ढल्केवर (धनुषा) : धनुषाको बटेश्वर गाउँपालिकामा जनता समाजवादी पार्टीबाट गाउँपालिका अध्यक्षका प्रत्यासी उम्मेदवारले कांग्रेसका प्रत्यासी उम्मेदवारलाई समर्थन गरेका छन्। आफू जित्न सक्ने अवस्था नदेखेपछि जसपाका गाउँपालिका अध्यक्ष पदका उम्मेदवार राजकिशोर महतोले नेपाली कांग्रेसका अध्यक्ष पदका उम्मेदवार रामअशिष महतोलाई समर्थन गरेका हुन्। शनिबार कांग्रेसका उम्मेदवारलाई समर्थन गरेसँगै उनले गाउँपालिका अध्यक्ष र उपाध्यक्षमा कांग्रेसलाई मतदान गर्न जसपाका नेताकार्यकर्तालाई आग्रहसमेत गरे। आफू जित्न नसक्ने अवस्थामा रहेकाले गठबन्धन भित्रकै जित्नसक्ने पार्टीका उम्मेदवारलाई समर्थन गर्नुपर्ने गठबन्धनको सर्कुलरअनुसार कांग्रेस उम्मेदवार रामअशिषलाई समर्थन गरेको राजकिशोरले बताए। सकेसम्म गठबन्धन दलभित्र चुनावी तालमेल गर्ने, सो गर्न नसकेको अवस्थामा गठबन्धनभित्रकै अलिक बलियो पार्टीलाई समर्थन गर्ने गठबन्धनको सर्कुलर छ, राजकिशोरले भने, त्यहीअनुसार मैले कांग्रेस उम्मेदवार रामअशिषलाई समर्थन गरेको हुँ। जसपाले समर्थन गरेपछि कांग्रेस उम्मेदवार रामअशिषले धन्यवाद ज्ञापन गर्दै अब आफ्नो जीत सुनिश्चितजस्तै भएको दाबी गरे। उनले पार्टीको अवस्था बलियो, मतदाताको सहानुभूति र त्यसमा पनि जसपाको समर्थनले अब आफूहरु फराकिलो मतान्तरले जित्ने दाबी गरे।"
गोसाइँकुण्डमा एमालेको घोषणापत्र : केबलकार निर्माणदेखि पाँच वर्षमा २ हजारलाई रोजगारसम्म,"रसुवा : नेकपा एमालेले रसुवाको गोसाइँकुण्ड गाउँपालिकामा गोसाइँकुण्ड केबलकार निर्माण तथा रोजगारीको अवसरलाई अघि सारेको छ। २०७४ सालको स्थानीय तहको निर्वाचनमा पनि धुन्चे गोसाइँकुण्ड केबलकार निर्माणको योजना प्राथमिकतामा राखिएको थियो। तर कोभिड१९ लगायतका विभिन्न कारणले काम हुन नसकेको भन्दै पुनः यही एजेण्डालाई अघि सारिएको हो। पालिकाको गौरव तथा महत्वको धुन्चे गोसाइँकुण्ड केबलकारको बाँकी काम सम्पन्न गर्ने घोषणापत्रमा उल्लेख छ। हाल निर्माणका लागि डिपिआर निर्माण तथा नीतिगत बाधा अप्ठ्यारो विषयगत समस्या समाधान एवम् व्यवस्थापकीय कार्यहरू सम्पन्न गराएकाले भौतिक संरचना मात्र निर्माण गर्न बाँकी रहेको हुँदा भौतिक संरचना निर्माण गर्ने उल्लेख गरेको हो। पर्यटकीय क्षेत्रको रूपमा परिचित गोसाइँकुण्ड गाउँपालिकामा धुन्चेस्थित तामाङ संग्रालयको व्यवस्थापन, रेडपाण्डा पार्कको थप विकास र विस्तार, थुमन नागथली पदमार्ग निर्माण, तरुचेमा भ्यू टावर निर्माण, मिनि गोसाइँकुण्डको बृहतर विकास, गोसाइँकुण्ड पदमार्गका होटल तथा लजको व्यवस्थापन, तामाङ पदमार्गको व्यवस्थापन राखेको छ। यस्तै ५ वर्षको अवधिमा २ हजारलाई रोजगारी दिने, मानव वन्यजन्तु द्वन्द्वको व्यवस्थापन, संरक्षणका कार्यक्रम सञ्चालन, रसुवागढी नाकामा अवैध चोरी सिकार नियन्त्रणका लागि पहल गर्ने, सामाजिक सुरक्षा भत्तामा २० प्रतिशत वृद्धि गर्ने लगायतका कार्यक्रम घोषणा पत्रमा उल्लेख गरिएको छ। गाउँपालिकाको लिङलिङ र स्याफ्रुमा कागती हबको रूपमा विकास गर्ने, ब्राबल र नागुङमा स्याउ पकेट क्षेत्र निर्धारण गरी लेबलिङ र ब्राण्डिङ गरी अन्तर्राष्ट्रिय बजार क्षेत्रमा पुर्याउने, एक घर एक करेसाबारी कार्यक्रम सञ्चालन गर्ने योजना राखेको देखिन्छ। विगतको इतिहास २०७४ सालमा भएको स्थानीय तहको निर्वाचनमा गोसाइँकुण्ड गाउँपालिकामा एमालेले १७ सिट जितेको थियो। जसमा पालिका अध्यक्ष, उपाध्यक्ष, वडाध्यक्षमा ४, महिला सदस्यमा ४, दलित महिला सदस्यमा २ र सदस्यमा ५ सिट जितेको देखिन्छ। अध्यक्ष पदमा नेकपा एमालेको उम्मेदवार कैसाङ नुर्पू तामाङले १८२८ मत ल्याएर विजयी भए। उनका प्रतिद्वन्द्वी नेपाली कांग्रेसका पेम्बा छिरिङ तामाङले १५०५ मत ल्याए। उपाध्यक्षमा नेकपा एमालेका कार ग्याल्मु श्रेष्ठले १७४० मत ल्याएर विजयी हुँदा प्रतिद्वन्द्वी नेपाली कांग्रेसकी देकी तामाङले ११४९ मत ल्याइन्। पालिकामा एमालेले अध्यक्ष पुरानै दोहोर्याएको छ भने उपाध्यक्षमा नयाँ उम्मेदवार उठाएको छ। यसपटक उपाध्यक्ष पदमा नेकपा एमाले रसुवाका पार्टी अध्यक्षको छोरी प्रतिमा लामाले टिकट पाएकी छिन्। २०७४ सालमा भएको निर्वाचनमा यस पालिकामा अध्यक्ष, उपाध्यक्ष र ४ वटा वडामा वडाध्यक्ष एमालेले जितेकोमा २ वटा वडामा नेपाली कांग्रेसले वडाध्यक्ष पद जितेको थियो।"
१५ हजार नवजात शिशुमध्ये एक जनामा रेटिनोब्लास्टोमा,"काठमाडौं : प्रत्येक १५ हजार नवजात शिशुमध्ये एक जनामा रेटिनोब्लास्टोमा देखिने गरेको छ। रेटिनोब्लास्टोमा भनेको बालबालिकामा हुने एक वा दुवै आँखाको भित्री भागको पर्दा (रेटिना) बाट पलाउने क्यान्सर हो। यो नवजात शिशुदेखि पाँच वर्ष मुनिका बालबालिकाहरुको देखा पर्छ। यो रोगले बालबालिकामा हुने सम्पुर्ण क्यान्सरको ५ प्रतिशत ओगटेको नेत्ररोग विशेषज्ञहरु बताउँछन्। यो रोगको उपचार ढिलो भएमा आँखाको सम्पूर्ण भागमा फैलिएर ज्यानसमेत जान सक्छ। नेपाललगायत विकासोन्मुख देशहरुमा यस रोगबाट हुने मृत्युदर अधिकतम ५० प्रतिशत रहेको छ। तर विकसित देशहरुमा भने ५ प्रतिशतभन्दा कम पाइएको छ। रेटिनोब्लास्टोमा एउटा जटिल रोग भए पनि यस रोगको लक्षणलाई बुझी प्रारम्भिक अवस्थामा नै चिकित्सक कहाँ गई रोग पत्ता लगाएर उपचार गरेको खण्डमा बालबालिकालाई पूर्णरुपमा क्यान्सरमुक्त बनाउनुका साथै बालबालिकाको दृष्टि तथा ज्यान जोगाउन सकिने विशेषज्ञहरु बताउँछन्। रेटिनोब्लास्टोमाको प्रमुख लक्षण आँखाको कालो नानीको बीच भागमा असाधारण सेतो ज्योति देखिनु हो। यस्तो लक्षण देखिए पनि बालबालिका भने स्वस्थ नै देखिन्छन्। जसका कारण बालबालिका तथा अभिभावकलाई यो विषयमा थाहा हुँदैन र उपचारको लागि ढिलो हुने कारणमध्ये यो पनि एक हो। यसका साथै रंगीन फोटोमा आँखाको नानी सेतो टीका देखिनु अथवा दुवै आँखाको नानी उस्तै नदेखिनु, आँखा डेढो हुनु, आँखा रातो हुनु, दुख्न, दृष्टि कम हुनु, आखाँको आकार ठूलो हुँदै जानु र बाहिरतिर आउनु यसका अन्य लक्षण हुन्। उपचार नभएमा आँखाको डल्लो बाहिर निस्कने तथा आँखाको आकार असामान्यरुपमा बढिरहने हुन सक्छ। यो क्यान्सर बिस्तारै आँखाको बाहिर तथा शरीरको अन्य अंगजस्तै दिमाग, कलेजो, बोनम्यारो आदिमा फैलिएर बच्चाको ज्यान सम्म जाने जोखिम रहन्छ। आँखाको क्यान्सर रोग विशेषज्ञ डा पूर्णिमा राजकर्णिकारले भनिन्,हाम्रो समाजमा आँखा डेढो भएका तथा कालो भागको बीच भाग सेतो भएका बालबालिकाहरुलाई भाग्यमानी ठान्ने चलन छ। यी पनि रोगको लक्षण हुन सक्छन् भन्ने ज्ञान छैन। कतिपय मानिसले भने यी लक्षणका जटिलतालाई बुझेका हुँदैनन् भने कतिपयले बच्चाको रोगलाई लुकाउन अस्पताल जानमा ढिलाइ गर्छन्। यिनै कारणले गर्दा यो रोग लागेका बालबालिकाहरुलाई अस्पताल ल्याउँदा रोग जटिल अवस्थामा पुगिसकेको हुन्छ। यो रोग लागेका बालबालिकाहरुमध्ये ६० प्रतिशतमा एउटामात्र आँखामा असर देखिन्छ भने ४० प्रतिशतमा दुवै आँखामा रोग देखिन्छ। दुवै आँखमा देखा परेमा यो रोग वंशाणुगत हुने तथा शरीरका अन्य भागमा पनि क्यान्सर देखिने सम्भावना धेरै हुने डा पूर्णिमाको भनाइ छ। यो रोग लागेका बिरामीका परिवारका अन्य सदस्यमा पनि यो रोग भएको हुनसक्ने हुनाले अन्य सदस्यको पनि जाँच गराउनुपर्छ। यो रोगको उपचारको लागि लेजर तथा शल्यक्रियाबाहेक केमोथेरापी, थरमोथेरापी, क्रायथेरापी र रेडियोथेरापी इत्यादी प्रमुख उपचार पद्दतिमा पर्छन्। प्रतिष्ठानमा भएको एक अनुसन्धानमा आँखासहित आँखा वरपरका हड्डीसमेत निकालिने जटिल शल्यक्रियाको प्रमुख कारण मध्ये ३२१ प्रतिशत रेटिनोब्लास्टोमा भएको उनको भनाइ छ। तिलगंगा आँखा प्रतिष्ठानमा यस रोगको उपचार १५ वर्ष देखि हुँदै आएको छ।"
प्रदेश१ काे नाम किरात राख्न माग,"धरान : किरात राई यायोख्या सुनसरीले प्रदेश एकको नाम किरात प्रदेश राख्न माग गरेको छ। किरात राईहरुको मूख्यपर्व साकेला पर्व उभौलीका अवसरमा शनिबार धरानमा गरिएको पत्रकार सम्मेलनमा उनीहरुले उक्त माग गरेका हुन्। पत्रकार सम्मेलनमा बोल्दैं किरात राई यायोख्या सुनसरीका अध्यक्ष राजेन्द्रकुमार राईले प्रदेश १ को नाम किरात राख्न माग गरेका हुन्। प्रदेश १ का १४ वटै जिल्लामा आदीवासि किरातीहरुको बसोवास रहेको र किरात प्रदेश जातिय नभएर ऐतिहासिक नाम भएकाले प्रदेश १ को नाम किरात राख्न माग गरेका छन्। किरात राई यायोख्याका सहसचिव रमेश राईले हिजो प्रदेश १ का बाइसेचौबिसे राज्य हुँदा पनि माझ किरात, पल्लो किरात राज्य रहेको स्मरण गर्दैं ऐतिहासिकताका आधारमा प्रदेश १ को नाम किरात राख्नुपर्ने बताए। उनले जेठ २ गते देखि सुरु हुने साकेला उभौली पर्वका प्रदेश १ का १४ वटै जिल्लामा किरात राज्य माग गर्दै १५ दिनसम्म डोल झ्याम्टा बजाएर साकेला नाच प्रर्दशन गर्ने बताए। साकेलाको अवसरमा किरात राईहरुले समय साल राम्रो होस, अन्नबाली सप्रियोस, सह बसोस, र अनिकाल नलागोस, सबै जस्व प्राणिहरुमा सुःख शान्ति मिलोस भनि सिमेभुमे पूजागरी साकेला पर्व उभौली मनाउने गरिएको यायोख्याका सचिव नविन राईले बताए।"
"जंगल मासेर निजगढमा विमानस्थल नबनाउन माग, आन्दोलनमा उत्रिने चेतावनी","काठमाडौं : नेपाल पर्यावरण संरक्षण तथा सम्वर्द्धन संघले विकल्पहरु हुँदाहुँदै बाराको निजगढमा रुखहरु मासेर अन्तर्राष्ट्रिय विमानस्थल बनाउन लागिएको भन्दै आपत्ति जनाएको छ। संघले जंगल मासेर विमानस्थल बनाउन नपाइने आफ्नो अडान अघि सारेको छ। पानीको मुहान सुक्ने, हात्तीको वासस्थान र अरू प्रकृति विनाश गर्न नहुने पनि संघको धारणा छ। शनिबार संघका अध्यक्ष सुदर्शन प्रधानले जारी विज्ञप्तिमा भनिएको छ, हवाई मैदानजस्तो दुरगामी महत्व राख्ने स्थलको छनौट गर्ने माथि निजगढको जंगल, खोटपूर्ण र शंकास्पद रह्यो। किनकी चितवनको शुक्रनगरनयाँगाउँ सेरोफेरोको हजारौं हेक्टरमा एउटा सालको रुख पनि छैन। तर निजगढमा ७००३ हेक्टर वनक्षेत्रमा सालका रुखवृक्ष, लाथ्रा, पोल, बल्लाबल्ली जम्मा ८ करोड ६८ लाख १५ हजार ३३५ वटा छन्। जसको बजार मूल्य ६०० अर्ब (६ खर्ब) भन्दा माथि हुन्छ। चितवन राष्ट्रिय निकुञ्ज र पर्सा राष्ट्रिय निकुञ्जमा के अन्तर छ? जहाँ बाघ, गैंडा, जंगली हात्ती, चितुवा, हरिण, मृगलगायत ३७ स्तनधारी प्रजाति, ४९० पंक्षीहरु, सरिसृप र भ्यागुता १५ जाति, उभयचर ३ प्रजाति र माछा १८ प्रजातिका लगायत अरु सयौं प्रकारका प्रकृतिका सन्तानहरु छन्। अध्यक्ष प्रधानले निजगढको ८ हजार हेक्टर जंगल फाँडेर विमानस्थल बनाउँदा त्यहाँको जमुनी, अडुवा, तिथरी, काँटघाट नदीहरु,थलनी, बडकी पैनी र जोकाहा खोलाहरुको मुहान भएकोले पानीका स्रोतहरु पूर्ण रुपले सुक्ने बताए। उनले भने, यसले बाराको ५ गाउँपालिका (देवताल, सुवर्ण, करैयामाई, आदर्श केटवाल र बारागढी) र चार नगरपालिका (कोल्वी, पचरौता, महागढीमाई, सिम्रौनगढ र कलैयाँ उपमहानगरपालिकाका झण्डै ५ लाख ५० हजार जनताको खानेपानी र सिँचाईमा गम्भीर दुष्प्रभाव पार्नेछ। साथै, रौतहट जिल्लाका लाखौं जनतालाई पनि गम्भीर असर पर्नेछ। प्रधानले काठ तस्करहरुको चंगुलमा परेर राज्यको नेतृत्व गर्नेहरुहरुले मनोमानी गरेर विमान कुनै गम्भीर अध्ययनअनुसन्धान निजगढको जंगल फाड्ने निर्णय गर्ने, आदेश दिनेजस्तो आत्मघाती कदम चालिरहेको आरोप लगाए। उनले भने, तिनलाई तुरुन्त रोक्नुपर्छ। वनजंगल पनि बच्ने र हवाई मैदान पनि बन्ने कदम चाल्नु पर्छ। उनले राज्यले आफूहरुले अघि सारेका मागप्रति गम्भीरता नदेखाए र जबरजस्ती रुपमा जंगल मासेर विमानस्थल बनाउन खोजे त्यसको विरुद्धमा सशक्त रुपमा आन्दोलनमा उत्रिने चेतावनी पनि दिए। पूर्वप्रमुख संरक्षण अधिकृत तथा पर्यावरणविद् बाबुराम यादवले निजगढ विमानस्थलको विकल्प रहेको सुनाए। निजगढमा विमानस्थल बनाउने नाममा अहिले पनि झण्डै ७ हजार हेक्टर जमिनमा चारै दिशाको (४२ किलोमिटर) मा तारबार लगाएको र घेरिएको ठाउँमा पनि (झण्डै ५ किलोमिटर) मा तारबार लगाएर वन्यजन्तुमाथि अमानवीय व्यवहार गरिएको यादवले वस्तुस्थिति सुनाए। यादवले भने, निजगढ हवाई मैदानको विकल्प सिमरा विमानस्थललाई विस्तार गरेर बनाउन सकिन्छ, जुन १२ सय हेक्टरमा रहन्छ। अर्को विकल्प भनेको सर्लाहीको मूर्तियामा ३४ सय हेक्टरमा निर्माण गर्न सकिन्छ। यादवले सिमरा र सर्लाहीको मूर्तियामा विमानस्थल निर्माण गर्दा लागत पनि न्यून लाग्ने दाबी गरे। उनले भने, सिमरा र मूर्तियामा विमानस्थल बनाइयो भने लागत कम लाग्नुको साथै यसले जंगल पनि सखाप पार्दैन्, कुनै पानीका मुहानहरु पनि सुक्दैनन् र जनता दुष्प्रभावित बन्दैनन्। यादवले लण्डनको हिथ्रो हवाई मैदान १२२७ हेक्टरमा बनेको, सिंगापुरको चाङी हवाईमैदान १३०० हेक्टरमा र दुबईको अन्तर्राष्ट्रिय हवाई मैदान १२५० हेक्टरमा बनेको उल्लेख गर्दै भने, यी विमानस्थलहरुले क्रमशः यात्रुहरु ८ करोड, ६५६ करोड र ८९१ करोडलाई सेवा पुर्याइरहेछन्। जबकी काठमाडौंको त्रिभुवन विमानस्थलले वार्षिक ७१ लाख हवाई यात्रुहरुलाई सेवा दिइरहेछ। प्रस्तावित निजगढको हवाई मैदानले जम्मा ७२ लाखलाई सेवा दिने लक्ष्य बनाइएको छ। त्यस्तै, ३७ वर्षसम्म विमान चलाएका क्याप्टेन युवराज भट्टराईले विमानस्थल बनाउनु भनेको संवेदनशील विषय भएको उल्लेख गर्दै विमानस्थल बनाउनुपूर्व सबै कोणबाट हेर्नुपर्ने र विशेषगरि पर्यावरणीय अवस्थाको लेखाजोखा गर्नुपर्नेमा जोड दिए। उनले निजगढमा विमानस्थल बनाउने नाममा जंगल सखाप पार्ने काम गर्न नहुने पनि तर्क गरे। उनले निजगढमा विमानस्थल बनाउनुभन्दा पनि यसको विकल्प खोज्न सरकारलाई सुझाव दिए। पर्यावरणविद् सुरेन्द्र ढकालले नेपालका हिमालहरु संकटमा परेको र आगामी दिनमा पनि यसको अझै क्षति हुने उल्लेख गर्दै नेपाल पर्यावरणको हिसाबले दिनप्रतिदिन कमजोर अवस्थामा पुगेको चिन्ता व्यक्त गरे। यसबाट मुक्त गराउनको लागि पनि सबै सरोकारवालाहरुले वनजंगलको संरक्षण गर्नुपर्नेमा उनको जोड थियो। उनले विमानस्थल बनाउने नाममा जंगल मासेर त्यहाँका वन्यु जीवजन्तु र पन्छीहरुको वासस्थान सखाप पार्नु भनेको अहिलेको मानव पुस्ताको नै विनाश गर्नुसरह हुने चिन्ता व्यक्त गरे। राज्यले पर्यावरणीय क्षतिको बारेमा गम्भीर हुनुपर्ने र निजगढ विमानस्थल बनाउनको लागि ठाउँको विकल्प खोज्नुपर्ने सुझाव दिए।"
राष्ट्रिय सभा गृहमा नमुना मतदान (फोटो फिचर),"काठमाडौं : स्थानीय तहको निर्वाचन नजिकिँदै गर्दा काठमाडौंको राष्ट्रिय सभा गृहमा नमूना मतदान कार्यक्रम गरिएको छ। काठमाडौं उपत्यकाका ११ पालिकाका मतदान अधिकृत र सहायक अधिकृतहरूको सहभागितामा नमुना मतदान भएको हो। सो अवसरमा सर्वसाधारणलाई मतदान प्रक्रिया अवलोकन गरेका थिए। नमुना मतदानमा काठमाडौं महानगरपालिका कर्मचारीहरु, आयोगका कर्मचारीहरु तथा सुरक्षाकर्मीलगायतले भाग लिए। स्थानीय निर्वाचनमा ८७ लाख ४१ हजार ५३० महिला, ८९ लाख ९२ हजार १० पुरूष र १८३ अन्य गरी कूल एक करोड ७७ लाख ३३ हजार ७२३ मतदाताले मतदान गर्नेछन्। तस्बिरहरु : सरोज बैजु"
हामीले गठबन्धनलाई १०१५ वर्षसम्मै लग्ने भनिसकेका छौं : प्रचण्ड,"जनकपुरधाम : नेकपा माओवादी केन्द्रका अध्यक्ष पुष्पकमल दाहाल प्रचण्डले संघीय लोकतन्त्र, प्रतिगमन र प्रतिक्रान्तिको तानाशाही प्रवृतिबाट रोक्न गठबन्धन आवश्यक रहेको बताए। उनले तानाशाही प्रवृतिलाई जनताको तागतबाट परारस्त गर्न संकल्प गरेर ठूलो मेहनत र संघर्षपछि अहिले गठबन्धनको सरकार बनेको बताए। उनले भने, प्रतिगामीलाई विजयी हुन नदिने संकल्पका साथ लोकतन्त्रको सुदृढिकरणका लागि स्थानीय निर्वाचन मात्र हैन, संघ र प्रदेशको निर्वाचनमा समेत गठबन्धनको संस्कृतिलाई अघि लगिन्छ। अझ हामीले त गठबन्धनलाई १०१५ वर्षसम्मै संगसंगै लग्ने भनिसकेको छौं। विचार र राजनीतिको आधारमा गठबन्धनले राजनीतिक समस्यालाई साझा समस्या सम्बोधन गर्न अहिलेको आवश्यकता छ। उनले भने, मधेशको भूमि ठूलो संघर्षको साझा भूमि हो। संघीय लोकतन्त्र र गणतन्त्रका लागि सधै अगाडि रहने भूमि हो। तर यहाँका नागरिकले नागरिकताबाट बञ्चित हुनुपरेको विषय समाधान खोजिनेछ। पूर्वप्रधानमन्त्रीसमेत रहेका प्रचण्डले एमालेकै कारण नागरिकताको समस्या सम्बोधन हुन नसकेको दाबी गरे। धनुषाको जनकपुरधाममा आयोजित संयुक्त चुनावी सभामा बोल्दै प्रचण्डले मधेसी जनताको चाहनाअनुसार संविधान संशोधन गर्न एमाले अध्यक्ष केपी शर्मा ओलीले नदिएको बताए। उनले भने, संसद् गैर संवैधानिक ढंगले केपी ओलीले भंग गरे। नागरिकताको समस्याको हल नहुनुमा एमाले प्रमुख कारक तत्व हो। एमालेले निरंकुशवादी तानाशाही चरित्र देखाएको छ। नाराबाजी गरिरहे पनि नागरिकताको समस्या सम्बोधन गरिनेछ। यस्तै अध्यक्ष प्रचण्डले मधेशी जनताको अधिकारका निम्ति अन्तिमसम्म पनि संघर्ष गरिरहने बताएका छन्।"
एटलान्टिकमा मालिकार्जुनको जात्रा,"सुदूरपश्चिमको दार्चुला, पारी भारतको धार्चुला। मालिकार्जुन गाउँपालिकाको शंकरापुर पस्तिकामा जन्मिएका किसनसिंह धामी सन् २०१४ देखि अमेरिकामा छन्। २०४८ सालमा सवारीचालक र तिनका व्यथाहरू नामक पहिलो कृति प्रकाशित गरेका उनका कविता, संस्मरण र उपन्यास गरी आठ कृति छन्। स्नातकोत्तर तहमा २०७३ सालमै किसनसिंह धामीको जीवनी, व्यक्तित्व र कृतित्व विषयक शोधपत्र लेखिएको छ भने हालै दुई लामा कविताको अंग्रेजी पुस्तक एटलान्टिक अमेजनले विश्वबजारमा ल्याएको छ। ताराकिसन फाउन्डेसनको आयोजनामा दार्चुला बृहत् साहित्य महोत्सवका लागि नेपाल आएका साहित्यकार धामीसँग अन्नपूर्ण पोस्ट्का गोपीकृष्ण ढुंगानाले गरेको वार्ता : एटलान्टिकको प्रकाशन कसरी भयो ? केही वर्षअघि अमेरिका बसाइकै क्रममा एटलान्टिकका भँगालाहरू नामक कविता संग्रह तयार पारेको थिएँ। नेपाल आएर विमोचन गरें। चर्चा चुलियो। सोही क्रममा अमेरिका बस्ने नेपाली प्राध्यापक राजन थपलियाले उक्त संग्रहका दुई लामा कविता एटलान्टिकका भँगालाहरू र महाकाली गाड को अंग्रेजीमा अनुवाद गर्नुभयो। त्यसको सम्पादन पनि उहाँले नै गर्नुभयो। त्यसपछि अमेजनका तर्फबाट निस्बत सव र जेम्स क्रिस्टोफरले अन्तिम सम्पादन गर्नुभयो। दुर्गम दार्चुलाको ठिटो किसनको अमेरिकाबाट अंग्रेजीमा कृति प्रकाशन हुनुमा मन खुसी हुनु स्वाभाविकै हो। कसरी रचना गर्नुभयो यो कविता ? सञ्चारको अत्यधिक विकास, औद्योगिक विकास र विश्व जलवायु प्रदूषणले मान्छेका चाहनाहरूको वृद्धि असीमित रूपमा हुन थाल्यो। यस्ता चाहना पूर्तिका लागि गाउँ गाउँबाट टाढा हुन थाल्यो, प्राणी प्राणीबाट अलग हुन थाल्यो। आवश्यकता पूर्तिका लागि संभाव्य स्थलको खोजीतिर लागे। खोज्दाखोज्दै बचपन गयो। जवानी गयो अनि जोवन गयो। हँुदाहुँदा भौतिक शरीर पनि गयोजस्तो लाग्छ। कतै छियाछिया परेर गयो, बिलायो। कतै त्यतै हरायो तैपनि विकास गतिशील छ र मानव कुदिरहेछ, निरन्तर कुदिरहेछ। जीवनको यही कुदाइका क्रममा जन्मेको कविता हो यो एटलान्टिकका भंगालाहरू। के छ एटलान्टिकका भँगालाहरू कविताभित्र त्यस्तो ? अंग्रेजी भाषामा हालै आएको एटलान्टिक ८६ पृष्ठको कृति हो। पृष्ठ १ देखि ४९ सम्म एटलान्टिक कविता छ जुन यो ४ हजार २ सय ५६ शब्दको छ। ५० देखि ६७ पृष्ठसम्म द गाड अफ महाकाली शीर्षकमा कविता छ जुन एक हजार ६ सय ३५ शब्दको छ। अमेरिकाको न्युयोर्क सहर विश्वकै ठूलो सहरमध्ये पर्छ। महाकालीका भंगालाहरूमा हुर्किएको म न्युयोर्कको एटलान्टिक छेउछाउमा बस्न पुगेँ। सहरहरूको विकास हुनुमा एटलान्टिक महासागरको भूमिका छ। भंगालाहरूले समुद्र बनाएको छ त्यहाँ। समुद्र सतहमै रहेको न्युयोर्क सहरका विविध सन्दर्भ र त्यससँग नेपालको सुदूरपश्चिममा पर्ने दुर्गम दार्चुलाका भंगालाहरूलाई जोड्ने प्रयास हो यो कविता। द गाड अफ महाकाली नामको कवितामा नि ! यो कविता एकदर्म मर्मस्पर्शी छ त्यसैले सायद यो पनि अनुवादका लागि चुनिएको हो। गाड अर्थात् नदी। महाकाली नदी सभ्यताको वरिपरि फन्को मारेको छ कविताले। यसले महाकालीको विकटता जहाँ विकासको खोजीमा जीवन बितेका छन् त्यससँग जोडिएको जनजीवनलाई प्रतिनिधित्व गरेको छ। इमान्दार र साधारण जीवन जिइरहेका मान्छे आमा आमा भन्दै अर्को ठाउँ पुग्छन्, सुखको खोजीमा। अर्थात्, बसाइँसराइका क्रममा जोडिएका सुखद्सँगै दुखद् घटना र सन्दर्भलाई यसमा समेटेको छु। त्यहाँको जनजीवन, रहनसहन, तिनका चाहना, आवश्यकता र पीडा, संस्कृति, परम्परा र समग्र समाजलाई कवितामा उतारेको छु। अनुवादक थपलिया कविता पढ्दा पढ्दै रोएको देख्दा त्यो चित्रण राम्रैसँग उतारें कि भन्ने लागेको छ। युवामा सबै कवि बन्छन्, कविता लेख्छन् भनिन्छ। कवितामा यति धेरै ताकत हुन्छ भनेर पुष्टि गरिदिनुभयो नि। जन्मभूमिलाई सपनाको देश अमेरिकाको विश्वप्रसिद्ध सहर न्युयोर्कसँग जोडेर कविता लेखें। कलात्मक, रागात्मक र काव्यात्मक प्रस्तुति त्यो पनि यथार्थ भोगाइलाई न्युयोर्कको सहरिया र दार्चुलाको ग्रामीण परिवेशको सङ्गमस्थलका रूपमा चित्रित गर्नुले बताउला कविताले कसरी पाठकलाई जोड्न सकिन्छ भनेर। जीवन र जगत्लाई यथार्थ ढंगबाट पनि कवितामा पाठकलाई पुगेघुमेजस्तै बनाउन सकिन्छ भन्ने प्रयास हुन् यी दुई कविता। महाकालीको गाड शीर्षक कवितामा त नेपालको दुर्गम ग्रामीण जनजीवनको अनुभूतिजन्य अभिव्यक्ति छ। कविले अभावजन्य जीवन भोगाइका सकस, जीवनका विभिन्न उतारचढाव, विविध सामाजिक, सांस्कृतिक, आर्थिक एवं पारिवारिक सन्दर्भलाई काव्यात्मक प्रस्तुति दिएको हुँ। यहाँको कविताप्रतिको दृष्टिकोण के छ ? कवितामा कल्पनाभन्दा यथार्थ बढी आयो भने दसकौं वा शताब्दीसम्म जीवन्त रहन्छ। कविताले विगतभविष्य जोड्न सक्नुपर्छ। गाउँसहर, देशविदेश, जीवनजगत्, पृथ्वीआकाश आदि जोड्न सक्नुपर्छ र त्यसभित्र पाठकलाई सँगै राखेर दौडाउन सक्नुपर्छ। अन्धकारको अनुसन्धानमा, राजभक्तिमाला, शान्ति खोज्दै र गजबार नभएको सहर गरी चार कविता संग्रह लेखें। कलेज गर्ललाई इमेल उपन्यास हो भने निबन्धसंस्मरणका रूपमा सवारीचालक र तिनका व्यथाहरू र फ्रन्टसिट नामक कृति लेखें। यी सबैमा यही दिएको छु। स्थानीय सन्दर्भ र परिवेशलाई अन्तर्राष्ट्रिय स्तरमा पुर्याउन सके समग्र नेपाली साहित्यले शिर ठाडो पार्नेछ भन्ने लाग्छ। कवितांश एटलान्टिकका भँगालाहरू  सहरको अन्तिम किनारा एटलान्टिक महासागरको नजिक एउटा ठूलो ब्याट्री पार्क ब्याट्रीजस्तै ब्याट्री पार्क र पार्कभित्र असंख्य फूलहरू तारबार लगाएको न्याउरीहरू खेल्ने खेलमैदान हजारौं योद्धाका स्तम्भहरू राष्ट्रिय चराले प्वाँख ओढेको छ ठूलठूला स्तम्भहरू प्रत्येक योद्धाको नामसँग जोडिएको छ त्यहाँ आउने पर्यटकको घुइँचोमा मालिकार्जुनको जात्रा हेर्छु ।"
रामेछापमा एमालेका कार्यकर्ताद्वारा काँग्रेस कार्यकर्ता कुटिए,रामेछाप : चुनावी प्रचार र घरदैलो कार्यक्रममा रहेका नेपाली काँग्रेस रामेछापका कार्यकर्तालाई एमालेका कार्यकर्ताले कुटपिट गरेका छन्। स्थानीय चुनावको अभियानमा रहेका रामेछाप नगरपालिका वडा नं ५ का काँग्रेस कार्यकर्ता दानबहादुर तामाङलाई एमाले कार्यकर्ताको समूहले गए राती कुटपिट गरेर घाइते बनाएको काँग्रेस नेता तीर्थ तामाङले जानकारी दिएका छन्। हारको मनस्थिति भएपछि एमाले कार्यकर्ताले अराजकता देखाएको पनि तामाङले बताए। कुटपिटबाट घाइते भएका दानबहादुर तामाङले प्रहरी चौकी रामेछापमा जायरी दर्ता गराएका छन्। उनको जिल्ला अस्पताल रामेछापमा उपचार भइरहेको नेपाली काँग्रेस रामेछापकी महाधिवेशन प्रतिनिधि कुमारी हायुले जानकारी दिएकी छन्। घाइते घटनाको जानकारी पाउने बित्तिकै प्रहरी टोलीलाई घटना स्थलमा परिचालन गरिएको जिल्ला प्रहरी कार्यालय रामेछापले जनाएको छ।
रुकुम पश्चिममा माओवादी आक्रमणबाट कांग्रेस वडा सभापतिसहित पाँच घाइते,"जाजरकोट : रूकुम पश्चिमको चौरजहारीमा नेकपा माओवादी केन्द्रको आक्रमणबाट नेपाली कांग्रेसका वडा सभापतिसहित पाँच जना घाइते भएका छन्। चुनावी प्रचारप्रसारका क्रममा शुक्रबार राति चौरजहारी नगरपालिका१ घारीगाउँमा माओवादी कार्यकर्ताले एक्कासी आक्रमण गर्दा भएको दुई पक्षबीचको झडपमा परि पाँच जना घाइते भएका हुन्। माओवादी कार्यकर्ताको आक्रमणमा परेर नेपाली कांग्रेसका वडा सभापतिसहित तीन जना घाइते भएका छन्। वडा सभापति यज्ञश बिष्ट, तरुण दल चौरजहारीका अध्यक्ष त्रिलोचन गिरी र कांग्रेस कार्यकर्ता मनबहादुर बिक घाइते भएका छन्। रूकुम पश्चिमका प्रहरी प्रमुख प्रहरी नायब उपरीक्षक विष्णुबहादुर सोतीका अनुसार नेपाली कांग्रेस चौरजहारी नगरपालिका१ का सभापति योगेश विष्ट, तरुण दल चौरजहारीका अध्यक्ष त्रिलोचन गिरी , कांग्रेस कार्यकर्ता मनबहादुर बिक र वाइसिएलका ध्रुवराज विष्ट र समीर स्वर्णकार घाइते छन्। घाइतेमध्ये तरूण दलका योगेश र मानबहादुरलाई नेपालगन्ज रिफर गरिएको छ। अन्यको चौरजहारी स्थित मिसन अस्पतालमा उपचार भइरहेको प्रहरीले जनाएको छ। घाईते बिष्ट र बिकको टाउकोमा गम्भीर चोट लागेको छ। प्रहरी मुकदर्शक बनेको कांग्रेसको आरोप ईलाका प्रहरी कार्यालय चौरजहारीबाट घटनामा संलग्नहरूको खोजी गर्न प्रहरी परिचालन गरिएको डीएसपी सोतीले जानकारी दिए। दर्जनौं माओवादी कार्यकर्ताहरु एक गाउँबाट अर्को गाउँ गएर कांग्रेस कार्यकर्तामाथि आक्रमण गर्दा पनि प्रहरी मुकदर्शक बनेको नेपाली कांग्रेस चौरजहारीको आरोप छ। कांग्रेसले सुरक्षाको माग गरेको छ। नेपाली कांग्रेस रूकुम पश्चिमले विज्ञप्ति निकालेर घटनाको भत्र्सना गरेको छ। रूकुम पश्चिममा नेपाली कांग्रेसको पक्षमा चुनावी माहोल बलियो देखेर माओवादी केन्द्रले विभिन्न तवरले आक्रमण गर्ने गरेको कांग्रेसको भनाइ छ। माओवादीसँग चुनावी तालमेल गर्ने राष्ट्रिय सहमति कार्यान्वयन हुन नसकेपछि अरू दलहरुसँग भएको चुनावी तालमेलबाट आत्तिएर रूकुम पश्चिममा माओवादीले भौतिक आक्रमण गरिरहेको छ, सभापति प्रेमप्रकाश वलीले भनेका छन्। यसअघि पनि माओवादी केन्द्रका कार्यकर्ताहरूले आठविसकोट नगरपालिका८ का उम्मेदवार चन्द्रबहादुर बुढा लगायतका कांग्रेस नेता तथा कार्यकर्तामाथि आक्रमण गरेका थिए। यस्तै त्रिवेणी गाउँपालिका५ मा उपाध्यक्ष उम्मेदवारले प्रयोग गर्ने गाडी जर्बजस्ती लिएको, अध्यक्षका उम्मेदवारले प्रयोग गर्ने गाडी तोडफोड गरेको, घरमा आगजनीको प्रयास गरेको, गरगहना, नगद लुटपाट जस्ता कार्य माओवादीले कांग्रेसलाई लक्षित गरिरहेको विज्ञप्तिमा भनिएको छ। चौरजहारीमा बिहीबार मात्रै पनि वाईसीएल र काङ्ग्रेस एमाले कार्यकर्ताबीच वडा नम्वर ७ मा झडप भएको थियो। झडपमा परी ५ जना गठबन्धन तर्फका र २ जना माओवादी कार्यकर्ता घाईते भएका थिए। दिनहुँ जसो चौरजहारीमा भैरहेका झडपका घटनाले दलहरुले आफ्ना कार्यकर्तालाई संयमित राख्न नसक्नु र चौरजहारीको सुरक्षा व्यवस्था चुस्त नभएको नै देखाउछ। मेस र क्याम्पिङका नाममा हुने होहल्ला र मदिराको बढ्दो प्रयोगले पनि यस्ता घटना भैरहेको स्थानीयको भनाई छ। यस अघि पनि पश्चिम रुकुममा माओवादी कार्यकर्ताको कुटाईबाट एक जना शिक्षकसहित दर्जन कांग्रेस कार्यकर्ता घाइते भएका छन्। अर्थमन्त्री शर्माको छायामा प्रहरी प्रशासन अर्थमन्त्री जनार्दन शर्माको छायामा प्रहरी प्रशासन पर्दा माओवादी कार्यकर्ता अराजक बन्दै गएको कांग्रेस नेता खडक डाँगीको भनाइ छ। गल्ती गर्दा पनि माओवादी कार्यकर्तालाई कुनै किसिमको कारवाही नहुनु र उल्टै उनीहरुको अर्थमन्त्री शर्माले संरक्षण गरिरहेका कारण माओवादीहरु अराजक बन्दै गएको डाँगीको भनाई छ। स्थानीय तहको आसन्न निर्वाचनमा रुकुम पश्चिममा कांग्रेस र एमालेले तालमेल गरेर माओवादी विरुद्ध मोर्चाबन्दी गरेपछि माओवादी कार्यकर्ता आक्रामक बनेका हुन्। माओवादी आक्रमणबाट घाइते भएका कांग्रेस कार्यकर्ता"
"नवौं राष्ट्रिय खेलकुदको लोगो, मस्कट र नारा सार्वजनिक","काठमाडौं : राष्ट्रिय खेलकुद परिषद् (राखेप) ले नवौं राष्ट्रिय खेलकुदको लोगो, मस्कट र नारा शनिबार सार्वजनिक गरेको छ। शनिबार काठमाडौंमा राखेपका अध्यक्ष युवा तथा खेलकुद मन्त्री महेश्वरजंग गहतराजले लोगो, मस्कट र नारा राखेपमा आयोजित एक कार्यक्रमबीच सार्वजनिक गरेका हुन्। राखेपका बोर्ड एवं कार्यकारी समितिका सदस्य एकिन्द्र कुँवरको संयोजकत्वमा गठित पाँच सदस्यीय समितिले लोगो र मस्कट छनोट गरेको हो। छनोट भएको लोगो र मस्कट काठमाडौंको मैतीदेवी निवासी ६२ वर्षीय भोलानाथ पौड्यालले तयार पारेका हुन्। लोगोमा माछापुच्छ्रे हिमाललाई रेखाकृतिमा राखिएको छ। आकाशे निलो रेखाले शान्तिको प्रतीक परेवालाई प्रतिविम्बित गरेको छ भने रातो रंगको ४ धर्साले परेवाको पखेटा र ट्रयाकलाई दर्शाएको छ। चन्द्रसूर्यले राष्ट्रिय ध्वजालाई प्रतिबिम्ति गर्नुका साथै सबै टिमको प्रतिनिधित्व गरेको छ। कार्यक्रमम मन्त्री गहतराजले गण्डकी प्रदेशमा नवौं राष्ट्रिय खेलकुदलाई भव्यरुपमा सम्पन्न गर्नका लागि मन्त्रालयले आवश्यक छलफल गरेको जानकारी दिए। यो वर्ष निर्वाचनको बर्ष भएपनि खेलकुद प्रतियोगिताको आयोजनामा कुनै कमी हुन नदिने उनको भनाइ छ। मस्कटका रुपमा गण्डकी प्रदेशमा पनि पाइने लोपोन्मुख तथा संरक्षित प्राणी कस्तुरी मृग रहेको छ। सुयोग्यराज काफ्लेले तयार परोको एकताबद्ध देश, खेलकुदको सन्देश नारा पारित भएको छ। लोगोलाई ५० हजार, मस्कटलाई २५ हजार र नारालाई १० हजार नगदबाट पुरस्कृत गरियो। नवौं राष्ट्रिय खेलकुद गण्डकी प्रदेशमा जेठ २२ देखि २८ गतेसम्म हुनेछ। विभिन्न ३६ खेलमा ११ टिम सहभागी हुने छन्।"
बिक्री भएर फर्काइएको कमल पोखरीमा ५० वर्षपछि कमलको फूल,"भक्तपुर : वरिपरि लामोलामो झाडी, बीचमा दबदबे हिलो, त्यसमाथि घाँसैघाँस, डिलमा जथाभावी फालिएको फोहोर, तीन वर्ष अघिसम्म त्यहीँ दृश्य देखिने मध्यपुरथिमि नगरपालिका८ बोडेस्थित ऐतिहासिक पलिस्वाँ पुखुः अर्थात् कमल पोखरीमा अचेल कमलको फूल फक्रेको देखिन्छ। व्यक्तिका नाममा दर्ता भइ पटकपटक किनबेच भएको ऐतिहासिक यो पोखरीले आफ्नो स्वरुप लेला भन्ने कल्पना पनि नगरेका यहाँका बासिन्दा यतिखेर खुसी छन्। आफ्नै टोलको यस पोखरीमा झण्डै ५० वर्षपछि कमलको फूल फुलेको देख्दा मनै फुरुङ्ग भएको स्थानीयवासी शकुन्तला श्रेष्ठ बताउँछन्। आज बिहान पोखरीको बारमा समातेर कमलको फूल हेर्दै गरेका उनी भन्छन्, 'दबदबे चौरमा परिणत भएको यो पोखरी फेरि सुन्दर होला, यसरी कमलको फूल फुल्ला, डुङ्गा चढ्न पाइएला भनेर कल्पना पनि गरेको थिइनँ तर अहिले पोखरीले पुनर्जीवन पाएर फूल फुलेको देख्दा खुसी लागेको छ।' गरे सबैथोक सकिने भन्दै बोडेका वीरेन्द्र जयनाले भने, 'स्थानीयवासीको साथ र जनप्रतिनिधिको चाहना भए असम्भव पनि सम्भव हुँदोरहेछ भन्ने नमूना बन्यो यो पोखरी, पोखरी नजिकैको कुमारी मन्दिर र पार्कले बोडेको पहिचान नै फेर्यो, हामी खुसी छौँ।' तत्कालीन बोडे गाउँ पञ्चायत६ कित्ता नं १ को यस पोखरीले ओगटेको १५ रोपनी नौ आना सार्वजनिक जग्गा २०४२ साल असार ३१ गते कान्छी पोडेनीको नाममा दर्ता भइ २०५१ साल माघ २२ गते मनाङका ग्ल्याल्पो गुरुङ, तेञ्जी शेर्पेनी, कर्सी जद्योना गुरुङसहित विभिन्न व्यक्तिका नाममा किनबेच भएपछि पोखरी सम्याएर घरेडी बनाउन डोजर आएपछि बल्ल स्थानीयवासीले पोखरी बिक्री भएको चाल पाए र विरोधमा उत्रिए। त्यसपछि यहाँका बासिन्दाले सङ्घर्ष समिति नै गठन गरेर नगरपालिका सहितको सहयोगमा गरिएको उजुरीमा भक्तपुर जिल्ला अदालतले २०७५ असार १९ गते उक्त कमलपोखरी सार्वजनिक सम्पत्ति भएको आदेश दिएपछि पोखरीको संरक्षणमा नगरपालिका जुट्यो। उक्त आदेशको भोलिपल्टै मध्यपुरथिमि नगरपालिकाले डोजरको सहायतमा पोखरीमा सफा गरी रु ७५ लाखको लागतमा संरक्षणका कार्य गरिएको पूर्वनगरप्रमुख मदनसुन्दर श्रेष्ठ बताउँछन्। उनी भन्छन्, 'म सानो छँदा कमलको फूल फुल्ने र पौडी खेल्ने यो पोखरी बाबुबाजेको पालादेखि नै सार्वजनिक रहेको मलाई थाहा थियो, व्यक्तिका नाममा गयो भनेपछि चुप लागेर बस्न मनले मानेन, म नगरप्रमुख भएर आएपछि पोखरी जोगाउने दायित्व पनि थपियो, स्थानीयवासीसँग काँधमा काँध मिलाएर अदालत गइयो, उच्च अदालत र सर्वोच्च अदालतबाट पनि हाम्रै पक्षमा फैसला आएपछि यो पोखरीको संरक्षणमा जुटियो।' नगरपालिकाले पोखरीलाई ऐतिहासिक स्वरुपमै पुनःनिर्माण गरेको छ। पोखरीमा दाँची अप्पा, माँअप्पा र इँटाको प्रयोग गरेर कलात्मक शैलीमा पुनःनिर्माण गरी वरिपरि बार लगाइएको छ। पोखरीमा रोपिएको कमलको बिरुवाबाट फूल फुल्न थालेको छ भने नगरपालिकाले आन्तरिक पर्यटनको विकासका लागि रु पाँच लाखको लागतमा दुईवटा डुङ्गा सञ्चालनमा ल्याउनाका साथै दुई हजार माछाको भुरा पनि छाडेको छ। स्थानीयवासी जयना भन्छन्, 'हामी बच्चा हुँदा पोखरीमा कमल फुल्थ्यो, पछि पुरियो, फोहर भयो, वास्तै भएन, अहिले राम्रो पोखरी बन्यो, यहाँ त अचेल बिहान मर्निङवाक, साँझ इभिनिङवाक गर्ने मान्छे धेरै हुन्छन्, पोखरीमा अहिले कमलको फूल फुल्यो यो ठाउँ हेर्दा हेर्दै आन्तरिक पर्यटनको गन्तव्य बन्यो।' पोखरीको वरिपरि निर्माण भएको १० फिट चौडाइको ढलानसहितको फुटपाथ त्यसमाथि पोखरीको डिलमा तेलिया इँटा छापेर खाली खुट्टाले पनि हिँड्न मिल्ने बनाइएको नगरप्रमुख श्रेष्ठ बताउँछन्। यहीँ पोखरीमा फुलेको कमलको फूल यहीँको लायकू दरबारमा दसैँमा तलेजुलाई चढाउने, कमलको पातमा तलेजुको पुजारीले भोज खानु पर्ने, साउनमा हुने नीलबाराही नाचमा यहीँको फूल चढाएर जात्रा चलाउने र जिब्रो छड्ने जात्रा चलाउने ५० वर्ष अगाडिको परम्परालाई नगरपालिकाले यसै वर्षदेखि सुरु गरेको कार्यले संस्कृति र परम्पराको जगेर्ना हुनाका साथै विगतमा छुटेका सबै धार्मिक परम्परा अब सञ्चालन गर्न सकिने उनको भनाइ छ। पोखरी नजिकै नगरपालिकाले पुनःनिर्माण गरेको कुमारी मन्दिर र कुमारी पार्कले यहाँ आन्तरिक पर्यटनको मुख्य गन्तव्य बन्न पुगेको छ। रासस"
"भरतपुर महानगरमा चुनावी सरगर्मी बढ्यो, घरदैलो अभियानमा उम्मेदवार फोटो फिचर","काठमाडौं : चितवनको भरतपुर महानगरपालिकामा चुनावी सरगर्मी बढेको छ। स्थानीय तहको निर्वाचनमा देशभरीको ध्यान भरतपुरमा पुगेको छ। भरतपुर महानगरको मेयरमा धेरैले उम्मेदवारी दिए पनि नेकपा (एमाले) का विजय सुवेदी, गठबन्धनका तर्फबाट नेकपा (माओवादी केन्द्र) की रेणु दाहाल र स्वतन्त्र उम्मेदवारी दिएका जगन्नाथ पौडेलबीच प्रतिस्पर्धा हुने देखिएको छ। गठबन्धनको तर्फबाट चितवनको भरतपुरमा नेपाली कांग्रेसलाई मेयर नदिएपछि पौडेलले स्वतन्त्र उम्मेदवार दर्ता गराएका हुन्। उनले चुनाव चिन्ह भुँईकटहर पाएका छन्। अघिल्लो निर्वाचनमा पनि भरतपुर महानगरको प्रमुखका दुई उम्मेदवार देवी ज्ञवाली र रेणु दाहालको कडा प्रतिष्पर्धाका बीचमा मतगणना चल्दै गर्दा जेठ १४ गते राति माओवादी कार्यकर्ताले मतपत्र च्यातेपछि देशभरको ध्यान केन्द्रित भएको थियो। सर्वोच्च अदालतले आदेश दिएपश्चात पुन: मतदान भएको थियो। प्रदेश निर्वाचनमा चितवन निर्वाचन क्षेत्र नं २ खबाट विजयी भएका सांसद्ले राजीनामा दिएर एमालेबाट मेयरका उम्मेदवार बनेका सुवेदी गठबन्धनलाई भारी भइरहेको समयमा गठबन्धनलाई चुनौती दिँदै सरकारको नेतृत्व गरिरहेको दल कांग्रेसका पुराना नेता जगन्नाथले स्वतन्त्र उम्मेदवारी दिएपछि भरतपुरको चुनावी माहोल झनै रोचक बनेको छ। भरतपुरमा स्थानीय तह निर्वाचन अभियानमा उम्मेदवारहरु घरदैलो भेटघाट जुटेका छन्। आफ्ना एजेण्डाहरु पेश गर्दै उनीहरु घरदैलोमा व्यस्त बनेका हुन्। मेयर उपमेयरसहित वडाध्यक्षको टोली प्रतिबद्धता पत्र लिएर वडावडामा मतदातासँग भोट माग्न व्यस्थ छन्। उम्मेदवारहरुले आफूले जितेपछि विकासका पूर्वाधारहरुको स्तरोन्नती गर्ने भन्दै भोट दिन वडावासीहरुलाई अपील गरेका छन्। चुनावी घोषणापत्र र एजेण्डासहित उम्मेदवारहरु आफ्नो घरदैलोमा भेटिँदा मतदाता पनि उत्साहित बनेका छन्। तस्बिरमा हेर्नुहोस् भरतपुर महानगरपालिका तस्बिर : दीपेन श्रेष्ठ"
विरोध हुनासाथ संसद् भङ्ग गर्ने केपीजीको पार्टीलाई जिताएर के गर्नुहुन्छ ? : देउवा,"काठमाडौं : प्रधानमन्त्री शेरबहादुर देउवाले केपी शर्मा ओलीकै कारण देश र जनतामाथि अत्याचार गरेको बताएका छन्। बुटवलमा आयोजित संयुक्त चुनावी सभामा प्रधानमन्त्री देउवाले केपी ओलीको अत्याचारविरुद्ध गठबन्धन बनेको बताएका हुन्। उनले भने, गठबन्धन जुन बनेको छ, ओलीजीले देश र जनताका लागि अत्याचार गरे। संसद्मा विरोध गरेपछि उनले संसद् भङ्ग गरिहाल्ने। विरोध सहनै सकेनन्। विरोध गर्यो कि पार्लियामेन्ट भङ्ग। जनताले पाँच वर्षका लागि संसद्मा पठाएका थिए। तर, ओलीले लहडमा संसद् भङ्ग गरे। अहिलेको संविधानमा संसद् जथाभावी भङ्ग गर्न पाइँदैन। पार्लियामेन्ट चल्न नदिने उहाँको पार्टीलाई जिताएर के गर्नुहुन्छ? यहाँ पनि अदालतले न्याय दियो। सरकारले भूमिहीनको समस्या समाधान गर्ने प्रतिवद्धता जनाए। एमसीसीले बुटवल, भैरहवा, दाङ, देउखुरीका जनतालाई सबैभन्दा धेरै फाइदा पुग्ने देउवाको भनाइ छ।"
"नगरको वागडोर युवालाई दिनुहोस्, ढुक्क हुनुहोस् : डा महतो","महोत्तरी : जनमैत्री विकास, पालिकाभरिमा सुशासन अनि विभेदरहित समाजको परिकल्पना गर्दै गौशाला नगरपालिकाको लागि मेयर पदमा उम्मेदवारी दिएका छन् ३२ वर्षीय युवा डा दिपेन्द्र महतोले। पेशाले चिकित्सक (स्त्री तथा प्रसुती रोग विशेषज्ञ) रहेका डा दिपेन्द्र महतो पहिलोपटक जनता समाजवादी पार्टीको तर्फबाट चुनावी मैदानमा होमिएका हुन्। उनले आफ्नो पाइलालाई गौशालावासीको विकासमैत्री सपना साकार पार्नका लागि अगाडि बढाउने बताएका छन्। उनले चौतर्फी विकास गरी पालिकालाई प्रदेशमै उत्कृष्ट एवम् नमुना बनाइने परिकल्पनासमेत गरेका हुन्। प्रस्तुत छ डा दिपेन्द्र महतोसँग अन्नपूर्णाकर्मी धनवीर महतोले गरेको कुराकानीको सम्पादित अंश; १) तपाईं एक चिकित्सकजस्तो प्रतिष्ठित पेशामा आवद्ध हुँदाहुँदै राजनीतिक क्षेत्रमा किन आउनुभयो ? मैले स्त्री तथा प्रसुती रोगसम्बन्धमा एमडीगरेको छु। मेरो व्यवसायिक पेशा चिकित्सक हो। मलाई थाहा छ बिरामीलाई उपचार गर्नका लागि के के चाहिन्छ भनेर। म त्यही अवधारणालाई मनन गर्दै गौशाला नगरपालिकाको रोगलाई चिरफार गरी स्वस्थ बनाउनका लागि नगरको सेवकको रुपमा आफूलाई प्रस्तुत गर्छु। स्वास्थ्यमा संलग्न रहेको समयमा गौशालावासीमा मैले गौशालाको बागडोर सम्हालूँ भन्ने इच्छा देखियो। मैले उहाँहरुकै आग्रहलाई कदर गर्दै नगरपालिकाको नगरप्रमुख पदको लागि उम्मेदवारी दिएको हुँ। म उहाँहरुको दुःखमा केही मात्रामा भए पनि मल्हम दल्ने प्रयास गर्नेछु। मैले आफ्नो कार्यको शिलशिलामा स्थानीयस्तरमा अनेकौं बेथितिलाई नजिकैबाट प्रत्यक्षरुपमा नियालेको छु। देशले कम समयमै अनेकौं परिवर्तन गरेको छ। तर यहाँका नागरिकहरुले सोचेअनुरुप परिवर्तन भएको छैन। देशको संविधानअनुरुप संघीयताको स्थापना भएपछि सिंहदरवारझैं अधिकार स्थानीयतहमा आएको छ। तर सर्वसधारण भने अभावै अभावमा छन्। यसको मुख्य बाधकतत्व भनेकै स्थानीयस्तरमा स्वास्थ्य र शिक्षाको अवस्था कमजोर हुनु हो। सरसर्ती हेर्ने हो भने स्थानीय सरकारले स्वास्थ्य र शिक्षाको सवालमा स्पष्ट नीति र धारणालाई अझ प्रत्यक्षरुपमा अंगाल्न सकेको छैन। २) त्यसो भए गौशालावासीको यहाँमाथि अधिक नै आशा र भरोसा रहेको छ। तपाईंले उनीहरुको विश्वासलाई कायम राख्न के गर्नुहुन्छ ? म उनीहरुकै भरोसालाई कायम राख्न राजनीतिमा आएको हुँ। दृढ इच्छा र संकल्प लिइई राजनीतिको यात्रा आरम्भ गरेको छु। आफ्नो पेशालाई त्यागेको छु। मैले आफ्नो वा परिवारको लागि नभइ जनताको लागि यसो गरेको हुँ। मेरो परिवारबाट मेरो आमा र बुवा पनि वर्षौंदेखि सक्रिय रुपमा राजनीति गर्दै हुनुहुन्छ। म उहाँहरुकै प्रेरणालाई स्रोत मानेर यसतर्फ अगाडि आएको हुँ। म उहाँहरुबाट अधिक नै प्रभावित भएको छु। मैले उहाँहरुको राजनीतिक क्रियाकलापहरु बहुत निकटबाट अनुभव गरेछु। उहाँहरुको सल्लाह र परामर्शले गौशालामा शिक्षा र स्वास्थ्यको क्षेत्रमा अमुल्य परिवर्तन गर्नेछु। यसको लागि मैले दृढ संकल्प लिएको छु। म गौशालालाई यस प्रदेशकै नमुना पालिकाको रुपमा परिचित हुने किसिमले सबैको साथ र सहयोग लिएर कार्यसम्पादन गर्नेछु। आमनागरिकको इच्छा पनि यहि नै हो। मैले उनीहरुको मनोभावनालाई रतिभरि पनि ठेस पुगाउने कार्य गर्ने छैन। अब गौशालावासी विकासको सवालमा ढुक्क भए हुन्छ। यहाँ विकासको लहर छाउनेमा म प्रतिवद्धता जाहेर गर्छु। मसँग स्वास्थ्यको साथै शैक्षिक अनुभव रहेको छ। समाजमा ज्ञानवर्द्धक तत्वको अत्यन्त आवश्यक रहेको छ। म उहाँहरुको आशा र भरोसालाई हरपल कायम हुने किसिमले प्रस्तुत हुनेछु। ३) वर्षौंदेखि राजनीति गरेकासँग प्रतिस्पर्धामा उत्रनुभएको छ। यस कठिन यात्रामा सफलता पाउनका लागि कतिको मेहनेत गर्नुभएको छ ? हो वर्षौंसम्म राजनीतिकको स्वाद लिएकाहरु अहिले नगरप्रमुखको रुपमा चुनावी मैदानमा उत्रिएका छन्। म यस क्षेत्रमा पहिलो पटक आएको हुँ। मैले यसभन्दा अगाडि बुवा र आमा निर्वाचनमा भाग लिएको समयमा उहाँहरुको सहयोगीको रुपमा काम गरेको थिएँ। जसले गर्दा मलाई राजनीतिक क्रियाकलापको बारेमा आंशिक ज्ञान छ। म स्थानीयवासीको आग्रहमा यस क्षेत्रमा आएको हुँ। त्यसैले मलाई विश्वास छ म सबैको सहयोगमा यसमा सफल रहनेछु। यहाँको नेतृत्वको बागडोर पढेलेखेको र युवाले पाउनुपर्छ भन्ने जनताको चाहाना छ। तर पछिल्लो समयको चुनावमा यो सम्भव भएन। पढेलेखेको युवा राजनीतित्रमा आउनका लागि अनिच्छुक हुँदा सर्वसधारणहरु निराश भइसकेका छन्। जहिल्यै पनि एउटै अनुहार जसले गर्दा राजनीतिकमा उनीहरु नयाँ स्वाद पाउनबाट वञ्चित भएको अवस्था छ। म यसक्षेत्रमा पढेलेखेको एउटा युवा समाजसेवाको रुपमा उभिएको छु। मैले उनीहरुको समस्यालाई सुक्ष्म रुपमा अनुसन्धान गरेको छु। जसलाई मनन गरी चुनावी घोषणापत्रमा उल्लेख गर्नेछु। अनि कार्यान्वयन पनि गर्नेछु। म गौशालामा विकासको क्षेत्रमा सफलता पाउनका लागि हरसम्भव प्रयासरत रहनेछु। गौशालावासीको समग्र विकासको निम्ति सबैको सल्लाहअनुसारको यात्रामा उतार्नका लागि आफूलाई तयारी अवस्थामा राखेको छु। ४) यहाँको चुनावी एजेण्डा केके रहेका छन् ? यसो संक्षिप्तमा जानकारी गराउनुहुन्छ कि। अवश्य, मेरो चुनावी एजेण्डा जनमैत्री छ। भ्रष्टाचार र कमिसनमुक्त पालिका, सुशासन अनि जनमैत्री पालिका, स्वरोजगारको साथै उद्योगग्रामको स्थापना, विभेदरहित समाज, किसानलाई आवश्यक मात्रामा सर्वसुलभ मलखाध, बिउबिजन, आधुनिक प्रविधि र सिचाइको व्यवस्था गर्ने छु। त्यस्तै म आफू एक स्वास्थ्यकर्मी भएकोले कुनै पनि व्यक्तिलाई उपचारको लागि रतिभर पनि कठिनाइ हुन दिने छैन। म आफ्नै निगरानीमा यहाँका सामुदायिक स्वास्थ्यसंस्थालाई पूर्वाधार जनशक्ति परिचालन गरी व्यवस्थित गरी सेवा परिचालन गर्नेछु्। यहाँको शिक्षा पनि कमजोर रहेको छ। यसलाई पनि व्यवस्थित गर्ने मेरो सोच छ। त्यस्तै गौशाला बजार र निगौल गाई गौशालालाई सर्वपक्षीय रुपमा व्यवस्थित गर्नेछु। बालाबालिका, ज्येष्ठ नागरिकलाई सहज र सुलभरुपमा समाजिक सुरक्षाभत्ता वितरण कार्य लगायत हरतवरले सहयोग उपलब्ध हुनेछ। समाजमा सकारात्क सन्देशका लागि संचारको माध्यमले सुचना सम्प्रेषण गरिनेछ। समग्रमा भन्नुपर्दा गौशालाबासीको इच्छाअनुसार नै यस नगरपालिकाको विकास निर्माणको गतिविधिलाई अगाडि बढाउनेछु। ५) पालिकाका जनप्रतिनिधिले पहिलो कार्यकाल बिताएका छन्। यसलाई मनन गर्दै तपाईं आफुूलाई कुन रुपमा प्रस्तुत गर्न चाहनुहुन्छ ? वि सं २०७२ सालमा जनताद्वारा संविधान निर्माण गरी कार्यान्वय भएर अहिले संघीयता स्थापित भइसकेको छ। त्यसैको परिमाणस्वरुप अहिले सिंहदरवारसहितको अधिकार रहेको पालिकामा जनप्रतिनिधिले पहिलो कार्यकाल बिताइसकेका छन्। यसलाई समीक्षा गर्ने हो भने अनेकौं उपलब्धि प्राप्त भएका छन्। जसबाट अगामी कार्यकालको लागि काम गर्नका लागि गाइडलाइन सावित हुनेछ। हुन त मैले आफ्नो पेशाले गर्दा गौशाला नगरपालिकासँग त्यति अनुभव बटुल्न पाएको छैन। तर नगरवासीको दुःखपीडा मैले सहजै अनुभव गरेको छु। कमिशन र भ्रष्टाचारयुक्त कर्मचारी र जनप्रतिनिधिले वास्तवमै पालिकालाई सिंहदरवार बनाएको रहेछ। जुन दरवारमा रहेर सिंह कहलाउनेहरु सिधासाधा जनमानस उपर राज मात्रै गरेका रहेछन्। यस कार्यले जनताहरु पालिकादेखि आजित भइसकेका छन्। मैले त्यो मनन गर्दै आफूलाई जनमैत्री सुशासन पालिकाबाटै सहज रुपमा उपलब्ध गराउने किसिमको रणनीति बनाइईसकेको छु। म पछिल्लो घटनाको सम्बन्धमा केही चर्चा गर्न चाहन्नँ। परन्तु त्यसलाई मनन गर्दै आफूमा उतार्न सकभर कोसिस गरि रहनेछु। पालिकामा सुशासन अनि नगरभित्र स्वास्थ्य, शिक्षाजस्ता अत्यावश्यक पूर्वाधारलाई जनजनमा पुर्याउने छु। म सर्वपक्षीय छलफल, विचार, विमर्श गरी चौतर्फी रुपमा जनमैत्री विकासको लागि नगरलाई विकासको यात्रामा अगाडि बढाउन प्रतिवद्ध छु। उहाँहरुले म माथि गरेका आशा र भरोसालाई खेर जान दिनेछैन। गौशालामा आधुनिक मोडालिटीसहितको व्यवस्थित पालिका बनाउनका लागि हरसम्भव प्रयासरत रहनेछु। ६) अन्त्यमा के भन्न चाहनुहुन्छ ? यसपालिको स्थानीयतहको चुनावमा गौशालावासीलाई शिक्षित युवा जनप्रतिनिधि चुन्ने एउटा अवसर प्राप्त भएको छ। जनता समाजवादी पार्टीको तर्फबाट गौशाला नगरपालिकामा उम्मेदवारी दिएका हरेक उम्मेदवारहरु पढेलेखेका युवा छन्। मेयर पदका लागि म स्वयम् एमडी तहको शिक्षा हासिल गरेको मान्छे छु। त्यस्तै मेरो प्यानलको उपमेयर रेणुकुमारी महतो बीबीएस गरेकी छिन्। मेरो प्यानलमा उम्मेदवारी दिएकाहरु एसएलसी उीर्णदेखि स्नातकतह उतीर्ण गरिएका युवाहरुको समुह रहेको छ। शिक्षित व्यक्तिले नेतृत्व पाउनुपर्छ भनेर हरेक स्थानमा आवाज उठ्दै आएको छ। यसपटक गौशालालाई विकसित गरि पालिकाको मुहार नै परिवर्तनका लागि शिक्षत अनि युवाहरुको टोली नै उम्मेदवारी दिएका छौं। अगामी वैशाख ३० गते हुने स्थानीय तहको निर्वाचनको अवसरमा पछि नहट्नका लागि म सम्पूर्ण गौशालावासीलाई विनम्र अनुरोध गर्न चाहन्छु। युवा र शिक्षितहरुले अगामी ५ वर्षे कार्यकालमा अवश्य नै गौशालालाई यस प्रदेशमै उत्कृष्ट अनि नमुना पालिकाको रुपमा स्थापित गर्नेछन्। सिंहदरवारको अधिकार अब गौशालामै पाउनुहुनेछ, म सबैमा पुनः प्रतिवद्धता जाहेरी गर्न चाहन्छु। युवा शक्तिबाट नै मुहार परिवर्तन गर्न सकिन्छ भनेर हामीहरु राजनीतिक मैदानमा उत्रिएका छौं। हाम्रो टिममाथि भरोसा गर्नुहोस्। हामी यस नारालाई यथार्थमा परिणत गरिदिने छौं। हामी सिंह बनेर होइन सेवकको रुपमा कार्यसम्पादन गर्नेछौं।"
गेरुवाकर्णाली नदीमा बेपत्ता युवकको शव भेटियो,"गुलरिया : कर्णाली नदीको शाखा गेरुवाकर्णाली नदीमा बिहीबार पौडी खेल्ने क्रममा बेपत्ता भएका मधुवन नगरपालिका३ धनौरा निवासी २४ वर्षीय दिलिप थारुको शव भेटिएको छ । तीन दिनदेखि नदीमै हराई रहेका थारुको शनिबार दिउँसो नुहाएको स्थानदेखि केही पर गेरुवाकर्णाली पुल आसपासमा शव भेटिएको हो । नदीमा डुबेर बेपत्ता रहेका थारुको पानीमा उत्रिएको अवस्थामा शव फेला परेको जिल्ला प्रहरी कार्यालय बर्दियाका प्रहरी नायव उपरीक्षक प्रकाश सापकोटाले जानकारी दिए । कुनैपनि जलचरले क्षति नपुर्याएको अवस्थामा शव भेटिएको छ । डुँगामार्फत सुरक्षाकर्मी, गोताखोरले बेपत्ता भएदेखि नै खोजी कार्य जारी राखेका थिए । थारुको शव पोष्टमार्टमको लागि बर्दिया अस्पताल गुलरिया पठाईएको डिएसपी सापकोटाले बताए ।"
कौवा करायो भिडियोमा,"काठमाडौं : टीका दाहालको संगीत रहेको कौवा करायो गीतको म्युजिक भिडियो सार्वजनिक भएको छ। पुरानो विषयवस्तुलाई समेटेर तयार पारिएको गीतमा रमेश दाहालको शब्द र सुरक्षा सेन्चुरीको स्वर छ। गीतमा सन्देश परियारले संगीत संयोजन गरेका छन्। म्युजिक भिडियोमा विगतमा नेपाली समाजको अवस्था कस्तो थियो भन्ने कुरालाई देखाइएको छ। भिडियोमा विकास लामिछाने र सन्ध्या बुढा (काउली बुढी) ले नवविवाहित दम्पती पात्रका रूपमा अभिनय गरेका छन्। घरको छेउमा बसेर कौवा करायो नारान, परदेशीको सम्झनाले बेहाल गरायो, कहिले आउँछ मनको राजा, परदेशीका कथा रेडियोमा सुन्दा लगायत गीत म्युजिक भिडियोमा समावेश गरिएको छ। बुद्ध थापाले छायांकन गरेको यस भिडियोमा दिनसन शाहको सम्पादन छ। केशवराज भट्टको परिकल्पना र निर्देशनमा भिडियो तयार पारिएको हो। भिडियो टीका दाहाल म्युजिक नामक युट्युब च्यानलमार्फत् सार्वजनिक भएको हो। यसअघि दाहालको संगीतमा रहेका हुन्न हुन्न हुँदै हुन्न, मिल्टेरीको जुत्ता, एकै नजरमा, तस्बिर लगायत थुप्रै चर्चित म्युजिक भिडियो सार्वजनिक भइसकेका छन्।"
शब्दचित्रमा डा अञ्जनीकुमार,"प्राध्यापक डा अञ्जनीकुमार शर्मालाई यस कालखण्डमा बाँचिरहेका हामी नेपालीमध्ये अधिकांशले चिनेका छौं। कतिले समाजसेवीका रूपमा चिनेका होलान् भने कतिले उहाँको चिकित्सासेवाबाट पुनर्जीवन पाएकोमा। यिनै विषय र सन्दर्भलाई उहाँकै सुपुत्री अनिता ढुङ्गेलले तयार पारेको कृति हो, नकोरिएका सन्दर्भहरू (प्राडा अञ्जनीकुमार शर्माको जीवनचरित)। पत्नी अन्नपूर्णा शर्माकै हातबाट हालै सार्वजनिक पनि भइसकेको छ। कृतिमा लेखकीय प्राक्कथनसहित ७ अध्यायमा डा शर्माका जीवनचरितलाई वर्गीकरण गरिएको छ। किताबको लेखनमा लेखकले ३० भन्दा बढी सन्दर्भ सामग्रीको उपयोग गरेको पाइन्छ। अध्यायगत् रूपमा पुस्तकले नेपालको शल्यचिकित्साका भीष्मपितामह डा शर्माको जीवनीसहित देशको चिकित्सा क्षेत्रले कसरी विकास गर्यो भन्ने कुरा चित्रण छ। किताबको पहिलो अध्यायमा तत्कालीन रानी रत्नको शल्यक्रियालाई समेटिएको छ। तत्कालीन राजा महेन्द्र रानीसहित बेलाबखत शिकारमा गइरहन्थे। सुदूरपश्चिमको निकुञ्ज शाही शुक्लाफाँटामा शिकार गरिरहँदा आफैंले हानेको गोली उछिट्टिएर रानी रत्नको पेटमा लाग्यो। उक्त विषम परिस्थितिमा रानीको उपचारका लागि भारततर्फ लग्ने कुरा नउठेको होइन। तर, महेन्द्रले नेपालकै चिकित्सकलाई विश्वास गर्दै नजिकैको लखनउको साटो काठमाडौं फर्किने निधो गरे। खतरा मोल्दै काठको मसालको उज्यालोमा रानी रत्न चढेको प्लेनलाई त्रिभुवन विमानस्थलमा ओरालियो। महेन्द्रले डा अञ्जनीसँग तिमी उपचार गर्न सक्छौं ? भनी सोधेका रहेछन्। डा शर्माले पनि सक्छु भन्दै वीर अस्पतालमा भर्ना गरी अपरेसन गरेको र सात दिनमै डिस्चार्ज गरेको सन्दर्भ किताबमा उल्लेख छ। यस घटनाले तत्कालीन राजा महेन्द्रलाई नेपाली चिकित्सकप्रति अगाध विश्वास भएको र डाक्टरहरूलाई कर्मप्रति उत्प्रेरित गरेको देखिन्छ। शर्माको जीवन लक्ष्य नै क्यान्सर रोगको उपचार गर्दै रोगसँग लड्नु थियो। लक्ष्यअनुरूप नै क्यान्सर रोगबाट पीडित बिरामीको उपचारकै निमित्त शर्मा जीवनभर खटिनु भयो। विडम्बनाको कुरा, जो व्यक्तिलाई चिकित्सावृत्तमा फादर अफ अंकोलोजी भनेर सम्मान गरिन्छ, सोही सिपाहीको अन्त्य क्यान्सर रोगकै कारणबाट भएको र परिवारजनमा परेको पीडा दोस्रो अध्यायमा छ। आपू हुर्की बढेको थलोको माटोले मानिसको जीवनको आकार निर्माण गर्छ। यसैबाट चेतनाको विकास हुन्छ भन्ने भावमा तेस्रो अध्यायले मातृथलोप्रतिको दृष्टिकोण, भावना र व्यवहारको आदर्श वर्णन गरिएको छ। तराईको प्राकृतिक छटा र सौन्दर्यमा लुटुपुटु गर्दै हुर्की बढेका शर्माको संयुक्त परिवारले जति रमाइलो कसले गरेको होला ? यस्तै घटनापरिघटनाले पाठकलाई तराईकै परिवेशमा डोर्याउन लेखक सफल भएकी छन्। करिब तीन सय वर्ष अघिदेखि बसोवास गरिआएका डा शर्माका पुर्खाले सिँगारेको सिराहा भलुवाहीको भौतिक तथा अध्यात्मिक विकासबारे किताबको वर्णनले पाठकलाई नोस्टाल्जिक बनाउँछ। चौथो अध्यायले डा शर्माको शिक्षादीक्षाका बारेमा विषद् वर्णन गरेको छ। पुलपुलिएर हुर्केका उनी शिक्षादीक्षाका क्रममा घरबाहिर हुँदा मोटो चामल खान बाध्य भएको उल्लेख छ। त्यसैले अमुक ठाउँमा पढ्दिनँ भनी गाउँ फर्किन खोज्दा, जनकपुर रेल्वे स्टेसनमा माहिलो बुवाको चड्कन खाएको र त्यसले पढाइमा ठूलो परिवर्तन आएको रोचक प्रसंग छ। त्यो समयमा टुकीको उज्यालोमा पढेको, काठको पाटीमा लेखेको, खुट्टामा लगाउनुभन्दा चप्पल बोकेर धुले सडकमा हिँडेर आनन्द मानेकोजस्ता सन्दर्भ छन्। एफआरसीएसमा छनोट भई मातृथलो भलुवाहीबाट गुन्टापेटी बाँधेर जयनगर, दरभंगा रेलयात्रा गर्दै बम्बई पुगेको घटना पनि कृतिमा छ। पानीजहाजको बाटो एक महिना लगाएर बेलायत पुगेर उच्च शिक्षा हासिल गर्न थालेको क्षणले पाठकलाई प्रेरणा पनि दिएको छ। पढाइ सकिँदा बेलायतमै बस्न गरिएको आग्रहलाई नकार्दैै वीर अस्पतालमा डिपार्टमेन्ट अफ सर्जरी स्थापना गर्ने सपना लिएर डा अञ्जनी नेपाल फर्किएको विषय झनै रोचक छ। भनिन्छ, मानवताबिनाको शिक्षा उपयोगी हुँदैन। डा अञ्जनी आफूले पढेको सबै कुरा मानव मात्रको सेवामा समर्पण गर्नुपर्छ भन्ने आदर्शबाट प्रेरित भएको पुस्तकले बताउँछ। स्वदेश फर्किउलगत्तै वीर अस्पतालमा गरेका उदाहरणीय कामको सविस्तार वर्णन पाँचौ अध्यायमा छ। पञ्चायतकालीन पूर्वप्रधानमन्त्री डा तुलसी गिरीले अस्पतालको अव्यवस्था र फोहोर चर्पी देखेरै म त डाक्टरी गर्दिनँ भनेको रमाइलो प्रसंग पनि किताबमा छ। त्यस्तो दयनीय अवस्थामा पनि डा शर्माले दिनरात नभनी बिरामीको सेवा गरेको र लामो समयसम्म गरेको साधनाको फल आज पनि चिकित्सा क्षेत्रमा रहेको वर्णन पनि छ। त्यसैले सायद उहाँलाई नेपाली शल्यचिकित्साका जननी पनि भन्ने गरिन्छ। छैटौं अध्यायमा उहाँको प्राज्ञिक क्रियाकलापको प्रसंग छ। आफूले जानेको कुरा अरूलाई पनि सिकाउनुपर्छ भन्ने धारणा उनमा रहेको थाहा हुन्छ। सातौं अध्यायमा सामाजिक पाटोलाई प्रष्टसँग देखाएको छ। चिकित्सा सेवाका अतिरिक्त २०२८२९ सालदेखि नै उहाँले लायन्स क्लब इन्टरनेसनलसँग आवद्ध भएर परोपकारी कर्ममा लागिपरेको सन्दर्भ पनि चित्रण छ। उहाँको परोपकारी कर्मको कदर फादर अफ लायनिज्म शब्दहरूले नै वर्णन गरेको छ। स्वर्गारोहण हुनुअघि आफूलाई भेट्न आएका सहकर्मीहरूसँग बोलेको उहाँको अन्तिम वाक्य पुस्तकमा यसरी उल्लेख गरिएको छ अब लायन्स क्लब तपाईंहरूको जिम्मामा छोड्दैछु। क्लबको नयाँ पिँढीलाई लायन्सको मूल मर्मसँग आत्मसात गर्न प्रोत्साहन गर्नुहोस्। अनिताले बुबा अञ्जनीको सम्पूर्ण योगदानलाई किताबमार्फत महत्त्वपूर्ण घटना र सन्दर्भलाई अभिलेखीकरण गरी सम्प्रेषण गर्ने काम गरेकी छन्। उनले बिचबिचमा स्वदेशी तथा विदेशी विद्वान्का नेपाली तथा अंग्रेजी कविता, कोटेसन र गीताको अंश पनि राखेकी छन्। पुस्तक सरल र सौम्य भाषामा छ।"
जिम्बावे ए माथि नेपालको सानदार जित,काठमाडौं : दोस्रो एकदिवसीय क्रिकेटमा नेपाल पाहुना टोली जिम्बावे एविरुद्ध सानदार जित निकालेको छ। कीर्तिपुरस्थति टीयू क्रिकेट मैदानमा शनिबार नेपालले जिम्बावे ए लाई ९ विकेटले हराएको हो। जिम्बावेले दिएको ८८ रनको लक्ष्य नेपालले ११२ ओभरमा १ विकेटको क्षतिमा पूरा गर्यो। नेपालको जितमा सुनिल धमलाले सर्वाधिक ३८ रन बनाए। आसिफ शेखले अविजित ३४ रन जोडे। विनोद भण्डारी ४ रनमा अविजित रहे। जिम्बावेका ब्राण्डन माभुताले १ विकेट लिए। यसअघि टस हारेर पहिले ब्याटिङ गरेको जिम्बावे ३११ ओभरमा सबै विकेट गुमाउँदै ८७ रनमा समेटिएको थियो। जिम्बाब्बे ए का लागि जोनाथन क्याम्पवेलले २७ रन बनाए। ब्राड इभान्सले अविजित २० र चेफास जुवाओले १० रन जोडे। नेपालका सोमपाल कामी र करण केसीले ३३ विकेट लिए। सन्दीप लामिछानेले २ तथा सागर ढकालले १ विकेट लिए । जितसंगै नेपालले तीन खेलको सिरिजमा ११ को बराबरी समेत गरेको छ। पहिलो खेलमा ३ विकेटले पराजित नेपालले दोस्रो खेलमा जित हासिल गरेर बराबरी गरेको छ। अन्तिम तथा तेस्रो एकदिवसीय सोमबार हुनेछ।
हलो बोकेर राप्रपाकी उम्मेदवार घरदैलोमा,"जोमसोम : बैशाख ३० गते हुने स्थानीय तह निर्वाचनका लागि मुस्ताङमा राजनीतिक पार्टीको घरदैलो अभियान अन्तिम चरणमा पुग्दैछ। यहाँ राष्ट्रिय मान्यता प्राप्त ६ दल मध्ये नेपाली कांग्रेस र नेकपा एमालेबीच मुख्य प्रतिस्पर्धा हुँदैछ। मुस्ताङको ५ स्थानीय तहको सबै स्थानमा कांग्रेस र एमालेले उम्मेदवार उठाउँदा राप्रपाले भने एक उपाध्यक्ष, दुई वडाध्यक्ष र २ वडासदस्य उठाएको छ। त्यसमध्ये राप्रपाको तर्फबाट २ वडा सदस्य निर्विरोध निर्वाचित भएका छन्। थासाङ२ र घरपझोङ४ मा राप्रपाले वडाध्यक्ष पदमा उम्मेदवारी दिँदा घरपझोङ गाउँपालिकाको उपाध्यक्षमा राप्रपाले घरपझोङ२ मार्फाकी कमला लालचन अधिकारीले उपाध्यक्ष पदमा उम्मेदवार बनाएको छ। संघीयतापछि राप्रपाले पहिलो पटक घरपझोङमा उपाध्यक्ष पदमा उम्मेदवारी दिएको हो। राप्रपाकोतर्फबाट उपाध्यक्ष पदमा उम्मेदवारी दिएकी कमला लालचन अधिकारी यतिबेला घरपझोङको५ वटै वडाहरुमा पुगेर जनता समक्ष भोटको अपिल गरिरहेकी छिन्। उपाध्यक्ष पदकी उम्मेदवार लालचनले राप्रपाको चुनाव चिन्ह हलो बोकेर जनताको घरदैलो पुगेकी छिन्। उनले हलो चिन्हले नै जनता र देशको भलो गर्ने भएकाले हलो चिन्हमा मतदान गर्न मतदातासंग अनुरोध गरेकी छिन्। उनले राप्रपाले नै देशको समृद्ध र आर्थिक विकासका लागि उपयुक्त निकास दिनसक्ने भएकाले राप्रपा पार्टीको उम्मेदवारलाई विजयी बनाउन आग्रह गरेकी हुन्। गत बैशाख २० गते देखि घरदैलो अभियानमा व्यस्त रहेकी उपाध्यक्ष पदकी उम्मेदवार लालचनको घरदैलो अभियान अन्तिम चरणमा पुगेको छ। उनले आफ्नो उम्मेदवारी कसैलाई जिताउँन र कसैलाई हराउँन नभई जितेर पालिकाबासीको सेवा गर्न उम्मेदवारी दिएको घरपझोङका जनता समक्ष उल्लेख गरेकी छिन्। स्नातकसम्मको अध्ययन पूरा गरेकी लालचन जोमसोम अस्पताल विकास समितिको अध्यक्ष थिईन् भने भोङमोर साना किसान सहकारी संस्थाको अध्यक्षसमेत थिईन्।"
रसुवा : मतदान केन्द्रमा २ सय ५५ कर्मचारी खटाइने,"रसुवा : बैशाख ३० गते हुने स्थानीय चुनावका लागि जिल्लाको मतदान केन्द्रहरूमा २ सय ५५ कर्मचारी खटाइने भएको छ। मुख्य निर्वाचन अधिकृतको कार्यालयका अनुसार केन्द्रमा खटिने मतदान अधिकृत, सहायक मतदान अधिकृत, सहायक कर्मचारी र कार्यालय सहयोगीहरूको सूची तयार पारिएको छ। छनोट गरिएका कर्मचारीहरूमध्ये मतदान अधिकृत र सहायक मतदान अधिकृतलाई शनिबार र आइतबार तालिम प्रदान गरिने छ। त्यसपश्चात कर्मचारीहरूलाई केन्द्रहरूमा खटाइने छ। शनिबार लाङटाङ र नौकुण्डमा खटिने मतदान अधिकृत र सहायक मतदान अधिकृतलाई तालिम प्रदान गरिने छ। जिल्लामा यसपटक ३४ वटा मतदानस्थल निर्धारण गरिएको छ। यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ। कार्यालयका अनुसार जिल्लाको उत्तरगया गाउँपालिकामा ६ वटा मतदान स्थल र ११ वटा मतदान केन्द्र, कालिका गाउँपालिकामा ६ वटा मतदान स्थल र ११ वटा मतदान केन्द्र, गोसाइँकुण्ड गाउँपालिकामा ८ वटा मतदान स्थल र ९ वटा मतदान केन्द्र, नौकुण्ड गाउँपालिकामा ८ वटा मतदान स्थल र १४ वटा मतदान केन्द्र तथा आमाछोदिङ्मो गाउँपालिकामा ६ वटा मतदान स्थल र ५ वटा मतदान केन्द्र तोकिएको छ। जिल्लामा ३८ हजार ५ सय ४५ मतदाता रहेका छन्। जसमा १९ हजार ६ सय ८९ पुरुष र १८ हजार ८ सय ८५ महिला रहेका छन्।"
बारामा अत्याधुनिक पेस्तोल र गोलीसहित दुई भारतीय पक्राउ,"वीरगन्ज : बाराको सिम्रौनगढबाट अत्याधुनिक हतियारसहित दुई भारतीय पक्राउ परेका छन् । सिम्रौनगढ नगरपालिका ९ बसवरीयादेखि कचोर्वा जाने सडकबाट शनिबार बिहान १० बजे सशस्त्र प्रहरीले अटोमेटिक चाइनीज पेस्तोल, म्याग्जीन र गोलीसहित दुई भारतीय युवकलाई पक्राउ गरेको हो । पक्राउ पर्नेहरुमा भारतको बिहार प्रान्तको मोतीहारी जिल्लाका २३ वर्षीय पप्पुकुमार यादव र बिहारकै भेलावाका २२ वर्षीय अकलेशकुमार सिंह रहेका छन् । सिमावर्ती भारतीय गाँउबाट मोटरसाइकलमा सवार भई नेपाल प्रवेश गरेका दुवै जनालाई सशस्त्र प्रहरीले रोकेर चेकजाँच गर्दा उनीहरुको साथबाट चाइनिज पेस्तोल १ थान , त्यसमा लाग्ने २ राउण्ड गोली , १ थान म्याग्जनी २ थान , कटुवा पेस्तोल १ थान र त्यसको दुई राउण्ड गोली बरामद भएको सशस्त्र प्रहरीले जनाएको छ । पेस्तोल र गोलीसहित पक्राउ परेका दुवैलाई आवश्यक कारवाहीका लागि इलाका प्रहरी कार्यालय सिम्रौनगढमा बुझाइएको सशस्त्र प्रहरीले जनाएको छ ।"
"पञ्चायतकालको निर्वाचन : हात उठाएर मतदान, थरिथरिका मतचिह्न","काठमाडौं : स्थानीय तह निर्वाचनको मिति नजिकिँदै छ। केही दिनमा नै देशभरका नागरिकले गाउँका सिंहदरबारमा जनप्रतिनिधि भित्र्याउँदैछन्। कोही नयाँ अनुहारका जनप्रतिनिधि आउनेछन् त कोही पुरानै। नेपालको इतिहासमा धेरै राजनीतिक र प्रशासनिक व्यवस्था फेरिए। चुनावका प्रकृति परिवर्तन भए। तर, जसरी छानिए वा जुन पदमा चुनिए पनि गर्ने भनेकै जनताको सेवा हो। जनताको काम गर्न सहज बनाउने भनेर नै चुनाव गरेर जनप्रतिनिधि छानेको इतिहास पाइन्छ। आज भने पञ्चायती व्यवस्थाको समयमा कस्ता चुनाव कसरी भए भन्ने विषयलाई केलाउँनेछौं। पञ्चायती व्यवस्था नेपालमा ३० वर्षसम्म कायम भएको एउटा राजनीतिक व्यवस्था हो। बहुदलीय संसदीय व्यवस्था नेपालमा अफापसिद्ध भएको भन्दै एक घोषणामार्फत निर्वाचित संसद् र विश्वेश्वरप्रसाद कोइरालाको मन्त्रिमण्डल बिघटन गरेपछि २०१७ सालमा पञ्चायती व्यवस्था सुरु भएको बताउँछन् पूर्वप्रमुख निर्वाचन आयुक्त नीलाम्बर आचार्य। यो एकदलीय व्यवस्था थियो। राजा महेन्द्रले लोकतान्त्रिक अभ्यास अन्त्य गरी निर्दलीय पञ्चायत व्यवस्था लागू गरी राज्य चलाएको इतिहास छ, उनी इतिहास केलाउँदै भन्छन्। त्यससँगै नेपालको संविधान २०१९ जारी भयो जसले निर्दलीय पञ्चायती व्यवस्थाको जग झन् मजबुत तुल्यायो। २०४६ को जनआन्दोलनले राजतन्त्रलाई संवैधानिक सुधार गर्न र बहुदलीय संसद् बनाउन बाध्य तुल्यायो। फलत नेपालमा पञ्चायती व्यवस्थाको अन्त्य भै बहुदलीय प्रजातन्त्रको पुनस्र्थापना भएको इतिहास भेटिन्छ। पञ्चायतकालमा निर्वाचनका इतिहास गाउँ पञ्चायत निर्वाचन (२०१८२०३१) तत्कालीन श्री ५ महेन्द्रले २०१७ पुस १ मा बहुमत प्राप्त निर्वाचित सरकारलाई अपदस्थ गरे। स्थापित प्रजातन्त्र र निर्वाचन प्रक्रिया पूर्णत : अवरुद्ध भयो। २०१५ सालको संविधान नै निलम्बन गरिएको र अर्को संविधान जारी नभएको अवस्थामा गाउँपञ्चायत ऐन २०१८ र गाउँ पञ्चायत (निर्वाचनसम्बन्धी) नियमहरू, २०१८ जारी गरी उनको निर्देशन र पञ्चायत विभाग समेतको रेखदेखमा २०१८ साल माघ महिनादेखि ग्राम पञ्चायत गठनको कार्य सुरु भएको इतिहास छ। उनले त्यसै वर्षभित्र चार हजार गाउँ पञ्चायतहरू गठन गर्ने लक्ष्य राखे। २०१८ फागुन ७ देखि गाउँ पञ्चायतहरूको चुनाव गराउने घोषणा उनले गरे। गाउँसभाको इलाकाभित्र वर्ष दिन बसेका वा निजी घर भएका २१ वर्ष पुगेका नेपाली नागरिक त्यससम्म उम्मेदवार हुने प्रावधान राखिएको थियो। मगज बिग्रेका बाहेक सबै व्यक्ति सो गाउँसभाको सदस्य हुन पाउने व्यवस्था छ, भनेर नियम बनाइयो। गाउँ सभाको इलाकाको जनसंख्या लगभग दुई हजार हुने र सो गाउँसभाको सदस्यहरूले नौ जना सदस्य चुनी तीमध्ये एक प्रधानपञ्च र एक उपप्रधानपञ्च छानी सो कार्यकारिणी समिति गाउँ पञ्चायत मानिने थियो। गाउँसभालाई ९ वडामा विभाजन गरी प्रत्येक वडाबाट एक जना निर्वाचित हुने व्यवस्था थियो। सो समयमा नै उम्मेदवारको योग्यता तोकेको इतिहास भेटिन्छ। उम्मेदवार हुन गाउँसभा सदस्य नभएको, सरकारी कर्मचारी, गाउँसभालाई तिर्नु र बुझाउनुपर्ने रकम बाँकी राखेको, गाउँसभाको विरुद्धमा उठेको मुद्दाका विरुद्धमा पैरवी गर्ने, दामासाहीमा परेको, चुनावसम्बन्धी अपराधमा सजाय पाएको, नैतिक पतन देखिइ दोषी प्रमाणित भएको, असल चालचलन राख्नको निम्ति सरकारमा जमानत दिइराखेको लगायतले गाउँपञ्चायत सदस्यमा उठ्न पाउँदैन थिए। १४ अञ्चल पञ्चायतका अफिसरहरू र २७५ ब्लक पञ्चायत निरीक्षकहरूका लागि गाउँपञ्चायतको निर्वाचनको तयारीको लागि ६ हप्ते तालिम सञ्चालन गरिएको थियो। सबैलाई नियम कानुन पठाइएको थियो। प्रत्येक गाउँसभाको इलाकालाई नौ वडामा विभाजित गरी रिटर्निङ अफिसरले त्यस्तो वडाको मतदाता नामावलीको छुट्टाछुट्टै लगत तयार पार्थे। सो नामावली सबैले देख्ने गरी सम्बन्धित वडामा टाँस्नुपर्ने र दोहोरो पारी अर्को वडाको नामावलीमा दर्ता गर्न नहुने व्यवस्था थियो। हात उठाइ मतदान र गन्ती मतदाताहरू मत दिने ठाउँभित्र पसिसकेपछि मत दिने ठाउँको ढोका बन्द हुन्थ्यो। पोलिङ अफिसरले त्यस वडाबाट खडा भएका उम्मेदवारहरूको नाम क्रमश : भन्थे। उम्मेदवारको पक्षमा कोको मतदाता छन् ? हात उठाउन लगाई मत दिइसकेका मतदाताहरूलाई क्रमश : त्यहाँबाट बाहिर पठाउँदै प्रत्येक उम्मेदवारको पक्षमा उठेको हातको गिन्ती हुन्थ्यो। त्यस्तो उम्मेदवारको पक्षमा परेको मतको सङ्ख्या लेख्नुपर्ने र उम्मेदवार वा उनको वारेसले त्यस्तो मत प्राप्त लेखिएको कागजमा आफ्नो निस्सा लगाउनुपर्ने थियो। वारेसले निस्सा नलगाएमा सो व्यहोरा खोली त्यस्तो कागजमा पोलिङ अफिसरले दुई जना साक्षीको सहीछाप गराउनुपर्ने व्यवस्था थियो। कुनै उम्मेदवारले आफैंले आफ्नो मत सङ्ख्या गिन्ती गर्न चाहेमा सो गिन्ती गर्न सक्ने व्यवस्था पनि गरिएको थियो। त्यस्तै कुनै उम्मेदवारको पक्षमा पहिले नै बहुमत आएमा मत लिई रहन नपर्ने र त्यस्तो बहुमत पाएका उम्मेदवारलाई निर्वाचित घोषित गरिदिए हुने व्यवस्था समेत गरिएको थियो। त्यसपछि गाउँपञ्चायत निर्वाचन २०२० पनि भएको थियो। सो मतदानमा भने कागजमा छाप लगाउनुपर्ने प्रावधान ल्याइएको थियो। गोप्य मतदान हुने व्यवस्था गरिएको थियो। नगरपञ्चायत निर्वाचन (विसं २०१९२०३१) तत्कालीन श्री ५ को सरकारले १० हजार वा सोभन्दा बढी जनसङ्ख्या भएको कुनै नगरमा नगर पञ्चायतको स्थापना गरेको थियो। ती प्रत्येक नगर पञ्चायतमा निर्वाचित सङ्ख्या सो नगरको जनसङ्ख्याको आधारमा दस हजारमा ९ देखि बढीमा ३३ जनाभन्दा बढी नहुने थियो। अधिराज्यका विभिन्न १४ घोषित नगर पञ्चायतहरूको चुनाव २०१९ साल जेठ महिनाभित्र सम्पन्न गर्ने लक्ष्यघज्ञड राखिएकोमा काठमाडौं, भक्तपुर, ललितपुरलगायत सबै नगरपालिकाहरूको चुनाव जेठ महिनाभित्र सम्पन्न भएका थिए। नगर पञ्चायतका सदस्यहरूको पदावधि छ वर्षको तोकिएको थियो। तर, पहिलो पल्ट निर्वाचित सदस्यहरूको हकमा प्रधानपञ्च छानिएपछि उनले गोला प्रथाद्वारा प्रत्येक एक तिहाइ सदस्यहरूको दुई, चार, छ वर्षको पदावधिको निर्णय गर्ने र सो अनुसार रिक्त हुँदै गएमा निर्वाचनद्वारा पदपूर्ति गरिने व्यवस्था गरिएको थियो। जिल्ला पञ्चायत निर्वाचन (विसं २०१९२०३१) गाउँपञ्चायत वा नगरपञ्चायतका सदस्यहरू र जिल्ला पञ्चायतको सभापति वा उपसभापति वा अरू सदस्यहरूको निर्वाचनबाट जिल्ला सभाका सदस्यहरू मतदाता हुने थियो। ७५ जिल्लामा गरी ३ हजार ५ सय ४८ जिल्लासभाका पञ्चहरू निर्वाचित हुने व्यवस्था थियो। निर्वाचन अफिसरले आवश्यक क्षेत्रका जिल्लाहरूमा जिल्लापञ्चायत सदस्यको चुनाव समानुपातिक प्रतिनिधित्वको सिद्धान्तको आधारमा पनि गर्न सक्ने व्यवस्था थियो। चुनावको सञ्चालन र सम्पादन एक परिवर्तनीय मतको आधारमा गरिनुपर्ने व्यवस्था समेत गरियो। अञ्चल पञ्चायत निर्वाचन, २०१९ प्रत्येक अञ्चलमा सम्बन्धित अञ्चल अन्तर्गतका जिल्ला पञ्चायतका सदस्यहरू रहेको एउटा अञ्चल सभाको गठन गरी त्यसले निर्वाचनद्वारा चुनेको ११ जनाको कार्यकारिणी समितिलाई अञ्चल पञ्चायत भनिन्थ्यो। अञ्चल पञ्चायत ऐन, २०१९ जारी भएपछि प्रत्येक अञ्चलमा अञ्चल सभा गठन गर्ने र अञ्चल सभामा अञ्चलभित्रका जिल्लापञ्चायतका सदस्यहरू स्वत : सदस्य बन्ने व्यवस्था थियो। अञ्चल सभामा अञ्चल स्तरीय महिला संगठनबाट तीन जना, किसान संगठनबाट चार जना, युवक संगठनबाट चार जना, मजदुर संगठनबाट दुई जना र भूतपूर्व सैनिक संगठनबाट दुई जना छानिएर गएका व्यक्तिहरू पनि सदस्य हुन्थे। कम्तीमा शास्त्री वा ब्याचलर्स डिग्री प्राप्त गरेका व्यक्तिहरू मध्येबाट चार जनालाई पनि अञ्चल पञ्चायतले मनोनीत गर्ने व्यवस्था थियो। अञ्चलसभाका सदस्यहरूको पदावधि उनीहरू जिल्ला पञ्चायत सदस्य रहेसम्म रहने गरिएको थियो। अञ्चल पञ्चायत ऐन, २०१९ खारेज,गाउँफर्क अभियान सुरु अञ्चल पञ्चायत ऐन, २०१९ खारेजसमेत गरियो। खारेज गरिएपछि अञ्चल पञ्चायत सदस्यको हैसियतले जिल्ला सभा सदस्य भइरहेका व्यक्तिहरू जिल्ला सभा सदस्य हुन नसक्ने भए। उनीहरूले जिल्ला पञ्चायतको निर्वाचनमा भाग लिन नपाउने हुँदा निर्वाचन आयोगबाट सूचना जारी गरिएको थियो। यसरी १४ अञ्चलहरूमा विभिन्न मितिमा चुनाव गरी अञ्चल पञ्चायत गठन गरिने र पछि यो तह नै खारेज गरिएको थियो। संविधानको दोस्रो संशोधनपछि स्थानीय निकाय निर्वाचन गर्ने पद्धतिमा व्यापक फेरबदल गरी प्रत्यक्ष निर्वाचन पद्धतिलाई करिबकरिब नअपनाई अप्रत्यक्ष निर्वाचन पद्धति अपनाइएको थियो। त्यसपछि जनप्रतिनिधिहरूको छनोट गर्ने व्यवस्था गरियो। त्यस्तै स्थानीय निकायको जुनसुकै तह र पदमा उम्मेदवार हुनको लागि पनि गाउँ फर्क राष्ट्रिय अभियानबाट अनुमोदन हुनुपर्ने अनिवार्य व्यवस्था समेत थपिएबाट चुनाव पद्धतिलाई नै साँघुरो बनाइएको स्पष्ट हुन्थ्यो। पञ्चायतकालमा भएका स्थानीय निर्वाचन गाउँ पञ्चायत निर्वाचन : २०१८ फागुन ७ (निर्दलीय पञ्चायतकाल) नगर पञ्चायत निर्वाचन : २०१९ जेठ जिल्लासभा निर्वाचन : २०१९ जिल्ला पञ्चायत निर्वाचन : २०१९ अञ्चलसभा निर्वाचन : २०२० अञ्चल पञ्चायत निर्वाचन : २०२० गाउँपञ्चायतनगर पञ्चायत निर्वाचन : २०३९ वैशाख २८, ३१ र जेठ ३, ४ जिल्ला पञ्चायत निर्वाचन : २०३९ असार २ गाउँ पञ्चायत रनगर पञ्चायत निर्वाचन : २०४३ चैत ७ र १० जिल्ला पञ्चायत निर्वाचन : २०४४ वैशाख २६ रंग छानेर भोट हालें सोमनाथ अर्याल, पूर्वशिक्षक, तानसेन नगरपालिका९, पाल्पा पञ्चायतको समयमा मैले भोट हालेको छु। त्यो समय पार्टीलाई प्रतिबन्ध थियो। बहुदलीय पद्दति र पार्टी सिस्टमलाई समाप्त गरेर राजा महेन्द्रले एकदलीय पञ्चायत व्यवस्था लागू गरेका थिए। सबै पञ्च नेपाली, सबै नेपाली पञ्च भन्ने नारा नै चर्चामा थियो। नेपाली कांग्रेस, गोर्खा दल, कम्युनिष्ट पार्टी र प्रजापरिषद् लगायतका विभिन्न पार्टी थिए। पञ्चायती व्यवस्था लागू गर्दा सबै पार्टीलाई प्रतिबन्ध लगाउँदै नेताहरूलाई जेलमा हालिएको थियो। यसपछि गाउँ पञ्चायतको निर्वाचन भएको थियो। गाउँका ठूला बडा भद्रभलादमीलाई प्रधानपञ्च उटाउँथे। स्वतन्त्र पनि उठ्थे। व्यक्तिलाई भोट हाल्ने हो। एउटालाई रातो रंग, अर्को पहेलो, त्यस्तै व्यक्ति पिच्छे रंग चिह्न दिइन्थ्यो। गाउँमा हल्ला खल्ला गर्थे। छिमेकीले भनेकै आधारमा पहिलो पटक भोट हाल्दा मैले पहेंलो रंगमा भोट हालेको थिए। प्रधानपञ्चमा घण्टप्रसाद अर्याल उठेका थिए। उनले जिते पनि। पञ्चायतकै पालामा हो। राजाले गाउँफर्क राष्ट्रिय अभियान चलाएका थिए। यो अभियानअन्तर्गत गाउँमा जाने, कृषिमा लगानी गर्ने, पशुपालन बढाउनेलगायतका कार्य गथे। गाउँको विकास गर्ने भनेर गाउँ फर्क अभियानलाई संवैधानिक अंगकै रूपमा विकास गरेका थिए। गाउँ पञ्चायतको प्रधानपञ्चदेखि लिएर जिल्ला पञ्चायतको सभापति, अञ्चल पञ्चायतको सभापति, राष्ट्रिय पञ्चायतको सदस्य बन्न पनि गाउँफर्क अभियानले टिकट दिनुपथ्र्यो। यो अभियानले जसलाई टिकट दिन्थ्यो उही नै निर्वाचनका लागि उम्मेदवार बन्ने गथ्र्यो। मनोनित हुन्थे। महिलालाई पनि भोट हाल्ने अधिकार थियो। घरमुलीहरूले जे सिकाउँछन्, त्यही चिह्नमा गएर भोट हाल्ने गर्थे। प्रतिबन्ध लगाए पनि पार्टीहरू भित्रभित्र भूमिगत रूपमा पञ्चायती व्यवस्थाको विरुद्धमा चेतना बाढाइरहेका थिए। एकदलीय व्यवस्था तानाशाही, निरंकुश भएको, बोल्न नपाइने र स्वतन्त्रता थिएन। बोल्ने, लेख्नेलाई कडा सजाय हुन्थ्यो। प्रधानपञ्चले गरेको अन्यायका विरुद्धमा समेत बोल्न पाइन्नथ्यो। यो व्यवस्था अत्यन्त तानाशाही थियो। व्यवस्थाविरुद्ध बोल्ने जोकोही लाई जेलमा सडाइन्थ्यो। जनतालाई धेरै शोषणा गरेको थियो। यही बेलामा २ पटकसम्म मैले पनि भोट दिएको हो। यो व्यवस्थाकाविरुद्ध समय समयमा आन्दोलनहरू हुन्थे। २८ सालमा आन्दोलन भयो। किसान आन्दोलन, जेल नेल यातना सहन्थे। अनेक खालका यातना दिन्थे। कडा कारबाहीमा पर्थे। राजनीतिक पार्टीहरूले जनताको हक अधिकारको संरक्षण र स्वतन्त्रताका लागि दिनरात पञ्चायती व्यवस्थाको विरोध गरिरहेका थिए। चुनाव उस्तै हो, मतदाताको मन फेरियो ललितपुरका ८० वर्षीय नरसिंह व्यञ्जनकारले पञ्चायती निर्वाचनमा मतदान मात्रै गरेनन् उम्मेदवार समेत बने। अझै रोचक पक्ष त २०२९ सालदेखि २०७४ सम्म लगातार १० पटक वडाध्यक्ष निर्वाचित भए उनी। अहिले पनि ललितपुर महानगरपालिका१० मा स्वतन्त्र उम्मेदवारी उनले दिएका छन्। भन्छन्, मेरो इच्छाभन्दा पनि वडावासीको इच्छाले म उठिरहेको छु। उहाँहरूले मलाई निर्वाचनको इतिहास देखाउने मात्रै होइन उम्मेदवार बनाउने र जिताउने काम पनि गर्नुभएको छ। व्यञ्जनकारसँग गरिएको कुराकानी। पहिलेको निर्वाचन र अहिलेकोमा के फरक लाग्छ ? चुनाव त उस्तै हो। मतदाताको विचार फरक छ। तर, मैले देखेको त्यो पञ्चायती निर्वाचनमा यतिधेरै हो हल्ला, खर्च र तडकभडक थिएन। उम्मेदवारको बिचार र योग्यता बुझेर मत दिन्थे। अहिले त मत दिनै जान्दैनन् कि क्या हो जस्तो पो लाग्छ। छानिएका उम्मेदवार हेर्दा पनि छक्क पर्छु। कसरी हुन्थ्यो त्यो समय मतदान ? निर्वाचनको मिति घोषणा हुन्थ्यो। घरदैलो अभियान त्यो समय पनि गर्नुपथ्यो। कुनै समय हात उठाएर मतदान पनि गरेका थियौ। पछि रंग, चिह्न पनि आयो। मतदातालाई बुझाउने अनि अहिलेको जस्तै कर्मचारीले सबै व्यवस्था गर्थे। कुनै समय हात उठाएको भरमा निर्वाचित र पराजित हुने समय पनि थियो। पछि गन्ने र विजयी घोषणा गर्ने पनि भयो। त्यो समय भोजभतेर केही हुँदैन थियो। उम्मेदवार पनि जनताको सेवा गर्ने भनेर मख्ख पर्थे। पार्टी पनि थिए होलान्। तपाईं त स्वतन्त्र उम्मेदवार बन्नुभयो नि सधैं किन ? पार्टीबाट टिकट पाएपटि नजताको भन्दा पनि नेताको गुलामी गर्नुपर्छ। काम हुँदैन। नागरिकले चाहे भने म जस्ता व्यक्तिलाई पनि त जिताउँछन् नि। स्वतन्त्र हुँदा काम गर्न पनि स्वतन्त्र भइन्छ। मैले २०२९ सालबाट नै यस्तो अनुभव गरेको हुँ। हालसम्म स्थानीय तहको चुनावमा हार बेहोर्नुपरेको छैन। १० पटक त निर्वाचित नै भैसकेको छु। पार्टीको टिकट लिएपछि जनताको मात्र सेवा गरेर पुग्दैन, नेताको पनि चाकरी गर्नुपर्छ। त्यसैले स्वतन्त्रबाट उठेको हुँ। पार्टीबाट चुनाव जित्दा आफ्नो हक अधिकार नेताको स्वार्थमा प्रयोग गर्नुपर्ने उनको भनाइ छ। तपाईं उठ्नुभएको पहिलो निर्वाचनदेखि यहाँसम्म आइपुग्दा मतदाताले सही जनप्रतिनिधि छानेको जस्तो लाग्छ ? मलाई त मतदाताले भोट हाल्नै जान्दैनन् जस्तो लाग्छ। खै कसरी मत दिन्छन कुन्नी काम गर्ने नेता छान्दैनन्। पहिलेका असफल उम्मेदवार नै उठ्छन्, तिनैले जित्छन्। पहिले त काम गर्ने छान्थे। अहिले त पैसा र खाजामा नै बिकेको पनि देख्छु। तर, मेरो क्षेत्रमा त्यस्तो छैन। यहाँ पहिले देखिनै वडाको आवश्यकता बुझेकालाई जिताउँछन्। यतिका वर्षसम्म मतदाताले निरन्तर रुचाइरहनुमा भ्रष्टाचार र जनताको काममा ढिलासुस्ती नगर्नुलाई प्रमुख कारण हो। २०४१ मा भएको उपचुनाव र २०४३ मा पुन : निर्विरोध भएँ। पञ्चायत ढलेर प्रजातन्त्रको पुनर्बहाली भएपछि २०४९ सालको पहिलो स्थानीय चुनावमा पनि निर्विरोध भए। २०५४ र २०७४ को स्थानीय निकायको चुनावमा पनि स्वतन्त्र उम्मेदवारकै रूपमा निर्वाचित भए। यहाँका मतदाता जस्तै सबै भए देश बन्थ्यो। अब मतदाता पनि जाग्नुपर्छ।"
संसद् चल्न नदिनेलाई यहीं रोकेर तालिम दिनुपर्छ : रामचन्द्र पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले केपी शर्मा ओलीकै कारण देश अस्थिरताको भूमरीमा फसेको बताएका छन्। बुटवलमा आयोजित संयुक्त चुनावी सभामा पौडेलले ओलीले संसद् र व्यवस्थालाई पगुं गराउन महान प्रपञ्च रचेको बताएका हुन्। उनले भने, केपी शर्मा ओलीले संसद्माथि हमला गरे। संसद् र व्यवस्थालाई पगुं गराउन महान प्रपञ्च गर्नुभएको छ। संसद् चल्न नदिने मान्छेलाई जनताले यहीं रोक्नुपर्छ। यहीं रोकेर तालीम दिनुपर्छ। उनले देशमा राजनीतिक स्थिरता चाहिएको बताए। पौडेलले भने, राजनीतिक अस्थिरताले गर्दा देश संक्रमणमा छ। प्रगतिशील शक्तिहरुको साझा दस्तावेजको रुपमा संविधान निर्माण गरेका छौं। यसको माध्यमबाट देशलाई स्थिरतातर्फ लैजान खोजेका छौं। देश बनाउने नेपाली कांग्रेसको मिसनलाई सफल बनाउनुपर्छ। उनले नक्कली राष्ट्रवादबाट देशले धेरै धोका पाइसकेको बताए।"
चुनावी सभालाई सम्बोधन गर्न प्रधानमन्त्री देउवा बुटवलमा,बुटवल : प्रधानमन्त्री तथा नेपाली कांग्रेसका सभापति शेरबहादुर देउवा शनिबार बुटवल पुगेका छन्। देउवा स्थानीय निर्वाचनको प्रचारप्रसार कार्यक्रमअन्तर्गत पाँच दलीय गठबन्धनद्वारा शनिबार बुटवलमा आयोजित चुनावी सभालाई सम्बोधन गर्न बुटवल आएका हुन्। प्रधानमन्त्री देउवा सेनाको हेलिकप्टरमा आएका हुन्। बुटवलको देविनगरमा अहिले गठबन्धनको चुनावी सभा रहेको छ ।
'संसद्मा नाराबाजीका बीच पनि नागरिकताको समस्या सम्बोधन गरिनेछ',"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले एमालेकै कारण नागरिकताको समस्या संबोधन हुन नसकेको बताएका छन्। धनुषाको मिथिलामा आयोजित संयुक्त चुनावी सभामा बोल्दै प्रचण्डले मधेसी जनताको चाहनाअनुसार संविधान संशोधन गर्न एमाले अध्यक्ष केपी शर्मा ओलीले नदिएको बताएका हुन्। उनले भने, संसद् गैर संवैधानिक ढंगले केपी ओलीले भंग गरे। नागरिकताको समस्याको हल नहुनुमा एमाले प्रमुख कारक तत्व हो। एमालेले निरंकुशवादी तानाशाही चरित्र देखाएको छ। नारावाजी गरिरहे पनि नागरिकताको समस्या सम्बोधन गरिनेछ।"
चितवनको एउटै फार्मको एक लाख १६ हजार कुखुरामा बर्डफ्लु,"चितवन : पूर्वी चितवनको खैरहनीमा रहेको अन्नपूर्ण पोल्ट्री ब्रिडर्स फार्म प्रालिको एक लाख १६ हजार कुखुरामा बर्डफ्लु पुष्टि भएको छ। ठूलो सङ्ख्यामा कुखुरा रहेको फार्ममा बर्डफ्लु देखिएको जिल्लाको यो पहिलो फार्म हो। खैरहनी नगरपालिका१ ज्यामिरेमा रहेको सो फार्ममा केही दिनअघि गरिएको द्रुर्त परीक्षणमा सङ्क्रमण देखिएपछि थप परीक्षणका लागि नमूना काठमाडौँ पठाइएको थियो। परीक्षणमा बर्डफ्लु प्रमाणित भएपछि कुखुरा नष्ट गर्न थालिएको छ। फार्मका सञ्चालक सुमा अर्यालका अनुसार फुल अटोमेसन क्लोज हाउसमा पालिएका लेयर्स कुखुरामा सङ्क्रमण देखिएको हो। बर्डफ्लु देखिएसँगै कुखुरा, अण्डा, दाना, क्रेट, कार्टुनलगायतका सामग्री नष्ट गर्न थालिएको छ। अर्यालका अनुसार बर्डफ्लुका कारण प्रत्यक्ष, अप्रत्यक्षरूपमा २५ करोड हाराहारी नोक्सान हुने देखिएको छ। बीस वर्षअघिदेखि अर्यालले उच्चतम प्रविधि अपनाएर कुखुरा पाल्दै आएका छन्। पोल्ट्री व्यवसायमा ७० करोडभन्दा बढी लगानी भइसकेको उनी बताउँछन्। भेटेनेरी अस्पताल तथा पशु सेवाविज्ञ केन्द्र भरतपुरका प्रमुख सुशील केसीका अनुसार देशभरमा बर्डफ्लुका कारण सबैभन्दा बढी नोक्सान चितवनमा भएको छ। हाल बर्डफ्लु देखिएको फार्म अहिलेसम्मको ठूलो र बढी नोक्सान हुने अवस्थामा रहेको उनले जानकारी दिए। जिल्लामा यसबाहेक ३१ वटा पोल्ट्री फार्ममा बर्डफ्लु देखापरेको छ। माघ २८ गते पहिलोपटक पूर्वी चितवनको राप्ती नगरपालिकामा देखिएको बर्डफ्लु अहिले जिल्लाभरि नै देखिएको हो। जिल्लामा यसबाहेक बर्डफ्लु देखिएका फार्ममा दुई लाख ३३ हजार ३१२ लेयर्स कुखुरा मारिएको कार्यालयले जनाएको छ। केन्द्रका सूचना अधिकारी डा प्रभाश न्यौपानेका अनुसार ब्रोइलर ६४६, कडकनाथ ८९६, हाँस ३५ वटा नष्ट गरिसकिएको छ। बर्डफ्लुका कारण जिल्लामा एक लाख ७८ हजार २२६ वटा अण्डा, ६२ हजार ९२० किलो दाना, ५८ हजार २२० क्रेट, छ हजार टर्की ब्रिडिङ अण्डा, प्यारेन्ट ब्रोइलर तीन हजार ४७६ वटा, एक हजार ३८० वटा गिरीराजको अण्डा, कार्टुन एक हजार ५००, डाला ६६० र तयारी मासु ४० किलो नष्ट गरिसकिएको न्यौपानेले जानकारी दिए। अन्नपूर्णको नष्ट गर्ने काम भइरहेको छ। सबै नष्ट गर्न केही दिन लाग्ने कार्यालयले जनाएको छ। बर्डफ्लुले कुखुरा मर्न थालेपछि कतिपय कृषकले बजारमा बिक्री गर्दा रोग तीव्र फैलिएको अनुमान रहेको छ। सरकारी तवरबाट दिइने राहतको प्रक्रियामा पर्खदाँ कुखुरा मरेर सकिने र केही बाँकी रहे तिनको राहतप्रति कृषक विश्वस्त हुन नसक्दा कतिपय कृषकले कुखुरा बेचेको पाइएको छ। अनुगमनमा कडाइ हुन नसकेका कारण रोग फैलिएको हो।रासस"
चीनमा भवन भत्किंदा मृत्यु हुनेको संख्या ५३ पुग्यो,बेइजिङ : चीनमा भवन भत्किँदा पुरिएर मृत्यु भएकाहरूको सङ्ख्या बढेर ५३ पुगेको छ। हुनान प्रान्तमा भएको घटनामा परेकामध्ये १० जनालाई भने जिवितै उद्धार गरिएको अधिकारीहरूले शुक्रबार जानकारी दिएका छन्। प्रादेशिक राजधानी चाङ्साका मेयर झेङ जियान छिनले खोजी तथा उद्धार कार्य शुक्रबार ३:०३ बजे दिउँसो अन्त्य भएको घोषणा गरिएको जानकारी दिए। खोजी तथा उद्धार कार्यका लागि दर्जनौँ विज्ञ तथा उद्धारकर्ताहरु परिचालन गरिएको थियो। घटनास्थलबाट उद्धार गरिएका घाइतेहरूलाई स्थानीय अस्पतालमा उपचार गराइएको छ। चीनमा गत अप्रिल २९ मा आवासीय भवन भत्किएको थियो। सुरुमा खोजी तथा उद्धार कार्य गर्न नसकिएकाले मानवीय क्षतिको स्पष्ट विवरण आउन सकेको थिए। रासस
काठमाडौं महानगरपालिकामा एमालेले सुरु गर्यो बृहद् पदयात्रा (तस्बिर),"काठमाडौं : नेकपा एमाले काठमाडौं महानगरपालिकाले बृहद् पदयात्रा सुरु गरेको छ। शनिबार बिहान काठमाडौंका भित्रि सहरका वडा नम्बर १२, १७, १८, १९, २०,२१,२२,२३, २४, २५ र २७ गरी ११ वडामा लक्षित गर्दै बृहद पदयात्रा सुरु गरेको हो । कार्यक्रमलाई एमालेका वरिष्ठ उपाध्यक्ष ईश्वर पोख्रेलले एमालेले खोजेको र रोजेको प्रतिनिधि एमालेले उम्मेदवार बनाएकाले घरघरमा पुगेर एमालेका नीति र कार्यक्रम बुझाउन आह्वान गरे । उनले जनताको सपना एमालेका प्रतिनिधिले मात्र पूरा गर्ने भएकाले सूर्य चिन्हमा मतदान गर्न आग्रह गरे । पदयात्रा हनुमान ढोकाबाट पदयात्रा थालिएको छ। काठमाडौं महानगरपालिकाका मेयर पदमा केशव स्थापित र उपमेयरमा सुनिता डंगोललाई उठाएको छ। भित्रि सहरका विभिन्न वडामा हुने बृहद् पदयात्रापछि काठमाडौं महानगरपालिकाको चुनावी महोल थप सशक्त बन्ने एमालेको विश्वास छ।"
विप्लवको पार्टी फुटाएर नेपाल कम्युनिस्ट पार्टी (बहुमत),"काठमाडौं : नेत्रविक्रम चन्द (विप्लव)ले नेतृत्व गरेको नेपाल कम्युनिस्ट पार्टी विभाजन भएको छ। विप्लवसँग असन्तुष्ट पक्षले तीन दिनसम्म गरेको भेलाले पार्टी नाम नै परिवर्तन गर्दै छुट्टै नवौं महाधिवेशन आयोजक समिति निर्माण गरेको छ। चितवनमा भएको विशेष राष्ट्रिय भेलाले धर्मेन्द्र बास्तोलाको संयोजकत्वमा ८१ सदस्यीय नवौं महाधिवेशन आयोजक समितिको गठन गरेको केन्द्रीय सदस्य पूर्णबहादुर सिंहले जानकारी दिए। नयाँ पार्टीको नाम नेपाल कम्युनिष्ट पार्टी (बहुमत) राखिएको छ। भेलाले राजनीतिक दस्तावेज पारित गरेको छ। पार्टीले वैज्ञानिक समाजवादको रणनीतिक लक्ष्य राखेको छ भने समाजवादी क्रान्तिको कार्यदिशा तयार पारेको बास्तोलाले बताए। भेलाबाट स्वाधिन संयुक्त सरकार कार्यनीति पास गरेको उनको भनाइ छ। स्वाधीन संयुक्त सरकार किन ? दलाल पुँजीवादी संसदीय व्यवस्थाको अन्त्य गर्दै वैज्ञानिक समाजवादको प्राप्तिका लागि स्वाधीन संयुक्त सरकारको आवश्यक रहेको पार्टी फुटाउने पक्षको तर्क छ। यो पार्टीले तत्कालीन रणनीति अख्तियार गरेको बास्तोलाले बताए। राजनीतिक स्थीरता, समाजिक रूपान्तरण तथा शान्ति र समृद्धिका लागि स्वाधिन संयुक्त सरकार तत्कालिन रणनीतिक प्रस्ताव पारिएको केन्द्रीय सदस्य सिंहले जानकारी दिए। निर्वाचनमा फरक मत नेकपा (बहुमत)ले आगामी स्थानीय निर्वाचनको विषयमा फरक मत राखेको छ। उनीहरूको रणनीति न भाग लिने न बहिस्कार गर्ने अवस्थाको छ। गत चैत ४ गतेदेखि १४ गतेसम्म कपिलवस्तुमा भएको बैठकले गरेको यो निर्णयलाई यो भेला पनि सदर गरेको छ। परम्परागत रूपमा बहिस्कार पनि नगर्ने र चुनावमा पनि भाग नलिने नीति लिएको केन्द्रीय सदस्य सिंहले जानकारी दिए। देशभक्त र स्वच्छ छवि भएका उम्मेदवार भने भोट हाल्न सकिने उनले बताए। तर, पार्टीका नेता, कार्यकर्ता भने उम्मेदवार भएर लड्न नपाउने उनले बताए। स्थानीय निर्वाचनका विषयमा नै विप्लव र प्रकाण्डसँग यो समूह (बाँस्तोला र हेमन्तप्रकाश वली) को विवाद भएको थियो।"
महिला मेयरलाई होच्याउनुको तुक छैन,"काठमाडौं : पाँच दलीय गठबन्धनले शुक्रबार राजधानीमा आमसभा गरेका छन्। सभामा प्रधानमन्त्री तथा नेपाली कांग्रेसका पार्टी सभापति शेरबहादुर देउवाले शक्तिशाली दुवै महानगर काठमाडौं र भरतपुरमा महिला उम्मेदवार उठाएको बताए। उनले भने, सिंगो गठबन्धनले गर्व गरिराख्दा प्रतिपक्षले महिला भन्दै होच्याउनुको कुनै तुक छैन। प्रचण्डकी छोरी भएर जन्मिनु रेणु दाहालको गल्ती हो ? प्रकाशमानकी श्रीमती हुनु उनको दोष हो ? आमाबाबुले बिहे गरेर दिइहाले, गर्ने के ?, प्रधानमन्त्री देउवाले प्रतिपक्षलाई इंगित गर्दै भने, गणेशमान र मंगलादेवीको बुहारी हुनु उनको गल्ती हो ? उनी आफैंमा सक्षम र क्षमतावान् महिला हुन्। महिला जनप्रतिनिधि हुँदाको सकारात्मक प्रभाव भरतपुरमा हेर्न उनले आग्रह गरे। उनले थपे, अब नेपालमा मेयर भनेको महिला नै हुनुपर्छ भन्ने दिन आउँछ। अब नेपालका हरेक महिला सक्षम र दक्ष बन्दैछन्। पुरुषमात्र अघि आउनुपर्छ र उनीहरूले मात्र गर्न सक्छन् भन्ने मानसिकता त्यागिदिनुस्। देउवाले विदेशी नियोगहरू राजधानीमै भएकाले महानगरको मेयरमा महिला हार्दा अन्तर्राष्ट्रिय समुदायमा कस्तो सन्देश जान्छ भनी प्रश्न गरेका थिए। सतिले सरापेको देश भन्ने सुन्नुभएकै होला। अफवाहमा लागेर महिलालाई अगाडि आउनबाट नरोक्नुहोस्, उनले भने, काठमाडौंमा सिर्जना सिंह र भरतपुरमा रेणु दाहाल अहिले समाजका लागि चाहिने नेतृत्व हुन्। उनले गठबन्धनका विषयमा गठबन्धन गर्ने कि के गर्ने भन्ने बिषयमा कांग्रेसको महाधिवेशनमा कसैले विरोध नगरेको बताए। केन्द्रीय समितिमा पनि गठबन्धन गर्न हुने नहुने भन्ने कसैले प्रसंगै ननिकालेको उनको भनाइ छ। नेकपा माओवादी केन्द्रका अध्यक्ष पुष्पकमल दाहाल प्रचण्ड ले प्रतिपक्षले महिला उम्मेदवारमाथि अपमान गर्ने काम गरेको आरोप लगाए। हुन त भरतपुर र काठमाडौंको मेयरका बारेमा अनावश्यक टिकाटिप्पणी भइरहेका छन्, प्रचण्डले भने, म त्यो प्रवृत्तिलाई हृदयदेखि विरोध गर्न चाहन्छु। जहाँजहाँ कार्यकारी भूमिकामा महिला रहेका छन्, त्यहाँ राम्रो काम भएको छ। उनले काठमाडौं महानगरमा सिर्जना सिंह मेयरमा उठ्नु सबैका निम्ति खुसी र गर्वको कुरा भएको बताए। युद्ध, शान्ति र संविधान निर्माणका बेला महिलालाई प्रवद्र्धन गर्ने विषयमा निकै ठूलो छलफल भएको थियो। व्यवहारमा लागू गर्ने कुरामा कहीँ नै कहीँ चुकेका थियौं, उनले भने। महिलाहरू कार्यकारी भूमिकामा भएका ठाउँमा राम्रो काम भएको उनको भनाइ छ। परिवर्तनलाई संस्थागत गर्ने दृष्टिकोणले पनि यो पक्षलाई विशेष रूपले नेपालको पहिचान दिलाउन पनि सक्छौं, प्रचण्डले भने। कांग्रेसका वरिष्ठ नेता रामचन्द्र पौडेलले भने गठबन्धनले मुलुकलाई राजनीतिक स्थिरतातर्फ मोड्ने बताए। देशमा आर्थिक उन्नति र राजनीतिक स्थिरताका लागि अहिले महिला नेतृत्व आवश्यक भएकामा उनले जोड दिए। रेणु र सिर्जना राजनीतिक पृष्ठभूमिबाट आउनु संयोग भएको उनले बताए। उनले भने, दक्षता र क्षमताका कुरामा महिलाले प्राथमिकता नपाउने ? नेपालले स्थायित्व नपाउने ? किन अवसर नपाउने ? केही समय मात्र भए पनि हामीले काम गर्न पायौं भने राजनीतिक स्थिरता कायम गर्न सक्छौं। उनले केपी ओली मुलुक अस्थिरताको कारक बनेको बताउँदै उनले गठबन्धन भित्रकालाई पनि उक्साउने काम गरिरहेको आरोप लगाए। उनले भने, गठबन्धन कमजोर पार्नु भनेको अस्थिरताको शक्ति देखा पर्नु हो। बाहिर राष्ट्रवादको खोल ओडेर भित्र लम्पसारबाद भित्र्याउने प्रयास भएको छ। नेकपा एकीकृत समाजवादीका अध्यक्ष माधवकुमार नेपालले नेकपा एमालेले दक्षिणपन्थी विचारको नेतृत्व गरिरहेको बताए। महिला नेतृत्व दुई शक्तिशाली महानगरमा क्षमतावान् महिला पाएका छौं, नेपालले भने, एमालेले दक्षिणपन्थीहरूको नेतृत्व गरिरहेको छ। केपी ओलीले राजावादी, दक्षिणपन्थी, परिवर्तन विरोधी, संविधान विरोधीसँग गठबन्धन गरेका छन्। प्राप्त उपलब्धिको रक्षा गर्ने, संविधान जोगाउने, समाजवाद र सुशासनको पक्षधर, गणतन्त्रका हिमायती यो गठबन्धनमा रहेकोे नेपालको भनाइ छ। उनले थपे, नेपालको राजनीतिमा दम्भ देखाउनेहरू ओरालो लाग्न थालेका छन्। दम्भ गर्नेहरूलाई जनताले तह लगाउँछन्। गफैगफले जनतालाई अल्मल्याउन सकिन्छ भनेर कसैले नसोचे हुने उनको भनाइ छ। पाँचदलीय र दक्षिणपन्थी प्रतिगामी गरी नेपालमा दुइटा गठबन्धन भएको उनले बताए। राष्ट्रिय जनमोर्चाका अध्यक्ष चित्रबहादुर केसीले गणतन्त्र जोगाउन हम्मेहम्मे परेको बताए। विगतमा प्रजातन्त्र मास्न खोज्नेहरूले अहिले पाँच दलीय गठबन्धनको विरोध गरिरहेको उनको भनाइ छ। गणतन्त्र जोगाउन हामीलाई अहिले पनि हम्मेहम्मे परेको छ, उनले भने, गठबन्धनभन्दा अहिले बलियो छ प्रतिगमन। उनले पाँच दलभित्रै मतभेद रहे पनि अहिले गणतन्त्र जोगाउन मिलेर जानुपर्ने अवस्था रहेको बताए। हिजो प्रजातन्त्र मास्न खोस्नेहरूले यो गठबन्धनको विरोध गरिरहेका छन्, केसीले भने। गठबन्धनले उठाएका उम्मेदवारप्रतिको सोच्ने र हेर्ने दृष्टिकोण फराकिलो पार्न उनले आग्रह गरे। कांग्रेसबाट काठमाडौं महानगरको मेयरमा उठेकी सिर्जना सिंहले आफूलाई प्रकाशमानको श्रीमती अनि गणेशमान र मंगलादेवीको बुहारीको पहिचान नदिन आग्रह गरिन्। उनले भनिन्, महिला अघि बढ्दा किन परिवारवादमा जोडिन्छ ? राजनीतिको लामो अनुभव र क्षमता भएरै अघि बढेकी हुँ। उनले महानगरलाई महाघर जस्तो गरी चलाउने बताइन्। मतदाताको शिर निहुरिन दिन्नँ, महानगरलाई महान् घर बनाउँछु, उनले भनिन्। जीत नारायणले प्रचण्डलाई भने :रेणुलाई जिताउँछौं, भोलिको दिनमा ढाँट्ने काम नहोस् रेणु दाहाललाई नजिताए देश दुर्घटनामा जान सक्छ : प्रचण्ड देउवाले भने : राम्रो काम गरेकी रेणुलाई हरायो भने महानगरवासीले के भन्लान् ? गठबन्धनलाई २० वर्षसम्म लैजान सकिन्छ : प्रचण्ड प्रचण्ड भिजेको विरालो होइन, मुसोजस्ता भएका छन् : केपी ओली (फोटो फिचरसहित) प्रचण्डलाई निन्द्रा लाग्न छोडिसक्यो : ओली किन दिए प्रचण्डले चितवनवासीलाई धम्की ? कसैलाई छोरी र श्रीमतीको रुपमा प्रचार गरेर महिला क्षमताको अवमूल्यन गरिँदैछ : प्रचण्ड देउवाको प्रश्न राजधानीमा सिर्जना सिंहलाई हराएपछि अन्तर्राष्ट्रिय जगतले के भन्ला? माधव नेपालको गृहजिल्ला पुगेर ओलीले भने सर्पको बच्चालाई दुध खुवाएर पालेको रहेछु रेणुलाई उम्मेदवार बनाउन मैले भनेको हुँ : देउवा मन परे पनि, नपरे पनि कांग्रेसलाई भोट दिनुस् : गगन थापा"
प्रधानमन्त्री देउवालगायत गठबन्धनका नेता जनकपुर जाँदै,"काठमाडौं : नेपाली कांग्रेसका सभापति एवम् प्रधानमन्त्री शेरबहादुर देउवासहित पाँच दलीय गठबन्धनका शीर्षनेता शनिबार धनुषाको जनकपुरधाम जाँदै छन्। पाँच दलीय गठबन्धनद्वारा आज जनकपुरधाममा आयोजना हुने चुनावीसभालाई सम्बोधन गर्न प्रधानमन्त्री देउवासहित गठबन्धनका शीर्षनेता त्यहाँ जान लागेका हुन्। जनकपुरधामस्थित तिरहुतियामा दिउँसो २ बजे आयोजना हुने चुनावीसभालाई कांग्रेस सभापति प्रधानमन्त्री देउवा, नेकपा (माओवादी केन्द्र)का अध्यक्ष पुष्पकमल दाहाल प्रचण्ड, जनता समाजवादी पार्टीका अध्यक्ष उपेन्द्र यादव, कांग्रेसका वरिष्ठ नेता रामचन्द्र पौडेललगायतका शीर्षनेताहरूले सम्बोधन गर्ने कार्यक्रम रहेको कांग्रेस धनुषाका सभापति योगेन्द्र पजियारले जानकारी दिए। रासस"
श्रीलंकामा फेरि आपतकाल लागू,"कोलम्बो : आर्थिक संकट झेलिरहेको श्रीलंकामा फेरि आपतकाल लागू गरिएको छ। श्रीलंकाका राष्ट्रपति गोटाबाया राजापाक्षेले मध्यरातबाट संकटकाल घोषणा गरेका हुन्। यो आदेश मे ६ को मध्यरातिदेखि लागू भएको हो। राष्ट्रपति गोटाबाया राजापाक्षेले वैशाख मे ६ मा बसेको मन्त्रिपरिषद्को विशेष बैठकपछि यस्तो निर्णय गरेका हुन्। यसअघि राष्ट्रपतिले अप्रिल २ मा पनि संकटकाल लगाएका थिए, जुन अप्रिल ५ गते हटाइएको थियो। प्रेसिडेन्टियल मिडिया युनिटको अनुसार राष्ट्रपति राजापाक्षेले तीन विषयमा केन्द्रित भएर संकटकाल लगाउने निर्णय गरेका छन्। देशको अस्तित्व जोगाउन सार्वजनिक जीवनको लागि आवश्यक आपूर्ति र सेवाहरू कायम राख्ने सार्वजनिक सुरक्षा श्रीलङ्का हाल गम्भिर आर्थिक संकटबाट गुज्रिरहेको छ। यस्तो अवस्थामा जनताले औषधि तथा दैनिक प्रयोगका सामग्री किन्न धेरै समस्या भोगिरहेका छन्। जनता सडकमा निस्किएका छन् र राष्ट्रपतिविरुद्ध लगातार प्रदर्शन भइरहेका छन्। आन्दोलनरत जनताले सरकारको राजीनामा मागेका छन्। उक्त निर्णयको एक दिनअघि कोलम्बोमा संसद बाहिर प्रदर्शन गरिरहेका मानिसहरूमाथि प्रहरीले अश्रुग्यास प्रहार गरेको थियो। आन्दोलनकारीले देशव्यापी बन्दको आह्वान गरेका थिए। त्यसपछि काम ठप्प भएको थियो। श्रीलंकाले अन्य देशबाट खाद्यान्न, इन्धन र औषधि ल्याइरहेको छ तर त्यो पर्याप्त छैन। यसैबीच, एक महिनाभन्दा बढी समयदेखि जारी आन्दोलनले कहिलेकाहीँ हिंसात्मक रुप लिएको छ। आपतकाल लागू गरिए पनि सो समयमा पालन गर्नुपर्ने नियम अझै सार्वजनिक गरिएको छैन। यसअघि आपतकालिन लागू भएपछि राष्ट्रपति गोटाबायाराजापाक्षेले सडक, पार्क, रेल, समुद्र तट जस्ता सार्वजनिक स्थानमा बाहिर निस्कन प्रतिबन्ध लगाउने सूचना जारी गरेका थिए। कोलम्बोमा आपतकाल लगाएको विषयमा क्यानडाका राजदूतले प्रश्न उठाएका छन्। 'विगत केही हप्तामा ठूलो संख्यामा मानिसहरू देशको लोकतन्त्रको सम्मान गर्दै शान्तिपूर्ण विरोध प्रदर्शनमा सामेल भएका छन्। त्यसैले किन यो आपतकाल घोषणा गर्नु आवश्यक भयो?' बीबीसी"
जनताले गराए नेतालाई तमसुक,"दैलेख : जब चुनाव आउँछ उम्मेदवारले घोषणापत्रमा गाउँनगरको विकास गर्ने बुँदा छुटाउँदैनन्। विकासको लहरले मुहार फेर्ने बुँदा प्रत्येक दलको चुनावी घोषणापत्रमा हुन्छ। तर, व्यवहारमा कमै लागू गर्छन्। जुन कुरा नागरिकले बुझ्न थालेका छन्। सचेत बन्दैछन्। चुनाव अघि हात जोडेर चाहेको पूरा गर्ने आश्वासन दिने उम्मेदवारले विजयी भएपछि आफ्नो प्रतिबद्धता भुल्ने भएकाले दैलेखमा नागरिकले उम्मेदवारलाई तमसुक नै गराएका छन्। दैलेखको भैरबी गाउँपालिकाका मतदाताले यो अभियान नै चलाए। भ्रष्टाचार नगर्ने, गाउँको विकासमा इमान्दारितापूर्वक भएर लाग्ने जस्ता बुँदा राखेर उम्मेदवारलाई प्रतिबद्धता जनाउन लगाएका छन्। त्यो पनि काँचो कागजमा। भैरबी गाउँपालिका७ की ५० वर्षीया दुर्गा मिजारको घरमा धेरै आश्वासन लिएर उम्मेदवारहरू दिनहुँ झै पुगिरहन्छन्। अघिपछि कहिल्यै नआउने, सन्चो बिसन्चो नसोध्ने नेताहरू पनि चुनाव आएपछि नमस्कार गर्दै आउँछन्, धेरै चुनावहरू देखेकी उनी भन्छिन्, यसअघि पनि उम्मेदवारले धेरै सपना देखाए तर पूरा गरेनन्। सोही गाउँपालिकाकी पट्टु थापाले दिनहुँ झै उम्मेदवारहरूको प्रतिबद्धता सुन्नु परेको हप्तादिन भइसक्यो। अघिपछि वास्तै नगर्ने नेताहरू मतको आशले घरमा आउने गरेको थापा बताउँछिन्। उनी भन्छिन्, अब प्रतिबद्धता गरेर मात्रै चुनावमा मतदान गर्ने हो। मतदाता आजित भएपछि उम्मेदवार पनि तमसुकमा हस्ताक्षर गर्ने राजी भएका छन्। गाउँपालिकाका उम्मेदवारले मतदातासमक्ष नै तमसुक गरे र बोलेका लेखेका कुरा पूरा गर्ने वाचा गरे। नेकपा एमालेका तर्फबाट अध्यक्षका प्रत्यासी सर्वराज महतारा, उपाध्यक्ष पदमकुमारी बिस्ट, नेकपा माओवादी केन्द्रबाट उपाध्यक्षका उम्मेदवार ऐनबहादुर कठायत, एकीकृत समाजवादी पार्टीबाट अध्यक्षका प्रत्यासी जगतप्रसाद आचार्य र उन्नत लोकतन्त्र पार्टीबाट मिलन ढुंगानाले मतदातासमक्ष सम्झौता मात्र गरेका छैनन्, औंठाछाप नै लगाएका छन्। दैलेख भैरवी गाउँपालिकाका मतदाताले तयार पारेको प्रतिबद्धता पत्रमा हस्ताक्षर गर्दै उम्मेदवार। गाउँपालिकाका सचेत मतदाताले उम्मेदवार र आम नागरिकहरूको भेला गराई प्रतिबद्धतासहित जनकरारपत्रमा औंठाछाप गर्न लगाएका छन्। भ्रष्टाचार नगर्ने, जनता र स्थानीय तहको विकासमा प्रतिबद्ध रहेको भन्दै उम्मेदवारहरूले जनकरारपत्रमा सहीछाप गरेको स्थानीय अगुवा प्रसान्तसागर शर्माले बताए। जहिले झुटको खेती गर्ने काम भयो। प्रतिबद्धता पत्र ल्याउने र विजयी भएपछि भुल्ने काम धेरैले गरे, शर्माले भने, अब हामी उम्मेदवारले जितेपछि यो पत्र देखाएर भए पनि काम लगाउँछौं। गाउँपालिकाका उम्मेदवारद्धारा मतदातासमक्ष नै तमसुकमा औठाछाप, बोलेका र लेखेका कुरा पूरा गर्ने वाचा नेपाली कांग्रेसबाट अध्यक्ष र उपाध्यक्षका उम्मेदवार तमसुक गर्नबाट पछि हटे तमसुक गराएपछि सुशासन कायम हुने र जनप्रतिनिधिलाई जवाफदेही बनाउने नागरिकको आशा उम्मेदवारले जितेपछि पत्र देखाएर भए पनि काम लगाउने मतदाताको भनाइ जनताको तहबाट खबरदारी जरुरी रहेको र यस्तो कार्य मुलुकमा सबै स्थानीय तहमा हुनुपर्ने उम्मेदवारकै भनाइ गाउँको विकासका लागि निष्पक्ष, पारदर्शी प्रतिबद्ध नेतृत्व चयनका लागि सचेत मतदाताहरू लागि परेको स्थानीय गणेशप्रसाद न्यौपानेले बताए। हामीले गाउँपालिकाको विकासका लागि निर्वाचित हुनुअघि नै उम्मेदवारलाई प्रतिबद्ध बनाएका हौं। जनताको सामु गरेको प्रतिबद्धतालाई उहाँहरूले कार्यान्वयन गर्नुपर्छ, उनले भने। यस्तो कामले उम्मेदवारलाई नागरिकप्रति उत्तरदायी बनाउने न्यौपानेको भनाइ छ। एमालेबाट गाउँपालिकाको अध्यक्ष पदका लागि उम्मेदवार बनेका सर्वराज महताराले गरेको तमसुकमा पार्टीको आधारभूत सिद्धान्तहरू श्रमिकको हक र सम्मान, सुशासन र समृद्धि एवं मजदुर किसानहरूको वकालत तथा मुक्तिका साथै स्वर्गीय मदन भण्डारीको जनताको बहुदलीय जनवादलाई पूर्ण आत्मसात गर्दै भैरबीबासी मतदाताकासमक्ष जनकरारपत्र गरेको उल्लेख छ। उनले गरेको जनकरारपत्रमा अध्यक्ष पदमा विजय भएको खण्डमा कार्यकालभरी भ्रष्टाचार नगर्ने। जनघात गरी एक रुपैयाँ पनि नखाने। यदि रकम खाएमा बाआमा को रगत खाएसरह हुने उल्लेख छ। गाउँपालिकामा हुने हरेक नियुक्ति स्पष्ट पारदर्शी गर्ने। स्वस्थ प्रतिस्पर्धाको आधारमा योग्य, अब्बल व्यक्तिलाई नियुक्ति गर्ने। गाउँकार्यपालिकाको बैठक खुला ठाउँमा जनताको माझमा सञ्चारमाध्यममा प्रत्यक्षप्रशारण गरी देश विदेशका भैरबीवासीहरूलाई अवलोकन, मूल्यांकन तथा सुझाव दिन सक्ने गरी सञ्चालन गर्ने उनको जनकरारपत्रमा उल्लेख गरिएको छ। गाउँपालिकाको सेवा जनमुखी, सुलभ, सहज बनाउँदै कार्यपालिकामा सत्तापक्ष र प्रतिपक्षको परिकल्पना नभएको स्थानीय सरकारको संरचनालाई विनाकाम दलीय भागबन्डामा विभाजन हुन नदिने गरी जनतासमक्ष गरेको तमसुकमा सहीछाप गरेका छन्। उनले जनतासमक्ष गरेको तमसुकमा उल्लेख भएका बुँदाहरूअनुसार काम गर्न नसकेमा पदबाट तत्काल राजीनामा दिएर सुशासन, विकास र पारदर्शीताको अभियानलाई सहज बनाइदिने गरी लिखितम् दायाँबाँया औंठाछाप लगाएर हस्ताक्षरसमेत गरेका छन्। यस्तै एमालेबाट गाउँपालिकाको उपाध्यक्ष पदका लागि उम्मेदवार बनेकी पदमकुमारी विस्टले अध्यक्ष महताराले गरेको जनकरारपत्रमा उल्लेख भएको सबै बुँदाहरूप्रति सहमत भएको भन्दै सहीछाप गरेकी छन्। उनले न्यायिक समितिमा रहेर कसैलाई पक्षपात गरेमा, योजना अनुगमनलाई फितलो बनाएर कमिसन खाएमा, जनअपेक्षाअनुसार काम गर्न नसकेमा आफूले गरेको जनकरारपत्रलाई आधार मानेर मतदाताले दिएको कारबाही भोग्न तयार रहेको उल्लेख गरेकी छन्। नेकपा एकीकृत समाजवादी पार्टीबाट अध्यक्षका प्रत्यासी जगतप्रसाद आचार्यले पनि मतदातासमक्ष तमसुक गरेका छन्। उनले पनि गाउँपालिकाको अध्यक्षमा निर्वाचित भएमा कार्यकालभरि नातावाद, कृपावाद, व्यक्तिगत स्वार्थलाई आपू र आफ्नो पदीय अधिकारभन्दा टाढा राखेर निस्वार्थ जनताको सेवामा खटिने उल्लेख गरेका छन्। आफ्नो कार्यकालभरि भ्रष्टाचार नगर्ने, जनघात गरी एक रुपैयाँ पनि नखाने, खाए भने त्यो आफ्नो लागि बाआमाको रगत खाए सरह हुने उल्लेख गरेका छन्। नेकपा माओवादी केन्द्रबाट उपाध्यक्षका प्रत्यासी ऐनबहादुर कठायतले समेत सम्झौतापत्रमा सहीछाप गरेका छन्। यस्तै उन्नत लोकतन्त्र पार्टीबाट मिलन ढुंगानाद्वारा मतदाता समक्ष गरिएको तमसुक पत्रमा चुनावका क्रममा मतदातालाई प्रभावित गर्न एक रुपैयाँ पनि खर्च नगर्ने उल्लेख छ। अध्यक्षमा विजयी भएपछि पहिलो चरणमा बत्ती, पानी, स्वास्थ्य, शिक्षा र भूमिहीनहरूलाई आवास निर्देशिका बनाई निःशुल्क रूपमा उपलब्ध गराउने उनले गरेको तमसुक पत्रमा उल्लेख छ। पालिकाका सबै किसानले उत्पादन गरेको कृषिजन्य वस्तुलाई वास्तविक मूल्यमा खरिद गरी बजारीकरण गर्ने, वन्यजन्तुबाट हुने बालीनालीको क्षति तत्कालै रोक्ने र रोक्न नसकेमा पालिकाले क्षतिपूर्ति उपलब्ध गराउने उल्लेख छ। स्थानीय निर्वाचन आउन अब ६ दिन मात्रै बाँकी छ। दलहरूले सार्वजनिक गरेका प्रतिबद्धतापत्रमा मतदातालाई लोभ्याउने बुँदा धेरै छन्। विकासका कुरादेखि नागरिकको दैनिकीसँग जोडिएका विषयलाई कुनै दलले पनि छुट्ट्याएका छैनन्। तर, चुनावमा जिताएर गाउँका सिंहदरबारमा एकपटक जनप्रतिनिधि पुर्याइसकेका मतदाताले अहिले घोषणा पत्रलाई विश्वास गर्न छाडेका छन्। घोषणापत्रमा एउटा र जितेपछि काम अर्कै भएपछि दैलेख भैरवी गाउँपालिकाका मतदाताले यसपटक भने उम्मेदवारलाई तमसुक नै गराए। विजयी बनेपछि बाचा पूरा नगरे राजीनामा गर्छु भन्नेमा औंठाछाप नै लगाएका छन्। गाउँपालिकामा नेपाली कांग्रेसबाट अध्यक्ष र उपाध्यक्षको प्रत्यासीहरूले भने जनकरारपत्र गर्नबाट पछि हटेको स्थानीय युवाले बताएका छन्। जनकरारपत्रमा औंठाछाप गरेका एमालेबाट अध्यक्षका उम्मेदवार सर्वराज महताराले आफूले सयौं जनताको सामु गरेको जनकरारपत्रमा टेकेर काम गर्ने अठोट व्यक्त गरे। स्थानीय तहका जनप्रतिनिधिमाथि जनताको अविश्वास छ। यस्ता खालका जनकरारपत्र यसअघि गरेको भए ग्रामीण क्षेत्रले विकासमा फड्को मार्न सक्थ्यो, उनले भने। आफूले सहीछाप गरेको जनकरारपत्रमा भ्रष्टाचारको अन्त्य, सुशासन कायमलगायत गाउँपालिकाको विकासका लागि सबै विषय समेटिएको अध्यक्षका उम्मेदवार महताराको भनाइ छ। हाम्रो पार्टीको उम्मेदवारका तर्फबाट जनतासमक्ष कसम खाएका छौं, हामी विजय भए सोहीअनुसार अगाडि बढ्छौं, उनले भने। नेकपा माओवादी केन्द्रको तर्फबाट गाउँपालिकाको उपाध्यक्षको उम्मेदवार बनेका ऐनबहादुर कठायतले जनकरारपत्र अर्थात् जनताका सामु गरेको तमसुकले जनप्रतिनिधिलाई मनोमानी गर्नबाट पूर्णरूपमा बन्देज गराएको बताए। राजनीति सेवा हो, तर, राजनीतिलाई कमाउ धन्दाको रूपमा विकास हुन नदिन यसले सहयोग गर्छ, उनले भने, जनकरारपत्रले जनप्रतिनिधिलाई मनोमानी ढंगबाट नभई नीति, नियम र पद्धतिअनुसार काम गर्ने वातावरण तयार गरेको छ। जनताको तहबाट खबरदारी जरुरी रहेको बताउँदै कठायतले यस्तो कार्य मुलुकमा सबै स्थानीय तहमा हुनुपर्ने बताए। मैले सचेत मतदाताहरूको भेलामा जनकरारपत्रमा सहीछाप गरेको छु। म विजयी भएको खण्डमा जनकरारपत्रमा टेकेर काम गर्छु। त्यसलाई कुल्चिन खोजे सचेत मतदाताले सजाय दिने नै छन्। हामी पनि जनताले दिएको सजाय भोग्न तयार छौं, उनले भने। उम्मेदवारहरूले मतदातासामु गरेको तमसुकले जो निर्वाचित भए पनि गाउँको विकासका लागि प्रतिबद्ध रहनेमा स्थानीय मतदाता आशावादी छन्। गाउँपालिकाकी सरस्वती रिजालले जनप्रतिनिधि हुनु अघिले उम्मेदवारहरूलाई जनताको माझमा तमसुक गराउनुले गाउँको विकास हुन्छ कि भन्ने आश पलाएको बताइन्। उम्मेदवारहरूले जनकरारपत्र अर्थात तमसुकमा औंठाछाप गरेर जनताप्रति प्रतिबद्ध र उत्तरदायी भएको सन्देश दिएको अधिकारकर्मी हीरासिंह थापाको बुझाइ छ। यसले सुशासन कायम हुने र जनप्रतिनिधिलाई जवाफदेही बनाउनेमा आशावादी रहेको थापाले बताए। स्थानीय तहमा उम्मेदवार बनेका नेताहरूले बालबालिकाविरुद्धको हिंसा, शोषण र दुव्र्यवहारविरुद्ध र बालविवाह, छाउपडी तथा जातीय छुवाछूत अन्त्यका लागि प्रतिबद्ध हुनुपर्ने आवश्यकता औंल्याए। सबै बालबालिकाको शिक्षामा पहुँच, बालमैत्री र गुणस्तरीय शिक्षा, बाल र किशोरकिशोरीमैत्री स्वास्थ्य र बालमैत्री स्थानीय शासन कार्यान्वयनका लागि पनि उम्मेदवारहरूले जनतासामु प्रतिबद्धता जनाउनुपर्ने थापाको भनाइ छ। भ्रष्टाचार, सुशासन कायम गर्न र भौतिक पूर्वाधार विकासका लागि मात्र नभई सामाजिक विकासमा लागि उम्मेदवारहरूले जनतासामु आवश्यक प्रतिबद्धता जनाउनुपर्छ, उनले भने।माओवादी केन्द्रबाट दैलेख भैरवी गाउँपालिका उपाध्यक्षका उम्मेदवार ऐनबहादुर कठायतलाई औंठाछाप गराएको पत्र। नेकपा एमालेका तर्फबाट भैरवी गाउँपालिका उपाध्यक्षमा उम्मेदवार बनेकी पदमकुमारी विष्टलाई औंठाछाप गराएको पत्र नेपालगन्ज उद्योग वाणिज्य संघले स्थानीय उम्मेदवारलाई गराएको प्रतिबद्धतापत्र"
जलविद्युत् निर्माणमा एचआईडीसीएलको साझेदारी,"काठमाडौं : हाइड्रोभिलेज र हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी (एचआईडीसीएल) बीच जलविद्युत् आयोजना निर्माणमा सहकार्यका लागि सम्झौता भएको छ। हाइड्रोभिलेजले निर्माण गर्न लागेको ५७३ मेगावाटको म्याग्दीखोला जलविद्युत् आयोजनाको सेयरमा एचआईडीसीएलले सहकार्य गर्ने भएको हो। राजधानीमा शुक्रबार आयोजित कार्यक्रममा हाइड्रोभिलेजका अध्यक्ष क्याप्टेन रामेवर थापा र एचआईडीसीएलका प्रमुख कार्यकारी अधिकृत अर्जुनकुमार गौतमले सम्झौतामा हस्ताक्षर गरेका हुन्। एचआईडीसीएलले उक्त आयोजनाको २० प्रतिशत सेयरमा रणनीतिक साझेदारी गरेको हो। योसँगै आयोजनाको सेयर संरचनामा एचआईडीसीएलको २०, मेलेसियन लगानीकर्ताको ४० र हाइड्रोभिलेजको ४० प्रतिशत हिस्सा हुनेछ। गौतमले सार्वजनिक निजी साझेदारी (पीपीपी) अवधारणमा सहकार्य गरिएको जानकारी दिए। उनले अबको ९७८ दिनमा आयोजना निर्माण गरेर व्यावसायिक उत्पादन गर्न पनि सुझाए। हाइड्रोभिलेजका अध्यक्ष थापाले रणनीतिक सहकार्यका लागि एचआईडीसीएललाई धन्यवाद दिँदै निर्धारित समयमै आयोजना सम्पन्न गर्ने प्रतिबद्धता व्यक्त गरे। सन् २०१९ मा नेपाल विद्युत् प्राधिकरणसँग विद्युत् खरिद सम्झौता (पीपीए) गरेको यो आयोजना म्याग्दीको धौलागिरि गाउँपालिका जेल्टिङुबगरमा छ। नदी प्रवाहमा आधारित (आरओआर) आयोजनाको पावरहाउसबाट १७ किलोमिटर टाढा डाँडाखेतमा सबस्टेसन छ। १३२ केभिको डबल सर्किटबाट विद्युत् उक्त सबस्टेसनसम्म पुर्याइने आयोजनाका प्रबन्ध निर्देशक सुशील पोखरेलले बताए। भारतीय कम्पनी एलएनटीले सबस्टेसन बनाइरहेको छ। त्यहाँबाट उत्पादित बिजुली राहुघाट हुँदै कालीगण्डकी करिडोरबाट राष्ट्रिय प्रसारणमा जोडिने पोखरेलले बताए। आयोजनाको लागत १० अर्ब ७४ करोड अनुमान गरिएको छ। जसमा नेपाल बैंक, मेगा बैंक, कर्मचारी सञ्चयकोष, कृषि विकास बैंक, सिद्धार्थ बैंक र नेपाल एसबीआई बैंकको क्रमशः २ अर्ब, १ अर्ब ७५ करोड, १ अर्ब, १ अर्ब ५० करोड, १ अर्ब ५ करोड र ७५ करोड लगानी छ। समयमै निर्माण सम्पन्न गर्ने भएर १८ करोड ७४ लाख प्रतिमेगावाट लागत रहने अनुमान आयोजनाको छ। सन् २०२५ डिसेम्बरसम्ममा बनाइसक्ने योजना रहेको छ। आयोजनास्थल पुग्न २४ किलोमिटर सडक पनि आयोजनाले नै निर्माण गरिरहेको छ। आयोजनाले त्यस विकट गाउँमा शान्ति, सुरक्षा, स्वास्थ्य, सडक सञ्जाल विस्तारमा योगदान गर्ने पोखरेलले बताए। त्यस गाउँपालिकाको जीवनस्तर सुधार्न मद्दत गर्ने अपेक्षा लिइएको छ। यो आयोजना धौलागिरि हिमालको आधार शिविरमा अवस्थित भएकाले पनि पर्यटकीय महत्व रहेको बताइएको छ।"
पाँच दलीय गठबन्धन मजबुत बन्दै गएपछि ओली पराजित मानसिकतामा : पुन,"रोल्पा : नेकपा माओवादी केन्द्रका नेता वर्षमान पुन अनन्तले स्थानीय तह निर्वाचनलाई संविधान च्याग्ने र बचाउनेबीचको जनमत संग्रहको संज्ञा दिएका छन्। रोल्पाको गंगादेवमा शुक्रबार आयोजित चुनावी सभालाई सम्बोधन गर्दै पुनले परिवर्तनलाई रक्षा गर्ने कित्तामा आफूहरु उभिएको दाबी गरेका हुन्। केपी ओलीजी आज राजावादी, पश्चगामी र प्रतिगामी शक्तिहरुसँग हातेमालो गर्ने ठाउँमा पुग्नुभएको छ। आफ्नै कर्मले संघमा र प्रदेशमा सरकार छैन। ,उनले भने,हामी परिवर्तनलाई रक्षा गर्ने कित्तामा उभिएका छौं। संविधान बचाउने र च्यात्ने, लोकतान्त्रिक अधिकार र परिवर्तनका एजेण्डाहरुलाई रक्षा गर्ने या भत्काउने शक्तिबीचको जनमत संग्रहको रुपमा स्थानीय तहको निर्वाचन भइरहेको छ। नेता पुनले निर्वाचनमा पाँच दलीय सत्ता गठबन्धनका उम्मेदवार विजयी हुने भन्दै त्यसले मात्र संविधान र लोकतन्त्रको रक्षा तथा हजारौं शहीदहरुको बलिदानबाट स्थापित वर्तमान व्यवस्था थप सुदृढ हुने विश्वास व्यक्त गरे। उनले पाँच दलीय गठबन्धन सुदृढ र मजबुत बन्दै गएपछि ओली पराजित मानसिकतामा पुगेको दाबी गरे। ओलीले जनता झुक्याउन बाहिर एकथरि र भित्र अर्कोथरि कुरा गर्ने गरेको आरोप लगाए। बाहिर धाकधक्कु लगाउनुभयो भने उहाँ धेरै गल्नुभएछ भन्ने हुन्छ। बाहिर एकताको विरोध गर्नुभयो भने एकता खोज्दै हुनुहुन्छ र एकताको कुरा गर्नुभयो भने टुटफुट गर्दै हुनुहुन्छ भन्ने हामी बुझ्छौं। ओलीजी जे भन्नुहुन्छ, त्यो गर्नुहुन्न। हिजो यो कुरा हामी मात्र बुझ्थ्यौं, तर आज आमजनताले चिन्ने मौका पाएका छन्, उनले भने। ओली र एमालेको मुल नेतृत्व दक्षिणपन्थी यात्रामा रहेको भन्दै उनले संविधान च्याततुच पर्ने, व्यवस्था कमजोर पार्ने र अन्ततः पुरानै व्यवस्थामा फर्काउने उद्देश्य ओलीले राखेको बताए। ओलीको संगत राजावादी र दक्षिणपन्थीहरुसँग छ। प्रतिगामीहरुसँग छ। ओली निरंकुश र प्रतिगामी हो भन्ने तथ्यहरुले पुष्टि गरेको छ। यो उहाँका व्यवहार र संगतहरुले पुष्टि गरेको छ, पुनले भने। रोल्पाको कांग्रेसमा राजनीतिक नैतिकता देखिएन नेता पुनले रोल्पाको स्थानीय कांग्रेस नेतृत्वले पाँच दलीय गठबन्धनको भावनाविपरीत गठबन्धन बाहिरका दलसँग चुनावी तालमेल गरेकामा आपत्ति जनाए। गठबन्धन संस्कृति र राष्ट्रिय आवश्यकताविपरीत कांग्रेसले रोल्पामा एमाले र विप्लव नेतृत्वको नेकपासँग चुनावी तालमेल गरेको भन्दै उनले असन्तुष्टि व्यक्त गरे। आफूसमेत संलग्न पाँच दलीय कार्यदलले ०७४ को निर्वाचनमा सत्ता गठबन्धनका दल निर्वाचित भएका स्थानीय तह सोही दलले लिने र त्यसमा सहमति नभए मित्रवत प्रतिस्पर्धा गर्ने तर गठबन्धन बाहिर तालमेल नगर्ने निर्णय गरेको स्मरण गर्दै पुनले रोल्पामा भने एमाले र विप्लव समूहसँग कांग्रेसले गठबन्धन गरेको बताए। प्रधानमन्त्री एवं कांग्रेस सभापति शेरबहादुर देउवा र कार्यदल संयोजक वरिष्ठ नेता रामचन्द्र पौडेलले गठबन्धनको भावनाविपरीत अरु दलसँग तालमेल नगर्न दिएको निर्देशन कांग्रेस लुम्बिनी प्रदेश अध्यक्ष अमरसिंह पुनले लत्याएको उनको भनाइ थियो। पुनले आफूहरुविरुद्ध कांग्रेस, एमाले र विप्लव समूहले जिल्लाभर गठबन्धन गरेको भन्दै त्यसलाई सहर्ष स्वीकार गरिने बताए। उनले जिल्लाका १० वटै पालिकामा माओवादी केन्द्रका उम्मेदवार विजयी हुने दाबी गरे। विप्लवलाई अर्को समूहले बम हान्छ पुनले निर्वाचनमा सहभागी हुनुलाई दक्षिणपन्थी संशोधनवादी र गद्दारीको बाटो भन्ने विप्लव समूह निर्वाचनमार्फत मूल प्रवाहमा सहमाहित हुनु खुसीको कुरा भएको बताए। विप्लव समूह संविधान, गणतन्त्र र संघीयताको बाटोमा भएको भन्दै उनले खुसी व्यक्त गरे। पुनले निर्वाचनमा सहभागी भएकामा विप्लवलाई स्वागत गरे। हामीले स्थानीय सरकार र संघीयता क्रान्तिकारी एजेण्डा भनेका थियौं। हिजो तपाईंहरुले यसलाई दक्षिणपन्थी भन्नुभयो। गद्दारी र संशोधनवादको बाटो भन्नुहुन्थ्यो। तर, आज यही बाटोमा आउनुभएको छ। खुसी लागेको छ। म विप्लवजीलाई यो बाटोमा स्वागत गर्दछु। पुनले ०७४ को आमनिर्वाचनमा चुनाव प्रचारमा जाँदा विप्लव समूहले हत्या गर्ने उद्देश्यले बम हानेको स्मरण गरे। गाडीमा बम लागेर क्षति भए पनि आफू संयोगले बाँचेको सुनाउँदै उनले त्यतिबेलै आफूले कुनै बेला विप्लव चुनावमा आउने र त्यहाँबाट चोइटिएको असन्तुष्ट समूहले उनीमाथि नै बम हान्न सक्ने कुरा सँगै भएका नेताहरुलाई सुनाएको बताए। मैले त्यतिबेला भनेको थिएँ अबको पाँच वर्षपछि विप्वल गलत बाटो छाडेर चुनावमा आउनुहुन्छ । विप्लव चुनावमा आउने, उहाँबाट सानो चोइटो छुटिएर बम हान्छ, उनले भने, कहिले काहीं भविष्यवाणीसही हुँदोरहेछ। आज विप्लवजीहरु बम हान्न छाडेर चुनावमा आउनुभएको छ। फेरि धर्मेन्द्र बाँस्तोला र हेमन्तप्रकाश वली विप्लवलाई कारबाही गरेर बहिस्कार गर्नतिर लाग्नुभएको छ। मलाई लाग्छ अब मंसिरमा चुनाव हुन्छ। उस्तै परे विप्लवजी रोल्पामा चुनाव लड्न आउनुहुन्छ। नभए कोही विप्लव समूहका साथी चुनाव लड्नुहुन्छ। अनि उहाँसँगै चोइटिएको समूह आएर उहाँलाई बम हान्नुहुन्छ। त्यतिखेर हाम्रो पालो नै आउँदैन।"
एमाले अध्यक्ष ओली मोरङ र सुनसरीका चुनावी कार्यक्रममा सहभागी हुँदै,"विराटनगर : नेकपा (एमाले)का अध्यक्ष केपी शर्मा ओली पार्टीले आज (शनिबार) आयोजना गर्ने कार्यक्रममा सहभागी हुन मोरङ र सुनसरी आउँदै छन्। एमालेले मोरङ र सुनसरीका ४ वटा पालिकामा चुनाव लक्षित कार्यकर्ता भेला तथा सभाको आयोजना गर्दै छ। सुनसरीको इटहरी र धरान उपमहानगरपालिका तथा मोरङको सुन्दरहरैँचा नगरपालिका र विराटनगर महानगरपालिकामा आयोजित कार्यक्रमलाई ओलीले सम्बोधन गर्ने एमाले स्थायी कमिटी सदस्य हिक्मत कार्कीले जानकारी दिए। उनका अनुसार इटहरी, धरान तथा विराटनगर हुँदै सुन्दरहरैँचामा कार्यक्रम आयोजना गरिने छ। सबै तयारी पूरा भएको र कार्यक्रममा एमालेका उम्मेदवार तथा नेता, कार्यकर्ताको उपस्थिति रहने एमालेले जनाएको छ। वैशाख ३० गते हुने स्थानीय तह निर्वाचनलाई लक्षित गरेर एमालेले घरदैलो कार्यक्रम सम्पन्न गरिसकेको छ। घरदैलो सकेर एमालेले मतदाता शिक्षा कार्यक्रम सञ्चालनको तयारी गरेको छ। एमाले विराटनगर महानगर कमिटीका सचिव रोहित कोइरालाका अनुसार नमुना मतपत्रमार्फत सञ्चालन गरिने कार्यक्रममा निर्वाचन परिचालन कमिटीका सदस्यहरू, स्थानीय नेता कार्यकर्ता र उम्मेदवारको सहभागिता रहने छ।"
बेलायतको स्थानीय निर्वाचनमा नेपालीमूलका ५ विजयी,"लन्डन : बेलायतको स्थानीय निर्वाचनमा नेपालीमूलका पाँच जना उम्मेदवार विजयी भएका छन्। बिहीबार भएको निर्वाचनमा बेलायतभरमा विभिन्न स्थानीय काउन्सिलबाट १० जना नेपालीमूलका उम्मेदवार बनेका थिए। त्यसमध्ये लक्ष्य गुरुङ, विष्णुबहादुर गुरुङ, जित रानाभाट, कमल गुरुङ र डाक्टर जगन्नाथ शर्मा निर्वाचित बनेका हुन्। उनीहरूमध्ये तीन जना काउन्सिलरमा पुनःनिर्वाचित भएका छन् भने दुई जना पहिलोपटक काउन्सिलरमा विजयी भएका हुन्। निर्वाचित हुनेमा दुई जना सत्तारुढ कन्जरभेटिभ पार्टीका उम्मेदवार छन् भने तीन जना लेबर पार्टीका हुन्। देशभरको पूर्ण नतिजा भने अझै आउन बाँकी नै छ। समाचार तयार पार्दा सम्ममा प्रधानमन्त्री बोरिस जोन्सनको सत्तारुढ कन्जरभेटिभ पार्टीले विगतमा जितेका सयौं ठाउँ गुमाएको छ। विपक्षी लेबर र लिबेरल डेमोक्र्याटले भने आफ्नो सिट संख्या बढाएका छन्। मेयर गुरुङको ह्याट्रिक लन्डनको हन्सलो बरोबाट मेयर विष्णुबहादुर गुरुङ तेस्रोपटक काउन्सिलर निर्वाचित बने। लेबर पार्टीबाट उम्मेदवार बनेका गुरुङले १ हजार ३७ मत प्राप्त गर्दै विजय हासिल गरेका हुन्। सोही वडाकै अर्को काउन्सिलरमा लेबर पार्टीकै उम्मेदवार विजयी भएकी छन्। पराजित सत्तारुढ कन्जरभेटिभ उम्मेदवारले विजयी गुरुङले भन्दा २ सय ६८ मत कम अर्थात् ७ सय ६९ मत मात्रै पाएका छन्। सन् २०१४ मा हन्सलोको हानवर्थ वडाबाट पहिलोपटक काउन्सिलर निर्वाचित भूतपूर्व गोर्खा गुरुङ सन् २०१८ मा दोस्रोपटक निर्वाचित भएका थिए। उनले डेपुटी मेयर र मेयरका रूपमा समेत एकएक कार्यकाल काम गरिसकेका छन्। पूर्वउपमेयर लक्ष्य गुरुङ पुनः निर्वाचित लन्डनको बार्नेट काउन्सिलका पूर्वउपमेयर लक्ष्यबहादुर गुरुङ पुनः काउन्सिलरमा निर्वाचित भएका छन्। सत्तारुढ कन्जरभेटिभ पार्टीबाट बार्नेटको एजवेरवरी वडामा उम्मेदवार बनेका गुरुङ १ हजार ६ सय ९१ मत प्राप्त गरी विजयी भएका हुन्। दुई ठाउँका लागि कुल पाँच जनाको उम्मेदवारी रहेको उक्त वडामा निकै कडा प्रतिस्पर्धाबीच गुरुङ विजयी भए। उनीसँग पराजित उम्मेदवारसँग उनको मात्र ४२ मतको फरक छ। भूतपूर्व गोर्खा गुरुङ यसअघि सोही क्षेत्रको उपमेयर भइसकेका छन्। कन्जरभेटिभ पार्टीबाट आगामी मेयरका प्रमुख दाबेदार रहेका उनलाई बरोमा लेबर पार्टीको बहुमत आएपछि भने धक्का लागेको छ। रोयल बरोमा नेपालीमूलबाट पहिलोपटक निर्वाचित बेलायतको रोयल बरोबाट पहिलो पटक नेपालीमूलका उम्मेदवार काउन्सिलरमा निर्वाचित भएका छन्। रोयल बरो अफ ग्रीनबीचको प्लमस्टिड एन्ड ग्लिन्डन वडामा लेबर पार्टीबाट उम्मेदवार बनेका रानाभाट विजयी भएका हुन्। उक्त वडामा तीन काउन्सिलरका लागि १० उम्मेदवारबीच भएको प्रतिस्पर्धामा रानाभाटसँगै अन्य दुई वना पनि लेबर पार्टीकै उम्मेदवार विजयी भएका छन्। मत परिणामअनुसार रानाभाटले २ हजार ३ सय १९ मत प्राप्त गरे। उनीसँगै विजयी हुने अन्य दुई लेबर उम्मेदवारले २४ सय बढी मत पाएका छन्। पराजित उम्मेदवार मध्ये एक जनाबाहेक कसैले पनिले भने ५ सय मत पनि कटाएका छैनन्। बेलायतमा पछिल्लो केही वर्षदेखि नै विभिन्न स्थानीय तहमा नेपालीमूलका उम्मेदवारहरू निर्वाचित हुँदै आएका छन्। तर, लन्डनभित्रका प्रमुख चार रोयल बरोमा नेपालीमूलबाट निर्वाचित हुने रानाभाट नै पहिलो बनेका छन्। बरोमा पुनः निर्वाचित डा शर्मा काउन्टी काउन्सिलमा पराजित इंग्ल्यान्डस्थित नर्थ योर्कसायर काउन्टी काउन्सिलमा नेपालीमूलबाट पहिलोपटक उठेका डा जगन्नाथ शर्मा झिनो मतले पराजित भएका छन्। कन्जरभेटिभ पार्टीका उनी ८ मतले मात्र पराजित भए। उनले ५ सय ५१ मत प्राप्त गरेका थिए। ग्रीन पार्टीका केभिन फोस्टर ५ सय ५९ मतसहित विजयी भएका छन्। कोलबर्न टाउनका पूर्वमेयर एवं काउन्सिलर शर्मा दुईतिहाइ मत पाएर कोलबर्न एन्ड हिप्सवेल काउन्सिलर भने निर्वाचित भए। बेलायती अर्थमन्त्री ऋषि सुनाकको निर्वाचन क्षेत्र रिचमण्डसायरमा उनी कन्जरभेटिभ पार्टीको उपाध्यक्ष छन्। शर्माको चुनावी अभियानमा अर्थमन्त्री सुनाकले प्रचारप्रचारमा सहभागी भएर हौसला प्रदान गरेका थिए। नर्थ योर्कसायर इंग्ल्यान्डको ठूलो काउन्टी मानिन्छ। शर्मा काउन्टी काउन्सिलरमा उठ्ने नेपालीमूलबाट पहिलो थिए। अन्य नेपाली काउन्टीभन्दा तल्लो तह बरो काउन्सिलसम्म मात्र पुगेका छन्। पूर्वगोर्खा गुरुङ दोब्बर मतसहित निर्वाचित लन्डनकै बार्नेट काउन्सिलको बन्र्टओक वडाबाट पूर्वगोर्खा कमलबहादुर गुरुङ पहिलोपटक काउन्सिलर निर्वाचित भएका छन्। लेबर पार्टीका उम्मेदवार उनले २ हजार तीन सय ७७ मत प्राप्त गर्दै विजय हासिल गरे। सो वडाको अर्को काउन्सिलरमा २ हजार ५ सय ४५ मतसहित लेबर पार्टीकै उम्मेदवार विजयी भए। पराजित कन्जरभेटिभ पार्टीका दुई उम्मेदवारहरूले भने आधा थोरै ९ सय ६२ र ८ सय ६१ मत मात्रै प्राप्त गरे। कोको भए पराजित ? यसपटकको निर्वाचनमा नेपालीमूलका पाँच उम्मेदवार भने पराजित बनेका छन्। वकिङ बरोमा पूर्वगोर्खा मेजर चित्रबहादुर राना पराजित भए। कन्जरभेटिभ पार्टीबाट यसअघि तीन पटक काउन्सिलर निर्वाचित उनी चौथो पटक असफल बने। रानालाई पराजित गर्ने लिबेरल डेमोक्र्याट उम्मेदवारले दोब्बर बढी मत पाए। सन् २०१५ मा पहिलोपटक काउन्सिलरमा निर्वाचित उनी सन् २०१६ र सन् २०१८ मा पनि काउन्सिलर निर्वाचित भएका थिए। रश्मोर बरोको चेरीउड वडामा कन्जरभेटिभ पार्टीबाट पहिलोपटक उम्मेदवार बनेकी सुमन पुन ७ सय ३० मत ल्याएर पराजित भइन्। उनका प्रतिस्पर्धी लेबर पार्टीका उम्मेदवारले १ हजार ८ मतसहित विजयी भए। त्यस्तै, बेडवर्थ एन्ड ननिटन बरोमा पहिलो पटक काउन्सिलर पदमा निर्वाचन लडेका पूर्वगोर्खा भीम सारु पनि पराजित भए। लेबर पार्टीका उम्मेदवार सारुले ५ सय ६६ मत प्राप्त गरे। उनका प्रतिस्पर्धी कन्जरभेटिभ पार्टीका उम्मेदवार ६ सय ५२ मतसहित निर्वाचित भए। उता, स्विन्डनको मेनिंगटन एन्ड वेस्टर्नमा पहिलोपटक उम्मेदवार बनेका पूर्वगोर्खा ज्ञानप्रसाद गुरुङ पनि जितबाट चुकेका छन्। कन्जरभेटिभ पार्टीका उम्मेदवार गुरुङले ६ सय ६५ मत पाउँदा विजयी लेबर पार्टीका उम्मेदवारले १३ सय ६४ मत पाए। लन्डनको वाटफोर्डमा सञ्जय पन्त काउन्सिलरमा पराजित भएका छन्। वाटफोर्ड बरोको होलीवेल वडामा कन्जरभेटिभ पार्टीबाट पहिलोपटक उम्मेदवार बनेका पन्त ४ सय २६ मत प्राप्त गरी पराजित भएका हुन्। विजयी लेबर उम्मेदवारले ९ सय ४९ मत प्राप्त गरेका छन्।"
बिकेन वैदेशिक रोजगार बचतपत्र,"काठमाडौं : वैदेशिक रोजगार बचतपत्र डेढ दशकदेखि जारी हुँदै आए पनि ९५ प्रतिशत बिक्री नहुने पाइएको छ। नेपाल राष्ट्र बैंकले हालसम्म १३ अर्ब ५८ करोड ७९ लाख रुपैयाँबराबरको वैदेशिक रोजगार बचतपत्र जारी गरिसकेको छ। तर, ६७ करोड ९२ लाख रुपैयाँको मात्रै बिक्री भएको छ। रेमिट्यान्सलाई उत्पादनशील क्षेत्रमा लगाउने उद्देश्यले सरकारले २०६६०७७ देखि बचतपत्र बिक्री सुरु गरेको थियो। २०७७०७८ मा ५० करोड रुपैयाँ जारी भएकोमा ३ करोड ९९ लाख रुपैयाँको बिक्री भएको थियो। यो ७९८ प्रतिशत हो। बचतपत्र पाँच वर्षपछि मात्रै परिपक्क हुन्छ। बचतपत्रबाट पाउने ब्याज बचतपत्र खरिदकर्ता आफैं वा इच्छाइएको व्यक्तिमार्फत भुक्तानी लिन सक्छन्। खरिदकर्ताले ६६ महिनामा ब्याज पाउँछन्। बचतको ब्याजमात्र दिने भन्दा पनि पुँजी बढ्नेगरी लाभ दिन सके आकर्षण बढ्ने अर्थविद् ज्ञानेन्द्र अधिकारी बताउँछन्। ब्याजदर बढाउनुमात्र नभई आकर्षक बोनस दिन सक्ने नीति ल्याउन आवश्यक भएको उनको भनाइ छ। हुन्डीबाट बढी आम्दानी हुने भएकाले रेमिट्यान्सको ठूलो हिस्सा अनौपचारिक माध्यमबाट आइरहेको छ। पछिल्लो समयमा त कतिपय युवाहरू क्रिप्टोकरेन्सी र हाइपर फन्डजस्ता नेटवर्किङ व्यवसायमा सक्रिय हुँदा रेमिट्यान्स घट्दो क्रममा छ। चालू आर्थिक वर्षको सुरुदेखि लगातार रेमिट्यान्स घटिरहेको छ। अर्थविद् अधिकारी औपचारिक माध्यमबाट रेमिट्यान्स पठाउन प्रोत्साहन तथा बाध्यकारी व्यवस्था गर्न सके आकर्षण बढ्ने बताउँछन्। राष्ट्र बैंकले छोटो समयका लागि जारी गर्ने हुँदा वैदेशिक रोजगारीमा रहेका अधिकांशले यसको जानकारी पाउँदैनन्। विदेशमा रहेकाले जतिबेला पनि किन्ने व्यवस्था हुनुपर्ने श्रमविज्ञ डा गणेश गुरुङले बताए। खाडी तथा मलेसियामा रहेका नेपाली राजदूतावास, गैरआवासीय नेपाली संघ, रेमिट्यान्स कम्पनीसँग सहकार्य गर्न सकेमात्रै बचतपत्र बिक्रीमा समस्या नहुने उनको भनाइ छ। अधिकांश युवा न्यूनतम पारिश्रमिकमै वैदेशिक रोजगारीमा गइरहेका छन्। जसले गर्दा चाहेर पनि धेरैले बचत गर्न सकेका छैनन्। गुरुङका अनुसार ब्याज बढी हुँदा गाँस कटाएर भए पनि बचत गर्न सक्ने सम्भावना रहन्छ। तर, विदेश जानुअघि यसबारे पूर्ण जानकारी दिनुपर्ने उनको भनाइ छ। राष्ट्रको तथ्यांकअनुसार मुलुक भित्रिएको रेमिट्यान्समध्ये अधिकांश रकम उपयोगमै सकिने गरेको छ। घरजग्गा जोड्ने प्रचलन बढ्दै गएको छ। दैनिक खर्च, पढाइ, घडेरी र खेतमै उपयोग हुने गरेको छ। त्यसकारण पनि लगानी प्राथमिकतामा नपरेको श्रमविज्ञ गुरुङ बताउँछन्। राष्ट्र बैंकले यस वर्षदेखि साढे २ प्रतिशतले ब्याज बढाएको छ। जेठ १८ गतेदेखि बिक्री खुला हुने वैदेशिक रोजगार बचतपत्रमा अब श्रमिकले साढे १२ प्रतिशत ब्याज पाउनेछन्। वैदेशिक रोजगार बचतपत्रमा यसअघि १० प्रतिशतमात्रै ब्याज पाइन्थ्यो। ब्याजदर बढाएकाले विगतका तुलनामा बिक्री बढ्ने नेपाल राष्ट्र बैंकका डेपुटी गभर्नर डा नीलम ढुंगानाले बताइन्। हालै राष्ट्र बैंकले बचतपत्रमा आकर्षण थप्नका लागि ब्याज बढाउन अर्थ मन्त्रालयसँग प्रस्ताव गरेको थियो।"
पुटिनकी प्रेमिकालाई युरोपेली संघले प्रतिबन्ध लगाउन सक्ने,"मस्को : युक्रेनमा भएको आक्रमणपछि अमेरिका र धेरै युरोपेली देशहरूले रुसमाथि प्रतिबन्ध लगाएका छन्। प्रतिबन्ध आर्थिक, व्यावसायिक र राजनीतिक क्षेत्रका छन्। अहिलेसम्म यी प्रतिबन्धहरू रुसी राष्ट्रपति पुटिन, उनका नजिकका साथीहरू, रुसी राजकुमार र पुटिनकी छोरीहरूलाई मात्र लगाइएको थियो । तर अब भने पुटिनकी प्रेमिका एलिनालाई पनि प्रतिबन्ध लगाउन सक्ने भनिएको छ। एलिनालाई रुसको सिक्रेट फर्स्ट लेडी भनिन्छ। एलिना जिमनास्ट थिइन्। उनले २००४ को एथेन्स ओलम्पिकमा स्वर्ण पदक पनि जितेकी थिइन्। सन् २००५ पछि उनी विस्तारै राजनीतिमा आइन् र उनको नाम राष्ट्रपति पुटिनसँग जोडिन थाल्यो। उनी युनाइटेड रसिया पार्टीको प्रतिनिधित्व गर्दै रुसी संसदको तल्लो सदन डुमामा पनि निर्वाचित भएकी छिन्। युरोपियन युनियनले एलिनालाई प्रतिबन्ध लगाउने कुरा समाचारहरुमा उल्लेख छ। युरोपेली संघले पुटिन र उनका नजिकका सहयोगीहरूमाथि धेरै थरिका प्रतिबन्धहरू लगाएको छ। गत महिना, संयुक्त राज्य अमेरिका र बेलायतले पुटिनकी छोरी मारिया र क्याट्रिनामाथि प्रतिबन्ध लगाएका थिए, तर एलिनामाथि हालसम्म कुनै प्रतिबन्ध लगाइएको छैन। तर अहिले भने एलिनाको नाम युरोपियन युनियनले प्रतिबन्ध लगाउने व्यक्तिहरूको सूचीमा राखेको छ। क्रेमलिनको प्रोपगान्डामा उनको भूमिका महत्त्वपूर्ण भएकोले र राष्ट्रपति पुटिनसँगको निकट भएकोले उनको नाम पनि सूचीमा पर्न सक्छ। यद्यपि, युरोपेली संघले उक्त प्रस्तावमा आधिकारिक रूपमा हस्ताक्षर गरेको छैन। बीबीसी"
माओवादी कार्यकर्ताले शिक्षक कुटे,"जाजरकोट : नेपाली कांग्रेस र नेकपा माओवादी सत्ता साझेदार दलहरू हुन्। यी दललगायत सत्ता गठबन्धनको स्थानीय निर्वाचनका लागि धेरै जिल्लामा चुनावी तालमेल छ। तर, रुकुम पश्चिम यस्तो जिल्ला छ जहाँ माओवादी केन्द्रका कार्यकर्ताको व्यवहार र धङ्धङ्गी सशस्त्र युद्धकालकै छ। ऊ एक्लै चुनावी मैदानमा छ। अन्य पार्टीलाई उसले कहिल्यै मित्रवत व्यवहार नगरेको फरक मत राख्नेको आरोप छ। दादागिरीको राजनीति गरेको उनीहरूको भनाइ छ। दिनहुँ फरक विचार र आस्था राख्ने पार्टीका कार्यकर्तालाई कुटपिट गर्ने कार्य सुरु भएको छ। बुधबार र बिहीबार कांग्रेस कार्यकर्ता कुटेका माओवादीले शुक्रबार एमाले निकट एक शिक्षकलाई दाँतै झर्ने गरी कुटपिट गरेका छन्। त्रिवेणी गाउँपालिका८ का ३९ वर्षीय लोकबहादुर खड्कालाई रक्ताम्य हुने गरी माओवादी कार्यकर्ताले कुटपिट गरेको जिल्ला प्रहरी प्रमुख डीएसपी विष्णुप्रसाद सोतीले बताए। स्थानीय शुभप्रभात आधारभूत विद्यालयमा कार्यरत उनको कान, नाक र मुखमा चोट लागेको छ। माओवादीको युवा दस्ता वाईसीएल कार्यकर्ताको मुक्का प्रहारबाट घाइते खड्काको एउटा दाँतसमेत झरेको छ। घाइतेको जिल्ला अस्पताल सल्लेमा उपचार भइरहेको छ। घटनास्थल सदरमुकाम खलंगा मुसिकोटबाट गाडीमा दुईतीन घण्टाको दूरीमा पर्छ। माओवादीलाई भोट दिन्न कांग्रेस र एमालेको गठबन्धनलाई भोट दिन्छु, भनेपछि उनलाई माओवादी कार्यकर्ताले कुटपिट गरेको स्थानीयको भनाइ छ। रुकुम पश्चिममा कांग्रेस र एमालेको तालमेल छ भने माओवादी एक्लै चुनावी मैदानमा उत्रिएको छ। माओवादीको उग्रता यतिमा मात्र सीमित छैन। भागेर बिहीबार नुवाकोट प्रहरी चौकीमा शरण लिन गएका कांग्रेस कार्यकर्तालाई संरक्षण गरेको भन्दै उनीहरूले प्रहरी चौकीसमेत तोडफोड गरिदिएका छन्। प्रहरीका अनुसार बुधबार रातिबाट त्रिवेणी गाउँपालिका९ मा कांग्रेस र माओवादी केन्द्रका कार्यकर्ताबीच झडप भयो। एकआपसमा ढुंगा हानाहान पनि भयो। त्रिवेणी९, नुवाकोटस्थित चौकीमा कांग्रेस कार्यकर्ता छिरेपछि वाईसीएलले ढुंगा हानेका हुन्। कांग्रेस कार्यकर्तालाई वाईसीएलले लखेटेपछि ज्यान जोगाउन चौकीभित्र छिरेका उनीहरूलाई वाईसीएल कार्यकर्ताले बाहिर निकाल्न भनेका थिए। कांग्रेसका १३ जना कार्यकर्ता चौकीमा पुगेका थिए। बुधबार दिउँसो पनि यहाँ कांग्रेस र माओवादी कार्यकर्ताबीच तनाव भएको थियो। तरुण दलले वाईसीएलका चूडामणि बस्नेत, डिलबहादुर विकको घर तोडफोड गरेका छन्। माओवादीको तर्फबाट ९ नम्बर वडाध्यक्षका उम्मेदवार जनककुमार विकको समेत गरी ३ वटा बाइकसमेत तोडफोड गरेका छन्। माओवादीले कांग्रेसका उम्मेदवार चढ्ने गाडीका सीसा फुटाएको र झन्डा च्यातेपछि घटना उग्र बन्दै गएको आरोप कांग्रेसले लगाएको छ। माओवादी कार्यकर्ताले कांग्रेसको तर्फबाट गाउँपालिका अध्यक्षका उम्मेदवार अमरसिङ खड्काको घरमा पनि ढुंगा हानेको प्रहरीले जनाएको छ। जिल्ला प्रहरी कार्यालय रुकुम पश्चिमका प्रमुख डिएसपी विष्णुप्रसाद सोतीले प्रहरी जनशक्ति कम भएका कारण प्रहरी चौकी तोडफोड भएको बताए।"
२०३२ मा हराएको नवौँ शताब्दीको पार्वतीको मूर्ति अमेरिकाले फिर्ता दिने,काठमाडौं : संयुक्त राज्य अमेरिकाको कनेक्टिकट राज्यस्थित येल युनिभर्सिटी आर्ट ग्यालरीले आफ्नो स्थायी सङ्ग्रहमा रहेको नवौँ शताब्दीमा बनेको ढुङ्गाको पार्वतीको मूर्ति नेपाललाई फिर्ता गर्ने भएको छ। उक्त मूर्ति नेपाललाई फिर्ता गर्नेसम्बन्धी सहमतिपत्रमा न्यूयोर्कस्थित नेपाली महावाणिज्य दूतावास र येल युनिभर्सिटी आर्ट ग्यालरीबीच शुक्रबार हस्ताक्षर भएको महावाणिज्य दूतावासले जनाएको छ। विसं २०३२ मा भक्तपुरको गोलमाडीस्थित वीरभद्रेश्वर महादेव मन्दिरबाट उक्त मूर्ति हराएको थियो। सात वर्षअघि येल युनिभर्सिटी आर्ट ग्यालरीलाई एक जना दाताले उक्त मूर्ति प्रदान गरेका थिए। उक्त मूर्ति नेपालको भएनभएको सम्बन्धमा ग्यालरी र नेपालको पुरातत्व विभागले बेग्लाबेग्लै अनुसन्धान गरेका थिए। न्यूयोर्कस्थित महावाणिज्य दूतावासले आर्ट ग्यालरी र पुरातत्व विभागसँगको समन्वयमा मूर्ति नेपाल फिर्ता गर्नेछ। रासस
महिला मेयरलाई होच्याउनुको तुक छैन,"काठमाडौं : पाँच दलीय गठबन्धनले शुक्रबार राजधानीमा आमसभा गरेका छन्। सभामा प्रधानमन्त्री तथा नेपाली कांग्रेसका पार्टी सभापति शेरबहादुर देउवाले शक्तिशाली दुवै महानगर काठमाडौं र भरतपुरमा महिला उम्मेदवार उठाएको बताए। उनले भने, सिंगो गठबन्धनले गर्व गरिराख्दा प्रतिपक्षले महिला भन्दै होच्याउनुको कुनै तुक छैन। प्रचण्डकी छोरी भएर जन्मिनु रेणु दाहालको गल्ती हो ? प्रकाशमानकी श्रीमती हुनु उनको दोष हो ? आमाबाबुले बिहे गरेर दिइहाले, गर्ने के ?, प्रधानमन्त्री देउवाले प्रतिपक्षलाई इंगित गर्दै भने, गणेशमान र मंगलादेवीको बुहारी हुनु उनको गल्ती हो ? उनी आफैंमा सक्षम र क्षमतावान् महिला हुन्। महिला जनप्रतिनिधि हुँदाको सकारात्मक प्रभाव भरतपुरमा हेर्न उनले आग्रह गरे। उनले थपे, अब नेपालमा मेयर भनेको महिला नै हुनुपर्छ भन्ने दिन आउँछ। अब नेपालका हरेक महिला सक्षम र दक्ष बन्दैछन्। पुरुषमात्र अघि आउनुपर्छ र उनीहरूले मात्र गर्न सक्छन् भन्ने मानसिकता त्यागिदिनुस्। देउवाले विदेशी नियोगहरू राजधानीमै भएकाले महानगरको मेयरमा महिला हार्दा अन्तर्राष्ट्रिय समुदायमा कस्तो सन्देश जान्छ भनी प्रश्न गरेका थिए। सतिले सरापेको देश भन्ने सुन्नुभएकै होला। अफवाहमा लागेर महिलालाई अगाडि आउनबाट नरोक्नुहोस्, उनले भने, काठमाडौंमा सिर्जना सिंह र भरतपुरमा रेणु दाहाल अहिले समाजका लागि चाहिने नेतृत्व हुन्। उनले गठबन्धनका विषयमा गठबन्धन गर्ने कि के गर्ने भन्ने बिषयमा कांग्रेसको महाधिवेशनमा कसैले विरोध नगरेको बताए। केन्द्रीय समितिमा पनि गठबन्धन गर्न हुने नहुने भन्ने कसैले प्रसंगै ननिकालेको उनको भनाइ छ। नेकपा माओवादी केन्द्रका अध्यक्ष पुष्पकमल दाहाल प्रचण्ड ले प्रतिपक्षले महिला उम्मेदवारमाथि अपमान गर्ने काम गरेको आरोप लगाए। हुन त भरतपुर र काठमाडौंको मेयरका बारेमा अनावश्यक टिकाटिप्पणी भइरहेका छन्, प्रचण्डले भने, म त्यो प्रवृत्तिलाई हृदयदेखि विरोध गर्न चाहन्छु। जहाँजहाँ कार्यकारी भूमिकामा महिला रहेका छन्, त्यहाँ राम्रो काम भएको छ। उनले काठमाडौं महानगरमा सिर्जना सिंह मेयरमा उठ्नु सबैका निम्ति खुसी र गर्वको कुरा भएको बताए। युद्ध, शान्ति र संविधान निर्माणका बेला महिलालाई प्रवद्र्धन गर्ने विषयमा निकै ठूलो छलफल भएको थियो। व्यवहारमा लागू गर्ने कुरामा कहीँ नै कहीँ चुकेका थियौं, उनले भने। महिलाहरू कार्यकारी भूमिकामा भएका ठाउँमा राम्रो काम भएको उनको भनाइ छ। परिवर्तनलाई संस्थागत गर्ने दृष्टिकोणले पनि यो पक्षलाई विशेष रूपले नेपालको पहिचान दिलाउन पनि सक्छौं, प्रचण्डले भने। कांग्रेसका वरिष्ठ नेता रामचन्द्र पौडेलले भने गठबन्धनले मुलुकलाई राजनीतिक स्थिरतातर्फ मोड्ने बताए। देशमा आर्थिक उन्नति र राजनीतिक स्थिरताका लागि अहिले महिला नेतृत्व आवश्यक भएकामा उनले जोड दिए। रेणु र सिर्जना राजनीतिक पृष्ठभूमिबाट आउनु संयोग भएको उनले बताए। उनले भने, दक्षता र क्षमताका कुरामा महिलाले प्राथमिकता नपाउने ? नेपालले स्थायित्व नपाउने ? किन अवसर नपाउने ? केही समय मात्र भए पनि हामीले काम गर्न पायौं भने राजनीतिक स्थिरता कायम गर्न सक्छौं। उनले केपी ओली मुलुक अस्थिरताको कारक बनेको बताउँदै उनले गठबन्धन भित्रकालाई पनि उक्साउने काम गरिरहेको आरोप लगाए। उनले भने, गठबन्धन कमजोर पार्नु भनेको अस्थिरताको शक्ति देखा पर्नु हो। बाहिर राष्ट्रवादको खोल ओडेर भित्र लम्पसारबाद भित्र्याउने प्रयास भएको छ। नेकपा एकीकृत समाजवादीका अध्यक्ष माधवकुमार नेपालले नेकपा एमालेले दक्षिणपन्थी विचारको नेतृत्व गरिरहेको बताए। महिला नेतृत्व दुई शक्तिशाली महानगरमा क्षमतावान् महिला पाएका छौं, नेपालले भने, एमालेले दक्षिणपन्थीहरूको नेतृत्व गरिरहेको छ। केपी ओलीले राजावादी, दक्षिणपन्थी, परिवर्तन विरोधी, संविधान विरोधीसँग गठबन्धन गरेका छन्। प्राप्त उपलब्धिको रक्षा गर्ने, संविधान जोगाउने, समाजवाद र सुशासनको पक्षधर, गणतन्त्रका हिमायती यो गठबन्धनमा रहेकोे नेपालको भनाइ छ। उनले थपे, नेपालको राजनीतिमा दम्भ देखाउनेहरू ओरालो लाग्न थालेका छन्। दम्भ गर्नेहरूलाई जनताले तह लगाउँछन्। गफैगफले जनतालाई अल्मल्याउन सकिन्छ भनेर कसैले नसोचे हुने उनको भनाइ छ। पाँचदलीय र दक्षिणपन्थी प्रतिगामी गरी नेपालमा दुइटा गठबन्धन भएको उनले बताए। राष्ट्रिय जनमोर्चाका अध्यक्ष चित्रबहादुर केसीले गणतन्त्र जोगाउन हम्मेहम्मे परेको बताए। विगतमा प्रजातन्त्र मास्न खोज्नेहरूले अहिले पाँच दलीय गठबन्धनको विरोध गरिरहेको उनको भनाइ छ। गणतन्त्र जोगाउन हामीलाई अहिले पनि हम्मेहम्मे परेको छ, उनले भने, गठबन्धनभन्दा अहिले बलियो छ प्रतिगमन। उनले पाँच दलभित्रै मतभेद रहे पनि अहिले गणतन्त्र जोगाउन मिलेर जानुपर्ने अवस्था रहेको बताए। हिजो प्रजातन्त्र मास्न खोस्नेहरूले यो गठबन्धनको विरोध गरिरहेका छन्, केसीले भने। गठबन्धनले उठाएका उम्मेदवारप्रतिको सोच्ने र हेर्ने दृष्टिकोण फराकिलो पार्न उनले आग्रह गरे। कांग्रेसबाट काठमाडौं महानगरको मेयरमा उठेकी सिर्जना सिंहले आफूलाई प्रकाशमानको श्रीमती अनि गणेशमान र मंगलादेवीको बुहारीको पहिचान नदिन आग्रह गरिन्। उनले भनिन्, महिला अघि बढ्दा किन परिवारवादमा जोडिन्छ ? राजनीतिको लामो अनुभव र क्षमता भएरै अघि बढेकी हुँ। उनले महानगरलाई महाघर जस्तो गरी चलाउने बताइन्। मतदाताको शिर निहुरिन दिन्नँ, महानगरलाई महान् घर बनाउँछु, उनले भनिन्।"
"पञ्चायतकालको निर्वाचन : हात उठाएर मतदान, थरिथरिका मतचिह्न","काठमाडौं : स्थानीय तह निर्वाचनको मिति नजिकिँदै छ। केही दिनमा नै देशभरका नागरिकले गाउँका सिंहदरबारमा जनप्रतिनिधि भित्र्याउँदैछन्। कोही नयाँ अनुहारका जनप्रतिनिधि आउनेछन् त कोही पुरानै। नेपालको इतिहासमा धेरै राजनीतिक र प्रशासनिक व्यवस्था फेरिए। चुनावका प्रकृति परिवर्तन भए। तर, जसरी छानिए वा जुन पदमा चुनिए पनि गर्ने भनेकै जनताको सेवा हो। जनताको काम गर्न सहज बनाउने भनेर नै चुनाव गरेर जनप्रतिनिधि छानेको इतिहास पाइन्छ। आज भने पञ्चायती व्यवस्थाको समयमा कस्ता चुनाव कसरी भए भन्ने विषयलाई केलाउँनेछौं। पञ्चायती व्यवस्था नेपालमा ३० वर्षसम्म कायम भएको एउटा राजनीतिक व्यवस्था हो। बहुदलीय संसदीय व्यवस्था नेपालमा अफापसिद्ध भएको भन्दै एक घोषणामार्फत निर्वाचित संसद् र विश्वेश्वरप्रसाद कोइरालाको मन्त्रिमण्डल बिघटन गरेपछि २०१७ सालमा पञ्चायती व्यवस्था सुरु भएको बताउँछन् पूर्वप्रमुख निर्वाचन आयुक्त नीलाम्बर आचार्य। यो एकदलीय व्यवस्था थियो। राजा महेन्द्रले लोकतान्त्रिक अभ्यास अन्त्य गरी निर्दलीय पञ्चायत व्यवस्था लागू गरी राज्य चलाएको इतिहास छ, उनी इतिहास केलाउँदै भन्छन्। त्यससँगै नेपालको संविधान २०१९ जारी भयो जसले निर्दलीय पञ्चायती व्यवस्थाको जग झन् मजबुत तुल्यायो। २०४६ को जनआन्दोलनले राजतन्त्रलाई संवैधानिक सुधार गर्न र बहुदलीय संसद् बनाउन बाध्य तुल्यायो। फलत नेपालमा पञ्चायती व्यवस्थाको अन्त्य भै बहुदलीय प्रजातन्त्रको पुनस्र्थापना भएको इतिहास भेटिन्छ। पञ्चायतकालमा निर्वाचनका इतिहास गाउँ पञ्चायत निर्वाचन (२०१८२०३१) तत्कालीन श्री ५ महेन्द्रले २०१७ पुस १ मा बहुमत प्राप्त निर्वाचित सरकारलाई अपदस्थ गरे। स्थापित प्रजातन्त्र र निर्वाचन प्रक्रिया पूर्णत : अवरुद्ध भयो। २०१५ सालको संविधान नै निलम्बन गरिएको र अर्को संविधान जारी नभएको अवस्थामा गाउँपञ्चायत ऐन २०१८ र गाउँ पञ्चायत (निर्वाचनसम्बन्धी) नियमहरू, २०१८ जारी गरी उनको निर्देशन र पञ्चायत विभाग समेतको रेखदेखमा २०१८ साल माघ महिनादेखि ग्राम पञ्चायत गठनको कार्य सुरु भएको इतिहास छ। उनले त्यसै वर्षभित्र चार हजार गाउँ पञ्चायतहरू गठन गर्ने लक्ष्य राखे। २०१८ फागुन ७ देखि गाउँ पञ्चायतहरूको चुनाव गराउने घोषणा उनले गरे। गाउँसभाको इलाकाभित्र वर्ष दिन बसेका वा निजी घर भएका २१ वर्ष पुगेका नेपाली नागरिक त्यससम्म उम्मेदवार हुने प्रावधान राखिएको थियो। मगज बिग्रेका बाहेक सबै व्यक्ति सो गाउँसभाको सदस्य हुन पाउने व्यवस्था छ, भनेर नियम बनाइयो। गाउँ सभाको इलाकाको जनसंख्या लगभग दुई हजार हुने र सो गाउँसभाको सदस्यहरूले नौ जना सदस्य चुनी तीमध्ये एक प्रधानपञ्च र एक उपप्रधानपञ्च छानी सो कार्यकारिणी समिति गाउँ पञ्चायत मानिने थियो। गाउँसभालाई ९ वडामा विभाजन गरी प्रत्येक वडाबाट एक जना निर्वाचित हुने व्यवस्था थियो। सो समयमा नै उम्मेदवारको योग्यता तोकेको इतिहास भेटिन्छ। उम्मेदवार हुन गाउँसभा सदस्य नभएको, सरकारी कर्मचारी, गाउँसभालाई तिर्नु र बुझाउनुपर्ने रकम बाँकी राखेको, गाउँसभाको विरुद्धमा उठेको मुद्दाका विरुद्धमा पैरवी गर्ने, दामासाहीमा परेको, चुनावसम्बन्धी अपराधमा सजाय पाएको, नैतिक पतन देखिइ दोषी प्रमाणित भएको, असल चालचलन राख्नको निम्ति सरकारमा जमानत दिइराखेको लगायतले गाउँपञ्चायत सदस्यमा उठ्न पाउँदैन थिए। १४ अञ्चल पञ्चायतका अफिसरहरू र २७५ ब्लक पञ्चायत निरीक्षकहरूका लागि गाउँपञ्चायतको निर्वाचनको तयारीको लागि ६ हप्ते तालिम सञ्चालन गरिएको थियो। सबैलाई नियम कानुन पठाइएको थियो। प्रत्येक गाउँसभाको इलाकालाई नौ वडामा विभाजित गरी रिटर्निङ अफिसरले त्यस्तो वडाको मतदाता नामावलीको छुट्टाछुट्टै लगत तयार पार्थे। सो नामावली सबैले देख्ने गरी सम्बन्धित वडामा टाँस्नुपर्ने र दोहोरो पारी अर्को वडाको नामावलीमा दर्ता गर्न नहुने व्यवस्था थियो। मतदाताहरू मत दिने ठाउँभित्र पसिसकेपछि मत दिने ठाउँको ढोका बन्द हुन्थ्यो। पोलिङ अफिसरले त्यस वडाबाट खडा भएका उम्मेदवारहरूको नाम क्रमश : भन्थे। उम्मेदवारको पक्षमा कोको मतदाता छन् ? हात उठाउन लगाई मत दिइसकेका मतदाताहरूलाई क्रमश : त्यहाँबाट बाहिर पठाउँदै प्रत्येक उम्मेदवारको पक्षमा उठेको हातको गिन्ती हुन्थ्यो। त्यस्तो उम्मेदवारको पक्षमा परेको मतको सङ्ख्या लेख्नुपर्ने र उम्मेदवार वा उनको वारेसले त्यस्तो मत प्राप्त लेखिएको कागजमा आफ्नो निस्सा लगाउनुपर्ने थियो। वारेसले निस्सा नलगाएमा सो व्यहोरा खोली त्यस्तो कागजमा पोलिङ अफिसरले दुई जना साक्षीको सहीछाप गराउनुपर्ने व्यवस्था थियो। कुनै उम्मेदवारले आफैंले आफ्नो मत सङ्ख्या गिन्ती गर्न चाहेमा सो गिन्ती गर्न सक्ने व्यवस्था पनि गरिएको थियो। त्यस्तै कुनै उम्मेदवारको पक्षमा पहिले नै बहुमत आएमा मत लिई रहन नपर्ने र त्यस्तो बहुमत पाएका उम्मेदवारलाई निर्वाचित घोषित गरिदिए हुने व्यवस्था समेत गरिएको थियो। त्यसपछि गाउँपञ्चायत निर्वाचन २०२० पनि भएको थियो। सो मतदानमा भने कागजमा छाप लगाउनुपर्ने प्रावधान ल्याइएको थियो। गोप्य मतदान हुने व्यवस्था गरिएको थियो। तत्कालीन श्री ५ को सरकारले १० हजार वा सोभन्दा बढी जनसङ्ख्या भएको कुनै नगरमा नगर पञ्चायतको स्थापना गरेको थियो। ती प्रत्येक नगर पञ्चायतमा निर्वाचित सङ्ख्या सो नगरको जनसङ्ख्याको आधारमा दस हजारमा ९ देखि बढीमा ३३ जनाभन्दा बढी नहुने थियो। अधिराज्यका विभिन्न १४ घोषित नगर पञ्चायतहरूको चुनाव २०१९ साल जेठ महिनाभित्र सम्पन्न गर्ने लक्ष्यघज्ञड राखिएकोमा काठमाडौं, भक्तपुर, ललितपुरलगायत सबै नगरपालिकाहरूको चुनाव जेठ महिनाभित्र सम्पन्न भएका थिए। नगर पञ्चायतका सदस्यहरूको पदावधि छ वर्षको तोकिएको थियो। तर, पहिलो पल्ट निर्वाचित सदस्यहरूको हकमा प्रधानपञ्च छानिएपछि उनले गोला प्रथाद्वारा प्रत्येक एक तिहाइ सदस्यहरूको दुई, चार, छ वर्षको पदावधिको निर्णय गर्ने र सो अनुसार रिक्त हुँदै गएमा निर्वाचनद्वारा पदपूर्ति गरिने व्यवस्था गरिएको थियो। गाउँपञ्चायत वा नगरपञ्चायतका सदस्यहरू र जिल्ला पञ्चायतको सभापति वा उपसभापति वा अरू सदस्यहरूको निर्वाचनबाट जिल्ला सभाका सदस्यहरू मतदाता हुने थियो। ७५ जिल्लामा गरी ३ हजार ५ सय ४८ जिल्लासभाका पञ्चहरू निर्वाचित हुने व्यवस्था थियो। निर्वाचन अफिसरले आवश्यक क्षेत्रका जिल्लाहरूमा जिल्लापञ्चायत सदस्यको चुनाव समानुपातिक प्रतिनिधित्वको सिद्धान्तको आधारमा पनि गर्न सक्ने व्यवस्था थियो। चुनावको सञ्चालन र सम्पादन एक परिवर्तनीय मतको आधारमा गरिनुपर्ने व्यवस्था समेत गरियो। प्रत्येक अञ्चलमा सम्बन्धित अञ्चल अन्तर्गतका जिल्ला पञ्चायतका सदस्यहरू रहेको एउटा अञ्चल सभाको गठन गरी त्यसले निर्वाचनद्वारा चुनेको ११ जनाको कार्यकारिणी समितिलाई अञ्चल पञ्चायत भनिन्थ्यो। अञ्चल पञ्चायत ऐन, २०१९ जारी भएपछि प्रत्येक अञ्चलमा अञ्चल सभा गठन गर्ने र अञ्चल सभामा अञ्चलभित्रका जिल्लापञ्चायतका सदस्यहरू स्वत : सदस्य बन्ने व्यवस्था थियो। अञ्चल सभामा अञ्चल स्तरीय महिला संगठनबाट तीन जना, किसान संगठनबाट चार जना, युवक संगठनबाट चार जना, मजदुर संगठनबाट दुई जना र भूतपूर्व सैनिक संगठनबाट दुई जना छानिएर गएका व्यक्तिहरू पनि सदस्य हुन्थे। कम्तीमा शास्त्री वा ब्याचलर्स डिग्री प्राप्त गरेका व्यक्तिहरू मध्येबाट चार जनालाई पनि अञ्चल पञ्चायतले मनोनीत गर्ने व्यवस्था थियो। अञ्चलसभाका सदस्यहरूको पदावधि उनीहरू जिल्ला पञ्चायत सदस्य रहेसम्म रहने गरिएको थियो। अञ्चल पञ्चायत ऐन, २०१९ खारेजसमेत गरियो। खारेज गरिएपछि अञ्चल पञ्चायत सदस्यको हैसियतले जिल्ला सभा सदस्य भइरहेका व्यक्तिहरू जिल्ला सभा सदस्य हुन नसक्ने भए। उनीहरूले जिल्ला पञ्चायतको निर्वाचनमा भाग लिन नपाउने हुँदा निर्वाचन आयोगबाट सूचना जारी गरिएको थियो। यसरी १४ अञ्चलहरूमा विभिन्न मितिमा चुनाव गरी अञ्चल पञ्चायत गठन गरिने र पछि यो तह नै खारेज गरिएको थियो। संविधानको दोस्रो संशोधनपछि स्थानीय निकाय निर्वाचन गर्ने पद्धतिमा व्यापक फेरबदल गरी प्रत्यक्ष निर्वाचन पद्धतिलाई करिबकरिब नअपनाई अप्रत्यक्ष निर्वाचन पद्धति अपनाइएको थियो। त्यसपछि जनप्रतिनिधिहरूको छनोट गर्ने व्यवस्था गरियो। त्यस्तै स्थानीय निकायको जुनसुकै तह र पदमा उम्मेदवार हुनको लागि पनि गाउँ फर्क राष्ट्रिय अभियानबाट अनुमोदन हुनुपर्ने अनिवार्य व्यवस्था समेत थपिएबाट चुनाव पद्धतिलाई नै साँघुरो बनाइएको स्पष्ट हुन्थ्यो। पञ्चायतकालमा भएका स्थानीय निर्वाचन गाउँ पञ्चायत निर्वाचन : २०१८ फागुन ७ (निर्दलीय पञ्चायतकाल) नगर पञ्चायत निर्वाचन : २०१९ जेठ जिल्लासभा निर्वाचन : २०१९ जिल्ला पञ्चायत निर्वाचन : २०१९ अञ्चलसभा निर्वाचन : २०२०अञ्चल पञ्चायत निर्वाचन : २०२० गाउँपञ्चायतनगर पञ्चायत निर्वाचन : २०३९ वैशाख २८, ३१ र जेठ ३, ४जिल्ला पञ्चायत निर्वाचन : २०३९ असार २ गाउँ पञ्चायत रनगर पञ्चायत निर्वाचन : २०४३ चैत ७ र १० जिल्ला पञ्चायत निर्वाचन : २०४४ वैशाख २६ सोमनाथ अर्याल, पूर्वशिक्षक, तानसेन नगरपालिका९, पाल्पा पञ्चायतको समयमा मैले भोट हालेको छु। त्यो समय पार्टीलाई प्रतिबन्ध थियो। बहुदलीय पद्दति र पार्टी सिस्टमलाई समाप्त गरेर राजा महेन्द्रले एकदलीय पञ्चायत व्यवस्था लागू गरेका थिए। सबै पञ्च नेपाली, सबै नेपाली पञ्च भन्ने नारा नै चर्चामा थियो। नेपाली कांग्रेस, गोर्खा दल, कम्युनिष्ट पार्टी र प्रजापरिषद् लगायतका विभिन्न पार्टी थिए। पञ्चायती व्यवस्था लागू गर्दा सबै पार्टीलाई प्रतिबन्ध लगाउँदै नेताहरूलाई जेलमा हालिएको थियो। यसपछि गाउँ पञ्चायतको निर्वाचन भएको थियो। गाउँका ठूला बडा भद्रभलादमीलाई प्रधानपञ्च उटाउँथे। स्वतन्त्र पनि उठ्थे। व्यक्तिलाई भोट हाल्ने हो। एउटालाई रातो रंग, अर्को पहेलो, त्यस्तै व्यक्ति पिच्छे रंग चिह्न दिइन्थ्यो। गाउँमा हल्ला खल्ला गर्थे। छिमेकीले भनेकै आधारमा पहिलो पटक भोट हाल्दा मैले पहेंलो रंगमा भोट हालेको थिए। प्रधानपञ्चमा घण्टप्रसाद अर्याल उठेका थिए। उनले जिते पनि। पञ्चायतकै पालामा हो। राजाले गाउँफर्क राष्ट्रिय अभियान चलाएका थिए। यो अभियानअन्तर्गत गाउँमा जाने, कृषिमा लगानी गर्ने, पशुपालन बढाउनेलगायतका कार्य गथे। गाउँको विकास गर्ने भनेर गाउँ फर्क अभियानलाई संवैधानिक अंगकै रूपमा विकास गरेका थिए। गाउँ पञ्चायतको प्रधानपञ्चदेखि लिएर जिल्ला पञ्चायतको सभापति, अञ्चल पञ्चायतको सभापति, राष्ट्रिय पञ्चायतको सदस्य बन्न पनि गाउँफर्क अभियानले टिकट दिनुपथ्र्यो। यो अभियानले जसलाई टिकट दिन्थ्यो उही नै निर्वाचनका लागि उम्मेदवार बन्ने गथ्र्यो। मनोनित हुन्थे। महिलालाई पनि भोट हाल्ने अधिकार थियो। घरमुलीहरूले जे सिकाउँछन्, त्यही चिह्नमा गएर भोट हाल्ने गर्थे। प्रतिबन्ध लगाए पनि पार्टीहरू भित्रभित्र भूमिगत रूपमा पञ्चायती व्यवस्थाको विरुद्धमा चेतना बाढाइरहेका थिए। एकदलीय व्यवस्था तानाशाही, निरंकुश भएको, बोल्न नपाइने र स्वतन्त्रता थिएन। बोल्ने, लेख्नेलाई कडा सजाय हुन्थ्यो। प्रधानपञ्चले गरेको अन्यायका विरुद्धमा समेत बोल्न पाइन्नथ्यो। यो व्यवस्था अत्यन्त तानाशाही थियो। व्यवस्थाविरुद्ध बोल्ने जोकोही लाई जेलमा सडाइन्थ्यो। जनतालाई धेरै शोषणा गरेको थियो। यही बेलामा २ पटकसम्म मैले पनि भोट दिएको हो। यो व्यवस्थाकाविरुद्ध समय समयमा आन्दोलनहरू हुन्थे। २८ सालमा आन्दोलन भयो। किसान आन्दोलन, जेल नेल यातना सहन्थे। अनेक खालका यातना दिन्थे। कडा कारबाहीमा पर्थे। राजनीतिक पार्टीहरूले जनताको हक अधिकारको संरक्षण र स्वतन्त्रताका लागि दिनरात पञ्चायती व्यवस्थाको विरोध गरिरहेका थिए। ललितपुरका ८० वर्षीय नरसिंह व्यञ्जनकारले पञ्चायती निर्वाचनमा मतदान मात्रै गरेनन् उम्मेदवार समेत बने। अझै रोचक पक्ष त २०२९ सालदेखि २०७४ सम्म लगातार १० पटक वडाध्यक्ष निर्वाचित भए उनी। अहिले पनि ललितपुर महानगरपालिका१० मा स्वतन्त्र उम्मेदवारी उनले दिएका छन्। भन्छन्, मेरो इच्छाभन्दा पनि वडावासीको इच्छाले म उठिरहेको छु। उहाँहरूले मलाई निर्वाचनको इतिहास देखाउने मात्रै होइन उम्मेदवार बनाउने र जिताउने काम पनि गर्नुभएको छ। व्यञ्जनकारसँग गरिएको कुराकानी। पहिलेको निर्वाचन र अहिलेकोमा के फरक लाग्छ ? चुनाव त उस्तै हो। मतदाताको विचार फरक छ। तर, मैले देखेको त्यो पञ्चायती निर्वाचनमा यतिधेरै हो हल्ला, खर्च र तडकभडक थिएन। उम्मेदवारको बिचार र योग्यता बुझेर मत दिन्थे। अहिले त मत दिनै जान्दैनन् कि क्या हो जस्तो पो लाग्छ। छानिएका उम्मेदवार हेर्दा पनि छक्क पर्छु। कसरी हुन्थ्यो त्यो समय मतदान ? निर्वाचनको मिति घोषणा हुन्थ्यो। घरदैलो अभियान त्यो समय पनि गर्नुपथ्यो। कुनै समय हात उठाएर मतदान पनि गरेका थियौ। पछि रंग, चिह्न पनि आयो। मतदातालाई बुझाउने अनि अहिलेको जस्तै कर्मचारीले सबै व्यवस्था गर्थे। कुनै समय हात उठाएको भरमा निर्वाचित र पराजित हुने समय पनि थियो। पछि गन्ने र विजयी घोषणा गर्ने पनि भयो। त्यो समय भोजभतेर केही हुँदैन थियो। उम्मेदवार पनि जनताको सेवा गर्ने भनेर मख्ख पर्थे। पार्टी पनि थिए होलान्। तपाईं त स्वतन्त्र उम्मेदवार बन्नुभयो नि सधैं किन ? पार्टीबाट टिकट पाएपटि नजताको भन्दा पनि नेताको गुलामी गर्नुपर्छ। काम हुँदैन। नागरिकले चाहे भने म जस्ता व्यक्तिलाई पनि त जिताउँछन् नि। स्वतन्त्र हुँदा काम गर्न पनि स्वतन्त्र भइन्छ। मैले २०२९ सालबाट नै यस्तो अनुभव गरेको हुँ। हालसम्म स्थानीय तहको चुनावमा हार बेहोर्नुपरेको छैन। १० पटक त निर्वाचित नै भैसकेको छु। पार्टीको टिकट लिएपछि जनताको मात्र सेवा गरेर पुग्दैन, नेताको पनि चाकरी गर्नुपर्छ। त्यसैले स्वतन्त्रबाट उठेको हुँ। पार्टीबाट चुनाव जित्दा आफ्नो हक अधिकार नेताको स्वार्थमा प्रयोग गर्नुपर्ने उनको भनाइ छ। तपाईं उठ्नुभएको पहिलो निर्वाचनदेखि यहाँसम्म आइपुग्दा मतदाताले सही जनप्रतिनिधि छानेको जस्तो लाग्छ ? मलाई त मतदाताले भोट हाल्नै जान्दैनन् जस्तो लाग्छ। खै कसरी मत दिन्छन कुन्नी काम गर्ने नेता छान्दैनन्। पहिलेका असफल उम्मेदवार नै उठ्छन्, तिनैले जित्छन्। पहिले त काम गर्ने छान्थे। अहिले त पैसा र खाजामा नै बिकेको पनि देख्छु। तर, मेरो क्षेत्रमा त्यस्तो छैन। यहाँ पहिले देखिनै वडाको आवश्यकता बुझेकालाई जिताउँछन्। यतिका वर्षसम्म मतदाताले निरन्तर रुचाइरहनुमा भ्रष्टाचार र जनताको काममा ढिलासुस्ती नगर्नुलाई प्रमुख कारण हो। २०४१ मा भएको उपचुनाव र २०४३ मा पुन : निर्विरोध भएँ। पञ्चायत ढलेर प्रजातन्त्रको पुनर्बहाली भएपछि २०४९ सालको पहिलो स्थानीय चुनावमा पनि निर्विरोध भए। २०५४ र २०७४ को स्थानीय निकायको चुनावमा पनि स्वतन्त्र उम्मेदवारकै रूपमा निर्वाचित भए। यहाँका मतदाता जस्तै सबै भए देश बन्थ्यो। अब मतदाता पनि जाग्नुपर्छ।"
बिकेन वैदेशिक रोजगार बचतपत्र,"काठमाडौं : वैदेशिक रोजगार बचतपत्र डेढ दशकदेखि जारी हुँदै आए पनि ९५ प्रतिशत बिक्री नहुने पाइएको छ। नेपाल राष्ट्र बैंकले हालसम्म १३ अर्ब ५८ करोड ७९ लाख रुपैयाँबराबरको वैदेशिक रोजगार बचतपत्र जारी गरिसकेको छ। तर, ६७ करोड ९२ लाख रुपैयाँको मात्रै बिक्री भएको छ। रेमिट्यान्सलाई उत्पादनशील क्षेत्रमा लगाउने उद्देश्यले सरकारले २०६६०७७ देखि बचतपत्र बिक्री सुरु गरेको थियो। २०७७०७८ मा ५० करोड रुपैयाँ जारी भएकोमा ३ करोड ९९ लाख रुपैयाँको बिक्री भएको थियो। यो ७९८ प्रतिशत हो। बचतपत्र पाँच वर्षपछि मात्रै परिपक्क हुन्छ। बचतपत्रबाट पाउने ब्याज बचतपत्र खरिदकर्ता आफैं वा इच्छाइएको व्यक्तिमार्फत भुक्तानी लिन सक्छन्। खरिदकर्ताले ६६ महिनामा ब्याज पाउँछन्। राष्ट्र बैंकले छोटो समयका लागि जारी गर्ने हुँदा वैदेशिक रोजगारीमा रहेका अधिकांशले यसको जानकारी पाउँदैनन्। विदेशमा रहेकाले जतिबेला पनि किन्ने व्यवस्था हुनुपर्ने श्रमविज्ञ डा गणेश गुरुङले बताए। खाडी तथा मलेसियामा रहेका नेपाली राजदूतावास, गैरआवासीय नेपाली संघ, रेमिट्यान्स कम्पनीसँग सहकार्य गर्न सकेमात्रै बचतपत्र बिक्रीमा समस्या नहुने उनको भनाइ छ। अधिकांश युवा न्यूनतम पारिश्रमिकमै वैदेशिक रोजगारीमा गइरहेका छन्। जसले गर्दा चाहेर पनि धेरैले बचत गर्न सकेका छैनन्। गुरुङका अनुसार ब्याज बढी हुँदा गाँस कटाएर भए पनि बचत गर्न सक्ने सम्भावना रहन्छ। तर, विदेश जानुअघि यसबारे पूर्ण जानकारी दिनुपर्ने उनको भनाइ छ। राष्ट्रको तथ्यांकअनुसार मुलुक भित्रिएको रेमिट्यान्समध्ये अधिकांश रकम उपयोगमै सकिने गरेको छ। घरजग्गा जोड्ने प्रचलन बढ्दै गएको छ। दैनिक खर्च, पढाइ, घडेरी र खेतमै उपयोग हुने गरेको छ। त्यसकारण पनि लगानी प्राथमिकतामा नपरेको श्रमविज्ञ गुरुङ बताउँछन्। राष्ट्र बैंकले यस वर्षदेखि साढे २ प्रतिशतले ब्याज बढाएको छ। जेठ १८ गतेदेखि बिक्री खुला हुने वैदेशिक रोजगार बचतपत्रमा अब श्रमिकले साढे १२ प्रतिशत ब्याज पाउनेछन्। वैदेशिक रोजगार बचतपत्रमा यसअघि १० प्रतिशतमात्रै ब्याज पाइन्थ्यो। ब्याजदर बढाएकाले विगतका तुलनामा बिक्री बढ्ने नेपाल राष्ट्र बैंकका डेपुटी गभर्नर डा नीलम ढुंगानाले बताइन्। हालै राष्ट्र बैंकले बचतपत्रमा आकर्षण थप्नका लागि ब्याज बढाउन अर्थ मन्त्रालयसँग प्रस्ताव गरेको थियो।"
बेलायतको स्थानीय निर्वाचनमा नेपालीमूलका ५ विजयी,"लन्डन : बेलायतको स्थानीय निर्वाचनमा नेपालीमूलका पाँच जना उम्मेदवार विजयी भएका छन्। बिहीबार भएको निर्वाचनमा बेलायतभरमा विभिन्न स्थानीय काउन्सिलबाट १० जना नेपालीमूलका उम्मेदवार बनेका थिए। त्यसमध्ये लक्ष्य गुरुङ, विष्णुबहादुर गुरुङ, जित रानाभाट, कमल गुरुङ र डाक्टर जगन्नाथ शर्मा निर्वाचित बनेका हुन्। उनीहरूमध्ये तीन जना काउन्सिलरमा पुनःनिर्वाचित भएका छन् भने दुई जना पहिलोपटक काउन्सिलरमा विजयी भएका हुन्। निर्वाचित हुनेमा दुई जना सत्तारुढ कन्जरभेटिभ पार्टीका उम्मेदवार छन् भने तीन जना लेबर पार्टीका हुन्। देशभरको पूर्ण नतिजा भने अझै आउन बाँकी नै छ। समाचार तयार पार्दा सम्ममा प्रधानमन्त्री बोरिस जोन्सनको सत्तारुढ कन्जरभेटिभ पार्टीले विगतमा जितेका सयौं ठाउँ गुमाएको छ। विपक्षी लेबर र लिबेरल डेमोक्र्याटले भने आफ्नो सिट संख्या बढाएका छन्। लन्डनको हन्सलो बरोबाट मेयर विष्णुबहादुर गुरुङ तेस्रोपटक काउन्सिलर निर्वाचित बने। लेबर पार्टीबाट उम्मेदवार बनेका गुरुङले १ हजार ३७ मत प्राप्त गर्दै विजय हासिल गरेका हुन्। सोही वडाकै अर्को काउन्सिलरमा लेबर पार्टीकै उम्मेदवार विजयी भएकी छन्। पराजित सत्तारुढ कन्जरभेटिभ उम्मेदवारले विजयी गुरुङले भन्दा २ सय ६८ मत कम अर्थात् ७ सय ६९ मत मात्रै पाएका छन्। सन् २०१४ मा हन्सलोको हानवर्थ वडाबाट पहिलोपटक काउन्सिलर निर्वाचित भूतपूर्व गोर्खा गुरुङ सन् २०१८ मा दोस्रोपटक निर्वाचित भएका थिए। उनले डेपुटी मेयर र मेयरका रूपमा समेत एकएक कार्यकाल काम गरिसकेका छन्। लन्डनको बार्नेट काउन्सिलका पूर्वउपमेयर लक्ष्यबहादुर गुरुङ पुनः काउन्सिलरमा निर्वाचित भएका छन्। सत्तारुढ कन्जरभेटिभ पार्टीबाट बार्नेटको एजवेरवरी वडामा उम्मेदवार बनेका गुरुङ १ हजार ६ सय ९१ मत प्राप्त गरी विजयी भएका हुन्। दुई ठाउँका लागि कुल पाँच जनाको उम्मेदवारी रहेको उक्त वडामा निकै कडा प्रतिस्पर्धाबीच गुरुङ विजयी भए। उनीसँग पराजित उम्मेदवारसँग उनको मात्र ४२ मतको फरक छ। भूतपूर्व गोर्खा गुरुङ यसअघि सोही क्षेत्रको उपमेयर भइसकेका छन्। कन्जरभेटिभ पार्टीबाट आगामी मेयरका प्रमुख दाबेदार रहेका उनलाई बरोमा लेबर पार्टीको बहुमत आएपछि भने धक्का लागेको छ। बेलायतको रोयल बरोबाट पहिलो पटक नेपालीमूलका उम्मेदवार काउन्सिलरमा निर्वाचित भएका छन्। रोयल बरो अफ ग्रीनबीचको प्लमस्टिड एन्ड ग्लिन्डन वडामा लेबर पार्टीबाट उम्मेदवार बनेका रानाभाट विजयी भएका हुन्। उक्त वडामा तीन काउन्सिलरका लागि १० उम्मेदवारबीच भएको प्रतिस्पर्धामा रानाभाटसँगै अन्य दुई वना पनि लेबर पार्टीकै उम्मेदवार विजयी भएका छन्। मत परिणामअनुसार रानाभाटले २ हजार ३ सय १९ मत प्राप्त गरे। उनीसँगै विजयी हुने अन्य दुई लेबर उम्मेदवारले २४ सय बढी मत पाएका छन्। पराजित उम्मेदवार मध्ये एक जनाबाहेक कसैले पनिले भने ५ सय मत पनि कटाएका छैनन्। बेलायतमा पछिल्लो केही वर्षदेखि नै विभिन्न स्थानीय तहमा नेपालीमूलका उम्मेदवारहरू निर्वाचित हुँदै आएका छन्। तर, लन्डनभित्रका प्रमुख चार रोयल बरोमा नेपालीमूलबाट निर्वाचित हुने रानाभाट नै पहिलो बनेका छन्। इंग्ल्यान्डस्थित नर्थ योर्कसायर काउन्टी काउन्सिलमा नेपालीमूलबाट पहिलोपटक उठेका डा जगन्नाथ शर्मा झिनो मतले पराजित भएका छन्। कन्जरभेटिभ पार्टीका उनी ८ मतले मात्र पराजित भए। उनले ५ सय ५१ मत प्राप्त गरेका थिए। ग्रीन पार्टीका केभिन फोस्टर ५ सय ५९ मतसहित विजयी भएका छन्। कोलबर्न टाउनका पूर्वमेयर एवं काउन्सिलर शर्मा दुईतिहाइ मत पाएर कोलबर्न एन्ड हिप्सवेल काउन्सिलर भने निर्वाचित भए। बेलायती अर्थमन्त्री ऋषि सुनाकको निर्वाचन क्षेत्र रिचमण्डसायरमा उनी कन्जरभेटिभ पार्टीको उपाध्यक्ष छन्। शर्माको चुनावी अभियानमा अर्थमन्त्री सुनाकले प्रचारप्रचारमा सहभागी भएर हौसला प्रदान गरेका थिए। नर्थ योर्कसायर इंग्ल्यान्डको ठूलो काउन्टी मानिन्छ। शर्मा काउन्टी काउन्सिलरमा उठ्ने नेपालीमूलबाट पहिलो थिए। अन्य नेपाली काउन्टीभन्दा तल्लो तह बरो काउन्सिलसम्म मात्र पुगेका छन्। लन्डनकै बार्नेट काउन्सिलको बन्र्टओक वडाबाट पूर्वगोर्खा कमलबहादुर गुरुङ पहिलोपटक काउन्सिलर निर्वाचित भएका छन्। लेबर पार्टीका उम्मेदवार उनले २ हजार तीन सय ७७ मत प्राप्त गर्दै विजय हासिल गरे। सो वडाको अर्को काउन्सिलरमा २ हजार ५ सय ४५ मतसहित लेबर पार्टीकै उम्मेदवार विजयी भए। पराजित कन्जरभेटिभ पार्टीका दुई उम्मेदवारहरूले भने आधा थोरै ९ सय ६२ र ८ सय ६१ मत मात्रै प्राप्त गरे। यसपटकको निर्वाचनमा नेपालीमूलका पाँच उम्मेदवार भने पराजित बनेका छन्। वकिङ बरोमा पूर्वगोर्खा मेजर चित्रबहादुर राना पराजित भए। कन्जरभेटिभ पार्टीबाट यसअघि तीन पटक काउन्सिलर निर्वाचित उनी चौथो पटक असफल बने। रानालाई पराजित गर्ने लिबेरल डेमोक्र्याट उम्मेदवारले दोब्बर बढी मत पाए। सन् २०१५ मा पहिलोपटक काउन्सिलरमा निर्वाचित उनी सन् २०१६ र सन् २०१८ मा पनि काउन्सिलर निर्वाचित भएका थिए। रश्मोर बरोको चेरीउड वडामा कन्जरभेटिभ पार्टीबाट पहिलोपटक उम्मेदवार बनेकी सुमन पुन ७ सय ३० मत ल्याएर पराजित भइन्। उनका प्रतिस्पर्धी लेबर पार्टीका उम्मेदवारले १ हजार ८ मतसहित विजयी भए।त्यस्तै, बेडवर्थ एन्ड ननिटन बरोमा पहिलो पटक काउन्सिलर पदमा निर्वाचन लडेका पूर्वगोर्खा भीम सारु पनि पराजित भए। लेबर पार्टीका उम्मेदवार सारुले ५ सय ६६ मत प्राप्त गरे। उनका प्रतिस्पर्धी कन्जरभेटिभ पार्टीका उम्मेदवार ६ सय ५२ मतसहित निर्वाचित भए। उता, स्विन्डनको मेनिंगटन एन्ड वेस्टर्नमा पहिलोपटक उम्मेदवार बनेका पूर्वगोर्खा ज्ञानप्रसाद गुरुङ पनि जितबाट चुकेका छन्। कन्जरभेटिभ पार्टीका उम्मेदवार गुरुङले ६ सय ६५ मत पाउँदा विजयी लेबर पार्टीका उम्मेदवारले १३ सय ६४ मत पाए। लन्डनको वाटफोर्डमा सञ्जय पन्त काउन्सिलरमा पराजित भएका छन्। वाटफोर्ड बरोको होलीवेल वडामा कन्जरभेटिभ पार्टीबाट पहिलोपटक उम्मेदवार बनेका पन्त ४ सय २६ मत प्राप्त गरी पराजित भएका हुन्। विजयी लेबर उम्मेदवारले ९ सय ४९ मत प्राप्त गरेका छन्।"
माओवादी कार्यकर्ताले शिक्षक कुटे,"जाजरकोट : नेपाली कांग्रेस र नेकपा माओवादी सत्ता साझेदार दलहरू हुन्। यी दललगायत सत्ता गठबन्धनको स्थानीय निर्वाचनका लागि धेरै जिल्लामा चुनावी तालमेल छ। तर, रुकुम पश्चिम यस्तो जिल्ला छ जहाँ माओवादी केन्द्रका कार्यकर्ताको व्यवहार र धङ्धङ्गी सशस्त्र युद्धकालकै छ। ऊ एक्लै चुनावी मैदानमा छ। अन्य पार्टीलाई उसले कहिल्यै मित्रवत व्यवहार नगरेको फरक मत राख्नेको आरोप छ। दादागिरीको राजनीति गरेको उनीहरूको भनाइ छ। दिनहुँ फरक विचार र आस्था राख्ने पार्टीका कार्यकर्तालाई कुटपिट गर्ने कार्य सुरु भएको छ। बुधबार र बिहीबार कांग्रेस कार्यकर्ता कुटेका माओवादीले शुक्रबार एमाले निकट एक शिक्षकलाई दाँतै झर्ने गरी कुटपिट गरेका छन्। त्रिवेणी गाउँपालिका८ का ३९ वर्षीय लोकबहादुर खड्कालाई रक्ताम्य हुने गरी माओवादी कार्यकर्ताले कुटपिट गरेको जिल्ला प्रहरी प्रमुख डीएसपी विष्णुप्रसाद सोतीले बताए। स्थानीय शुभप्रभात आधारभूत विद्यालयमा कार्यरत उनको कान, नाक र मुखमा चोट लागेको छ। माओवादीको युवा दस्ता वाईसीएल कार्यकर्ताको मुक्का प्रहारबाट घाइते खड्काको एउटा दाँतसमेत झरेको छ। घाइतेको जिल्ला अस्पताल सल्लेमा उपचार भइरहेको छ। घटनास्थल सदरमुकाम खलंगा मुसिकोटबाट गाडीमा दुईतीन घण्टाको दूरीमा पर्छ। माओवादीलाई भोट दिन्न कांग्रेस र एमालेको गठबन्धनलाई भोट दिन्छु, भनेपछि उनलाई माओवादी कार्यकर्ताले कुटपिट गरेको स्थानीयको भनाइ छ। रुकुम पश्चिममा कांग्रेस र एमालेको तालमेल छ भने माओवादी एक्लै चुनावी मैदानमा उत्रिएको छ। माओवादीको उग्रता यतिमा मात्र सीमित छैन। भागेर बिहीबार नुवाकोट प्रहरी चौकीमा शरण लिन गएका कांग्रेस कार्यकर्तालाई संरक्षण गरेको भन्दै उनीहरूले प्रहरी चौकीसमेत तोडफोड गरिदिएका छन्। प्रहरीका अनुसार बुधबार रातिबाट त्रिवेणी गाउँपालिका९ मा कांग्रेस र माओवादी केन्द्रका कार्यकर्ताबीच झडप भयो। एकआपसमा ढुंगा हानाहान पनि भयो। त्रिवेणी९, नुवाकोटस्थित चौकीमा कांग्रेस कार्यकर्ता छिरेपछि वाईसीएलले ढुंगा हानेका हुन्। कांग्रेस कार्यकर्तालाई वाईसीएलले लखेटेपछि ज्यान जोगाउन चौकीभित्र छिरेका उनीहरूलाई वाईसीएल कार्यकर्ताले बाहिर निकाल्न भनेका थिए। कांग्रेसका १३ जना कार्यकर्ता चौकीमा पुगेका थिए। बुधबार दिउँसो पनि यहाँ कांग्रेस र माओवादी कार्यकर्ताबीच तनाव भएको थियो। तरुण दलले वाईसीएलका चूडामणि बस्नेत, डिलबहादुर विकको घर तोडफोड गरेका छन्। माओवादीको तर्फबाट ९ नम्बर वडाध्यक्षका उम्मेदवार जनककुमार विकको समेत गरी ३ वटा बाइकसमेत तोडफोड गरेका छन्। माओवादीले कांग्रेसका उम्मेदवार चढ्ने गाडीका सीसा फुटाएको र झन्डा च्यातेपछि घटना उग्र बन्दै गएको आरोप कांग्रेसले लगाएको छ। माओवादी कार्यकर्ताले कांग्रेसको तर्फबाट गाउँपालिका अध्यक्षका उम्मेदवार अमरसिङ खड्काको घरमा पनि ढुंगा हानेको प्रहरीले जनाएको छ। जिल्ला प्रहरी कार्यालय रुकुम पश्चिमका प्रमुख डिएसपी विष्णुप्रसाद सोतीले प्रहरी जनशक्ति कम भएका कारण प्रहरी चौकी तोडफोड भएको बताए।"
बागीले जित्ने जनकपुरधामको रेकर्ड ब्रेक गर्नुपर्छ : वरिष्ठ नेता पौडेल,"जनकपुरधाम : नेपाली कांग्रेसका वरिष्ठ नेता रामचन्द्र पौडेलले जनकपुरधाममा बागी उम्मेदवारले जित्ने रेकर्ड ब्रेक गर्नुपर्ने बताएका छन्। उनले जनकपुरधाममा सधैंदेखि नेपाली कांग्रेसको वागी उम्मेदवारले निर्वाचनमा विजयी हुँदै आएकोले यस पटकको चुनावमा त्यसको रेकर्ड ब्रेक गर्नुपर्ने बताएका हुन्। जनकपुरधाममा शनिबार सत्ता गठबन्धनले आयोजना गरेको चुनावी सभामा बोल्दै वरिष्ठ नेता पौडेलले भने, यस पटक सबैजना मिलेर जनकपुरधामको रेकर्ड तोड्नुपर्छ। जनकपुरधाममा बागीले जित्ने रेकर्ड छ, यस पटक हामी सबै मिलेर यसलाई तोड्नुपर्छ। यहाँ बेला बेलामा बागी उम्मेदवारले जितेका छन् र त्यसको परिणाम पनि देख्यो। जनकपुरधामको केके बेहाल भयो। अब जनकपुरधामको हाल बेहाल हुन दिनु हुँदैन। उनले जनकपुरधाम शान्ति र क्रान्तिको भूमि रहेको बताउँदै जनकपुरको विकास गुरु योजना बनाएर गरिनुपर्ने बताए। उनले भने, कोशी, कमला, मरिन डाईभर्सन, हुलाकी राजमार्गबाट मधेशको विकास गर्न सकिन्छ, तर यसका लागि गठबन्धनको उम्मेदवारलाई जित्नुपर्छ। गठबन्धन सबै दलको लागि अहिले छाता छाप साझा हो त्यसैले सबैले छातामा भोट हालौं। जनकपुरधामलाई अब व्यवस्थित र सुन्दर बनाएर सारा हिन्दुहरु, विश्वका पर्यटकहरु आउने खालको विकास गर्नुपर्ने उनले बताए। सत्ता गठबन्धनका उम्मेदवारका लागि मत माग्न आएका उनले जनकपुरधामको अस्तव्यस्ततालाई चिर्न गठबन्धनको उम्मेदवारलाई नै भोट दिन नेताकार्यकर्तालाई आग्रह गरे। यस पटक नेपाली कांग्रेसबाट बागी भएर मनोज साहले मेयर र निर्मल चौधरीले उपमेयरमा स्वतन्त्रबाट उम्मेदवारी दिएका हुन्। यसअघि २०४९ तथा २०५४ को निर्वाचनमा समेत जनकपुरधाम कांग्रेसका बागी उम्मेदवारले जित हासिल गरेका थिए।"
"दाङमा पार्टी फेरिँदा लाभ, व्यवसायीलाई दलको चिट्ठा","दाङ : दाङका दशवटै स्थानीय तहमा रानजीतिक दलहरुले उम्मेदवार बनाउँदा पार्टीमा लामो समयदेखि कार्यरत रहेकाभन्दा पनि नयाँ प्रवेसी र व्यवसायीक क्षेत्रका व्यक्तिहरुलाई महत्व दिएको देखिन्छ। पुराना, त्याँगी, पार्टीमा लगनशिलरुपमा राजनीतिमा लागेकाभन्दा पनि नयाँ र धनाढ्य व्यक्तिहरु उम्मेदवार बन्ने प्राथामिकतामा परेपछि निर्वाचनमा पैसाको महत्वको विषयमा बहस सुरु भएको छ। चुनावमा लाग्ने खर्च र त्यसको व्यवस्थापनका लागि व्यवसायिक नेताहरु छनौटमा परेको चर्चा हुन थालेको छ। एक महिनाअघि मात्रै जनमोर्चाका जिल्ला सदस्य छाडेका जगत पोख्रेल स्थानीय तहको निर्वाचनमा एमालेबाट राप्ती गाउँपालिकामा अध्यक्षको उम्मेदवार बन्न सफल भए। राप्ती उद्योग वाणिज्य संघ भालुवाङको अध्यक्षसमेत रहेका व्यवसायी पोख्रेल पार्टी परिवर्तन गर्दै एमालेको उम्मेदवार बनेका हुन्। घोराही उपमहानगरपालिकामा शिक्षण पेशा गरिरहेकी सरिता देवकोटा राष्ट्रिय प्रजातन्त्र पार्टीकोतर्फबाट नगरप्रमुखको उम्मेदवार बनेकी छिन्। उनी मनोनयन गर्नुभन्दा केहीदिन अघिसम्म नेपाली कांग्रेससमर्थित थिइन्। सिद्धरत्ननाथ माध्यामिक विद्यालयमा प्लस टूको शिक्षक देवकोटा पार्टी परिवर्तन गरेर मेयर उम्मेदवार भएकी हुन्। बंगलाचुली गाउँपालिकामा नेपाली कांग्रेसका पूर्वसभापति भेषराज खत्री त्यहीँ गाउँपालिकामा अहिले एमालेकोतर्फबाट पालिका अध्यक्षको उम्मेदवार बनेका छन्। अघिल्लो स्थानीय तहको निर्वाचनमा कांग्रेसले पनि उनलाई पालिका अध्यक्षको टिकट दिएको थियो। पछि टिकट खोसिएपछि काग्रेससंग रुष्ट हुँदै आएका खत्री नेकपा एमालेमा प्रवेश गरेर पालिकाको अध्यक्ष उम्मेदवार बनेका हुन्। बंगलाचुलीमै गठबन्धकोतर्फबाट उपाध्यक्षको उम्मेदवार बनेका भक्त जिसी उम्मेदवारी दर्ता गर्नुभन्दा पहिले पालिकाको स्वास्थ्य शाखा प्रमुख हुन्। अधिकृतको जागिरबाट राजीनामा दिएर उनी अहिले नेपाली कांग्रेसको तर्फबाट पालिकाको उपाध्यक्षको उम्मेदवार बनेका छन्। राजपुर गाउँपालिकामा नेपाली कांग्रेसको तर्फबाट अध्यक्षमा उम्मेदवार बनेका शरद बुढाथोकी व्यवसायी हुन्। राजनीतिमा आस्था भएर पार्टीगत रुपमा नेतृत्व गरिरहेका बुढाथोकी पछिल्लो पटक कांग्रेसले पालिका अध्यक्षमा टिकट दिएर उम्मेदवार बनाएको छ। नेपाली कांग्रेसले शान्तिनगर गाउँपालिकामा पनि युवा व्यवसायीलाई उम्मेदवार बनाएको छ। २०७४ सालसम्म राप्रपाको क्षेत्रीय अध्यक्ष रहेका प्रमोद बस्नेत कांग्रेस प्रवेस गरेका थिए। २०७४ सालको संसदीय निर्वाचभन्दा पहिला कांग्रेस प्रवेश गरेका काठ व्यवसायी बस्नेत अहिले पालिका अध्यक्षका उम्मेदवार बनेका छन्। राजपुर गाउँपालिकामा माओवादी केन्द्रबाट उपाध्यक्षको उम्मेदवार बनेकी पुष्पा यादव व्यवसायी घरानाकी व्यक्ति हुन्। उनका श्रीमान गनिएका व्यवसायी मानिन्छन्। दंगीशरण गाउँपालिकामा नेपाली कांग्रेसबाट अध्यक्षमा उम्मदवारी दिएका शुम्भु गिरी पनि व्यवसायी हुन्। निर्माण व्यबसायी गिरी ७३ सालसम्ममा शिक्षण पेशामा थिए। उनी कांग्रेस केन्द्रीय सदस्य दीपक गिरीका काका समेत हुन। दाङका दशवटै स्थानीय तहमा रानजीतिक दलहरुले उम्मेदवार बनाउँदा पार्टीमा लामो समयदेखि कार्यरत रहेकाभन्दा पनि नयाँ प्रवेशी र व्यवसायीक क्षेत्रका व्यक्तिहरुलाई महत्व दिएको देखिन्छ। पुराना, त्याँगी, पार्टीमा लगनशिलरुपमा राजनीतिमा लागेकाभन्दा पनि नयाँ र धनाढ्य व्यक्तिहरु उम्मेदवार बन्ने प्राथामिकतामा परेपछि निर्वाचनमा पैसाको महत्वको विषयमा बहस सुरु भएको छ। चुनावमा लाग्ने खर्च र त्यसको व्यवस्थापनका लागि व्यवसायिक नेताहरु छनौटमा परेको चर्चा हुन थालेको छ। खुम्चिदो समावेशी अवस्था संविधानले अनिवार्य व्यवस्थापन गरेकोबाहेक अन्य अवस्थामा राजनीतिक दलहरुले समावेसी सिद्धान्तलाई ध्यान दिएको देखिदैँन। एकल रुपमा चुनावी प्रतिष्पर्धामा रहेका राजनीतिक दलहरुले सबै तहमा तोकेअनुसारको सहभागिता गराएका छन्। तर, गठबन्धन भएका स्थानीय तहका प्रमुख उपप्रमुखमा भने महिला सहभागिता शुन्य जस्तै छ। दाङका तीन स्थानीय तहमा गठबन्धन गरेर ४ दल चुनावी अभियानमा छन्। ती पालिकामा महिला सहभागिता छैन। तुलसीपुर उपमहानगरपालिकामा गठबन्धको तर्फबाट मेयरमा कांग्रेसका गेहेन्द्र गिरी र उपमेयरमा एकीकृत समाजवादीका जोगबहादुर राना उम्मेदवार बनेका छन्। एमालेले उपमेयरको उम्मेदवार महिलालाई बनाएको छ। राप्रपाले चाहिं महिलालाई मेयरको उम्मेदवार बनाएको छ। घोराही उपमहानगरपालिकामा गठबन्धनको तर्फबाट माओवादी केन्द्रका हेमराज शर्मा मेयर र कांग्रेसका भुप बहादुर डाँगी उपमेयरका उम्मेदवार छन्। यहाँ एमालेले उपमेयर महिलालाई दिएको छ भने राप्रपा नेपालले मेयर महिलालाई उठाएको छ। त्यस्तै बंगलाचुली गाउँपालिकामा गठवन्धनकातर्फबाट दुवै पदमा पुरुष उम्मेदवार रहेका छन्। जिल्लाभरी ठूला दलले कमै मात्र महिलालाई प्रमुखको उम्मेदवार बनाएका छन्। नेपाली कांग्रेसले राप्ती गाउँपालिका अध्यक्षमा महिलालाई उम्मेदवार बनाएको छ भने पुरुषलाई उपाध्यक्ष बनाएको छ। एमालेले जिल्लाका कुनै पनि स्थानीय तहमा महिलालाई प्रमुखको उम्मेदवार बनाएको छैन। यता कांग्रेसले चाहि एक र राप्रपाले दुई पालिकामा महिलालाई प्रमुखको उम्मेदवार बनाएको छ। जनताको रोजाइमा विकास स्थानीय तहको निर्वाचन आयो। विभिन्न राजनीतिक दलका नेताकार्यकर्ता उम्मेदवारसहित गाउँगाउँ पुगे, घरघर पुगे। तपाईंका लागि हामी, हाम्रा लागि तपाईं भन्दै जनताका हात, काँध समेत समाए। विभिन्न चुनावी एजेण्डासहित गाउँगाउँ पसेका राजनीतिक दलका नेताहरु स्थानीय तहको चुनाव सकिएको पाँच वर्ष बितिसक्दा पनि एकपटक फर्किएर गाउँ पसेनन्। अहिले जनता हाम्राभन्दा राम्रा र विकासप्रेमी नेताको पक्षमा छन्। घोराहीका १८ का स्थानीय जोगराज चौधरीले हावादारीभन्दा पुरा हुने एजेण्डा ल्याउने र जनताको भावना बुझने नेतालाई भोट दिइने बताए। म कुन पार्टीको मान्छे हुँ भन्दा पनि मैले मेरो भावना बुझने को छ भनेर हेर्ने हो,उनले भने, चिनेजानेकै उम्मेदवारहरु हामीलाई मत दिनुहोला भन्दै आउँछन्, मुखै अगाडि म दिन्न भन्न त भएन। जिताएर पठाएपछि हामीलाई कसले के गर्यो ? अबको चुनावमा हामीले पनि जानेका छौँ। चुनावमा मात्र ठूलाठूला सपना द्खाएर भोट माग्ने अनि जितेपछि फर्किएर नहेर्ने गरेको तुलसीपुर उपमहानगरपालिका१० निवासी सुनीता विकले बताइन्। चुनावका बेला भने राति ८१० बजेसम्म पनि घरदैलो गर्दै हिड्ने नेताहरु अरुबेला किन आउँदैनन्?, उनले भनिन्, भोट माग्न मात्र आउने अरुबेला किन नआउने, अरुबेला जनता नचाहिने व्यक्ति अहिले किन मत माग्दै गाउँ पस्नु ? हामी मतदानमा मात्रै चाहिने हो ? उनले यसपटकको निर्वाचनमा दुख बुझनेलाई भोट दिने पनि बताइन्। घोराही उपमहानगरपालिका९ निवासी बेदुराम वाग्लेको भनाई पनि उस्तै छ। चुनावको समय जतिसुकै ठूला सपना देखाएपनि जितेपनि जनताको आवश्यकताका आधारमा नभई आफ्नो अनुकुल विकासका योजनाहरु ल्याउने गरेको वाग्लेको आरोप छ। तुलसीपुरकै लक्ष्मी बोहोराले आफैंले जिताएर पठाएका जनप्रतिनिधिले पालिका, वडामा पुगेपछि जनतालाई नचिन्ने, जनमैत्री बन्न नसकेको अनुभव सुनाइन्। सानो कामको लागि पनि पटकपटक पालिका धाउनुपर्ने, वडा धाउनुपर्ने समस्या झेल्दै आएको उनले बताइन्। कयौँपटक काम लिएर जाँदा अहिले होइन, पछि, आज हुँदैन भोलिभन्दै फर्किने गरेको अनुभव सुनाउँदै उनले भनिन्, उहाँहरुले चुनावमा भोट माग्दा मात्रै हो ठिक्क पार्ने, जितेर गइसकेपछि आफ्नै मतदाता चिन्नुहुन्न, उहाँहरुको मात्रै काम उहाँहरुको मात्रै महत्वपूर्ण समय हो जस्तो व्यवहार गर्नुहुन्छ।"
जनकनन्दिनी गाउँपालिकाका निवर्तमान अध्यक्षको निधन,जनकपुरधाम : पूर्वी धनुषाको जनकनन्दिनी गाउँपालिकाका निवर्तमान गाउँपालिका अध्यक्ष अब्दुल बारिक शेखको निधन भएको छ। विगत लामो समयदेखि क्यान्सरबाट पीडित रहेका शेखको शनिबार बेलुकी ८:३० बजे मृत्यु भएको परिवारजनले जनाएको छ। नेपाली कांग्रेस पार्टीबाट विसं २०७४ सालको स्थानीय तहको निर्वाचनमा भारी मतले निर्वाचित भएका शेख आफ्नो कार्यकाल सफलतापूर्वक निर्वाह गर्ने जनप्रतिनीधिमध्ये एक थिए। जननन्दिनी गाउँपालिकामा जनप्रतिनिधिहरुमध्ये नेतृत्वकर्ताको भूमिकामा सदैव देखिएका शेखको साँझ मृत्यु भएपछि सिंगो टोल शोकमा डुबेको छ। शेखको आइतबार बिहान इस्लाम धर्मालम्बीहरुको रीतिरिवाजअनुसार अन्तिम संस्कार गरिने जनाइएको छ।
मुस्ताङमा अध्यक्षका लागि एक मात्र महिलाको उम्मेदवारी,जोमसोम : बैशाख ३० गते हुने स्थानीय तह निर्वाचनमा महिला सहभागी न्यूनहुँदै गर्दा हिमाली जिल्ला मुस्ताङमा एक मात्र महिलाले अध्यक्ष पदका लागि निर्वाचन प्रतिस्पर्धा गर्ने भएकी छिन्। यसअघि मुस्ताङको थासाङ गाउँपालिकाको उपाध्यक्षसमेत भईसकेकी थासाङ२ लार्जुङ निर्वासी बालकुमारी शेरचन पूनः नेपाली कांग्रेसकातर्फबाट अध्यक्ष पदका लागि निर्वाचनको मैदानमा होमिएकी छिन्। स्थानीय तह निर्वाचन २०७४ मा मुस्ताङमा अध्यक्ष पदका लागि कुनै पनि महिलाले मौका पाउँन सकेका थिएनन् । यसपटक ५ स्थानीय तह मध्ये ३ स्थानीय तहमा अध्यक्ष पदमा पुरुष उम्मेदवारले मौका पाउँदा महिला तर्फ उनले मात्र अध्यक्ष पदमा उम्मेदवारी दिएकी हुन् । नेकपा एमालेले जिल्लाको ५ वटै स्थानीय तहमा पुरुष उम्मेदवार उठाएको छ। गठबन्धनबाट एकीकृत समाजवादीले पनि लोघेकर दामोदरकुण्ड गाउँपालिकाको अध्यक्ष पदमा पुरुष उम्मेदवारलाई मौका दिएको छ। यस्तै नेकपा एमालले ५ वटै स्थानीय तहमा महिला उम्मेदवार उठाउँदा कांग्रेसले भने थासाङमा उपाध्यक्ष पदमा पुरुष उम्मेदवार उठाएको हो। एमाले ५ स्थानीय तहमा ५ अध्यक्ष पुरुष र ५ उपाध्यक्ष महिला उठाउँदा कांग्रेसले ३ अध्यक्ष पुरुष र १ महिला अध्यक्ष उठाउँदा उपाध्यक्ष पदमा एक मात्र पुरुष उम्मेदवार छन्। ४९ वर्षकी अध्यक्ष पदकी उम्मेदवार बालकुमारी शेरचन बुटवल रामपुरमा जन्मिएकी हुन्। पूर्व शिक्षिकासमेत रहेकी शेरचन म्याग्दीको मनपान्ते प्राविमा २ वर्ष शिक्षण पेशमा बिताईन्। त्यसपछि उनको बिवाह मुस्ताङको लार्जुमा भयो। कर्मथलो मुस्ताङ आईसकेपछि उनी विभिन्न सामाजिक संघसंस्थामा आवद्ध भईन्। २०५० सालमा नेपाली कांग्रेस पार्टीका सदस्यता प्राप्त गरेकी उनी त्यसपछि राजनीतिमा सक्रिय भएर लागि परिन्। संघीयताको पहिलो स्थानीय तह निर्वाचनमा ७२४ मत प्राप्त गरी नेपाली कांग्रेसको तर्फबाट उपाध्यक्ष पदमा विजयी भईन्। स्थानीय तहको निर्वाचनमा कांग्रेसका बुद्धिप्रसाद शेरचनले ७२८ मत प्राप्त गरेका थिए। अध्यक्ष पदकी उम्मेदवार शेरचनले पहिलो स्थानीय तह निर्वाचनमा स्वतन्त्र उम्मेदवार कारिशा विकलाई ८२ मतान्तरले जितेकी थिईन्। त्यसबेला एमालेकी उम्मेदवार देउमाया गर्वुजाले उम्मेदवारी फिर्ता लिएकी थिईन्।
प्रचण्ड र आरजुलाई रेखा थापाको जवाफ : तपाईंहरुको धम्कीसँग जनता डराउनेवाला छैनन्,"काठमाडौं : राष्ट्रिय प्रजातन्त्र पार्टीकी केन्द्रीय सदस्य एवं नायिका रेखा थापाले नेपाली जनता कसैको धम्कीसँग नडराउने बताएकी छन्। छोरी नजिताए देश दुर्घटनामा पर्ने माओवादी केन्द्रका अध्यक्ष प्रचण्ड र आफ्नो पार्टीका नेता नजिताए बजेट नदिने कांग्रेस केन्द्रीय सदस्य आरजु राणा देउवाको अभिव्यक्तिमा आपत्ति जनाउँदै थापाले शीर्ष नेताहरुको दादागिरीलाई जनताले जवाफ दिने बताइन्। माओवादी अध्यक्ष प्रचण्डले मेरी छोरी जितिनन् भने देशमा संकट आउँछ भने। उहाँको छोरीमात्रै छोरी, देशका लाखौ दिदीबहिनी छोरी होइनन्? शनिबार पोखरामा राप्रपाको चुनावी सभालाई सम्बोधन गर्ने क्रममा नेतृ थापाले प्रश्न गरिन्, आफ्नो छोरी बुहारी र परिवारको लागि राजनीति गर्ने मान्छेलाई नेपाली जनताले पाखा लगाउनुपर्ने बेला आएको छ। देशभरीका लाखौ छोरीहरुको सवालमा, देशका दाजुभाइको सवालमा नेपाल बेरोजगार उत्पादन गर्ने कारखाना बन्यो भनेर आफूहरुको मनमा चिन्ता परेको उल्लेख गर्दै थापाले तर शीर्ष नेता भनाउँदाहरु आफ्नो श्रीमतीको लागि छोरीको चिन्तामा सीमित भएको बताइन्। मेरो छोरीले, बुहारीले र पार्टीले जितेन भने बजेट रोक्छु भनेर धम्क्याउँछन्। मेरो पार्टीका नेताले यो ठाउँमा जितेनन् भने बजेट पठाउँदैनौं भन्छन्। कतिसम्मको दादागिरी हो यो? अब पनि नेपाली जनताहरु बन्दी बनिरहने? अब जनता सचेत भइसकेका छन्, उनले भनिन्। थापाले देश बिगार्नमा शेरबहादुर, प्रचण्ड र केपीकोमात्र होइन तिनका पछाडि लाग्ने कार्यकर्ताको पनि हात रहेको बताइन्। देश बनाउन र राष्ट्रिय जोगाउन सही पार्टीलाई ल्याउनुपर्छ। यो सबै कुराको लेखाजोखा स्थानीय तह चुनावबाट गर्नुपर्छ। राष्ट्रियता धर्म संस्कृति रक्ष जोगाउने जिम्मा नेपाली जनतामा आइपुगेको छ। नेपाली जनता सधै रैती हुन सक्दैन, उनले भनिन्। रोजगारी दिने, महिलाहरुको सुरक्षा दिने एजेण्डा लिएर राप्रपा आएको भन्दै थापाले एकपल्ट सेवा दिने मौका दिन आग्रह गरिन् । अर्कोपल्ट भोट माग्न नआउनेगरी काम गर्ने प्रतिबद्धता थियो। देश बनाउन तीनै तहमा राप्रपालाई जिताउ। शिक्षासहित सबै क्षेत्रमा हामी अब्बल काम गर्छौं। त्योभन्दा पहिला राष्ट्रियता पहिचान कायम गर्छौं। नेपाल हिन्दु राष्ट्र बनाउने अभियानमा लाग्छौं, उनले भनिन्।"
तालिमपछि मतदान अधिकृतसहितको निर्वाचन टोली मतदानस्थमा खटिदैँ,"तानसेन : बैशाख ३० गते हुने स्थानीय तह निर्वाचन २०७९ को लागि पाल्पामा मतदान अधिकृत र सहायक मतदान अधिकृतहरु आवश्यक तालिमसहित नमुना मतदानमा सहभागी भएका छन्। जिल्ला निर्वाचन कार्यालय पाल्पाले दुई दिनसम्म मतदान अधिकृत र सहायक मतदान अधिकृतहरुलाई मतदान अघि, मतदानको दिन र मतदान पछि गर्नुपर्ने सबै किसिमका कामको बारेमा जानकारी गराएको छ। पाल्पामा ११८ मतदानस्थल र २४७ वटा मतदान केन्द्रको लागि खटिने मतदान अधिकृत र सहायक मतदान अधिकृतले गर्नुपर्ने सबै किसिमका कामहरुको बारेमा जिल्लाका १० वटै पालिकामा रहेका निर्वाचन अधिकृतहरुले प्रशिक्षण दिएका छन्। प्रशिक्षण पाएका मतदान अधिकृत, कर्मचारी, सुरक्षाकर्मीहरु बैशाख २५ गते देखि मतपत्रसहित आवश्यक सरसमान बुझेर सम्बन्धित स्थानमा लाग्ने छन्। खटिने मतदान अधिकृत तथा सहायक मतदान अधिकृतहरु नमुना मतदान पक्रियामा सहभागी भएका छन्। त्रिभुवन बहुमुखि क्याम्पस तानसेनमा गरिएको नमुना मतदानमा मतदानस्थलमा ३ सय मिटर वरीपरीको घेरावार, मतदानमा महिला, पुरुष, अपाङ्ग, जेष्ठ नागरिकहरुको छुट्टाछुट्टै लाईन बनाउने, मतदान क्षेत्र भित्र प्रवेश गरिसकेपछि मतदाता परिचयपत्रको आधारमा दलका प्रतिनिधिबाट नाम रुजु गर्ने, दोस्रो चरणमा सरकारी कर्मचारीबाट पुन नाम रुजु गर्ने, तेस्रो पक्रियामा हातमा रङ लगाउने, चौथो पक्रियामा सहायक मतदान अधिकृतले मतदान अधिकृतबाट हस्ताक्षर भएको मतपत्र मतदातालाई दिई मत संकेतको लागि पठाउने, मतदाताले मतपत्रमा स्विस्तिक छाप लगाई सकेपछि मतपत्र बक्स खसाली मतदाता बाहिरिएको नमुना मतदान प्रर्दशन गरिएको थियो। तालिममा सहभागी मतदान अधिकृत तथा सहायक मतदान अधिकृतहरुलाई यो सबै नेपाली नागरिकहरुको बडापर्व भएकोले नागरिकबाट चुन्न र चुनिन पाउने अधिकारको स्वतन्त्र, निष्पक्ष, भयरहित वातावरणमा सम्पन्न गर्न आयोगले ठुलो जिम्मेवारी सुम्पेको प्रमुख निर्वाचन अधिकृत खड्गबहादुर केसीले बताए। पाल्पाका १ लाख ९९ हजार ६ सय ९० मतदातालाई चाहिने २४७ वटा मतदान केन्द्रका लागि मतपत्रसहित सबै सरसमान तयारी अवस्थामा राखिएको छ। पाल्पामा स्थानीय निर्वाचनको लागी १०८० जना म्यादी प्रहरी, नेपाल प्रहरी ७०४, शसस्त्र प्रहरी २१८, नेपाली सेना ४१६ जना र १९७१ जना कर्मचारीहरु खटिने छन्। पाल्पामा ११८ मतदानस्थलमध्ये ५७ वटा सामान्य, ४५ वटा संवेदनशिल र १६ वटा अति संवेदनशिल रहेका छन्।"
नागरिक उन्मुक्ति पार्टीलाई टीकापुर क्षेत्रमा रेशम चौधरीको विरासत जोगाउन चुनौती,"काठमाडौं : आसन्न स्थानीय तह निर्वाचन संघारमा आउँदै गर्दा कैलालीको टीकापुर क्षेत्र फेरि चर्चाको विषय बनेको छ। थरुहट आन्दोलनका क्रममा विसं २०७२ भदौ ७ गते घटेको 'टीकापुर घटना'का कारण उक्त क्षेत्र बेलाबेला चर्चामा आइरहन्छ। ठूला दलकै शीर्ष नेताहरुले 'टीकापुर घटना'लाई कोट्याएर चर्चामा ल्याउँछन्। दुई हप्ताअघि माओवादी केन्द्रका अध्यक्ष पुष्पकमल दाहाल 'प्रचण्ड' कैलाली पुगेर उद्घोष गरे, 'मैले रेशम चौधरीलाई भेट्नै नहुने हो र? म दिल्लीमा पनि भेटेको हुँ। डिल्ली बजारस्थित जेलमा पनि भेटेको हुँ। तपाइँहरुलाई जानकारी गराउँ, सरकारसँग भोलि नै 'सिरियस' कुरा गर्दैछु।' यतिबेला प्रचण्डले आफ्नै अभिव्यक्तिलाई पूरा गर्न सकेका छैनन्। उनले कैलाली पुगेर वाचा गरेको 'सिरियस' कुरा अहिलेसम्म सार्वजनिक गरेका छैनन्। टीकापुर घटना सम्बन्धनमा प्रचण्डको यो पहिलो वाचा भने होइन। यसअघि पटकपटक रेशम चौधरी निर्दोष रहेको अभिव्यक्ति उनले दिँदै आएका छन्। तीन दिनअघि नेकपा एमाले अध्यक्ष केपी शर्मा ओली पनि कैलाली पुगे। यसपटक ओलीले आफ्नो अभिव्यक्ति बदले। टीकापुर घटनाबारे केही गर्न नसक्ने भनेका तिनै ओली यतिबेला रेशम चौधरी निर्दोष रहेको अभिव्यक्ति दिए, 'यहाँका थारु नेता जेलमै छन्। अनेकौं हजार मान्छे मरे, जेलमा हुनुपरेन। यहाँ हुँदै नभएको मान्छेलाई मुद्दा लगाए। रेशम चौधरी त्यसबेला यहाँ थिएनन्, उनलाई मुद्दा लगाउनुपर्ने कुनै कारण थिएन।' शीर्ष नेताहरुले रेशम चौधरीबारे अभिव्यक्ति दिँदा 'टीकापुर घटना' चर्चामा आउने गर्छ। तर यसपटक टीकापुरमा अर्को चर्चा पनि छ, जसको कारण हो नागरिक उन्मुक्ति पार्टी। आफू आबद्ध पार्टीले आश्वानमात्र दिएको भन्दै रेशमले चुनावको मुखमै नयाँ दल दर्ता गराए। श्रीमती रन्जिता श्रेष्ठले बागडोर सम्हाल्नेगरी रेशमले जेलबाटै पार्टी दर्ता गराए। टीकापुर क्षेत्रमा तिनै रेशम चौधरीको विरासत जोगाउन नागरिक उन्मुक्ति पार्टी लागिपरेको छ। २०७४ को प्रतिनिधिसभा चुनावमा कैलाली क्षेत्र १ मा उनी स्पष्ट बहुमतका साथ विजयी भएका थिए। रेशम ३४ हजार ३४१ मतले विजयी हुँदा प्रदेशसभामा कृष्णकुमार चौधरी १२ हजार १८४ मतले विजयी भए। रेशम चौधरीका प्रतिद्वन्द्वी एमालेकी मदन कुमारी शाह १३ हजा ४०६ मतमा चित्त बुझाउँदा कांग्रेसका ईश्वरी न्यौपानेले ११ हजार २०३ मत ल्याएका थिए। 'टीकापुर घटनापछि माओवादीमात्र होइन, मुख्य राजनीतिक पार्टी र तिनका नेताहरु देशको उच्च ओहोदामा पुगे। तर खोइ टीकापुरलाई न्याय दिलाएको? खोइ यहाँका पीडितको आवाज सुनेको?' त्यही मतलाई जोगाउन आसन्न स्थानीय तह निर्वाचनमा नागरिक उन्मुक्ति पार्टीले कैलाली क्षेत्र १ का तीनवटै पालिकामा प्रमुखदेखि सदस्यमसम्मै उम्मेदवार खडा गरेको छ। नागरिक उन्मुक्ति पार्टीको मुख्य म्यान्डेड हो, 'टीकापुर घटना राजनीतिक हो, रेशम चौधरी निर्दोष छन्।' पार्टीको म्यान्डेट पूरा गर्न टीकापुर नगरको नेतृत्व लिएका छन् रामलाल डंगौराले। उनी पूर्व माओवादी नेता हुन्। अघिल्लो स्थानीय चुनावमा माओवादीबाट टीकापुर५ को वडाध्यक्षमा निर्वाचित भएका उनी रेशमको म्यान्डेड पूरा गर्न 'फिल्ड'मा उत्रिएका छन्। माओवादी पार्टी पहिचान स्थापित गर्न, निम्न वर्गीय जनताको पक्षमा वकालत गर्न बनेको उनको बुझाइ थियो। तर पटकपटक सरकारको नेतृत्व गर्दासमेत माओवादीले आफ्नो वाचा पूरा नगरेको आरोप उनको छ। पार्टीले टीकापुर घटनाबारे पनि केही नबोलेकोमा उनलाई पश्चताप छ। 'टीकापुर घटनापछि माओवादीमात्र होइन, मुख्य राजनीतिक पार्टी र तिनका नेताहरु देशको उच्च ओहोदामा पुगे। तर खोइ टीकापुरलाई न्याय दिलाएको? खोइ यहाँका पीडितको आवाज सुनेको? अरुको त छाडौं, पहिचानको कुरा गर्ने माओवादीले समेत हाम्रो आवाज सुनेन। बरु दबाउने प्रयास गर्यो,' उनी अन्नपूर्णसँग भन्छन्। पार्टीले आफूहरुलाई लत्याएको र पछाडि पार्ने काम गरेको भन्दै नागरिक उन्मुक्ति पार्टीमा लागेको उनले बताए। रेशमको पार्टीमा आउँदा उनी एक्लै आएनन्, टीकापुरका अन्य ४ वडाध्यक्षलाई सँगै लिएर आए। त्यही टिमले टीकापुरमा रेशमको विरासत जोगाउने उनले ठोकुवा गरे। टीकापुरमा जित सुनिश्चित गर्ने ठोकुवा गरेका रामलालसँग त्यहाँको समुदायलाई 'ब्यालेन्स' गर्ने चुनौती छ। टीकापुर घटनाका कारण अझै पनि थारु समुदाय र पहाडी समुदायबीच 'भित्री मन'मा त्रास लुकेको छ। तर टीकापुरका पहाडी समुदायको पनि पूरा समर्थन रहेको रामलालको बुझाइ छ। 'टीकापुर घटनाका कारण यहाँका समुदायबीच फाटो ल्याउने काम राज्यले गरेको हो। टीकापुर घटनामा थारुको होइन, राज्यको दोष छ। थारुले पहिचानको माग उठाउँदा अखण्ड पक्षधर बनाउनु, उग्र पक्षधरको घुसपैठ गराउनु। सबै राज्यको कमजोरी हो,' रामलाल भन्छन्, 'यो कुरा यहाँका समुदायले बुझिसकेका छन्। पहाडी समुदायले पनि टीकापुर घटनालाई राजनीतिक घटनाको रुपमा समाधान गर्नुपर्छ भनिरहनुभएको छ। कसैलाई हसाउने र रुवाउने खेल नखेली पीडितलाई न्याय दिनुपर्छ भन्ने उहाँहरुको पनि भनाइ छ।' टीकापुरलाई दीगो शान्ति बनाउनका लागि अन्यायमा परेकालाई भोट दिनुपर्छ भनेर स्वयम् गैर थारुहरु पनि लागेको उनको बुझाइ छ। 'टीकापुरमा अहिले पनि विभेद् कायम छ। जातका कारण होस् या वर्गका कारण होस्, राज्यले गरेको व्यवहारकै कारण भएको विभेद् किन नहोस्, त्यो विभेद् सदाका लागि अन्त्य गर्नुपर्छ। टीकापुरमा हामीले विभेदरहित समाज निर्माण गरेर देखाउछौं,' उनी प्रतिवद्धता गर्छन्। टीकापुरसँगै रहेको अर्को पालिका हो जानकी। दुई दसक बढी पत्रकारितामा सक्रिय रहेका गणेश चौधरी नागरिक उन्मुक्ति पार्टीबाट अध्यक्षका आकांक्षी बनेका छन्। पत्रकारिताबाट पहिचानको मुद्दा स्थापित नहुने देखेरै उनले राजनीतिक दल रोजे। तर रेशम चौधरीको पार्टी नै किन? 'माओवादीले राम्रो काम गरिदिएको भए आज रेशम चौधरीले जेलबाट पार्टी खोल्न जरुरी थियो र? त्यही माओवादीले होइन, हिजोका दिनमा पहिचान र अधिकारका कुरा गरेको, थरुहट थारुवान भनेको?,' उनी प्रश्न गर्छन्, 'ती मुद्दाएजेण्डाहरु कहाँ पुग्यो? उसले त बिर्सिसक्यो यी एजेण्डा। त्यो कुरा अब कसरी स्थापित गर्ने, कसले गर्ने? त्यसका लागि गणेश चौधरीहरु नलागे कसले गरिदिन्छ?' 'यहाँ जित र हारको कुरामात्र छैन। मूल कुरा मुद्दाको छ। कथित टीकापुर घटनामा अहिले पनि ११ जना थारु जेलमा छन्। झुठा मुद्दा लगाइएका ५८ जना थारु अझै निर्वासन जीवन बिताउन बाध्य छन्। कैलालीमा पहिचानका कुरा गर्नेहरु धेरै छन्, तर पछिल्लो समय पहिचानको मुद्दा बोक्ने रेशम चौधरीमात्रै भएको उनको बुझाइ छ। 'कैलालीमा पहिचानको कुरा गर्ने अरु पनि छन्। लक्ष्मण थारुहरुले पनि पहिचानका कुरा गर्लान्। तर पहिचानको नेतृत्व कसले गर्यो भन्ने मूल कुरा हो,' उनी थरुहट आन्दोलनताकाको कुरा स्मरण गर्छन्, 'हिजोको दिनमा टीकापुर क्षेत्रमा रेशम चौधरी पत्रकार भइरहँदा, एमालेका थारुले, कांग्रेसका थारुले, माओवादीका थारुले हात जोडेर भनेका छन् रेशमजी हाम्रो नेता कोही भएनन्। नेता बनिदिनुपर्यो। उनैहरुले हो टीकापुर क्षेत्रको संयोजक बनाएको।' रेशमको विरासत जोगाउन गणेश कतिको सफल बन्छन्? उनी भन्छन्, 'चुनाव भनेको राजनीतिक दल वा नेताको मात्र हुँदैन। उनीहरुमा गाउँ विकास गर्ने भिजन, मिसन र लक्ष्य पनि हुनुपर्छ। जुन अहिलेका नेताहरुमा छैन। उनीहरुले स्थानीय तहलाई विकासको मोडलमा होइन, विनासको मोडलतर्फ धकेलेको छ। हो, त्यही विनाश रोक्न स्थानीय तहमा हाम्रो जरुरत छ,' उनी भन्छन्। थारु बाहुल्य रहेको जानकीमा आफूले विजयको झन्डा फहराउने गणेशको दाबी छ। गणेशजस्तै जोशीपुर गाउँपालिकाका आकांक्षी चित्रबहादुर चौधरीको पनि छ। टीकापुरसँगै जोडिएको जोशीपुरमा ७० प्रतिशत बढी थारुहरु छन्। गठबन्धनलाई बहुमतका साथ पराजित गर्ने उद्देश्यले आफूहरु होमिएको चित्रबहादुर बताउँछन्। जोशीपुरमा जित र हारभन्दा पनि मुद्दाको बहस मूल कुरा भएको उनको बुझाइ छ। 'यहाँ जित र हारको कुरामात्र छैन। मूल कुरा मुद्दाको छ। कथित टीकापुर घटनामा अहिले पनि ११ जना थारु जेलमा छन्। झुठा मुद्दा लगाइएका ५८ जना थारु अझै निर्वासन जीवन बिताउन बाध्य छन्। घरमुली नहुँदा राजबन्दी परिवारहरुको कति बेहाल भएको छ। आएर हेर्नुस् तपाइँ,' उनी भन्छन्, 'त्यही भएर पनि हामी जित्नुपर्छ। हामी जिते हाम्रो मुद्दा जित्छ। रेशम चौधरीको मुद्दा जित्छ।' जोशीपुरमा कडा प्रतस्पर्धीको रुपमा उत्रिएका उनी आफूले जिते पहिलो बैठकबाटै टीकापुर घटनालाई राजनीतिक घटना भनी निर्णय गर्ने बताउँछन्। 'मैले जितेपछि टीकापुर राजनीतिक घटनालाई राजनीतिक घटना हो भनी निर्णय गरेर प्रदेश र संघीय सरकारलाई परिपत्र गर्नेछु,' उनी भन्छन्।"
किन गएनन् एमालेको आम सभामा मनोज मेन्याङ्बो ?,धरान : एमालेले धरानमा आयोजना गरेको चुनावी सभामा धरानका पूर्व मेयर तथा एमाले प्रदेश १ का सचिबालय सदस्य मनोज मेन्याङ्बो अनुपस्थित भए। शनिबार एमालेले धरानमा आयोजना गरेको चुनावी सभामा मेन्याङ्बोले स्वागत मन्तब्य गर्ने कार्यक्रम तालिका थियो।
नेपालमा अब कहिल्यै नाकाबन्दी हुँदैन : ओली,"विराटनगर : नेकपा (एमाले)का अध्यक्ष केपी शर्मा ओलीले एमालेबाहेक अरु दलले मुलुक बनाउन नसक्ने बताएका छन्। एमालेले विराटनगर महानगरपालिकामा शनिबार आयोजना गरेको चुनावी भेलालाई सम्बोधन गर्दै उनले एमालेबाहेक अरुबाट मुलुक बन्छ भन्ने कल्पना पनि गर्न नसकिने बताए। वडामा समेत एमालेसँग एक्लै चुनाव लड्ने हिम्मत छैन। हिम्मत नभएकाले के देश बनाउँछन्? यिनीहरुबाट के आश गर्नु? ५ दलीय गठबन्धतप्रति लक्षित गर्दै ओलीले भने, मुलुकको समस्या के हो भन्ने उनीहरुलाई थाहै छैन। मुलुक बनाउने मुद्दा आफूसँग नभएपछि एमालेलाई अनेक आरोप लगाउँछन्। तर एमाले नेतृत्वको सरकारले मुलुकमा नयाँ उत्साह ल्याएको, वृद्ध भत्ता बाँडेको र देशलाई समृद्धिको बाटोमा लगेको कुरा जनताले बुझेका छन्। मुलुकको समृद्धिको यात्रालाई पूरा गर्ने आकांक्षा बोकेर अघि बढिरहेको एमालेले सरकारको नेतृत्व गर्न पाउँदा मुलुकमा विकासको लहर ल्याएको उनले बताए। एमाले आउँदा मुलुकमा उत्साह छाउँछ। त्यही भएकाले विराटनगरको गौरवपूर्ण इतिहासलाई पुर्नस्थापित गर्ने संकल्प एमालेले गरेको छ। एमालेले मुलुकलाई समृद्ध बनाउँछ, उनले भने। विराटनगर महानगरको नेतृत्वमा एमाले आउनेवित्तिकै इतिहासलाई पूर्नस्थापित गरेर विराटनगरलाई आधुनिकीकरण गरिने ओलीले बताए। द्वावपर युगदेखिको इतिहास बोकेको, कला, संस्कृति, साहित्य र विकासको ज्ञान भूमि एवं पुरातात्विक महत्वको शहर विराटनगरको ऐतिहासिकता झक्काउन र आधुनिकता टल्काउन एमालेको नेतृत्वबाट मात्रै सम्भव रहेको उनको भनाइ छ। मुलुकमै पहिलो पटक संगठित राजनीतिक आन्दोलन सुरु गर्ने औद्योगिक राजधानी विराटनगरको शाख फर्काउन एमालेले महत्वपूर्ण भूमिका खेल्ने पनि उनले बताए। विराटनगर आधुनिक नेपालको जग बसाउने जल्दोबल्दो ठाउँ हो। द्वावपर युगदेखिको इतिहास जोडिएको विराटनगरबाट आधुनिकताको जग बसेको हो, पूर्वप्रधानमन्त्रीसमेत रहेका ओलीले भने, पुरानो गौरवपूर्ण इतिहासलाई पुर्नस्थापित गरेर विराटनगरलाई विकास र समृद्धितर्फ अघि बढाउनु पर्ने छ। त्यसको नेतृत्व एमालेले गर्छ। अहिलेको सरकारमा रहेका मन्त्रीहरुलाई देखेर कुर्सीनै रुँदो हो भन्ने टिप्पणी उनले गरेका छन्। अहिलेका मन्त्री कस्ता छन् भन्दा बोल्न पनि जान्दैनन्। उनीहरुलाई देखेर त्यो कुर्सी रुँदो हो। दिक्की लागिसक्यो होला। कुर्सी बोल्न जान्दैनन्। यदि बोल्न जान्ने थिए भने तिनीहरुलाई टिपेर मिल्काइदिसक्थे होला, उनको कटाक्ष छ। कांग्रेस नेतृ आरजु राणा देउवाले कांग्रेसलाई भोट हाल्नेलाई फ्रि भिसामा मलेसिया पठाउने भनेर दिएको अभिव्यक्तिप्रति टिप्पणी गर्दै ओलीले एमालेले रोजगारीको अवसर मुलुकमै सिर्जना गर्ने पनि बताए। हामी ४५ जनालाई मलेसिया पठाउँदैनौं। लाखौंलाई मुलुकमै रोजगारीको अवसर सिर्जना गर्न चाहन्छौं, ओलीले भने, एमालेले सरकारको नेतृत्व गर्यो भने युवाहरुले बाहिर जानु पर्दैन। मुलुक युवाहरुलाई विदेश पठाउने कारखाना हैन। एमालेले ५ जनालाई मलेसिया पठाउने आश्वासन नदिने र पाँचौं लाखलाई मुलुकमै रोजगारी दिने उनको भनाइ छ। शेरबहादुर देउवाले कांग्रेसलाई कमजोर बनाएको उनको आरोप छ। उहाँ (देउवा) सडेको ढोडको लौरो टेकेर हिँड्नु भएको छ। त्यस्ताले के चढ्छन् सगरमाथा ? मुलुकलाई विकास गरेर सगरमाथाजत्तिकै उचाईमा पुर्याउनु छ, उनले भने, गठबन्धनको त के कुरा गर्नु ? एमालेसँग डराएर एक्लाएक्लै चुनाव लड्ने हिम्मत पनि छैन। उल्टै एमालेलाई देख्दैनौं भनेर भन्छन्। त्यहाँभित्र एमालेसँग कसैले आँट गर्न सक्छ ? भनेर चर्चा हुन्छ। प्रचण्डले छोरी (रेणु दाहाल)लाई भोट नहाले देश दुर्घटनामा जान्छ भनेर चितवनवासीलाई धम्क्याएको ओलीको भनाइ छ। मैले गठबन्धनलाई १०१५ वर्ष लैजाने योजना बनाएको छु। रेणुलाई जितायौ भने म खुसी हुन्छु भनेर प्रचण्डले चितवनवासीलाई के भन्ने खोजेको हो ?, ओलीले प्रश्न गरे। गठबन्धन कहिल्यै नटालिने गरी पन्चर हुन अब धेरै दिन बाँकी नरहेको उनको जिकिर छ। वैशाख ३० गते गठबन्धनको ट्याइँट्याइँ सकिन्छ, ओलीले भने, कहिल्यै नटालिने गरी पन्चर हुन्छ। उनले भने, हामीले गठबन्धन तोड्न खोज्दा ५ वटा कचौरा चाहिन्छ। वैशाख ३० गते एउटै बट्टा वा पेरुङ्गामा हालेर मिल्काउने हो। अब गठबन्धनको आयु धेरै छैन। गठबन्धन धेरै जोखिममा परिसक्यो। माधव नेपालप्रति लक्षित गर्दै ओलीले भने, १५ वर्ष पार्टीको टुप्पामा बसेर रस चुस्ने। २१ महिना त्यही पार्टीबाट प्रधानमन्त्री हुने। अहिले खान नपाएजस्तो गरेर अर्काको भान्सामा पुगेका छन्। मैले शेरबहादुर जीलाई भनिसकेको छु हाम्रामा खान नपाएर बिराला तपाईंकामा आएका छन्। अलिकति खान दिनुस्। अहिले खाँदै होलान्। नेपालमा अब कहिल्यै नाकाबन्दी नहुने ठोकुवा उनले गरे। एमालेले चीनतिरको बाटो पनि खुलाइसकेको छ। गुमेको भूभाग फिर्ता ल्याएको छ, ओलीले भने, नेपालको गुमेको भूभाग फिर्ता ल्याउने आँट कसैले गरेको थियो ? कूटनीतिक तवरबाट एमालेले फिर्ता ल्याएको भूभाग अब कसैले फिर्ता लैजान सक्दैन, मुलुकमा अब नाकाबन्दी पनि हुँदैन। मुलुकमा लोडसेडिङको अन्त्य एमालेका पालामा भएको बताउँदै उनले अरुले भने मयुरको नक्कली प्वाँख लगाएको बताए। हामीले बनाएको बाटोमा अरु हिँड्न सकेनन्। विकासका काम पनि अगाडि बढाउन सकेनन्। यीनिहरुबाट मुलुकको विकासको आश गर्नु बेकार हो, ओलीले भने, दौडमा कसले जित्छभन्ने कुरा कुदेपछि थाहा हुन्छ। अहिलेको सरकारले एमालेका पालामा ल्याएका योजना कटौती गर्ने र मुलुकमा महँगी बढाउनेबाहेक केही गर्न सकेन। कांग्रेसले राजासँग घाँटी जोड्ने र जनतासँग लड्ने काम मात्रै गरेको उनको आरोप छ। आफ्ना सरकारका पालामा भएका कामलाई प्रचार गर्दै जनताका बीच जान ओलीले उम्मेदवारहरुलाई आग्रह गरेका छन्। अहिले सरकारको नेतृत्वमा रहेकाको धेरै कुरा गर्न आवश्यक छैन। बम हान्ने र टाउकाको मूल्य तोक्ने पनि त्यहीँ छन्। एकले अर्कालाई चरम घृणा गर्छन्। तर प्रशंसा गर्नुपर्ने बाध्यता उनीहरुमा छ। एमाले बलियो बन्दै गएपछि दुनियामै नभएको परमादेश गठबन्धन मुटुमाथि ढुंगा राखेर हाँस्नुपर्ने अवस्थामा पुगेको छ, ओलीले भने। हिजोजस्तै परिवर्तन, चेतना, जागरण, आन्दोलन र आधुनिकीकरणको नेतृत्व विराटनगरले गर्नुपर्ने उनको भनाइ छ। राम्रो नेतृत्व चयन गर्नुस्। म विराटनगरको विकासको जिम्मा लिन्छु, ओलीले भने, विकासको नेतृत्व विराटनगरले गर्छभन्ने विश्वास लिएको छु। राम्रो नेतृत्व आएन भने माथिबाट विकासका लागि भनेर पठाएको पैसा डोकामा पानी हालेजस्तो मात्रै हुन्छ। एमाले मुलुकको विकास र समृद्धिको अभियानमा अघि बढेको र कांग्रेस सडेका ढोडको लौराको सहारामा हिड्नुपर्ने अवस्थामा पुगेको उनको भनाइ छ। कोभिडको समयमा पनि एमाले नेतृत्वको सरकारले मुलुकको आर्थिक अवस्था कमजोर हुन नदिएको ओलीको दाबी छ। ओलीले भने, हामीले सरकार छाड्नेवित्तिकै मुलुकको अर्थतन्त्र डामाडोल भयो।"
कांग्रेस र एमाले कार्यकर्ताबीच झडप,"राजविराज : नेपाली कांग्रेस र नेकपा (एमाले) कार्यकर्ताबीच सप्तरीमा झडप हुँदा दुबै पक्षका ५ जना घाइते भएका छन्। अग्नीसाइर कृष्णसवरन गाउँपालिका६ मोहनपुरमा शुक्रबार राति भएको झडपमा एमालेका तीन जना र कांग्रेसका २ जना घाइते भएको उक्त पार्टीहरुले जनाएको छ। झडपमापरी एमाले कार्यकर्ता ५५ वर्षीय टिकाराम अधिकारी, २६ वर्षीय सुमन परियार र एक महिला घाइते भएको एमालेतर्फबाट वडा अध्यक्षका उम्मेदवार कुसुम आचार्यले बताइन्। घाइते अधिकारीको न्युरो अस्पताल विराटनगरमा उपचार भइरहेको छ। यसैगरी कांग्रेसका ४५ वर्षीय धनबहादुर राई र ३२ वर्षीय अतिफ वासिममाथि खुकुरी प्रहार गरी घाइते बनाएको कांग्रेस सप्तरीको १ नम्बर क्षेत्रीय सचिव दुर्गा भट्टराइले बताए। सुकुम्बासी टोल पुगेका एमालेका कार्यकर्ता उज्वल अधिकारी र कांग्रेसका कार्यकर्ता धनबहादुर राईबीच सुरुमा वादविवाद बढेर झगडा भएको थियो। विवाद बढेपछि प्रहरी पुगेर विवादलाई सामान्य बनाएर घर पठाएको महुली प्रहरीले जनाएको छ। बजारबाट मोटरसाइकलमा पुगेका कांग्रेसका कार्यकताहरुले उज्जवललाई नभेटेपछि राति ११ बजे घरमा सुतिरहेका उज्जवलको बुवा टिकालाई दाउराको चिर्पटले टाउकोमा प्रहार गरेर घाइते बनाएको पीडितकी पत्नी सीताले बताए। गाउँलेहरुले थाहा पाएर प्रतिकार गरेपछि उनिहरु भागेको घाइते टिकारामका छोरा उज्वलले बताए। बुवा बेहोस भई ढलेको सुनेर आक्रोशित बनेका उज्जवल अधिकारीको समूहले कांग्रेस कार्यकर्ताहरुलाई आक्रमण गरेको स्थानीयवासीले बताएका छन्। यसै क्रममा राई र वासिमको कुम र कुहिनामा खुकुरीले काटिएर घाइते भएका छन्। घाइतेहरुको विराट नर्सिङ होम विराटनगरमा उपचार भइरहेको कांग्रेस सप्तरीका १ नम्बर क्षेत्रिय सचिव दुर्गा भट्टराइले बताए। भट्टराईले अधिकारीको घरको बाटो भएर फर्किरहेका बेला घर अगाडि नै ढुकेर बसेको एमाले कार्यकर्ताको समूहले सातओटा मोटरसाइकलमा फर्किरहेका कांग्रेसका कार्यकर्तामाथि आक्रमण गरेको आरोप लगाए। एमालेका उज्जवल अधिकारी, रामबहादुर तामाङ्ग, पूर्णबहादुर काफ्ले, सरोजकुमार मगर र भिम पौडेलविरुद्ध प्रहरी कार्यालयमा उजुरी परेको आधारमा मगरलाई घरबाटै प्रहरीले पक्राउ गरिएको प्रहरीले जनाएको छ। घाइते टिकारामकी श्रीमती सीतालेसमेत राईलगायत विरुद्ध प्रहरी कार्यालयमा उजुरी दिएपनि कसैलाई पक्राउ नगरेको बताएकी छिन्। सत्ताको बलमा एमाले कार्यकर्तालाई मात्र पक्राउ गर्नु र कांग्रेसका कार्यकर्तालाई संरक्षण गर्नुले निर्वाचन स्वच्छ, निष्पक्ष र भयरहित हुन नसक्ने अवस्था देखिएको स्थानीय भुपराज पौडेलले बताए।"
आरजुलाई ओलीको जवाफ : एमालेले पाँच जनालाई मलेसिया पठाउने होइन पाँचौं लाखलाई रोजगारी दिन्छ,"विराटनगर : नेकपा (एमाले)का अध्यक्ष केपी शर्मा ओलीले आफ्नो पार्टीले स्वदेशमै रोजगारी सिर्जना गर्ने बताएका छन्। एमालेले विराटनगर महानगरपालिकामा शनिबार आयोजना गरेको चुनावी भेलालाई सम्बोधन गर्दै ओलीले एमालेले पाँच जनालाई मलेसिया पठाउने होइन पाँचौं लाखलाई रोजगारी दिने बताएका हुन्। कांग्रेस नेतृ आरजु राणा देउवाले कांग्रेसलाई भोट हाल्नेलाई फ्रि भिसामा मलेसिया पठाउने भनेर दिएको अभिव्यक्तिप्रति टिप्पणी गर्दै ओलीले एमालेले रोजगारीको अवसर मुलुकमै सिर्जना गर्ने बताए। हामी ४५ जनालाई मलेसिया पठाउँदैनौं। लाखौंलाई मुलुकमै रोजगारीको अवसर सिर्जना गर्न चाहन्छौं, ओलीले भने, एमालेले सरकारको नेतृत्व गर्यो भने युवाहरुले बाहिर जानु पर्दैन। मुलुक युवाहरुलाई विदेश पठाउने कारखाना हैन। एमालेले पाँच जनालाई मलेसिया पठाउने आश्वासन नदिने र पाँचौं लाखलाई मुलुकमै रोजगारी दिने उनको भनाइ छ। शेरबहादुर देउवाले कांग्रेसलाई कमजोर बनाएको ओलीले आरोप लगाए। उहाँ (देउवा) सडेको ढोडको लौरो टेकेर हिँड्नु भएको छ। त्यस्ताले के चढ्छन् सगरमाथा ? मुलुकलाई विकास गरेर सगरमाथाजत्तिकै उचाईमा पुर्याउनु छ, उनले भने, गठबन्धनको त के कुरा गर्नु ? एमालेसँग डराएर एक्लाएक्लै चुनाव लड्ने हिम्मत पनि छैन। उल्टै एमालेलाई देख्दैनौं भनेर भन्छन्। त्यहाँभित्र एमालेसँग कसैले आँट गर्न सक्छ ? भनेर चर्चा हुन्छ।"
'संसद्मा नाराबाजीका बीच पनि नागरिकताको समस्या सम्बोधन गरिनेछ',"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले एमालेकै कारण नागरिकताको समस्या संबोधन हुन नसकेको बताएका छन्। धनुषाको मिथिलामा आयोजित संयुक्त चुनावी सभामा बोल्दै प्रचण्डले मधेसी जनताको चाहनाअनुसार संविधान संशोधन गर्न एमाले अध्यक्ष केपी शर्मा ओलीले नदिएको बताएका हुन्। उनले भने, संसद् गैर संवैधानिक ढंगले केपी ओलीले भंग गरे। नागरिकताको समस्याको हल नहुनुमा एमाले प्रमुख कारक तत्व हो। एमालेले निरंकुशवादी तानाशाही चरित्र देखाएको छ। नारावाजी गरिरहे पनि नागरिकताको समस्या सम्बोधन गरिनेछ।"
"पञ्चायतकालको निर्वाचन : हात उठाएर मतदान, थरिथरिका मतचिह्न","काठमाडौं : स्थानीय तह निर्वाचनको मिति नजिकिँदै छ। केही दिनमा नै देशभरका नागरिकले गाउँका सिंहदरबारमा जनप्रतिनिधि भित्र्याउँदैछन्। कोही नयाँ अनुहारका जनप्रतिनिधि आउनेछन् त कोही पुरानै। नेपालको इतिहासमा धेरै राजनीतिक र प्रशासनिक व्यवस्था फेरिए। चुनावका प्रकृति परिवर्तन भए। तर, जसरी छानिए वा जुन पदमा चुनिए पनि गर्ने भनेकै जनताको सेवा हो। जनताको काम गर्न सहज बनाउने भनेर नै चुनाव गरेर जनप्रतिनिधि छानेको इतिहास पाइन्छ। आज भने पञ्चायती व्यवस्थाको समयमा कस्ता चुनाव कसरी भए भन्ने विषयलाई केलाउँनेछौं। पञ्चायती व्यवस्था नेपालमा ३० वर्षसम्म कायम भएको एउटा राजनीतिक व्यवस्था हो। बहुदलीय संसदीय व्यवस्था नेपालमा अफापसिद्ध भएको भन्दै एक घोषणामार्फत निर्वाचित संसद् र विश्वेश्वरप्रसाद कोइरालाको मन्त्रिमण्डल बिघटन गरेपछि २०१७ सालमा पञ्चायती व्यवस्था सुरु भएको बताउँछन् पूर्वप्रमुख निर्वाचन आयुक्त नीलाम्बर आचार्य। यो एकदलीय व्यवस्था थियो। राजा महेन्द्रले लोकतान्त्रिक अभ्यास अन्त्य गरी निर्दलीय पञ्चायत व्यवस्था लागू गरी राज्य चलाएको इतिहास छ, उनी इतिहास केलाउँदै भन्छन्। त्यससँगै नेपालको संविधान २०१९ जारी भयो जसले निर्दलीय पञ्चायती व्यवस्थाको जग झन् मजबुत तुल्यायो। २०४६ को जनआन्दोलनले राजतन्त्रलाई संवैधानिक सुधार गर्न र बहुदलीय संसद् बनाउन बाध्य तुल्यायो। फलत नेपालमा पञ्चायती व्यवस्थाको अन्त्य भै बहुदलीय प्रजातन्त्रको पुनस्र्थापना भएको इतिहास भेटिन्छ। पञ्चायतकालमा निर्वाचनका इतिहास गाउँ पञ्चायत निर्वाचन (२०१८२०३१) तत्कालीन श्री ५ महेन्द्रले २०१७ पुस १ मा बहुमत प्राप्त निर्वाचित सरकारलाई अपदस्थ गरे। स्थापित प्रजातन्त्र र निर्वाचन प्रक्रिया पूर्णत : अवरुद्ध भयो। २०१५ सालको संविधान नै निलम्बन गरिएको र अर्को संविधान जारी नभएको अवस्थामा गाउँपञ्चायत ऐन २०१८ र गाउँ पञ्चायत (निर्वाचनसम्बन्धी) नियमहरू, २०१८ जारी गरी उनको निर्देशन र पञ्चायत विभाग समेतको रेखदेखमा २०१८ साल माघ महिनादेखि ग्राम पञ्चायत गठनको कार्य सुरु भएको इतिहास छ। उनले त्यसै वर्षभित्र चार हजार गाउँ पञ्चायतहरू गठन गर्ने लक्ष्य राखे। २०१८ फागुन ७ देखि गाउँ पञ्चायतहरूको चुनाव गराउने घोषणा उनले गरे। गाउँसभाको इलाकाभित्र वर्ष दिन बसेका वा निजी घर भएका २१ वर्ष पुगेका नेपाली नागरिक त्यससम्म उम्मेदवार हुने प्रावधान राखिएको थियो। मगज बिग्रेका बाहेक सबै व्यक्ति सो गाउँसभाको सदस्य हुन पाउने व्यवस्था छ, भनेर नियम बनाइयो। गाउँ सभाको इलाकाको जनसंख्या लगभग दुई हजार हुने र सो गाउँसभाको सदस्यहरूले नौ जना सदस्य चुनी तीमध्ये एक प्रधानपञ्च र एक उपप्रधानपञ्च छानी सो कार्यकारिणी समिति गाउँ पञ्चायत मानिने थियो। गाउँसभालाई ९ वडामा विभाजन गरी प्रत्येक वडाबाट एक जना निर्वाचित हुने व्यवस्था थियो। सो समयमा नै उम्मेदवारको योग्यता तोकेको इतिहास भेटिन्छ। उम्मेदवार हुन गाउँसभा सदस्य नभएको, सरकारी कर्मचारी, गाउँसभालाई तिर्नु र बुझाउनुपर्ने रकम बाँकी राखेको, गाउँसभाको विरुद्धमा उठेको मुद्दाका विरुद्धमा पैरवी गर्ने, दामासाहीमा परेको, चुनावसम्बन्धी अपराधमा सजाय पाएको, नैतिक पतन देखिइ दोषी प्रमाणित भएको, असल चालचलन राख्नको निम्ति सरकारमा जमानत दिइराखेको लगायतले गाउँपञ्चायत सदस्यमा उठ्न पाउँदैन थिए। १४ अञ्चल पञ्चायतका अफिसरहरू र २७५ ब्लक पञ्चायत निरीक्षकहरूका लागि गाउँपञ्चायतको निर्वाचनको तयारीको लागि ६ हप्ते तालिम सञ्चालन गरिएको थियो। सबैलाई नियम कानुन पठाइएको थियो। प्रत्येक गाउँसभाको इलाकालाई नौ वडामा विभाजित गरी रिटर्निङ अफिसरले त्यस्तो वडाको मतदाता नामावलीको छुट्टाछुट्टै लगत तयार पार्थे। सो नामावली सबैले देख्ने गरी सम्बन्धित वडामा टाँस्नुपर्ने र दोहोरो पारी अर्को वडाको नामावलीमा दर्ता गर्न नहुने व्यवस्था थियो। मतदाताहरू मत दिने ठाउँभित्र पसिसकेपछि मत दिने ठाउँको ढोका बन्द हुन्थ्यो। पोलिङ अफिसरले त्यस वडाबाट खडा भएका उम्मेदवारहरूको नाम क्रमश : भन्थे। उम्मेदवारको पक्षमा कोको मतदाता छन् ? हात उठाउन लगाई मत दिइसकेका मतदाताहरूलाई क्रमश : त्यहाँबाट बाहिर पठाउँदै प्रत्येक उम्मेदवारको पक्षमा उठेको हातको गिन्ती हुन्थ्यो। त्यस्तो उम्मेदवारको पक्षमा परेको मतको सङ्ख्या लेख्नुपर्ने र उम्मेदवार वा उनको वारेसले त्यस्तो मत प्राप्त लेखिएको कागजमा आफ्नो निस्सा लगाउनुपर्ने थियो। वारेसले निस्सा नलगाएमा सो व्यहोरा खोली त्यस्तो कागजमा पोलिङ अफिसरले दुई जना साक्षीको सहीछाप गराउनुपर्ने व्यवस्था थियो। कुनै उम्मेदवारले आफैंले आफ्नो मत सङ्ख्या गिन्ती गर्न चाहेमा सो गिन्ती गर्न सक्ने व्यवस्था पनि गरिएको थियो। त्यस्तै कुनै उम्मेदवारको पक्षमा पहिले नै बहुमत आएमा मत लिई रहन नपर्ने र त्यस्तो बहुमत पाएका उम्मेदवारलाई निर्वाचित घोषित गरिदिए हुने व्यवस्था समेत गरिएको थियो। त्यसपछि गाउँपञ्चायत निर्वाचन २०२० पनि भएको थियो। सो मतदानमा भने कागजमा छाप लगाउनुपर्ने प्रावधान ल्याइएको थियो। गोप्य मतदान हुने व्यवस्था गरिएको थियो। तत्कालीन श्री ५ को सरकारले १० हजार वा सोभन्दा बढी जनसङ्ख्या भएको कुनै नगरमा नगर पञ्चायतको स्थापना गरेको थियो। ती प्रत्येक नगर पञ्चायतमा निर्वाचित सङ्ख्या सो नगरको जनसङ्ख्याको आधारमा दस हजारमा ९ देखि बढीमा ३३ जनाभन्दा बढी नहुने थियो। अधिराज्यका विभिन्न १४ घोषित नगर पञ्चायतहरूको चुनाव २०१९ साल जेठ महिनाभित्र सम्पन्न गर्ने लक्ष्यघज्ञड राखिएकोमा काठमाडौं, भक्तपुर, ललितपुरलगायत सबै नगरपालिकाहरूको चुनाव जेठ महिनाभित्र सम्पन्न भएका थिए। नगर पञ्चायतका सदस्यहरूको पदावधि छ वर्षको तोकिएको थियो। तर, पहिलो पल्ट निर्वाचित सदस्यहरूको हकमा प्रधानपञ्च छानिएपछि उनले गोला प्रथाद्वारा प्रत्येक एक तिहाइ सदस्यहरूको दुई, चार, छ वर्षको पदावधिको निर्णय गर्ने र सो अनुसार रिक्त हुँदै गएमा निर्वाचनद्वारा पदपूर्ति गरिने व्यवस्था गरिएको थियो। गाउँपञ्चायत वा नगरपञ्चायतका सदस्यहरू र जिल्ला पञ्चायतको सभापति वा उपसभापति वा अरू सदस्यहरूको निर्वाचनबाट जिल्ला सभाका सदस्यहरू मतदाता हुने थियो। ७५ जिल्लामा गरी ३ हजार ५ सय ४८ जिल्लासभाका पञ्चहरू निर्वाचित हुने व्यवस्था थियो। निर्वाचन अफिसरले आवश्यक क्षेत्रका जिल्लाहरूमा जिल्लापञ्चायत सदस्यको चुनाव समानुपातिक प्रतिनिधित्वको सिद्धान्तको आधारमा पनि गर्न सक्ने व्यवस्था थियो। चुनावको सञ्चालन र सम्पादन एक परिवर्तनीय मतको आधारमा गरिनुपर्ने व्यवस्था समेत गरियो। प्रत्येक अञ्चलमा सम्बन्धित अञ्चल अन्तर्गतका जिल्ला पञ्चायतका सदस्यहरू रहेको एउटा अञ्चल सभाको गठन गरी त्यसले निर्वाचनद्वारा चुनेको ११ जनाको कार्यकारिणी समितिलाई अञ्चल पञ्चायत भनिन्थ्यो। अञ्चल पञ्चायत ऐन, २०१९ जारी भएपछि प्रत्येक अञ्चलमा अञ्चल सभा गठन गर्ने र अञ्चल सभामा अञ्चलभित्रका जिल्लापञ्चायतका सदस्यहरू स्वत : सदस्य बन्ने व्यवस्था थियो। अञ्चल सभामा अञ्चल स्तरीय महिला संगठनबाट तीन जना, किसान संगठनबाट चार जना, युवक संगठनबाट चार जना, मजदुर संगठनबाट दुई जना र भूतपूर्व सैनिक संगठनबाट दुई जना छानिएर गएका व्यक्तिहरू पनि सदस्य हुन्थे। कम्तीमा शास्त्री वा ब्याचलर्स डिग्री प्राप्त गरेका व्यक्तिहरू मध्येबाट चार जनालाई पनि अञ्चल पञ्चायतले मनोनीत गर्ने व्यवस्था थियो। अञ्चलसभाका सदस्यहरूको पदावधि उनीहरू जिल्ला पञ्चायत सदस्य रहेसम्म रहने गरिएको थियो। अञ्चल पञ्चायत ऐन, २०१९ खारेजसमेत गरियो। खारेज गरिएपछि अञ्चल पञ्चायत सदस्यको हैसियतले जिल्ला सभा सदस्य भइरहेका व्यक्तिहरू जिल्ला सभा सदस्य हुन नसक्ने भए। उनीहरूले जिल्ला पञ्चायतको निर्वाचनमा भाग लिन नपाउने हुँदा निर्वाचन आयोगबाट सूचना जारी गरिएको थियो। यसरी १४ अञ्चलहरूमा विभिन्न मितिमा चुनाव गरी अञ्चल पञ्चायत गठन गरिने र पछि यो तह नै खारेज गरिएको थियो। संविधानको दोस्रो संशोधनपछि स्थानीय निकाय निर्वाचन गर्ने पद्धतिमा व्यापक फेरबदल गरी प्रत्यक्ष निर्वाचन पद्धतिलाई करिबकरिब नअपनाई अप्रत्यक्ष निर्वाचन पद्धति अपनाइएको थियो। त्यसपछि जनप्रतिनिधिहरूको छनोट गर्ने व्यवस्था गरियो। त्यस्तै स्थानीय निकायको जुनसुकै तह र पदमा उम्मेदवार हुनको लागि पनि गाउँ फर्क राष्ट्रिय अभियानबाट अनुमोदन हुनुपर्ने अनिवार्य व्यवस्था समेत थपिएबाट चुनाव पद्धतिलाई नै साँघुरो बनाइएको स्पष्ट हुन्थ्यो। पञ्चायतकालमा भएका स्थानीय निर्वाचन गाउँ पञ्चायत निर्वाचन : २०१८ फागुन ७ (निर्दलीय पञ्चायतकाल) नगर पञ्चायत निर्वाचन : २०१९ जेठ जिल्लासभा निर्वाचन : २०१९ जिल्ला पञ्चायत निर्वाचन : २०१९ अञ्चलसभा निर्वाचन : २०२०अञ्चल पञ्चायत निर्वाचन : २०२० गाउँपञ्चायतनगर पञ्चायत निर्वाचन : २०३९ वैशाख २८, ३१ र जेठ ३, ४जिल्ला पञ्चायत निर्वाचन : २०३९ असार २ गाउँ पञ्चायत रनगर पञ्चायत निर्वाचन : २०४३ चैत ७ र १० जिल्ला पञ्चायत निर्वाचन : २०४४ वैशाख २६ सोमनाथ अर्याल, पूर्वशिक्षक, तानसेन नगरपालिका९, पाल्पा पञ्चायतको समयमा मैले भोट हालेको छु। त्यो समय पार्टीलाई प्रतिबन्ध थियो। बहुदलीय पद्दति र पार्टी सिस्टमलाई समाप्त गरेर राजा महेन्द्रले एकदलीय पञ्चायत व्यवस्था लागू गरेका थिए। सबै पञ्च नेपाली, सबै नेपाली पञ्च भन्ने नारा नै चर्चामा थियो। नेपाली कांग्रेस, गोर्खा दल, कम्युनिष्ट पार्टी र प्रजापरिषद् लगायतका विभिन्न पार्टी थिए। पञ्चायती व्यवस्था लागू गर्दा सबै पार्टीलाई प्रतिबन्ध लगाउँदै नेताहरूलाई जेलमा हालिएको थियो। यसपछि गाउँ पञ्चायतको निर्वाचन भएको थियो। गाउँका ठूला बडा भद्रभलादमीलाई प्रधानपञ्च उटाउँथे। स्वतन्त्र पनि उठ्थे। व्यक्तिलाई भोट हाल्ने हो। एउटालाई रातो रंग, अर्को पहेलो, त्यस्तै व्यक्ति पिच्छे रंग चिह्न दिइन्थ्यो। गाउँमा हल्ला खल्ला गर्थे। छिमेकीले भनेकै आधारमा पहिलो पटक भोट हाल्दा मैले पहेंलो रंगमा भोट हालेको थिए। प्रधानपञ्चमा घण्टप्रसाद अर्याल उठेका थिए। उनले जिते पनि। पञ्चायतकै पालामा हो। राजाले गाउँफर्क राष्ट्रिय अभियान चलाएका थिए। यो अभियानअन्तर्गत गाउँमा जाने, कृषिमा लगानी गर्ने, पशुपालन बढाउनेलगायतका कार्य गथे। गाउँको विकास गर्ने भनेर गाउँ फर्क अभियानलाई संवैधानिक अंगकै रूपमा विकास गरेका थिए। गाउँ पञ्चायतको प्रधानपञ्चदेखि लिएर जिल्ला पञ्चायतको सभापति, अञ्चल पञ्चायतको सभापति, राष्ट्रिय पञ्चायतको सदस्य बन्न पनि गाउँफर्क अभियानले टिकट दिनुपथ्र्यो। यो अभियानले जसलाई टिकट दिन्थ्यो उही नै निर्वाचनका लागि उम्मेदवार बन्ने गथ्र्यो। मनोनित हुन्थे। महिलालाई पनि भोट हाल्ने अधिकार थियो। घरमुलीहरूले जे सिकाउँछन्, त्यही चिह्नमा गएर भोट हाल्ने गर्थे। प्रतिबन्ध लगाए पनि पार्टीहरू भित्रभित्र भूमिगत रूपमा पञ्चायती व्यवस्थाको विरुद्धमा चेतना बाढाइरहेका थिए। एकदलीय व्यवस्था तानाशाही, निरंकुश भएको, बोल्न नपाइने र स्वतन्त्रता थिएन। बोल्ने, लेख्नेलाई कडा सजाय हुन्थ्यो। प्रधानपञ्चले गरेको अन्यायका विरुद्धमा समेत बोल्न पाइन्नथ्यो। यो व्यवस्था अत्यन्त तानाशाही थियो। व्यवस्थाविरुद्ध बोल्ने जोकोही लाई जेलमा सडाइन्थ्यो। जनतालाई धेरै शोषणा गरेको थियो। यही बेलामा २ पटकसम्म मैले पनि भोट दिएको हो। यो व्यवस्थाकाविरुद्ध समय समयमा आन्दोलनहरू हुन्थे। २८ सालमा आन्दोलन भयो। किसान आन्दोलन, जेल नेल यातना सहन्थे। अनेक खालका यातना दिन्थे। कडा कारबाहीमा पर्थे। राजनीतिक पार्टीहरूले जनताको हक अधिकारको संरक्षण र स्वतन्त्रताका लागि दिनरात पञ्चायती व्यवस्थाको विरोध गरिरहेका थिए। ललितपुरका ८० वर्षीय नरसिंह व्यञ्जनकारले पञ्चायती निर्वाचनमा मतदान मात्रै गरेनन् उम्मेदवार समेत बने। अझै रोचक पक्ष त २०२९ सालदेखि २०७४ सम्म लगातार १० पटक वडाध्यक्ष निर्वाचित भए उनी। अहिले पनि ललितपुर महानगरपालिका१० मा स्वतन्त्र उम्मेदवारी उनले दिएका छन्। भन्छन्, मेरो इच्छाभन्दा पनि वडावासीको इच्छाले म उठिरहेको छु। उहाँहरूले मलाई निर्वाचनको इतिहास देखाउने मात्रै होइन उम्मेदवार बनाउने र जिताउने काम पनि गर्नुभएको छ। व्यञ्जनकारसँग गरिएको कुराकानी। पहिलेको निर्वाचन र अहिलेकोमा के फरक लाग्छ ? चुनाव त उस्तै हो। मतदाताको विचार फरक छ। तर, मैले देखेको त्यो पञ्चायती निर्वाचनमा यतिधेरै हो हल्ला, खर्च र तडकभडक थिएन। उम्मेदवारको बिचार र योग्यता बुझेर मत दिन्थे। अहिले त मत दिनै जान्दैनन् कि क्या हो जस्तो पो लाग्छ। छानिएका उम्मेदवार हेर्दा पनि छक्क पर्छु। कसरी हुन्थ्यो त्यो समय मतदान ? निर्वाचनको मिति घोषणा हुन्थ्यो। घरदैलो अभियान त्यो समय पनि गर्नुपथ्यो। कुनै समय हात उठाएर मतदान पनि गरेका थियौ। पछि रंग, चिह्न पनि आयो। मतदातालाई बुझाउने अनि अहिलेको जस्तै कर्मचारीले सबै व्यवस्था गर्थे। कुनै समय हात उठाएको भरमा निर्वाचित र पराजित हुने समय पनि थियो। पछि गन्ने र विजयी घोषणा गर्ने पनि भयो। त्यो समय भोजभतेर केही हुँदैन थियो। उम्मेदवार पनि जनताको सेवा गर्ने भनेर मख्ख पर्थे। पार्टी पनि थिए होलान्। तपाईं त स्वतन्त्र उम्मेदवार बन्नुभयो नि सधैं किन ? पार्टीबाट टिकट पाएपटि नजताको भन्दा पनि नेताको गुलामी गर्नुपर्छ। काम हुँदैन। नागरिकले चाहे भने म जस्ता व्यक्तिलाई पनि त जिताउँछन् नि। स्वतन्त्र हुँदा काम गर्न पनि स्वतन्त्र भइन्छ। मैले २०२९ सालबाट नै यस्तो अनुभव गरेको हुँ। हालसम्म स्थानीय तहको चुनावमा हार बेहोर्नुपरेको छैन। १० पटक त निर्वाचित नै भैसकेको छु। पार्टीको टिकट लिएपछि जनताको मात्र सेवा गरेर पुग्दैन, नेताको पनि चाकरी गर्नुपर्छ। त्यसैले स्वतन्त्रबाट उठेको हुँ। पार्टीबाट चुनाव जित्दा आफ्नो हक अधिकार नेताको स्वार्थमा प्रयोग गर्नुपर्ने उनको भनाइ छ। तपाईं उठ्नुभएको पहिलो निर्वाचनदेखि यहाँसम्म आइपुग्दा मतदाताले सही जनप्रतिनिधि छानेको जस्तो लाग्छ ? मलाई त मतदाताले भोट हाल्नै जान्दैनन् जस्तो लाग्छ। खै कसरी मत दिन्छन कुन्नी काम गर्ने नेता छान्दैनन्। पहिलेका असफल उम्मेदवार नै उठ्छन्, तिनैले जित्छन्। पहिले त काम गर्ने छान्थे। अहिले त पैसा र खाजामा नै बिकेको पनि देख्छु। तर, मेरो क्षेत्रमा त्यस्तो छैन। यहाँ पहिले देखिनै वडाको आवश्यकता बुझेकालाई जिताउँछन्। यतिका वर्षसम्म मतदाताले निरन्तर रुचाइरहनुमा भ्रष्टाचार र जनताको काममा ढिलासुस्ती नगर्नुलाई प्रमुख कारण हो। २०४१ मा भएको उपचुनाव र २०४३ मा पुन : निर्विरोध भएँ। पञ्चायत ढलेर प्रजातन्त्रको पुनर्बहाली भएपछि २०४९ सालको पहिलो स्थानीय चुनावमा पनि निर्विरोध भए। २०५४ र २०७४ को स्थानीय निकायको चुनावमा पनि स्वतन्त्र उम्मेदवारकै रूपमा निर्वाचित भए। यहाँका मतदाता जस्तै सबै भए देश बन्थ्यो। अब मतदाता पनि जाग्नुपर्छ।"
चुनावी सभालाई सम्बोधन गर्न प्रधानमन्त्री देउवा बुटवलमा,बुटवल : प्रधानमन्त्री तथा नेपाली कांग्रेसका सभापति शेरबहादुर देउवा शनिबार बुटवल पुगेका छन्। देउवा स्थानीय निर्वाचनको प्रचारप्रसार कार्यक्रमअन्तर्गत पाँच दलीय गठबन्धनद्वारा शनिबार बुटवलमा आयोजित चुनावी सभालाई सम्बोधन गर्न बुटवल आएका हुन्। प्रधानमन्त्री देउवा सेनाको हेलिकप्टरमा आएका हुन्। बुटवलको देविनगरमा अहिले गठबन्धनको चुनावी सभा रहेको छ ।
"जनता थर्काउने प्रचण्ड माकाफुई हुन् : ओली, मेरो लोकप्रियताले वृद्धदेखि बालकले आई लभ यू भन्न थाले","धरान : नेकपा (एमाले) का अध्यक्ष केपी शर्मा ओलीले चितवनमा जनता थर्काउने माओवादी केन्द्रका अध्यक्ष पुष्पकमल दाहाल (प्रचण्ड) माकाफुई (बादरे घुर्की लगाउने) भएको आरोप लगाएका छन्। चितवनमा छोरी रेणु दाहाललाई भोट नदिए देशमा जे पनि हुने र ठुलो दुर्घटना हुन्छ भनेर जनता थर्काएर प्रचण्डले माकाफुई प्रवृत्ति देखाएको ओलीको टिप्पणी छ। सुनसरीको धरानमा एमालेले आयोजना गरेको चुनावी सभालाई सम्बोधन गर्दै ओलीले नेवारी भाषामा माकाफुईको अर्थ बादर भएको सुनाए। एउटा चकचके बादर रुखमा चढेर रुख हल्लाउदै कराउदै बदमासी गरिरहेको हुन्छ, उनले भने, प्रचण्ड त्यहि रुखमा चढेर चकचक गरिरहने माकाफुई (बादर) हो। ओलीले प्रचण्डलाई माकाफुई भन्दा भानुचोकमा भेला भएका एमाले कार्यकर्ताहरु गलल्ल हासेका थिए। ओलीले आफ्नो पार्टीका उमेद्वारलाई निर्वाचित गराए सुनसरीको धरान र इटहरीको विकासको जिम्मा आफूले लिने प्रतिबद्धता जनाए। इटहरीमा एमालेले उम्मेदवारलाई जिताए इटहरीको विकासको जिम्मा आफूले लिने प्रतिबद्धता जनाएका ओलीले धरानमा पनि सोही कुरा दोहोर्याएका हुन्। उनले देशकै विकासको नेतृत्व गर्ने प्रतिबद्धता जनाएको आफूले एमाले उम्मेदवारलाई विजय गराए इटहरी र धरानलाई प्राथामिकतामा राखेर विकास निर्माणका काम अगाडि बढाउने बताए। ओलीले एमालेसँग चुनाव हार्ने डरका कारण पाँच दलीय गठबन्धनले वडासम्म चुनावी तालमेल गरेको आरोप लगाए। उनले गठबन्धनलाई पराजित गर्न एमाले एक्लै काफी रहेको बताए। ओलीले निर्वाचन आयोगले कांग्रेसलाई सजिलो पार्नका लागि मतपत्र हरियो रंगको बनाएको आरोप लगाए। मतपत्र हरियो बनाए पनि पहिलो लाइनमा सूर्य नै रहेकाले मतदाता सर्तक भैसकेको ओलीको भनाइ थियो। उनले केपी ओलीको लोकप्रियताका कारण वृद्धदेखि बालकसम्मले आफूलाई आई लभ यू भन्न थालेको बताए। एमालेले धरानमा मञ्जु भण्डारीलाई मेयर र पदम इस्वो लिमबुलाई उपमेयर बनाएको छ। इटहरीमा याम सुब्बा मेयर र संगीता चौधरीलाई उपमेयर बनाएको छ।"
प्रदेश१ काे नाम किरात राख्न माग,"धरान : किरात राई यायोख्या सुनसरीले प्रदेश एकको नाम किरात प्रदेश राख्न माग गरेको छ। किरात राईहरुको मूख्यपर्व साकेला पर्व उभौलीका अवसरमा शनिबार धरानमा गरिएको पत्रकार सम्मेलनमा उनीहरुले उक्त माग गरेका हुन्। पत्रकार सम्मेलनमा बोल्दैं किरात राई यायोख्या सुनसरीका अध्यक्ष राजेन्द्रकुमार राईले प्रदेश १ को नाम किरात राख्न माग गरेका हुन्। प्रदेश १ का १४ वटै जिल्लामा आदीवासि किरातीहरुको बसोवास रहेको र किरात प्रदेश जातिय नभएर ऐतिहासिक नाम भएकाले प्रदेश १ को नाम किरात राख्न माग गरेका छन्। किरात राई यायोख्याका सहसचिव रमेश राईले हिजो प्रदेश १ का बाइसेचौबिसे राज्य हुँदा पनि माझ किरात, पल्लो किरात राज्य रहेको स्मरण गर्दैं ऐतिहासिकताका आधारमा प्रदेश १ को नाम किरात राख्नुपर्ने बताए। उनले जेठ २ गते देखि सुरु हुने साकेला उभौली पर्वका प्रदेश १ का १४ वटै जिल्लामा किरात राज्य माग गर्दै १५ दिनसम्म डोल झ्याम्टा बजाएर साकेला नाच प्रर्दशन गर्ने बताए।"
जसपाका गाउँपालिका आकांक्षीले गरे कांग्रेसका उम्मेदवारलाई समर्थन,"ढल्केवर (धनुषा) : धनुषाको बटेश्वर गाउँपालिकामा जनता समाजवादी पार्टीबाट गाउँपालिका अध्यक्षका प्रत्यासी उम्मेदवारले कांग्रेसका प्रत्यासी उम्मेदवारलाई समर्थन गरेका छन्। आफू जित्न सक्ने अवस्था नदेखेपछि जसपाका गाउँपालिका अध्यक्ष पदका उम्मेदवार राजकिशोर महतोले नेपाली कांग्रेसका अध्यक्ष पदका उम्मेदवार रामअशिष महतोलाई समर्थन गरेका हुन्। शनिबार कांग्रेसका उम्मेदवारलाई समर्थन गरेसँगै उनले गाउँपालिका अध्यक्ष र उपाध्यक्षमा कांग्रेसलाई मतदान गर्न जसपाका नेताकार्यकर्तालाई आग्रहसमेत गरे। आफू जित्न नसक्ने अवस्थामा रहेकाले गठबन्धन भित्रकै जित्नसक्ने पार्टीका उम्मेदवारलाई समर्थन गर्नुपर्ने गठबन्धनको सर्कुलरअनुसार कांग्रेस उम्मेदवार रामअशिषलाई समर्थन गरेको राजकिशोरले बताए। सकेसम्म गठबन्धन दलभित्र चुनावी तालमेल गर्ने, सो गर्न नसकेको अवस्थामा गठबन्धनभित्रकै अलिक बलियो पार्टीलाई समर्थन गर्ने गठबन्धनको सर्कुलर छ, राजकिशोरले भने, त्यहीअनुसार मैले कांग्रेस उम्मेदवार रामअशिषलाई समर्थन गरेको हुँ। जसपाले समर्थन गरेपछि कांग्रेस उम्मेदवार रामअशिषले धन्यवाद ज्ञापन गर्दै अब आफ्नो जीत सुनिश्चितजस्तै भएको दाबी गरे। उनले पार्टीको अवस्था बलियो, मतदाताको सहानुभूति र त्यसमा पनि जसपाको समर्थनले अब आफूहरु फराकिलो मतान्तरले जित्ने दाबी गरे।"
विरोध हुनासाथ संसद् भङ्ग गर्ने केपीजीको पार्टीलाई जिताएर के गर्नुहुन्छ ? : देउवा,"काठमाडौं : प्रधानमन्त्री शेरबहादुर देउवाले केपी शर्मा ओलीकै कारण देश र जनतामाथि अत्याचार गरेको बताएका छन्। बुटवलमा आयोजित संयुक्त चुनावी सभामा प्रधानमन्त्री देउवाले केपी ओलीको अत्याचारविरुद्ध गठबन्धन बनेको बताएका हुन्। उनले भने, गठबन्धन जुन बनेको छ, ओलीजीले देश र जनताका लागि अत्याचार गरे। संसद्मा विरोध गरेपछि उनले संसद् भङ्ग गरिहाल्ने। विरोध सहनै सकेनन्। विरोध गर्यो कि पार्लियामेन्ट भङ्ग। जनताले पाँच वर्षका लागि संसद्मा पठाएका थिए। तर, ओलीले लहडमा संसद् भङ्ग गरे। अहिलेको संविधानमा संसद् जथाभावी भङ्ग गर्न पाइँदैन। पार्लियामेन्ट चल्न नदिने उहाँको पार्टीलाई जिताएर के गर्नुहुन्छ? यहाँ पनि अदालतले न्याय दियो। सरकारले भूमिहीनको समस्या समाधान गर्ने प्रतिवद्धता जनाए। एमसीसीले बुटवल, भैरहवा, दाङ, देउखुरीका जनतालाई सबैभन्दा धेरै फाइदा पुग्ने देउवाको भनाइ छ।"
जब संकट पर्छ समाधान गर्न अहोरात्र खटिएको छु : वडाध्यक्षका उम्मेदवार श्रेष्ठ,"रामेछाप : खाँडादेवी गाउँपालिका५ नेपाली कांग्रेसबाट वडाध्यक्षका उम्मेदवार बनेका राजनारायण श्रेष्ठले वडावासीलाई आफ्नै जनप्रतिनिधि भएको आभास दिलाउने बताएका छन्। भौतिक पूर्वाधारअन्तर्गत यातायातलाई बाह्रै महिना सहज बनाउँदै वडालाई कृषिमा आत्मनिर्भर बनाउने आफ्नो योजना रहेको श्रेष्ठ बताउँछन्। श्रेष्ठ भन्छन्, वडाबाट प्रदान गरिने सम्पूर्ण सेवा सहज र सरल बनाउँने छु। वडाबासी आम जेष्ठ नागरिकको लागि सामाजिक सुरक्षा भत्तालाई बैंकिङ प्रणालीमार्फत गाउँ गाउँमै पुर्याएर सहजता दिलाउने आफ्नो योजना रहेको श्रेष्ठ बताउँछन्। सुत्केरी भत्तालगायतका कार्यक्रम संचालनमा ल्याएर उनीहरुको हौसला वृद्धि गर्ने श्रेष्ठको भनाइ छ। जब संकट पर्छ आफू त्यो संकट समाधान गर्न अहोरात्र खटिएको छु आम युवाको साथ छ अग्रजको आशीर्वाद र समकक्षीको सहयोग छ त्यसैकारणपनि आफू निर्वाचित हुनेमा राजनारायण ढुक्क छन्। वडा नं ५ लाई देशकै नमूना वडा बनाएर देखाउने छु, वडाबाट प्रदान गरिने सेवा सुविधा सहज र सरल बनाउने छु र साँच्चै नागरिकले आफ्नो सरकार अनि गाउँगाउँमा सिंहदरबार भएको आभास दिलाएर छाड्ने प्रतिवद्धता रहेको श्रेष्ठ बताउँछन्। युवा उद्यमशिलता कार्यक्रम संचालन गरेर युवा जनशक्ति विदेशीनबाट रोक्ने आफ्नो योजना रहेको श्रेष्ठको भनाइ छ। कृषिमा आधुनिकीकरणको विकास गरेर उत्पादन दोब्बर बनाउने कार्यक्रम संचालनमा ल्याउने पनि श्रेष्ठ बताउँछन्। आफ्नो घोषणापत्र जारी गरिसके र त्यसलाई अक्षरस पूरा गर्दै आवश्यकताको आधारमा र वडाबासीको मागको आधारमा विकासको गतीलाई तिव्रता दिने श्रेष्ठको प्रतिज्ञा रहेको छ।"
राष्ट्रिय सभा गृहमा नमुना मतदान (फोटो फिचर),"काठमाडौं : स्थानीय तहको निर्वाचन नजिकिँदै गर्दा काठमाडौंको राष्ट्रिय सभा गृहमा नमूना मतदान कार्यक्रम गरिएको छ। काठमाडौं उपत्यकाका ११ पालिकाका मतदान अधिकृत र सहायक अधिकृतहरूको सहभागितामा नमुना मतदान भएको हो। सो अवसरमा सर्वसाधारणलाई मतदान प्रक्रिया अवलोकन गरेका थिए। नमुना मतदानमा काठमाडौं महानगरपालिका कर्मचारीहरु, आयोगका कर्मचारीहरु तथा सुरक्षाकर्मीलगायतले भाग लिए। स्थानीय निर्वाचनमा ८७ लाख ४१ हजार ५३० महिला, ८९ लाख ९२ हजार १० पुरूष र १८३ अन्य गरी कूल एक करोड ७७ लाख ३३ हजार ७२३ मतदाताले मतदान गर्नेछन्। तस्बिरहरु : सरोज बैजु"
रामेछापमा एमालेका कार्यकर्ताद्वारा काँग्रेस कार्यकर्ता कुटिए,रामेछाप : चुनावी प्रचार र घरदैलो कार्यक्रममा रहेका नेपाली काँग्रेस रामेछापका कार्यकर्तालाई एमालेका कार्यकर्ताले कुटपिट गरेका छन्। स्थानीय चुनावको अभियानमा रहेका रामेछाप नगरपालिका वडा नं ५ का काँग्रेस कार्यकर्ता दानबहादुर तामाङलाई एमाले कार्यकर्ताको समूहले गए राती कुटपिट गरेर घाइते बनाएको काँग्रेस नेता तीर्थ तामाङले जानकारी दिएका छन्। हारको मनस्थिति भएपछि एमाले कार्यकर्ताले अराजकता देखाएको पनि तामाङले बताए। कुटपिटबाट घाइते भएका दानबहादुर तामाङले प्रहरी चौकी रामेछापमा जायरी दर्ता गराएका छन्। उनको जिल्ला अस्पताल रामेछापमा उपचार भइरहेको नेपाली काँग्रेस रामेछापकी महाधिवेशन प्रतिनिधि कुमारी हायुले जानकारी दिएकी छन्। घाइते घटनाको जानकारी पाउने बित्तिकै प्रहरी टोलीलाई घटना स्थलमा परिचालन गरिएको जिल्ला प्रहरी कार्यालय रामेछापले जनाएको छ।
समाजवादीका सचिव रावतमाथि चक्कु प्रहार गर्ने दुई जना पक्राउ,"बाजुरा : नेकपा एकीकृत समाजवादीका जिल्ला सचिव पुरबहादुर रावतलाई चक्कु प्रहार गर्ने कांग्रेसका दुई जनालाई प्रहरीले नियन्त्रणमा लिएको छ। बुढिनन्दा नगरपालिका९ पाण्डुसैनमा शुक्रबार दिउसो कांग्रेस कार्यकर्ताद्धारा एकीकृत्त समाजवादीका बाजुरा जिल्ला सचिव रावत र सोही नागरपालिका वडा नम्बर ९ का समाजवादीकातर्फबाट वडाध्यक्षका उम्मेदवार खड्क बोहोरा माथि चक्कु प्रहार भएको थियो। प्रक्राउ पर्ने कांग्रेस कार्यकर्ता वडा नम्बर ७ घर भएका केशब कार्की र वडा नम्बर ९ का नरेन्द्र सार्कीलाई नियन्त्रणमा लिएको प्रहरी कार्यालय बाजुराका सूचना अधिकारी प्रहरी निरीक्षक बिन्द्र बोगटीले बताएका छन्। घाइते रावत र बोहोराको जिल्ला अस्पताल बाजुरामा उपचार भइरहेको छ। रावतको पाखुरा र हातमा चक्कु प्रहार भएको छ भने बोहोराको टाउको चोट लागेको छ। सचिव रावतले योजनावद्ध आफूमाथि प्रहार भएको र आफूलाई मार्ने योजना नै रहेकोबताए। प्रहरी चौकीमा आफू भएपनि कांग्रेस कार्यकर्ताले प्रहरी चौकी माथिनै आक्रमण गरेको बताए। पाण्डुसेन दिनभर तानवग्रस्त बनेको थियो। प्रहरीस्थिति नियन्त्रणमा लिनका लागि १६ राउन्ड हवाइ फायरसमेत गरेको जिल्ला प्रहरी कार्यलय बाजुराका प्रमुख डिएसपी चर्तूभुज ओझाले बताए। पक्राउ परेका माथि छानबिन गर्ने प्रहरीले जनाएको छ। दिउँसो नेपाली कांग्रेस र नेकपा एकीकृत समाजवादीका कार्यक्रताबीच दोहोरो झडप भएको हो। सामाजवादीका कार्यकर्ता प्रहरी चौकीमा संरक्षण लिन पुगेका थिए। सामाजवादीका कार्यकर्ता चौकी भित्र रहेको भन्दै कांग्रेस कार्यकर्ताले प्रहरी चौकी माथि नै आक्रमण गरेको जिल्ला प्रहरी कार्यालय बाजुराका सूचना अधिकारी प्रहरी निरीक्षक बिन्द्र बोगटीले बताएका छन्। झडपमा १६ जना प्रहरीसहित समाजवादीका जिल्ला सचिव पुरबहादुर रावत, खडक बोहोरा, घाइते भएका छन्। कांग्रेसका दुईजना कार्यकर्ता घाइते भएको प्रहरीले जनाएको छ। प्रहरी चौकीमै पुगेर कांग्रेस कार्यक्रताहरुले नाराबाजी गर्नुका साथै तोडफोड गर्न लाग्दा प्रहरीले हवाई फाईर गरेको जिल्ला प्रहरी कार्यालय बाजुराले जनाएको छ।"
"सत्तामा हुँदा संसद्मा हंगामा गर्ने, बाहिरिएपछि चल्नै नदिने ओलीबाट देशले मुक्ति पायो : देउवा","तनहुँ : नेपाली कांग्रेसका सभापति एवं प्रधानमन्त्री शेरबहादुर देउवाले अहिलेको गठबन्धन राष्ट्रिय आवश्यकता भएको बताएका छ्न्। शनिबार तनहुँको चुनावी सभालाई सम्बोधन गर्दै प्रधानमन्त्री देउवाले अहिलेको सत्तारूढ गठबन्धन राष्ट्रिय आवश्यकता भएकाले स्थानीय तहको निर्वाचनदेखि राष्ट्रिय निर्वाचन सम्म गठबन्धनले निरन्तरता पाउने बताएका हुन्। पाँच दलिय गठबन्धनबाट आफू प्रधानमन्त्री बनेको र केपी ओलीको तानाशाही कार्य शैलीबाट देश र जनताले मुक्ति पाएको बताए। प्रधानमन्त्रीले देउवाले भने, विपक्षीले आलोचना गर्छन्। अविश्वासको प्रस्ताव राख्छन्। उहाँले अविश्वासको सामाना गर्नुपर्ने ठाउँमा पटकपटक संसद विघटन गर्ने संसदमा हंगामा गर्नुहुन्छ। सरकारबाट बाहिरिएपछि संसद चल्नै नदिने। उहाँ(ओली) ले आफू बाहेक अरुलाई सहनै नसहने, अरुलाई काम गर्नै नदिने। त्यस्तो तानाशाही कार्य शैलीबाट हामीले अहिले मुक्ति पाएका छौँ। जनताले मुक्ति पाएको छ। हामी सबैले मुक्ती पाएका छौँ। प्रधानमन्त्री देउवाले गठबन्धनकै पक्षमा चुनावी वातावरण बनेको दाबी गरे। गठबन्धनलाई बिगार्ने, असफल होस् भन्ने चाहाने तत्त्व देशभित्र रहेको बताउदैँ प्रधानमन्त्री देउवाले ती तत्वलाई चुनावी मैदानबाटै जवाफ दिनुपर्ने बताए। गठबन्धनलाई सफल पारेरै छोड्नु पर्छ। स्थानीय चुनावमा मात्र होइन। प्रदेश र संघीय चुनावसम्मै गठबन्धनलाई सफल पार्नुपर्छ। गठबन्धन राष्ट्रिय आवश्यकता मात्र होइन, यो ऐतिहासिक आवश्यकता हो। नेपाली कांग्रेसले कुनै पनि हालतमा आफूले ल्याएको प्रजातन्त्रलाई स्थायी रुपमा बचाउन लाग्नुपर्ने उनले बताए।"
रुकुम पश्चिममा माओवादी आक्रमणबाट कांग्रेस वडा सभापतिसहित पाँच घाइते,"जाजरकोट : रूकुम पश्चिमको चौरजहारीमा नेकपा माओवादी केन्द्रको आक्रमणबाट नेपाली कांग्रेसका वडा सभापतिसहित पाँच जना घाइते भएका छन्। चुनावी प्रचारप्रसारका क्रममा शुक्रबार राति चौरजहारी नगरपालिका१ घारीगाउँमा माओवादी कार्यकर्ताले एक्कासी आक्रमण गर्दा भएको दुई पक्षबीचको झडपमा परि पाँच जना घाइते भएका हुन्। माओवादी कार्यकर्ताको आक्रमणमा परेर नेपाली कांग्रेसका वडा सभापतिसहित तीन जना घाइते भएका छन्। वडा सभापति यज्ञश बिष्ट, तरुण दल चौरजहारीका अध्यक्ष त्रिलोचन गिरी र कांग्रेस कार्यकर्ता मनबहादुर बिक घाइते भएका छन्। रूकुम पश्चिमका प्रहरी प्रमुख प्रहरी नायब उपरीक्षक विष्णुबहादुर सोतीका अनुसार नेपाली कांग्रेस चौरजहारी नगरपालिका१ का सभापति योगेश विष्ट, तरुण दल चौरजहारीका अध्यक्ष त्रिलोचन गिरी , कांग्रेस कार्यकर्ता मनबहादुर बिक र वाइसिएलका ध्रुवराज विष्ट र समीर स्वर्णकार घाइते छन्। घाइतेमध्ये तरूण दलका योगेश र मानबहादुरलाई नेपालगन्ज रिफर गरिएको छ। अन्यको चौरजहारी स्थित मिसन अस्पतालमा उपचार भइरहेको प्रहरीले जनाएको छ। घाईते बिष्ट र बिकको टाउकोमा गम्भीर चोट लागेको छ। ईलाका प्रहरी कार्यालय चौरजहारीबाट घटनामा संलग्नहरूको खोजी गर्न प्रहरी परिचालन गरिएको डीएसपी सोतीले जानकारी दिए। दर्जनौं माओवादी कार्यकर्ताहरु एक गाउँबाट अर्को गाउँ गएर कांग्रेस कार्यकर्तामाथि आक्रमण गर्दा पनि प्रहरी मुकदर्शक बनेको नेपाली कांग्रेस चौरजहारीको आरोप छ। कांग्रेसले सुरक्षाको माग गरेको छ। नेपाली कांग्रेस रूकुम पश्चिमले विज्ञप्ति निकालेर घटनाको भत्र्सना गरेको छ। रूकुम पश्चिममा नेपाली कांग्रेसको पक्षमा चुनावी माहोल बलियो देखेर माओवादी केन्द्रले विभिन्न तवरले आक्रमण गर्ने गरेको कांग्रेसको भनाइ छ। माओवादीसँग चुनावी तालमेल गर्ने राष्ट्रिय सहमति कार्यान्वयन हुन नसकेपछि अरू दलहरुसँग भएको चुनावी तालमेलबाट आत्तिएर रूकुम पश्चिममा माओवादीले भौतिक आक्रमण गरिरहेको छ, सभापति प्रेमप्रकाश वलीले भनेका छन्। यसअघि पनि माओवादी केन्द्रका कार्यकर्ताहरूले आठविसकोट नगरपालिका८ का उम्मेदवार चन्द्रबहादुर बुढा लगायतका कांग्रेस नेता तथा कार्यकर्तामाथि आक्रमण गरेका थिए। यस्तै त्रिवेणी गाउँपालिका५ मा उपाध्यक्ष उम्मेदवारले प्रयोग गर्ने गाडी जर्बजस्ती लिएको, अध्यक्षका उम्मेदवारले प्रयोग गर्ने गाडी तोडफोड गरेको, घरमा आगजनीको प्रयास गरेको, गरगहना, नगद लुटपाट जस्ता कार्य माओवादीले कांग्रेसलाई लक्षित गरिरहेको विज्ञप्तिमा भनिएको छ। चौरजहारीमा बिहीबार मात्रै पनि वाईसीएल र काङ्ग्रेस एमाले कार्यकर्ताबीच वडा नम्वर ७ मा झडप भएको थियो। झडपमा परी ५ जना गठबन्धन तर्फका र २ जना माओवादी कार्यकर्ता घाईते भएका थिए। दिनहुँ जसो चौरजहारीमा भैरहेका झडपका घटनाले दलहरुले आफ्ना कार्यकर्तालाई संयमित राख्न नसक्नु र चौरजहारीको सुरक्षा व्यवस्था चुस्त नभएको नै देखाउछ। मेस र क्याम्पिङका नाममा हुने होहल्ला र मदिराको बढ्दो प्रयोगले पनि यस्ता घटना भैरहेको स्थानीयको भनाई छ। यस अघि पनि पश्चिम रुकुममा माओवादी कार्यकर्ताको कुटाईबाट एक जना शिक्षकसहित दर्जन कांग्रेस कार्यकर्ता घाइते भएका छन्। अर्थमन्त्री जनार्दन शर्माको छायामा प्रहरी प्रशासन पर्दा माओवादी कार्यकर्ता अराजक बन्दै गएको कांग्रेस नेता खडक डाँगीको भनाइ छ। गल्ती गर्दा पनि माओवादी कार्यकर्तालाई कुनै किसिमको कारवाही नहुनु र उल्टै उनीहरुको अर्थमन्त्री शर्माले संरक्षण गरिरहेका कारण माओवादीहरु अराजक बन्दै गएको डाँगीको भनाई छ। स्थानीय तहको आसन्न निर्वाचनमा रुकुम पश्चिममा कांग्रेस र एमालेले तालमेल गरेर माओवादी विरुद्ध मोर्चाबन्दी गरेपछि माओवादी कार्यकर्ता आक्रामक बनेका हुन्।माओवादी आक्रमणबाट घाइते भएका कांग्रेस कार्यकर्ता"
गोसाइँकुण्डमा एमालेको घोषणापत्र : केबलकार निर्माणदेखि पाँच वर्षमा २ हजारलाई रोजगारसम्म,"रसुवा : नेकपा एमालेले रसुवाको गोसाइँकुण्ड गाउँपालिकामा गोसाइँकुण्ड केबलकार निर्माण तथा रोजगारीको अवसरलाई अघि सारेको छ। २०७४ सालको स्थानीय तहको निर्वाचनमा पनि धुन्चे गोसाइँकुण्ड केबलकार निर्माणको योजना प्राथमिकतामा राखिएको थियो। तर कोभिड१९ लगायतका विभिन्न कारणले काम हुन नसकेको भन्दै पुनः यही एजेण्डालाई अघि सारिएको हो। पर्यटकीय क्षेत्रको रूपमा परिचित गोसाइँकुण्ड गाउँपालिकामा धुन्चेस्थित तामाङ संग्रालयको व्यवस्थापन, रेडपाण्डा पार्कको थप विकास र विस्तार, थुमन नागथली पदमार्ग निर्माण, तरुचेमा भ्यू टावर निर्माण, मिनि गोसाइँकुण्डको बृहतर विकास, गोसाइँकुण्ड पदमार्गका होटल तथा लजको व्यवस्थापन, तामाङ पदमार्गको व्यवस्थापन राखेको छ। यस्तै ५ वर्षको अवधिमा २ हजारलाई रोजगारी दिने, मानव वन्यजन्तु द्वन्द्वको व्यवस्थापन, संरक्षणका कार्यक्रम सञ्चालन, रसुवागढी नाकामा अवैध चोरी सिकार नियन्त्रणका लागि पहल गर्ने, सामाजिक सुरक्षा भत्तामा २० प्रतिशत वृद्धि गर्ने लगायतका कार्यक्रम घोषणा पत्रमा उल्लेख गरिएको छ। गाउँपालिकाको लिङलिङ र स्याफ्रुमा कागती हबको रूपमा विकास गर्ने, ब्राबल र नागुङमा स्याउ पकेट क्षेत्र निर्धारण गरी लेबलिङ र ब्राण्डिङ गरी अन्तर्राष्ट्रिय बजार क्षेत्रमा पुर्याउने, एक घर एक करेसाबारी कार्यक्रम सञ्चालन गर्ने योजना राखेको देखिन्छ। विगतको इतिहास २०७४ सालमा भएको स्थानीय तहको निर्वाचनमा गोसाइँकुण्ड गाउँपालिकामा एमालेले १७ सिट जितेको थियो। जसमा पालिका अध्यक्ष, उपाध्यक्ष, वडाध्यक्षमा ४, महिला सदस्यमा ४, दलित महिला सदस्यमा २ र सदस्यमा ५ सिट जितेको देखिन्छ। अध्यक्ष पदमा नेकपा एमालेको उम्मेदवार कैसाङ नुर्पू तामाङले १८२८ मत ल्याएर विजयी भए। उनका प्रतिद्वन्द्वी नेपाली कांग्रेसका पेम्बा छिरिङ तामाङले १५०५ मत ल्याए। उपाध्यक्षमा नेकपा एमालेका कार ग्याल्मु श्रेष्ठले १७४० मत ल्याएर विजयी हुँदा प्रतिद्वन्द्वी नेपाली कांग्रेसकी देकी तामाङले ११४९ मत ल्याइन्। पालिकामा एमालेले अध्यक्ष पुरानै दोहोर्याएको छ भने उपाध्यक्षमा नयाँ उम्मेदवार उठाएको छ। यसपटक उपाध्यक्ष पदमा नेकपा एमाले रसुवाका पार्टी अध्यक्षको छोरी प्रतिमा लामाले टिकट पाएकी छिन्। २०७४ सालमा भएको निर्वाचनमा यस पालिकामा अध्यक्ष, उपाध्यक्ष र ४ वटा वडामा वडाध्यक्ष एमालेले जितेकोमा २ वटा वडामा नेपाली कांग्रेसले वडाध्यक्ष पद जितेको थियो।"
हलो बोकेर राप्रपाकी उम्मेदवार घरदैलोमा,"जोमसोम : बैशाख ३० गते हुने स्थानीय तह निर्वाचनका लागि मुस्ताङमा राजनीतिक पार्टीको घरदैलो अभियान अन्तिम चरणमा पुग्दैछ। यहाँ राष्ट्रिय मान्यता प्राप्त ६ दल मध्ये नेपाली कांग्रेस र नेकपा एमालेबीच मुख्य प्रतिस्पर्धा हुँदैछ। मुस्ताङको ५ स्थानीय तहको सबै स्थानमा कांग्रेस र एमालेले उम्मेदवार उठाउँदा राप्रपाले भने एक उपाध्यक्ष, दुई वडाध्यक्ष र २ वडासदस्य उठाएको छ। त्यसमध्ये राप्रपाको तर्फबाट २ वडा सदस्य निर्विरोध निर्वाचित भएका छन्। थासाङ२ र घरपझोङ४ मा राप्रपाले वडाध्यक्ष पदमा उम्मेदवारी दिँदा घरपझोङ गाउँपालिकाको उपाध्यक्षमा राप्रपाले घरपझोङ२ मार्फाकी कमला लालचन अधिकारीले उपाध्यक्ष पदमा उम्मेदवार बनाएको छ। संघीयतापछि राप्रपाले पहिलो पटक घरपझोङमा उपाध्यक्ष पदमा उम्मेदवारी दिएको हो। राप्रपाकोतर्फबाट उपाध्यक्ष पदमा उम्मेदवारी दिएकी कमला लालचन अधिकारी यतिबेला घरपझोङको५ वटै वडाहरुमा पुगेर जनता समक्ष भोटको अपिल गरिरहेकी छिन्। उपाध्यक्ष पदकी उम्मेदवार लालचनले राप्रपाको चुनाव चिन्ह हलो बोकेर जनताको घरदैलो पुगेकी छिन्। उनले हलो चिन्हले नै जनता र देशको भलो गर्ने भएकाले हलो चिन्हमा मतदान गर्न मतदातासंग अनुरोध गरेकी छिन्। उनले राप्रपाले नै देशको समृद्ध र आर्थिक विकासका लागि उपयुक्त निकास दिनसक्ने भएकाले राप्रपा पार्टीको उम्मेदवारलाई विजयी बनाउन आग्रह गरेकी हुन्। गत बैशाख २० गते देखि घरदैलो अभियानमा व्यस्त रहेकी उपाध्यक्ष पदकी उम्मेदवार लालचनको घरदैलो अभियान अन्तिम चरणमा पुगेको छ। उनले आफ्नो उम्मेदवारी कसैलाई जिताउँन र कसैलाई हराउँन नभई जितेर पालिकाबासीको सेवा गर्न उम्मेदवारी दिएको घरपझोङका जनता समक्ष उल्लेख गरेकी छिन्। स्नातकसम्मको अध्ययन पूरा गरेकी लालचन जोमसोम अस्पताल विकास समितिको अध्यक्ष थिईन् भने भोङमोर साना किसान सहकारी संस्थाको अध्यक्षसमेत थिईन्।"
हामीले गठबन्धनलाई १०१५ वर्षसम्मै लग्ने भनिसकेका छौं : प्रचण्ड,"जनकपुरधाम : नेकपा माओवादी केन्द्रका अध्यक्ष पुष्पकमल दाहाल प्रचण्डले संघीय लोकतन्त्र, प्रतिगमन र प्रतिक्रान्तिको तानाशाही प्रवृतिबाट रोक्न गठबन्धन आवश्यक रहेको बताए। उनले तानाशाही प्रवृतिलाई जनताको तागतबाट परारस्त गर्न संकल्प गरेर ठूलो मेहनत र संघर्षपछि अहिले गठबन्धनको सरकार बनेको बताए। उनले भने, प्रतिगामीलाई विजयी हुन नदिने संकल्पका साथ लोकतन्त्रको सुदृढिकरणका लागि स्थानीय निर्वाचन मात्र हैन, संघ र प्रदेशको निर्वाचनमा समेत गठबन्धनको संस्कृतिलाई अघि लगिन्छ। अझ हामीले त गठबन्धनलाई १०१५ वर्षसम्मै संगसंगै लग्ने भनिसकेको छौं। विचार र राजनीतिको आधारमा गठबन्धनले राजनीतिक समस्यालाई साझा समस्या सम्बोधन गर्न अहिलेको आवश्यकता छ। उनले भने, मधेशको भूमि ठूलो संघर्षको साझा भूमि हो। संघीय लोकतन्त्र र गणतन्त्रका लागि सधै अगाडि रहने भूमि हो। तर यहाँका नागरिकले नागरिकताबाट बञ्चित हुनुपरेको विषय समाधान खोजिनेछ। पूर्वप्रधानमन्त्रीसमेत रहेका प्रचण्डले एमालेकै कारण नागरिकताको समस्या सम्बोधन हुन नसकेको दाबी गरे। धनुषाको जनकपुरधाममा आयोजित संयुक्त चुनावी सभामा बोल्दै प्रचण्डले मधेसी जनताको चाहनाअनुसार संविधान संशोधन गर्न एमाले अध्यक्ष केपी शर्मा ओलीले नदिएको बताए। उनले भने, संसद् गैर संवैधानिक ढंगले केपी ओलीले भंग गरे। नागरिकताको समस्याको हल नहुनुमा एमाले प्रमुख कारक तत्व हो। एमालेले निरंकुशवादी तानाशाही चरित्र देखाएको छ। नाराबाजी गरिरहे पनि नागरिकताको समस्या सम्बोधन गरिनेछ। यस्तै अध्यक्ष प्रचण्डले मधेशी जनताको अधिकारका निम्ति अन्तिमसम्म पनि संघर्ष गरिरहने बताएका छन्।"
"नगरको वागडोर युवालाई दिनुहोस्, ढुक्क हुनुहोस् : डा महतो","महोत्तरी : जनमैत्री विकास, पालिकाभरिमा सुशासन अनि विभेदरहित समाजको परिकल्पना गर्दै गौशाला नगरपालिकाको लागि मेयर पदमा उम्मेदवारी दिएका छन् ३२ वर्षीय युवा डा दिपेन्द्र महतोले। पेशाले चिकित्सक (स्त्री तथा प्रसुती रोग विशेषज्ञ) रहेका डा दिपेन्द्र महतो पहिलोपटक जनता समाजवादी पार्टीको तर्फबाट चुनावी मैदानमा होमिएका हुन्। उनले आफ्नो पाइलालाई गौशालावासीको विकासमैत्री सपना साकार पार्नका लागि अगाडि बढाउने बताएका छन्। उनले चौतर्फी विकास गरी पालिकालाई प्रदेशमै उत्कृष्ट एवम् नमुना बनाइने परिकल्पनासमेत गरेका हुन्। प्रस्तुत छ डा दिपेन्द्र महतोसँग अन्नपूर्णाकर्मी धनवीर महतोले गरेको कुराकानीको सम्पादित अंश; स्वास्थ्यमा संलग्न रहेको समयमा गौशालावासीमा मैले गौशालाको बागडोर सम्हालूँ भन्ने इच्छा देखियो। मैले उहाँहरुकै आग्रहलाई कदर गर्दै नगरपालिकाको नगरप्रमुख पदको लागि उम्मेदवारी दिएको हुँ। म उहाँहरुको दुःखमा केही मात्रामा भए पनि मल्हम दल्ने प्रयास गर्नेछु। मैले आफ्नो कार्यको शिलशिलामा स्थानीयस्तरमा अनेकौं बेथितिलाई नजिकैबाट प्रत्यक्षरुपमा नियालेको छु। देशले कम समयमै अनेकौं परिवर्तन गरेको छ। तर यहाँका नागरिकहरुले सोचेअनुरुप परिवर्तन भएको छैन। देशको संविधानअनुरुप संघीयताको स्थापना भएपछि सिंहदरवारझैं अधिकार स्थानीयतहमा आएको छ। तर सर्वसधारण भने अभावै अभावमा छन्। यसको मुख्य बाधकतत्व भनेकै स्थानीयस्तरमा स्वास्थ्य र शिक्षाको अवस्था कमजोर हुनु हो। सरसर्ती हेर्ने हो भने स्थानीय सरकारले स्वास्थ्य र शिक्षाको सवालमा स्पष्ट नीति र धारणालाई अझ प्रत्यक्षरुपमा अंगाल्न सकेको छैन। २) त्यसो भए गौशालावासीको यहाँमाथि अधिक नै आशा र भरोसा रहेको छ। तपाईंले उनीहरुको विश्वासलाई कायम राख्न के गर्नुहुन्छ ? म उनीहरुकै भरोसालाई कायम राख्न राजनीतिमा आएको हुँ। दृढ इच्छा र संकल्प लिइई राजनीतिको यात्रा आरम्भ गरेको छु। आफ्नो पेशालाई त्यागेको छु। मैले आफ्नो वा परिवारको लागि नभइ जनताको लागि यसो गरेको हुँ। मेरो परिवारबाट मेरो आमा र बुवा पनि वर्षौंदेखि सक्रिय रुपमा राजनीति गर्दै हुनुहुन्छ। म उहाँहरुकै प्रेरणालाई स्रोत मानेर यसतर्फ अगाडि आएको हुँ। म उहाँहरुबाट अधिक नै प्रभावित भएको छु। मैले उहाँहरुको राजनीतिक क्रियाकलापहरु बहुत निकटबाट अनुभव गरेछु। उहाँहरुको सल्लाह र परामर्शले गौशालामा शिक्षा र स्वास्थ्यको क्षेत्रमा अमुल्य परिवर्तन गर्नेछु। यसको लागि मैले दृढ संकल्प लिएको छु। म गौशालालाई यस प्रदेशकै नमुना पालिकाको रुपमा परिचित हुने किसिमले सबैको साथ र सहयोग लिएर कार्यसम्पादन गर्नेछु। आमनागरिकको इच्छा पनि यहि नै हो। मैले उनीहरुको मनोभावनालाई रतिभरि पनि ठेस पुगाउने कार्य गर्ने छैन। अब गौशालावासी विकासको सवालमा ढुक्क भए हुन्छ। यहाँ विकासको लहर छाउनेमा म प्रतिवद्धता जाहेर गर्छु। मसँग स्वास्थ्यको साथै शैक्षिक अनुभव रहेको छ। समाजमा ज्ञानवर्द्धक तत्वको अत्यन्त आवश्यक रहेको छ। म उहाँहरुको आशा र भरोसालाई हरपल कायम हुने किसिमले प्रस्तुत हुनेछु। ३) वर्षौंदेखि राजनीति गरेकासँग प्रतिस्पर्धामा उत्रनुभएको छ। यस कठिन यात्रामा सफलता पाउनका लागि कतिको मेहनेत गर्नुभएको छ ? हो वर्षौंसम्म राजनीतिकको स्वाद लिएकाहरु अहिले नगरप्रमुखको रुपमा चुनावी मैदानमा उत्रिएका छन्। म यस क्षेत्रमा पहिलो पटक आएको हुँ। मैले यसभन्दा अगाडि बुवा र आमा निर्वाचनमा भाग लिएको समयमा उहाँहरुको सहयोगीको रुपमा काम गरेको थिएँ। जसले गर्दा मलाई राजनीतिक क्रियाकलापको बारेमा आंशिक ज्ञान छ। म स्थानीयवासीको आग्रहमा यस क्षेत्रमा आएको हुँ। त्यसैले मलाई विश्वास छ म सबैको सहयोगमा यसमा सफल रहनेछु। यहाँको नेतृत्वको बागडोर पढेलेखेको र युवाले पाउनुपर्छ भन्ने जनताको चाहाना छ। तर पछिल्लो समयको चुनावमा यो सम्भव भएन। पढेलेखेको युवा राजनीतित्रमा आउनका लागि अनिच्छुक हुँदा सर्वसधारणहरु निराश भइसकेका छन्। जहिल्यै पनि एउटै अनुहार जसले गर्दा राजनीतिकमा उनीहरु नयाँ स्वाद पाउनबाट वञ्चित भएको अवस्था छ। म यसक्षेत्रमा पढेलेखेको एउटा युवा समाजसेवाको रुपमा उभिएको छु। मैले उनीहरुको समस्यालाई सुक्ष्म रुपमा अनुसन्धान गरेको छु। जसलाई मनन गरी चुनावी घोषणापत्रमा उल्लेख गर्नेछु। अनि कार्यान्वयन पनि गर्नेछु। म गौशालामा विकासको क्षेत्रमा सफलता पाउनका लागि हरसम्भव प्रयासरत रहनेछु। गौशालावासीको समग्र विकासको निम्ति सबैको सल्लाहअनुसारको यात्रामा उतार्नका लागि आफूलाई तयारी अवस्थामा राखेको छु। ४) यहाँको चुनावी एजेण्डा केके रहेका छन् ? यसो संक्षिप्तमा जानकारी गराउनुहुन्छ कि। अवश्य, मेरो चुनावी एजेण्डा जनमैत्री छ। भ्रष्टाचार र कमिसनमुक्त पालिका, सुशासन अनि जनमैत्री पालिका, स्वरोजगारको साथै उद्योगग्रामको स्थापना, विभेदरहित समाज, किसानलाई आवश्यक मात्रामा सर्वसुलभ मलखाध, बिउबिजन, आधुनिक प्रविधि र सिचाइको व्यवस्था गर्ने छु। त्यस्तै म आफू एक स्वास्थ्यकर्मी भएकोले कुनै पनि व्यक्तिलाई उपचारको लागि रतिभर पनि कठिनाइ हुन दिने छैन। म आफ्नै निगरानीमा यहाँका सामुदायिक स्वास्थ्यसंस्थालाई पूर्वाधार जनशक्ति परिचालन गरी व्यवस्थित गरी सेवा परिचालन गर्नेछु्। यहाँको शिक्षा पनि कमजोर रहेको छ। यसलाई पनि व्यवस्थित गर्ने मेरो सोच छ। त्यस्तै गौशाला बजार र निगौल गाई गौशालालाई सर्वपक्षीय रुपमा व्यवस्थित गर्नेछु। बालाबालिका, ज्येष्ठ नागरिकलाई सहज र सुलभरुपमा समाजिक सुरक्षाभत्ता वितरण कार्य लगायत हरतवरले सहयोग उपलब्ध हुनेछ। समाजमा सकारात्क सन्देशका लागि संचारको माध्यमले सुचना सम्प्रेषण गरिनेछ। समग्रमा भन्नुपर्दा गौशालाबासीको इच्छाअनुसार नै यस नगरपालिकाको विकास निर्माणको गतिविधिलाई अगाडि बढाउनेछु। ५) पालिकाका जनप्रतिनिधिले पहिलो कार्यकाल बिताएका छन्। यसलाई मनन गर्दै तपाईं आफुूलाई कुन रुपमा प्रस्तुत गर्न चाहनुहुन्छ ? वि सं २०७२ सालमा जनताद्वारा संविधान निर्माण गरी कार्यान्वय भएर अहिले संघीयता स्थापित भइसकेको छ। त्यसैको परिमाणस्वरुप अहिले सिंहदरवारसहितको अधिकार रहेको पालिकामा जनप्रतिनिधिले पहिलो कार्यकाल बिताइसकेका छन्। यसलाई समीक्षा गर्ने हो भने अनेकौं उपलब्धि प्राप्त भएका छन्। जसबाट अगामी कार्यकालको लागि काम गर्नका लागि गाइडलाइन सावित हुनेछ। हुन त मैले आफ्नो पेशाले गर्दा गौशाला नगरपालिकासँग त्यति अनुभव बटुल्न पाएको छैन। तर नगरवासीको दुःखपीडा मैले सहजै अनुभव गरेको छु। कमिशन र भ्रष्टाचारयुक्त कर्मचारी र जनप्रतिनिधिले वास्तवमै पालिकालाई सिंहदरवार बनाएको रहेछ। जुन दरवारमा रहेर सिंह कहलाउनेहरु सिधासाधा जनमानस उपर राज मात्रै गरेका रहेछन्। यस कार्यले जनताहरु पालिकादेखि आजित भइसकेका छन्। मैले त्यो मनन गर्दै आफूलाई जनमैत्री सुशासन पालिकाबाटै सहज रुपमा उपलब्ध गराउने किसिमको रणनीति बनाइईसकेको छु। म पछिल्लो घटनाको सम्बन्धमा केही चर्चा गर्न चाहन्नँ। परन्तु त्यसलाई मनन गर्दै आफूमा उतार्न सकभर कोसिस गरि रहनेछु। पालिकामा सुशासन अनि नगरभित्र स्वास्थ्य, शिक्षाजस्ता अत्यावश्यक पूर्वाधारलाई जनजनमा पुर्याउने छु। म सर्वपक्षीय छलफल, विचार, विमर्श गरी चौतर्फी रुपमा जनमैत्री विकासको लागि नगरलाई विकासको यात्रामा अगाडि बढाउन प्रतिवद्ध छु। उहाँहरुले म माथि गरेका आशा र भरोसालाई खेर जान दिनेछैन। गौशालामा आधुनिक मोडालिटीसहितको व्यवस्थित पालिका बनाउनका लागि हरसम्भव प्रयासरत रहनेछु। ६) अन्त्यमा के भन्न चाहनुहुन्छ ? यसपालिको स्थानीयतहको चुनावमा गौशालावासीलाई शिक्षित युवा जनप्रतिनिधि चुन्ने एउटा अवसर प्राप्त भएको छ। जनता समाजवादी पार्टीको तर्फबाट गौशाला नगरपालिकामा उम्मेदवारी दिएका हरेक उम्मेदवारहरु पढेलेखेका युवा छन्। मेयर पदका लागि म स्वयम् एमडी तहको शिक्षा हासिल गरेको मान्छे छु। त्यस्तै मेरो प्यानलको उपमेयर रेणुकुमारी महतो बीबीएस गरेकी छिन्। मेरो प्यानलमा उम्मेदवारी दिएकाहरु एसएलसी उीर्णदेखि स्नातकतह उतीर्ण गरिएका युवाहरुको समुह रहेको छ। शिक्षित व्यक्तिले नेतृत्व पाउनुपर्छ भनेर हरेक स्थानमा आवाज उठ्दै आएको छ। यसपटक गौशालालाई विकसित गरि पालिकाको मुहार नै परिवर्तनका लागि शिक्षत अनि युवाहरुको टोली नै उम्मेदवारी दिएका छौं। अगामी वैशाख ३० गते हुने स्थानीय तहको निर्वाचनको अवसरमा पछि नहट्नका लागि म सम्पूर्ण गौशालावासीलाई विनम्र अनुरोध गर्न चाहन्छु। युवा र शिक्षितहरुले अगामी ५ वर्षे कार्यकालमा अवश्य नै गौशालालाई यस प्रदेशमै उत्कृष्ट अनि नमुना पालिकाको रुपमा स्थापित गर्नेछन्। सिंहदरवारको अधिकार अब गौशालामै पाउनुहुनेछ, म सबैमा पुनः प्रतिवद्धता जाहेरी गर्न चाहन्छु। युवा शक्तिबाट नै मुहार परिवर्तन गर्न सकिन्छ भनेर हामीहरु राजनीतिक मैदानमा उत्रिएका छौं। हाम्रो टिममाथि भरोसा गर्नुहोस्। हामी यस नारालाई यथार्थमा परिणत गरिदिने छौं। हामी सिंह बनेर होइन सेवकको रुपमा कार्यसम्पादन गर्नेछौं।"
केपी ओलीको अत्याचारविरुद्ध गठबन्धन : प्रधानमन्त्री देउवा,"जनकपुरधाम : प्रधानमन्त्री शेरबहादुर देउवाले संविधान संसद बचाउन सत्तारुढ दलको गठबन्धन राष्ट्रिय आवश्यकता रहेको बताएका छन्। उनले संविधान जनताको जनप्रतिनिधिले बनाएकोले समयावधि बिनै संसद र संविधानको मूल्य मान्यता विपरित विघटनलाई अपदस्त गर्न गठबन्धन दलको आवश्यकता भएको बताएका हुन्। शनिबार जनकपुरधाममा पाँच दलीय गठबन्धनको सभालाई सम्बोधन गर्दै प्रधानमन्त्री देउवाले देशमा व्याप्त राजनीतिक अस्थिरता र एमाले अध्यक्ष केपी शर्मा ओलीको अत्याचारविरुद्ध गठबन्धनको आवश्यकता रहेको बताए। उनले भने, यो एक ऐतिहासिक गठबन्धन हो। स्थानीय तहसम्म मात्र सीमित रहँदैन। प्रदेश र संघको निर्वाचनमा पनि हामी यहीअनुसार अगाडि बढ्छौँ। प्रधानमन्त्री देउवाले एमाले अध्यक्ष ओलीको कार्यशैलीबाट जनताले मुक्ति पाएको समेत दाबी गरे। आफूबाहेक अरुलाई काम गर्न नदिने र आफूविरुद्ध कोही बोलेको सुन्न नसकेर ओलीले पटकपटक संसद् भङ्ग गरेको उनको आरोप थियो। गठबन्धन असफल बनाउन पटकपटक गरिएको प्रयास निरर्थक भएको बताउँदै देउवाले चुनावी मैदानबाट सबैलाई जवाफ दिने बताए। उनले भने, राम र सीताको वैवाहिक गठबन्धन भएको स्थान जनकपुरधाममा गठबन्धनकै विजयी हुन्छ। मधेसको नागरिकताको समस्यामा आमाबुबाको नागरिकता भए पनि छोराछोरी नागरिकविहीन भएर बस्नुपरेको पीडालाई सम्बोधन गरिने बताए। उनले गठबन्धनको तर्फबाट उम्मेदवार लालकिशोर साह र किशोरी साहलाई विजयी गराउन जनतासँग अपील गरे।"
सर्वनाश हुनुभन्दा त अर्धनाश राम्रो : वरिष्ठ नेता पौडेल,"तनहुँ : नेपाली कांग्रेसका वरिष्ठ नेता रामचन्द्र पौडेल सर्वनाश हुनुभन्दा त अर्धनाश हुन राम्रो भएको बताएका छन्। शनिबार तनहुँको चुनावी सभालाई सम्बोधन गर्दै उनले माओवादीलाई एक ठाउँमा भोट हाल्दा कांग्रेसलाई माओवादीले तीन ठाउँमा भोट हाल्ने कुरा कांग्रेसीहरुले बुझ्नुपर्ने बताए। उनले भने, हामीले एक महानगरपालिकामा भोट हाल्दा तीन महानगरपालिकामा उनीहरुले हामीलाई भोट हाल्छ्न्। यो लेनदेन हो। सर्वनाश हुनुभन्दा त अर्धनाश राम्रो हो नि। नेता पौडेलले ओलीको गठबन्धनलाई प्रतिक्रियावादी र अवसरवादीहरुको गठबन्धन भएको टिप्पणीसमेत गरे। नेता पौडेलले भने देशमा कस्ले प्रजातन्त्रलाई बलियो बनाउन खोजेको छ। कस्ले भाडभैलो गर्न खोजेको छ। त्यो कुरा जनताले बुझ्नुपर्छ। अहिले ओलीले गरेको गठबन्धन अवसरवादी र भ्रष्टाचारीहरुको गठबन्धन हो। पाँच दलिय गठबन्धन प्रगतिशील शक्तिहरुको गठबन्धन हो। नेता पौडेलले यही गठबन्धनको माध्यमबाट आउँदो चुनावमा कांग्रेसलाई बहुमतमा पुर्याउने दावी गरे। पौडेले आगामी चुनावमा कांग्रेसलाई २३ सिटबाट ९३ सिटमा पुर्याउने दाबी गरे। कांग्रसकै नेतृत्वमा यो देशको दु:खी र पीडित जनताको पीडामा मलम लगाउने अभियानको विधिवत ढंगले सुरु गर्ने उनको भनाइ छ। तपाईं निश्चिन्त रहनुस्, रुखमा छाप लगाउनुस्। हामीले केही ठाउँमा सम्झौता पनि गरेका छौं। कतै हँसिया हथौंडामा, कतै कलम र कतै छातामा पनि छाप लगाउनु पर्ला। यो सम्झौता हो। संविधान पनि सम्झौता हो। सम्झौता गर्न जान्नुपर्छ। मौकामा सम्झौता गर्न सक्नुपर्छउनले चुनावी सभामा उपस्थित कार्यकर्तालाई भने। चुनावी सभामा कांग्रेसका प्रवक्ता डा प्रकाश शरण महत, केन्द्रीय सदस्य शंकर भण्डारी, गोविन्द भट्टराई, प्रदीप पौडेललगायतका नेताहरुले सम्बोधन गरेका थिए।"
संसद् चल्न नदिनेलाई यहीं रोकेर तालिम दिनुपर्छ : रामचन्द्र पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले केपी शर्मा ओलीकै कारण देश अस्थिरताको भूमरीमा फसेको बताएका छन्। बुटवलमा आयोजित संयुक्त चुनावी सभामा पौडेलले ओलीले संसद् र व्यवस्थालाई पगुं गराउन महान प्रपञ्च रचेको बताएका हुन्। उनले भने, केपी शर्मा ओलीले संसद्माथि हमला गरे। संसद् र व्यवस्थालाई पगुं गराउन महान प्रपञ्च गर्नुभएको छ। संसद् चल्न नदिने मान्छेलाई जनताले यहीं रोक्नुपर्छ। यहीं रोकेर तालीम दिनुपर्छ। उनले देशमा राजनीतिक स्थिरता चाहिएको बताए। पौडेलले भने, राजनीतिक अस्थिरताले गर्दा देश संक्रमणमा छ। प्रगतिशील शक्तिहरुको साझा दस्तावेजको रुपमा संविधान निर्माण गरेका छौं। यसको माध्यमबाट देशलाई स्थिरतातर्फ लैजान खोजेका छौं। देश बनाउने नेपाली कांग्रेसको मिसनलाई सफल बनाउनुपर्छ। उनले नक्कली राष्ट्रवादबाट देशले धेरै धोका पाइसकेको बताए।"
प्रधानमन्त्री देउवालगायत गठबन्धनका नेता जनकपुर जाँदै,"काठमाडौं : नेपाली कांग्रेसका सभापति एवम् प्रधानमन्त्री शेरबहादुर देउवासहित पाँच दलीय गठबन्धनका शीर्षनेता शनिबार धनुषाको जनकपुरधाम जाँदै छन्। पाँच दलीय गठबन्धनद्वारा आज जनकपुरधाममा आयोजना हुने चुनावीसभालाई सम्बोधन गर्न प्रधानमन्त्री देउवासहित गठबन्धनका शीर्षनेता त्यहाँ जान लागेका हुन्। जनकपुरधामस्थित तिरहुतियामा दिउँसो २ बजे आयोजना हुने चुनावीसभालाई कांग्रेस सभापति प्रधानमन्त्री देउवा, नेकपा (माओवादी केन्द्र)का अध्यक्ष पुष्पकमल दाहाल प्रचण्ड, जनता समाजवादी पार्टीका अध्यक्ष उपेन्द्र यादव, कांग्रेसका वरिष्ठ नेता रामचन्द्र पौडेललगायतका शीर्षनेताहरूले सम्बोधन गर्ने कार्यक्रम रहेको कांग्रेस धनुषाका सभापति योगेन्द्र पजियारले जानकारी दिए। रासस"
काठमाडौं महानगरपालिकामा एमालेले सुरु गर्यो बृहद् पदयात्रा (तस्बिर),"काठमाडौं : नेकपा एमाले काठमाडौं महानगरपालिकाले बृहद् पदयात्रा सुरु गरेको छ। शनिबार बिहान काठमाडौंका भित्रि सहरका वडा नम्बर १२, १७, १८, १९, २०,२१,२२,२३, २४, २५ र २७ गरी ११ वडामा लक्षित गर्दै बृहद पदयात्रा सुरु गरेको हो । कार्यक्रमलाई एमालेका वरिष्ठ उपाध्यक्ष ईश्वर पोख्रेलले एमालेले खोजेको र रोजेको प्रतिनिधि एमालेले उम्मेदवार बनाएकाले घरघरमा पुगेर एमालेका नीति र कार्यक्रम बुझाउन आह्वान गरे । उनले जनताको सपना एमालेका प्रतिनिधिले मात्र पूरा गर्ने भएकाले सूर्य चिन्हमा मतदान गर्न आग्रह गरे । पदयात्रा हनुमान ढोकाबाट पदयात्रा थालिएको छ। काठमाडौं महानगरपालिकाका मेयर पदमा केशव स्थापित र उपमेयरमा सुनिता डंगोललाई उठाएको छ। भित्रि सहरका विभिन्न वडामा हुने बृहद् पदयात्रापछि काठमाडौं महानगरपालिकाको चुनावी महोल थप सशक्त बन्ने एमालेको विश्वास छ।"
माओवादी कार्यकर्ताले शिक्षक कुटे,"जाजरकोट : नेपाली कांग्रेस र नेकपा माओवादी सत्ता साझेदार दलहरू हुन्। यी दललगायत सत्ता गठबन्धनको स्थानीय निर्वाचनका लागि धेरै जिल्लामा चुनावी तालमेल छ। तर, रुकुम पश्चिम यस्तो जिल्ला छ जहाँ माओवादी केन्द्रका कार्यकर्ताको व्यवहार र धङ्धङ्गी सशस्त्र युद्धकालकै छ। ऊ एक्लै चुनावी मैदानमा छ। अन्य पार्टीलाई उसले कहिल्यै मित्रवत व्यवहार नगरेको फरक मत राख्नेको आरोप छ। दादागिरीको राजनीति गरेको उनीहरूको भनाइ छ। दिनहुँ फरक विचार र आस्था राख्ने पार्टीका कार्यकर्तालाई कुटपिट गर्ने कार्य सुरु भएको छ। बुधबार र बिहीबार कांग्रेस कार्यकर्ता कुटेका माओवादीले शुक्रबार एमाले निकट एक शिक्षकलाई दाँतै झर्ने गरी कुटपिट गरेका छन्। त्रिवेणी गाउँपालिका८ का ३९ वर्षीय लोकबहादुर खड्कालाई रक्ताम्य हुने गरी माओवादी कार्यकर्ताले कुटपिट गरेको जिल्ला प्रहरी प्रमुख डीएसपी विष्णुप्रसाद सोतीले बताए। स्थानीय शुभप्रभात आधारभूत विद्यालयमा कार्यरत उनको कान, नाक र मुखमा चोट लागेको छ। माओवादीको युवा दस्ता वाईसीएल कार्यकर्ताको मुक्का प्रहारबाट घाइते खड्काको एउटा दाँतसमेत झरेको छ। घाइतेको जिल्ला अस्पताल सल्लेमा उपचार भइरहेको छ। घटनास्थल सदरमुकाम खलंगा मुसिकोटबाट गाडीमा दुईतीन घण्टाको दूरीमा पर्छ। माओवादीलाई भोट दिन्न कांग्रेस र एमालेको गठबन्धनलाई भोट दिन्छु, भनेपछि उनलाई माओवादी कार्यकर्ताले कुटपिट गरेको स्थानीयको भनाइ छ। रुकुम पश्चिममा कांग्रेस र एमालेको तालमेल छ भने माओवादी एक्लै चुनावी मैदानमा उत्रिएको छ। माओवादीको उग्रता यतिमा मात्र सीमित छैन। भागेर बिहीबार नुवाकोट प्रहरी चौकीमा शरण लिन गएका कांग्रेस कार्यकर्तालाई संरक्षण गरेको भन्दै उनीहरूले प्रहरी चौकीसमेत तोडफोड गरिदिएका छन्। प्रहरीका अनुसार बुधबार रातिबाट त्रिवेणी गाउँपालिका९ मा कांग्रेस र माओवादी केन्द्रका कार्यकर्ताबीच झडप भयो। एकआपसमा ढुंगा हानाहान पनि भयो। त्रिवेणी९, नुवाकोटस्थित चौकीमा कांग्रेस कार्यकर्ता छिरेपछि वाईसीएलले ढुंगा हानेका हुन्। कांग्रेस कार्यकर्तालाई वाईसीएलले लखेटेपछि ज्यान जोगाउन चौकीभित्र छिरेका उनीहरूलाई वाईसीएल कार्यकर्ताले बाहिर निकाल्न भनेका थिए। कांग्रेसका १३ जना कार्यकर्ता चौकीमा पुगेका थिए। बुधबार दिउँसो पनि यहाँ कांग्रेस र माओवादी कार्यकर्ताबीच तनाव भएको थियो। तरुण दलले वाईसीएलका चूडामणि बस्नेत, डिलबहादुर विकको घर तोडफोड गरेका छन्। माओवादीको तर्फबाट ९ नम्बर वडाध्यक्षका उम्मेदवार जनककुमार विकको समेत गरी ३ वटा बाइकसमेत तोडफोड गरेका छन्। माओवादीले कांग्रेसका उम्मेदवार चढ्ने गाडीका सीसा फुटाएको र झन्डा च्यातेपछि घटना उग्र बन्दै गएको आरोप कांग्रेसले लगाएको छ। माओवादी कार्यकर्ताले कांग्रेसको तर्फबाट गाउँपालिका अध्यक्षका उम्मेदवार अमरसिङ खड्काको घरमा पनि ढुंगा हानेको प्रहरीले जनाएको छ। जिल्ला प्रहरी कार्यालय रुकुम पश्चिमका प्रमुख डिएसपी विष्णुप्रसाद सोतीले प्रहरी जनशक्ति कम भएका कारण प्रहरी चौकी तोडफोड भएको बताए।"
"भरतपुर महानगरमा चुनावी सरगर्मी बढ्यो, घरदैलो अभियानमा उम्मेदवार फोटो फिचर","काठमाडौं : चितवनको भरतपुर महानगरपालिकामा चुनावी सरगर्मी बढेको छ। स्थानीय तहको निर्वाचनमा देशभरीको ध्यान भरतपुरमा पुगेको छ। भरतपुर महानगरको मेयरमा धेरैले उम्मेदवारी दिए पनि नेकपा (एमाले) का विजय सुवेदी, गठबन्धनका तर्फबाट नेकपा (माओवादी केन्द्र) की रेणु दाहाल र स्वतन्त्र उम्मेदवारी दिएका जगन्नाथ पौडेलबीच प्रतिस्पर्धा हुने देखिएको छ। गठबन्धनको तर्फबाट चितवनको भरतपुरमा नेपाली कांग्रेसलाई मेयर नदिएपछि पौडेलले स्वतन्त्र उम्मेदवार दर्ता गराएका हुन्। उनले चुनाव चिन्ह भुँईकटहर पाएका छन्। अघिल्लो निर्वाचनमा पनि भरतपुर महानगरको प्रमुखका दुई उम्मेदवार देवी ज्ञवाली र रेणु दाहालको कडा प्रतिष्पर्धाका बीचमा मतगणना चल्दै गर्दा जेठ १४ गते राति माओवादी कार्यकर्ताले मतपत्र च्यातेपछि देशभरको ध्यान केन्द्रित भएको थियो। सर्वोच्च अदालतले आदेश दिएपश्चात पुन: मतदान भएको थियो। प्रदेश निर्वाचनमा चितवन निर्वाचन क्षेत्र नं २ खबाट विजयी भएका सांसद्ले राजीनामा दिएर एमालेबाट मेयरका उम्मेदवार बनेका सुवेदी गठबन्धनलाई भारी भइरहेको समयमा गठबन्धनलाई चुनौती दिँदै सरकारको नेतृत्व गरिरहेको दल कांग्रेसका पुराना नेता जगन्नाथले स्वतन्त्र उम्मेदवारी दिएपछि भरतपुरको चुनावी माहोल झनै रोचक बनेको छ। भरतपुरमा स्थानीय तह निर्वाचन अभियानमा उम्मेदवारहरु घरदैलो भेटघाट जुटेका छन्। आफ्ना एजेण्डाहरु पेश गर्दै उनीहरु घरदैलोमा व्यस्त बनेका हुन्। मेयर उपमेयरसहित वडाध्यक्षको टोली प्रतिबद्धता पत्र लिएर वडावडामा मतदातासँग भोट माग्न व्यस्थ छन्। उम्मेदवारहरुले आफूले जितेपछि विकासका पूर्वाधारहरुको स्तरोन्नती गर्ने भन्दै भोट दिन वडावासीहरुलाई अपील गरेका छन्। चुनावी घोषणापत्र र एजेण्डासहित उम्मेदवारहरु आफ्नो घरदैलोमा भेटिँदा मतदाता पनि उत्साहित बनेका छन्। तस्बिरमा हेर्नुहोस् भरतपुर महानगरपालिका तस्बिर : दीपेन श्रेष्ठ"
पाँच दलीय गठबन्धन मजबुत बन्दै गएपछि ओली पराजित मानसिकतामा : पुन,"रोल्पा : नेकपा माओवादी केन्द्रका नेता वर्षमान पुन अनन्तले स्थानीय तह निर्वाचनलाई संविधान च्याग्ने र बचाउनेबीचको जनमत संग्रहको संज्ञा दिएका छन्। रोल्पाको गंगादेवमा शुक्रबार आयोजित चुनावी सभालाई सम्बोधन गर्दै पुनले परिवर्तनलाई रक्षा गर्ने कित्तामा आफूहरु उभिएको दाबी गरेका हुन्। केपी ओलीजी आज राजावादी, पश्चगामी र प्रतिगामी शक्तिहरुसँग हातेमालो गर्ने ठाउँमा पुग्नुभएको छ। आफ्नै कर्मले संघमा र प्रदेशमा सरकार छैन। ,उनले भने,हामी परिवर्तनलाई रक्षा गर्ने कित्तामा उभिएका छौं। संविधान बचाउने र च्यात्ने, लोकतान्त्रिक अधिकार र परिवर्तनका एजेण्डाहरुलाई रक्षा गर्ने या भत्काउने शक्तिबीचको जनमत संग्रहको रुपमा स्थानीय तहको निर्वाचन भइरहेको छ। नेता पुनले निर्वाचनमा पाँच दलीय सत्ता गठबन्धनका उम्मेदवार विजयी हुने भन्दै त्यसले मात्र संविधान र लोकतन्त्रको रक्षा तथा हजारौं शहीदहरुको बलिदानबाट स्थापित वर्तमान व्यवस्था थप सुदृढ हुने विश्वास व्यक्त गरे। उनले पाँच दलीय गठबन्धन सुदृढ र मजबुत बन्दै गएपछि ओली पराजित मानसिकतामा पुगेको दाबी गरे। ओलीले जनता झुक्याउन बाहिर एकथरि र भित्र अर्कोथरि कुरा गर्ने गरेको आरोप लगाए। बाहिर धाकधक्कु लगाउनुभयो भने उहाँ धेरै गल्नुभएछ भन्ने हुन्छ। बाहिर एकताको विरोध गर्नुभयो भने एकता खोज्दै हुनुहुन्छ र एकताको कुरा गर्नुभयो भने टुटफुट गर्दै हुनुहुन्छ भन्ने हामी बुझ्छौं। ओलीजी जे भन्नुहुन्छ, त्यो गर्नुहुन्न। हिजो यो कुरा हामी मात्र बुझ्थ्यौं, तर आज आमजनताले चिन्ने मौका पाएका छन्, उनले भने। ओली र एमालेको मुल नेतृत्व दक्षिणपन्थी यात्रामा रहेको भन्दै उनले संविधान च्याततुच पर्ने, व्यवस्था कमजोर पार्ने र अन्ततः पुरानै व्यवस्थामा फर्काउने उद्देश्य ओलीले राखेको बताए। ओलीको संगत राजावादी र दक्षिणपन्थीहरुसँग छ। प्रतिगामीहरुसँग छ। ओली निरंकुश र प्रतिगामी हो भन्ने तथ्यहरुले पुष्टि गरेको छ। यो उहाँका व्यवहार र संगतहरुले पुष्टि गरेको छ, पुनले भने। नेता पुनले रोल्पाको स्थानीय कांग्रेस नेतृत्वले पाँच दलीय गठबन्धनको भावनाविपरीत गठबन्धन बाहिरका दलसँग चुनावी तालमेल गरेकामा आपत्ति जनाए। गठबन्धन संस्कृति र राष्ट्रिय आवश्यकताविपरीत कांग्रेसले रोल्पामा एमाले र विप्लव नेतृत्वको नेकपासँग चुनावी तालमेल गरेको भन्दै उनले असन्तुष्टि व्यक्त गरे। आफूसमेत संलग्न पाँच दलीय कार्यदलले ०७४ को निर्वाचनमा सत्ता गठबन्धनका दल निर्वाचित भएका स्थानीय तह सोही दलले लिने र त्यसमा सहमति नभए मित्रवत प्रतिस्पर्धा गर्ने तर गठबन्धन बाहिर तालमेल नगर्ने निर्णय गरेको स्मरण गर्दै पुनले रोल्पामा भने एमाले र विप्लव समूहसँग कांग्रेसले गठबन्धन गरेको बताए। प्रधानमन्त्री एवं कांग्रेस सभापति शेरबहादुर देउवा र कार्यदल संयोजक वरिष्ठ नेता रामचन्द्र पौडेलले गठबन्धनको भावनाविपरीत अरु दलसँग तालमेल नगर्न दिएको निर्देशन कांग्रेस लुम्बिनी प्रदेश अध्यक्ष अमरसिंह पुनले लत्याएको उनको भनाइ थियो। पुनले आफूहरुविरुद्ध कांग्रेस, एमाले र विप्लव समूहले जिल्लाभर गठबन्धन गरेको भन्दै त्यसलाई सहर्ष स्वीकार गरिने बताए। उनले जिल्लाका १० वटै पालिकामा माओवादी केन्द्रका उम्मेदवार विजयी हुने दाबी गरे। पुनले निर्वाचनमा सहभागी हुनुलाई दक्षिणपन्थी संशोधनवादी र गद्दारीको बाटो भन्ने विप्लव समूह निर्वाचनमार्फत मूल प्रवाहमा सहमाहित हुनु खुसीको कुरा भएको बताए। विप्लव समूह संविधान, गणतन्त्र र संघीयताको बाटोमा भएको भन्दै उनले खुसी व्यक्त गरे। पुनले निर्वाचनमा सहभागी भएकामा विप्लवलाई स्वागत गरे। हामीले स्थानीय सरकार र संघीयता क्रान्तिकारी एजेण्डा भनेका थियौं। हिजो तपाईंहरुले यसलाई दक्षिणपन्थी भन्नुभयो। गद्दारी र संशोधनवादको बाटो भन्नुहुन्थ्यो। तर, आज यही बाटोमा आउनुभएको छ। खुसी लागेको छ। म विप्लवजीलाई यो बाटोमा स्वागत गर्दछु। पुनले ०७४ को आमनिर्वाचनमा चुनाव प्रचारमा जाँदा विप्लव समूहले हत्या गर्ने उद्देश्यले बम हानेको स्मरण गरे। गाडीमा बम लागेर क्षति भए पनि आफू संयोगले बाँचेको सुनाउँदै उनले त्यतिबेलै आफूले कुनै बेला विप्लव चुनावमा आउने र त्यहाँबाट चोइटिएको असन्तुष्ट समूहले उनीमाथि नै बम हान्न सक्ने कुरा सँगै भएका नेताहरुलाई सुनाएको बताए। मैले त्यतिबेला भनेको थिएँ अबको पाँच वर्षपछि विप्वल गलत बाटो छाडेर चुनावमा आउनुहुन्छ । विप्लव चुनावमा आउने, उहाँबाट सानो चोइटो छुटिएर बम हान्छ, उनले भने, कहिले काहीं भविष्यवाणीसही हुँदोरहेछ। आज विप्लवजीहरु बम हान्न छाडेर चुनावमा आउनुभएको छ। फेरि धर्मेन्द्र बाँस्तोला र हेमन्तप्रकाश वली विप्लवलाई कारबाही गरेर बहिस्कार गर्नतिर लाग्नुभएको छ। मलाई लाग्छ अब मंसिरमा चुनाव हुन्छ। उस्तै परे विप्लवजी रोल्पामा चुनाव लड्न आउनुहुन्छ। नभए कोही विप्लव समूहका साथी चुनाव लड्नुहुन्छ। अनि उहाँसँगै चोइटिएको समूह आएर उहाँलाई बम हान्नुहुन्छ। त्यतिखेर हाम्रो पालो नै आउँदैन।"
महिला मेयरलाई होच्याउनुको तुक छैन,"काठमाडौं : पाँच दलीय गठबन्धनले शुक्रबार राजधानीमा आमसभा गरेका छन्। सभामा प्रधानमन्त्री तथा नेपाली कांग्रेसका पार्टी सभापति शेरबहादुर देउवाले शक्तिशाली दुवै महानगर काठमाडौं र भरतपुरमा महिला उम्मेदवार उठाएको बताए। उनले भने, सिंगो गठबन्धनले गर्व गरिराख्दा प्रतिपक्षले महिला भन्दै होच्याउनुको कुनै तुक छैन। प्रचण्डकी छोरी भएर जन्मिनु रेणु दाहालको गल्ती हो ? प्रकाशमानकी श्रीमती हुनु उनको दोष हो ? आमाबाबुले बिहे गरेर दिइहाले, गर्ने के ?, प्रधानमन्त्री देउवाले प्रतिपक्षलाई इंगित गर्दै भने, गणेशमान र मंगलादेवीको बुहारी हुनु उनको गल्ती हो ? उनी आफैंमा सक्षम र क्षमतावान् महिला हुन्। महिला जनप्रतिनिधि हुँदाको सकारात्मक प्रभाव भरतपुरमा हेर्न उनले आग्रह गरे। उनले थपे, अब नेपालमा मेयर भनेको महिला नै हुनुपर्छ भन्ने दिन आउँछ। अब नेपालका हरेक महिला सक्षम र दक्ष बन्दैछन्। पुरुषमात्र अघि आउनुपर्छ र उनीहरूले मात्र गर्न सक्छन् भन्ने मानसिकता त्यागिदिनुस्। देउवाले विदेशी नियोगहरू राजधानीमै भएकाले महानगरको मेयरमा महिला हार्दा अन्तर्राष्ट्रिय समुदायमा कस्तो सन्देश जान्छ भनी प्रश्न गरेका थिए। सतिले सरापेको देश भन्ने सुन्नुभएकै होला। अफवाहमा लागेर महिलालाई अगाडि आउनबाट नरोक्नुहोस्, उनले भने, काठमाडौंमा सिर्जना सिंह र भरतपुरमा रेणु दाहाल अहिले समाजका लागि चाहिने नेतृत्व हुन्। उनले गठबन्धनका विषयमा गठबन्धन गर्ने कि के गर्ने भन्ने बिषयमा कांग्रेसको महाधिवेशनमा कसैले विरोध नगरेको बताए। केन्द्रीय समितिमा पनि गठबन्धन गर्न हुने नहुने भन्ने कसैले प्रसंगै ननिकालेको उनको भनाइ छ। नेकपा माओवादी केन्द्रका अध्यक्ष पुष्पकमल दाहाल प्रचण्ड ले प्रतिपक्षले महिला उम्मेदवारमाथि अपमान गर्ने काम गरेको आरोप लगाए। हुन त भरतपुर र काठमाडौंको मेयरका बारेमा अनावश्यक टिकाटिप्पणी भइरहेका छन्, प्रचण्डले भने, म त्यो प्रवृत्तिलाई हृदयदेखि विरोध गर्न चाहन्छु। जहाँजहाँ कार्यकारी भूमिकामा महिला रहेका छन्, त्यहाँ राम्रो काम भएको छ। उनले काठमाडौं महानगरमा सिर्जना सिंह मेयरमा उठ्नु सबैका निम्ति खुसी र गर्वको कुरा भएको बताए। युद्ध, शान्ति र संविधान निर्माणका बेला महिलालाई प्रवद्र्धन गर्ने विषयमा निकै ठूलो छलफल भएको थियो। व्यवहारमा लागू गर्ने कुरामा कहीँ नै कहीँ चुकेका थियौं, उनले भने। महिलाहरू कार्यकारी भूमिकामा भएका ठाउँमा राम्रो काम भएको उनको भनाइ छ। परिवर्तनलाई संस्थागत गर्ने दृष्टिकोणले पनि यो पक्षलाई विशेष रूपले नेपालको पहिचान दिलाउन पनि सक्छौं, प्रचण्डले भने। कांग्रेसका वरिष्ठ नेता रामचन्द्र पौडेलले भने गठबन्धनले मुलुकलाई राजनीतिक स्थिरतातर्फ मोड्ने बताए। देशमा आर्थिक उन्नति र राजनीतिक स्थिरताका लागि अहिले महिला नेतृत्व आवश्यक भएकामा उनले जोड दिए। रेणु र सिर्जना राजनीतिक पृष्ठभूमिबाट आउनु संयोग भएको उनले बताए। उनले भने, दक्षता र क्षमताका कुरामा महिलाले प्राथमिकता नपाउने ? नेपालले स्थायित्व नपाउने ? किन अवसर नपाउने ? केही समय मात्र भए पनि हामीले काम गर्न पायौं भने राजनीतिक स्थिरता कायम गर्न सक्छौं। उनले केपी ओली मुलुक अस्थिरताको कारक बनेको बताउँदै उनले गठबन्धन भित्रकालाई पनि उक्साउने काम गरिरहेको आरोप लगाए। उनले भने, गठबन्धन कमजोर पार्नु भनेको अस्थिरताको शक्ति देखा पर्नु हो। बाहिर राष्ट्रवादको खोल ओडेर भित्र लम्पसारबाद भित्र्याउने प्रयास भएको छ। नेकपा एकीकृत समाजवादीका अध्यक्ष माधवकुमार नेपालले नेकपा एमालेले दक्षिणपन्थी विचारको नेतृत्व गरिरहेको बताए। महिला नेतृत्व दुई शक्तिशाली महानगरमा क्षमतावान् महिला पाएका छौं, नेपालले भने, एमालेले दक्षिणपन्थीहरूको नेतृत्व गरिरहेको छ। केपी ओलीले राजावादी, दक्षिणपन्थी, परिवर्तन विरोधी, संविधान विरोधीसँग गठबन्धन गरेका छन्। प्राप्त उपलब्धिको रक्षा गर्ने, संविधान जोगाउने, समाजवाद र सुशासनको पक्षधर, गणतन्त्रका हिमायती यो गठबन्धनमा रहेकोे नेपालको भनाइ छ। उनले थपे, नेपालको राजनीतिमा दम्भ देखाउनेहरू ओरालो लाग्न थालेका छन्। दम्भ गर्नेहरूलाई जनताले तह लगाउँछन्। गफैगफले जनतालाई अल्मल्याउन सकिन्छ भनेर कसैले नसोचे हुने उनको भनाइ छ। पाँचदलीय र दक्षिणपन्थी प्रतिगामी गरी नेपालमा दुइटा गठबन्धन भएको उनले बताए। राष्ट्रिय जनमोर्चाका अध्यक्ष चित्रबहादुर केसीले गणतन्त्र जोगाउन हम्मेहम्मे परेको बताए। विगतमा प्रजातन्त्र मास्न खोज्नेहरूले अहिले पाँच दलीय गठबन्धनको विरोध गरिरहेको उनको भनाइ छ। गणतन्त्र जोगाउन हामीलाई अहिले पनि हम्मेहम्मे परेको छ, उनले भने, गठबन्धनभन्दा अहिले बलियो छ प्रतिगमन। उनले पाँच दलभित्रै मतभेद रहे पनि अहिले गणतन्त्र जोगाउन मिलेर जानुपर्ने अवस्था रहेको बताए। हिजो प्रजातन्त्र मास्न खोस्नेहरूले यो गठबन्धनको विरोध गरिरहेका छन्, केसीले भने। गठबन्धनले उठाएका उम्मेदवारप्रतिको सोच्ने र हेर्ने दृष्टिकोण फराकिलो पार्न उनले आग्रह गरे। कांग्रेसबाट काठमाडौं महानगरको मेयरमा उठेकी सिर्जना सिंहले आफूलाई प्रकाशमानको श्रीमती अनि गणेशमान र मंगलादेवीको बुहारीको पहिचान नदिन आग्रह गरिन्। उनले भनिन्, महिला अघि बढ्दा किन परिवारवादमा जोडिन्छ ? राजनीतिको लामो अनुभव र क्षमता भएरै अघि बढेकी हुँ। उनले महानगरलाई महाघर जस्तो गरी चलाउने बताइन्। मतदाताको शिर निहुरिन दिन्नँ, महानगरलाई महान् घर बनाउँछु, उनले भनिन्।"
विप्लवको पार्टी फुटाएर नेपाल कम्युनिस्ट पार्टी (बहुमत),"काठमाडौं : नेत्रविक्रम चन्द (विप्लव)ले नेतृत्व गरेको नेपाल कम्युनिस्ट पार्टी विभाजन भएको छ। विप्लवसँग असन्तुष्ट पक्षले तीन दिनसम्म गरेको भेलाले पार्टी नाम नै परिवर्तन गर्दै छुट्टै नवौं महाधिवेशन आयोजक समिति निर्माण गरेको छ। चितवनमा भएको विशेष राष्ट्रिय भेलाले धर्मेन्द्र बास्तोलाको संयोजकत्वमा ८१ सदस्यीय नवौं महाधिवेशन आयोजक समितिको गठन गरेको केन्द्रीय सदस्य पूर्णबहादुर सिंहले जानकारी दिए। दलाल पुँजीवादी संसदीय व्यवस्थाको अन्त्य गर्दै वैज्ञानिक समाजवादको प्राप्तिका लागि स्वाधीन संयुक्त सरकारको आवश्यक रहेको पार्टी फुटाउने पक्षको तर्क छ। यो पार्टीले तत्कालीन रणनीति अख्तियार गरेको बास्तोलाले बताए। राजनीतिक स्थीरता, समाजिक रूपान्तरण तथा शान्ति र समृद्धिका लागि स्वाधिन संयुक्त सरकार तत्कालिन रणनीतिक प्रस्ताव पारिएको केन्द्रीय सदस्य सिंहले जानकारी दिए। नेकपा (बहुमत)ले आगामी स्थानीय निर्वाचनको विषयमा फरक मत राखेको छ। उनीहरूको रणनीति न भाग लिने न बहिस्कार गर्ने अवस्थाको छ। गत चैत ४ गतेदेखि १४ गतेसम्म कपिलवस्तुमा भएको बैठकले गरेको यो निर्णयलाई यो भेला पनि सदर गरेको छ। परम्परागत रूपमा बहिस्कार पनि नगर्ने र चुनावमा पनि भाग नलिने नीति लिएको केन्द्रीय सदस्य सिंहले जानकारी दिए। देशभक्त र स्वच्छ छवि भएका उम्मेदवार भने भोट हाल्न सकिने उनले बताए। तर, पार्टीका नेता, कार्यकर्ता भने उम्मेदवार भएर लड्न नपाउने उनले बताए। स्थानीय निर्वाचनका विषयमा नै विप्लव र प्रकाण्डसँग यो समूह (बाँस्तोला र हेमन्तप्रकाश वली) को विवाद भएको थियो।"
जनताले गराए नेतालाई तमसुक,"दैलेख : जब चुनाव आउँछ उम्मेदवारले घोषणापत्रमा गाउँनगरको विकास गर्ने बुँदा छुटाउँदैनन्। विकासको लहरले मुहार फेर्ने बुँदा प्रत्येक दलको चुनावी घोषणापत्रमा हुन्छ। तर, व्यवहारमा कमै लागू गर्छन्। जुन कुरा नागरिकले बुझ्न थालेका छन्। सचेत बन्दैछन्। चुनाव अघि हात जोडेर चाहेको पूरा गर्ने आश्वासन दिने उम्मेदवारले विजयी भएपछि आफ्नो प्रतिबद्धता भुल्ने भएकाले दैलेखमा नागरिकले उम्मेदवारलाई तमसुक नै गराएका छन्। दैलेखको भैरबी गाउँपालिकाका मतदाताले यो अभियान नै चलाए। भ्रष्टाचार नगर्ने, गाउँको विकासमा इमान्दारितापूर्वक भएर लाग्ने जस्ता बुँदा राखेर उम्मेदवारलाई प्रतिबद्धता जनाउन लगाएका छन्। त्यो पनि काँचो कागजमा। भैरबी गाउँपालिका७ की ५० वर्षीया दुर्गा मिजारको घरमा धेरै आश्वासन लिएर उम्मेदवारहरू दिनहुँ झै पुगिरहन्छन्। अघिपछि कहिल्यै नआउने, सन्चो बिसन्चो नसोध्ने नेताहरू पनि चुनाव आएपछि नमस्कार गर्दै आउँछन्, धेरै चुनावहरू देखेकी उनी भन्छिन्, यसअघि पनि उम्मेदवारले धेरै सपना देखाए तर पूरा गरेनन्। सोही गाउँपालिकाकी पट्टु थापाले दिनहुँ झै उम्मेदवारहरूको प्रतिबद्धता सुन्नु परेको हप्तादिन भइसक्यो। अघिपछि वास्तै नगर्ने नेताहरू मतको आशले घरमा आउने गरेको थापा बताउँछिन्। उनी भन्छिन्, अब प्रतिबद्धता गरेर मात्रै चुनावमा मतदान गर्ने हो। मतदाता आजित भएपछि उम्मेदवार पनि तमसुकमा हस्ताक्षर गर्ने राजी भएका छन्। गाउँपालिकाका उम्मेदवारले मतदातासमक्ष नै तमसुक गरे र बोलेका लेखेका कुरा पूरा गर्ने वाचा गरे। नेकपा एमालेका तर्फबाट अध्यक्षका प्रत्यासी सर्वराज महतारा, उपाध्यक्ष पदमकुमारी बिस्ट, नेकपा माओवादी केन्द्रबाट उपाध्यक्षका उम्मेदवार ऐनबहादुर कठायत, एकीकृत समाजवादी पार्टीबाट अध्यक्षका प्रत्यासी जगतप्रसाद आचार्य र उन्नत लोकतन्त्र पार्टीबाट मिलन ढुंगानाले मतदातासमक्ष सम्झौता मात्र गरेका छैनन्, औंठाछाप नै लगाएका छन्। दैलेख भैरवी गाउँपालिकाका मतदाताले तयार पारेको प्रतिबद्धता पत्रमा हस्ताक्षर गर्दै उम्मेदवार। गाउँपालिकाका सचेत मतदाताले उम्मेदवार र आम नागरिकहरूको भेला गराई प्रतिबद्धतासहित जनकरारपत्रमा औंठाछाप गर्न लगाएका छन्। भ्रष्टाचार नगर्ने, जनता र स्थानीय तहको विकासमा प्रतिबद्ध रहेको भन्दै उम्मेदवारहरूले जनकरारपत्रमा सहीछाप गरेको स्थानीय अगुवा प्रसान्तसागर शर्माले बताए। जहिले झुटको खेती गर्ने काम भयो। प्रतिबद्धता पत्र ल्याउने र विजयी भएपछि भुल्ने काम धेरैले गरे, शर्माले भने, अब हामी उम्मेदवारले जितेपछि यो पत्र देखाएर भए पनि काम लगाउँछौं। गाउँको विकासका लागि निष्पक्ष, पारदर्शी प्रतिबद्ध नेतृत्व चयनका लागि सचेत मतदाताहरू लागि परेको स्थानीय गणेशप्रसाद न्यौपानेले बताए। हामीले गाउँपालिकाको विकासका लागि निर्वाचित हुनुअघि नै उम्मेदवारलाई प्रतिबद्ध बनाएका हौं। जनताको सामु गरेको प्रतिबद्धतालाई उहाँहरूले कार्यान्वयन गर्नुपर्छ, उनले भने। यस्तो कामले उम्मेदवारलाई नागरिकप्रति उत्तरदायी बनाउने न्यौपानेको भनाइ छ।एमालेबाट गाउँपालिकाको अध्यक्ष पदका लागि उम्मेदवार बनेका सर्वराज महताराले गरेको तमसुकमा पार्टीको आधारभूत सिद्धान्तहरू श्रमिकको हक र सम्मान, सुशासन र समृद्धि एवं मजदुर किसानहरूको वकालत तथा मुक्तिका साथै स्वर्गीय मदन भण्डारीको जनताको बहुदलीय जनवादलाई पूर्ण आत्मसात गर्दै भैरबीबासी मतदाताकासमक्ष जनकरारपत्र गरेको उल्लेख छ। उनले गरेको जनकरारपत्रमा अध्यक्ष पदमा विजय भएको खण्डमा कार्यकालभरी भ्रष्टाचार नगर्ने। जनघात गरी एक रुपैयाँ पनि नखाने। यदि रकम खाएमा बाआमा को रगत खाएसरह हुने उल्लेख छ। गाउँपालिकामा हुने हरेक नियुक्ति स्पष्ट पारदर्शी गर्ने। स्वस्थ प्रतिस्पर्धाको आधारमा योग्य, अब्बल व्यक्तिलाई नियुक्ति गर्ने। गाउँकार्यपालिकाको बैठक खुला ठाउँमा जनताको माझमा सञ्चारमाध्यममा प्रत्यक्षप्रशारण गरी देश विदेशका भैरबीवासीहरूलाई अवलोकन, मूल्यांकन तथा सुझाव दिन सक्ने गरी सञ्चालन गर्ने उनको जनकरारपत्रमा उल्लेख गरिएको छ। गाउँपालिकाको सेवा जनमुखी, सुलभ, सहज बनाउँदै कार्यपालिकामा सत्तापक्ष र प्रतिपक्षको परिकल्पना नभएको स्थानीय सरकारको संरचनालाई विनाकाम दलीय भागबन्डामा विभाजन हुन नदिने गरी जनतासमक्ष गरेको तमसुकमा सहीछाप गरेका छन्। उनले जनतासमक्ष गरेको तमसुकमा उल्लेख भएका बुँदाहरूअनुसार काम गर्न नसकेमा पदबाट तत्काल राजीनामा दिएर सुशासन, विकास र पारदर्शीताको अभियानलाई सहज बनाइदिने गरी लिखितम् दायाँबाँया औंठाछाप लगाएर हस्ताक्षरसमेत गरेका छन्। यस्तै एमालेबाट गाउँपालिकाको उपाध्यक्ष पदका लागि उम्मेदवार बनेकी पदमकुमारी विस्टले अध्यक्ष महताराले गरेको जनकरारपत्रमा उल्लेख भएको सबै बुँदाहरूप्रति सहमत भएको भन्दै सहीछाप गरेकी छन्। उनले न्यायिक समितिमा रहेर कसैलाई पक्षपात गरेमा, योजना अनुगमनलाई फितलो बनाएर कमिसन खाएमा, जनअपेक्षाअनुसार काम गर्न नसकेमा आफूले गरेको जनकरारपत्रलाई आधार मानेर मतदाताले दिएको कारबाही भोग्न तयार रहेको उल्लेख गरेकी छन्। नेकपा एकीकृत समाजवादी पार्टीबाट अध्यक्षका प्रत्यासी जगतप्रसाद आचार्यले पनि मतदातासमक्ष तमसुक गरेका छन्। उनले पनि गाउँपालिकाको अध्यक्षमा निर्वाचित भएमा कार्यकालभरि नातावाद, कृपावाद, व्यक्तिगत स्वार्थलाई आपू र आफ्नो पदीय अधिकारभन्दा टाढा राखेर निस्वार्थ जनताको सेवामा खटिने उल्लेख गरेका छन्। आफ्नो कार्यकालभरि भ्रष्टाचार नगर्ने, जनघात गरी एक रुपैयाँ पनि नखाने, खाए भने त्यो आफ्नो लागि बाआमाको रगत खाए सरह हुने उल्लेख गरेका छन्। नेकपा माओवादी केन्द्रबाट उपाध्यक्षका प्रत्यासी ऐनबहादुर कठायतले समेत सम्झौतापत्रमा सहीछाप गरेका छन्। यस्तै उन्नत लोकतन्त्र पार्टीबाट मिलन ढुंगानाद्वारा मतदाता समक्ष गरिएको तमसुक पत्रमा चुनावका क्रममा मतदातालाई प्रभावित गर्न एक रुपैयाँ पनि खर्च नगर्ने उल्लेख छ। अध्यक्षमा विजयी भएपछि पहिलो चरणमा बत्ती, पानी, स्वास्थ्य, शिक्षा र भूमिहीनहरूलाई आवास निर्देशिका बनाई निःशुल्क रूपमा उपलब्ध गराउने उनले गरेको तमसुक पत्रमा उल्लेख छ। पालिकाका सबै किसानले उत्पादन गरेको कृषिजन्य वस्तुलाई वास्तविक मूल्यमा खरिद गरी बजारीकरण गर्ने, वन्यजन्तुबाट हुने बालीनालीको क्षति तत्कालै रोक्ने र रोक्न नसकेमा पालिकाले क्षतिपूर्ति उपलब्ध गराउने उल्लेख छ। स्थानीय निर्वाचन आउन अब ६ दिन मात्रै बाँकी छ। दलहरूले सार्वजनिक गरेका प्रतिबद्धतापत्रमा मतदातालाई लोभ्याउने बुँदा धेरै छन्। विकासका कुरादेखि नागरिकको दैनिकीसँग जोडिएका विषयलाई कुनै दलले पनि छुट्ट्याएका छैनन्। तर, चुनावमा जिताएर गाउँका सिंहदरबारमा एकपटक जनप्रतिनिधि पुर्याइसकेका मतदाताले अहिले घोषणा पत्रलाई विश्वास गर्न छाडेका छन्। घोषणापत्रमा एउटा र जितेपछि काम अर्कै भएपछि दैलेख भैरवी गाउँपालिकाका मतदाताले यसपटक भने उम्मेदवारलाई तमसुक नै गराए। विजयी बनेपछि बाचा पूरा नगरे राजीनामा गर्छु भन्नेमा औंठाछाप नै लगाएका छन्। गाउँपालिकामा नेपाली कांग्रेसबाट अध्यक्ष र उपाध्यक्षको प्रत्यासीहरूले भने जनकरारपत्र गर्नबाट पछि हटेको स्थानीय युवाले बताएका छन्। जनकरारपत्रमा औंठाछाप गरेका एमालेबाट अध्यक्षका उम्मेदवार सर्वराज महताराले आफूले सयौं जनताको सामु गरेको जनकरारपत्रमा टेकेर काम गर्ने अठोट व्यक्त गरे। स्थानीय तहका जनप्रतिनिधिमाथि जनताको अविश्वास छ। यस्ता खालका जनकरारपत्र यसअघि गरेको भए ग्रामीण क्षेत्रले विकासमा फड्को मार्न सक्थ्यो, उनले भने। आफूले सहीछाप गरेको जनकरारपत्रमा भ्रष्टाचारको अन्त्य, सुशासन कायमलगायत गाउँपालिकाको विकासका लागि सबै विषय समेटिएको अध्यक्षका उम्मेदवार महताराको भनाइ छ। हाम्रो पार्टीको उम्मेदवारका तर्फबाट जनतासमक्ष कसम खाएका छौं, हामी विजय भए सोहीअनुसार अगाडि बढ्छौं, उनले भने। नेकपा माओवादी केन्द्रको तर्फबाट गाउँपालिकाको उपाध्यक्षको उम्मेदवार बनेका ऐनबहादुर कठायतले जनकरारपत्र अर्थात् जनताका सामु गरेको तमसुकले जनप्रतिनिधिलाई मनोमानी गर्नबाट पूर्णरूपमा बन्देज गराएको बताए। राजनीति सेवा हो, तर, राजनीतिलाई कमाउ धन्दाको रूपमा विकास हुन नदिन यसले सहयोग गर्छ, उनले भने, जनकरारपत्रले जनप्रतिनिधिलाई मनोमानी ढंगबाट नभई नीति, नियम र पद्धतिअनुसार काम गर्ने वातावरण तयार गरेको छ। जनताको तहबाट खबरदारी जरुरी रहेको बताउँदै कठायतले यस्तो कार्य मुलुकमा सबै स्थानीय तहमा हुनुपर्ने बताए। मैले सचेत मतदाताहरूको भेलामा जनकरारपत्रमा सहीछाप गरेको छु। म विजयी भएको खण्डमा जनकरारपत्रमा टेकेर काम गर्छु। त्यसलाई कुल्चिन खोजे सचेत मतदाताले सजाय दिने नै छन्। हामी पनि जनताले दिएको सजाय भोग्न तयार छौं, उनले भने। उम्मेदवारहरूले मतदातासामु गरेको तमसुकले जो निर्वाचित भए पनि गाउँको विकासका लागि प्रतिबद्ध रहनेमा स्थानीय मतदाता आशावादी छन्। गाउँपालिकाकी सरस्वती रिजालले जनप्रतिनिधि हुनु अघिले उम्मेदवारहरूलाई जनताको माझमा तमसुक गराउनुले गाउँको विकास हुन्छ कि भन्ने आश पलाएको बताइन्। उम्मेदवारहरूले जनकरारपत्र अर्थात तमसुकमा औंठाछाप गरेर जनताप्रति प्रतिबद्ध र उत्तरदायी भएको सन्देश दिएको अधिकारकर्मी हीरासिंह थापाको बुझाइ छ। यसले सुशासन कायम हुने र जनप्रतिनिधिलाई जवाफदेही बनाउनेमा आशावादी रहेको थापाले बताए। स्थानीय तहमा उम्मेदवार बनेका नेताहरूले बालबालिकाविरुद्धको हिंसा, शोषण र दुव्र्यवहारविरुद्ध र बालविवाह, छाउपडी तथा जातीय छुवाछूत अन्त्यका लागि प्रतिबद्ध हुनुपर्ने आवश्यकता औंल्याए। सबै बालबालिकाको शिक्षामा पहुँच, बालमैत्री र गुणस्तरीय शिक्षा, बाल र किशोरकिशोरीमैत्री स्वास्थ्य र बालमैत्री स्थानीय शासन कार्यान्वयनका लागि पनि उम्मेदवारहरूले जनतासामु प्रतिबद्धता जनाउनुपर्ने थापाको भनाइ छ। भ्रष्टाचार, सुशासन कायम गर्न र भौतिक पूर्वाधार विकासका लागि मात्र नभई सामाजिक विकासमा लागि उम्मेदवारहरूले जनतासामु आवश्यक प्रतिबद्धता जनाउनुपर्छ, उनले भने।माओवादी केन्द्रबाट दैलेख भैरवी गाउँपालिका उपाध्यक्षका उम्मेदवार ऐनबहादुर कठायतलाई औंठाछाप गराएको पत्र। नेकपा एमालेका तर्फबाट भैरवी गाउँपालिका उपाध्यक्षमा उम्मेदवार बनेकी पदमकुमारी विष्टलाई औंठाछाप गराएको पत्र नेपालगन्ज उद्योग वाणिज्य संघले स्थानीय उम्मेदवारलाई गराएको प्रतिबद्धतापत्र"
बेलायतको स्थानीय निर्वाचनमा नेपालीमूलका ५ विजयी,"लन्डन : बेलायतको स्थानीय निर्वाचनमा नेपालीमूलका पाँच जना उम्मेदवार विजयी भएका छन्। बिहीबार भएको निर्वाचनमा बेलायतभरमा विभिन्न स्थानीय काउन्सिलबाट १० जना नेपालीमूलका उम्मेदवार बनेका थिए। त्यसमध्ये लक्ष्य गुरुङ, विष्णुबहादुर गुरुङ, जित रानाभाट, कमल गुरुङ र डाक्टर जगन्नाथ शर्मा निर्वाचित बनेका हुन्। उनीहरूमध्ये तीन जना काउन्सिलरमा पुनःनिर्वाचित भएका छन् भने दुई जना पहिलोपटक काउन्सिलरमा विजयी भएका हुन्। निर्वाचित हुनेमा दुई जना सत्तारुढ कन्जरभेटिभ पार्टीका उम्मेदवार छन् भने तीन जना लेबर पार्टीका हुन्। देशभरको पूर्ण नतिजा भने अझै आउन बाँकी नै छ। समाचार तयार पार्दा सम्ममा प्रधानमन्त्री बोरिस जोन्सनको सत्तारुढ कन्जरभेटिभ पार्टीले विगतमा जितेका सयौं ठाउँ गुमाएको छ। विपक्षी लेबर र लिबेरल डेमोक्र्याटले भने आफ्नो सिट संख्या बढाएका छन्। लन्डनको हन्सलो बरोबाट मेयर विष्णुबहादुर गुरुङ तेस्रोपटक काउन्सिलर निर्वाचित बने। लेबर पार्टीबाट उम्मेदवार बनेका गुरुङले १ हजार ३७ मत प्राप्त गर्दै विजय हासिल गरेका हुन्। सोही वडाकै अर्को काउन्सिलरमा लेबर पार्टीकै उम्मेदवार विजयी भएकी छन्। पराजित सत्तारुढ कन्जरभेटिभ उम्मेदवारले विजयी गुरुङले भन्दा २ सय ६८ मत कम अर्थात् ७ सय ६९ मत मात्रै पाएका छन्। सन् २०१४ मा हन्सलोको हानवर्थ वडाबाट पहिलोपटक काउन्सिलर निर्वाचित भूतपूर्व गोर्खा गुरुङ सन् २०१८ मा दोस्रोपटक निर्वाचित भएका थिए। उनले डेपुटी मेयर र मेयरका रूपमा समेत एकएक कार्यकाल काम गरिसकेका छन्। लन्डनको बार्नेट काउन्सिलका पूर्वउपमेयर लक्ष्यबहादुर गुरुङ पुनः काउन्सिलरमा निर्वाचित भएका छन्। सत्तारुढ कन्जरभेटिभ पार्टीबाट बार्नेटको एजवेरवरी वडामा उम्मेदवार बनेका गुरुङ १ हजार ६ सय ९१ मत प्राप्त गरी विजयी भएका हुन्। दुई ठाउँका लागि कुल पाँच जनाको उम्मेदवारी रहेको उक्त वडामा निकै कडा प्रतिस्पर्धाबीच गुरुङ विजयी भए। उनीसँग पराजित उम्मेदवारसँग उनको मात्र ४२ मतको फरक छ। भूतपूर्व गोर्खा गुरुङ यसअघि सोही क्षेत्रको उपमेयर भइसकेका छन्। कन्जरभेटिभ पार्टीबाट आगामी मेयरका प्रमुख दाबेदार रहेका उनलाई बरोमा लेबर पार्टीको बहुमत आएपछि भने धक्का लागेको छ। बेलायतको रोयल बरोबाट पहिलो पटक नेपालीमूलका उम्मेदवार काउन्सिलरमा निर्वाचित भएका छन्। रोयल बरो अफ ग्रीनबीचको प्लमस्टिड एन्ड ग्लिन्डन वडामा लेबर पार्टीबाट उम्मेदवार बनेका रानाभाट विजयी भएका हुन्। उक्त वडामा तीन काउन्सिलरका लागि १० उम्मेदवारबीच भएको प्रतिस्पर्धामा रानाभाटसँगै अन्य दुई वना पनि लेबर पार्टीकै उम्मेदवार विजयी भएका छन्। मत परिणामअनुसार रानाभाटले २ हजार ३ सय १९ मत प्राप्त गरे। उनीसँगै विजयी हुने अन्य दुई लेबर उम्मेदवारले २४ सय बढी मत पाएका छन्। पराजित उम्मेदवार मध्ये एक जनाबाहेक कसैले पनिले भने ५ सय मत पनि कटाएका छैनन्। बेलायतमा पछिल्लो केही वर्षदेखि नै विभिन्न स्थानीय तहमा नेपालीमूलका उम्मेदवारहरू निर्वाचित हुँदै आएका छन्। तर, लन्डनभित्रका प्रमुख चार रोयल बरोमा नेपालीमूलबाट निर्वाचित हुने रानाभाट नै पहिलो बनेका छन्। इंग्ल्यान्डस्थित नर्थ योर्कसायर काउन्टी काउन्सिलमा नेपालीमूलबाट पहिलोपटक उठेका डा जगन्नाथ शर्मा झिनो मतले पराजित भएका छन्। कन्जरभेटिभ पार्टीका उनी ८ मतले मात्र पराजित भए। उनले ५ सय ५१ मत प्राप्त गरेका थिए। ग्रीन पार्टीका केभिन फोस्टर ५ सय ५९ मतसहित विजयी भएका छन्। कोलबर्न टाउनका पूर्वमेयर एवं काउन्सिलर शर्मा दुईतिहाइ मत पाएर कोलबर्न एन्ड हिप्सवेल काउन्सिलर भने निर्वाचित भए। बेलायती अर्थमन्त्री ऋषि सुनाकको निर्वाचन क्षेत्र रिचमण्डसायरमा उनी कन्जरभेटिभ पार्टीको उपाध्यक्ष छन्। शर्माको चुनावी अभियानमा अर्थमन्त्री सुनाकले प्रचारप्रचारमा सहभागी भएर हौसला प्रदान गरेका थिए। नर्थ योर्कसायर इंग्ल्यान्डको ठूलो काउन्टी मानिन्छ। शर्मा काउन्टी काउन्सिलरमा उठ्ने नेपालीमूलबाट पहिलो थिए। अन्य नेपाली काउन्टीभन्दा तल्लो तह बरो काउन्सिलसम्म मात्र पुगेका छन्। लन्डनकै बार्नेट काउन्सिलको बन्र्टओक वडाबाट पूर्वगोर्खा कमलबहादुर गुरुङ पहिलोपटक काउन्सिलर निर्वाचित भएका छन्। लेबर पार्टीका उम्मेदवार उनले २ हजार तीन सय ७७ मत प्राप्त गर्दै विजय हासिल गरे। सो वडाको अर्को काउन्सिलरमा २ हजार ५ सय ४५ मतसहित लेबर पार्टीकै उम्मेदवार विजयी भए। पराजित कन्जरभेटिभ पार्टीका दुई उम्मेदवारहरूले भने आधा थोरै ९ सय ६२ र ८ सय ६१ मत मात्रै प्राप्त गरे। यसपटकको निर्वाचनमा नेपालीमूलका पाँच उम्मेदवार भने पराजित बनेका छन्। वकिङ बरोमा पूर्वगोर्खा मेजर चित्रबहादुर राना पराजित भए। कन्जरभेटिभ पार्टीबाट यसअघि तीन पटक काउन्सिलर निर्वाचित उनी चौथो पटक असफल बने। रानालाई पराजित गर्ने लिबेरल डेमोक्र्याट उम्मेदवारले दोब्बर बढी मत पाए। सन् २०१५ मा पहिलोपटक काउन्सिलरमा निर्वाचित उनी सन् २०१६ र सन् २०१८ मा पनि काउन्सिलर निर्वाचित भएका थिए। रश्मोर बरोको चेरीउड वडामा कन्जरभेटिभ पार्टीबाट पहिलोपटक उम्मेदवार बनेकी सुमन पुन ७ सय ३० मत ल्याएर पराजित भइन्। उनका प्रतिस्पर्धी लेबर पार्टीका उम्मेदवारले १ हजार ८ मतसहित विजयी भए।त्यस्तै, बेडवर्थ एन्ड ननिटन बरोमा पहिलो पटक काउन्सिलर पदमा निर्वाचन लडेका पूर्वगोर्खा भीम सारु पनि पराजित भए। लेबर पार्टीका उम्मेदवार सारुले ५ सय ६६ मत प्राप्त गरे। उनका प्रतिस्पर्धी कन्जरभेटिभ पार्टीका उम्मेदवार ६ सय ५२ मतसहित निर्वाचित भए। उता, स्विन्डनको मेनिंगटन एन्ड वेस्टर्नमा पहिलोपटक उम्मेदवार बनेका पूर्वगोर्खा ज्ञानप्रसाद गुरुङ पनि जितबाट चुकेका छन्। कन्जरभेटिभ पार्टीका उम्मेदवार गुरुङले ६ सय ६५ मत पाउँदा विजयी लेबर पार्टीका उम्मेदवारले १३ सय ६४ मत पाए। लन्डनको वाटफोर्डमा सञ्जय पन्त काउन्सिलरमा पराजित भएका छन्। वाटफोर्ड बरोको होलीवेल वडामा कन्जरभेटिभ पार्टीबाट पहिलोपटक उम्मेदवार बनेका पन्त ४ सय २६ मत प्राप्त गरी पराजित भएका हुन्। विजयी लेबर उम्मेदवारले ९ सय ४९ मत प्राप्त गरेका छन्।"
एमाले अध्यक्ष ओली मोरङ र सुनसरीका चुनावी कार्यक्रममा सहभागी हुँदै,"विराटनगर : नेकपा (एमाले)का अध्यक्ष केपी शर्मा ओली पार्टीले आज (शनिबार) आयोजना गर्ने कार्यक्रममा सहभागी हुन मोरङ र सुनसरी आउँदै छन्। एमालेले मोरङ र सुनसरीका ४ वटा पालिकामा चुनाव लक्षित कार्यकर्ता भेला तथा सभाको आयोजना गर्दै छ। सुनसरीको इटहरी र धरान उपमहानगरपालिका तथा मोरङको सुन्दरहरैँचा नगरपालिका र विराटनगर महानगरपालिकामा आयोजित कार्यक्रमलाई ओलीले सम्बोधन गर्ने एमाले स्थायी कमिटी सदस्य हिक्मत कार्कीले जानकारी दिए। उनका अनुसार इटहरी, धरान तथा विराटनगर हुँदै सुन्दरहरैँचामा कार्यक्रम आयोजना गरिने छ। सबै तयारी पूरा भएको र कार्यक्रममा एमालेका उम्मेदवार तथा नेता, कार्यकर्ताको उपस्थिति रहने एमालेले जनाएको छ। वैशाख ३० गते हुने स्थानीय तह निर्वाचनलाई लक्षित गरेर एमालेले घरदैलो कार्यक्रम सम्पन्न गरिसकेको छ। घरदैलो सकेर एमालेले मतदाता शिक्षा कार्यक्रम सञ्चालनको तयारी गरेको छ। एमाले विराटनगर महानगर कमिटीका सचिव रोहित कोइरालाका अनुसार नमुना मतपत्रमार्फत सञ्चालन गरिने कार्यक्रममा निर्वाचन परिचालन कमिटीका सदस्यहरू, स्थानीय नेता कार्यकर्ता र उम्मेदवारको सहभागिता रहने छ।"
"जंगल मासेर निजगढमा विमानस्थल नबनाउन माग, आन्दोलनमा उत्रिने चेतावनी","काठमाडौं : नेपाल पर्यावरण संरक्षण तथा सम्वर्द्धन संघले विकल्पहरु हुँदाहुँदै बाराको निजगढमा रुखहरु मासेर अन्तर्राष्ट्रिय विमानस्थल बनाउन लागिएको भन्दै आपत्ति जनाएको छ। संघले जंगल मासेर विमानस्थल बनाउन नपाइने आफ्नो अडान अघि सारेको छ। पानीको मुहान सुक्ने, हात्तीको वासस्थान र अरू प्रकृति विनाश गर्न नहुने पनि संघको धारणा छ। शनिबार संघका अध्यक्ष सुदर्शन प्रधानले जारी विज्ञप्तिमा भनिएको छ, हवाई मैदानजस्तो दुरगामी महत्व राख्ने स्थलको छनौट गर्ने माथि निजगढको जंगल, खोटपूर्ण र शंकास्पद रह्यो। किनकी चितवनको शुक्रनगरनयाँगाउँ सेरोफेरोको हजारौं हेक्टरमा एउटा सालको रुख पनि छैन। तर निजगढमा ७००३ हेक्टर वनक्षेत्रमा सालका रुखवृक्ष, लाथ्रा, पोल, बल्लाबल्ली जम्मा ८ करोड ६८ लाख १५ हजार ३३५ वटा छन्। जसको बजार मूल्य ६०० अर्ब (६ खर्ब) भन्दा माथि हुन्छ। चितवन राष्ट्रिय निकुञ्ज र पर्सा राष्ट्रिय निकुञ्जमा के अन्तर छ? जहाँ बाघ, गैंडा, जंगली हात्ती, चितुवा, हरिण, मृगलगायत ३७ स्तनधारी प्रजाति, ४९० पंक्षीहरु, सरिसृप र भ्यागुता १५ जाति, उभयचर ३ प्रजाति र माछा १८ प्रजातिका लगायत अरु सयौं प्रकारका प्रकृतिका सन्तानहरु छन्। अध्यक्ष प्रधानले निजगढको ८ हजार हेक्टर जंगल फाँडेर विमानस्थल बनाउँदा त्यहाँको जमुनी, अडुवा, तिथरी, काँटघाट नदीहरु,थलनी, बडकी पैनी र जोकाहा खोलाहरुको मुहान भएकोले पानीका स्रोतहरु पूर्ण रुपले सुक्ने बताए। उनले भने, यसले बाराको ५ गाउँपालिका (देवताल, सुवर्ण, करैयामाई, आदर्श केटवाल र बारागढी) र चार नगरपालिका (कोल्वी, पचरौता, महागढीमाई, सिम्रौनगढ र कलैयाँ उपमहानगरपालिकाका झण्डै ५ लाख ५० हजार जनताको खानेपानी र सिँचाईमा गम्भीर दुष्प्रभाव पार्नेछ। साथै, रौतहट जिल्लाका लाखौं जनतालाई पनि गम्भीर असर पर्नेछ। प्रधानले काठ तस्करहरुको चंगुलमा परेर राज्यको नेतृत्व गर्नेहरुहरुले मनोमानी गरेर विमान कुनै गम्भीर अध्ययनअनुसन्धान निजगढको जंगल फाड्ने निर्णय गर्ने, आदेश दिनेजस्तो आत्मघाती कदम चालिरहेको आरोप लगाए। उनले भने, तिनलाई तुरुन्त रोक्नुपर्छ। वनजंगल पनि बच्ने र हवाई मैदान पनि बन्ने कदम चाल्नु पर्छ। उनले राज्यले आफूहरुले अघि सारेका मागप्रति गम्भीरता नदेखाए र जबरजस्ती रुपमा जंगल मासेर विमानस्थल बनाउन खोजे त्यसको विरुद्धमा सशक्त रुपमा आन्दोलनमा उत्रिने चेतावनी पनि दिए। पूर्वप्रमुख संरक्षण अधिकृत तथा पर्यावरणविद् बाबुराम यादवले निजगढ विमानस्थलको विकल्प रहेको सुनाए। निजगढमा विमानस्थल बनाउने नाममा अहिले पनि झण्डै ७ हजार हेक्टर जमिनमा चारै दिशाको (४२ किलोमिटर) मा तारबार लगाएको र घेरिएको ठाउँमा पनि (झण्डै ५ किलोमिटर) मा तारबार लगाएर वन्यजन्तुमाथि अमानवीय व्यवहार गरिएको यादवले वस्तुस्थिति सुनाए। यादवले भने, निजगढ हवाई मैदानको विकल्प सिमरा विमानस्थललाई विस्तार गरेर बनाउन सकिन्छ, जुन १२ सय हेक्टरमा रहन्छ। अर्को विकल्प भनेको सर्लाहीको मूर्तियामा ३४ सय हेक्टरमा निर्माण गर्न सकिन्छ। यादवले सिमरा र सर्लाहीको मूर्तियामा विमानस्थल निर्माण गर्दा लागत पनि न्यून लाग्ने दाबी गरे। उनले भने, सिमरा र मूर्तियामा विमानस्थल बनाइयो भने लागत कम लाग्नुको साथै यसले जंगल पनि सखाप पार्दैन्, कुनै पानीका मुहानहरु पनि सुक्दैनन् र जनता दुष्प्रभावित बन्दैनन्। यादवले लण्डनको हिथ्रो हवाई मैदान १२२७ हेक्टरमा बनेको, सिंगापुरको चाङी हवाईमैदान १३०० हेक्टरमा र दुबईको अन्तर्राष्ट्रिय हवाई मैदान १२५० हेक्टरमा बनेको उल्लेख गर्दै भने, यी विमानस्थलहरुले क्रमशः यात्रुहरु ८ करोड, ६५६ करोड र ८९१ करोडलाई सेवा पुर्याइरहेछन्। जबकी काठमाडौंको त्रिभुवन विमानस्थलले वार्षिक ७१ लाख हवाई यात्रुहरुलाई सेवा दिइरहेछ। प्रस्तावित निजगढको हवाई मैदानले जम्मा ७२ लाखलाई सेवा दिने लक्ष्य बनाइएको छ। त्यस्तै, ३७ वर्षसम्म विमान चलाएका क्याप्टेन युवराज भट्टराईले विमानस्थल बनाउनु भनेको संवेदनशील विषय भएको उल्लेख गर्दै विमानस्थल बनाउनुपूर्व सबै कोणबाट हेर्नुपर्ने र विशेषगरि पर्यावरणीय अवस्थाको लेखाजोखा गर्नुपर्नेमा जोड दिए। उनले निजगढमा विमानस्थल बनाउने नाममा जंगल सखाप पार्ने काम गर्न नहुने पनि तर्क गरे। उनले निजगढमा विमानस्थल बनाउनुभन्दा पनि यसको विकल्प खोज्न सरकारलाई सुझाव दिए। पर्यावरणविद् सुरेन्द्र ढकालले नेपालका हिमालहरु संकटमा परेको र आगामी दिनमा पनि यसको अझै क्षति हुने उल्लेख गर्दै नेपाल पर्यावरणको हिसाबले दिनप्रतिदिन कमजोर अवस्थामा पुगेको चिन्ता व्यक्त गरे। यसबाट मुक्त गराउनको लागि पनि सबै सरोकारवालाहरुले वनजंगलको संरक्षण गर्नुपर्नेमा उनको जोड थियो। उनले विमानस्थल बनाउने नाममा जंगल मासेर त्यहाँका वन्यु जीवजन्तु र पन्छीहरुको वासस्थान सखाप पार्नु भनेको अहिलेको मानव पुस्ताको नै विनाश गर्नुसरह हुने चिन्ता व्यक्त गरे। राज्यले पर्यावरणीय क्षतिको बारेमा गम्भीर हुनुपर्ने र निजगढ विमानस्थल बनाउनको लागि ठाउँको विकल्प खोज्नुपर्ने सुझाव दिए।"
पहिरोले नारायणगढमुग्लिन सडक अवरुद्ध,चितवन : पहिरोका कारण नारायणगढमुग्लिन सडकखण्ड अवरुद्ध भएको छ। आज साँझ ७:३० बजे इच्छाकामना गाउँपालिकाको चोके खोलामा पहिरो खस्दा सडक अवरुद्ध भएको हो। मुग्लिनबाट नारायणगढतर्फ तीन किलोमिटरको दूरीमा पहिरो निरन्तर खसिरहेका कारण आज यातायात सञ्चालन हुने सम्भावना न्यून रहेको ट्राफिक प्रहरीले जनाएको छ। जिल्ला ट्राफिक प्रहरी कार्यालयका प्रमुख प्रहरी निरीक्षक धर्म अधिकारीका अनुसार ठूलो पहिरो खसेका कारण आज पहिरो हटाउन असम्भव जस्तै छ। मुग्लिन हुँदै नारायणढतर्फ आउने सवारीसाधन मुग्लिनमा रोकिएका छन् भने नारायणगढबाट मुग्लिन हुँदै जाने सवारीसाधनलाई जुगेडीतर्फ नै रोकिएको छ। पहिरो हटाउन सुरु भएको प्रहरीले जनाएको छ।
रसुवा : मतदान केन्द्रमा २ सय ५५ कर्मचारी खटाइने,"रसुवा : बैशाख ३० गते हुने स्थानीय चुनावका लागि जिल्लाको मतदान केन्द्रहरूमा २ सय ५५ कर्मचारी खटाइने भएको छ। मुख्य निर्वाचन अधिकृतको कार्यालयका अनुसार केन्द्रमा खटिने मतदान अधिकृत, सहायक मतदान अधिकृत, सहायक कर्मचारी र कार्यालय सहयोगीहरूको सूची तयार पारिएको छ। छनोट गरिएका कर्मचारीहरूमध्ये मतदान अधिकृत र सहायक मतदान अधिकृतलाई शनिबार र आइतबार तालिम प्रदान गरिने छ। त्यसपश्चात कर्मचारीहरूलाई केन्द्रहरूमा खटाइने छ। शनिबार लाङटाङ र नौकुण्डमा खटिने मतदान अधिकृत र सहायक मतदान अधिकृतलाई तालिम प्रदान गरिने छ। जिल्लामा यसपटक ३४ वटा मतदानस्थल निर्धारण गरिएको छ। यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ। कार्यालयका अनुसार जिल्लाको उत्तरगया गाउँपालिकामा ६ वटा मतदान स्थल र ११ वटा मतदान केन्द्र, कालिका गाउँपालिकामा ६ वटा मतदान स्थल र ११ वटा मतदान केन्द्र, गोसाइँकुण्ड गाउँपालिकामा ८ वटा मतदान स्थल र ९ वटा मतदान केन्द्र, नौकुण्ड गाउँपालिकामा ८ वटा मतदान स्थल र १४ वटा मतदान केन्द्र तथा आमाछोदिङ्मो गाउँपालिकामा ६ वटा मतदान स्थल र ५ वटा मतदान केन्द्र तोकिएको छ। जिल्लामा ३८ हजार ५ सय ४५ मतदाता रहेका छन्। जसमा १९ हजार ६ सय ८९ पुरुष र १८ हजार ८ सय ८५ महिला रहेका छन्।"
बिक्री भएर फर्काइएको कमल पोखरीमा ५० वर्षपछि कमलको फूल,"भक्तपुर : वरिपरि लामोलामो झाडी, बीचमा दबदबे हिलो, त्यसमाथि घाँसैघाँस, डिलमा जथाभावी फालिएको फोहोर, तीन वर्ष अघिसम्म त्यहीँ दृश्य देखिने मध्यपुरथिमि नगरपालिका८ बोडेस्थित ऐतिहासिक पलिस्वाँ पुखुः अर्थात् कमल पोखरीमा अचेल कमलको फूल फक्रेको देखिन्छ। व्यक्तिका नाममा दर्ता भइ पटकपटक किनबेच भएको ऐतिहासिक यो पोखरीले आफ्नो स्वरुप लेला भन्ने कल्पना पनि नगरेका यहाँका बासिन्दा यतिखेर खुसी छन्। आफ्नै टोलको यस पोखरीमा झण्डै ५० वर्षपछि कमलको फूल फुलेको देख्दा मनै फुरुङ्ग भएको स्थानीयवासी शकुन्तला श्रेष्ठ बताउँछन्। आज बिहान पोखरीको बारमा समातेर कमलको फूल हेर्दै गरेका उनी भन्छन्, 'दबदबे चौरमा परिणत भएको यो पोखरी फेरि सुन्दर होला, यसरी कमलको फूल फुल्ला, डुङ्गा चढ्न पाइएला भनेर कल्पना पनि गरेको थिइनँ तर अहिले पोखरीले पुनर्जीवन पाएर फूल फुलेको देख्दा खुसी लागेको छ।' गरे सबैथोक सकिने भन्दै बोडेका वीरेन्द्र जयनाले भने, 'स्थानीयवासीको साथ र जनप्रतिनिधिको चाहना भए असम्भव पनि सम्भव हुँदोरहेछ भन्ने नमूना बन्यो यो पोखरी, पोखरी नजिकैको कुमारी मन्दिर र पार्कले बोडेको पहिचान नै फेर्यो, हामी खुसी छौँ।' तत्कालीन बोडे गाउँ पञ्चायत६ कित्ता नं १ को यस पोखरीले ओगटेको १५ रोपनी नौ आना सार्वजनिक जग्गा २०४२ साल असार ३१ गते कान्छी पोडेनीको नाममा दर्ता भइ २०५१ साल माघ २२ गते मनाङका ग्ल्याल्पो गुरुङ, तेञ्जी शेर्पेनी, कर्सी जद्योना गुरुङसहित विभिन्न व्यक्तिका नाममा किनबेच भएपछि पोखरी सम्याएर घरेडी बनाउन डोजर आएपछि बल्ल स्थानीयवासीले पोखरी बिक्री भएको चाल पाए र विरोधमा उत्रिए। त्यसपछि यहाँका बासिन्दाले सङ्घर्ष समिति नै गठन गरेर नगरपालिका सहितको सहयोगमा गरिएको उजुरीमा भक्तपुर जिल्ला अदालतले २०७५ असार १९ गते उक्त कमलपोखरी सार्वजनिक सम्पत्ति भएको आदेश दिएपछि पोखरीको संरक्षणमा नगरपालिका जुट्यो। उक्त आदेशको भोलिपल्टै मध्यपुरथिमि नगरपालिकाले डोजरको सहायतमा पोखरीमा सफा गरी रु ७५ लाखको लागतमा संरक्षणका कार्य गरिएको पूर्वनगरप्रमुख मदनसुन्दर श्रेष्ठ बताउँछन्। उनी भन्छन्, 'म सानो छँदा कमलको फूल फुल्ने र पौडी खेल्ने यो पोखरी बाबुबाजेको पालादेखि नै सार्वजनिक रहेको मलाई थाहा थियो, व्यक्तिका नाममा गयो भनेपछि चुप लागेर बस्न मनले मानेन, म नगरप्रमुख भएर आएपछि पोखरी जोगाउने दायित्व पनि थपियो, स्थानीयवासीसँग काँधमा काँध मिलाएर अदालत गइयो, उच्च अदालत र सर्वोच्च अदालतबाट पनि हाम्रै पक्षमा फैसला आएपछि यो पोखरीको संरक्षणमा जुटियो।' नगरपालिकाले पोखरीलाई ऐतिहासिक स्वरुपमै पुनःनिर्माण गरेको छ। पोखरीमा दाँची अप्पा, माँअप्पा र इँटाको प्रयोग गरेर कलात्मक शैलीमा पुनःनिर्माण गरी वरिपरि बार लगाइएको छ। पोखरीमा रोपिएको कमलको बिरुवाबाट फूल फुल्न थालेको छ भने नगरपालिकाले आन्तरिक पर्यटनको विकासका लागि रु पाँच लाखको लागतमा दुईवटा डुङ्गा सञ्चालनमा ल्याउनाका साथै दुई हजार माछाको भुरा पनि छाडेको छ। स्थानीयवासी जयना भन्छन्, 'हामी बच्चा हुँदा पोखरीमा कमल फुल्थ्यो, पछि पुरियो, फोहर भयो, वास्तै भएन, अहिले राम्रो पोखरी बन्यो, यहाँ त अचेल बिहान मर्निङवाक, साँझ इभिनिङवाक गर्ने मान्छे धेरै हुन्छन्, पोखरीमा अहिले कमलको फूल फुल्यो यो ठाउँ हेर्दा हेर्दै आन्तरिक पर्यटनको गन्तव्य बन्यो।' पोखरीको वरिपरि निर्माण भएको १० फिट चौडाइको ढलानसहितको फुटपाथ त्यसमाथि पोखरीको डिलमा तेलिया इँटा छापेर खाली खुट्टाले पनि हिँड्न मिल्ने बनाइएको नगरप्रमुख श्रेष्ठ बताउँछन्। यहीँ पोखरीमा फुलेको कमलको फूल यहीँको लायकू दरबारमा दसैँमा तलेजुलाई चढाउने, कमलको पातमा तलेजुको पुजारीले भोज खानु पर्ने, साउनमा हुने नीलबाराही नाचमा यहीँको फूल चढाएर जात्रा चलाउने र जिब्रो छड्ने जात्रा चलाउने ५० वर्ष अगाडिको परम्परालाई नगरपालिकाले यसै वर्षदेखि सुरु गरेको कार्यले संस्कृति र परम्पराको जगेर्ना हुनाका साथै विगतमा छुटेका सबै धार्मिक परम्परा अब सञ्चालन गर्न सकिने उनको भनाइ छ। पोखरी नजिकै नगरपालिकाले पुनःनिर्माण गरेको कुमारी मन्दिर र कुमारी पार्कले यहाँ आन्तरिक पर्यटनको मुख्य गन्तव्य बन्न पुगेको छ। रासस"
गेरुवाकर्णाली नदीमा बेपत्ता युवकको शव भेटियो,"गुलरिया : कर्णाली नदीको शाखा गेरुवाकर्णाली नदीमा बिहीबार पौडी खेल्ने क्रममा बेपत्ता भएका मधुवन नगरपालिका३ धनौरा निवासी २४ वर्षीय दिलिप थारुको शव भेटिएको छ । तीन दिनदेखि नदीमै हराई रहेका थारुको शनिबार दिउँसो नुहाएको स्थानदेखि केही पर गेरुवाकर्णाली पुल आसपासमा शव भेटिएको हो । नदीमा डुबेर बेपत्ता रहेका थारुको पानीमा उत्रिएको अवस्थामा शव फेला परेको जिल्ला प्रहरी कार्यालय बर्दियाका प्रहरी नायव उपरीक्षक प्रकाश सापकोटाले जानकारी दिए । कुनैपनि जलचरले क्षति नपुर्याएको अवस्थामा शव भेटिएको छ । डुँगामार्फत सुरक्षाकर्मी, गोताखोरले बेपत्ता भएदेखि नै खोजी कार्य जारी राखेका थिए । थारुको शव पोष्टमार्टमको लागि बर्दिया अस्पताल गुलरिया पठाईएको डिएसपी सापकोटाले बताए ।"
दुई हप्तापछि काठमाडौंको फोहोर उठाउन सुरु,"काठमाडौं : दुई हप्तापछि काठमाडौं महानगरमा आजदेखि फोहोर उठाउन सुरु गरिएको छ। बैशाख ११ गतेदेखि अवरुद्ध फोहोर ढुवानी आजबाट सुरु भएको काठमाडौं महानगरले जनाएको छ। काठमाडौं महानगरले नेपाल प्रहरी र सशस्त्र प्रहरीको साथ लिएर फोहोर ढुवानीलाई नियमित गरेको हो। वातावरण तथा कृषि विभागका निमित्त प्रमुख सरिता राईका अनुसार सडक निर्माणको माग राखेर स्थानीयले फोहोर ढुवानी अवरुद्ध गरेको यो तेस्रो पटक हो। स्थानीयसँग नियमित छलफल भइरहेको छ। सडक निर्माणको काम पनि राम्ररी भइरहेको छ। अहिले स्थानीयहरु राजमार्गमा फोहोरका गाडी गुड्न नदिने भन्न थाल्नुभयो। त्यसपछि हामीले गृह मन्त्रालयलाई अवस्थाका विषयमा जानकारी गराएर सहयोग मागेका हौँ, राईले भनिन्, आज मुड्खुदेखि तीन पिप्लेसम्मको सडक खण्डको सुरक्षाका लागि नेपाल प्रहरी र सशस्त्र प्रहरी खटिनुभएको छ। आज दिनभरि प्रहरी परिचालन गरिएको थियो। विहान १०:३० बजेसम्ममा करिब १४६ ट्रक फोहोर खसालिसकियो। आज दिनभर फोहोर ओसार्ने योजना छ। स्थानीय मागका विषयमा बैशाख २२ गते गरिएको छलफलमा आन्दोलनरत पक्षले कुनै पनि शर्तमा फोहोर ढुवानी गर्ने गाडी सञ्चालन गर्न नदिने अडान राखेपछि समस्या जटिल बनेको थियो। यसअघि स्थानीयबासीले सडक कालोपत्रे हुनुपर्ने माग राखेर चैत १८ गतेदेखि दोस्रो पटक अवरोध गरेका थिए। सडक निर्माण कम्पनीले कालोपत्रे कार्यलाई सूचारु गर्ने प्रतिवद्धता जनाएपछि चैत २७ गतेबाट कामलाई सहज बनाउन विहानको समयमा मात्र फोहोर ढुवानी गर्ने गरिएको थियो। फागुन र चैत महिनाको अवरोधमा ३३ दिन फोहोर संकलन हुन सकेको थिएन। यसपटक बैशाख ११ गते रोकिएको आजबाट खोलिएको छ। पटकपटक फोहोर ढुवानीमा समस्या आएपछि महानगरको वातावरण तथा कृषि विभागले जैविक फोहोरलाई घरमै व्यवस्थापन गरेर सहयोग गर्न महानगरबासीलाई आग्रह गर्दै आएको छ। सडक निर्माणलगायत माग राखेर फोहोर ढुवानीमा स्थानीयबाट अवरोध भएपछि गएको फागुन २६ गते प्रधानमन्त्री तथा मन्त्री परिषदको कार्यालयले सहरी विकास मन्त्रीको संयोजकत्वमा उच्च स्तरीय समिति गठन गरेको छ। ल्याण्डफिल साइटमा देखिएका समस्या समाधानका लागि यसअघि गरिएका प्रतिवद्धताको कार्यान्वयन, साइट सञ्चालनमा सहजीकरण, समन्वय र अनुगमन गर्न समिति गठन गरिएको हो। यही दिन काठमाडौँ महानगरका प्रमुख प्रशासकीय अधिकृतको संयोजकत्वमा र्यापिड एक्सन टाक्सफोर्स गठन भएको छ। फोहोर व्यवस्थापनका लागि स्थलगत अवस्था मिलाउन तथा फोहोर व्यवस्थापनसम्बन्धी कानुनी र व्यवहारिक समस्यामा समाधानमा सहजीकरण गर्न यो फोर्स बनाइएको हो। उपत्यकाका सबै नगरबाट दैनिक उत्पादन हुने करिब १२ सय मेट्रिक टन फोहोर ल्याण्डफिल साइटमा व्यवस्थापन हुने गरेको छ। जसमध्ये करिब ५ सय ४५ मेट्रिक टन फोहोर काठमाडौँ महानगरको हो।"
बारामा अत्याधुनिक पेस्तोल र गोलीसहित दुई भारतीय पक्राउ,"वीरगन्ज : बाराको सिम्रौनगढबाट अत्याधुनिक हतियारसहित दुई भारतीय पक्राउ परेका छन् । सिम्रौनगढ नगरपालिका ९ बसवरीयादेखि कचोर्वा जाने सडकबाट शनिबार बिहान १० बजे सशस्त्र प्रहरीले अटोमेटिक चाइनीज पेस्तोल, म्याग्जीन र गोलीसहित दुई भारतीय युवकलाई पक्राउ गरेको हो । पक्राउ पर्नेहरुमा भारतको बिहार प्रान्तको मोतीहारी जिल्लाका २३ वर्षीय पप्पुकुमार यादव र बिहारकै भेलावाका २२ वर्षीय अकलेशकुमार सिंह रहेका छन् । सिमावर्ती भारतीय गाँउबाट मोटरसाइकलमा सवार भई नेपाल प्रवेश गरेका दुवै जनालाई सशस्त्र प्रहरीले रोकेर चेकजाँच गर्दा उनीहरुको साथबाट चाइनिज पेस्तोल १ थान , त्यसमा लाग्ने २ राउण्ड गोली , १ थान म्याग्जनी २ थान , कटुवा पेस्तोल १ थान र त्यसको दुई राउण्ड गोली बरामद भएको सशस्त्र प्रहरीले जनाएको छ । पेस्तोल र गोलीसहित पक्राउ परेका दुवैलाई आवश्यक कारवाहीका लागि इलाका प्रहरी कार्यालय सिम्रौनगढमा बुझाइएको सशस्त्र प्रहरीले जनाएको छ ।"
चुनावका लागि फर्केका हत्याका आरोपित पक्राउ,"राजविराज : साथीको हत्या आरोपितलाई सप्तरी प्रहरीले पक्राउ गरी शनिबार सार्वजनिक गरेको छ। घरबाट लिएर गएका साथीको हत्या आरोपमा पक्राउ परेका रुपनी गाउँपालिका१ रुपनी चौक बस्ने ३८ वर्षीय मो नसिर भनिने नाजिर मियाँलाई प्रहरीले सार्वजनिक गरेको हो। अर्का आरोपित भने फरार नै छन्। स्थानीय तहको निर्वाचन नजिकिएपछि उम्मेदवारलाई सहयोग, संरक्षण र मतदान गर्ने उद्देश्यले नेपाल भित्रिएको सूचना पाएको प्रहरीले नेपालभारत सिमा नजिकैबाट मियाँलाई पक्राउ गरेको हो। आरोपीलाई जिल्ला प्रहरी कार्यालय सप्तरीका डिएसपी माधवप्रसाद काफ्लेको नेतृत्वमा खटिएको प्रहरीले बोदे बर्साइन नगरपालिकाबाट पक्राउ गरेको हो। मियाँले नै मिलनसार साथी सप्तरीको बिष्णुपुर गाउँपालिका५ कट्टी टोल बस्ने ५२ वर्षीय रामसुन्दर महतोको हत्या गरेको प्रहरी अनुसन्धानबाट खुलेको छ। महतो बिहेको लगनका बेला हुने भोजभतेरमा खाना पकाउने काम गर्थे भने अरु बेला तरकारी बिक्री गर्थे। असोज ८ गते बिहान मियाँ र डाक्नेश्वरी नगरपालिका७ ब्रहमपुरका ३० वर्षीय रोशन साह महतोको घर पुगे। मियाँले उनको गाउँटोलमा भोज छ भनी खाना बनाउने कामका लागि महतोलाई लिएर गएको महतोका छोरा जितेन्द्र महतोले बताए। भोजका लागि लैजाने र जाने सम्पर्कविहिन भए। तीन दिनसम्म फर्केर घर नआएपछि घरपरिवारका सदस्यहरु खोजी गर्न थाले। सप्तरी प्रहरी भने पहिचान नभएको शवको सनाखतका लागि पर्खेर बसेको थियो। सप्तरीको शम्भुनाथ नगरपालिका१ स्थित खाँडो खोला नजिक रहेको सार्वजनिक पोखरीमा असोज ९ गते शव फेला परेको थियो। शवको पहिचान हुन नसक्दा राजविराजस्थित गजेन्द्रनारायण सिंह अस्पतालको शवगृहमा पोष्टमार्टम नगरी राखिएको थियो। जिल्ला प्रहरीले मातहत कार्यालयमा पत्राचार गर्नुका साथै शवको पहिचानका लागि पत्रकार, अधिकारकर्मीसँग पनि सहयोग माग्यो। महतोको दाजु मधुसुदन महतोको कानमा वेवारिसे शवको बारेमा जानकारी पुग्यो। शव गृहमा पुगेका मधुसुदनले भाईले लगाएको कपडा र घाँटीमा लगाएको रुद्राक्षको माला देख्नासाथ रुन थालिहाले। असोज ११ गते मात्र शवको पहिचान खुल्यो र सनाखत भयो। पीडित परिवारले महतोलाई मियाँ र साहले लगेदेखि बेपत्ता रहेको र उनीहरुले नै हत्या गरेको हुन सक्ने बताएपछि प्रहरीले आरोपितहरुको खोजी गर्न थाल्यो। असोज २५ गते परेको उजुरी जिल्ला प्रहरीले कात्तिक ५ गते दर्ता गर्यो। प्रहरीले उजुरी दर्ता गरी खोजी गरिरहेको थाहा पाएपछि मियाँले एसपीसँग फोनमा हत्या स्विकार्दै आफूलाई पक्राउ गर्न चुनौति दिए। पक्राउका लागि प्रहरी सक्रिय भएपछि उनी फरार भई भारतको विहारमा गई लुकेर बस्न थाले। भारतीय प्रहरीलाई यसबारे जानकारी गराउँदै सप्तरी प्रहरीले सहयोग पनि माग्यो। आरोपित मियाँ बिष्णुपुर गाउँपालिका७ बाट एक थान पेस्तोल र गोईत समूहको जनतान्त्रिक तराई मुक्ती मोर्चाको पर्चा पम्प्लेटसहित २०७४ जेठ १३ गते पक्राउ परेका व्यक्ति हुन्। तत्काल पूर्पक्षको लागि कारागार चलान भएका उनी जरिवाना तिरेर ९ महिनापछि रिहा भएको आरोपित स्वंयले बताएका छन्। उनी जनतान्त्रिक तराई मुक्ती मोर्चा गोईत समूहमा आवद्ध थिए। विभिन्न निर्माण कम्पनीका ठेकेदार तथा धनाढ्य व्यक्तिहरुलाई फोन गरी धम्काई चन्दा असुली गर्ने कार्यमा सरिक रहेको प्रहरीको अनुसन्धानले देखाएको छ। मियाँ अवैध लागू औषध ब्यापार गर्ने, लुकाई छिपाई हतियार बोकी हिड्ने र जनमानसमा डर त्रासको वातावरण सृजना गर्ने अपराधिक समूहका व्यक्ती हुनुका साथै गाँजाका अम्मली पनि रहेको डिएसपी काफ्लेले जानकारी दिए। गाँजाकै संगतले महतोसँग मियाँको मित्रता बढेको थियो। महतोका घरलाई उनले लुकिछिपी बस्ने आश्रयस्थलका रुपमा प्रयोग गर्थे। मोबाइल फोनको कल डिटेल्स (सिडिआर) रिपोर्टको आधारमा मदिरा पसले, कार्यक्रममा नाचगान गर्ने र महतोकी श्रीमतीलाईसमेत प्रहरीले अनुसन्धानका लागि नियन्त्रणमा लिएर बयान लिएको थियो। भोज भतेरमा खाना बनाउन बोलाई हत्या गरेको कारणबारे प्रहरीले सोधपुछ सुरु गरेको छ।"
नेपालभारत सीमा बैठक दार्चुलामा सम्पन्न,"दार्चुला : जिल्ला सदरमुकाममा नेपालभारत सीमा बैठक सम्पन्न भएको छ। दुई देशका उच्च पदाधिकारीहरुको सहभागितामा सीमा बैठक सम्पन्न भएको हो। बैशाख ३० गते स्थानीय तहको निर्वाचन हुने भएकाले भारतसंग सीमा जोडिएका सीमापुलहरु बैशाख २७ गते बेलुकी ७ बजेदेखि बैशाख ३० गते बेलुकी ७ बजेसम्मका लागि सिमा नाकाहरु बन्द गर्ने निर्णय गरेको प्रमुख जिल्ला अधिकारी दिर्घराज उपाध्यायले बताए। त्यस्तै निर्वाचनका बेला बिवाह र बिरामी परेको अवस्थामा मात्रै दुई देशको सहमतिमापुल खोल्ने गरी निर्णय गरेको भारत पिथौरागड जिल्लाका डिएम डा आशीष चौहानले बताए। उनले भने नेपाल भारत सीमा बैठक प्रत्येक वर्ष हुने गरेको भएपनि कोरोना महामारीका कारण हुन नसकेको र यसपटक नियमितता दिइएको हो। नेपाल भारत सीमा बैठकमा स्थानीय तहको निर्वाचनका लागि सीमा बन्द गर्ने, तटबन्ध, मोटरेबल पुल र लागूऔषध ओसारपोसार नियन्त्रणका बारेमा समन्वय भएको छ भने बैठकमा भारतसंग सीमा जोडिएका क्षेत्रमा हुने अवैधानिक कृयाकलाप रोक्न तथा सीमा क्षेत्रमा निर्माण गरिने तटबन्धका बारेमा सहमती भएको प्रमुख जिल्ला अधिकारी दिर्घराज उपाध्यायले बताए।"
माओवादी कार्यकर्ताले शिक्षक कुटे,"जाजरकोट : नेपाली कांग्रेस र नेकपा माओवादी सत्ता साझेदार दलहरू हुन्। यी दललगायत सत्ता गठबन्धनको स्थानीय निर्वाचनका लागि धेरै जिल्लामा चुनावी तालमेल छ। तर, रुकुम पश्चिम यस्तो जिल्ला छ जहाँ माओवादी केन्द्रका कार्यकर्ताको व्यवहार र धङ्धङ्गी सशस्त्र युद्धकालकै छ। ऊ एक्लै चुनावी मैदानमा छ। अन्य पार्टीलाई उसले कहिल्यै मित्रवत व्यवहार नगरेको फरक मत राख्नेको आरोप छ। दादागिरीको राजनीति गरेको उनीहरूको भनाइ छ। दिनहुँ फरक विचार र आस्था राख्ने पार्टीका कार्यकर्तालाई कुटपिट गर्ने कार्य सुरु भएको छ। बुधबार र बिहीबार कांग्रेस कार्यकर्ता कुटेका माओवादीले शुक्रबार एमाले निकट एक शिक्षकलाई दाँतै झर्ने गरी कुटपिट गरेका छन्। त्रिवेणी गाउँपालिका८ का ३९ वर्षीय लोकबहादुर खड्कालाई रक्ताम्य हुने गरी माओवादी कार्यकर्ताले कुटपिट गरेको जिल्ला प्रहरी प्रमुख डीएसपी विष्णुप्रसाद सोतीले बताए। स्थानीय शुभप्रभात आधारभूत विद्यालयमा कार्यरत उनको कान, नाक र मुखमा चोट लागेको छ। माओवादीको युवा दस्ता वाईसीएल कार्यकर्ताको मुक्का प्रहारबाट घाइते खड्काको एउटा दाँतसमेत झरेको छ। घाइतेको जिल्ला अस्पताल सल्लेमा उपचार भइरहेको छ। घटनास्थल सदरमुकाम खलंगा मुसिकोटबाट गाडीमा दुईतीन घण्टाको दूरीमा पर्छ। माओवादीलाई भोट दिन्न कांग्रेस र एमालेको गठबन्धनलाई भोट दिन्छु, भनेपछि उनलाई माओवादी कार्यकर्ताले कुटपिट गरेको स्थानीयको भनाइ छ। रुकुम पश्चिममा कांग्रेस र एमालेको तालमेल छ भने माओवादी एक्लै चुनावी मैदानमा उत्रिएको छ। माओवादीको उग्रता यतिमा मात्र सीमित छैन। भागेर बिहीबार नुवाकोट प्रहरी चौकीमा शरण लिन गएका कांग्रेस कार्यकर्तालाई संरक्षण गरेको भन्दै उनीहरूले प्रहरी चौकीसमेत तोडफोड गरिदिएका छन्। प्रहरीका अनुसार बुधबार रातिबाट त्रिवेणी गाउँपालिका९ मा कांग्रेस र माओवादी केन्द्रका कार्यकर्ताबीच झडप भयो। एकआपसमा ढुंगा हानाहान पनि भयो। त्रिवेणी९, नुवाकोटस्थित चौकीमा कांग्रेस कार्यकर्ता छिरेपछि वाईसीएलले ढुंगा हानेका हुन्। कांग्रेस कार्यकर्तालाई वाईसीएलले लखेटेपछि ज्यान जोगाउन चौकीभित्र छिरेका उनीहरूलाई वाईसीएल कार्यकर्ताले बाहिर निकाल्न भनेका थिए। कांग्रेसका १३ जना कार्यकर्ता चौकीमा पुगेका थिए। बुधबार दिउँसो पनि यहाँ कांग्रेस र माओवादी कार्यकर्ताबीच तनाव भएको थियो। तरुण दलले वाईसीएलका चूडामणि बस्नेत, डिलबहादुर विकको घर तोडफोड गरेका छन्। माओवादीको तर्फबाट ९ नम्बर वडाध्यक्षका उम्मेदवार जनककुमार विकको समेत गरी ३ वटा बाइकसमेत तोडफोड गरेका छन्। माओवादीले कांग्रेसका उम्मेदवार चढ्ने गाडीका सीसा फुटाएको र झन्डा च्यातेपछि घटना उग्र बन्दै गएको आरोप कांग्रेसले लगाएको छ। माओवादी कार्यकर्ताले कांग्रेसको तर्फबाट गाउँपालिका अध्यक्षका उम्मेदवार अमरसिङ खड्काको घरमा पनि ढुंगा हानेको प्रहरीले जनाएको छ। जिल्ला प्रहरी कार्यालय रुकुम पश्चिमका प्रमुख डिएसपी विष्णुप्रसाद सोतीले प्रहरी जनशक्ति कम भएका कारण प्रहरी चौकी तोडफोड भएको बताए।"
चितवनको एउटै फार्मको एक लाख १६ हजार कुखुरामा बर्डफ्लु,"चितवन : पूर्वी चितवनको खैरहनीमा रहेको अन्नपूर्ण पोल्ट्री ब्रिडर्स फार्म प्रालिको एक लाख १६ हजार कुखुरामा बर्डफ्लु पुष्टि भएको छ। ठूलो सङ्ख्यामा कुखुरा रहेको फार्ममा बर्डफ्लु देखिएको जिल्लाको यो पहिलो फार्म हो। खैरहनी नगरपालिका१ ज्यामिरेमा रहेको सो फार्ममा केही दिनअघि गरिएको द्रुर्त परीक्षणमा सङ्क्रमण देखिएपछि थप परीक्षणका लागि नमूना काठमाडौँ पठाइएको थियो। परीक्षणमा बर्डफ्लु प्रमाणित भएपछि कुखुरा नष्ट गर्न थालिएको छ। फार्मका सञ्चालक सुमा अर्यालका अनुसार फुल अटोमेसन क्लोज हाउसमा पालिएका लेयर्स कुखुरामा सङ्क्रमण देखिएको हो। बर्डफ्लु देखिएसँगै कुखुरा, अण्डा, दाना, क्रेट, कार्टुनलगायतका सामग्री नष्ट गर्न थालिएको छ। अर्यालका अनुसार बर्डफ्लुका कारण प्रत्यक्ष, अप्रत्यक्षरूपमा २५ करोड हाराहारी नोक्सान हुने देखिएको छ। बीस वर्षअघिदेखि अर्यालले उच्चतम प्रविधि अपनाएर कुखुरा पाल्दै आएका छन्। पोल्ट्री व्यवसायमा ७० करोडभन्दा बढी लगानी भइसकेको उनी बताउँछन्। भेटेनेरी अस्पताल तथा पशु सेवाविज्ञ केन्द्र भरतपुरका प्रमुख सुशील केसीका अनुसार देशभरमा बर्डफ्लुका कारण सबैभन्दा बढी नोक्सान चितवनमा भएको छ। हाल बर्डफ्लु देखिएको फार्म अहिलेसम्मको ठूलो र बढी नोक्सान हुने अवस्थामा रहेको उनले जानकारी दिए। जिल्लामा यसबाहेक ३१ वटा पोल्ट्री फार्ममा बर्डफ्लु देखापरेको छ। माघ २८ गते पहिलोपटक पूर्वी चितवनको राप्ती नगरपालिकामा देखिएको बर्डफ्लु अहिले जिल्लाभरि नै देखिएको हो। जिल्लामा यसबाहेक बर्डफ्लु देखिएका फार्ममा दुई लाख ३३ हजार ३१२ लेयर्स कुखुरा मारिएको कार्यालयले जनाएको छ। केन्द्रका सूचना अधिकारी डा प्रभाश न्यौपानेका अनुसार ब्रोइलर ६४६, कडकनाथ ८९६, हाँस ३५ वटा नष्ट गरिसकिएको छ। बर्डफ्लुका कारण जिल्लामा एक लाख ७८ हजार २२६ वटा अण्डा, ६२ हजार ९२० किलो दाना, ५८ हजार २२० क्रेट, छ हजार टर्की ब्रिडिङ अण्डा, प्यारेन्ट ब्रोइलर तीन हजार ४७६ वटा, एक हजार ३८० वटा गिरीराजको अण्डा, कार्टुन एक हजार ५००, डाला ६६० र तयारी मासु ४० किलो नष्ट गरिसकिएको न्यौपानेले जानकारी दिए। अन्नपूर्णको नष्ट गर्ने काम भइरहेको छ। सबै नष्ट गर्न केही दिन लाग्ने कार्यालयले जनाएको छ। बर्डफ्लुले कुखुरा मर्न थालेपछि कतिपय कृषकले बजारमा बिक्री गर्दा रोग तीव्र फैलिएको अनुमान रहेको छ। सरकारी तवरबाट दिइने राहतको प्रक्रियामा पर्खदाँ कुखुरा मरेर सकिने र केही बाँकी रहे तिनको राहतप्रति कृषक विश्वस्त हुन नसक्दा कतिपय कृषकले कुखुरा बेचेको पाइएको छ। अनुगमनमा कडाइ हुन नसकेका कारण रोग फैलिएको हो।रासस"
२०३२ मा हराएको नवौँ शताब्दीको पार्वतीको मूर्ति अमेरिकाले फिर्ता दिने,काठमाडौं : संयुक्त राज्य अमेरिकाको कनेक्टिकट राज्यस्थित येल युनिभर्सिटी आर्ट ग्यालरीले आफ्नो स्थायी सङ्ग्रहमा रहेको नवौँ शताब्दीमा बनेको ढुङ्गाको पार्वतीको मूर्ति नेपाललाई फिर्ता गर्ने भएको छ। उक्त मूर्ति नेपाललाई फिर्ता गर्नेसम्बन्धी सहमतिपत्रमा न्यूयोर्कस्थित नेपाली महावाणिज्य दूतावास र येल युनिभर्सिटी आर्ट ग्यालरीबीच शुक्रबार हस्ताक्षर भएको महावाणिज्य दूतावासले जनाएको छ। विसं २०३२ मा भक्तपुरको गोलमाडीस्थित वीरभद्रेश्वर महादेव मन्दिरबाट उक्त मूर्ति हराएको थियो। सात वर्षअघि येल युनिभर्सिटी आर्ट ग्यालरीलाई एक जना दाताले उक्त मूर्ति प्रदान गरेका थिए। उक्त मूर्ति नेपालको भएनभएको सम्बन्धमा ग्यालरी र नेपालको पुरातत्व विभागले बेग्लाबेग्लै अनुसन्धान गरेका थिए। न्यूयोर्कस्थित महावाणिज्य दूतावासले आर्ट ग्यालरी र पुरातत्व विभागसँगको समन्वयमा मूर्ति नेपाल फिर्ता गर्नेछ। रासस
