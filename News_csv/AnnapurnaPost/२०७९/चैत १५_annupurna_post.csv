शीर्षक,विवरण
मिटरब्याजको माखे साङ्लो,"मिटरब्याज पीडितले साहु र सुदखोरकै कारण जेलनेल भोग्नेमात्रै होइन ज्यानै पनि गुमाउनु परेको छ, उनीका लागि अन्तिम आशा सरकारकै हो। त्यसैले सरकारले निर्धा नागरिकलाई भर देओस्। गाउँगाउँमा सिंहदरबार भने पनि दीनहीन नागरिक दुःख देखाउन राजधानीको सिंहदरबार नआई सुख छैन। त्यसैले त सप्तरी, सिरहा, धनुषा, महोत्तरीलगायत जिल्लाका करिब सयजना निमुखा नागरिक ऋणको गलपासो तोडीमाग्न अहिले काठमाडौं आएका छन्। नाङ्गा गोडाले १२ दिन हिँडेर आइपुगेका उनीहरू न्याय नपाई नफर्किने सुरमा छन्। हिँडाइले जिउज्यान गलेको छ भने आवाज दबिएको अनि बोली सुक्न आँटेको छ। आफ्ना कथाव्यथा नसुनाइ भएको छैन। मात्र उनीहरू दुई, चार पैसा लिएको ऋणको लाखौंलाखको भारबाट मुक्ति चाहन्छन्। त्यति नहुने हो भने उनीहरू गाउँ फर्केर सुख पनि हुँदैन। दुईचार हजार ऋणको लाखौं लाख तिर्दा पनि घरबासै उठीबास लागेपछि गाउँ फर्केर पनि के गर्नु ? उठी सुख न बसी सुख छ। साहुहरूले मिटरमा ब्याज लगाइदिएपछि तिर्नै मुस्किल जो परेको छ। साहु, सुदखोरहरू ऋणीहरूलाई जति ऋण दिन्छन्, त्यसको २० गुनाको कागज गराउँछन्। अनि तिर्दै जाँदाजाँदै पनि उल्टै ऋणीलाई थुनाउँछन् सुदखोर। उनकै पहुँचमा हुन्छ प्रहरी प्रशासन। जो होचो उसको मुखमा घोचो न छ आखिर। जसै अति भयो तराई मधेसका नागरिकले पैदलै यात्रा गरेर सरकारको ध्यानाकर्षण गराउन खोजे। तर नेपालको सरकार थेत्तरो जो छ, काठमाडौं आइपुग्दा पनि उसको सुदखोरहरूको कठालो समात्दैन सिंहदरबार। गृह मन्त्रालय र मिटरब्याज तथा ठगीविरुद्ध किसान मजदुर संघर्ष समितिबीच भएको ५ बुँदे सहमति कार्यान्वयन भएन। ३५ जिल्लाबाट परेका ३ हजार ३ सय ५१ उजुरीमध्ये छिनोफानो हुन केही बाँकी नै रहे। त कतिले उजुरी दिनै हैसियत पनि राखेनन्। त्यसै छुटे। उजुरी दिने हिम्मत र हैसियतै नभएकाहरूकै घाँटी सुदखोरहरूले ऋणको माखे साङ्लोले अँठ्याएका हुन्। खासमा राज्य चाहिने भनेकै पहुँचविहीन नागरिकका लागि हो। अब सुदखोरले उन्मुक्ति पाउने कानुन नआओस्। मिटरब्याज पीडितले साहु र सुदखोरकै कारण जेलनेल भोग्नेमात्रै होइन ज्यानै पनि गुमाउनु परेको छ, उनीका लागि अन्तिम आशा सरकारकै हो। त्यसैले सरकारले निर्धा नागरिकलाई भर देओस्।"
"डडेल्धुरामा असिनापानी, ९० प्रतिशत बाली नोक्सान","डडेल्धुरा : आइतबार बेलुका परेको असिनापानीले तरकारी र हिउँदे बाली नोक्सान भएको छ।कृषिज्ञान डडेल्धुराका कृषि अधिकृत तारीसिंह ठकुराठीका अनुसार असिनापानीले जिल्लामा लगाइएको तरकारी र हिउँदे बालीकोे ९० प्रतिशत नोक्सान भएको हो।लामो खडेरीको चपेटामा परेका डडेल्धुराका कृषक आफ्नै खेतीबाली देखेर हैरान छन्। खेतबारीमा लगाइएको हिउँदे खोती गहुँ, जौ र तरकारीमा काउली। बन्दा, काँक्रा र अन्य सागपातसमेत असिना पानीले नस्ट गरिदिँदा किसान निराश बनेका छन्। हावाहुरीका कारण प्लास्टिकको टनेल घर पनि नस्ट गरेको छ। अमरगढी९ का किसान कमल सिंह झुकालले एककरोड बढि लगानीमा पशुपालन तथा कृषि खेती गर्न करिब सात रोपनीमा काउलीको बेर्ना रोपेका थिए। अन्यमा पनि अरू तरकारी आलु, सिमी, काक्रा, र सागपात लगाएका थिए। तर, रोेपेको बिरुवा हुर्कन नपाउँदै असिनाले नष्ट बनाएको किसान झुकालले नस्ट भएको बाली देखाउँदै दुखेसो पोखे। उनले करिब सात रोपनी लगाएको तरकारी पूर्णरूपमा नस्ट भएको प्रहरी मुचुल्कामा उल्लेख गरिएको छ। झुकाललले ६ रोपनीमा लगाएको ८ हजार बोट काउली मात्रै नस्ट भएको छ भने, लम्बाइ १८ चौडाइ ५ मिटर भएका २ पोली हाउस र अन्य तरकारीमा क्षति पुगेको मुजुल्काका लागि पुगेका प्रहरी सहायक निरीक्षक दिपेन्द्र बहादुर चन्दले जानकारी दिए। झुकालको मात्रै नभई अमरगढी६, ८, ९, १० र गन्यापधुरा गाउँपालिका, नवदुर्गा, अजयमेरु गाउँपालिकाका किसानले लगाएको हिउँदेबाली र बेमौसमी तरकारीमा पूर्णरूपमा क्षति पुगेको छ। जिल्लाका अन्य क्षेत्रमा हिँउदेबालीका रूपमा रहेको गहँुबाली, दलहन र तरकारीमा क्षति पुगेको कृषि ज्ञानकेन्द्रले जनायो। किसानको क्षतिको विवरण प्रहरीको सहायतामा संकलन गर्ने कार्य भइरहेको अधिकृत ठकुराठीले जानकारी दिऐे। किसान क्षतिपूर्तिका लागि विवरण हेरी स्थानीय तह र प्रदेश सरकारलाई माग गर्ने उनले बताए। गहुँ छर्ने बेला आकासकोे भरमा छरिएको र अहिले लामो समयपश्चात् परेको असिनापानीले पाक्न लागेको बिरुवा पनि नस्ट गर्दा के खाने भन्ने पिरोलो परेको अजयमेरुका किसान कलावती भण्डारीले बताइन्। लगाएको तरकारी काउलु, टमाटर, सिमी, काक्रा पनि असिनाले सखाप पार्दा झनै समस्या हुने दुखेसो किसानको छ। जंगली जनावर बनेल, बाँदर र दुम्सीले पनि किसानलाई सताउँछ। लगाएको बाली र तरकारी प्राकृति प्रकोपका कारा नस्ट भयो। अब बालबच्चा के गरी पाल्ने अमरगढी९ का किसानको यादव ओझाले दुखेसो पोखे।लामो समयदेखि वर्षा नभएकाले डडेल्धुरामा गत वर्षको तुलनामा यो वर्ष ६० प्रतिशतले गहुँ उत्पादमा कमी आउने कृषिान केन्द्रले अनुमान गरेको थियो। त्यसैमा पाक्न लागेको गहँु असिनापानीले ९० प्रतिशत क्षति पुग्दा उत्पादन शून्य हुने जनाइएको छ। गहुँबाली लगाउने समयदेखि वर्षा नभएकाले जिल्लाको अधिकांश पाखो जमिन बाझो थियो। अहिले त्यसैमा केही किसानले मिहिनेत गरी तरकारी खेती गर्दै आएका थिए त्यो पनि असिनाले नस्ट गरिदिएको अमरगी९ का किसान बताउँछन्। मौसमले पनि किसान र खेतीपाती तथा तरकारीबाली लगाउने किसानलाई नै सताएको छ।"
मिस लिम्बूको उपाधि भिनुमालाई,"मिस लिम्बूको शीर्ष विजेता भिनुमाले नगद एक लाख रुपैयाँ र स्कुटर प्राप्त गरिन्। यस्तै फस्ट रनरअप काजलले एक लाखसहित विभिन्न गिफ्ट ह्याम्पर तथा सेकेन्ड रनरअप मुना चेम्जोङले नगद ५० हजारसहित विभिन्न गिफ्ट ह्याम्पर प्राप्त गरिन्। काठमाडौं : खाम्लालुङ तेह्रथुमकी भिनुमा पाहिमले मिस लिम्बूको ताज पहिरेकी छन्। १७ जना प्रतिस्पर्धीलाई पछि पार्दै भिनुमा छैटौं मिस लिम्बू बनेकी हुन्। बौद्धिक विकास र सौन्दर्य, पहिचान र संस्कृति भन्ने नारासहित आयोजना भएको प्रतिस्पर्धामा १८ जना फाइनालिस्टमध्ये मुख्य निर्णायकले सोधेको प्रश्नमा उत्कृष्ट जवाफ दिँदै भिनुमा मिस लिम्बू घोषित भएकी हुन्। याक्थुङ युथ एशोसिएसन (वाईवाईए) द्वारा आयोजित प्रतियोगितामा पाँचथरकी काजल सेलिङ लिम्बू फस्ट रनरअप र धनकुटाकी मुना चेम्जोङ लिम्बू सेकेन्ड रनरअप भएका छन्। विजेता तीनै जनालाई ताज र नगद पुस्कार प्रदान गरिएको छ। मिस लिम्बूको शीर्ष विजेता भिनुमाले नगद एक लाख रुपैयाँ र स्कुटर प्राप्त गरिन्। यस्तै फस्ट रनरअप काजलले एक लाखसहित विभिन्न गिफ्ट ह्याम्पर तथा सेकेन्ड रनरअप मुना चेम्जोङले नगद ५० हजारसहित विभिन्न गिफ्ट ह्याम्पर प्राप्त गरिन्। प्रतियोगितामा विभिन्न १६ वटा सबटाइटल अवार्डसमेत प्रदान गरिएको थियो। जसमा बेस्ट स्किन र युमा अवार्ड नीता लिम्बू, बेस्ट हेयर र मल्टिमिडिया अवार्ड मन नाल्बो लिम्बू, बेस्ट क्याटवाक र बेस्ट ड्रेस अवार्ड ज्वाला कुरुम्बाङ, फ्रेन्डली अवार्ड साम्माङ थाम्सुहाङ, मिस चार्मिङ अवार्ड भिनुमा पाहिम, बेस्ट पर्सनालिटी अवार्ड दीपिका सेलिङ, मिस ट्यालेन्ट अवार्ड फुङ्निमा योङ्हाङ, मिस डिसिप्लिङ अवार्ड सुष्मा इम्सङ, बेस्ट स्माइल अवार्ड एलिना तुम्बापो, बेस्ट फिगर अवार्ड काजल सेलिङ, मिस कन्फिडेन्ट अवार्ड मुना चेम्जोङ, मिस पङ्च्युअल अवार्ड अनुषा पारघरी र बेस्ट फोटोजेनिक अवार्ड अस्मिता मादेन लिम्बूले हात पारेका छन। पूर्वमिस नेपाल माल्भिका सुब्बा, इभाना मानन्धर, बरिष्ठ कलाकार सुनिल थापा, कोरियोग्राफर जयन सुब्बा मानन्धर, नेत्र चिकित्सक डा बेन सुब्बा, पूर्वमिस लिम्बू मेरिना पोमु लिम्बूलगायत निर्णायक थिए।"
सशस्त्र द्वन्द्व व्यक्तिगत नभई पार्टीगत थियो,"द्वन्द्वकालीन मुद्दाहरू व्यक्तिगत रूपमा जानु हुँदैन। हामी जुन विचारबाट शान्ति प्रक्रियामा आयौं। त्यसको अक्षरस पालना गरी उत्पीडनमा परेकालाई न्यायको अनुभूति गर्ने गरी समाधान खोज्नुपर्छ। पछिल्लो समय संक्रमणकालीन न्यायका कुराहरू उठन थालेका छन्। यसलाई कसरी लिनु भएको छ ? इतिहास हेर्दा परिवर्तनका निमित्त ठूल्ठूला राजनीतिक घटना भए। त्यसलाई व्यवस्थापन कसरी गर्ने भन्ने कुरा नै मुख्य हो। २०३६, २०४६ साल हुँदै मुख्यगरी २०५२ सालदेखि सुरु भएको जनयुद्ध नै मुख्य परिवर्तनको आन्दोलन हो। त्यतिबेला राज्यपक्ष र विद्रोही पक्ष (अथवा जनयुद्ध) मा भएका घटनाहरू शान्ति प्रक्रियामा आइसकेपछि त्यसलाई संक्रमणकालीन न्यायको सिद्धान्तअनुसार समाधान गरिनु पथ्र्यो। सुरुआतमै त्यसको निरुपण गरिनुपथ्र्यो। तर, त्यो सुरुआतमै त्यसको निरुपण नगरेर अन्य अन्यतिर केन्द्रित रह्यो। त्यसले प्रश्न चिन्ह भने उठाएको छ। पीडित पक्षले जुन उत्पीडन महसुस गरेका छन्। तिनीहरूले न्याय कुन तरिकाले पाउने भन्ने कुराको टुंगो लगाउन सकिएन। त्यसैले अहिले आएर त्यो व्यक्तिमा केन्द्रित भएर जान थाल्यो। यो त व्यक्तिसँग सरोकारको कुरा नभई संस्थाको कुरा हो। हिजोका दिनमा विद्रोह भनेको एउटा पार्टीले गरेको हो। व्यक्तिगत रूपमा जानु राम्रो होइन। पुष्पकमल दाहालविरुद्ध परेको रीट ठिक थिएन भन्ने तपाईंको भनाइ हो ? अवश्य पनि। जनयुद्धका बेला भएका घटना कुनै व्यक्तिले गराएका घटना होइनन्। जनयुद्ध त्यतिबेलाको माओवादीले सुरु गर्यो। जुन विद्रोही पक्ष पनि भनियो। विद्रोही पक्ष र सरकार दुइटा संस्था हुन्। त्यसबेला भएका उत्पीडनहरू संस्थागत रूपमा जानुपर्छ भन्ने नै हो। त्यतिबेला पनि एमालेका नेता केपी शर्मा ओली, माधवकुमार नेपाल, गिरिजाप्रसाद कोइराला, वामदेव गौतम, झलनाथ खनाल सबैले जनयुद्धका तत्कालीन कमाण्डर प्रचण्डलाई भेटेर छलफल गरेर अब शान्ति प्रक्रियाबाटै सबै टुंग्याउनुपर्छ भनेर १२ बुँदे सहमति पनि गरिएको हो। त्यसपछि २०६२६३ सालको आन्दोलन जनयुद्ध र जनआन्दोलनको फ्युजन थियो। त्यसपछि संविधानसभाबाट संविधान पनि बन्यो। अहिले आएर अमुक कुनै व्यक्तिलाई लक्षित गर्नु ठीक होइन। प्रचण्डले कुनै एक ठाउँमा गरेको भाषणलाई आधार बनाएर व्यक्ति लक्षित गर्नु हुँदैन। १२ बुँदेमा त ६ महिनामै द्वन्द्वकालीन मुद्दा टुंग्याउने सहमति भएको थियो। १६ वर्षसम्म केही पनि भएन ? यो पीडितको आक्रोश हो भन्न मिल्दैन ? मैले अघि पनि भने पहिला सत्यनिरुपणमार्फत समस्याको समाधान गर्नुपथ्र्यो। त्यो हुन सकेन। तर, तपाईंले भनेको ठिक हो। किनभने ठिलो न्याय पाउनु भनेको न्याय नपाए सरह नै हो। त्यो आक्रोश व्यक्त हुनु स्वाभाविक हो। तर, केही प्रवृत्तिले पनि त्यो आक्रोशलाई व्यक्तितिर सोझ्यायो। प्रचण्डले कुन सन्दर्भमा टुँडीखेलमा बोले। त्यो उनको कुरा भयो। नबोल्नुपथ्र्यो। बोल्नुभयो। तर, त्यो राजनीतिक भाषामै बोल्नुभएको जस्तो लाग्छ। तर, अहिले व्यक्तिगत असन्तुष्टि पनि व्यक्तिमा पोखिने र त्यो अवसरवादले पनि त्यता सोझ्याइदिने भएकाले त्यो स्थिति आएको हो जस्तो लाग्छ। प्रचण्ड यसअघि पनि दुईपटक प्रधानमन्त्री भए। तर, सत्य निरुपण तथा मेलमिलाप आयोग, बेपत्ता छानबिन आयोगले किन पूर्णता पाउन नसकेको होला ? त्यहाँ राजनीतिक खेल भयो। सबैले आआफ्नो मान्छे ल्याउन खोज्ने प्रवृत्ति देखियो। एउटा निष्पक्ष र इमानदार मान्छेको खोजी भएको जस्तो लागेन। अथवा, एउटा सरकारले ल्याएको व्यक्तिमा अर्को दलले विश्वास नगरेको जस्तो देखियो। प्रधानमन्त्री पुष्पकमल दाहालविरुद्ध परेको रिटले सबै पूर्वमाओवादीहरूलाई एकै ठाउँमा ल्याइदियो नि ! एकता हुने सम्भावना रहन्छ ? बाहिर त्यस्तो देखियो। तर, अहिले पूर्वमाओवादीहरू सबैले संक्रमणकालीन मुद्धाहरूमा व्यक्ति केन्द्रित भएको कुराको विरोध गरेका हुन्। मेरो भनाइ पनि संक्रमणकालीन बेलाका मुद्धाहरूमा व्यक्ति केन्द्रित हुनुहुँदैन भन्ने हो। त्यो पार्टीगत आन्दोलन थियो। त्यसलाई सत्य निरुपणको सिद्धान्तअनुसार नै हल गर्नुपर्छ। रह्यो कुरा उनीहरूको एकताको। पहिला विभाजन किन भयो भन्ने कुराको पनि त खोजी होला नि त। विभाजनको जरोसम्म वा कारणमा नपुग्दा एकता कसरी सम्भव होला ? एकता त तत्कालीन नेकपा माओवादी केन्द्र र नेकपा एमालेको पनि भयो। तर, त्यसको सम्पूर्ण तयारी भएको थिएन। पार्टीको सांगठनिक र वैचारिक पक्ष के हुन् ? कुनै तयारी थिएन र भावनात्मक रूपमा भएको एकता टिकेन। त्यसैले अहिले नै पूर्वमाओवादीबीच एकता सम्भवन देख्दिनँ। बाबुराम, विप्लवहरू सबै एकै ठाउँमा देखिए। तपाईं पनि जनयुद्धको एक अंग हो। कतै भोलि हामीमाथि पनि आइलाग्छ भनेर एक ठाउँमा आएका त होइनन् ? द्वन्द्वकालीन मुद्दाहरूका बारे कसै एक जनाको दोष होइन। युद्धमा केही त्रुटिहरू, कमजोरी हुन्छन्। तर, ती कमजोरीहरूलाई शान्ति प्रक्रियाकै एक अंगका रूपमा संक्रमणकालीन न्यायको सिद्धान्तका आधारमा समाधान गर्नु नै उचित हुन्छ। व्यक्तिगत रूपमा जाँदा समग्र समस्याको समाधान हुँदैन। पीडितले कहिले न्याय पाउलान् अब ? संक्रमणकालीन न्यायको सिद्धान्तका आधारमा छिटोभन्दा छिटो टुंगो लगाउनुपर्छ। न्याय पाउनेले पाउनुपर्छ। समाधानको पाटो के हो भन्ने कुरा शान्ति प्रक्रियाभित्रै पर्छ। यसको आन्तरिक निकास के हो भने सत्य निरुपण तथा मेलमिलाप आयगलाई पूर्णता दिएर अहिले ल्याइएको विधेयकलाई फास्ट ट्र्याकबाटै पास गरेर भए पनि त्यसको निरुपणमा जानुपर्छ। शान्ति प्रक्रिया टुंगोमा पुगाउनुपर्छ। शान्ति प्रक्रियाको बेला एक महत्वपूर्ण अंग प्रचण्ड पनि हुन्। अहिले प्रचण्ड नै प्रधानमन्त्री पनि हुनुहुन्छ। शान्ति प्रक्रियालाई टुंग्याउने उहाँको अरूभन्दा बढी जिम्मेवारी होइन ? अवश्य पनि। तर, यहाँ विश्वासको संकट छ। हाम्रो पार्टी अध्यक्ष (केपी शर्मा ओली) ले यसलाई छिटो टुंग्याउ भन्नु भएको हो। प्रचण्डलाई या त तपाईंको ढंगबाट कोलाई हो विश्वास गर्ने ? गर्नुस् या त मलाई विश्वास गर्नुस् भन्नु भएको हो। तर, प्रचण्डले विश्वास गर्नुभएन। अहिले प्रचण्डले शान्तिवार्ताकारहरू एक ठाउँमा छौं भन्नु भएको छ। यतिबेला उहाँका लागि अवसर पनि हो। त्यसलाई टुंग्याउने कुरा उहाँको जिम्मेवारीभित्र पनि पर्छ। सत्यनिरुपण तथा मेलमिलाप आयोग गठनमा दलहरूलाई के को डर छ ? युद्धमा कमीकमजोरी त भएका छन्। ती कमीकमजोरी सतहमा आयो भने भोलि कतै म पर्छु कि भन्ने डर होला। हामी जुन विचारबाट शान्ति प्रक्रियामा आयौं। सम्झौता गर्यौं। त्यसको अक्षरस पालना गरेर अघि बढने र उत्पीडनमा परेका मान्छेहरूलाई कुन तरिकाले न्याय दिलाउने, उनीहरूले पनि न्यायको अनुभूति गर्ने गरी सहज रूपमा समाधान खोजी हुनुपर्छ भन्ने होला। तपाईंको पार्टीको मिसन ग्रास रुट के हो ? हामीले स्थानीय निर्वाचन र त्यसपछिको प्रदेश र संघको निर्वाचन सम्पन्न गरेका छौं। त्यो निर्वाचनमा हाम्रो पार्टीका लोकप्रिय मत आयो अथवा हामी पपुलर मतमा सबैभन्दा ठूलो दल भयौं। तर, हाम्रा उम्मेदवारहरू त्यो मतअनुसार जितेनन्। संख्यामा हामी दोस्रो भयौं। त्यसैले यो हाम्रो पार्टीको समीक्षा हो। मिसन ग्रासरुट भनेको वडा तहमा जाने, जनताका कुरा सुन्ने, पार्टी सुदृढीकरण पनि गर्ने, संगठन पनि गर्ने, नेता कार्यकर्तालाई चलायमान र एक्टिभ बनाउने अभियान हो। परिचालन कसरी गरिएको छ ? पार्टीले अन्तर प्रदेश, अन्तर जिल्ला, अन्तरपालिका र अन्तर वडा परिचालन गरेको छ। एक प्रदेश वा जिल्लाको नेता अर्को जिल्ला वा प्रदेशमा, एक पालिकाको नेता अर्को पालिकामा, एक वडाको नेता अर्को वडामा खटाइएको छ। यसरी परिचालन गर्दा कार्यकर्ताका भावनाहरू सबै बाहिर आउँछन् भन्ने आँकलन हो। आफ्नै क्षेत्रको नेतालाई पार्टीका कमीकमजोरी कार्यकर्ताले भन्न नसक्ने हुनसक्छ। बाहिरबाट गएको नेतालाई सबै कुरा भन्छ भनेर नै यसरी परिचालन गरिएको हो। हामीले पालिकास्तरमा पार्टी सदस्यको क्रियाशिलता के हो ? जनताले एमालेबाट खोजेको के हो ? पार्टीप्रति पोजेटिभ नभईकन त पपुलर मत आएन। त्यसैले पार्टीले मिसन ग्रासरुट सञ्चालन गरेको हो। मिसन ग्रास रुटको उत्तरार्धमा हुन्ुहुन्छ ? अभियानका क्रममा के पाइयो त ? यो संगठन शुद्धीकरण र सुदृढीकरणको अभियान हो। यस अभियानले सक्रिय को छ ? त्यो आएको छ। को निस्क्रिय छ ? को अभियानमा गएन ? आफू हुँदा ठिक्क। अरूले टिकट पायो भने को निस्क्रिय बस्यो ? त्यो पनि आएको छ। पार्टी सदस्य नवीकरणमा भौतिक रूपमा उपस्थित भएको छ कि छैन ? त्यो कुरा सतहमा आएको छ। कसले कसलाई सहयोग गर्यो वा अन्तर्घात गर्यो त्यो कुरा सतहमा आएको छ। पार्टीमा सदस्यता सबैभन्दा बढी छ। तर, क्रियाशील छैन। हिजोको दिनमा पार्टीभित्र एक प्रकारको अन्तर्संघर्ष पनि थियो। तर, १०औं महाधिवेसनपछि सबै कुरा मिलेको छ। यी सबै कुरा अभियानमा बाहिर आएका छन्। गाउँगाउँदेखि वडावडासम्म जाँदा दलहरूप्रतिको धारणा के पाइयो ? हामीले पार्टीको संगठन शुद्धीकरण र सुदृढीकरणमा मात्रै होइन। विपक्षी दलका नेता कार्यकर्ता, स्वतन्त्र व्यक्तिहरूसँग पनि छलफल गरिरहेका छौं। विपक्षी दलको एमालेप्रतिको धारणा के हो ? स्वतन्त्र वा बुद्धीजीवी वर्गको एमालेप्रतिको धारणा के हो ? अथवा समग्र देशको अवस्थाबारे जनताको धारणा के हो ? दल र सरकारबारे जनताको धारणा के हो ? जस्ता कुराहरूमा हामीले छलफल गरेका छौं। हामीले ग्रासरुट का जनताको भावना बुझ्ने प्रयास गरेका छौं। तर, जनतामा सरकारको अस्थिरता देखेर निरासा देखिएको छ। देशमा स्थायित्व नभएकोमा जनताको चिन्ता देखिन्छ। दलका नेताहरूको स्थिरतामा पनि उनीहरू निराश देखिएका छन्। मिसन ग्रासरुट कहिले सकिन्छ ? अब पालिका स्तरबाट जिल्ला स्तर हुँदै प्रदेशको एक रिपोर्ट बन्छ। ७ वटै प्रदेशको रिपोर्ट वैशाखको ७ गतेभित्र केन्द्रीय कमिटीमा जान्छ र वैशाख ९ गते समापन हुन्छ। त्यसपछि केन्द्रीय कमिटीले त्यसमाथि छलफल गर्छ। त्यसले पार्टीको भावी योजना र रणनीति तय हुन्छ। संगठन निर्माण र शुद्धीकरण गर्न त्यसले मदत गर्छ। प्रस्तुति : शिवराज भट्ट"
सिँचाइ अभावमा गावै विस्थापित,"सिँचाइ अभावकै कारण गाउँ नै विस्थापित बन्न बनेको छ। बैतडी : बैतडीको मेलौली नगरपालिका१ मुद्रे स्याल्तडीमा कुनै बेला वर्षको तीन खेती पाक्ने खेत अहिले बन्जर बनेको छ। २०६२ सालमा आएको बाढीले सुर्नया नदीबाट जोडिएको सिँचाइ कुलो नदीले तहसनहस बनाएपछि खेत बाझो मात्रै रहेन। सिँचाइ अभावकै कारण गाउँ नै विस्थापित बन्न बनेको छ। वडा१ को मुद्रे स्याल्तडी गाउँ छाडेर वडा६ मा बस्दै आएका लालमणि भट्ट भन्छन्, सिँचाइ कुलो भत्किएपछि एकदुई वर्ष आकासे पानीको भरमा खेतीपाती गर्न खोज्यौं। तर, अन्नबाली सप्रेन, वर्षमा ३ खेती हुने जमिन छोड्न बाध्य भयौं, भट्ट भन्छन्, अहिले गिट्टी कुटेर छोराछोरी हुर्काउन बाध्य छौं। समान्य श्रमदानले कुलो नबन्नेगरी भत्किएकाले ठूलो बजेटबिना सिँचाइ नबन्ने र सिँचाईको अभावमा खान लाउनसमेत नपुग्ने अवस्था आएपछि बसाइ सर्न बाध्य भएको भट्टको भनाइ छ। भट्टसहित स्याल्तडीका ५० परिवार विस्थापित भइसकेका छन्। ५० परिवारले प्रयोग गर्ने कुलो भत्किएपछि सबै खेत बाँझो रहेको मेलौली नपा प्रमुख भीमबहादुर चन्दले बताए। पर्याप्त उब्जनी ठाउँ अहिले बाँझो छ। करिब ५० परिवारले त्यहाँ खेती गर्न छोडिसके, नगर प्रमुख चन्दले भने। सिँचाइका लागि प्रदेश र केन्द्र सरकारसँग समन्वय भइरहेको नगर प्रमुख चन्दले बताए। सिँचाइ कुलो निर्माणको माग गर्दै तात्कालीन गाविस, जिल्ला विकास समिति र अहिलेको नगरपालिका, प्रदेश र संघ सरकार धाएको वर्षौं भइसकको थियो। तर, त्यहाँका स्थानीयहरूले राज्यलाई पटकपटक गुहार गर्दा सुदूरपश्चिम प्रदेश सरकारले आर्थिक वर्ष २०७५७६ मा १ करोड ५० लाख बजेट विनियोजनसमेत गरेको थियो। तर, सिँचाइ डिभिजन कार्यालय पाटनले समयमै सम्झौता नगरिदिँदा उक्त बजेटसमेत फ्रिज गयो। स्थानीय जयदत्त भट्ट भन्छन्, सम्झौताका लागि धेरै पटक आग्रह गर्दासमेत कहिले इन्जिनियर छैन। कहिले म बाहिर छु। टाइम छँदैछ भन्नुभयो। २०७६ जेठसम्म यसरी अल्मल्याए। अन्त्यमा आएर अहिले सकिँदैन अर्को वर्ष नयाँ योजना हाल्न लगाइदिउँला भनेर ठग्नुभयो। एक सिँचाइ कुलोका लागि बजेट माग गर्न सिँचाइ डिभिजन कार्यालयमा ज्ञापनपत्र पेस गर्दै स्याल्तडीका स्थानीय। आएको बजेट सम्झौताका लागि उपभोक्ता समितिसमेत गठन गरेका यहाँका नागरिकलाई तत्कालीन सिँचाइ डिभिजन कार्यालयका प्रमुख तेजप्रसाद दाहालले अलमलमा पारेर सम्झौता नगरिदिएको त्यहाँका स्थानीयहरूको आरोप छ। सिँचाइ कुलो भत्केर विस्थापित बनेका ५० परिवार मेलौली नगरपालिका६ मा बस्दै आएका छन् भने ५ परिवार मुद्रे, स्याल्तडीमै बसिरहेका छन्। विस्थापित भएर बसाइ सरेपछि हाम्रा घर भत्किसके, घरका अवशेषसमेत मेटिने अवस्थामा छन्। खेत झाडीमा परिणत भैसक्यो। तर, हामीहरूको पीडा कसले सुनिदिने, विस्थापित भट्ट भन्छन्। मुद्रे स्याल्तडीको विषयमा याक नेपालले स्थानीय, प्रदेश र संघ सरकारसम्म विस्थापित नागरिकहरूलाई जोड्ने काम गरेको थियो। याक नेपाल धनगढीका प्रतिनिधि देवी खनाल भन्छन्, हामीले स्थानीयदेखि प्रदेश सरकारसम्म उनीहरूलाई पुर्याएर तत्कालीन मुख्यमन्त्री त्रिलोचन भट्टसम्मलाई भेटाउने काम गर्यौं। योजना पनि आयो। तर, सिँचाइ डिभिजनको लापरबाहीका कारण काम भएन। मन्त्रालयको प्राविधिक टोलीले उक्त क्षेत्रमा सिँचाइ कुलो अवश्यक रहेको र कुलो निर्माणसमेत सम्भव भएको प्रतिवेदन बुझाएको थियो। सरकारी प्रतिवेदनअनुसार नै उक्त क्षेत्रमा बर्सेनी उत्पादन हुँदै आएको ३६ हजार ८३४ किलो खाद्यान्न ह्रास भएको छ। अहिलेसम्मको हिसाब गर्दा अन्नमात्रै ६ लाख २६ हजार बढी किलो खाद्यान्न ह्रास भइसकेको याक नेपालका देवी खनालको भनाइ छ। याक नेपालकै सहयोगमा स्याल्तडीका स्थानीयहरूले सिँचाइ डिभिजन कार्यालयमा आगामी आर्थिक वर्षमा बजेटको माग गर्दै ज्ञापनपत्र पेस गरेका छन्। सिँचाइ डिभिजन कार्यालयका प्रमुख सन्दीप डंगोलले आगामी आवका लागि पहिलो प्राथमिकतामा राखेर बजेट माग गरिने बताए। यो ज्ञापनपत्रसहित प्रदेश मन्त्रालयका सचिवलाई पठाउँछौं। आगामी आवमा पहिलो प्राथमिकतामा राख्नेगरी बजेट माग गर्छौं, प्रमुख डंगोलले भने।"
नदी प्रदूषित गर्ने उद्योगलाई १५ लाख जरिवाना,"वीरगन्ज : वीरगन्ज महानगरपालिकाले सिर्सिया नदी प्रदूषित गर्ने वीरगन्जका पाँच उद्योगलाई कारबाही गरेको छ। ती उद्योगबाट १५ लाख रुपैयाँ जरिवाना गरेको छ। महानगरपालिकाले वीरगन्न्जपथलैया औद्योगिक कोरिडोरमा रहेका पाँच उद्योगलाई जनही ३३ लाखका दरले १५ लाख रुपैयाँ जरिवाना गरेको हो। महानगरले वीरगन्ज२१ मा अवस्थित ग्लोबल लेदर उद्योग प्रालि, अर्निका प्रोसेसिङ उद्योग प्रालि , श्रीसिधी टेक्सटायल्स प्रालि, मोरियम लेदर उद्योग प्रालि र वडा३२ मा अवस्थित दुर्गा पुल्प एन्ड पेपर प्रालिलाई ३३ लाखका दरले जरिवाना गरेको हो। नदी प्रदूषित गरेका पाँचवटै उद्योगलाई मंगलबार पत्राचार गर्दै ७ दिनभित्र जरिवानामा तोकिएको रकम महानगरपालिकाको कार्यालयमा बुझाउन निर्देशन दिइएको महानगरका प्रमुख प्रशासकीय अधिकृत लक्ष्मीप्रसाद पौडेलले बताए। ७ दिनभित्र जरिवानाबापतको रकम नबुझाएमा प्रचलित कानुनअनुसार ती उद्योगविरुद्ध थप कारबाहीको प्रक्रिया अगाडि बढाइने महानगरको पत्रमा उल्लेख छ। वीरगन्ज महानगरपालिकाको वातावरण तथा प्राकृतिक स्रोत संरक्षण ऐन २०७७ को दफा ३७ अनुसार नदी प्रदूषित गर्ने ५ उद्योगहरूलाई कारबाहीस्वरूप जरिवाना गरिएको पौडेलले बताए। यसअघि महानगगरले गत फागुन १६ गते उद्योगहरूबाट निस्केको छाइ सिर्सिया नदीमा फाल्ने ३ वटा ट्र्याक्टरलाई पनि नियन्त्रणमा लिएर ११ हजार रुपैयाँ जरिवाना तिराएको थियो। करिब ३ दशकदेखि प्रदूषणको चपेटामा परेको वीरगन्जको लाइफलाइनकै रूपमा रहेको सिर्सिया नदीलाई प्रदूषणमुक्त बनाउन महानगरपालिकाले विगत दुई महिनायता अभियान चलाइरहेको छ। उक्त अभियानअन्तर्गत नै महानगरले उपमेयरको संयोजकत्वमा गठन गरेको सिर्सिया नदी प्रदूषण नियन्त्रण समितिले पटकपटक अनुगमन गरेको थियो। अनुगमनका क्रममा नदी तटमा रहेका उद्योगहरूले त्यहाँबाट निस्कने फोहोर (रसायनयुक्त फोहोर पानी, छालाको लेदो, कोइलाको छाइलगायतका वस्तु) सिधै नदीमा फाल्दै आएको भेटिएको थियो। त्यसपछि फागुन ३ मा बसेको समितिको बैठकले नदी प्रदूषण गर्ने उद्योगहरूलाई कारबाही गर्ने निर्णय गरेको थियो। त्यही निर्णयअनुसार महानगरले अहिले जरिवानामा परेका तीनै ५ उद्योगलाई पत्र पठाएर नदी प्रदूषण नगर्न चेतावनी पनि दिएको थियो। महानगरले लिखित रूपमै चेतावनी दिँदासमेत अटेर गरी उद्योगका फोहोर र रसयानयुक्त पानी सिधैं नदीमा फाल्ने क्रम नरोकिएपछि पाँच उद्योगलाई जनही ३३ लाख रुपैयाँको दरले जरिवाना गरिएको मेयर राजेशमान सिंहले बताए। उनले भने, सिर्सिया नदी वीरगन्ज शहरकै लाइफलाइन हो। त्यसका कारण यो नदीलाई प्रदूषित बनाउने जोसुकै होस् उसविरुद्ध महानगरले कारबाही गर्छ। नदीलाई प्रदूषणमुक्त बनाउने अभियान अब रोकिँदैन। उनका अनुसार अनुगमन जारी रहने र नदीलाई प्रदूषित बनाउने अन्य उद्योग र निकायलाई पनि यस्तै प्रकारको कारबाही गरिने पनि बताए। बाराको सिमराभन्दा पश्चिममा पर्ने रामवनस्थित वनबाट बग्न सुरु गरेको सिर्सिया पर्साको वीरगन्ज हुँदै भारतको रक्सौलसम्म पुगेको छ। औद्योगिक कोरिडोरमा रहेका छाला, डिस्टिलरी, टेक्सटायल, घ्यू, साबुनलगायतका उद्योगबाट निस्कने रसायनयुक्त पानीसँगै जीवजन्तुका सडेगलेका छाला, रौं, खरानी, लेदोलगायतका विकारहरू नदीमा मिसिइँदा दुर्गन्धित बनेको हो। नदीको प्रदूषणले बाराको सिमरा, बकुलिया, लोहसन्डा, रमौली, सगरदीना, रामपुर टोकनी, छातापिपरा, नितनपुर, गम्हरगाँवा, बेहरा, बलुवा, पर्साको सिर्सिया, ताजपुर, भलुही, रामगढवा, परवानीपुर र वीरगन्ज महानगरपालिकाको रामवन, रामगढवा, बिन्दवासिनी, रानीघाट, अशोकवाटिका, छपकैयासहित करिब एक दर्जन बढी गाउँ र टोलका बासिन्दा प्रभावित हुँदै आएका छन्। सिर्सियाको प्रदूषित पानीले नदी छेउका बासिन्दा तथा पशु चौपायामा समेत रोगको संक्रमण देखिने गरेको नदी छेउका स्थानीय बताउँछन्। सिर्सिया आसपासका स्थानीयले प्रदूषण रोक्न माग गर्दैै घेराउ गरेपछि २०६७ सालमा जिल्ला प्रशासन कार्यालयले सिर्सिया अनुगमन समिति गठन गरेको थियो। उक्त समितिले नदीको स्थलगत अनुगमन गरी तयार पारेको प्रतिवेदनमा प्रदूषणको कारक उद्योगहरू नै रहेको उल्लेख थियो। प्रतिवेदनमा नदी प्रदूषण गर्ने र अविलम्ब कारबाही गर्नुपर्ने उद्योगहरूको नामै किटान गरिएको थियो। रितेश त्रिपाठी संयोजकत्वको समितिको प्रतिवेदनमा नदी प्रदूषित बनाउनेमा औद्योगिक करिडोरका ४६ वटा उद्योगहरूको नाम किटान गरिएको थियो। समितिले २०६७ मंसिर २२ मा तत्कालीन प्रमुख जिल्ला अधिकारी नागेन्द्र झालाई उक्त प्रतिवेदन बुझाएको थियो।"
लुम्बिनी प्रदेशमा एकतिहाइ प्रगति,"दाङ : लुम्बिनी प्रदेश सरकारका मन्त्रालय र मातहतका कार्यालयले ८ महिनामा एकतिहाइ मात्र खर्च गरेका छन्। प्रदेश विकास समस्या समाधान समितिको बैठक तथा दोस्रो चौमासिक प्रगति समीक्षा कार्यक्रममा लुम्बिनी प्रदेश सरकारका मन्त्रालय र मातहतका कार्यालयको प्रगति न्यून देखिएको हो। चालू आर्थिक वर्षको आठ महिनामा लुम्बिनी प्रदेश सरकारको समग्र प्रगति सरदर ३० प्रतिशतभन्दा माथि जान सकेको छैन। सोमबारदेखि सुरु भएको लुम्बिनी प्रदेशको दोस्रो चौमासिक प्रगति समीक्षा कार्यक्रममा प्रस्तुत भएका मन्त्रालयको विवरणमा प्रगति न्यून देखिएको हो। चालू आर्थिक वर्षमा मन्त्रालयले हासिल गरेका उपलब्धि र भावी कार्यक्रमका बारेमा मन्त्रालयका सचिवहरूले प्रगति विवरण प्रस्तुत गर्दा प्रगति कमजोर देखिएको हो। विषय गत मन्त्रालयहरूले सार्वजनिक गरेको प्रगतिमा १५ प्रतिशतदेखि ३३ प्रतिशतसम्म देखिएको छ। वन तथा वातावरण मन्त्रालय, उद्योग पर्यटन तथा यातायात व्यवस्था मन्त्रालय, कृषि तथा भूमि व्यवस्था मन्त्रालय, आर्थिक मामिला मन्त्रालय र प्रदेश पूर्वाधार विकास प्राधिकरणले प्रगति विवरण प्रस्तुत गरेका छन्। समीक्षा कार्यक्रममा वन तथा वातावरण मन्त्रालयका सचिव उद्धवबहादुर घिमिरेले मन्त्रालयको प्रगति विवरण पेस गरे। चालू आर्थिक वर्षमा २ अर्ब २१ करोड ७ लाख बजेट विनियोजन गरिएको भन्दै सचिव घिमिरेले फागुन मसान्तसम्म ६७ करोड ४९ लाख ९६ हजार रुपैयाँ मात्र खर्च भएको जानकारी दिए। जसअनुसार वन तथा वातावरण मन्त्रालयको वित्तीय प्रगति ३३३९ प्रतिशत रहेको छ। त्यस्तै, उद्योग पर्यटन तथा यातायात व्यवस्था मन्त्रालयका सचिव रामहरि ज्ञवालीले मन्त्रालयले हालसम्म २४६९ प्रतिशत वित्तीय प्रगति गरेको बताए। चालू आर्थिक वर्षमा ६८ करोड १८ लाख ७९ हजार रुपैयाँको बजेट विनियोजन भएकोमा १६ करोड ८४ लाख ११ हजार रुपैयाँ खर्च भएको बताए। त्यस्तै, कृषि तथा भूमि व्यवस्था मन्त्रालयले २०५१ प्रतिशत मात्र वित्तीय प्रगति गरेको सचिव यामनारायण देवकोटाले जानकारी दिए। २ अर्ब ४७ करोड ९५ लाख ७ रुपैयाँको बजेट विनियोजन गरेको र ५० करोड ८७ लाख ३७ हजार रुपैयाँ मात्र खर्च भएको बताए। आर्थिक मामिला मन्त्रालयका सचिव केदारनाथ शर्माले मन्त्रालयले हालसम्म २९८ प्रतिशत मात्र वित्तीय प्रगति हासिल गरेको जानकारी दिए। १० करोड ७३ लाख ८४ हजार रुपैयाँ बजेट विनियोजन गरेकोमा ३ करोड २० लाख १८ हजार रुपैयाँ मात्र खर्च भएको छ। मन्त्रालय र मातहतका कार्यालयको प्रगति अत्यन्तै न्यून भएपछि मुख्यमन्त्री लीला गिरीले परिणाम देखिने गरी कार्य सम्पादन गर्न मन्त्री र सचिवहरूलाई निर्देशन दिएका छन्। प्राकृतिक स्रोत साधन र खानीजन्य वस्तुहरूको प्रयोगबाट प्रदेशको समृद्धिको मार्ग कोर्नुपर्ने भन्दै मुख्यमन्त्री गिरीले प्रकृति नबिग्रने गरी स्रोत साधनको प्रयोग गर्नतर्फ लाग्नुपर्ने बताए। प्राकृतिक स्रोत साधन र खानीजन्य वस्तुहरू हाम्रा सम्पत्ति हुन्। स्रोत साधनको प्रयोग नगर्दा त्यतिकै खेर गइरहेका छन्। यस्तो अवस्थामा सरकारले प्रकृति नबिग्रने गरी स्रोतसाधनको प्रयोग गर्ने नीति बनाउनुपर्छ, मुख्यमन्त्री गिरीले भने। धेरै प्राकृतिक स्रोतसाधनमा हाम्रो ध्यान पुगेको छैन। ढोरपाटन आरक्षको अधिकांश क्षेत्र हाम्रो प्रदेशमा पर्छ। हाम्रो ध्यान नपुग्दा गण्डकी प्रदेशले एक्लै त्यसको प्रयोग गरिरहेको छ। नदीजन्य, वनजन्य, खानीजन्य स्रोत परिचालनका लागि आवश्यक ऐन निर्माण गरेर अगाडि बढ्नुपर्छ। प्रदेश सरकारले आगामी बजेटमा कृषि, उद्योग, शिक्षा र स्वास्थ्य क्षेत्रलाई विशेष सम्बोधन गर्नुपर्ने बताउँदै प्राथमिकताका आधारमा बजेट निर्माण गर्नुपर्ने बताए।"
लाइसेन्सको अवधि १० वर्षको तयारी,"भौतिक पूर्वाधार तथा यातायात मन्त्रालयले नयाँ लाइसेन्स तथा नवीकरण अवधि १० वर्ष बनाउने तयारी गरेको हो। काठमाडौं : सरकारले सवारी चालक अनुमतिपत्र (लाइसेन्स) एकैपल्ट १० वर्षका लागि नवीकरण गर्न मिल्ने व्यवस्था गर्ने भएको छ। भौतिक पूर्वाधार तथा यातायात मन्त्रालयले नयाँ लाइसेन्स तथा नवीकरण अवधि १० वर्ष बनाउने तयारी गरेको हो। हाल नयाँ लाइसेन्स परीक्षणकाल सहित पाँच वर्ष अवधिका लागि प्रदान गरिन्छ। हरेक पाँचपाँच वर्षमा नवीकरण गर्नुपर्ने व्यवस्था छ। उपप्रधान एवं भौतिक पूर्वाधार तथा यातायात मन्त्री नारायणकाजी श्रेष्ठले नयाँ लाइसेन्सको अवधि र लाइसेन्स नवीकरण अवधि पाँच वर्षबाट १० वर्ष कायम गर्नको लागि सवारी तथा यातायात व्यवस्था ऐन संशोधनको लागि प्रस्ताव गरी पठाइएको बताए। ऐन संशोधन भएसँगै एकपल्ट लाइसेन्स लिएपछि १० वर्षका लागि ढुक्क हुनेछ। यसैगरी लाइसेन्सको ट्रायल पास गरेको तीन दिनभित्र लाइसेन्स स्वीकृत गर्ने काम अघि बढेको छ। हालका लागि ट्रायल पास गरेको एक सातापछि राजस्व तिरेर अनुमतिपत्र प्राप्तिको प्रक्रिया सुरु हुन्छ। कानुनी, क्षेत्राधिकारलगायतका विषयका बाबजुत बागमती प्रदेश सरकारसमेतको समन्वयमा सेवाग्राहीलाई सजिलो बनाउन लागिएको उपप्रधानमन्त्री श्रेष्ठले बताए। उनका अनुसार राजस्व पनि अनलाइनबाटै तिर्न सकिने व्यवस्था गर्न लागिएको छ। उपप्रधानमन्त्री श्रेष्ठले भने, अनलाइन भुक्तानीसहित परिमार्जित विद्युतीय सवारी चालक अनुमतिपत्र प्रणाली यातायात व्यवस्था कार्यालय, सेवा कार्यालयमा लागू गर्नका लागि परामर्श सेवा खरिद भई कार्य अगाडि बढेको छ। यातायात व्यवस्था विभागले १२ लाख स्मार्ट कार्ड आपूर्तिका लागि छनोट भएको जर्मन कम्पनीसँग २०७९ फागुन १० गते सम्झौता गरेको जनाएको छ। यसैगरी नयाँ छपाइ मेसिन खरिदका लागि पुनः सूचना प्रकाशन गरिएको छ। दोब्बर दरमा छपाइ गर्ने लक्ष्यसहित नयाँ प्रिन्टर मेसिन किन्न लागिएको हो।"
एकाकार हुँदै थारू समुदाय,"चैत ४५ गते सम्पन्न प्रथम अन्तर्राष्ट्रिय थारू सम्मेलनले विधान मस्यौदा, सामाजिक साँस्कृतिक एवं जनसम्पर्क, राजनीतिक परिषद् समिति एवं थारू अध्ययन अनुसन्धान केन्द्र तथा थारू रेजिमेन्ट स्थापना गर्ने सर्वसम्मत निर्णयहरू ठाकुरबाबा घोषणापत्र सार्वजनिक गरेको छ। गुलरिया : बर्दियाको ठाकुरबाबा नगरपालिका भुरिगाउँमा आयोजित अन्तर्राष्ट्रिय महासभाको पहिलो थारू सम्मेलनको बन्द सत्रले नेपालभारतमा छरिएर रहेका थारू समुदायहरूको साँस्कृतिक, भाषिक एवं आर्थिक समृद्धि संरक्षणार्थ गोलबद्ध हुने निर्णय गर्दै घोषणापत्र जारी गरेको छ। चैत ४५ गते सम्पन्न प्रथम अन्तर्राष्ट्रिय थारू सम्मेलनले विधान मस्यौदा, सामाजिक साँस्कृतिक एवं जनसम्पर्क, राजनीतिक परिषद् समिति एवं थारू अध्ययन अनुसन्धान केन्द्र तथा थारू रेजिमेन्ट स्थापना गर्ने सर्वसम्मत निर्णयहरू ठाकुरबाबा घोषणापत्र सार्वजनिक गरेको छ। नेपालभारत दुई देशमा बसोबास गर्दै आएका थारू जातिको सामाजिक, साँस्कृतिक, भाषिक एवं आर्थिक उन्नतिलगायत जनजीवनमा प्रतिकूल प्रभाव ल्याउन सक्ने समस्याहरू कूटनीतिक माध्यमबाट समाधान गर्न अन्तर्राष्ट्रिय थारू महासभालाई संस्थागत गर्नुपर्ने आवश्यकता रहेको अन्तर्राष्ट्रिय थारू सम्मेलन नेपाल संयोजक तथा महासभाका संगठनमन्त्री श्रवण थारूले बताए। महासभालाई संस्थागत गर्न विधान आवश्यक पर्ने भएकाले आर्थिक, सामाजिक, राजनीतिक एवं साँस्कृतिक सहकार्यमार्फत निर्देशित विधान मस्यौदा समिति बनाएका छौं। मस्यौदा समितिमा गोविन्द चौधरी, नवलपरासी नेपाल, (पूर्वशिक्षा राज्यमन्त्री), गोपाल सिंह राणा (विधायक उत्तराखण्ड भारत), डाक्टर उमाशंकरप्रसाद चौधरी, सुरेन्द्र चौधरी (दांग), विनोद चौधरी उत्तर प्रदेस भारत, विजयबहादुर चौधरी, उत्तराखण्ड भारत र योगन्द्र काजी भारत विहारबाट सम्मिलित छन्। उनले भने साँस्कृति एवं जनसम्पर्क समितिमा नेपालबाट श्रवण थारू, रामकुमार चौधरी, रामकृष्ण चौधरी, प्रभा चौधरी र कोशिला कुमारी चौधरी छन्। त्यस्तै राजनीतिक परिषद् एवं समितिमा भारतबाट विजय बहादुर चौधरी, गोपाल सिंह राणा र दीपनारायण प्रसाद चौधरी तथा नेपालबाट सुरेन्द्र चौधरी, गोविन्द चौधरी, लक्ष्मण थारू र श्रवण थारू छन्। दुवै देशका थारू जातिको राजनीतिक कूटनीटिक सम्बन्ध मजबुत बनाउन राजनीतिक परिषद् बनाउने सहमति भएको उनले जानकारी दिए।"
मिटरब्याजलाई अपराध मान्न कानुन बनाइने,"काठमाडौं : मिटरब्याजलाई अपराध मानेर यस्ता घटनालाई कानुनी दायरामा ल्याइने भएको छ। मिटरब्याजपीडितहरू मधेसका विभिन्न जिल्लाबाट न्याय माग्दै पुनः काठमाडौं आएपछि यससम्बन्धी कानुन बनाउने निर्णय सरकारले गरेको हो। मन्त्रिपरिषद्को मंगलबार बसेको बैठकले मिटरब्याजी साहुहरूलाई कानुनी दायरामा ल्याउन मुलुकी अपराध संहिता २०७४ संशोधन प्रक्रिया अघि बढाउने निर्णय गरेको सञ्चार तथा सूचना प्रविधिमन्त्री रेखा शर्माले बताइन्। सरकारले मंगलबारै पीडितसँग वार्ता गर्न समिति बनाएको छ। समितिमा गृह मन्त्रालयका सहसचिव रुद्रादेवी शर्मा, उपसचिव दिलकुमार तामाङ, प्रधानमन्त्री तथा मन्त्रिपरिषद् कार्यालयका उपसचिव उमाकान्त अधिकारी र कानुन न्याय तथा संसदीय मामिला मन्त्रालयका उपसचिव जंगबहादुर डंगा छन्। प्रधानमन्त्री पुष्पकमल दाहाल प्रचण्डले पीडितसँग भेट्नुअघि छलफल गर्न समिति बनाइएको उपसचिव तामाङले बताए। उहाँहरू प्रधानमन्त्रीलाई भेट्ने भनेर मंगलबार बालुवाटार पुग्नुभएको थियो, उनले भने, प्रधानमन्त्रीलाई भेट्नुभन्दा अघि मागबारे बुझ्ने, समस्या समाधानका लागि हामीले गरिरहेको पहलबारे पनि उहाँहरूलाई जानकारी गराउने र प्रधानमन्त्रीसँगको भेटपछि समस्याको तार्किक निष्कर्षमा पुर्याउने गरी हामीले काम गर्न खोजेका छौं। समितिले छलफल गरेपछि प्रधानमन्त्रीले भेट्ने समय तय गरिने भएको छ।"
झडपमा सुरक्षाकर्मी र आन्दोलनकारी घाइते,"प्रदर्शनका क्रममा उत्तेजित हुँदै आन्दोलनकारी आक्रामक बनेर सुरक्षाकर्मीमाथि जाइलागेको दाहालले बताए। विराटनगर : साझा विकल्पबिना कोसी प्रदेशको नाम खारेजीको माग गर्दै पहिचान पक्षधरले गरेको आन्दोलनका कारण विराटनगर अशान्त बन्न थालेको छ। प्रदेश राजधानी विराटनगरमा पहिचानवादी समूहले प्रदर्शनलाई निरन्तरता दिन थालेपछि अवस्था तनावपूर्ण बनिरहेको हो। मंगलबार भएको प्रदर्शन नियन्त्रण गर्ने क्रममा दोहोरो झडप हुँदा नेपाल प्रहरीका डीएसपी (नायव उपरीक्षक)सहित १८ जना सुरक्षाकर्मी घाइते भएका छन्। घाइते हुनेमा नेपाल प्रहरीका १५ र सशस्त्र प्रहरीका ३ जना छन्। प्रदर्शनकारीको ढुंगामुडाले सुरक्षाकर्मी घाइते भएका हुन्। प्रदर्शनकारीले प्रहार गरेको इँटा, बियरको बोतल र ढुंगाले लागेर नेपाल प्रहरीतर्फ वडा प्रहरी कार्यालय विराटनगरका डीएसपी विजय श्रेष्ठ, जिल्ला प्रहरी कार्यालय मोरङका इन्सपेक्टर (प्रहरी निरीक्षक) रोहित शर्मासहित घाइते भएको जिल्ला प्रहरी कार्यालय मोरङले जनाएको छ। सशस्त्र प्रहरीतर्फ १ जना नायव निरीक्षक र २ जना जवान घाइते भएका छन्। घाइतेको हात, खुट्टा र शरीरका विभिन्न भागमा चोट रहेको मोरङ प्रहरीका प्रवक्ता डीएसपी रञ्जनकुमार दाहालले जानकारी दिए। घाइतेमध्ये १ जनाको अवस्था अलि गम्भीर छ। अरुको अवस्था सामान्य छ, उनले भने, घाइते सुरक्षाकर्मीको कोसी अस्पतालमा उपचार भइरहेको छ। आन्दोलनकारीको ढुंगा लागेर सुरक्षाकर्मी घाइते भएका हुन्। प्रदर्शनका क्रममा उत्तेजित हुँदै आन्दोलनकारी आक्रामक बनेर सुरक्षाकर्मीमाथि जाइलागेको दाहालले बताए। आन्दोलनकारीले ढुंगा र इँटाले प्रहार गरे। तर, सुरक्षाकर्मीबाट लाट्ठी चार्ज भएको छैन, उनले भने, संयमित भएर स्थितिलाई नियन्त्रणमा लिने प्रयास गरियो। उत्तेजित भीडलाई तितरवितर बनाउन भने अश्रुग्यास प्रहार र हवाईफायर गर्नुपर्ने अवस्था आयो। आन्दोलनकारी उत्तेजित भए पनि सुरक्षाकर्मीको संयमताकै कारण ठूलो क्षति हुन नपाएको डीएसपी दाहालको भनाइ छ। उनका अनुसार स्थितिलाई नियन्त्रणमा लिने क्रममा नेपाल प्रहरीबाट १३ सेल अश्रुग्यास र १७ राउण्ड हवाईफायर भएको छ। सशस्त्रले ३१ सेल अश्रुग्यास प्रहार गरेको थियो। लगभग डेढ घण्टाजति प्रदर्शन गरेपछि कोणसभा गरेर आन्दोलनकारी फर्किएका थिए। पहिचानको आधारमा प्रदेशको नामकरण गर्नुपर्ने र कोसी नाम खारेज गर्नुपर्ने माग गर्दै विभिन्न दल र संघसंस्थाका कार्यकर्ताहरू गाडी चढेर प्रदर्शनका लागि विराटनगर आएका हुन्।"
"धेरै दल, भागबन्डामा अलमल","सत्ता गठबन्धनबीच कसले कुन मन्त्रालय पाउने भन्ने अन्तिम भागबन्डा नभएको र दलभित्रै पनि कसलाई मन्त्री बनाउने भन्ने निष्कर्षमा दलहरू नपुग्दा मन्त्रिपरिषद्लाई पूर्णता दिन ढिलाइ भइरहेको छ। काठमाडौं : सत्ता गठबन्धनमा मन्त्रालयको भागबन्डा नमिल्दा मंगलबार पनि मन्त्रिपरिषद् विस्तार हुन सकेन। बालुवाटारमा बसेको १० दलीय गठबन्धनको बैठकमा दलहरूले आआफ्ना दाबी यथावत् राखेका हुन्। जसकारण न्यूनतम सहमतिको साझा कार्यक्रम पनि आउन सकेको छैन। बैठकमा कांग्रेसका नेताले आठ र एकीकृत समाजवादीका अध्यक्ष माधवकुमार नेपालले तीन मन्त्रालयको दाबी पेस गरेका थिए। गठबन्धन भएका कुनै पार्टीले राष्ट्रपति, कसैले उपराष्ट्रपति, कसैले प्रधानमन्त्री, कसैले उपसभामुख पाइसक्नुभएको छ, अध्यक्ष नेपालले बैठकमा भनेका थिए, केही नपाएको हाम्रो पार्टीले हो। त्यसैकारण मन्त्रालयमा हाम्रो पार्टीको दाबी पहिलो हुन्छ। उपप्रधानसहित तीनवटा मन्त्रालयमा हाम्रो दाबी छ। त्यसपछि अन्य दलले पनि दाबी पेस गरेका थिए। प्रधानमन्त्री पुष्पकमल दाहालसँग मंगलबार बिहान भएको छलफलमा पनि एकीकृत समाजवादीले तीन मन्त्रालय मागेको थियो। दाहालले दुई मन्त्रालय र एक राज्यमन्त्री लिन प्रस्ताव गरेका थिए। रास्वपाले तीन मन्त्रालयको दाबी गरेको छ। प्रधानमन्त्रीले भने दुइटा लिन प्रस्ताव गरेका छन्। जसपाले पनि तीन मन्त्रालयमा दाबी पेस गरेको छ। कांग्रेस ८ बाट तल झर्न नमान्ने। एकीकृत समाजवादी र जसपाले तीन सिट छाड्दैनौं भनेर अडान लिएपछि कसरी कुरा मिल्छ ?, बैठकमा सहभागी एक नेताले भने, ठूला दलबीच सहमति भए आज एउटा खाका बन्ने थियो। दाहालले आफूलाई विश्वासको मत दिएका जनमोर्चाबाहेक दललाई सरकारमा सहभागी गराउन खोजेका छन्। मन्त्रिपरिषद् विस्तारका लागि उनले कांग्रेस सभापति शेरबहादुर देउवा, एकीकृत समाजवादीका अध्यक्ष नेपाल, जसपा अध्यक्ष उपेन्द्र यादवलगायत नेतासँग बेग्लाबेल्लै छलफल गरिरहेका छन्। गठबन्धनमा धेरै दल हुनुहुन्छ। छलफल हुँदै छ। सबै दलका नेताहरूसँग प्रधानमन्त्री छलफलमा हुनुहुन्छ। पूर्णबहादुर खड्का, कांग्रेस उपसभापति प्रधानमन्त्रीले कांग्रेसलाई ७ मन्त्री र १ राज्यमन्त्रीसहित ८, माओवादीलाई ४ मन्त्रालय, जसपा र नेकपा एसलाई २२ मन्त्रालय र १ राज्यमन्त्री दिने गरी खाका तयार गरेका छन्। यीबाहेक लोसपा, जनमत, नागरिक उन्मुक्तिलाई ११ मन्त्रालय दिएर सरकारमा सहभागिता गराउने प्रयत्न दाहालले गरिरहेका छन्। अब ढिलोमा शुक्रबारसम्ममा सरकार विस्तार गर्नुपर्ने दबाबमा प्रधानमन्त्री पुगिसकेको माओवादी महासचिव देव गुरुङले बताए। प्रधानमन्त्रीले विश्वासको मत लिएको पनि एक साता बित्न लाग्यो। उहाँलाई नै १६ वटा मन्त्रालयको भार छ, उनले भने, गठबन्धन भित्रै भागबन्डाको विषय सल्टाउन नसक्दा समय लाग्यो। मंगलबार साँझसम्ममा एउटा खाका तयार हुन्छ भन्ने थियो। तर, सहमति जुट्न सकेन। न्यूनतम साझा कार्यक्रमको पनि तयारी भएकाले कार्यक्रम ल्याएको लगत्तै मन्त्रिपरिषद् गठन हुन्छ। कांग्रेसका उपसभापति पूर्णबहादुर खड्काले मन्त्रिपरिषद् ढिलाइमा गठबन्धनभित्र धेरै दल भएकाले समय लागेको बताए। गठबन्धनमा धेरै दल हुनुहुन्छ। छलफल हुँदै छ। सबै दलका नेताहरूसँग प्रधानमन्त्री छलफलमा हुनुहुन्छ। उनले कांग्रेसबाट कसले नेतृत्व गर्ने भन्ने अहिलेसम्म पार्टीभित्र निर्णय भइनसकेको बताए। सभापतिजी छलफलमा हुनुहुन्छ। हामीले एउटा मापदण्ड बनाएका छौं। विभिन्न कोणबाट छलफल भएको छ। पार्टीलाई एकताबद्ध हुने गरी सभापतिजीले निर्णय गर्नुहुन्छ, उनले भने, पार्टीले औपचारिक निर्णय गरिसकेपछि मात्रै कसको नेतृत्वमा सरकारमा जाने भन्ने कुरा अघि बढ्छ। पार्टीले जसलाई पठाउँछ उही जाने हो। मैले भनेर अर्कोले भनेर हुने होइन। १, २ दिनमा एउटा खाका आउला यद्यपि निर्णय नै हुन अझै केही दिन लाग्छ। कसले कुन मन्त्रालय पाउने ? कांग्रेसले पाउने मन्त्रालयमा अर्थ, परराष्ट्र, स्वास्थ्य, रक्षासहित छन्। कृषि तथा पशुपन्छी, उद्योग, वाणिज्य तथा आपूर्ति र महिला बालबालिका तथा ज्येष्ठ नागरिक मन्त्रालयमा पनि कांग्रेसको दाबी छ। समग्रमा पहिला एमालेले लिएका मन्त्रालय कांग्रेसको भागमा पर्ने देखिन्छ। कांग्रेस प्रवक्ता डा प्रकाशशरण महतले यसअघि एमालेले प्राप्त गरेका अधिकांश मन्त्रालय आफ्नो पार्टीले पाउने बताए। भने, कांग्रेस ठूलो दल पनि भएकाले त्यो स्वाभाविक दाबी रहन्छ। कांग्रेसबाट अर्थमन्त्रीसहित कसको नेतृत्वमा सरकारमा जाने तयारी छ भन्ने प्रश्नमा महतले भने, गृह मन्त्रालय माओवादीले नछाड्ने हुँदा कांग्रेसले अर्थमन्त्री नै पाउने हो। म यसअघि पनि अर्थमन्त्री भएर काम गरिसकेको अनुभव पनि छ। अब यो विषयमा सभापतिजीले निर्णय गर्नुहुन्छ। पार्टीभित्र छलफल भइरहेको छ। पार्टीले जसलाई पठाउँछ त्यही नै जाने हो। माओवादीबाट भौतिक पूर्वाधार तथा यातायातमा नारायणकाजी श्रेष्ठ, सञ्चारमा रेखा शर्मा, पर्यटनमा सुदन किराती र संघीय मामिला तथा सामान्य प्रशासनमा अमनलाल मोदी मन्त्री छन्। सुशीला सिर्पाली ठकुरी पर्यटन राज्यमन्त्री छिन्। माओवादीले यी मन्त्रालय आफैंसँग राखेर भौतिक पूर्वाधार छोडेर गृह आफूले लिने तयारी पनि गरेको छ। एकीकृत समाजवादीले भौतिक पूर्वाधार र अर्को एउटा मन्त्रालय पाउने करिब तय भएको छ। यद्यपि दाबी भने अर्थमा पनि छ। जसपाले ऊर्जा, उद्योग र स्वास्थ्यमा दाबी गरेको छ। लोसपाले दुई मन्त्रालयमा दाबी गरेको छ। जनमतबाट अब्दुल खान खानेपानी मन्त्री छन्। नागरिक उन्मुक्तिबाट १ जना र एक स्वतन्त्र सांसद पनि मन्त्री बन्ने तयारी छ। कांग्रेसले मंगलबार कार्यसम्पादन समितिको बैठक पनि बिहीबारका लागि सारे सँगै मन्त्रिपरिषद्लाई टुंगो लगाउन अझै २ दिन लाग्न सक्ने प्रवक्ता महतले बताए। भने, गठबन्धनमा सहमति हुने क्रममै छ। धेरै दल भएपछि तोकिएकै समयमा हुन गाह्रो नै हुन्छ।' पार्टीभित्र टेक्निकल कारण कार्यसम्पादन समितिको मिति सारिएको उनले बताए। उपनिर्वाचनका विषयमा र सरकार विस्तारका विषयमा पार्टीबाट कसलाई पठाउने भन्ने विषयमा छलफल हुने तयारी थियो। महासचिव गुरुङका अनुसार गठबन्धनका सबै दलले सरकारमा ककसलाई पठाउने भन्ने तय गर्नेछन्। त्यसपछि मात्र बालुवाटारको बैठकमा करिब एउटा खाका आउने उनको भनाइ छ। एमाले, राप्रपा र रास्वपा सरकारबाट बाहिरिएपछि प्रधानमन्त्री दाहाल एक्लैले १६ वटा मन्त्रालयको जिम्मा उनकै काँधमा छ। सत्ता गठबन्धनबीच कसले कुन मन्त्रालय पाउने भन्ने अन्तिम भागबन्डा नभएको र दलभित्रै पनि कसलाई मन्त्री बनाउने भन्ने निष्कर्षमा दलहरू नपुग्दा मन्त्रिपरिषद्लाई पूर्णता दिन ढिलाइ भइरहेको छ। न्यूनतम साझा कार्यक्रमको मस्यौदा गठबन्धनको बैठकमा सरकारको तर्फबाट प्रधानमन्त्री दाहालले बैठकमा न्यूनतम साझा कार्यक्रमको मस्यौदा प्रस्तुत गरेका थिए। उक्त मस्यौदा साझेदार सबै दललाई वितरण गरिएको र त्यसमा आन्तरिक छलफलपछि थपघट गर्ने सहमति भएको कांग्रेस नेता रमेश लेखकले बताए। यसअघि दाहाल नेतृत्वमै एमालेसहितको सरकार हुँदा पनि साझा कार्यक्रम ल्याइएको थियो। तर, गठबन्धन परिवर्तन भएसँगै उक्त कार्यक्रम खारेज गरेर नयाँ ल्याउन लागिएको हो।"
मिटरब्याजको माखे साङ्लो,"मिटरब्याज पीडितले साहु र सुदखोरकै कारण जेलनेल भोग्नेमात्रै होइन ज्यानै पनि गुमाउनु परेको छ, उनीका लागि अन्तिम आशा सरकारकै हो। त्यसैले सरकारले निर्धा नागरिकलाई भर देओस्। गाउँगाउँमा सिंहदरबार भने पनि दीनहीन नागरिक दुःख देखाउन राजधानीको सिंहदरबार नआई सुख छैन। त्यसैले त सप्तरी, सिरहा, धनुषा, महोत्तरीलगायत जिल्लाका करिब सयजना निमुखा नागरिक ऋणको गलपासो तोडीमाग्न अहिले काठमाडौं आएका छन्। नाङ्गा गोडाले १२ दिन हिँडेर आइपुगेका उनीहरू न्याय नपाई नफर्किने सुरमा छन्। हिँडाइले जिउज्यान गलेको छ भने आवाज दबिएको अनि बोली सुक्न आँटेको छ। आफ्ना कथाव्यथा नसुनाइ भएको छैन। मात्र उनीहरू दुई, चार पैसा लिएको ऋणको लाखौंलाखको भारबाट मुक्ति चाहन्छन्। त्यति नहुने हो भने उनीहरू गाउँ फर्केर सुख पनि हुँदैन। दुईचार हजार ऋणको लाखौं लाख तिर्दा पनि घरबासै उठीबास लागेपछि गाउँ फर्केर पनि के गर्नु ? उठी सुख न बसी सुख छ। साहुहरूले मिटरमा ब्याज लगाइदिएपछि तिर्नै मुस्किल जो परेको छ। साहु, सुदखोरहरू ऋणीहरूलाई जति ऋण दिन्छन्, त्यसको २० गुनाको कागज गराउँछन्। अनि तिर्दै जाँदाजाँदै पनि उल्टै ऋणीलाई थुनाउँछन् सुदखोर। उनकै पहुँचमा हुन्छ प्रहरी प्रशासन। जो होचो उसको मुखमा घोचो न छ आखिर। जसै अति भयो तराई मधेसका नागरिकले पैदलै यात्रा गरेर सरकारको ध्यानाकर्षण गराउन खोजे। तर नेपालको सरकार थेत्तरो जो छ, काठमाडौं आइपुग्दा पनि उसको सुदखोरहरूको कठालो समात्दैन सिंहदरबार। गृह मन्त्रालय र मिटरब्याज तथा ठगीविरुद्ध किसान मजदुर संघर्ष समितिबीच भएको ५ बुँदे सहमति कार्यान्वयन भएन। ३५ जिल्लाबाट परेका ३ हजार ३ सय ५१ उजुरीमध्ये छिनोफानो हुन केही बाँकी नै रहे। त कतिले उजुरी दिनै हैसियत पनि राखेनन्। त्यसै छुटे। उजुरी दिने हिम्मत र हैसियतै नभएकाहरूकै घाँटी सुदखोरहरूले ऋणको माखे साङ्लोले अँठ्याएका हुन्। खासमा राज्य चाहिने भनेकै पहुँचविहीन नागरिकका लागि हो। अब सुदखोरले उन्मुक्ति पाउने कानुन नआओस्। मिटरब्याज पीडितले साहु र सुदखोरकै कारण जेलनेल भोग्नेमात्रै होइन ज्यानै पनि गुमाउनु परेको छ, उनीका लागि अन्तिम आशा सरकारकै हो। त्यसैले सरकारले निर्धा नागरिकलाई भर देओस्।"
महाजन धनो लेलक आ धर्मो,"मिटरब्याजपीडित महिलाले बलात्कार घटनाको जाहेरी दर्ता गर्न ठूलो सास्ती भोग्नुपर्यो। काठमाडौं : मिटरब्याजको घनचक्कर पीडा त छँदै छ। त्यसमाथि मिटरब्याजीले दिएको बलात्कारको दर्दले उनी छटपटाइरहेकी छन्। सप्तरीकी उनी यति बेला न्याय माग्दै काठमाडौं आएकी छन्। सय पीडितको हुलमा मिसिएर आवाज बुलन्द गरिरहेकी छन्। उनले सुरुमै भनिन्, मिटरब्याजी साहुले ऋण दियो। त्यसपछि घरमा कामदार बनायो। अनि रातिराति मसँग गलत काम (यौन हिंसा) गर्यो। उनका अनुसार घटना तीन वर्षअघिको हो। पति वैदेशिक रोजगारीका क्रममा मलेसियामा थिए। दुई नाबालक सन्तान सुतिसकेका हुन्थे। त्यसपछि सुदखोर रामदेव साह तेलीले बलात्कार गर्थे। साह सप्तरीको खडक नगरपालिका कल्याणपुरका हुन्। उनी कहिले जग्गा फर्काइदिने त कहिले ब्याज र साँवा मिनाहा गरिदिने प्रलोभन दिन खोज्थे। पीडित महिला प्रतिकार गर्न खोज्थिन्। तर, सुदखोरले चक्कु र पेस्तोल देखाएर प्रतिकारको स्वरलाई दबाइदिन्थे। उक्त घटनाबारे कसैलाई भने परिवारै सिध्याइदिने धम्की दिन्थे रामदेव। रामदेवले गरिबीको फाइदा उठाउँदै घरेलु कामदार बनाएर तीन वर्षसम्म यौनशोषण गरेको दुखेसो उनले पोखिन्। विगत सम्झिँदै उनले मैथिली भाषामा भनिन्, दैयाँ गे दैयाँ, महाजन धनो लेलक आ धर्मो। अब यी दुनियाँमा केना के जीउ ? अर्थात् मिटरब्याजी साहुले ऋण पनि असुल्यो। जालमा परेर इज्जत पनि लुट्यो। अब कसरी बाँच्नू ? न्यायको खोजीमा महोत्तरी बर्दिबासबाट पैदल काठमाडौं आउँदै गर्दा उनीसहित पीडित मातातीर्थमा बास बसेका थिए। त्यहीं भेट भएकी उनले रुँदै मिटरब्याजीले गरेको अत्याचारबारे व्यथाको पोको खोलिन्। न्यायका लागि सरकारसँग गुहार मागिन्। उनलाई गरिबीले थिचेको छ। त्यसमाथि मिटरब्याजी साहुले जग्गा हडप्यो। जीवनमा कहिले नमेटिने यौन हिंसाको दाग लगाइदियो। छोरोहरूले नै घरबाट निकाले। उनी श्रीमान्सँग मजदुरी गरेर जीवन चलाइरहेका छन्। न्यायको लडाइँ लडिरहेका छन्। कहिले बालुवाटार त कहिले मधेसको मुख्यमन्त्री कार्यालयतिर। कहिले जिल्ला प्रशासन कार्यालय राजविराजको अघिल्लतिर। प्रहरी, प्रशासन र अदालतले न्याय दिएन। अन्तिम पटक हामी पीडित गाउँबाट हिँडेर काठमाडौं आएका छौं। सरकारले हाम्रो दुःख, पीडा सुन्छ भन्ने विश्वास छ, उनले भनिन्। उनले जग्गा किन्न मिटरब्याजी रामदेवसँग १० लाख रुपैयाँ ऋण लिएकी थिइन्। उनले त्यसको २७ लाख तिरिन्। तर, झन्डै १८ कट्ठा खेत आजभोलि भन्दै महिनौंं बिते पनि फिर्ता पाएकी छैनन्। सुदखोरकै नाममा छ। लिएको ऋणभन्दा हामीसँग महाजन (मिटरब्याजी)ले कैयौं गुणा धेरै पैसा लियो। तैपनि जग्गा फर्काएको छैन। जग्गा फर्कादिने नाममा इज्जत पनि लुट्यो, उनले रुँदै भनिन्, पैसा पनि लियो। जमिन पनि फिर्ता दिएन। हाम्रो सबै कुरा खोसियो। लुटियो। अब हाम्रो के नै बाँकी रह्यो ? सरकारले न्याय नै दिलाउँदैन भने हामीलाई बरु मारिदियोस्। टन्टै साफ। पीडित मिलेर रामदेवविरुद्ध मुद्दा हालेपछि उनका छोरा र छोरीलाई पक्राउ गरी राजबिराज कारागारमा राखिएको उनले बताइन्। सुदखोरले पीडितको जग्गा छोरा र छोरीको नाममा पास गराएका थिए। आफूहरूको माग सम्बोधन नभएसम्म घर नफर्किने उनले बताइन्। यौनशोषण गर्ने मिटरब्याजीलाई कारबाही गर्नुपर्नेलगायत माग पीडितले गरेका छन्। त्यसपछि परिन् मिटरब्याजीको जालमा १५ अघि गाउँमा एक जना एजेन्ट आयो। उसले भन्यो कोको विदेश जान्छौं ? पीडितका पतिले भने, म पनि जान्छु। तर, मसँग पैसा छैन। यो कुरा थाहा पाएका छिमेकीले ५ हजार दिएर पासपोर्ट बनाइदिए। अर्काले आफ्नो जग्गा रामदेवको नाममा पास गरेर डेढ लाख ऋण दिलाए। उनका पति मलेसिया उडे। साँवा र ब्याज एक वर्षमै तिरे। अनि छिमेकीको जग्गा साहुबाट फर्कादिए। एक दिन पीडितका भाइले फोन गरेर भने, दिदी सस्तोमा जमिन बिक्रीमा छ। किन्नुहुन्छ ? उनको प्रश्न नसकिँदै ती महिलाले जवाफ दिइन्, जमिन लिन मन त छ। तर, हातमा पैसा छैन। लगत्तै जमिनको कुरा विदेशमा रहेका पतिलाई सुनाइन्। विगत सम्झिँदै उनले भनिन्, उहाँले पैसा छैन कहाँबाट लिन्छौं भन्नुभयो। एकछिनमा फेरि भन्नुभयो, जाऊ साहु रामदेवकहाँ। जमिन किन्न ऋण दिन भन। १० वर्षअघि १ लाख ७७ हजार ऋण लिइन्। तर, पीडितको पैसा परेको सात कट्ठा ११ धुर जग्गा साहुले आफ्नो नाममा पास गरे, ऋण चुक्ता गरेपछि फर्काउने शर्तमा। उनले पाँच पटकमा १० लाख ऋण लिएर झन्डै १८ कट्ठा किनिन्। ऋण लिन्थ्यौं। उसकै नाममा जग्गा पास गराइदिन्थौं। पटकपटक गरेर १० लाख ऋण लिएका थियौं। २७ लाख दियौं, उनले भनिन्, तर, साहुले जग्गा हाम्रो नाममा फिर्ता गरेन। श्रीमान्ले विदेशबाट भन्नुहुन्थ्यो, महाजन (साहु)लाई सबै पैसा तिरिसक्यो। जाऊ आफ्नो नाममा जग्गा फिर्ता गराऊँ। म जान्थेँ । आजभोलि भन्दै साहुले टारिदिन्थ्यो। उनका श्रीमान् बिदामा आउँदा जग्गा फर्काइदिन दुवै जना साहुलाई फोन गर्थे। तर, साहुले फुर्सद छैन भनेर टार्थे। बिदा सकेपछि श्रीमान् विदेश गइहाल्थे। ऋण तिर्दा पनि साहुले जग्गा फर्काउन साहुले आलटाल गरिरहे। मैले जग्गा फिर्ता गराउन भन्न जाँदा मेरो श्रीमान्लाई फोन गरेर साहुले भन्थे श्रीमतीको नाममा जग्गा पास गराएर के गर्छौं ? अर्कोसँगै भागेर जग्गा सखाप पार्छ। अनि के लिन्छौं ? विदेशमा जे कमाउँछौं ? आउँदा केही रहँदैन, पीडितले अन्नपूर्ण पोस्ट्सित भनिन्, मलाई चाहिँ साहुले अहिले लेखनदास छैन। कहिले फुर्सद छैन। मेरो मुन्सी आएपछि काम हुन्छ। यस्तै, यस्तै भन्दै फर्काइदिन्थ्यो। त्यही क्रममा साहुको उनी साहुको जालमा परेकी थिइन्। कति दौडन्छौ ? मेरो घरमा नोकर छैन। तेरो श्रीमान् पनि विदेशमा छ। मेरै घरमा बस। घरको कामकाज गरिदेऊ। तँलाई दरमाहा (तलब) पनि दिन्छु। तेरो जमिन पनि फिर्ता गरिदिन्छु। तर, यो कुरा कसैलाई नभन्नू, त्यो बेला साहुले आफूलाई भनेको उद्धृत गर्दै उनले भनिन्। जमिन आफ्नो नाममा आउँछ भने नबोल्ने बताएको उनले सुनाइन्। अन्तै कोठा भाडा लिएर साहुको घरमा काम गर्ने योजना बनाइन्। तर, साहुले आफ्नै घरमा अलगै कोठा दिएर बस्न लगाए। श्रीमान् विदेशमा थिए। यता दुई छोरा र उनी। आफ्नो घरमा ताल्चा लगाएर उनी साहुको घरमा सन्तानसहित बस्न थालिन्। उनले बिहानदेखि अबेर रातिसम्म कामकाज गर्न थालिन्। साहुका श्रीमती, छोराछोरी धरानमा बस्थे। रामदेव सप्तरीमा सुदखोरको धन्दा चलाउँथे। बच्चाहरू सबैरै सुत्थे। मैले साहुलाई खाना खुवाएर म पनि खान्थेँ। आफ्नो कोठामा सुत्न गएपछि साहु पछिपछि आएर मसँग गलत काम गर्न थाल्यो, उनले भनिन्। यौनहिंसाबारे गाउँले र विदेशमा रहेका पतिलाई सुनाउने भन्दा साहुले डर देखाएको उनले बताइन्। कसैलाई भनिस् भने तेरो घरवालालाई मरवाइदिन्छु। तेरो बेटा (छोरो)लाई मराइदिन्छु। म भाग्न खोज्दा मेरो छोरोलाई खोसिहाल्थ्यो, उनले भनिन्, मेरो साथ पैसा छ। तेरो साथ केही छैन। धेरै बोलिस् भने तेरो परिवारै सिध्याइदिन्छु। तँ के गर्न सक्छेस्। म डरले कसैलाई केही भन्न सकिन्न। तीन वर्षसम्म यौनशोषणको सिकार बन्नुपरेको उनले सुनाइन्। श्रीमान् विदेशबाट फर्किन लागेपछि साहुले उनलाई घरबाट पठाए। अतः माथि विवेचित आधार र कारणबाट निवेदकले हुलाकमार्फत दिएको जाहेरी दरखास्त सम्बन्धमा मुलुकी फौजदारी कार्यविधि संहिता, २०७४ को दफा ४ को उपदफा (३क) बमोजिम निवेदकलाई झिकाई निजले दिएको जाहेरी सनाखत गराई ऐ दफा ११ बमोजिम निकासा दिनू भनी विपक्षीहरूका नाममा परमादेशको आदेश जारी हुने ठहर्छ। उच्च अदालत जनकपुरको राजविराज इजलासले गत जेठ २० गते गरेको फैसलाको अंश परमादेशपछि मात्रै जाहेरी दर्ता, आरोपित फरार मिटरब्याजपीडित महिलाले बलात्कार घटनाको जाहेरी दर्ता गर्न ठूलो सास्ती भोग्नुपर्यो। अदालतले परमादेश जारी गरेपछि मात्रै जिल्ला प्रहरी कार्यालय सप्तरीले जाहेरी लिएर छानबिन अघि बढाएको हो। मिटरब्याजी रामदेव साहविरुद्ध जबरजस्ती करणी आरोपमा गत असार २ गते जाहेरी परेको एसपी नरेन्द्र कार्कीले बताए। उनका अनुसार पीडितलाई २०७७ माघ ९ गते राति बलात्कार गरेको पीडितले जनाएकी छन्। पीडित महिलाको स्वास्थ्य परीक्षण गराएका छौं। अदालतबाट पक्राउ पुर्जी लिएर आरोपी रामदेव साहलाई खोजिरहेका छौं, एसपी कार्कीले अन्नपूर्ण पोस्ट्सँग भने। त्यसअघि उच्च अदालत जनकपुरको राजविराज इजलासले गत जेठ २० गते परमादेश जारी गरेको थियो। अतः माथि विवेचित आधार र कारणबाट निवेदकले हुलाकमार्फत दिएको जाहेरी दरखास्त सम्बन्धमा मुलुकी फौजदारी कार्यविधि संहिता, २०७४ को दफा ४ को उपदफा (३क) बमोजिम निवेदकलाई झिकाई निजले दिएको जाहेरी सनाखत गराई ऐ दफा ११ बमोजिम निकासा दिनू भनी विपक्षीहरूका नाममा परमादेशको आदेश जारी हुने ठहर्छ, न्यायाधीशद्वय नातिबाबु लामिछाने र मदन पोख्रेलको संयुक्त इजलासले गरेको फैसलामा लेखिएको छ। पीडित महिला २०७८ मंसिर १२ गते जिल्ला प्रहरी कार्यालयमा पुगेकी थिइन्। तर, त्यहाँ जाहेरी नलिएपछि त्यसको भोलि हुलाकमार्फत जिल्ला सरकारी कार्यालय र जिल्ला प्रशासन कार्यालयमा पनि दरखास्त पठाएकी फैसलामा उल्लेख छ। त्यसपछि पनि कानुनी प्रक्रिया अघि नबढेपछि पीडितले परमादेशको आदेश माग गर्दै मंसिर २१ गते प्रहरी, प्रशासन र सरकारी वकिल कार्यालयलाई विपक्षी बनाएर उच्च अदालतमा निवेदन दिएकी थिइन्। अदालतले त्यस विषयमा मंसिर २३ गते लिखित जवाफ माग गरेको थियो। सप्तरीको खडक नगरपालिका कल्याणपुरका मिटरब्याजी रामदेव साहसहित परिवारका ९ जनाविरुद्ध १७ पीडितले २०७८ फागुन ११ गते इलाका प्रहरी कार्यालय कल्याणपुरमा जाहेरी दिएका थिए। ती आरोपितमा साहकी श्रीमती शिवकुमारी, छोरा नन्दकिशोर, छोरीहरू रेणुकुमारी र अनुराधा, नाति २१ वर्षीय चन्दनकुमार र धनुषा खरिहानी टोल बस्ने कैलाश साहलगायत छन्। कल्याणपुरका इन्स्पेक्टर राजु अधिकारीले पीडितले ठगी तथा आपराधिक विश्वासघात गरेको जाहेरी परेको बताए। उनका अनुसार छोरी अनुराधा र छोरा नन्दकिशोर पक्राउ परी पुर्पक्षका लागि गत असार २२ गते राजविराज कारागार चलान भएका छन्।"
यस्तो देखियो सेतो मच्छिन्द्रनाथको रथयात्रा (फोटो फिचर),"काठमाडौं : काठमाडौंमा मनाइने सेतो मच्छिन्द्रनाथको रथयात्रा सुरु भएको छ। रथयात्रा मच्छिन्द्र बहालदेखि तीनधारा पाठशालासम्म भएको थियो। आज साँझ ५ बजेदेखि ६:३० बजेसम्म जमल, रत्नपार्क, भोटाहिटी हुँदै असनसम्म रथयात्रा गरिएको थियो। भोलि चैत १६ गते साँझ ५ बजेदेखि ६:३० बजेसम्म असन, बालकुमारी, केल टोल, इन्द्रचोक मखन हुँदै हनुमान ढोकासम्म रथ यात्रा हुनेछ। चैत १७ गते साँझ ४ बजेदेखि ६:३० बजेसम्म हनुमानढोका, चिङ्कमुगल, जैशीदेवल, ज्याबहाल हुँदै लगनसम्म रथयात्रा हुने सेतो मच्छिन्द्रनाथ रथ व्यवस्थापन समितिले जनाएको छ। त्यस्तै चैत १८ गते साँझ ५:३० बजेदेखि ६:३० बजेसम्म लगन आमा रुख परिक्रमा, चैत १९ गते साँझ ५:३० बजेदेखि ७:३० बजेसम्म लगन, ज्याबहाल, द्यः लं, युतुननी, कोहिती भीमसेन थान, मरु, यट्खा, नरदेवी, किलागल, भेडासिङ, केलटोल हुँदै मच्छिन्द्रबहालसम्म रथयात्रा हुने कार्यक्रम रहेको समितिले जनाएको छ।"
"चैत्र १७ गतेदेखि एसईई परीक्षा,बागमती प्रदेशबाट १ लाख १ हजार ७३३ विद्यार्थी सहभागी हुँदै","काठमाडौं : यस वर्षको माध्यमिक शिक्षा परीक्षा कक्षा १० (एसईई) चैत्र १७ गतेबाट सुरू हुँदैछ। परीक्षामा देशभरबाट ५ लाख १६ हजार ५९१ जना परीक्षार्थी सहभागी हुँदैछन्। परीक्षाका लागि २ हजार ३६ परीक्षा केन्द्र तोकिएका छन्। परीक्षा चैत्र २४ गतेसम्म चल्नेछ। परीक्षा नियन्त्रण कार्यालयले परीक्षाका लागि आवश्यक तयारी पूरा भएको जनाएको छ। एसईई परीक्षामा बागमती प्रदेशबाट १ लाख १ हजार ७३३ विद्यार्थी सहभागी हुने बागमती प्रदेश, सामाजिक विकास मन्त्रालयअन्तर्गतको शिक्षा विकास निर्देशनालय हेटौडाले जनाएको छ। बागमती प्रदेशका १३ वटा जिल्लामा ४३४ परीक्षा केन्द्र तोकिएका छन्। जसमा सबैभन्दा काठमाडौंमा १२३ र सबैभन्दा कम रसुवामा ५ वटा परीक्षा केन्द्र तोकिएका छन्। परीक्षामा काठमाडौंबाट ३६ हजार ५७७, भक्तपुरबाट ५ हजार ८०५, ललितपुरबाट ९८९९, काभ्रेपलाञ्चोकबाट ६४३६, सिन्धुपाल्चोकबाट ३९८५,नुवाकोटबाट ४३००, रसुवाबाट ६२८,धादिङबाट ५३८६,मकवानपुरबाट ६३३३,चितवनबाट १०८५६,रामेछापबाट ३२२५,दोलखाबाट ३०६२ र सिन्धुलीबाट ५२४१ जना विद्यार्थी सहभागी हुँदैछन्। यस्तै केन्द्राध्यक्ष ३३४ ,सहायक केन्द्रध्यक्ष ७३७,निरीक्षक ५०८६,परीक्षा सहायक १०६४,कार्यालय सहयोगी २०५५ र सुरक्षाकर्मी गरी ६५ १० जना गरी १५ हजार ८८६ जना जनशक्ति खटिदैछन्। प्रदेशभित्रका सबै जिल्लाका परीक्षा केन्द्रहरूमा उत्तरपुस्तिका पुर्याइ सकिएको र परीक्षा केन्द्र नजिक रहेको प्रहरी चौकीमा प्रश्न पत्र पुगिसकेको शिक्षा विकास निर्देशनालयले जानकारी दिएको छ। यस्तै, केन्द्राध्यक्ष नियुक्ति गरी अभिमुखीकरण कार्य समेत सम्पन्न भइ परीक्षासम्बन्धी पूर्वतयारीको सम्पूर्ण कार्य सम्मपन्न भइसकेको जनाइएको छ।"
अनलाइनमार्फत् ठगी गर्ने ९ जना चिनियाँ नागरिक पक्राउ,"काठमाडौं : अनलाइनमार्फत् ठगी गर्ने ९ चिनियाँसहित १९ जनालाई प्रहरीले पक्राउ गरेको छ। काठमाडौं उपत्यका अपराध अनुसन्धान कार्यालयले उनीहरूलाई बुढानिलकन्ठको वडा२ महादेवखोला, काठमाडौं महानगरपालिका४ चण्डोलबाट पक्राउ गरेको हो। चिनियाँ नागरिकहरूले अवैधरूपमा अफिस सञ्चालन गरी सामाजिक सञ्जाल वाट्सएपमा विभिन्न व्यक्तिहरूसँग कुराकानी गरी अनलाइनमार्फत् बिजनेसबाट ठूलो रकम फाइदा हुन्छ भनी टेलिग्राम र अप्रेशन टिचर नामक च्यानलमार्फत् अनलाइन कक्षा सञ्चालन गरी विभिन्न प्रलोभनमा पारी ठगी गरेको प्रहरीले जनाएको छ। पक्राउ पर्नेमा ह्वाङ ह्वान रोङ, स्यू फुस्याङ, लान चङ वे, से कोव इ, से स्वाङ ति, काव मिङ, हौ फिङ विङ, छन तुर लिन र लि च्या होङ रहेका छन्। त्यस्तै पक्राउ पर्ने नेपालीमा दोलखा घर भई बुढानिलकन्ठ बस्ने बुद्धिराज श्रेष्ठ, नुवाकोट घर भएका सोबितमान तामाङ, नुवाकोटकै इन्द्र तामाङ, काठमाडौं बुढानिलकन्ठका प्रयास भण्डारी, दोलखाकै अर्जुन श्रेष्ठ, रामेछापकी रविना सुनार, लमजुङकी सुनिता गुरुङ, मकवानपुरकी जमुना गोले र उदयपुरकी अनिता मगर रहेकी छन्। कार्यालयका प्रमुख एसएसपी मनोज केसीले चिनियाँहरू नेपालमै सेल्टर बनाएर अनलाइन ठगी गर्ने धन्दामा लागेको बताए। उनले पक्राउ परेकाहरूको कनेक्सनबारे खोजी भइरहेको बताए। 'पहिले विदेशबाट नेपालीहरूलाई ठग्ने गर्थे। अब त नेपालमै सेल्टर बनाएर ठग्न थालेका छन्। नेपाल रहेका यस्ता गिरोह र पक्राउ परेकाहरूको कनेक्सनबारे अनुसन्धान भइरहेको छ,' उनले भने।"
पोखरा १२ लाई प्लास्टिक व्यवस्थित वडा बनाइदै,"पोखरा : प्लास्टिकजन्य फोहोरको कारण यति बेला पोखराका प्राकृतिक सम्पदा ताल,नदी,खोला,नहर,सडक,बारी,खेत प्रदूषणको चपेटामा पर्दै गएका छन् । प्लास्टिकका कारण उब्जाउ खेतबारीमा उत्पादन कम हुनेदेखि प्राकृतिक सम्पदा प्रदूषणको चपेटामा परेका छन् । प्लास्टिकर प्रदूषण बढी रहेको बेलामा पोखरा १२ र यूएनडीपीबीच मंगलबार प्लास्टिक न्यूनिकरण र व्यवस्थित वडा बनाउने योजना अघि बढेको छ । शून्य फोहोर न्यूनिकरणको मोडेलमा विकास र कार्यान्वयन परियोजनामा एमओयू सम्झौता भएको छ । वडा तहमा पूर्ण चक्रिय प्लास्टिक फोहोर न्यूनिकरण र व्यवस्थापन गर्ने गरी योजना अघि बढेको हो । यसकालागि यूएनडीपीले ८० लाख बजेट वडामा खर्च गर्ने सम्झौता भएको पोखरा १२ का वडा अध्यक्ष सन्तोष बास्तोलाले बताए । प्लास्टिक न्यूनिकरण व्यवस्थापन र समुलायमा आधारित शून्य प्लास्टिक फोहोर व्यवस्थापन प्रणालीको विकास र कार्यान्वयनका लागि उपयोग गरिने छ । वडाको फोहोर संकलन गर्ने संस्था भद्रकाली वेस्ट,वडाका टोल सुधार समिति,आमा समूह,युवा क्लब र स्थानीय संघ संस्थासँग मिलेर फोहोर व्यवस्थापन हुने भएको हो । यस कार्यक्रमको प्रवद्धन पोखरा महानगरपालिका र पोखरा १२ वडा कार्यलयले गर्ने छ । आयोजनालाई सेन्टर फर इनर्जी एन्ड इन्भायरमेन्ट नेपाल, ब्लू वेस्ट टु भ्यालु प्रालि र ग्रीन रोड वेस्ट म्यानेजमेन्ट प्रालिले स्थानीय रुपमा कार्यान्वयन गर्ने छ । पोखरा महानगरपालिका १२ मा ठोस र प्लास्टिक फोहोरको आधारभूत सर्वेक्षण र मूल्याङ्कन गर्ने र फोहोर व्यवस्थापन प्रदर्शन तथा तालिम केन्द्र वडामा बनाइने छ । प्लास्टिकको व्यवस्थापनमा चुनौति बढिरहेको अवस्थामा यो परियोजना प्लास्टिक व्यवस्थापनका लागि नमूना बन्ने पोखरा महानगरपालिकाका मेयर धनराज आचार्यले विश्वास गरे । सम्झौतामा १ सय देखि २ सय मिटरको प्लास्टिक सडक प्रदर्शन गर्ने सहमति भएको छ । पूर्ण चक्रिय प्लास्टिक फोहार न्यूनीकरण र व्यवस्थापन गरिने छ । व्यवस्थापनकालागि अभ्यास र सरसफाई अभियान पनि संचालन गरिने सेन्टर फर इनर्जी एन्ड इन्भायरमेन्ट नेपालका अध्यक्ष प्राफेसर कृष्णराज श्रेष्ठले बताए । प्लास्टिकजन्य फोहोर व्यवस्थापनका लागि पोखरामा रहेको प्लास्टिक प्रशोधन केन्द्रको स्तरोन्नति गरि काम नलाग्ने प्लास्टिकले प्लास्टिक रोड,प्लास्टिक इँटा,पुनः प्रशोधन गरेको वस्तु र उद्योगको इन्धन बनाउने काम समेत गरिने यूएनडीपी जीइएफ एसजीपीका राष्ट्रिय कोओडिनटर विवेकधर शर्माले बताए । कार्यान्वयनका लागि प्लास्टिक न्यूनिकरण र व्यवस्थित वडा र समुदाय बनाउने नीतिहरू मस्यौदा बनाएर अघि बढ्ने भएको छ । यो अभियानअन्तर्गत ३ सय घर धुरीको फोहोरको आधारभूत सर्वेक्षण र मुल्याङकन गरिनेछ । यस अभियानमा फोहोरहरू छुट्टयाउने र कम्पोस्ट विनबाट कसरी कम्पोस्ट मल बनाउने भन्ने व्यवहारिक शिक्षा दिने कार्यक्रम रहेको ब्लू वेस्ट टु भ्यालु प्रालिका सिइओ नविन विकास महर्जनले बताए । यसको साथै पोलिथिन झोलाको विकल्पमा सड्ने खालका झोलाको उपयोग बढाउनेमा जोड दिइने कार्यक्रमको उद्देश्य रहेको छ ।"
आज देशका पहाडी भूभागमा मेघ गर्जनसहित वर्षा,"आज मंगलबार राती कोशी, बागमती र गण्डकी प्रदेशका पहाडी भूभागका एकदुई स्थानमा मेघ गर्जन चट्याङ्ग सहित हल्का वर्षा हुने महशाखाको बुलेटिनमा उल्लेख छ। काठमाडौं : हाल देशमा स्थानीय वायुसँगै पश्चिमी वायुको सामान्य प्रभाव रहेको छ। यसले गर्दा देशको पहाडी भूभागहरूमा आंशिक बदली भइ बाँकी भूभागको मौसम सामान्यतया सफा रहने मौसम पूर्वानुमान महाशाखाले जानकारी दिएको छ। आज दिउँसो देशका पहाडी भूभागका एकदुई स्थानमा मेघ गर्जन चट्याङ्ग सहित हल्का वर्षाको सम्भावना छ । आज मंगलबार राती कोशी, बागमती र गण्डकी प्रदेशका पहाडी भूभागका एकदुई स्थानमा मेघ गर्जन चट्याङ्ग सहित हल्का वर्षा हुने महशाखाको बुलेटिनमा उल्लेख छ। त्यस्तै बिहीबार गण्डकी, लुम्बिनी, कर्णाली र सुदूरपश्चिम प्रदेशका साथै कोशी र बागमती प्रदेशका पहाडी भूभागमा आंशिक देखि सामान्य बदली रही बाँकी भूभागमा मौसम सामान्यतया सफा रहने जनाएको छ। देशका पहाडी भूभागका थोरै स्थानहरुमा मेघ गर्जन चट्याङ्ग सहित हल्का वर्षाको सम्भावना रहेको छ । बिहीबार राती पहाडी भूभागका साथै सुदूरपश्चिम र लुम्बिनी प्रदेशका तराईका एकदुई स्थानमा हल्का पानी पर्ने छ। शुक्रबार गण्डकी, लुम्बिनी, कर्णाली र सुदूरपश्चिम प्रदेशका पहाडी भूभागका केही ठाउँमा मेघ गर्जन चट्याङ्ग सहित हल्कादेखि मध्यम वर्षाको सम्भावना रहनुका साथै देशका बाँकी भूभागका एकदुई स्थानमा मेघ गर्जन चट्याङ्ग सहित हल्का वर्षाको सम्भावना रहेको छ।"
बारामा लागुऔषधसहित तीनजना पक्राउ,"वीरगन्ज: बाराबाट प्रहरीले लागुऔषधसहित तीनजना युवकलाई पक्राउ गरेको छ । पक्राउ पर्नेमा रामेछापको खाँडदेवी गाँउपालिका २ का ३१ वर्षीय अर्जुन कुमार श्रेष्ठ ,बाराको जितपुरसिमरा उपमहानगरपालिका वडा नम्बर ३ का १९ वर्षीय दिपेश कार्की र मकवानपुरको मनहरी गाउँपालिका वडा नम्बर २ का ३० वर्षीय पुष्पबहादुर राई रहेका छन् । मंगलबार राति इलाका प्रहरी कार्यालय सिमराबाट खटिएको प्रहरी टोलीले जितपुरसिमरा १ स्थित सडकमा चेकजाँचको क्रममा मधेस प्रदेश ०३००१ क२२४३ नम्बरको लहरीको क्याविनमा सिटमुनी लुकाइछिपाई राखिएको अवस्थामा डाइजेपाम २८ पिस , फेनरागन २८ पिस र नर्फिन २८ पिस, नाइट्रोभेट ७५ पिस र नाइट्राजेपाम ८० पिससहित चालक श्रेष्ठ र कार्कीलाई पक्राउ गरेको हो । त्यहि स्थानमा चेकजाँचकै क्रममा प्रहरीले मधेस प्रदेश ०३००१ क २२४२ नम्बरको लहरीको क्याविनमा सिटमुनी लुकाइछिपाई राखेको अवस्थामा डाइजेपाम २६ पिस , फेनरागन २६ पिस र नर्फिन २६ पिस, नाइट्रोभेट १५० पिस र नाइट्राजेपाम ४० पिस सहित चालक राईलाइ पक्राउ गरेको बाराका प्रहरी उपरिक्षक होविन्द्र बोगटीले जानकारी दिए । पक्राउ परेका तीनैजनालाई प्रहरी हिरासतमा राखेर लागुऔषध सम्बन्धि कसुर मुद्दामा बारा जिल्ला अदालतबाट म्याद थप अनुमति लिइ अनुसन्धान भइरहेको उनले बताए ।"
कोरियामा हुने साइकिलिङ तालिममा उदयपुरका युवा छनौट,"उदयपुर : कोरियामा हुने मेन जुनियर रोड राइडर साइकिलिङ ट्रेनिङ क्याम्पका लागि उदयपुरका एक युवा छनौट भएका छन्। वर्ल्ड साइकिलिङ सेन्टर कोरियाको आयोजनामा हुने तालिममा त्रियुगा नगरपालिका १० बोक्सेका जुनियर राइडर १८ वर्षीय निमा शेर्पा छनौट भएका हुन्। साइकिलिङमा भविष्य खोज्दै हिँडेका उनलाई रुची, लगनशिलता र क्षमताका आधारमा जिल्ला र केन्द्रको सिफारिसमा कोरियन साइकिलिङ फेडरेसनले अन्तिम छनौट गरेको जिल्ला साइकिलिङ संघका अध्यक्ष जितेन्द्र रोईलाले बताए। अप्रिल १४ सम्म हुने तालिममा साइकिलिङसँग सम्बन्धित सबै अभ्यास तथा अन्य गतिविधिमा समावेश गराउने र त्यसबारे कोरियामा भइरहेका असल अभ्यासका विषयमा प्रशिक्षित गराउने कार्यक्रम रहेको उनले बताए। रोईलाले भने, सानै उमेरमा साइकिलिङ प्रतिको शेर्पाको मोह र लगनशिलता हेर्दा भविष्यमा केही गर्छन् जस्तो देखिएकाले अवसर प्रदान गरिएको हो।' तालिमबाट स्वदेश फर्किएपछि उनी साइकिलिङको अभियानमा जोडिने रोइलाको भनाइ छ। मोफसलमा प्रायः युवाहरुले यस्तो अवसर विरलै पाउँछन्,' उनले भने, यो हाम्रो लागि ठूलो अवसर हो। यसको सदुपयोग गर्दै अन्यलाई पनि तालिम, प्रशिक्षणहरू सञ्चालन गर्दै साइकिलिङप्रति आकर्षण बढाउँछौं।' वातावरणीय र स्वास्थ्य दुबैका हिसाबले साइकिलिङ उपयुक्त रहेकाले यसबारे सर्वसाधरणलाई जनचेतना जगाउनु पर्ने उनले बताए। जिल्लामा साइकिलिङ संघमा करिब दुई सय जना आबद्ध रहेको अध्यक्ष रोईलाले बताए। यसका साथै नियमित खेलाडीको रूपमा मास्टर १५ जना, जुनियर १२ र २० वर्षमाथि २९ वर्षमुनिका इलाइट समूहका ३ जना रहेको उनले बताए। पर्यावरणको संरक्षण र स्वस्थ रहनका लागि संघ वार्षिकरुपमा क्यालेण्डर नै बनाएर जिल्लाभरि साइकिलिङ यात्रा गर्ने गरेको उनको भनाइ छ।"
चैते दशैंमा गह्रौँकालिकामा भक्तजनको भीड,"स्याङ्जा : स्याङ्जाको प्रसिद्ध धार्मिक स्थल गह्रौँकालिका भगवती मन्दिरमा बुधवार उल्लेख्य भक्तजनहरुले मन्दिरमा दर्शन तथा पूजापाठ गरेका छन्। चैते दशैंको अवसर पारेर वालिङ८ र गल्याङ नगरपालिका १० को सङ्गमस्थलमा रहेको गह्रौँकालिका मन्दिरमा दिनभरजसो पुजा गर्नेको भीडभाड नै रह्यो। यहाँ चैते दशैँ र बडादसैँका नवदुर्गाका दिनहरुमा विशेष पुजाआजा सहित धार्मिक मेला लाग्छ। । चैते दशैँको प्रतिपदादेखि पुर्णिमा सम्म र बडादशैँको घटस्थापनादेखि कोजाग्रात पूर्णिमाको दिनसम्ममा भक्तजनहरुको उल्लेख्य हुन्छन्। दशैँ बाहेक अन्य दिनहरुमा पनि यहाँ आन्तरिक तथा वाह्य पर्यटकहरु मन्दिर दर्शन तथा भ्रमणका लागी आउने गरेका हुन्छन्। पछिल्लो समय गह्रौँसुर सम्म जाने सडकको स्तरोन्नति, मन्दिर परिसर तथा मन्दिरको स्तरोन्नति एवं अन्य भौतिक पुर्वाधारहरुको निर्माण, खानेपानीको सहज व्यवस्था भएकाले धार्मिक तथा अन्य रमाइलो गर्न पिकनिक, भ्रमण, अनुसन्धान लगायतका लागि आउने गरेको मन्दिरका कार्यालय सचिव थमन गुरुङले जानकारी दिए। यहाँ भाकल र वलीपुजा समेत हुन्छ। बाइसे चौबीसे राज्यअन्तर्गतको गह्रौँकोट राज्यका प्रथम राजा दशरथ खाँणको समयमा स्थापित ऐतिहासिक एवं पुरातात्विक मन्दिर ५५० वर्ष पुरानो मानिन्छ। एकादशी, औँशीबाहेक यहाँ हरेक दिन पुजाआजा र आवश्यकता अनुरुप बलि दिने गरिन्छ। स्याङ्जा लगायत पाल्पा, गुल्मी, पर्वत, बागलुङ, तनहुँ, बुटवल, पोखराबाट यहाँ बर्सेनि हजारौँ भक्तजन पूजाआजाका लागि आउने गर्छन्। मनोकामना पुरा हुने जनाउदै पुजाआजा सहित भाकल गर्नेहरु पनि धेरै भेटिन्छन् यहाँ। भाकल पुरा भएपछि पुनः आउनेहरु पनि उत्तीकै हुन्छन। वालिङ बजारबाट करिब ८ किलोमिटरको कच्ची ग्रामीण सडक मन्दिरमा पुग्न सकिन्छ। समुद्र सतहदेखि करिब एक हजार ६०० मिटरको उचाइमा छ। यहाबाट हिमाली हिमश्रृङ्खला, पाल्पा, नवलपरासी, कास्की, गुल्मी, पाल्पा, तनहुँ लगायतका जिल्लाका केही भेग देख्न सकिन्छ। चैते दशैँ अन्तर्गत नवमीका अवसरमा जिल्लाका अन्य कोतघरहरु एवं देवी मन्दिरहरुमा समेत विशेष पुजाआजा गरिएका छन्।"
उपचारमा लापरवाही नगर्न हेटौडाको मोडेल अस्पताललाई निर्देशन,"हेटौंडा : मकवानपुर प्रशासनले हेटौंडाको मोडेल अस्पताललाई बिरामीको उपचारमा लापरवाही नगर्न निर्देशन दिएको छ । जिल्ला प्रशासन कार्यालय मकवानपुरको नेतृत्वमा विषयगत कार्यालयका प्रतिनिधिहरु सम्मिलित टोलीले मंगलबार अस्पतालको अनुगमन गरी बिरामीको उपचारमा लापरवाही नगर्न निर्देशन दिएको हो। टोलीले अस्पतालको प्रयोगशाला,फिजियोथेरापी, इमर्जेन्सी, शल्यक्रिया थियटर, उच्च संवेदनशील कक्ष, आइसीयु र जनरल वार्डको अनुगमन गरेको थियो । अनुगमनका क्रममा निजी स्वास्थ संस्था एकीकृत अनुगमन चेक लिस्टमा भएअनुसार महिला पुरुषलाई छुट्टै शौचालय, नार्कोटिन औषधि बिक्री गर्ने व्यवस्था,कम्तीमा १० प्रतिशत विपन्नलाई निःशुल्क उपचारको योजना, सूचना अधिकारीको व्यवस्था, सेवासँग सम्बन्धित ऐन नियमावली, ऐम्बुलेन्सको व्यवस्था नरहेको पाइएको जिल्ला प्रशासन कार्यालय मकवानपुरका प्रशासकीय अधिकृत गुणराज न्यौपानेले जानकारी दिए । त्यस्तै फार्मेसीको प्रमाणपत्र सच्याउनुपर्ने,म्याद सकिएको औषधी फिर्ता गर्नुपर्ने, सी ग्रडेको ल्याबमा प्रयोगशाला सञ्चालन गर्दा नियमबमोजिम न्यूनतम जनशक्ति राख्नुपर्ने, प्रयोगशाला शाखामा फोहोर व्यवस्थापन गर्नुपर्ने, रेफ्रिरजेरेट्र टेम्प्रेचर चेक लिस्ट राख्ने, हट एयर मिटर राख्ने, अटोमेटिक मेशिन सञ्चालनका लागि एसी २४ घन्टा नियमित चलाउनुपर्ने जस्ता कमी सच्याउनुपर्ने उनले बताए । अस्पताल तोकिएको मापदण्ड अनुसार सञ्चालन हुनुपर्छ र अर्को अति संवेदनशील विषय उपचार सेवा हो । यो जनताको प्रत्येक्ष स्वास्थ्यसँग जोडिएको हुनाले यसमा अस्पताल गम्भीर हुनुपर्छ । हामी अनुगमन गरिरहेका छौँ,'लापरवाही गर्नेलाई कानुन बमोजिम कारबाही गर्छौँ ,'न्यौपानेले भने । प्रशासनले केही दिनअघि मकवानपुर सहकारी अस्पताल र सिटी अस्पतालमा अनुगमन गरेको थियो भने सोमबार सन्चो अस्पतालको अनुगमन गरेको थियो ।"
मेलम्चीको पाइपको परीक्षण आधा सकियो,"काठमाडौं : मेचम्ची खानेपानी वितरणका लागि विच्छ्याइएको नयाँ पाइपमध्ये आधाभन्दा बढीमा परीक्षण सकिएको छ । कूल एक हजार १० किमी पाइपमध्ये हालसम्म पाँच सय ७६ किमीमा परीक्षण सकिएको र बाँकीको परीक्षण भइरहेको काठमाडौँ उपत्यका खानेपानी लिमिटेड, आयोजना कार्यान्वयन निर्देशनालयले जनाएको छ । आगामी असार मसान्तसम्ममा सबै परीक्षण सकाउने लक्ष्य रहेको निर्देशनालयका सूचना अधिकारी चन्द्रकुमार पन श्रेष्ठले बताए। 'काठमाडौँको भित्री भागमा अहिले परीक्षण भइरहेको छ', उनले भने, 'बिष्णुमतिबाट पूर्व र टुँडिखेलबाट पश्चिम क्षत्रेमा टेकुदेखि माथिल्लो भागमा परीक्षण बाँकी छ ।' उनका अनुसार गौशाला, कोटेश्वर क्षेत्रमा परीक्षण भइसकेको छ भने बानेश्वर क्षेत्रमा, कलङ्कीबल्खु क्षेत्रमा पनि परीक्षण भइरहेको निर्देशनालयले जानकारी दिएको छ । स्वयम्भू, बालुवाटारलगायतका कतिपय स्थानमा पाइप विच्छ्याउन नै बाँकी छ । गत महिनामा काठमाडौँ उपत्यकाका धेरै स्थानमा पाइप फुट्ने समस्या सबैतिर देखिएपछि हाल परीक्षणपछि उक्त समस्या बिस्तारै कम भएको कार्यालयको दाबी छ । परीक्षण भइसकेका स्थानमा नयाँ पाइपबाट पठाइएको र काठमाडौँ उपत्यका खानेपानी लिमिटेडले चुहावट भएको ठाउँमा तत्काल मर्मत सुधार गरिरहेकाले चुहावट कम भएको उहाँले बताउनुभयो । चक्रपथभित्र एशियाली विकास बैंकको ऋण सहयोगमा सन् २०१३ बाट पाइप विच्छ्याउन सुरु गरिएको थियो । हाल मेलम्चीको पानी वितरणका लागि १० वटा रिजर्भ ट्याङ्की सञ्चालनका लागि तयार रहेको निर्देशनालयको भनाइ छ । जसमध्ये केही ट्याङ्की सञ्चालनमा आइसकेका छन् । नयाँ पाइप प्रयोग भएपछि सबै ट्याङ्की सञ्चालनमा आउने उनको भनाइ छ । हाल कार्यालयले घरघरमा वितरणका लागि पोलिथिन पाइप र मुख्य पाइपमा जिआई पाइप प्रयोग गरेको छ । एक हजार पाँच सयदेखि एक हजार छ सय घरलाई एउटा क्षेत्र बनाइएको छ । रासस"
अनुदानमा पाएको मकैको बिउ उम्रिएन,"कृषि शाखाले किसानलाई बिउ दिए पनि खेत जोताउँदा र बिउ रोप्दा लागेको खर्च उपलब्ध गराउनुपर्ने वडा नम्बर२ का किसान देबेन्द्र ढकालको माग छ। उनले भने, 'किसानलाई बिउ मात्र होइन अब खेत जोताउँदा लागेको ट्याक्टरसहितको सबै खर्च दिनुपर्छ।' झापा : मेचीनगर नगरपालिकाले किसानलाई अनुदानमा वितरण गरेको मकैको बिउ नउम्रिएपछि किसान आक्रोशित बनेका छन्। पालिकाको कृषि शाखाले १५ दिनअघि ११ टन रामपुर कम्पोजिट जातको मकैको बिउ नगरका १५ वटै वटाका किसानलाई ५० प्रतिशत अनुदानमा वितरण गरेको थियो। मेचीनगर नगरपालिकाका कृषि शाखा प्रमुख टेकेन्द्र प्रधानले एकाध किसान मकैको बिउ नम्रिएको गुनासो लिएर आउने गरेको बताए। उनले भने, 'सबै किसानले लैजानु भएको बिउ नम्रिएको होइन, विभिन्न लटमा बिउ वितरण गरिएको थियो। त्यसमध्ये एक लटको मकैको बिउमा उमार शक्ति नभएको पाइयो।' नगरमा गुनासो लिएर आउने किसानलाई पुनः बिउ दिएर पठाइने गरेको उनको भनाइ छ। उनले नगरपालिकाले बिउ उपलब्ध गराउन दरभाउपत्र माग गर्दा मेचीनगर१० धुलाबारीस्थित खड्का कृषि भण्डारले बिउ उपलब्ध गराउने बोलपत्र पारेका बताउँदै भने, 'उसैसँग सम्झौता गरी बिउ खरिद गरेर किसानलाई वितरण गरिएको थियो। केही समस्या आयो।' पालिकाले ११ लाख २१ हजार पाँच सय ६९ मा रामपुर जातको मकैको बिउ खड्का कृषि भण्डारबाट खरिद गरेको थियो। उनले पालिकाले खरिद गरेको बिउ नगरका ८४ जना किसानलाई वितरण गरिएको जानकारी दिए। वडा नं २ का वडाध्यक्ष दीपक बरालले किसानले आफूलाई पनि मकैको बिउ नम्रिएको बारेमा जानकारी गराइरहेको बताए। उनले भने, 'किसानले बिउ ल्याएकै थाहा छैन। एकैपटक गुनासो आउँदा मात्र थाहा भयो। नगरको कृषि शाखाले अध्ययन अनुसन्धान गरिरहेको होला।' कृषि शाखाले किसानलाई बिउ दिए पनि खेत जोताउँदा र बिउ रोप्दा लागेको खर्च उपलब्ध गराउनुपर्ने वडा नम्बर२ का किसान देबेन्द्र ढकालको माग छ। उनले भने, 'किसानलाई बिउ मात्र होइन अब खेत जोताउँदा लागेको ट्याक्टरसहितको सबै खर्च दिनुपर्छ।' उनले अनुदानको नाममा लापारबाही भएकाले तत्काल छानबिन गरी दोषीलाई कारबाहीको मागसमेत गरे। सामाजिक अभियान्ता गोविन्द न्यौपानेले नेपाली बजारमा बिक्री वितरणका लागि राखिएका बिउको गुणस्तरमा ठूलो समस्या देखिएको बताए। उनले नियमावली अनुसार लेवल गरिएका बिउमा समस्या देखिने गरेको बताए। उनले भने, 'उमार शक्ति नहुने बिउ वितरण गर्नु सरकारको कृषिप्रतिको उदासिनता हो। अब किसान आफैँ नै चनाखो भएर उपाय खोज्नुको विकल्प देखिँदैन।' नगरपालिकाले योग्य व्यक्ति वा संस्थासँग मकैको बिउ खरिद गरेको र नउम्रिएको हो भने किसानलाई क्षतिपूर्ति दिनैपर्ने कानुनी व्यवस्था देखिन्छ। बिउविजन नियमावली २०६९ को दफा ३६ (१) अनुसार कसैले बिक्री वितरण गरेको बिउविजनको गुणस्तर र गलत सूचनाको कारण कसैलाई हानीनोक्सान पुग्न गएमा मूल्याङ्कन समितिले गरेको मूल्याकङ्न र सिफारिसको आधारमा सम्बन्धित पक्षले किसानलाई क्षतिपूर्ति दिनुपर्ने भन्ने व्यवस्था स्पष्ट छ। रासस"
आज चैते दसैं : बागलुङको कालिका मन्दिरमा दर्शनार्थीको भीड,"बागलुङ : चैते दसैंको अवसरमा बागलुङको प्रसिद्ध शक्तिपीठ बागलुङ कालिका भगवती मन्दिरमा बुधबार दर्शनार्थीको भीड लागेको छ । चैते दसैंको दिन (आज) बिहानैदेखि मन्दिरमा दर्शनार्थीको भीड लागेको बागलुङ कालिका मन्दिर गुठी व्यवस्थापन समितिका अध्यक्ष कुमार खड्काले बताए । चैते दसैंका अवसरमा छिमेकी मुलुक भारतसहित,देशभरका विभिन्न क्षेत्रबाट समेत मन्दिरमा दर्शनार्थी आएको अध्यक्ष खड्काले बताए । उनले चैत्राष्टमीमा भक्तजन पूजाअर्चनाका लागि मन्दिरका ३ वटै ढोका खुल्ला गरिएको बताए । मन्दिरमा भक्तजनको भीड लागेपछि व्यवस्थापन चुस्त पारिएको अध्यक्ष खड्काले बताए । चैत्राष्टमीमा हरेक वर्ष मन्दिरमा भक्तजनको भीड लाग्ने गर्दछ,'अध्यक्ष खड्काले भने,अघिपछि एउटा मात्रै ढोकाबाट पुजाअर्चना गर्ने गरिए पनि चैत्राष्टमीमा तीनवटै ढोकाबाट पूजा गर्न सकिने व्यवस्था मिलाइएको छ । मन्दिरमा भक्तजनको सुरक्षा र व्यवस्थापनको लागि ३५ बढी कर्मचारी खटाइएको छ । कालिका मन्दिरमा पछिल्लो समय भारतीय भक्तजन बढि आउने गरेको अध्यक्ष खड्काले बताए । कालिमा मन्दिरमा कुखुरा, हाँस, सुँगुर, बोका र राँगोसमेत बलि दिइन्छ । पछिल्लो समय परेवा बलिमा भने रोक लगाइएको छ । गण्डकी प्रदेशकै मुख्य शक्तिपीठका रुपमा रहेको बागलुङ कालिकामा पुजाअर्चना गर्नाले मनोकांक्षा पूरा हुने विश्वासका साथ देशभरका हिन्दु धर्मावलम्बी मन्दिरमा आउने गर्दछन् । चैत्राष्टमीको अवसमार गुठी व्यवस्थापन समितिले चैत्राष्टमी मेलाको आयोजना गरेको छ । मेला १७ गतेसम्म चल्नेछ ।"
मिस लिम्बूको उपाधि भिनुमालाई,"मिस लिम्बूको शीर्ष विजेता भिनुमाले नगद एक लाख रुपैयाँ र स्कुटर प्राप्त गरिन्। यस्तै फस्ट रनरअप काजलले एक लाखसहित विभिन्न गिफ्ट ह्याम्पर तथा सेकेन्ड रनरअप मुना चेम्जोङले नगद ५० हजारसहित विभिन्न गिफ्ट ह्याम्पर प्राप्त गरिन्। काठमाडौं : खाम्लालुङ तेह्रथुमकी भिनुमा पाहिमले मिस लिम्बूको ताज पहिरेकी छन्। १७ जना प्रतिस्पर्धीलाई पछि पार्दै भिनुमा छैटौं मिस लिम्बू बनेकी हुन्। बौद्धिक विकास र सौन्दर्य, पहिचान र संस्कृति भन्ने नारासहित आयोजना भएको प्रतिस्पर्धामा १८ जना फाइनालिस्टमध्ये मुख्य निर्णायकले सोधेको प्रश्नमा उत्कृष्ट जवाफ दिँदै भिनुमा मिस लिम्बू घोषित भएकी हुन्। याक्थुङ युथ एशोसिएसन (वाईवाईए) द्वारा आयोजित प्रतियोगितामा पाँचथरकी काजल सेलिङ लिम्बू फस्ट रनरअप र धनकुटाकी मुना चेम्जोङ लिम्बू सेकेन्ड रनरअप भएका छन्। विजेता तीनै जनालाई ताज र नगद पुस्कार प्रदान गरिएको छ। मिस लिम्बूको शीर्ष विजेता भिनुमाले नगद एक लाख रुपैयाँ र स्कुटर प्राप्त गरिन्। यस्तै फस्ट रनरअप काजलले एक लाखसहित विभिन्न गिफ्ट ह्याम्पर तथा सेकेन्ड रनरअप मुना चेम्जोङले नगद ५० हजारसहित विभिन्न गिफ्ट ह्याम्पर प्राप्त गरिन्। प्रतियोगितामा विभिन्न १६ वटा सबटाइटल अवार्डसमेत प्रदान गरिएको थियो। जसमा बेस्ट स्किन र युमा अवार्ड नीता लिम्बू, बेस्ट हेयर र मल्टिमिडिया अवार्ड मन नाल्बो लिम्बू, बेस्ट क्याटवाक र बेस्ट ड्रेस अवार्ड ज्वाला कुरुम्बाङ, फ्रेन्डली अवार्ड साम्माङ थाम्सुहाङ, मिस चार्मिङ अवार्ड भिनुमा पाहिम, बेस्ट पर्सनालिटी अवार्ड दीपिका सेलिङ, मिस ट्यालेन्ट अवार्ड फुङ्निमा योङ्हाङ, मिस डिसिप्लिङ अवार्ड सुष्मा इम्सङ, बेस्ट स्माइल अवार्ड एलिना तुम्बापो, बेस्ट फिगर अवार्ड काजल सेलिङ, मिस कन्फिडेन्ट अवार्ड मुना चेम्जोङ, मिस पङ्च्युअल अवार्ड अनुषा पारघरी र बेस्ट फोटोजेनिक अवार्ड अस्मिता मादेन लिम्बूले हात पारेका छन। पूर्वमिस नेपाल माल्भिका सुब्बा, इभाना मानन्धर, बरिष्ठ कलाकार सुनिल थापा, कोरियोग्राफर जयन सुब्बा मानन्धर, नेत्र चिकित्सक डा बेन सुब्बा, पूर्वमिस लिम्बू मेरिना पोमु लिम्बूलगायत निर्णायक थिए।"
कर्णाली प्रदेशमा भोलि सार्वजनिक बिदा,"आन्तरिक मामिला तथा कानुन मन्त्रालयका प्रवक्ता निधिराज न्यौपानेले गत वर्ष विसं २०७८ चैत २९ गते बसेको मन्त्रिपरिषद्को बैठकको निर्णयबमोजिम चैत १६ प्रदेशस्थित सबै सरकारी, सार्वजनिक सङ्घसंस्थामा बिदा दिइएको बताए। कर्णाली : कर्णाली प्रदेश सरकारले प्रदेशमा भोलि सार्वजनिक बिदा दिएको छ । प्रदेश सरकारले चैत १६ गते बिहीबार शुक्ल नवमी (राम नवमी)का अवसरमा कर्णाली प्रदेशका दशवटै जिल्लामा सार्वजनिक बिदा दिएको हो । आन्तरिक मामिला तथा कानुन मन्त्रालयका प्रवक्ता निधिराज न्यौपानेले गत वर्ष विसं २०७८ चैत २९ गते बसेको मन्त्रिपरिषद्को बैठकको निर्णयबमोजिम चैत १६ प्रदेशस्थित सबै सरकारी, सार्वजनिक सङ्घसंस्थामा बिदा दिइएको बताए। कर्णाली प्रदेशको विशेषगरी जुम्ला जिल्लामा बारुवाँ (चैत १२) गते मार्सी धानको बेर्नाका लागि खोला वा नदी किनारमा भिजाइएको मार्सीको बीउ घरमा ल्याएर चुल्हो नजिक राखी तताउने र टुसा निकालेर आलीमा छर्न योग्य बनाउने चलन छ । रासस"
पक्राउ परेका चिनियाँ नागरिकहरूले जब प्रहरी कार्यालयमै नाराबाजी गरे,काठमाडौं : अनलाइमार्फत् ठगी धन्दा गर्दै आएका ९ जना चिनियाँ नागरिकहरूलाई प्रहरीले पक्राउ गरेको छ। पक्राउ परेका उनीहरूले बुधबार प्रहरी कार्यालयमै नाराबाजी गरेका छन्। काठमाडौं उपत्यका अपराध अनुसनधान कार्यालय मिनभवनमा उपस्थित भएका चिनियाँ नागरिकले हतकडीसहित नाराबाजी गरेका थिए। सञ्चारकर्मीहरूमाझ सार्वजनिक गर्ने बेला उनीहरूले विरोध जनाएका थिए। फोटोग्राफरले फोटो खिच्ने क्रममा उनीहरू भुइँमै सुतेका थिए। फोटो खिच्न खोज्नेलाई समेत उनीहरूले दुर्व्यवहार गरेका थिए। चिनियाँ भाषामा नारावाजी गरेका उनीहरूले के भने? के बोले बुझ्न भने सकिएको थिएन। तर धेरैपटक 'ह्वाई' भन्ने शब्द प्रयोग गरेका थिए। कार्यालय प्रमुख मनोज केसीका अनुसार प्रक्राउ परेर हत्कडी लगाएपछि चिनियाँ नागरिकहरू उत्तेजित हुने र दुर्व्यवहार गर्ने गर्छन्। आक्रमण गर्नसमेत खोज्ने केसीको भनाइ छ।
विद्युत प्राधिकरण मधेस प्रदेशका कर्मचारी आन्दोलित,"जनकपुरधाम : विद्युत प्राधिकरण मधेस प्रदेशका कर्मचारीहरू आन्दोलित बनेका छन्। गत फागुन ५ गते रौतहटको मौलापुरमा आम जनता पार्टीका जिल्ला अध्यक्ष त्रिभुवन साह उर्फ अमर साह र धिरज पाण्डेको नेतृत्वमा प्राधिकरणको कार्यालयमा पुगेको टोलीले कार्यालय प्रमुख एवं कर्मचारीमाथि हातपात गरेको भन्दै उनीहरू प्रदेशव्यापीरुपमा आन्दोलित भएका हुन्। अमर र धिरजको नेतृत्वमा करिब २०३० जनाको समूहमा नेपाल विद्युत प्राधिकरण मौलापुर वितरण केन्द्रमा पुगेका उनीहरुले कार्यालय प्रमुख अरुण कुमार साहलाई अभद्र व्यवहार गर्नुका साथै सहायक इन्जिनियर महेन्द्र चौधरीलाई कुटपिट गरेको भन्दै आरोपितलाई तत्काल कारबाही गर्न माग गरेका छन्। उनीहरुले सहायक इन्जिनियर चौधरीलाई विद्युत प्राधिकरणको विनियमावली विपरित अनाधिकृत रुपमा बिना मिटर डाइरेक्ट (हुकिङ्ग) लाइन जडान गर्न दबाब दिएका थिए। चौधरीले त्यस्तो गर्न नमान्दा उनीहरुले उनलाई कुटपिट तथा गालीगलौज गर्दै अपहरणशैलिमा जबर्जस्ती गाडीमा राखेर लगी अनाधिकृत रूपमा डाईरेक्ट (हुकिङ्ग) लाइन जडान गराएका थिए। कर्मचारीहरुले घटनामा संलग्न व्यक्तिहरुलाई हदैसम्मको कारवाहीको माग गरेका छन्। नेपाल विद्युत प्राधिकरण कर्मचारी संघ मधेश प्रदेशका अध्यक्ष राजकिशोर भिनवारले आम जनता पार्टीका अध्यक्ष त्रिभुवन साहको नेतृत्वमा २० जनाको समूहमा प्राधिकरणको कार्यालयमा आएर कार्यालय प्रमुख र सहायक इन्जिनियरलाई दुर्व्यवहारसहित कुटपिट गरेकाले शान्ति सुरक्षाको ग्यारेन्टी तथा अवैध विद्युत जडान गर्नेलाई कारवाहीलगायतका माग राख्दै आफूहरु आन्दोलनमा उत्रेको बताए। उनीहरूले नेपाल विद्युत प्राधिकरण मौलापुर वितरण केन्द्रका कर्मचारीलाई कुट्ने त्रिभुवन साह, धिरज पाण्डेलगायतका अराजक व्यक्तिहरूलाई तत्काल पक्राउ गरी कानुनी कारबाही गर्नुपर्ने, मौलापुर वितरण केन्द्र रहेको क्षेत्रका ७५ प्रतिशत जनतालाई पायक पर्ने ठाउँ शिवनगर अथवा गरुडामा वितरण केन्द्र स्थानान्तरण गर्नुपर्ने, राष्ट्रसेवक कर्मचारीहरुको शान्ति सुरक्षाको प्रत्याभूति गर्नुपर्ने, पीडितलाई सम्मानसहित क्षतिपूर्तिको व्यवस्था गर्नुपर्ने तथा मौलापुरको केही होटलहरु र मौलापुर वडा कार्यालयमा अनिाधिकृत विद्युत प्रयोग गरिरहेकोमा त्यसको नियन्त्रण गर्न क्षतिपूर्ति र बाँकी बक्यौता असुल उपर गर्न पर्याप्त शान्ति सुरक्षाको व्यवस्था गर्नुपर्ने माग राख्दै आन्दोलित भएका छन्। गत फागुन १५ गते रौतहटको मौलापुरमा भएको मघानी महायज्ञमा मौलापुर विद्युत वितरण केन्द्रलाई विद्युत जडानका महायज्ञ आयोजकले जडानका लागि भनेको थियो। तर वितरण केन्द्रका प्रमुख अरुणकुमार साहले विद्युत जडानका लागि निवेदन लेखेर दर्ता गराउन भनेपछि स्थानीय त्रिभुवन साहको अगुवाईमा २० जनाको समुहले गालीगलौज तथा कुटपिट समेत गरेको थियो। कर्मचारीहरुले बिहीबारदेखि थप आन्दोलन चर्काउने चेतावनी दिएका छन्। मधेस प्रदेशका २३ वितरण केन्द्रका कर्मचारीहरु आन्दोलित भएका छन्।"
दिङ्ला प्रशासन कार्यालय प्रमुखविहीन,"दिङ्ला : भोजपुरको दिङ्लास्थित इलाका प्रशासन कार्यालय प्रमुखविहीन बन्दा सेवा प्रवाहमा समस्या भएको छ । मुख्यरूपमा षडानन्द नगरपालिका र साल्पासिलिछो गाउँपालिकाका नागरिकलाई सेवा दिने उद्देश्यले स्थापना भएको उक्त कार्यालय दुई महिनदेखि प्रमुखविहीन बनेपछि स्थानीयलाई सास्ती भएको छ । जिल्ला सदरमुकामसम्म आउन धेरै समय लाग्ने भएपछि यस भेगमा स्थानीयले नागरिकता, राहदानीलगायत सेवा यही कार्यालयबाट लिँदै आएका थिए । प्रमुख नहुँदा स्थानीय तीन दिनसम्म लगाएर नागरिकता लिनका लागि सदरमुकाम आउन बाध्य छन् । प्रमुख नहुँदा कर्मचारीले तलबसम्म पाउन सकेका छैनन् । माघ पहिलो साता शाखा प्रमुख विकेन पौडेल सरुवा भएर गएसँगै कार्यालयको काम ठप्प बनेको हो । सेवा ठप्प भएपछि स्थानीयलाई सास्ती भएको साल्पासिलिछो गाउँपालिका६ थुम्लुङका विवेक राईले बताए। नागरिकता लिन सदरमुकाम जाँदा समय र पैसा धेरै खर्च हुने उनको भनाइ छ । 'इलाका प्रशासन कार्यालयबाट सेवा प्रवाह नहुँदा हामीलाई सास्ती छ', उनले भने, 'दुर्गम भेग भएकाले यहाँबाट सदरमुकाम पुगेर फर्कन चार दिनसम्म लाग्छ । एउटा नागरिकता लिन जाँदा कम्तीमा एक जना बराबार १५ हजार बढी खर्च हुन्छ । चाँडो सेवा सुरु भए हामीलाई राहत हुने थियो ।' जिल्लाकै दुर्गम क्षेत्रको रूपमा लिइने साल्पासिलिछो गाउँपालिकाका अधिकांश भेगमा सडक पुगेको छैन । इलाका प्रशासनमा प्रमुख नहुँदा दुई महिनादेखि तलबसमेत नपाएको कार्यालयका लेखापाल राजेश दाहालले बताए। यहाँ आठ जनाको दरबन्दी छ । अहिले चार जनाको भरमा कार्यालय सञ्चालनमा छ । इलाका प्रमुख नहुँदा नागरिकलाई सास्ती भएको षडानन्द नगरपालिकाका प्रमुख सुरेन्द्र उदासले बताए। यो समस्याका बारेमा सम्बन्धित निकायसँग पहलकदमी गरिरहेको उनको भनाइ छ । 'कार्यालय प्रमुखविहीन बन्दा स्थानीयलाई समस्या छ', प्रमुख उदासले भने, 'नागरिकता लिन स्थानीयलाई धेरै समस्या छ । यहाँको समस्या समाधानका लागि नगरले सरोकारवाला पक्षसँग पहल गरिरहेको छ । रासस"
ट्राफिक नियम उलंघन गर्ने स्कुल बसका १६ चालक कारबाहीमा,"काठमाडौं : उपत्यकामा आज बिहान गरिएको विशेष चेकिङका क्रममा १६ जना स्कुल बसका चालकलाई ट्राफिक प्रहरीले कारबाही गरेको छ । स्कुल बस निर्देशिका बमोजिम मापदण्ड पूरा नगर्ने र ट्राफिक नियम उल्लङ्घन गर्ने १६ जना स्कुल बसका चालक कारबाहीमा परेको काठमाडौं उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। स्कुल बस निर्देशिका २०७४ बमोजिमका मापदण्ड पुरा गरी स्कुल बस संचालन भए नभएको सम्बन्धमा ट्राफिक प्रहरीले निरन्तर अनुगमन गरिहेको छ । जसमा बसको अवस्था ठिक नराख्ने ८ जना र लापरबाहीका साथ बस चलाउँदै गरेका ८ जना रहेका छन्। चेकिङका क्रममा ट्राफिक नियम उल्लङ्घन गर्ने अन्य ३१४ जना चालक समेत कारबाहीमा परेका छन्। काठमाडौं उपत्यकाको आवागमनलाई सहजीकरण गर्न,सवारी दुर्घटना न्यूनिकरण गर्न र ट्राफिक नियमको पालना गराउन ट्राफिक प्रहरीले नियमित तथा विशेषा चेकिङ गर्दै आएको छ।"
फैसला कार्यान्वयन गराउन धमाधम प्रतिवादी पक्राउ,"जनकपुरधाम : जिल्ला प्रहरी कार्यालय धनुषाले गत फागुन ४ गते विभिन्न मुद्दामा फरार रहेका २० जना प्रतिवादीलाई एकै दिनमा पक्राउ गरि आवश्यक कारवाहीका लागि धनुषा जिल्ला अदालतमा उपस्थित गरायो । फागुन २ गते जिप्रका धनुषाले एकै दिनमा विभिन्न मुद्दामा फरार १३ जना प्रतिवादीलाई पक्राउ गरी अदालतमा उपस्थित गराएको थियो । फागुन १ गते कर्तव्य ज्यान मुद्दामा २० वर्ष कैद र ८० हजार जरिवाना भएका फरार प्रतिवादीलाई प्रहरीले पक्राउ गरि अदालतमा उपस्थित गरायो । २०६२ फागुन २९ गतेको फैसला अनुसार कैद र जरिवाना भएका प्रतिवादी धनुषाको गणेशमान चारनाथ नगरपालिका ३ निवासी ६५ वर्षिय महेन्द्र यादवलाई प्रहरी टोलीले फैसला भएको लामो समयपछि पक्राउ गर्यो । धनुषा प्रहरीले अहिले विशेष अभियान चलाउँदै फरार प्रतिवादीहरूलाई नियन्त्रणमा लिन थालेको छ । कैद र जरिवाना असुल गर्न विशेष अभियानअन्तर्गत अदालतको तहशिल शाखा र प्रहरीको संयुक्त टोली परिचालन गरि फरार प्रतिवादीहरूलाई नियन्त्रणमा लिन थालिएको छ । तर, सरकारी उदासीनताकै कारण पञ्चायतकालीन समयमा भएको अदालतको फैसलाहरू अहिलेसम्म पनि कार्यान्वयन हुन सकेका छैनन् । मधेश प्रदेशको आठै जिल्लामा अदालतले फैसला गरेको २४ हजार २ सय २० वर्ष कैद सजाय र १ अर्ब ९० करोड ५७ लाख ६४ हजार रुपैयाँ भन्दा बढी जरिवाना असुल गर्न बाँकी छ । 'अहिले हामीले उर्दीनै जारी गरि प्रतिदिन फरार प्रतिवादीहरूलाई विशेष निगरानी गरि पक्राउ गरिरहेका छौं,'जिल्ला प्रहरी कार्यालय धनुषाका प्रहरी उपरिक्षक विश्वराज खड्का भन्छ,अदालतको फैसला कार्यान्वयन गराउन हामी विशेष सक्रियताका साथ काम गरिरहेका छौं । प्रदेश प्रहरी कार्यालयका अनुसार जरिवाना असुलउपर गराउनेलाई कुल रकमको २५ प्रतिशत कमिसन दिन थालेपछि साढे २ वर्षभित्र ५ हजार ६ सय ५१ जनालाई पक्राउ गरि १ हजार ६ सय २ वर्ष कैद र ११ करोड ६२ लाख भन्दा बढि जरिवाना असुल गरिएको छ । उच्च अदालत जनकपुरका अनुसार मधेश प्रदेशको आठै जिल्लामा २४ हजार २ सय २० वर्ष कैद सजाय र १ अर्ब ९० करोड ५७ लाख ६४ हजार रुपैयाँ भन्दा बढी जरिवाना असुल गर्न बाँकी छ । अदालतबाट प्राप्त तथ्यांक अनुसार महोत्तरी जिल्लामा २ हजार ४ सय १० वर्ष कैद र ११ करोड ९० लाख ९७ हजार ४९० रुपैयाँ जरिवाना असुल उपर गर्न बाँकी रहेको छ । त्यसैगरी सिरहामा २ हजार १९ वर्ष कैद र १३ करोड ६३ लाख ९९ हजार रुपैयाँ जरिवाना,सर्लाहीमा ५ हजार ७ सय २३ वर्ष कैद र ६१ करोड १८ लाख ३३ सय ७९, रौतहट जिल्लामा २ हजार ६ सय ३७ वर्ष कैद र ८ करोड ३८ लाख ९३ हजार ३९९ रुपैंया जरिवाना असुल उपर गर्न बाँकी रहेको छ । त्यसैगरी सप्तरी जिल्लामा २ हजार ९२१ वर्ष कैद र ६ करोड २९ लाख १५ हजार ३४२ रुपैंया जरिवाना असुल उपर गर्न बाँकी रहेको छ । भारत सँगको खुल्ला सिमाना,अपराध गरेकाहरूको साविक र हालको ठेगाना परिवर्तन भएको र सफ्टवेयरको अभावमा लगत अध्यावधिकको समस्या लगायतका कारण असुलउपर गरेको भन्दा २३ गुणा कैद र १६ गुण भन्दा बढि जरिवाना बाँकी छ । पञ्चायतकालीन समयमा भएको अदालतको फैसला अहिलेसम्म कार्यान्वयन नहुँदा पीडितको मनोवल खसेको छ भने अपराधीको मनोबल बढेको हो । त्यसो त कैद र जरिवाना भुक्तानी गर्न बाँकी रहेकाहरूलाई सरकारी कार्यालयमा सेवा दिन रोक लगाइएको छ ।"
वीरगञ्जमा म्याद गुज्रिएका सामान बेच्ने दुई उद्योग सिल,"वीरगञ्ज : म्याद गुज्रिएका खाद्यवस्तु बिक्री वितरण गरेको आरोपमा पर्साको वीरगञ्ज महानगरपालिका१३ स्थित दुई उद्योगलाई संयुक्त अनुगमन टोलीले सिल गरेको छ । अनुगमन टोलीले म्याद गुज्रिएको सामान प्याकिङ गरिरहेको पाएपछि वीरगञ्ज महानगरपालिका१३ श्रीपुरस्थित श्रवण रुङटाको घरमा सञ्चालित फुडको नेपाल प्रालि र स्न्याक एन्ड प्याक इन्डिस्ट्रज सिल गरेको हो । घर भाडामा लिएर सञ्जय अग्रवाल, विद्या सरावगी र सन्तोष अग्रवालले संयुक्तरूपमा सञ्चालन गर्दै आएको दुवै उद्योगमा छापा मारेर सिल गरिएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक गिरीले जानकारी दिए। म्याद गुज्रिएका खाद्यवस्तु रिलेब्लिङ गरी बजारमा बिक्री गर्दै आएको सूचनाका आधारमा जिल्ला प्रशासन कार्यालय, जिल्ला प्रहरी कार्यालय, वाणिज्य आपूर्ति तथा उपभोक्ता संरक्षण कार्यालय वीरगञ्ज, खाद्य तथा गुणस्तर कार्यालय वीरगञ्ज र वीरगञ्ज उद्योग वाणिज्य सङ्घको संयुक्त टोलीले ठूलो परिमाणमा म्याद गुज्रिएको सामान प्याकिङ भइरहेको फेला पारेपछि सिल गरिएको प्रहरी नायब उपरीक्षक गिरीको भनाइ छ । सो क्रममा उद्योगभित्र प्याकिङ गरिरहेका स्थानीय ३२ वर्षीय मनिषकुमार चौधरी, वीरगञ्ज७ निवासी २३ बर्षीय आयुष अग्रवाल र वीरगञ्ज१४ निवासी ३८ वर्षीय हरिनारायणप्रसाद कुर्मीलाई पक्राउ गरिएको छ । उद्योगका सञ्चालक भने फरार छन् । दुवै उद्योगबाट करिब रु ९१ लाखभन्दा बढी मूल्य बराबरको म्याद गुज्रिएका ड्राइफुड्स (लालमोहन, चिप्स, चकलेट, ससेज, जाम, फुलनदाना इत्यादि) बरामद भएको प्रवक्ता गिरीले जानकारी दिए। रासस"
"सेतो मच्छिन्द्रनाथको रथयात्रा आज, रथयात्रा मार्गमा सवारी साधन निषेध","काठमाडौं : सेतो मच्छिन्द्रनाथको रथयात्रा आज सुरू हुँदैछ। हरेक वर्ष चैत्र शुक्ल अष्टमीको दिनदेखि मच्छिन्द्रनाथको रथयात्रा हुनेगर्छ। आज मच्छिन्द्र बहालदेखि तीनधारा पाठशालासम्म मच्छिन्द्रनाथको रथयात्रा हुनेछ। रथयात्राका लागि काठमाडौं महानगरपालिकाले रुट निर्धारण गरेको छ। महानगरले रथयात्रा हुने सडकहरूमा सबै प्रकारका सवारी साधनलाई प्रवेश निषेध गरेको छ। आज रथलाई जमल,रत्नपार्क,भोटाहिटीहुँदै असन पुर्याइनेछ। भोलि असन, केलटल, इन्द्रचोक मखनहुँदै हुनमान ढोका र १७ गते मानढोका ,मरु ,चिकंमुगल,जोशीदेग:,ज्याबहालहुँदै लगन पुर्याइनेछ। यसैगरी, चैत्र १८ गते साँझ ५ :३० देखि ६:३० बजेसम्म लगन आमा रुख परिक्रमा गराइने छ भने चैत्र १९ गते साँझ ५:३० देखि ७:३० बजेसम्म लगन, ज्याबहाल, द्यः लं, यूतुननी, कोहिति भीमसेन थान, मरु, यतखा, नरदेवी, किलागल, भेडासिङ, केलटोल हुँदै मच्छिन्द्रबहालसम्म हुनेछ।"
एकाकार हुँदै थारू समुदाय,"चैत ४५ गते सम्पन्न प्रथम अन्तर्राष्ट्रिय थारू सम्मेलनले विधान मस्यौदा, सामाजिक साँस्कृतिक एवं जनसम्पर्क, राजनीतिक परिषद् समिति एवं थारू अध्ययन अनुसन्धान केन्द्र तथा थारू रेजिमेन्ट स्थापना गर्ने सर्वसम्मत निर्णयहरू ठाकुरबाबा घोषणापत्र सार्वजनिक गरेको छ। गुलरिया : बर्दियाको ठाकुरबाबा नगरपालिका भुरिगाउँमा आयोजित अन्तर्राष्ट्रिय महासभाको पहिलो थारू सम्मेलनको बन्द सत्रले नेपालभारतमा छरिएर रहेका थारू समुदायहरूको साँस्कृतिक, भाषिक एवं आर्थिक समृद्धि संरक्षणार्थ गोलबद्ध हुने निर्णय गर्दै घोषणापत्र जारी गरेको छ। चैत ४५ गते सम्पन्न प्रथम अन्तर्राष्ट्रिय थारू सम्मेलनले विधान मस्यौदा, सामाजिक साँस्कृतिक एवं जनसम्पर्क, राजनीतिक परिषद् समिति एवं थारू अध्ययन अनुसन्धान केन्द्र तथा थारू रेजिमेन्ट स्थापना गर्ने सर्वसम्मत निर्णयहरू ठाकुरबाबा घोषणापत्र सार्वजनिक गरेको छ। नेपालभारत दुई देशमा बसोबास गर्दै आएका थारू जातिको सामाजिक, साँस्कृतिक, भाषिक एवं आर्थिक उन्नतिलगायत जनजीवनमा प्रतिकूल प्रभाव ल्याउन सक्ने समस्याहरू कूटनीतिक माध्यमबाट समाधान गर्न अन्तर्राष्ट्रिय थारू महासभालाई संस्थागत गर्नुपर्ने आवश्यकता रहेको अन्तर्राष्ट्रिय थारू सम्मेलन नेपाल संयोजक तथा महासभाका संगठनमन्त्री श्रवण थारूले बताए। महासभालाई संस्थागत गर्न विधान आवश्यक पर्ने भएकाले आर्थिक, सामाजिक, राजनीतिक एवं साँस्कृतिक सहकार्यमार्फत निर्देशित विधान मस्यौदा समिति बनाएका छौं। मस्यौदा समितिमा गोविन्द चौधरी, नवलपरासी नेपाल, (पूर्वशिक्षा राज्यमन्त्री), गोपाल सिंह राणा (विधायक उत्तराखण्ड भारत), डाक्टर उमाशंकरप्रसाद चौधरी, सुरेन्द्र चौधरी (दांग), विनोद चौधरी उत्तर प्रदेस भारत, विजयबहादुर चौधरी, उत्तराखण्ड भारत र योगन्द्र काजी भारत विहारबाट सम्मिलित छन्। उनले भने साँस्कृति एवं जनसम्पर्क समितिमा नेपालबाट श्रवण थारू, रामकुमार चौधरी, रामकृष्ण चौधरी, प्रभा चौधरी र कोशिला कुमारी चौधरी छन्। त्यस्तै राजनीतिक परिषद् एवं समितिमा भारतबाट विजय बहादुर चौधरी, गोपाल सिंह राणा र दीपनारायण प्रसाद चौधरी तथा नेपालबाट सुरेन्द्र चौधरी, गोविन्द चौधरी, लक्ष्मण थारू र श्रवण थारू छन्। दुवै देशका थारू जातिको राजनीतिक कूटनीटिक सम्बन्ध मजबुत बनाउन राजनीतिक परिषद् बनाउने सहमति भएको उनले जानकारी दिए।"
"डडेल्धुरामा असिनापानी, ९० प्रतिशत बाली नोक्सान","डडेल्धुरा : आइतबार बेलुका परेको असिनापानीले तरकारी र हिउँदे बाली नोक्सान भएको छ।कृषिज्ञान डडेल्धुराका कृषि अधिकृत तारीसिंह ठकुराठीका अनुसार असिनापानीले जिल्लामा लगाइएको तरकारी र हिउँदे बालीकोे ९० प्रतिशत नोक्सान भएको हो।लामो खडेरीको चपेटामा परेका डडेल्धुराका कृषक आफ्नै खेतीबाली देखेर हैरान छन्। खेतबारीमा लगाइएको हिउँदे खोती गहुँ, जौ र तरकारीमा काउली। बन्दा, काँक्रा र अन्य सागपातसमेत असिना पानीले नस्ट गरिदिँदा किसान निराश बनेका छन्। हावाहुरीका कारण प्लास्टिकको टनेल घर पनि नस्ट गरेको छ। अमरगढी९ का किसान कमल सिंह झुकालले एककरोड बढि लगानीमा पशुपालन तथा कृषि खेती गर्न करिब सात रोपनीमा काउलीको बेर्ना रोपेका थिए। अन्यमा पनि अरू तरकारी आलु, सिमी, काक्रा, र सागपात लगाएका थिए। तर, रोेपेको बिरुवा हुर्कन नपाउँदै असिनाले नष्ट बनाएको किसान झुकालले नस्ट भएको बाली देखाउँदै दुखेसो पोखे। उनले करिब सात रोपनी लगाएको तरकारी पूर्णरूपमा नस्ट भएको प्रहरी मुचुल्कामा उल्लेख गरिएको छ। झुकाललले ६ रोपनीमा लगाएको ८ हजार बोट काउली मात्रै नस्ट भएको छ भने, लम्बाइ १८ चौडाइ ५ मिटर भएका २ पोली हाउस र अन्य तरकारीमा क्षति पुगेको मुजुल्काका लागि पुगेका प्रहरी सहायक निरीक्षक दिपेन्द्र बहादुर चन्दले जानकारी दिए। झुकालको मात्रै नभई अमरगढी६, ८, ९, १० र गन्यापधुरा गाउँपालिका, नवदुर्गा, अजयमेरु गाउँपालिकाका किसानले लगाएको हिउँदेबाली र बेमौसमी तरकारीमा पूर्णरूपमा क्षति पुगेको छ। जिल्लाका अन्य क्षेत्रमा हिँउदेबालीका रूपमा रहेको गहँुबाली, दलहन र तरकारीमा क्षति पुगेको कृषि ज्ञानकेन्द्रले जनायो। किसानको क्षतिको विवरण प्रहरीको सहायतामा संकलन गर्ने कार्य भइरहेको अधिकृत ठकुराठीले जानकारी दिऐे। किसान क्षतिपूर्तिका लागि विवरण हेरी स्थानीय तह र प्रदेश सरकारलाई माग गर्ने उनले बताए। गहुँ छर्ने बेला आकासकोे भरमा छरिएको र अहिले लामो समयपश्चात् परेको असिनापानीले पाक्न लागेको बिरुवा पनि नस्ट गर्दा के खाने भन्ने पिरोलो परेको अजयमेरुका किसान कलावती भण्डारीले बताइन्। लगाएको तरकारी काउलु, टमाटर, सिमी, काक्रा पनि असिनाले सखाप पार्दा झनै समस्या हुने दुखेसो किसानको छ। जंगली जनावर बनेल, बाँदर र दुम्सीले पनि किसानलाई सताउँछ। लगाएको बाली र तरकारी प्राकृति प्रकोपका कारा नस्ट भयो। अब बालबच्चा के गरी पाल्ने अमरगढी९ का किसानको यादव ओझाले दुखेसो पोखे।लामो समयदेखि वर्षा नभएकाले डडेल्धुरामा गत वर्षको तुलनामा यो वर्ष ६० प्रतिशतले गहुँ उत्पादमा कमी आउने कृषिान केन्द्रले अनुमान गरेको थियो। त्यसैमा पाक्न लागेको गहँु असिनापानीले ९० प्रतिशत क्षति पुग्दा उत्पादन शून्य हुने जनाइएको छ। गहुँबाली लगाउने समयदेखि वर्षा नभएकाले जिल्लाको अधिकांश पाखो जमिन बाझो थियो। अहिले त्यसैमा केही किसानले मिहिनेत गरी तरकारी खेती गर्दै आएका थिए त्यो पनि असिनाले नस्ट गरिदिएको अमरगी९ का किसान बताउँछन्। मौसमले पनि किसान र खेतीपाती तथा तरकारीबाली लगाउने किसानलाई नै सताएको छ।"
नदी प्रदूषित गर्ने उद्योगलाई १५ लाख जरिवाना,"वीरगन्ज : वीरगन्ज महानगरपालिकाले सिर्सिया नदी प्रदूषित गर्ने वीरगन्जका पाँच उद्योगलाई कारबाही गरेको छ। ती उद्योगबाट १५ लाख रुपैयाँ जरिवाना गरेको छ। महानगरपालिकाले वीरगन्न्जपथलैया औद्योगिक कोरिडोरमा रहेका पाँच उद्योगलाई जनही ३३ लाखका दरले १५ लाख रुपैयाँ जरिवाना गरेको हो। महानगरले वीरगन्ज२१ मा अवस्थित ग्लोबल लेदर उद्योग प्रालि, अर्निका प्रोसेसिङ उद्योग प्रालि , श्रीसिधी टेक्सटायल्स प्रालि, मोरियम लेदर उद्योग प्रालि र वडा३२ मा अवस्थित दुर्गा पुल्प एन्ड पेपर प्रालिलाई ३३ लाखका दरले जरिवाना गरेको हो। नदी प्रदूषित गरेका पाँचवटै उद्योगलाई मंगलबार पत्राचार गर्दै ७ दिनभित्र जरिवानामा तोकिएको रकम महानगरपालिकाको कार्यालयमा बुझाउन निर्देशन दिइएको महानगरका प्रमुख प्रशासकीय अधिकृत लक्ष्मीप्रसाद पौडेलले बताए। ७ दिनभित्र जरिवानाबापतको रकम नबुझाएमा प्रचलित कानुनअनुसार ती उद्योगविरुद्ध थप कारबाहीको प्रक्रिया अगाडि बढाइने महानगरको पत्रमा उल्लेख छ। वीरगन्ज महानगरपालिकाको वातावरण तथा प्राकृतिक स्रोत संरक्षण ऐन २०७७ को दफा ३७ अनुसार नदी प्रदूषित गर्ने ५ उद्योगहरूलाई कारबाहीस्वरूप जरिवाना गरिएको पौडेलले बताए। यसअघि महानगगरले गत फागुन १६ गते उद्योगहरूबाट निस्केको छाइ सिर्सिया नदीमा फाल्ने ३ वटा ट्र्याक्टरलाई पनि नियन्त्रणमा लिएर ११ हजार रुपैयाँ जरिवाना तिराएको थियो। करिब ३ दशकदेखि प्रदूषणको चपेटामा परेको वीरगन्जको लाइफलाइनकै रूपमा रहेको सिर्सिया नदीलाई प्रदूषणमुक्त बनाउन महानगरपालिकाले विगत दुई महिनायता अभियान चलाइरहेको छ। उक्त अभियानअन्तर्गत नै महानगरले उपमेयरको संयोजकत्वमा गठन गरेको सिर्सिया नदी प्रदूषण नियन्त्रण समितिले पटकपटक अनुगमन गरेको थियो। अनुगमनका क्रममा नदी तटमा रहेका उद्योगहरूले त्यहाँबाट निस्कने फोहोर (रसायनयुक्त फोहोर पानी, छालाको लेदो, कोइलाको छाइलगायतका वस्तु) सिधै नदीमा फाल्दै आएको भेटिएको थियो। त्यसपछि फागुन ३ मा बसेको समितिको बैठकले नदी प्रदूषण गर्ने उद्योगहरूलाई कारबाही गर्ने निर्णय गरेको थियो। त्यही निर्णयअनुसार महानगरले अहिले जरिवानामा परेका तीनै ५ उद्योगलाई पत्र पठाएर नदी प्रदूषण नगर्न चेतावनी पनि दिएको थियो। महानगरले लिखित रूपमै चेतावनी दिँदासमेत अटेर गरी उद्योगका फोहोर र रसयानयुक्त पानी सिधैं नदीमा फाल्ने क्रम नरोकिएपछि पाँच उद्योगलाई जनही ३३ लाख रुपैयाँको दरले जरिवाना गरिएको मेयर राजेशमान सिंहले बताए। उनले भने, सिर्सिया नदी वीरगन्ज शहरकै लाइफलाइन हो। त्यसका कारण यो नदीलाई प्रदूषित बनाउने जोसुकै होस् उसविरुद्ध महानगरले कारबाही गर्छ। नदीलाई प्रदूषणमुक्त बनाउने अभियान अब रोकिँदैन। उनका अनुसार अनुगमन जारी रहने र नदीलाई प्रदूषित बनाउने अन्य उद्योग र निकायलाई पनि यस्तै प्रकारको कारबाही गरिने पनि बताए। बाराको सिमराभन्दा पश्चिममा पर्ने रामवनस्थित वनबाट बग्न सुरु गरेको सिर्सिया पर्साको वीरगन्ज हुँदै भारतको रक्सौलसम्म पुगेको छ। औद्योगिक कोरिडोरमा रहेका छाला, डिस्टिलरी, टेक्सटायल, घ्यू, साबुनलगायतका उद्योगबाट निस्कने रसायनयुक्त पानीसँगै जीवजन्तुका सडेगलेका छाला, रौं, खरानी, लेदोलगायतका विकारहरू नदीमा मिसिइँदा दुर्गन्धित बनेको हो। नदीको प्रदूषणले बाराको सिमरा, बकुलिया, लोहसन्डा, रमौली, सगरदीना, रामपुर टोकनी, छातापिपरा, नितनपुर, गम्हरगाँवा, बेहरा, बलुवा, पर्साको सिर्सिया, ताजपुर, भलुही, रामगढवा, परवानीपुर र वीरगन्ज महानगरपालिकाको रामवन, रामगढवा, बिन्दवासिनी, रानीघाट, अशोकवाटिका, छपकैयासहित करिब एक दर्जन बढी गाउँ र टोलका बासिन्दा प्रभावित हुँदै आएका छन्। सिर्सियाको प्रदूषित पानीले नदी छेउका बासिन्दा तथा पशु चौपायामा समेत रोगको संक्रमण देखिने गरेको नदी छेउका स्थानीय बताउँछन्। सिर्सिया आसपासका स्थानीयले प्रदूषण रोक्न माग गर्दैै घेराउ गरेपछि २०६७ सालमा जिल्ला प्रशासन कार्यालयले सिर्सिया अनुगमन समिति गठन गरेको थियो। उक्त समितिले नदीको स्थलगत अनुगमन गरी तयार पारेको प्रतिवेदनमा प्रदूषणको कारक उद्योगहरू नै रहेको उल्लेख थियो। प्रतिवेदनमा नदी प्रदूषण गर्ने र अविलम्ब कारबाही गर्नुपर्ने उद्योगहरूको नामै किटान गरिएको थियो। रितेश त्रिपाठी संयोजकत्वको समितिको प्रतिवेदनमा नदी प्रदूषित बनाउनेमा औद्योगिक करिडोरका ४६ वटा उद्योगहरूको नाम किटान गरिएको थियो। समितिले २०६७ मंसिर २२ मा तत्कालीन प्रमुख जिल्ला अधिकारी नागेन्द्र झालाई उक्त प्रतिवेदन बुझाएको थियो।"
ताप्लेजुङमा भूकम्पको धक्का,काठमाडौं : ताप्लेजुङलाई केन्द्रबिन्दु बनाएर भूकम्प गएको छ । मंगलबारराति ११:४१ बजे ताप्लेजुङको स्याओ आसपासमा भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ । केन्द्रका अनुसार ४६ म्याग्निच्युडको मापन गरिएको छ। भूकम्पको धक्का ताप्लेजुङ आसपासका जिल्लामा पनि महसुस गरिएको स्थानीयले बताएका छन्। यस अगाडि बाजुरा र मुगु केन्द्रविन्दु भएर भूकम्प गएको थियो।
"मोटरसाइकल दुर्घटना हुँदा दम्पतीको मृत्यु, छोरी गम्भीर",मोटरसाइकल चालक बागमती गाउँपालिका७ का ३५ वर्षीय विष्णुप्रसाद फुँयाल र उनकै श्रीमती ३४ वर्षीया सिर्जना फुँयालको मृत्यु भएको हो। ललितपुर : ललितपुरमा मंगलबार भएको मोटरसाइकल दुर्घटनामा एक दम्पतीको मृत्यु भएको छ। उनीहरुकी छोरी गम्भीर भाइते भएकी छिन्। ललितपुरको महाङ्काल गाउँपालिका१ बुखेलस्थित सडकमा बा ३९ प ४८९९ नम्बरको मोटरसाइकल अनियन्त्रित भई मंगलबार दुर्घटना हुँदा दुई जनाको घटनास्थलमै मृत्यु भएको हो। मृत्यु हुनेमा मोटरसाइकल चालक बागमती गाउँपालिका७ घर भइ महाङ्काल गाउँपालिका१ बुखेल बस्ने ३५ वर्षीय विष्णुप्रसाद फुँयाल र मोटरसाइकलमा सवार उनकै श्रीमती ३४ वर्षीया सिर्जना फुँयाल रहेका प्रहरी प्रवक्ता पोषराज पोखरेलले जानकारी दिए। उक्त दुर्घटनामा गम्भीर घाइते भएकी उनीहरुकै छोरी पाँच वर्षीय सिर्जनालाई उपचारका लागि पाटन अस्पताल पठाइएको प्रहरीले जनाएको छ। दुर्घटनाका सम्बन्धमा आवश्यक अनुसन्धान भइरहेको छ। रासस
आस्थाको केन्द्र दत्तात्रेय मन्दिर,"दत्तात्रेय मन्दिर १५औं शताब्दीमा राजा यक्ष मल्लको पालामा निर्माण भएको हो। कुनै जमानामा दत्तात्रेय स्क्वायरलाई भक्तपुरको राजधानीका रूपमा लिइन्थ्यो। टिना कपालीभक्तपुर : भक्तपुर नगरक्षेत्रमा रहेका ३ स्क्वायरमध्ये दत्तात्रेय स्क्वायर एक हो। दुई स्क्वायर ङातापोल र दरबार स्क्वायरभन्दा दत्तात्रेय अलि फरक छ। यो संस्कृति र कलाले भरिएको स्थल हो। दत्तात्रेय मन्दिर १५औं शताब्दीमा राजा यक्ष मल्लको पालामा निर्माण भएको हो। कुनै जमानामा दत्तात्रेय स्क्वायरलाई भक्तपुरको राजधानीका रूपमा लिइन्थ्यो। यक्ष मल्ल सदैव पशुपति मन्दिर दर्शन जान्थे। यही क्रममा बागमती खोलामा धेरै बाढी आएर आउन जान गाह्रो भएपछि उनलाई भक्तपुरमा नै एउटा मन्दिर बनाउनु भनेर सपनामा आयो। त्यसपछि उनले दत्तात्रेय मन्दिर स्थापना गरेका भन्ने किंवदन्ती छ। यो ठाउँ पृथ्वीनारायण शाहले लखेट्दै ल्याउँदा शरण लिएको भन्ने भनाइ छ। दत्तात्रेय स्क्वायरमा रहेको हिन्दुू मन्दिर त्रिदेवताहरूको त्रिमूर्तिको संयुक्त रूप हो। यहाँ ब्रह्मा, विष्णु, महेश्वरको मूर्ति छ। दत्तात्रेय मन्दिर एउटा मात्र रूखले बनेको बताइन्छ। मन्दिर प्रवेश गर्ने सिढीहरूमा मल्ल पहलवानहरूको मूर्ति छन्। जसलाई मन्दिरका संरक्षकका रूपमा लिइन्छ। साँझपख करिब ७ बजेपछि त्यहाँको वातावरण भजनमय हुन्छ। त्यहाँ भजन किर्तन र संगीतका गुन्जिन थाल्छ। दत्तात्रेय क्षेत्रलाई पर्यटकीय गन्तव्यका रूपमा पनि प्राथमिकतामा राखेको भक्तपु९ का अध्यक्ष रवीन्द्र ज्याख्वाले बताए। उनका अनुसार मन्दिरको पछिल्लो भागमा विश्व प्रसिद्ध मयुर झ्याल छ। जसलाई एसियाको मोनालिसा भन्ने गरिन्छ। काठले बनेको झ्यालमा मयुरको आकार सुन्दर भएका कारण सबैको आकर्षकको केन्द्र बनेको उनले जनाए। पर्यटकको आगमन बढाउन वडाले यस मन्दिर क्षेत्रको विकासका विषयमा ध्यान दिएको पनि उनले बताए। सडक वरपर इँटले छापिएका कारण धेरै धुलो उड्ने, खाल्डाखुल्डीमा महिला पर्यटक लड्ने र दुर्घटना हुने धेरै समस्या देखिएपछि स्थानीय तह निर्वाचन २०७४ पछि ढुंगा छापिएको उनले बताए। साथै उनले साँझको समयमा फोटो खिच्दा एन्टिलाइट नपरोस् भन्ने हिसाबले लाइट फिटिङ गरेको पनि जनाए। मन्दिरमा ७ जना सरसफाइ गर्ने कर्मचारी छन्। दिनमा ३ पटक सरसफाइ गरिन्छ। जसका कारण दत्तात्रेय स्क्वायरमा पहिलेभन्दा धेरै सफा भएको उनले बताए। उनका अनुसार हाल उक्त क्षेत्रमा आन्तरिक र विदेशी पर्यटकको संख्या बढेको छ। मन्दिरका भजन समितिका अध्यक्ष राजाराम श्रेष्ठका अनुसार गितार पश्चिम देशबाट आएको भनिए पनि त्यहाँका कलामा पहिलेदेखि गितार देखिन्छन्। त्यहाँ डम्फु, सितार, झ्याली, बाँसुरी, गितार बजाएको कला मन्दिरको एउटा कुनादेखि अर्को कुनासम्म देख्न पाइन्छ।"
बसाइँसराइले रितिंदै गाउँ,"बागलुङ : दुई वर्षअघि बस्तीमाथिबाट आएको पहिराले एउटै गाउँमा दुई जनाको ज्यान लियो । आठ घर पुरिए, दर्जन बढी घर जोखिममा परे । पहिराले आक्रान्त बागलुङको जैमिनी नगरपालिका१ कुश्मीशेराको टुनिबोट गाउँमा ४५ घरपरिवार थिए । बसाइँसराइले अहिले गाउँ नै रित्तिएको छ । सोही वर्ष जैमिनी९ पैञ्युथन्थापको पिप्लेगाउँका सबै उठ्ने गरी पहिरो खस्यो, सात घरपरिवार जोखिममा परे । मानवीय क्षति नभए पनि अधिकांश घरको उठिबास लाग्यो । पैञ्युथन्थापकै घ्युरमा आएको पहिराले गाउँले विस्थापित बने । जैमिनैकै दमेक, जैदी र बिनामारेमा पहिराले धेरै धनजनको क्षति भयो । तत्कालका लागि पहिराले पुर्याएको क्षतिको राहत त पीडितले पाए, तर बाढीपहिरो, बाँदर र विकास अभावले भइरहेको बसाइँसराइका दीर्घकालीन प्रभाव भने देखिन सुरु गरेको छ । प्राकृतिक प्रकोपका कारण भइरहेको बसाइँसराइको एउटा ज्वलन्त उदाहरण हो जैमिनीको जनसङ्ख्यामा आएको गिरावट । विसं २०७८ मा भएको राष्ट्रिय जनगणनाको तथ्याङ्कले यही उजागर गरेको छ । जैमिनीकै मुटु कुश्मीशेरामा रहेको शान्ति माध्यमिक विद्यालयको एसइई व्याच २०६४ का एक सय बढी विद्यार्थीमध्ये अधिकांशले कक्षा १२ उत्तिर्ण गरेपछि जैमिनी छाडेका जैमिनी नगरपालिकाका उपप्रमुख हरिहर शर्मा बताउँछन्। शान्ति माविमा जैमिनीका अधिकांश विद्यार्थीले अध्ययन गर्थे । उच्च शिक्षाका लागि घर छाडेर हिँडेकामध्ये धेरैजसो गाउँ फर्किएनन् । युरोप, अमेरिका र देशकै ठूला सहरमा पुगेकाहरु उतै बसेका उनले बताए। रोजगारीका अवसर गाउँमा नहुनु, कृषि पेसाले मात्रै गुजारा नचल्नुलगायतन कारणले नगरको जनसङ्ख्या घट्दो छ । राष्ट्रिय जनगणना २०७८ अनुसार जैमिनीमा दुई दशमलव ५३ प्रतिशत जनसङ्ख्या ऋणात्मक रहेको छ । राष्ट्रिय जनगणना २०६८ अनुसार यहाँको जनसङ्ख्या ३२ हजार ४६ रहेकामा १० वर्षपछि २४ हजार छ सय २८ मा झरेको छ । ऋणत्मक जनसङ्ख्या हुनेमा फलेवास नगरपालिका पनि रहेको छ । 'जनसङ्ख्या धेरै घटेको पाइएको छ', उपप्रमुख शर्मा भन्छन्। देश बाहिरभन्दा देशभित्रै बसाइँ सरेर जाने जैमिनीमा धेरै छन् । जैमिनीका स्वास्थ्य शाखा प्रमुख गोविन्द आचार्य बसाइँसराइसँगै जन्मदर घट्दा जनसङ्ख्या घटेको बताउँछन्। जैमिनीमा एक प्रतिशतभन्दा कम जन्मदर रहेको तथ्याङ्कले देखाएको छ । रासस"
स्कुटरमा लुकाएर ब्राउन सुगर ल्याउने दुई जना पक्राउ,झापा : स्कुटरको भाइजरभित्र लागू औषध ब्राउन सुगर ल्याउने दुई जनालाई प्रहरीले पक्राउ गरेको छ। पक्राउ पर्नेमा स्कुटर चालक शिवसताक्षी नगरपालिका १ निवासी २४ वर्षीय प्रजन्त राई र सोही स्कुटरको पछाडि सवार बाँके नेपालगन्ज उपमहानगरपालिका ६ घर भइ हाल बिर्तामोड नगरपालिका १ मा डेरा गरी बस्ने २१ वर्षीय सोहन भडेल रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। प्रहरीका अनुसार मङ्गलबार दिउँसो साढे ४ बजे इलाका प्रहरी कार्यालय र लागू औषध नियन्त्रण ब्युरो काँकडभिट्टाबाट खटिएको संयुक्त टोलीले मेचीनगर नगरपालिका ६ स्थित पुरानो मेची पुलमा भारतबाट नेपालतर्फ आउँदै गरेको मे १० प ३८०७ नम्बरको स्कुटरमा उनीहरूलाई शङ्का लागि चेकजाँच गर्दा ४ ग्राम ब्राउन सुगर फेला परेको थियो। उनीहरूले स्कुटर भाइजरभित्र लुकाइछिपाइ ब्राउन सुगर ल्याएका थिए। पक्राउ परेका दुबै जनालाई इलाका प्रहरी कार्यालय काँकडभिट्टामा राखेर थप अनुसन्धान भइरहेको जनाइएको छ।
नवदुर्गा भगवतीको पूजा गरी आज चैते दसैं मनाइँदै,"काठमाडौं : प्रत्येक वर्ष चैत्र शुक्ल अष्टमीका दिन मनाइने चैते दसैं पर्व आज नेपालीले घर घरमा नवदुर्गा भगवतीको पूजा आराधना गरी मनाउँदै छन्। वर्षमा चार नवरात्र पर्छन्। आषाढ र पौष शुक्ल पक्षमा पर्ने नवरात्र धेरै प्रचलनमा छैन। केही साधकले भने आषाढ र पौष शुक्ल पक्षको नवरात्रमा पनि शक्ति स्वरुपा देवीको आराधना गर्छन्। आश्विन शुक्ल पक्षको नवरात्रमा प्रतिपदाका दिनदेखि नै घटस्थापना गरेर जमरा राखिन्छ। यसैले आश्विन शुक्ल पक्षको दसैंलाई बडादसैं भनिन्छ। बडादसैंमा दशमी तिथिका दिन मान्यजनबाट टीका र जमरा लगाउने गरिन्छ। यो क्रम आश्विन शुक्ल पूर्णिमासम्म चल्छ। चैते दसैंमा भने त्यो परम्परा धेरै परिवारमा छैन। हनुमानढोकाको दसैंघरमा भने घटस्थापना गरेर विधिवत् पूजा आराधनाका साथ अष्टमीका दिन बलि दिने चलन पनि छ। चैते दसैंमा अष्टमी र नवमीलाई विशेष रुपमा मनाउने गरिन्छ। अष्टमीको दिनलाई चैते दसैं र नवमीलाई त्रेता युगमा अयोध्याका राजा दशरथ र रानी कौशल्यावतीको ज्येष्ठ सुपुत्रका रुमपा श्रीरामको जन्म भएकाले रामनवमीका रुपमा मनाउने गरिन्छ। बडादसैं जस्तै चैते दसैंको पूजा उपासनाका मुख्य उद्देश्य पनि यो लोकमा सुख शान्ति र परलोकमा सद्गतिका लागि आशीर्वाद लिनका लागि हो। बडादसैंमा जस्तै चैते दसैंमा पनि परिवारका सदस्यबीच जमघट हुने गर्छ। उपत्यकाका गुह्येश्वरी, जगवागेश्वरी, मैतीदेवी, नक्साल भगवती, भद्रकाली, शोभा भगवती, कालिकास्थान, बज्रयोगिनी, इन्द्रायणी, बिजेश्वरी, सुन्दरीमाई, चामुण्डादेवी लगायत पीठमा चैते दसैंका अवसरमा विशेष पूजा हुन्छ। यसैगरी उपत्यका बाहिरका पलाञ्चोक भगवती, चण्डेश्वरी, नाला भगवती, पाल्चोक भगवती, शैलेश्वरी, वागेश्वरी, गहवामाई, मनकामना, कालिकादेवीलगायत शक्तिपीठमा पनि चैत्र नवरात्रका अवसरमा विशेष पूजा गरिन्छ। चैत्र नवरात्रसमेत भनिने यस पर्वका अवसरमा शक्तिपीठमा गई पूजा आराधना एवं दर्शन गरेमा शक्ति प्राप्त हुने र मनोकामना पूरा हुने धार्मिक विश्वास छ।"
महाजन धनो लेलक आ धर्मो,"मिटरब्याजपीडित महिलाले बलात्कार घटनाको जाहेरी दर्ता गर्न ठूलो सास्ती भोग्नुपर्यो। काठमाडौं : मिटरब्याजको घनचक्कर पीडा त छँदै छ। त्यसमाथि मिटरब्याजीले दिएको बलात्कारको दर्दले उनी छटपटाइरहेकी छन्। सप्तरीकी उनी यति बेला न्याय माग्दै काठमाडौं आएकी छन्। सय पीडितको हुलमा मिसिएर आवाज बुलन्द गरिरहेकी छन्। उनले सुरुमै भनिन्, मिटरब्याजी साहुले ऋण दियो। त्यसपछि घरमा कामदार बनायो। अनि रातिराति मसँग गलत काम (यौन हिंसा) गर्यो। उनका अनुसार घटना तीन वर्षअघिको हो। पति वैदेशिक रोजगारीका क्रममा मलेसियामा थिए। दुई नाबालक सन्तान सुतिसकेका हुन्थे। त्यसपछि सुदखोर रामदेव साह तेलीले बलात्कार गर्थे। साह सप्तरीको खडक नगरपालिका कल्याणपुरका हुन्। उनी कहिले जग्गा फर्काइदिने त कहिले ब्याज र साँवा मिनाहा गरिदिने प्रलोभन दिन खोज्थे। पीडित महिला प्रतिकार गर्न खोज्थिन्। तर, सुदखोरले चक्कु र पेस्तोल देखाएर प्रतिकारको स्वरलाई दबाइदिन्थे। उक्त घटनाबारे कसैलाई भने परिवारै सिध्याइदिने धम्की दिन्थे रामदेव। रामदेवले गरिबीको फाइदा उठाउँदै घरेलु कामदार बनाएर तीन वर्षसम्म यौनशोषण गरेको दुखेसो उनले पोखिन्। विगत सम्झिँदै उनले मैथिली भाषामा भनिन्, दैयाँ गे दैयाँ, महाजन धनो लेलक आ धर्मो। अब यी दुनियाँमा केना के जीउ ? अर्थात् मिटरब्याजी साहुले ऋण पनि असुल्यो। जालमा परेर इज्जत पनि लुट्यो। अब कसरी बाँच्नू ? न्यायको खोजीमा महोत्तरी बर्दिबासबाट पैदल काठमाडौं आउँदै गर्दा उनीसहित पीडित मातातीर्थमा बास बसेका थिए। त्यहीं भेट भएकी उनले रुँदै मिटरब्याजीले गरेको अत्याचारबारे व्यथाको पोको खोलिन्। न्यायका लागि सरकारसँग गुहार मागिन्। उनलाई गरिबीले थिचेको छ। त्यसमाथि मिटरब्याजी साहुले जग्गा हडप्यो। जीवनमा कहिले नमेटिने यौन हिंसाको दाग लगाइदियो। छोरोहरूले नै घरबाट निकाले। उनी श्रीमान्सँग मजदुरी गरेर जीवन चलाइरहेका छन्। न्यायको लडाइँ लडिरहेका छन्। कहिले बालुवाटार त कहिले मधेसको मुख्यमन्त्री कार्यालयतिर। कहिले जिल्ला प्रशासन कार्यालय राजविराजको अघिल्लतिर। प्रहरी, प्रशासन र अदालतले न्याय दिएन। अन्तिम पटक हामी पीडित गाउँबाट हिँडेर काठमाडौं आएका छौं। सरकारले हाम्रो दुःख, पीडा सुन्छ भन्ने विश्वास छ, उनले भनिन्। उनले जग्गा किन्न मिटरब्याजी रामदेवसँग १० लाख रुपैयाँ ऋण लिएकी थिइन्। उनले त्यसको २७ लाख तिरिन्। तर, झन्डै १८ कट्ठा खेत आजभोलि भन्दै महिनौंं बिते पनि फिर्ता पाएकी छैनन्। सुदखोरकै नाममा छ। लिएको ऋणभन्दा हामीसँग महाजन (मिटरब्याजी)ले कैयौं गुणा धेरै पैसा लियो। तैपनि जग्गा फर्काएको छैन। जग्गा फर्कादिने नाममा इज्जत पनि लुट्यो, उनले रुँदै भनिन्, पैसा पनि लियो। जमिन पनि फिर्ता दिएन। हाम्रो सबै कुरा खोसियो। लुटियो। अब हाम्रो के नै बाँकी रह्यो ? सरकारले न्याय नै दिलाउँदैन भने हामीलाई बरु मारिदियोस्। टन्टै साफ। पीडित मिलेर रामदेवविरुद्ध मुद्दा हालेपछि उनका छोरा र छोरीलाई पक्राउ गरी राजबिराज कारागारमा राखिएको उनले बताइन्। सुदखोरले पीडितको जग्गा छोरा र छोरीको नाममा पास गराएका थिए। आफूहरूको माग सम्बोधन नभएसम्म घर नफर्किने उनले बताइन्। यौनशोषण गर्ने मिटरब्याजीलाई कारबाही गर्नुपर्नेलगायत माग पीडितले गरेका छन्। त्यसपछि परिन् मिटरब्याजीको जालमा १५ अघि गाउँमा एक जना एजेन्ट आयो। उसले भन्यो कोको विदेश जान्छौं ? पीडितका पतिले भने, म पनि जान्छु। तर, मसँग पैसा छैन। यो कुरा थाहा पाएका छिमेकीले ५ हजार दिएर पासपोर्ट बनाइदिए। अर्काले आफ्नो जग्गा रामदेवको नाममा पास गरेर डेढ लाख ऋण दिलाए। उनका पति मलेसिया उडे। साँवा र ब्याज एक वर्षमै तिरे। अनि छिमेकीको जग्गा साहुबाट फर्कादिए। एक दिन पीडितका भाइले फोन गरेर भने, दिदी सस्तोमा जमिन बिक्रीमा छ। किन्नुहुन्छ ? उनको प्रश्न नसकिँदै ती महिलाले जवाफ दिइन्, जमिन लिन मन त छ। तर, हातमा पैसा छैन। लगत्तै जमिनको कुरा विदेशमा रहेका पतिलाई सुनाइन्। विगत सम्झिँदै उनले भनिन्, उहाँले पैसा छैन कहाँबाट लिन्छौं भन्नुभयो। एकछिनमा फेरि भन्नुभयो, जाऊ साहु रामदेवकहाँ। जमिन किन्न ऋण दिन भन। १० वर्षअघि १ लाख ७७ हजार ऋण लिइन्। तर, पीडितको पैसा परेको सात कट्ठा ११ धुर जग्गा साहुले आफ्नो नाममा पास गरे, ऋण चुक्ता गरेपछि फर्काउने शर्तमा। उनले पाँच पटकमा १० लाख ऋण लिएर झन्डै १८ कट्ठा किनिन्। ऋण लिन्थ्यौं। उसकै नाममा जग्गा पास गराइदिन्थौं। पटकपटक गरेर १० लाख ऋण लिएका थियौं। २७ लाख दियौं, उनले भनिन्, तर, साहुले जग्गा हाम्रो नाममा फिर्ता गरेन। श्रीमान्ले विदेशबाट भन्नुहुन्थ्यो, महाजन (साहु)लाई सबै पैसा तिरिसक्यो। जाऊ आफ्नो नाममा जग्गा फिर्ता गराऊँ। म जान्थेँ । आजभोलि भन्दै साहुले टारिदिन्थ्यो। उनका श्रीमान् बिदामा आउँदा जग्गा फर्काइदिन दुवै जना साहुलाई फोन गर्थे। तर, साहुले फुर्सद छैन भनेर टार्थे। बिदा सकेपछि श्रीमान् विदेश गइहाल्थे। ऋण तिर्दा पनि साहुले जग्गा फर्काउन साहुले आलटाल गरिरहे। मैले जग्गा फिर्ता गराउन भन्न जाँदा मेरो श्रीमान्लाई फोन गरेर साहुले भन्थे श्रीमतीको नाममा जग्गा पास गराएर के गर्छौं ? अर्कोसँगै भागेर जग्गा सखाप पार्छ। अनि के लिन्छौं ? विदेशमा जे कमाउँछौं ? आउँदा केही रहँदैन, पीडितले अन्नपूर्ण पोस्ट्सित भनिन्, मलाई चाहिँ साहुले अहिले लेखनदास छैन। कहिले फुर्सद छैन। मेरो मुन्सी आएपछि काम हुन्छ। यस्तै, यस्तै भन्दै फर्काइदिन्थ्यो। त्यही क्रममा साहुको उनी साहुको जालमा परेकी थिइन्। कति दौडन्छौ ? मेरो घरमा नोकर छैन। तेरो श्रीमान् पनि विदेशमा छ। मेरै घरमा बस। घरको कामकाज गरिदेऊ। तँलाई दरमाहा (तलब) पनि दिन्छु। तेरो जमिन पनि फिर्ता गरिदिन्छु। तर, यो कुरा कसैलाई नभन्नू, त्यो बेला साहुले आफूलाई भनेको उद्धृत गर्दै उनले भनिन्। जमिन आफ्नो नाममा आउँछ भने नबोल्ने बताएको उनले सुनाइन्। अन्तै कोठा भाडा लिएर साहुको घरमा काम गर्ने योजना बनाइन्। तर, साहुले आफ्नै घरमा अलगै कोठा दिएर बस्न लगाए। श्रीमान् विदेशमा थिए। यता दुई छोरा र उनी। आफ्नो घरमा ताल्चा लगाएर उनी साहुको घरमा सन्तानसहित बस्न थालिन्। उनले बिहानदेखि अबेर रातिसम्म कामकाज गर्न थालिन्। साहुका श्रीमती, छोराछोरी धरानमा बस्थे। रामदेव सप्तरीमा सुदखोरको धन्दा चलाउँथे। बच्चाहरू सबैरै सुत्थे। मैले साहुलाई खाना खुवाएर म पनि खान्थेँ। आफ्नो कोठामा सुत्न गएपछि साहु पछिपछि आएर मसँग गलत काम गर्न थाल्यो, उनले भनिन्। यौनहिंसाबारे गाउँले र विदेशमा रहेका पतिलाई सुनाउने भन्दा साहुले डर देखाएको उनले बताइन्। कसैलाई भनिस् भने तेरो घरवालालाई मरवाइदिन्छु। तेरो बेटा (छोरो)लाई मराइदिन्छु। म भाग्न खोज्दा मेरो छोरोलाई खोसिहाल्थ्यो, उनले भनिन्, मेरो साथ पैसा छ। तेरो साथ केही छैन। धेरै बोलिस् भने तेरो परिवारै सिध्याइदिन्छु। तँ के गर्न सक्छेस्। म डरले कसैलाई केही भन्न सकिन्न। तीन वर्षसम्म यौनशोषणको सिकार बन्नुपरेको उनले सुनाइन्। श्रीमान् विदेशबाट फर्किन लागेपछि साहुले उनलाई घरबाट पठाए। अतः माथि विवेचित आधार र कारणबाट निवेदकले हुलाकमार्फत दिएको जाहेरी दरखास्त सम्बन्धमा मुलुकी फौजदारी कार्यविधि संहिता, २०७४ को दफा ४ को उपदफा (३क) बमोजिम निवेदकलाई झिकाई निजले दिएको जाहेरी सनाखत गराई ऐ दफा ११ बमोजिम निकासा दिनू भनी विपक्षीहरूका नाममा परमादेशको आदेश जारी हुने ठहर्छ। उच्च अदालत जनकपुरको राजविराज इजलासले गत जेठ २० गते गरेको फैसलाको अंश परमादेशपछि मात्रै जाहेरी दर्ता, आरोपित फरार मिटरब्याजपीडित महिलाले बलात्कार घटनाको जाहेरी दर्ता गर्न ठूलो सास्ती भोग्नुपर्यो। अदालतले परमादेश जारी गरेपछि मात्रै जिल्ला प्रहरी कार्यालय सप्तरीले जाहेरी लिएर छानबिन अघि बढाएको हो। मिटरब्याजी रामदेव साहविरुद्ध जबरजस्ती करणी आरोपमा गत असार २ गते जाहेरी परेको एसपी नरेन्द्र कार्कीले बताए। उनका अनुसार पीडितलाई २०७७ माघ ९ गते राति बलात्कार गरेको पीडितले जनाएकी छन्। पीडित महिलाको स्वास्थ्य परीक्षण गराएका छौं। अदालतबाट पक्राउ पुर्जी लिएर आरोपी रामदेव साहलाई खोजिरहेका छौं, एसपी कार्कीले अन्नपूर्ण पोस्ट्सँग भने। त्यसअघि उच्च अदालत जनकपुरको राजविराज इजलासले गत जेठ २० गते परमादेश जारी गरेको थियो। अतः माथि विवेचित आधार र कारणबाट निवेदकले हुलाकमार्फत दिएको जाहेरी दरखास्त सम्बन्धमा मुलुकी फौजदारी कार्यविधि संहिता, २०७४ को दफा ४ को उपदफा (३क) बमोजिम निवेदकलाई झिकाई निजले दिएको जाहेरी सनाखत गराई ऐ दफा ११ बमोजिम निकासा दिनू भनी विपक्षीहरूका नाममा परमादेशको आदेश जारी हुने ठहर्छ, न्यायाधीशद्वय नातिबाबु लामिछाने र मदन पोख्रेलको संयुक्त इजलासले गरेको फैसलामा लेखिएको छ। पीडित महिला २०७८ मंसिर १२ गते जिल्ला प्रहरी कार्यालयमा पुगेकी थिइन्। तर, त्यहाँ जाहेरी नलिएपछि त्यसको भोलि हुलाकमार्फत जिल्ला सरकारी कार्यालय र जिल्ला प्रशासन कार्यालयमा पनि दरखास्त पठाएकी फैसलामा उल्लेख छ। त्यसपछि पनि कानुनी प्रक्रिया अघि नबढेपछि पीडितले परमादेशको आदेश माग गर्दै मंसिर २१ गते प्रहरी, प्रशासन र सरकारी वकिल कार्यालयलाई विपक्षी बनाएर उच्च अदालतमा निवेदन दिएकी थिइन्। अदालतले त्यस विषयमा मंसिर २३ गते लिखित जवाफ माग गरेको थियो। सप्तरीको खडक नगरपालिका कल्याणपुरका मिटरब्याजी रामदेव साहसहित परिवारका ९ जनाविरुद्ध १७ पीडितले २०७८ फागुन ११ गते इलाका प्रहरी कार्यालय कल्याणपुरमा जाहेरी दिएका थिए। ती आरोपितमा साहकी श्रीमती शिवकुमारी, छोरा नन्दकिशोर, छोरीहरू रेणुकुमारी र अनुराधा, नाति २१ वर्षीय चन्दनकुमार र धनुषा खरिहानी टोल बस्ने कैलाश साहलगायत छन्। कल्याणपुरका इन्स्पेक्टर राजु अधिकारीले पीडितले ठगी तथा आपराधिक विश्वासघात गरेको जाहेरी परेको बताए। उनका अनुसार छोरी अनुराधा र छोरा नन्दकिशोर पक्राउ परी पुर्पक्षका लागि गत असार २२ गते राजविराज कारागार चलान भएका छन्।"
मोटरसाइकलको ठक्करबाट स्याङ्तानको मृत्यु,"हेटौंडा : मकवानपुरमा मोटरसाइकलको ठक्करबाट एक जनाको मृत्यु भएको छ। बागमती गाउँपालिका८ खजुरीदमार निवासी ५० बर्षीय दिलबहादुर स्याङतानको मृत्यु भएको हो। आज बिहान बागमती गाउँपालिका८, साततले राजबास पुलस्थित हेटौंडाफापरबारी सडकखण्डमा फापरबारीबाट हेटौंडातर्फ आउँदै गरेको बा २५ प १९०८ नम्बरको मोटरसाइकलले ठक्कर दिँदा स्याङ्तान गम्भीर घाइते भएका थिए। उनलाई उपचारको लागि हेटौंडा अस्पताल ल्याइएको र उपचारको क्रममा मृत्यु भएको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए। मृतक स्याङ्तानको शव पोस्टमार्टमको लागि हेटौंडा अस्पतालको शव गृहमा राखिएको छ। ठक्कर दिने मोटरसाइकल प्रहरीको नियन्त्रणमा रहेको छ भने चालक भने फरार रहेका छन्। चालकको खोजी कार्य भइरहेको प्रहरीले जनाएको छ।"
झडपमा सुरक्षाकर्मी र आन्दोलनकारी घाइते,"प्रदर्शनका क्रममा उत्तेजित हुँदै आन्दोलनकारी आक्रामक बनेर सुरक्षाकर्मीमाथि जाइलागेको दाहालले बताए। विराटनगर : साझा विकल्पबिना कोसी प्रदेशको नाम खारेजीको माग गर्दै पहिचान पक्षधरले गरेको आन्दोलनका कारण विराटनगर अशान्त बन्न थालेको छ। प्रदेश राजधानी विराटनगरमा पहिचानवादी समूहले प्रदर्शनलाई निरन्तरता दिन थालेपछि अवस्था तनावपूर्ण बनिरहेको हो। मंगलबार भएको प्रदर्शन नियन्त्रण गर्ने क्रममा दोहोरो झडप हुँदा नेपाल प्रहरीका डीएसपी (नायव उपरीक्षक)सहित १८ जना सुरक्षाकर्मी घाइते भएका छन्। घाइते हुनेमा नेपाल प्रहरीका १५ र सशस्त्र प्रहरीका ३ जना छन्। प्रदर्शनकारीको ढुंगामुडाले सुरक्षाकर्मी घाइते भएका हुन्। प्रदर्शनकारीले प्रहार गरेको इँटा, बियरको बोतल र ढुंगाले लागेर नेपाल प्रहरीतर्फ वडा प्रहरी कार्यालय विराटनगरका डीएसपी विजय श्रेष्ठ, जिल्ला प्रहरी कार्यालय मोरङका इन्सपेक्टर (प्रहरी निरीक्षक) रोहित शर्मासहित घाइते भएको जिल्ला प्रहरी कार्यालय मोरङले जनाएको छ। सशस्त्र प्रहरीतर्फ १ जना नायव निरीक्षक र २ जना जवान घाइते भएका छन्। घाइतेको हात, खुट्टा र शरीरका विभिन्न भागमा चोट रहेको मोरङ प्रहरीका प्रवक्ता डीएसपी रञ्जनकुमार दाहालले जानकारी दिए। घाइतेमध्ये १ जनाको अवस्था अलि गम्भीर छ। अरुको अवस्था सामान्य छ, उनले भने, घाइते सुरक्षाकर्मीको कोसी अस्पतालमा उपचार भइरहेको छ। आन्दोलनकारीको ढुंगा लागेर सुरक्षाकर्मी घाइते भएका हुन्। प्रदर्शनका क्रममा उत्तेजित हुँदै आन्दोलनकारी आक्रामक बनेर सुरक्षाकर्मीमाथि जाइलागेको दाहालले बताए। आन्दोलनकारीले ढुंगा र इँटाले प्रहार गरे। तर, सुरक्षाकर्मीबाट लाट्ठी चार्ज भएको छैन, उनले भने, संयमित भएर स्थितिलाई नियन्त्रणमा लिने प्रयास गरियो। उत्तेजित भीडलाई तितरवितर बनाउन भने अश्रुग्यास प्रहार र हवाईफायर गर्नुपर्ने अवस्था आयो। आन्दोलनकारी उत्तेजित भए पनि सुरक्षाकर्मीको संयमताकै कारण ठूलो क्षति हुन नपाएको डीएसपी दाहालको भनाइ छ। उनका अनुसार स्थितिलाई नियन्त्रणमा लिने क्रममा नेपाल प्रहरीबाट १३ सेल अश्रुग्यास र १७ राउण्ड हवाईफायर भएको छ। सशस्त्रले ३१ सेल अश्रुग्यास प्रहार गरेको थियो। लगभग डेढ घण्टाजति प्रदर्शन गरेपछि कोणसभा गरेर आन्दोलनकारी फर्किएका थिए। पहिचानको आधारमा प्रदेशको नामकरण गर्नुपर्ने र कोसी नाम खारेज गर्नुपर्ने माग गर्दै विभिन्न दल र संघसंस्थाका कार्यकर्ताहरू गाडी चढेर प्रदर्शनका लागि विराटनगर आएका हुन्।"
चैते दसैंमा धार्मिक स्थलमा भक्तजनको घुइँचो,"यस्तै माडीको गोद्धक मेलामा पनि भक्तजनको घुइँचो लागेको छ। धार्मिक एवं पुरातात्विक महत्व बोकेको माडी नगरपालिका१ मा रहेको गोद्धकमा गोद्धक राम चरित्रकथा यज्ञ एवं गोद्धक मेला एक साता अघिदेखि सुरु भएको हो। चैत १७ गतेसम्म मेलासँगै यज्ञ सञ्चालन हुनेछ। चितवन : चितवनका धार्मिक तथा पर्यटकीयस्थल विक्रमबाबा, सोमेश्वरगढी र गोद्धकमा आज बिहानैदेखि भक्तजनको घुइँचो लागेको छ। चैत्र शुक्ल अष्टमी अर्थात् चैतेदसैंको अवसरमा यी शक्तिपीठमा भक्तजनको घुइँचो लागेको हो। चैतेदेशैँको नवरात्र सुरु भएदेखि नै यहाँ नेपालका विभिन्न जिल्ला र भारतबाट समेत भक्तजन आएका छन्। हरेक वर्ष चैतेदसैंमा मनाइने विक्रमबाबा मेला एक साता अघिदेखि सुरु भएको हो। भरतपुर महानगरपालिका२३ को कार्यालय, निकुञ्ज प्रशासन, निकुञ्ज सुरक्षार्थ खटिएको नेपाली सेना र पूजा व्यवस्थापन समितिले विक्रमबाबाको मन्दिरमा एक साताअघि पूजा गरेपछि मेला सुरु भएको थियो। भरतपुर महानगरको वडा नं २३ का वडाध्यक्ष दीपक दबाडीका अनुसार मेला चैत २३ गतेसम्म सञ्चालन हुनेछ। उनले यस वर्ष हजारौँ भक्तजन विक्रमबाबा मेलामा आएको बताए। राप्ती पुलबाट करिब दुई किलोमिटर निकुञ्जभित्र विक्रमबाबाको दर्शन तथा पूजापाठ गर्ने गरिन्छ। विक्रमबाबाको पूजा परापूर्वकालदेखि थारू जातिले गर्ने भए पनि पछिल्लो समय सबै समुदायले पूजा गर्न थालेका छन्। सन्तान प्राप्ति र सुखलगायत मनोकांक्षा पूरा हुने विश्वासका साथ विक्रमबाबाको पूजा गर्ने प्रचलन छ। यस्तै माडीको गोद्धक मेलामा पनि भक्तजनको घुइँचो लागेको छ। धार्मिक एवं पुरातात्विक महत्व बोकेको माडी नगरपालिका१ मा रहेको गोद्धकमा गोद्धक राम चरित्रकथा यज्ञ एवं गोद्धक मेला एक साता अघिदेखि सुरु भएको हो। चैत १७ गतेसम्म मेलासँगै यज्ञ सञ्चालन हुनेछ। मेलामा गुरु चैतन्य कृष्णले राम कथावाचन गरेका छन्। यज्ञसँगै गोद्धक मेलामा हरेक दिन सांस्कृतिक कार्यक्रम, ठेलो फाल्ने प्रतियोगिता, भलिबल प्रतियोगिता सञ्चालन हुने आयोजकले जनाएको छ। गोद्धक क्षेत्र विकास संस्थाका अध्यक्ष तुलसिंह गुरुङले यहाँ रहेका चार धामको अवलोकन गरी धार्मिक पर्यटनको विकास गर्ने उद्देश्यले मेला आयोजना गरिएको बताए। गोद्धक क्षेत्रका बारेमा महाभारत तथा रामायणमा रोचक कथा समेटिएका छन्। यहाँ गोद्धकनाथ बाबा मन्दिर, शिवमन्दिर, सीता गुफा, परशुराम कुण्ड, द्रौपती कुण्ड, कुकुरनाथ, बिरालोनाथलगायत प्राचीन एवं धार्मिक महत्व बोकेका ठाउँ गोद्धक क्षेत्रमा प्रशस्तै छन्। गोद्धकमा पाँचपाण्डवले तपस्या गर्थे भन्ने विश्वास छ। प्राचीन किंवदन्तीअनुसार यहाँ परशुरामले तपस्या गरेका थिए। परशुराम ऋषिले आफ्नै आमाको हत्या गरेर पाप मोक्ष (पाप पखाल्न) गर्न गोद्धक क्षेत्रमा रहेको देउता खोलाको सिरानको कुण्ड (परशुराम कुण्ड)मा पुगी स्नान गरेको धार्मिक विश्वास रहेको छ। धार्मिक पुरातात्विक महत्वका मूर्ति, इनार, कुण्ड अवलोकन गर्न र विशेष पर्वमा मठमन्दिरमा स्वदेशी तथा विदेशी भक्तजनको घुइँचो लाग्ने गर्छ। यस्तै माडीको सोमेश्वरगढीस्थित कालिका मन्दिरमा भक्तजनको घुइँचो लागेको छ। कालिका मन्दिरमा प्रत्येक वर्ष चैत शुक्ल प्रतिपदादेखि चैत शुक्ल नवमीसम्म विशेष पूजाआजासहित भव्य मेला लाग्ने गर्छ। नेपाल र भारतको सीमाक्षेत्रमा रहेको सो मन्दिर परिसरमा हरेक वर्ष चैतेदसैंको अवसर पारेर हुने मेलामा नौ दिनसम्म पूजाआजा हुने परम्परा छ। मेलामा पूजा गर्न दैनिक दशौँ हजारको सङ्ख्यामा नेपाली र भारतीय भक्तजन आउने गरेका छन्। सोमेश्वरगढी पुग्ने पर्यटक तथा भक्तजनको सहजतालाई मध्यनजर गर्दै माडी नगरपालिकाका निर्माण साधन प्रयोग गरी सडकको मर्मत गरिएको र मन्दिरस्थल सरसफाइ, पिउने पानीको व्यवस्था र अन्य आधारभूत काम गरिएको सोमेश्वर क्षेत्र पूजा व्यवस्थापन समितिका अध्यक्ष पीताम्बर पोखरेलले बताए। उनले यस वर्ष भारतबाट हजारौँ भक्तजन सोमेश्वरमा आएको बताउनुभयो। संस्कृति, पर्यटन तथा नागरिक उड्डयन मन्त्रालयले घोषणा गरेको एक सय पर्यटकीय गन्तव्यस्थलमध्ये चितवनको सोमेश्वरगढी पनि एक हो। रासस"
सिँचाइ अभावमा गावै विस्थापित,"सिँचाइ अभावकै कारण गाउँ नै विस्थापित बन्न बनेको छ। बैतडी : बैतडीको मेलौली नगरपालिका१ मुद्रे स्याल्तडीमा कुनै बेला वर्षको तीन खेती पाक्ने खेत अहिले बन्जर बनेको छ। २०६२ सालमा आएको बाढीले सुर्नया नदीबाट जोडिएको सिँचाइ कुलो नदीले तहसनहस बनाएपछि खेत बाझो मात्रै रहेन। सिँचाइ अभावकै कारण गाउँ नै विस्थापित बन्न बनेको छ। वडा१ को मुद्रे स्याल्तडी गाउँ छाडेर वडा६ मा बस्दै आएका लालमणि भट्ट भन्छन्, सिँचाइ कुलो भत्किएपछि एकदुई वर्ष आकासे पानीको भरमा खेतीपाती गर्न खोज्यौं। तर, अन्नबाली सप्रेन, वर्षमा ३ खेती हुने जमिन छोड्न बाध्य भयौं, भट्ट भन्छन्, अहिले गिट्टी कुटेर छोराछोरी हुर्काउन बाध्य छौं। समान्य श्रमदानले कुलो नबन्नेगरी भत्किएकाले ठूलो बजेटबिना सिँचाइ नबन्ने र सिँचाईको अभावमा खान लाउनसमेत नपुग्ने अवस्था आएपछि बसाइ सर्न बाध्य भएको भट्टको भनाइ छ। भट्टसहित स्याल्तडीका ५० परिवार विस्थापित भइसकेका छन्। ५० परिवारले प्रयोग गर्ने कुलो भत्किएपछि सबै खेत बाँझो रहेको मेलौली नपा प्रमुख भीमबहादुर चन्दले बताए। पर्याप्त उब्जनी ठाउँ अहिले बाँझो छ। करिब ५० परिवारले त्यहाँ खेती गर्न छोडिसके, नगर प्रमुख चन्दले भने। सिँचाइका लागि प्रदेश र केन्द्र सरकारसँग समन्वय भइरहेको नगर प्रमुख चन्दले बताए। सिँचाइ कुलो निर्माणको माग गर्दै तात्कालीन गाविस, जिल्ला विकास समिति र अहिलेको नगरपालिका, प्रदेश र संघ सरकार धाएको वर्षौं भइसकको थियो। तर, त्यहाँका स्थानीयहरूले राज्यलाई पटकपटक गुहार गर्दा सुदूरपश्चिम प्रदेश सरकारले आर्थिक वर्ष २०७५७६ मा १ करोड ५० लाख बजेट विनियोजनसमेत गरेको थियो। तर, सिँचाइ डिभिजन कार्यालय पाटनले समयमै सम्झौता नगरिदिँदा उक्त बजेटसमेत फ्रिज गयो। स्थानीय जयदत्त भट्ट भन्छन्, सम्झौताका लागि धेरै पटक आग्रह गर्दासमेत कहिले इन्जिनियर छैन। कहिले म बाहिर छु। टाइम छँदैछ भन्नुभयो। २०७६ जेठसम्म यसरी अल्मल्याए। अन्त्यमा आएर अहिले सकिँदैन अर्को वर्ष नयाँ योजना हाल्न लगाइदिउँला भनेर ठग्नुभयो। एक सिँचाइ कुलोका लागि बजेट माग गर्न सिँचाइ डिभिजन कार्यालयमा ज्ञापनपत्र पेस गर्दै स्याल्तडीका स्थानीय। आएको बजेट सम्झौताका लागि उपभोक्ता समितिसमेत गठन गरेका यहाँका नागरिकलाई तत्कालीन सिँचाइ डिभिजन कार्यालयका प्रमुख तेजप्रसाद दाहालले अलमलमा पारेर सम्झौता नगरिदिएको त्यहाँका स्थानीयहरूको आरोप छ। सिँचाइ कुलो भत्केर विस्थापित बनेका ५० परिवार मेलौली नगरपालिका६ मा बस्दै आएका छन् भने ५ परिवार मुद्रे, स्याल्तडीमै बसिरहेका छन्। विस्थापित भएर बसाइ सरेपछि हाम्रा घर भत्किसके, घरका अवशेषसमेत मेटिने अवस्थामा छन्। खेत झाडीमा परिणत भैसक्यो। तर, हामीहरूको पीडा कसले सुनिदिने, विस्थापित भट्ट भन्छन्। मुद्रे स्याल्तडीको विषयमा याक नेपालले स्थानीय, प्रदेश र संघ सरकारसम्म विस्थापित नागरिकहरूलाई जोड्ने काम गरेको थियो। याक नेपाल धनगढीका प्रतिनिधि देवी खनाल भन्छन्, हामीले स्थानीयदेखि प्रदेश सरकारसम्म उनीहरूलाई पुर्याएर तत्कालीन मुख्यमन्त्री त्रिलोचन भट्टसम्मलाई भेटाउने काम गर्यौं। योजना पनि आयो। तर, सिँचाइ डिभिजनको लापरबाहीका कारण काम भएन। मन्त्रालयको प्राविधिक टोलीले उक्त क्षेत्रमा सिँचाइ कुलो अवश्यक रहेको र कुलो निर्माणसमेत सम्भव भएको प्रतिवेदन बुझाएको थियो। सरकारी प्रतिवेदनअनुसार नै उक्त क्षेत्रमा बर्सेनी उत्पादन हुँदै आएको ३६ हजार ८३४ किलो खाद्यान्न ह्रास भएको छ। अहिलेसम्मको हिसाब गर्दा अन्नमात्रै ६ लाख २६ हजार बढी किलो खाद्यान्न ह्रास भइसकेको याक नेपालका देवी खनालको भनाइ छ। याक नेपालकै सहयोगमा स्याल्तडीका स्थानीयहरूले सिँचाइ डिभिजन कार्यालयमा आगामी आर्थिक वर्षमा बजेटको माग गर्दै ज्ञापनपत्र पेस गरेका छन्। सिँचाइ डिभिजन कार्यालयका प्रमुख सन्दीप डंगोलले आगामी आवका लागि पहिलो प्राथमिकतामा राखेर बजेट माग गरिने बताए। यो ज्ञापनपत्रसहित प्रदेश मन्त्रालयका सचिवलाई पठाउँछौं। आगामी आवमा पहिलो प्राथमिकतामा राख्नेगरी बजेट माग गर्छौं, प्रमुख डंगोलले भने।"
