शीर्षक,विवरण
"संसदीय समितिले बोलायो प्रधानसेनापति, के के छन् एजेण्डा ?","काठमाडौं : प्रतिनिधिसभाको अन्तर्राष्ट्रिय सम्बन्ध समितिले प्रधानसेनापति प्रभुराम शर्मालाई छलफलमा आमन्त्रण गरेको छ। अमेरिकी स्टेट पार्टनरसिप प्रोगाम (एसपीपी)मा नेपाली सेनाको सहभागिता र सेनापतिको आसन्न अमेरिका भ्रमणबारे जानकारी लिन संसदीय समितिले महारथी शर्मालाई बोलाएको हो। शुक्रबार विहान ९ बजे सिंहदरबारमा बस्ने समितिको बैठकमा प्रधानसेनापति शर्मा र परराष्ट्रमन्त्री डा नारायण खड्कालाई आमन्त्रण गरिएको सभापति पवित्रा निरौला खरेलले जानकारी दिइन्। अहिलेको परराष्ट्र नीति कार्यान्वयनको सन्दर्भमा भएका विभिन्न कुराहरु छन्। त्यसैगरी एसपीपीको कुराहरु पनि छ। प्रधानसेनापतिको विदेश भ्रमणको कुरा छ। यो के हो भनेर बुझ्नलाई हामीले बोलाएका छौं, उनले अन्नपूर्णसँग भनिन्। सभापति खरेलले सेनापतिको अमेरिका भ्रमण र एसपीपीमा सेनाको भूमिकाबारे जनआवाज उठेकाले संसदीय समिति स्पष्ट हुन खोजेको बताइन्। समितिमा एमाले अध्यक्ष केपी शर्मा ओली, नेकपा एकीकृत समाजवादीका अध्यक्ष माधवकुमार नेपाल, एमाले नेता डा भीम रावल, पूर्वरक्षामन्त्री ईश्वर पोखरेल, कांग्रेस सचेतक पुष्पा भुसाललगायत सदस्य छन्।"
प्रदेश १ को बजेट विकास केन्द्रित कि चुनाव ?,"विराटनगर : आगामी आर्थिक वर्ष २०७९८० का लागि प्रदेश १ सरकारले ल्याएको बजेटबारे प्रतिपक्षी दल र उद्योगी व्यापारीहरुले मिश्रित प्रतिक्रिया दिएका छन्। कृषि, उद्योग र श्रम तथा रोजगारको क्षेत्रलाई प्राथमिकतामा राखेर प्रदेश १ सरकारले बुधबार आगामी आर्थिक वर्षका लागि ३९ अर्ब ७३ करोड ८३ लाखको बजेट ल्याएको छ। बजेटमा सरकारले कृषि उत्पादनमा वृद्धि, औद्योगिकीकरण र रोजगारी सिर्जना जस्ता विषयलाई प्राथमिकतामा राखेको छ। गैर बजेटरी खर्चलाई निरुत्साहित पार्ने गरी सरकारले ल्याएको यसपटकको बजेटमा सरकारले १० वर्षे कृषि विकासको रणनीति तर्जुमा गरी लक्षित कार्यक्रमहरु सञ्चालनको योजना बनाएको छ। सरकारले दुध उत्पादक किसानलाई प्रतिलिटर २ रुपैयाँ दरले अनुदान, प्राङ्गारिक मल उत्पादन पूर्वाधार विकास कार्यक्रम सञ्चालन, विशेष उत्पादन क्षेत्रहरुमा उत्पादनका आधारमा प्रोत्साहन र एक वडा एक बर्थिङ सेन्टरजस्ता कार्यक्रमहरुलाई समेत बजेटमा समेटेको छ। उद्योगको दीगो विकास, आत्मनिर्भर अर्थतन्त्रको अभ्यास भन्ने मूल नाराका साथ सरकारले उद्यमशीलता विकास कार्यक्रम सञ्चालनको योजनासमेत निमार्ण गरेको छ। लघु, घरेलु तथा साना उद्यमीहरुलाई आफ्नो उद्यमको क्षमता अभिवृद्धिका लागि आवश्यक पर्ने पुँजी, प्रविधि र सूचनामा सहजता थप्न विकास साझेदारसँगको सहकार्यमा सरकारले विशेष कार्यक्रम सञ्चालन गर्ने जनाएको छ। आगामी आर्थिक वर्षको बजेटले बिशेष गरि कृषि, भौतिक पूर्वाधार र थोरै मात्रामा स्वास्थ्य क्षेत्रलाई सपोर्ट गर्ने प्रयास गरेको नेपाल उद्योग परिसंघ प्रदेश नं १ का अध्यक्ष भीम घिमिरे बताउँछन्। सडक पूर्वाधारमा ५ अर्ब रुपैयाँ र किसानलाई दुधमा अनुदान लगायतका बुँदाहरु सरकारको बजेटको सकारात्मक पक्षहरु हुन्। तर यसको कार्यान्वयन पक्ष शंकास्पद् छ, उनी भन्छन्, हामीले पछिल्लो ४ वर्षको बजेट हेरिसकेका छौं। बजेट खर्च चुनौतीपूर्ण छ। यसपटकको बजेटले निजी क्षेत्रलाई समेत कुनै सपोर्ट नगरेको गुनासो घिमिरे गर्छन्। रोजगारी सिर्जना र पर्यटन उद्योगलाई सहयोग गर्ने लगायतका विषय यसपटकको बजेटमा नसमेटिएको उनको भनाइ छ। घरेलु मदिरा ब्राण्डिङ, प्रदेश औधोगिक प्रर्दशनीस्थल निमार्णका लागि सम्भाव्यता अध्ययन र बेम्बो फेसिलिटी सेन्टर स्थापनामा सहयोग गर्ने लगायतका कार्यक्रमका लागि पनि सरकारले आवश्यक बजेट विनियोजन गरेको छ। त्यसैगरी स्वरोजगार अभिवृद्धिका लागि ब्युटीसियन, सिकर्मी, डकर्मी, हजाम, इलेक्ट्रिशियन, प्लम्बिङ एवं अन्य सीपयुक्त प्राविधिक कार्यक्रमका लागि समेत सरकारले बजेट छुट्याएको छ। समग्र उद्योग, वाणिज्य, श्रम तथा रोजगार क्षेत्रका लागि सरकारले ४६ करोड ८८ लाख बजेट विनियोजन गरेको छ। यसका साथै ६६ वटा प्रादेशिक लोकमार्गमध्ये अधिकांशको निमार्ण कार्य आगामी आर्थिक वर्षभित्र सम्पन्न गर्नेगरी सरकारले ५ अर्ब बजेट विनियोजन गरेको छ। रणनीतिक सडकहरुको निमार्ण कार्य यसैवर्षदेखि सुरु गर्न ४४ करोड विनियोजन गरिएको छ। पहाडी तथा अति दुर्गम जिल्लाका ग्रामीण सडकहरुमा बाह्रै महिना यातायात सञ्चालनका निम्त्ति १० वटा बेलीब्रिज निमार्ण गर्न सरकारले यसपटक ८ करोड छुट्याएको छ। सडक पूर्वाधारको क्षेत्रमा पर्याप्त कार्यक्रम र बजेट आए पनि सरकारले उद्योगको लागत घटाउने ठोस कार्यक्रमहरु ल्याउन नसकेको उद्योगीहरु बताउँछन्। उद्योग संगठन मोरङका अध्यक्ष सुयश प्याकुरेलका अनुसार सानोसानो शीर्षकमा धेरै पैसा छुट्याएर सरकारले बजेटलाई वितरणमुखी बनाउन खोजेको देखिन्छ। उनी भन्छन्, चुनाव आउन ६ महिना बाँकी छ। सरकारले चुनावलाई नै केन्द्रीत गरेर बजेट ल्याउन खोजेको जस्तो देखिन्छ। आगामी आर्थिक वर्षको बजेटमा सरकारले इटहरीको बाढी र डुबान समस्यालाई समाधान गर्न टेङग्रा खोलाको पथान्तरण गरी बुढी खोलामा मिसाउने कार्यका लागि सम्भाव्यता अध्ययनको योजनालाई पनि ठाउँ दिएको छ। समग्र सडक पूर्वाधार तथा सहरी विकास लागि सरकारले १२ अर्ब ४१ करोड ८२ लाख विनियोजन गरेको छ। त्यस्तै, एक घर, एक धारा को नीतिअनुरुप सञ्चालित खानेपानी आयोजनालाई प्राथमिकताका साथ सम्पन्न गर्न १ अर्ब ४ करोड छुट्याएको सरकारले समग्र सिँचाई, नदी व्यवस्थापन तथा खानेपानी र ऊर्जाका लागि ६ अर्ब २ करोड ५६ लाख विनियोजन गरेको छ। तर, सरकारको बजेट चुनावलाई प्रभावित गर्नेतर्फ केन्द्रीत देखिएको प्रदेश सरकारका पूर्वमुख्यमन्त्री शेरधन राई बताउँछन्। विभिन्न शीर्षकमा बजेट छरेर चुनावी लोकप्रियता हाँसिल गर्नेतर्फ सरकारको बजेट उद्धृत देखिएको उनको भनाइ छ। हामी सरकारबाट बाहिरी सकेपछि १ अर्ब रुपैयाँ रकमान्तर गरेर वर्तमान सरकारले आफ्ना कार्यकर्ता र पार्टी सम्बद्ध व्यक्तिहरुको समिति निमार्ण गरेर खर्च गरेको देखिन्छ, उनी भन्छन्, निर्वाचनमा पैसा बाँड्न विभिन्न नाममा यसपटकको बजेट विनियोजन भई आएको छ। त्यस्तै आगामी आर्थिक वर्षमा प्रदेशका सबै वडाहरुमा बर्थिङ सेन्टर स्थापना गर्ने सरकारको योजना पनि हाँस्यास्पद रहेको राई बताउँछन्। एउटा जिल्लामा एउटा बर्थिङ सेन्टरको अभाव रहेको अवस्थामा सरकारले सबै वडाहरुमा त्यसको पहुँच सिर्जनाको परिकल्पना गर्नु सम्भव नरहेको उनको भनाई छ। आगामी आर्थिक वर्षको बजेटमा सरकारले यातायात सेवा, सवारी व्यवस्थापन, सूचना प्रविधि तथा सञ्चार क्षेत्रका लागि सरकारले कूल ३० करोड ५० लाख विनियोजन गरेको छ। यसबाहेक स्वास्थ्य क्षेत्रका लागि ३ अर्ब ६७ करोड, सामाजिक क्षेत्रका लागि २५ करोड, पर्यटन तथा संस्कृतिका लागि १ अर्ब १३ करोड, भूमि व्यवस्था, सहकारी तथा गरिबी निवारणका लागि २५ करोड, वन तथा वातावरणका लागि १ अर्ब ८२ करोड, शान्ति सुरक्षाका लागि २१ करोड १० लाख र विपद् व्यवस्थापनका लागि सरकारले १४ करोड ८० लाख विनियोजन गरेको छ। तर, सरकारको बजेट एउटामात्र पार्टीको वक्तव्यकारुपमा आएको नेपाली कांग्रेस संसदीय दलका नेता राजीव कोइराला बताउँछन्। लोकप्रियताका लागि सरकारले बजेटमा सबै कुरा अटाउन खोजेको उनको तर्क छ। उनी भन्छन्, संविधानमै नभएको जनयुद्धलाई बजेटमा जबरजस्तीरुपमा उल्लेख गरिएको छ। संविधानमा सशस्त्र द्वन्द्व लेखिए पनि बजेटमा जनयुद्ध भनेर उल्लेख गरिएको छ। बजेटले सुनसरी र मोरङ जिल्लामा पनि कुनै पनि खालका ठूला योजनाहरु नसमेटेको उनको गुनासो छ। आगामी आर्थिक वर्षमा भने सरकारले प्रदेशको आन्तरिक राजश्वबाट ४ अर्ब ९८ करोड, राजश्व बाँडफाँडबाट ११ अर्ब ८८ करोड, संघीय सरकारको वित्तीय समानीकरण अनुदानबाट ९ अर्ब ८२ लाख, सशर्तबाट ८ अर्ब ६९ करोड, समपुरकबाट ९२ करोड र विशेष अनुदानबाट ४७ करोड ५० लाख गरी राजश्व तथा वित्तीय हस्तान्तरणबाट कूल ३५ अर्ब ९६ करोड ५० लाख संकलन हुने अनुमान गरेको छ। बाँकी अपुग रकम नगद मौज्दात र वैदेशिक अनुदानबाट व्यहोरिने सरकारले जनाएको छ।"
"शैक्षिक कन्सल्टेन्सी बिक्रीका नाममा शेयरधनी नै ठगिए, एक जना पक्राउ","काठमाडौं : कतिपय शैक्षिक परामर्श केन्द्र (कन्सल्टेन्सी) मा विद्यार्थी र अभिभावक ठगिएका घटना नयाँ होइन तर काठमाडौँको एक कन्सल्टेन्सीका शेयरधनी नै ठगिएका छन्। काठमाडौं महानगरपालिका३२ स्थित अर्बिट इन्टरनेशनलका शेयरधनी तारकेश्वर गाउँपालिका१, नुवाकोटका श्रीबहादुर तामाङलाई थाहै नदिइ पूर्वसञ्चालक चाँगुनारायण नगरपालिका८, भक्तपुरका ७२ वर्षीया केशवप्रसाद अधिकारीले रु तीन करोड ५० लाख ठगी गरेको उजुरी परेपछि अधिकारीलाई नेपाल प्रहरीले पक्राउ गरेको छ। अधिकारीले सो प्रालिको शेयर स्वामित्व हस्तान्तरण गर्ने भनी रकम लिएर तामाङलाई मञ्जुरीनामा दिइसकेका अवस्थामा पटकपटक ताकेता गर्दा पनि शेयर स्वामित्व हस्तान्तरण नगरी प्रकाश पाण्डेलाई बेचेको पाइएको छ। अधिकारीले हाल उक्त कन्सल्टेन्सी शैक्षिक परामर्श सङ्घ (इक्यान) का अध्यक्ष प्रकाश पाण्डेलाई बिक्री गरिसकेका छन्। अध्यक्ष पाण्डेले आफूले कम्पनी रजिष्ट्रारको कार्यालय र कानूनी अवस्था बुझेर अधिकारीसँग कम्पनी लिएको र तामाङले त्यसअघि किन्नका लागि रकम दिएको भन्ने हाल मात्रै थाहा पाएको बताए। अधिकारीमाथि अन्य कीर्ते र ठगीका मुद्दा पनि प्रहरीसमक्ष आउन थालेका छन्। सरकारी जग्गासमेत बैना गरी ठगी गरेका विषयमा काठमाडौँ उपत्यका अपराध अनुसन्धान कार्यालयले गत जेठ १३ गते अधिकारीको तस्विरसहित घटना विवरण सार्वजनिक गरेको थियो। पीडित तामाङले अधिकारीले आफूलाई शेयर स्वामित्व हस्तान्तरण नगरी कम्पनी अर्कैलाई बेचेको थाहा पाएपछि आफू कानूनी उपचारका लागि प्रहरीसमक्ष पुगेको बताए।"
"सेनाले भन्यो, त्यो पत्रको अहिले सान्दर्भिकता छैन, सामरिक संवेदनशीलतामा कसैसँग सम्झौता गर्दैन","काठमाडौं : नेपाली सेनाले अमेरिकी सेनाको स्टेट पार्टनरसीप प्रोग्राम (एसपीपी)सम्बन्धी सार्वजनिक पत्रको सान्दर्भिकता अहिले नभएको जनाएको छ। सन् २०१५ को अक्टोबर २७ मा तत्कालीन प्रधान सेनापति राजेन्द्र क्षेत्रीले नेपालस्थित अमेरिकी राजदूत अलाइना बी टेप्लिजलाई स्टेट नेशनल गार्डसँग सहकार्यका लागि अनुरोध गर्दै लेखेको पत्र सार्वजनिक भएपछि पत्रको आधिकारिकताबारे प्रश्न उठिरहेको छ। यसमा सैनिक जनसम्पर्क तथा सूचना निर्देशनालयले पत्र आधिकारिक नै भएको पुष्टि गरेको हो। नेपालमा विनाशकारी भूकम्पबाट ठूलो जनधनको क्षतिमा छिमेकी तथा विभिन्न मित्र राष्ट्रले उद्धारमा सहायता गरेको र त्यसको व्यवस्थापन नेपाली सेनाले गरेको भन्दै जंगी अड्डाले फेरि झन् ठूलो भूकम्प जाने भनेपछि सन् २०१५ मा आधुनिक उद्धार प्रविधि र अनुभव साटासाटका लागि विभिन्न देशलाई अनुरोध गर्ने क्रममा अमेरिकालाई अनुरोध गरिएको र अहिले त्यसको सान्दर्भिकता नरहेको जनाएको हो। त्यो चिठ्ठी आधिकारिक हो। सन् २०१५ को तत्कालीन आवश्यकताका आधारमा पत्राचार गरिएको हो। अहिले २०२२ मा आउँदा त्यो सान्दर्भिकता छैन, नेपाली सेनाका प्रवक्ता सहायक रथी नारायण सिलवालले अन्नपूर्णसँग भने। महाभूकम्पले देशै अस्तव्यवस्त भएको, उद्धारका लागि विश्वलाई अनुरोध गरिएको र बाहिरका सेना आएर नेपाली सेनाले कोर्डिनेसन गरेको उनले स्मरण गराए। नेपालमा त्यो भन्दा ठूलो भूकम्प आउँछ भनेर भनेपछि हामीले अमेरिकी स्टेट गार्डसँग आधुनिक स्रोत साधन र प्रविधि भएकाले सहकार्य भयो भने उद्धारमा फाइदा हुन्छ भन्ने कुरा हो, उनले भने। प्रवक्ता सिलवालले नेपाली सेनाले विशुद्ध विपद उद्धार अनुभव साटासाटका लागि त्यति बेला स्टेट गार्डसँग सहकार्यका लागि चिठ्ठी पठाएको बताए। त्यो त्यति बेलाको कुरा हो। त्यतिखेर आईपीएसको कुरा थिएन, उनले भने, कुनै एलाइन्समा जाने भनेर गरेको छैन। हामीलाई जानु पनि छैन। सेना भूराजनीतिक अवस्था र सामरिक संवेदनशीलतामा सचेत रहेको उनको भनाइ छ। यी अवस्थालाई हेरेर कुनै पनि देशसँग सम्झौता हुँदैन। सेनाले गर्दैन। त्यो चिठ्ठीको सान्दर्भिकता अहिले छैन। त्यतिखेर विपदसँग छोडेर भएको हो, उनले प्रष्ट पारे।"
तारागाउँ विकास समितिको अध्यक्षमा जोशी नियुक्त,"काठमाडौं : संस्कृति, पर्यटन तथा नागरिक उड्डयन मन्त्रालयअन्तर्गत नेपाल सरकारको पूर्ण स्वामित्वमा रहेको तारागाउँ विकास समितिको अध्यक्षमा डडेल्धुराका सुरेश जोशी नियुक्त भएका छन्। मन्त्रिपरिषद्को बैठकले जोशीलाई अध्यक्ष पदमा नियुक्त गरेको हो। तारा गाउँ विकास समितिको पहलमा नेपाली कला, संस्कृति र सौन्दर्य अन्तर्राष्ट्रिय क्षेत्रमा प्रवद्र्धन गर्ने, पर्यटकीय जनचेतनामूलक कार्यक्रम सञ्चालन गर्ने काम भइरहेका छन्। त्यसैगरी पर्यटकीय सेवालाई गुणात्मक बनाउन तालिम तथा क्षमता अभिवृद्धिका कार्यक्रम सञ्चालन गर्ने, सम्भाव्य ग्रामीण पर्यटकीयस्थलको अध्ययन अनुसन्धान गर्ने, ग्रामीण पर्यटन पूर्वाधारको विकास र विस्तार गर्नेलगायत गतिविधि भइरहेका छन्।"
प्रहरीको काम कारवाही थप प्रभावकारी बनाउन आईजीपी सिंहको निर्देशन,"काठमाडौं : प्रहरी महानिरीक्षक धीरजप्रताप सिंहले आधुनिक प्रविधि, नवीन सीप र दक्षताको प्रयोग गरी मानवश्रोत व्यवस्थापन तथा दैनिक प्रशासनिक कामलाई थप व्यवस्थित, छिटो छरितो र प्रभावकारी बनाउन प्रहरी कर्मचारीहरु अझै सक्रिय भई काम गर्नुपर्ने बताएका छन्। प्रहरी प्रधान कार्यालय मानवश्रोत विकास विभाग, प्रशासन विभाग र भौतिक पूर्वाधार तथा सवारी निर्देशनालयको बिहीबार निरीक्षणपश्चात आईजीपी सिंहले आयोजित कार्यक्रममा उक्त विभाग मातहत प्रहरी अधिकृतलाई सक्रिय भई काम गर्न निर्देशन दिएका हुन्। प्रहरी महानिरीक्षक सिंहले आफूले प्राप्त गरेको जिम्मेवारीलाई प्रहरी अधिकृतहरूले निष्पक्ष, पारदर्शी र इमानदार एवम् कार्यालयप्रति पूर्ण जवाफदेही भई आफै सन्तुष्ट हुने गरी काम गर्नुपर्नेमा जोड दिए। साथै उनले संवेदनशील विभागीय कामप्रति स्पष्ट नियत राखी गोपनीयता कायम गर्दै असल अभ्यासका साथ विधि तथा कानून बमोजिम काम गर्न उपस्थित सम्पूर्ण प्रहरी कर्मचारीहरूलाई सचेत गराए। प्रहरी महानिरीक्षक सिंहले नेपाल प्रहरीलाई विनियोजित रकम तोकिएको मापदण्ड, प्रचलित आर्थिक प्रशासनसँग सम्बन्धित ऐननियम बमोजिम मितव्ययी, प्रभावकारी एवम् पारदर्शी ढंगबाट सदुपयोग गरी काम गर्न निर्देशन दिए। भवन निर्माणमा मितव्ययिता एवम् पारदर्शिता कायम राख्दै गुणस्तरीय भवन निर्माणतर्फ ध्यान दिनुपर्नेमा उनले जोड दिए। उक्त अवसरमा प्रशासन विभागका प्रमुख प्रहरी अतिरिक्त महानिरीक्षक अरूण कुमार बिसी र मानवश्रोत विकास विभागका निमित्त प्रमुख प्रहरी वरिष्ठ उपरीक्षक दिपक थापाले आआफ्नो विभागको गतिविधि एवम् भए गरेका काम कारवाहीबारे प्रस्तुतीकरण गरेका थिए।"
बलेफी तेम्बाथान मोटरबाटो निर्माणमा भ्रष्टाचार,"काठमाडौं : जुगल गाउँपालिका, गाउँ कार्यपालिकाको कार्यालय, सिन्धुपाल्चोकका तत्कालीन प्रमुख प्रशासकीय अधिकृत ढाकाराम अर्याल, इन्जिनियर र उपभोक्ता समितिका अध्यक्षसमेत ६ जनाविरुद्ध विशेष अदालतमा मुद्दा दायर भएको छ। अख्तियार दुरुपयोग अनुसन्धान आयोगले सिन्धुपाल्चोक जुगल गाउँपालिकामा बलेफी तेम्बाथान मोटरबाटो निर्माणमा भ्रष्टाचार भएको भन्दै मुद्दा हालेको प्रवक्ता एवं श्यामप्रसाद भण्डारीले जानकारी दिए। इन्जिनियर सुरेश पौडेल, असिस्टेन्ट सब इन्जिनियर रुपक घिमिरे,गाउँपालिका लेखापाल सतेन्द्र यादवलाई पनि प्रतिवादी बनाइएको छ। बलेफी तेम्बाथान सडक उपभोक्ता समितिका अध्यक्ष देवेन्द्र शाक्य र कोषाध्यक्ष अनुषा लामाले पनि भ्रष्टाचार गरेको अख्तियारले जनाएको छ। २०७४०७५ मा मोटरबाटो निर्माण गर्ने क्रममा अवैधानिक उपभोक्ता समिति गठन गरेको, झुट्टा विवरणको आधारमा रकम भुक्तानी गरेको, मापदण्डबमोजिम निर्माण नगरी हचुवाको भरमा काम गरे गराइएको, डोरहाजिर साथै माइन्युटमा पनि कीर्ते हस्ताक्षर गरेको साथै गाउँपालिका जनप्रतिनिधि, कर्मचारी र उपभोक्ता समितिका अध्यक्षको मिलोमतोमा भ्रष्टाचार गरेको भन्ने उजुरी निवेदनमा अख्तियारले अनुसन्धान गरेको थियो। उनीहरुविरुद्ध अख्तियार दुरुपयोग अनुसन्धान आयोग ऐन, २०४८ को दफा ३५ को उपदफा (१) बमोजिम सजायको मागदाबीसहित विशेष अदालतमा आरोपपत्र दायर गरिएको छ।"
सहकारीलाई १७ करोड ७१ लाख संरक्षित पुँजी फिर्ता,ललितपुर : राष्ट्रिय सहकारी बैंकका एउटै सदस्यले ५७ लाखसम्म संरक्षित पुँजी फिर्ता कोषबापतको रकम प्राप्त गरेका छन्। बुधबार बैंकले संरक्षित पुँजी फिर्ता कोषबाट सदस्यले पाउने रकमको बाँडफाँड कार्य गरेसँगै एउटै सदस्यले करिब ५७ लाख रक मप्राप्त गरेको हो। सहकारी ऐन २०७४ तथा नियमावली २०७५ को प्रावधान अनुरूप बैंकले सदस्य संघसंस्थाले जम्मा गरेको बचत रकमको लागि ४० प्रतिशत र कर्जामा तिरेको ब्याजका लागि ६० प्रतिशत भारको आधारमा १७ करोड ७१ लाख ७४ हजार २ सय १९रुपैयाँ संरक्षि तपूँजी फिर्ता कोषको रकम बाँडफाँड गरेको हो। संरक्षित पूँजी फिर्ता कोषबाट प्राप्त हुने रकम सम्बन्धित सदस्य सहकारी संघसंस्थाको खातामा जम्मा गरिएको बैंकका प्रमुखकार्यकारी अधिकृत बद्रीकुमार गुरागाईले बताए। उनका अनुसार बचत र कर्जा कारोबार गर्ने १३ हजार ७ सय १२ सहकारी संघसंस्थाको संरक्षित पुँजी फिर्ता कोषबाट लाभाञ्वित भएका छन्। बचत र कर्जामा उच्च कारोबार गरी योगदान गरेबापत सबैभन्दा बढी रकम फिर्ता पाउने सदस्यले बचततर्फ ५६ लाख ५२ हजार तथा कर्जातर्फ १३ लाख ७८ हजारसम्म प्राप्त गर्न सफल भएको प्रमुख कार्यकारी अधिकृत गुरागाईले बताए। उत्कृष्ट वित्तीय सेवासहितको सहकारी बैंक भन्ने परिकल्पनाका साथ अघि बढेको बैंकले संरक्षित पुँजीफिर्ता कोषबाट ५० हजारभन्दा बढी रकम प्राप्त गर्ने सहकारी संघसंस्था ६ सय ९९ छन्। हालः बैंकमा करिब १५ हजारभन्दा बढी सदस्य सहकारी संघ संस्था छन्। यसअघि बैंकले सदस्य सहकारी संघसंस्थालाई आर्थिक वर्ष २०७७०७८ का लागि बैंकको १८औं वार्षिक साधारण सभाबाट पारित गरी १५ प्रतिशत लाभांश वितरण गरेको थियो। सहकारी ऐन २०७४ तथा नियमावली २०७५ ले गरेको व्यवस्था पछि सहकारीको केन्द्रीय निकायमध्ये निरन्तर संरक्षित पुँजीफिर्ता कोषबाट सदस्यलाई रकम बाँडफाँड गर्ने बैंक पहिलो हो। सहकारीका अन्य केन्द्रीय निकायले सेयरको आधारमा वितरण गरे पनि बैंकले बचत र कर्जा कारोबारको आधारमा वितरण गर्दै आएको छ।
५१ किलो हेरोइनसहित ७ विदेशी नागरिक पक्राउ,काठमाडौं : नेपाल प्रहरीको लागुऔषध नियन्त्रण ब्युरोले ५१ किलो लागऔषध हेरोइनसहित ७ जना विदेशी नागरिकलाई पक्राउ गरेको छ । व्युरोले बिहीबार काठमाडौंमा पत्रकार सम्मेलन गर्दै त्रिभुवन विमानस्थल र ठमेल वरपरका क्षेत्रमा निगरानी र अनुसन्धान गर्दा सातजना दक्षिण अफ्रिकाका महिलालाई पक्राउ गरिएको जनाएको हो । उनीहरु विभिन्न मितिमा फ्लाई दुबई र कतार एयरवेजबाट काठमाडौं आएको खुलेको छ । उनीहरुबाट सेतो हिरोइन ४९ किलो र खैरो हिरोइन २ किलो बरामद भएको प्रहरीले जनाएको छ । जसको अवैध बजार मूल्य १ अर्ब दुई करोड रहेको व्युरोका कार्यालय प्रमुख प्रहरी उपरीक्षक जीवनकुमार श्रेष्ठले जानकारी दिए। पक्राउ परेका विरुद्ध लागऔषध नियन्त्रण ऐन २०३३ बमोजिम काठमाडौं जिल्ला अदालतबाट ७ दिनको म्याद थप भइ अनुसन्धान भइरहेको प्रहरीले जानकारी दिएको छ ।
विदेशी पुँजी भित्र्याउन एनआरएनएले पहल गर्नुपर्छ : प्रधानमन्त्री,"काठमाडौं : प्रधानमन्त्री शेरबहादुर देउवा संसदमा विचाराधीन रहेको नेपाली नागरिकता विधेयक अघि बढाउने प्रतिवद्धता जनाएका छन् । गैरआवासीय नेपाली संघ (एनआरएनए)को आयोजनामा भएको नेपाली नागरिकता, मताधिकर, लगानी र वैदेशिक रोजगार विषयक कार्यक्रममा बोल्दै प्रधानमन्त्री दउवाले सरोकारवाला अन्य निकायसँग समन्वय गरी नागरिकता विधेयक छिट्टै अघि बढाइने बताए । जतिसक्दो चाँडो समन्वय गरी गैरआवासीय नेपाली नागरिकता अघि बढाउने छु,' उनले भने । विदेशमा रहेका नेपालीको पुँजी, प्राविधिक ज्ञान, सीप भित्र्याउन सरकार ललिचो हुने उनले बताए । गैरआवासीय नेपाली संघ साझा चौतारी बन्न सकेमा राष्ट्र निर्माणमा पनि सघाउ पुग्ने उनले बताए । सरकारले एनआरएनएलाई स्थापनाकालदेखि साझेदारकै रुपमा हेर्दै आएको प्रधानमन्त्री देउवाले बताए । बजेटमा गैरआवासीय लक्षित कार्यक्रम ल्याएका छौं,'उनले भने, उक्त नीति तथा कार्यक्रम प्रभावकारी कार्यान्वयनबाट नेपाल र नेपालीलाई फाइदा पुग्ने छ। नेपालमा उत्पादित वस्तुको बिक्रीमा प्राथमिकता दिन सके निकासी प्रवद्र्धनमा सहयोग पुग्ने प्रधानमन्त्री देउवाले बताए । नेपाली श्रम, सीप, पुँजीको सदुपयोग, विदेशमा कमाएको आयलाई नेपालमा प्रयोग गर्न जोड दिइएको प्रधानमन्त्री देउवाले बताए । दूतावाससँग सहकार्य गरी विदेशी पुँजी भित्र्याउन एनआरएनएले पहल गर्नुपर्ने देउावाले बताए । बजेटमा वैदेशिक लगानीको सीमा न्यूनतम ५ करोडबाट २ करोडमा झारिएकोमा विदेशी लगानी आउनेमा उनले आशा व्यक्त गरे । त्यस्तै १० करोडको लगानी स्वचालित मिलाइने व्यवस्थाले पनि विदेशी लगानीमा सहज बाटो खुलेको देउवाले बताए । त्यस्तै पुँजीबजारमा दोस्रो बजारमा कानुनी व्यवस्था मिलाउने समेटिएको उनले बताए । वैदेशिक रोजगारीमा गएका नेपालीलाई १० प्रतिशत कोटा छुट्टाएकाले श्रमिक उत्साहित भएको उनको भनाइ छ । वैदेशिक लगानीमा सुधार, जग्गाको हदबन्दी फुकुवा, ५० प्रतिशतसम्म जग्गा लिज, सामाजिक सुरक्षा कोषमार्फत विदेशमा रहेका नेपालीलाई जोड्ने, डलर खाता खोल्न सहज व्यवस्था सम्बोधन गरिएको प्रधानमन्त्री देउवाले बताए । आकर्षक ब्याज सहित वैदेशिक रोजगार बचतपत्र खुलेकाले विदेशमा बस्ने धेरै नेपालीले खरिद गर्ने उनले आशा व्यक्त गरे । हालै नेपाली बैंकमा डलर खाता खोल्ने व्यवस्था गरिएकाले फाइदा उठाउन पनि उनले गैरआवासीयहरुलाई आग्रह गरे । गैरआवासीयहरुको जायज मागप्रति सरकार सकारात्म रहेको उनले बताए ।"
भेडेटारका होटलमा खाद्य स्वच्छता स्तरको स्टिकर,"धनकुटा : खाद्य प्रविधि तथा गुण नियन्त्रण डिभिजन कार्यालय धनकुटाले पर्यटकीय क्षेत्रका होटलहरुमा खाद्य स्वच्छता स्तरको स्टिकर टाँस गरेको छ । भेडेटार, नमस्ते झरना, नाम्जे लगायत स्थानका होटलहरुमा स्थलगत रुपमा अनुगमन गरि खाद्य स्वच्छता स्तरको स्टिकर टाँस गरेको हो । कार्यालयले दिएको जानकारी अनुसार ५० प्रकारका मापदण्ड बनाई त्यसको पालनाको आधारमा पहिलो चरणमा ३७ वटा होटलमा स्टिकर टाँस गरिएको थियो । होटल तथा रेष्टुरेन्ट स्तरीकरणसम्बन्धी निर्देशिका २०७४ बमोजिम खाद्य स्वच्छता स्तरलाई अतिउत्तम, उत्तम, सन्तोषजनक र सामान्य गरी चार भागमा विभाजन गरिएको कार्यालयका प्रमुख अनुप हलवाईले बताए । अनुगमनको क्रममा ५ वटा उत्तम, २१ वटा सन्तोषजनक र ११ वटा सामान्य स्तरको मापदण्द पूरा गरेको भेटिएको थियो । अतिउत्तम मापदण्ड पूरा गरेको होटल भने एउटा पनि भेटिएको थिएन । अनुगमन टोलीमा खाद्य प्रविधि तथा गुण नियन्त्रण डिभिजन कार्यालय, साँगुरीगढी गाउँपालिका, इलाका प्रहरी कार्यालय भेडेटार, होटल एसोसिएसन अफ भेडेटार, व्यवसायी, उपभोक्ता र पत्रकारको टोलिले अनुगमन गरेको जानकारी दिए। साँगुरीगढी गाउँपालिक अध्यक्ष जितेन्द्र राईले यस्ता अनुगमन निरन्तर हुनुपर्ने बताए । सरकारी निकाय हुने अनुगमनले सुधारको मौका मिल्नेछ । सरकारी निकायबाट भएका यस्ता अनुगमनले आफूहरुलाई समेत सुधार गर्दै जानका लागि ज्ञान र हौसला मिलेको होटल व्यवसायीहरु बताए । खाद्य प्रविधि तथा गुण नियन्त्रण डिभिजन कार्यालय धनकुटाले आगामी दिनमा समेत नियमित अनुगमन गर्ने खाद्य निरिक्षक सुशिल कोइरालाले बताए । खाद्य स्वच्छताको ५० प्रकारको मापदण्डको आधारमा प्राप्तांक ९० भन्दा बढि आएमा ३ तारा सहित अति उत्तम लेखिएको हरियो स्टिकर, प्राप्तांक ८० देखि ८९ आएमा दुई तारा सहित उत्तम लेखिएको हरियो स्टिकर, प्राप्तांक ६५ देखि ७९ आएमा एक तारा सहित सन्तोषजनक लेखिएको हरियो स्टिकर र प्राप्तांक ५० देखि ६४ आएमा सामान्य लेखिएको पँहेलो स्टिकर टाँस गर्ने गरिएको छ ।"
शिक्षा मन्त्रीलाई थप दुई मन्त्रालय र परराष्ट्र मन्त्रीलाई एक मन्त्रालयको जिम्मेवारी,"काठमाडौं : प्रधानमन्त्री शेरबहादुर देउवाले शिक्षा, विज्ञान तथा प्रविधिमन्त्री देवेन्द्र पौडेललाई थप दुई मन्त्रालयको र परराष्ट्रमन्त्री नारायण खड्कालाई थप एक मन्त्रालयको कार्यभार तोकेका छन्। राष्ट्रियसभाका अध्यक्ष गणेशप्रसाद तिमिल्सिनाले प्रधानमन्त्री तथा मन्त्रिपरिपद् कार्यालयबाट कार्यभार तोकिएका बारेमा प्राप्त पत्रको व्यहोरा सदनलाई जानकारी गराए। तीन मन्त्री फरकफरक कार्यक्रममा सहभागी हुन विदेश प्रस्थान गर्नुभएकाले उनीहरुको अनुपस्थितिमा प्रधानमन्त्री देउवाले कार्यभार तोकेका हुन्। भूमिव्यवस्था, सहकारी तथा गरिबी निवारणमन्त्री शशी श्रेष्ठ युरोप भ्रमणमा गएकाले उनको अनुपस्थितिमा उनले सम्हाल्दै आएको मन्त्रालयको कार्यभार शिक्षामन्त्री पौडेललाई तोकिएको हो। त्यस्तै प्रधानमन्त्रीले युवा तथा खेलकुदमन्त्री महेश्वरजंग गहतराज रसियामा आयोजना हुने कार्यक्रममा सहभागी हुन त्यसतर्फ प्रस्थान गरेकाले उनले सम्हाल्दै आएको जिम्मेवारी पनि मन्त्री पौडेललाई तोकेका हुन्। त्यस्तै प्रधानमन्त्री देउवाले उद्योग, वाणिज्य तथा आपूर्तिमन्त्री दिलेन्द्रप्रसाद बडू स्वीट्जरल्याडको जेनेभामा आयोजना हुने विश्व व्यापार सङ्घको कार्यक्रममा सहभागी हुन त्यसतर्फ प्रस्थान गरेकाले उनले सम्हाल्दै आएको मन्त्रालयको जिम्मेवारी परराष्ट्रमन्त्री नारायण खड्कालाई तोकेका हुन्।"
"सुरेशचन्द्र दासको प्रश्न :एसपीपीबारे अमेरिकी दूतावासले गलत बोल्यो, प्रधानमन्त्रीज्यू अब के स्टेपचाल्नुहुन्छ ?","काठमाडौंः सांसद सुरेशचन्द्र दासले अमेरिकी राज्य साझेदारी (एसपीपी) बारे फरक फरक धारणा आइरहेको भन्दै सरकारले स्पष्ट पार्नुपर्ने बताएका छन् । बिहीबार प्रतिनिधि सभामा बोल्दै सांसद दासले सरकारको भनाइ सहि छ भने नेपालस्थित अमेरीकी दूतावासका अधिकारीलाई प्रधानमन्त्रीले बोलाएर थप कदम चाल्नुपर्ने बताए। उनले भने, एसपीपीबारे नेपालस्थित अमेरिकी दूतावासबाट एउटा कुरा आयो । नेपाली सेनाबाट अर्को कुरा आयो । सरकारबाट फरक कुरा आयो । विवादित कुरा आइरहेका छन् । यदी सरकारको भनाइ सहि छ भने अमेरिकन एम्बेसीको भनाइ गलत छ भने सम्माननीय प्रधानमन्त्रीज्यूले अमेरिकन दूतावासका अधिकारीलाई बोलाएर के स्टेप लिनु भएको छ । गृहमन्त्री बालकृष्ण खाणले नेपाल सरकारले हालसम्म एसपीपी सहभागी हुने कुनै निर्णय नगरेको संसदलाई जबाफ दिएका छन् ।"
प्रधानमन्त्रीको अमेरिका भ्रमण सुनिश्चित भएको छैन : गृहमन्त्री खाण,"काठमाडौं : गृहमन्त्री बालकृष्ण खाणले प्रधानमन्त्री शेरबहादुर देउवाको अमेरिका भ्रमण निश्चित नभएको बताएका छन्। संसदमा उठेका प्रश्नको जवाफ दिने क्रममा मन्त्री खाणले प्रधानमन्त्रीको अमेरिका भ्रमण अहिलेसम्म सुनिश्चित नभएको बताए। उनले मित्र देशको निम्तामा प्रधानमन्त्री, मन्त्री र उच्च पदस्थ कर्मचारीहरु जाने र आउने कुरा सामान्य भएकाले शंका नगर्न आग्रह गरे। उनले प्रधानमन्त्रीको अमेरिका भ्रमणको तालिका बनिसकेपछि जानकारी गराउने बताए।"
बाजुराको बुढीगंगा नगरपालिकाको निर्वाचन असार २३ गते हुने,"बाजुरा : बुढीगंगा नगरपालिकाको निर्वाचन असार २३ गतेका लागि तोकिएको छ। ७५३ वटा स्थानीय निकायमध्ये बाजुराको बुढीगंगा बिहीबार बसेको सर्वदलीय बैठले असार २३ गते निर्वाचन गर्न सहमत भएका हुन्। यसअघि नगरपालिकामा निर्वाचनमा धाँधली भएको भन्दै स्थगित गरिएको थियो। गत वैशाख ३० गते भएको स्थानीय निर्वाचनमा नेकपा एमालेले वडा नम्बर २,३,५ र ९ मा बुथ कब्जा गरेको, कांग्रेसले वडा नम्बर ४ मा अध्यधिक मतदान गरेको र वडा नम्बर सातमा बुथ कब्जा गरेको आरोप लागेको थियो। नेकपा एमालेले धाँधली गरेका वडाहरूबाट सुरक्षाकर्मी फिर्ता भएका थिए। उक्त धाँधलीलाई लिएर जिल्ला सुरक्षा समितिले बुढीगंगा नगरपालिका पुरै निर्वाचन स्थगित गर्ने निर्णय गरेको थियो । निर्वाचन आयोगले स्थलगत अनुगमन गर्दै निर्वाचन सम्पन्न भएको १४ औं दिनपछि पुन: निर्वाचन गर्न,सुरक्षा निकायका प्रमुख र प्रमुख जिल्ला अधिकारीलाई तीन दिनभित्र परिवर्तन गरिसक्न गृहमन्त्रालयलाई निर्देशन दिएको थियो। नेपाली कांग्रेसबाट नगरप्रमुखका लागि रंगबहादुर खाति,उपमेयरमा रिता शाही र एमालेबाट नगरप्रमुखमा राम बहादुर बानियाँ र उपप्रमुखमा माया कुँवरले उम्मेदवारी दिएका छन्।"
"नेपालमा मंकिपक्सका शंकास्पद संक्रमित फेला, चिकित्सकको अब्जरबेसनमा","काठमाडौं : नेपालमा मंकिपक्सका शंकास्पद संक्रमित फेला परेका छन्। दुबई हुँदै नेपाल आएका एक २६ वर्षीय पुरुषमा मंकिपक्सको संक्रमण देखिएपछि टेकुस्थित शुक्रराज ट्रपिकल तथा सरुवा रोग अस्पतालमा भर्ना भएका छन्। ती पुरुषमा मंकिपक्सको शंकास्पद लक्षण देखिएपछि टेकु लगिएको हो। त्रिभुवन अन्तर्राष्ट्रिय विमानस्थल हेल्थ डेस्कमा परीक्षणका क्रममा ती पुरुषमा मंकीपक्स भाइरस संक्रमणको आशंका गरेर टेकु पठाएको थियो। टेकु अस्पतालमा कार्यरत एक चिकित्सककाअनुसार ती पुरुषमा केही दिनअघि ज्वरो आएको थियो। उनले भने, हातमा बिबिरा देखिएको छ। केही दिनअघि ती पुरुषलाई ज्वरो आएको थियो। कन्फर्म त होइन। तर, शंकास्पद हो। अहिले छाला रोग विशेषज्ञहरुले हेरिरहनुभएको छ।"
जब प्रेम सुवालको गुनासोमा प्रधानमन्त्रीले सभामुखलाई इशारा गरे,"काठमाडौं : संसदमा अर्थमन्त्री जनार्दन शर्माले प्रस्तुत गरेको आर्थिक विधेयक २०७८ माथि छलफल चल्दै थियो। विनियोजन विधेयकमाथिको छलफलमा सर्वाधिक खोजी गरिएका प्रधानमन्त्री शेरबहादुर देउवा चार घण्टापछि हस्याङ फस्याङ संसद भवन आइपुगे। प्रधानमन्त्री देउवा उपस्थित हुनु र छलफलमा भाग लिने सांसद प्रेम सुवालको पालो आउनु सँगै भयो। उनै सुवालले विनियोजन विधेयकका क्रममा प्रधानमन्त्रीको खोजी गरेका थिए। प्रधानमन्त्री आइपुगेपछि सांसद सुवालले गुनासो गरिहाले, प्रधानमन्त्रीज्यू संसद बैठकमा उपस्थित हुनुभयो। अलिकति अगाडि आइदिनुभएको भए प्रधानमन्त्रीज्यूको मुखबाट जवाफ सुन्न पाइन्थ्यो। सुवालको गुनासोमा प्रधानमन्त्री देउवाले हो हो भन्दै मुन्टो हल्लाए। मञ्चबाट सभामुखतर्फ इशारा माग्दै बोल्न खोजे। लगत्तै सभामुख सापकोटाले अहिले भइगो भन्ने जवाफ फर्काए। देउवाले पनि हातकै इशारामा ल ल ठिक छ भन्ने भावमा हात दुईपटक घुमाए। सुवालले आर्थिक विधेयकमा आफ्नो सम्बोधनलाई निरन्तरता दिए। प्रधानमन्त्री बैठकमा उपस्थित नभएको भन्दै प्रधानमन्त्रीले जवाफ दिने कार्यसूची बनाउन माग गरे। सुवालले आर्थीक विधेयक २०७८ माथि छलफलमा भाग लिँदै भने, अर्थमन्त्रीज्यूको बजेट निर्माणमा सूचना बाहिर आयो। एक जना पूर्वनायव सुब्बा र एक जना सीए अनाधिकृत उपस्थित भए भन्ने छ। सीए भन्ने मान्छेको त केही खुल्दै खुलेको छैन। उसको पेशा नागरिकता खुलाउनुपर्यो। सांच्चै उहाँ विज्ञको रुपमा जानुभएको हो कि होइन? प्रधानमन्त्रीज्यूले पनि जवाफ दिन आवश्यक छ। सुवालले बोल्दै गर्दा अर्थमन्त्री शर्माले ध्यानपूर्वक नोट गरिररहेको दृश्य देखिन्थ्यो। संसदमा विनियोजन विधेयक २०७९ माथि छलफल चलिरहेका बेला प्रधानमन्त्री देउवा गैरआवासीय संघ र नेपाल चेम्बर एक्स्पो २०२२ को उद्घाटनमा सहभागी भएका थिए।"
अमेरिकी उपविदेशमन्त्रीलाई तिब्बती शरणार्थी शिविरमा सरकारले लगेको होइन : सञ्चारमन्त्री कार्की,"काठमाडौं : सञ्चार तथा सूचना प्रविधिमन्त्री ज्ञानेन्द्रबहादुर कार्कीले अमेरिकी उप विदेशमन्त्री उज्रा जेयाको तिब्बती शरणार्थी शिविर भ्रमणबारे जानकारी नभएको बताएका छन्। संसदमा उठेका प्रश्नमा जवाफ दिँदै मन्त्री कार्कीले भने, तिब्बती शरणार्थी शिविरमा अण्ड सेक्रेटरीलाई नेपाल सरकारले आयोजना गरेर लगेको होइन। तर प्रहरी स्कर्टिङमै उप विदेशमन्त्री जवलाखेलस्थित तिब्बती शरणार्थी शिविर पुगेको तस्बिर नै सार्वजनिक भएको थियो। तस्बिर सार्वजनिक भएपछि राज्य तहबाटै शरणार्थी शिविर जाने अनुमति दिएको भन्दै आलोचना भएको थियो। मन्त्री कार्कीले नेपालले आफ्नो भूमि कुनै पनि मित्र राष्ट्रको हितविपरीत हुनेगरी प्रयोग गर्न नदिने प्रतिबद्धता जनाए। यो कुरामा नेपाल सरकार प्रतिबद्ध रहेको कुरा स्पष्ट पार्न चाहन्छु, उनले भने। मन्त्री कार्कीले अमेरिकी स्टेट पार्टनरसिप प्रोग्राम (एसपीपी)मा सरकारले कुनै निर्णय नगरेको स्पष्ट पारे। एमसीसीमा सरकारले कुनै सम्झौता पनि नगर्ने उनको भनाइ छ। एमसीसी आर्थिक परियोजना भएकाले यो खारेज गर्नुनपर्ने उनले जिकिर गरे। एमसीसी र एसपीपी फरक परियोजना हो। एसपीपीमा सरकार सचेत छ, उनले भने।"
सरकारले एसपीपी सम्झौता गर्न लागेको विषयमा कुनै सत्यता छैन : प्रवक्ता कार्की,"काठमाडौं : सरकारले अमेरिकाको स्टेट पार्टनसिप प्रोग्राम (एसपीपी) सम्झौता गर्न लागेको विषयमा कुनै सत्यता नरहेको स्पष्ट पारेको छ। मन्त्रिपरिषद्को बैठकले गरेका निर्णय सार्वजनिक गर्न बिहीबार आयोजित पत्रकार सम्मेलनमा सरकारका प्रवक्ता ज्ञानेन्द्र बहादुर कार्कीले अरु देशको सेना नेपाल भित्राउने किसिमको सम्झौताका विषयमा कुनै सत्यता नभएको बताएका हुन्। उनले मुलुक सार्वभौम स्वतन्त्र राष्ट्र भएकाले यस विपरितको कुनै काम नगर्ने बताए । प्रवक्ता कार्कीले एमसीसी सदनबाट पारित भइसकेको अवस्थामा कार्यान्यनको प्रक्रियामा रहेको जिकिर गरे। मन्त्रिपरिषद् बैठकले जापान सरकारबाट नेपालको मानव संसाधन विकासका लागि प्राप्त हुने करिब ३६ करोड ६२ लाख रुपैयाँ अनुदान सहायता स्वीकार गर्ने निर्णय गरेको प्रवक्ता कार्कीले बताए । निजी आवास पुनर्निर्माण तथा प्रबलीकरणको कामलाई असार मसान्तसम्म निरन्तरता दिने निर्णय सरकारले गरेको छ । त्यस्तै, सरकारले राष्ट्रिय बीमा कम्पनी लिमिटेडको अध्यक्षमा अर्थ मन्त्रालयका सहसचिव राजेश्वर ज्ञवालीलाई र तारागाँउ विकास समितिको अध्यक्षमा सुरेशराज जोशीलाई नियुक्त गरिएको प्रवक्ता कार्कीले जानकारी दिए। बैठकले सरकारी जग्गा दर्ता तथा लिजमा उपलब्ध गराउनेसम्बन्धी कार्यनीति २०७८ र सरकारी सम्पत्ति तथा जिन्सी मालसामान लिलाम बिक्री तथा मिनाहासम्बन्धी कार्यविधि २०७८ स्वीकृत गरेको छ ।"
"सेयर बजारमा १२ अंकले बढ्यो, कारोबार रकम भने घट्यो","काठमाडौं : सेयर बजार १२ अंकले बढेको छ। साताको पहिलो कारोबार दिनदेखि उचारचढावमा रहेको नेप्से बिहीबार दोहोरो अंकले वृद्धि भएको छ। यसदिन नेप्से १२५७ अंकले वृद्धि भएर १९७८९४ विन्दुमा बन्द भएको छ। आज सेन्सेटिभ इन्डेक्स पनि ३१० अंकले बढेर ३८२०० विन्दुमा अडिएको छ। यसअघि बुधबार नेप्से २९८९ अंकले घटेर १९६६३७ विन्दुमा बन्द भएको थियो। आज नेप्से सामान्य अंकले बढे पनि कारोबार रकम भने अघिल्लो कारोबारको तुलनामा घटेको छ। यसदिन १ अर्ब १८ करोड ७१ लाख ४५ हजारको सेयर कारोबार भएको छ। बुधबार १ अर्ब ४९ करोड बढीको कारोबार भएको थियो। आज २२१ कम्पनीको ३५ लाख ९४ हजार ५९४ कित्ता सेयर २५ हजार ५८५ पटक खरिदबिक्री भयो। सेयर बजारमा सामान्य सुधार आएपछि दुई कम्पनीको सेयर मूल्यमा सकारात्मक सर्किट ब्रेक लागेको छ। आँधीखोला लघुवित्त वित्तीय र रिभर फल्स पावरको सेयर मूल्यमा सकारात्मक सर्किट ब्रेक लागेको हो। कारोबारमा आएका १३ समूहमध्ये १२को सूचक उकालो लागेको छ। अदर्श समूहको सर्वाधिक २५२ प्रतिशतले मूल्य बढ्यो। ट्रेडिङको १४८ प्रतिशतले मूल्य उकालो लाग्दा बैंकिङ, होटल एन्ड टुरिजम, डेभलपमेन्ट बैंक, हाइड्रोपावर, फाइनान्स, नन लाइफ इन्सुरेन्स, मनु एन्ड प्रो, माइक्रो फाइनान्स, लाइफ इन्सुरेन्स र म्युचुअल फण्डको ००७देखि ०९४ प्रतिशतसम्म बढ्यो। कारोबार रकमका आधारमा नेपाल दूरसंचार कम्पनी अग्रस्थानमा रह्यो। सो कम्पनीको १३ करोड ८८ लाख बढीको सेयर कारोबार भयो।"
"दुर्घटनामा परेर उपचार खर्च तिर्दा नक्कली नोटको पोल खुल्यो, छाप्नेसहित दुई जना पक्राउ","कैलाली : धनगढी उपमहानगरपालिका८ धनगढीगाउँ घर भई सोही ठाउँस्थित बि युनिक फोटो स्टुडियो संचालन गरी बस्ने २१ वर्षीय रामदास राना र उनकै भान्जा नाता पर्ने १८ वर्षीय किशोरलाई नक्कली नेपाली नोट लगायतका सामग्रीसहित बुधबार प्रहरीले पक्राउ गरेको छ। धनगढी उपमहानगरपालिका३ स्थित सडकमा ती किशोरले चलाएको लु८५ प ५१८४ नम्बरको मोटरसाइकलले ठक्कर दिँदा घाइते भएका साइकलयात्री र मोटरसाइकल चालकलाई मायामेट्रो अस्पतालमा उपचार गराई दुवै जना डिस्चार्ज भएकोमा मोटरसाइकल चालक ती किशोरले उपचार गरेको पैसा तिर्ने क्रममा १ थान नक्कली नोट फेला पारी वडा प्रहरी कार्यालय धनगढीबाट खटिएको प्रहरीले पक्राउ गरेको थियो। थप सोधपुछको क्रममा उक्त नोट निजको मामा नाता पर्ने रामदास रानाले छाप्ने गरेको भन्ने खुल्न आएपछि उनलाई समेत प्रहरीले पक्राउ गरेको हो। साथै उक्त फोटो स्टुडियोबाट १ हजार दरको २ थान नक्कली नोट, पाँच थान रंगिन मसिका डिब्बाहरू, एक थान रंगिन प्रिन्टर, १ थान मनिटर, १ थान सीपीयू, १ थान लेमिनेसन मेसिन, १ थान किबोर्ड, १ थान कैँची, २ थान ब्लेड, एक हजार दरको १ थान बिग्रेको नक्कली नोट र एक सय दरका २ थान बिग्रेका नक्कली नोट समेत प्रहरीले बरामद गरेको छ। उनीहरूमाथि आवश्यक अनुसन्धान भइरहेको प्रहरीले जनाएको छ।"
प्रधानमन्त्री संसद छलेर एनआरएनएको कार्यक्रममा,"काठमाडौंः प्रधानमन्त्री शेरबहादुर देउवा प्रतिनिधि सभाको बैठक चलिरहेको बेला गैरआवासीय नेपाली संघ (एनआरएनए) को कार्यक्रममा सहभागी भएका छन्। संसद छलेर प्रधानमन्त्री देउवा अन्तै कार्यक्रममा सहभागी भएपछि सांसदहरुले उनको अनुपस्थितीमाथि प्रश्न उठाएका हुन्। संसदमा प्रधानमन्त्री नदेखेपछि सांसदहरुले अनुपस्थितको कारण सोधेका थिए। संसदमा बिहीबार विनियोजन विधेयक, २०७९ अन्तर्गत राष्ट्रिय योजना आयोगको सचिवालय, प्रधानमन्त्री तथा मन्त्रिपरिषदको कार्यालय, राष्ट्रपतिको कार्यालयको विभिन्न शीर्षकहरूमाथि छलफलमा उठेका प्रश्नहरुको सम्बन्धित मन्त्री एवं प्रधानमन्त्रीसे जबाफ दिने कार्यसूचि थियो । तर, प्रधानमन्त्री संसदमा सहभागी भएनन् । उनको तर्फबाट संचार तथा सूचना प्रविधिमन्त्री ज्ञानेन्द्रबहादुर कार्कीले जबाफ दिए । नेपाल किसान मजदुर पार्टीका सांसद प्रेम सुवालले संसदमा प्रधानमन्त्री अनुपस्थितबारे सभामुखको जवाफ माग गरे। सांसद प्रेम सुवालले प्रधानमन्त्रीज्यू बिरामी हुनुहुन्छ कि विदेशमा हुनुहुन्छ कि कुनै अस्पतालमा भर्ना हुनु भएको हो ? भन्दै प्रश्न गरे । उनले भने, सभामुख महोदय यो गरिमामय संसदमा प्रधानमन्त्रीज्यू किन उपस्थित हुन सक्नु भएन । बिना जानकारी प्रधानमन्त्री अनुपस्थित हुन पाइदैन, प्रधानमन्त्रीनै जवाफदेही बन्नुपर्छ, विदेशमा गएको भए कार्यवहाक यहाँ आउनुपर्छ, अस्पतालमा भए त्यो जानकारी चाहियो । यस्तै एमाले सांसद भीम रावलले प्रधानमन्त्री नआउनुको कारण खोजे। रावलले प्रधानमन्त्री बिरामी हुनुभएको हो भने कुन अस्पतालमा जानुभएको हो ? भन्दै प्रश्न गरे । उनले भने, 'प्रधानमन्त्री र्याडीसन होटेलमा जानुभएको रहेछ । यसमा घोर आपत्ति छ ? यसअघि प्रधानमन्त्री देउवा संसद चलिरहेका बेला बिहीबार काठमाडौंको भृकुटीमण्डपमा नेपाल चेम्बर एक्स्पो २०२२को उद्घाटनपछि स्टल अवलोकनमा पनि पुगेका थिए ।"
भारतले फेरि पठायो पेट्रोलियम पदार्थको मूल्य वृद्धिसहितको पत्र,"काठमाडौं : भारतले पेट्रोलियम पदार्थको नयाँ मूल्य सूची पठाएको छ। भारतीय आयल कर्पोरेसनले बिहीबार नेपाल आयल निगमलाई मूल्य वृद्धिसहितको नयाँ पत्र पठाएको हो। नयाँ मूल्यसूचीअनुसार प्रशोधित पेट्रोलमा ६५३ रुपैयाँ, डिजेलमा १९०३ रुपैँया र हवाई इन्धनमा १९९१ रुपैयाँले वृद्धि भएको आयल निगमले जनाएको छ। नयाँ मूल्य सूचीपछि पेट्रोलको मूल्यमा ३१२८ रुपैयाँ घटा रहेको निगमले जनाएको छ। त्यस्तै डिजेलमा ३७१६ रुपैयाँ, हवाई इन्धनमा २७० रुपैयाँ र एलपी ग्यासमा ७५११४ रुपैयाँ घाटा रहेको छ। नयाँ मूल्य सूची हेर्नुस्:"
संसद चलेको झण्डै ४ घण्टापछि प्रधानमन्त्री उपस्थित,"काठमाडौं : संसद चलेको झण्डै ४ घण्टापछि प्रधानमन्त्री उपस्थित भएका छन्। संसद चलिरहेका बेला प्रधानमन्त्री देउवा गैरआवासीय संघ र नेपाल चेम्बर एक्स्पो २०२२ को उद्घाटनमा सहभागी भएका थिए। संसदमा बिहीबार विनियोजन विधेयक, २०७९ अन्तर्गत राष्ट्रिय योजना आयोगको सचिवालय, प्रधानमन्त्री तथा मन्त्रिपरिषदको कार्यालय, राष्ट्रपतिको कार्यालयको विभिन्न शीर्षकहरूमाथि छलफलमा उठेका प्रश्नहरुको प्रधानमन्त्रीले जवाफ दिने कार्यसूची थियो। तर, जवाफ दिनेबेला प्रधानमन्त्री संसदमा सहभागी भएनन्। उनको तर्फबाट संचार तथा सूचना प्रविधि मन्त्री ज्ञानेन्द्रबहादुर कार्कीले जवाफ दिएका थिए। विनियोजन विधेयक पारित भएपछि प्रधानमन्त्री उपस्थित भएका हुन्। अहिले आर्थिक विधेयक २०७९ माथि छलफल भइरहेको छ। यसअघि संसदमा प्रधानमन्त्री देउवा उपस्थित नभएपछि सांसदहरुले प्रश्न उठाएका थिए। कार्यव्यस्तता भनेर संसद छलेर अन्य कार्यक्रममा जानु सार्वभौम संसदको अपमान भएको भएको सांसदको भनाइ थियो। सांसद प्रेम सुवालले प्रधानमन्त्रीज्यू बिरामी हुनुहुन्छ कि विदेशमा हुनुहुन्छ कि कुनै अस्पतालमा भर्ना हुनु भएको हो? भन्दै प्रश्न गरेका थिए। अस्पताल भर्ना भएको प्रेस्क्रिस्पन चाहियो भन्दै माग गरेका थिए।"
विनियोजन विधेयक बहुमतले पारित,काठमाडौं : प्रतिनिधिसभाले विनियोजन विधेयक २०७९ बहुमतले पारित गरेको छ। अर्थमन्त्री जनार्दन शर्माले बिहीबार संसदमा विनियोजन विधेयक पारित गरियोस् भन्ने प्रस्ताव प्रस्तुत गरेका थिए। प्रस्तावलाई ध्वनी मतबाट निर्णयार्थ पेश गरिएको थियो। बहुमतले यसलाई पारित गरेको घोषणा सभामुख अग्निप्रसाद सापकोटाले गरेका थिए। प्रमुख प्रतिपक्षी नेकपा एमालेले अर्थमन्त्री जनार्दन शर्मा पदमा बस्न योग्य नभएको भन्दै बैठक बहिस्कार गरेको थियो।
थप १६ जनामा कोरोना संक्रमण पुष्टि,काठमाडौं : नेपालमा थप १६ जनामा कोरोना संक्रमण पुष्टि भएको छ। देशभर गरिएको १ हजार ३८ पीसीआर परीक्षणका क्रममा १२ जना र १ हजार २३० एन्टीजेन परीक्षणका क्रममा ४ जनामा कोरोना संक्रमण पुष्टि भएको हो। कोरोनाका कारण बिहीबार पनि कसैको मृत्यु नभएको स्वास्थ्य मन्त्रालयले जनाएको छ। त्यस्तै थप १४ संक्रमित निको हुँदा हालसम्म नेपालमा ९ लाख ६७ हजार २६२ जना निको भएका छन्। हाल नेपालमा ९५ जना सक्रिय संक्रमित आइसोलेसनमा रहेको मन्त्रालयले जनाएको छ।
"अर्थमन्त्री विचौलीयाको चगुंलमा परे, टुलुटुलु हेरेर बस्दैनौं : एमाले","काठमाडौंः नेकपा एमालेले अर्थमन्त्रीको राजीनामा माग गरेको छ । एमालेका सांसद भानुभक्त ढकालले अर्थमन्त्री विचौलीयाको चगुंलमा परेको भन्दै राजीनामा माग गरे । उनले भने, अर्थमन्त्रीको जिम्मा विचौलीयाहरुले लिएको सुनिन्छ । उहाँ ढुक्क हुनुहुन्छ । राष्ट्रघात गरिएको छ । यसलाई सहेर टुलुटुल बस्न सक्दैनौं । अन्नपूर्ण पोस्ट्मा बिहानी प्रहर जब पूर्वनासुले बजेट चलाएशीर्षकमा समाचार प्रकाशित भएपछि अर्थमन्त्री शर्माको तीब्र आलोचना भइरहेको छ । अर्थ विज्ञहरुले समेत यस आर्थिक वर्षको बजेट सेटिङमा आएको आरोप लगाएका छन् ।"
एसपीपीमा आबद्ध हुने कुनै सोंच छैन : गृहमन्त्री खाण,काठमाडौं : गृहमन्त्री बालकृष्ण खाणले अमेरिकी स्टेट पार्टनरसिप प्रोग्राम (एसपीपी)मा आबद्ध हुने कुनै सोंच नरहेको बताएका छन्। प्रधानमन्त्री तथा रक्षामन्त्रीका तर्फबाट संसदमा बजेटमाथि सांसदले राखेका प्रश्नको जवाफ दिने क्रममा मन्त्री खाणले एसपीपीमा आबद्ध हुने नेपालले कुनै निर्णय नगरेको र आबद्ध हुने सोंच पनि नभएको बताए। मन्त्री खाणले नेपालको भूमि कुनै पनि मित्र राष्ट्रविरुद्ध प्रयोग हुन नदिने प्रतिबद्धता जनाए।
"एसपीपी इण्डोप्यासिफिक रणनीतिको अंग हो, यसलाई स्वीकार्नु हुँदैन : दुर्गा पौडेल","काठमाडौंः सांसद दुर्गा पौडेलले अमेरिकी स्टेट पार्टनरसिप प्रोग्राम (एसपीपी) इण्डोप्यासिफिक रणनीतिको अगं भएको भन्दै यसलाई अस्वीकार गर्नुपर्ने बताएकी छन् । सांसद पौडेलले एसपीपीलाई अस्वीकार गरेर जानुपर्ने बताएकी हुन् । उनले भनिन्, 'अमेरीकी दूतावासले पहिलेनै सम्झौता भएको बताएको छ । यसले थप संशय पैदा भयो । आधिकारिक स्पष्टिकरण दिलाउन आग्रह गर्छु । एसपीपी पनि इण्डोप्यासिफिक रणनीतिको अगं हो । नेपाल एक वा अर्को प्रकारले युक्रेनको अवस्थामा पुग्छ । '"
देउवाकै शैलीमा गृहमन्त्रीको जवाफ : एसपीपीमा नेपाल संलग्न हुँदैन हुँदैन,"काठमाडौं : सरकारले अमेरिकी स्टेट पार्टनरसिप प्रोग्राम (एसपीपी)मा नेपाल संलग्न नहुने प्रष्ट पारेको छ। प्रधानमन्त्री तथा रक्षामन्त्री शेरबहादुर देउवाको तर्फबाट संसदमा उठेका प्रश्नमाथि जवाफ दिँदै गृहमन्त्री बालकृष्ण खाँणले नेपाल कुनै पनि सैन्य गठबन्धनमा सहभागी नहुने प्रष्ट पारेका हुन्। एसपीपीमा हामी संलग्न हुँदै हुँदैनौं। नेपाल संलग्न हुँदैन हुँदैन। यसमा आशंका नगरौं, प्रधानमन्त्री देउवाको शैलीमा गृहमन्त्री खाणले भने। यसअघि बुधबारको संसद बैठकमा कांग्रेस महामन्त्री गगनकुमार थापाले प्रधानमन्त्रीले संसदमा उभिएर आफ्नै शैलीमा यस्तो सम्झौता नेपालले गर्दैन भनेर आफ्नै शैलीमा हुँदैन, हुँदैन, हुँदैन र गर्दैन, गर्दैन, गर्दैन भन्नुपर्ने माग गरेका थिए। आफ्नो पार्टी र विपक्षी सांसदको चासोमा प्रधानमन्त्रीका तर्फबाट गृहमन्त्री खाणले देउवाकै शैलीमा जवाफ दिने प्रयास गरेका हुन्। सांसदहरुले आशंका गरिरहनुभएको छ। तर हामी सहभागी हुँदैनौं, उनले भने। नेपाल अहिलेसम्म कुनै पनि सैन्य रणनीतिमा संलग्न नभएको भन्दै उनले नेपाली सेना पनि संलग्न नहुने बताए। नेपाली सेना अन्तर्राष्ट्रिय शान्ति सेनाका रुपमा प्रयोग भइरहेको छ। प्रतिष्ठित छ। विश्व शान्तिका लागि दोस्रो स्थानमा रहेको छ। कतिपय सेनासँग प्राविधिक सीप आदान प्रदान मानवअधिकार रक्षाको अनुभवहरु आदानप्रदान हुन्छ, उनले भने, तर नेपाल सरकार र नेपाली सेना कुनै देशसँग सैन्य सन्धि गर्ने, विदेशी सेना आउने, टुँडिखेलमा परेड खेल्ने यसमा विल्कुलै सहमत हुन सकिँदैन। गृहमन्त्री खाणले एसपीपीमा नेपाल सहभागी हुन नचाहेकाले १० बुँदेमा अहिले टिप्पणी नगर्ने बताए। कतिपय भएको र कतिपय नभएको कुरा आउँछ। त्यतापट्टी चर्चा नगरौं, उनले भने। मन्त्री खाणले हामी कहिलेकाही मानवीय सेवामा, प्राकृतिक विपत्तिमा मित्र राष्ट्रको सहयोग लिन मिले पनि कुनै पनि सैन्य गठबन्धनको सदस्य बन्न नसक्ने दोहोर्याए।"
"एसपीपी प्रस्ताव पठाउनेहरुले नै एमालेलाई आक्षेप लगाए : पोखरेल, प्रमाणित गर्न प्रचण्डलाई चुनौती","काठमाडौं : नेकपा एमालेका वरिष्ठ उपाध्यक्ष एवं पूर्वरक्षामन्त्री ईश्वर पोखरेलले अमेरिकी स्टेट पार्टनरसिप प्रोग्राम (एसपीपी) नेपाली कांग्रेसकै नेतृत्वको सरकारको पालामा अघि बढेको दाबी गरेका छन्। कांग्रेस र माओवादी केन्द्रसहित सत्ता गठबन्धनका नेताहरुले एसपीपी केपी ओली नेतृत्वको सरकारको पालामा अघि बढेको टिप्पणी गरिरहेका बेला पोखरेलले कांग्रेसकै पालामा अघि बढेको दाबी गरेका हुन्। एसपीपीमा एमालेलाई आक्षेप लगाएर आएका कुराहरु तथ्य विपरीत, पूर्वाग्रहीपूर्ण र गठबन्धनले गरेको गल्ती डाकछोप गर्ने दुस्प्रयास उनको टिप्पणी छ। प्रस्ताव आएको २०१५ र २०१७ मा सकारात्मक रुपमा जवाफ दियो। २०१५ मा कसको सरकारको थियो? प्रधानमन्त्री को थियो? रक्षामन्त्री को थियो? पार्टी को थियो? उनले प्रश्न गरे, गठबन्धनका नेताहरु झुट बोलिरहेका छन्। एमालेप्रति आक्षेप लगाउने काम गरिरहेका छन्। २०१५ मा सुशील कोइराला र २०१७ मा शेरबहादुर देउवा प्रधानमन्त्री थिए। रक्षा मन्त्रालय कसले चलाएको थियो, देउवाजीलाई थाहै होला। त्यसबेला सकारात्मक प्रस्ताव पठाउनेहरु अहिले एमालेलाई आक्षेप लगाउने? पोखरेलले ओली नेतृत्वको सरकारकै पालामा एसपीपी सम्झौता कार्यान्वयनमा आएको भन्ने अभिव्यक्तिमा पनि आपत्ति जनाए। केपी ओलीको पालमा भयो भनेर गठबन्धनका एक नेताले भन्नुभयो। यदि त्यसबेला एसपीपीमा पठाइएका सकारात्मक कुरा, लिखत माइन्युटहरु केही छन् भने संसदमा ल्याइयोस्। हामी पूर्ण रुपमा जिम्मेवारी लिन तयार छौं, उनले भने। एमाले असंलग्न परराष्ट्र नीतिमा प्रतिबद्ध रहेको उनले बताए। हामीले रक्षा मन्त्री हुँदा एसपीपी के हो भनेर छानविन समिति बनाएर अगाडि बढाउनुहुँदैन भनेर निष्कर्ष निकालेको हो, उनले भने, लाच पचाएर अहिले जुन कुरा अगाडि सारिँदैछ त्यसप्रति हामी खेद प्रकट गर्छौं। पोखरेलले राष्ट्रिय नीतिमा आँच पुग्ने हिसाबले एमालेले केही पनि नगरेको स्पष्ट पारे। नेपाली सेनाले द्पिवक्षीय तालिम लिने कुरा चीन, भारत, बेलायत लगायतसँग चलिरहेको छ। यो शान्ति सेनामा नेपाली सेनाको क्षमता बलियो बनाउन प्रयास गरेको हो। तर यसको अर्थ सैन्य गठबन्धनमा जाने होइन। कुनै हालतमा सैन्य गठबन्धनमा जानु हुँदैन, उनले भने। अहिले आएको १० बुँदे एसपीपी सम्झौता लुकाउन सत्ता गठबन्धनतका नेताले लाच पचाएर विपक्षीलाई आक्षेप लगाउने काम गरेको भन्दै उनले भत्सर्ना गरे। एसपीपी सुरुवमा एमालेले उठायो। दुई तीन दिन चुपचाप लागे। त्यसपछि ढाकछोप गर्न गठबन्धनका नेताहरुले एमालेलाई आक्षेप लाउन थाले। म चुनौती दिन चाहन्छु केपी ओलीको पालामा भएको भनेर प्रमाणित गर्नुस्। होइन भने क्षमा माग्नुपर्छ, उनले भने। सांसद पोखरेलले गठबन्धनको एकजना नाम चलेका नेताले केपी ओलीले एसपीपी सम्झौता गरेको भनेर आक्षेप लगाएको भन्दै थपे, हिम्मत छ भने त्यसबेलामा ति तमाम चिजहरु प्रमाणित गर्न चुनौती दिन्छु। होइन भने फतुर लाउने कुराको निन्दा र भत्सर्ना गर्छु। उनले गठबन्धनले एसपीपीमा देशविरुद्धको षडयन्त्र गरेको आरोप लगाउँदै यसलाई परास्त गर्नैपर्ने बताए। केही नेताको अभिव्यक्ति छलछामपूर्ण, सत्ता टिकाउने षडयन्त्रस्वरुप आएको हो। यसको भत्सर्ना गर्छौं, उनले भने। पोखरेलले नेपालको परराष्ट्र नीति कमजोर बनाउने हिसाबले कुनै पनि कुरा आउँछन् भने एमालेले प्रतिवाद गर्ने र कुनै हिसाबले पूरा हुन नदिने पनि उद्घोष गरे।"
प्रधानमन्त्रीको अमेरिका भ्रमणका क्रममा एमपीपी सम्झौता हुँदैछ भन्ने कुरा भ्रम मात्रै : रमेश लेखक,काठमाडौं : नेपाली कांग्रेसका नेता रमेश लेखकले प्रधानमन्त्री शेरबहादुर देउवाको अमेरिका भ्रमणको क्रममा एसपीपीबारे सम्झौता गरिँदैछ भनेर गरिएको चर्चा असत्य रहेको स्पष्ट पारेका छन्। बिहीबार राजधानीमा आयोजित कार्यक्रममा बोल्दै नेता लेखकले एसपीपीबारे कसको सरकारको पालामा के के भएको हो ? त्यो सबै कुरा वर्तमान सरकारले बाहिर ल्याउनुपर्ने बताए। आफ्नो पार्टी जहिले पनि परराष्ट्र नीतिलाई निर्धारण गर्दा पार्टीभित्र गम्भीर छलफल गरेर निश्कर्षमा पुग्ने र अन्य दलहरुबीच पनि छलफल गरेर सहमतिमा पुग्ने पार्टी भएको उनले बताए। उनले सबै देशसँग आफूहरुले मित्रवत र सन्तुलित सम्बन्ध कायम गर्दै आएको र यसलाई काम गरिने पनि स्पष्ट पारे । उनले प्रधानमन्त्री शेरबहादुर देउवाले अमेरिका भ्रमण गर्ने कुरा स्वभाविक भएको भन्दै यसबारेमा अनावश्यक टिप्पणी गर्न नहुने धारणा राखे। नेता लेखकले संसद्मा बजेट बनाउँदा अवाञ्छित गतिविधि भए भन्ने कुरा उठेको भएपनि प्रमुख प्रतिपक्षी दलले संसद् अवरोध गर्नु र अर्थमन्त्रीलाई संसद्मा जवाफ दिन अवरोध गर्नु गलत भएको टिप्पणी गरे।
प्रधानमन्त्री संसदमा उपस्थित नभएपछि आपत्ति,"काठमाडौंः बजेटमाथि छलफल जारी रहँदा प्रधानमन्त्रीको अनुपस्थितिमाथि प्रश्न उठेको छ । प्रधानमन्त्री तथा मन्त्रिपरिषद् कार्यालयसँग सम्बन्धित प्रश्नको जवाफ दिने कार्यसूचि रहेपनि प्रधानमन्त्री शेरबहादुर देउवा संसदमा सहभागी नभएपछि संसदमा प्रश्न उठेको हो । नेपाल मजदुर किसान पार्टीका सांसद प्रेम सुवालले आफ्नो विभागको जिम्मेवारीको जवाफ दिने व्यवस्था गर्नुपर्ने बताए । उनले भने, आफ्नो विभागको जिम्मेवारीको जवाफ आफै दिनुपर्छ । होइन भने प्रधानमन्त्रीज्यू के कारणले आउन सक्नुभएन ? सामान्य बैठकले संसदलाई छोड्न मिल्दैन । प्रधानमन्त्रीज्यूलाई नै जवाफ दिने बन्दोबस्त मिलाउन हार्दिक अनुरोध गर्छु ।"
अर्थमन्त्रीको राजीनामा माग गर्दै एमालेले गर्यो संसद बहिष्कार,"काठमाडौं : अर्थमन्त्री जनार्दन शर्माको राजीनामा माग गर्दै नेकपा एमालेले संसद बहिष्कार गरेको छ । एमाले प्रमुख सचेत विशाल भट्टराइले बजेट निर्माण प्रक्रियामाथि प्रश्न उठेकाले राजीनामा माग गरिएको बताए । उनले बेतुकको कुरा सुनेर बस्न सक्ने अवस्था नरहेको भन्दै संसद बहिष्कार गर्ने बताए । उनले भने, बेतुकको कुरा सुनेर बस्न सकिदैन । जबरजस्ती रुपमा अर्थमन्त्रीलाई उभ्याइयो । राष्ट्रघात भयो ।'"
चुरेको संरक्षण नहुँदा तराई मधेसको भविष्य खतरामा : राष्ट्रपति भण्डारी,"सिन्धुली : राष्ट्रपति विद्यादेवी भण्डारीले चुरे क्षेत्रको संरक्षण गर्न नसक्दा तराई मधेशको भविष्यनै खतरामा परेको बताएकी छन्। बिहीबार सिन्धुलीको दुधौली नगरपालिका३ स्थित रानीबासमा राष्ट्रपति चुरेतराई संरक्षण विकास समिति र नेपाली सेनाको श्री नं १ वन तथा पर्यावरण सुरक्षा गणले संयुक्तरुपमा आयोजना गरेको आठौं चुरे दिवसको अवसरमा वृक्षारोपण कार्यक्रमको शुभारम्भ गर्दै राष्ट्रपति भण्डारीले यस्तो बताएकी हुन् । उनले भनिन, विभिन्न जातीका वन्यजन्तु, जडिबुटीजन्य वनस्पतिको खानी र तराई मधेस क्षेत्रमा सिचाईंका लागि आवश्यक पर्ने पानीको मुख्य स्रोत समेत चुरेमै छ । यसको समयमा उचित संरक्षण गर्न नसके तराई र भित्री मधेशकै भविष्य खतरामा पर्छ ।' उनले चुरेको संरक्षणका लागि वातावरणीय प्रभाव अध्ययनविना प्राकृतिक स्रोतको उत्खनन् तथा सङकलन नगर्न आग्रह गरिन । चुरे क्षेत्रमा जनसंख्या वृद्धि, बसाइ सराइ, भौतिक पूर्वाधार विकासका कारण सहरीकरण दिन प्रतिदिन बढिरहेको चर्चा गर्दै राष्ट्रपति भण्डारीले यस प्रकारको बृहत्तर वृक्षा रोपण कार्यक्रमले वन क्षेत्रको वृद्धि, जैविक विधिताको संरक्षण, कार्बन संचिति, भूसंरक्षण तथा पानीको स्रोतको वृद्धि गर्न तथा स्थानीय समुदायको जीविको पार्जनको अवसर सिर्जना गर्न मद्दत पुग्ने बताइन् । राष्ट्रपति भण्डारीले भर्खरै स्थानीय तहको निर्वाचन सम्पन्न भएको चर्चा गर्दै चुरे क्षेत्रमा नवनिर्वाचित जनप्रतिनिधिलाई भावी पुस्ताको लागि बाँच्न पाउने अधिकार समेतलाई ख्याल गरेर यस क्षेत्रको व्यवस्थित विकास गर्न आवश्यक रहेको औंल्याइन । बागमती प्रदेशका मुख्यमन्त्री राजेन्द्रप्रसाद पाण्डेले चुरे विनासका अरबौं रुपैयाँ लगाएर बनाएका सडक र पुलमा जोखिममा परेको बताए । चुरे विनासलाई रोक्न नसक्ने हो भने मधेस प्रदेशकै भविष्य खतरामा पर्ने भएकाले डोजर लगाएर सडक बनाउनेलाई मात्र विकास ठान्न नहुने बताए । पाण्डेले तीनै तहको सरकारको संयुक्त प्रयासबाट मात्रै चुरे संरक्षण हुने धारणा राखे । कार्यक्रममा वन तथा वातावरणमन्त्री रामसाय प्रसाद यादवले चुरे संरक्षण गर्न आउने दिनमा वृक्षा रोपण कार्यक्रमलाई अभियानकै रुपमा सञ्चालन गर्ने बताए । उनले आउने वर्षसम्म मन्त्रालयको तीन करोड वृक्षा रोपण गर्ने योजना रहेको सुनाउँदै देशभरि नै यतिधेरै वृक्षा रोपण एकै दिन शुभारम्भ भएको इतिहासमा नै पहिलो पटक भएको स्पष्ट पारे । चुरे एक कान्छो पर्वत हो । बालुवा, गिट्टी, माटो, ढुंगा र पत्रे चट्टान छिट्टै क्षयिकरण हुने कमलो भौगर्भिक बनावट हो । नेपालमा पूर्व इलामदेखि पश्चिम कन्चनपुरसम्म ३६ वटा जिल्लामा झण्डै ८ सय किलोमिटर क्षेत्रमा फैलिएको र कुल भूभागको १२ दशमलव ७८ प्रतिशत चुरे क्षेत्रमा पर्दछ । जुन निकै सम्वेदनशील छ । चुरे श्रृंखला भित्र नदीले बनाएका केही खोंचहरु जस्तै सिन्धुलीको मरिण र कमला खोच, डडेलधुराको रङगुन उपत्यकाका साथै भित्री मधेसको दाङ, देउखुरी, सुर्खेत, चितवनको उपत्यकासमेत पर्दछन । करिब चार करोड वर्ष पहिले हिमालयको उत्पत्तिको क्रममा नदीजन्य पदार्थहरू थुप्रिएर बनेको सबैभन्दा कान्छो पहाड नै चुरे श्रृंखला हो । पछिल्लो समय चुरेको वन विनाश, ढुंगा गिट्टी जस्ता नदीजन्य पदार्थको उत्खनन र सडक निर्माण जस्ता कामले चुरे क्षेत्र जोखिम परेको छ । चुरे श्रृंखला अन्तरगत १ सय ६४ वटा नदी रहेका छन् । हाम्रो देशका प्रायः सबैजसो नदीहरू यही क्षेत्र भई तराईतर्फ बग्ने हुँदा चुरे पहाडको श्रृङ्खला प्राकृतिक रूपले अत्यन्त संवेदनशील रहेको छ । जैविकविविधतामा धनी, दुर्लभ वन्यजन्तुहरूको बासस्थान र जैविक मार्गको रूपमा रहेको यो क्षेत्र हाम्रो सभ्यता, संस्कृति र जीवन पद्धतिसँग अभिन्न रूपमा गाँसिएको छ । नेपाल सरकारले आर्थिक वर्ष २०६६६७ मा राष्ट्रपति चुरे संरक्षण कार्यक्रम कार्यन्वयनको सुरूवात गरेकोमा त्यसलाई अझ सशक्त ढङ्गले अघि बढाउनको लागि २०७१ असार २ गते राष्ट्रपति चुरेतराई मधेश संरक्षण विकास समिति गठन गरी नेपाल सरकारको मिति २०७४ को निर्णयानुसार गुरूयोजना स्वीकृत भइ सो अनुरूप कार्यक्रम कार्यान्वयन भइरहेको छ । चुरे नेपालको प्रतिष्ठित संस्था राष्ट्रपतिको गरिमासँग जोडिको छ । तर, सरकारले नै संरक्षित क्षेत्र घोषणा गरेको चुरेको विनाशलीला अझै रोकिएको छैन । प्रकृतिको अत्यधिक दोहन गर्ने मानवीय व्यवहार नै चुरे क्षेत्रमा जोखिम पैदा गर्ने प्रमुख कारक हो । यस वर्षको वर्षायाम भरखर सुरु मात्र भएको छ । मनसुन वर्षा सुरू भएको पहिलो सातामा नै मुलुकभर हिमाल, पहाड, चुरे र तराई क्षेत्रमा बाढी,पहिरो र डुबान जस्ता प्राकृतिक विपद्ले ठूलो मात्रामा जन र धनको क्षति पुर्याउने गरेको छ । चुरे भूपरिधिमा २०६८ को जनगनाअनुसार देशकै आधा भन्दा बढी १ करोंड ४६ लाख ४८ हजार ६ सय ७२ जना यहाँ बसोबास गरेको बताइन्छ । उनीहरुको जीवन चुरेले संकटमा पुर्याएको छ । कार्यक्रममा राष्ट्रपति भण्डारीले विशाल सामुदायिक वनमा वर र पिपलको बिरुवा रोपेर वृक्षा रोपणको शुभारम्भ गरेकी थिइन् । विशाल उपभोक्त वन समूहमा १० हेक्टर जमिनमा मुख्यमन्त्री पाण्डे, वन तथा वातावरणमन्त्री यादव, बागमती प्रदेश प्रमुख यादवचन्द्र शर्मा, नेपाली सेनाका बलाध्यक्ष रथी सरोज प्रताप राणालगायतले वर, पिपल, आँप, कटहरलगायत १६ हजार बिरुवा रोपेका हुन् ।"
'व्यापारीका प्रतिनिधिको संलग्नतामा बजेट बनाउने कार्य कुनै राज्य प्रणालीमा कल्पना गर्न सकिदैन ',"काठमाडौंः नेकपा एमालेका अध्यक्ष केपी शर्मा ओलीले बजेट बनाउँदा अनाधिकृत व्यक्तिको प्रवेश गर्ने चलन कुनै राज्य प्रणालीमा नभएको बताएका छन् । पार्टीबाट निर्वाचित जनप्रतिनिधिलाई प्रशिक्षण दिन राजधानीमा आयोजित कार्यक्रममा ओलीले बजेट प्रस्तुत अघि प्रधानमन्त्रीले मन्त्रिपरिषद बैठक राख्नुपर्नेमा बजेट निर्माणकै चरणमा अनाधिकृत व्यक्तिको प्रवेश हुनु दुनियाँमा कतै नभएको टिप्पणी गरे। उनले भने, ' एउटा चलन हुन्छ बजेट प्रस्तुत गर्नुभन्दा अघि प्रधानमन्त्रीले क्याबिनेटको बैठक राख्छ । त्यहाँ व्रिफिङ गरिन्छ बजेटको । र, करका दरहरुको मोटामोटी इन्डिकेसन मात्रै गरिन्छ । र, त्यसलाई पास भएको मानिन्छ । बजेट बनाउनु अघि कमिसन खाएर बनाइन्छ भने के हालत भयो देशको ।' अध्यक्ष ओलीले व्यापारीसँग सेटिङ मिलाएर करका दरहरुमा हेरफेर गरेको आरोप लगाए। बजेट बनाउँदा खेरी बजेट बनाउने अधिकारीहरुसमेत नराखेर बाहिरका अनाधिकृत मान्छे राखेर बजेट बनाइन्छ । दुनियाँमा कहि कल्पना गरिदैन । बजेट अर्थमन्त्री, अर्थ सचिव, राजस्व सचिव आदीले तयार गर्छ । त्यस ठाउँमा त्यस्ता मान्छेबाहेक अरु नै मान्छेहरु ल्याएर करका देर सेटिङमा तोकिन्छ,' ओलीले भने,' व्यापारीसँग सेटिङ मिलाएर करका दर तोकिन्छ । कमिसन खाएर करका दर तोकिन्छ । यस्तो त कुनै राज्य प्रणालीमा पनि कल्पना गर्न सकिदैन । यो त पञ्चायतकालमा पनि हुँदैनथ्यो । कहिल्यै पनि हुँदैनथ्यो । फरक प्रसंगमा ओलीले एमाले बाहेक अन्य दलसँग विकास र नेपाल निर्माणको भिजन नभएको दावी गरे। अन्नपूर्ण पोस्ट्मा बिहानी प्रहर जब पूर्वनासुले बजेट चलाएशीर्षकमा समाचार प्रकाशित भएपछि अर्थमन्त्री शर्माको तीव्र आलोचना भइरहेको छ । अर्थ विज्ञहरुले समेत यस आर्थिक वर्षको बजेट सेटिङमा आएको आरोप लगाएका छन् ।"
गगनलाई एमाले सांसदको प्रश्न : अब अमेरिकी सेनालाई टुँडिखेल हस्तान्तरण गर्ने कि आफू झुण्डिने?,"काठमाडौं : नेकपा एमालेकी सांसद रेखा कुमारी झाले कांग्रेस महामन्त्री गगनकुमार थापालाई प्रश्न गरेकी छन्। एमसीसी सदनबाट अनुमोदन गर्ने बेला कांग्रेस महामन्त्री थापाले अमेरिकी सेना आउँदैन, सेना आएमा आफूलाई नागरिकता छिनेर थानकोट कटाइयोस् भनेका थिए। अहिले अमेरिकी सेनाको आवतजावत बाक्लिएको र १० बुँदे मस्यौदा पठाएर अमेरिकी सेनालाई नेपालमा राख्ने अत्यन्तै दबाब आएको भन्दै एमाले सांसद झाले गगनलाई केन्द्रीत गरेर प्रश्न गरेकी हुन्। १० बुँदे सहमतिमा नेपालमा सेना राख्ने र नेपाली सेनाजस्तै अधिकार दिनुपर्छ भनिएको छ। यसअघि नेपालमा अमेरिकी सेना आउँदैन भनेर कुरा उठेको थियो, उनले भनिन्, यदि अमेरिकी सेना आयो भने चारपाटे मुढाउने, थानकोट कटाउने, टुँडिखेलमा झुण्डिनेसमेत एक जना सत्ता पक्ष माननीयज्यूले गर्नुभएको थियो। अब अमेरिकी सेनालाई टुँडिखेल हस्तान्तरण गर्ने कि आफू झुण्डिने मेरो प्रश्न छ।"
भीम रावललाई गृहमन्त्रीको जबाफ : एसपीपीमा नेपाल संलग्न हुने सोंचमा छैन,"काठमाडौंः गृहमन्त्री बालकृष्ण खाँणले नेपाल सरकारले हालसम्म अमेरिकी स्टेट पार्टनरसिप प्रोग्राम (एसपीपी) सहभागी हुने कुनै निर्णय नगरेको बताएका छन् । संसदमा गृह मन्त्री खाँणले स्टेट पार्टनरसिप प्रोग्राममा नेपाल संलग्न हुने सोंच सम्मपनि नरहेको बताएका हुन् । संसदमा पूर्व रक्षा मन्त्री समेत रहेका रावलले अमेरीकी राज्य साझेदारी कार्यक्रममा अब नेपाल कहिलै सामेल हुनेछैन भन्ने प्रतिवद्धता मन्त्री ज्यूको छ कि छैन ? भन्दै प्रश्न गरेका थिए । जबाफमा गृह मन्त्री खाँणले भने, एसपीसीमा नेपाल संलग्न हुने सोंच पनि राखेको छैनौं । नेपाल सरकारको तर्फबाट प्रतिवद्धता व्यक्त गर्न चाहन्छु, नेपालको कुनै संलग्नता रहनेछैन ।"
भारतमा अग्निपथ योजनाको व्यापक विरोध : रेलमा आगो लगाउनेदेखि आत्महत्यासम्म,"नयाँ दिल्ली : भारतमा केन्द्र सरकारले ल्याएको अग्निपथ योजनाको व्यापक विरोध भइरहेको छ। विरोध गर्दै आन्दोलनमा निस्किएका प्रदर्शनकारीले बिहारको छपरा र कैमुरमा यात्रुवाहक रेलमा आगजनी गरेका छन् । छपरामा करिब १२ वटा गाडीमा तोडफोड तथा ३ वटा रेलमा आगजनी गरेको खबर भारतीय मिडियामा छ। पूरै स्टेशनमा भयावह अवस्था छ। त्यस्तै उक्त योजनाकै कारण एक युवकले आत्महत्या गरेका छन्। दुई वर्षदेखि सेना भर्नाको तयारी गरिरहेका रोहतकको पीजी होस्टेलको कोठामा बिहीबार एक युवकले झुण्डिएर आत्महत्या गरेका हुन्। आत्महत्या गर्ने सचिन भारतको जिन्द जिल्लाको लिजवाना गाउँका बासिन्दा हुन्। नयाँ भर्ना नीति आएसँगै सेना भर्ती रद्द भएको र चार वर्षको योजना आएकोमा दुःखी भएर सचिनले यस्तो कदम चालेका परिवारले बताए। उक्त नीतिबाट आक्रोशित युवाहरुले केन्द्र सरकारविरुद्ध नारा लगाइरहेका छन् । आन्दोलनका कारण बिहारको रेल यातायात पूर्णरुपमा ठप्प भएको छ । बिहारको आराहमा, प्रहरीले आक्रमणकारीलाई नियन्त्रण गर्न अश्रु ग्यास प्रयोग गर्नु परेको थियो। बिहीबार ट्रेन जेहानाबाद, बक्सर र नवादामा रोकिएको थियो। छपरा र मुंगेरमा सडक आगजनीपछि भीषण प्रदर्शन भएको छ । सरकारले आफ्नो निर्णय फिर्ता लिनुपर्ने उनीहरुको भनाइ छ । प्रदर्शनकारीहरूले बिहीबार बिहानैदेखि सफायाबाद नजिकै मुंगेरमा पटनाभागलपुर मुख्य सडक अवरुद्ध पारेका छन्। नवादामा सयौं युवाले प्रजातान्त्र चोकमा केन्द्र सरकारविरुद्ध नाराबाजी गरिरहेका छन् भने जहानाबादमा विद्यार्थीले गयापटना रेलमार्ग अवरुद्ध गरेका छन् । तीनवटै सेवामा ४ वर्षे भर्ती योजना भारतको केन्द्रीय सरकारले सेना, नौसेना र वायुसेनाका तीनवटै शाखाहरूमा ठूलो संख्यामा युवाहरूलाई भर्ती गर्न जून १४ मा अग्निपथ भर्ती योजना सुरु गरेको छ। यो योजना अन्तर्गत युवाले ४ वर्ष रक्षा बलमा सेवा गर्नुपर्नेछ । तलब र निवृत्तिभरणको बजेट घटाउन सरकारले यो कदम चालेको मानिन्छ । प्रदर्शनकारीहरूले भने, 'रक्षामन्त्री राजनाथ सिंहले मंगलबार अग्निपथ योजना अन्तर्गत अग्निवीर नियुक्त गर्ने घोषणा गरेका थिए, जसलाई ४ वर्षको लागि सेनामा जागिर दिइनेछ। ४ वर्षपछि ७५ प्रतिशत जवानलाई ११ लाख रुपैयाँ दिएर घर फर्काइनेछ। २५ प्रतिशतको मात्रै सेवामा केही विस्तार हुनेछ । यो नयाँ नियमलाई लिएर प्रदर्शन भइरहेको हो।' किन भइरहेको छ प्रदर्शन ? भारतको केन्द्रीय रक्षामन्त्री राजनाथ सिंहले मंगलबार अग्निपथ योजनाको घोषणा गरेका थिए। सो योजना अन्तर्गत भारतीय सेनामा चार वर्षका लागि युवा भर्ना हुने नियम छ। काम सकिएपछि उनीहरुलाई सेवा कोषको प्याकेज दिइनेछ । यसअन्तर्गत १७५ वर्षदेखि २१ वर्ष उमेर समूहका युवाले चार वर्ष सेनामा सेवा गर्ने अवसर पाउनेछन् । ४ वर्ष सेवा अवधि पूरा भएपछि भने २५ युवाहरूलाई मात्र सेनामा राखिनेछ। सोही कुराको विरोधमा सेनाको तयारी गरिरहेका युवाहरुले प्रदर्शन गरिरहेका छन्।"
जनप्रतिनिधिलाई केपी ओलीको आग्रह : देखिनेगरी पालिकाको विकास गर्नुहोस्,"काठमाडौंः नेकपा एमालेका अध्यक्ष केपी शर्मा ओलीले पाँच वर्षभित्र देखिने गरी पालिकाको विकास गर्न जनप्रतिनिधिलाई आग्रह गरेका छन् । बिहीबार राजधानीमा पार्टीबाट निर्वाचित जनप्रतिनिधिलाई निर्देशन दिँदै अध्यक्ष ओलीले विकासका कामहरुमा भिजन र योजनासहित प्रस्तुत हुन जनप्रतिनिधिलाई आग्रह गरेका हुन् । महासंग्राम पार गरेर आउनुभएको छ । सफलताको लागि बधाई छ । यहाँहरुको कार्यकाल सफल रहोस् । कार्यकाल पूरा गर्दा तपाईहरुको नाम हाई हाई होस् । तपाईहरुले आलोचना सुन्न नपरोस् । जनप्रतिनिधिको नमूनाको रुपमा प्रस्तुत गर्न सक्नुहोस्,'उनले भने,' विकासका कामहरु भिजन र योजनासहित प्रस्तुत हुनुस । अध्यक्ष ओलीले जनप्रतिनिधिलाई विकासका अभियन्ता बन्न आग्रह गरे । उनले जनताको सेवामा सदा तत्पर रहनुपर्ने बताए । फरक प्रसंगमा पार्टीनै सिध्याउने षड्यन्त्र भएपनि त्यो सफल नभएको उनको भनाइ छ।"
अर्थमन्त्रीको राजीनामा माग्दै एमालेले गर्यो संसदमा अवरोध,काठमाडौं : नेकपा एमालेले अर्थमन्त्री जनार्दन शर्माको राजीनामा माग्दै संसदमा अवरोध गरेको छ। सभामुख अग्निप्रसाद सापकोटाले बजेटमाथि उठेका प्रश्नको जवाफका लागि अर्थमन्त्री शर्मालाई रोस्टममा बोलाएपछि एमाले सांसदहरुले उठेर अवरोध गरेका हुन्। एमाले सांसदहरु उठेपछि सभामुख सापकोटाले भानुभक्त ढकाललाई बोल्न दिए। ढकालले अर्थमन्त्री शर्मा विचौलियाको चंगुलमा फसेको भन्दै शर्माको जवाफ आफूहरुलाई नचाहिएको बताए। उनले अर्थमन्त्रीको कार्यसूची हटाउन माग गर्दै त्यो नगरेसम्म अवरोध जारी रहने बताए। त्यसपछि एमाले सांसदहरुले उठेर अवरोध जनाइरहेका छन्।
मधेस सरकारको बजेटमा पनि वीरगन्ज फेरि उपेक्षित,"वीरगन्ज : मधेस प्रदेश सरकारले आगामी आर्थिक वर्ष २०७९०८० का लागि ल्याएको बजेटमा फेरि वीरगन्जलाई उपेक्षा गरिएको छ । मधेस प्रदेशका आर्थिक मामिलामन्त्री शैलेन्द्रप्रसाद साहले बुधबार आगामी आवका लागि ४६ अर्ब ८८ करोड ९ लाखको बजेट प्रस्तुत गरे । चालुतर्फ २१ अर्ब ७६ करोड ६७ लाख अर्थात ४६४४ प्रतिशत र पुँजीगततर्फ २५ अर्ब ८२ करोड २० लाख अर्थात् ५३२१ प्रतिशत र वित्तीय व्यवस्थापन तर्फ १६ करोड २४ लाख अर्थात् ०३५ प्रतिशत बजेट विनियोजन गरिएको छ। तर, देशकै कुल अर्थतन्त्रमा ४५ प्रतिशत भन्दा बढि योगदान दिँदै आएको वीरगन्ज, मधेस प्रदेश सरकारको बजेटमा पनि उपेक्षामा परेको छ । प्रादेशीक राजधानी नबनाएर ठगिएको वीरगन्जलाई मधेस प्रदेश सरकारले आगामी आर्थिक वर्षका लागि ल्याएको बजेटमा पनि उपेक्षा गरिएको यहाँका बुद्धिजीवी र अर्थविदहरुले बताएका छन्। बुधबार प्रदेश सरकारले ल्याएको बजेटमा वीरगन्ज वा यस आसपासको क्षेत्रलाई लक्षित गरी कुनै ठोस योजना वा प्याकेज समावेश गरिएको छैन । प्रदेश सरकारको बजेटमा वीरगन्जका लागि केहि खुद्रे योजना मात्रै समावेश गरेर थामथुम पार्न खोजिएको पर्सा क्षेत्र नम्बर २ को ख का प्रदेश सांसद राजेश्वर साह तेली बताउँछन् । मधेस प्रदेशको एक मात्र महानगर वीरगन्ज र प्रादेशीक राजधानी जनकपुरधाम विकास प्राधिकरण गठनका लागि ३० करोड रुपैयाँ विनियोजन गरिएको छ । यस्तै, धार्मिक एंव सांस्कृतिक पर्यटन प्रवद्र्धनका लागि भन्दै वीरगन्जको भिस्वा डाँणा गरि प्रदेशका विभिन्न धार्मिक एंव पर्यटीकय स्थलका लागि ३० करोड ३४ लाख रुपैयाँ विनियोजन गरिएको छ । यस्तै, वीरगन्जमा मधेश विश्वविद्यालय स्थापना र सञ्चालनका लागि १० करोड रुपैयाँ मात्रै विनियोजन गरिएको छ । यसैगरी वीरगन्ज , राजविराज र जनकपुरधाम गरि तीन सहरलाई हरित स्वच्छ शहर बनाउने शीर्षकमा एकमुष्ठ १५ करोड रुपैयाँ मात्रै छुट्याइएको छ । यी चार वटा खुद्रे योजना बाहेक प्रदेश सरकारको बजेटमा वीरगन्जको नाम वा यहाँका लागि कुनै पनि ठोस योजना उल्लेख नै नगरिएको प्रदेश सांसद साहले बताए । उनले भने ,जुन आन्दोलनको बलमा प्रदेश सरकार बन्यो , मुख्यमन्त्री , मन्त्री र विधायकहरु बने , त्यो आन्दोलनको इपिसेन्टर वीरगन्ज नै थियो , ६ महिनाको नाकाबन्दी गर्ने वीरगन्ज नै थियो तर हरेक बजेटमा वीरगन्जलाइ खुद्रे योजना दिएर ललीपप मात्रै देखाइन्छ । प्रदेशसभामा वीरगन्जका लागि निरन्तर आवाज उठाइरहदा पनि आफूहरुको आवाज सरकारले नसुन्ने गरेको दुखेसो पोख्दै उनले भने ,'यसपालीको बजेटमा पनि फेरि त्यहि नियति दोहोरिएको छ । नागरिक समाजका अगुवा एंव शिक्षाविद् डाक्टर दिपक शाक्यले देशकै आर्थिक र औद्योगिक नगरि वीरगन्ज, संघबाट मात्र नभइ प्रदेश सरकारबाट पनि सधै उपेक्षामा पर्दै आएको बताए । उनले भने,' देशको कुल राजश्वको ४५ प्रतिशत भन्दा बढि हिस्सा वीरगन्जले उठाएर दिन्छ , तर बजेटका सवालमा संघ र प्रदेश सरकारले सधै वीरगन्जलाई उपेक्षा गर्छन् । वीरगन्जमा मधेस विश्व विद्यालयका लागि १० करोड रुपैयाँ मात्रै विनियोजन गर्नु हास्यास्पद भएको उनले बताए ।"
प्रशिक्षण तथा अभिमुखीकरण कार्यक्रममा सहभागी एमाले जनप्रतिनिधि (फोटोफिचर),"काठमाडौं : नेकपा एमालेले स्थानीय तह निर्वाचनमा विजयी भएका जनप्रतिनिधिहरुलाई दुई दिने प्रशिक्षण तथा अभिमुखीकरण तालिम सुरु गरेको छ। काठमाडौंको भृकुटीमण्डपस्थित राष्ट्रियसभा गृहमा प्रशिक्षण कार्यक्रमको उद्घाटन अध्यक्ष केपी शर्मा ओलीले गरेका छन्। प्रशिक्षण आज र भोलि हुनेछ। उद्घाटन पछि सम्बोधन गर्दै अध्यक्ष ओलीले पाँच वर्षभित्र देखिने गरी पालिकाको विकास गर्न जनप्रतिनिधिलाई आग्रह गरेका छन् । उनतले पार्टीबाट निर्वाचित जनप्रतिनिधिलाई निर्देशन दिँदै विकासका कामहरुमा भिजन र योजनासहित प्रस्तुत हुन आग्रह गरेका हुन् । पार्टी स्कूल विभागले आयोजना गरेको प्रशिक्षण कार्यक्रममा एमालेबाट निर्वाचित पालिकाका प्रमुखअध्यक्ष र उपप्रमुखउपाध्यक्ष सहभागी छन्। एमालेले ७५२ स्थानीय तहमध्ये २०५ पालिकामा प्रमुख र २४० उपप्रमुख जितेको छ। एउटा पालिकामा निर्वाचन सम्पन्न हुन बाँकी रहेको छ। एमालेले जनप्रतिनिधिहरुलाई स्थानीय सरकार सञ्चालन, नीति र कार्यक्रम कसरी बनाउने, बजेट तथा कानून निर्माण कसरी गर्ने, विकास, सुशासन, जनतासँग सम्बन्धन कसरी स्थापित गर्ने र राष्ट्रिय राजनीतिलगायतका विषयमा प्रशिक्षण दिन लागेको हो।"
सेनाको संख्या होइन क्षमता अभिवृद्धि गर्नुपर्छ : गृहमन्त्री खाण,"काठमाडौं : सरकारले नेपाली सेनाको क्षमता अभिवृद्धि गर्नुपर्ने बताएको छ। रक्षामन्त्रीका तर्फबाट संसदमा जवाफ दिँदै मन्त्री खाणले सेनाको संख्या वृद्धिभन्दा क्षमता अभिवृद्धि गर्ने कुरामा सरकारले जोड दिएको बताए। उपकरण र अन्य कुराहरुमा सबलीकरण गर्ने हो, उनले भने। नेपाली सेना किन समावेशी भएन भन्ने सांसदहरुको प्रश्नमा मन्त्री खाणले संविधानले नै समावेशी बनाएको जवाफ दिए। सेनाले समावेशी भर्ना सुरु गरिसकेको छ। अझै देखिनेगरी व्यवहारिक र अझै समावेशी बनाउने हाम्रो प्रतिबद्धता हो, उनले भने। संविधानले व्यवस्था गरेबमोजिम नै विकास निर्माण र विपद् व्यवस्थापनमा सेनालाई सरकारले परिचालन गरेको उनको भनाइ थियो। सेनालाई विकास निर्माणको काम किन लगाएको भन्ने सांसदको प्रश्नमा मन्त्री खाणले भने, संविधानले नै व्यवस्था गरेको छ। विकट पहाडी भूभागमा कडा चट्टानहरु भत्काउन विस्फोटक पदार्थ चाहिन्छ। विस्फोटक पर्दाथको पड्काउने, भण्डार गर्ने र व्यवस्थित गर्ने सेना नै हो। ओसारपसार गर्ने पनिदसेना नै हो, उनले भने, निजी कम्पनीलाई विश्वास गर्न नसकिने भएकाले सेनालाई नै दिइएको हो। व्यवसायिकताप्रति पनि सेना सजक रहनुपर्छ।"
अमेरिकी राज्य साझेदारी कार्यक्रममा नेपाल कहिल्यै सामेल हुनेछैन भन्ने प्रतिवद्धता मन्त्रीज्यूको छ कि छैन ?,"काठमाडौंः सांसद भीम रावलले अमेरिकी राज्य साझेदारी कार्यक्रममा नेपाल सहभागीताबारे सरकारको स्पष्ट धारणा माग गरेका छन् । बिहीबारको प्रतिनिधिसभा बैठकमा पूर्वरक्षामन्त्री समेत रहेका रावलले अमेरिकी राज्य साझेदारी कार्यक्रममा अब नेपाल कहिलै सामेल हुनेछैन भन्ने प्रतिवद्धता मन्त्रीज्यूको छ कि छैन ? भन्दै प्रश्न गरेका हुन् । उनले भने, 'नेपालको संविधानद्वारा निर्दिष्ट परराष्ट्र नितीविपरित अमेरिकी राज्य साझेदारी कार्यक्रममा अब नेपाल कहिलै सामेल हुनेछैन भन्ने प्रतिवद्धता मन्त्रीज्यूको छ कि छैन ? सन् २०१५ मा तत्कालीन प्रधानमन्त्री एबम् नेपाली कांग्रेसका सभापति सुशील कोइरालाले प्रधानसेनापतिलाई अमेरिकी राज्य साझेदारी कार्यक्रम सम्बन्धमा पत्र लेख्न अराएको जानकारी छ की छैन ? त्यस्तै गरेर सन् २०१७ मा प्रधानमन्त्री शेरबहादुर देउवाले त्यस्तो पत्र लेख्न लगाएको जानकारी छ की छैन ?"
"आँबुखैरेनी रुवाखोला पुलबाट टिप्पर खस्यो, चालकको मृत्यु","तनहुँ : जिल्लाको आबुँखैरेनी गाउँपालिका४ पावरहाउसस्थित पृथ्वीराजमार्ग सडक खण्डको रुवाखोला पुलबाट मिनी टिप्पर खस्दा एक जनाको मृत्यु भएको छ। बिहीबार बिहान मुग्लिनबाट आबुँखैरेनीतर्फ आउँदै गरेको ग १ क ४४६९ नम्बरको मिनी टिप्पर अनियन्त्रित भई पुलबाट २० मिटर तल खोलामा खसेको जिल्ला प्रहरी कार्यालय तनहुँले जनाएको छ। मृत्यु हुनेमा टिप्पर चालक जिल्ला तनहुँ, म्यादे गाउँपालिका ६ मनपाङ का ४७ वर्षीय रामबहादुर दमै रहेको प्रहरी नायब उपरीक्षक युवराज खड्काले जानकारी दिए। उनका अनुसार दुर्घटनापश्चात् गम्भीर घाइते भएका दमैलाई उपचारको लागि पुरानो मेडिकल कलेज चितवन लगिएको थियो। उनको उपचारको क्रममा बिहान ६:१० बजे मृत्यु भएको हो। दुर्घटना बिहीबार बिहान साढे चार बजे भएको थियो। घटना सम्बन्धमा थप अनुसन्धान कार्य भइरेहेको प्रहरीले जनाएको छ।"
रोकियो तिब्बत जोड्ने सडक,"ताप्लेजुङ : तमोर करिडोरअन्तरगत दोभानओलाङचुङगोला सडक निर्माण दुई महिनादेखि ठप्प बनेको छ। तिब्बत जोड्ने यो सडकको ट्र्याक खुल्न अब डेढ किलोमिटर मात्रै बाँकी छ। फक्ताङलुङ गाउँपालिकास्थित सुकेपानी क्षेत्रमा पुगेपछि रुख कटान अनुमति नपाउँदा काम रोकिएको हो। यो कञ्चनजंघा संरक्षण क्षेत्रमा पर्ने भएकाले वन क्षेत्र प्रयोग गर्न मन्त्रिपरिषद्ले स्वीकृति प्रदान गर्नुपर्छ। तर, मन्त्रिपरिषद्ले वैशाख १४ मै स्वीकृति दिने निर्णय गरे पनि त्यसको कार्यान्वयन नहुँदा सडक अलपत्र परेको हो। अहिले वन क्षेत्र प्रयोग गर्दा पालना गर्नुपर्ने सर्तका कारण निर्माण रोकिएको उत्तरदक्षिण (मूलघाट दोभान ओलाङचुङगोला) सडक योजना प्रमुख अमिन्द्र खड्काले जानकारी दिए। भौतिक मन्त्रालयले ३११७४ हेक्टर जमिन राष्ट्रिय निकुञ्ज तथा वन्यजन्तु संरक्षण विभागका नाममा पास गर्नुपर्ने रहेछ, उनले भने, सोही कारण अहिले मन्त्रिपरिषद्को निर्णय कार्यान्वयन गर्न समस्या भयो। सट्टा जग्गा उपलब्ध गराउने प्रक्रियामा जानका लागि नै कम्तीमा पनि तीन, चार वर्षसम्म लाग्ने उनले सुनाए। सडक निर्माणका क्रममा ६ सय २७ वटा रुख कटान गर्नु पर्नेछ। राष्ट्रिय निकुञ्ज वा वन्यजन्तु विभागलाई रकम दिने वा जग्गा उपलब्ध गराउने भन्ने हुँदो रहेछ, खड्काले भने, पैसा दिन मिल्ने भए अर्थ मन्त्रालयबाट पत्र पनि प्राप्त भएको छ, तत्काल दिन सकिन्छ, जग्गाको सट्टा जग्गै भन्ने भयो भने चाहिँ प्रक्रिया लम्बिन्छ, गाह्रो छ। यो समस्या सुल्झिए तीन महिनाभित्र चीनसँग सडक सञ्जालले जोडिने उनले बताए। काम गर्न नपाउँदा आठ वटा मेसिन साइटमै थन्क्याइएको निर्माण कम्पनी एसबीए एलाइट जेभीले जनाएको छ। साइट क्लियर नहुँदा मेसिन र जनशक्ति थन्क्याएर बस्नु परेको छ, कम्पनीका प्रतिनिधि राजीव लामिछानेले भने, सरासर काम गर्न पाएको भए यतिबेला लगभग सकिन्थ्यो। एक्कासी सडक निर्माण रोकिँदा स्थानीयको गाडी चढ्ने सपना पूरा हुन नसकेको गाउँपालिका अध्यक्ष राजन लिम्बूले बताए। वन क्षेत्रको कानुनका कारणले पनि केही समस्या भएको छ। हामी गाउँपालिकाको तर्फबाट पनि पहल गर्ने काम गरिरहेका छौं, लिम्बूले भने। उनका अनुसार ओलाङचुगोलावासीलाई खाद्यान्न ढुवानी गर्न समस्या छ। अहिले फुङलिङदेखि लेलेप रानीपुलसम्म प्रतिकेजी १० रुपैयाँ (गाडीमा) र रानीपुलदेखि ओलाङचुङगोलासम्म (मानिस, खच्चर) प्रतिकेजी ६० रुपैयाँ ढुवानी खर्च पर्छ। यो सडकले भारतसँगको रानी भन्सारदेखि चीनसँगको सिमानाका टिपतला भन्ज्याङ (३४० किमी) जोड्छ। टिपतला भन्ज्याङदेखि सुकेपानी छेउसम्म ट्र्याक खुलेको छ। असार मसान्तमा सक्ने गरी ४२ करोड रुपैयाँमा सम्झौता भएको थियो। सडक सञ्चालनमा आए त्रिदेशीय व्यपारमा सहज हुने स्थानीयको अपेक्षा छ।"
भरतपुरमा निगुरो टिप्न गएकी महिला बाघको आक्रमणबाट बेपत्ता,"भरतपुर : निगुरो टिप्न जाँदा बाघको आक्रमणमा परी एक महिला बेपत्ता भएकी छन् । भरतपुर महानगरपालिका२७ का २३ वर्षीया रेखा बस्नेतलाई बिहीबार बिहान बाघले आक्रमण गरेको हो । स्थानीय राधाकृष्ण सामुदायिक वनमा निगुरो टिप्न गएकामध्ये उनलाई बाघले आक्रमण गरको जिल्ला प्रहरी कार्यालय चितवनले जनाएको छ । कार्यालयका सूचना अधिकारी नरहरि अधिकारीका अनुसार बाघले जङ्गलतर्फ लगेको भन्ने सूचना प्राप्त हुनासाथ नेपाल प्रहरी, नेपाली सेनासहितको टोलीले खोजी कार्य जारी राखेको छ । हराइरहेका बस्नेतको खोजीका लागि निकुञ्जबाट हात्ती मगाइएको उनले जानकारी दिए। रासस"
बलात्कार मुद्दाका प्रतिवादी ११ वर्षपछि पक्राउ,विराटनगर : बलात्कार घटनाका एकजना प्रतिवादीलाई मोरङ प्रहरीले ११ वर्षपछि पक्राउ गरेको छ । जबरजस्ती करणी मुद्दाका प्रतिवादी पथरीशनिश्चरे नगरपालिका९ का ३१ वर्षीय मुकवीर राईलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । पक्राउ गरेर अदालतमा बुझाइएको उनको भनाइ छ । राईलाई जबरजस्ती करणी मुद्दामा तत्कालीन पुनरावेदन अदालत विराटनगरले २०६८ साल जेठ २४ गते ९ वर्ष १० महिना २२ दिन कैद सजायको फैसला सुनाएको थियो । अदालतले दोषी ठहर गरे पनि सजाय भुक्तान नगरिकन उनी फरार बनेका थिए । प्रहरीले पक्राउ गरेर पेस गरेपछि अदालतले बुधबार कैद सजाय भुक्तानका लागि राईलाई जिल्ला कारागार मोरङ चलान गरेको छ ।
चुरे विनाशले सिन्धुलीमा दश हजार बिघा खेतीयोग्य जमिन बगरमा परिणत,"सिन्धुली : चुरे विनाससँगै बर्सेनि आउने खहरेका कारण सिन्धुलीमा मात्र दश हजार बिघा बढी खेतीयोग्य जमिन बगरमा परिणत भएको छ । जिल्लाको कमलाखोच र मरिण क्षेत्रमा गरी दश हजार बिघा बढी खेतीयोग्य जमिन बगरमा परिणत भएको हो । बर्सेनिजसो चुरेको जंगल फडानी, अवैध ढुंगा गिट्टी चोरी निकासी र चुरे क्षेत्रमा अवैज्ञानिक ढंगले सडक खन्दा चुरेबाट निस्कने खहरे र बाढीले धान तथा मकै उत्पादन हुँदै आएका खेतीयोग्य जमिन बगरमा परिण भएका छन्। कहिले वन कार्यालयले नै गर्ने काठ निकासी त कहिले सुकुम्बासीको नामममा हुने चुरे अतिक्रमणकै कारण खहरे खोला बढ्न गइ खेतीयोग्य जमिन कटानमा पर्न थालेको कमलामाई नगरपालिका ८ सिस्नेरीका चुरे पीडित जंगबहादुर सहासंकर बताउँछन् । कमलाको कटानका कारण आफ्नो ५ कठ्ठा खेत पनि अहिले बगरमा परिणत भएको उनको भनाइ छ । बर्षेनी कमला नदीले खेतीयोग्य जमिन कटान गर्छ,' उनले भने, 'माथिबाट बगेर आउने चुरेको खहरेले पनि उत्तिकै पुर्यो, कमलाले पनि कटान गर्यो अहिले त उहि लालपुर्जा मात्रै छ । सात वर्षको अवधिमै चुरेले सुकुम्बासी बनायो । उनका अनुसार कमलामाई नगरपालिका ८ माइस्थानदेखि १४ नम्बर वडाका साथै दुधौली नगरपालिकाको निपाने, हर्षाही, टाँडी, हतपते, सिर्थौली, दुधौली, लदाभिर लगायतका क्षेत्रका सयौं परिवारको हजारौं बिघा खेतीयोग्यजमिन बर्षेनी कमलाले कटान गर्दै आएको छ । वन अतिक्रमण र चोरी निकासीले उजाड बन्दै गएको चुरे वर्षात्को समयमा पाखै बगेर आउने खहरेको भेलले उर्बर जमिन बगरमा परिणत हुँदै गएको छ,' अर्का कमला नदी पीडित रानीवासका सकला धामीले भने, खहरे नियन्त्रण हुन नसके उर्बर जमिन केही वर्षमै बगर बन्दा यहाँका सायौं जमिन्दार सुकुम्बासी बन्ने अवस्था छ । नेपालमै सबै भन्दाबढी सिन्धुली जिल्लाअन्तरगत चुरे क्षेत्र पर्ने गरेको तथ्यांकमा छ । चुरेकै कारण मरिण क्षेत्रका कल्पवृक्ष, कपिलाकोट, क्यानेश्वर, डाडीगुराँसे, माहादेवस्थान लगायत एक दर्जनभन्दा बढि वडाका कृषक पनि यस्तै समस्यामा छन् । त्यस क्षेत्रमा मात्र झन्डै पाँच हजार बिघा खेतीयोग्य जमिन कटान भइसकेको मरिण गाउँपालिकाका अध्यक्ष विमशै मोक्तान प्रख्यात बताउँछन् । बर्षेनीजसो मरिण नदी र चुरेबाट आउने खहरेले बगाउँदा खेतीयोग्य जमिन बगरमा परिणत हुँदै गएको छ । यसलाई नियन्त्रण गर्न स्थानीय सरकारले कडा कदम लिएपनि अवैध चुरे दोहोन र विनास रोक्न सकिएन,'उनले भने । वन अतिक्रमण र चोरी निकासीले उजाड बन्दै गएको चुरे वर्षात्को समयमा पाखै बगेर आउने खहरेको भेलले उर्बर जमिन बगरमा परिणत हुँदै गएको छ,' अर्का कमला नदी पीडित रानीवासका सकला धामीले भने, खहरे नियन्त्रण हुन नसके उर्बर जमिन केही वर्षमै बगर बन्दा यहाँका सायौं जमिन्दार सुकुम्बासी बन्ने अवस्था छ । चुरे विनासका कारण कमलामाई नगरपालिका क्षेत्रमा मात्र दुई हजार बिघा बढी जमिनमा क्षति पुगेको बताइएको छ । चुरे जंगलको विनासले नै बर्सेनि नयाँ खहरे जन्मिने गरेका छन् । कमलाखोज क्षेत्रमा मात्रै सानाठूला गरी एकसयभन्दा बढी खहरे चुरे जंगलबाट कमला नदीमा मिसिन आउने गरेका छन् । चुरे जंगलबाट निस्किने खहरेले दुधौली नगरपालिका क्षेत्रमा झण्डै चार हजार बिघा बढी खेतीयोग्यजमिन बगरमा परिणत भइसकेको दुधौली नगरपालिकाका नगरप्रमुख दिनेश अधिकारीको भनाइ छ । अहिलेसम्म कमला नदी र चुरेको खहरेले यस क्षेत्रमा कति उर्वर जमिन कटान गर्यो भन्ने एकिन तथ्यांक नभएपनि चार हजार बिघा बढी जमिन कटान गरिसकेको अनुमान छ । यसलाई नियन्त्रणमा लिन खोलामा वर्षेनि करोडौं रुपैयाँ खर्च गरेपनि चुरे विनास नरोकिदा लगानी त्यतिकै खेर गएको छ,' अधिकारीले भने । चुरे विनासका कारण कमलामाई नगरपालिका क्षेत्रमा मात्र दुई हजार बिघा बढी जमिनमा क्षति पुगेको बताइएको छ । सिन्धुलीमा २०४१ साल देखि कमला र चुरेको प्रकोप बढेको जानकारहरु बताउँछन् । त्यस पछिका २०५०, २०५१, २०६२ र २०७६ सालमा आएका ठूला बाढी र चुरेको खहरेका कारण ठूलोमात्रमा खेतीयोग्यजमिनमा क्षति पुगेको हो । चुरे विनासका कारण सयौं बिघा क्षेत्रफलको लालपुर्जा भएका व्यक्तिका खेतमा कमलानदी बग्ने गरेको दुधौलीका स्थानीय तथा पूर्वसंसद विषमलाल अधिकारी दनुवारको भनाइ छ । चुरे विनासलाई समयमा रोक्न नसक्दा जिल्लाका सयौं परिवारसँग लालपुर्जा भएपनि सुकुम्बासीजस्तै बनेका छन्,' उनले भने । चुरेबाट आउने खहरेका कारण खेतीयोग्य जमिन मात्र नभएर दर्जनौं बस्तीहरु समेत डुवानमा पर्ने गरेका छन् । कतिपय बस्तीहरु त खोलाको कटानमा समेत पर्न थालेका छन्,,' पूर्वसंसद अधिकारी दुनवारले थपे । जिल्लामा चुरे जंगलको क्षेत्रफल एक लाख १२ हजार ६ सय ३१ हेक्टर रहेको जिल्ला वन कार्यालयको एक तथ्याङ्कले देखाएको छ । यो मध्ये एक लाख हेक्टर जंगल सरकारी स्वामित्वमा छ भने बाँकी समुदायलाई हस्तान्तरण भइसकेको छ । चुरे जंगलको तल्लो फाँटको तीनहजार ३८३ हेक्टर वन पूर्णरुपमा नष्ट भइसकेको कार्यालयको तथ्यांङ्कमा छ ।"
युक्रेनमा अहिले नै रूसी युद्ध अपराध पुष्टि गर्न सकिंदैन : संयुक्त राष्ट्र संघ,"किभ : संयुक्त राष्ट्रसंघीय यूक्रेनी आयोगले रुसी सेनाद्वारा मानव अधिकार हनन भएका आरोपहरू आए ती युद्ध अपराध हुन् वा होइनन् हतारमा निष्कर्षमा पुग्न नहुने बताएको छ। आयोगका अध्यक्ष एरिक मोसेले किभमा आयोजित पत्रकार सम्मेलनमा बुचा र इर्पिनमा आम नागरिकको अन्धाधुन्ध हत्या, सम्पत्तिको विनाश र लुटपाटका साथै विद्यालयलगायतका पूर्वाधारमा आक्रमण भएको जानकारी प्राप्त भएको बताए। आयोगले खारकिभ र सुमी क्षेत्रका ठूला सहरी केन्द्रहरूको विनाशको अवलोकन गरेको उनले बताए। अध्ययनले हवाई आक्रमण, आम नागरिकविरुद्धका आक्रमण वा क्षेप्यास्त्र हमला भएका भन्ने बलिया आधारहरू भेटाएको उनले जानकारी दिए तर उनले ती घटनालाई पूर्ण कानूनी आधार प्रदान गर्ने स्थितिमा संयुक्त राष्ट्रसंघ अहिले नभएको बताए। उनले भने, 'आयोगले संकलन गरेको प्रमाणहरू युद्ध अपराध र मानवताविरुद्ध अपराधसहित मानवअधिकार उल्लङ्घनका आरोपहरूलाई पुष्टि गर्नसक्ने आधारहरू बन्न सक्छन्।' बुचा, इर्पिन, खार्किभ र सुमिको भ्रमणका क्रममा आयोगले नागरिकबाट साक्षी बयान संकलन गर्नुका साथै स्थानीय अधिकारी तथा नागरिक समाजका संगठनहरूसँग पनि भेटघाट गरेको थियो। आयोगका सदस्य पाब्लो डे ग्रिफले भने, 'उदाहरणका लागि आम विनाशको साक्षी दिनु वा जानाजानी हत्याको विवरण प्राप्त गर्नु एउटा कुरा हो, तर यी तथ्यहरूको कानुनी आधारसहित निर्णयमा आउनु अर्कै कुरा हो।' युक्रेनमा फेब्रुअरी र मार्चमा भएका घटनाहरूको जाँच गर्ने जिम्मेवारी पाएको आयोग आगामी महिना आफ्नो कामलाई निरन्तरता दिन स्वदेश फर्कनेछ। संयुक्त राष्ट्रसंघको अनुगमन युक्रेनमा संभावित युद्ध अपराधको विभिन्न अन्तर्राष्ट्रिय अनुगमनहरूमध्ये एक हो। यसमा अपराधमामिला हेर्ने अन्तरराष्ट्रिय अदालत (आईसीसी) द्वारा खोलिएको एउटा जाँच पनि समावेश छ जसको अभियोजनकर्ता करीम खान हालै खारकिभ गएका थिए। यूक्रेनका महाधिवेशन जनरल इरिना भेनेडिक्टोभाले बुधबार वकिल खानले अपराध स्थलको सावधानीपूर्वक अनुगमन तथा जानकारी सङ्कलन गर्दै गरेको र हाम्रा अभियोजनकर्ताहरूलाई महत्वपूर्ण प्रश्नहरू सोधिरहेका बताए। खानले खारकिभ छिमेकमा रहेको एक बस्तीमा भ्रमण गरी एकै स्थानमा केटाकेटीसहित नौ जना सर्बसाधारणको मृत्यु हुनेगरी भएको आक्रमणबारे अनुसन्धान गरिरेका उनले जानकारी दिए। उक्त आक्रमणमा पाँच महिने बालकसहित मे २६ मा भएको बम विस्फोटमा घाइते भएका अन्य १७ जनाबारे पनि अनुसन्धान भइरहेको छ। रासस"
अस्ट्रेलियामा कामदारको पारिश्रमिक वृद्धि,क्यानबेरा (सिन्ह्वा) : अष्ट्रेलियामा कार्यरत कामदारहरूको न्यूनतम पारिश्रमिक ५२ प्रतिशतले वृद्धि गरिएको छ। विभिन्न उपोभोग्य वस्तुहरूको मूल्य वृद्धि भएकाले कामदारहरूको सेवा सुविधामा पनि वृद्धि गर्नुपर्ने भएकाले न्यूनतम पारिश्रमिक बढाइएको हो। स्वतन्त्र कार्य आयोग (एफडब्लुसी)ले बुधबार घोषणा गरेको न्यूनतम पारिश्रमिक अनुसार अस्ट्रेलियामा कार्यरत मजदुरहरूको अबको न्यूनतम पारिश्रमिक २१३८ अस्ट्रेलियन डलर हुने भएको छ। यसअघि न्यूनतम पारिश्रमिक २०३३ अस्ट्रेलियन डलर थियो।
दण्डको भागीदार अर्थमन्त्री,"मुलुकको बजेट निर्माणको इतिहासमा पहिलोपटक अनौठो र अविश्वसनीय घटना भयो। अर्थमन्त्री जनार्दन शर्माले बजेट बनाउने मध्यराति अनधिकृत व्यक्तिलाई मन्त्रालयमा प्रवेश दिए। उनीहरूले भनेअनुसार करका दायरा परिवर्तन गर्न लगाए। मन्त्रालयका सचिवदेखि अरू कर्मचारीलाई निरीह बनाएर पूर्वनासु र अर्का एक (सीए) भनिएका व्यक्तिको सेटिङमा बजेट तयार पारे। यो सरासर देश र जनताप्रतिको अपराध हो। क्षम्ययोग्य घटना हुनै सक्दैन। मुलुकको अर्थतन्त्र संकटको स्थितिबाट गुज्रिरहेको छ। यो बेला त अर्थतन्त्र उकास्ने र जनतालाई राहत दिने गरी बजेट आउनुपथ्र्यो। स्वदेशी उत्पादनलाई प्रोत्साहन गर्ने र आयात घटाउनेतिर अर्थमन्त्रीको ध्यान जानुपर्ने थियो। तर, अर्थमन्त्रीको ध्यान अन्तै देखियो। बजेटमा सेटिङ गरेर आर्थिक रूपमा थप संकट निम्त्याउने काम गरियो। देश र जनताका लागि दुर्भाग्य हो। नीति र नियम बनाउने मान्छेले अनधिकृत व्यक्तिलाई चलखेल गर्न दिनु अख्तियारको दुरुपयोग पनि हो। बजेट लेखन वा निर्माण कार्य अति नै गोप्य र संवेदनशील मानिन्छ। त्यसैकारण, जो कोहीलाई अर्थमन्त्रीको जिम्मेवारी पनि दिइँदैन। देशकै ढुकुटीको साँचो हातमा हुने व्यक्ति देश र जनताप्रति इमान्दार हुन्छ। एक हिसाबले भन्दा ऊ देशकै अभिभावक हो भन्ने अर्थमा बुझ्ने गरिन्छ। त्यसैकारण, बजेट बनाउँदा मन्त्रालयमा अरूलाई प्रवेशसम्म दिइँदैन। मन्त्री, सचिव र कर्मचारीका मोबाइल बाहिर राखेर गोप्य रूपमा बजेट लेख्ने काम गरिन्छ। किनकि, बजेट बनाउँदा सानो सूचना मात्रै बाहिरियो भने अर्बौंको चलखेल हुन्छ, त्यसबाट देश र जनतालाई धक्का पुग्छ भन्ने विश्वास गरिन्छ। हो, बजेट बनाउनु अघि सरोकारवालाहरूको गुनासा, सुझाव सुन्न पाइन्छ। तर, बजेट बनाउँदा भने गोप्य रूपमै गर्नुपर्छ। त्यसैले त पदमा रहँदा वा नरहँदा पनि राज्यका गोपनीयता भंग गर्ने छैन भनी मन्त्री हुने बेला देश र जनताका पक्षमा कसम खाने गरिन्छ। संसद्मा बजेट सार्वजनिक गर्नुअघि त्यसका राम्रा र नराम्रा पक्षबारे चुइँक्कसम्म जानकारी दिनु हुँदैन। संकेत पायो कि चलखेल भइहाल्छ। बेलायतमा एउटा रोचक घटना भएको थियो। त्यहाँका एकजना अर्थमन्त्री बजेट भाषण गर्न संसद्मा पुगे। संसद्को लवीमा केही सांसदहरू चुरोट तान्दै थिए। अर्थमन्त्रीले ती सांसदलाई भनेछन्, अहिले चुरोट खाउ, पछि देखौला। नभन्दै चुरोटमा कर बढाइएको रहेछ। अर्थमन्त्रीले पहिल्यै करको संकेत गर्यो भन्दै त्यहाँ सांसदहरूले विरोध जनाए। अर्थमन्त्रीले राजीनामा दिनुपर्यो। बजेटमा करको विषय कति संवेदनशील हुन्छ भन्ने कुरा यही घटनाबाट प्रष्ट हुन्छ। हाम्रोमा त अर्थमन्त्री शर्माले बजेट निर्माणमै अनधिकृत व्यक्ति प्रवेश गराए। त्यतिमात्र होइन, देशलेराष्ट्रले नचिनेका मान्छेलाई विज्ञ भनेर करका दायरामा घटबढ गर्न लगाए। जबकि, अर्थमन्त्रीबाहेक अरू मन्त्रीसम्म सहभागी हुन नपाउने त्यो ठाउँमा कसरी अनधिकृत मान्छेले प्रवेश पाए ? योभन्दा देश र जनताप्रतिको गद्दारी के हुन्छ ? त्यसरी पुगेका अनधिकृत मान्छेले खासखास घरानियाँलाई नाफा र खासखास घरानालाई घाटा हुने गरी बजेटमा तलमाथि गरे। सुन्दै पत्यार नलाग्ने यो घटनाले सरकारकै वजन घटाएको छ। इतिहासमा यस्तो घटना न सुन्न पाइएको थियो, न त देख्न नै। योभन्दा मुलुक र जनताप्रतिको अपमान, गद्दारी अरू के हुन सक्ला ? अनधिकृत व्यक्ति प्रवेशले बजेटमा सेटिंगैैसेटिंग गरियो। विद्युतीय सवारीसाधन, स्यानिटरी प्याडमा सेटिङअनुसार नै करका दायरा निर्धारण गरिए। बजेट त देश र जनताका लागि हो। कुनै व्यापारिक घरानालाई माथि उकास्ने र कुनैलाई डुबाउने गरी भएका चलखेललाई देश र जनताले टुलुटुलु हेरेर बस्न मिल्दैन। अर्थमन्त्रीले अपराधपूर्ण काम गरे। यस्तो काम देश र जनताको प्रतिनिधिले गर्छन् भन्ने कल्पना पनि गर्न सकिन्न। उहाँले गर्नु भएको छैन त भन्नु भएको छ। तर हामीलाई विश्वास छैन। त्यसो हो भने संसदीय छानबिन समिति बनाऔ। बजेटको गोपनीयता निकै नै महत्तवपूर्ण हुन्छ। मन्त्रिपरिषद्मा समेत बजेटको सिलिङ र मुख्य बुँदा मात्रै प्रस्तुत गरिन्छ। मन्त्रीलाई टिपोट गर्न पनि बन्देज लगाइएको हुन्छ। देश र जनताले यति धेरै प्रश्न उठाइसकेपछि अर्थमन्त्रीले राजीनामा दिइसक्नुपर्ने हो। आफू निर्दोष हो भने त स्वतन्त्र रूपमा छानबिनमा सहयोग पुर्याउनैपर्छ। छानबिनबाट निर्दोष सावित हुनुभयो भने केही छैन। तर दोषी देखिनुभयो भने कारबाहीको भागीदार बन्नैपर्छ। त्यो दिनको सीसीटीभी फुटेज हेरौं भनेर एमालेले संसद्मा माग गरेको छ। बजेट निर्माणमा कोको सहभागी थिए, को थिएन भन्ने सबै कुरा सीसीटीभी फुटेज हेरे पत्ता लागिहाल्छ नि। सीसीटीभीको रेकर्ड संसदमा पेस गरौं। संसदीय छानबिन समिति गठन होस्। एमालेको अडान त्यही हो। देश र जनताप्रतिको इमानदारिता र जिम्मेवारीबोध गरेर नै एमालेले संसद् अवरोध गरेको हो। बजेट पारित हुने बेला संसद् अवरोध गर्नु एमालेको रहर नभई बाध्यता हो। अर्कोतर्फ यत्रो ठूलो घटना हुँदा पनि प्रधानमन्त्री मौन देखिनु भएको छ। प्रधानमन्त्रीले तत्कालै हस्तक्षेप गरेर स्वतन्त्र छानबिनका लागि ढोका खोल्नुपर्छ। यो कुनै एक पार्टी वा मन्त्रीको कुरा होइन। देश र जनताप्रति मुलुकको चाबी बोक्नेहरूको जिम्मेवारी र जवाफदेहिताको प्रश्न पनि हो। विगतमा पनि अर्थमन्त्रीले सामान्य त्रुटि गर्दा पनि राजीनामा दिनुपरेको इतिहास कायमै छ। डा रामशरण महतको पालामा त्रुटि भेटिएपछि पदबाटै राजीनामा दिनुभएको थियो। भरतमोहन अधिकारीका पालामा पनि संसदीय छानबिन समिति गठन भएको थियो। अहिलेको अवस्था भनेको त्योभन्दा पनि गम्भीर हो। किनकि, यो त सामान्य त्रुटि मान्नै सकिन्न। देश र जनताको विश्वासघात गरेर अनधिकृत मान्छे प्रवेश गराइएको छ। उनीहरूले भनेअनुसार बजेटमा सेटिङ गराइएको छ। यो त त्रुटिमात्र होइन, वित्तीय अपराध नै हो। बजेटको गोपनीयता भनेको निकै नै महत्त्वपूर्ण मानिन्छ। मन्त्रिपरिषद्मा बजेटको सिलिङ र मुख्य बुँदा मात्रै प्रस्तुत गरिन्छ। मन्त्रीलाई समेत बजेट पुस्तिका दिइँदैन। टिपोट गर्न पनि बन्देज लगाइएको हुन्छ। करको विषयमा त क पनि उच्चारण गरिँदैन। यतिको बजेट छ, यसका मुख्य विशेषता यी हुन भनेर व्याख्या गरिन्छ। अर्थमन्त्रीले बजेटको सिलिङ मात्रै बताउने चलन छ। क्याबिनेटले पास गर्नासाथ प्रधानमन्त्री, अर्थमन्त्री र अरू मन्त्रीहरू सँगसँगै संसद प्रवेश गर्ने चलन हुन्छ। ब्रिफकेसमा रातो रिबन बाँधेर बजेटलाई संसद् पुर्याइन्छ। संसद्मा एकैपटक सार्वजनिक हुन्छ। एक किसिमले भन्दा जनताले भाषण सुनेर बजेटबारे जसरी थाहा पाउँछन्, मन्त्रीले पनि त्यसरी नै थाहा पाउने हो। अर्थमन्त्रीबाहेक अरू मन्त्रीलाई बजेटबारे थाहा हुँदैन। यति गोप्य र संवेदनशील विषय हो बजेट। एउटै क्याबिनेटका मन्त्रीले समेत सुन्न नपाउने बजेटमा अनधिकृत मान्छे प्रवेश गराइयो भन्दा यो भन्द लाजमर्दो अरू के होला ? देश र जनताप्रतिको यो अपराध हो। यो अपराधमा राजीनामा दिएर मात्र पुग्दैन। मन्त्रीलाई दण्डित गर्नैपर्छ। आर्थिक अपचलन, आर्थिक अनुशासनहीनता, आर्थिक हिनामिना र भ्रष्टाचारका मुद्दामा साना मान्छे जेल पर्ने। मन्त्रीले यत्रो ठूलो गद्दारी गर्दा पनि उन्मुक्ति पाउने ? यो त हुनै सक्दैन। बजेट निर्माण गर्दा अर्थमन्त्री जोगिनुपर्ने भनेकै बिचौलियासँग हो। बिचौलियाहरू अनेक लोभ र लालच देखाएर अर्थमन्त्रीसम्म पुग्न सक्छन्। बजेटमा एउटा अंक मात्रै तलमाथि गरिदिंदा पनि अर्बौको चलखेल हुन्छ। यो बजेट त पूरै सेटिङमा छ। यतिसम्म चर्चा छ कि, मन्त्रीबाट हटेपछि पनि उहाँलाई उपहार आइरहने गरी काम गरिएका छन् रे। तत्काललाई मात्रै होइन, दीर्घकालीन रूपमा पनि असर पर्ने गरी सेटिङ गरिएका छन्। मन्त्री मात्रै होइन, अरू पनि यो काममा संलग्न छन् भने जिम्मेवार हुनैपर्छ, दण्डित हुनैपर्छ। कुनै ठूलो नेता वा पार्टीका नाममा कसैले पनि उन्मुक्ति पाउनु हुन्न।  एमाले नेता पण्डित पूर्वमन्त्री हुन्। बिहानी प्रहर जब पूर्वनासुले बजेट चलाए राजीनामा दिन अर्थमन्त्री शर्मालाई प्रचण्डको सुझाव अर्थमन्त्रीको विषयमा छानविन गरौं :महेश बस्नेत अर्थमन्त्रीको अनर्थ कार्य विपक्षी सांसदले मागे अर्थमन्त्रीको राजीनामा बजेट निर्माणमा पूर्व नायवसुब्बाको भूमिकाबारे संसद्मा अर्थमन्त्रीले जवाफ दिनुपर्ने एमालेको माग संसदमा एमालेले माग्यो अर्थमन्त्रीको राजीनामा अर्थमन्त्री शर्मामाथि संसदीय छानविनको माग गर्दै सदनमा एमालेको अवरोध अर्थमन्त्रीमाथि पेचिलो प्रश्न एसपीपीबारे संसद्मा लगातार प्रश्न"
पाठ्यपुस्तक अभावले पठनपाठन अन्योल,"भोजपुर : नयाँ शैक्षिक सत्र सुरु भए पनि सामुदायिक विद्यालयहरूमा पाठ्यपुस्तक नहुँदा पठनपाठन प्रभावित बनेको छ। वार्षिक परीक्षाको नतिजा प्रकाशन भएको झण्डै दुई महिना बितिसक्दा पनि भोजपुरका सबै सामुदायिक विद्यालयमा पर्याप्त पाठ्यपुस्तक नहुँदा सिकाइ सहजीकरणमा समस्या आएको हो। विद्यालयको नियमित पठनपाठन कार्यलाई निरन्तरता दिन नसक्दा शिक्षक विद्यार्थी दुवै अन्योलमा परेका छन्। असार सुरु भइसक्दा पनि धेरैजसो विद्यालयमा पाठ्यपुस्तकहरू पुग्न नसकेको शिक्षा विकास तथा समन्वय इकाइ भोजपुर प्रमुख रुद्र राईले बताए। पाठ्यपुस्तक छपाइको गर्ने जनक शिक्षा सामाग्री केन्द्रले स्थानीय तहको चुनावको मतपत्र छाप्ने कामले कागज अभाव भएपछि पाठ्यपुस्तक छाप्न ढिलाइ भएको बताएको उनले जानकारी दिए। सरकार निर्वाचनकेन्द्रित बन्नाले पनि विद्यालयको पठनपाठनमा अड्चन थपिएको हो। पुस्तक बिक्रेताहरूले पनि यो वर्ष चुनावका कारण केन्द्रले छपाइमा ढिलाइ गरेपछि समयमा विद्यालयहरूलाई पाठ्यपुस्तक दिन नसकेको बताएका छन्। यशोधरा माध्यमिक विद्यालय टक्सारका शिक्षक बिष्णुकुमार राईले भने, कक्षा ४, ७ र ९ को यो वर्ष लागू हुने नयाँ परिमार्जित पाठ्यक्रम हो। तर, बाँकी कक्षा १ देखि १० को पाठ्यपुस्तक पुरानै पाठ्यक्रमको भएपनि आएको छैन। उनले पाठ्यक्रमविना विद्यार्थीको पाठ्यपुस्तक पढ्ने मनोविज्ञान समेत प्रभावित बन्न पुगेको बताए। यसका बारेमा जिम्मेवार निकायले नै चासो नदेखाएको उनको गुनासो छ। पुस्तक नहुदाँको समस्या सुनाउँदै जाल्पा माध्यामिक विद्यालय भैसीपंखाका शिक्षक बमबहादुर कार्की भन्छन्, पुस्तक छाप्ने बेलामा मतपत्र छापियो रे, निर्देशन जेठ पहिलो हप्ताबाट पठनपाठन सुरु गर्नु भन्ने थियो, पुस्तकको अत्तोपत्तो छैन। सुगम तथा इन्टरनेटको पहुँच पुगेका ठाउँमा पाठ्यक्रम डाउनलोड गरेर दुःखसुख कक्षा चलाउन सकिएला तर दुर्गम जिल्लाहरूमा यो सम्भव छैन। कोरोनाका कारण प्रभावित शैक्षिक संस्थाहरूमा यस वर्ष पनि पुस्तकका कारण समयमा पठनपाठन समयमै हुन नसकेको उनले बताए। केही विद्यालयहरूले भने पुरानो पाठ्यक्रमबाट पठनपाठन गर्न थालेका छन्।"
"ग्लोबल आइएमई बैंक र बैंक अफ काठमाण्डूबीच मर्जर गर्ने सहमति, शेयर कारोबार रोक्का","काठमाडौं : ग्लोबल आइएमई बैंक र बैंक अफ काठमाण्डूले एकापसमा गाभिने निर्णय गरेका छन् । दुई बैंकबीच एकापसमा गाभिनका लागि आज प्रारम्भिक समझदारीपत्रमा हस्ताक्षर भएको छ । यसअघि नेपाल इन्भेष्टमेन्ट बैंक र मेगा बैंकले एकापसमा गाभिने सम्झौता गरेका थिए। उक्त समझदारीपत्रमा हस्ताक्षर भएसँगै ५२ अर्ब कूल पूँजीसहित मुलुककै सबैभन्दा ठूलो बैंकका रूपमा ग्लोबल आइएमई बैंकले आफ्नो स्थान बनाउनेछ । समझदारीपत्रमा ग्लोबल आइएमई बैंकका तर्फबाट बैंकका अध्यक्ष चन्द्रप्रसाद ढकाल तथा बैंक अफ काठमाण्डू लिमिटेडका तर्फबाट बैंकका अध्यक्ष प्रकाश श्रेष्ठले हस्ताक्षर गरेका हुन्। मर्जरपश्चात बन्ने नयाँ बैंकको नाम ग्लोबल आइएमई बिओके लिमिटेड हुने र सञ्चालक समितिमा ग्लोबल आइएमई बैंकका तर्फबाट अध्यक्ष चन्द्रप्रसाद ढकालसहित पाँचजना र बैंक अफ काठमाण्डूका तर्फबाट दुईजना रहने सहमति भएको छ । त्यसैगरी बैंकको प्रमुख कार्यकारी अधिकृतका रूपमा रत्नराज बज्राचार्य रहने प्रारम्भिक सहमति भएको छ । यसअघि ग्लोबल आइएमई बैंकमा बज्राचार्य नै प्रमुख कार्यकारी अधिकृतका रूपमा छन्। ग्लोबल आइएमई बैंक लिमिटेड र बैंक अफ काठमाण्डू लिमिटेडको सम्पत्ति तथा दायित्व हाललाई एक अनुपात एकको स्वाप रेसियो कायम गर्ने प्रारम्भिक समझदारी भएको छ । कूल २१ बैंक तथा वित्तीय संस्थाहरू गाभिएर बन्ने ग्लोबल आइएमई बिओके लिमिटेडमा पाँचवटा क वर्गका वाणिज्य बैंक, १० विकास बैंक तथा छ फाइनान्स कम्पनी समाहित भएको इतिहाससमेत बन्नेछ । मर्जरपश्चात बैंकको कूल पूँजी रु ५२ अर्ब २९ करोड बराबर हुनेछ । चुक्ता पूँजी तथा व्यवसायको आकारका हिसाबले नेपालको सबैभन्दा ठूलो बैंकका रूपमा समेत स्थापित हुनेछ । साथै दुवै बैंकले गत जेठ मसान्तसम्म छ अर्बभन्दा बढी खुद नाफा आर्जन गरिसकेका छन् । दुई बैंकहरूका ३८५ शाखा कार्यालय, ३६७ एटिएम, २७५ शाखारहित बैंकिङ सेवा, ६१ विस्तारित शाखा कार्यालय, तीनवटा विदेशस्थित सम्पर्क कार्यालय, ३७ लाखभन्दा बढी ग्राहकसहित अन्य धेरै वित्तीय परिसूचकमा ग्लोबल आइएमई बिओके लिमिटेड मुलुकको सबैभन्दा ठूलो बैंक हुनेछ । बैंकले वित्तीय क्षेत्रमा नयाँ अवसर ल्याई ग्राहक, शेयरधनी, बैंकसँग प्रत्यक्ष वा अप्रत्यक्षरूपमा सरोकार राख्ने सबैको हितलाई ध्यानमा राखी कार्यसम्पादन गर्ने दुवै बैंकका सञ्चालक समिति अध्यक्षहरूले सयुंक्तरूपमा प्रतिबद्धता व्यक्त गरेका छन्। कार्यक्रममा ग्लोबल आइएमई बैंकका अध्यक्ष ढकालले नेपालको बैंकिङ इतिहासमा एउटा ऐतिहासिक कार्यसम्पन्न भएको बताउनुभयो । ग्लोबल आइएमई बैंक नेपाल सरकार तथा नेपाल राष्ट्र बैंकले दिने निर्देशन परिपालनामा सधैं पहिलो हुने गरेको जनाउँदै उनले उक्त मर्जरको समझदारीपत्रमा हस्ताक्षर गरिएको जानकारी दिए। उनले मर्जरपछि बन्ने नयाँ बैंक ठूलो मात्र नभएर सबै हिसाबले सर्वोकृष्ट बैंक बनाउने प्रतिबद्धता व्यक्त गरे। बैंक अफ काठमाण्डूका अध्यक्ष श्रेष्ठले बैंकिङ क्षेत्रमा आजको दिन सधैं स्मरणमा रहिरहने बताए । उनले मर्ज हुनु प्राकृतिक प्रक्रिया भएको जनाउँदै मर्जरपछि बन्ने बैंक कस्तो बन्छ भन्ने मूल विषय रहेको बताएय । उनले नयाँ बैंकले नेपालको बैंकिङ क्षेत्रमा ठूलो सफलता हासिल गर्नेमा विश्वास प्रकट गरे। नेपाल स्टक एक्स्चेञ्जले ग्लोबल आइएमई बैंक र बैंक अफ काठमाण्डूको शेयर कारोबार रोक्का गरिदिएको छ । दुई बैंकबीच बिहीबार मर्जर प्रक्रियामा सम्झौता भएपछि नेप्सेले शेयर कारोबार रोक्का गरेको हो । यी दुई बैंक एकापसमा गाभिनका लागि आज बिहान ८ बजे समझदारीपत्रमा हस्ताक्षर गरेका हुन् । यससँगै उक्त मर्जर प्रक्रिया नसकिएसम्म दुवै बैंकको सेयर कारोबार रोक्का हुनेछ ।"
प्रदेश १ को नामकरण यही अधिवेशनमा : कांग्रेस,"विराटनगर : प्रदेश १ को चालू दसौं एवं बजेट अधिवेशनबाटै प्रदेशको नाम टुंगो लगाउने निर्णय नेपाली कांग्रेसले गरेको छ। कांग्रेसका प्रमुख सचेतक सूयर्माराज राईका अनुसार पार्टीको प्रदेश संसदीय दलको बुधबार बसेको बैठकले प्रदेशसभाको यही अधिवेशनबाट प्रदेशको नामकरण टुंगो लगाउने निर्णय गरेको हो। प्रदेशको नाम राख्ने विषयमा कांग्रेसले अन्तर पार्टी छलफलका लागि पहल पनि थालेको उनको भनाइ छ। नामका लागि पार्टीभित्र समान धारणा बनाएर अघि बढ्ने सहमति भएको राईले बताए। बैठकले संसदीय दलका नेता राजीव कोइरालालाई अन्य दलसँग प्रदेशको नामको विषयमा छलफल चलाउने जिम्मेवारी पनि दिएको छ। प्रदेशको राजनीतिक संयन्त्रका संयोजकसमेत रहेका कोइरालाले नामको विषयमा छलफल चलाएर अन्य दलसँग पनि सहमति जुटाउन पहल गर्नेछन्। नामको विषयलाई लिएर पार्टीभित्र समान धारणा बनाएर अघि बढ्ने सहमति भएको छ, राईले भने, समान धारणा बनाएर अघि बढ्न अन्य दललाई समेत सहमत गराउने प्रयास कांग्रेसको हुनेछ। मुलुकका ७ वटामध्ये ६ वटा प्रदेशले नाम पाइसकेका छन्। प्रदेश १ को मात्रै नाम बाँकी छ। अब प्रदेश १ को पनि नाम राख्ने विषयमा विलम्ब गर्न नहुनेमा राईको भनाइ छ। प्रदेशको नामको विषयमा सत्तारुढ गठबन्धन सरकारले स्वास्थ्यमन्त्री जयराम यादवको संयोजकत्वमा छलफल गर्न समिति बनाएको थियो। प्रमुख प्रतिपक्षी दल नेकपा एमालेले पनि पूर्वआन्तरिक मामिला तथा कानुनमन्त्री हिक्मतकुमार कार्कीको संयोजकत्वमा ५ सदस्यीय सहजीकरण समिति गठन गरेको छ।"
एसपीपीबारे संसद्मा लगातार प्रश्न,"काठमाडौं : सांसदले अमेरिकी एसपीपीबारे प्रतिनिधिसभाको बुधबारको बैठकमा पनि कुरा उठाएका छन्। त्यसको जवाफमा कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला)ले एसपीपी सम्झौताका लागि सरकारले प्रस्ताव नगरेको बताए। कुनै पनि स्टेट पाटनरसिप प्रोग्रामका लागि नेपाल सरकारले प्रस्ताव राखेको छैन। हामीकहाँ प्रस्ताव आएको पनि छैन, प्रतिनिधिसभाको बुधबारको बैठकमा मन्त्री शर्माले भने, यो कुरा गलत हो, झुटा हो। सरकारलाई बदनाम गराउने एउटा खेल मात्रै हो। हामीलाई बनको बाघले होइन मनको बाघले नखाओस्। पूर्वपरराष्ट्रमन्त्री प्रदीप ज्ञवालीले बैठकमा यसबारे सरकारसँग जवाफ माग गरेका थिए। एसपीपी सम्झौताले मुलुकलाई भूराजनीतिक द्वन्द्वमा धकेल्ने र त्यसलाई कुनै पनि हालतमा स्वीकार्न नसकिने एमाले संसाद ज्ञवालीको भनाइ थियो। यस्तो गम्भीर विषयमा छलफल हुनु पर्दैन ?, ज्ञवालीले भने। नेपाल सैन्य गठबन्धनमा जोडिँदा नेपालको परराष्ट्रनीति उल्लंघन हुन सक्ने उनको भनाइ थियो। उनले सरकार अहिले आएर सैन्य गठबन्धनमा जोडिन खोजेको आरोप लगाए। भने, कसको कमान्ड, ब्यानरमा नेपाली सेनालाई अगाडि लिन खोजिँदै छ ? नेपालको एउटा छिमेकीको ढोकैनेर गएर सैनिक गतिविधि गर्न दिने ? तत्कालीन केपी शर्मा ओली नेतृत्वको सरकारको पालामा पनि एसपीपीबारे कुरा आउँदा अध्ययन गरेर मात्रै जवाफ दिने भनेर होल्डमा राखिएको उनले बताए। त्यो विषय सरकार परिवर्तन हुनासाथ अगाडि बढाउने ?, उनले प्रश्न गरे, नेपाललाई भूराजनीतिक द्वन्द्वमा धकेल्ने काम स्वकिर्य हुँदैन। यो सरकारको बाह्य सम्बन्धको लज्जास्पद छ। कांग्रेस महामन्त्री गगन थापाले एसपीपीका बारेमा प्रधानमन्त्रीले संसद्मा उपस्थित भइ प्रस्ट जवाफ दिनुपर्ने बताए। यो सम्झौता के हो ? कसको पालामा आयो ?, सदनमा थापाले भने, प्रधानमन्त्रीले आफ्नै शैलीमा संसद्मा उपस्थित भएर हुँदैन, हुँदैन, हुँदैन भनेर प्रस्ट जवाफ दिनुपर्छ। अहिले प्रधानमन्त्री मेरो पार्टी सभापतिसमेत हुनुहुन्छ। पार्टीको निर्णय यही हो। नेपाल यस्तो खालको सामरिक स्वार्थ भएको ठाउँमा न कहिल्यै थियो, न कहिल्यै हुनेछ। त्यसैले प्रधानमन्त्रीज्यूको कुरा पनि यही हो भन्ने मलाई लाग्छ। म आग्रह गर्न चाहन्छु, आजै यो विषयमा प्रस्टसँग उहाँले आफैंले आफ्नो धारणा राखिदिनुहुनेछ। उनले कुनै पनि कुरामा यस्तो प्रकृतिको सम्झौता गर्दैन गर्दैन गर्दैन भनेर पनि ध्यानाकर्षण गराए। अमेरिका के चाहन्छ, त्यो उसको कुरा हो। हामीले के गर्ने हो, त्यो यहाँ उभिएर प्रधानमन्त्रीले प्रस्ट गरिदिएपछि हामीलाई ढुक्क हुन्छ, उनले भने, जहाँ सामरिक विषय हुन्छ, त्यो विषयमा हामीजस्तो देशले शक्ति राष्ट्रहरूको छेउमा पनि जानु हुँदैन। राप्रपा अध्यक्ष राजेन्द्रप्रसाद लिङदेनले एमसीसी सम्झौता बहुमतका भरमा पास गराउँदा समस्या निम्तिएको बताए। त्यसका पछाडि एसपीपीलगायत अरू कुराहरू पनि आउँदैछन् विस्तारै देखिन थालेको छ, अध्यक्ष लिङदेनले भने, सरकारले यस प्रकारको गल्ती किन दोहोरांएको छ। सरकार अभिभावक हो जसले देशमा कुनै संकट आउन दिँदैन। सरकारको केटाकेटी व्यवहारको तीव्र निन्दा र भर्सना गर्छ। यस्ता कुरा अविलम्बन रोक्न माग गरे।"
"प्रतिनिध सभा बैठक बस्दै, प्रधामन्त्री र अर्थमन्त्रीले जवाफ दिने","काठमाडौं : संघीय संसदअन्तरगत प्रतिनिधि सभा बैठक बस्दैछ। बैठक बिहीबार दिउँसो १ बजे बस्दैछ। आजको बैठकमा प्रधामन्त्री शेरबहादुर देउवाले विनियोजन विधेयकमाथिको छलफलका क्रममा उठेका प्रश्नको जवाफ दिने कार्यसूची रहेको संसद सचिवालयले जनाएको छ। रक्षामन्त्रीको कार्यभार सम्हालेका प्रधानमन्त्री देउवाले रक्षा मन्त्रालय राष्ट्रिय योजना आयोगको सचिवालय, प्रधानमन्त्री तथा मन्त्रिपरिषदको कार्यालय,राष्ट्रपतिको कार्यालय र एवं उपराष्ट्रपतिको कार्यालयसँग सम्बन्धित सांसदले उठाएका प्रश्नको जवाफ दिनेछन्। यस्तै, अर्थमन्त्री जनार्दन शर्मालगायतले सम्बन्धित मन्त्रीले बजेटमाथि उठेका प्रश्नको जवाफ दिनेछन्। संसदमा विनियोजन विधेयकमाथिको छलफलको जवाफ जारी छ।"
कांग्रेस केन्द्रीय सदस्य कँडेल र नेता कलवारलाई कावाहीको माग गर्दै उजुरी,परासी : जिल्ला समन्वय समिति नवलपरासीको निर्वाचनको विषयलाई लिएर नेपाली कांग्रेसका केन्द्रीय सदस्य एंव प्रतिनिधि सभा सदस्य देबेन्द्रराज कँडेल र संविधान सभा सदस्य देवकरण कलवारलाई कारबाहीको माग गर्दै उजुरी परेको छ। कांग्रेसभित्र बाटै अन्तरघात भएका कारण हार ब्यहोर्नु परेको दाबी गर्दै कांग्रेसबाट जिसस प्रमुख पदकमा उमेदवारी दिएका बालिन्द्र विक्रम शाहीले दुई नेताविरुद्ध पार्टीको जिल्ला अनुशासन समितिमा उजुरी दिएका हुन्। सात स्थानीय तह रहेको जिल्लामा कुनै पनि दलको बहुमत नपुगेपछि कांग्रेसले माओवादी केन्द्रसँग गठबन्धन गरेको थियो। गठबन्धन गरेर आवश्यक पर्ने आठ मत पुर्याएको कांग्रेसका उमेदवार शाही एक मतले पराजित भएका हुन्। प्रमुखबाहेक गठबन्धनका अन्य सबै उमेदवारले जितेका छन्। यता पाँच मत रहेको एमालेले एक मत रहेको राप्रपासँग गठबन्धन गरेको थियो। चुनावमा एमालेका प्रमुख पदका उमेदवारले सात मत ल्याएर विजयी भएका थिए। भने पराजित शाहीको ६ मत थियो। चुनावमा प्रमुख पदको एक मत बदर भएको थियो। अर्को एक मतमा अन्य पदमा कांग्रेसमाओवादी गठबन्धनका उमेदवारलाई भोट दिएपनि प्रमुख र उपप्रमुखमा सूर्य चिन्हमा दिइएको थियो। अनुशासन समितिका जिल्ला संयोजक एंव पार्टी जिल्ला उपाध्यक्ष विक्रम यादवलाई बुझाएको उजुरी पत्रमा गठबन्धनमा रहेका माओवादी केन्द्रका दुई जनप्रतिनिधिले गठबन्धनमै मत दिएको प्रमाण पेश गरेकाले कांग्रेसबाट निर्वाचित जनप्रतिनिधिले नै मत नदिएर पराजित भएको दाबी गरिएको छ। नेता कँडेल र कलवारकै निर्देशनमा आफ्नै जनप्रतिनिधि मतदातालाई एमाले गठबन्धनका उमेदवारलाई भोट दिन लगाएकोले उनीहरुमाथि छानविनसहित कारबाही गर्न माग गरिएको हो। जिल्लामा रहेका कांग्रेसका दुई गुटका कारण हरेक पटक विवाद हुँदै आएको छ। एउटा गुट केन्द्रीय सदस्य कँडेलको छ भने अर्को गुट कांग्रेस लुम्बिनी प्रदेशका महामन्त्री एंव संविधान सभा सदस्य विक्रम खनालनको छ। स्थानीय निर्वाचनमा पनि कांग्रेसको वर्चस्व भएका पालिकामा गुटकै कारण हार व्यहोर्नु परेको जिल्लामा चर्चा छ। पछिल्लो पटक भएको जिसस चुनावमा पनि गुटकै कारण कांग्रेसले हारेको हो। जिससको प्रमुख पदमा कँडेलले आफ्नो गुटका व्यक्तिलाई उमेदवार बनाउन चाहेका थिए। तर खनाल गुटका उमेदवारले टिकट पाएपछि कँडेल गुटले हराउन चलखेल गर्न सक्ने भन्दै कांग्रेसकै मतदातामाथि निगरानी बढाउन थालिएको थियो। गुटकै कारण हार व्यहोर्नु परेको भन्दै अहिले खनाल गुटका कार्यकर्ता नेताद्धय कँडेल र कलवारप्रति आक्रोशित छन्।
"भारतमा कोरोना संक्रमण तीव्र, एकैदिन १२ हजारभन्दा बढी संक्रमित","नयाँ दिल्ली : भारतमा कोरोना संक्रमण तीव्र रुपमा बढिरहेको छ। पछिल्लो २४ घण्टामा १२ हजार २१३ जना संक्रमित फेला परेका छन् भने ११ जनाको मृत्यु भएको छ। सोही अवधिमा भारतमा ७ हजार ६२४ जना कोरोनामुक्त भएका छन् । योसँगै हालसम्म कोरोना भाइरसबाट निको हुनेको संख्या ४ करोड २६ लाख ७४ हजार ७१२ पुगेको छ । भारतको सरकारी तथ्यांक अनुसार हाल कोरोना संक्रमितको संख्या ५८ हजार २ सय १५ छ । हालको संक्रमणमुक्त दर ९८६५ छ भने दैनिक संक्रमण हुने दर २३५ र साप्ताहिक संक्रमण दर २३८ छ। दिल्लीमा पनि बढ्दै बुधबार दिल्लीमा कोरोनाका १ हजार ३७५ नयाँ संक्रमित भेटिएका छन् । दिल्लीमा संक्रमण दर ७०१ प्रतिशत रहेको छ। बुधबार दिल्लीमा संक्रमणका कारण मृत्यु भने भएको छैन । नयाँ संक्रमित थपिएपछि दिल्लीमा कुल संक्रमितको संख्या १९ लाख १५ हजार ९०५ पुगेको छ । दिल्लीमा हालसम्म कोरोनाबाट २६,२२३ को मृत्यु भएको छ।"
रसुवा भन्सार : ११ महिनामा ६ अर्ब ५५ करोड राजस्व संकलन,"रसुवा : रसुवा भन्सार कार्यालयले चालु आर्थिक वर्ष २०७८७९ को ११ महिनामा ६ अर्ब ५५ करोड रुपैयाँ भन्दा बढी राजस्व सकंलन गरेको छ। चालु आर्थिक वर्षको साउनदेखि जेठ मसान्तसम्म कार्यालयले ६ अर्ब ५५ करोड ४५ लाख ६ हजार रुपैयाँ राजस्व संकलन गरेको हो। कार्यालयले यो अवधिमा ६ अर्ब २५ करोड २६ लाख ९ हजार रुपैयाँ राजस्व उठाउने लक्ष्य राखेको थियो। यो लक्ष्य भन्दा ४८३ प्रतिशत बढी हो। कार्यालयले चालु आर्थिक वर्षमा ६ अर्ब ८२ करोड रुपैयाँ राजस्व संकलन गर्ने लक्ष्य राखेको छ। रसुवागढी नाकाबाट चिनियाँ सामग्रीको आयात बढेका कारण राजस्व संकलन बढेको प्रमुख भन्सार अधिकृत राम मैनालीले बताए। तर पछिल्लो समय आयातमा कमि आएको छ। कार्यालयले राखेको लक्ष्य भन्दा समग्रमा राजस्व संकलनमा वृद्धि भएको देखिएपनि आयातमा सुधार आउन सकेको छैन। गएको जेठ महिनामा लक्ष्यको तुलनामा ९२१३ प्रतिशत मात्र राजस्व संकलन भएको कार्यालयको तथ्यांक छ। कार्यालयले जेठमा ५५ करोड ९३ लाख ६६ हजार रुपैयाँ राजस्व संकलन गर्ने लक्ष्य राखेकोमा ५१ करोड ५३ लाख २८ हजार रुपैयाँ मात्रै संकलन भएको छ। २०७६ माघयता नाकाबाट आयात निकै कम भएको छ। २०७६ माघ १५ गतेदेखि २०७७ जेठ तेस्रो सातासम्म नाका बन्द गरिएको थियो। अहिले एकतर्फी रूपमा नाका सञ्चालन भइरहेको छ। विश्वव्यापी फैलिएको कोरोना भाइरस (कोभिड१९) का कारण २८ महिनादेखि रसुवागढी नाकाबाट सामग्री आयात घटेपछि राजस्व संकलन प्रभावित बन्दै गएको छ। कार्यालयले आर्थिक वर्ष २०७२७३ मा ७४ करोड ३३ लाख २६ हजार, आव ०७३७४ मा २ अर्ब ९२ करोड १८ लाख २ हजार, आव ०७४७५ मा ४ अर्ब ५९ करोड २३ लाख १९ हजार, ०७५७६ मा १० अर्ब ६० करोड २४ लाख १९ हजार, आर्थिक वर्ष २०७६७७ मा ८ अर्ब २७ लाख ७७ हजार र गत आर्थिक वर्ष २०७७७८ मा ३ अर्ब ५४ करोड २७ लाख ९३ हजार रुपैयाँ राजस्व संकलन भएको कार्यालयको तथ्यांक छ। चीनबाट रेडिमेट, इलेक्ट्रोनिक, जलविद्युत् आयोजनाका सामग्री, टेलिकमका सामग्री र फलफूल आयात हुँदै आएको छ। त्यसैगरी नेपालबाट बाँसको मुडा, काठको टेबल, अम्रिसोको कुचो लगायतको सामग्री चीनतर्फ निर्यात हुने गरेको छ। तर कोभिड१९ का कारण निर्यात लामो समयदेखि ठप्प छ। २०७१ सालदेखि औपचारिक रूपमा सञ्चालनमा आएको रसुवागढी नाकामा दैनिक २ सय ५० भन्दा बढी सवारी साधन आवतजावत गर्ने गरेका थिए। चीनले अन्तर्राष्ट्रिय नाकाको रूपमा घोषणा गरेपछि सीमामा व्यापारी, व्यवसायी र सवारीको चाप बढ्दै गएको थियो। रसुवागढी नाकाबाट चीनको केरुङ पुग्नका लागि २४ किलोमिटर दूरी पार गर्नुपर्छ।"
स्वदेशी उत्पादित वस्तुको प्रवर्द्धन गर्न आवश्यकः प्रधानमन्त्री,"काठमाडौंः प्रधानमन्त्री शेरबहादुर देउवाले स्वदेशी कच्चा पदार्थ र नेपाली मौलिक प्रविधि तथा सिपबाट उत्पादित वस्तुको प्रवर्द्धन गर्न आवश्यक रहेको बताएका छन् । भृकुटीमण्डपमा नेपाल चेम्बर अफ कमर्सले आयोजना गरेको नेपाल चेम्बर एक्स्पो२०२२ को उद्घाटन गर्दै प्रधानमन्त्री देउवाले स्वदेशी कच्चा पदार्थ र नेपाली मौलिक प्रविधि तथा सिपबाट उत्पादित वस्तुको प्रवद्र्धनमा एक्स्पोले भूमिका खेल्ने विश्वास व्यक्त गरे। यस्ता एक्स्पोले स्वदेशमा उत्पादित वस्तुको निकासी प्रवद्र्धनमा सहयोग पुगी साना तथा मझौला उद्योगहरुको प्रवद्र्धनमा सघाउँछ,'उनले भने। पर्यटन क्षेत्रले विस्तारै गति लिन थालेको उनको भनाइ छ। प्रधानमन्त्री देउवाले देशको आर्थिक विकासमा उद्योगीको भूमिका अग्रणी रहने बताए ।"
एक्लै अगाडि बढ्ने अंहकार सबैले छोड्नुपर्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले विकास र समृद्धिको यात्रा सहमति र सहकार्यबाट अगाडि बढ्नुपर्ने बताएका छन्। बिहीबार पेरिसडाँडामा आयोजित रितबहादुर खड्का स्मृतिसभालाई सम्बोधन गर्दै उनले एक्लै अगाडि बढ्ने अंहकार सबैले छोड्नुपर्ने धारणा राखेका हुन्। राजनीतिक परिवर्तनको लडाईंपछि अब समाजवाद निर्माणको लडाईं गर्न सहकार्य, एकता आवश्यक भएको उनको भनाई छ। उनले राजनीतिक दल एकबद्ध हुँदा नेपालमा ठूला ठूला राजनीतिक परिवर्तन भएको दाबी गरे। विकास र समृद्धिका लागि गठबन्धनलाई थप बलियो पार्ने उनले भने,नेपालका शान्ति प्रक्रियाका बाँकी काम पूरा गर्नका लागि यो गठबन्धन अझ बलियो पार्ने र विकास र समृद्धिको नयाँ यात्राका लागि पनि यसलाई अगाडि बढाउन जरुरी छ। प्रचण्डले सहकार्य र एकता हावी हुने कि निषेधात्मक दम्भ र अंहकार हावी हुने लडाई चलिरहेको दाबी गरे। उनले विगतका कमिकमजोरी सुधार्दै गठबन्धनलाई थप बलियो बनाउन कार्यकर्तालाई निर्देशन दिए। उनले स्टेट पाटनरसिप प्रोग्राममा नेपालले सम्झौता नगर्ने प्रतिबद्धता प्रधानमन्त्रीले गठबन्धनमा छलफल हुँदा बताएको जानकारी गराए। उनले एसपीपी सैन्य सम्झौता आफूले हुन नदिने र त्यस्तो कुनै सैन्य सम्झौताको तयारी समेत नभएको स्पष्ट पारे। सांसदहरुले अमेरिकी एसपीपीबारे प्रतिनिधिसभाको बैठकमा प्रश्न गर्दै आइरहेका छन्।"
"विराटनगरमा २ युवामाथि धारिलो हतियार प्रहार, १ जनाको अवस्था गम्भीर","विराटनगर : विराटनगर महानगरपालिका१५ स्थित जितु मेडिकलनजिक बुधबार राति दुई जना युवामाथि धारिलो हतियार प्रहार भएको छ। ५६ जनाको समूहले विराटनगर१५ का २२ वर्षीय विशाल तामाङ र २१ वर्षीय सन्देश लिम्बूमाथि राति १२ बजेतिर धारिलो हतियार प्रहार गरेको प्रहरीले जनाएको छ। हतियार प्रहारबाट दुवै जना घाइते भएका छन्। उनीहरुको कम्मर, तीघ्रा लगायत शरीरका विभिन्न भागमा चोट लागेको छ। न्युरो अस्पतालमा उपचाररत घाइतेमध्ये विशालको अवस्था गम्भीर रहेको प्रहरीले जनाएको छ। प्रहरीले घटनाको कारण र आक्रमणमा कुन हतियारको प्रयोग भएको हो भन्ने खुल्न बाँकी रहेको जनाएको छ। प्रहरीको प्रारम्भिक अनुसन्धानबाट घटनामा विराटनगरको शहीद रंगशालानजिकका कुशल पाण्डे लगायतका युवाहरुको संलग्नता देखिएको छ। घटनापछि उनीहरु फरार छन्। फरार रहेका आक्रमणकारीको खोजी तीव्र पारेर घटनाका बारेमा अनुसन्धान थालिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। गफ गर्न भन्दै बोलाएर आफूहरुमाथि आक्रमण गरिएको घाइतेहरुले प्रहरीलाई बताएका छन्। प्रहरीले आक्रमणमा अपराधिक पृष्ठभूमिका युवाहरुको संलग्नता रहेको हुनसक्ने आशंका गरेको छ।"
नीति कथा : मानिसको महत्त्व,"एक दिन एउटा विद्यालयमा जीवनलाई कसरी उत्प्रेरित गर्ने भन्ने विषयमा कक्षा सञ्चालन भइरहेको थियो । शिक्षकले आफ्नो खल्तीबाट एक हजार रुपैयाँको नोट निकालेर विद्यार्थीलाई सोध्न थाले, यदि मैले यो एक हजार रुपैयाँको नोट बाटोमा फ्याके भने तिमीहरूले टिप्छौं कि टिप्दैनौं ? के गर्छौं भन ? उनको कुरा सुन्नासाथ सबै विद्यार्थीले एक्कै स्वरमा भने, अवश्य पनि टिप्छौं सर । त्यो एक हजारको नोटलाई मुठ्ठीभित्र कच्याककुचुक पारेर भुइँमा फ्याक्दै शिक्षकले फेरि सोधे, के अब पनि तिमीहरू यो हजारको नोटलाई टिप्छौं त ? फेरि पनि कक्षाका सबै विद्यार्थीले एकै स्वरमा भने, टिप्छौं सर । त्यसपछि शिक्षकले एक हजारको त्यो नोटलाई भुइँबाट टिपेर खुट्टा कुल्चिए र त्यसलाई विद्यार्थीतिरै फालिदिए । त्यसपछि उनले फेरि विद्यार्थीलाई सोधे, ल अब भन, अझै पनि तिमीहरू त्यो हजारको नोटलाई टिप्छौं त ? यस पटक पनि सबै विद्यार्थीले टिप्छौं सर, भनेर जवाफ फर्काए । त्यसपछि एउटा विद्यार्थी उठेर एक हजारको नोटलाई पटकपटक फालेर के सिकाउन खोजेको हो भनेर सोधे । उनको कुरा सुनेपछि शिक्षकले भने, हामी मानिसहरू पनि यो एक हजारको नोटजस्तै हौं । जिन्दगीको उतारचढावहरूमा हाम्रो हालत पनि यही नोटको जस्तै हुन सक्छ । एक हजारको नोटलाई कच्याककुचुक पारे पनि, घृणा गरेर लात्तीले हिर्काए पनि, फोहर पारे पनि यसको महत्त्व रत्तिभर कम हुँदैन । त्यसरी नै हाम्रो जीवनमा आइपर्ने समस्या र कठिन परिस्थितिहरूले पनि हाम्रो महत्त्वलाई घटाउन सक्दैन । हामीले जतिसुकै संघर्ष गर्नुपरे पनि हामी मानिस नै रहन्छौं । जो पहिले पनि थियौं र पछि पनि रहन्छौं । नैतिक शिक्षा : परिस्थिति जस्तोसुकै भए पनि आफैंले आफूलाई सम्मान गर्न सिक्नु पर्छ । दुःखमा आत्तिने र खुसीमा मात्तिने गर्नु हुँदैन ।"
प्रदेशहरूका बजेटमा लोकप्रियताकै सिको,"सातै प्रदेशले बुधबार संघीय सरकारकै सिको गर्दै सबैलाई मक्ख बनाउने गरी आगामी आर्थिक वर्षको बजेट सार्वजनिक गरेका छन्। उनीहरूले कुनै पुराना कार्यक्रम कटौती गरेका छन्। कतै नयाँ लोकप्रिय कार्यक्रममा बजेट विनियोजन गरेका छन्। समग्रमा बागमतीको बजेट सबैभन्दा बढी ७० अर्ब ९३ करोड छ। त्यसपछि मधेसमा ४६ अर्ब ८८ करोड, लुम्बिनीमा ४२ अर्ब ६३ करोड, प्रदेश १ मा ३९ अर्ब ७३ करोड, सुदूरपश्चिममा ३६ अर्ब ७४ करोड, गण्डकीमा ३५ अर्ब ९० करोड र कर्णालीमा ३२ अर्ब ६१ करोड छ। प्रदेश १ मा ९० सांसदलाई ९० करोड प्रदेश १ मा आर्थिक वर्ष २०७९८० को बजेट आर्थिक मामिला तथा योजनामन्त्री इन्द्रबहादुर आङ्बोले प्रदेशसभामा प्रस्तुत गरेका हुन्। संघबाट वित्तीय समानीकरण अनुदान ९ अर्ब ८२ लाख, ससर्त अनुदान ८ अर्ब ६९ करोड, समपूरक अनुदान ९२ करोड र विशेष अनुदान ४७ करोड ५० लाख प्राप्त हुने मन्त्री आङ्बोले बताए। आन्तरिक राजस्व आम्दानीबाट ४ अर्ब ९८ करोड ४५ लाख र राजस्व बाँडफाँटबाट ११ अर्ब ८८ करोड १४ लाख प्राप्त हुने अनुमान छ। निर्वाचन क्षेत्र पूर्वाधार विशेष कार्यक्रममार्फत प्रदेश सांसदको भूमिका समान हुने व्यवस्थासहित ९० करोड रुपैयाँ विनियोजन गरिएको मन्त्री आङ्बोको भनाइ छ। ९० प्रदेश सांसदमध्ये स्थानीय तहमार्फत प्रत्येकले ११ करोड खर्च गर्न पाउने गरी सरकारले छुट्ट्याएको हो। विगतमा प्रत्यक्ष निर्वाचित र समानुपातिक सांसदका हकमा फरकफरक व्यवस्था थियो। सरकारले लोकमार्ग निर्माणमा ५ अर्ब, सयवटा झोलुंगे पुल बनाउन ३० करोड, सुनसरी, उदयपुर र धनकुटा जोड्ने गरी बराह क्षेत्रस्थित कोसी र कोकाह नदीमा झोलुंगे पुल बनाउन २ करोड, स्वास्थ्य क्षेत्रमा ३ अर्ब ६७ करोड ७७ लाख विनियोजन गरेको छ। एक वडा, एक बर्थिङ सेन्टरका लागि ४ करोड, उत्पादनमा आधारित प्रोत्साहनमा १२ करोड, साना किसानलाई ऋण सहुलियत दिन ९ करोड, एक पालिका, एक उत्पादन कार्यक्रमलाई १३ करोड, उद्योग क्षेत्रको विकास गर्न ३६ करोड ८९ लाख छुट्ट्याइएको छ। उन्नत बीउका लागि १३ करोडसहित समग्र कृषि क्षेत्रलाई २ अर्ब ५९ करोड २३ लाख बजेट तय गरिएको छ। इटहरी र धरानको गुरुयोजना बनाउन तथा इटहरीको टेङ्ग्रा खोलालाई बूढी खोलामा मिसाउन अध्ययन गर्ने एवं झापाको कमल गाउँपालिकामा ५० बेडको आयुर्वेदिक अस्पताल बनाउने घोषणा सरकारको छ। सहिद परिवारको सम्मानमा आर्थिक सहयोगको घोषणा गर्दै सरकारले प्रतिपरिवार १ लाखका दरले रकम उपलब्ध गराउने भएको छ। दूध उत्पादनका आधारमा सोझै किसानले पाउने गरी प्रतिलिटर २ रुपैयाँ अनुदान दिइने भएको छ। मधेसमा छात्रालाई ल्यापटप मधेसमा अर्थमन्त्री शैलेन्द्रप्रसाद साहले ४६ अर्ब ८८ करोड ९ लाख ४६ हजारको बजेट प्रदेशसभामा प्रस्तुत गरेका हुन्। चालूतर्फ २१ अर्ब ७६ करोड ६७ लाख (४६४४ प्रतिशत), पुँजीगततर्फ २५ अर्ब ८२ करोड २० लाख (५३२१ प्रतिशत) र वित्तीय व्यवस्थापनतर्फ १६ करोड ६४ लाख (०३५ प्रतिशत) छ। गत आवभन्दा १२ अर्ब ३४ करोड ४१ लाख धेरैको बजेट ल्याइएको हो। खर्च व्यहोर्ने स्रोतमध्ये आन्तरिक स्रोतको राजस्वबाट ४ अर्ब १८ करोड ९३ लाख, कोषहरूमा सञ्चित रकम ३८ करोड रुपैयाँ प्राप्त हुने बजेट वक्तव्यमा उल्लेख छ। संघीय सरकारको राजस्व बाँडफाँट अनुदानबापत ११ अर्ब ६१ करोड ५८ लाख र समानीकरण अनुदानबापत ७ अर्ब ८१ करोड ५८ लाख प्राप्त हुने जनाइएको छ। चालू आवको विनियोजनबाट बचत हुने नगद मौज्दात ९ अर्ब ६६ करोड, विशेष अनुदान ४९ करोड, समपूरक अनुदान ७८ करोड, संघ सरकारबाट सशर्त योजनाका लागि १० अर्ब ६ करोड ५१ लाख र युनिसेफबाट प्राप्त हुने अनुदान ४ करोड ३३ लाख ४७ हजार गरी जम्मा ४५ अर्ब ४ करोड ९९ लाख २८ हजार ब्यहोर्दा १ अर्ब ८२ करोड १० लाख मात्र न्यून हुने जनाइएको छ। न्यून पूर्तिमा आगामी आवमा आन्तरिक ऋण परिचालन गरिने मन्त्रीले बताए। कृषिमा आत्मनिर्भरका साथै निर्यात प्रवद्र्धनका प्रादेशिक कृषि गुरुयोजना तयार गर्न ५० लाख विनियोजन गरिएको छ। कृषि क्षेत्रको व्यवसायीकरण, यन्त्रीकरण, आधुनिकीकरणमा १७ करोड ८४ लाख, सरल र सहज उन्नत जातको बीउविजन, मल र सहुलियत कर्जा, कृषि तथा पशुबिमा विस्तार गर्न २८ करोड २० लाख छुट्ट्याइएको छ। मुख्यमन्त्री किसान उत्थान कार्यक्रममा साना किसानको आय बढाउन १५ करोड विनियोजन गरिएको छ। प्रदेशलाई दुग्ध र मासु उत्पादनमा आत्मनिर्भर बनाउन दुग्ध तथा मासु मिसन कार्यक्रमलाई ८ करोड ५० लाख, डिप ट्युबवेल, स्यानो ट्युबवेल तथा साना सिँचाइ आयोजनाहरू स्थानीय तहबाट नै व्यवस्थापन हुने गरी निर्माण तथा सञ्चालन गर्न ७ करोड २० लाख तय गरिएको छ। सामुदायिक विद्यालयमा कक्षा १२ मा अध्ययनरत छात्रालाई ल्यापटप दिन बजेट छुट्ट्याइएको छ। त्यसका लागि ७७ करोड ४० लाख रुपैयाँ बजेट विनियोजन गरिएको अर्थमन्त्री साहले बताए। भूमि व्यवस्था कृषि तथा सहकारी मन्त्रालयलाई २ अर्व ७४ करोड २५ लाख, उद्योग, पर्यटन तथा वन मन्त्रालयलाई ४ अर्ब ८४ करोड ६४ लाख, सामाजिक विकास मन्त्रालयलाई ७ अर्ब ८० करोड ९६ लाख, महिला, बालबालिका, युवा तथा खेलकुद मन्त्रालयलाई ६१ करोड ९८ लाख, खानेपानी तथा ऊर्जा विकास मन्त्रालयलाई १ अर्ब ६८ करोड ८६ लाख, भौतिक पूर्वाधार विकास मन्त्रालयलाई १८ अर्ब ८ करोड ४५ लाख ६४ हजार, गृह तथाा सञ्चार मन्त्रालयलाई ६४ करोड ३३ लाख विनियोजन गरिएको छ। बागमतीमा नमुना वडा, समाजवादी कार्यक्रम बागमती प्रदेशले २०७९८० का लागि ७० अर्ब ९३ करोड ९२ लाख रुपैयाँ बजेट ल्याएको छ। बुधबार प्रदेशसभामा आर्थिक मामिला तथा योजनामन्त्री शालिकराम जम्कट्टेलले पुँजीगततर्फ ४१ अर्ब ५६ करोड २४ लाख र चालूतर्फ १९ अर्ब २ करोड ४१ लाख रहेको जानकारी दिए। वित्तीय हस्तान्तरणतर्फ ८ अर्ब ३५ करोड २७ लाख छ। २६ अर्ब ९७ करोड ११ लाख कर राजस्वबाट, संघीय वित्तीय हस्तान्तरणबाट २१ अर्ब ६ करोड ८७ लाख प्राप्त हुने अनुमान छ। अनुमानित सञ्चितकोष बचत र अन्य प्राप्तिबाट १६ अर्ब ६७ करोड ५० लाख प्राप्त हुने उल्लेख छ। बागमतीमा नयाँ कार्यक्रम नमुना वडा, समाजवादी कार्यक्रम सञ्चालन गर्न २५ करोड रुपैयाँ बजेट छुट्ट्याइएको छ। प्रदेशका १० हजार युवालाई स्वरोजगार बनाउन १५ करोड विनियोजन गरिएको छ। कृषि तथा पशुपालनमा दिँदै आएको अनुदान खारेज गरिएको छ। किसानलाई निब्र्याजी बीउ पुँजी किस्ताबन्दीमा उपलब्ध गराउन ५० करोड विनियोजन गरिएको छ। बागमती प्रदेश चक्रपथ सडक र प्रदेश राजधानी हेटौंडामा चक्रपथ सडक निर्माण गरिने भएको छ। प्रदेश सरकारले नयाँ आर्थिक वर्षलाई घुमफिर वर्ष घोषणा गरेको छ। ३ सयवटा सामुदायिक विद्यालयको व्यवस्थापन सुधार्न २५ करोड विनियोजन गरिएको छ। गण्डकीमा बजेटको प्राथमिकता उत्पादन वृद्धि गण्डकीमा अर्थमन्त्री रामजी बरालले ३५ अर्ब ९० करोड रुपैयाँको बजेट सार्वजनिक गरेका हुन्। यसको ६१६६ प्रतिशत पुँजीगत, ३६९५ प्रतिशत चालू र १९३ प्रतिशत वित्तीय व्यवस्थापनका लागि छुट्ट्याइएको छ। चालूतर्फ १३ अर्ब २६ करोड ८८ लाख, पुँजीगततर्फ २२ अर्ब १४ करोड १ लाख छ। वित्तीय व्यवस्थातर्फ ५० करोड रुपैयाँ छ। प्रदेश सरकारले २ अर्बभन्दा केही बढी घाटा बजेट ल्याएको हो। घाटा भने आन्तरिक र नेपाल सरकारसँग ऋण लिएर पूर्ति गर्ने अर्थमन्त्री बरालले सुनाए। प्रदेशको राजस्व आम्दानी ५ अर्ब ९ करोड हुने अनुमान छ। मन्त्री बरालका अनुसार रोयल्टी बाँडफाँटबाट ३२ करोड ५० लाख प्राप्त हुने अनुमान छ। सञ्चित कोषमा १ करोड ८८ लाख रुपैयाँ व्ययभार पर्ने अनुमान गरिएको पनि उनले सुनाए। चालू आवमा गण्डकीले ५ अर्ब ६० करोड आन्तरिक राजस्व संकलनको लक्ष्य लिएको थियो। तर, ३ अर्ब मात्रै संकलन भएको अर्थमन्त्री बरालले बताए। उनले संघीय सरकारबाट वित्तीय समानीकरण अनुदान ७ अर्ब ९२ करोड ७९ लाख, राजस्व बाँडफाँटबाट ९ अर्ब २३ करोड, ससर्त अनुदान ६ अर्ब ९१ करोड ८३ लाख, समपूरक अनुदान ८३ करोड ७० लाख र विशेष अनुदान स्वरूप ८६ करोड प्राप्त हुने बताए। चालू आवको बजेट ३० अर्ब ५ करोडको थियो। तर, वैशाख मसान्तसम्म ११ अर्ब ४८ करोड रुपैयाँ खर्च भएको छ। जुन बजेटको ३८ प्रतिशत मात्रै हो। आर्थिक वर्षको अन्त्यसम्म बजेटको ७५ प्रतिशत खर्च हुने संशोधित अनुमान अर्थमन्त्री बरालले सुनाए। प्रदेशको एकल कर प्रशासनबाट संकलित हुने सवारी करबापतको ७२ करोड रुपैयाँ सम्बन्धित स्थानीय तहलाई हस्तान्तरण गर्ने अर्थमन्त्री बरालले सुनाए। अर्थमन्त्रीले सडक, पुल र झोलुंगे पुलका लागि १० अर्ब रुपैयाँ विनियोजन गरिएको बताए। बजेटको प्राथमिकता उत्पादन वृद्धि छ। एक निर्वाचन क्षेत्र एक कृषि सडकको योजनाका लागि ३६ करोड रुपैयाँ छुट्ट्याइएको छ। कृषिका फर्महरू स्थापना र विस्ता गर्न १५ करोड विनियोजन गरिएको छ। उनले सिँचाइ र त्यसका पूर्वाधारका लागि ५ करोड रुपैयाँ विनियोजन गरेका छन्। सरकारले एक घर एक धारा योजनालाई निरन्तरता दिएको छ। सञ्चालित खानेपानी आयोजनाको निरन्तरता एवं नयाँ निर्माण हुने खानेपानी आयोजनाहरूका लागि २ अर्ब १५ करोड विनियोजन गरेको छु, मन्त्री बरालले भने। लुम्बिनीमा छोरीलाई विज्ञान पढाउन बजेट लुम्बिनीमा आर्थिक मामिला तथा सहकारीमन्त्री कृष्णध्वज खड्काले प्रदेशसभामा ४२ अर्ब ६३ करोड ५७ लाखको बजेट प्रस्तुत गरे। चालू आर्थिक वर्षभन्दा यो १ अर्ब ७३ करोड बढी हो। बजेट खर्च र राजस्व लक्ष्य प्राप्तिमा कमजोर हुँदाहुँदै सरकारले ऋणात्मक बजेटको आकार बढाएको हो। १ अर्ब आन्तरिक ऋण उठाएर पूर्ति गरिने मन्त्री खड्काले बताए। सरकारले यो बजेटमा केही नयाँ र लोकप्रिय कार्यक्रम ल्याएको छ। लुम्बिनी प्रादेशिक अस्पताल र राप्ती प्रादेशिक अस्पतालमा ओपीडी टिकट र जनरल बेड निःशुल्क गर्न १ करोड ५० लाख बजेट विनियोजन गरिएको छ। मृगौला प्रत्यारोपण, मुटुको भल्भ फेर्ने, क्यान्सरको उपचारमा २ लाख आर्थिक सहुलियत दिने योजनाले निरन्तरता पाएको छ। प्रादेशिक अस्पताल सुदृढीकरणमा ५२ करोड ८२ लाख विनियोजन गरिएको मन्त्री खड्काले बताए। प्रदेशले राजधानी निर्माण, लुम्बिनी प्रादेशिक अस्पताल र पाल्पाको रामपुरदेखि रोल्पाको जिनावाङसम्मको जीवराज आश्रित कृष्ण सेन इन्छुकमार्गलाई गौरवको आयोजनामा राख्दै १ अर्ब ६९ करोड बजेट विनियोजन भएको छ। एक स्थानीय तह एक नमुना उत्पादन नीतिअनुरूप तरकारी बाली, कफी, अलैंची, मौरी, च्याउ, भैंसी, कालिजलगायतका बाली वस्तु प्रवद्र्धन कार्यक्रमसहितलाई २९ करोड विनियोजन गरिएको छ। गौतमबुद्ध विमानस्थल र नेपालगन्ज विमानस्थलनजिक स्थानीय उत्पादन एग्रो मार्ट र कोसेली घर सञ्चालनमा ल्याउन बजेट राखिएको छ। प्रदेशले बुटवल धागो कारखाना, नवलपरासीको चिनी मिल र नेपालगन्जको कपास खेतीलाई विस्तारका लागि सम्भाव्यता अध्ययन गर्न बजेट राखेको छ। छोरीहरूको पहुँचमा विज्ञान शिक्षा कार्यक्रमअन्तर्गत कक्षा ११ र १२ तथा स्नातक तहमा विज्ञान संकायमा अध्ययनरत सबै विद्यार्थीलाई छात्रवृत्ति दिन सवा ३ करोड बजेट राखिएको छ। प्रदेशले लुम्बिनीमानसरोवर पयर्टकीय सर्किटको सम्भाव्यता अध्ययन, लुम्बिनी विकास कोषको बिहार क्षेत्रमा माइक्रोरेल सञ्चालनका लागि गुरुयोजना बनाउने बजेट राखिएको छ। कर्णालीमा सडकलाई महत्त्व कर्णालीमा आर्थिक मामिला तथा योजनामन्त्री विन्दमान विष्टले बुधबार प्रदेशसभामा ३२ अर्ब ६१ करोड ६१ लाख रुपैयाँको प्रस्तुत गरे। जसअन्तर्गत पुँजीगततर्फ १९ अर्ब ४३ करोड ५ लाख र चालूतर्फ ९ अर्ब १६ करोड ९९ लाख रुपैयाँ छ। स्थानीय तहमा वित्तीय हस्तान्तरणतर्फ ४ अर्ब १ करोड ५७ लाख रुपैयाँ छ। समग्रमा पुँजीगतर्फ ५९५८ प्रतिशत, चालूतर्फ २८११ प्रतिशत र वित्तीय हस्तान्तरणतर्फ १२३१ प्रतिशत बजेट विनियोजन गरिएको मन्त्री विष्टले बताए। आन्तरिक राजस्वबापत ७१ करोड २९ लाख संकलन हुने अनुमान गरिएको छ। मन्त्री विष्टले संघीय सरकारबाट प्राप्त अनुदान, चालू आर्थिक वर्षमा खर्च नभई बचत हुने बजेट र वैदेशिक सहायताबाट प्राप्त हुने रकमबाट खर्च बेहोर्ने बताए। आगामी आर्थिक वर्ष सडकको गुरुयोजना निर्माण गर्ने, भेरी र कर्णाली करिडोर निर्माण तथा स्तरोन्नति गर्ने र प्रदेशका हरेक जिल्लामा कम्तीमा एउटा सडकलाई प्रदेश महत्वको आयोजनाको रूपमा सञ्चालन गर्न बजेट विनियोजन गरिएको छ। यस्तै नदी र खोलाहरूमा झोलुंगे पुल निर्माणका लागि २० करोड ३१ लाख, पूर्वाधार विशेष कार्यक्रमका लागि १ अर्ब १२ करोड र वीरेन्द्रनगरको खुलामञ्चमा संरचना निर्माण गर्न १५ करोड तथा जनता आवास कार्यक्रम, एकीकृत बस्ती विकास गर्न र विपन्न नागरिकको घर निर्माणका लागि ४८ करोड ९५ लाख बजेट विनियोजन गरिएको छ। प्रदेशमा भौतिक पूर्वाधार र सहरी विकासका लागि १० अर्ब ९२ करोड विनियोजन गरिएको मन्त्री विष्टले बताए। सुदूरपश्चिममा सांसद विकास कोष खारेज सुदूरपश्चिममा आर्थिक मामिलामन्त्री प्रकाशबहादुर रावलले चालूतर्फ १२ अर्ब २९ करोड ५९ लाख ८४ हजार (३३४६ प्रतिशत) र पुँजीगततर्फ २४ अर्ब १४ करोड ४७ लाख ६१ हजार ( ६५७१ प्रतिशत) को बजेट प्रस्तुत गरे। प्रदेश सरकारले प्रदेश पूर्वाधार विकास कार्यक्रम (सांसद विकास कोष) खारेज गरेको छ। प्रदेश सरकारले ऊर्जा सिँचाइ तथा नदी नियन्त्रण ४ अर्ब ४२ करोड विनियोजन गरेको छ। प्रदेश सरकारले यार्सागुम्बाजस्ता हिमाली जडिबुटीको टिस्युकल्चर गर्नेजस्ता आकर्षक तर पूरा नहुने कार्यक्रम सार्वजनिक गरेको छ। किशोर बुढाथोकीविराटनगर, गोविन्द महतोजनकपुरधाम, कृष्ण सारु मगरहेटौंडा, केशवशरण लामिछानेपोखरा, लक्ष्मण पोखरेलबुटवल, ललितबहादुर बुढासुर्खेत, शिवराज भट्टधनगढी :"
"सप्तरंगी बजेट, पुरानै पारा","सातवटै प्रदेश सरकारले बुधबार एकै दिन बजेट सार्वजनिक गरेका छन्। जनतामा उत्साह ल्याउने र आर्थिक रूपमा मुलुकलाई सुदृढ बनाउनेभन्दा पनि परम्परागत शैलीलाई नै सबैले पछ्याएका छन्। अर्थात्, सबैले नगद बाँडेर जनतालाई खुसी बनाउने प्रयास गरेका छन्। बजेटको सही सदुपयोग गर्नेभन्दा पनि कर्मकाण्ड मात्रै पूरा गरेका छन्। बजेट निर्माणको मुख्य आधार नै आगामी निर्वाचनलाई बनाएको देखिन्छ। प्रदेशका बजेटमा सम्बन्धित प्रदेशको विकास र उत्थानभन्दा पनि दलीय भागबन्डा र पहुँचका आधारमा योजना बाँडफाँट गरिएका छन्। गण्डकी प्रदेशमा त सत्तापक्ष र विपक्षी सांसदका लागि रकम तोकेरै बजेट बाँडफाँटका समाचार प्रकाशित भए। अरू प्रदेशका बजेटमा पनि त्यसले राम्रै स्थान पाएको देखिन्छ। स्थानीय आवश्यकता र मागभन्दा पनि दलीय भागबन्डा, पहुँच र आगामी निर्वाचनलाई प्रभावित पार्ने गरी बजेट बनाइएका छन्। आवरणमा आकर्षक नारा दिए गुदीमा फरकपन छैन। यसै पनि सबै प्रदेश सरकारको पहिलो कार्यकाल निकै आलोचित छ। ५ वर्षको कार्यकालले जनतामा उत्साह जगाउन सकेन। उल्टै केन्द्रीय राजनीतिको छाया पर्दा प्रदेश सरकार पनि अस्थिर बने। पद र सत्ताका लागि अस्वस्थ खेल भए। यतिसम्म कि सत्ता जोगाउन झ्यालैपिच्छे मन्त्रालय बनाइए। प्रदेशको संरचना बलियो बनाउनेभन्दा पनि बदमान गर्ने क्रियाकलापले प्रश्रय पाए। अधिकांश प्रदेशमा योजना लिन १० प्रतिशत कमिसनको चर्चा व्यापक बन्यो। अर्थात् १० प्रतिशत कमिसन बुझाउनुहोस्, योजना लैजानुहोस् भन्ने खुलेआम लेनदेन चल्यो। त्यसो हुँदा लक्षित जनताभन्दा पैसा र शक्ति हुनेले मात्रै योजना पाए। भ्रष्टाचार मौलायो। तलैसम्म भ्रष्टाचारले जरा गाड्यो र जनताको नजरमा प्रदेश सरकार पनि उस्तै त रहेछ नि भन्ने पर्यो। केही प्रदेशले सांसद विकास कोषजस्ता विगतमा असफल र विवादित कार्यक्रमलाई स्थान दिएका छन्। केन्द्रका सांसदहरू यसै कार्यक्रमका कारण सर्वाधिक आलोचित बनेका थिए। यो कार्यक्रमलाई प्रदेश नम्बर १ र मधेस प्रदेशले निरन्तरता दिएका छन्। यसले विकास निर्माणमा टेवा दिनेभन्दा पनि सांसदले योजना बाँड्ने र आफ्नो निर्वाचन क्षेत्र सुरक्षित बनाउने मात्रै काम गरेको भन्दै विगतमा आलोचना भएको थियो। यो कार्यक्रम कार्यकर्तालाई खुसी बनाउने योजना वितरणका रूपमा मात्रै परिचित बन्यो। यस्ता असफल कार्यक्रमलाई प्रदेश सरकारले स्थान दिँदा उनीहरू कसरी सफल होलान् ? सांसदले त नीति र योजना बनाउने हो। आफैं योजना र रकम बाँड्न खोज्नुको तात्पर्य भनेकै आर्थिक लाभ लिने भित्री योजना हो भन्नेमा दुईमत छैन। बागमती प्रदेश सरकारले कर्मचारीलाई १५ प्रतिशत तलब वृद्धिका साथै घुमफिर वर्षको घोषणा गरेको छ। जबकि, केन्द्र सरकारले घुमफिर गर्ने भनी घोषणा गरेको कार्यक्रम अझै लागू हुन सकेको छैन। त्यसकै सिको गर्दै बागमतीले यस्तो कार्यक्रम ल्याएको देखिन्छ। लुम्बिनी सरकारले बेरोजगारलाई रोजगार कार्यक्रम ल्याएको छ। जबकि, रोजगारी दिने त्यसको आधार र स्रोत स्पष्ट छैन। जनताको आँखामा छारो हाल्न केहीले कृषि र किसानलाई अनुदानका कार्यक्रम पनि समेटेका छन्। प्रदेश सरकारहरूले विकास निर्माणका स्थानीय आवश्यकता, जनताका पीरमर्का र स्रोतसाधनको उपलब्धतातिर ध्यानै नदिई कर्मकाण्डी योजनालाई मात्रै बजेटमा स्थान दिएका छन्। यसबाट प्रदेश सरकार बलियो बन्ने र जनताको वास्तविक सरकार बन्नेतिर कुनै पनि प्रदेशले ध्यान दिएको देखिँदैन। असार महिना बजेट ल्याउने हो र जसरी नि बाँडफाँट गर्ने त हो भन्ने कुरालाई मात्रै प्रदेश सरकारहरूले ध्यान दिएको देखिन्छ। आगामी चुनाव कसरी जित्ने र कार्यकर्तालाई बढीभन्दा बढी योजना कसरी बाँड्ने भन्ने मानसिकताबाट प्रदेश सरकार माथि नउठेसम्म प्रदेश सरकारका बजेटले सार्थकता नपाउने निश्चित छ।"
"एमालेका जनप्रतिनिधिलाई आजदेखि अभिमुखीकरण, राष्ट्रिय राजनीतिबारे ओलीले प्रशिक्षण दिने","काठमाडौं : नेकपा एमालेले स्थानीय तह निर्वाचनमा विजयी भएका जनप्रतिनिधिहरुलाई आजबाट दुई दिने प्रशिक्षण दिन लागेको छ। पार्टी कार्यालय च्यासलमा सोमबार बसेको सचिवालय बैठकको निर्णय अनुसार आजबाट दुई दिने प्रशिक्षण तथा अभिमुखीकरण कार्यक्रम गरिएको एमाले प्रचारविभाग उपप्रमुख विष्णु रिजालले जानकारी दिए। उनका अनुसार एमाले अध्यक्ष केपी शर्मा ओलीले राष्ट्रिय सभामा बिहीबार ११ बजे प्रशिक्षण तथा अभिमुखीकरण कार्यक्रमको उद्घाटन गर्नेछन्। पार्टी स्कूल विभागले आयोजना गर्ने प्रशिक्षण कार्यक्रममा एमालेबाट निर्वाचित पालिकाका प्रमुखअध्यक्ष र उपप्रमुखउपाध्यक्षलाई रहने रिजालले बताए। एमालेले ७५२ स्थानीय तहमध्ये २०५ पालिकामा प्रमुख र २४० उपप्रमुख जितेको छ। एउटा पालिकामा निर्वाचन सम्पन्न हुन बाँकी रहेको छ। एमालेले जनप्रतिनिधिहरुलाई स्थानीय सरकार सञ्चालन, नीति र कार्यक्रम कसरी बनाउने, बजेट तथा कानून निर्माण कसरी गर्ने, विकास, सुशासन, जनतासँग सम्बन्धन कसरी स्थापित गर्ने र राष्ट्रिय राजनीतिलगायतका विषयमा प्रशिक्षण दिन लागेको हो।"
आइसिसी विश्वकप लिग२ : नेपाल अमेरिकासँग पराजित,"काठमाडौं : आइसिसी विश्वकप लिग२ मा नेपाल घरेलु टोली अमेरिकासँग पराजित भएको छ। अमेरिकाको ह्युस्टनस्थित मोसा क्रिकेट मैदानमा केहीबेरअघि सम्पन्न खेलमा नेपाल अमेरिकासँग ३९ रनले स्तब्ध भएको हो। अमेरिकाले नेपालसामु जितका लागि २४६ रनको विजयी लक्ष्य प्रस्तुत गरेको थियो। नेपालले ४७ दशमलव ४ ओभरमा सबै विकेट गुमाउँदै २०६ रन मात्र बनाउन सक्यो। नेपालका लागि आरिफ शेखले ७६ बलमा तीन चौकासहित सर्वाधिक ६३ रनको योगदान दिए। यस्तै सोमपाल कामीले ७२ बलमा एक चौकाको मद्दतमा ४७ रन बनाए। छैटौं विकेटका लागि शेख र कामीबीच १०६ रनको साझेदारी भएको थियो। ओपनर कुशल भुर्तेलले १०, आसिफ शेखले १८, देव खनालले ३४ र रोहितकुमार पौडेलले १६ रन बनाए। बलिङतर्फ अमेरिकाका सौरभ नेत्रवालकर र अली खानले तीनतीन तथा नोथुश केंजिगे र निसर्ग पटेलले एक एक विकेट लिए। यसअघि टस हारेर ब्याटिङ गर्न पुगेको अमेरिकाले निर्धारित ५० ओभरको खेलमा सात विकेट गुमाउँदै २४५ रन बनाएको थियो। अमेरिकाका लागि गजानन्द सिंहले ६० बलमा ५ चौका र एक छक्काको मद्दतमा सर्वाधिक ५८ रन बनाए। यस्तै सुशान्त मोदानीले ८३ बलमा सात चौकासहित ५४, आरोन जोन्सले ४३, साइतेजा मुक्कामल्लाले ३६, निसर्ग पटेलले अविजित १८ र क्यामरन स्टिभन्सले अविजित १६ रन बनाए। बलिङतर्फ नेपालका लागि करन केसीले तीन, कप्तान सन्दीप लामिछानेले दुई तथा सोमपाल कामी र दीपेन्द्रसिंह एैरीले एक एक विकेट लिए। अमेरिका भ्रमणमा रहेको नेपाल पहिलो खेलमा ओमानसँग १३ रनले पराजित भएको थियो। दोस्रो खेलमा अमेरिकासँग बराबरी खेलेको थियो भने तेस्रो खेलमा नेपालले ओमानलाई सात विकेटले पराजित गरेको थियो। आइसिसी विश्वकप लिग२ मा नेपालले हालसम्म १६ खेल खेल्दै १५ अङ्क जोडेको छ। नेपाल लिग२ मा पाँचौँ स्थानमा छ। रासस"
चौतर्फि आलोचना भएपछि एसपीपीमा पछि हट्यो सरकार,"काठमाडौं : अमेरिकासँग स्टेट पार्टनरसिप प्रोग्राम (एसपीपी)मा सम्झौता गर्न सरकार पछि हटेको छ। प्रधानमन्त्री शेरबहादुर देउवाले एसपीपीमा तत्काल सम्झौता नगर्ने बताएका छन्। यस विषयमा सरकारको आलोचना भएपछि बुधबार गठबन्धन दलका शीर्ष नेता सम्मिलित बैठकमा प्रधानमन्त्री देउवाले राष्ट्रलाई हित नगर्ने विषयमा आफू सजग रहेको स्पष्ट पारेका हुन्। प्रधानमन्त्रीले मुलुकको हितविपरीत कुनै पनि सम्झौता नगर्ने बताएको एकीकृत समाजवादी अध्यक्ष माधवकुमार नेपालले बताए। नेपालको हितमा आघात पुग्ने वा कुनै रणनीतिक महत्वको कुनै पनि कुरामा हस्ताक्षर गर्ने काम आफूबाट नहुने र अरू देशले चासो राखेर कसैले भने पनि आफूले नमान्ने प्रधानमन्त्रीको स्पष्ट धारणा रह्यो, अध्यक्ष नेपालले भने। नेपालले पार्टीको स्थायी कमिटी बैठकमा पनि मुलुकको हितविपरीत कुनै पनि सम्झौतामा हस्ताक्षर नहुने प्रधानमन्त्रीले स्पष्ट पारेको बताएका थिए। प्रधानमन्त्रीले नै त्यसबारे प्रष्ट पारेपछि अब बाहिर फैलाइएको कुरामा विश्वास गर्नुपर्ने कारण नभएको नेपालले बताए। हाम्रो देशको हितमा छछैन भनेर हामी सबैले चासो राख्नुपर्छ। सोधीखोजी हुनुपर्छ, नेपालले भने, तर, बाहिर फैलाइएको प्रचारको आधारमा भावनामा बग्नु हुँदैन। सतर्क हुने, सजग हुने कुरा ठीक छ। तर, बाहिर फैलाइएका कुरा विश्वासयोग्य छैनन्। बरू हामी सिधै प्रधानमन्त्रीसँग कुराकानी गर्न सक्छौं। देउवा, नेपाल, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवबीच बुधबार बिहान छलफल भएको थियो। बैठकमा सहभागी एक नेताका अनुसार माओवादी अध्यक्ष दाहालले विवाद भइरहेकाले एसपीपीको विषय स्थगन गर्नुपर्ने प्रस्ताव गरेका थिए। दाहालको भनाइ उद्धृत गर्दै ती नेताले भने, मंगलबार संसद्मा परराष्ट्रमन्त्रीजीले एसपीपीमा शंका गर्नुपर्ने पाटो नभएको भन्दै खण्डन गरिदिएकाले समस्या बल्झिएको छ। यसका विषयमा अध्ययन टोली बनाएर बुझ्न सकिन्छ। सेनाको विषय र उत्तरी भूभागको विषय जसरी उल्लेख गरिएको छ त्यो नै शंकास्पद भएकाले यसमा विस्तृत छलफल र अध्ययन गरेर मात्र अघि बढ्नुपर्छ। दाहालले बैठकमा यो अहिले सरकारको प्राथमिकताको विषय नभएको र प्रतिपक्षले गठबन्धन भत्काउने दाउमा अल्झनमा पार्न खोजेको बताएका थिए। जसपा अध्यक्ष यादवले पनि एसपीपीका विषयमा सोच्ने र छलफल गर्ने समय नभएको र चुनावमा केन्द्रित हुनुपर्ने बताएका थिए । गृहमन्त्री बालकृष्ण खाँणले एसपीपीकै विषयमा प्रतिक्रिया दिँदै भने, एसपीपीमा तत्काल हस्ताक्षर गर्ने कुनै तयारी छैन। बाहिर सरकारको विषयमा भ्रम फिँजाइयो। अमेरिकाले दबाब दिएको भन्ने कुरा नै गलत हो। यो विषय मैले पनि सञ्चारमाध्यमबाट थाहा पाएँ। त्यस्तो केही छैन। कांग्रेस नेतृत्वको गठबन्धनको सरकार भत्काउनका लागि अनेक प्रपञ्च रचिएका छन्। माओवादी नेता देव गुरुङले एसपीपी विवादमा आउनुभन्दा प्रधानमन्त्रीले अमेरिका भ्रमण नै स्थगत गर्दा राम्रो हुने बताए। एसपीपीको विषयमा राष्ट्रहितका विषयका बुँदा नै छैनन्। यो बेलामा भ्रमण सशंकित हुन्छ। चुनावी मुखमा आएर अमेरिका भिजिटको अर्थ पनि छैन, नेता गुरुङले भने, प्रधानमन्त्रीले विरोधाभाष हुने कुरा गर्नुहुन्छ। गठबन्धनको बैठकमा आज प्रतिबद्धता जनाउनुभएको छ। प्रधानमन्त्री त्यसमै अडिग हुनुहुनेछ भन्ने हामीलाई विश्वास छ। गुरुङले अमेरिकीको निरन्तरको भ्रमणले शंका भने उब्जाएको बताए। भ्रमणको मौका पारेर सुरक्षाको विषय भनेर फेरि पनि अमेरिकाको प्रस्ताव आउन सक्छ। उक्त विषयमा छलफल पनि बढ्न सक्छ। यो कुनै पनि हालतमा राष्ट्रहितमा छैन। प्रधानमन्त्रीले यति कुरा बुझ्नुहुन्छ, उनले भने। कांग्रेस प्रवक्ता डा प्रकाशशरण महतले एसपीपीको विषय कम्युनिस्ट सरकारकै पालामा अघि बढाइएको बताए। यो विषय अहिले आएर उछाल्नु भनेको स्थानीय निर्वाचनपछिको विपक्षी दलहरूको छटपटाहट हो। आगामी निर्वाचनमा विभिन्न बिकाउ फन्डा बनाएर बढाइ चढाइ गरिएको हो, प्रवक्ता डा महतले भने, सैन्य गठबन्धन हुन थाल्यो भन्ने भ्रम फैलाइएको छ। यसमा तुक आधार केही छैन। अहिले आएर नेपाली कांग्रेसको विदेश सम्बन्ध असन्तुलन पार्न खोजिएको हो। प्रधानमन्त्रीको अमेरिका भ्रमण र एसपीपीको विषयको सम्बन्ध छैन। के हो एसपीपी ? अमेरिकी सेनाले नेपाली सेनासँग यो कार्यक्रममा सहकार्य गर्न प्रस्ताव गरेको नयाँ कुरा भने होइन। जुन सात वर्ष भइसकेको छ। उसले पहिलो पटक तत्कालीन प्रधानसेनापति राजेन्द्र क्षेत्रीको पालामा सन् २०१५ मा एसपीपीसम्बन्धी प्रस्ताव पठाएको थियो। क्षेत्रीले उक्त पत्रको विषयमा राजनीतिक तहमा परामर्श नै गरेनन्। एक उच्च तहका सैनिक अधिकारीले भने, अमेरिकाले पठाएको दस्तावेजमा एउटै बुँदामा आपत्ति छ। नेपालमा उच्च भूभाग भएका क्षेत्रमा संयुक्त प्रशिक्षण अभ्यास गरिने बुँदाले नेपालका छिमेकी राष्ट्र बीचको सुमधुर सम्बन्धलाई असर गर्न सक्छ। अन्य बुँदा सामान्य हो। एसपीपीको सदस्य हाम्रा जस्ता मुलुक धेरै छन्। यसमा आशंकाको आवश्यकता छैन। यद्यपि सजगता भने अपनाउनुपर्छ। क्षेत्री सन् २०१७ मा अमेरिकी सेनाको निम्तोमा अमेरिका जाँदा अमेरिकाले पनि क्षेत्रीसँग चासो राखेको थियो। सन् २०१८ सेप्टेम्बरमा सेनाका प्रमुख पूर्णचन्द्र थापासँग पनि एसपीपी सम्झौताको विषयमा अमेरिकाले चासो दिएको थियो। थापाले पनि यसलाई प्राथमिकता दिएनन्। तत्कालीन रक्षामन्त्री ईश्वर पोख्रेलसँग इन्डोप्यासिफिक क्षेत्रको सुरक्षा मामिला हेर्ने अमेरिकी सहायक रक्षामन्त्री यान्डल स्राइभरले नेपाल भ्रमणका बखत एसपीपीको विषयमा चासो देखाएका थिए। पोख्रेरलले परराष्ट्र मन्त्रालयसँग छलफल गरेका थिए। त्यसपछि रक्षा, परराष्ट्र र नेपाली सेनाका बीचमा एक अध्ययन समिति बनाइएको थियो। त्यसपछि त्यो विषय थाति रह्यो। त्यति बेला परराष्ट्रमन्त्री प्रदीपकुमार ज्ञवाली थिए। उनले भने, त्यतिबेला अमेरिका जाँदा पनि एसपीपीको विषय उठेको थियो। एसपीपी विषयनै नेपालको असंलग्न परराष्ट्र नीतिमा धक्का पुग्ने बिषय हो। एसपीपी कार्यक्रम अध्ययनका लागि समिति बनाएको पनि ज्ञवालीले प्रष्ट पारे। पराराष्ट्र मन्त्रालयका एक उच्च अधिकारीका अनुसार अमेरिकाले एमसीसीका विषयमा छलफल चलिरहेकै बेला पनि एसपीपीको विषय अगाडि ल्याउन खोजेको थियो। ती अधिकारीले भने, डा मीनेन्द्र रिजाल रक्षा मन्त्री हुँदा पनि एसपीपीकै विषयमा छलफल गर्ने निहुँमा रिजाललाई अमेरिका भ्रमणको निम्तोसमेत दिएको थियो। यो बीचमा नेपाल र अमेरिकाबीचका कूटनीतिक छलफल र बैठकमा पनि एसपीपीमा नेपाली सेनाको सहभागिताको चासो बढी थियो। करिब १ सय देशका सेना अमेरिकी सेनासँग यही कार्यक्रमअन्तर्गत जोडिएका छन्। अमेरिकाले सन् १९९३ मा पहिलोपटक स्टेट पार्टनरसिप कार्यक्रम अघि सारेको थियो। नेपाललाई प्रस्तावित ६ पृष्ठ लामो साझेदारीपत्रमा १० बुँदा समेटिएका छन्। दस्तावेजअनुसार सम्झौता नेपालको रक्षा मन्त्रालय र अमेरिकाको पनि रक्षा मन्त्रालयमार्फत हुने उल्लेख छ। बजेट निर्माणमा पूर्व नायवसुब्बाको भूमिकाबारे संसद्मा अर्थमन्त्रीले जवाफ दिनुपर्ने एमालेको माग संसदमा एमालेले माग्यो अर्थमन्त्रीको राजीनामा एसपीपीबारे संसद्मा प्रश्नै प्रश्न एसपीपी नेपालका लागि घातक, वैदेशिक हस्तक्षेपको कडा प्रतिवाद गर्न अनेरास्ववियूको अपील नेपाललाई भूराजनीतिक द्वन्द्वमा धकेल्न खोजेर सरकारले के गर्न खोजेको हो : एमाले एसपीपीबारे प्रधानमन्त्री देउवाले संसदमा उभिएर जवाफ दिनुपर्छ : गगन थापा प्रधानमन्त्रीले एसपीपीमा तत्काल हस्ताक्षर नगर्ने बताउनु भएको छ : माधव नेपाल एसपीपी सम्झौतामा हस्ताक्षर गर्ने तयारी छैन : कानुनमन्त्री कोइराला एसपीपी नेपालको असंलग्न परराष्ट्र नीति विपरीत : शंकर पोखरेल एसपीपी हामीलाई स्वीकार्य छैन : महामन्त्री शर्मा एसपीपीसम्बन्धी कुनै पनि सम्झौता वा समझदारी भएको छैन : नेपाली सेना"
कांग्रेसको नीति अधिवेशन अलपत्र,"काठमाडौं : नेपाली कांग्रेसको १४औं महाधिवेशन नेतृत्व चयनमा मात्रै केन्द्रित रह्यो। कांग्रेसले वैधानिकता जोगाउने चुनौतीबीच गत मंसिर २८ गते महाधिवेशन सम्पन्न गर्यो। नेतृत्व महाधिवेशन सकिएको ६ महिना बितिसक्दा पनि नीति महाधिवेशनको विषय भने अलपत्र परेको छ। कांग्रेसले वैधानिकता जोगाउन भन्दै ६ महिनापछि नीतिगत समीक्षा र भावी नीतिका विषयमा छलफल गर्ने भनेर नीति महाधिवेशनलाई थाती राख्यो। सोही अनुरूप मंसिरमा पार्टीको नेतृत्व मात्र चयन गर्यो। नीति महाधिवेशन नहुँदा कांग्रेसमा संसदीय बोर्डले पूर्णता पाएको छैन। बोर्डमा वरिष्ठ नेता रामचन्द्र पौडेल एक जना मात्र छन्। कार्यसम्पादन समिति पनि अपूर्ण छ। विभागहरू गठन हुन सकेका छैनन्। सभापतिले कोषाध्यक्ष पनि बनाउन सकेका छैनन्। नीति प्रशिक्षण प्रतिष्ठान अलपत्र जस्तै छ। भ्रातृ संस्थाको विधान उल्लंघन भएर अनुशासनहिनतामा चलिरहेको छ, पौडेलले भने । भ्रातृ संस्थाका अगुवाहरू मात्र मनोनीत गरिएका छन्। पूर्ण समिति अलपत्रै छ। विधानको उल्लंघन भएको रमिते भएर हेर्नुको विकल्प अहिले कांग्रेस शीर्ष नेतृत्वसँग अरू छैन। पार्टीको महाधिवेशन सम्पन्न भएको असार १० गते ६ महिना पूरा हुन्छ। यतिका समय नीति महाधिवेशनका बारेमा कांग्रेसभित्र छलफल सम्म पनि भएको छैन। १४औं महाधिवेशन नीति महाधिवेशन नगरी सकिएको थियो। महाधिवेशन समयमा गर्न नसक्दा वैधानिकता जोगाउने प्रयासमै प्रमुख चुनौतीबीच सम्पन्न भएको थियो। १३औं महाधिवेशनमा नीतिका विषयमा पार्टीको राजनीतिक प्रतिवेदन र पार्टीको आगामी कार्यदिशाका बारेमा सामान्य चर्चा भने भएको थियो। कांग्रेसको विधान दफा १७ को उपदफा ५ बमोजिम गत महाधिवेशनलाई कांग्रेसले नेतृत्व चयनको एजेन्डामा मात्रै केन्द्रित गरेको थियो। सो दफामा उल्लेख भएअनुसार महाधिवेशनबाट पार्टीको केन्द्रीय कार्यसमितिको निर्वाचन गर्ने व्यवस्था गर्न र नीति निर्माण तथा विधान पारित गर्न फरकफरक समयमा महाधिवेशन गर्न सकिने दफामा उल्लेख छ। नेतृत्व महाधिवेशनअघि गत कात्तिक २८ गते बसेको बैठकले १४औं महाधिवेशन नेतृत्व केन्द्रित गर्ने र त्यसको ६ महिनाभित्र नीति महाधिवेशन गर्ने निर्णय गरेको थियो। बैठकको निर्णयअनुसार भने कांग्रेस अघि बढ्न नसकेको कांग्रेसकै नेताहरू स्वीकार्छन्। पार्टीले नीति नै नहेरी नेतृत्व चयन गरिसकेको छ। अब कस्तो छुट्टै नीति महाधिवेशन भन्ने हुन्छ ? नीति र नेतृत्व एकैपटक चयन गर्ने विषय हुन्। नीति नै नहेरी हामीले नेतृत्व छानेका छौं। अहिले छुट्टै महाधिवेशन भनिन्छ यो विषय नै मिलेन । प्रदीप पौडेल, कांग्रेस नेता कांग्रेसका सहमहामन्त्री बद्री पाण्डेले नीति महाधिवेशन गर्ने समय गुज्रिन लागेको बन्दै भने, स्थानीय चुनावपछि सभापति ज्यूलाई भेट्न पनि पाइएको छैन। हामी सहमहामन्त्री संख्याको हिसाबमा पनि धेरै छौं। अब छिटै अमेरिका भ्रमणमा पनि जाँदै हुनुहुन्छ। नीति अधिवेशनका लागि समय घर्किसकेको छ। पाण्डेले भने, नीति अधिवेशनको मात्र कुरा हैन भ्रातृ संगठनलाई पूर्णता दिनुपर्ने काम यतिकै छ। संसदीय समितिले पनि पूर्णता पाएको छैन। असार १० गते पार्टीले नयाँ कार्यसमिति पाएको ६ महिना पूरा हुन्छ। कांग्रेस नेता गुरूराज घिमिरे विधानमा भएको विषय नीति महाधिवेशनको विषय अनौपचारिक रूपमा आफूहरूले उठाउँदै आएको बताएका छन्। कहिले स्थानीय चुनाव, कहिले प्रदेश र प्रतिनिधिसभा चुनावको बहानामा नीति महाधिवेशन रोक्न मिल्दैन। चुनाव नियमित प्रक्रिया हो। बहाना बाजी गर्दै गएर ५ वर्षभरि पार्टी कसरी सञ्चालन हुन्छ ? भदौमा मिति तोकेर तयारी सुरू गर्दा हुन्छ। यसले आगामी चुनावमा सहयोग पनि पुग्छ, उनले भने, नीति अधिवेशन पार्टीकै कार्यकर्ताहरूको प्रश्नहरूको जवाफ पनि हो। धेरै साथीहरूका असन्तुष्टि र कुण्ठा छन्। ती सबै पोखिने ठाउँ हो। कांग्रेसले लिने नीतिबारे पर्याप्त छलफल र बहस आवश्यक छ। तत्काल नीति महाधिवेशन बोलाउने विषयमा नेतृत्वले विचार गरून्। हामीले नेतृत्व छान्यौं तर अब प्रष्ट नीति कार्यक्रम ल्याउनुपर्छ, कांग्रेसकै युवा नेता कुन्दनराज काफ्लेले भने, पार्टीले लिने नीतिबारे पर्याप्त छलफल र बहस जरुरी भएकोले तत्काल नीति महाधिवेशन बोलाउनुपर्ने बताउँछन्। संविधानमा उल्लेख भएका मौलिक हक कार्यान्वयनका लागि कांग्रेसले लिने नीतिबारे पर्याप्त छलफल आवश्यक छ। त्यसो त अहिले कांग्रेस नीतिविहीन अवस्थामा चलिरहेको छ। पार्टीको चुनावी घोषणा पत्रमा नीति, दृष्टिकोण, विगत र वर्तमानको कुरा सबै समाहित गरिएकाले पनि कांग्रेसलाई नीति महाधिवेशन तत्काल आवश्यक नभएको कांग्रेसका शीर्ष नेताले बताए। कांग्रेस नेतृ चित्रालेखा यादवले भनिन्, संविधानले शिक्षा, स्वास्थ्य, आवासजस्ता विषयलाई मौलिक अधिकार माने पनि त्यसको कार्यान्वयनका लागि कांग्रेसले नीति निर्माण गर्नुपर्छ। पार्टीको नेतृत्व चयन महाधिवेशन सकिए लगत्तै कांग्रेसका महामन्त्रीहरूले नीति महाधिवेशनको विषय प्राथमिकतामा राखेको बताए पनि उनीहरू नै यो विषयमा फर्केर हेर्न भ्याएका छैनन्। यद्यपि, पार्टीका उपसभापति धनराज गुरूङ पार्टीको अगामी बैठक बस्दा नीति महाधिवेशनको विषयले प्राथमिकता पाउने बताउँछन्। गुरुङका अनुसार पार्टीको आगामी बैठकमा नीति महाधिवेशनको विषय जान्छ। हतारमा नीति महाधिवेशन गर्ने कुरा हैन। यसमा बृहत् छलफल आवश्यक छ। साझा रूपले पार्टीले नीति बनाउँछ। अबको बैठकमा नीति महाधिवेशनलगायतका एजेन्डामा छलफल गर्छौं। कांग्रेस नेता प्रदीप पौडेल महाधिवेशनबाट नीति र नेतृत्व चयनलाई छुट्टाउने निर्णय नै गलत भएको बताउँछन्। पार्टीले नीति नै नहेरी नेतृत्व चयन गरिसकेको छ। अब कस्तो छुट्टै नीति महाधिवेशन भन्ने हुन्छ ? नीति र नेतृत्व एकैपटक चयन गर्ने विषय हुन्। नीति नै नहेरी हामीले नेतृत्व छानेका छौं। अहिले छुट्टै महाधिवेशन भनिन्छ यो विषय नै मिलेन, पौडेलले भने, एउटा निर्वाचन सकेर सिंगो देश नै अर्को चुनावमा लागेका बेला यो बीचमा नीति महाधिवेशन गर्न त्यति सहज छैन। अब महासमिति बैठक बोलाउने र काम गर्ने हो।"
"सप्तरंगी बजेट, पुरानै पारा","सातवटै प्रदेश सरकारले बुधबार एकै दिन बजेट सार्वजनिक गरेका छन्। जनतामा उत्साह ल्याउने र आर्थिक रूपमा मुलुकलाई सुदृढ बनाउनेभन्दा पनि परम्परागत शैलीलाई नै सबैले पछ्याएका छन्। अर्थात्, सबैले नगद बाँडेर जनतालाई खुसी बनाउने प्रयास गरेका छन्। बजेटको सही सदुपयोग गर्नेभन्दा पनि कर्मकाण्ड मात्रै पूरा गरेका छन्। बजेट निर्माणको मुख्य आधार नै आगामी निर्वाचनलाई बनाएको देखिन्छ। प्रदेशका बजेटमा सम्बन्धित प्रदेशको विकास र उत्थानभन्दा पनि दलीय भागबन्डा र पहुँचका आधारमा योजना बाँडफाँट गरिएका छन्। गण्डकी प्रदेशमा त सत्तापक्ष र विपक्षी सांसदका लागि रकम तोकेरै बजेट बाँडफाँटका समाचार प्रकाशित भए। अरू प्रदेशका बजेटमा पनि त्यसले राम्रै स्थान पाएको देखिन्छ। स्थानीय आवश्यकता र मागभन्दा पनि दलीय भागबन्डा, पहुँच र आगामी निर्वाचनलाई प्रभावित पार्ने गरी बजेट बनाइएका छन्। आवरणमा आकर्षक नारा दिए गुदीमा फरकपन छैन। यसै पनि सबै प्रदेश सरकारको पहिलो कार्यकाल निकै आलोचित छ। ५ वर्षको कार्यकालले जनतामा उत्साह जगाउन सकेन। उल्टै केन्द्रीय राजनीतिको छाया पर्दा प्रदेश सरकार पनि अस्थिर बने। पद र सत्ताका लागि अस्वस्थ खेल भए। यतिसम्म कि सत्ता जोगाउन झ्यालैपिच्छे मन्त्रालय बनाइए। प्रदेशको संरचना बलियो बनाउनेभन्दा पनि बदमान गर्ने क्रियाकलापले प्रश्रय पाए। अधिकांश प्रदेशमा योजना लिन १० प्रतिशत कमिसनको चर्चा व्यापक बन्यो। अर्थात् १० प्रतिशत कमिसन बुझाउनुहोस्, योजना लैजानुहोस् भन्ने खुलेआम लेनदेन चल्यो। त्यसो हुँदा लक्षित जनताभन्दा पैसा र शक्ति हुनेले मात्रै योजना पाए। भ्रष्टाचार मौलायो। तलैसम्म भ्रष्टाचारले जरा गाड्यो र जनताको नजरमा प्रदेश सरकार पनि उस्तै त रहेछ नि भन्ने पर्यो। केही प्रदेशले सांसद विकास कोषजस्ता विगतमा असफल र विवादित कार्यक्रमलाई स्थान दिएका छन्। केन्द्रका सांसदहरू यसै कार्यक्रमका कारण सर्वाधिक आलोचित बनेका थिए। यो कार्यक्रमलाई प्रदेश नम्बर १ र मधेस प्रदेशले निरन्तरता दिएका छन्। यसले विकास निर्माणमा टेवा दिनेभन्दा पनि सांसदले योजना बाँड्ने र आफ्नो निर्वाचन क्षेत्र सुरक्षित बनाउने मात्रै काम गरेको भन्दै विगतमा आलोचना भएको थियो। यो कार्यक्रम कार्यकर्तालाई खुसी बनाउने योजना वितरणका रूपमा मात्रै परिचित बन्यो। यस्ता असफल कार्यक्रमलाई प्रदेश सरकारले स्थान दिँदा उनीहरू कसरी सफल होलान् ? सांसदले त नीति र योजना बनाउने हो। आफैं योजना र रकम बाँड्न खोज्नुको तात्पर्य भनेकै आर्थिक लाभ लिने भित्री योजना हो भन्नेमा दुईमत छैन। बागमती प्रदेश सरकारले कर्मचारीलाई १५ प्रतिशत तलब वृद्धिका साथै घुमफिर वर्षको घोषणा गरेको छ। जबकि, केन्द्र सरकारले घुमफिर गर्ने भनी घोषणा गरेको कार्यक्रम अझै लागू हुन सकेको छैन। त्यसकै सिको गर्दै बागमतीले यस्तो कार्यक्रम ल्याएको देखिन्छ। लुम्बिनी सरकारले बेरोजगारलाई रोजगार कार्यक्रम ल्याएको छ। जबकि, रोजगारी दिने त्यसको आधार र स्रोत स्पष्ट छैन। जनताको आँखामा छारो हाल्न केहीले कृषि र किसानलाई अनुदानका कार्यक्रम पनि समेटेका छन्। प्रदेश सरकारहरूले विकास निर्माणका स्थानीय आवश्यकता, जनताका पीरमर्का र स्रोतसाधनको उपलब्धतातिर ध्यानै नदिई कर्मकाण्डी योजनालाई मात्रै बजेटमा स्थान दिएका छन्। यसबाट प्रदेश सरकार बलियो बन्ने र जनताको वास्तविक सरकार बन्नेतिर कुनै पनि प्रदेशले ध्यान दिएको देखिँदैन। असार महिना बजेट ल्याउने हो र जसरी नि बाँडफाँट गर्ने त हो भन्ने कुरालाई मात्रै प्रदेश सरकारहरूले ध्यान दिएको देखिन्छ। आगामी चुनाव कसरी जित्ने र कार्यकर्तालाई बढीभन्दा बढी योजना कसरी बाँड्ने भन्ने मानसिकताबाट प्रदेश सरकार माथि नउठेसम्म प्रदेश सरकारका बजेटले सार्थकता नपाउने निश्चित छ।"
प्रदेशहरूका बजेटमा लोकप्रियताकै सिको,"सातै प्रदेशले बुधबार संघीय सरकारकै सिको गर्दै सबैलाई मक्ख बनाउने गरी आगामी आर्थिक वर्षको बजेट सार्वजनिक गरेका छन्। उनीहरूले कुनै पुराना कार्यक्रम कटौती गरेका छन्। कतै नयाँ लोकप्रिय कार्यक्रममा बजेट विनियोजन गरेका छन्। समग्रमा बागमतीको बजेट सबैभन्दा बढी ७० अर्ब ९३ करोड छ। त्यसपछि मधेसमा ४६ अर्ब ८८ करोड, लुम्बिनीमा ४२ अर्ब ६३ करोड, प्रदेश १ मा ३९ अर्ब ७३ करोड, सुदूरपश्चिममा ३६ अर्ब ७४ करोड, गण्डकीमा ३५ अर्ब ९० करोड र कर्णालीमा ३२ अर्ब ६१ करोड छ। प्रदेश १ मा आर्थिक वर्ष २०७९८० को बजेट आर्थिक मामिला तथा योजनामन्त्री इन्द्रबहादुर आङ्बोले प्रदेशसभामा प्रस्तुत गरेका हुन्। संघबाट वित्तीय समानीकरण अनुदान ९ अर्ब ८२ लाख, ससर्त अनुदान ८ अर्ब ६९ करोड, समपूरक अनुदान ९२ करोड र विशेष अनुदान ४७ करोड ५० लाख प्राप्त हुने मन्त्री आङ्बोले बताए। आन्तरिक राजस्व आम्दानीबाट ४ अर्ब ९८ करोड ४५ लाख र राजस्व बाँडफाँटबाट ११ अर्ब ८८ करोड १४ लाख प्राप्त हुने अनुमान छ। निर्वाचन क्षेत्र पूर्वाधार विशेष कार्यक्रममार्फत प्रदेश सांसदको भूमिका समान हुने व्यवस्थासहित ९० करोड रुपैयाँ विनियोजन गरिएको मन्त्री आङ्बोको भनाइ छ। ९० प्रदेश सांसदमध्ये स्थानीय तहमार्फत प्रत्येकले ११ करोड खर्च गर्न पाउने गरी सरकारले छुट्ट्याएको हो। विगतमा प्रत्यक्ष निर्वाचित र समानुपातिक सांसदका हकमा फरकफरक व्यवस्था थियो। सरकारले लोकमार्ग निर्माणमा ५ अर्ब, सयवटा झोलुंगे पुल बनाउन ३० करोड, सुनसरी, उदयपुर र धनकुटा जोड्ने गरी बराह क्षेत्रस्थित कोसी र कोकाह नदीमा झोलुंगे पुल बनाउन २ करोड, स्वास्थ्य क्षेत्रमा ३ अर्ब ६७ करोड ७७ लाख विनियोजन गरेको छ। एक वडा, एक बर्थिङ सेन्टरका लागि ४ करोड, उत्पादनमा आधारित प्रोत्साहनमा १२ करोड, साना किसानलाई ऋण सहुलियत दिन ९ करोड, एक पालिका, एक उत्पादन कार्यक्रमलाई १३ करोड, उद्योग क्षेत्रको विकास गर्न ३६ करोड ८९ लाख छुट्ट्याइएको छ। उन्नत बीउका लागि १३ करोडसहित समग्र कृषि क्षेत्रलाई २ अर्ब ५९ करोड २३ लाख बजेट तय गरिएको छ। इटहरी र धरानको गुरुयोजना बनाउन तथा इटहरीको टेङ्ग्रा खोलालाई बूढी खोलामा मिसाउन अध्ययन गर्ने एवं झापाको कमल गाउँपालिकामा ५० बेडको आयुर्वेदिक अस्पताल बनाउने घोषणा सरकारको छ। सहिद परिवारको सम्मानमा आर्थिक सहयोगको घोषणा गर्दै सरकारले प्रतिपरिवार १ लाखका दरले रकम उपलब्ध गराउने भएको छ। दूध उत्पादनका आधारमा सोझै किसानले पाउने गरी प्रतिलिटर २ रुपैयाँ अनुदान दिइने भएको छ। मधेसमा अर्थमन्त्री शैलेन्द्रप्रसाद साहले ४६ अर्ब ८८ करोड ९ लाख ४६ हजारको बजेट प्रदेशसभामा प्रस्तुत गरेका हुन्। चालूतर्फ २१ अर्ब ७६ करोड ६७ लाख (४६४४ प्रतिशत), पुँजीगततर्फ २५ अर्ब ८२ करोड २० लाख (५३२१ प्रतिशत) र वित्तीय व्यवस्थापनतर्फ १६ करोड ६४ लाख (०३५ प्रतिशत) छ। गत आवभन्दा १२ अर्ब ३४ करोड ४१ लाख धेरैको बजेट ल्याइएको हो। खर्च व्यहोर्ने स्रोतमध्ये आन्तरिक स्रोतको राजस्वबाट ४ अर्ब १८ करोड ९३ लाख, कोषहरूमा सञ्चित रकम ३८ करोड रुपैयाँ प्राप्त हुने बजेट वक्तव्यमा उल्लेख छ। संघीय सरकारको राजस्व बाँडफाँट अनुदानबापत ११ अर्ब ६१ करोड ५८ लाख र समानीकरण अनुदानबापत ७ अर्ब ८१ करोड ५८ लाख प्राप्त हुने जनाइएको छ। चालू आवको विनियोजनबाट बचत हुने नगद मौज्दात ९ अर्ब ६६ करोड, विशेष अनुदान ४९ करोड, समपूरक अनुदान ७८ करोड, संघ सरकारबाट सशर्त योजनाका लागि १० अर्ब ६ करोड ५१ लाख र युनिसेफबाट प्राप्त हुने अनुदान ४ करोड ३३ लाख ४७ हजार गरी जम्मा ४५ अर्ब ४ करोड ९९ लाख २८ हजार ब्यहोर्दा १ अर्ब ८२ करोड १० लाख मात्र न्यून हुने जनाइएको छ। न्यून पूर्तिमा आगामी आवमा आन्तरिक ऋण परिचालन गरिने मन्त्रीले बताए। कृषिमा आत्मनिर्भरका साथै निर्यात प्रवद्र्धनका प्रादेशिक कृषि गुरुयोजना तयार गर्न ५० लाख विनियोजन गरिएको छ। कृषि क्षेत्रको व्यवसायीकरण, यन्त्रीकरण, आधुनिकीकरणमा १७ करोड ८४ लाख, सरल र सहज उन्नत जातको बीउविजन, मल र सहुलियत कर्जा, कृषि तथा पशुबिमा विस्तार गर्न २८ करोड २० लाख छुट्ट्याइएको छ। मुख्यमन्त्री किसान उत्थान कार्यक्रममा साना किसानको आय बढाउन १५ करोड विनियोजन गरिएको छ। प्रदेशलाई दुग्ध र मासु उत्पादनमा आत्मनिर्भर बनाउन दुग्ध तथा मासु मिसन कार्यक्रमलाई ८ करोड ५० लाख, डिप ट्युबवेल, स्यानो ट्युबवेल तथा साना सिँचाइ आयोजनाहरू स्थानीय तहबाट नै व्यवस्थापन हुने गरी निर्माण तथा सञ्चालन गर्न ७ करोड २० लाख तय गरिएको छ। सामुदायिक विद्यालयमा कक्षा १२ मा अध्ययनरत छात्रालाई ल्यापटप दिन बजेट छुट्ट्याइएको छ। त्यसका लागि ७७ करोड ४० लाख रुपैयाँ बजेट विनियोजन गरिएको अर्थमन्त्री साहले बताए। भूमि व्यवस्था कृषि तथा सहकारी मन्त्रालयलाई २ अर्व ७४ करोड २५ लाख, उद्योग, पर्यटन तथा वन मन्त्रालयलाई ४ अर्ब ८४ करोड ६४ लाख, सामाजिक विकास मन्त्रालयलाई ७ अर्ब ८० करोड ९६ लाख, महिला, बालबालिका, युवा तथा खेलकुद मन्त्रालयलाई ६१ करोड ९८ लाख, खानेपानी तथा ऊर्जा विकास मन्त्रालयलाई १ अर्ब ६८ करोड ८६ लाख, भौतिक पूर्वाधार विकास मन्त्रालयलाई १८ अर्ब ८ करोड ४५ लाख ६४ हजार, गृह तथाा सञ्चार मन्त्रालयलाई ६४ करोड ३३ लाख विनियोजन गरिएको छ। बागमती प्रदेशले २०७९८० का लागि ७० अर्ब ९३ करोड ९२ लाख रुपैयाँ बजेट ल्याएको छ। बुधबार प्रदेशसभामा आर्थिक मामिला तथा योजनामन्त्री शालिकराम जम्कट्टेलले पुँजीगततर्फ ४१ अर्ब ५६ करोड २४ लाख र चालूतर्फ १९ अर्ब २ करोड ४१ लाख रहेको जानकारी दिए। वित्तीय हस्तान्तरणतर्फ ८ अर्ब ३५ करोड २७ लाख छ। २६ अर्ब ९७ करोड ११ लाख कर राजस्वबाट, संघीय वित्तीय हस्तान्तरणबाट २१ अर्ब ६ करोड ८७ लाख प्राप्त हुने अनुमान छ। अनुमानित सञ्चितकोष बचत र अन्य प्राप्तिबाट १६ अर्ब ६७ करोड ५० लाख प्राप्त हुने उल्लेख छ। बागमतीमा नयाँ कार्यक्रम नमुना वडा, समाजवादी कार्यक्रम सञ्चालन गर्न २५ करोड रुपैयाँ बजेट छुट्ट्याइएको छ। प्रदेशका १० हजार युवालाई स्वरोजगार बनाउन १५ करोड विनियोजन गरिएको छ। कृषि तथा पशुपालनमा दिँदै आएको अनुदान खारेज गरिएको छ। किसानलाई निब्र्याजी बीउ पुँजी किस्ताबन्दीमा उपलब्ध गराउन ५० करोड विनियोजन गरिएको छ। बागमती प्रदेश चक्रपथ सडक र प्रदेश राजधानी हेटौंडामा चक्रपथ सडक निर्माण गरिने भएको छ। प्रदेश सरकारले नयाँ आर्थिक वर्षलाई घुमफिर वर्ष घोषणा गरेको छ। ३ सयवटा सामुदायिक विद्यालयको व्यवस्थापन सुधार्न २५ करोड विनियोजन गरिएको छ। गण्डकीमा अर्थमन्त्री रामजी बरालले ३५ अर्ब ९० करोड रुपैयाँको बजेट सार्वजनिक गरेका हुन्। यसको ६१६६ प्रतिशत पुँजीगत, ३६९५ प्रतिशत चालू र १९३ प्रतिशत वित्तीय व्यवस्थापनका लागि छुट्ट्याइएको छ। चालूतर्फ १३ अर्ब २६ करोड ८८ लाख, पुँजीगततर्फ २२ अर्ब १४ करोड १ लाख छ। वित्तीय व्यवस्थातर्फ ५० करोड रुपैयाँ छ। प्रदेश सरकारले २ अर्बभन्दा केही बढी घाटा बजेट ल्याएको हो। घाटा भने आन्तरिक र नेपाल सरकारसँग ऋण लिएर पूर्ति गर्ने अर्थमन्त्री बरालले सुनाए। प्रदेशको राजस्व आम्दानी ५ अर्ब ९ करोड हुने अनुमान छ। मन्त्री बरालका अनुसार रोयल्टी बाँडफाँटबाट ३२ करोड ५० लाख प्राप्त हुने अनुमान छ। सञ्चित कोषमा १ करोड ८८ लाख रुपैयाँ व्ययभार पर्ने अनुमान गरिएको पनि उनले सुनाए। चालू आवमा गण्डकीले ५ अर्ब ६० करोड आन्तरिक राजस्व संकलनको लक्ष्य लिएको थियो। तर, ३ अर्ब मात्रै संकलन भएको अर्थमन्त्री बरालले बताए। उनले संघीय सरकारबाट वित्तीय समानीकरण अनुदान ७ अर्ब ९२ करोड ७९ लाख, राजस्व बाँडफाँटबाट ९ अर्ब २३ करोड, ससर्त अनुदान ६ अर्ब ९१ करोड ८३ लाख, समपूरक अनुदान ८३ करोड ७० लाख र विशेष अनुदान स्वरूप ८६ करोड प्राप्त हुने बताए। चालू आवको बजेट ३० अर्ब ५ करोडको थियो। तर, वैशाख मसान्तसम्म ११ अर्ब ४८ करोड रुपैयाँ खर्च भएको छ। जुन बजेटको ३८ प्रतिशत मात्रै हो। आर्थिक वर्षको अन्त्यसम्म बजेटको ७५ प्रतिशत खर्च हुने संशोधित अनुमान अर्थमन्त्री बरालले सुनाए। प्रदेशको एकल कर प्रशासनबाट संकलित हुने सवारी करबापतको ७२ करोड रुपैयाँ सम्बन्धित स्थानीय तहलाई हस्तान्तरण गर्ने अर्थमन्त्री बरालले सुनाए। अर्थमन्त्रीले सडक, पुल र झोलुंगे पुलका लागि १० अर्ब रुपैयाँ विनियोजन गरिएको बताए। बजेटको प्राथमिकता उत्पादन वृद्धि छ। एक निर्वाचन क्षेत्र एक कृषि सडकको योजनाका लागि ३६ करोड रुपैयाँ छुट्ट्याइएको छ। कृषिका फर्महरू स्थापना र विस्ता गर्न १५ करोड विनियोजन गरिएको छ। उनले सिँचाइ र त्यसका पूर्वाधारका लागि ५ करोड रुपैयाँ विनियोजन गरेका छन्। सरकारले एक घर एक धारा योजनालाई निरन्तरता दिएको छ। सञ्चालित खानेपानी आयोजनाको निरन्तरता एवं नयाँ निर्माण हुने खानेपानी आयोजनाहरूका लागि २ अर्ब १५ करोड विनियोजन गरेको छु, मन्त्री बरालले भने। लुम्बिनीमा आर्थिक मामिला तथा सहकारीमन्त्री कृष्णध्वज खड्काले प्रदेशसभामा ४२ अर्ब ६३ करोड ५७ लाखको बजेट प्रस्तुत गरे। चालू आर्थिक वर्षभन्दा यो १ अर्ब ७३ करोड बढी हो। बजेट खर्च र राजस्व लक्ष्य प्राप्तिमा कमजोर हुँदाहुँदै सरकारले ऋणात्मक बजेटको आकार बढाएको हो। १ अर्ब आन्तरिक ऋण उठाएर पूर्ति गरिने मन्त्री खड्काले बताए। सरकारले यो बजेटमा केही नयाँ र लोकप्रिय कार्यक्रम ल्याएको छ। लुम्बिनी प्रादेशिक अस्पताल र राप्ती प्रादेशिक अस्पतालमा ओपीडी टिकट र जनरल बेड निःशुल्क गर्न १ करोड ५० लाख बजेट विनियोजन गरिएको छ। मृगौला प्रत्यारोपण, मुटुको भल्भ फेर्ने, क्यान्सरको उपचारमा २ लाख आर्थिक सहुलियत दिने योजनाले निरन्तरता पाएको छ। प्रादेशिक अस्पताल सुदृढीकरणमा ५२ करोड ८२ लाख विनियोजन गरिएको मन्त्री खड्काले बताए।प्रदेशले राजधानी निर्माण, लुम्बिनी प्रादेशिक अस्पताल र पाल्पाको रामपुरदेखि रोल्पाको जिनावाङसम्मको जीवराज आश्रित कृष्ण सेन इन्छुकमार्गलाई गौरवको आयोजनामा राख्दै १ अर्ब ६९ करोड बजेट विनियोजन भएको छ। एक स्थानीय तह एक नमुना उत्पादन नीतिअनुरूप तरकारी बाली, कफी, अलैंची, मौरी, च्याउ, भैंसी, कालिजलगायतका बाली वस्तु प्रवद्र्धन कार्यक्रमसहितलाई २९ करोड विनियोजन गरिएको छ। गौतमबुद्ध विमानस्थल र नेपालगन्ज विमानस्थलनजिक स्थानीय उत्पादन एग्रो मार्ट र कोसेली घर सञ्चालनमा ल्याउन बजेट राखिएको छ। प्रदेशले बुटवल धागो कारखाना, नवलपरासीको चिनी मिल र नेपालगन्जको कपास खेतीलाई विस्तारका लागि सम्भाव्यता अध्ययन गर्न बजेट राखेको छ। छोरीहरूको पहुँचमा विज्ञान शिक्षा कार्यक्रमअन्तर्गत कक्षा ११ र १२ तथा स्नातक तहमा विज्ञान संकायमा अध्ययनरत सबै विद्यार्थीलाई छात्रवृत्ति दिन सवा ३ करोड बजेट राखिएको छ। प्रदेशले लुम्बिनीमानसरोवर पयर्टकीय सर्किटको सम्भाव्यता अध्ययन, लुम्बिनी विकास कोषको बिहार क्षेत्रमा माइक्रोरेल सञ्चालनका लागि गुरुयोजना बनाउने बजेट राखिएको छ। कर्णालीमा आर्थिक मामिला तथा योजनामन्त्री विन्दमान विष्टले बुधबार प्रदेशसभामा ३२ अर्ब ६१ करोड ६१ लाख रुपैयाँको प्रस्तुत गरे। जसअन्तर्गत पुँजीगततर्फ १९ अर्ब ४३ करोड ५ लाख र चालूतर्फ ९ अर्ब १६ करोड ९९ लाख रुपैयाँ छ। स्थानीय तहमा वित्तीय हस्तान्तरणतर्फ ४ अर्ब १ करोड ५७ लाख रुपैयाँ छ। समग्रमा पुँजीगतर्फ ५९५८ प्रतिशत, चालूतर्फ २८११ प्रतिशत र वित्तीय हस्तान्तरणतर्फ १२३१ प्रतिशत बजेट विनियोजन गरिएको मन्त्री विष्टले बताए। आन्तरिक राजस्वबापत ७१ करोड २९ लाख संकलन हुने अनुमान गरिएको छ। मन्त्री विष्टले संघीय सरकारबाट प्राप्त अनुदान, चालू आर्थिक वर्षमा खर्च नभई बचत हुने बजेट र वैदेशिक सहायताबाट प्राप्त हुने रकमबाट खर्च बेहोर्ने बताए। आगामी आर्थिक वर्ष सडकको गुरुयोजना निर्माण गर्ने, भेरी र कर्णाली करिडोर निर्माण तथा स्तरोन्नति गर्ने र प्रदेशका हरेक जिल्लामा कम्तीमा एउटा सडकलाई प्रदेश महत्वको आयोजनाको रूपमा सञ्चालन गर्न बजेट विनियोजन गरिएको छ। यस्तै नदी र खोलाहरूमा झोलुंगे पुल निर्माणका लागि २० करोड ३१ लाख, पूर्वाधार विशेष कार्यक्रमका लागि १ अर्ब १२ करोड र वीरेन्द्रनगरको खुलामञ्चमा संरचना निर्माण गर्न १५ करोड तथा जनता आवास कार्यक्रम, एकीकृत बस्ती विकास गर्न र विपन्न नागरिकको घर निर्माणका लागि ४८ करोड ९५ लाख बजेट विनियोजन गरिएको छ। प्रदेशमा भौतिक पूर्वाधार र सहरी विकासका लागि १० अर्ब ९२ करोड विनियोजन गरिएको मन्त्री विष्टले बताए। सुदूरपश्चिममा आर्थिक मामिलामन्त्री प्रकाशबहादुर रावलले चालूतर्फ १२ अर्ब २९ करोड ५९ लाख ८४ हजार (३३४६ प्रतिशत) र पुँजीगततर्फ २४ अर्ब १४ करोड ४७ लाख ६१ हजार ( ६५७१ प्रतिशत) को बजेट प्रस्तुत गरे। प्रदेश सरकारले प्रदेश पूर्वाधार विकास कार्यक्रम (सांसद विकास कोष) खारेज गरेको छ। प्रदेश सरकारले ऊर्जा सिँचाइ तथा नदी नियन्त्रण ४ अर्ब ४२ करोड विनियोजन गरेको छ। प्रदेश सरकारले यार्सागुम्बाजस्ता हिमाली जडिबुटीको टिस्युकल्चर गर्नेजस्ता आकर्षक तर पूरा नहुने कार्यक्रम सार्वजनिक गरेको छ। किशोर बुढाथोकीविराटनगर, गोविन्द महतोजनकपुरधाम, कृष्ण सारु मगरहेटौंडा, केशवशरण लामिछानेपोखरा, लक्ष्मण पोखरेलबुटवल, ललितबहादुर बुढासुर्खेत, शिवराज भट्टधनगढी :"
चौतर्फि आलोचना भएपछि एसपीपीमा पछि हट्यो सरकार,"काठमाडौं : अमेरिकासँग स्टेट पार्टनरसिप प्रोग्राम (एसपीपी)मा सम्झौता गर्न सरकार पछि हटेको छ। प्रधानमन्त्री शेरबहादुर देउवाले एसपीपीमा तत्काल सम्झौता नगर्ने बताएका छन्। यस विषयमा सरकारको आलोचना भएपछि बुधबार गठबन्धन दलका शीर्ष नेता सम्मिलित बैठकमा प्रधानमन्त्री देउवाले राष्ट्रलाई हित नगर्ने विषयमा आफू सजग रहेको स्पष्ट पारेका हुन्। प्रधानमन्त्रीले मुलुकको हितविपरीत कुनै पनि सम्झौता नगर्ने बताएको एकीकृत समाजवादी अध्यक्ष माधवकुमार नेपालले बताए। नेपालको हितमा आघात पुग्ने वा कुनै रणनीतिक महत्वको कुनै पनि कुरामा हस्ताक्षर गर्ने काम आफूबाट नहुने र अरू देशले चासो राखेर कसैले भने पनि आफूले नमान्ने प्रधानमन्त्रीको स्पष्ट धारणा रह्यो, अध्यक्ष नेपालले भने। नेपालले पार्टीको स्थायी कमिटी बैठकमा पनि मुलुकको हितविपरीत कुनै पनि सम्झौतामा हस्ताक्षर नहुने प्रधानमन्त्रीले स्पष्ट पारेको बताएका थिए। प्रधानमन्त्रीले नै त्यसबारे प्रष्ट पारेपछि अब बाहिर फैलाइएको कुरामा विश्वास गर्नुपर्ने कारण नभएको नेपालले बताए। हाम्रो देशको हितमा छछैन भनेर हामी सबैले चासो राख्नुपर्छ। सोधीखोजी हुनुपर्छ, नेपालले भने, तर, बाहिर फैलाइएको प्रचारको आधारमा भावनामा बग्नु हुँदैन। सतर्क हुने, सजग हुने कुरा ठीक छ। तर, बाहिर फैलाइएका कुरा विश्वासयोग्य छैनन्। बरू हामी सिधै प्रधानमन्त्रीसँग कुराकानी गर्न सक्छौं। देउवा, नेपाल, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवबीच बुधबार बिहान छलफल भएको थियो। बैठकमा सहभागी एक नेताका अनुसार माओवादी अध्यक्ष दाहालले विवाद भइरहेकाले एसपीपीको विषय स्थगन गर्नुपर्ने प्रस्ताव गरेका थिए। दाहालको भनाइ उद्धृत गर्दै ती नेताले भने, मंगलबार संसद्मा परराष्ट्रमन्त्रीजीले एसपीपीमा शंका गर्नुपर्ने पाटो नभएको भन्दै खण्डन गरिदिएकाले समस्या बल्झिएको छ। यसका विषयमा अध्ययन टोली बनाएर बुझ्न सकिन्छ। सेनाको विषय र उत्तरी भूभागको विषय जसरी उल्लेख गरिएको छ त्यो नै शंकास्पद भएकाले यसमा विस्तृत छलफल र अध्ययन गरेर मात्र अघि बढ्नुपर्छ। दाहालले बैठकमा यो अहिले सरकारको प्राथमिकताको विषय नभएको र प्रतिपक्षले गठबन्धन भत्काउने दाउमा अल्झनमा पार्न खोजेको बताएका थिए। जसपा अध्यक्ष यादवले पनि एसपीपीका विषयमा सोच्ने र छलफल गर्ने समय नभएको र चुनावमा केन्द्रित हुनुपर्ने बताएका थिए । गृहमन्त्री बालकृष्ण खाँणले एसपीपीकै विषयमा प्रतिक्रिया दिँदै भने, एसपीपीमा तत्काल हस्ताक्षर गर्ने कुनै तयारी छैन। बाहिर सरकारको विषयमा भ्रम फिँजाइयो। अमेरिकाले दबाब दिएको भन्ने कुरा नै गलत हो। यो विषय मैले पनि सञ्चारमाध्यमबाट थाहा पाएँ। त्यस्तो केही छैन। कांग्रेस नेतृत्वको गठबन्धनको सरकार भत्काउनका लागि अनेक प्रपञ्च रचिएका छन्। माओवादी नेता देव गुरुङले एसपीपी विवादमा आउनुभन्दा प्रधानमन्त्रीले अमेरिका भ्रमण नै स्थगत गर्दा राम्रो हुने बताए। एसपीपीको विषयमा राष्ट्रहितका विषयका बुँदा नै छैनन्। यो बेलामा भ्रमण सशंकित हुन्छ। चुनावी मुखमा आएर अमेरिका भिजिटको अर्थ पनि छैन, नेता गुरुङले भने, प्रधानमन्त्रीले विरोधाभाष हुने कुरा गर्नुहुन्छ। गठबन्धनको बैठकमा आज प्रतिबद्धता जनाउनुभएको छ। प्रधानमन्त्री त्यसमै अडिग हुनुहुनेछ भन्ने हामीलाई विश्वास छ। गुरुङले अमेरिकीको निरन्तरको भ्रमणले शंका भने उब्जाएको बताए। भ्रमणको मौका पारेर सुरक्षाको विषय भनेर फेरि पनि अमेरिकाको प्रस्ताव आउन सक्छ। उक्त विषयमा छलफल पनि बढ्न सक्छ। यो कुनै पनि हालतमा राष्ट्रहितमा छैन। प्रधानमन्त्रीले यति कुरा बुझ्नुहुन्छ, उनले भने। कांग्रेस प्रवक्ता डा प्रकाशशरण महतले एसपीपीको विषय कम्युनिस्ट सरकारकै पालामा अघि बढाइएको बताए। यो विषय अहिले आएर उछाल्नु भनेको स्थानीय निर्वाचनपछिको विपक्षी दलहरूको छटपटाहट हो। आगामी निर्वाचनमा विभिन्न बिकाउ फन्डा बनाएर बढाइ चढाइ गरिएको हो, प्रवक्ता डा महतले भने, सैन्य गठबन्धन हुन थाल्यो भन्ने भ्रम फैलाइएको छ। यसमा तुक आधार केही छैन। अहिले आएर नेपाली कांग्रेसको विदेश सम्बन्ध असन्तुलन पार्न खोजिएको हो। प्रधानमन्त्रीको अमेरिका भ्रमण र एसपीपीको विषयको सम्बन्ध छैन। अमेरिकी सेनाले नेपाली सेनासँग यो कार्यक्रममा सहकार्य गर्न प्रस्ताव गरेको नयाँ कुरा भने होइन। जुन सात वर्ष भइसकेको छ। उसले पहिलो पटक तत्कालीन प्रधानसेनापति राजेन्द्र क्षेत्रीको पालामा सन् २०१५ मा एसपीपीसम्बन्धी प्रस्ताव पठाएको थियो। क्षेत्रीले उक्त पत्रको विषयमा राजनीतिक तहमा परामर्श नै गरेनन्। एक उच्च तहका सैनिक अधिकारीले भने, अमेरिकाले पठाएको दस्तावेजमा एउटै बुँदामा आपत्ति छ। नेपालमा उच्च भूभाग भएका क्षेत्रमा संयुक्त प्रशिक्षण अभ्यास गरिने बुँदाले नेपालका छिमेकी राष्ट्र बीचको सुमधुर सम्बन्धलाई असर गर्न सक्छ। अन्य बुँदा सामान्य हो। एसपीपीको सदस्य हाम्रा जस्ता मुलुक धेरै छन्। यसमा आशंकाको आवश्यकता छैन। यद्यपि सजगता भने अपनाउनुपर्छ। क्षेत्री सन् २०१७ मा अमेरिकी सेनाको निम्तोमा अमेरिका जाँदा अमेरिकाले पनि क्षेत्रीसँग चासो राखेको थियो। सन् २०१८ सेप्टेम्बरमा सेनाका प्रमुख पूर्णचन्द्र थापासँग पनि एसपीपी सम्झौताको विषयमा अमेरिकाले चासो दिएको थियो। थापाले पनि यसलाई प्राथमिकता दिएनन्। तत्कालीन रक्षामन्त्री ईश्वर पोख्रेलसँग इन्डोप्यासिफिक क्षेत्रको सुरक्षा मामिला हेर्ने अमेरिकी सहायक रक्षामन्त्री यान्डल स्राइभरले नेपाल भ्रमणका बखत एसपीपीको विषयमा चासो देखाएका थिए। पोख्रेरलले परराष्ट्र मन्त्रालयसँग छलफल गरेका थिए। त्यसपछि रक्षा, परराष्ट्र र नेपाली सेनाका बीचमा एक अध्ययन समिति बनाइएको थियो। त्यसपछि त्यो विषय थाति रह्यो। त्यति बेला परराष्ट्रमन्त्री प्रदीपकुमार ज्ञवाली थिए। उनले भने, त्यतिबेला अमेरिका जाँदा पनि एसपीपीको विषय उठेको थियो। एसपीपी विषयनै नेपालको असंलग्न परराष्ट्र नीतिमा धक्का पुग्ने बिषय हो। एसपीपी कार्यक्रम अध्ययनका लागि समिति बनाएको पनि ज्ञवालीले प्रष्ट पारे। पराराष्ट्र मन्त्रालयका एक उच्च अधिकारीका अनुसार अमेरिकाले एमसीसीका विषयमा छलफल चलिरहेकै बेला पनि एसपीपीको विषय अगाडि ल्याउन खोजेको थियो। ती अधिकारीले भने, डा मीनेन्द्र रिजाल रक्षा मन्त्री हुँदा पनि एसपीपीकै विषयमा छलफल गर्ने निहुँमा रिजाललाई अमेरिका भ्रमणको निम्तोसमेत दिएको थियो। यो बीचमा नेपाल र अमेरिकाबीचका कूटनीतिक छलफल र बैठकमा पनि एसपीपीमा नेपाली सेनाको सहभागिताको चासो बढी थियो। करिब १ सय देशका सेना अमेरिकी सेनासँग यही कार्यक्रमअन्तर्गत जोडिएका छन्। अमेरिकाले सन् १९९३ मा पहिलोपटक स्टेट पार्टनरसिप कार्यक्रम अघि सारेको थियो। नेपाललाई प्रस्तावित ६ पृष्ठ लामो साझेदारीपत्रमा १० बुँदा समेटिएका छन्। दस्तावेजअनुसार सम्झौता नेपालको रक्षा मन्त्रालय र अमेरिकाको पनि रक्षा मन्त्रालयमार्फत हुने उल्लेख छ।"
दण्डको भागीदार अर्थमन्त्री,"मुलुकको बजेट निर्माणको इतिहासमा पहिलोपटक अनौठो र अविश्वसनीय घटना भयो। अर्थमन्त्री जनार्दन शर्माले बजेट बनाउने मध्यराति अनधिकृत व्यक्तिलाई मन्त्रालयमा प्रवेश दिए। उनीहरूले भनेअनुसार करका दायरा परिवर्तन गर्न लगाए। मन्त्रालयका सचिवदेखि अरू कर्मचारीलाई निरीह बनाएर पूर्वनासु र अर्का एक (सीए) भनिएका व्यक्तिको सेटिङमा बजेट तयार पारे। यो सरासर देश र जनताप्रतिको अपराध हो। क्षम्ययोग्य घटना हुनै सक्दैन। मुलुकको अर्थतन्त्र संकटको स्थितिबाट गुज्रिरहेको छ। यो बेला त अर्थतन्त्र उकास्ने र जनतालाई राहत दिने गरी बजेट आउनुपथ्र्यो। स्वदेशी उत्पादनलाई प्रोत्साहन गर्ने र आयात घटाउनेतिर अर्थमन्त्रीको ध्यान जानुपर्ने थियो। तर, अर्थमन्त्रीको ध्यान अन्तै देखियो। बजेटमा सेटिङ गरेर आर्थिक रूपमा थप संकट निम्त्याउने काम गरियो। देश र जनताका लागि दुर्भाग्य हो। नीति र नियम बनाउने मान्छेले अनधिकृत व्यक्तिलाई चलखेल गर्न दिनु अख्तियारको दुरुपयोग पनि हो। बजेट लेखन वा निर्माण कार्य अति नै गोप्य र संवेदनशील मानिन्छ। त्यसैकारण, जो कोहीलाई अर्थमन्त्रीको जिम्मेवारी पनि दिइँदैन। देशकै ढुकुटीको साँचो हातमा हुने व्यक्ति देश र जनताप्रति इमान्दार हुन्छ। एक हिसाबले भन्दा ऊ देशकै अभिभावक हो भन्ने अर्थमा बुझ्ने गरिन्छ। त्यसैकारण, बजेट बनाउँदा मन्त्रालयमा अरूलाई प्रवेशसम्म दिइँदैन। मन्त्री, सचिव र कर्मचारीका मोबाइल बाहिर राखेर गोप्य रूपमा बजेट लेख्ने काम गरिन्छ। किनकि, बजेट बनाउँदा सानो सूचना मात्रै बाहिरियो भने अर्बौंको चलखेल हुन्छ, त्यसबाट देश र जनतालाई धक्का पुग्छ भन्ने विश्वास गरिन्छ। हो, बजेट बनाउनु अघि सरोकारवालाहरूको गुनासा, सुझाव सुन्न पाइन्छ। तर, बजेट बनाउँदा भने गोप्य रूपमै गर्नुपर्छ। त्यसैले त पदमा रहँदा वा नरहँदा पनि राज्यका गोपनीयता भंग गर्ने छैन भनी मन्त्री हुने बेला देश र जनताका पक्षमा कसम खाने गरिन्छ। संसद्मा बजेट सार्वजनिक गर्नुअघि त्यसका राम्रा र नराम्रा पक्षबारे चुइँक्कसम्म जानकारी दिनु हुँदैन। संकेत पायो कि चलखेल भइहाल्छ। बेलायतमा एउटा रोचक घटना भएको थियो। त्यहाँका एकजना अर्थमन्त्री बजेट भाषण गर्न संसद्मा पुगे। संसद्को लवीमा केही सांसदहरू चुरोट तान्दै थिए। अर्थमन्त्रीले ती सांसदलाई भनेछन्, अहिले चुरोट खाउ, पछि देखौला। नभन्दै चुरोटमा कर बढाइएको रहेछ। अर्थमन्त्रीले पहिल्यै करको संकेत गर्यो भन्दै त्यहाँ सांसदहरूले विरोध जनाए। अर्थमन्त्रीले राजीनामा दिनुपर्यो। बजेटमा करको विषय कति संवेदनशील हुन्छ भन्ने कुरा यही घटनाबाट प्रष्ट हुन्छ। हाम्रोमा त अर्थमन्त्री शर्माले बजेट निर्माणमै अनधिकृत व्यक्ति प्रवेश गराए। त्यतिमात्र होइन, देशलेराष्ट्रले नचिनेका मान्छेलाई विज्ञ भनेर करका दायरामा घटबढ गर्न लगाए। जबकि, अर्थमन्त्रीबाहेक अरू मन्त्रीसम्म सहभागी हुन नपाउने त्यो ठाउँमा कसरी अनधिकृत मान्छेले प्रवेश पाए ? योभन्दा देश र जनताप्रतिको गद्दारी के हुन्छ ? त्यसरी पुगेका अनधिकृत मान्छेले खासखास घरानियाँलाई नाफा र खासखास घरानालाई घाटा हुने गरी बजेटमा तलमाथि गरे। सुन्दै पत्यार नलाग्ने यो घटनाले सरकारकै वजन घटाएको छ। इतिहासमा यस्तो घटना न सुन्न पाइएको थियो, न त देख्न नै। योभन्दा मुलुक र जनताप्रतिको अपमान, गद्दारी अरू के हुन सक्ला ? अनधिकृत व्यक्ति प्रवेशले बजेटमा सेटिंगैैसेटिंग गरियो। विद्युतीय सवारीसाधन, स्यानिटरी प्याडमा सेटिङअनुसार नै करका दायरा निर्धारण गरिए। बजेट त देश र जनताका लागि हो। कुनै व्यापारिक घरानालाई माथि उकास्ने र कुनैलाई डुबाउने गरी भएका चलखेललाई देश र जनताले टुलुटुलु हेरेर बस्न मिल्दैन। अर्थमन्त्रीले अपराधपूर्ण काम गरे। यस्तो काम देश र जनताको प्रतिनिधिले गर्छन् भन्ने कल्पना पनि गर्न सकिन्न। उहाँले गर्नु भएको छैन त भन्नु भएको छ। तर हामीलाई विश्वास छैन। त्यसो हो भने संसदीय छानबिन समिति बनाऔ। बजेटको गोपनीयता निकै नै महत्तवपूर्ण हुन्छ। मन्त्रिपरिषद्मा समेत बजेटको सिलिङ र मुख्य बुँदा मात्रै प्रस्तुत गरिन्छ। मन्त्रीलाई टिपोट गर्न पनि बन्देज लगाइएको हुन्छ। देश र जनताले यति धेरै प्रश्न उठाइसकेपछि अर्थमन्त्रीले राजीनामा दिइसक्नुपर्ने हो। आफू निर्दोष हो भने त स्वतन्त्र रूपमा छानबिनमा सहयोग पुर्याउनैपर्छ। छानबिनबाट निर्दोष सावित हुनुभयो भने केही छैन। तर दोषी देखिनुभयो भने कारबाहीको भागीदार बन्नैपर्छ। त्यो दिनको सीसीटीभी फुटेज हेरौं भनेर एमालेले संसद्मा माग गरेको छ। बजेट निर्माणमा कोको सहभागी थिए, को थिएन भन्ने सबै कुरा सीसीटीभी फुटेज हेरे पत्ता लागिहाल्छ नि। सीसीटीभीको रेकर्ड संसदमा पेस गरौं। संसदीय छानबिन समिति गठन होस्। एमालेको अडान त्यही हो। देश र जनताप्रतिको इमानदारिता र जिम्मेवारीबोध गरेर नै एमालेले संसद् अवरोध गरेको हो। बजेट पारित हुने बेला संसद् अवरोध गर्नु एमालेको रहर नभई बाध्यता हो। अर्कोतर्फ यत्रो ठूलो घटना हुँदा पनि प्रधानमन्त्री मौन देखिनु भएको छ। प्रधानमन्त्रीले तत्कालै हस्तक्षेप गरेर स्वतन्त्र छानबिनका लागि ढोका खोल्नुपर्छ। यो कुनै एक पार्टी वा मन्त्रीको कुरा होइन। देश र जनताप्रति मुलुकको चाबी बोक्नेहरूको जिम्मेवारी र जवाफदेहिताको प्रश्न पनि हो। विगतमा पनि अर्थमन्त्रीले सामान्य त्रुटि गर्दा पनि राजीनामा दिनुपरेको इतिहास कायमै छ। डा रामशरण महतको पालामा त्रुटि भेटिएपछि पदबाटै राजीनामा दिनुभएको थियो। भरतमोहन अधिकारीका पालामा पनि संसदीय छानबिन समिति गठन भएको थियो। अहिलेको अवस्था भनेको त्योभन्दा पनि गम्भीर हो। किनकि, यो त सामान्य त्रुटि मान्नै सकिन्न। देश र जनताको विश्वासघात गरेर अनधिकृत मान्छे प्रवेश गराइएको छ। उनीहरूले भनेअनुसार बजेटमा सेटिङ गराइएको छ। यो त त्रुटिमात्र होइन, वित्तीय अपराध नै हो। बजेटको गोपनीयता भनेको निकै नै महत्त्वपूर्ण मानिन्छ। मन्त्रिपरिषद्मा बजेटको सिलिङ र मुख्य बुँदा मात्रै प्रस्तुत गरिन्छ। मन्त्रीलाई समेत बजेट पुस्तिका दिइँदैन। टिपोट गर्न पनि बन्देज लगाइएको हुन्छ। करको विषयमा त क पनि उच्चारण गरिँदैन। यतिको बजेट छ, यसका मुख्य विशेषता यी हुन भनेर व्याख्या गरिन्छ। अर्थमन्त्रीले बजेटको सिलिङ मात्रै बताउने चलन छ। क्याबिनेटले पास गर्नासाथ प्रधानमन्त्री, अर्थमन्त्री र अरू मन्त्रीहरू सँगसँगै संसद प्रवेश गर्ने चलन हुन्छ। ब्रिफकेसमा रातो रिबन बाँधेर बजेटलाई संसद् पुर्याइन्छ। संसद्मा एकैपटक सार्वजनिक हुन्छ। एक किसिमले भन्दा जनताले भाषण सुनेर बजेटबारे जसरी थाहा पाउँछन्, मन्त्रीले पनि त्यसरी नै थाहा पाउने हो। अर्थमन्त्रीबाहेक अरू मन्त्रीलाई बजेटबारे थाहा हुँदैन। यति गोप्य र संवेदनशील विषय हो बजेट। एउटै क्याबिनेटका मन्त्रीले समेत सुन्न नपाउने बजेटमा अनधिकृत मान्छे प्रवेश गराइयो भन्दा यो भन्द लाजमर्दो अरू के होला ? देश र जनताप्रतिको यो अपराध हो। यो अपराधमा राजीनामा दिएर मात्र पुग्दैन। मन्त्रीलाई दण्डित गर्नैपर्छ। आर्थिक अपचलन, आर्थिक अनुशासनहीनता, आर्थिक हिनामिना र भ्रष्टाचारका मुद्दामा साना मान्छे जेल पर्ने। मन्त्रीले यत्रो ठूलो गद्दारी गर्दा पनि उन्मुक्ति पाउने ? यो त हुनै सक्दैन। बजेट निर्माण गर्दा अर्थमन्त्री जोगिनुपर्ने भनेकै बिचौलियासँग हो। बिचौलियाहरू अनेक लोभ र लालच देखाएर अर्थमन्त्रीसम्म पुग्न सक्छन्। बजेटमा एउटा अंक मात्रै तलमाथि गरिदिंदा पनि अर्बौको चलखेल हुन्छ। यो बजेट त पूरै सेटिङमा छ। यतिसम्म चर्चा छ कि, मन्त्रीबाट हटेपछि पनि उहाँलाई उपहार आइरहने गरी काम गरिएका छन् रे। तत्काललाई मात्रै होइन, दीर्घकालीन रूपमा पनि असर पर्ने गरी सेटिङ गरिएका छन्। मन्त्री मात्रै होइन, अरू पनि यो काममा संलग्न छन् भने जिम्मेवार हुनैपर्छ, दण्डित हुनैपर्छ। कुनै ठूलो नेता वा पार्टीका नाममा कसैले पनि उन्मुक्ति पाउनु हुन्न।  एमाले नेता पण्डित पूर्वमन्त्री हुन्।"
कांग्रेसको नीति अधिवेशन अलपत्र,"काठमाडौं : नेपाली कांग्रेसको १४औं महाधिवेशन नेतृत्व चयनमा मात्रै केन्द्रित रह्यो। कांग्रेसले वैधानिकता जोगाउने चुनौतीबीच गत मंसिर २८ गते महाधिवेशन सम्पन्न गर्यो। नेतृत्व महाधिवेशन सकिएको ६ महिना बितिसक्दा पनि नीति महाधिवेशनको विषय भने अलपत्र परेको छ। कांग्रेसले वैधानिकता जोगाउन भन्दै ६ महिनापछि नीतिगत समीक्षा र भावी नीतिका विषयमा छलफल गर्ने भनेर नीति महाधिवेशनलाई थाती राख्यो। सोही अनुरूप मंसिरमा पार्टीको नेतृत्व मात्र चयन गर्यो। भ्रातृ संस्थाका अगुवाहरू मात्र मनोनीत गरिएका छन्। पूर्ण समिति अलपत्रै छ। विधानको उल्लंघन भएको रमिते भएर हेर्नुको विकल्प अहिले कांग्रेस शीर्ष नेतृत्वसँग अरू छैन। पार्टीको महाधिवेशन सम्पन्न भएको असार १० गते ६ महिना पूरा हुन्छ। यतिका समय नीति महाधिवेशनका बारेमा कांग्रेसभित्र छलफल सम्म पनि भएको छैन। १४औं महाधिवेशन नीति महाधिवेशन नगरी सकिएको थियो। महाधिवेशन समयमा गर्न नसक्दा वैधानिकता जोगाउने प्रयासमै प्रमुख चुनौतीबीच सम्पन्न भएको थियो। १३औं महाधिवेशनमा नीतिका विषयमा पार्टीको राजनीतिक प्रतिवेदन र पार्टीको आगामी कार्यदिशाका बारेमा सामान्य चर्चा भने भएको थियो। कांग्रेसको विधान दफा १७ को उपदफा ५ बमोजिम गत महाधिवेशनलाई कांग्रेसले नेतृत्व चयनको एजेन्डामा मात्रै केन्द्रित गरेको थियो। सो दफामा उल्लेख भएअनुसार महाधिवेशनबाट पार्टीको केन्द्रीय कार्यसमितिको निर्वाचन गर्ने व्यवस्था गर्न र नीति निर्माण तथा विधान पारित गर्न फरकफरक समयमा महाधिवेशन गर्न सकिने दफामा उल्लेख छ। नेतृत्व महाधिवेशनअघि गत कात्तिक २८ गते बसेको बैठकले १४औं महाधिवेशन नेतृत्व केन्द्रित गर्ने र त्यसको ६ महिनाभित्र नीति महाधिवेशन गर्ने निर्णय गरेको थियो। बैठकको निर्णयअनुसार भने कांग्रेस अघि बढ्न नसकेको कांग्रेसकै नेताहरू स्वीकार्छन्। पार्टीले नीति नै नहेरी नेतृत्व चयन गरिसकेको छ। अब कस्तो छुट्टै नीति महाधिवेशन भन्ने हुन्छ ? नीति र नेतृत्व एकैपटक चयन गर्ने विषय हुन्। नीति नै नहेरी हामीले नेतृत्व छानेका छौं। अहिले छुट्टै महाधिवेशन भनिन्छ यो विषय नै मिलेन । प्रदीप पौडेल, कांग्रेस नेता कांग्रेसका सहमहामन्त्री बद्री पाण्डेले नीति महाधिवेशन गर्ने समय गुज्रिन लागेको बन्दै भने, स्थानीय चुनावपछि सभापति ज्यूलाई भेट्न पनि पाइएको छैन। हामी सहमहामन्त्री संख्याको हिसाबमा पनि धेरै छौं। अब छिटै अमेरिका भ्रमणमा पनि जाँदै हुनुहुन्छ। नीति अधिवेशनका लागि समय घर्किसकेको छ। पाण्डेले भने, नीति अधिवेशनको मात्र कुरा हैन भ्रातृ संगठनलाई पूर्णता दिनुपर्ने काम यतिकै छ। संसदीय समितिले पनि पूर्णता पाएको छैन। असार १० गते पार्टीले नयाँ कार्यसमिति पाएको ६ महिना पूरा हुन्छ। कांग्रेस नेता गुरूराज घिमिरे विधानमा भएको विषय नीति महाधिवेशनको विषय अनौपचारिक रूपमा आफूहरूले उठाउँदै आएको बताएका छन्। कहिले स्थानीय चुनाव, कहिले प्रदेश र प्रतिनिधिसभा चुनावको बहानामा नीति महाधिवेशन रोक्न मिल्दैन। चुनाव नियमित प्रक्रिया हो। बहाना बाजी गर्दै गएर ५ वर्षभरि पार्टी कसरी सञ्चालन हुन्छ ? भदौमा मिति तोकेर तयारी सुरू गर्दा हुन्छ। यसले आगामी चुनावमा सहयोग पनि पुग्छ, उनले भने, नीति अधिवेशन पार्टीकै कार्यकर्ताहरूको प्रश्नहरूको जवाफ पनि हो। धेरै साथीहरूका असन्तुष्टि र कुण्ठा छन्। ती सबै पोखिने ठाउँ हो। कांग्रेसले लिने नीतिबारे पर्याप्त छलफल र बहस आवश्यक छ। तत्काल नीति महाधिवेशन बोलाउने विषयमा नेतृत्वले विचार गरून्। हामीले नेतृत्व छान्यौं तर अब प्रष्ट नीति कार्यक्रम ल्याउनुपर्छ, कांग्रेसकै युवा नेता कुन्दनराज काफ्लेले भने, पार्टीले लिने नीतिबारे पर्याप्त छलफल र बहस जरुरी भएकोले तत्काल नीति महाधिवेशन बोलाउनुपर्ने बताउँछन्। संविधानमा उल्लेख भएका मौलिक हक कार्यान्वयनका लागि कांग्रेसले लिने नीतिबारे पर्याप्त छलफल आवश्यक छ। त्यसो त अहिले कांग्रेस नीतिविहीन अवस्थामा चलिरहेको छ। पार्टीको चुनावी घोषणा पत्रमा नीति, दृष्टिकोण, विगत र वर्तमानको कुरा सबै समाहित गरिएकाले पनि कांग्रेसलाई नीति महाधिवेशन तत्काल आवश्यक नभएको कांग्रेसका शीर्ष नेताले बताए। कांग्रेस नेतृ चित्रालेखा यादवले भनिन्, संविधानले शिक्षा, स्वास्थ्य, आवासजस्ता विषयलाई मौलिक अधिकार माने पनि त्यसको कार्यान्वयनका लागि कांग्रेसले नीति निर्माण गर्नुपर्छ। पार्टीको नेतृत्व चयन महाधिवेशन सकिए लगत्तै कांग्रेसका महामन्त्रीहरूले नीति महाधिवेशनको विषय प्राथमिकतामा राखेको बताए पनि उनीहरू नै यो विषयमा फर्केर हेर्न भ्याएका छैनन्। यद्यपि, पार्टीका उपसभापति धनराज गुरूङ पार्टीको अगामी बैठक बस्दा नीति महाधिवेशनको विषयले प्राथमिकता पाउने बताउँछन्। गुरुङका अनुसार पार्टीको आगामी बैठकमा नीति महाधिवेशनको विषय जान्छ। हतारमा नीति महाधिवेशन गर्ने कुरा हैन। यसमा बृहत् छलफल आवश्यक छ। साझा रूपले पार्टीले नीति बनाउँछ। अबको बैठकमा नीति महाधिवेशनलगायतका एजेन्डामा छलफल गर्छौं। कांग्रेस नेता प्रदीप पौडेल महाधिवेशनबाट नीति र नेतृत्व चयनलाई छुट्टाउने निर्णय नै गलत भएको बताउँछन्। पार्टीले नीति नै नहेरी नेतृत्व चयन गरिसकेको छ। अब कस्तो छुट्टै नीति महाधिवेशन भन्ने हुन्छ ? नीति र नेतृत्व एकैपटक चयन गर्ने विषय हुन्। नीति नै नहेरी हामीले नेतृत्व छानेका छौं। अहिले छुट्टै महाधिवेशन भनिन्छ यो विषय नै मिलेन, पौडेलले भने, एउटा निर्वाचन सकेर सिंगो देश नै अर्को चुनावमा लागेका बेला यो बीचमा नीति महाधिवेशन गर्न त्यति सहज छैन। अब महासमिति बैठक बोलाउने र काम गर्ने हो।"
शिक्षा मन्त्रीलाई थप दुई मन्त्रालय र परराष्ट्र मन्त्रीलाई एक मन्त्रालयको जिम्मेवारी,"काठमाडौं : प्रधानमन्त्री शेरबहादुर देउवाले शिक्षा, विज्ञान तथा प्रविधिमन्त्री देवेन्द्र पौडेललाई थप दुई मन्त्रालयको र परराष्ट्रमन्त्री नारायण खड्कालाई थप एक मन्त्रालयको कार्यभार तोकेका छन्। राष्ट्रियसभाका अध्यक्ष गणेशप्रसाद तिमिल्सिनाले प्रधानमन्त्री तथा मन्त्रिपरिपद् कार्यालयबाट कार्यभार तोकिएका बारेमा प्राप्त पत्रको व्यहोरा सदनलाई जानकारी गराए। तीन मन्त्री फरकफरक कार्यक्रममा सहभागी हुन विदेश प्रस्थान गर्नुभएकाले उनीहरुको अनुपस्थितिमा प्रधानमन्त्री देउवाले कार्यभार तोकेका हुन्। भूमिव्यवस्था, सहकारी तथा गरिबी निवारणमन्त्री शशी श्रेष्ठ युरोप भ्रमणमा गएकाले उनको अनुपस्थितिमा उनले सम्हाल्दै आएको मन्त्रालयको कार्यभार शिक्षामन्त्री पौडेललाई तोकिएको हो। त्यस्तै प्रधानमन्त्रीले युवा तथा खेलकुदमन्त्री महेश्वरजंग गहतराज रसियामा आयोजना हुने कार्यक्रममा सहभागी हुन त्यसतर्फ प्रस्थान गरेकाले उनले सम्हाल्दै आएको जिम्मेवारी पनि मन्त्री पौडेललाई तोकेका हुन्। त्यस्तै प्रधानमन्त्री देउवाले उद्योग, वाणिज्य तथा आपूर्तिमन्त्री दिलेन्द्रप्रसाद बडू स्वीट्जरल्याडको जेनेभामा आयोजना हुने विश्व व्यापार सङ्घको कार्यक्रममा सहभागी हुन त्यसतर्फ प्रस्थान गरेकाले उनले सम्हाल्दै आएको मन्त्रालयको जिम्मेवारी परराष्ट्रमन्त्री नारायण खड्कालाई तोकेका हुन्।"
प्रहरीको काम कारवाही थप प्रभावकारी बनाउन आईजीपी सिंहको निर्देशन,"काठमाडौं : प्रहरी महानिरीक्षक धीरजप्रताप सिंहले आधुनिक प्रविधि, नवीन सीप र दक्षताको प्रयोग गरी मानवश्रोत व्यवस्थापन तथा दैनिक प्रशासनिक कामलाई थप व्यवस्थित, छिटो छरितो र प्रभावकारी बनाउन प्रहरी कर्मचारीहरु अझै सक्रिय भई काम गर्नुपर्ने बताएका छन्। प्रहरी प्रधान कार्यालय मानवश्रोत विकास विभाग, प्रशासन विभाग र भौतिक पूर्वाधार तथा सवारी निर्देशनालयको बिहीबार निरीक्षणपश्चात आईजीपी सिंहले आयोजित कार्यक्रममा उक्त विभाग मातहत प्रहरी अधिकृतलाई सक्रिय भई काम गर्न निर्देशन दिएका हुन्। प्रहरी महानिरीक्षक सिंहले आफूले प्राप्त गरेको जिम्मेवारीलाई प्रहरी अधिकृतहरूले निष्पक्ष, पारदर्शी र इमानदार एवम् कार्यालयप्रति पूर्ण जवाफदेही भई आफै सन्तुष्ट हुने गरी काम गर्नुपर्नेमा जोड दिए। साथै उनले संवेदनशील विभागीय कामप्रति स्पष्ट नियत राखी गोपनीयता कायम गर्दै असल अभ्यासका साथ विधि तथा कानून बमोजिम काम गर्न उपस्थित सम्पूर्ण प्रहरी कर्मचारीहरूलाई सचेत गराए। प्रहरी महानिरीक्षक सिंहले नेपाल प्रहरीलाई विनियोजित रकम तोकिएको मापदण्ड, प्रचलित आर्थिक प्रशासनसँग सम्बन्धित ऐननियम बमोजिम मितव्ययी, प्रभावकारी एवम् पारदर्शी ढंगबाट सदुपयोग गरी काम गर्न निर्देशन दिए। भवन निर्माणमा मितव्ययिता एवम् पारदर्शिता कायम राख्दै गुणस्तरीय भवन निर्माणतर्फ ध्यान दिनुपर्नेमा उनले जोड दिए। उक्त अवसरमा प्रशासन विभागका प्रमुख प्रहरी अतिरिक्त महानिरीक्षक अरूण कुमार बिसी र मानवश्रोत विकास विभागका निमित्त प्रमुख प्रहरी वरिष्ठ उपरीक्षक दिपक थापाले आआफ्नो विभागको गतिविधि एवम् भए गरेका काम कारवाहीबारे प्रस्तुतीकरण गरेका थिए।"
प्रदेश १ को बजेट विकास केन्द्रित कि चुनाव ?,"विराटनगर : आगामी आर्थिक वर्ष २०७९८० का लागि प्रदेश १ सरकारले ल्याएको बजेटबारे प्रतिपक्षी दल र उद्योगी व्यापारीहरुले मिश्रित प्रतिक्रिया दिएका छन्। कृषि, उद्योग र श्रम तथा रोजगारको क्षेत्रलाई प्राथमिकतामा राखेर प्रदेश १ सरकारले बुधबार आगामी आर्थिक वर्षका लागि ३९ अर्ब ७३ करोड ८३ लाखको बजेट ल्याएको छ। बजेटमा सरकारले कृषि उत्पादनमा वृद्धि, औद्योगिकीकरण र रोजगारी सिर्जना जस्ता विषयलाई प्राथमिकतामा राखेको छ। गैर बजेटरी खर्चलाई निरुत्साहित पार्ने गरी सरकारले ल्याएको यसपटकको बजेटमा सरकारले १० वर्षे कृषि विकासको रणनीति तर्जुमा गरी लक्षित कार्यक्रमहरु सञ्चालनको योजना बनाएको छ। सरकारले दुध उत्पादक किसानलाई प्रतिलिटर २ रुपैयाँ दरले अनुदान, प्राङ्गारिक मल उत्पादन पूर्वाधार विकास कार्यक्रम सञ्चालन, विशेष उत्पादन क्षेत्रहरुमा उत्पादनका आधारमा प्रोत्साहन र एक वडा एक बर्थिङ सेन्टरजस्ता कार्यक्रमहरुलाई समेत बजेटमा समेटेको छ। उद्योगको दीगो विकास, आत्मनिर्भर अर्थतन्त्रको अभ्यास भन्ने मूल नाराका साथ सरकारले उद्यमशीलता विकास कार्यक्रम सञ्चालनको योजनासमेत निमार्ण गरेको छ। लघु, घरेलु तथा साना उद्यमीहरुलाई आफ्नो उद्यमको क्षमता अभिवृद्धिका लागि आवश्यक पर्ने पुँजी, प्रविधि र सूचनामा सहजता थप्न विकास साझेदारसँगको सहकार्यमा सरकारले विशेष कार्यक्रम सञ्चालन गर्ने जनाएको छ। आगामी आर्थिक वर्षको बजेटले बिशेष गरि कृषि, भौतिक पूर्वाधार र थोरै मात्रामा स्वास्थ्य क्षेत्रलाई सपोर्ट गर्ने प्रयास गरेको नेपाल उद्योग परिसंघ प्रदेश नं १ का अध्यक्ष भीम घिमिरे बताउँछन्। सडक पूर्वाधारमा ५ अर्ब रुपैयाँ र किसानलाई दुधमा अनुदान लगायतका बुँदाहरु सरकारको बजेटको सकारात्मक पक्षहरु हुन्। तर यसको कार्यान्वयन पक्ष शंकास्पद् छ, उनी भन्छन्, हामीले पछिल्लो ४ वर्षको बजेट हेरिसकेका छौं। बजेट खर्च चुनौतीपूर्ण छ। यसपटकको बजेटले निजी क्षेत्रलाई समेत कुनै सपोर्ट नगरेको गुनासो घिमिरे गर्छन्। रोजगारी सिर्जना र पर्यटन उद्योगलाई सहयोग गर्ने लगायतका विषय यसपटकको बजेटमा नसमेटिएको उनको भनाइ छ। घरेलु मदिरा ब्राण्डिङ, प्रदेश औधोगिक प्रर्दशनीस्थल निमार्णका लागि सम्भाव्यता अध्ययन र बेम्बो फेसिलिटी सेन्टर स्थापनामा सहयोग गर्ने लगायतका कार्यक्रमका लागि पनि सरकारले आवश्यक बजेट विनियोजन गरेको छ। त्यसैगरी स्वरोजगार अभिवृद्धिका लागि ब्युटीसियन, सिकर्मी, डकर्मी, हजाम, इलेक्ट्रिशियन, प्लम्बिङ एवं अन्य सीपयुक्त प्राविधिक कार्यक्रमका लागि समेत सरकारले बजेट छुट्याएको छ। समग्र उद्योग, वाणिज्य, श्रम तथा रोजगार क्षेत्रका लागि सरकारले ४६ करोड ८८ लाख बजेट विनियोजन गरेको छ। यसका साथै ६६ वटा प्रादेशिक लोकमार्गमध्ये अधिकांशको निमार्ण कार्य आगामी आर्थिक वर्षभित्र सम्पन्न गर्नेगरी सरकारले ५ अर्ब बजेट विनियोजन गरेको छ। रणनीतिक सडकहरुको निमार्ण कार्य यसैवर्षदेखि सुरु गर्न ४४ करोड विनियोजन गरिएको छ। पहाडी तथा अति दुर्गम जिल्लाका ग्रामीण सडकहरुमा बाह्रै महिना यातायात सञ्चालनका निम्त्ति १० वटा बेलीब्रिज निमार्ण गर्न सरकारले यसपटक ८ करोड छुट्याएको छ। सडक पूर्वाधारको क्षेत्रमा पर्याप्त कार्यक्रम र बजेट आए पनि सरकारले उद्योगको लागत घटाउने ठोस कार्यक्रमहरु ल्याउन नसकेको उद्योगीहरु बताउँछन्। उद्योग संगठन मोरङका अध्यक्ष सुयश प्याकुरेलका अनुसार सानोसानो शीर्षकमा धेरै पैसा छुट्याएर सरकारले बजेटलाई वितरणमुखी बनाउन खोजेको देखिन्छ। उनी भन्छन्, चुनाव आउन ६ महिना बाँकी छ। सरकारले चुनावलाई नै केन्द्रीत गरेर बजेट ल्याउन खोजेको जस्तो देखिन्छ। आगामी आर्थिक वर्षको बजेटमा सरकारले इटहरीको बाढी र डुबान समस्यालाई समाधान गर्न टेङग्रा खोलाको पथान्तरण गरी बुढी खोलामा मिसाउने कार्यका लागि सम्भाव्यता अध्ययनको योजनालाई पनि ठाउँ दिएको छ। समग्र सडक पूर्वाधार तथा सहरी विकास लागि सरकारले १२ अर्ब ४१ करोड ८२ लाख विनियोजन गरेको छ। त्यस्तै, एक घर, एक धारा को नीतिअनुरुप सञ्चालित खानेपानी आयोजनालाई प्राथमिकताका साथ सम्पन्न गर्न १ अर्ब ४ करोड छुट्याएको सरकारले समग्र सिँचाई, नदी व्यवस्थापन तथा खानेपानी र ऊर्जाका लागि ६ अर्ब २ करोड ५६ लाख विनियोजन गरेको छ। तर, सरकारको बजेट चुनावलाई प्रभावित गर्नेतर्फ केन्द्रीत देखिएको प्रदेश सरकारका पूर्वमुख्यमन्त्री शेरधन राई बताउँछन्। विभिन्न शीर्षकमा बजेट छरेर चुनावी लोकप्रियता हाँसिल गर्नेतर्फ सरकारको बजेट उद्धृत देखिएको उनको भनाइ छ। हामी सरकारबाट बाहिरी सकेपछि १ अर्ब रुपैयाँ रकमान्तर गरेर वर्तमान सरकारले आफ्ना कार्यकर्ता र पार्टी सम्बद्ध व्यक्तिहरुको समिति निमार्ण गरेर खर्च गरेको देखिन्छ, उनी भन्छन्, निर्वाचनमा पैसा बाँड्न विभिन्न नाममा यसपटकको बजेट विनियोजन भई आएको छ। त्यस्तै आगामी आर्थिक वर्षमा प्रदेशका सबै वडाहरुमा बर्थिङ सेन्टर स्थापना गर्ने सरकारको योजना पनि हाँस्यास्पद रहेको राई बताउँछन्। एउटा जिल्लामा एउटा बर्थिङ सेन्टरको अभाव रहेको अवस्थामा सरकारले सबै वडाहरुमा त्यसको पहुँच सिर्जनाको परिकल्पना गर्नु सम्भव नरहेको उनको भनाई छ। आगामी आर्थिक वर्षको बजेटमा सरकारले यातायात सेवा, सवारी व्यवस्थापन, सूचना प्रविधि तथा सञ्चार क्षेत्रका लागि सरकारले कूल ३० करोड ५० लाख विनियोजन गरेको छ। यसबाहेक स्वास्थ्य क्षेत्रका लागि ३ अर्ब ६७ करोड, सामाजिक क्षेत्रका लागि २५ करोड, पर्यटन तथा संस्कृतिका लागि १ अर्ब १३ करोड, भूमि व्यवस्था, सहकारी तथा गरिबी निवारणका लागि २५ करोड, वन तथा वातावरणका लागि १ अर्ब ८२ करोड, शान्ति सुरक्षाका लागि २१ करोड १० लाख र विपद् व्यवस्थापनका लागि सरकारले १४ करोड ८० लाख विनियोजन गरेको छ। तर, सरकारको बजेट एउटामात्र पार्टीको वक्तव्यकारुपमा आएको नेपाली कांग्रेस संसदीय दलका नेता राजीव कोइराला बताउँछन्। लोकप्रियताका लागि सरकारले बजेटमा सबै कुरा अटाउन खोजेको उनको तर्क छ। उनी भन्छन्, संविधानमै नभएको जनयुद्धलाई बजेटमा जबरजस्तीरुपमा उल्लेख गरिएको छ। संविधानमा सशस्त्र द्वन्द्व लेखिए पनि बजेटमा जनयुद्ध भनेर उल्लेख गरिएको छ। बजेटले सुनसरी र मोरङ जिल्लामा पनि कुनै पनि खालका ठूला योजनाहरु नसमेटेको उनको गुनासो छ। आगामी आर्थिक वर्षमा भने सरकारले प्रदेशको आन्तरिक राजश्वबाट ४ अर्ब ९८ करोड, राजश्व बाँडफाँडबाट ११ अर्ब ८८ करोड, संघीय सरकारको वित्तीय समानीकरण अनुदानबाट ९ अर्ब ८२ लाख, सशर्तबाट ८ अर्ब ६९ करोड, समपुरकबाट ९२ करोड र विशेष अनुदानबाट ४७ करोड ५० लाख गरी राजश्व तथा वित्तीय हस्तान्तरणबाट कूल ३५ अर्ब ९६ करोड ५० लाख संकलन हुने अनुमान गरेको छ। बाँकी अपुग रकम नगद मौज्दात र वैदेशिक अनुदानबाट व्यहोरिने सरकारले जनाएको छ।"
जब प्रेम सुवालको गुनासोमा प्रधानमन्त्रीले सभामुखलाई इशारा गरे,"काठमाडौं : संसदमा अर्थमन्त्री जनार्दन शर्माले प्रस्तुत गरेको आर्थिक विधेयक २०७८ माथि छलफल चल्दै थियो। विनियोजन विधेयकमाथिको छलफलमा सर्वाधिक खोजी गरिएका प्रधानमन्त्री शेरबहादुर देउवा चार घण्टापछि हस्याङ फस्याङ संसद भवन आइपुगे। प्रधानमन्त्री देउवा उपस्थित हुनु र छलफलमा भाग लिने सांसद प्रेम सुवालको पालो आउनु सँगै भयो। उनै सुवालले विनियोजन विधेयकका क्रममा प्रधानमन्त्रीको खोजी गरेका थिए। प्रधानमन्त्री आइपुगेपछि सांसद सुवालले गुनासो गरिहाले, प्रधानमन्त्रीज्यू संसद बैठकमा उपस्थित हुनुभयो। अलिकति अगाडि आइदिनुभएको भए प्रधानमन्त्रीज्यूको मुखबाट जवाफ सुन्न पाइन्थ्यो। सुवालको गुनासोमा प्रधानमन्त्री देउवाले हो हो भन्दै मुन्टो हल्लाए। मञ्चबाट सभामुखतर्फ इशारा माग्दै बोल्न खोजे। लगत्तै सभामुख सापकोटाले अहिले भइगो भन्ने जवाफ फर्काए। देउवाले पनि हातकै इशारामा ल ल ठिक छ भन्ने भावमा हात दुईपटक घुमाए। सुवालले आर्थिक विधेयकमा आफ्नो सम्बोधनलाई निरन्तरता दिए। प्रधानमन्त्री बैठकमा उपस्थित नभएको भन्दै प्रधानमन्त्रीले जवाफ दिने कार्यसूची बनाउन माग गरे। सुवालले आर्थीक विधेयक २०७८ माथि छलफलमा भाग लिँदै भने, अर्थमन्त्रीज्यूको बजेट निर्माणमा सूचना बाहिर आयो। एक जना पूर्वनायव सुब्बा र एक जना सीए अनाधिकृत उपस्थित भए भन्ने छ। सीए भन्ने मान्छेको त केही खुल्दै खुलेको छैन। उसको पेशा नागरिकता खुलाउनुपर्यो। सांच्चै उहाँ विज्ञको रुपमा जानुभएको हो कि होइन? प्रधानमन्त्रीज्यूले पनि जवाफ दिन आवश्यक छ। सुवालले बोल्दै गर्दा अर्थमन्त्री शर्माले ध्यानपूर्वक नोट गरिररहेको दृश्य देखिन्थ्यो। संसदमा विनियोजन विधेयक २०७९ माथि छलफल चलिरहेका बेला प्रधानमन्त्री देउवा गैरआवासीय संघ र नेपाल चेम्बर एक्स्पो २०२२ को उद्घाटनमा सहभागी भएका थिए।"
विदेशी पुँजी भित्र्याउन एनआरएनएले पहल गर्नुपर्छ : प्रधानमन्त्री,"काठमाडौं : प्रधानमन्त्री शेरबहादुर देउवा संसदमा विचाराधीन रहेको नेपाली नागरिकता विधेयक अघि बढाउने प्रतिवद्धता जनाएका छन् । गैरआवासीय नेपाली संघ (एनआरएनए)को आयोजनामा भएको नेपाली नागरिकता, मताधिकर, लगानी र वैदेशिक रोजगार विषयक कार्यक्रममा बोल्दै प्रधानमन्त्री दउवाले सरोकारवाला अन्य निकायसँग समन्वय गरी नागरिकता विधेयक छिट्टै अघि बढाइने बताए । जतिसक्दो चाँडो समन्वय गरी गैरआवासीय नेपाली नागरिकता अघि बढाउने छु,' उनले भने । विदेशमा रहेका नेपालीको पुँजी, प्राविधिक ज्ञान, सीप भित्र्याउन सरकार ललिचो हुने उनले बताए । गैरआवासीय नेपाली संघ साझा चौतारी बन्न सकेमा राष्ट्र निर्माणमा पनि सघाउ पुग्ने उनले बताए । सरकारले एनआरएनएलाई स्थापनाकालदेखि साझेदारकै रुपमा हेर्दै आएको प्रधानमन्त्री देउवाले बताए । बजेटमा गैरआवासीय लक्षित कार्यक्रम ल्याएका छौं,'उनले भने, उक्त नीति तथा कार्यक्रम प्रभावकारी कार्यान्वयनबाट नेपाल र नेपालीलाई फाइदा पुग्ने छ। नेपालमा उत्पादित वस्तुको बिक्रीमा प्राथमिकता दिन सके निकासी प्रवद्र्धनमा सहयोग पुग्ने प्रधानमन्त्री देउवाले बताए । नेपाली श्रम, सीप, पुँजीको सदुपयोग, विदेशमा कमाएको आयलाई नेपालमा प्रयोग गर्न जोड दिइएको प्रधानमन्त्री देउवाले बताए । दूतावाससँग सहकार्य गरी विदेशी पुँजी भित्र्याउन एनआरएनएले पहल गर्नुपर्ने देउावाले बताए । बजेटमा वैदेशिक लगानीको सीमा न्यूनतम ५ करोडबाट २ करोडमा झारिएकोमा विदेशी लगानी आउनेमा उनले आशा व्यक्त गरे । त्यस्तै १० करोडको लगानी स्वचालित मिलाइने व्यवस्थाले पनि विदेशी लगानीमा सहज बाटो खुलेको देउवाले बताए । त्यस्तै पुँजीबजारमा दोस्रो बजारमा कानुनी व्यवस्था मिलाउने समेटिएको उनले बताए । वैदेशिक रोजगारीमा गएका नेपालीलाई १० प्रतिशत कोटा छुट्टाएकाले श्रमिक उत्साहित भएको उनको भनाइ छ । वैदेशिक लगानीमा सुधार, जग्गाको हदबन्दी फुकुवा, ५० प्रतिशतसम्म जग्गा लिज, सामाजिक सुरक्षा कोषमार्फत विदेशमा रहेका नेपालीलाई जोड्ने, डलर खाता खोल्न सहज व्यवस्था सम्बोधन गरिएको प्रधानमन्त्री देउवाले बताए । आकर्षक ब्याज सहित वैदेशिक रोजगार बचतपत्र खुलेकाले विदेशमा बस्ने धेरै नेपालीले खरिद गर्ने उनले आशा व्यक्त गरे । हालै नेपाली बैंकमा डलर खाता खोल्ने व्यवस्था गरिएकाले फाइदा उठाउन पनि उनले गैरआवासीयहरुलाई आग्रह गरे । गैरआवासीयहरुको जायज मागप्रति सरकार सकारात्म रहेको उनले बताए ।"
बाजुराको बुढीगंगा नगरपालिकाको निर्वाचन असार २३ गते हुने,"बाजुरा : बुढीगंगा नगरपालिकाको निर्वाचन असार २३ गतेका लागि तोकिएको छ। ७५३ वटा स्थानीय निकायमध्ये बाजुराको बुढीगंगा बिहीबार बसेको सर्वदलीय बैठले असार २३ गते निर्वाचन गर्न सहमत भएका हुन्। यसअघि नगरपालिकामा निर्वाचनमा धाँधली भएको भन्दै स्थगित गरिएको थियो। गत वैशाख ३० गते भएको स्थानीय निर्वाचनमा नेकपा एमालेले वडा नम्बर २,३,५ र ९ मा बुथ कब्जा गरेको, कांग्रेसले वडा नम्बर ४ मा अध्यधिक मतदान गरेको र वडा नम्बर सातमा बुथ कब्जा गरेको आरोप लागेको थियो। नेकपा एमालेले धाँधली गरेका वडाहरूबाट सुरक्षाकर्मी फिर्ता भएका थिए। उक्त धाँधलीलाई लिएर जिल्ला सुरक्षा समितिले बुढीगंगा नगरपालिका पुरै निर्वाचन स्थगित गर्ने निर्णय गरेको थियो । निर्वाचन आयोगले स्थलगत अनुगमन गर्दै निर्वाचन सम्पन्न भएको १४ औं दिनपछि पुन: निर्वाचन गर्न,सुरक्षा निकायका प्रमुख र प्रमुख जिल्ला अधिकारीलाई तीन दिनभित्र परिवर्तन गरिसक्न गृहमन्त्रालयलाई निर्देशन दिएको थियो। नेपाली कांग्रेसबाट नगरप्रमुखका लागि रंगबहादुर खाति,उपमेयरमा रिता शाही र एमालेबाट नगरप्रमुखमा राम बहादुर बानियाँ र उपप्रमुखमा माया कुँवरले उम्मेदवारी दिएका छन्।"
"संसदीय समितिले बोलायो प्रधानसेनापति, के के छन् एजेण्डा ?","काठमाडौं : प्रतिनिधिसभाको अन्तर्राष्ट्रिय सम्बन्ध समितिले प्रधानसेनापति प्रभुराम शर्मालाई छलफलमा आमन्त्रण गरेको छ। अमेरिकी स्टेट पार्टनरसिप प्रोगाम (एसपीपी)मा नेपाली सेनाको सहभागिता र सेनापतिको आसन्न अमेरिका भ्रमणबारे जानकारी लिन संसदीय समितिले महारथी शर्मालाई बोलाएको हो। शुक्रबार विहान ९ बजे सिंहदरबारमा बस्ने समितिको बैठकमा प्रधानसेनापति शर्मा र परराष्ट्रमन्त्री डा नारायण खड्कालाई आमन्त्रण गरिएको सभापति पवित्रा निरौला खरेलले जानकारी दिइन्। अहिलेको परराष्ट्र नीति कार्यान्वयनको सन्दर्भमा भएका विभिन्न कुराहरु छन्। त्यसैगरी एसपीपीको कुराहरु पनि छ। प्रधानसेनापतिको विदेश भ्रमणको कुरा छ। यो के हो भनेर बुझ्नलाई हामीले बोलाएका छौं, उनले अन्नपूर्णसँग भनिन्। सभापति खरेलले सेनापतिको अमेरिका भ्रमण र एसपीपीमा सेनाको भूमिकाबारे जनआवाज उठेकाले संसदीय समिति स्पष्ट हुन खोजेको बताइन्। समितिमा एमाले अध्यक्ष केपी शर्मा ओली, नेकपा एकीकृत समाजवादीका अध्यक्ष माधवकुमार नेपाल, एमाले नेता डा भीम रावल, पूर्वरक्षामन्त्री ईश्वर पोखरेल, कांग्रेस सचेतक पुष्पा भुसाललगायत सदस्य छन्।"
"सेनाले भन्यो, त्यो पत्रको अहिले सान्दर्भिकता छैन, सामरिक संवेदनशीलतामा कसैसँग सम्झौता गर्दैन","काठमाडौं : नेपाली सेनाले अमेरिकी सेनाको स्टेट पार्टनरसीप प्रोग्राम (एसपीपी)सम्बन्धी सार्वजनिक पत्रको सान्दर्भिकता अहिले नभएको जनाएको छ। सन् २०१५ को अक्टोबर २७ मा तत्कालीन प्रधान सेनापति राजेन्द्र क्षेत्रीले नेपालस्थित अमेरिकी राजदूत अलाइना बी टेप्लिजलाई स्टेट नेशनल गार्डसँग सहकार्यका लागि अनुरोध गर्दै लेखेको पत्र सार्वजनिक भएपछि पत्रको आधिकारिकताबारे प्रश्न उठिरहेको छ। यसमा सैनिक जनसम्पर्क तथा सूचना निर्देशनालयले पत्र आधिकारिक नै भएको पुष्टि गरेको हो। नेपालमा विनाशकारी भूकम्पबाट ठूलो जनधनको क्षतिमा छिमेकी तथा विभिन्न मित्र राष्ट्रले उद्धारमा सहायता गरेको र त्यसको व्यवस्थापन नेपाली सेनाले गरेको भन्दै जंगी अड्डाले फेरि झन् ठूलो भूकम्प जाने भनेपछि सन् २०१५ मा आधुनिक उद्धार प्रविधि र अनुभव साटासाटका लागि विभिन्न देशलाई अनुरोध गर्ने क्रममा अमेरिकालाई अनुरोध गरिएको र अहिले त्यसको सान्दर्भिकता नरहेको जनाएको हो। त्यो चिठ्ठी आधिकारिक हो। सन् २०१५ को तत्कालीन आवश्यकताका आधारमा पत्राचार गरिएको हो। अहिले २०२२ मा आउँदा त्यो सान्दर्भिकता छैन, नेपाली सेनाका प्रवक्ता सहायक रथी नारायण सिलवालले अन्नपूर्णसँग भने। महाभूकम्पले देशै अस्तव्यवस्त भएको, उद्धारका लागि विश्वलाई अनुरोध गरिएको र बाहिरका सेना आएर नेपाली सेनाले कोर्डिनेसन गरेको उनले स्मरण गराए। नेपालमा त्यो भन्दा ठूलो भूकम्प आउँछ भनेर भनेपछि हामीले अमेरिकी स्टेट गार्डसँग आधुनिक स्रोत साधन र प्रविधि भएकाले सहकार्य भयो भने उद्धारमा फाइदा हुन्छ भन्ने कुरा हो, उनले भने। प्रवक्ता सिलवालले नेपाली सेनाले विशुद्ध विपद उद्धार अनुभव साटासाटका लागि त्यति बेला स्टेट गार्डसँग सहकार्यका लागि चिठ्ठी पठाएको बताए। त्यो त्यति बेलाको कुरा हो। त्यतिखेर आईपीएसको कुरा थिएन, उनले भने, कुनै एलाइन्समा जाने भनेर गरेको छैन। हामीलाई जानु पनि छैन। सेना भूराजनीतिक अवस्था र सामरिक संवेदनशीलतामा सचेत रहेको उनको भनाइ छ। यी अवस्थालाई हेरेर कुनै पनि देशसँग सम्झौता हुँदैन। सेनाले गर्दैन। त्यो चिठ्ठीको सान्दर्भिकता अहिले छैन। त्यतिखेर विपदसँग छोडेर भएको हो, उनले प्रष्ट पारे।"
संसद चलेको झण्डै ४ घण्टापछि प्रधानमन्त्री उपस्थित,"काठमाडौं : संसद चलेको झण्डै ४ घण्टापछि प्रधानमन्त्री उपस्थित भएका छन्। संसद चलिरहेका बेला प्रधानमन्त्री देउवा गैरआवासीय संघ र नेपाल चेम्बर एक्स्पो २०२२ को उद्घाटनमा सहभागी भएका थिए। संसदमा बिहीबार विनियोजन विधेयक, २०७९ अन्तर्गत राष्ट्रिय योजना आयोगको सचिवालय, प्रधानमन्त्री तथा मन्त्रिपरिषदको कार्यालय, राष्ट्रपतिको कार्यालयको विभिन्न शीर्षकहरूमाथि छलफलमा उठेका प्रश्नहरुको प्रधानमन्त्रीले जवाफ दिने कार्यसूची थियो। तर, जवाफ दिनेबेला प्रधानमन्त्री संसदमा सहभागी भएनन्। उनको तर्फबाट संचार तथा सूचना प्रविधि मन्त्री ज्ञानेन्द्रबहादुर कार्कीले जवाफ दिएका थिए। विनियोजन विधेयक पारित भएपछि प्रधानमन्त्री उपस्थित भएका हुन्। अहिले आर्थिक विधेयक २०७९ माथि छलफल भइरहेको छ। यसअघि संसदमा प्रधानमन्त्री देउवा उपस्थित नभएपछि सांसदहरुले प्रश्न उठाएका थिए। कार्यव्यस्तता भनेर संसद छलेर अन्य कार्यक्रममा जानु सार्वभौम संसदको अपमान भएको भएको सांसदको भनाइ थियो। सांसद प्रेम सुवालले प्रधानमन्त्रीज्यू बिरामी हुनुहुन्छ कि विदेशमा हुनुहुन्छ कि कुनै अस्पतालमा भर्ना हुनु भएको हो? भन्दै प्रश्न गरेका थिए। अस्पताल भर्ना भएको प्रेस्क्रिस्पन चाहियो भन्दै माग गरेका थिए।"
विनियोजन विधेयक बहुमतले पारित,काठमाडौं : प्रतिनिधिसभाले विनियोजन विधेयक २०७९ बहुमतले पारित गरेको छ। अर्थमन्त्री जनार्दन शर्माले बिहीबार संसदमा विनियोजन विधेयक पारित गरियोस् भन्ने प्रस्ताव प्रस्तुत गरेका थिए। प्रस्तावलाई ध्वनी मतबाट निर्णयार्थ पेश गरिएको थियो। बहुमतले यसलाई पारित गरेको घोषणा सभामुख अग्निप्रसाद सापकोटाले गरेका थिए। प्रमुख प्रतिपक्षी नेकपा एमालेले अर्थमन्त्री जनार्दन शर्मा पदमा बस्न योग्य नभएको भन्दै बैठक बहिस्कार गरेको थियो।
चुरेको संरक्षण नहुँदा तराई मधेसको भविष्य खतरामा : राष्ट्रपति भण्डारी,"सिन्धुली : राष्ट्रपति विद्यादेवी भण्डारीले चुरे क्षेत्रको संरक्षण गर्न नसक्दा तराई मधेशको भविष्यनै खतरामा परेको बताएकी छन्। बिहीबार सिन्धुलीको दुधौली नगरपालिका३ स्थित रानीबासमा राष्ट्रपति चुरेतराई संरक्षण विकास समिति र नेपाली सेनाको श्री नं १ वन तथा पर्यावरण सुरक्षा गणले संयुक्तरुपमा आयोजना गरेको आठौं चुरे दिवसको अवसरमा वृक्षारोपण कार्यक्रमको शुभारम्भ गर्दै राष्ट्रपति भण्डारीले यस्तो बताएकी हुन् । उनले भनिन, विभिन्न जातीका वन्यजन्तु, जडिबुटीजन्य वनस्पतिको खानी र तराई मधेस क्षेत्रमा सिचाईंका लागि आवश्यक पर्ने पानीको मुख्य स्रोत समेत चुरेमै छ । यसको समयमा उचित संरक्षण गर्न नसके तराई र भित्री मधेशकै भविष्य खतरामा पर्छ ।' उनले चुरेको संरक्षणका लागि वातावरणीय प्रभाव अध्ययनविना प्राकृतिक स्रोतको उत्खनन् तथा सङकलन नगर्न आग्रह गरिन । चुरे क्षेत्रमा जनसंख्या वृद्धि, बसाइ सराइ, भौतिक पूर्वाधार विकासका कारण सहरीकरण दिन प्रतिदिन बढिरहेको चर्चा गर्दै राष्ट्रपति भण्डारीले यस प्रकारको बृहत्तर वृक्षा रोपण कार्यक्रमले वन क्षेत्रको वृद्धि, जैविक विधिताको संरक्षण, कार्बन संचिति, भूसंरक्षण तथा पानीको स्रोतको वृद्धि गर्न तथा स्थानीय समुदायको जीविको पार्जनको अवसर सिर्जना गर्न मद्दत पुग्ने बताइन् । राष्ट्रपति भण्डारीले भर्खरै स्थानीय तहको निर्वाचन सम्पन्न भएको चर्चा गर्दै चुरे क्षेत्रमा नवनिर्वाचित जनप्रतिनिधिलाई भावी पुस्ताको लागि बाँच्न पाउने अधिकार समेतलाई ख्याल गरेर यस क्षेत्रको व्यवस्थित विकास गर्न आवश्यक रहेको औंल्याइन । बागमती प्रदेशका मुख्यमन्त्री राजेन्द्रप्रसाद पाण्डेले चुरे विनासका अरबौं रुपैयाँ लगाएर बनाएका सडक र पुलमा जोखिममा परेको बताए । चुरे विनासलाई रोक्न नसक्ने हो भने मधेस प्रदेशकै भविष्य खतरामा पर्ने भएकाले डोजर लगाएर सडक बनाउनेलाई मात्र विकास ठान्न नहुने बताए । पाण्डेले तीनै तहको सरकारको संयुक्त प्रयासबाट मात्रै चुरे संरक्षण हुने धारणा राखे । कार्यक्रममा वन तथा वातावरणमन्त्री रामसाय प्रसाद यादवले चुरे संरक्षण गर्न आउने दिनमा वृक्षा रोपण कार्यक्रमलाई अभियानकै रुपमा सञ्चालन गर्ने बताए । उनले आउने वर्षसम्म मन्त्रालयको तीन करोड वृक्षा रोपण गर्ने योजना रहेको सुनाउँदै देशभरि नै यतिधेरै वृक्षा रोपण एकै दिन शुभारम्भ भएको इतिहासमा नै पहिलो पटक भएको स्पष्ट पारे । चुरे एक कान्छो पर्वत हो । बालुवा, गिट्टी, माटो, ढुंगा र पत्रे चट्टान छिट्टै क्षयिकरण हुने कमलो भौगर्भिक बनावट हो । नेपालमा पूर्व इलामदेखि पश्चिम कन्चनपुरसम्म ३६ वटा जिल्लामा झण्डै ८ सय किलोमिटर क्षेत्रमा फैलिएको र कुल भूभागको १२ दशमलव ७८ प्रतिशत चुरे क्षेत्रमा पर्दछ । जुन निकै सम्वेदनशील छ । चुरे श्रृंखला भित्र नदीले बनाएका केही खोंचहरु जस्तै सिन्धुलीको मरिण र कमला खोच, डडेलधुराको रङगुन उपत्यकाका साथै भित्री मधेसको दाङ, देउखुरी, सुर्खेत, चितवनको उपत्यकासमेत पर्दछन । करिब चार करोड वर्ष पहिले हिमालयको उत्पत्तिको क्रममा नदीजन्य पदार्थहरू थुप्रिएर बनेको सबैभन्दा कान्छो पहाड नै चुरे श्रृंखला हो । पछिल्लो समय चुरेको वन विनाश, ढुंगा गिट्टी जस्ता नदीजन्य पदार्थको उत्खनन र सडक निर्माण जस्ता कामले चुरे क्षेत्र जोखिम परेको छ । चुरे श्रृंखला अन्तरगत १ सय ६४ वटा नदी रहेका छन् । हाम्रो देशका प्रायः सबैजसो नदीहरू यही क्षेत्र भई तराईतर्फ बग्ने हुँदा चुरे पहाडको श्रृङ्खला प्राकृतिक रूपले अत्यन्त संवेदनशील रहेको छ । जैविकविविधतामा धनी, दुर्लभ वन्यजन्तुहरूको बासस्थान र जैविक मार्गको रूपमा रहेको यो क्षेत्र हाम्रो सभ्यता, संस्कृति र जीवन पद्धतिसँग अभिन्न रूपमा गाँसिएको छ । नेपाल सरकारले आर्थिक वर्ष २०६६६७ मा राष्ट्रपति चुरे संरक्षण कार्यक्रम कार्यन्वयनको सुरूवात गरेकोमा त्यसलाई अझ सशक्त ढङ्गले अघि बढाउनको लागि २०७१ असार २ गते राष्ट्रपति चुरेतराई मधेश संरक्षण विकास समिति गठन गरी नेपाल सरकारको मिति २०७४ को निर्णयानुसार गुरूयोजना स्वीकृत भइ सो अनुरूप कार्यक्रम कार्यान्वयन भइरहेको छ । चुरे नेपालको प्रतिष्ठित संस्था राष्ट्रपतिको गरिमासँग जोडिको छ । तर, सरकारले नै संरक्षित क्षेत्र घोषणा गरेको चुरेको विनाशलीला अझै रोकिएको छैन । प्रकृतिको अत्यधिक दोहन गर्ने मानवीय व्यवहार नै चुरे क्षेत्रमा जोखिम पैदा गर्ने प्रमुख कारक हो । यस वर्षको वर्षायाम भरखर सुरु मात्र भएको छ । मनसुन वर्षा सुरू भएको पहिलो सातामा नै मुलुकभर हिमाल, पहाड, चुरे र तराई क्षेत्रमा बाढी,पहिरो र डुबान जस्ता प्राकृतिक विपद्ले ठूलो मात्रामा जन र धनको क्षति पुर्याउने गरेको छ । चुरे भूपरिधिमा २०६८ को जनगनाअनुसार देशकै आधा भन्दा बढी १ करोंड ४६ लाख ४८ हजार ६ सय ७२ जना यहाँ बसोबास गरेको बताइन्छ । उनीहरुको जीवन चुरेले संकटमा पुर्याएको छ । कार्यक्रममा राष्ट्रपति भण्डारीले विशाल सामुदायिक वनमा वर र पिपलको बिरुवा रोपेर वृक्षा रोपणको शुभारम्भ गरेकी थिइन् । विशाल उपभोक्त वन समूहमा १० हेक्टर जमिनमा मुख्यमन्त्री पाण्डे, वन तथा वातावरणमन्त्री यादव, बागमती प्रदेश प्रमुख यादवचन्द्र शर्मा, नेपाली सेनाका बलाध्यक्ष रथी सरोज प्रताप राणालगायतले वर, पिपल, आँप, कटहरलगायत १६ हजार बिरुवा रोपेका हुन् ।"
"अर्थमन्त्री विचौलीयाको चगुंलमा परे, टुलुटुलु हेरेर बस्दैनौं : एमाले","काठमाडौंः नेकपा एमालेले अर्थमन्त्रीको राजीनामा माग गरेको छ । एमालेका सांसद भानुभक्त ढकालले अर्थमन्त्री विचौलीयाको चगुंलमा परेको भन्दै राजीनामा माग गरे । उनले भने, अर्थमन्त्रीको जिम्मा विचौलीयाहरुले लिएको सुनिन्छ । उहाँ ढुक्क हुनुहुन्छ । राष्ट्रघात गरिएको छ । यसलाई सहेर टुलुटुल बस्न सक्दैनौं । अन्नपूर्ण पोस्ट्मा बिहानी प्रहर जब पूर्वनासुले बजेट चलाएशीर्षकमा समाचार प्रकाशित भएपछि अर्थमन्त्री शर्माको तीब्र आलोचना भइरहेको छ । अर्थ विज्ञहरुले समेत यस आर्थिक वर्षको बजेट सेटिङमा आएको आरोप लगाएका छन् ।"
अमेरिकी उपविदेशमन्त्रीलाई तिब्बती शरणार्थी शिविरमा सरकारले लगेको होइन : सञ्चारमन्त्री कार्की,"काठमाडौं : सञ्चार तथा सूचना प्रविधिमन्त्री ज्ञानेन्द्रबहादुर कार्कीले अमेरिकी उप विदेशमन्त्री उज्रा जेयाको तिब्बती शरणार्थी शिविर भ्रमणबारे जानकारी नभएको बताएका छन्। संसदमा उठेका प्रश्नमा जवाफ दिँदै मन्त्री कार्कीले भने, तिब्बती शरणार्थी शिविरमा अण्ड सेक्रेटरीलाई नेपाल सरकारले आयोजना गरेर लगेको होइन। तर प्रहरी स्कर्टिङमै उप विदेशमन्त्री जवलाखेलस्थित तिब्बती शरणार्थी शिविर पुगेको तस्बिर नै सार्वजनिक भएको थियो। तस्बिर सार्वजनिक भएपछि राज्य तहबाटै शरणार्थी शिविर जाने अनुमति दिएको भन्दै आलोचना भएको थियो। मन्त्री कार्कीले नेपालले आफ्नो भूमि कुनै पनि मित्र राष्ट्रको हितविपरीत हुनेगरी प्रयोग गर्न नदिने प्रतिबद्धता जनाए। यो कुरामा नेपाल सरकार प्रतिबद्ध रहेको कुरा स्पष्ट पार्न चाहन्छु, उनले भने। मन्त्री कार्कीले अमेरिकी स्टेट पार्टनरसिप प्रोग्राम (एसपीपी)मा सरकारले कुनै निर्णय नगरेको स्पष्ट पारे। एमसीसीमा सरकारले कुनै सम्झौता पनि नगर्ने उनको भनाइ छ। एमसीसी आर्थिक परियोजना भएकाले यो खारेज गर्नुनपर्ने उनले जिकिर गरे। एमसीसी र एसपीपी फरक परियोजना हो। एसपीपीमा सरकार सचेत छ, उनले भने।"
प्रधानमन्त्री संसद छलेर एनआरएनएको कार्यक्रममा,"काठमाडौंः प्रधानमन्त्री शेरबहादुर देउवा प्रतिनिधि सभाको बैठक चलिरहेको बेला गैरआवासीय नेपाली संघ (एनआरएनए) को कार्यक्रममा सहभागी भएका छन्। संसद छलेर प्रधानमन्त्री देउवा अन्तै कार्यक्रममा सहभागी भएपछि सांसदहरुले उनको अनुपस्थितीमाथि प्रश्न उठाएका हुन्। संसदमा प्रधानमन्त्री नदेखेपछि सांसदहरुले अनुपस्थितको कारण सोधेका थिए। संसदमा बिहीबार विनियोजन विधेयक, २०७९ अन्तर्गत राष्ट्रिय योजना आयोगको सचिवालय, प्रधानमन्त्री तथा मन्त्रिपरिषदको कार्यालय, राष्ट्रपतिको कार्यालयको विभिन्न शीर्षकहरूमाथि छलफलमा उठेका प्रश्नहरुको सम्बन्धित मन्त्री एवं प्रधानमन्त्रीसे जबाफ दिने कार्यसूचि थियो । तर, प्रधानमन्त्री संसदमा सहभागी भएनन् । उनको तर्फबाट संचार तथा सूचना प्रविधिमन्त्री ज्ञानेन्द्रबहादुर कार्कीले जबाफ दिए । नेपाल किसान मजदुर पार्टीका सांसद प्रेम सुवालले संसदमा प्रधानमन्त्री अनुपस्थितबारे सभामुखको जवाफ माग गरे। सांसद प्रेम सुवालले प्रधानमन्त्रीज्यू बिरामी हुनुहुन्छ कि विदेशमा हुनुहुन्छ कि कुनै अस्पतालमा भर्ना हुनु भएको हो ? भन्दै प्रश्न गरे । उनले भने, सभामुख महोदय यो गरिमामय संसदमा प्रधानमन्त्रीज्यू किन उपस्थित हुन सक्नु भएन । बिना जानकारी प्रधानमन्त्री अनुपस्थित हुन पाइदैन, प्रधानमन्त्रीनै जवाफदेही बन्नुपर्छ, विदेशमा गएको भए कार्यवहाक यहाँ आउनुपर्छ, अस्पतालमा भए त्यो जानकारी चाहियो । यस्तै एमाले सांसद भीम रावलले प्रधानमन्त्री नआउनुको कारण खोजे। रावलले प्रधानमन्त्री बिरामी हुनुभएको हो भने कुन अस्पतालमा जानुभएको हो ? भन्दै प्रश्न गरे । उनले भने, 'प्रधानमन्त्री र्याडीसन होटेलमा जानुभएको रहेछ । यसमा घोर आपत्ति छ ? यसअघि प्रधानमन्त्री देउवा संसद चलिरहेका बेला बिहीबार काठमाडौंको भृकुटीमण्डपमा नेपाल चेम्बर एक्स्पो २०२२को उद्घाटनपछि स्टल अवलोकनमा पनि पुगेका थिए ।"
"एसपीपी इण्डोप्यासिफिक रणनीतिको अंग हो, यसलाई स्वीकार्नु हुँदैन : दुर्गा पौडेल","काठमाडौंः सांसद दुर्गा पौडेलले अमेरिकी स्टेट पार्टनरसिप प्रोग्राम (एसपीपी) इण्डोप्यासिफिक रणनीतिको अगं भएको भन्दै यसलाई अस्वीकार गर्नुपर्ने बताएकी छन् । सांसद पौडेलले एसपीपीलाई अस्वीकार गरेर जानुपर्ने बताएकी हुन् । उनले भनिन्, 'अमेरीकी दूतावासले पहिलेनै सम्झौता भएको बताएको छ । यसले थप संशय पैदा भयो । आधिकारिक स्पष्टिकरण दिलाउन आग्रह गर्छु । एसपीपी पनि इण्डोप्यासिफिक रणनीतिको अगं हो । नेपाल एक वा अर्को प्रकारले युक्रेनको अवस्थामा पुग्छ । '"
सेनाको संख्या होइन क्षमता अभिवृद्धि गर्नुपर्छ : गृहमन्त्री खाण,"काठमाडौं : सरकारले नेपाली सेनाको क्षमता अभिवृद्धि गर्नुपर्ने बताएको छ। रक्षामन्त्रीका तर्फबाट संसदमा जवाफ दिँदै मन्त्री खाणले सेनाको संख्या वृद्धिभन्दा क्षमता अभिवृद्धि गर्ने कुरामा सरकारले जोड दिएको बताए। उपकरण र अन्य कुराहरुमा सबलीकरण गर्ने हो, उनले भने। नेपाली सेना किन समावेशी भएन भन्ने सांसदहरुको प्रश्नमा मन्त्री खाणले संविधानले नै समावेशी बनाएको जवाफ दिए। सेनाले समावेशी भर्ना सुरु गरिसकेको छ। अझै देखिनेगरी व्यवहारिक र अझै समावेशी बनाउने हाम्रो प्रतिबद्धता हो, उनले भने। संविधानले व्यवस्था गरेबमोजिम नै विकास निर्माण र विपद् व्यवस्थापनमा सेनालाई सरकारले परिचालन गरेको उनको भनाइ थियो। सेनालाई विकास निर्माणको काम किन लगाएको भन्ने सांसदको प्रश्नमा मन्त्री खाणले भने, संविधानले नै व्यवस्था गरेको छ। विकट पहाडी भूभागमा कडा चट्टानहरु भत्काउन विस्फोटक पदार्थ चाहिन्छ। विस्फोटक पर्दाथको पड्काउने, भण्डार गर्ने र व्यवस्थित गर्ने सेना नै हो। ओसारपसार गर्ने पनिदसेना नै हो, उनले भने, निजी कम्पनीलाई विश्वास गर्न नसकिने भएकाले सेनालाई नै दिइएको हो। व्यवसायिकताप्रति पनि सेना सजक रहनुपर्छ।"
प्रधानमन्त्रीको अमेरिका भ्रमणका क्रममा एमपीपी सम्झौता हुँदैछ भन्ने कुरा भ्रम मात्रै : रमेश लेखक,काठमाडौं : नेपाली कांग्रेसका नेता रमेश लेखकले प्रधानमन्त्री शेरबहादुर देउवाको अमेरिका भ्रमणको क्रममा एसपीपीबारे सम्झौता गरिँदैछ भनेर गरिएको चर्चा असत्य रहेको स्पष्ट पारेका छन्। बिहीबार राजधानीमा आयोजित कार्यक्रममा बोल्दै नेता लेखकले एसपीपीबारे कसको सरकारको पालामा के के भएको हो ? त्यो सबै कुरा वर्तमान सरकारले बाहिर ल्याउनुपर्ने बताए। आफ्नो पार्टी जहिले पनि परराष्ट्र नीतिलाई निर्धारण गर्दा पार्टीभित्र गम्भीर छलफल गरेर निश्कर्षमा पुग्ने र अन्य दलहरुबीच पनि छलफल गरेर सहमतिमा पुग्ने पार्टी भएको उनले बताए। उनले सबै देशसँग आफूहरुले मित्रवत र सन्तुलित सम्बन्ध कायम गर्दै आएको र यसलाई काम गरिने पनि स्पष्ट पारे । उनले प्रधानमन्त्री शेरबहादुर देउवाले अमेरिका भ्रमण गर्ने कुरा स्वभाविक भएको भन्दै यसबारेमा अनावश्यक टिप्पणी गर्न नहुने धारणा राखे। नेता लेखकले संसद्मा बजेट बनाउँदा अवाञ्छित गतिविधि भए भन्ने कुरा उठेको भएपनि प्रमुख प्रतिपक्षी दलले संसद् अवरोध गर्नु र अर्थमन्त्रीलाई संसद्मा जवाफ दिन अवरोध गर्नु गलत भएको टिप्पणी गरे।
"एसपीपी प्रस्ताव पठाउनेहरुले नै एमालेलाई आक्षेप लगाए : पोखरेल, प्रमाणित गर्न प्रचण्डलाई चुनौती","काठमाडौं : नेकपा एमालेका वरिष्ठ उपाध्यक्ष एवं पूर्वरक्षामन्त्री ईश्वर पोखरेलले अमेरिकी स्टेट पार्टनरसिप प्रोग्राम (एसपीपी) नेपाली कांग्रेसकै नेतृत्वको सरकारको पालामा अघि बढेको दाबी गरेका छन्। कांग्रेस र माओवादी केन्द्रसहित सत्ता गठबन्धनका नेताहरुले एसपीपी केपी ओली नेतृत्वको सरकारको पालामा अघि बढेको टिप्पणी गरिरहेका बेला पोखरेलले कांग्रेसकै पालामा अघि बढेको दाबी गरेका हुन्। एसपीपीमा एमालेलाई आक्षेप लगाएर आएका कुराहरु तथ्य विपरीत, पूर्वाग्रहीपूर्ण र गठबन्धनले गरेको गल्ती डाकछोप गर्ने दुस्प्रयास उनको टिप्पणी छ। प्रस्ताव आएको २०१५ र २०१७ मा सकारात्मक रुपमा जवाफ दियो। २०१५ मा कसको सरकारको थियो? प्रधानमन्त्री को थियो? रक्षामन्त्री को थियो? पार्टी को थियो? उनले प्रश्न गरे, गठबन्धनका नेताहरु झुट बोलिरहेका छन्। एमालेप्रति आक्षेप लगाउने काम गरिरहेका छन्। २०१५ मा सुशील कोइराला र २०१७ मा शेरबहादुर देउवा प्रधानमन्त्री थिए। रक्षा मन्त्रालय कसले चलाएको थियो, देउवाजीलाई थाहै होला। त्यसबेला सकारात्मक प्रस्ताव पठाउनेहरु अहिले एमालेलाई आक्षेप लगाउने? पोखरेलले ओली नेतृत्वको सरकारकै पालामा एसपीपी सम्झौता कार्यान्वयनमा आएको भन्ने अभिव्यक्तिमा पनि आपत्ति जनाए। केपी ओलीको पालमा भयो भनेर गठबन्धनका एक नेताले भन्नुभयो। यदि त्यसबेला एसपीपीमा पठाइएका सकारात्मक कुरा, लिखत माइन्युटहरु केही छन् भने संसदमा ल्याइयोस्। हामी पूर्ण रुपमा जिम्मेवारी लिन तयार छौं, उनले भने। एमाले असंलग्न परराष्ट्र नीतिमा प्रतिबद्ध रहेको उनले बताए। हामीले रक्षा मन्त्री हुँदा एसपीपी के हो भनेर छानविन समिति बनाएर अगाडि बढाउनुहुँदैन भनेर निष्कर्ष निकालेको हो, उनले भने, लाच पचाएर अहिले जुन कुरा अगाडि सारिँदैछ त्यसप्रति हामी खेद प्रकट गर्छौं। पोखरेलले राष्ट्रिय नीतिमा आँच पुग्ने हिसाबले एमालेले केही पनि नगरेको स्पष्ट पारे। नेपाली सेनाले द्पिवक्षीय तालिम लिने कुरा चीन, भारत, बेलायत लगायतसँग चलिरहेको छ। यो शान्ति सेनामा नेपाली सेनाको क्षमता बलियो बनाउन प्रयास गरेको हो। तर यसको अर्थ सैन्य गठबन्धनमा जाने होइन। कुनै हालतमा सैन्य गठबन्धनमा जानु हुँदैन, उनले भने। अहिले आएको १० बुँदे एसपीपी सम्झौता लुकाउन सत्ता गठबन्धनतका नेताले लाच पचाएर विपक्षीलाई आक्षेप लगाउने काम गरेको भन्दै उनले भत्सर्ना गरे। एसपीपी सुरुवमा एमालेले उठायो। दुई तीन दिन चुपचाप लागे। त्यसपछि ढाकछोप गर्न गठबन्धनका नेताहरुले एमालेलाई आक्षेप लाउन थाले। म चुनौती दिन चाहन्छु केपी ओलीको पालामा भएको भनेर प्रमाणित गर्नुस्। होइन भने क्षमा माग्नुपर्छ, उनले भने। सांसद पोखरेलले गठबन्धनको एकजना नाम चलेका नेताले केपी ओलीले एसपीपी सम्झौता गरेको भनेर आक्षेप लगाएको भन्दै थपे, हिम्मत छ भने त्यसबेलामा ति तमाम चिजहरु प्रमाणित गर्न चुनौती दिन्छु। होइन भने फतुर लाउने कुराको निन्दा र भत्सर्ना गर्छु। उनले गठबन्धनले एसपीपीमा देशविरुद्धको षडयन्त्र गरेको आरोप लगाउँदै यसलाई परास्त गर्नैपर्ने बताए। केही नेताको अभिव्यक्ति छलछामपूर्ण, सत्ता टिकाउने षडयन्त्रस्वरुप आएको हो। यसको भत्सर्ना गर्छौं, उनले भने। पोखरेलले नेपालको परराष्ट्र नीति कमजोर बनाउने हिसाबले कुनै पनि कुरा आउँछन् भने एमालेले प्रतिवाद गर्ने र कुनै हिसाबले पूरा हुन नदिने पनि उद्घोष गरे।"
देउवाकै शैलीमा गृहमन्त्रीको जवाफ : एसपीपीमा नेपाल संलग्न हुँदैन हुँदैन,"काठमाडौं : सरकारले अमेरिकी स्टेट पार्टनरसिप प्रोग्राम (एसपीपी)मा नेपाल संलग्न नहुने प्रष्ट पारेको छ। प्रधानमन्त्री तथा रक्षामन्त्री शेरबहादुर देउवाको तर्फबाट संसदमा उठेका प्रश्नमाथि जवाफ दिँदै गृहमन्त्री बालकृष्ण खाँणले नेपाल कुनै पनि सैन्य गठबन्धनमा सहभागी नहुने प्रष्ट पारेका हुन्। एसपीपीमा हामी संलग्न हुँदै हुँदैनौं। नेपाल संलग्न हुँदैन हुँदैन। यसमा आशंका नगरौं, प्रधानमन्त्री देउवाको शैलीमा गृहमन्त्री खाणले भने। यसअघि बुधबारको संसद बैठकमा कांग्रेस महामन्त्री गगनकुमार थापाले प्रधानमन्त्रीले संसदमा उभिएर आफ्नै शैलीमा यस्तो सम्झौता नेपालले गर्दैन भनेर आफ्नै शैलीमा हुँदैन, हुँदैन, हुँदैन र गर्दैन, गर्दैन, गर्दैन भन्नुपर्ने माग गरेका थिए। आफ्नो पार्टी र विपक्षी सांसदको चासोमा प्रधानमन्त्रीका तर्फबाट गृहमन्त्री खाणले देउवाकै शैलीमा जवाफ दिने प्रयास गरेका हुन्। सांसदहरुले आशंका गरिरहनुभएको छ। तर हामी सहभागी हुँदैनौं, उनले भने। नेपाल अहिलेसम्म कुनै पनि सैन्य रणनीतिमा संलग्न नभएको भन्दै उनले नेपाली सेना पनि संलग्न नहुने बताए। नेपाली सेना अन्तर्राष्ट्रिय शान्ति सेनाका रुपमा प्रयोग भइरहेको छ। प्रतिष्ठित छ। विश्व शान्तिका लागि दोस्रो स्थानमा रहेको छ। कतिपय सेनासँग प्राविधिक सीप आदान प्रदान मानवअधिकार रक्षाको अनुभवहरु आदानप्रदान हुन्छ, उनले भने, तर नेपाल सरकार र नेपाली सेना कुनै देशसँग सैन्य सन्धि गर्ने, विदेशी सेना आउने, टुँडिखेलमा परेड खेल्ने यसमा विल्कुलै सहमत हुन सकिँदैन। गृहमन्त्री खाणले एसपीपीमा नेपाल सहभागी हुन नचाहेकाले १० बुँदेमा अहिले टिप्पणी नगर्ने बताए। कतिपय भएको र कतिपय नभएको कुरा आउँछ। त्यतापट्टी चर्चा नगरौं, उनले भने। मन्त्री खाणले हामी कहिलेकाही मानवीय सेवामा, प्राकृतिक विपत्तिमा मित्र राष्ट्रको सहयोग लिन मिले पनि कुनै पनि सैन्य गठबन्धनको सदस्य बन्न नसक्ने दोहोर्याए।"
गगनलाई एमाले सांसदको प्रश्न : अब अमेरिकी सेनालाई टुँडिखेल हस्तान्तरण गर्ने कि आफू झुण्डिने?,"काठमाडौं : नेकपा एमालेकी सांसद रेखा कुमारी झाले कांग्रेस महामन्त्री गगनकुमार थापालाई प्रश्न गरेकी छन्। एमसीसी सदनबाट अनुमोदन गर्ने बेला कांग्रेस महामन्त्री थापाले अमेरिकी सेना आउँदैन, सेना आएमा आफूलाई नागरिकता छिनेर थानकोट कटाइयोस् भनेका थिए। अहिले अमेरिकी सेनाको आवतजावत बाक्लिएको र १० बुँदे मस्यौदा पठाएर अमेरिकी सेनालाई नेपालमा राख्ने अत्यन्तै दबाब आएको भन्दै एमाले सांसद झाले गगनलाई केन्द्रीत गरेर प्रश्न गरेकी हुन्। १० बुँदे सहमतिमा नेपालमा सेना राख्ने र नेपाली सेनाजस्तै अधिकार दिनुपर्छ भनिएको छ। यसअघि नेपालमा अमेरिकी सेना आउँदैन भनेर कुरा उठेको थियो, उनले भनिन्, यदि अमेरिकी सेना आयो भने चारपाटे मुढाउने, थानकोट कटाउने, टुँडिखेलमा झुण्डिनेसमेत एक जना सत्ता पक्ष माननीयज्यूले गर्नुभएको थियो। अब अमेरिकी सेनालाई टुँडिखेल हस्तान्तरण गर्ने कि आफू झुण्डिने मेरो प्रश्न छ।"
प्रधानमन्त्रीको अमेरिका भ्रमण सुनिश्चित भएको छैन : गृहमन्त्री खाण,"काठमाडौं : गृहमन्त्री बालकृष्ण खाणले प्रधानमन्त्री शेरबहादुर देउवाको अमेरिका भ्रमण निश्चित नभएको बताएका छन्। संसदमा उठेका प्रश्नको जवाफ दिने क्रममा मन्त्री खाणले प्रधानमन्त्रीको अमेरिका भ्रमण अहिलेसम्म सुनिश्चित नभएको बताए। उनले मित्र देशको निम्तामा प्रधानमन्त्री, मन्त्री र उच्च पदस्थ कर्मचारीहरु जाने र आउने कुरा सामान्य भएकाले शंका नगर्न आग्रह गरे। उनले प्रधानमन्त्रीको अमेरिका भ्रमणको तालिका बनिसकेपछि जानकारी गराउने बताए।"
सरकारले एसपीपी सम्झौता गर्न लागेको विषयमा कुनै सत्यता छैन : प्रवक्ता कार्की,"काठमाडौं : सरकारले अमेरिकाको स्टेट पार्टनसिप प्रोग्राम (एसपीपी) सम्झौता गर्न लागेको विषयमा कुनै सत्यता नरहेको स्पष्ट पारेको छ। मन्त्रिपरिषद्को बैठकले गरेका निर्णय सार्वजनिक गर्न बिहीबार आयोजित पत्रकार सम्मेलनमा सरकारका प्रवक्ता ज्ञानेन्द्र बहादुर कार्कीले अरु देशको सेना नेपाल भित्राउने किसिमको सम्झौताका विषयमा कुनै सत्यता नभएको बताएका हुन्। उनले मुलुक सार्वभौम स्वतन्त्र राष्ट्र भएकाले यस विपरितको कुनै काम नगर्ने बताए । प्रवक्ता कार्कीले एमसीसी सदनबाट पारित भइसकेको अवस्थामा कार्यान्यनको प्रक्रियामा रहेको जिकिर गरे। मन्त्रिपरिषद् बैठकले जापान सरकारबाट नेपालको मानव संसाधन विकासका लागि प्राप्त हुने करिब ३६ करोड ६२ लाख रुपैयाँ अनुदान सहायता स्वीकार गर्ने निर्णय गरेको प्रवक्ता कार्कीले बताए । निजी आवास पुनर्निर्माण तथा प्रबलीकरणको कामलाई असार मसान्तसम्म निरन्तरता दिने निर्णय सरकारले गरेको छ । त्यस्तै, सरकारले राष्ट्रिय बीमा कम्पनी लिमिटेडको अध्यक्षमा अर्थ मन्त्रालयका सहसचिव राजेश्वर ज्ञवालीलाई र तारागाँउ विकास समितिको अध्यक्षमा सुरेशराज जोशीलाई नियुक्त गरिएको प्रवक्ता कार्कीले जानकारी दिए। बैठकले सरकारी जग्गा दर्ता तथा लिजमा उपलब्ध गराउनेसम्बन्धी कार्यनीति २०७८ र सरकारी सम्पत्ति तथा जिन्सी मालसामान लिलाम बिक्री तथा मिनाहासम्बन्धी कार्यविधि २०७८ स्वीकृत गरेको छ ।"
एसपीपीमा आबद्ध हुने कुनै सोंच छैन : गृहमन्त्री खाण,काठमाडौं : गृहमन्त्री बालकृष्ण खाणले अमेरिकी स्टेट पार्टनरसिप प्रोग्राम (एसपीपी)मा आबद्ध हुने कुनै सोंच नरहेको बताएका छन्। प्रधानमन्त्री तथा रक्षामन्त्रीका तर्फबाट संसदमा बजेटमाथि सांसदले राखेका प्रश्नको जवाफ दिने क्रममा मन्त्री खाणले एसपीपीमा आबद्ध हुने नेपालले कुनै निर्णय नगरेको र आबद्ध हुने सोंच पनि नभएको बताए। मन्त्री खाणले नेपालको भूमि कुनै पनि मित्र राष्ट्रविरुद्ध प्रयोग हुन नदिने प्रतिबद्धता जनाए।
"सुरेशचन्द्र दासको प्रश्न :एसपीपीबारे अमेरिकी दूतावासले गलत बोल्यो, प्रधानमन्त्रीज्यू अब के स्टेपचाल्नुहुन्छ ?","काठमाडौंः सांसद सुरेशचन्द्र दासले अमेरिकी राज्य साझेदारी (एसपीपी) बारे फरक फरक धारणा आइरहेको भन्दै सरकारले स्पष्ट पार्नुपर्ने बताएका छन् । बिहीबार प्रतिनिधि सभामा बोल्दै सांसद दासले सरकारको भनाइ सहि छ भने नेपालस्थित अमेरीकी दूतावासका अधिकारीलाई प्रधानमन्त्रीले बोलाएर थप कदम चाल्नुपर्ने बताए। उनले भने, एसपीपीबारे नेपालस्थित अमेरिकी दूतावासबाट एउटा कुरा आयो । नेपाली सेनाबाट अर्को कुरा आयो । सरकारबाट फरक कुरा आयो । विवादित कुरा आइरहेका छन् । यदी सरकारको भनाइ सहि छ भने अमेरिकन एम्बेसीको भनाइ गलत छ भने सम्माननीय प्रधानमन्त्रीज्यूले अमेरिकन दूतावासका अधिकारीलाई बोलाएर के स्टेप लिनु भएको छ । गृहमन्त्री बालकृष्ण खाणले नेपाल सरकारले हालसम्म एसपीपी सहभागी हुने कुनै निर्णय नगरेको संसदलाई जबाफ दिएका छन् ।"
अर्थमन्त्रीको राजीनामा माग्दै एमालेले गर्यो संसदमा अवरोध,काठमाडौं : नेकपा एमालेले अर्थमन्त्री जनार्दन शर्माको राजीनामा माग्दै संसदमा अवरोध गरेको छ। सभामुख अग्निप्रसाद सापकोटाले बजेटमाथि उठेका प्रश्नको जवाफका लागि अर्थमन्त्री शर्मालाई रोस्टममा बोलाएपछि एमाले सांसदहरुले उठेर अवरोध गरेका हुन्। एमाले सांसदहरु उठेपछि सभामुख सापकोटाले भानुभक्त ढकाललाई बोल्न दिए। ढकालले अर्थमन्त्री शर्मा विचौलियाको चंगुलमा फसेको भन्दै शर्माको जवाफ आफूहरुलाई नचाहिएको बताए। उनले अर्थमन्त्रीको कार्यसूची हटाउन माग गर्दै त्यो नगरेसम्म अवरोध जारी रहने बताए। त्यसपछि एमाले सांसदहरुले उठेर अवरोध जनाइरहेका छन्।
प्रधानमन्त्री संसदमा उपस्थित नभएपछि आपत्ति,"काठमाडौंः बजेटमाथि छलफल जारी रहँदा प्रधानमन्त्रीको अनुपस्थितिमाथि प्रश्न उठेको छ । प्रधानमन्त्री तथा मन्त्रिपरिषद् कार्यालयसँग सम्बन्धित प्रश्नको जवाफ दिने कार्यसूचि रहेपनि प्रधानमन्त्री शेरबहादुर देउवा संसदमा सहभागी नभएपछि संसदमा प्रश्न उठेको हो । नेपाल मजदुर किसान पार्टीका सांसद प्रेम सुवालले आफ्नो विभागको जिम्मेवारीको जवाफ दिने व्यवस्था गर्नुपर्ने बताए । उनले भने, आफ्नो विभागको जिम्मेवारीको जवाफ आफै दिनुपर्छ । होइन भने प्रधानमन्त्रीज्यू के कारणले आउन सक्नुभएन ? सामान्य बैठकले संसदलाई छोड्न मिल्दैन । प्रधानमन्त्रीज्यूलाई नै जवाफ दिने बन्दोबस्त मिलाउन हार्दिक अनुरोध गर्छु ।"
अर्थमन्त्रीको राजीनामा माग गर्दै एमालेले गर्यो संसद बहिष्कार,"काठमाडौं : अर्थमन्त्री जनार्दन शर्माको राजीनामा माग गर्दै नेकपा एमालेले संसद बहिष्कार गरेको छ । एमाले प्रमुख सचेत विशाल भट्टराइले बजेट निर्माण प्रक्रियामाथि प्रश्न उठेकाले राजीनामा माग गरिएको बताए । उनले बेतुकको कुरा सुनेर बस्न सक्ने अवस्था नरहेको भन्दै संसद बहिष्कार गर्ने बताए । उनले भने, बेतुकको कुरा सुनेर बस्न सकिदैन । जबरजस्ती रुपमा अर्थमन्त्रीलाई उभ्याइयो । राष्ट्रघात भयो ।'"
अमेरिकी राज्य साझेदारी कार्यक्रममा नेपाल कहिल्यै सामेल हुनेछैन भन्ने प्रतिवद्धता मन्त्रीज्यूको छ कि छैन ?,"काठमाडौंः सांसद भीम रावलले अमेरिकी राज्य साझेदारी कार्यक्रममा नेपाल सहभागीताबारे सरकारको स्पष्ट धारणा माग गरेका छन् । बिहीबारको प्रतिनिधिसभा बैठकमा पूर्वरक्षामन्त्री समेत रहेका रावलले अमेरिकी राज्य साझेदारी कार्यक्रममा अब नेपाल कहिलै सामेल हुनेछैन भन्ने प्रतिवद्धता मन्त्रीज्यूको छ कि छैन ? भन्दै प्रश्न गरेका हुन् । उनले भने, 'नेपालको संविधानद्वारा निर्दिष्ट परराष्ट्र नितीविपरित अमेरिकी राज्य साझेदारी कार्यक्रममा अब नेपाल कहिलै सामेल हुनेछैन भन्ने प्रतिवद्धता मन्त्रीज्यूको छ कि छैन ? सन् २०१५ मा तत्कालीन प्रधानमन्त्री एबम् नेपाली कांग्रेसका सभापति सुशील कोइरालाले प्रधानसेनापतिलाई अमेरिकी राज्य साझेदारी कार्यक्रम सम्बन्धमा पत्र लेख्न अराएको जानकारी छ की छैन ? त्यस्तै गरेर सन् २०१७ मा प्रधानमन्त्री शेरबहादुर देउवाले त्यस्तो पत्र लेख्न लगाएको जानकारी छ की छैन ?"
भीम रावललाई गृहमन्त्रीको जबाफ : एसपीपीमा नेपाल संलग्न हुने सोंचमा छैन,"काठमाडौंः गृहमन्त्री बालकृष्ण खाँणले नेपाल सरकारले हालसम्म अमेरिकी स्टेट पार्टनरसिप प्रोग्राम (एसपीपी) सहभागी हुने कुनै निर्णय नगरेको बताएका छन् । संसदमा गृह मन्त्री खाँणले स्टेट पार्टनरसिप प्रोग्राममा नेपाल संलग्न हुने सोंच सम्मपनि नरहेको बताएका हुन् । संसदमा पूर्व रक्षा मन्त्री समेत रहेका रावलले अमेरीकी राज्य साझेदारी कार्यक्रममा अब नेपाल कहिलै सामेल हुनेछैन भन्ने प्रतिवद्धता मन्त्री ज्यूको छ कि छैन ? भन्दै प्रश्न गरेका थिए । जबाफमा गृह मन्त्री खाँणले भने, एसपीसीमा नेपाल संलग्न हुने सोंच पनि राखेको छैनौं । नेपाल सरकारको तर्फबाट प्रतिवद्धता व्यक्त गर्न चाहन्छु, नेपालको कुनै संलग्नता रहनेछैन ।"
प्रदेश १ को नामकरण यही अधिवेशनमा : कांग्रेस,"विराटनगर : प्रदेश १ को चालू दसौं एवं बजेट अधिवेशनबाटै प्रदेशको नाम टुंगो लगाउने निर्णय नेपाली कांग्रेसले गरेको छ। कांग्रेसका प्रमुख सचेतक सूयर्माराज राईका अनुसार पार्टीको प्रदेश संसदीय दलको बुधबार बसेको बैठकले प्रदेशसभाको यही अधिवेशनबाट प्रदेशको नामकरण टुंगो लगाउने निर्णय गरेको हो। प्रदेशको नाम राख्ने विषयमा कांग्रेसले अन्तर पार्टी छलफलका लागि पहल पनि थालेको उनको भनाइ छ। नामका लागि पार्टीभित्र समान धारणा बनाएर अघि बढ्ने सहमति भएको राईले बताए। बैठकले संसदीय दलका नेता राजीव कोइरालालाई अन्य दलसँग प्रदेशको नामको विषयमा छलफल चलाउने जिम्मेवारी पनि दिएको छ। प्रदेशको राजनीतिक संयन्त्रका संयोजकसमेत रहेका कोइरालाले नामको विषयमा छलफल चलाएर अन्य दलसँग पनि सहमति जुटाउन पहल गर्नेछन्। नामको विषयलाई लिएर पार्टीभित्र समान धारणा बनाएर अघि बढ्ने सहमति भएको छ, राईले भने, समान धारणा बनाएर अघि बढ्न अन्य दललाई समेत सहमत गराउने प्रयास कांग्रेसको हुनेछ। मुलुकका ७ वटामध्ये ६ वटा प्रदेशले नाम पाइसकेका छन्। प्रदेश १ को मात्रै नाम बाँकी छ। अब प्रदेश १ को पनि नाम राख्ने विषयमा विलम्ब गर्न नहुनेमा राईको भनाइ छ। प्रदेशको नामको विषयमा सत्तारुढ गठबन्धन सरकारले स्वास्थ्यमन्त्री जयराम यादवको संयोजकत्वमा छलफल गर्न समिति बनाएको थियो। प्रमुख प्रतिपक्षी दल नेकपा एमालेले पनि पूर्वआन्तरिक मामिला तथा कानुनमन्त्री हिक्मतकुमार कार्कीको संयोजकत्वमा ५ सदस्यीय सहजीकरण समिति गठन गरेको छ।"
प्रशिक्षण तथा अभिमुखीकरण कार्यक्रममा सहभागी एमाले जनप्रतिनिधि (फोटोफिचर),"काठमाडौं : नेकपा एमालेले स्थानीय तह निर्वाचनमा विजयी भएका जनप्रतिनिधिहरुलाई दुई दिने प्रशिक्षण तथा अभिमुखीकरण तालिम सुरु गरेको छ। काठमाडौंको भृकुटीमण्डपस्थित राष्ट्रियसभा गृहमा प्रशिक्षण कार्यक्रमको उद्घाटन अध्यक्ष केपी शर्मा ओलीले गरेका छन्। प्रशिक्षण आज र भोलि हुनेछ। उद्घाटन पछि सम्बोधन गर्दै अध्यक्ष ओलीले पाँच वर्षभित्र देखिने गरी पालिकाको विकास गर्न जनप्रतिनिधिलाई आग्रह गरेका छन् । उनतले पार्टीबाट निर्वाचित जनप्रतिनिधिलाई निर्देशन दिँदै विकासका कामहरुमा भिजन र योजनासहित प्रस्तुत हुन आग्रह गरेका हुन् । पार्टी स्कूल विभागले आयोजना गरेको प्रशिक्षण कार्यक्रममा एमालेबाट निर्वाचित पालिकाका प्रमुखअध्यक्ष र उपप्रमुखउपाध्यक्ष सहभागी छन्। एमालेले ७५२ स्थानीय तहमध्ये २०५ पालिकामा प्रमुख र २४० उपप्रमुख जितेको छ। एउटा पालिकामा निर्वाचन सम्पन्न हुन बाँकी रहेको छ। एमालेले जनप्रतिनिधिहरुलाई स्थानीय सरकार सञ्चालन, नीति र कार्यक्रम कसरी बनाउने, बजेट तथा कानून निर्माण कसरी गर्ने, विकास, सुशासन, जनतासँग सम्बन्धन कसरी स्थापित गर्ने र राष्ट्रिय राजनीतिलगायतका विषयमा प्रशिक्षण दिन लागेको हो।"
जनप्रतिनिधिलाई केपी ओलीको आग्रह : देखिनेगरी पालिकाको विकास गर्नुहोस्,"काठमाडौंः नेकपा एमालेका अध्यक्ष केपी शर्मा ओलीले पाँच वर्षभित्र देखिने गरी पालिकाको विकास गर्न जनप्रतिनिधिलाई आग्रह गरेका छन् । बिहीबार राजधानीमा पार्टीबाट निर्वाचित जनप्रतिनिधिलाई निर्देशन दिँदै अध्यक्ष ओलीले विकासका कामहरुमा भिजन र योजनासहित प्रस्तुत हुन जनप्रतिनिधिलाई आग्रह गरेका हुन् । महासंग्राम पार गरेर आउनुभएको छ । सफलताको लागि बधाई छ । यहाँहरुको कार्यकाल सफल रहोस् । कार्यकाल पूरा गर्दा तपाईहरुको नाम हाई हाई होस् । तपाईहरुले आलोचना सुन्न नपरोस् । जनप्रतिनिधिको नमूनाको रुपमा प्रस्तुत गर्न सक्नुहोस्,'उनले भने,' विकासका कामहरु भिजन र योजनासहित प्रस्तुत हुनुस । अध्यक्ष ओलीले जनप्रतिनिधिलाई विकासका अभियन्ता बन्न आग्रह गरे । उनले जनताको सेवामा सदा तत्पर रहनुपर्ने बताए । फरक प्रसंगमा पार्टीनै सिध्याउने षड्यन्त्र भएपनि त्यो सफल नभएको उनको भनाइ छ।"
'व्यापारीका प्रतिनिधिको संलग्नतामा बजेट बनाउने कार्य कुनै राज्य प्रणालीमा कल्पना गर्न सकिदैन ',"काठमाडौंः नेकपा एमालेका अध्यक्ष केपी शर्मा ओलीले बजेट बनाउँदा अनाधिकृत व्यक्तिको प्रवेश गर्ने चलन कुनै राज्य प्रणालीमा नभएको बताएका छन् । पार्टीबाट निर्वाचित जनप्रतिनिधिलाई प्रशिक्षण दिन राजधानीमा आयोजित कार्यक्रममा ओलीले बजेट प्रस्तुत अघि प्रधानमन्त्रीले मन्त्रिपरिषद बैठक राख्नुपर्नेमा बजेट निर्माणकै चरणमा अनाधिकृत व्यक्तिको प्रवेश हुनु दुनियाँमा कतै नभएको टिप्पणी गरे। उनले भने, ' एउटा चलन हुन्छ बजेट प्रस्तुत गर्नुभन्दा अघि प्रधानमन्त्रीले क्याबिनेटको बैठक राख्छ । त्यहाँ व्रिफिङ गरिन्छ बजेटको । र, करका दरहरुको मोटामोटी इन्डिकेसन मात्रै गरिन्छ । र, त्यसलाई पास भएको मानिन्छ । बजेट बनाउनु अघि कमिसन खाएर बनाइन्छ भने के हालत भयो देशको ।' अध्यक्ष ओलीले व्यापारीसँग सेटिङ मिलाएर करका दरहरुमा हेरफेर गरेको आरोप लगाए। बजेट बनाउँदा खेरी बजेट बनाउने अधिकारीहरुसमेत नराखेर बाहिरका अनाधिकृत मान्छे राखेर बजेट बनाइन्छ । दुनियाँमा कहि कल्पना गरिदैन । बजेट अर्थमन्त्री, अर्थ सचिव, राजस्व सचिव आदीले तयार गर्छ । त्यस ठाउँमा त्यस्ता मान्छेबाहेक अरु नै मान्छेहरु ल्याएर करका देर सेटिङमा तोकिन्छ,' ओलीले भने,' व्यापारीसँग सेटिङ मिलाएर करका दर तोकिन्छ । कमिसन खाएर करका दर तोकिन्छ । यस्तो त कुनै राज्य प्रणालीमा पनि कल्पना गर्न सकिदैन । यो त पञ्चायतकालमा पनि हुँदैनथ्यो । कहिल्यै पनि हुँदैनथ्यो । फरक प्रसंगमा ओलीले एमाले बाहेक अन्य दलसँग विकास र नेपाल निर्माणको भिजन नभएको दावी गरे। अन्नपूर्ण पोस्ट्मा बिहानी प्रहर जब पूर्वनासुले बजेट चलाएशीर्षकमा समाचार प्रकाशित भएपछि अर्थमन्त्री शर्माको तीव्र आलोचना भइरहेको छ । अर्थ विज्ञहरुले समेत यस आर्थिक वर्षको बजेट सेटिङमा आएको आरोप लगाएका छन् ।"
एक्लै अगाडि बढ्ने अंहकार सबैले छोड्नुपर्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले विकास र समृद्धिको यात्रा सहमति र सहकार्यबाट अगाडि बढ्नुपर्ने बताएका छन्। बिहीबार पेरिसडाँडामा आयोजित रितबहादुर खड्का स्मृतिसभालाई सम्बोधन गर्दै उनले एक्लै अगाडि बढ्ने अंहकार सबैले छोड्नुपर्ने धारणा राखेका हुन्। राजनीतिक परिवर्तनको लडाईंपछि अब समाजवाद निर्माणको लडाईं गर्न सहकार्य, एकता आवश्यक भएको उनको भनाई छ। उनले राजनीतिक दल एकबद्ध हुँदा नेपालमा ठूला ठूला राजनीतिक परिवर्तन भएको दाबी गरे। उनले स्टेट पाटनरसिप प्रोग्राममा नेपालले सम्झौता नगर्ने प्रतिबद्धता प्रधानमन्त्रीले गठबन्धनमा छलफल हुँदा बताएको जानकारी गराए। उनले एसपीपी सैन्य सम्झौता आफूले हुन नदिने र त्यस्तो कुनै सैन्य सम्झौताको तयारी समेत नभएको स्पष्ट पारे। सांसदहरुले अमेरिकी एसपीपीबारे प्रतिनिधिसभाको बैठकमा प्रश्न गर्दै आइरहेका छन्।"
एसपीपीबारे संसद्मा लगातार प्रश्न,"काठमाडौं : सांसदले अमेरिकी एसपीपीबारे प्रतिनिधिसभाको बुधबारको बैठकमा पनि कुरा उठाएका छन्। त्यसको जवाफमा कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला)ले एसपीपी सम्झौताका लागि सरकारले प्रस्ताव नगरेको बताए। कुनै पनि स्टेट पाटनरसिप प्रोग्रामका लागि नेपाल सरकारले प्रस्ताव राखेको छैन। हामीकहाँ प्रस्ताव आएको पनि छैन, प्रतिनिधिसभाको बुधबारको बैठकमा मन्त्री शर्माले भने, यो कुरा गलत हो, झुटा हो। सरकारलाई बदनाम गराउने एउटा खेल मात्रै हो। हामीलाई बनको बाघले होइन मनको बाघले नखाओस्। पूर्वपरराष्ट्रमन्त्री प्रदीप ज्ञवालीले बैठकमा यसबारे सरकारसँग जवाफ माग गरेका थिए। एसपीपी सम्झौताले मुलुकलाई भूराजनीतिक द्वन्द्वमा धकेल्ने र त्यसलाई कुनै पनि हालतमा स्वीकार्न नसकिने एमाले संसाद ज्ञवालीको भनाइ थियो। यस्तो गम्भीर विषयमा छलफल हुनु पर्दैन ?, ज्ञवालीले भने। नेपाल सैन्य गठबन्धनमा जोडिँदा नेपालको परराष्ट्रनीति उल्लंघन हुन सक्ने उनको भनाइ थियो। उनले सरकार अहिले आएर सैन्य गठबन्धनमा जोडिन खोजेको आरोप लगाए। भने, कसको कमान्ड, ब्यानरमा नेपाली सेनालाई अगाडि लिन खोजिँदै छ ? नेपालको एउटा छिमेकीको ढोकैनेर गएर सैनिक गतिविधि गर्न दिने ? तत्कालीन केपी शर्मा ओली नेतृत्वको सरकारको पालामा पनि एसपीपीबारे कुरा आउँदा अध्ययन गरेर मात्रै जवाफ दिने भनेर होल्डमा राखिएको उनले बताए। त्यो विषय सरकार परिवर्तन हुनासाथ अगाडि बढाउने ?, उनले प्रश्न गरे, नेपाललाई भूराजनीतिक द्वन्द्वमा धकेल्ने काम स्वकिर्य हुँदैन। यो सरकारको बाह्य सम्बन्धको लज्जास्पद छ। कांग्रेस महामन्त्री गगन थापाले एसपीपीका बारेमा प्रधानमन्त्रीले संसद्मा उपस्थित भइ प्रस्ट जवाफ दिनुपर्ने बताए। यो सम्झौता के हो ? कसको पालामा आयो ?, सदनमा थापाले भने, प्रधानमन्त्रीले आफ्नै शैलीमा संसद्मा उपस्थित भएर हुँदैन, हुँदैन, हुँदैन भनेर प्रस्ट जवाफ दिनुपर्छ। अहिले प्रधानमन्त्री मेरो पार्टी सभापतिसमेत हुनुहुन्छ। पार्टीको निर्णय यही हो। नेपाल यस्तो खालको सामरिक स्वार्थ भएको ठाउँमा न कहिल्यै थियो, न कहिल्यै हुनेछ। त्यसैले प्रधानमन्त्रीज्यूको कुरा पनि यही हो भन्ने मलाई लाग्छ। म आग्रह गर्न चाहन्छु, आजै यो विषयमा प्रस्टसँग उहाँले आफैंले आफ्नो धारणा राखिदिनुहुनेछ। उनले कुनै पनि कुरामा यस्तो प्रकृतिको सम्झौता गर्दैन गर्दैन गर्दैन भनेर पनि ध्यानाकर्षण गराए। अमेरिका के चाहन्छ, त्यो उसको कुरा हो। हामीले के गर्ने हो, त्यो यहाँ उभिएर प्रधानमन्त्रीले प्रस्ट गरिदिएपछि हामीलाई ढुक्क हुन्छ, उनले भने, जहाँ सामरिक विषय हुन्छ, त्यो विषयमा हामीजस्तो देशले शक्ति राष्ट्रहरूको छेउमा पनि जानु हुँदैन। राप्रपा अध्यक्ष राजेन्द्रप्रसाद लिङदेनले एमसीसी सम्झौता बहुमतका भरमा पास गराउँदा समस्या निम्तिएको बताए। त्यसका पछाडि एसपीपीलगायत अरू कुराहरू पनि आउँदैछन् विस्तारै देखिन थालेको छ, अध्यक्ष लिङदेनले भने, सरकारले यस प्रकारको गल्ती किन दोहोरांएको छ। सरकार अभिभावक हो जसले देशमा कुनै संकट आउन दिँदैन। सरकारको केटाकेटी व्यवहारको तीव्र निन्दा र भर्सना गर्छ। यस्ता कुरा अविलम्बन रोक्न माग गरे।"
कांग्रेस केन्द्रीय सदस्य कँडेल र नेता कलवारलाई कावाहीको माग गर्दै उजुरी,परासी : जिल्ला समन्वय समिति नवलपरासीको निर्वाचनको विषयलाई लिएर नेपाली कांग्रेसका केन्द्रीय सदस्य एंव प्रतिनिधि सभा सदस्य देबेन्द्रराज कँडेल र संविधान सभा सदस्य देवकरण कलवारलाई कारबाहीको माग गर्दै उजुरी परेको छ। कांग्रेसभित्र बाटै अन्तरघात भएका कारण हार ब्यहोर्नु परेको दाबी गर्दै कांग्रेसबाट जिसस प्रमुख पदकमा उमेदवारी दिएका बालिन्द्र विक्रम शाहीले दुई नेताविरुद्ध पार्टीको जिल्ला अनुशासन समितिमा उजुरी दिएका हुन्। सात स्थानीय तह रहेको जिल्लामा कुनै पनि दलको बहुमत नपुगेपछि कांग्रेसले माओवादी केन्द्रसँग गठबन्धन गरेको थियो। गठबन्धन गरेर आवश्यक पर्ने आठ मत पुर्याएको कांग्रेसका उमेदवार शाही एक मतले पराजित भएका हुन्। प्रमुखबाहेक गठबन्धनका अन्य सबै उमेदवारले जितेका छन्। यता पाँच मत रहेको एमालेले एक मत रहेको राप्रपासँग गठबन्धन गरेको थियो। चुनावमा एमालेका प्रमुख पदका उमेदवारले सात मत ल्याएर विजयी भएका थिए। भने पराजित शाहीको ६ मत थियो। चुनावमा प्रमुख पदको एक मत बदर भएको थियो। अर्को एक मतमा अन्य पदमा कांग्रेसमाओवादी गठबन्धनका उमेदवारलाई भोट दिएपनि प्रमुख र उपप्रमुखमा सूर्य चिन्हमा दिइएको थियो। अनुशासन समितिका जिल्ला संयोजक एंव पार्टी जिल्ला उपाध्यक्ष विक्रम यादवलाई बुझाएको उजुरी पत्रमा गठबन्धनमा रहेका माओवादी केन्द्रका दुई जनप्रतिनिधिले गठबन्धनमै मत दिएको प्रमाण पेश गरेकाले कांग्रेसबाट निर्वाचित जनप्रतिनिधिले नै मत नदिएर पराजित भएको दाबी गरिएको छ। नेता कँडेल र कलवारकै निर्देशनमा आफ्नै जनप्रतिनिधि मतदातालाई एमाले गठबन्धनका उमेदवारलाई भोट दिन लगाएकोले उनीहरुमाथि छानविनसहित कारबाही गर्न माग गरिएको हो। जिल्लामा रहेका कांग्रेसका दुई गुटका कारण हरेक पटक विवाद हुँदै आएको छ। एउटा गुट केन्द्रीय सदस्य कँडेलको छ भने अर्को गुट कांग्रेस लुम्बिनी प्रदेशका महामन्त्री एंव संविधान सभा सदस्य विक्रम खनालनको छ। स्थानीय निर्वाचनमा पनि कांग्रेसको वर्चस्व भएका पालिकामा गुटकै कारण हार व्यहोर्नु परेको जिल्लामा चर्चा छ। पछिल्लो पटक भएको जिसस चुनावमा पनि गुटकै कारण कांग्रेसले हारेको हो। जिससको प्रमुख पदमा कँडेलले आफ्नो गुटका व्यक्तिलाई उमेदवार बनाउन चाहेका थिए। तर खनाल गुटका उमेदवारले टिकट पाएपछि कँडेल गुटले हराउन चलखेल गर्न सक्ने भन्दै कांग्रेसकै मतदातामाथि निगरानी बढाउन थालिएको थियो। गुटकै कारण हार व्यहोर्नु परेको भन्दै अहिले खनाल गुटका कार्यकर्ता नेताद्धय कँडेल र कलवारप्रति आक्रोशित छन्।
कांग्रेसको नीति अधिवेशन अलपत्र,"काठमाडौं : नेपाली कांग्रेसको १४औं महाधिवेशन नेतृत्व चयनमा मात्रै केन्द्रित रह्यो। कांग्रेसले वैधानिकता जोगाउने चुनौतीबीच गत मंसिर २८ गते महाधिवेशन सम्पन्न गर्यो। नेतृत्व महाधिवेशन सकिएको ६ महिना बितिसक्दा पनि नीति महाधिवेशनको विषय भने अलपत्र परेको छ। कांग्रेसले वैधानिकता जोगाउन भन्दै ६ महिनापछि नीतिगत समीक्षा र भावी नीतिका विषयमा छलफल गर्ने भनेर नीति महाधिवेशनलाई थाती राख्यो। सोही अनुरूप मंसिरमा पार्टीको नेतृत्व मात्र चयन गर्यो। भ्रातृ संस्थाका अगुवाहरू मात्र मनोनीत गरिएका छन्। पूर्ण समिति अलपत्रै छ। विधानको उल्लंघन भएको रमिते भएर हेर्नुको विकल्प अहिले कांग्रेस शीर्ष नेतृत्वसँग अरू छैन। पार्टीको महाधिवेशन सम्पन्न भएको असार १० गते ६ महिना पूरा हुन्छ। यतिका समय नीति महाधिवेशनका बारेमा कांग्रेसभित्र छलफल सम्म पनि भएको छैन। १४औं महाधिवेशन नीति महाधिवेशन नगरी सकिएको थियो। महाधिवेशन समयमा गर्न नसक्दा वैधानिकता जोगाउने प्रयासमै प्रमुख चुनौतीबीच सम्पन्न भएको थियो। १३औं महाधिवेशनमा नीतिका विषयमा पार्टीको राजनीतिक प्रतिवेदन र पार्टीको आगामी कार्यदिशाका बारेमा सामान्य चर्चा भने भएको थियो। कांग्रेसको विधान दफा १७ को उपदफा ५ बमोजिम गत महाधिवेशनलाई कांग्रेसले नेतृत्व चयनको एजेन्डामा मात्रै केन्द्रित गरेको थियो। सो दफामा उल्लेख भएअनुसार महाधिवेशनबाट पार्टीको केन्द्रीय कार्यसमितिको निर्वाचन गर्ने व्यवस्था गर्न र नीति निर्माण तथा विधान पारित गर्न फरकफरक समयमा महाधिवेशन गर्न सकिने दफामा उल्लेख छ। नेतृत्व महाधिवेशनअघि गत कात्तिक २८ गते बसेको बैठकले १४औं महाधिवेशन नेतृत्व केन्द्रित गर्ने र त्यसको ६ महिनाभित्र नीति महाधिवेशन गर्ने निर्णय गरेको थियो। बैठकको निर्णयअनुसार भने कांग्रेस अघि बढ्न नसकेको कांग्रेसकै नेताहरू स्वीकार्छन्। पार्टीले नीति नै नहेरी नेतृत्व चयन गरिसकेको छ। अब कस्तो छुट्टै नीति महाधिवेशन भन्ने हुन्छ ? नीति र नेतृत्व एकैपटक चयन गर्ने विषय हुन्। नीति नै नहेरी हामीले नेतृत्व छानेका छौं। अहिले छुट्टै महाधिवेशन भनिन्छ यो विषय नै मिलेन । प्रदीप पौडेल, कांग्रेस नेता कांग्रेसका सहमहामन्त्री बद्री पाण्डेले नीति महाधिवेशन गर्ने समय गुज्रिन लागेको बन्दै भने, स्थानीय चुनावपछि सभापति ज्यूलाई भेट्न पनि पाइएको छैन। हामी सहमहामन्त्री संख्याको हिसाबमा पनि धेरै छौं। अब छिटै अमेरिका भ्रमणमा पनि जाँदै हुनुहुन्छ। नीति अधिवेशनका लागि समय घर्किसकेको छ। पाण्डेले भने, नीति अधिवेशनको मात्र कुरा हैन भ्रातृ संगठनलाई पूर्णता दिनुपर्ने काम यतिकै छ। संसदीय समितिले पनि पूर्णता पाएको छैन। असार १० गते पार्टीले नयाँ कार्यसमिति पाएको ६ महिना पूरा हुन्छ। कांग्रेस नेता गुरूराज घिमिरे विधानमा भएको विषय नीति महाधिवेशनको विषय अनौपचारिक रूपमा आफूहरूले उठाउँदै आएको बताएका छन्। कहिले स्थानीय चुनाव, कहिले प्रदेश र प्रतिनिधिसभा चुनावको बहानामा नीति महाधिवेशन रोक्न मिल्दैन। चुनाव नियमित प्रक्रिया हो। बहाना बाजी गर्दै गएर ५ वर्षभरि पार्टी कसरी सञ्चालन हुन्छ ? भदौमा मिति तोकेर तयारी सुरू गर्दा हुन्छ। यसले आगामी चुनावमा सहयोग पनि पुग्छ, उनले भने, नीति अधिवेशन पार्टीकै कार्यकर्ताहरूको प्रश्नहरूको जवाफ पनि हो। धेरै साथीहरूका असन्तुष्टि र कुण्ठा छन्। ती सबै पोखिने ठाउँ हो। कांग्रेसले लिने नीतिबारे पर्याप्त छलफल र बहस आवश्यक छ। तत्काल नीति महाधिवेशन बोलाउने विषयमा नेतृत्वले विचार गरून्। हामीले नेतृत्व छान्यौं तर अब प्रष्ट नीति कार्यक्रम ल्याउनुपर्छ, कांग्रेसकै युवा नेता कुन्दनराज काफ्लेले भने, पार्टीले लिने नीतिबारे पर्याप्त छलफल र बहस जरुरी भएकोले तत्काल नीति महाधिवेशन बोलाउनुपर्ने बताउँछन्। संविधानमा उल्लेख भएका मौलिक हक कार्यान्वयनका लागि कांग्रेसले लिने नीतिबारे पर्याप्त छलफल आवश्यक छ। त्यसो त अहिले कांग्रेस नीतिविहीन अवस्थामा चलिरहेको छ। पार्टीको चुनावी घोषणा पत्रमा नीति, दृष्टिकोण, विगत र वर्तमानको कुरा सबै समाहित गरिएकाले पनि कांग्रेसलाई नीति महाधिवेशन तत्काल आवश्यक नभएको कांग्रेसका शीर्ष नेताले बताए। कांग्रेस नेतृ चित्रालेखा यादवले भनिन्, संविधानले शिक्षा, स्वास्थ्य, आवासजस्ता विषयलाई मौलिक अधिकार माने पनि त्यसको कार्यान्वयनका लागि कांग्रेसले नीति निर्माण गर्नुपर्छ। पार्टीको नेतृत्व चयन महाधिवेशन सकिए लगत्तै कांग्रेसका महामन्त्रीहरूले नीति महाधिवेशनको विषय प्राथमिकतामा राखेको बताए पनि उनीहरू नै यो विषयमा फर्केर हेर्न भ्याएका छैनन्। यद्यपि, पार्टीका उपसभापति धनराज गुरूङ पार्टीको अगामी बैठक बस्दा नीति महाधिवेशनको विषयले प्राथमिकता पाउने बताउँछन्। गुरुङका अनुसार पार्टीको आगामी बैठकमा नीति महाधिवेशनको विषय जान्छ। हतारमा नीति महाधिवेशन गर्ने कुरा हैन। यसमा बृहत् छलफल आवश्यक छ। साझा रूपले पार्टीले नीति बनाउँछ। अबको बैठकमा नीति महाधिवेशनलगायतका एजेन्डामा छलफल गर्छौं। कांग्रेस नेता प्रदीप पौडेल महाधिवेशनबाट नीति र नेतृत्व चयनलाई छुट्टाउने निर्णय नै गलत भएको बताउँछन्। पार्टीले नीति नै नहेरी नेतृत्व चयन गरिसकेको छ। अब कस्तो छुट्टै नीति महाधिवेशन भन्ने हुन्छ ? नीति र नेतृत्व एकैपटक चयन गर्ने विषय हुन्। नीति नै नहेरी हामीले नेतृत्व छानेका छौं। अहिले छुट्टै महाधिवेशन भनिन्छ यो विषय नै मिलेन, पौडेलले भने, एउटा निर्वाचन सकेर सिंगो देश नै अर्को चुनावमा लागेका बेला यो बीचमा नीति महाधिवेशन गर्न त्यति सहज छैन। अब महासमिति बैठक बोलाउने र काम गर्ने हो।"
चौतर्फि आलोचना भएपछि एसपीपीमा पछि हट्यो सरकार,"काठमाडौं : अमेरिकासँग स्टेट पार्टनरसिप प्रोग्राम (एसपीपी)मा सम्झौता गर्न सरकार पछि हटेको छ। प्रधानमन्त्री शेरबहादुर देउवाले एसपीपीमा तत्काल सम्झौता नगर्ने बताएका छन्। यस विषयमा सरकारको आलोचना भएपछि बुधबार गठबन्धन दलका शीर्ष नेता सम्मिलित बैठकमा प्रधानमन्त्री देउवाले राष्ट्रलाई हित नगर्ने विषयमा आफू सजग रहेको स्पष्ट पारेका हुन्। प्रधानमन्त्रीले मुलुकको हितविपरीत कुनै पनि सम्झौता नगर्ने बताएको एकीकृत समाजवादी अध्यक्ष माधवकुमार नेपालले बताए। नेपालको हितमा आघात पुग्ने वा कुनै रणनीतिक महत्वको कुनै पनि कुरामा हस्ताक्षर गर्ने काम आफूबाट नहुने र अरू देशले चासो राखेर कसैले भने पनि आफूले नमान्ने प्रधानमन्त्रीको स्पष्ट धारणा रह्यो, अध्यक्ष नेपालले भने। नेपालले पार्टीको स्थायी कमिटी बैठकमा पनि मुलुकको हितविपरीत कुनै पनि सम्झौतामा हस्ताक्षर नहुने प्रधानमन्त्रीले स्पष्ट पारेको बताएका थिए। प्रधानमन्त्रीले नै त्यसबारे प्रष्ट पारेपछि अब बाहिर फैलाइएको कुरामा विश्वास गर्नुपर्ने कारण नभएको नेपालले बताए। हाम्रो देशको हितमा छछैन भनेर हामी सबैले चासो राख्नुपर्छ। सोधीखोजी हुनुपर्छ, नेपालले भने, तर, बाहिर फैलाइएको प्रचारको आधारमा भावनामा बग्नु हुँदैन। सतर्क हुने, सजग हुने कुरा ठीक छ। तर, बाहिर फैलाइएका कुरा विश्वासयोग्य छैनन्। बरू हामी सिधै प्रधानमन्त्रीसँग कुराकानी गर्न सक्छौं। देउवा, नेपाल, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवबीच बुधबार बिहान छलफल भएको थियो। बैठकमा सहभागी एक नेताका अनुसार माओवादी अध्यक्ष दाहालले विवाद भइरहेकाले एसपीपीको विषय स्थगन गर्नुपर्ने प्रस्ताव गरेका थिए। दाहालको भनाइ उद्धृत गर्दै ती नेताले भने, मंगलबार संसद्मा परराष्ट्रमन्त्रीजीले एसपीपीमा शंका गर्नुपर्ने पाटो नभएको भन्दै खण्डन गरिदिएकाले समस्या बल्झिएको छ। यसका विषयमा अध्ययन टोली बनाएर बुझ्न सकिन्छ। सेनाको विषय र उत्तरी भूभागको विषय जसरी उल्लेख गरिएको छ त्यो नै शंकास्पद भएकाले यसमा विस्तृत छलफल र अध्ययन गरेर मात्र अघि बढ्नुपर्छ। दाहालले बैठकमा यो अहिले सरकारको प्राथमिकताको विषय नभएको र प्रतिपक्षले गठबन्धन भत्काउने दाउमा अल्झनमा पार्न खोजेको बताएका थिए। जसपा अध्यक्ष यादवले पनि एसपीपीका विषयमा सोच्ने र छलफल गर्ने समय नभएको र चुनावमा केन्द्रित हुनुपर्ने बताएका थिए । गृहमन्त्री बालकृष्ण खाँणले एसपीपीकै विषयमा प्रतिक्रिया दिँदै भने, एसपीपीमा तत्काल हस्ताक्षर गर्ने कुनै तयारी छैन। बाहिर सरकारको विषयमा भ्रम फिँजाइयो। अमेरिकाले दबाब दिएको भन्ने कुरा नै गलत हो। यो विषय मैले पनि सञ्चारमाध्यमबाट थाहा पाएँ। त्यस्तो केही छैन। कांग्रेस नेतृत्वको गठबन्धनको सरकार भत्काउनका लागि अनेक प्रपञ्च रचिएका छन्। माओवादी नेता देव गुरुङले एसपीपी विवादमा आउनुभन्दा प्रधानमन्त्रीले अमेरिका भ्रमण नै स्थगत गर्दा राम्रो हुने बताए। एसपीपीको विषयमा राष्ट्रहितका विषयका बुँदा नै छैनन्। यो बेलामा भ्रमण सशंकित हुन्छ। चुनावी मुखमा आएर अमेरिका भिजिटको अर्थ पनि छैन, नेता गुरुङले भने, प्रधानमन्त्रीले विरोधाभाष हुने कुरा गर्नुहुन्छ। गठबन्धनको बैठकमा आज प्रतिबद्धता जनाउनुभएको छ। प्रधानमन्त्री त्यसमै अडिग हुनुहुनेछ भन्ने हामीलाई विश्वास छ। गुरुङले अमेरिकीको निरन्तरको भ्रमणले शंका भने उब्जाएको बताए। भ्रमणको मौका पारेर सुरक्षाको विषय भनेर फेरि पनि अमेरिकाको प्रस्ताव आउन सक्छ। उक्त विषयमा छलफल पनि बढ्न सक्छ। यो कुनै पनि हालतमा राष्ट्रहितमा छैन। प्रधानमन्त्रीले यति कुरा बुझ्नुहुन्छ, उनले भने। कांग्रेस प्रवक्ता डा प्रकाशशरण महतले एसपीपीको विषय कम्युनिस्ट सरकारकै पालामा अघि बढाइएको बताए। यो विषय अहिले आएर उछाल्नु भनेको स्थानीय निर्वाचनपछिको विपक्षी दलहरूको छटपटाहट हो। आगामी निर्वाचनमा विभिन्न बिकाउ फन्डा बनाएर बढाइ चढाइ गरिएको हो, प्रवक्ता डा महतले भने, सैन्य गठबन्धन हुन थाल्यो भन्ने भ्रम फैलाइएको छ। यसमा तुक आधार केही छैन। अहिले आएर नेपाली कांग्रेसको विदेश सम्बन्ध असन्तुलन पार्न खोजिएको हो। प्रधानमन्त्रीको अमेरिका भ्रमण र एसपीपीको विषयको सम्बन्ध छैन। अमेरिकी सेनाले नेपाली सेनासँग यो कार्यक्रममा सहकार्य गर्न प्रस्ताव गरेको नयाँ कुरा भने होइन। जुन सात वर्ष भइसकेको छ। उसले पहिलो पटक तत्कालीन प्रधानसेनापति राजेन्द्र क्षेत्रीको पालामा सन् २०१५ मा एसपीपीसम्बन्धी प्रस्ताव पठाएको थियो। क्षेत्रीले उक्त पत्रको विषयमा राजनीतिक तहमा परामर्श नै गरेनन्। एक उच्च तहका सैनिक अधिकारीले भने, अमेरिकाले पठाएको दस्तावेजमा एउटै बुँदामा आपत्ति छ। नेपालमा उच्च भूभाग भएका क्षेत्रमा संयुक्त प्रशिक्षण अभ्यास गरिने बुँदाले नेपालका छिमेकी राष्ट्र बीचको सुमधुर सम्बन्धलाई असर गर्न सक्छ। अन्य बुँदा सामान्य हो। एसपीपीको सदस्य हाम्रा जस्ता मुलुक धेरै छन्। यसमा आशंकाको आवश्यकता छैन। यद्यपि सजगता भने अपनाउनुपर्छ। क्षेत्री सन् २०१७ मा अमेरिकी सेनाको निम्तोमा अमेरिका जाँदा अमेरिकाले पनि क्षेत्रीसँग चासो राखेको थियो। सन् २०१८ सेप्टेम्बरमा सेनाका प्रमुख पूर्णचन्द्र थापासँग पनि एसपीपी सम्झौताको विषयमा अमेरिकाले चासो दिएको थियो। थापाले पनि यसलाई प्राथमिकता दिएनन्। तत्कालीन रक्षामन्त्री ईश्वर पोख्रेलसँग इन्डोप्यासिफिक क्षेत्रको सुरक्षा मामिला हेर्ने अमेरिकी सहायक रक्षामन्त्री यान्डल स्राइभरले नेपाल भ्रमणका बखत एसपीपीको विषयमा चासो देखाएका थिए। पोख्रेरलले परराष्ट्र मन्त्रालयसँग छलफल गरेका थिए। त्यसपछि रक्षा, परराष्ट्र र नेपाली सेनाका बीचमा एक अध्ययन समिति बनाइएको थियो। त्यसपछि त्यो विषय थाति रह्यो। त्यति बेला परराष्ट्रमन्त्री प्रदीपकुमार ज्ञवाली थिए। उनले भने, त्यतिबेला अमेरिका जाँदा पनि एसपीपीको विषय उठेको थियो। एसपीपी विषयनै नेपालको असंलग्न परराष्ट्र नीतिमा धक्का पुग्ने बिषय हो। एसपीपी कार्यक्रम अध्ययनका लागि समिति बनाएको पनि ज्ञवालीले प्रष्ट पारे। पराराष्ट्र मन्त्रालयका एक उच्च अधिकारीका अनुसार अमेरिकाले एमसीसीका विषयमा छलफल चलिरहेकै बेला पनि एसपीपीको विषय अगाडि ल्याउन खोजेको थियो। ती अधिकारीले भने, डा मीनेन्द्र रिजाल रक्षा मन्त्री हुँदा पनि एसपीपीकै विषयमा छलफल गर्ने निहुँमा रिजाललाई अमेरिका भ्रमणको निम्तोसमेत दिएको थियो। यो बीचमा नेपाल र अमेरिकाबीचका कूटनीतिक छलफल र बैठकमा पनि एसपीपीमा नेपाली सेनाको सहभागिताको चासो बढी थियो। करिब १ सय देशका सेना अमेरिकी सेनासँग यही कार्यक्रमअन्तर्गत जोडिएका छन्। अमेरिकाले सन् १९९३ मा पहिलोपटक स्टेट पार्टनरसिप कार्यक्रम अघि सारेको थियो। नेपाललाई प्रस्तावित ६ पृष्ठ लामो साझेदारीपत्रमा १० बुँदा समेटिएका छन्। दस्तावेजअनुसार सम्झौता नेपालको रक्षा मन्त्रालय र अमेरिकाको पनि रक्षा मन्त्रालयमार्फत हुने उल्लेख छ।"
स्वदेशी उत्पादित वस्तुको प्रवर्द्धन गर्न आवश्यकः प्रधानमन्त्री,"काठमाडौंः प्रधानमन्त्री शेरबहादुर देउवाले स्वदेशी कच्चा पदार्थ र नेपाली मौलिक प्रविधि तथा सिपबाट उत्पादित वस्तुको प्रवर्द्धन गर्न आवश्यक रहेको बताएका छन् । भृकुटीमण्डपमा नेपाल चेम्बर अफ कमर्सले आयोजना गरेको नेपाल चेम्बर एक्स्पो२०२२ को उद्घाटन गर्दै प्रधानमन्त्री देउवाले स्वदेशी कच्चा पदार्थ र नेपाली मौलिक प्रविधि तथा सिपबाट उत्पादित वस्तुको प्रवद्र्धनमा एक्स्पोले भूमिका खेल्ने विश्वास व्यक्त गरे। यस्ता एक्स्पोले स्वदेशमा उत्पादित वस्तुको निकासी प्रवद्र्धनमा सहयोग पुगी साना तथा मझौला उद्योगहरुको प्रवद्र्धनमा सघाउँछ,'उनले भने। पर्यटन क्षेत्रले विस्तारै गति लिन थालेको उनको भनाइ छ। प्रधानमन्त्री देउवाले देशको आर्थिक विकासमा उद्योगीको भूमिका अग्रणी रहने बताए ।"
"प्रतिनिध सभा बैठक बस्दै, प्रधामन्त्री र अर्थमन्त्रीले जवाफ दिने","काठमाडौं : संघीय संसदअन्तरगत प्रतिनिधि सभा बैठक बस्दैछ। बैठक बिहीबार दिउँसो १ बजे बस्दैछ। आजको बैठकमा प्रधामन्त्री शेरबहादुर देउवाले विनियोजन विधेयकमाथिको छलफलका क्रममा उठेका प्रश्नको जवाफ दिने कार्यसूची रहेको संसद सचिवालयले जनाएको छ। रक्षामन्त्रीको कार्यभार सम्हालेका प्रधानमन्त्री देउवाले रक्षा मन्त्रालय राष्ट्रिय योजना आयोगको सचिवालय, प्रधानमन्त्री तथा मन्त्रिपरिषदको कार्यालय,राष्ट्रपतिको कार्यालय र एवं उपराष्ट्रपतिको कार्यालयसँग सम्बन्धित सांसदले उठाएका प्रश्नको जवाफ दिनेछन्। यस्तै, अर्थमन्त्री जनार्दन शर्मालगायतले सम्बन्धित मन्त्रीले बजेटमाथि उठेका प्रश्नको जवाफ दिनेछन्। संसदमा विनियोजन विधेयकमाथिको छलफलको जवाफ जारी छ।"
"एमालेका जनप्रतिनिधिलाई आजदेखि अभिमुखीकरण, राष्ट्रिय राजनीतिबारे ओलीले प्रशिक्षण दिने","काठमाडौं : नेकपा एमालेले स्थानीय तह निर्वाचनमा विजयी भएका जनप्रतिनिधिहरुलाई आजबाट दुई दिने प्रशिक्षण दिन लागेको छ। पार्टी कार्यालय च्यासलमा सोमबार बसेको सचिवालय बैठकको निर्णय अनुसार आजबाट दुई दिने प्रशिक्षण तथा अभिमुखीकरण कार्यक्रम गरिएको एमाले प्रचारविभाग उपप्रमुख विष्णु रिजालले जानकारी दिए। उनका अनुसार एमाले अध्यक्ष केपी शर्मा ओलीले राष्ट्रिय सभामा बिहीबार ११ बजे प्रशिक्षण तथा अभिमुखीकरण कार्यक्रमको उद्घाटन गर्नेछन्। पार्टी स्कूल विभागले आयोजना गर्ने प्रशिक्षण कार्यक्रममा एमालेबाट निर्वाचित पालिकाका प्रमुखअध्यक्ष र उपप्रमुखउपाध्यक्षलाई रहने रिजालले बताए। एमालेले ७५२ स्थानीय तहमध्ये २०५ पालिकामा प्रमुख र २४० उपप्रमुख जितेको छ। एउटा पालिकामा निर्वाचन सम्पन्न हुन बाँकी रहेको छ। एमालेले जनप्रतिनिधिहरुलाई स्थानीय सरकार सञ्चालन, नीति र कार्यक्रम कसरी बनाउने, बजेट तथा कानून निर्माण कसरी गर्ने, विकास, सुशासन, जनतासँग सम्बन्धन कसरी स्थापित गर्ने र राष्ट्रिय राजनीतिलगायतका विषयमा प्रशिक्षण दिन लागेको हो।"
"शैक्षिक कन्सल्टेन्सी बिक्रीका नाममा शेयरधनी नै ठगिए, एक जना पक्राउ","काठमाडौं : कतिपय शैक्षिक परामर्श केन्द्र (कन्सल्टेन्सी) मा विद्यार्थी र अभिभावक ठगिएका घटना नयाँ होइन तर काठमाडौँको एक कन्सल्टेन्सीका शेयरधनी नै ठगिएका छन्। काठमाडौं महानगरपालिका३२ स्थित अर्बिट इन्टरनेशनलका शेयरधनी तारकेश्वर गाउँपालिका१, नुवाकोटका श्रीबहादुर तामाङलाई थाहै नदिइ पूर्वसञ्चालक चाँगुनारायण नगरपालिका८, भक्तपुरका ७२ वर्षीया केशवप्रसाद अधिकारीले रु तीन करोड ५० लाख ठगी गरेको उजुरी परेपछि अधिकारीलाई नेपाल प्रहरीले पक्राउ गरेको छ। अधिकारीले सो प्रालिको शेयर स्वामित्व हस्तान्तरण गर्ने भनी रकम लिएर तामाङलाई मञ्जुरीनामा दिइसकेका अवस्थामा पटकपटक ताकेता गर्दा पनि शेयर स्वामित्व हस्तान्तरण नगरी प्रकाश पाण्डेलाई बेचेको पाइएको छ। अधिकारीले हाल उक्त कन्सल्टेन्सी शैक्षिक परामर्श सङ्घ (इक्यान) का अध्यक्ष प्रकाश पाण्डेलाई बिक्री गरिसकेका छन्। अध्यक्ष पाण्डेले आफूले कम्पनी रजिष्ट्रारको कार्यालय र कानूनी अवस्था बुझेर अधिकारीसँग कम्पनी लिएको र तामाङले त्यसअघि किन्नका लागि रकम दिएको भन्ने हाल मात्रै थाहा पाएको बताए। अधिकारीमाथि अन्य कीर्ते र ठगीका मुद्दा पनि प्रहरीसमक्ष आउन थालेका छन्। सरकारी जग्गासमेत बैना गरी ठगी गरेका विषयमा काठमाडौँ उपत्यका अपराध अनुसन्धान कार्यालयले गत जेठ १३ गते अधिकारीको तस्विरसहित घटना विवरण सार्वजनिक गरेको थियो। पीडित तामाङले अधिकारीले आफूलाई शेयर स्वामित्व हस्तान्तरण नगरी कम्पनी अर्कैलाई बेचेको थाहा पाएपछि आफू कानूनी उपचारका लागि प्रहरीसमक्ष पुगेको बताए।"
कृष्णसार संरक्षण क्षेत्रभित्र कुकुर पाल्न निषेध,"गुलरिया : बर्दियाको गुलरिया नगरपालिका खैरापुर स्थित कृष्णसार संरक्षण क्षेत्रभित्र कुकुर पाल्न मनाही गरिएको छ। बन्यजन्तु संरक्षण ऐन २०२९ ले संरक्षित बन्यजन्तुको सूचिमा सुचिकृत बन्यजन्तु कृष्णसार कुकुर आक्रमणमा परी मर्न थालेपछि कुकुर पालन निषेध गरिएको हो। कृष्णसार संरक्षण क्षेत्रका प्रमुख सरोकारवालाहरु, नवनिर्वाचित जिल्ला समन्वय समिति र स्थानीय तहसँगको समन्वय बैठकले कृष्णसार संरक्षणका सवालमा आवश्यक पहल गर्ने निर्णयहरु गरेको कृष्णसार संरक्षण क्षेत्र कार्यालयका संरक्षण अधिकृत विनयकुमार झाले बताए। संरक्षण क्षेत्रभित्र रहेको अब्यवस्थित बस्ती स्थानान्तरण तथा ब्यवस्थापन गर्न कार्यदल बनाइएको छ। जसअनुसार जिल्ला समन्वय समितिका प्रमुख अध्यक्ष, गुलरिया नगरपालिकाका प्रमुखउपप्रमुख पदेन सदस्य, गुलरिया नगरपालिका वडा नम्बर २ र ४ का वडा अध्यक्षहरु तथा अन्य सदस्यहरुमा कृष्णसार संरक्षण क्षेत्र ब्यवस्थापन परिषद्का अध्यक्ष र एकजना महिला सदस्यलगायत कृष्णसार संरक्षण क्षेत्र कार्यालयका प्रमुख सदस्य रहने गरी कार्यदल गठन भएको झाले जानकारी दिए। कृष्णसार संरक्षण क्षेत्रमा छाडा पशु ब्यवस्थापन र तारबार मर्मतका लागि गुलरिया नगरपालिकालाई अनुरोध गर्ने बैठकले निर्णय गरेको छ। संरक्षण क्षेत्रको संरक्षण ब्यवस्थापन कार्यमा नयाँ संरचना निर्माण तथा अन्य संरक्षण ब्यवस्थापन हेतु संरक्षण कार्यालयको समन्वयमा स्थानीय जनप्रतिनिधि, कृष्णसार संरक्षण क्षेत्र ब्यवस्थापन परिषदको समेत संयुक्त पहलमा समस्याहरु समाधान गर्ने निर्णय गरिएको संरक्षण अधिकृत झाले बताए। पछिल्लो समय कृष्णसार क्षेत्रमा भुस्याहा तथा घरपालुवा कुकुरको आक्रमण बढेको छ।"
५१ किलो हेरोइनसहित ७ विदेशी नागरिक पक्राउ,काठमाडौं : नेपाल प्रहरीको लागुऔषध नियन्त्रण ब्युरोले ५१ किलो लागऔषध हेरोइनसहित ७ जना विदेशी नागरिकलाई पक्राउ गरेको छ । व्युरोले बिहीबार काठमाडौंमा पत्रकार सम्मेलन गर्दै त्रिभुवन विमानस्थल र ठमेल वरपरका क्षेत्रमा निगरानी र अनुसन्धान गर्दा सातजना दक्षिण अफ्रिकाका महिलालाई पक्राउ गरिएको जनाएको हो । उनीहरु विभिन्न मितिमा फ्लाई दुबई र कतार एयरवेजबाट काठमाडौं आएको खुलेको छ । उनीहरुबाट सेतो हिरोइन ४९ किलो र खैरो हिरोइन २ किलो बरामद भएको प्रहरीले जनाएको छ । जसको अवैध बजार मूल्य १ अर्ब दुई करोड रहेको व्युरोका कार्यालय प्रमुख प्रहरी उपरीक्षक जीवनकुमार श्रेष्ठले जानकारी दिए। पक्राउ परेका विरुद्ध लागऔषध नियन्त्रण ऐन २०३३ बमोजिम काठमाडौं जिल्ला अदालतबाट ७ दिनको म्याद थप भइ अनुसन्धान भइरहेको प्रहरीले जानकारी दिएको छ ।
भेडेटारका होटलमा खाद्य स्वच्छता स्तरको स्टिकर,"धनकुटा : खाद्य प्रविधि तथा गुण नियन्त्रण डिभिजन कार्यालय धनकुटाले पर्यटकीय क्षेत्रका होटलहरुमा खाद्य स्वच्छता स्तरको स्टिकर टाँस गरेको छ । भेडेटार, नमस्ते झरना, नाम्जे लगायत स्थानका होटलहरुमा स्थलगत रुपमा अनुगमन गरि खाद्य स्वच्छता स्तरको स्टिकर टाँस गरेको हो । कार्यालयले दिएको जानकारी अनुसार ५० प्रकारका मापदण्ड बनाई त्यसको पालनाको आधारमा पहिलो चरणमा ३७ वटा होटलमा स्टिकर टाँस गरिएको थियो । होटल तथा रेष्टुरेन्ट स्तरीकरणसम्बन्धी निर्देशिका २०७४ बमोजिम खाद्य स्वच्छता स्तरलाई अतिउत्तम, उत्तम, सन्तोषजनक र सामान्य गरी चार भागमा विभाजन गरिएको कार्यालयका प्रमुख अनुप हलवाईले बताए । अनुगमनको क्रममा ५ वटा उत्तम, २१ वटा सन्तोषजनक र ११ वटा सामान्य स्तरको मापदण्द पूरा गरेको भेटिएको थियो । अतिउत्तम मापदण्ड पूरा गरेको होटल भने एउटा पनि भेटिएको थिएन । अनुगमन टोलीमा खाद्य प्रविधि तथा गुण नियन्त्रण डिभिजन कार्यालय, साँगुरीगढी गाउँपालिका, इलाका प्रहरी कार्यालय भेडेटार, होटल एसोसिएसन अफ भेडेटार, व्यवसायी, उपभोक्ता र पत्रकारको टोलिले अनुगमन गरेको जानकारी दिए। साँगुरीगढी गाउँपालिक अध्यक्ष जितेन्द्र राईले यस्ता अनुगमन निरन्तर हुनुपर्ने बताए । सरकारी निकाय हुने अनुगमनले सुधारको मौका मिल्नेछ । सरकारी निकायबाट भएका यस्ता अनुगमनले आफूहरुलाई समेत सुधार गर्दै जानका लागि ज्ञान र हौसला मिलेको होटल व्यवसायीहरु बताए । खाद्य प्रविधि तथा गुण नियन्त्रण डिभिजन कार्यालय धनकुटाले आगामी दिनमा समेत नियमित अनुगमन गर्ने खाद्य निरिक्षक सुशिल कोइरालाले बताए । खाद्य स्वच्छताको ५० प्रकारको मापदण्डको आधारमा प्राप्तांक ९० भन्दा बढि आएमा ३ तारा सहित अति उत्तम लेखिएको हरियो स्टिकर, प्राप्तांक ८० देखि ८९ आएमा दुई तारा सहित उत्तम लेखिएको हरियो स्टिकर, प्राप्तांक ६५ देखि ७९ आएमा एक तारा सहित सन्तोषजनक लेखिएको हरियो स्टिकर र प्राप्तांक ५० देखि ६४ आएमा सामान्य लेखिएको पँहेलो स्टिकर टाँस गर्ने गरिएको छ ।"
भरतपुरमा निगुरो टिप्न गएकी महिला बाघको आक्रमणबाट बेपत्ता,"भरतपुर : निगुरो टिप्न जाँदा बाघको आक्रमणमा परी एक महिला बेपत्ता भएकी छन् । भरतपुर महानगरपालिका२७ का २३ वर्षीया रेखा बस्नेतलाई बिहीबार बिहान बाघले आक्रमण गरेको हो । स्थानीय राधाकृष्ण सामुदायिक वनमा निगुरो टिप्न गएकामध्ये उनलाई बाघले आक्रमण गरको जिल्ला प्रहरी कार्यालय चितवनले जनाएको छ । कार्यालयका सूचना अधिकारी नरहरि अधिकारीका अनुसार बाघले जङ्गलतर्फ लगेको भन्ने सूचना प्राप्त हुनासाथ नेपाल प्रहरी, नेपाली सेनासहितको टोलीले खोजी कार्य जारी राखेको छ । हराइरहेका बस्नेतको खोजीका लागि निकुञ्जबाट हात्ती मगाइएको उनले जानकारी दिए। रासस"
"विराटनगरमा २ युवामाथि धारिलो हतियार प्रहार, १ जनाको अवस्था गम्भीर","विराटनगर : विराटनगर महानगरपालिका१५ स्थित जितु मेडिकलनजिक बुधबार राति दुई जना युवामाथि धारिलो हतियार प्रहार भएको छ। ५६ जनाको समूहले विराटनगर१५ का २२ वर्षीय विशाल तामाङ र २१ वर्षीय सन्देश लिम्बूमाथि राति १२ बजेतिर धारिलो हतियार प्रहार गरेको प्रहरीले जनाएको छ। हतियार प्रहारबाट दुवै जना घाइते भएका छन्। उनीहरुको कम्मर, तीघ्रा लगायत शरीरका विभिन्न भागमा चोट लागेको छ। न्युरो अस्पतालमा उपचाररत घाइतेमध्ये विशालको अवस्था गम्भीर रहेको प्रहरीले जनाएको छ। प्रहरीले घटनाको कारण र आक्रमणमा कुन हतियारको प्रयोग भएको हो भन्ने खुल्न बाँकी रहेको जनाएको छ। प्रहरीको प्रारम्भिक अनुसन्धानबाट घटनामा विराटनगरको शहीद रंगशालानजिकका कुशल पाण्डे लगायतका युवाहरुको संलग्नता देखिएको छ। घटनापछि उनीहरु फरार छन्। फरार रहेका आक्रमणकारीको खोजी तीव्र पारेर घटनाका बारेमा अनुसन्धान थालिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। गफ गर्न भन्दै बोलाएर आफूहरुमाथि आक्रमण गरिएको घाइतेहरुले प्रहरीलाई बताएका छन्। प्रहरीले आक्रमणमा अपराधिक पृष्ठभूमिका युवाहरुको संलग्नता रहेको हुनसक्ने आशंका गरेको छ।"
बलेफी तेम्बाथान मोटरबाटो निर्माणमा भ्रष्टाचार,"काठमाडौं : जुगल गाउँपालिका, गाउँ कार्यपालिकाको कार्यालय, सिन्धुपाल्चोकका तत्कालीन प्रमुख प्रशासकीय अधिकृत ढाकाराम अर्याल, इन्जिनियर र उपभोक्ता समितिका अध्यक्षसमेत ६ जनाविरुद्ध विशेष अदालतमा मुद्दा दायर भएको छ। अख्तियार दुरुपयोग अनुसन्धान आयोगले सिन्धुपाल्चोक जुगल गाउँपालिकामा बलेफी तेम्बाथान मोटरबाटो निर्माणमा भ्रष्टाचार भएको भन्दै मुद्दा हालेको प्रवक्ता एवं श्यामप्रसाद भण्डारीले जानकारी दिए। इन्जिनियर सुरेश पौडेल, असिस्टेन्ट सब इन्जिनियर रुपक घिमिरे,गाउँपालिका लेखापाल सतेन्द्र यादवलाई पनि प्रतिवादी बनाइएको छ। बलेफी तेम्बाथान सडक उपभोक्ता समितिका अध्यक्ष देवेन्द्र शाक्य र कोषाध्यक्ष अनुषा लामाले पनि भ्रष्टाचार गरेको अख्तियारले जनाएको छ। २०७४०७५ मा मोटरबाटो निर्माण गर्ने क्रममा अवैधानिक उपभोक्ता समिति गठन गरेको, झुट्टा विवरणको आधारमा रकम भुक्तानी गरेको, मापदण्डबमोजिम निर्माण नगरी हचुवाको भरमा काम गरे गराइएको, डोरहाजिर साथै माइन्युटमा पनि कीर्ते हस्ताक्षर गरेको साथै गाउँपालिका जनप्रतिनिधि, कर्मचारी र उपभोक्ता समितिका अध्यक्षको मिलोमतोमा भ्रष्टाचार गरेको भन्ने उजुरी निवेदनमा अख्तियारले अनुसन्धान गरेको थियो। उनीहरुविरुद्ध अख्तियार दुरुपयोग अनुसन्धान आयोग ऐन, २०४८ को दफा ३५ को उपदफा (१) बमोजिम सजायको मागदाबीसहित विशेष अदालतमा आरोपपत्र दायर गरिएको छ।"
नीति कथा : मानिसको महत्त्व,"एक दिन एउटा विद्यालयमा जीवनलाई कसरी उत्प्रेरित गर्ने भन्ने विषयमा कक्षा सञ्चालन भइरहेको थियो । शिक्षकले आफ्नो खल्तीबाट एक हजार रुपैयाँको नोट निकालेर विद्यार्थीलाई सोध्न थाले, यदि मैले यो एक हजार रुपैयाँको नोट बाटोमा फ्याके भने तिमीहरूले टिप्छौं कि टिप्दैनौं ? के गर्छौं भन ? उनको कुरा सुन्नासाथ सबै विद्यार्थीले एक्कै स्वरमा भने, अवश्य पनि टिप्छौं सर । त्यो एक हजारको नोटलाई मुठ्ठीभित्र कच्याककुचुक पारेर भुइँमा फ्याक्दै शिक्षकले फेरि सोधे, के अब पनि तिमीहरू यो हजारको नोटलाई टिप्छौं त ? फेरि पनि कक्षाका सबै विद्यार्थीले एकै स्वरमा भने, टिप्छौं सर । त्यसपछि शिक्षकले एक हजारको त्यो नोटलाई भुइँबाट टिपेर खुट्टा कुल्चिए र त्यसलाई विद्यार्थीतिरै फालिदिए । त्यसपछि उनले फेरि विद्यार्थीलाई सोधे, ल अब भन, अझै पनि तिमीहरू त्यो हजारको नोटलाई टिप्छौं त ? यस पटक पनि सबै विद्यार्थीले टिप्छौं सर, भनेर जवाफ फर्काए । त्यसपछि एउटा विद्यार्थी उठेर एक हजारको नोटलाई पटकपटक फालेर के सिकाउन खोजेको हो भनेर सोधे । उनको कुरा सुनेपछि शिक्षकले भने, हामी मानिसहरू पनि यो एक हजारको नोटजस्तै हौं । जिन्दगीको उतारचढावहरूमा हाम्रो हालत पनि यही नोटको जस्तै हुन सक्छ । एक हजारको नोटलाई कच्याककुचुक पारे पनि, घृणा गरेर लात्तीले हिर्काए पनि, फोहर पारे पनि यसको महत्त्व रत्तिभर कम हुँदैन । त्यसरी नै हाम्रो जीवनमा आइपर्ने समस्या र कठिन परिस्थितिहरूले पनि हाम्रो महत्त्वलाई घटाउन सक्दैन । हामीले जतिसुकै संघर्ष गर्नुपरे पनि हामी मानिस नै रहन्छौं । जो पहिले पनि थियौं र पछि पनि रहन्छौं । नैतिक शिक्षा : परिस्थिति जस्तोसुकै भए पनि आफैंले आफूलाई सम्मान गर्न सिक्नु पर्छ । दुःखमा आत्तिने र खुसीमा मात्तिने गर्नु हुँदैन ।"
चुरे विनाशले सिन्धुलीमा दश हजार बिघा खेतीयोग्य जमिन बगरमा परिणत,"सिन्धुली : चुरे विनाससँगै बर्सेनि आउने खहरेका कारण सिन्धुलीमा मात्र दश हजार बिघा बढी खेतीयोग्य जमिन बगरमा परिणत भएको छ । जिल्लाको कमलाखोच र मरिण क्षेत्रमा गरी दश हजार बिघा बढी खेतीयोग्य जमिन बगरमा परिणत भएको हो । बर्सेनिजसो चुरेको जंगल फडानी, अवैध ढुंगा गिट्टी चोरी निकासी र चुरे क्षेत्रमा अवैज्ञानिक ढंगले सडक खन्दा चुरेबाट निस्कने खहरे र बाढीले धान तथा मकै उत्पादन हुँदै आएका खेतीयोग्य जमिन बगरमा परिण भएका छन्। कहिले वन कार्यालयले नै गर्ने काठ निकासी त कहिले सुकुम्बासीको नामममा हुने चुरे अतिक्रमणकै कारण खहरे खोला बढ्न गइ खेतीयोग्य जमिन कटानमा पर्न थालेको कमलामाई नगरपालिका ८ सिस्नेरीका चुरे पीडित जंगबहादुर सहासंकर बताउँछन् । कमलाको कटानका कारण आफ्नो ५ कठ्ठा खेत पनि अहिले बगरमा परिणत भएको उनको भनाइ छ । बर्षेनी कमला नदीले खेतीयोग्य जमिन कटान गर्छ,' उनले भने, 'माथिबाट बगेर आउने चुरेको खहरेले पनि उत्तिकै पुर्यो, कमलाले पनि कटान गर्यो अहिले त उहि लालपुर्जा मात्रै छ । सात वर्षको अवधिमै चुरेले सुकुम्बासी बनायो । उनका अनुसार कमलामाई नगरपालिका ८ माइस्थानदेखि १४ नम्बर वडाका साथै दुधौली नगरपालिकाको निपाने, हर्षाही, टाँडी, हतपते, सिर्थौली, दुधौली, लदाभिर लगायतका क्षेत्रका सयौं परिवारको हजारौं बिघा खेतीयोग्यजमिन बर्षेनी कमलाले कटान गर्दै आएको छ । वन अतिक्रमण र चोरी निकासीले उजाड बन्दै गएको चुरे वर्षात्को समयमा पाखै बगेर आउने खहरेको भेलले उर्बर जमिन बगरमा परिणत हुँदै गएको छ,' अर्का कमला नदी पीडित रानीवासका सकला धामीले भने, खहरे नियन्त्रण हुन नसके उर्बर जमिन केही वर्षमै बगर बन्दा यहाँका सायौं जमिन्दार सुकुम्बासी बन्ने अवस्था छ । नेपालमै सबै भन्दाबढी सिन्धुली जिल्लाअन्तरगत चुरे क्षेत्र पर्ने गरेको तथ्यांकमा छ । चुरेकै कारण मरिण क्षेत्रका कल्पवृक्ष, कपिलाकोट, क्यानेश्वर, डाडीगुराँसे, माहादेवस्थान लगायत एक दर्जनभन्दा बढि वडाका कृषक पनि यस्तै समस्यामा छन् । त्यस क्षेत्रमा मात्र झन्डै पाँच हजार बिघा खेतीयोग्य जमिन कटान भइसकेको मरिण गाउँपालिकाका अध्यक्ष विमशै मोक्तान प्रख्यात बताउँछन् । बर्षेनीजसो मरिण नदी र चुरेबाट आउने खहरेले बगाउँदा खेतीयोग्य जमिन बगरमा परिणत हुँदै गएको छ । यसलाई नियन्त्रण गर्न स्थानीय सरकारले कडा कदम लिएपनि अवैध चुरे दोहोन र विनास रोक्न सकिएन,'उनले भने । वन अतिक्रमण र चोरी निकासीले उजाड बन्दै गएको चुरे वर्षात्को समयमा पाखै बगेर आउने खहरेको भेलले उर्बर जमिन बगरमा परिणत हुँदै गएको छ,' अर्का कमला नदी पीडित रानीवासका सकला धामीले भने, खहरे नियन्त्रण हुन नसके उर्बर जमिन केही वर्षमै बगर बन्दा यहाँका सायौं जमिन्दार सुकुम्बासी बन्ने अवस्था छ । चुरे विनासका कारण कमलामाई नगरपालिका क्षेत्रमा मात्र दुई हजार बिघा बढी जमिनमा क्षति पुगेको बताइएको छ । चुरे जंगलको विनासले नै बर्सेनि नयाँ खहरे जन्मिने गरेका छन् । कमलाखोज क्षेत्रमा मात्रै सानाठूला गरी एकसयभन्दा बढी खहरे चुरे जंगलबाट कमला नदीमा मिसिन आउने गरेका छन् । चुरे जंगलबाट निस्किने खहरेले दुधौली नगरपालिका क्षेत्रमा झण्डै चार हजार बिघा बढी खेतीयोग्यजमिन बगरमा परिणत भइसकेको दुधौली नगरपालिकाका नगरप्रमुख दिनेश अधिकारीको भनाइ छ । अहिलेसम्म कमला नदी र चुरेको खहरेले यस क्षेत्रमा कति उर्वर जमिन कटान गर्यो भन्ने एकिन तथ्यांक नभएपनि चार हजार बिघा बढी जमिन कटान गरिसकेको अनुमान छ । यसलाई नियन्त्रणमा लिन खोलामा वर्षेनि करोडौं रुपैयाँ खर्च गरेपनि चुरे विनास नरोकिदा लगानी त्यतिकै खेर गएको छ,' अधिकारीले भने । चुरे विनासका कारण कमलामाई नगरपालिका क्षेत्रमा मात्र दुई हजार बिघा बढी जमिनमा क्षति पुगेको बताइएको छ । सिन्धुलीमा २०४१ साल देखि कमला र चुरेको प्रकोप बढेको जानकारहरु बताउँछन् । त्यस पछिका २०५०, २०५१, २०६२ र २०७६ सालमा आएका ठूला बाढी र चुरेको खहरेका कारण ठूलोमात्रमा खेतीयोग्यजमिनमा क्षति पुगेको हो । चुरे विनासका कारण सयौं बिघा क्षेत्रफलको लालपुर्जा भएका व्यक्तिका खेतमा कमलानदी बग्ने गरेको दुधौलीका स्थानीय तथा पूर्वसंसद विषमलाल अधिकारी दनुवारको भनाइ छ । चुरे विनासलाई समयमा रोक्न नसक्दा जिल्लाका सयौं परिवारसँग लालपुर्जा भएपनि सुकुम्बासीजस्तै बनेका छन्,' उनले भने । चुरेबाट आउने खहरेका कारण खेतीयोग्य जमिन मात्र नभएर दर्जनौं बस्तीहरु समेत डुवानमा पर्ने गरेका छन् । कतिपय बस्तीहरु त खोलाको कटानमा समेत पर्न थालेका छन्,,' पूर्वसंसद अधिकारी दुनवारले थपे । जिल्लामा चुरे जंगलको क्षेत्रफल एक लाख १२ हजार ६ सय ३१ हेक्टर रहेको जिल्ला वन कार्यालयको एक तथ्याङ्कले देखाएको छ । यो मध्ये एक लाख हेक्टर जंगल सरकारी स्वामित्वमा छ भने बाँकी समुदायलाई हस्तान्तरण भइसकेको छ । चुरे जंगलको तल्लो फाँटको तीनहजार ३८३ हेक्टर वन पूर्णरुपमा नष्ट भइसकेको कार्यालयको तथ्यांङ्कमा छ ।"
"दुर्घटनामा परेर उपचार खर्च तिर्दा नक्कली नोटको पोल खुल्यो, छाप्नेसहित दुई जना पक्राउ","कैलाली : धनगढी उपमहानगरपालिका८ धनगढीगाउँ घर भई सोही ठाउँस्थित बि युनिक फोटो स्टुडियो संचालन गरी बस्ने २१ वर्षीय रामदास राना र उनकै भान्जा नाता पर्ने १८ वर्षीय किशोरलाई नक्कली नेपाली नोट लगायतका सामग्रीसहित बुधबार प्रहरीले पक्राउ गरेको छ। धनगढी उपमहानगरपालिका३ स्थित सडकमा ती किशोरले चलाएको लु८५ प ५१८४ नम्बरको मोटरसाइकलले ठक्कर दिँदा घाइते भएका साइकलयात्री र मोटरसाइकल चालकलाई मायामेट्रो अस्पतालमा उपचार गराई दुवै जना डिस्चार्ज भएकोमा मोटरसाइकल चालक ती किशोरले उपचार गरेको पैसा तिर्ने क्रममा १ थान नक्कली नोट फेला पारी वडा प्रहरी कार्यालय धनगढीबाट खटिएको प्रहरीले पक्राउ गरेको थियो। थप सोधपुछको क्रममा उक्त नोट निजको मामा नाता पर्ने रामदास रानाले छाप्ने गरेको भन्ने खुल्न आएपछि उनलाई समेत प्रहरीले पक्राउ गरेको हो। साथै उक्त फोटो स्टुडियोबाट १ हजार दरको २ थान नक्कली नोट, पाँच थान रंगिन मसिका डिब्बाहरू, एक थान रंगिन प्रिन्टर, १ थान मनिटर, १ थान सीपीयू, १ थान लेमिनेसन मेसिन, १ थान किबोर्ड, १ थान कैँची, २ थान ब्लेड, एक हजार दरको १ थान बिग्रेको नक्कली नोट र एक सय दरका २ थान बिग्रेका नक्कली नोट समेत प्रहरीले बरामद गरेको छ। उनीहरूमाथि आवश्यक अनुसन्धान भइरहेको प्रहरीले जनाएको छ।"
पाठ्यपुस्तक अभावले पठनपाठन अन्योल,"भोजपुर : नयाँ शैक्षिक सत्र सुरु भए पनि सामुदायिक विद्यालयहरूमा पाठ्यपुस्तक नहुँदा पठनपाठन प्रभावित बनेको छ। वार्षिक परीक्षाको नतिजा प्रकाशन भएको झण्डै दुई महिना बितिसक्दा पनि भोजपुरका सबै सामुदायिक विद्यालयमा पर्याप्त पाठ्यपुस्तक नहुँदा सिकाइ सहजीकरणमा समस्या आएको हो। विद्यालयको नियमित पठनपाठन कार्यलाई निरन्तरता दिन नसक्दा शिक्षक विद्यार्थी दुवै अन्योलमा परेका छन्। असार सुरु भइसक्दा पनि धेरैजसो विद्यालयमा पाठ्यपुस्तकहरू पुग्न नसकेको शिक्षा विकास तथा समन्वय इकाइ भोजपुर प्रमुख रुद्र राईले बताए। पाठ्यपुस्तक छपाइको गर्ने जनक शिक्षा सामाग्री केन्द्रले स्थानीय तहको चुनावको मतपत्र छाप्ने कामले कागज अभाव भएपछि पाठ्यपुस्तक छाप्न ढिलाइ भएको बताएको उनले जानकारी दिए। सरकार निर्वाचनकेन्द्रित बन्नाले पनि विद्यालयको पठनपाठनमा अड्चन थपिएको हो। पुस्तक बिक्रेताहरूले पनि यो वर्ष चुनावका कारण केन्द्रले छपाइमा ढिलाइ गरेपछि समयमा विद्यालयहरूलाई पाठ्यपुस्तक दिन नसकेको बताएका छन्। यशोधरा माध्यमिक विद्यालय टक्सारका शिक्षक बिष्णुकुमार राईले भने, कक्षा ४, ७ र ९ को यो वर्ष लागू हुने नयाँ परिमार्जित पाठ्यक्रम हो। तर, बाँकी कक्षा १ देखि १० को पाठ्यपुस्तक पुरानै पाठ्यक्रमको भएपनि आएको छैन। उनले पाठ्यक्रमविना विद्यार्थीको पाठ्यपुस्तक पढ्ने मनोविज्ञान समेत प्रभावित बन्न पुगेको बताए। यसका बारेमा जिम्मेवार निकायले नै चासो नदेखाएको उनको गुनासो छ। पुस्तक नहुदाँको समस्या सुनाउँदै जाल्पा माध्यामिक विद्यालय भैसीपंखाका शिक्षक बमबहादुर कार्की भन्छन्, पुस्तक छाप्ने बेलामा मतपत्र छापियो रे, निर्देशन जेठ पहिलो हप्ताबाट पठनपाठन सुरु गर्नु भन्ने थियो, पुस्तकको अत्तोपत्तो छैन। सुगम तथा इन्टरनेटको पहुँच पुगेका ठाउँमा पाठ्यक्रम डाउनलोड गरेर दुःखसुख कक्षा चलाउन सकिएला तर दुर्गम जिल्लाहरूमा यो सम्भव छैन। कोरोनाका कारण प्रभावित शैक्षिक संस्थाहरूमा यस वर्ष पनि पुस्तकका कारण समयमा पठनपाठन समयमै हुन नसकेको उनले बताए। केही विद्यालयहरूले भने पुरानो पाठ्यक्रमबाट पठनपाठन गर्न थालेका छन्।"
"आँबुखैरेनी रुवाखोला पुलबाट टिप्पर खस्यो, चालकको मृत्यु","तनहुँ : जिल्लाको आबुँखैरेनी गाउँपालिका४ पावरहाउसस्थित पृथ्वीराजमार्ग सडक खण्डको रुवाखोला पुलबाट मिनी टिप्पर खस्दा एक जनाको मृत्यु भएको छ। बिहीबार बिहान मुग्लिनबाट आबुँखैरेनीतर्फ आउँदै गरेको ग १ क ४४६९ नम्बरको मिनी टिप्पर अनियन्त्रित भई पुलबाट २० मिटर तल खोलामा खसेको जिल्ला प्रहरी कार्यालय तनहुँले जनाएको छ। मृत्यु हुनेमा टिप्पर चालक जिल्ला तनहुँ, म्यादे गाउँपालिका ६ मनपाङ का ४७ वर्षीय रामबहादुर दमै रहेको प्रहरी नायब उपरीक्षक युवराज खड्काले जानकारी दिए। उनका अनुसार दुर्घटनापश्चात् गम्भीर घाइते भएका दमैलाई उपचारको लागि पुरानो मेडिकल कलेज चितवन लगिएको थियो। उनको उपचारको क्रममा बिहान ६:१० बजे मृत्यु भएको हो। दुर्घटना बिहीबार बिहान साढे चार बजे भएको थियो। घटना सम्बन्धमा थप अनुसन्धान कार्य भइरेहेको प्रहरीले जनाएको छ।"
तारागाउँ विकास समितिको अध्यक्षमा जोशी नियुक्त,"काठमाडौं : संस्कृति, पर्यटन तथा नागरिक उड्डयन मन्त्रालयअन्तर्गत नेपाल सरकारको पूर्ण स्वामित्वमा रहेको तारागाउँ विकास समितिको अध्यक्षमा डडेल्धुराका सुरेश जोशी नियुक्त भएका छन्। मन्त्रिपरिषद्को बैठकले जोशीलाई अध्यक्ष पदमा नियुक्त गरेको हो। तारा गाउँ विकास समितिको पहलमा नेपाली कला, संस्कृति र सौन्दर्य अन्तर्राष्ट्रिय क्षेत्रमा प्रवद्र्धन गर्ने, पर्यटकीय जनचेतनामूलक कार्यक्रम सञ्चालन गर्ने काम भइरहेका छन्। त्यसैगरी पर्यटकीय सेवालाई गुणात्मक बनाउन तालिम तथा क्षमता अभिवृद्धिका कार्यक्रम सञ्चालन गर्ने, सम्भाव्य ग्रामीण पर्यटकीयस्थलको अध्ययन अनुसन्धान गर्ने, ग्रामीण पर्यटन पूर्वाधारको विकास र विस्तार गर्नेलगायत गतिविधि भइरहेका छन्।"
मधेस सरकारको बजेटमा पनि वीरगन्ज फेरि उपेक्षित,"वीरगन्ज : मधेस प्रदेश सरकारले आगामी आर्थिक वर्ष २०७९०८० का लागि ल्याएको बजेटमा फेरि वीरगन्जलाई उपेक्षा गरिएको छ । मधेस प्रदेशका आर्थिक मामिलामन्त्री शैलेन्द्रप्रसाद साहले बुधबार आगामी आवका लागि ४६ अर्ब ८८ करोड ९ लाखको बजेट प्रस्तुत गरे । चालुतर्फ २१ अर्ब ७६ करोड ६७ लाख अर्थात ४६४४ प्रतिशत र पुँजीगततर्फ २५ अर्ब ८२ करोड २० लाख अर्थात् ५३२१ प्रतिशत र वित्तीय व्यवस्थापन तर्फ १६ करोड २४ लाख अर्थात् ०३५ प्रतिशत बजेट विनियोजन गरिएको छ। तर, देशकै कुल अर्थतन्त्रमा ४५ प्रतिशत भन्दा बढि योगदान दिँदै आएको वीरगन्ज, मधेस प्रदेश सरकारको बजेटमा पनि उपेक्षामा परेको छ । प्रादेशीक राजधानी नबनाएर ठगिएको वीरगन्जलाई मधेस प्रदेश सरकारले आगामी आर्थिक वर्षका लागि ल्याएको बजेटमा पनि उपेक्षा गरिएको यहाँका बुद्धिजीवी र अर्थविदहरुले बताएका छन्। बुधबार प्रदेश सरकारले ल्याएको बजेटमा वीरगन्ज वा यस आसपासको क्षेत्रलाई लक्षित गरी कुनै ठोस योजना वा प्याकेज समावेश गरिएको छैन । प्रदेश सरकारको बजेटमा वीरगन्जका लागि केहि खुद्रे योजना मात्रै समावेश गरेर थामथुम पार्न खोजिएको पर्सा क्षेत्र नम्बर २ को ख का प्रदेश सांसद राजेश्वर साह तेली बताउँछन् । मधेस प्रदेशको एक मात्र महानगर वीरगन्ज र प्रादेशीक राजधानी जनकपुरधाम विकास प्राधिकरण गठनका लागि ३० करोड रुपैयाँ विनियोजन गरिएको छ । यस्तै, धार्मिक एंव सांस्कृतिक पर्यटन प्रवद्र्धनका लागि भन्दै वीरगन्जको भिस्वा डाँणा गरि प्रदेशका विभिन्न धार्मिक एंव पर्यटीकय स्थलका लागि ३० करोड ३४ लाख रुपैयाँ विनियोजन गरिएको छ । यस्तै, वीरगन्जमा मधेश विश्वविद्यालय स्थापना र सञ्चालनका लागि १० करोड रुपैयाँ मात्रै विनियोजन गरिएको छ । यसैगरी वीरगन्ज , राजविराज र जनकपुरधाम गरि तीन सहरलाई हरित स्वच्छ शहर बनाउने शीर्षकमा एकमुष्ठ १५ करोड रुपैयाँ मात्रै छुट्याइएको छ । यी चार वटा खुद्रे योजना बाहेक प्रदेश सरकारको बजेटमा वीरगन्जको नाम वा यहाँका लागि कुनै पनि ठोस योजना उल्लेख नै नगरिएको प्रदेश सांसद साहले बताए । उनले भने ,जुन आन्दोलनको बलमा प्रदेश सरकार बन्यो , मुख्यमन्त्री , मन्त्री र विधायकहरु बने , त्यो आन्दोलनको इपिसेन्टर वीरगन्ज नै थियो , ६ महिनाको नाकाबन्दी गर्ने वीरगन्ज नै थियो तर हरेक बजेटमा वीरगन्जलाइ खुद्रे योजना दिएर ललीपप मात्रै देखाइन्छ । प्रदेशसभामा वीरगन्जका लागि निरन्तर आवाज उठाइरहदा पनि आफूहरुको आवाज सरकारले नसुन्ने गरेको दुखेसो पोख्दै उनले भने ,'यसपालीको बजेटमा पनि फेरि त्यहि नियति दोहोरिएको छ । नागरिक समाजका अगुवा एंव शिक्षाविद् डाक्टर दिपक शाक्यले देशकै आर्थिक र औद्योगिक नगरि वीरगन्ज, संघबाट मात्र नभइ प्रदेश सरकारबाट पनि सधै उपेक्षामा पर्दै आएको बताए । उनले भने,' देशको कुल राजश्वको ४५ प्रतिशत भन्दा बढि हिस्सा वीरगन्जले उठाएर दिन्छ , तर बजेटका सवालमा संघ र प्रदेश सरकारले सधै वीरगन्जलाई उपेक्षा गर्छन् । वीरगन्जमा मधेस विश्व विद्यालयका लागि १० करोड रुपैयाँ मात्रै विनियोजन गर्नु हास्यास्पद भएको उनले बताए ।"
बलात्कार मुद्दाका प्रतिवादी ११ वर्षपछि पक्राउ,विराटनगर : बलात्कार घटनाका एकजना प्रतिवादीलाई मोरङ प्रहरीले ११ वर्षपछि पक्राउ गरेको छ । जबरजस्ती करणी मुद्दाका प्रतिवादी पथरीशनिश्चरे नगरपालिका९ का ३१ वर्षीय मुकवीर राईलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । पक्राउ गरेर अदालतमा बुझाइएको उनको भनाइ छ । राईलाई जबरजस्ती करणी मुद्दामा तत्कालीन पुनरावेदन अदालत विराटनगरले २०६८ साल जेठ २४ गते ९ वर्ष १० महिना २२ दिन कैद सजायको फैसला सुनाएको थियो । अदालतले दोषी ठहर गरे पनि सजाय भुक्तान नगरिकन उनी फरार बनेका थिए । प्रहरीले पक्राउ गरेर पेस गरेपछि अदालतले बुधबार कैद सजाय भुक्तानका लागि राईलाई जिल्ला कारागार मोरङ चलान गरेको छ ।
