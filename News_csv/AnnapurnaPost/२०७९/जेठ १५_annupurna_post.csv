शीर्षक,विवरण
स्वास्थ्य क्षेत्रको सूचकमा सुधार,"काठमाडौं : नेपालमा स्वास्थ्य क्षेत्रको सूचकमा उल्लेखनीय सुधार भएको पाइएको छ। आर्थिक वर्ष २०७८र७९ को आर्थिक सर्वेक्षणमा स्वास्थ्य क्षेत्रको सूचकमा उल्लेख सुधार हुँदै गएको पाइएको हो। दिगो विकासको लक्ष्य अनुसार सन् २०३० मा प्रजनन दर २ दशमलव १ पुर्याउने लक्ष्य भए पनि अहिले नै २ प्रतिशत रहेको आर्थिक सर्वेक्षणमा जनाइएको छ। यस्तै पाँच वर्षमुनिका बाल मृत्युदर र नवजात शिशु मृत्युदर पनि दिगो विकास लक्ष्य अनुसार घटाउन सफल भएको देखिएको छ। मातृ स्वास्थ्यसम्बन्धी अन्य सूचकको चालु आवको फागुनसम्मको उपलब्धिको अनुपातले यस आवको अन्त्यसम्म दिगो विकास लक्ष्यले तोकेको लक्ष्य पूरा हुने प्रारम्भिक अनुमान देखिएको सर्वेक्षणमा जनाइएको छ। पूर्णरुपमा सबै प्रकारका खोप लगाएका बालबालिका ५९ दशमलव ७ प्रतिशत रहेका छन्। यस्तै स्वास्थ्य संस्थामा प्रसूति गराउने गर्भवती महिला ५२ दशमलव ७ प्रतिशत रहेको छ। नवजात शिशु मृत्युदर (प्रति एक हजार जीवित जन्ममा, जन्मेको २८ दिनभित्र) १६, शिशु मत्युदर (प्रति एक हजार जीवित जन्ममा, जन्मेको एक वर्षभित्र)मा २५, पाँच वर्षमुनिको बाल मृत्युदर (प्रति एक हजारमा) २८ जना तथा कम्तीमा चार पटक गर्भ जाँच गराउने महिला ५० प्रतिशत, दक्ष प्रसूतिकर्मीबाट प्रसूति गराउने गर्भवती महिला ४९ दमशलव ५ प्रतिशत रहेका छन्। चालु आर्थिक वर्षमा कूल ग्राहस्थ्य उत्पादनमा स्वास्थ्य तथा सामाजिक क्षेत्रको योगदान १ दशमलव ७९ प्रतिशत रहने प्रारम्भिक अनुमान छ। आव २०७७७८ को तुलनामा यस आवमा स्वास्थ्य क्षेत्रको कूल मूल्य अभिवृद्धि ६ दशमलव ९१ प्रतिशतले वृद्धि हुने प्रारम्भिक अनुमान रहेको सर्वेक्षणमा जनाइएको छ। रासस"
"रसुवामा रोकिएन चोरीका घटना, होटल तथा पसल बेलुकी साढे ८ बजेपछि बन्द","रसुवा : रसुवाको कालिका गाउँपालिका५ मा होटल, चिया पसल तथा खाद्यान्न पसल बेलुकी साढे ८ बजे नै बन्द गर्नुपर्ने भएको छ। जिल्लामा २७ दिनदेखि श्रृंखलावद्ध चोरीको घटना हुन थालेको र गाउँपालिकाको विभिन्न स्थानमा चोरीको घटना नियमितजसो हुन थालेपछि वडा कार्यालयले उक्त निर्णय गरेको हो। वडाध्यक्ष सन्दिप पौडेलको अध्यक्षतामा आइतबार बसेको बैठकले हरेक दिन बेलुकी साढे ८ बजेदेखि बिहान ४ बजेसम्म होटल तथा पसल बन्द गर्नुपर्ने निर्णय गरेको हो। जिल्लाको उत्तरगया, कालिका र नौकुण्ड गाउँपालिकाको विभिन्न स्थानमा चोरीको घटना बढिरहेकाले वडाभित्र रहेका होटल तथा पसल सीमित समय खोल्ने निर्णय गरिएको वडाध्यक्ष पौडेलले बताए। हामीले आजदेखि नै लागू हुनेगरी निर्णय गरेका छौं, उनले भने, अर्को निर्णय नहुँदासम्म यो जारी रहन्छ। जिल्लामा श्रृंखलावद्ध चोरी सुरु भएको २७ दिन भयो। पीडितले प्रहरीमा उजुरी पनि दिइरहेका छन्। गएको वैशाख २० गते यता करिब ३७ वटा घर, वित्तीय संस्था, वडा कार्यालय, स्वास्थ्य संस्था तोडफोड भएका छन्। केही संस्थाबाट नगद चोरी नगरेपनि अधिकांस घर तथा सहकारी संस्थाबाट नगद चोरी भएको छ। चोरीमा संलग्न व्यक्तिको खोजी कार्य गरिरहेको प्रहरी नायव उपरीक्षक कुलदीप चन्दले बताए। उनका अनुसार हालसम्म चोरीमा संलग्न व्यक्ति पक्राउ परेका छैनन्। चोरीको घटना बढेपछि अनुसन्धानका लागि जिल्ला प्रहरी कार्यालय रसुवाका प्रहरी निरिक्षक झलक शर्माको नेतृत्वमा ५ सदस्सीय टोली परिचालन गरिएको छ।"
बजेटमाथि तीन दिन छलफल हुने,"काठमाडौं : सरकारले संसदमा प्रस्तुत गरेको आर्थिक वर्ष २०७९०८० को बजेटमाथि संसदमा तीन दिन छलफल हुने भएको छ। सभामुख अग्निप्रसाद सापकोटाले जेठ १७, १८ र १९ गते छलफलका लागि समय तोकेका छन्। छलफलमा भाग लिनका लागि भाग लिन हरेक पार्टीका संसदीय दलले बैठक बस्नु एक घण्टा नाम उपलब्ध गराइदिन सभामुख सापकोटाले अनुरोध गरेका छन्। अर्थमन्त्री जनार्दन शर्माले संसदको दोस्रो बैठकमा आर्थिक वर्ष २०७९०८० को राजश्व र व्ययको वार्षिक अनुमान (बजेट)को प्रति टेबुल गरेका छन्। त्यसैगरी शर्माले आर्थिक विधेयक २०७९ पनि पेश गरेका छन्। अर्थमन्त्री शर्माले पहिलो बैठकमा १७ खर्ब ९३ अर्ब ८३ करोड बराबरको बजेट प्रस्तुत गरेका थिए।"
"बजेटमाथि एमालेको टिप्पणी : अनुत्तरदायी र हावादारी, निर्वाचनलाई प्रभावित पार्ने प्रयास","काठमाडौं : प्रमुख प्रतिपक्षी नेकपा एमालेले सरकारले ल्याएको आर्थिक वर्ष २०७९०८० को बजेटलाई अनुत्तदायी र हावादारीको संज्ञा दिएको छ। अर्थमन्त्री जनार्दन शर्माले संसदमा प्रस्तुत गरेको बजेटमाथि टिप्पणी गर्दै एमालेका सांसदहरुले हावादारी भनेका हुन्। सांसद भीम रावलले चुनावलाई केन्द्रीत गरेर कार्यक्रमहरु राखिएको बताए। थप संरचनाहरु खडा गरिएको छ। अतिआवश्यक नभएका कार्यक्रमहरु रोक्ने कुरा छैन। अझ खर्च बढाउने कार्यक्रम राखिएको छ। कार्यक्रमहरु कार्यान्वयन हुने अवस्था छैन, उनले भने। निर्वाचनलाई प्रभावित गर्नेगरी खुद्रे कार्यक्रम राखिएको रावलको तर्क थियो। पूर्वअर्थमन्त्रीसमेत रहेका उपाध्यक्ष विष्णु पौडेलले बजेट पूर्णतया अनुत्तरदायी र हावादारी रहेको टिप्पणी गरे। चुनावी सरकारको हो। चुनावी बजेट हो। चुनावी सरकारले २५ वर्षे दीर्घकालीन कार्यक्रम राखेको छ। दीर्घकालीन प्रकृतिका कार्यक्रम हावादारी छन्, उनले भने। मुलुक नै आर्थिक संकटमा रहेका बेला संकट समाधानका लागि केन्द्रीत हुनुपर्नेमा हावादारी कार्यक्रम ल्याइएको उनको भनाइ थियो। ८ प्रतिशतको आर्थिक वृद्धिदरको लक्ष्य पनि हावादारी भएको उनको भनाइ थियो। चालु आवमा कोभिडबाट सहज अवस्थामै त लक्षित आर्थिक वृद्धिदर हासिल गर्न सकेन भने आगामी आवमा कुनै आधार र कार्यक्रम बिना कसरी वृद्धि हुन्छ? उनले प्रश्न गरे। मुद्रा स्फीर्ति ७ प्रतिशतमा सीमित राख्ने कुरा पनि सम्भव नभएको उनको तर्क छ। विनियोजनको हिसाबले पनि हावादारी छ। चुनाव केन्द्रीत र सीमित नेता केन्द्रीत आएको छ। यसले यो सरकार जनताप्रति उत्तरदायी छैन भन्ने देखाउँछ, पौडेलले भने।"
हराइरहेको तारा एयरको जहाजमा अमेरिकाबाट फर्किएका दुई छोरीसँगै थिए श्रेष्ठका चार जहान,"गोरखा : पोखराबाट जोमसोमका लागि उडेको तारा एयरको जहाज बेपत्ता भएपछि गोरखाको सहिदलखन गाउँपालिका५ को तीनमाने गाउँ स्तब्ध बनेको छ। जहाजमा उक्त गाउँका गणेशनारायण श्रेष्ठको परिवारका चार जना सदस्य सवार रहेका छन्। जहाज बेपत्ता भएको खबरसँगै गाउँपालिकाका अध्यक्ष रमेशबाबु थापा मगर, उपाध्यक्ष इन्दिरा तिवारी, वडाअध्यक्ष यमबहादुर राना, श्रेष्ठका आफन्त केशर श्रेष्ठ र स्थानीय विजय पुडासैनीको टोली पोखरा पुगेका छन्। टोलीले घटनाको बारेमा राम्ररी बुझेर गाउँबासीलाई गराएको जानकारीलाई नै आधिकारिक मान्ने भनेर गाउँका बासिन्दा पोखरा जाने टोलीसित सम्पर्क गरिरहेका छन्। सञ्चार माध्यमको समाचारले हामी स्तब्ध भएका छौं। तर औपचारिक जानकारी हामी गाउँपालिकासित मात्र लिने छौं, स्थानीय राजेश श्रेष्ठले भने, उहाँहरुको दुखद खबर नआओस् भन्ने प्रतीक्षामा छौं। यदि पुष्टि भइहाले कसरी व्यवस्थापन गर्ने भन्ने तयारी छलफल गरिरहेका छौं। सोही जहाजको टिकट काटेको र जहाज चढ्नुअघि अमेरिकामा रहेका छोरासित सम्पर्क भएको आधारमा श्रेष्ठ परिवार उक्त जहाजमा रहेको पुष्टि भएको गाउँपालिकाका अध्यक्ष थापाले बताए। सो विमानमा ५२ वर्षका गणेशनारायण श्रेष्ठ, उनकी श्रीमती ४८ वर्षकी रश्मि श्रेष्ठ, छोरीहरु २० वर्षकी रविना श्रेष्ठ र २३ वर्षकी रोजिना श्रेष्ठ थिए। अध्ययनको शिलशिलामा अमेरिका गएका छोरीहरु नेपाल आएका बेला सपरिवार मुक्तिनाथ भ्रमण गएको परिवार स्रोतले जनाएको छ।"
आगामी आर्थिक वर्षको बजेटलाई पछिल्ला छ वर्षको बजेटले तुलना गर्दा,"काठमाडौ : सरकारले कूल रु १७ खर्ब ९३ अर्ब ८३ करोड बजेट ल्याएको छ। अर्थमन्त्री जनार्दन शर्माले आज सङ्घीय संसद्को दुवै सदनको संयुक्त बैठकमा प्रस्तुत गरेको आगामी आर्थिक वर्षको बजेट चालु आवको भन्दा ठूलो हुने गरी प्रस्तुत गरेका हुन्। अर्थमन्त्री शर्माका अनुसार बजेटमा चालुतर्फ कूल रु सात खर्ब ५३ अर्ब ४० करोड अर्थात् ४२ प्रतिशत, पूँजीगततर्फ रु तीन खर्ब ८० अर्ब ३८ करोड अर्थात् २१२ प्रतिशत र वित्तीय व्यवस्थातर्फ रु दुई खर्ब ३० अर्ब २२ करोड अर्थात् १२८ प्रतिशत बराबर रहने गरी प्रबन्ध गरिएको छ। त्यस्तै स्थानीय र प्रदेश सरकारलाई वित्तीय अनुदान हस्तान्तरणतर्फ रु चार खर्ब २९ अर्ब ८३ करोड अर्थात् २४ प्रतिशत बराबरको बजेट प्रबन्ध गरिएको छ। सरकारले राजस्वबाट रु १२ खर्ब ४० अर्ब ११ करोड बराबर जोहो गर्ने छ। त्यस्तै वैदेशिक अनुदानबाट रु ५५ अर्ब ४६ करोड, वैदेशिक ऋणबाट रु दुई खर्ब ४२ अर्ब २६ करोड र आन्तरिक ऋणबाट रु दुई खर्ब ५६ अर्ब बराबरको आन्तरिक ऋणबाट जोहो गर्नेछ। सरकारले चालु आवमा रु १६ खर्ब ४७ अर्ब ५७ करोड बराबरको बजेट प्रस्तुत गरेको थियो। त्यसमा संघले गर्ने खर्च रु छ खर्ब ७८ अर्ब ६१ करोड बराबर थियो। त्यस्तै पूँजीगततर्फ रु तीन खर्ब ७४ अर्ब २६ करोड अर्थात् २२७ प्रतिशत बराबर थियो। त्यस्तै वित्तीय व्यवस्थातर्फ रु दुई खर्ब सात अर्ब ९७ करोड बराबर थियो। त्यस्तै प्रदेश र स्थानीय तहका लागि वित्तीय हस्तान्तरणतर्फ रु तीन खर्ब ८६ अर्ब ७१ करोड बराबर उपलब्ध गराइएको थियो। त्यस्तै आव २०७७७८ मा कूल रु १४ खर्ब ४४ अर्ब ६४ करोड बराबरको बजेट प्रस्तुत गरिएको थियो। सो बजेटमा चालुतर्फ रु नौ खर्ब ४८ अर्ब ९४ करोड अर्थात् ६४४ प्रतिशत, पूँजीगततर्फ रु तीन खर्ब ५२ अर्ब ९१ करोड अर्थात् २३४ र वित्तीय व्यवस्थातर्फ रु एक खर्ब ७२ अर्ब ७९ करोड ११७ बराबरको व्यवस्था गरिएको थियो। त्यसतर्फ राजस्वबाट रु आठ खर्ब ८९ अर्ब ६२ करोड, वैदेशिक ऋणबाट रु दुई खर्ब ९९ अर्ब ५० करोड, आन्तरिक ऋणबाट रु दुई खर्ब २५ अर्ब बराबरको व्यवस्था गरिएको थियो। आव २०७६७७ मा कूल रु १५ खर्ब ३२ अर्ब ९६ करोड ७१ लाख बराबरको बजेट ल्याइएको थियो। त्यसतर्फ चालु खर्चतर्फ रु नौ खर्ब ५७ अर्ब १० करोड १४ लाख अर्थात् ६२४ प्रतिशत, पूँजीगततर्फ रु चार खर्ब आठ अर्ब ५९ लाख अर्थात् २१६ प्रतिशत र वित्तीय व्यवस्थातर्फ रु एक खर्ब ६७ अर्ब ८५ करोड ९८ लाख अर्थात् ११ प्रतिशत बराबरको व्यवस्था गरिएको थियो। त्यसमा राजस्वबाट रु नौ खर्ब ८१ अर्ब १३ करोड ८३ लाख, वैदेशिक अनुदानबाट रु ५७ अर्ब ९९ करोड ५५ लाख, वैदेशिक ऋणबाट रु दुई खर्ब ९८ अर्ब ८३ करोड ३३ लाख र आन्तरिक ऋणबाट रु एक खर्ब ९५ अर्ब बराबरको जोहो गरिने प्रबन्ध गरिएको थियो। सरकारले आव २०७५७६ मा कूल रु १३ खर्ब १५ अर्ब १६ करोड १७ लाख बराबरको बजेट प्रस्तुत गरेको थियो। त्यस आवको बजेटमा चालुतर्फ रु आठ खर्ब ४५ अर्ब ४४ करोड ७५ लाख अर्थात् ६४३ प्रतिशत, पूँजीगत खर्चतर्फ रु तीन खर्ब १३ अर्ब ९९ करोड ८२ लाख अर्थात् २३९ प्रतिशत र वित्तीय व्यवस्थातर्फ रु एक खर्ब ५५ अर्ब ७१ करोड ६० लाख अर्थात् ११८ बराबरको व्यवसथा गरिएको थियो। त्यस आवमा राजस्वबाट रु आठ खर्ब ३१ अर्ब ३१ करोड ८० लाख, वैदेशिक अनुदानतर्फ रु ५८ अर्ब ८१ करोड ५५ लाख, वैदेशिक ऋणतर्फ रु दुई खर्ब ५३ अर्ब दुई करोड ८२ लाख र आन्तरिक ऋणबाट रु एक खर्ब ७२ अर्ब बराबर जोगाड गरिएको थियो। आव २०७४७५ मा सरकारले रु १२ खर्ब ७८ अर्ब ९९ करोड ४८ लाख ५५ हजार बराबरको बजेट प्रस्तुत गरिएको थियो। त्यसतर्फ रु आठ खर्ब तीन अर्ब ५३ करोड १४ लाख ५४ हजार अर्थात् ६२८, पूँजीगततर्फ रु तीन खर्ब ३५ अर्ब १७ करोड ५९ लाख ७० हजार अर्थात् २६२ प्रतिशत, वित्तीय व्यवस्थातर्फ रु एक खर्ब ४० अर्ब २८ करोड ७४ लाख ३१ हजार बराबरको विनियोजन गरिएको थियो। सरकारले राजस्वबाट रु सात खर्ब ३० अर्ब पाँच करोड ५५ लाख ७० हजार, वैदेशिक अनुदानबाट रु ७२ अर्ब १६ करोड ७६ लाख २८ हजार, वैदेशिक ऋणबाट रु दुई खर्ब १४ अर्ब तीन करोड ५४ लाख २९ हजार, आन्तरिक ऋणबाट रु एक खर्ब ४५ अर्ब, त्यस वर्षको मौज्दातबाट रु एक खर्ब दुई अर्ब ७३ करोड ६२ लाख २८ हजार बराबरको जोगाड गरिएको थियो। रमेश लम्सालरासस"
दैलेखबाट जाजरकोट पुगेर राउटेलाई सामाजिक सुरक्षा भत्ता,"जाजरकोट : गुराँस गाउँपालिका ८ नं वडा कार्यालयले जाजरकोटको छेडागाड नगरपालिका५ बाँका थलह बस्दै आएका राउटेहरुलाई तीन महिनाको सामाजिक सुरक्षा भत्ता वितरण गरेको छ। गुराँस गाउँपालिका८ का नवनिर्वाचित वडाध्यक्ष दीपेन्द्र ओलीको टोलीले शनिवार उक्त सुरक्षा भत्ता वितरण गरेको हो। फिरन्ते जीवन बिताइरहेका राउटे समुदायको पाँच वर्ष अघि गुराँस गाउँपालिका८ ले स्थानीय नागरिकका रुपमा परिचयपत्र वितरण गरे यता संघीय सरकारले गुराँस गाउँपालिका ८ नं वडा कार्यालय मार्फत नै सामाजिक सुरक्षा भत्ता वितरण गर्ने गरेको छ। हरेक २३ महिनामा बस्ती सर्दै गर्ने क्रममा जाजरकोटको छेडागाड नगरपालिका५ बाँका थलह पुगेका ४० परिवारका एक सय ४४ जनालाई माघ, फागुन र चैतसमेत तीन महिनाको प्रतिव्यक्ति चार हजारका दरले सुरक्षा भत्ता वितरण गरिएको गुराँस गाउँपालिका८ का वडासचिव सुस्मिता खड्काले जानकारी दिए। कर्णाली प्रदेशको दैलेख, सुर्खेत, सल्यान र जाजरकोट आसपासमा हरेक २३ महिनामा बस्ती सर्दै गर्ने राउटे समुदाय धेरै जति दैलेखमा बस्ने गरेकोले संघीय सरकारले २०७४ असारदेखि गुराँस गाउँपालिका ८ नं वडा कार्यालय मार्फत सामाजिक सुरक्षा भत्ता वितरण गर्न थालेको हो। संघीय सरकारले गुराँस गाउँपालिका ८ नं वडा कार्यालयमा सामाजिक सुरक्षा भत्ता पठाउने गरेकोले राउटे समुदाय बस्ती जहाँ पुग्छन् गुराँस गाउँपालिका ८ नं वडा कार्यालयले त्यही पुगेर सुरक्षा भत्ता वितरण गर्न थालेको छ। राउटेहरु जहाँ पुग्छन् त्यही गएर सुरक्षा भत्ता वितरण गर्ने सरकारले गुराँस गाउँपालिका ८ नं वडा कार्यालयलाई जिम्मेवारी दिएकोमा सहज भएको सामाजिक सेवा केन्द्र (सोसेक) नेपालका अध्यक्ष हिरासिंह थापाले बताए। राउटे समुदायलाई स्वास्थ्य सरसफाई र सामाजिक अन्तरघुलनका अभ्यास गराउन सामाजिक सेवा केन्द्र (सोसेक) नेपालले राउटे उत्थान परियोजना सञ्चालन गरेको छ। दुई जना स्वास्थ्यकर्मी र दुई जना सामाजिक परिचालक पनि राउटेको बस्ती सरेसंगै राउटेहरुको आनीवानी सुधारमा सहयोग गर्ने गरेका छन्। २०५८ मा एक सय ८० जना, २०६८ को जनगणनामा एक सय ६६ जना जनसंख्या रहेको राउटे समुदायको बारे पहिलो पटक गुराँस गाउँपालिकाले संकलन गरेको तथ्यांक अनुसार २०७४ असारमा एक सय ४९ जना रहेकोमा अहिले एक सय ४४ जना छ। जनगणनाको तथ्यांकलाई केलाउँदा राउटे समुदायको जनसंख्या घट्दै गरेको छ। जन्मान्तर वा परिवार नियोजनको शिक्षा लिनै नचाहने राउटे समुदायको जनसंख्या घट्नुको मुख्य कारण बढ्दो मृत्यूदर हो। सिकार खेल्न जाँदा मृत्यू, खानपिन र बस्ने टहराहरुले स्वास्थ्य अनुकुल नभएको कारण मृत्यूदर बढेको अध्येताहरुको भनाई छ।"
"तारा एयरको जहाज अझै अज्ञात, सैनिक प्रवक्ता भन्छन् दुर्घटनाको अनुमान गरिए पनि पुष्टि भएको छैन",मुस्ताङ : पोखराबाट जोमसोमतर्फ उडेको तारा एअरलाइन्सको जहाज थासाङ गाउँपालिका२ को पानीपाथी क्षेत्रमा दुर्घटना भएको आशंका गरिएको छ। आइतबार बिहान ९:५५ बजे उडेको तारा एअरको जहाज मुस्ताङ क्षेत्रमा प्रवेश गरिसकेपछि बिहान १०:१० मिनेटमा पछिल्लो सम्पर्क जोमसोम नागरिक उड्यन कार्यालयसँग भएको नागरिक उड्यन कार्यालयले जनाएको छ। १३ नेपाली र ४ भारतीयसहित ७ जना विदेशी पर्यटक बोकेर उडेको जहाज १०:१५ बजे अवतरण हुनुपर्नेमा सम्पर्कविहीन भएको थियो। गृह मन्त्रालयको पहलमा नेपाल टेलिकम बाग्लुङसँग पाइलटको मोबाइलबाट टावर कनेक्सन गर्दा मुस्ताङको थासाङ गाउँपालिका२ को धौलागिरि र मानापाथी हिमालको फेदमा दुर्घटना भएको हुनसक्ने अनुमान गरिएको छ। दुर्घटना आशंका गरिएको क्षेत्रमा बिहान १० बजेदेखि नै बाक्लो हुस्सु र कुहिरो लागेकाले जहाज खोज्न रेस्क्यु गर्ने काममा बाधा पुगेको प्रमुख जिल्ला अधिकारी नेत्रप्रसाद शर्माले जानकारी दिए। मुस्ताङको आकाशमा सम्पर्कविहीन आशंका गरिएको स्थानमा जहाज खोज्न हवाई मार्गबाट सम्भव नभए पनि स्थालगतरुपमा स्थानीय र सुरक्षाकर्मीबाट पैदल मार्च गर्ने काम भइरहेको प्रजिअ शर्माले जानकारी दिए। त्यस्तै फिस्टेल एअरको हेलिकोप्टर ३ पटकसम्म प्रयास गरे पनि मौसम प्रतिकुलता कारण जहाज खोज्ने काम सफल हुन सकेन। त्यस्तै नेपाली सेनाको हेलिकोप्टर रेस्क्यु गर्न मुस्ताङ आइपुगेको छ। कास्की प्रशासनको समन्वयमा कैलाश र इएर डाइनोष्टिकको हेलिकोप्टर पनि साँझ ५ बजे मुस्ताङको नाउरिकोट अवतरण गरेको प्रशासनले जनाएको छ। प्रजिअ शर्माले जहाज खोज्न ३ वटा माउन्टेन हेली तयारी अवस्थामा रहेको जानकारी दिए। स्थानीय प्रशासनको समन्वयमा बेपत्ता जहाज खोज्न ३ वटै सुरक्षा निकाय परिचालन गरिए पनि मौसम प्रतिकुलताका कारण सबै प्रयास असफल भएको प्रहरी नायव उपरिक्षक रामकुमार दानीले जानकारी दिए। सुरक्षा र स्थानीयको संयुक्त टोली परिचालन भएको बताइएको छ। नेपाल टेलिकमले मोबाइल ट्र्याकिङअनुसार समुन्द्री सतहदेखि ५ हजारदेखि ५५ सय मिटरको उचाईको क्षेत्रमा तारा एअरको जहाज दुर्घटनाग्रस्त भएको अनुमान गरिएको छ। स्थानीय प्रशासनका अनुसार सोमबार बिहान ५ बजेदेखि नै जहाज खोजतलाश गर्ने कामलाई तिब्रता दिने बताइएको छ। धौलागिरी र मानापाथी हिमालको बीचमा जहाजको आवाज आफूले प्रत्यक्ष सुनेको र जहाजको आवाज सुन्दा जहाजले गलत दिशातर्फ मोडिएको जनआर्दश अमरसिंह माविका शिक्षक गरिसिंह शेरचनले जानकारी दिए। उनले यार्सा टिप्ने र चौरी गोठालासँग फोन सम्पर्क गर्दा जहाज धौलागिरी र मानापाथी हिमालको फेदमा पर्ने लाङ्की खोलाको शिरमा दुर्घटना भएको हुनसक्ने अनुमान गरे। नेपाली सेनाका प्रवक्ता नारायण सिलवालले पनि थासाङको मानापाथी हिमालको तल लाङ्की खोला आसपासको क्षेत्रमा स्थानीयले आगो बलेको देखेको र त्यहा दुर्घटनाको अनुमान गरिएको बताए। तर जहाज दुर्घटना कहाँ भएको भन्ने अझै पुष्टि हुन नसकेको उनले बताए।
"वृद्धभत्ता ६८ वर्षमा झार्न आवश्यक थिएन, म नलिने घोषणा गर्छु : बाबुराम भट्टराई","काठमाडौं : जनता समाजवादी पार्टी (जसपा) नेपालका संघीय परिषद् अध्यक्ष अध्यक्ष डा बाबुराम भट्टराईले बजेट परम्पराकै निरन्तरता भएको बताएका छन्। कृषि उत्पादन तथा उद्योग स्थापनामा पर्याप्त प्राथमिकता नराखिएकाले उपलब्धिमुलक नहुने टिप्पणी गरे। उनले वृद्धभत्ता ७० वर्षबाट ६८ वर्षमा झार्ने निर्णयमा पनि असन्तुष्टि जनाए। ६८ वर्षमा घटाउन आवश्यक थिएन। सामाजिक सुरक्षा भत्ता परम्परागत नै आयो, उनले भने। आफू ६८ वर्ष पुग्न लागेको भन्दै भत्ता नलिने घोषणा गरे। म गरिब देशको नेता वृद्ध भत्ता लिएर जनतालाई थप भार पार्न चाहन्छ। म नलिने घोषणा गर्छु, उनले भने।"
आगामी वर्ष आर्थिक वृद्धिदर ८ प्रतिशत पुर्याउने लक्ष्य,"काठमाडौं : सरकारले आगामी आर्थिक वर्ष ८ प्रतिशत आर्थिक वृद्धिदर हुने लक्ष्य लिएको छ। संसदमा अर्थमन्त्री जनार्दन शर्माले आगामी आव २०७९०८० को बजेट प्रस्तुत गर्दै आर्थिक वृद्धिदर ८ प्रतिशत पुर्याउने लक्ष्य लिइएको बताए। यस्तै, मुद्रा स्फीर्ति ७ प्रतिशतमा सीमित पारिने उनको भनाइ थियो।"
सगरमाथाको आधारशिविरमा जलवायू परिर्वतन सम्बन्धी शिखर सम्मेलन,"सोलुखुम्बु : विश्व किर्तिमानी समाजको आयोजनामा विश्वकै अग्लो स्थान सगरमाथाको आधारशिविरमा जलवायू परिर्वतन सम्बन्धि शिखर सम्मेलनसम्पन्न गरिएको छ। अन्तर्राष्ट्रिय सगरमाथा दिवस (मे २९)को अवसरमा आधारशिविर (५,३६४ मि)उचाईमा वर्तमान परिस्थितीमा जलवायु परिर्वतन र त्यसको असर न्यूनिकरणका सवालमा विश्वको ध्यानाकर्षण गराउने द्येयले अमेरिकी वातावरण वैज्ञानिकहरुको सहभागीतामा सम्मेलन सम्पन्न गरिएको विश्व किर्तिमानी समाजका अध्यक्ष सञ्च राईले जानकारी दिए। सम्मेलनमा यूनिभर्सिटी कोलोराडो अमेरिकाका वातावरण वैज्ञानिक जोन्ना लेम्बर्ट र कोलोराडो स्टेट यूनिभर्सिटीका वैज्ञानिक जोयल बर्गरको प्रत्यक्ष सहभागीता रहेको थियो। उनीहरुले विश्वमा जलवायू परिर्वतनको वर्तमान अवस्था, प्रभाव र न्यूनिकरणका सवालमा प्रतिवेदन पेश गरेका थिए। पहिलो पटक वातावरण वैज्ञानिकहरुको सहभागीतामा आधारशिविरमा प्यानल अन्तरक्रिया आयोजना गरेर जलवायू परिवर्तनको सवालमा विश्व राष्ट्रको ध्यानाकर्षण गराउन आयोजित सम्मेलन सफलतापुर्वक सम्पन्न भएको सम्मेलनका संयोजक तथा सोसाइटीका सचिव पुर्ण राईले जानकारी दिए। सम्मेलनका लागि उपराष्ट्रपति नन्द बहादुर पुनबाट विदाई भएको टोलीमा विश्व किर्तिमानी समाजका उपाध्यक्ष टेक बहादुर राई र कोषाध्यक्ष बुद्धिराज राई पनि सहभागी थिए। सम्मेलन व्यवस्थापनमा सेभेन समिटले सहयोग गरेको थियो।"
आयकरको सीमा बढ्यो : विवाहितले ६ लाखसम्म एक प्रतिशतमात्रै तिर्नुपर्ने,"काठमाडौं : सरकारले आयकरको सीमामा बढोत्तरी गरेको छ। सरकारको यस्तो व्यवस्थाले मध्यमवर्गलाई केही राहत पुग्ने विश्वास लिइएको छ। अर्थमन्त्री जनार्दन शर्माले सङ्घीय संसद्को संयुक्त बैठकमा प्रस्तुत गरेको आगामी आर्थिक वर्षको बजेटमा एकल व्यक्तिले वार्षिक रु पाँच लाखसम्म र विवाहितले रु छ लाखसम्म एक प्रतिशतमात्रै आयकर तिरे हुने व्यवस्था गरिएको छ। नेपाल बाहिरबाट विद्युतीय सञ्जालको प्रयोग गरी नेपालभित्र आर्थिक क्रियाकलाप सञ्चालन हुने क्रम बढ्दै गएको सन्दर्भमा त्यस्ता व्यवसाय वा कारोबारलाई करको दायरामा ल्याउने व्यवस्था गरिएको छ। आयकर प्रयोजनका लागि बिमा प्रिमियमवापत घटाउन पाउने सीमालाई रु ४० हजार बराबर पुर्याइएको छ। चारपाङ्ग्रे विद्युतीय सवारीसाधन उत्पादन वा एसेम्बल गर्ने नयाँ उद्योग स्थापना गरेमा सो उद्योगले कारोबार सुरु गरेको मितिले छ वर्षसम्म ४० प्रतिशत आयकर छुट दिने व्यवस्था बजेटले गरेको छ। नेपाल बाहिर सफ्टवेयर, विद्युतीय सेवा, विजनेस प्रोसेस आउटसोर्सिङ वा यस्तै प्रकृतिका सूचना प्रविधिमा आधारित सेवा प्रदान गरी विदेशी मुद्रा आर्जन गर्ने व्यक्तिलाई सोबमोजिमको आयमा एक प्रतिशतमात्र कर लाग्ने व्यवस्था मिलाइएको छ। कोभिड१९ को महामारीबाट प्रभावित साना व्यवसायीलाई राहत प्रदान गर्न आर्थिक वर्ष २०७८७९ को आयमा वार्षिक रु ३० लाखसम्मको कारोबार भएका करदातालाई ७५ प्रतिशत र वार्षिक रु ३० लाखदेखि रु एक करोडसम्मको कारोबार भएका करदातालाई ५० प्रतिशत आयकर छुट प्रदान गर्ने व्यवस्था बजेटले गरेको छ। कोभिड१९ को महामारीबाट बढी प्रभावित भएका होटल, ट्राभल, ट्रेकिङ, चलचित्र व्यवसायजस्ता पर्यटन क्षेत्रका उद्योगको आव २०७८७९ कोे उद्देश्यबमोजिमको व्यावसायिक करयोग्य आयमा ५० प्रतिशत कर छुट दिने व्यवस्था मिलाइएको छ। कृषि कार्यका लागि आवश्यक पर्ने यन्त्र, उपकरण वा पाटपुर्जा उत्पादन गर्ने कृषि औजार कारखाना नेपालमा नै खोल्न प्रोत्साहन गर्न यस्तो उद्योग स्थापना गरेमा कारोबार सञ्चालन भएको मितिले छ वर्षसम्म आयकर पूर्णरूपमा छुट दिने व्यवस्था मिलाइएको छ। कर्णाली प्रदेश र सुदूरपश्चिम प्रदेशका पहाडी जिल्लाहरूमा १०० जनाभन्दा बढी नागरिकलाई प्रत्यक्ष रोजगारी प्रदान गर्ने गरी विशेष उद्योग स्थापना गरेमा सो उद्योगले कारोबार सुरु गरेको मितिले १५ वर्षसम्म आयकर पूर्णरूपमा छुट दिने प्रबन्ध बजेटले गरेको छ। साहित्यिक लेख वा रचनाको रोयल्टीस्वरुप प्राप्त हुने लेखकस्वमा १५ प्रतिशतमात्र अग्रिम कर कट्टी हुने व्यवस्था मिलाइएको छ।"
मुस्ताङका सांसदको दाबी यार्सा टिप्न गएका युवाहरुले जहाज खसेको आवाज सुने,"काठमाडौं : सांसद प्रेमप्रसाद तुलाचनले हराइरहेको तारा एयरको जहाज छिटोभन्दा छिटो खोज्न सरकारसँग माग गरेका छन्। उनले संसदमा समय माग गर्दै हराइरहेको जहाज खोज्न माग गरे। उनले आफू निर्वाचित मुस्ताङको थासाङ क्षेत्रबाट उक्त विमान गएको र केही पर आवाज सुनेको प्रत्यदर्शीहरुबाट थाहा पाएको बताए। उनले यार्सा टिप्न गएका युवाहरुले जहाज खसेको आवाज सु्नेको दाबी गरे। 'यार्सा टिप्न गएका युवाहरुले जहाज गएको र केही पर गएपछि आवाज सुनेको भर्खरै खरब दिए। चालक दलका सदस्यहरुको मोबाइल घन्टी गइरहेको अवस्थामा छ। त्यहाँ कोसैको जीवितै उद्धार गर्न सकिन्छ। यथाशाक्य उद्धार कार्य गरियोस्,' उनले सरकारसँग माग गरे। उनले घटनाबारे सत्य तथ्य जानकारी दिनसमेत माग गरे। सरकारका तर्फबाट पर्यटनमन्त्री प्रेम आलेले मौसम प्रतिकूलताका कारण उद्धार कार्य गर्न नसकिएको बताए। उनले जहाज बेपत्ता भएदेखि नै हेलिकोप्टरबाट खोजीकार्य गरिएको तर मौसमका कारण सम्भव नभएको प्रस्ट पारे। उनले अहिले पनि पोखरामा तीन वटा हेलिकोप्टर उद्धारका लागि राखिएको बताए। उनले भोलि (सोमबार) बिहानैदेखि उद्धार कार्यमा लाग्ने र सत्यतथ्य सदन र सञ्चारमाध्यमलाई जानकारी गराउने प्रतिवद्धता जनाए।"
हराइरहेको तारा एयरको जहाजमा एकै परिवारका सात जना,"ढल्केवर : पोखराबाट जोमसोमका लागि उडेको तारा एयरको जहाजमा धनुषाका एकै परिवारका सात जना रहेको पुष्टि भएको छ। उक्त जहाज आइतबार विहान १० बजेर ७ मिनेटदेखि सम्पर्कविहीन बनेको छ। तारा एयरका अनुसार उक्त विमानमा चालक दलका तीन सदस्यसहित २२ जना यात्रुहरू सवार थिए। त्यसमध्ये धनुषाको मिथिला नगरपालिका११ लोटा गाउँका सात जना रहेको पुष्टि भएको छ। विमानमा मिथिला नगरपालिका११ लोटाका राजन कुमार गोले, उनका बुबा इन्द्रबहादुर गोले, आमा राममाया तामाङ, काका पुरुषोत्तम गोले, काकी तुलसादेवी तामाङ, मामा मकरबहादुर तामाङ र माइजु सुकुमाया तामाङ रहेको परिवारजनले पुष्टि गरेका हुन्। उनीहरु मुक्तिनाथ दर्शनका लागि विमानबाट जोमसोम जाँदै थिए। विमान बेपत्ता भएको खबरले परिवारमा रुवाबासी चलेको छ। गाउँमा चिन्ता छाएको छ।"
समिट एअरसंगै १ मिनेटको फेरोमा उडेको थियो ताराको जहाज,जोमसोम : पोखराबाट जोमसोमका लागि समिट एअरको जहाजसंगै एक मिनेटको फेरोमा उडेको तारा एअरको ९ एनएईटी टुईनेटर जहाज रहस्यमय ढंगले सम्पर्क विहिन भएको छ। यी दुवै जहाज मध्ये पहिलो उडेको जहाज समिट एअरको जहाज बिहान १०:१४ बजे र तारा एअरको जहाज १०:१५ बजे अवतरण हुनपर्ने थियो। जोमसोम नागरिक उड्यन कार्यालयले पोखराबाट जोमसोम आउँदै गरेको जहाजसंग सम्पर्क गरिरहेको थियो। तर १ मिनेट अघि उडेको जहाज जोमसोम विमानस्थलमा अवतरण गर्न सफल भएपनि पोखराबाट १ मिनेटपछि उडेको जहाज भने जोमसोम नागरिक उड्यन कार्यालयले सम्पर्क गर्दा अवतरण हुन सकेन। जोमसोम नागरिक उड्यन कार्यालयका प्रमुख पुस्कलराज शर्माले पोखराबाट उडेको जहाज मुस्ताङ क्रस गरेको तारा एअरको जहाजसंग पहिलो सम्पर्क भएपनि दोश्रो पटक सम्पर्क गर्दा सम्पर्क हुन नसकेको उल्लेख गरे। एक मिनेटको फेरोमा पोखराबाट उडेको तारा एअरलाईन्सको जहाजको चालक दलका सदस्यले १ मिनेटको फेरोमा उडेको समिट एअरको जहाजसंग म्याग्दी खण्डको मौसमी अपडेट लिईरहेको र उसले जोमसोम नागरिक उड्यन कार्यालयसंग पनि मौसमको अवस्थाका बारेमा जानकारी लिईरहेको नागरिक उड्यन कार्यालयका प्रमुख शर्माको भनाई छ। शर्माका अनुसार १ मिनेट अघि उडेको समिटको जहाजले म्याग्दी खण्डमा आशिंक हुस्सु र कुहिरो लागेको तर १२ हजार फिट माथिको मौसम सफा भएको जानकारी गराएको थियो। मौसमको अवस्था बारे पूर्ण जानकारी लिई तयारीका साथ उडेको तारा एअरको जहाज भने मुस्ताङको थासाङक्षेत्रबाटै बेपत्ता भयो। जहाजमा १३ नेपाली ४ भारतीय र २ तेश्रो मुलुकका पर्यटक सवार थिए। सैनिक प्रवत्ता र नेपाल टेलिकमको मोवाईल ट्यापिङमा बेपत्ता तारा एअरको जहाज थासाङको मानापाथी हिमालको आसपास करिव १८ हजार फिटको उचाईमा दुर्घटना भएको आशंका गरिएको छ। जोमसोम नागरिक उड्यन कार्यालयका प्रमुख शर्माले प्राविधिक रुपले दुबै जहाज हिमाली र दुर्गमक्षेत्रमा उड्ने जहाज भएको र प्राविधिक रुपले दुबै जहाजको प्राविधिक क्षमता समान भएको दावी गरे। उनले १ मिनेटको फेरो भनेको लामो समय नभएको र अकल्पनीय रुपमा जहाज सम्पर्क विहिन भएको उल्लेख गरे। बिहान १०:१० मिनेट देखि बेपत्ता जहाजको पहिलोदिनको खोजी कार्य मौसम प्रतिकुलताका कारण असफल रह्यो। सोमबार ३ वटा माउन्टेन हेली र स्थलमार्गबाट जहाज खोज तलास गरिने बताईएको छ।
कर्मचारीहरुको तलब १५ प्रतिशतले वृद्धि,"काठमाडौं : सरकारले राष्ट्र सेवक कर्मचारीहरुको तलब वृद्धि गरेको छ। अर्थमन्त्री जनार्दन शर्माले कर्मचारीहरुको तलब १५ प्रतिशतले वृद्धि गरेको जानकारी दिए। निजामती, सेना, प्रहरी, शिक्षकलगायत राष्ट्रसेवक कर्मचारीलाई उत्प्रेरित गरी सेवाभाव उच्च राख्न विद्यमान महँगी भत्ता कायम राखी तलब वृद्धि गरिएको हो। सो तलब आगामी साउन १ गतेदेखि लागू हुनेछ। तलब बढेसँगै कर्मचारीहरुको तलब ३४ सय देखि १० हजार रुपैँयासम्म वृद्धि भएको छ। खरदारको तलबमा ४२ सय रुपैँया वृद्धि हुँदा मुख्य सचिवको तलब दस हजारसम्म वृद्धि हुने छ।"
स्वास्थ्यमा बजेट : के के छन् योजना ?,"काठमाडौंः सरकारले आर्थिक वर्ष २०७९८० का लागि स्वास्थ्य क्षेत्रमा १ खर्ब ३ अर्ब १८ करोड रुपैयाँको बजेट विनियोजन गरेको छ । अर्थमन्त्री जनार्दन शर्माले सार्वजनिक गरेको बजेटमा स्वास्थ्य शीर्षकमा सो बजेट छुट्याइएको बताए । यो बजेट साउनदेखि कार्यान्वयनमा आउनेछ । विगतका बजेटमा रकम पर्याप्त छुट्याइए पनि कार्यान्वयनमा आउन नसक्दा स्वास्थ्यका अधिकांश कार्यक्रम सफल हुन नसकेको स्वास्थ्य विज्ञहरुले औंल्याएका छन् । स्वास्थ्य विमा,अस्पताल पुनरनिर्माणलगायत महत्वकांक्षी योजनाहरु प्रभावकारी हुन सकेका छैनन्। आगामी आर्थिक वर्षको बजेटमा संघमा ६९ अर्ब ३८ करोड, प्रदेशमा ६ अर्ब ३६ करोड र स्थानीय तहमा २७ अर्ब ४४ करोड विनियोजन गरिएको छ । बजेटमा शैक्षिक सत्र सुरु हुनुअघि सबै विद्यार्थीको निःशुल्क स्वास्थ्य परिक्षण गरिने उल्लेख छ । यस्तै, सरकारले आगामी वर्ष ६५५ स्थानमा आधारभूत अस्पताल निर्माण सम्पन्न गर्ने योजना ल्याएको छ । अर्थमन्त्री शर्माले निर्माणाधिन आधारभूत अस्पताल सम्पन्न गर्ने योजना ल्याएको जानकारी दिए । स्थानीय आधारभूत अस्पताल निर्माणका लागि १० अर्ब, जीर्ण र पुराना अस्पताल नयाँ मापदण्डअनुसार पुनः निर्माण गरिने उल्लेख छ । अर्थ मन्त्री शर्माले २० वटा केन्द्रीय तथा प्रादेशिक अस्पतालमा छुट्टै जेष्ठ नागरिक कक्ष स्थापना गरिने बताए । सरकारले कडा रोगका बिरामीलाई मासिक ५ हजार उपचार खर्च । १ अर्ब ५० करोड बजेट विनियोजन गरेको छ । ९८ प्रकारका औषधि निःशुल्क प्रदान गरिने सरकारको योजना छ । पोषण तथा सुरक्षित मातृत्व कार्यक्रममा लागि थप बजेट बिनियोजन गरिएको छ । २३ जिल्ला गर्भवती महिलालाई मासिक ५ हजारका दरले पोषण खर्च उपलब्ध गराउने सरकारको तयारी छ । लुम्बिनी र सर्लाहीमा सुपरस्पेसियालिटी अस्पताल स्थापना गर्ने, राजमार्गका ५ वटा स्थानमा ट्रमा सेन्टर स्थापना गर्ने, दुर्गम क्षेत्रमा काम गर्ने चिकित्सकका लागि एक स्वास्थ्य संस्था एक चिकित्सकको नीति लागू गर्ने बजेट वक्तव्यमा उल्लेख छ । विपन्न नागरिकको निःशुल्क मिर्गौला प्रत्यारोपण गर्ने सरकारको योजना छ । पेटस्क्यान्स र त्यसका लागि साइकोलोटन किन्न ५० करोड विनियोजन गरिएको छ । डायलासिस मेसिन खरिदका लागि २० करोड, विपन्न नागरिकलाई डायलासिस गर्नका लागि १० करोड बजेट छुट्याइएको छ । शहीद धर्मभक्त अंग प्रत्यारोपण केन्द्रलाई शैक्षिक प्रतिष्ठान बनाइने भनिएको छ । विशिष्टीकृत अस्पताल मनमोहन कार्डियोथोरासिक, सुरेश वाग्ले क्यान्सर अस्पताल, त्रिवि शिक्षण अस्पताल, गंगालाल, परोपकार प्रसूति गृह, राजारामप्रसाद सिंह स्वास्थ्य विज्ञान प्रतिष्ठानलगायतका अस्पतालहरुको पूर्वाधार विकासका लागि बजेट बिनियोजन गरीएको छ । सेन्टर फर डिजिज कन्ट्रोल र प्रत्यायन बोर्ड बनाउन कानुन तर्जुमा गरिने, देशका सबै स्वास्थ्य संस्थाहरुलाई विद्युतीय सूचना प्रणालीमा लगिने सरकारको योजना छ । सहकारी र सामुदायिक अस्पतालबाट मात्रै स्वास्थ्य बिमा लागू गरिने र त्यसका लागि ७ अर्ब ५० करोड बजेट विनीयोजन गरीएको छ । स्वास्थ्य बिमालाई बिमा कम्पनीमार्फत लगिने भएको छ । ४० वर्षमाथिका सबै नागरिकलाई वर्षमा एक पटक निःशुल्क नसर्ने रोगको स्वास्थ्य परीक्षण गरिने, सबै प्रदेशमा एउटा रक्तसंचार केन्द्र स्थापना गरिने, मुटु रोगको उपचारका लागि सबै प्रदेशमा एउटा क्याथल्याब स्थापना गरिने बजेट वक्तव्यमा उल्लेख छ । सबै स्वास्थ्य विज्ञान प्रतिष्ठान र मेडिकल कलेजले वर्षमा दुई पटक विशेषज्ञ सेवासहितको निःशुल्क स्वास्थ्य शिविर गर्नुपर्ने, पूर्ण अपांगता भएका बालबालिकालाई पुनस्थापनाका लागि पुनस्थापना केन्द्र खोलिने, शिक्षक अस्पताल निर्माण गरिने सरकारको योजना छ । सिकलसेल एनिमियाको अध्ययन अनुसन्धानका लागि केन्द्र स्थापना गर्ने, सेती र महाकाली अस्पतालसँगको सहकार्यमा गेटा मेडिकल कलेज सञ्चालन गरिने, सातवटै प्रदेशमा आयुर्वेद प्रशोधन केन्द्र स्थापना गर्ने र यस वर्ष अत्तरिया र सुर्खेतबाट सुरु गर्ने वजेट वक्तव्यमा उल्लेख छ"
पूर्वपश्चिम राजमार्ग विस्तार गर्न ३० अर्ब ५० करोड विनियोजन,"काठमाडौं : सरकारले पूर्वपश्चिम राजमार्ग विस्तार गर्न ३० अर्ब ५० करोड बजेट विनियोजन गरेको छ। अर्थमन्त्रीद्वारा संसदमा प्रस्तुत आर्थिक वर्ष २०७९०८० को बजेटमा यस वर्ष ८०० किमि सडक निर्माण गर्ने र २५७ किमि सडक स्तरोन्नति गर्ने उल्लेख छ। नारायणगढ बुटबल सडक खण्ड विस्तार, कमलाकञ्चनपुर, कमलापथलैया, बाँके खण्ड विस्तार गरेर चार लेन बनाइने उल्लेख छ। मध्य पहाडका २७ जिल्लालाई राष्ट्रिय सडक सञ्जालसँग जोड्न मध्यपहाडी मार्गअन्तर्गत २३७ किलोमिटर निर्माण र ३३ पुल निर्माण गर्न बजेट बिनियोजन गरिएको छ। हुलाकी राजमार्गका लागि ६ अर्ब ७ करोड विनियोजन गरिएको छ। मदन भण्डारी राजमार्गका २ अर्ब ९१ करोड विनियोजन गरिएको छ। हुम्लालाई राष्ट्रिय राजमार्गमा जोड्न बजेट विनियोजन गरिएको छ। महाकाली पुनको निर्माण सम्पन्न गर्न ४१ करोड विनियोजन गरिएको छ।"
१० वटा कारागार भवन निर्माण गर्न ३७ करोड विनियोजन,"काठमाडौं : सरकारले कारागार भवन निर्माण तथा स्तरोन्नतिका लागि ३७ करोड रुपैयाँ विनियोजन गरेको छ। संसदमा प्रस्तुत आर्थिक वर्ष २०७९०८० को बजेटमा नुवाकोटमा केन्द्रीय कारागारसहित विभिन्न जिल्लामा १० वटा कारागार भवन निर्माण गरिने उल्लेख छ। त्यस्तै देशभरका कारागारको भौतिक संरचना स्तरोन्नति गर्ने उल्लेख छ। यसका लागि कुल ३७ करोड बजेट विनियोजन गरिएको छ। बजेटमा खुला कारागारको अवधारणा अगाडि बढाइने, कैदी बन्दीको स्वास्थय सुरक्षाका लागि बिमा गर्ने उल्लेख छ।"
"'एलपी ग्याँस छोडौं, बिजुली जोडौं' कार्यक्रम घोषणा","काठमाडौः सरकारले सिंहदरबारबाटै ग्याँस सिलिण्डर विस्थापन गर्ने अभियान सुरु गर्ने घोषणा गरेको छ । अर्थमन्त्री जनार्दन शर्माले बजेट प्रस्तुत गर्दै एलपी ग्याँस छोडौं, बिजुली जोडौंकार्यक्रम घोषणा गरेको जानकारी दिए। शर्माले आगामी साउनदेखि सिंहदरबार परिसरबाट ग्याँस सिलिण्डर विस्थापन सुरु गरिने बताए । अर्थमन्त्री शर्माले आगामी तीन महिनाभित्र महानगर र उपमहानगरका सार्वजनिक कार्यालय र निवासलाई ग्याँस सिलिण्डर मुक्त बनाइने जानकारी दिए।"
सेना प्रहरीको क्षमता विकासका लागि बजेट,"काठमाडौं : सरकारले सुरक्षाकर्मीको क्षमता विकासका लागि बजेट विनियोजन गरेको छ। शान्ति सुरक्षा प्रत्याभूति, सीमा क्षेत्रमा हुने अपराध, साइबर अपराध नियन्त्रणमा कानुनी र संस्थागत सुधारका लागि बजेट विनियोजन गरिएको अर्थमन्त्री जनार्दन शर्माले जानकारी दिए। सुरक्षा निकायको जनशक्ति क्षमता अभिवृद्धि, अनुसन्धान प्रभावकारी बनाउन बजेट व्यवस्था गरिएको उनले बताए। त्यस्तै अध्यागमन कार्यालय अन्तर्राष्ट्रिय स्तरको बनाउने, कार्यालय स्तरोन्नति गर्ने पनि बजेटमा उल्लेख छ। सेनाको क्षमता विकास गर्न, लजिस्टिक व्यवस्थापन, बंकरदेखि ब्यारेकसम्मका लागि बजेट विनियोजन गरिएको पनि अर्थमन्त्री शर्माले जानकारी दिए।"
बिमा महाविपत्ति बण्ड ल्याइने,"काठमाडौं : सरकारले बिमा महाविपत्ति बण्ड जारी गर्ने सम्बन्धमा आवश्यक अध्ययन गर्ने भएको छ । अर्थमन्त्री जनार्दन शर्माले आइतबार आगामी आर्थिक वर्षको बजेट वक्तव्य पेश गर्दै अब बिमा महाविपत्ति बण्ड जारी गर्न अध्ययन थाल्ने बताएका हुन् । सरकारले अझैसम्म कोरोना बिमाको करीब ११ अर्ब दाबीको भुक्तानी गर्न सकेको छैन । यस्तै, अवस्थालाई मध्यनजर गर्दै सरकारले बिमा महाविपत्ती बण्डलाई अघि सार्न अध्ययन गर्ने भएको हो । यसबारे सरोकारवालाहरुले सुझाव पनि दिंदै आएका थिए । राष्ट्रिय बिमा नीति र विपद् जोखिम बिमा रणनीति तर्जुमा गरी कार्यान्वयन गरिने भएको छ । एक परिवार एक बिमा अवधारणालाई साकार पार्न आवश्यक कार्यक्रम सञ्चालन गरी स्थानीय तहसम्म बिमाको पहुँच विस्तारमा जोड दिएको छ बिमा व्यवसायलाई सामाजिक संरक्षणको एक महत्वपूर्ण आधारस्तम्भको रूपमा विकास गर्नको लागि गरिब, विपन्न तथा कृषि क्षेत्रलाई समेट्ने गरी लघु बिमा कम्पनीको स्थापना गरिने भएको छ । सरकारले अब बिमा सूचना केन्द्र स्थापना गर्ने भएको छ । यस्तै, बिमा कलेज स्थापना गर्न प्रोत्साहन गरिने भएको छ । बिमा कम्पनीले आफ्नो लगानीको निश्चित प्रतिशत पूर्वाधार विकास आयोजनामा लगानी गर्नुपर्ने व्यवस्था गरिएको छ । सहुलीयतपूर्ण कर्जाको ब्याजदरमा थप एक प्रतिशत विन्दुले छुट सरकारले विपन्न व्यक्ति, दलित तथा पिछडिएको क्षेत्रका स्थायी वासिन्दाले पिछडिएको क्षेत्रमा सञ्चालन गर्ने व्यवसायमा प्रदान गरिने सहुलीयतपूर्ण कर्जाको ब्याजदरमा थप एक प्रतिशत विन्दुले छुट दिने भएको छ । तर लघु, साना तथा मझौला उद्यम, कृषि सहकारी तथा फर्म र महिला उद्यमी तथा वैदेशिक रोजगारीबाट फर्किएका युवाहरूलाई प्रदान हुँदै आएको सहुलियतपूर्ण कर्जालाई निरन्तरता दिएको छ । यस्तो कर्जाको व्याज अनुदान ५ प्रतिशत रहेको छ । यद्यपी महिला उद्यमील कर्जामा भने सरकारले ६ प्रतिशत व्याज अनुदान दिएको छ । आगामी आर्थिक वर्षमा सरकारले सहुलीयतपूर्ण कर्जामा ब्याज अनुदान प्रदान गर्न १३ अर्ब ५९ करोड छुट्याएको छ । लघुवित्त र बचत तथा ऋण सहकारी संस्थाहरूको नियमन, निरीक्षण तथा सुपरीवेक्षण व्यवस्था प्रभावकारी बनाइने भएको छ । सिमान्तकृत तथा दलित समुदायको वित्तीय पहुँच अभिवृद्धि गर्न सीमान्तकृत तथा दलित उत्थान कोष स्थापना गरिने भएको छ । लघुवित्त वित्तीय संस्थालाई सामाजिक बैंकिङ्ग अवधारणाअन्तर्गत दुर्गम तथा पिछडिएको क्षेत्रमा वित्तीय सेवा प्रवाह गर्न प्रोत्साहित गरिनेछ। पूर्ण डिजिटल बैंकको स्थापना गर्न आवश्यक व्यवस्था मिलाइने भएको छ । बाणिज्य बैंकको प्रत्येक शाखाले कम्तीमा ५ वटा कृषि उत्पादन र प्रशोधन उद्योगलाई कर्जा प्रवाह प्रदान गर्नुपर्ने व्यवस्था मिलाइने भएको छ । उद्यमीहरूलाई परियोजनाका आधारमा उत्पादन कर्जा सहजरूपमा उपलब्ध गराउन लघु वित्त वित्तीय संस्था मार्फत ऋण उपलब्ध गराइने बताइएको छ । तरलता व्यवस्थापन प्रभावकारी बनाउन कोषको व्यवस्था सरकारले रलता व्यवस्थापनलाई थप प्रभावकारी बनाउन खुला बजार कारोवार स्थिरीकरण कोषको व्यवस्था गरिने बताएको छ । साथै,वित्तीय प्रणालीमा स्थिरता कायम गरी आन्तरिक लगानी प्रवर्द्धन गर्न खोजेको छ । यस्तै, विदेशी विनिमयमा हुने उतारचढावबाट नेपालमा हुने वैदेशिक लगानीमा पर्ने जोखिम न्यून गर्न हेजिङ कोष स्थापना गरिने बजेट वक्तव्यमा उल्लेख छ । वैदेशिक रोजगारीमा गएकाको प्राथमिक निष्काशनमा १० प्रतिशत शेयर आरक्षित सरकारले वैदेशिक रोजगारीमा गएका नेपालीहरूलाई धितोपत्रको प्राथमिक निष्काशनमा दश प्रतिशत शेयर आरक्षित गर्ने व्यवस्था गर्ने भएको छ । यस्तै, धितोपत्रको दोस्रो बजारमा गैर आवासीय नेपालीहरूको लगानी खुला गर्न कानूनी व्यवस्था मिलाइने बताएको छ । यसैगरी, वस्तु विनिमय बजार र यसका पूर्वाधारहरू सञ्चालनमा ल्याइने बताईएको छ । संस्थागत तथा सरकारी ऋणपत्रहरूको दोस्रो बजार कारोबारलाई व्यवस्थित गरी ऋणपत्र बजारको विकास गरिनेछ । उद्यमशीलता तथा नवप्रवर्तनलाई प्रवर्द्धन गर्न प्राइभेट इक्विटी तथा भेञ्चर क्यापिटललाई सञ्चालन अनुमति दिई सहजीकरण गरिनेछ । एक अर्ब रुपैयाँ वा सो भन्दा बढीको पुँजी वा ५ अर्ब रुपैयाँभन्दा बढीको कारोबार गर्ने कम्पनी, प्राकृतिक स्रोतहरूको उपयोग गर्ने कम्पनी तथा राज्यबाट अनुदान, सहुलियत वा कर छुट प्राप्त गर्ने पब्लिक लिमिटेड कम्पनीहरूलाई धितोपत्रको सार्वजनिक निष्काशन गरी सूचीकृत हुनुपर्ने व्यवस्था गरिनेछ । निक्षेप बिमाको सीमा अब ५ लाख अब निक्षेप बिमाको विद्यमान सीमा रु ३ लाखबाट वृद्धि गरी रु ५ लाख पुर्याइने भएको छ । यसरी निक्षेप तथा कर्जा सुरक्षण कोषबाट सञ्चालित सुरक्षण कार्यक्रम र लघु बिमा सहयोग कार्यक्रमको दायरा विस्तार गरिने भएको हो ।"
अर्थमन्त्री जनार्दन शर्मा संसदमा बजेट प्रस्तुत गर्दै (लाइभ),"काठमाडौंः सरकारले आर्थिक वर्ष २०७९८० को बजेट सार्वजनिक गरेको छ। सकारका तर्फबाट अर्थमन्त्रीमन्त्री जनार्दन शर्माले संसदमा बजेट प्रस्तुत गरिरहेका छन् । आर्थिक वर्ष २०७९८० मा झण्डै साढे १७ खर्बको बजेट ल्याउन लागेको छ । बजेटमा कर्मचारीको तलब वृद्धि, सामाजिक सुरक्षा भत्ता वृद्धि गर्नेलगायत विषय उल्लेख छ । सरकारले हरेक वर्ष जेठ १५ गते संघीय बजेट सार्वजनिक गर्नुपर्ने संवैधानिक व्यवस्था छ।"
शिवालय गाउँ कार्यपालिकामा गठबन्धनका उम्मेदवार निर्वाचित,"जाजरकोट : शिवालय गाउँकार्यपालिकाको आइतबार सम्पन्न निर्वाचनमा सत्ता गठबन्धनका उम्मेदवार विजयी भएका छन्। निर्वाचनबाट नेपाली काङ्ग्रेस र नेकपा माओवादी केन्द्रको गठबन्धनका तीन तीन जना विजयी भएका छन्। गाँउ कार्यपालिकामा ४ जना निर्वाचित सदस्य र २ जना समावेशी खुल्ला बाट निर्वाचित गर्नुपर्ने प्रावधान रहेको छ। गाँउपालिकाका अध्यक्ष, उपाध्यक्ष, वडाध्यक्ष र वडा सदस्य मतदाता हुने ब्यवस्था छ। गठबन्धनको तर्फबाट नेपाली काङ्ग्रेस तर्फ खुल्ला दलितअल्पसंख्यक सदस्य पदमा शेर बहादुर नेपाली(बादी), महिला सदस्य पदमा तारा थापा मगर, पुष्पा बिक निर्बाचित भएका छन् भने नेकपा माओवादी केन्द्रबाट खुल्ला दलितअल्पसंख्यक सदस्य पदमा लिले सुनार, महिला सदस्य पदमा भबिसरा बिसि, पार्वती बिक निर्बाचित भएका छन्। उनीहरु सवैले वडाध्यक्ष सरह सुविधा पाउनेछन् भने कार्यपालिकाको बोर्ड सदस्यको रुपमा काम गर्नेछन्। शिवालय गाँउपालिकामा सत्ता गठबन्धनबाट अध्यक्षमा काँग्रेसका शेरबहादुर शाही र उपाध्यक्षमा माओवादी केन्द्रका गिता शाही निर्वाचित भएका छन्।"
बजेटको आकार १७ खर्ब ९३ अर्ब ८३ करोड पूर्ण पाठ,"काठमाडौं : सरकारले आगामी आर्थिक वर्षका लागि करिब १८ खर्बको बजेट विनियोजन गरेको छ। अर्थमन्त्री जनार्दन शर्माले आइतबार संसदमा १७ खर्ब ९३ अर्ब ८३ करोडको बजेट प्रस्तुत गरेका छन्। बजेटमध्ये चालूतर्फ ७ खर्ब ५३ अर्ब ४० करोड तथा अर्थात् ४२ प्रतिशत र पुँजीगततर्फ ३ खर्ब ८० अर्ब ३८ करोड अर्थात् २१ दशमलव २ प्रतिशत, वित्तीय व्यवस्थातर्फ २ खर्ब ३० अर्ब २२ करोड अर्थात् १२ दशमलव ८ प्रतिशत र प्रदेश र स्थानीय तहमा वित्तीय हस्तान्तरणतर्फ ४ खर्ब २९ अर्ब ८३ करोड अर्थात् २४ प्रतिशत रहेको अर्थमन्त्री शर्माले बताए। बजेटको स्रोतमध्ये राजस्वबाट १२ खर्ब ४० अर्ब ११ करोड, वैदेशिक अनुदान ५५ अर्ब ४६ करोड, विदेशी ऋण २ खर्ब ४२ अर्ब २६ करोड, २ खर्ब ५६ अर्ब आन्तरिक ऋणबाट व्यहोर्ने अर्थमन्त्री शर्माले बताए। बजेटको पूर्ण पाठ हेर्नुस्:"
सरकारले कूटनीतिक नियोगको पुनरावलोकन गर्ने,"काठमाडौं : सरकारले कूटनीतिक नियोगको पुनरावलोकन गर्ने भएको छ। आवश्यकता र औचित्यका आधारमा नियोगको पुनरावलोकन गर्न बजेट विनियोजन गरिएको अर्थमन्त्री जनार्दन शर्माले जानकारी दिए। राजदूतावास नभएको ठाउँमा भर्चुअल दूतावास सेवा सञ्चालन गरिने बजेटमा उल्लेख छ। त्यसैगरी विद्युतीय राहदानी सेवा सहज बनाइने, कन्सुलर सेवा थप प्रभावकारी बनाइने पनि उल्लेख छ।"
"धुलिखेल सडक चार लेनमा विस्तार गरिने, चक्रपथ विस्तारका लागि एक अर्ब विनियोजन",काठमाडौं : अरनिको राजमार्गअन्तर्गत धुलिखेल सडक चार लेनमा विस्तार गरिने भएको छ। चार लेनमा विस्तारका लागि सरकारले बजेट विनियोजन गरेको छ। त्यसैगरी ट्राफिक चापलाई कम चक्रपथ विस्तारअन्तर्गत कंलकीदेखि नारायण गोपाल चोकसम्म सडक खण्डका लागि एक अर्ब विनियोजन गरिएको छ।
सिक्टा सिंचाइ योजनाका लागि एक अर्ब ८८ करोड बजेट विनियोजन,काठमाडौंः सरकारले सुनकोसी मरिन डाइभर्सन योजनाको टनेल निर्माण कार्यलाई तीव्रता दिने भएको छ । यसका लागि २ अर्ब ७० करोड बजेट छुट्याएको छ । अर्थमन्त्री जनार्दन शर्माले बजेट प्रस्तुत गर्दै अन्तर जलाधार तथा स्थानान्तरण आयोजनाहरुको प्राथमिकताका साथ कार्यान्वयन गरिने बताए । सिक्टा सिंचाइ योजनाका लागि एक अर्ब ८८ करोड रुपैयाँ बजेट विनियोजन गरेको छ । अर्थमन्त्री शर्माले सम्पन्न भएका सिंचाइ प्रणालीहरुको संचालन र मर्मत सम्भार गर्ने व्यवस्था गरिएको बताए।
दुई वर्षभित्र सबै नागरिकलाई राष्ट्रिय परिचयपत्र,काठमाडौंः सरकारले दुई वर्षभित्र सबै नागरिकलाई राष्ट्रिय परिचयपत्र उपलब्ध गराउने भएको छ । अर्थमन्त्री जनार्दन शर्माले बजेट प्रस्तुत गर्दै आगामी आर्थिक वर्षभित्र थप ३० लाख नागरिकलाई राष्ट्रिय परिचयपत्र उपलब्ध गराइने बताए । उनले व्यक्तिगत घटना दर्तालाई विद्युतीय प्रणालीमा अवलम्बन गर्ने जानकारी दिए।
रसुवागढी नाका जोड्ने सडक स्तरोन्नतिका लागि १ अर्ब ८५ करोड बजेट,"रसुवा : नेपाल र चीनबीच हुने व्यापारलाई सहज बनाउनका लागि निर्माण गरिएको गल्छीरसुवागढी सडकको स्तरोन्नतिका लागि १ अर्ब ८५ करोड रुपैयाँ बजेट विनियोजन गरिएको छ। आउँदो आर्थिक वर्ष २०७९८० को लागि गल्छी त्रिशूली बेत्रावती स्याफ्रुबेसीसम्मको ६२ किलोमिटर र स्याफ्रुदेखि रसुवागढीसम्मको १७ किलोमिटर सडकको स्तरोन्नतिको लागि बजेटको व्यवस्था गरिएको हो। आइतबार संसदमा प्रस्तुत गरिएको बजेट, नीति तथा कार्यक्रममा उक्त योजना समावेश गरिएको हो। रसुवागढी नाका जोड्ने यो सडकको अहिले स्तरोन्नतिको काम चलिरहेको छ। गल्छी मैलुङ, मैलुङ स्याफ्रु र स्याफ्रु रसुवागढी गरी तीन भागमा विभाजन गरेर काम भइरहेको छ। योजना प्रमुख निरज शाक्यका अनुसार गल्छी मैलुङ सडक खण्डमा कालोपत्रे गर्ने, मैलुङ स्याफ्रु सडक खण्डमा ग्राभेल गर्ने तथा स्याफ्रु रसुवागढी सडक खण्डमा पोल सार्ने काम भइरहेको छ।"
६५५ स्थानीय तहमा अस्पताल निर्माणका लागि १० अर्ब बजेट,"काठमाडौं : सरकारले आगामी आर्थिक वर्ष २०७९८० का लागि ६५५ स्थानीय तहमा आधारभूत अस्पताल निर्माण गर्ने भएको छ। अर्थमन्त्री जनार्दन शर्माले आज संघीय संसद्मा आगामी आर्थिक वर्षको बजेट पेश गर्दै स्थानीय तहमा आधारभूत अस्पताल निर्माणका लागि रु १० अर्ब बजेट विनियोजन गरिएको जानकारी दिए। सरकारले यसपटक स्वास्थ्य क्षेत्रमा रु ६९ अर्ब ३८ करोड बजेट विनियोजन गरेको छ। दीगो विकास लक्ष्य प्राप्त गर्नका लागि नेपाल स्वास्थ्य क्षेत्र रणनीति २०७९२०८७ कार्यान्वयन गरिने र पुराना, जीर्ण अवस्थामा रहेका स्वास्थ्य पूर्वाधारलाई नयाँ मापदण्डअनुसार निर्माण गर्नका लागि बजेट व्यवस्था गरिएको उल्लेख छ। पाँच वर्षमुनिका बालबालिकाको मृत्युदर घटाउन सुरक्षित मातृत्व, शिशु स्याहार, पोषण कार्यक्रम, खोप कार्यक्रमलाई थप प्रभावकारी बनाइने बजेटमा उल्लेख गरिएको छ। अर्थमन्त्री शर्माले स्वास्थ्य संस्थाबाट प्रसूति सेवा उपलब्ध गराई मातृ मृत्युदर घटाई आमा सुरक्षा कार्यक्रमको रकम वृद्धि गरिएको उल्लेख गरे।"
स्वच्छ खानेपानीका लागि ३७ अर्ब ३५ करोड बजेट,काठमाडौं : सरकारले देशभर स्वच्छ खानेपानीको व्यवस्थाका लागि रु ३७ अर्ब ३५ करोड बजेट विनियोजन गरेको छ। अर्थमन्त्री जनार्दन शर्माले आज संसद्को संयुक्त बैठकमा पेश गरेको आर्थिक वर्ष २०७९८० को बजेटमा देशभर स्वच्छ खानेपानीको पहुँच विस्तार गरिने उल्लेख छ। सरकारले आगामी आर्थिक वर्षमा मेलम्चीको पानी पथान्तरणका लागि स्थायी एवं भरपर्दो व्यवस्थापन गर्ने प्रतिबद्धता जनाएको छ। गत आवमै मेलम्चीको पानी राजधानीमा आइपुगे पनि अझै भरपर्दो पथान्तरणको व्यवस्था नहुँदा स्थायीरूपमा काठमाडौँमा पानी आपूर्ति हुनसकेको छैन। हेडवर्कसको काम नसकिँदा वर्षायामसँगै आउने बाढीले गर्न सक्ने क्षतिका कारण पानी बन्द हुने गरेको छ। गत वर्ष मेलम्ची आएको बाढीले मुहान क्षेत्रमा पुगेको क्षति पुनःनिर्माण गरी यस वर्ष चैत अन्तिम साता फेरि मेलम्चीको पानी सुन्दरीजल ल्याई राजधानीवासीका धारामा वितरण सुरु भएको छ। यस वर्ष पनि वर्षा लागेसँगै सुरुङमा पानी बन्द गर्ने योजना खानेपानी मन्त्रालयले बनाएको छ। हालः मेलम्ची खोलाको १७ करोड ५० लाख लिटर पानी राजधानीमा वितरण भइरहेको छ। आगामी वर्षमा याङ्ग्री र लार्के खोलाको पानी राजधानी ल्याउन आवश्यक अध्ययन पूरा गरिने लक्ष्य पनि बजेटमा लिइएको छ। याङ्ग्री र लार्के खोलाको पानी पनि ल्याएपछि राजधानीमा दैनिक ५१ करोड लिटर पानी आउने छ। याङ्ग्री र लार्केबाट पनि दैनिक १७१७ करोड लिटर पानी राजधानी ल्याउने सरकारको योजना छ। काठमाडौं उपत्यकाको खानेपानी समस्या समाधानका लागि राजधानी वरिपरिका स्रोतको अध्ययन भइरहेको खानेपानी मन्त्रालयले जनाएको छ। यी स्रोतबाट पनि केही अभाव पूर्ति गर्न सकिने जनाइएको छ।
"कक्षा १२ को परीक्षाको सम्पूर्ण तयारी पूरा, प्रश्नपत्र अनलाइनबाटै","काठमाडौं : राष्ट्रिय परीक्षा बोर्डले यस वर्ष कक्षा १२ को परीक्षाको सम्पूर्ण तयारी पूरा गरेको छ। सोमबारदेखि देशभर एकैसाथ सुरु हुने परीक्षाको सम्पूर्ण तयारी पूरा गरेको बोर्डका अध्यक्ष डा महाश्रम शर्माले जानकारी दिए। सोमबार बिहान ८ बजेदेखि सुरु हुने परीक्षा यही जेठ २५ गतेसम्म सञ्चालन हुनेछ। परीक्षामा करिब चार लाख १५ परीक्षार्थी सहभागी हुने जानकारी दिँदै बोर्डका अध्यक्ष डा शर्माले देशभरका एक हजार २९२ केन्द्रमा परीक्षा सञ्चालन हुने बताए। उनका अनुसार ७७ जिल्लाकै सबै केन्द्रमा परीक्षा सुरु हुनुभन्दा आधा घण्टा अगाडि अनलाइनबाट प्रश्नपत्र पठाइनेछ। परीक्षा केन्द्रले प्रश्नपत्र फोटोकपी गरेर परीक्षार्थीलाई वितरण गर्नेछ। विगत दुई वर्ष कोभिड महामारीका कारण विद्यार्थीले अध्ययन गरेकै विद्यालय (होम सेन्टर)मा परीक्षा सञ्चालन गर्दा अनलाइनबाटै प्रश्नपत्र पठाउने व्यवस्था गरेपछि यस वर्ष पनि प्रश्नपत्र अनलाइनबाट पठाउने व्यवस्था गरिएको हो। तीन घण्टा सञ्चालन हुने परीक्षालाई शान्तिपूर्ण, मर्यादित, व्यवस्थितरुपमा सम्पन्न गर्न बोर्डका अध्यक्ष डा शर्माले सबै सरोकारवाला निकाय तथा आमनागरिकमा आह्वान गरेका छन्। यसैबीच कक्षा ११ को परीक्षा पनि सोमबारदेखि नै सञ्चालन हुने भएको छ। कक्षा ११ को परीक्षा विद्यालयले नै सञ्चालन गर्न पाउने व्यवस्था गरिएकोले अधिकांश विद्यालयले भोलिदेखि नै परीक्षा सञ्चालन गर्ने भएका हुन्। रासस"
"एलपी ग्यास छाडौँ, बिजुली जोडौँ","काठमाडौं : सरकारले आगामी दुई वर्षभित्र सबै नागरिकलाई विद्युत् सेवा उपलब्ध गराउने भएको छ। अर्थमन्त्री जनार्दन शर्माले आगामी आर्थिक वर्षका लागि संघीय संसद्को संयुक्त बैठकमा प्रस्तुत गरेको बजेटअनुसार बिजुली नपुगेका सबै क्षेत्रमा दुई वर्षभित्र सबै घरधुरीमा बिजुली उपलब्ध गराउने घोषणा गरेको हो। कर्णाली प्रदेश र सुदूरपश्चिम प्रदेशका केही जिल्लामा नेपाल विद्युत् प्राधिकरणको केन्द्रीय प्रसारण प्रणाली पुग्न सकेको छैन। ती जिल्लामा सहजरूपमा बिजुली उपलब्ध गराउन सरकारले बजेटमार्फत् विशेष प्रबन्ध गरेको हो। देशभर कूल ९४ प्रतिशत घरधुरीमा बिजुली पुगेको छ। यस्तै सरकारले एलपी ग्यास छाडौँ, बिजुली जोडौँ अभियानमार्फत् पहिलो चरणमा सिंहदरबारबाटै खाना पकाउने ग्यास विस्थापन गर्ने कार्यक्रमको घोषणा गरेको छ। आगामी साउदेखि नै सिंहदरबार परिसबाट ग्यास सिलिण्डर विस्थापन सुरु गरिने भएको छ। त्यस्तै आगामी तीन महिनाभित्र महानगरपालिका र उपमहानगरपालिकाका सार्वजनिक कार्यालय र निवासमा ग्यास सिलिण्डर हटाउने व्यवस्था बजेटमा गरिएको छ। ऊर्जा, जलस्रोत तथा सिँचाइ मन्त्रालयले यसअघि नै विद्युत् खपत बढाउनका लागि अभियानात्मक र प्रवद्र्धनात्मक कार्यक्रम अगाडि बढाउँदै आएको छ।"
प्रदेश १ को नाम किराँतसगरमाथा राख्न धर्मगुरु आत्मानन्दको सुझाव,"विराटनगर : किराँत धर्मगुरु महिङगुम अङसीमाङ आत्मानन्द लिङदेन सेइङले प्रदेश १ को नाम किराँत सगरमाथा राख्दा उचित हुने सुझाव दिएका छन्। लिङदेनले प्रदेशको नाम किराँतसगरमाथा राख्दा विवादरहित हुने सुझाव दिएका हुन्। लिङदेनका तर्फबाट प्रदेश राजधानी विराटनगरमा आइतबार पत्रकार सम्मेलनको आयोजना गर्दै उनका निजी गुरु एवं प्रवक्ता डिल्लीराम चाम्लिङले प्रदेशको नाम किराँतसगरमाथा राखिएमा उचित र विवादरहित हुने बताएका छन्। चाम्लिङले प्रदेशको नाम किराँत र सगरमाथाको मिश्रणमा राखिएमा कुनै पनि विवाद नहुने कुरामा धर्मगुरुको जोड रहेको उल्लेख गरे। प्रदेशका जनताको आत्मसम्मान हुने हुँदा यो नाम सर्वसम्मत हुन्छ भन्ने सुझाव धर्मगुरुको छ, उनले भने, किराँत शब्दले प्राचीन सभ्यता दर्शाउने र सगरमाथाले सर्वोच्च शिखरको पहिचान बनाएका कारण दुवैको समिश्रणबाट प्रदेशको नाम सर्वमान्य हुनेमा विश्वस्त छौँ। किराँत सभ्यता र सगरमाथाको पहिचानसँग जोडेर प्रदेशको नामकरण गर्न प्रदेशवासी एवं सरकारसँग धर्मगुरुको आग्रह रहेको चाम्लिङको भनाइ छ। यही नामले प्रदेशलाई सबैतिर चिनाउन थप मद्धत पुग्छ, उनले भने। नेपालका १६ औँ राष्ट्रिय विभूति महागुरु फाल्गुनन्दको १३७ औँ जन्मजयन्तीको अवसरमा धर्मगुरु लिङदेनले गतवर्ष कात्तिक २५ गते नै यो कुरा राखिसकेको प्रवक्ता चाम्लिङको भनाइ छ। प्रदेश सरकार सञ्चालन भएको ५ वर्ष पुग्न लाग्दा पनि प्रदेश १ ले नाम पाउन सकिरहेको छैन। नामकरणका विषयमा प्रदेशलाई अल्झाउने काम मात्रै गरिएको भन्दै सरकारको चौतर्फी आलोचना भइरहेको छ। प्रदेशले हालसम्म ३ जना मुख्यमन्त्री पाइसकेको छ। पहिलो मुख्यमन्त्री शेरधन राईले करीब साढे ३ वर्ष सरकारको नेतृत्व गरे। राईकै नेतृत्वमा प्रदेशको स्थायी राजधानी भने विराटनगरलाई बनाइयो। नामकरणको विषयमा भने उनको पहलले सार्थकता पाउन सकेन। उनी सरकारबाट बाहिरिएपछि भीम आचार्य प्रदेशको दोस्रो मुख्यमन्त्री बने। छोटो समय मात्रै सरकार सञ्चालन गर्न पाएका आचार्यले पनि नामको विषयमा ध्यान दिन सकेनन्। अहिले राजेन्द्रकुमार राई मुख्यमन्त्री छन्। उनी नेतृत्वको सरकारले पनि प्रदेशको न्वारान गर्ने कुरामा संशय पैदा भएको छ। राजेन्द्रले भने आफ्नै कार्यकालमा प्रदेशले नाम पाउने बताउँदै आएका छन्। प्रदेश सरकार गठन भएयता प्रदेशको नामका लागि बहसहरु भइरहेका छन्। लिम्बूवान, खुम्बुवान, कोसी, किराँत, सगरमाथा, विराट लगायतका विभिन्न नाममा बहसहरु भइरहेका हुन्। मुलुकका ७ प्रदेशमध्ये प्रदेश १ ले मात्रै नाम पाउन सकिरहेको छैन।"
म्यादी प्रहरीलाई संचित सुरक्षा बलका रुपमा प्रयोग गरिने,काठमाडौं : सरकारले म्यादी प्रहरीलाई संचित सुरक्षा बलका रुपमा प्रयोग गर्न बजेट विनियोजन गरेको छ। संसदमा प्रस्तुत आर्थिक वर्ष २०७९०८० को बजेटमा म्यादी प्रहरीलाई संचित सुरक्षा बलका रुपमा प्रयोग गरिने उल्लेख छ। उनीहरुको रुचीअनुसार तालिम दिइने पनि उल्लेख छ। त्यसैगरी १० हजार युवालाई सीपमुलक तालिम दिनेगरी बजेट विनियोजन गरिएको छ।
"स्वास्थ्यमा ६९ अर्ब ३८ करोड बजेट विनियोजन, ६५५ स्थानमा आधारभूत अस्पताल निर्माण सम्पन्न गरिने","काठमाडौंः सरकारले आगामी वर्ष ६५५ स्थानमा आधारभूत अस्पताल निर्माण सम्पन्न गर्ने योजना ल्याएको छ । अर्थमन्त्री जनार्दन शर्माले निर्माणाधिन आधारभूत अस्पताल सम्पन्न गर्ने योजना ल्याएको जानकारी दिए। जेष्ठ नागरिकलाई विशिष्टकृत सेवा प्रवाह गर्न जेष्ठ नागरिक अवार्ड स्थापना गरिनेछ। यस्तै, सरकारले स्वास्थ्य क्षेत्रमा ६९ अर्ब ३८ करोड बजेट विनियोजन गरेको छ। विद्युतीय स्वास्थ्य सूचना प्रणाली अवलम्बन गरिने अर्थमन्त्री शर्माले जानकारी दिए।"
मेलम्ची आयोजनाका लागि १ अर्ब ९२ करोड विनियोजन,काठमाडौं : सरकारले मेलम्ची खानेपानी आयोजनाका लागि १ अर्ब ९२ करोड बजेट विनियोजन गरेको छ। मेलम्चीको पूर्वाधार मर्मत सम्भार तथा पाइपलाइन विछ्याउन १ अर्ब ९२ करोड विनियोजन गरिएको अर्थमन्त्री जनार्दन शर्माले जानकारी दिए। बाढीले क्षतिग्रस्त मेलम्चीबाट काठमाडौंमा खानेपानी ल्याउन सकिएको छैन। सरकारले खानेपानी क्षेत्रका लागि ३६ अर्ब ३५ करोड बजेट विनियोजन गरेको छ।
"रेलका लागि ६ अर्ब ५३ करोड बजेट, मुख्य सहरमा ट्राम सेवा विस्तार गर्न सम्भाव्यता अध्ययन गरिने","काठमाडौं : सरकारले रेल सेवा विस्तार र सम्भाव्यता अध्ययन गर्न ६ अर्ब ५३ करोड बजेट विनियोजन गरेको छ। आगामी आर्थिक वर्षको बजेट भाषणमार्फत् अर्थमन्त्री जनार्दन शर्माले उक्त रकम विनियोजन गरेको जानकारी दिए। उनले पूर्वपश्चिम रेल सेवा सञ्चालनका लागि बर्दिवासरौतहट खण्डको काम तीव्र पारिने र विजयपुरा विराटनगर खण्डका लागि जग्गा लिने प्रक्रिया सूरु गरिने जानकारी दिए। उनले काठमाडौंमा मेट्रो रेलको सम्भाव्यता अध्ययन गरिने बताए। त्यस्तै वीरगञ्ज, भेरहवा, पोखरालगायत मुख्य सहरमा ट्राम सेवा सञ्चालन गर्न सम्भाव्यता अध्ययन गरिने जानकारी दिए। त्यस्तै जयनगरकुर्था रेलको नियमित सञ्चालन र थप विस्तार गर्न बजेट विनियोजन गरेको जानकारी दिए।"
अब ६८ वर्षमै सामाजिक सुरक्षा भत्ता,काठमाडौंः सरकारले अब ६८ वर्ष पुगेका जेष्ठ नागरिकलाई सामाजिक सुरक्षा भत्ता उपलब्ध गराउने भएको छ । अर्थमन्त्री जनार्दन शर्माले आर्थिक वर्षको बजेट प्रस्तुत गर्दै अब ६८ वर्षमाथिका जेष्ठ नागरिकलाई सामाजिक सुरक्षा भत्ता दिइने जानकारी दिए। कसैले सामाजिक सुरक्षा नलिने स्वघोषणा गरे उनीहरुलाई सम्मान गर्ने सरकारको योजना छ । यसअघि ७० वर्ष पुगेका नागरिकलाई मात्रै सामाजिक सुरक्षा भत्ता दिइदै आएको थियो।
"शिक्षातर्फ ७० अर्ब ५ करोड बजेट, कक्षा ६ सम्म दिवा खाजा दिइने","काठमाडौं : सरकारले शिक्षा मन्त्रालयका लागि ७० अर्ब ५ करोड बजेट विनियोजन गरेको छ। शिक्षा, विज्ञान तथा प्रविधि क्षेत्रको विकास र स्तरोन्नतिका लागि उक्त रकम विनियोजन गरेको अर्थमन्त्री जनार्दन शर्माले जानकारी दिए। त्यस्तै प्रदेशमा ५ अर्ब ३२ करोड र स्थानीय तहमा १ खर्ब २१ अर्ब १ करोड रुपैँया विनियोजन गरिएको अर्थमन्त्री शर्माले जानकारी दिए। त्यस्तै प्राविधिक शिक्षाको तालिमका लागि ८ अर्ब ३० करोड र शैक्षिक सुधार कार्यक्रमअन्तर्गत १ हजार २०० विद्यालयका लागि प्राविधिक भवन बनाइने जानकारी दिए। आइतबार बजेट भाषणमार्फत् अर्थमन्त्री शर्माले विद्यालयहरुमा दिइँदै आएको दिवा खाजाको व्यवस्था कक्षा ८ सम्म लागू गर्ने जानकारी दिए। त्यसका लागि यस आर्थिक वर्षयमा कक्षा ६ सम्म दिवा खाजाको व्यवस्था गर्ने अर्थमन्त्री शर्माले जानकारी दिए। उनले प्रत्येक प्रदेशका २० वटा विद्यालयमा कम्पयुटर, इन्टरनेट आदिको व्यवस्थाका लागि २० करोड बजेट विनिजियोन गरेको जानकारी दिए। उनले उत्कृष्ट समुदायिक विद्यालयहरुलाई नमुना विद्यालयको रुपमा घोषणा गर्ने र पुरस्कृत गर्ने व्यवस्था मिलाइने जानकारी दिए। उनले गुणस्तरीय शिक्षा प्रदान गर्न प्रत्येक सामुदायिक विद्यालयका प्रधानाध्यापकलाई विद्यालय व्यवस्थपन समितिको स्वीकृतिमा ५ लाखसम्म खर्च गर्न अनुमति दिने जानकारी दिए। त्यस्तै प्राविधिक शिक्षाको विस्तार गर्नुका साथै विदेशमा पढ्न जानहरुको संख्या न्युन गर्न त्रिविलगायतका विश्वविद्यालयहरुको स्तरोन्नति गरिने जानकारी दिए। त्यस्तै विदेशी विद्यार्थीहरुलाई आकर्षित गर्न कोटाको व्यवस्था गर्ने र भिसा तथा आवासलगायतका कुराको सहज व्यवस्थापन मिलाइने जानकारी दिए। त्यस्तै जनसंख्याको अनुपातमा स्वास्थ्य सेवाअन्तर्गत चिकित्सा शिक्षालगायतको क्षेत्रलाई सहज बनाइने र वर्षको दुई पटकसम्म भर्ना हुने व्यवस्था मिलाइने अर्थमन्त्री शर्माले जानकारी दिए।"
प्राविधिक शिक्षामा ८ अर्ब ३० करोड बजेट विनियोजना,"काठमाडौंः सरकारले प्राविधिक शिक्षाका लागि ८ अर्ब ३० करोड बजेट विनियोजन गरेको छ । अर्थमन्त्री जनार्दन शर्माले आर्थिक वर्ष २०७९०८० को बजेट प्रस्तुत गर्दै प्राविधिक शिक्षालाई प्रदेशमा हस्तान्तरण गरिने बताए । कक्षा ८ सम्म दिवा खाजा कार्यक्रम विस्तार गर्ने योजना ल्याएको छ । यो वर्ष कक्षा ६ सम्म र आगामी वर्षदेखि कक्षा ८ सम्म दिवा खाजा कार्यक्रम विस्तार गरिने बताए । उनले गुणस्तरीय शिक्षा अभिवृद्धि गरिने बताए । यस्तै, मेडिकल शिक्षामा विदेशी विद्यार्थीलाई आकर्षण गर्ने सरकारको नीति रहेको उनले बताए ।"
"इन्टरनेटको शुल्क घटाइने, सञ्चार तथा सूचना प्रविधिका लागि ८ अर्ब ५९ करोड बजेट",काठमाडौं : सरकारले सञ्चार तथा सूचना प्रविधिका लागि ८ अर्ब ५९ करोड बजेट विनियोजन गरेको छ। आगामी आर्थिक वर्षको बजेट भाषणमार्फत् अर्थमन्त्री जनार्दन शर्माले उक्त रकम विनियोजन गरेको जानकारी दिए। उनले देशभरि सूचना तथा सञ्चारको विस्तार गर्न इन्टरनेट शुल्क घटाउने जानकारी दिए। त्यस्तै सरकारी कार्यालयहरुलाई डिजिटल कार्यालयको रुपमा रुपान्तरण गर्ने समेत बताए। त्यस्तै गीत संगीतमा लागेका सर्जकहरुको उत्थान र फिल्म सिटी निर्माण लागि समेत बजेट विनियोजन गरेको अर्थमन्त्री शर्माले जानकारी दिए। उनले इन्टरनेट एक्सचेन्ज कार्यक्रममार्फत् सूचना प्रविधिको विकास गरिने जानकारी दिए।
"उर्जा क्षेत्रमा ७५ अर्ब १० करोड बजेट विनियोजन, विद्युत प्राधिकरणको सेयर जारी प्रक्रिया अघि बढाइने","काठमाडौं : सरकारले उर्जा क्षेत्र विकासका लागि रकम विनियोजन गरेको छ। अर्थमन्त्री जनार्दन शर्माले आगामी वर्षको बजेट प्रस्तुत गर्दै आर्थिक वर्षमा ७१५ मेगावाट विजुली राष्ट्रिय प्रणालीमा जोडिने र विद्युत प्रशारण लाइन र पूर्वाधार निर्माणका लागि ४३अर्ब विनियोजन गरिएको बताए। आगामी दुई वर्षमा सबै घरमा विजुली पुर्याइने सरकारको लक्ष्य छ । त्यस्तै, एलपी ग्यासमा प्रदान हुँदै आएको अनुदान क्रमश कटौती गर्ने र आगामी साउनभित्र सिंहदरबारबाट ग्यास सिलिण्डर हटाइने अर्थमन्त्री शर्माले जानकारी दिए । उनले बुढीगण्डकी जलविद्युत आयोजनाको लगानी मोडालिटी टुंगो लगाउने र स्रोत व्यवस्थापन गरिने जानकारी दिए। अर्थमन्त्री शर्माले विद्युत प्राधिकरणको सेयर जारी प्रक्रिया अघि बढाइने र त्यसरी प्राप्त रकम विद्युत आयोजनामा लगाइने जानकारी दिए।"
वन तथा वातावरण क्षेत्रमा १३ अर्ब बजेट विनियोजन,काठमाडौंः सरकारले वन तथा वातावरण क्षेत्रमा १३ अर्बको बजेट विनियोजन गरेको छ । अर्थमन्त्री जनार्दन शर्माले बजेट प्रस्तुत गर्दै सो शीर्षकमा कूल १३ अर्ब बजेट विनियोजन गरिएको बताए । राष्ट्रपति तराई मधेस चुरे संरक्षण विकास समितिलाई २ अर्ब १७ करोड बजेट विनियोजन गरिएको उनले बताए ।
सिंहदरबारबाट साउनभित्र ग्यास सिलिण्डर विस्थापन गरिने,काठमाडौं : सरकारले आगामी साउनभित्र सिंहदरबारबाट ग्यास सिलिण्डर विस्थापन गर्ने उद्देश्य लिएको छ। यसका लागि आर्थिक वर्ष २०७९०८० को बजेटमा व्यवस्था गरिएको छ। अर्थमन्त्री जनार्दन शर्माले एलपी ग्यासको अनुदान कटौती गरी विद्युतीय चुलोमा अनुदान बढाउने व्यवस्था मिलाइएको उल्लेख गरेका छन्। बजेटमा आगामी तीन महिनाभित्र महानगर र उपमहानगरबाट पनि ग्यास सिलिण्डर विस्थापित गर्ने र यसलाई राष्ट्रव्यापी अभियानका रुपमा लैजाने उल्लेख गरेका छन्।
काठमाडौंदेखि चितवनसम्मको यात्रा अब १ घण्टामै,"काठमाडौं : सरकारले काठमाडौंदेखि चितवनसम्मको यात्रा १ घण्टा बनाइने योजना ल्याएको छ । अर्थमन्त्री जनार्दन शर्माले बजेट प्रस्तुत गर्दै काठमाडौंदेखि चितवनसम्मको यात्रा १ घण्टामा गर्ने गरी चन्द्रागिरीचित्लाङपालुङचितवन द्रुत मार्ग पहिलो चरणमा निर्माण गरिने बताए । यस्तै, चितवनरामपुरबुटवल, चितवनरामपुरपोखरा द्रुतमार्ग निजी क्षेत्रको लगानीमा निर्माण गर्न लगानी वोर्डमार्फत् प्रक्रिया अघि बढाइने सरकारको तयारी छ ।"
लमजुङको मध्यपहाडी सडकमा ट्रिपर दुर्घटना हुदाँ चारजनाको मृत्यु,"बेसीसहर : लमजुङको मध्यनेपाल नगरपालिका७ कोईलेनिस्थित मध्यपहाडी लोकमार्गमा ट्रिपर दुर्घटना हुँदा घटनास्थलमै चारजनाको मृत्यु भएको छ। लोकमार्गको काम गर्दै आएको काष्ठमण्डप कन्स्ट्रक्सनको बा ४ ख ७७८१ नम्वरको ट्रिपर दुर्घट्ना हुँदा चालकसहित सुपरभाईजर, प्राविधिक र सहयोगीको मृत्यु भएको प्रहरीले जनाएको छ। मृत्यु हुनेमा चालक गजुरी गाउँपालिका६ धादिङका २७ वर्षिय आकास घिमिरे, आयाेजनाका सुपरभाईजर ४५ वर्षिय उत्तम न्याैपाने, २८ वर्षिय पारश शाह र २५ वर्षिय रविन्द्र सेढाई रहेका छन्। चालक बाहेक अन्य मृतककाे ठेगना खुलेकाे छैन। सडक आयोजनाका लागि ढुंगा ढुवानी गर्ने क्रममा ट्रिपर सडकबाट करिव ३० मिटर तल खसेको प्रहरीले जनाएकाे छ। घटनास्थलमा प्रहरी, स्थानीय र अायाेजनाका मजदुरहरूले उद्दारकार्य गरिरहेका छन्।"
बझाङ र बैतडीमा कहाँकहाँ छ फस्फोरस खानी?,"बझाङ : सरकारले आगामी आर्थिक वर्ष २०७९८० मा पनि बझाङ र बैतडीमा फस्फोरस खानीको उत्खनन गरिने बताएको छ। आगामी आर्थिक वर्षको बजेट प्रस्तुत गर्दै अर्थमन्त्री जनार्दन शर्माले बझाङ र बैतडीमा फस्फोरस खानीको उत्खनन गरिने बताएका हुन्। यसअघि पनि सरकारले पटकपटक बझाङ र बैतडीमा नेपालमा उत्खनन गरी अन्वेषण र अनुसन्धान सुरु गर्ने जनाउँदै आएको थियो। २०७४ सालमा बैतडी र बझाङबाट फोस्फेटका स्याम्पल खानी तथा भूगर्भ विभागको लैनचौरस्थित प्रयोगशालामा र्पुयाइए पनि त्यसपछिका कुनै पनि विवरण सार्वजनिक भएनन्। यद्यपी बैतडीको दोगडाकेदार गाउँपालिकामा रहेको फस्फोराइटको परीक्षण पनि उत्साहजनक नआएको खानी तथा भूगर्भ विभागका अधिकारी बताउँछन्। विभागले दोगडाकेदार गाउँपालिका७ मा रहेको फस्फोराइट खानीको पहिलो चरणमा २०७७ साल मंसिर पहिलो साता स्थलगत अध्ययन गरेको थियो। नेपालका अन्य स्थानमा पनि फोस्फेट नभेटिएका होइनन्, तर बझाङ र बैतडीको सीमा क्षेत्रमा यसको उत्खननको सम्भावना अली बढी छ भन्ने प्रारम्भिक अनुमानका आधारमा फस्फोरस तत्वको अन्वेषण र अनुसन्धान सुरु गर्न लागिएको खानी तथा भूगर्भ विभागका महानिर्देशक राजेन्द्र खनालले बताए। बझाङका तारुगाढ, जुईलगाड, गोइचान, कन्देचौर लगायतका क्षेत्रमा विभागले फोस्फेट खानी रहेको अनुमान गरिएको छ। त्यसैगरी बैतडीका ढिकगाढ, जुनकुना, मोर्गाओन, सानागाओन, र धौबिसाउने लगायतका स्थानमा पनि फस्फोरसको खानी भएको यसअघिका विभिन्न अध्ययनमा पत्ता लागेको छ। एक अध्ययनले बझाङ र बैतडीमा गरी करिब ९० लाख मेट्रिक टन फोस्फेट उत्खनन गर्न सकिने देखाएको छ। तर, सरकारी तवरबाट भने पहिलोपटक यसका बारेमा विस्तृत अध्ययनको प्रक्रिया सुरु भएको हो। फोस्फेट फस्फोरस तत्वको प्राथमिक स्रोत हो। यदि नेपालमा फस्फोरस उत्पादनका लागि फोस्फोराइट उत्खनन् गर्न सकिए यसले ठूलो आर्थिक लाभ लिन सकिने विभागको ठम्याइ छ।रासायनिक मल उत्पादनका लागि यो अत्यावश्यक हुन्छ।, खानी तथा भूगर्भ विभागका महानिर्देशक राजेन्द्र खनालले भने, फस्फोरसको उत्पादन नेपालमै भए यसले नेपालमै रासायनिक मल उद्योग स्थापनामा पनि प्रोत्साहन दिन्छ। अहिले नेपालमा झण्डै वार्षिक ३ लाख मेट्रिकटन रासायनिक मल विदेशबाटै आउँछ। रासायनिक मलको तीन महत्वपूर्ण तत्व नाइट्रोजन, फस्फोरस र पोटासियम हुन्। यसमध्ये फस्फोरस उत्त्खनन नेपालमै भए त्यसले देशलाई अधिकतम लाभ मिल्ने विश्वास सरकारको छ। फस्फोराइट, रासायनिक कृषि मल निर्माण गर्ने मुख्य खनिज कच्चा पदार्थ हो। नेपालजस्तो कृषिमा निर्भर अर्थतन्त्र भएको देशमा फस्फोराइट खानीको रणनीतिक महत्व हुन्छ। नेपालमा फस्फोराइट प्रारम्भिक अन्वेषणको काम धेरै पहिलेदेखि हुँदै आएको छ। केही स्ट्रोमाटोलाइट जीवाशेषसहितको डोलोमाइट चट्टान र कालो चेर्ट, क्ले माटोबाट बनेको सेल चट्टानमा नेपालको बैतडीको ढिकगढदेखि बझाङको तारुगढसम्म करिब ५० किलोमिटर लम्बाइमा ७० सेन्टिमिटरदेखि ४७ किलोमिटर मोटाइ भएका पाँचदेखि ३२ प्रतिशत फस्फोराइट खनिजयुक्त भण्डार रहेको विभिन्न अध्ययनले देखाएका छन्।"
यातायात क्षेत्रमा १ खर्ब ६१ अर्ब ५६ करोड बजेट विनियोजन,"काठमाडौं : सरकारले यातायात क्षेत्रमा १ खर्ब ६१ अर्ब ५६ करोड रुपैयाँ विनियोजन गरेको छ । अर्थमन्त्री जनार्दन शर्माले बजेट प्रस्तुत गर्दै सो बजेट यातायात क्षेत्रको सवलीकरणमा खर्च गरिने बताए । यस्तै, सवारी चालक अनुमति पत्र प्रदेश यातायात कार्यालयमार्फत् प्रदान गर्ने व्यवस्था मिलाइने उनले जानकारी दिए। विद्युतीय सवारीलाई प्रोत्साहन गर्ने सरकारको योजना छ ।"
आउँदो वर्ष ७१५ मेगावाट विद्युत राष्ट्रिय प्रसारण लाइनमा जोडिने,"काठमाडौं : सरकारले आगामी आर्थिक वर्षमा ७१५ मेगावाट विद्युत राष्ट्रिय प्रसारण लाइनमा जोड्ने लक्ष्य लिएको छ। यसका लागि आर्थिक वर्ष २०७९०८० को बजेटमा व्यवस्था गरिएको छ। जलस्रोतको बहुउपयोग, विद्युतको निर्वाध निर्यात गर्दै आगामी आवमा ७१५ मेगावाट विद्युत प्रसारणमा जोडिने अर्थमन्त्री जनार्दन शर्माले जानकारी दिए। बजेटमा उर्जा खपत विशेष योजना ल्याएर प्रतिव्यक्ति ४ सय किलोवाट घण्टा पुर्याइने उल्लेख छ। दुर्गमका २५ हजार घरधुरी शौर्य र नवीकरणीय उर्जामार्फत सेवा पुर्याइने उल्लेख छ। कोभिडमा काम रोकिएका जलविद्युत परियोजनाको समय बढीमा दुई वर्ष थपिने बजेटमा उल्लेख छ। १२०० मेगावाट बुढीगण्डकी स्रोत व्यवस्थापन गरिने, पश्चिम सेतीको निर्माण कार्य अघि बढाइने र पश्चेश्वर अगाडि बढाउन नेपालको तर्फबाट कार्य अघि बढाइने बजेटमा उल्लेख गरिएको छ। बुटवल गोरखपुर ४ सय केभी प्रसारण लाइन निर्माण गर्ने, पूर्व पश्चिम ७६५ केभी प्रसारण लाइनको सम्भाव्यता अध्ययन गर्नेलगायत प्रसारण लाइन निर्माणका लागि कुल ४३ अर्ब ९५ करोड विनियोजन गरिएको छ। समग्र उर्जा क्षेत्रको लागि भने ७५ अर्ब १० करोड विनियोजन गरिएको छ।"
सर्वोच्चले रोक लगाएको निजगढ विमानस्थललाई पनि बजेट,काठमाडौंः सर्वोच्च अदालतले रोक लगाएको निजगढ अन्तर्राष्ट्रिय विमानस्थल निर्माणमा पनि सरकारले बजेट विनियोजन गरेको छ । अर्थमन्त्री जनार्दन शर्माले आर्थिक वर्ष २०७९०८० को बजेट प्रस्तुत गर्दै निजगढ विमानस्थलको ढाँचा निर्माण गर्ने बताएका हुन्। बजेटमा निजगढ अन्तर्राष्ट्रिय विमानस्थल निर्माणको ढाँचा निर्माण गरी लगानी बोर्ड नेपालमार्फत् आयोजना विकास कार्य अगाडि बढाइने उल्लेख छ ।
"विद्युतीय सवारीको प्रयोग बढाउन ५० स्थानमा चार्जिङ स्टेसन, पेट्रोल पम्प भएकै ठाउँमा बनाइने",काठमाडौं : सरकारले विद्युतीय सवारीको प्रयोग बढाउन ५० स्थानमा चार्जिङ स्टेसन निर्माणका लागि बजेट विनियोजन गरेको छ। आर्थिक वर्ष २०७९०८० को बजेटमा विद्युतीय सवारीको प्रयोग बढाउन यो व्यवस्था गरिएको हो। ५० स्थानमा चार्जिङ स्टेसन बनाउने र पेट्रोलियम पम्प भएकै स्थानमा चार्जिङ स्टेसन बनाउन निजी क्षेत्रलाई प्रोत्साहन गर्ने अर्थमन्त्री जनार्दन शर्माले जानकारी दिए। त्यसैगरी परम्परागत इटा भट्टालाई विद्युतीय भट्टाले विस्तापित गर्ने उल्लेख गरिएको छ।
बजेट : खेलकुदमा क्रिकेटलाई प्राथमिकता,काठमाडौं : सरकारले आउँदो आर्थिक वर्षको बजेटमा खेलकुद क्षेत्र मध्ये क्रिकेटलाई प्राथमिकता दिएको छ। आइतबार सरकारको बजेट संसद्मा पेश गर्दै अर्थमन्त्री जनार्दन शर्माले खेलकुद क्षेत्रमा २ अर्ब ४६ करोड बजेट छुट्याएको बताए। उनले बजेटमा खेलकुद क्षेत्रमा सबैभन्दा बढी प्राथमिकता क्रिकेट क्षेत्रमा दिएका छन्। शर्माले मुलपानी क्रिकेट खेलमैदानलाई यसै आर्थिक वर्ष सम्पन्न गर्ने र क्रितिपुर त्रिवि क्रिकेट मैदानमा राति पनि खेल्ने व्यवस्था मिलाउने बताए। यस्तै चितवनमा रहेको गौतम बुद्ध अन्तर्राष्टि्य क्रिकेट मैदानको बाँकि रहेको काम चाँडै सम्पन्न गर्नुका साथै कैलालीको फाप्ला क्रिकेट मैदान निर्माणका लागि पनि आवश्यक काम कारवाही अगाडि बढाइने बताए।
नेपाललाई सडक मानवमुक्त राष्ट्र बनाइने,काठमाडौं : सरकारले नेपाललाई सडक मानवमुक्त राष्ट्र बनाउने उद्देश्य लिएको छ। यसका लागि आर्थिक वर्ष २०७९०८० को बजेटमा व्यवस्था गरिएको छ। सडक बालबालिका तथा सडक मानवमुक्त बनाएर नेपाललाई सडक मानवमुक्त राष्ट्र बनाउने रकम विनियोजन गरिएको छ। बालबालिका उद्धार तथा पुनर्स्थापना गरिने उल्लेख छ। तनहुँमा बाल उद्धार केन्द्र स्थापना गर्न बजेट विनियोजन गरिएको छ। महिला मन्त्रालयलाई १ अर्ब ७७ करोड विनियोजन गरिएको छ।
बजेट : राष्ट्रपति चुरे संरक्षण कार्यक्रमका लागि २ अर्ब १७ करोड विनियोजन,"काठमाडौं : सरकारले राष्ट्रपति चुरे कार्यक्रमका लागि २ अर्ब १७ करोड बजेट विनियोजन गरेको छ। संसदमा प्रस्तुत आर्थिक वर्ष २०७९०८० को बजेटमा राष्ट्रपति चुरे कार्यक्रमका लागि २ अर्ब १७ करोड विनियोजन गरिएको हो। त्यसैगरी वन तथा वातावरण कार्यक्रमका लागि १३ अर्ब विनियोजन गरिएको छ। प्रधानमन्त्री रोजगार कार्यक्रमका लागि ७ अर्ब ५ करोड विनियोजन गरिएको छ। रोजगारीको अवसर प्रदान गर्ने, सीपमुलक तालिम तथा निर्माण कार्यमा खटाउने पनि उल्लेख छ।"
बैंक अफ काठमाण्डूका ग्राहकले हसट्याग फुड तथा बारमा छुट,"काठमाडौं : बैंक अफ काठमाण्डू लिमिटेड र हसट्याग फुड तथा बार प्रालबीच बैंकको डेबिट कार्ड, क्रेडिट कार्ड तथा मोबाइल बैंकिङ्ग बाट क्यूआर कोड स्क्यान गरी भुक्तानी गर्दा बैंकको आदरणीय ग्राहक महानुभावहरुलाई १० छुट उपलब्ध गराउने सम्झौता भएको बैंकले जनाएको छ। यस सम्झौता पश्चात् ग्राहक महानुभावहरुले हसट्याग फुड तथा बार, एयरपोट रोड, विराटनगरमा उपलब्ध हुने सम्पूर्ण सेवाहरुमा एकमुष्ठ १० सम्मको छुट पाउनुहुनेछ। उक्त छुटको उपयोग गर्नको लागि ग्राहक महानुभावहरुले बैंकको कार्ड तथा मोबाइल बैंकिङ्गको प्रयोग गरी भुक्तानी गर्नुपर्नेछ। हसट्याग फुड तथा बारले एयरपोट रोड, विराटनगरबाट सेवाग्राहीहरुलाई गुणस्तरीय सेवा तथा सुबिधाहरु प्रदान गर्दै आईरहेको बैंकले जनाएको छ। हालसम्म बैंक अफ काठमाण्डू लिमिटेडले ९८ शाखा कार्यालयहरु, ९३ एटिएम र १० एक्स्टेन्सन काउन्टरबाट आफ्ना ग्राहक महानुभावहरुलाई बैंकिङ्ग सुविधा प्रदान गर्दै आईरहेको छ।"
विद्यालय समायोजन गरिने,काठमाडौं : सरकारले विद्यालय समायोजनको नीति लिएको छ। संसदमा प्रस्तुत आर्थिक वर्ष २०७९०८० को बजेटमा विद्यालय समायोजन गर्ने उल्लेख छ। आवश्यकताअनुसार आवासीय विद्यालय निर्माण गरिने पनि बजेटमा उल्लेख छ। विपन्न र गरिब विद्यार्थीको गुणस्तरीय शिक्षामा पहुँच सुनिश्चित गरिने बजेटमा प्रतिबद्धता जनाइएको छ।
समान र न्यूतम ज्याला तथा श्रम अडिट अनिवार्य,काठमाडौं : सरकारले समान काम र समान ज्यालालाई अनिवार्य गरेको छ। संसदमा प्रस्तुत आर्थिक वर्ष २०७९०८० को बजेटमा न्युनतम ज्याला पनि अनिवार्य गरिएको छ। त्यसैगरी श्रम अडिटलाई पनि अनिवार्य गरिएको छ। श्रम कानुनको कडा पालना गरिने पनि उल्लेख छ। बजेटमा श्रम मन्त्रालयलाई ९ अर्ब १३ करोड विनियोजन गरिएको छ।
बजेट : कृषिलाई ५५ अर्ब,काठमाडौं : कृषि तथा पशुपन्छि विकास मन्त्रालयलाई ५५ अर्ब बजेट विनियोजन भएको छ। अर्थमन्त्री जनार्दन शर्माले राष्ट्रिय योजना आयोगले तोकेको सिलिङ भन्दा १५ अर्ब बढी बजेट कृषिलाई दिएका हुन्। कृषिमा आयोगले ४० अर्बको सिलिङ तोकेको थियो। चालू आर्थिम ३६ अर्बको बजेट विनियोजन भएको थियो। यस वर्ष कृषिमा आत्मनिर्भर हुन मन्त्रीले ५५ अर्ब बजेट कृषि मन्त्रालयलाई विनियोजन गरेका हुन्।
आयात प्रतिष्ठापन र निर्यात् प्रवद्र्धन गरिने,"काठमाडौं : सरकारले आयात प्रतिष्ठापन गर्दै निर्यात प्रवद्र्धन गर्ने भएको छ । अर्थमन्त्री जनार्दन शर्माले आयात हुने वस्तु उत्पादन बढाएर प्रतिष्ठापन गर्न लागिएको बताए । यसका साथै अदुवा, अलैंची, निकासी गर्न प्रशोधन उद्योग खोल्न प्रोत्साहन गरिने बताए । चीनसहित तेस्रो मुलुकबाट व्यापार गर्न सहजीकरण गर्ने शर्माले बताए । प्रशोधित पानी, सूचना प्रविधिमा आधारित सेवा पहिचान गरी निर्यात गर्ने उनले बताए । त्यस्ता, उद्योगलाई ८ प्रतिशतसम्म नगद अनुदान दिने शर्माले घोषणा गरेका छन् ।"
"हवाई क्षेत्रमा १२ अर्ब २४ करोड बजेट विनियोजन, नागरिक उड्डयन प्राधिकरणको पुनरसंरचना गरिने","काठमाडौं : सरकारले नागरिक उड्डयन प्राधिकरणको पुनरसंरचना गर्ने भएको छ । अर्थमन्त्री जनार्दन शर्माले प्राधिकरणलाई सेवा प्रवाह र सेवा नियामकको रुपमा छुट्टाछुट्टै स्थापना गर्ने जानकारी दिएका छन्। यस्तै, आन्तरिक हवाई सेवाको गुणस्तरमा अभिवृद्धि गर्ने सरकारको योजना छ । हवाई पूर्वाधार क्षेत्रमा सरकारले १२ अर्ब २४ करोड बजेट विनियोजन गरेको छ ।"
बजेट : भारतको सिलगुढीदेखि चारअलीसम्म पेट्रोलियम पाइपलाइन बनाउने,काठमाडौं : सरकारले आर्थिक वर्ष २०७९०८० को बजेटमा थप पेट्रोलियम पाइपलाइन बनाउने घोषणा गरेको छ। अर्थमन्त्री जनार्दन शर्माद्वारा प्रस्तुत बजेटमा भारतको सिलगुढीदेखि झापाको चालअलीसम्म पेट्रोलियम पाइपलाइन बनाउने उल्लेख छ। त्यसैगरी अमलेखगन्जदेखि पथलैयासम्म पनि पेट्रोलियम पाइपलाइन विस्तार गर्ने उल्लेख छ।
सिमरा र भैरहवा विशेष आर्थिक क्षेत्रलाई पूर्णरुपमा सञ्चालमा ल्याइने,काठमाडौं : सरकारले बारा जिल्लाको सिमरा विशेष आर्थिक क्षेत्र र रुपन्देहीको भैरहवा विशेष आर्थिक क्षेत्रलाई पूर्णरुपमा सञ्चालन गर्ने तयारी गरेको छ। अर्थमन्त्री जनार्दन शर्माले आइतबार बजेट भाषणमार्फत् यही आर्थिक वर्षमा सिमरा र भैरहवा विशेष आर्थिक क्षेत्रलाई पूर्णरुपमा सञ्चालमा ल्याउने जानकारी दिए। उनले विभिन्न स्थानीय तहहरुमा औद्योगिक ग्रामको स्थापनासमेत गर्ने जानकारी दिए। उनले यस आर्थिक वर्षमा १०५ स्थानमा औद्योगिक ग्राम स्थापना गर्ने जानकारी दिए। अर्थमन्त्री शर्माले विशेष आर्थिक क्षेत्र सञ्चालमा ल्याउनका लागि ३ अर्ब ७९ करोड बजेट विनियोजन गरेको जानकारी दिए।
उद्योगलाई १० अर्ब ४८ करोड बजेट विनियोजन,"काठमाडौं : सरकारले उद्योगलाई १० अर्ब बजेट विनियोजन गरेको छ । स्थानीय तहमै उद्योग सञ्चालन गर्न सरकारले प्रोत्साहन गर्ने भएको हो । औद्योगिक ग्राम, औद्योगिक क्षेत्र तथा विशेष आर्थिक क्षेत्र (सेज) निर्माणमा बजेट विनियोजन गरिएको अर्थमन्त्री जनार्दन शर्माले बताएका छन् । कृषिजन्य उद्योग स्थापना गर्न सरकारले प्रोत्साहन गर्ने भएको छ । मासिक १४ करोडसम्म विद्युत उपयोग गर्नेलाई २ देखि १४ प्रतिशतसम्म छुट दिइने घोषण शर्माले गरेका हुन्।"
निर्यात प्रवर्द्धनमा ८ प्रतिशतसम्म अनुदान,काठमाडौं : सरकारले निर्यात प्रवर्द्धन कार्यक्रमअन्तर्गत उत्पादनमूलक वस्तुमा ८ प्रतिशतसम्म अनुदान दिने भएको छ। संसदमा प्रस्तुत आर्थिक वर्ष २०७९०८० को बजेटमा निर्यात प्रवर्द्धनका लागि सरकारले तोकेको उत्पादनमा ८ प्रतिशतसम्म नगद अनुदान उपलब्ध गराउने उल्लेख छ। निर्यातयोग्य उत्पादनमा मासिक १० करोड खपत गर्ने उद्योगलाई २ देखि १० प्रतिशत विद्युत महसुल छुट दिने उल्लेख छ। त्यसैगरी आगामी वर्ष अन्तर्ष्ट्रिय व्यापार मेला तथा अन्तर्राष्ट्रिय व्यापार केन्द्रको स्थापना गर्ने उल्लेख छ। कर प्रणालीमा सुधार गरेर उद्योगलाई उत्पादनमा प्रोत्साहित गरिने पनि उल्लेख छ। विदेशी लगानीको न्यूनतम मापदण्ड पुनरावलोकन गरेर सीमा रु २ करोडसम्म पुर्याइने उल्लेख छ। १० करोडसम्मको स्वीकृत स्वचालित प्रणालीबाट बनाइने उल्लेख छ।
"प्रधानमन्त्री रोजगार कार्यक्रमको ढाँचा परिवर्तन हुने, ७ अर्ब ५ करोड विनियोजन",काठमाडौं : सरकारले प्रधानमन्त्री रोजगार कार्यक्रमका लागि ७ अर्ब ५ करोड बजेट विनियोजन गरेको छ। अर्थमन्त्री जनार्दन शर्माले २ लाख नेपालीलाई रोजगारी सिर्जना गर्ने उद्देश्यले उक्त रकम विनियोजन गरिएको जानकारी दिए। उनका अनुसार यस आर्थिक वर्षमा प्रधानमन्त्री रोजगार कार्यक्रमको ढाँचा पनि परिवर्तन गरिने छ।
निजी जग्गामा रहेका रुख काटेर कृषि खेती गर्न कानुन ल्याइने,काठमाडौं : सरकारले निजी जग्गामा रहेका रुख काटेर कृषि खेती गर्न पाउने कानुन ल्याउने भएको छ। संसदमा प्रस्तुत आर्थिक वर्ष २०७९०८० को बजेटमा निजी जग्गामा रहेका रुख काट्न पाउने र त्यसमा कृषि खेती गर्न पाउने गरी कानुन ल्याउने उल्लेख छ। यो कृषि खेती प्रवर्द्धनका लागि सरकारले अघि सारेको छ।
२० करोडको उद्योग सञ्चालन गर्ने सहकारीलाई ५ प्रतिशत पुँजी दिने,"काठमाडौं : सहकारीमार्फत आत्मनिर्भर अर्थतन्त्र निर्माण गर्ने सरकारले घोषणा गरेको छ । अर्थमन्त्री जनार्दन शर्माले सहकारीमार्फत उत्पादन, उद्योग र रोजगारी उत्पादन गर्न प्रोत्साहन गर्ने बताए । सहकारी खेती, सामूहिक चक्लाबन्दीमा प्रोत्साहन गर्ने उनको भनाइ छ । सीपबिहीनलाई सीप, बेरोजगारलाई रोजगार, गरिबी कम गरिने, कार्यक्रम चलाइने सरकारले जनाएको छ । गरिब घर परिवार, शहरी गरिबलाई अपार्टमेन्ट दिने, श्रम योग्य श्रमिकलाई तालिम दिएर उत्पादन वृद्धि गर्ने सरकारले घोषणा गरेको छ। सहकारीलाई विनाधितो ऋण दिएर सहकारीमार्फत आत्मनिर्भरनिर्भर अर्थतन्त्र निर्माण गर्ने अर्थमन्त्री शर्माले घोषणा गरेका छन् । मूलुकको आर्थिक विकास सहकारी मेरुदण्डको रुपमा विकास गर्ने उनको योजना छ । सहकारीले कूल लगानीको ५० प्रतिशत उत्पादनमा लगानी गर्नुपर्ने भएको छ । यस्तै स्वदेशी उत्पादनको खरिद बिक्री गर्न प्रोत्साहन गरिने भएको छ । २० करोडको उद्योग सञ्चालन गर्ने सहकारीलाई ५ प्रतिशत पुँजी दिने भएको छ। सहकारीमार्फत ५ प्रतिशत सहुलियत कर्जा प्रदान गनिरे अर्थमन्त्रीले घोषणा गरेका छन् । भूमि व्यवस्था, सहकारी तथा गरिबी निवारण मन्त्रालयलाई ७ अर्ब ४ करोड बजेट विनियोजन गरिएको छ ।"
"१० लाख विदेशी पर्यटक भित्र्याउने सरकारको लक्ष्य, ९ अर्ब ३८ करोड बजेट विनियोजन",काठमाडौं : सरकारले पर्यटन क्षेत्रको विकास लागि ९ अर्ब ३८ करोड विनियोजन गरेको छ। अर्थमन्त्री जनार्दन शर्माले आइतबार बजेट भाषणमार्फत् विभिन्न क्षेत्रको पर्यटन विस्तार र प्रवर्द्धन गर्न सो रकम विनियोजन गरेको जानकारी दिएका छन्। उनले यस आर्थिक वर्षमा १० लाख विदेशी पर्यटक भित्र्याउने लक्ष्य राखेको जानकारी दिए। उनले यसै आर्थिक वर्षमा स्थानीय तहको साझेदारीमा २१६ स्थानमा पर्यटक पदमार्ग बनाउने जानकारी दिए।
मोरङको कटहरीमा तीन जना युवाले गरे पुरुषको हत्या,"विराटनगर : तीन जना युवा मिलेर मोरङको कटहरी गाउँपालिका२ घर भएका एक जना पुरुषको हत्या गरेका छन्। हत्या गरेर फ्यालेको अवस्थामा ५० वर्षीय तुलसी श्रेष्ठको शव आइतबार बिहान कटहरी१ महेशपुरस्थित सडक छेउको नालीनजिकै खेतको डिलमा भेटिएको हो। शनिबार राति घरबाट हिँडेका उनको खोजी गर्ने क्रममा निधार र तालुमा चोट लागेको अवस्थामा शव फेला परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार कटहरी१ का ३३ वर्षीय रविन भुजेल, २९ वर्षीय कपिल माझी र कटहरी३ का २८ वर्षीय नितेश चौधरी मिलेर तुलसीको हत्या गरेको प्रारम्भिक अनुसन्धानबाट खुलेको छ। घटनास्थल वरपर रगत लटपतिएको थियो। शव भेटिएको स्थानमा मडारिएका डोबहरु छन्। हत्यामा संलग्न तीनै जनालाई पक्राउ गरिएको र उनीहरुविरुद्ध कर्तव्य ज्यान मुद्दामा म्याद थप गरेर अनुसन्धानको बाँकी प्रक्रिया अघि बढाइने श्रेष्ठले बताए। उनका अनुसार रातको समयमा मादक पदार्थ सेवन (मापसे) गरेर होहल्ला गर्दै हिँडेका तुलसीसँग बाटोमा भेट भएपछि सम्झाईबुझाई गर्ने क्रममा उनीहरुसँग विवाद भएको पाइएको छ। सम्झाउँदा नमानेपछि बाँसको मुंग्रो र ढुंगाले टाउकोमा प्रहार गरेर उनको हत्या गरिएको प्रहरीले जनाएको छ।घटनामा प्रयोग गरिएको मुंग्रो प्रहरीले बरामद गरिसकेको छ। प्रहरीका अनुसार बिहे गरेकी श्रीमतीले छाडेपछि तुलसी भाइ चित्रकुमारको साथमा बस्दै आएको खुलेको छ। तुलसीका सन्तान छैनन्। शवको विराटनगरस्थित कोसी अस्पतालमा पोस्टमार्टम गरिएको छ।"
बालिका बलात्कार आरोपमा वृद्ध पक्राउ,विराटनगर : बालिकालाई बलात्कार गरेको आरोपमा मोरङको कटहरीबाट आइतबार एक जना वृद्ध पुरुष पक्राउ परेका छन्। धनपालथान गाउँपालिका३ का ६० वर्षीय पुरण ऋषिदेवलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार ऋषिदेवले कटहरी गाउँपालिका४ घर भएकी ९ वर्षीया बालिकालाई बलात्कार गरेको प्रारम्भिक अनुसन्धानबाट खुलेको छ। मजदुरी गर्ने ऋषिदेव केही समयदेखि पीडितकै घरमा बस्दै आएको प्रहरीले जनाएको छ। आमा र बुवा मामा घर गएका बेला शनिबार राति ११ बजेतिर उनले बालिकालाई बलात्कार गरेको भनेर जिल्ला प्रहरी कार्यालयमा किटानी जाहेरी परेको डीएसपी श्रेष्ठले बताए। बलात्कार पीडित बालिकाको अवस्था सामान्य रहेको प्रहरीले जनाएको छ। अदालतबाट म्याद थप गरेर पक्राउ परेका ऋषिदेवविरुद्ध जबरजस्ती करणी मुद्दामा अनुसन्धान अघि बढाउने प्रहरीको तयारी छ।
"प्रधानमन्त्री कृषि आधुनिकीकरण परियोजना पुनरसंरचना गर्ने, बाँझो जमिन लिजमा दिइने","काठमाडौं : सरकारले प्रधानमन्त्री कृषि आधुनिकीकरण परियोजनाको पुनरसंरचना गर्ने घोषणा गरेको छ । त्यसका लागि ५ अर्ब ९० करोड रुपैयाँ विनियोजन गरिएको छ । यो परियोजना संघ सरकारअन्तर्गत् रहेकोमा अब प्रदेशसँग समन्वय गरिनेछ । किसान परिचयपत्रको आधारमा सहुलीयत दिइनेछ । किसान पेन्सन योजना सुरु गर्न किसान हितकोषको व्यवस्था गर्ने सरकारको कार्यक्रम छ । यस्तै सरकारले कृषि एम्बुलेन्सको व्यवस्था गर्ने भएको छ। कृषिको बजारीकरणका लागि कृषि बजारको व्यवस्था गर्न कृषि एम्बुलेन्सको व्यवस्था गर्न लागेको हो। प्राविधिक ज्ञान उपलब्ध गराउन कृषि तथा पशु विज्ञानमा स्नातक गरेका जनशक्तिलाई खटाइने छ। यस्तै, बाँझो जमिन कृषक सहकारीलाई लिजमा उपलब्ध गराउने सरकारको तयारी छ ।"
"धान, मकै, गहुँ, तरकारी र फलफूलको आयात ३० प्रतिशतले घटाइने","काठमाडौंः सरकारले धान, मकै, गहुँ, तरकारी र फलफूलको आयात ३० प्रतिशतले कम गर्ने योजना ल्याएको छ । आइतबार अर्थमन्त्री जनार्दन शर्माले संसदमा बजेट प्रस्तुत गर्दै नगदे बाली खेतीलाई प्रोत्साहन गरिने बताए । आगामी ५ वर्षभित्र व्यापार सन्तुलन गर्ने, भूमिहिनलाई ३ वर्षभित्र भूमि उपलब्ध गराउने सरकारको योजना छ ।"
प्रदेश र स्थानीय तहलाई ४ खर्ब ५० अर्ब अनुदान हस्तान्तरण,"काठमाडौंः सरकारले आगामी आर्थिक वर्ष २०७९८० मा स्थानीय र प्रदेशमा ४ खर्ब ५० अर्ब रुपैयाँ बराबर वित्तीय हस्तान्तरण गर्ने भएको छ । अर्थमन्त्री जनार्दन शर्माले सरकारले वित्तीय समानीकरण अनुदान अन्तर्गत प्रदेशलाई ६१ अर्ब, स्थानीय तहलाई १ खर्ब २३ करोड हस्तान्तरण गर्ने भएको हो। यस्तै, ससर्त अनुदानअन्तर्गत् प्रदेशलाई ५७ अर्ब १ ७ करोड, स्थानीय तहलाई १ खर्ब ८३ करोड उपलब्ध गराइने भएको छ।"
असार मसान्तसम्म ११ खर्ब ५२ अर्ब ४२ करोड संकलन हुने अनुमान,काठमाडौं : सरकारले असार मसान्तसम्म ११ खर्ब ५२ अर्ब ४२ करोड संकलन हुने अनुमान गरेको छ । संसदमा अर्थमन्त्री जनार्दन शर्माले आर्थिक वर्षको बजेट प्रस्तुत गर्दै राजस्व संकलन सन्तोषजनक रहेको बताए । राजस्व परिचालन लक्ष्यको हाराहारीमा रहि ११ खर्ब ५२ अर्ब ४२ करोड संकलन हुने सरकारको अनुमान छ । जुन अघिल्लो आर्थिक वर्षको तुलनामा १८ प्रतिशतले बढि हो ।
"उडिरहेको विमानमा एयर होस्टेसको दाँत भाँच्ने महिलालाई १५ महिना जेल, तीन वर्ष उडानमा निषेध","सान डिएगो : साउथवेस्ट एयरलाइन्सकी परिचारिकालाई उडिरहेको विमानमा मुक्का हानेर दाँत भाँच्ने क्यालिफोर्नियाकी एक महिलालाई सङ्घीय जेलमा १५ महिनाको सजाय सुनाइएको छ। सान डिएगोका सङ्घीय न्यायाधीशले भिभियाना क्विनोनेजलाई २६हजार डलर क्षतिपूर्ति र सात हजार पाँचसय डलर जरिवाना तिर्न आदेश दिएका छन्। न्यायाधीश टोड डब्ल्यू रोबिन्सनले क्विनोनेजलाई व्यावसायिक विमानमा तीन वर्षसम्म उडान गर्न निषेध गरेका छन् भने उनले क्रोध व्यवस्थापन कक्षा वा परामर्शमा भाग लिनुपर्ने आदेश पनि दिएका छन्। गत वर्ष मार्च २३ मा साउथवेस्ट एयरलाइन्सको विमानमा सेक्रेमेण्टोबाट सान डिएगो जाने क्रममा क्विनोनेजले एकजना परिचारिलाई बारम्बार मुक्का प्रहार गरी उनको अनुहार रगतम्य पार्नुका साथै तीनवटा दाँत भाँचिदिएकी थिइन्। आक्रमणको भिडियो सामाजिक सञ्जालमा व्यापक भएको थियो। विमान परिचारकहरूलाई धकेल्ने, प्रहार गर्ने र चिच्याउने यात्रीहरूले अनियन्त्रित र हिंसात्मक व्यवहारको वृद्धिको बीचमा उक्त आक्रमण भएको थियो। देशका दुई प्रमुख अमेरिकन एयरलाइन्स र साउथवेस्ट एयरलाइन्सले यात्रीका दुर्व्यवहार रोक्ने प्रयासमा उडानका बेला मदिरायुक्त पेय बिक्री बन्द गरेका थिए। हाल दुवै एयरलाइन्सले मदिरा बिक्री फेरि सुरु गरेका छन्। गत साता अदालतमा पेश गरिएको पत्रमा क्विनोनेजले उडान परिचरलाई कुटपिट गरेकोमा माफी मागेकी छन्। नकारात्मक ध्यानाकर्षणका कारण आफू निराश र अपमानित भएको बेला उक्त घटना भएको उनले उल्लेख गरेकी छन्। उडानका क्रममा परिचारिकाले क्विनोनेजलाई सिट बेल्ट लगाउन, सीटको अघि रहेको ट्रे टेबल बन्द गर्न र उनले लगाएको अनुहारको मास्कलाई उपयुक्त ढङ्गले लगाउन आग्रह गरेकी थिइन्। तर उनले आफ्नो फोन ती परिचारिकको फिल्म बनाउन प्रयोग गरिन् र उनलाई धकेलेर मुक्का प्रहार गरिन्। उनले परिचारिकाको कपाल तानेर अनुहारमा धेरै पटक मुक्का हानिन्। यात्रीहरूले क्विनोनेजको लुगा तानेर उनलाई रोक्न खोजे तर सफल भएनन्।"
नुवाकोट र रसुवामा गणतन्त्र दिवसको अवसरमा १० कैदीबन्दी रिहा,"नुवाकोटरसुवा : १५ औं गणतन्त्र दिवसका अवसरमा नुवाकोट र रसुवाका १० जना कैदीबन्दी रिहा भएका छन्। सरकारले विभिन्न प्रकृतिका कैदी बन्दीको सजाय मिनाहा गर्ने निर्णय गरेसंगै वन्दी जीवन बिताइरहेका नुवाकोट र रसुवाकागरी १० जना पुरुष वन्दी रिहा भएका हुन्। सरकारले नुवाकोट र रसुवा जिल्ला कारागारसहित केन्द्रीय कारागार, डिल्लीबजार करागार, नख्खुसहित देशका विभिन्न कारागारबाट कैदीहरुको बाँकी कैद सजाय मिनाहा गर्न राष्ट्रपति कार्यालयलाई सिफारिस गरेको थियो। नुवाकोट कारागारबाट वाँकी कैद मिनाहा भएर रिहा हुनेहरुमा नुवाकोटको वेलकोटगढी नगरपालिकाका विना पुर्जी काठसहित पक्राउ परेका मुरली घर्ती, तादी गाउँपालिका सवारी ज्यान मुद्धाअन्तर्गतका आइतमान तामाङ, सोही मुद्धाका म्यागङ घर भएका वीरवहादुर तामाङ, तादीका वरिबाहदुर लामा र काभ्रेका तीर्थमान तामाङ रहेका छन्। रिहा भएकाहरुमध्ये आदालतले कै सजाय तोकेको अवधिमध्ये दुई जनाले ५० र तीन जनाले ४० प्रतिशत कैद सजाय भुक्तान गरिसकेकाहरु रहेको नुवाकोट जिल्ला कारागारले जनाएको छ। कारागार र जिल्ला प्रशासन कार्यालय नुवाकोटले आचारण तथा अन्य सुधारका आधारमा सात जनालाई वांकी कैद मिनाहा गर्ने सिफारिस गरेर सरकारलाई पत्र पठाएको थियो। उता नुवाकोटको छिमेकी जिल्ला रसुवा कारागारबाट रिहा हुनेहरुमा पनि ५ जना नै रहेका छन्। रिहा हुनेहरु सवै कर्तव्य ज्यान मुद्धाका रहेको कारागार कार्यालय रसुवाले जनाएको छ। रसुवाका उत्तरगया गाउँपालिका सुव्वावहादुर विक, खोटाङका सुवास राई तथा छिकेक धादिङको निलकण्ठका दिलमान तामाङ, अनीत तामाङ र आकाश तामाङ बाँकी कैद सजाय मिनाहा भई रिहा रहेका हुन्। रसुवा कारागार तथा प्रशासनले आचरण तथा अन्य सुधार भएकामध्ये नौ जनालाई सिफारिस गरि पठाएकोमा सरकारले अदालतले तोकेको कुल सजायमध्ये ४० प्रतिशत कैद सजाय भुक्तान गरिसकेकाहरुलाई रिहा गरेको रसुवाका कारगार प्रमुख खेमराज खड्काले जानकारी दिए। बलात्कार, भ्रष्टाचार, राज्यविरुद्धको अपराधलगायत आधा दर्जन कसुरमा दोषी ठहरिएका बन्दीलाई कैद मिनाहा गर्न नपाइने व्यवस्था कारागार व्यवस्था ऐन २०२०मा उल्लेख गरिएको छ। सरकारले ती बाहेक नकारात्मक सूचिमा नपरेको मुद्धामा दोषी ठहर गरी ४० देखि ५० प्रतिशतभन्दा बढी कैद भुक्तान गरिसकेकाहरुलाई सम्बन्धित कारागार कार्यालय, जिल्ला प्रशासन कार्यालयको रायसहितको सिफारिसका आधारमा गणतन्त्र दिवसका अवसरमा सरकारले बाँकी कैद मिनाहा गरी माफी दिएको हो।"
पहिलो ९ महिनामा मूल्य वृद्धि ७३ प्रतिशत,काठमाडौं : चालु आर्थिक वर्षको पहिलो ९ महिनामा मूल्य वृद्धि ७३ प्रतिशत कायम रहेको छ । सरकारका तर्फबाट अर्थमन्त्री जनार्दन शर्माले आर्थिक वर्ष २०७९०८० को बजेट संसदमा प्रस्तुत गर्दै चालु आर्थिक वर्ष साउनदेखि चैत्रसम्म मूल्य वृद्धि ७३ प्रतिशत कायम रहेको जानकारी दिए । चालु आर्थिक वर्षमा आर्थिक वृद्धिदर ५८ प्रतिशत हुने अनुमान छ । नेपालीको प्रतिव्यक्ति आय १३८१ अमेरिकी डलर पुगेको छ । विश्व बजारमा इन्धन वृद्धिले थप चुनौती देखिएको बजेटमा उल्लेख छ । वस्तु आयातको तुलनामा निर्यातमा उल्लेखनीय वृद्धि भएको बजेटमा भनिएको छ ।
स्ट्याण्डर्ड चार्टर्ड बैंकको लाजिम्पाट शाखा स्थानान्तरण,"काठमाडौं : स्ट्याण्डर्ड चार्टर्ड बैंक नेपाल लिमिटेडले नारायण चौर, नक्साल, काठमाडौँमा आफ्नो नयाँ शाखा सञ्चालनमा ल्याएको छ। उक्त शाखा लाजिम्पाटबाट स्थानान्तरण गरिएको हो। शुक्रबार एक कार्यक्रमकाबीच उक्त शाखाको उद्घाटन नेपालका लागि बेलायती राजदूत निकोला पोलिटले गरिन्। सो कार्यक्रममा बैंकका निर्देशक भरत कुँवर, ग्राहक तथा वरिष्ठ कर्मचारीहरूको उपस्थिति रहेको थियो। सो अवसरमा प्रमुख कार्यकारी अधिकृत अनिर्वाण घोष दस्तीदारले भने, हामी नयाँ शाखाबाट हाम्रा विद्यमान र नयाँ ग्राहकहरूलाई सेवा दिन पाउँदा हर्षित छौं। नयाँ स्थानबाट ग्राहकहरूलाई डिजिटल र स्मार्ट सेवा प्रदान गरिनेछ । ग्राहकहरूका लागि सेवा सुविधा बढाउनका लागि लागि बैंकसँग उच्च डिजिटल क्षमता रहेको छ। बैंकले शाखामा नयाँ खाता खोल्नका लागि विभिन्न अफरहरू पनि ल्याएको छ।"
नेपालीहरुको प्रतिव्यक्ति आय १३८१ अमेरिकी डलर,काठमाडौं : नेपालीहरुको प्रतिव्यक्ति आय वार्षिक १३८१ अमेरिकी डलर पुगेको छ। केही समयअघिमात्र केन्द्रीय तथ्यांक विभागले नेपालीहरुको प्रतिव्यक्ति आय १३७२ डलर पुगेको जनाएको थियो। अघिल्लो वर्षको तुलनामा यो वर्ष १४२ डलरआय वृद्धि भएको हो। गत आर्थिक वर्षमा नेपालीको प्रतिव्यक्ति आय १२३९ डलर रहेको थियो। आर्थिक वर्ष ०७५७६ मा ११९४ रहेको प्रतिव्यक्ति आय क्रमशः ०७६७७ मा घटेर ११५६ र ०७७७८ मा बढेर १२३९ पुगेको थियो।
मन्त्रिपरिषद् बैठक : आगामी आर्थिक वर्षको बजेट स्वीकृत,"काठमाडौं : सरकारले आगामी आर्थिक वर्ष २०७९०८० को बजेट स्वीकृत गरेको छ। आइतबार बसेको मन्त्रिपरिषद् बैठकले संसदमा प्रस्तुत हुने आगामी बजेटलाई स्वीकृत गरेको अर्थमन्त्री जनार्दन शर्माको सचिवालयले जनाएको छ। आजै चार बजे अर्थमन्त्री शर्माले संसदमा करिब १७ खर्बको बजेट प्रस्तुत गर्दैछन्। बजेटमा कर्मचारीको तलब वृद्धि, सामाजिक सुरक्षा भत्ता वृद्धि गर्नेलगायत विषय उल्लेख छ।"
नीतिद्धारा सहिदको सम्मान हुनुपर्छ : सभापति थापा,"स्याङ्जा : सहिद महेन्द्र शाहको ४३ औं स्मृति दिवस शनिवार सातौं स्थित महेन्द्र पार्कमा मनाइएको छ। सहिद महेन्द्र शाह स्मृति प्रतिष्ठानको आयोजनामा पुतलीबजार नगरपालिका१४ स्थित महेन्द्र पार्कमा स्मृति दिवस मनाइएको हो। पार्कमा निर्मित शाहको शालिकमा माल्र्यापण गर्दे संविधानसभा सदस्य एवं कांग्रेसका जिल्ला सभापति राजु थापाले राज्यले नीति बनाएर सहिद र उनका परिवारका उचित सम्मान गर्नुपर्ने बताए। उनले भने, सहिद कुनै पार्टी र समूहका होइनन्, उनीहरु राष्ट्रकै गहना, निधी र मार्गदर्शक हुन। जनहित विपरितका शासन ब्यवस्था परिवर्तनका लागि योगदान पुर्याएका महान सहिद र अन्य घोषित सहिदका वर्गीकरणगरेर राज्य अघि बढ्नु पर्नेमा उनले जोड दिए। निरंकुश एकदलिय शासन ब्यवस्थाका विरुद्ध लोकतन्त्र, गणतन्त्र र स्वतन्त्रताको पक्षमा आवाज उठाउँदै आफ्नो ज्यानै आहुती दिने ती महान सहिदका कारण आज हामी यो अवस्थामा आइपुगेको उनको भनाई छ। जबसम्म राज्यले सहिदलाई उच्च सम्मान गर्दैन, तवसम्म राजनीतिक संस्कार राम्रो बस्दैन। सभापति थापाले भने, यसको सुरुवात लोकतान्त्रिक पार्टी नेपाली कांग्रेसले नै सुरुवात गर्नुपर्छ। उनले महेन्द्र पार्कलाई धार्मिक पर्यटकीय क्षेत्रसंगै बिस्तारगरी पुतलीबजारको नमूना पार्क निर्माण गर्ने बताए। स्याङ्जा सदरमुकामदेखि पैदल मार्ग लामागे हुदै सतौंचण्डीको दर्शन र पार्कमा बिश्राम सहित खर्सु, थाप्ले हुदै शिरुवारीसम्मको यात्रा तयगरी धार्मिक पर्यटकीय नगरी बनाउनका लागि दिर्घकालिन योजना अनुरुप अघि बढ्ने प्रतिवद्धता जनाए। कार्यक्रममा नेपाली कांग्रेसका महासमिति सदस्य तुलसी गिरी, कांग्रेस प्रवक्ता भरतप्रसाद लम्साल, महासमिति सदस्य इन्जिनियर अनुप श्रेष्ठ, गण्डकी प्रदेश सदस्य कुमबहादुर गुरुङ, कांग्रेस नेता सुजन गहतराज, क्षेत्रीय सहसचिव सूर्य लामिछाने, वडा अध्यक्ष जितेन्द्रप्रका मल्ल, पुतलीबजार नगरसभापति सुरजकुमार अधिकारी, नेकपा माओवादी केन्द्रका मित्रबन्धु पौडेल, तरुण दलका उपाध्यक्ष रविन केसी लगायतले सहिद शाहका योगदान र बलिदानीका बारेमा चर्चा गर्दै नमूना पार्क निर्माणका लागि सहयोग गर्ने प्रतिवद्धता जनाए। यसैगरी, प्रतिष्ठानका अध्यक्ष शेरबहादुर राना, उपाध्यक्ष हुमनाथ ढकाल, सदस्य कोैशिला पौडेल, सचिव गणेश ढकालले पार्क निर्माणदेखि हालसम्मका गतिबिधीका बारेमा जानकारी गराए। निरंकुश पञ्चायती शासन ब्यवस्थाविरुद्ध २०३६ साल जेठ १४ गतेका दिन बिद्यार्थी आन्दोलनमा क्रममा हालको पुतलीबजार नगरपालिका१ स्थित सहिद चोकमा १९ वर्षको उमेरमा तत्कालिन सुरक्षाकर्मीको बन्दुकका गोली लागेर मारिएका हुन्। सदरमुकाममा गोली लागेका उनी छटपछिटै झण्डै सय मीटर पर अभियानपथमा पुगेर ढलेका उनी, त्यसपछि उठ्नै सकेनन्। त्यहीं नै उनको मृत्यु भयो। हालको पुतलीबजार १४ सतौंमा जन्मेका उनी बुटवलमा उच्च शिक्षा अध्ययन गर्थे। उनी त्यतीवेला १८ बर्षका थिए भने नेपाल बिद्यार्थी संघमा आवद्ध थिए। जेठ १४ को दिनको दिनको स्मरण गर्दे नेपाली कांग्रेसले सहिद शाहकै जन्मथलो सतौं स्थित सहिद महेन्द्र पार्कमा र शालिक निर्माणगरी प्रत्येक बर्ष बिविध कार्यक्रम गर्ने गर्दछ।मेघबहादुर शाह र मुमा हिराकुमारी शाहका एकमात्र छोरा महेन्द्र शाह २०१८ साल चैत २७ जन्मेका हुन। तत्कालिन पञ्चायती शासकको दमनमा स्याङ्जा बजार स्थित सहिदचोकमा गोली लागेर जेठ १४ गते १८ बर्षको अल्पायूमै उनले सहादत प्राप्त गरे।"
कर्तब्य ज्यान मुद्धाका फरार प्रतिवादी २५ वर्षपछि पक्राउ,जाजरकोट : कर्तब्य ज्यान मुद्धाका फरार प्रतिवादी २५ वर्षपछि जाजरकोट प्रहरीले पक्राउ गरेको छ। जाजरकोट जिल्ला जुनिचाँदे गाउँपालिका७ बस्ने जगविलाल रोकायसमेत भएको कर्तव्य ज्यान मुद्दामा जिल्ला अदालतको मिति २०५४ बैशाख २७ गतेको फैसलाले १० वर्ष कैद तोकिएका फरार प्रतिवादी जगविलाल रोकायलाई प्रहरीले पक्राउ गरेको हो। गोप्य सूचनाका आधारमा खटिएको प्रहरीले उनको घर नजिकै लुकिछिपी बसेको अवस्थामा पक्राउ गरी ल्याएको हो। अदालतले रोकायलाई कारागार चलान गर्न आदेश दिएको छ। रोकायले २५ वर्षअघि गाँउकै एक जनाको हत्या गरेको ठहर गदै १० वर्ष कैद सजायको अदालतले फैसला गरेको हो।
राष्ट्रिय सभामा आर्थिक सर्वेक्षण २०७८०७९ पेश,काठमाडौंः राष्ट्रिय सभाबाट आर्थिक सर्वेक्षण २०७८०७९ पेश भएको छ । अर्थमन्त्री जनार्दन शर्मा प्रभाकरको तर्फबाट कानुन न्याय तथा संसदीय मामीला मन्त्री गोविन्द शर्माले पेश गरेको आर्थिक सर्वेक्षण २०७८०७९ पारित भएको हो । राष्ट्रिय सभाकोअर्को बैठक आजै अपरान्ह साढे ६ बजे बस्नेछ। आजै संसद बैठकमा आर्थिक वर्षको बजेट पेश हुँदैछ। सरकारका तर्फबाट अर्थमन्त्री जनार्द्धन शर्माले बजेट प्रस्तुत गर्दैछन्।
मेमेङमा सञ्चालित स्वास्थ्य शिविरमा तीन सय बढीको स्वास्थ्य परीक्षण,"फिदिम : पाँचथरको फालेलुङ गाँउपालिका३ स्थित लाम्लुवा भञ्ज्याङको मेमेङ स्वास्थ्य चौकीमा एक दिने निःशुल्क स्वास्थ्य शिविर सम्पन्न भएको छ। उक्त शिविरमा एकैदिन तीन सय भन्दा बढीले स्वास्थ्य परीक्षण गराएका छन्। गणेशमान सिंह सामुदायिक हस्पिटल फिदिमको प्राविधिक सहयोगमा सञ्चालित शिविरमा तीन सय १४ जनाको स्वास्थ्य परीक्षण गरिएको अस्पतालका अध्यक्ष सन्तोष श्रेष्ठले जानकारी दिए। शिविरमा हाडजोर्नी, नशा तथा बाथरोग सम्बन्धी बिशेषज्ञ सेवा, आँखा जाँच, मुख तथा दन्त रोग सम्बन्धी जाँच, निःशुल्क भिडियो एक्सरे, इसीजी सेवा, निःशुल्क रगत तथा पिसाबको परीक्षण र निःशुल्क औषधी वितरण गरिएको थियो। शिविरबाट एक सय ५० भन्दा बढीले हाडजोर्नी, नशा तथा बाथरोग सम्बन्धी बिशेषज्ञ सेवा पाएको विशेषज्ञ डाक्टर भूपेन्द्रमान शेरचनले बताए। सोचेभन्दा धेरै बिरामीहरुले उपचार पाउनु भएको छ, शेरचनले भने शिबिरप्रति यहाँका मानिसहरुको आकर्षण देखियो। उपचार गराउनेको घुईँचो थियो। आँखा उपचारका लागि फिदिम आँखा उपचार केन्द्रले सहयोग गरेको हो। झण्डै सय जनाले आँखा उपचार गराएको बताईएको छ। त्यस्तै गरी दाँतको उपचारका लागि मानव डेन्टल हस्पिटल फिदिमले सहयोग गरेको हो। दाँतको उपचार गराउनेको संख्या पनि उल्लेख्य भएको मानव डेन्टलका इन्द्र लुईटेलले बताए। फालेलुङ गाँउपालिकासँगको समन्वयमा सञ्चालित शिबिरको आयोजना पूर्वेली युवा समूह फालेलुङ३ ले गरेको हो।"
नवलपरासीमा १२ जना कैदीलाई कैद मिनाहा,"परासी : कारागार कार्यालय नवलपरासीबाट १२ जना कैदीहरु मुक्त भएका छन्। १५ औं गणतन्त्र दिवसका अवसरमा राष्ट्रपति विद्यादेवी भण्डारीबाट देशभरबाट कैद सजाय माफी मिनाहा पाएका ८१८ कैदीहरुमध्ये नवलपरासीमा रहेका उनीहरु कारागार मुक्त भएका हुन्। मिनाहा पाएर मुक्त हुनेमा सवारी ज्यानका ५, बहुविवाह ४, ज्यान मार्ने उद्योग १, कर्तव्य ज्यानका १ र गर्भपतन मुद्दाका १ जनाले कैद सजाय मिनाहा पाएको कारागार कार्यालयका जेलर जगत बहादुर बस्नेतले जानकारी दिए। मिनाहा पाउनेमा ४० प्रतिशत कैद भुक्तान गरेका १ र ५० प्रतिशत कैद भुक्तान गरेका ११ जना रहेको उनले जानकारी दिए। सवारी ज्यानमा कैद माफी पाउनेमा पूर्वी नवलपरासी मध्यविन्दु नगरपालिका५ का सन्तबहादुर महतो, गोरखा आरुघाट५ का सुमन गुरुङ, रुपन्देही ओमसतिया६ का पुण्टे तेली, पूर्वी नवलपरासी हुप्सेकाट१ का शिवबहादुर परियार र रुपन्देही बुटवल४ का सुनिल गुरुङ छन्। त्यस्तै बहुविवाह मुद्दामा मिनाहा पाउनेमा नवलपरासी सरावल७ का गुल्सन कुमार हरिजन, रुपन्देही गैडहवा८ का जुना क्षेत्री, नवलपरासी प्रतापपुर७ का गणेश प्रसाद चौधरी, पूर्वी नवलपरासी मध्यविन्दु नगरपालिका१ का विष्णुबहादुर विक छन्। यस्तै कर्तव्य ज्यानमा पूर्वी नवलपरासी मध्यविन्दु नगरपालिका१० का टीका प्रसाद रसाइली र ज्यान मार्ने उद्योगमा नवलपरासी रामग्राम नगरपालिका१६ का सुग्रिम कोहार प्रजापतिले कैद सजाय मिनाहा पाएका छन्। गर्भपत मुद्दामा कपिलवस्तु वाणगंगा६ की ३२ वर्षीया महिलाले पनि कैद सजाय मिनाहा पाएकी छन्। १५० पुरुष र २५ महिला गरी कुल १७५ कैदीबन्दी राख्ने क्षमता भएको कारागारमा हाल ५३१ जना छन्। जसमा ४३१ पुरुष, ७६ जना महिला र ३ जना आश्रीत बालबालिका रहेको कारागार कार्यालयले जनाएको छ।"
किसान हित कोष स्थापना गर्न सरकारद्वारा एक अर्ब बजेट विनयोजन,काठमाडौं : सरकारले कृषि क्षेत्रको प्रवर्द्धनका लागि 'किसान हित कोष' स्थापना गर्ने भएको छ। आइतबार अर्थमन्त्री जनार्दन शर्माले बजेट भाषणमार्फत् किसान पेन्सन योजनाअन्तर्गत 'किसान हित कोष' स्थापना गर्ने जानकारी दिएका छन्। उक्त कोषमा किसानहरुले जम्मा गर्ने रकमको १० प्रतिशत रकम सरकारले जम्मा गरिदिने व्यवस्था मिलाइने अर्थमन्त्री शर्माको भनाइ छ। कोष स्थापना गर्नका लागि बिउँ पुजीको रुपमा सरकारले एक अर्ब रुपैँया छुट्ट्याएको अर्थमन्त्री शर्माले जानकारी दिए।
पाठ्यपुस्तक अभाव भएपछि शिक्षामन्त्रीले गरे जनक शिक्षाको अनुगमन,"काठमाडौं : समयमा पाठ्यपुस्तक उपलब्ध नभएको गुनासो आएपछि शिक्षा, विज्ञान तथा प्रविधिमन्त्री देवेन्द्र पौडेलले जनक शिक्षा सामग्री केन्द्र लिमिटेडको आकस्मिक अनुगमन गरेका छन्। आइतबार भक्तपुरको सानोथिमिस्थित जनक शिक्षाको आकस्मिक अनुगमन गर्दै पुस्तक छपाईको बारेमा जानकारी लिएका थिए। जनक शिक्षाले यसअघि समयमा नै पाठ्यपुस्तक पुराउने भनेपनि सोचेजस्तो काम नभएको पाइएपछि शिक्षामन्त्री पौडेल अनुगमनमा निस्किएका हुन्। अनुगमनका क्रममा मन्त्री पौडेलले पाठ्यपुस्तक छपाई दुई हप्ता ढिलो भएको जानकारी पाएको बताएका थिए । उनले १० दिनसम्ममा पुस्तक छापिने जनक शिक्षाले जानकारी गराएको बताए । अहिले २० लाख पुस्तक पुग्न बाँकी रहेकाले छिटै ढुवानी हुने उनले बताए । मन्त्री पौडेलले कागजहरु आएर पुस्तक छाप्ने काम तीव्र रुपमा भइरहेको सूचना पाएको जानकारी दिए। उनले सबै विद्यार्थीको हातहातमा पुस्तक नपुगेसम्म निरन्तर अनुगमन गर्ने बताएका थिए।"
कैलालीको मोहना नदीमा डुबेर दुई बालकको मृत्यु,कैलाली : धनगढी उपमहानगरपालिका३ स्थित मोहना नदीमा डुबेर दुई बालकको मृत्यु भएको छ । मृत्यु हुनेमा सोही वडाका १० वर्षीय अनुप चौधरी र १२ वर्षीय विष्णु गुप्ता रहेको जिल्ला प्रहरी कार्यालयका प्रहरी नायब उपरीक्षक बेदप्रकाश जोशीले जानकारी दिएका छन्। चटकपुरराजघाट जोड्ने पुलको मुनतिर नदीमा नुहाउने क्रममा डुबेर दुवै बालकको मृत्यु भएको हो। दुवैजनाको शव पोस्टमार्टमका लागि सेती प्रादेशिक अस्पतालमा राखिएको छ।
रासायनिक मल कारखाना स्थापना गर्न १५ अर्ब विनियोजन,"काठमाडौं : सरकारले धान गहुँको आयात ३० प्रतिशतले कम गर्ने बजेटमा उल्लेख गरेको छ। निर्यात दोब्बर बनाउने र व्यापार सन्तुलन कायम गर्ने बजेटमा उल्लेख छ। वार्षिक ८ लाख नेपालीलाई रोजगारी दिने सरकारको लक्ष्य छ। बजेटको प्रथामिकताका क्षेत्रहरुमा कृषित क्षेत्रको रुपान्तरण, रोजगारी सिर्जना गरिबी निवारण, नवप्रवर्तक, जलविद्युत प्रसारण लाइन, लगानी प्रवर्द्धन, वातावरण संरक्षण, जलवायु संरक्षण, वैज्ञानिक अनुसनधान र विकास रहेको छ। प्रधानमन्त्री कृषि आधुनिकीकरण परियोजनाका लागि ५ अर्ब ९० करोड विनियोजन गरिएको छ। रासायनिक कारखाना स्थापना गर्न र खरीद गरेर सहज आयात गर्न १५ अर्ब विनियोजन गरिएको छ। धान, बिउ, दुधको न्यूतम समर्थन मूल्य तोकिने बजेटमा उल्लेख छ। १ सय सामुदायिक धान भण्डार केन्द्रका लागि ४५ करोड विनियोजन गरिएको छ। कृषि क्षेत्रको रुपान्तरण र रोजगारी उत्पादन तथा कृषि उत्पादन कार्यक्रम सञ्चालन गरिने बजेटमा उल्लेख। कृषकलाई बिउ मल सिँचाइ सहुलीयत कर्जा उपलब्ध गराउने। कृषि उत्पादन ढुवानीका लागि एम्बुलेन्स प्रयोग गर्ने, बजेटमा भनिएको छ। सबै वडामा कृषि प्राविधिक उपलब्ध गराउने र प्रत्येक स्थानीय तहमा श्रम सहकारीमा आबद्ध गरी तीन सय कृषि स्वयं सेवक तयार पारिने पनि उल्लेख छ।"
कहिले सार्वजनिक होला टाटाको नयाँ एच५?,"काठमाडौं : टाटा मोटर्सको मिडसाइज एसयुभी सेग्मेन्टको एच५ बजारमा निकै रुचाइएको गाडी हो। पहिलो पटक सन् २०१८ मा सार्वजनिक एच५ले ग्राहकहरूको मन जित्त सफल छ। पछि सन् २०१९ मा पनि केही थप विशेषताहरूसहित एच५ सार्वजनिक गरिएको थियो। सन् २०२० को जनवरीमा पुनः परिमार्जनसँगै सार्वजनिक गरिएको एच५ सन् २०२३ मा भने थप अद्यावधिक सुविधाहरूसँगै सार्वजनिक हुने बताइएको छ। टाटा एच५ को बाहिरी आवरणसँगै भित्री विशेषताहरूका कारण ग्राहकहरूको रोजाइमा पर्दै आएको छ। टाटा मोटर्सका अनुसार नयाँ एच५ फेसलिफ्ट सहित सार्वजनिक हुँदैछ। अर्थात् गाडीमा विशेषताहरू अद्यावरण र थप गर्नुसँगै यसको बाहिरी स्टाइलमा पनि परिवर्तन हुनेछ। कम्पनीले नयाँ एच५बारे सम्पूर्ण विशेषता भने सार्वजनिक गरेको छैन। गाडीको बाहिरी स्टाइलिङमा परिमार्जन हुनेछ। जसमध्ये मुख्य यसको बाहिरी स्टाइलिङ हुनेछ। टाटा मोटर्सले एच५ २०२३ को बाहिरी आवरण अद्यावरण (अपडेट) गर्नेछ। यसको अगाडि भागमा हुने ग्रिल पुनः डिजाइन गरिएको हुनेछ भने गाडीमा नयाँ हेडल्याम्प क्लस्टर हुनेछ। साथै,कम्पनीले अगाडिको बम्परमा पनि केही परिवर्तन गर्ने अनुमान लगाउन सकिन्छ। यसबाहेक नयाँ एच५मा नयाँ अलोय ह्विलहरू हुने प्रक्षेपण गरिएको छ। गाडीको अगाडि भागसँगै पछाडि भागमा पनि केही परिवर्तनहरू हुने अपेक्षा राखिएको छ। टाटा मोटर्सले नयाँ एच५को बाहिरी आवरण र स्टाइलिङसँगै अन्य आन्तरिक विशेषताहरूमा पनि परिमार्जन र अद्यावरण गर्ने जनाइएको छ। सबैभन्दा पहिले गाडीमा अद्यवारण गरिएको इन्फोटेनमेन्ट र स्टियरियो प्रविधि हुने बताइएको छ। नयाँ इन्फोटेनमेन्ट प्रणाली ठूलो डिस्प्लेको साथ आउनेछ। र, एच५को मानक दायरामा आइआरए जडान कार टेक प्रदान गर्ने बताइएको छ। थप रूपमा, अद्यावधिक गरिएको प्याकेजले ३६० डिग्री पार्किङ क्यामेरा पनि समावेश गर्नुपर्ने अनुमान छ।"
तारा एयरको जहाज हराएपछि करिश्माको प्रश्न : जनताको ज्यान सस्तो हो?,"काठमाडौं : नेकपा एमालेकी नेतृ एवं नायिका करिश्मा मानन्धरले राज्यको लापरवाहीले जहाज दुर्घटनामा निर्दोष जनताले ज्यान गुमाएको भन्दै आक्रोश पोखेकी छन्। पोखराबाट जोमसोम उडेको तारा एयरको जहाज हराएपछि नायिका मानन्धरले विकट र जोखिमयुक्त भूगोल भएको ठाउँमा पूरानो जहाज चलाएर लापरवाही गरेको आरोप लगाएकी हुन्। उनले जनताको ज्यान सस्तो हो भनेर प्रश्नसमेत गरेकी छन्। पुरानो हवाई जहाज उडाउने, त्यो पनि हाम्रो जस्तो धरातलीय भूभागमा ? उनले प्रश्न गरेकी छन्, प्राइभेट कम्पनीलाई प्राथमिकता साथ लाइसेन्स दिनको असर, जनताको ज्यान सस्तो बनायो? २२ जना सवार तारा एयरको जहाज आज विहानदेखि हराइरहेको छ।"
बेत्रावतीरसुवागढी सुरुङ मार्गको काम योजनामा मात्र सीमित,"रसुवा : दुई वर्षदेखि निरन्तर नीति तथा कार्यक्रममा समेटिँदै आएको बेत्रावतीरसुवागढी सुरुङ मार्गको काम घोषणामा मात्रै सीमित भएको छ। २०७६ जेठ १५ गते सरकारले ल्याएको बजेट नीति तथा कार्यक्रममा सुरुङ मार्ग निर्माणको योजना ल्याइएको थियो। त्यसयता यस शीर्षकले निरन्तरता पाएको छ। तर हालसम्म सुरुङ निर्माण कार्य अघि बढेको छैन। चालु आर्थिक वर्ष २०७८७९ का लागि पनि सरकारले यो कार्यक्रमलाई प्रस्ताव गरेको थियो। सुरुङ निर्माण हुने क्षेत्रको दुई स्थानमा जमिन चिरा परेको योजनाले यसअघि गरेको प्रारम्भिक प्रतिवेदनमा उल्लेख छ। निर्माणको लागि सम्झौता भएको बेत्रावतीरसुवागढी सुरुङको दूरी २४ किलोमिटरको हुने छ। सडक मार्गका लागि २४ किलोमिटर सुरुङ बनाउन कठिन हुने गल्छीत्रिशूलीमैलुङस्याफ्रुबेंसीरसुवागढी सडक योजनाले जनाएको छ। नेपालमा हालसम्म २४ किलोमिटर लामो सुरुङ निर्माण नभएको छैन। गल्छीरसुवागढी सडकको स्तरोन्नति कार्यको नेतृत्व लिइरहेको योजनाले प्रारम्भिक प्रतिवेदन तयार पारेको थियो। सोही प्रतिवेदनका आधारमा नेपालचीनबीच सुरुङ निर्माण सम्बन्धी सम्झौता हुने देखिएको थियो। एक किलोमिटर बराबर दुई अर्ब रुपयाँ खर्च हुने प्रारम्भिक प्रतिवेदनमा उल्लेख छ। सुरुमा स्याफ्रुदेखि मैलुङसम्म सुरुङ निर्माण गर्ने योजना थियो। २०७६ असोजमा भएको द्विपक्षीय सम्झौता अनुसार बेत्रावतीदेखि रसुवागढीसम्म नै सुरुङ निर्माण गर्ने उल्लेख भयो। नेपाल चीनबीच २० वटा विषयमा भएका द्विपक्षीय समझदारीमा सुरुङ निर्माण पनि राखिएको थियो। यसको निर्माणका लागि योजनाले निरन्तर सहयोग र सहकार्य गर्ने छ। सुरुङ मार्ग निर्माण भएपछि द्विदेशीय व्यापारमा सहज हुने विस्वास लिइएको छ। सुरुङ निर्माणको काम सुरु भएपनि सडकको स्तरोन्नतिको काम पनि निरन्तर सञ्चालन हुने योजनाले जनाएको छ। बेत्रावतीरसुवागढी, छहरेटोखा सुरुङ निर्माण भए करिब ५० किमि सडक छोटिने छ। गल्छीदेखि रसुवागढीसम्मको सडक साँघुरो र लामो दूरीको छ। नीति तथा कार्यक्रममा अन्तरर्देशीय प्रसारण लाइन, केरुङकाठमाडौं रेलमार्ग, केरुङकाठमाडौं सुरुङ मार्ग प्राथमिकतामा राखिँदै आएको छ। नीति तथा कार्यक्रममा योजनाहरू प्राथमिकतामा राखिएपनि काम भने न्यून हुने गरेको छ। योजनामा समावेश भएका कार्यक्रममध्ये अन्तरर्देशीय प्रसारण लाइनको काम भइरहेको छ।"
आठ महिनामा ३२५ किमी सडक कालोपत्र र ८० पुल सम्पन्न,"काठमाडौं : सरकारले चालू आर्थिक वर्षको आठ महिनामा ३२५ किलोमिटर सडक कालोपत्र र ८० पुलको निर्माण सम्पन्न गरेको छ। सरकारले शनिबार सार्वजनिक गरेको आर्थिक सर्वेक्षणअनुसार गत फागुनसम्ममा २६५ किमी सडकखण्ड ग्राभेल भएको छ भने ९५ किमी मर्मत भएको छ। हालसम्म १६ हजार ९३९ किमी कालोपत्र सडक र आठ हजार हजार ८२१ किमी कच्ची गरी सडकको लम्बाइ ३३ हजार ८७१ किमी पुगेको छ। गत असारसम्ममा १६ हजार ६१४ किमी कालोपत्र, आठ हजार ७१ किमी खण्डस्थित र आठ हजार ९३१ किमी कच्ची सडक थियो। गत आवमा नै ४७२ किमी नयाँ माटे सडक निर्माण भएको उल्लेख छ। यो अवधिमा ७३९ किमी सडक ग्राभेल र एक हजार १९० किमी सडक कालोपत्रमा स्तरोन्नति भएको थियो। गत आवमा नै सात हजार १८७ किमी सडक नियमित र पटके मर्मत र ४२४ किमी आवधिक मर्मत भएको थियो । गत आवमा १९२ पुल सम्पन्न भएको थियो। फागुनसम्ममा नै प्रादेशिक र स्थानीयस्तरका कच्ची, ग्राभेल र कालोपत्र गरी ९२१ किमी सडक निर्माण भएर जम्मा ६४ हजार ६१७ किमी सडक निर्माण भएको छ। गत असारसम्ममा कूल प्रादेशिक र स्थानीय सडकको लम्बाइ ६३ हजार ६९६ किमी रहेको थियो। निर्मित सडकमध्ये कालोपत्रको अङ्स सात प्रतिशत, गाभ्रेलको २१ प्रतिशत र कच्ची सडकको ७२ प्रतिशत रहेको छ। निर्माण भएका कच्ची सडकको क्रमिकरुपमा स्तरोन्नति गर्नुपर्ने र विद्यमान सडक चौडा गर्नुपर्ने सर्वेक्षणमा बताइएको छ। गत फागुनसम्म कूल सडकमध्ये हिमाली क्षेत्रमा १६ प्रतिशत, पहाडमा ५५ प्रतिशत र तराईमा २९ प्रतिशत रहेको थियो। राष्ट्रिय गौरवका आयोजनामध्ये मध्यपहाडी (पुष्पलाल) राजमार्ग ४४ किमी थपिएर एक हजार १५७ किमी पुगेको छ। यहाँका १२९ पुलमध्ये हालसम्म ९२ पुल निर्माण सम्पन्न भएका छन्। हुलाकी राजमार्गमा यो अवधिमा ८१ किमी सडक र पाँच पुल निर्माण भएको थियो। उत्तरदक्षिण करिडोरमध्ये कालीगण्डकी करिडोरमा यो वर्ष गैँडाकोटराम्दीमालढुङ्गा खण्डमा ६४ किमी कालोपत्र भएको थियो। मालढुङ्गाबेनी जोमसोम कोरला १३२ किमी ग्राभेल र २५ किमी कालोपत्र भएको थियो। कर्णाली करिडोरमा यो वर्ष सिमकोटसरीसल्ला तीन किमी ट्र्याक थप भएर २६१ किमी ट्र्याक निर्माण भएको छ। कोसी करिडोरमा यो वर्ष थप चार किमी ग्राभेल थपिएर ग्राभेल सडकको लम्बाइ ७२ किमी पुगेको छ। मदन भण्डारी राजमार्गमा गत फागुनसम्ममा थप चार किमीमा कालोपत्र भएर कालोपत्र सडक २४१ किमी पुगेको छ। जम्मा १८५ पुल निर्माण गर्नुपर्नेमा हालसम्म ७७ पुल सम्पन्न भएको छ। प्रमुख व्यापारिक सडकमध्ये रानीविराटनगरइटहरीधरान खण्डमा दुई किमी, जटहीजनकपुरढल्केबर खण्डमा एक दशमलव दुई किमी, वीरगञ्जपथलैया दुई दशमलव दुई किमी र मोहनाअत्तरिया खण्डमा ५०० मिटर कालोपत्र सम्पन्न भएको छ। स्थानीय पूर्वाधारअन्तर्गत गत फागुनसम्ममा नै २१५ झोलुङ्गे पुल र चार सडक पुल निर्माण भएको छ। हाल झोलुङ्गे पुलको सङ्ख्या नौ हजार ३८८ र सडक पुलको ६२७ पुगेको छ। पहिचान भएका १४३ तुइनमध्ये १३४ तुइन झोलुङ्गे पुलद्वारा विस्थापित गरिएको जनाइएको छ। सत्र हजार १८ सवारीसाधनमा इम्बोस्ड नम्बर प्लेट जडान यातायाततर्फ, सवारीसाधनमा चालू आवमा १७ हजार १८ सवारीसाधनमा इम्बोस्ड नम्बर प्लेट जडान भएको छ। हालसम्म एक लाख ३५ हजार ३४१ इम्बोस्ड नम्बर प्लेट उत्पादन भएर आठ हजार ३६७ सवारीसाधनमा जडान गरिएको छ। चालू आवमा दुई लाख ४६ हजार ६५२ सवारी चालक अनुमतिपत्र वितरण भएको छ। सार्वजनिक यातायातमा जिपिएस भेइकल ट्रयाकिङ प्रणाली लागू गर्न ३५ सार्वजनिक सवारीसाधनमा जडान गरिएको छ। ५६ किमी रेलमार्ग सम्पन्न, रेल सञ्चालन सुरु रेल यातायातमा जयनगरजनकपुरकुर्थाविजलपुरा रेलमार्ग र बथनाहाविराटनगर रेलमार्गमा नेपालतर्फको ७९ किमीमध्ये हालसम्म ५६ किमी सम्पन्न भइसकेको छ। चालू आवमा नै जयनगरकुर्था रेलमार्ग सञ्चालनमा ल्याइएको छ। पूर्वपश्चिम विद्युतीय रेलमार्गको बर्दिवासनिजगढ खण्डमा चालू आवमा एक दशमलव पाँच किमी ट्र्याकबेड निर्माण भएको छ। हाल ट्र्याकबेडको लम्बाइ ५० दशमलव पाँच किमी पुगेको छ। राष्ट्रिय गौरवको सो आयोजनाको ९४५ किमी को विस्तृत अध्ययन प्रतिवेदन तयार भएको छ। जलयातायात सञ्चालनका लागि सम्भाव्यता अध्ययन जलयातायात सञ्चालनका लागि सम्भाव्यता अध्ययन भएको छ। हालसम्म कर्णाली नदी (खक्रौलाखिमडी) ११५ किमी, कालीगण्डकी (राम्दीदेवघाट) ९५ किमी, कोशी नदी (चतरातुम्लिङटार) ७५ किमी, नारायण नदी (देवघाटगण्डक) ८५ किमी, त्रिशूली (देवघाटमुग्लिन) २२ किमी, सुनकोसी नदी(अरुण दोभानदेखि माथि) २२ किमीमा आन्तरिक जलमार्गमा जलयान सञ्चालनसम्बन्धी सम्भाव्यता अध्ययन सम्पन्न भएको छ।"
कुन दलका कति आए जनप्रतिनिधि ?,"काठमाडौं : संघीयता कार्यान्वयनसँगै दोस्रो स्थानीय निर्वाचन सकियो। विवाद भएको बाजुराको बूढीगंगा नगरपालिकामा मतदान हुन बाँकी छ। उदयपुरको त्रियुगा नगरपालिकामा गणना जारी छ। अन्य तहले भने जनप्रतिनिधि पाइसकेका छन्। पहिलो निर्वाचन भन्दा यसपटक दलहरूका अनुमान मतपरिणाममा फरक आयो। कतै स्वतन्त्रले बाजी मारे, कतै दल नै शून्यको अवस्थामा पुगे। ठूला भनिएका दलहरूको पनि तहगत नतिजा फरकफरक आएको छ। यसपटकको निर्वाचनमा कांग्रेसबाट १३ हजार ७३७ जनप्रतिनिधि निर्वाचित भए। यस्तै, नेकपा (एमाले) बाट ११ हजार ८७२, नेकपा (माओवादी केन्द्र)बाट ५ हजार ४४ र अन्य दल तथा स्वतन्त्र गरी ४ हजार ४८ जनप्रतिनिधि चुनिएको निर्वाचन आयोगले जनाएको छ। २०७४ सालमा ३ चरणमा सम्पन्न स्थानीय तह निर्वाचनमा कांग्रेसबाट ११ हजार ४५६, एमालेबाट १४ हजार १०० र माओवादी केन्द्रबाट ५ हजार ४४५ जनप्रतिनिधि निर्वाचित भएका थिए। स्थानीय निर्वाचनमा कांग्रेसबाट १४० प्रमुख, ११० उपप्रमुख, १८८ अध्यक्ष, १९० उपाध्यक्ष, २ हजार ६६१ वडाध्यक्ष, २ हजार ६०० महिला सदस्य, २ हजार ५४७ दलित महिला र वडा सदस्य ५ हजार ३०१ निर्वाचित भएका छन्। एमालेबाट ८२ प्रमुख, ११३ उपप्रमुख, १२३ अध्यक्ष, १२६ उपाध्यक्ष, २ हजार १२७ वडाध्यक्ष, २ हजार ३४० महिला सदस्य, २ हजार २८५ दलित महिला सदस्य र ४ हजार ६७६ वडा सदस्य निर्वाचित भए। संघीयता कार्यान्वयनसँगै भएको पहिलो स्थानीय तह निर्वाचनमा एमाले धेरै स्थानीय तह जितेर पहिलो बनेको थियो। तर, यसपटक भने खुम्चिएर दोस्रो स्थानमा पुगेको छ। ७ सय ५३ स्थानीय तहमध्ये कांग्रेसले ३ सय २७ स्थानीय तहको प्रमुख जितेर पहिलो भयो। एमाले २ सय ५ स्थानीय तहको प्रमुखमा सीमित भयो। गठबन्धनको फाइदा कांग्रेसले लियो। नेकपा माओवादी केन्द्र भने पहिलेकै स्थानमा यथावत् छ। तर, केही पद भने थप्न सफल भयो। यसअघि १ सय ६ पालिका प्रमुख जितेको माओवादी केन्द्रले यस पटक १ सय २१ स्थानमा प्रमुख जित्यो। कांग्रेस र माओवादी केन्द्रले यस पटकको स्थानीय तहमा फाइदा दिए पनि एमाले जनमत नघटेकोमा ढुक्क देखिन्छ। एमाले अध्यक्ष तथा पूर्वप्रधानमन्त्री केपी शर्मा ओलीले संसद्मा नै एमाले यस पटक पनि मजबुत बनेर निस्किएको बताए। भने, जनमतले एमालेलाई मजबुत बनाएको छ। यो नै एमालेको जित हो। कुन प्रदेशमा को अघि ? प्रदेश १ मा नेपाली कांग्रेस अघि देखिएको छ। यो प्रदेशमा ६८ पालिकाको नेतृत्व गर्ने पहिलो दल कांग्रेस बन्यो। यसपटक पनि ५९ पालिकामा कांग्रेसले नेतृत्व गर्ने अवसर पायो। यसअघि ४७ ठाउँमा नेतृत्व गरी प्रदेशको दोस्रो दल बनेको एमाले अहिले १८ ठाउँमा सीमित भयो। यस प्रदेशबाट एमालेले धेरै हार बेहोर्नु परेको छ। १२ पालिकामा नेतृत्व गर्ने गरी तेस्रो दल बनेको नेपाल कम्युनिस्ट पार्टी माओवादीले यसपटक ९ पालिका जितेर तेस्रो दल बनेको छ। मधेस प्रदेशमा यसअघि ६९ पालिका जितेको एमाले अहिले ३० पालिकामा सीमित छ। यसअघि नेपाली कांग्रेसभन्दा २९ पालिका बढी स्थान जित्न सफल भएको एमाले अहिले केवल २९ पालिकामा सीमित रह्यो। यसअघि ४० पालिकामा नेतृत्व गरेको नेपाली कांग्रेस यस पटक ४६ पालिका नेतृत्व गर्ने भएको छ। गत चुनावभन्दा ५ ठाउँमा नेतृत्व थपिएको छ। अघिल्लो पटक २१ पालिका जितेर पाँचौं स्थान प्राप्त गरेको माओवादीले अहिले भने ९ पालिकामा खुम्चिएसँगै यसपटक पनि पाँचौं स्थानमा छ । २५ पालिका जितेर जनता समाजवादी पार्टीले तेस्रो स्थानमा छ। १४ पालिका जितेको लोकतान्त्रिक समाजवादी पार्टीले चौथो स्थान प्राप्त गरेको छ। बागमती प्रदेशमा यसअघि ६४ पालिका जितेर पहिलो पार्टी बनेको एमाले यसपटक २६ पालिकामा सीमित रह्यो। यो एमालेको तेस्रो स्थान हो। नेकपा माओवादीले २७ पालिका जितेर दोस्रो स्थान पाउन सफल भएको छ। यसअघि ३५ पालिका मात्र जितेको नेपाली कांग्रेसले यसपटक ५८ पालिका जितेर पहिलो पार्टी बनेको छ। गण्डकी प्रदेशमा पनि नेकपा एमाले यस पटक दोस्रो दल बन्यो। यसअघि पनि नेपाली कांग्रेस ४४ पालिका जितेर पहिलो स्थान लिएको गण्डकीमा यसपटक ३६ पालिका जितेर पहिलो नै बन्न सफल भएको छ। यसअघि ३४ पालिका जितेको एमाले यसपटक ३५ सिट जितेर पनि दोस्रो मै सीमित रहेको छ। यसअघि पाँच पालिका सीमित माओवादी यसपटक ११ पालिका जित्न सफल भई तेस्रोमा सीमित छ। लुम्बिनी प्रदेश यसअघि ४३ पालिका जितेर प्रथम बन्न सफल एमालेको स्थान अहिले कांग्रेसले लिएको छ। यसअघि ३३ पालिका जितेको नेपाली कांग्रेसले यसपटक ४७ पालिका जितेको छ भने एमालेले २७ पालिका मात्र जितेर दोस्रो बन्यो। यसअघि १९ पालिका जितेको माओवादी यसपटक २५ पालिका मात्र जित्न सफल भएको हो। सोही स्थानबाट नेकपा एमालेकी केन्द्रीय सदस्य दीपा शर्माले जिल्लामा यसपटक एउटा पालिका पनि जिताउन नसकेको स्वीर्काछिन्। गठबन्धनकै कारण एमालेले एक सिट पनि ल्याउन नसकेको उनको भनाइ छ। कर्णाली प्रदेशको पनि ७९ वटै पालिकाको मत परिणाम सार्वजनिक भएसँगै कर्णालीमा नेपाली कांग्रेसले ३२ पालिका जितेर पहिलो, दोस्रोमा नेकपा (माओवादी केन्द्र) जसले २३ पालिका जितेको छ भने नेकपा (एमाले) ले १५ पालिकामा तेस्रो हुनु परेको छ। २०७४ को निर्वाचनमा २७ पालिकाको नेतृत्व लिएर पहिलो दल बनेको एमाले यसपटक तेस्रो स्थानमा खुम्चिएको छ भने तेस्रो दल कांग्रेस ३२ पालिकाको नेतृत्व गर्दै पहिलो शक्तिका रूपमा स्थापित भएको छ। माओवादीले दोस्रो स्थान लिएको हो। सुदूरपश्चिम प्रदेशमा यसअघि ३९ सिट ल्याएर पहिलो दल बनेको नेकपा एमाले यसपटक २५ पालिका जितेर दोस्रोमा झरेको छ। अघिल्लो चुनावमा ३८ पालिका जितेर दोस्रो दल बनेको कांग्रेस यस पटक ४० पालिका जितेर पहिलो बनेको छ। यसअघि १० पालिका जितेको माओवादीले यसपटक बढाएर १४ पालिका पुर्याएर तेस्रो स्थानमा छ। नेपाली कांग्रेसका प्रवक्ता पुष्पा भुसालले पहिलो पार्टी बन्न सफल भए पनि समग्रमा पार्टीले अपेक्षा गरेअनुसारको मत आउन नसकेको बताइन्। नेकपा माओवादीका प्रमुख सचेतक देव गुरुङले कम्युनिस्टको संस्कारसँग नेपाली कांग्रेसका भाव नमिल्ने हुँदा मत ट्रान्सफर हुन नसकेको बताए। नेकपा एमाले भने स्थानीय तहको नतिजा नराम्रो भन्न नमिल्ने बताएको छ। नेकपा एमालेका अध्यक्ष केपी शर्माले ओलीले भने जस्तो परिणाम आए पनि उक्त मत परिणामलाई गलत भन्न नमिल्ने धारणा राखेका छन्। उनले बाह्य र आन्तरिक परिस्थितिमा आएको यो नतिजा स्वीकार गर्न लायक भएको बताएका छन्।"
सिसडोल पुगे बालेन,"नुवाकोट : डेढ दशक बढी समयदेखि काठमाडौं उपत्यकाको फोहोर विर्सजन गरिँदै आएको नुवाकोटको सिसडोलमा काठमाडौं महानगरका मेयर बालेन्द्र साह (बालेन) पुगेका छन्। शनिबार ककनी गाउँपालिकाको ओखरपौवास्थित सिसडोल पुगेर मेयर साहले फोहोर व्यवस्थापनको दीर्घकालीन कार्य योजना बनाउने बताए। उनले भने, महानगरमा फोहोर दीर्घकालीन रूपमा समस्या समाधान गर्छु। आफ्नो कार्य सफल नभएसम्म अन्तर्वार्ता पनि दिन्नँ। स्वतन्त्र उम्मेदवार बालेन मेयर भएलगत्तै फोहोर व्यवस्थापनबारे जानकारी लिन पहिलोपटक सिसडोल पुगेर अव्यवस्थित रूपमा रहेको फोहोर स्थलगत अवलोकननिरीक्षण गरेका हुन्। काठमाडौं उपत्यकाको दैनिक संकलित फोहोर व्यवस्थापनमा सिसडोलमा समस्या रहँदै आएको छ। कहिलेकाँही महिनौं दिनसम्म पनि फोहोर नउठ्दा काठमाडौंवासीले समस्या भोग्दै आएका छन्। अहिले सिसडोलको डम्पिङ साइट भरिइसकेको छ। ककनीको ओखरपौवामा गत मंगलबारदेखि सरकारले प्रहरी लगाएर बन्चरेडाँडामा फोहोर विसर्जन गर्न प्रयास गरेको छ। ककनी र छिमेकी धादिङको धुनिबेंसी नगरपालिकाका स्थानीयवासी र जनप्रतिनिधिहरूले बन्चरेडाँडामा निर्माणाधीन डम्पिङसाइटमा विसर्जन गर्न नदिने अडान राख्दै आएका छन्। उचित क्षतिपूर्ति, मुआब्जा र विभिन्न पूर्वाधारहरूको सुनिश्चितता नगरेसम्म दीर्घकालीन रूपमै फोहोर व्यवस्थापन गर्न नदिने स्थानीयको अडान छ। सहरी विकास मन्त्रालयले बनाएको बन्चरेडाँडाको ल्यान्डफिलसाइटमा फोहोर विसर्जन सुरु भएपछि स्थानीयवासी आन्दोलित भएका हुन्। स्थानीय निर्वाचनमा जाँदा प्रायः उम्मेदवारले निर्वाचित भए फोहोर व्यवस्थापन गर्ने प्रतिबद्धता जनाएका थिए। नवनिर्वाचित मेयर बालेनको पनि फोहोर व्यवस्थापनलाई मुख्य एजेन्डा बनाएका छन्। उनले स्थानीयको गुनासो र मागहरू सुन्नुका साथै स्थानीयको माग सम्बोधन गरी काठमाडौंको फोहोर व्यवस्थापन नगरेसम्म खादा माला नलगाउने पनि बताएका छन्। स्थानीयले विगतबाटै विभिन्न माग राखेर बन्चरेडाँडामा हालकै अवस्थामा फोहोर विसर्जन गर्न नदिने अडान राख्दै आएका थिए। तर, गत साता गृह मन्त्रालयमा बसेको सरोकारवालाको बैठकले बल प्रयोग गरेर भए पनि बन्चरेडाँडामा फोहोर बिसर्जन गर्ने निर्णय गरेको थियो। फोहोर बोकेका गाडीहरू बन्चरेडाँडा पुग्दा प्रहरीले सुरक्षा दिइरहे पनि स्थानीयवासीले आन्दोलन रोकेका छैनन्। बन्चरेडाँडासम्म सिसडोलको बाटो हुँदै जानुपर्छ। त्यहाँको बाटो राम्रो नभएकाले तत्कालका लागि ग्राभेल गरेर फोहोर बोकेका गाडीहरू आउजाउ गर्ने व्यवस्था मिलाइएको छ।"
गणतन्त्र दिवसमा सरसफाई,"अर्घाखाँची : १५ औं गणतन्त्र दिवसको अवसरमा सन्धिखर्कमा सरसफाई कार्यक्रम सम्पन्न भएको छ। गणतन्त्र दिवसको अवसर पारेर सन्धिखर्कको टुडीखेलमा सरसफाई गरिएको हो। सरसफाई कार्यक्रममा सन्धिखर्क नगरपालिकाका नगरप्रमुख कृष्णप्रसाद श्रेष्ठ, उपप्रमुख मिश्रा आचार्य, प्रमुख जिल्ला अधिकारी शसिधर घिमिरे, सन्धिखर्क नगरपालिकाका प्रमुख प्रशासकीय अधिकृत नारायण अर्याल, नेपाली सेनाका सेनानी आदित्य सिलवाल, प्रहरी नायव उपरिक्षक अमर थापा, शसस्त्र प्रहरीका प्रहरी नायव उपरिक्षक रामकृष्ण महर्जन, प्रमुख अनुसन्धान अधिकृत धिरज बानिया, जनप्रतिनिधि, कर्मचारी, सुरक्षाकर्मी र सञ्चारकर्मीहरुको उपस्थिति रहेको थियो। सन्धिखर्क नगरपालिकामा नगरप्रमुख कृष्णप्रसाद श्रेष्ठ तथा प्रमुख प्रशासकीय अधिकृत नारायण अर्यालले नयाँ झण्डा झन्डोत्तलन पनि गरेका छन्।"
राजनीतिमा बेथिति,"एक सय ४ वर्षको जहानियाँ राणा शासनको अन्त्यपछि २००७ सालमै मुलुकमा प्रजातन्त्रको घाम झुल्क्यो। अर्थात्, प्रजातन्त्रको उदय भएको सात दशक बितिसक्यो। यसबीचमा अधिकांश राष्ट्रले विकास र समृद्धिमा चमत्कार गरे। जनताका आधारभूत आवश्यकताहरू पूरा गरे। विकास र समृद्धिकै कारण अब्बल राष्ट्रका रूपमा दर्ज भए। तर, हामी राजनीतिक किचलोको जालबाट उम्कन सकेनौं। सत्ता र शक्तिको स्वार्थले राजनीतिलाई जहिले पनि गिजोली रह्यो। अस्थिर राजनीतिले राष्ट्रिय विकास, समृद्धि र राष्ट्रिय जीवनको आधारभूत आवश्यकतालाई सधैं ओझेलमा पार्यो। छिटोछिटो राजनीतिक व्यवस्था मात्रै परिवर्तन भए। निःस्वार्थ काम गरेको भए मुलुकमा अकल्पनीय विकासका संरचना र आर्थिक आधारहरू खडा भइसक्थे। प्रजातन्त्र स्थापना भएपछिको सात दशकमा जनताले विभिन्न राजनीतिक व्यवस्था भोगे। सबैले राष्ट्रको आमूल परिवर्तन र विकासकै कुरा गरेका थिए, जनतामा सपना पनि बाँडेका थिए। बहुदलीय प्रजातान्त्रिक व्यवस्था, निर्दलीय पञ्चायती व्यवस्था, (सुधारिएको सहित) पुनः स्थापित बहुदलीय व्यवस्था र हालको संघीय गणतान्त्रिक व्यवस्था नै किन नहोस्, जनताले परिवर्तनमा साथ दिए। लामो विराशत ओगटेको राजसंस्था पनि बिदा गरियो। त्यस क्रममा मुलुकलाई आर्थिक र सामाजिक रूपान्तरणको युगमा प्रवेश गराउने राजनीतिक अठोट गरिएको थियो। अल्पसंख्यक, सीमान्तकृत, पिछडिएको वर्ग, जनजाति र महिलाहरूको जीवनस्तरमा सुधार ल्याउने वाचा पनि गरिएको थियो। तर, संकल्प, वाचा र नारा पूरा भएनन्। जनताको जीवनस्तर जहीँको त्यही रह्यो। लोककल्याणकारी राज्यको परिकल्पनासहित संविधानका पानाहरू भर्न धेरै कलमका मसीहरू खर्च भए। विभिन्न समयमा संविधान निर्माणमा राष्ट्रको अपार स्रोत, साधन, श्रम र समय पनि खर्च भयो। राजनीतिक क्रान्ति, माओवादी सशस्त्र संघर्ष र जनआन्दोलनमा १७ हजारभन्दा बढी नागरिकले बलिवेदिमा होमिनु पनि पर्यो। राष्ट्रिय सम्पत्तिको ठूलो क्षति भयो। यत्रो बलिदान हुँदा पनि अधिकांश नेपालीको मुहारमा कान्ति आउन सकेको छैन। गरिबीको रेखाबाट उकालो लाग्ने दिन अझसम्म देखा परेको छैन। धनी र विपन्नबीचको खाडल झन्झन् फराकिलो हुँदै छ। आम नागरिकले राष्ट्रबाट पाउने सुविधा दिन प्रतिदिन खुम्चिदै छ। राजनीतिक व्यवस्था फेरिए पनि नेताहरूको मानसिकतामा परिवर्तन आउन सकेको छैन। राजनीति सिद्धान्त, निष्ठा, आदर्श र मूल्य मान्यतामा चल्न सकेको छैन भन्दा खास फरक नपर्ला। यो सत्ता, शक्ति, पद र लाभ हानीको चक्करमा घुमिरहेको छ। देशको मुहार फेर्ने र जनताको भाग्य कोर्ने कुरा मिथ्या सावित हुन्छ कि भन्ने चिन्ता बढ्दै गएको छ। सुशासनको जतिसुकै रटान लगाए पनि सेवा लिने निक(ायहरूमा सर्वसाधारणहरूले भोग्नु परेको पीडाको कल्पना पनि गर्न सकिँदैन। राजनीतिक पहुँच र आर्थिक लेनदेन बिना काम होला भनेर चिताउनु दिवास्वप्न जस्तो भएको छ। सानोतिनो काम गर्न पनि लडाइँ जित्नुभन्दा गाह्रो छ। कुनै काम गराउन पर्यो भने आफ्नो मान्छे को छ ? र कति आर्थिक जोहो गर्नुपर्ने हो ? भन्ने चिन्ताले सताउँछ। स्वास्थ्य, शिक्षा, विद्युत्, खानेपानी र अन्य आधारभूत सेवा लिन सर्वसाधारणले भोग्नु परेको पीडा खपिनसक्नु छ। राजनीतिकको साँघुरो मानसिकताले २००७ सालदेखि आजसम्म छोडेको छैन। विश्व नै एक परिवार हो भन्ने अवधारणा विकसित भइरहेको समयमा पारिवारिक र आफन्तको घेराबाट बाहिर निस्कन सकेका छैनौं। एकै देशको नागरिक भए पनि छुट्टै दलको हुनासाथ अनाहकमा लखेटाइमा पर्ने प्रवृत्ति मौलाउँदै छ। समस्या यतिसम्म विकराल बन्दै गएको छ कि अर्को दलको नेता वा कार्यकर्तासँग कुनै कुरामा बिमति भयो भने कुन बेला कस्तो दुर्घटना निम्तिने हो केही ठेगान छैन। आफ्नो दलको भयो भने जस्तोसुकै अयोग्य पनि योग्य हुने र अर्को दलको भएको खण्डमा योग्य पनि अयोग्य ठानेर व्यवहार गर्ने नौलो विषय रहेन। विगतबाट पाठ सिक्न नसिक्नु र परम्परागत सोचबाट बाहिर निस्कन नसक्नु नेताहरूको ठूलो कम्जोरी हो। संविधानसभाबाट संविधान बनेपछि पक्कै पनि राष्ट्रको विकास, समृद्धि र रूपान्तरणमा फड्को मार्ने आसा गरिएको थियो। संविधानको भावना र मर्म उच्च छ। तर, कार्यान्वयन कमजोरीले गर्दा राम्रा कुराहरू छायामा परेका छन्। गणतन्त्र आएको डेढ दशकमा पनि राष्ट्रको बहुआयामिक विकास र जनजीविकामा केही सुधार आएन। मुलुकको आर्थिक अवस्था दिन प्रतिदिन खस्कँदो छ। बेरोजगारीले आकास छोएको छ। भारत, खाडी राष्ट्रतिर युवाहरूको लाम छ। उद्योगधन्दा ओरालोतिर छन्। केही वर्ष अगाडिसम्म विदेशी मुद्रा आर्जनको दरिलो स्रोतका रूपमा रहेका गार्मेन्ट्स, कार्पेट, पस्मिना आदि उद्योगहरू आज कुन अवस्थामा छन् केही ठेगान छैन। देशलाई आत्मनिर्भर बनाउने कपडा, छालाजुत्ता, रबर आदि उद्योगको निजीकरणको नाममा अस्तित्व नै मेटाइएको छ। केही दशक अगाडिसम्म अर्बौं रुपैयाँको खाद्यान्न विदेश निर्यात गर्ने मुलुक आज वर्षको १ खर्बको हाराहारीमा खाद्यान्न आयात गर्नेमा पुगेको छ। सत्ता र शक्तिमा हुनेहरूले जे गरे पनि छुट पाएका छन्। राष्ट्र र जनताप्रतिको जवाफदेहीता गौण बन्दै गएको छ। मन्त्री र सांसदहरू आफन्त र चुनाव क्षेत्रको विकासमा मात्र ध्यान दिने प्रवृत्ति बढेको छ। राजनीति देश र जनताको सेवामा भन्दा स्वार्थ सिद्ध गर्ने र आर्थिक आर्जन गर्ने पेसामा परिणत भएको छ। राजनीति भागबन्डाको खेती भएको छ। व्यवस्थापिका, कार्यपालिका न्यायपालिकामा हैसियतअनुसार भागबन्डाको आधारमा पदको बाँडफाँट राजनीनिक नियुक्ति, सरुवा बढुवा हुने परिपाटी छ। यसले गर्दा योग्यले अवसर नपाउने र अयोग्यले पद ओगटने प्रवृत्ति मौलाएको छ। बहुमत नआएको खण्डमा सरकार बनाउने बाध्यात्मक अवस्थामा दलदलबीच गठबन्धन हुनु बेग्लै कुरा हो। तर, निर्वाचनमा समेत फरक धारको दलसँग गठबन्धन गर्ने परिपाटीले तत्कालका लागि राजनीतिक फाइदा जस्तो भए पनि भविष्यमा यसले देशलाई ठूलो क्षति नपुर्याउला भन्न सकिँदैन। चुनाव साह्रै खर्चिलो बन्दै गएको छ। योग्य उम्मेदवारले पनि टिकट पाउन गाह्रो बन्दै गएको छ। टिकट पाउन जति गाह्रो छ त्यत्तिकै चुनाव लड्न पनि ठूलो आँट चाहिन्छ। खर्चिलो चुनावले गलत प्रवृत्तिहरूलाई बढवा दिइरहेको छ। राजनीतिक तहमा भ्रष्टाचार मौलाउनु यसको मुख्य कारण हो। अर्कोतिर, परिवारवादको दबदबाले राजनीतिलाई क्षतविक्षत पारिरहेको छ। राणा शासनको बेलामा भन्दा आजभोलि परिवारवादले अझ प्रश्रय पाएको छ। सत्ता र शक्तिमा हुनेका छोराछोरी र नातेदारले मात्रै पद र अवसर पाउन थालेका छन्। सत्ता र शक्तिमा हुनेहरूको परिवारका सदस्यहरूले राजनीतिमा लाग्नु नै हुँदैन भन्ने पनि होइन। तर, गलत ढंगले लाग्नु भएन। विश्वका अनेकौं देशमा परिवारवादको राजनीतिले राष्ट्रलाई नै भुमरीमा पारेको घटता ताजै छन। राजनीति विशुद्ध राष्ट्रिय सेवा हो। देश र जनताको हितभन्दा बाहिर गएर राजनीति गर्ने छुट कसैलाई छैन। निश्वार्थ रूपमा राष्ट्रको सेवा गर्ने अवस्था सिर्जना नभए सम्म राजनीतिले सही दिशा लिएको ठहर्दैन। तर, राजनीति सेवा भावबाट विमुख हुँदै गएको छ। सर्वसाधारण जनतामा राजनीतिक दलहरूप्रति वितृष्णा भाव उत्पन्न हुँदै गएको आभाष स्थानीय तहको निर्वाचन २०७९ मा प्रमुखमा उठेका स्वतन्त्र उम्मेदवारहरू प्रतिमतदाताहरूको झुकावले स्पष्ट पारेको छ। आजका जनताहरू राजनीतिक रूपमा धेरै सचेत भइसकेका छन्। प्रत्येक राजनीतिक दलका क्रियाकलापप्रति जनताको सधैं चासो रहन्छ। जनताको मूल्यांकनबाट राजनीतिक दलहरू खरो रूपमा नउत्री सुख छैन। हाल राजनीतिमा देखिँदै गएका विसंगतिहरूलाई सुधार गर्नेतर्फ राजनीतिक दलहरू गम्भीर हुनुनै पर्छ। देश र जनताको हितलाई सर्वोपरी राखेर अगाडि बढेमा नेताहरूको राजनीतिक भविष्य सफल रहने कुरामा कुनै सन्देश छैन। सत्ताा र शक्तिको स्वार्थले राजनीतिलाई जहिले पनि गिजोली रह्यो। निःस्वार्थ काम गरेको भए मुलुकमा अकल्पनीय विकासका संरचना र आर्थिक आधारहरू खडा भइसक्थे।"
बालेन बिम्ब,"माहाभारतमा अर्जुनका धेरै नाम थिए, जस्तो धनञ्जय, विजय, कीर्ति, कौन्तिय आदि। काम, परिवेश र सन्दर्भअनुसार कृष्णले अर्जुनलाई विभिन्न नामले सम्बोधन गर्थे। ती विविध नामहरूको अर्थ अर्जुनका कामसँग हुन्थ्यो। ती नामहरू विशेषण बन्थे। काम र नामसँगै उनका विविध पहिचान बन्थे। आज बालेन चर्चामा आइरहँदा, उनका बहुआयमिक पहिचानका परिचर्चा भइरहेका छन्। हिजोको र्यापर बालेन, आज मेयर बालेन बनेका छन । उनका पक्षमा जनताको अपार मत खस्यो । यस्तो लाग्छ काठमाडौंवासीको मत र जनताको समर्थनले बालेनलाई एउटा सुपरन्याचुरल फोर्स बनाएको छ। को हुन् बालेन ? २०४७ सालमा पिता डा रामनारायण साह (जो आयुर्वेदिक चिकित्सक थिए) र आमा ध्रुवदेवी (शान्ति) साहले बालेन अर्थात् बालेन्द्र साहलाई जन्म दिए। बालेन मधेसको तेली समुदायका युवा हुन्। उनका हजुरबुवा अजोधी साहले २००७ सालको जनक्रान्तिका बेला जनकपुर क्षेत्रमा ठूलो योगदान पुर्याएको मानिन्छ। यसरी उनका बाबुबाजे मधेसी मूलका भए पनि बालेन चैं काठमाडांैवासी हुन्। काठमाडौंमै जन्मेहुर्केका उनी नेवारी भाषा बोल्न जान्दछन्। यहाँको संस्कार र संस्कृतिसँग परिचित छन्। बालेनले भनेका छन्, म पनि नेवाः हुँ। नेवाः भनेको जात हैन समुदाय हो। काठमाडौं उपत्यकामा बसेर, यहाँको कला संस्कृतिलाई अपनाएर, यहाँको जात्रामा रमाएर, यहाँको पर्वचाड मनाएर, यहाँको भावनालाई बुझेर यहाँको संस्कृति बुझ्ने जति पनि उपत्यकावासी छन्, ती सबै नेवा हुन्। काठमाडौंको गौरीगाउँ तीनकुनेमा जन्मिएका बालेनले ह्वाइट हाउस इन्स्टिच्युट अफ टेक्नोलोजीबाट सिभिल इन्जिनियरिङ र कर्नाटक विश्वेश्वरैया राष्ट्रिय औद्योगिक संस्थानबाट स्ट्रकचरल इन्जिनियरिङमा स्नातकोत्तर गरे। पेसागत हिसाबमा उनले धेरैवटा पहिचान बोकेका छन्। उनलाई झट्ट चिन्नेले र्यापरको रूपमा चिन्छन्। तर उनी इन्जिनियर, भिडियो डाइरेक्टर, स्क्रिप्ट राइटर, संगीत निर्माता, गीत लेखक, निर्देशक र सामाजिक अभियन्ता हुन्। तर अब उनको छवि र पहिचान त्योभन्दा पनि बढी काठमाडौं महानगरपालिकाको मेयरमा उठेका एक युवाको रूपमा भएको छ। उनले पाँच वर्ष पहिल्यै काठमाडौं महानगरपालिकाको मेयरको पदमा चुनाव लड्ने घोषणा गरेका थिए। उनले पोस्टमा भनेका थिए यसपालि मैले भोट दिइनँ। किनभने, म उम्मेदवार होइन। अर्कोपालि भोट दिनेछु, आफैंलाई। मलाई अरू कसैको भर लाग्दैन। आखिर उनले त्यो काम फत्ते गरेरै छोडे आफैं उम्मेदवार भएर उठे अनि आफैंलाई भोट हाले। उनले आफूलाई बोलीको पक्का भएको देखाए। आफ्नो मेयरको उम्मेदवारीलाई उनले भनेका छन्, म राजनीतिमा छिरेको भन्दा पनि काठमाडौंको विकास गर्न आएको हुँ। किने उठे बालेन मेयरमा ? बालेनलाई नजिकबाट चिन्नेहरू भन्छन्, बालेन नाकाबन्दीका बेलादेखि नै राजनीतिक गतिविधिमा संलग्न हुन थालेका थिए। नाकाबन्दीताका फेसबुकको एमआरआर समूहले आयोजना गरेको सडकभोजमा होस् वा त्यस्तै अर्को समूह दाह्री ग्याङले गर्ने विभिन्न सामाजिक कार्यक्रममा, बालेन सहभागी हुन्थे। उनले काठमाडौंको मेयर पदलाई अरु राजनीतिक नेताभन्दा फरक किसिमले हेरेका छन्। उनी भन्छन्, काठमाडौंको मेयर पद भनेको कुनै कम्पनीको सीईओजस्तो हो। मेयरको पद राम्रो ज्ञान भएको मान्छेले लिनुपर्छ। राजनीतिसँग तुलना गर्न मिल्दैन। बालेनका एजेन्डा बालेनले सरकारलाई डिजिटल बनाउनेदेखि आइडिया बैंकसम्मको अवधारणालाई अघि सारेका छन्। सर्वसाधारणलाई कुनै दुःख नदिने हिसाबले उनले विभिन्न विषयमा प्रतिबद्धता नै जनाएका छन्। जस्तो व्यक्तिगत घटना दर्ता, वृद्धभत्ता वितरण घरघरमै पुगेर गर्ने। सबै वडा र नगरपालिका स्तरमा अनलाइन भुक्तानी प्रणाली सुरुवात गर्ने, सूचनाको हक र खरिद, टेन्डर प्रक्रिया र बजेटको पारदर्शिता गर्ने र त्यसका लागि डिजिटल माध्यम प्रयोग गर्ने। जन्मदर्ता प्रमाणपत्र, मृत्युदर्ता, विवाह दर्ता तथा अन्य कागजातहरूको होम डेलिभरि गर्ने बालेनको एजेन्डामा छन्। उनका एजेन्डामा युवालाई व्यक्तिगत करियर मार्ग पत्ता लगाउन मद्दत गर्ने उद्देश्यले करियर परामर्श र कोचिङ कक्षा उपलब्ध गराउने पनि छ। कक्षा १ देखि ८ सम्मको पाठ्यक्रम परिमार्जन गरेर इतिहास, योग, आयुर्वेदजस्ता पौराणिक शिक्षा दिनेसमेत उल्लेख छ। भन्छन्, आफू इन्जिनियरिङको विद्यार्थी भएकाले काठमाडौंलाई एउटा सबल इन्जिनियरको खाँचो छ। बालेन माथिको आरोप चुनावको समयमा केशव स्थापितले उनलाई अन्तर्राष्ट्रिय ठगसमेत भन्न भ्याए। बालेनले कलिलो उमेरमा गरेका र्याप भिडियोहरू सार्वजनिक गर्दै त्यहाँ प्रयोग भएका केही अश्लीलतालाई महिलामाथिको दुव्र्यवहारको रूपमा पनि हेरे र प्रश्न उठाए। कालो चस्मा लाउनेले कसरी जनताका आँखामा सिधा हेरेर राजनीति गर्न सक्छ भनेर पनि होच्याउन र गल्ती देखाउन खोजे। कतिले भने, अहो, बालेनले ट्विटरमा एक जनालाई पनि फलो गरेको छैन। यो घमण्डको अर्थ के हो ? बालेन साह देशको झन्डा काँधमा राखेर हिँडिरहेका तस्बिरहरू जताततै आउन थालेपछि अर्काथरीले भने, देशको झन्डालाई यसरी प्रयोग गर्नु भएन। तर अहिलेको मत संख्याको नतिजा हेर्दा ती कुनैले बालेनलाई टसको मस पारेन। बालेनको आत्मविश्वास म ९० हजारभन्दा बढी मत ल्याउँछु भनेरै पूर्ण विश्वासका साथ बालेन लागिपरे। हरेक अन्तर्वार्तामा उनले त्यो कुरा दोहोर्याइरहे। उनले भनेका थिए, हामीले सबै तथ्यांकको अध्ययन गरेका छौं, काठमाडौंका ३२ वटै वडाबाट। यसरी तोकेरै भन्नुमा उनको अध्ययन र अनुसन्धान झल्किन्छ। जब बालेन मैदानमा उत्रिए तब युवालगायत धेरै सेलिब्रेटीले उनलाई समर्थन गरे। उनलाई सामाजिक सञ्जालमा उनको तस्बिर र चुनाव चिन्न लौरो राखेरै प्रचार गर्न भ्याए। अन्त्यमा, बालेन बिम्ब बालेन अहिले एउटा बिम्ब बनेको छ, नाम मात्र होइन। बालेन शब्द होइन, सम्भावना बनेको छ। बालेन अक्षर होइन, एजेन्डा भएको छ। बालेन नेताका कार्यक्षमताका लागि चुनौती भएको छ। युवा पिँढीका लागि मार्गनिर्देशन भएर उभिएको छ। उनले भनेका छन्, कुनै राजनीतिक दल, व्यक्ति र पार्टीलाई गाली गर्ने होइन, हामीले कसरी हुन्छ राम्रो काम गर्ने हो। जुन सायदै कुनै नेताले भनेको होस्। यदि भोलि बालेनले मेयर पदमा जिते भने बालेन विध्वंसको बल बन्नु हुँदैन। सुसंस्कृत राजनीतिक व्यक्तित्व बन्नुपर्छ जुन देश विकाससँग जोडियोस्। बालेनलाई यो पहिचान दिएको जनताले हो। स्वतन्त्रबाट उठ्दा उनका पछाडि थुप्रै चुनौती छन्। खासै चुनौती छैन, सजिलो छ, बालेन भन्छन्, किनकि मलाई समस्या के हो थाहा छ। मात्र कडा परिश्रम चाहिन्छ। बालेनको व्यवहार हेर्दा यस्तो लाग्छ भोलि उनी मेयर भए भने खराब काम गर्ने छैनन्। किनभने बालेनले सधैं बोल्दा हामी भन्छन्, जबकि कि उनी एक्लो उठेका छन्। हामी सम्भवतः जनता हुन्। आचार्य, लेखक तथा अनुसन्धानकर्ता हुन्।"
टुँडिखेलमा यसरी मनाइयो गणतन्त्र दिवस (फोटोफिचर),"काठमाडौं : सरकारले सैनिक मञ्च टुँडिखेलमा विशेष समारोहबीच गणतन्त्र दिवस मनाएको छ। आइतबार बिहान राष्ट्रपित विद्यादेवी भण्डारीको प्रमुख आतिथ्यमा सरकारले गणतन्त्र दिवस मनाएको हो। कार्यक्रममा उपराष्ट्रपति नन्दबहादुर पुन, प्रधानमन्त्री शेरबहादुर देउवा, कामु प्रधानन्याधीश दीपककुमार कार्की, प्रतिनिधिसभाका सभामुख अग्निप्रसाद सापकोटा, राष्ट्रियसभाका अध्यक्ष गणेशप्रसाद तिमिल्सनासहित संवैधानिक निकायका पदाधिकारी, नेपालस्थित कूटनीतिक नियोगका प्रतिनिधिलगायतको उपस्थिति रहेको थियो । नेपाली सेनाको हेलिकोप्टरबाट पृष्पवृष्टिसहित शुभारम्भ भएको सो कार्यक्रममा नेपाली सेना, नेपाल प्रहरी र सशस्त्र प्रहरी बलका टुकडीले मार्च पास र राष्ट्रियभावका गीतमा संयुक्त ब्यान्ड प्रस्तुत गरेका थियो । नेपालमा २०६५ जेठ १५ गते निरंकुश राजतन्त्रको विधिवत् अन्त्य गर्दै संघीय लोकतान्त्रिक गणतन्त्रात्मक शासन व्यवस्था प्रारम्भको घोषणा भएको थियो । त्यही दिनको सम्झनामा हरेक वर्ष जेठ १५ गते गणतन्त्र दिवस मनाउने गरिन्छ ।"
संसद्मा बजेट प्रस्तुत हुँदै : केके छन् प्राथमिकतामा?,"काठमाडौं : सरकारले आज आर्थिक वर्ष २०७९८० को बजेट ल्याउन लागेको छ।बजेटका लागि राष्ट्रिय योजना आयोगले १७ खर्ब ४५ अर्बको बजेट सिलिङ दिएको थियो। अर्थ मन्त्रालय स्रोतले सिलिङभित्रै रहेर बजेट बनाउन लागेको जनाएको छ।तर, बजेटका नीति तथा कार्यक्रम, सिद्धान्त तथा प्राथमिकता हेर्दा अर्थमन्त्री जनार्दन शर्माले सिलिङ कटाएरै बजेट ल्याउन सक्ने अर्थविद्हरूको आशंका छ। पूर्वअर्थमन्त्री डा युवराज खतिवडाले ठूलो आकारको बजेट मुलुकले नधान्ने बताएका छन्।नीति तथा कार्यक्रम स्पष्ट नहुँदा दिशाहीन हुन पुगेको पूर्वअर्थमन्त्री खतिवडा बताउँछन्। सरकारले कृषि र उद्योगलाई प्राथमिकता दिने संकेत गरेको छ।तर, कृषिमा आत्मनिर्भर हुनेगरी बजेट ल्याउनेमा कृषक आशावादी छैनन्।कृषि उत्पादन र बजारीकरणमा ध्यान दिन नसक्दा चालू आर्थिक वर्षको १० महिनामै साढे ३ खर्बको कृषिजन्य वस्तु आयात भइरहेको छ। विश्वव्यापीरुपमा खाद्य संकट बढ्ने संकेत देखिँदा पनि नेपालले कृषि उत्पादनमा ध्यान दिन सकेको छैन।खेत बाँझै छ।युवाहरू वैदेशिक रोजगारीमा जान बाध्य छन्।कृषिमा ६७ प्रतिशत आश्रित छन् । कृषिले कुल गार्हस्थ्य उत्पादनमा २७ प्रतिशत योगदान दिएको छ। कृषि तथा पशुपन्छी विकास मन्त्रालयका सचिव निरु दाहाल पाण्डेले कृषि उत्पादन र पशुपालनमा जोड दिएर कृषिको बजेट बनाइएको बताउँछन्।३६ अर्ब ३० करोडको बजेट रहेकोमा यस वर्ष ४० अर्बको सिलिङ छ।विश्वव्यापीरुपमा रासायानिक मलको मूल्य बढेकाले बजेट थपघट हुन सक्ने देखिएको छ। त्यस्तै, सरकारले उद्योगलाई प्राथमिकता दिने योजना बनाएको छ।पछिल्लो समयमा कुल गार्हस्थ्य उत्पादनमा उद्योगको योगदान घट्दै गइरहेको छ।निजी क्षेत्र उत्पादन छाडेर विदेशी सामान बिक्री गर्न उत्साहित भइरहेका छन्।सरकारले निजी क्षेत्रलाई उद्योगतर्फ आकर्षित गर्न सकेको छैन।उद्योगीहरूले औद्योगिक वातावरण नबन्दा लगानी हुन नसकेको जनाइरहेका छन्।नीति तथा कार्यक्रममा सुझाव सम्वोधन गरेको जनाए पनि लगानी गर्ने वातावरण अझै नबनेको र जग्गा प्राप्तिमै पैसा सकिने गरेको निजी क्षेत्रको गुनासो छ।सरकारले यसका साथै पर्यटन, यातायातलगायतका क्षेत्रमा प्राथमिकता दिने जनाएको छ। तर, सरकारले चालू आर्थिक वर्षमा हालसम्म ५८६९ प्रतिशत मात्रै बजेट खर्च गरेको छ।त्यसमा पुँजीगत खर्चको हिस्सा भने निकै कम छ।सरकारले वर्षेनी पूर्णरुपमा बजेट खर्च गर्न नसकेको पाइएको छ।तर, यस वर्ष भने खर्च गर्ने क्षमता ह्रास हुँदै गएको छ। अर्थविद् केशव आचार्यले महत्वकांक्षी बजेट ल्याउन नहुने बताउँछन्।सरकारले २०७९८० का लागि अनुदान र ऋण ५ खर्ब अपेक्षा गरेको छ।सरकारले यसै वर्ष लक्ष्य अनुसार वैदेशिक अनुदान तथा ऋणसमेत पाउन नसकेको अवस्थामा बजेट बनाउन लागेको भन्दै अर्थविद्हरूले आलोचना गर्ने गरेका छन्।५१ अर्ब वैदेशिक अनुदानको अपेक्षा राखेर बजेट बनाउन लागिएको र २ खर्ब २८ अर्ब वैदेशिक ऋण र २ खर्ब ५७ अर्ब आन्तरिक ऋण उठाउने लक्ष्य राखेर बजेट बनाइएको अर्थ मन्त्रालय स्रोतले जनाएको छ। संघीयता कार्यान्वयनपछि मन्त्री भएका विष्णु पौडेल, डा युवराज खतिवडा र जनार्दन शर्माले ल्याएका कुनै पनि बजेट पूर्णरूपमा कार्यान्वयन हुन सकेका छैनन्।संघीयता आएपछि बजेटको मध्यावधि समीक्षामा घटाउँदा पनि संशोधित बजेट खर्च हुन नसकेको तथ्यांकले देखाउँछ।सरकारको खर्च गर्नसक्ने क्षमतामा ह्रास आइरहेको पूर्व अर्थसचिव कृष्णहरि बाँस्कोटा बताउँछन्। सरकारले अनुदान पनि खर्च गर्न नसक्ने स्थिति छ।यस वर्ष लक्ष्यअनुसार ऋण र अनुदान आउन सकेको छैन। राष्ट्रपति विद्यादेवी भण्डारीले संसदमा प्रस्तुत गरेको नीति तथा कार्यक्रमअनुसार बजेट आए अर्थतन्त्रमा संकट थपिने सांसदहरूले बताएका थिए। बजेट छलाङ मार्नेगरी नआउने र कर्मकाण्डी भन्दा फरक नहुने धेरैको बुझाइ छ।"
मिथिलाका सबै महिलालाई साक्षर बनाइने,"ढल्केवर(धनुषा) : धनुषाको मिथिला नगरपालिकाकी नवनिर्वाचित उपमेयर सुनिता सिंह बुढाथोकीले नगर भित्रका सबै महिला साक्षर हुनुपर्नेमा जोड दिएकी छिन्। औपचारिक शिक्षा प्राप्त नगरेका महिलाहरुलाई साक्षर बनाउन अभियान चलाइने बताएकी हुन्। अन्नपूर्णसँग कुराकानी गर्दै उपमेयर बुढाथोकीले भनिन्, नगर भित्रका शतप्रतिशत महिला साक्षर हुनुपर्छ। कोही पनि निरक्षर नहुने वातावरणको निर्माण गर्छु। त्यसको लागि छिट्टै नि:शुल्क अभियान चलाउँछौं। उनले औपचारिक शिक्षा प्राप्त नगरेका महिलाहरुका लागि नि:शुल्क साक्षर कार्यक्रम सञ्चालन गर्न आफूले निर्णयसमेत गरिसकेको बताईन्। पदभार ग्रहण गर्दै आफूले तीनवटा निर्णय गर्दै नगरपालिकाको टिप्पणी आदेशमा हस्ताक्षर गरेको उपमेयर बुढाथोकीले जानकारी दिइन्। उनले हरेक वडाका एकजना गरिब, जेहेन्दार विद्यार्थीलाई वडा कार्यालयको सिफारिसमा आफ्नो व्यक्तिगत तर्फबाट छात्रवृति दिने निर्णय गरेको सुनाइन्। लैंगिक समानतालाई जोड दिँदै महिला सशक्तिकरण कार्यक्रम सञ्चालन गर्ने भनेर पनि निर्णय गरिएको उपमेयर बुढाथोकीको भनाइ छ।"
हराएको जहाज खोज्न स्थलमार्गबाट सुरक्षाकर्मीको टोली पठाइयो,"काठमाडौं : मौसम खराबीका कारण हराइरहेको तारा एयरको जहाज खोज्न स्थलमार्गबाट नेपाली सेना र प्रहरीको टोली पठाइएको छ। नेपाल नागरिक उड्डयन प्राधिकरणले स्थलमार्गबाट हराएको जहाज खोजि गर्न नेपाली सेना र नेपाल प्रहरीको टोली खटाएको जनाएको हो । आइतबार बिहान मुस्ताङको घोडेपानी क्षेत्रबाट सम्पर्कबिहीन तारा एयरको जहाजको खोजी गर्न स्थलमार्गबाट सुरक्षाकर्मी खटिएका हुन् । आज बिहान ९:५५ बजे जहाज जोमसोमका उडेको थियो। जहाजमा ३ जना चालक दलका सदस्य र १९ जना रहेका छन्। जहाजमा पाइलट प्रभावकर घिमिरे, कोपाइलट उत्सव पोखरेल र एयरहोस्टेज किस्मी थापा छन्। जहाजमा दुई जर्मन नागरिक,चार भारतीय र १३ नेपाली यात्रु रहेको नागरिक उड्डयन कार्यालय पोखराले जनाएको छ।"
"खराब मौसमका कारण हराइरहेको तारा एयरको जहाज खोज्न कठिन, हेलिकोप्टर जोमसोम नै फर्कियो","पोखरा : सम्पर्कबिहीन भएको तारा एयरको जहाज खोज्न जोमसोमबाट गएको फिस्टेल एयरको हेलिकोप्टर खराब मौसमका कारण फर्किएको छ। तारा एयरको जहाज लेतेबाट धौलागिरी हिमालतर्फ मोडिएको देखिएको र त्यसपछि सम्पर्कबिहीन भएको गृहमन्त्रालयले जनाएको छ। सम्पर्कबिहीन जहाज खोज्न फिस्टेल एयरको हेलिकोप्टर जोमसोमबाट त्यस क्षेत्र पुगेको थियो । तर, खराब मौसमका कारण हेलिकोप्टर जोमसोम फर्किएको छ। जहाज आइतबार बिहान ९५५ बजे पोखराबाट जोमसोम उडेको थियो । गृहमन्त्री बालकृष्ण खाणले जहाज खोजी कार्य तीव्र बनाउन सम्बन्धित निकायलाई निर्देशन दिएका छन्। सम्पर्कबिहीन जहाजमा चालकदलका ३ सदस्य, १३ नेपाली, ४ भारतीय र दुई जर्मन नागरिक गरी २२ जना सवार थिए।"
"सैनिक प्रवक्ताले भने : तारा एयरको जहाज दुर्घटना भएको खबर छ, स्थलगतरुपमा सेना पठाइसकेका छौं","काठमाडौंः नेपाली सेनाले हराइरहेको तारा एयरको जहाज दुर्घटना भएको खबर प्राप्त भएको जनाएको छ। सैनिक प्रवक्ता नारायण सिलवालले नागरिक उड्डयन प्राधिकरणले तारा एयरको जहाज दुर्घटना भएको जानकारी दिएको र त्यसको यकिन गर्न नेपाली सेनाको टोलि स्थलगतरुपमा त्यसतर्फ गएको बताए। उनले भने,'काठमाडौंबाट सेनाको एमआई१७ हेलिकोप्टर पठाएका छौं । हेलिकोप्टर पोखरामा छ । मुस्ताङको थासाङको नाउरिकोटमाथि धौलागिरि हिमाल र मानापाथी हिमालको फेद आसपासमा दुर्घटना भएको अनुमान गरिएको छ । मौसम अनुकूल हुने वित्तिकै जहाज खोज्न प्रस्थान गर्नेछ ।' जहाज आइतबार बिहान ९५५ बजे पोखराबाट जोमसोम उडेको थियो। जहाज मुस्ताङको घोडेपानी क्षेत्रसम्म सम्पर्कमा रहेको त्यसपछि सम्पर्क टुटेको जनाइएको छ। जहाजमा ३ जना चालक दलका सदस्य र १९ जना रहेका छन्। मौसम खराबीका कारण हराइरहेको जहाज खोज्न कठिनाइ भएको छ। जहाज वेपत्ता स्थलतिर हेलिकोप्टर जान नसकेपछि स्थलमार्गबाट नेपाली सेना र प्रहरीको टोली पठाइएको छ। जहाजमा पाइलट प्रभावकर घिमिरे, कोपाइलट उत्सव पोखरेल र एयरहोस्टेज किस्मी थापा छन्। जहाजमा दुई जर्मन नागरिक,चार भारतीय र १३ नेपाली यात्रु रहेको नागरिक उड्डयन कार्यालय पोखराले जनाएको छ।"
पूर्व एसएसपीले वडासदस्यमा बाजी मारे,उदयपुर : स्थानीय तह निर्वाचनमा धेरैको नजर त्रियुगा नगरपालिका८ मा केन्द्रित थियो। एकातर्फ वहालवाला परराष्ट्र मन्त्री एंव नेपाली कांग्रेसका केन्द्रीय सदस्य डाक्टर नारायण खड्काको घर भएको वडा त अर्कोतर्फ सशस्त्र प्रहरीका पूर्व वरिष्ठ प्रहरी उपरीक्षक(एसएसपी) इन्द्रराज कार्कीको वडा सदस्यको उमेदवारी। घर भएकै वडाका कारण डाक्टर खड्कालाई वडामा चुनाव जित्नै पर्ने नैतिक दवाव थियो भने अर्कोतर्फ उच्चओहोदा एसएसपीबाट सेवानिवृत भएका कार्कीको राजनीतिक यात्राको प्रवेश थियो। दुवै विषय निर्वाचन अवधिभर निकै चर्चामा रहे। डाक्टर खड्काको साख गिराउन सकिन्छ कि सकिदैन र पूर्वएसएसपीले चुनाव जित्छन कि जित्दैनन् भन्ने सबैका लागि उत्सुकता र चासोको विषय बन्यो। उसो त जिल्लामा मात्र हैन एसएसपी कार्कीको विभिन्न सञ्चारमाध्यममा आएका समाचारका कारण पनि प्रहरी विभागदेखि लिएर उच्चओहोदाका कर्मचारीको पनि ध्यान त्यहीँ थियो। निकै रोमाञ्चक र आकर्षणको केन्द्रमा रहेको वडा नं ८ मा अन्ततः एसएसपी कार्कीले चुनावी वाजी मारे। उनका अगाडि वहालवाला मन्त्रीकोसमेत केही लागेन। कांग्रेस पकड क्षेत्र मानिएको यो वडामा एमालेबाट कार्की मात्र सदस्य पदमा विजयी भए बाँकी वडाध्यक्ष र तीन सदस्य गरी ४ पदमा कांग्रसले नै बाजी मार्यो। यो वडा कांग्रेसको जिल्लाकै सबैभन्दाबढी कृयासिल सदस्य रहेको वडा हो। जहाँ ४५७ जना कृयासिल सदस्य रहेका छन्। चुनौतीका बाबजुद एसएसपी कार्कीले १७ मतको अन्तरले वाजी मार्नु निकै रोमाञ्चक देखिन्छ। सुरुदेखि नै निकै प्रतिसपर्धामा देखिएका कार्कीले अन्तिम मतपरिणाम आउँदा विपक्षी कांग्रेसका उम्मेदवार शिवकुमारी चौधरीलाई पराजित गरेका हुन्। कार्कीले ७०१ र प्रतिस्पर्धि चौधरीले ६९४ मत प्राप्त गरे। वडानं ८ मा कांग्रेसका वडाध्यक्षका उमेदवार राजकुमार राउतले ६९ मतको अन्तरले एमालेका उमेदवार नवराज कार्कीलाई पछि पारेका हुन्।
नेपाल नागरिक उड्डयन प्राधिकरणले भन्योः घोडेपानीबाट तारा एयरको जहाजसँग सम्पर्क टुट्यो,"काठमाडौं : नेपाल नागरिक उड्डयन प्राधिकरणले मुस्ताङको घोडेपानी क्षेत्रबाट तारा एयरको जहाजसँग सम्पर्क टुटेको बताएको छ। नेपाल नागरिक उड्डयन प्राधिकरणले एक विज्ञप्ति जारी गर्दै मुस्ताङको घोडेपानी क्षेत्रबाट जहाजसँग सम्पर्क भएको स्पष्ट पारेको हो। प्राधिकरणले पोखराबाट जोमसोमका लागि उडेको तारा एयरको जहाजको खोजी कार्य जारी रहेको बताएको छ । काठमाडौं, पोखरा र जोमसोमबाट खोज तथा उद्धारका लागि हेलिकोप्टरहरु स्टाण्डबाई राखिएको समेत प्राधिकरणले जनाएको छ । विमानको अवस्थाको बारेमा खोजतलासका लागि फिस्टेल एयरको हेलिकोप्टर त्यसतर्फ पठाइएकोमा प्रतिकुल मौसमको कारणले उक्त हेलिकप्टर पुनः जोमसोम नै फर्किएको छ । प्राधिकरणका अनुसार स्थलमार्गबाट खोजि कार्य गर्न नेपाली सेना र नेपाल प्रहरी समेत त्यसतर्फ प्रस्थान गरिसकेको जनाएको छ। बिहान ९:५५ बजे जोमसोमको लागि १९ जना यात्रु र ३ जना चालक दलका सदस्यसहित उडेको तारा एयरको विमान अन्तिम पटक जोमसोम टावरसँग १०:०७ बजे घोडेपानी भन्ने स्थानमा सम्पर्कमा आएको र सोपछि उक्त विमान सम्पर्कबिहीन भएको थियो ।"
मन्त्री कार्कीको वडामा कांग्रेस क्लिनस्वीप,"उदयपुर : प्रदेश १ का सडक पूर्वाधार तथा शहरी विकास मन्त्री एंवम नेपाली कांग्रेसका जिल्ला सभापति हिमाल कार्कीको वडामा नेपाली कांग्रेस क्लिनस्वीप भएको छ। मन्त्री कार्की मतदाता रहेको त्रियुगा नगरपालिका७ मा नेकपा एमालेका उम्मेदवारले कांग्रेसलाई क्लिनस्वीप बनाएको हो। एमालेबाट वडाध्यक्षका उम्मेदवार बनेका अमरबहादुर दनुवार कांग्रेसका गम्भिरबहादुर पांगलटारेलाई २३९ मतको भारी मतान्तरले विजयी भएका हुन्। दनुवारले १ हजार १०७ र पांगलटारेले ८६८ मत प्राप्त गरे। यसअघि यो वडामा कांग्रेसका भिमबहादुर पुलामी मगर भारी मतले विजयी भएका थिए। त्यसो त एमालेले वडाको सेट मात्र नभई मेयर र उपमेयरमासमेत राम्रो मत पाएको छ। उक्त वडाबाट एमालेका मेयर भागवत राउतले १ हजार १७९ मत प्राप्त गरी कांग्रेसका उम्मेदवारलाई १३७ मतान्तरले पछि पारे। त्यसैगरी उपमेयरमा एमालेका उम्मेदवार महेश्वरी राईले १ हजार २७३ मत प्राप्त गरी कांग्रेसका उम्मेदवारलाई ३६६ मतान्तरले पछि पारे। कांग्रेसको पकड क्षेत्र मानिने वडा नं ७ मा एमालेले अघिल्लो पटकको पराजय र जित पछिको विकास निर्माणमा भएका ढिलासुस्तिलाई राम्रोसँग अध्ययन गरेर उमेदवारी तय गरेको एमाले अध्यक्ष परमेश्वर घिमिरेले बताए। उनले भने, त्यसैपनि काँग्रेसको पकड क्षेत्र त्यसमा पनि काँगेसका वहालवाला पार्टी सभापति र मन्त्रीको वडा भएकाले हामीले चुनावी रणनीतिलाई फरक ढंगले अगाडि बढायौँ अन्ततः उत्कृष्ट मत ल्याएर विजयी भयौ। २०७४ को निर्वाचनमा नेकपा माओवादी केन्द्रबाट उम्मेदवारी दिएका दनुवार २०७९ को निर्वाचन आउनु केही महिना अघि मात्र एमालेमा प्रवेश गरेका हुन्।"
नीतिकार्यक्रममा दलितलाई उपेक्षा,"काठमाडौं : सरकारले नीति तथा कार्यक्रम सार्वजनिक गर्यो। संसद्बाट पारित पनि भयो। सांसदले ठूलै विषयमा कुरा उठाए। आपू अनुकुलका बुँदाको व्याख्या गरे। तर, यसपटक पनि दलित तथा सिमान्तकृतका विषय नसमेटिएको गुनासो उस्तै छ। यो गुनासो नयाँ होइन। तर, यो गुनासोलाई सरकारले प्रत्येक वर्ष बेवास्ता गर्दै आएको छ। र, यसपटक पनि ती समुदाय त्यहीँ गुनासो गर्छन्, हाम्रो विषय सरकारले बुझेन। नीति तथा कार्यक्रममा अटाएन। जातीय विभेदको अन्त्य भनिए पनि व्यवहारमा पूर्ण लागू नहुँदा यो समुदाय अझै पीडामा छन्। मानवअधिकार हनन् भएको छ। आर्थिक अवस्था मजबुत बनाउन सरकारको स्पष्ट योजना छैन। भएको सीपलाई प्रवद्र्धन गर्न सरकारले योजनामा समेट्दैन। संविधानमा नै दिएका हक र अधिकारका कार्यान्वयन हुँदैन। संघीयतासँगै तीन सरकार बने तर, दलित र सिमान्तकृत त्यहीँ रहेको गुनासो यो समुदायको छ। उनीहरू यति मात्रै विषयलाई छुने गरी सरकारले नीति तथा कार्यक्रममा समेटे मात्रै पनि धेरै समस्याको हल हुने बताउँछन्। हामीले हरेक वर्ष सरकारलाई यो विषयमा झकझक्याएका छौं। तर, सरकारले सुनेन वा बुझेन। गर्न सक्ने र हुने कुरालाई पनि यस पटक नीति तथा कार्यक्रम समेटेन, जागरण मिडिया सेन्टरका प्रमुख भीम विकले भने। मानवअधिकारसँग जोडिएको संवेदनशील विषय धेरै छन्, उनी थप्छन्, सदियौंदेखि विभेदमा पारिएका यो समुदायको हक अधिकार, र सीप विकासका विषयमा केही छुट्टै व्यवस्था समेट्नुपर्छ भनेको धेरै भयो। जागरण मिडिया सेन्टरले राजधानीमा अन्तरक्रिया कार्यक्रम नै गरेर सरकारको बेवास्ताका विषयमा छलफल गरेको छ। कार्यक्रमका सहभागीले १४५ बुँदाको नीति तथा कार्यक्रम ल्याउँदा एउटा बुँदामा पनि राम्ररी यो समुदायको कुरा नसमेट्नु दुःखद् भएको बताए। नीति तथा कार्यक्रमका विभिन्न बँुदामा दलित समुदायलाई केन्द्रित गर्न सकिने अवस्था भए पनि सरकारले ध्यान नदिएको उनीहरूको आरोप थियो। नीति तथा कार्यक्रमको विभिन्न १५ बुँदामा मात्रै सिमान्तकृत समुदायलाई सम्बोधन गरिएको र यसमा दलितका लागि छुट्टै व्यवस्था नभएको उनीहरूको भनाइ छ। नीति तथा कार्यक्रमको ९ नम्बर बुँदामा विभिन्न कारणले जग्गाधनी प्रमाणपत्र प्राप्त गर्न नसकेका २३ हजार ५ सय ९१ जनालाई जग्गाधनी प्रमाणपत्र दिने भनिएको छ तर यसमा के कति दलित समुदायलाई उपलब्ध गराइने भन्ने उल्लेख नभएको सेन्टरका प्रमुख भीम विक बताउँछन्। हिमाली तथा दुर्गम जिल्लामा सञ्चालन गरिने जीविकोपार्जन कार्यक्रममा समेत दलित समुदायलाई सम्बोधन गरिएको छैन। परम्परागत ज्ञान र सीप विकास कार्यक्रममा तथा सीप हस्तान्तरणमा दलित समुदायका उल्लेख्य भूमिका हुने भए पनि यो विषयमा दलित समुदायलाई केन्द्रित गरिएको छैन। कार्यक्रममा अघिल्लो पटकका नीति तथा कार्यक्रममा अन्तरजातीय विवाह गर्ने जोडीलाई प्रोत्साहनस्वरूप केही रकम दिने व्यवस्था भए पनि अहिले यो व्यवस्था हटाइएकोमा उनीहरूको आपत्ति थियो। जागरण मिडिया सेन्टरकी अध्यक्ष कमला विक समाज परिवर्तनका लागि अमूल्य भूमिका खेल्ने कार्यक्रमहरूलाई सरकारले निरन्तरता दिनुपर्ने बताउँछिन्। उनले यसअघिका नीति तथा कार्यक्रममा सरकारी विद्यालयको शिक्षक दरबन्दीमा एक जना दलित समुदायको शिक्षक अनिवार्य गरिने व्यवस्था भएको र अहिले हटाइएको जानकारी दिइन्। उनी भन्छिन्, संविधानले नै संरक्षण गरेको कतिपय व्यवस्थाहरूसमेत सरकारी नीतिमा अटाएन। दलितविहीनको सरकारको नीति आयो। जातीय विभेदको बहानामा समाजमा जघन्य अपराध घट्छ। यस्ता अपराधको रोकथाम तथा सचेतनाको विषय सरकारी नीतिमा परेन। सरकारले गरिब देखेन। दलित देखेन। कार्यक्रममा सहभागीले राजनैतिक नेतृत्वमा पुगेका दलित तथा सिमान्तकृत समुदायको व्यक्तिले उक्त समुदायको मुद्दालाई बिर्सने गरेको बताएका थिए। उनीहरूको प्रश्न थियो, राजनैतिक दलले समेत दलित समुदायमाथि हुने गरेको अन्याय बिर्सियो ? सामाजिक विभेद न्यूनीकरण गरी सामाजिक न्याय स्थापनाको लागि कसैको पनि ध्यान नपुगेको उनीहरूको गुनासो छ। सरकारको आगामी बजेटमा समावेश हुने नीति तथा कार्यक्रम दलितको सूक्ष्म अध्ययन नगरी आएको बताएका थिए।"
तारा एयरको जहाज धौलागिरि हिमाल र मानापाथी हिमालको फेद आसपासमा बेपत्ता भएको आशंका,"जोमसोम : पोखराबाट बिहान ९:५५ बजे उडेको तारा एयरको १९७ नम्बरको ९ एनएईटी रजिस्ट्रेसन भएको बेपत्ता ट्वीनअटर जहाजको खोजी कार्य भइरहेको मुस्ताङका प्रजिअ नेत्रप्रसाद शर्माले जानकारी दिए । पोखराबाट उडेको जहाज बिहान १० बजेर १२ मिनेटमा जोमसोम नागरिक उड्यन कार्यालयको टावरसँग सम्पर्क भएपनि उक्त जहाज त्यसपछि सम्पर्कबिहीन भएको प्रजिअ शर्माले बताए । तारा एयरको जहाजलमा १३ नेपाली,४ भारतीय र दुई जर्मन नागरिकसहित चालक दलका ३ सदस्य रहेको जोमसोम नागरिक उड्यन कार्यालले बताएको छ । तारा जहाज आउनुअघि सुमित एयरको जहाजले पहिलो उडान पूरा गरी दोस्रो उडान भर्दै जोमसोम आइपुगेको थियो । पोखराबाट तारा एयरले पहिलो उडान भर्दै मुस्ताङ आउने क्रममा अचानक म्याग्दी र मुस्ताङको सीमाक्षेत्रमा मौसम प्रतिकुल हुँदा जहाज अनियन्त्रित दिशाामा उडेको अनुमान गरिएको छ । प्रजिअ शर्माका अनुसार सम्पर्कबिहीन भएको जहाज बिहान १० बजेर १५ मिनेटमा जोमसोममा अवतरण गर्नुपर्ने थियो । अवतरण अवधि सकिएर १५ मिनेटपछि मुस्ताङ प्रशासनलाई यसबारे अपडेट भएको उनको भनाइ छ । दुर्घटनाक्षेत्र अनुमान गरिएको स्थानका स्थानीयले बताएर अनुसार कालिगण्डकी नदीको बीच भाग हुँदै उड्नुपर्ने जहाज दिशाहिन अवस्थामा उडेकाले थासाङको नाउरिकोटमाथि धौलागिरि हिमाल र मानापाथी हिमालको फेद आसपासमा दुर्घटना भएको अनुमान गरिएको छ । पोखराबाट मुस्ताङ आउँदै गर्दा मुस्ताङकै आकाशमा हराइरहेको जहाजको खोजीकार्य तीब्र भइरहेको प्रजिअ शर्माले बताए । प्रजिअ शर्माका अनुसार मौसम प्रतिकुलताका कारण दुर्घटना अनुमान गरिएको क्षेत्रमा बाक्लो हुस्सु र कुहिरो लागेकाले खोजी कार्य प्रभावित भएको छ । बिहान १२ बजे फिस्टेल एयरको हेली थासाङक्षेत्रमा गएपनि मौसमका कारण जोमसोममै फिर्कएको थियो । अहिले पुन दोस्रो पटक फिस्टेलको हेली दुर्घटना अनुमान गरिएकोक्षेत्रमा प्रस्थान गरेको जनाइएको छ । जहाज खोजीका लागि सूचना संकलन र माइकिङ गर्ने काम भइरहेको मुस्ताङ प्रशासनले जानकारी दिएको छ । प्रशासनका अनुसार जहाज खोजीका लागि नेपाली सेना,सशस्त्र प्रहरी , प्रहरी र सो क्षेत्रका स्थानीयलाई परिचालन गरिएको छ । जहाज खोज्नका लागि सुरक्षाका सबै युनिटलाई निर्देशान दिएको प्रजिअ शर्माले जानकारी दिए ।"
तारा एयरको जहाज खोज्न गएको सेनाको हेलिकोप्टर मुस्ताङको थासाङमा अवतरण,"जोमसोम : हराइरहेको तारा एयरको जहाज खोज्न गएको नेपाली सेनाको हेलिकोप्टर मुस्ताङको थासाङमा अवतरण भएको छ। थासाङबाट हिँडेर सो क्षेत्र पुग्न ५६ घन्टा लाग्छ। जहाज मुस्ताङको धौलागिरि हिमाल र मानापाथी हिमालको फेद आसपासमा बेपत्ता भएको आशंका गरिएको छ। पोखराबाट उडेको जहाज बिहान १० बजेर १२ मिनेटमा जोमसोम नागरिक उड्यन कार्यालयको टावरसँग सम्पर्क भएपनि त्यसपछि सम्पर्कबिहीन भएको बताइएको छ। आइतबार बिहान ९:५५ बजे जहाज जोमसोमका लागि उडेको थियो। जहाजमा ३ जना चालक दलका सदस्य र १९ जना यात्रु रहेका छन्। जहाजमा पाइलट प्रभावकर घिमिरे, कोपाइलट उत्सव पोखरेल र एयरहोस्टेज किस्मी थापा छन्। जहाजमा दुई जर्मन नागरिक,चार भारतीय र १३ नेपाली यात्रु रहेको नागरिक उड्डयन कार्यालय पोखराले जनाएको छ। मौसम खराबीका कारण बेपत्ता जहाजको खोजिकार्य प्रभावित भएको छ। जिल्ला प्रशासन मुस्ताङका अनुसार जहाज खोजीका लागि नेपाली सेना,सशस्त्र प्रहरी , प्रहरी र सो क्षेत्रका स्थानीयलाई परिचालन गरिएको छ ।"
हराइरहेको जहाज खोजी गरिरहेका छौं : तारा एयर,"काठमाडौं : तारा एयरले मुस्ताङमा हराइरहेको जहाज खोजी कार्य जारी रहेको बताएको छ । तारा एयरले एक विज्ञप्ति जारी गर्दै पोखराबाट जोमसोमका लागि आइतबार बिहान उडेको जहाज सम्पर्कबिहीन भएको र खोजी तथा उद्दार कार्य जारी रहेको जानकारी गराएको हो। विमान अन्तिमपटक जोमसोम टावरसँग १० बजेर ७ मिनेटमा घोडेपानी भन्ने स्थानबाट सम्पर्कमा आएको र त्यसपछि सम्पर्कबिहीन भएको थियो। सो विमानको खोजतलासका लागि जोमसोमबाट हेलिकोप्टर पठाइएको तारा एयरले जनाएको छ । खराब मौसमका कारण जहाज खोज्न समस्या भएको छ। जहाजमा दुई जर्मनी नागरिक, चार भारतीय र १३ जना नेपाली यात्रु छन्। पाइलट प्रभाकर घिमिरेले उडाएको तारा एयरको जहाजमा कोपाइलट उत्सव पोखरेल र एयरहोस्टेज किस्मी थापा छन्। खोजी तथा उद्दार कार्यका लागि काठमाडौं, पोखरा र जोमसोम विमानस्थलमा हेलिकोप्टरहरु स्ट्याण्ड वाइ रहेको र मौसम सुधार हुनासाथ हवाईमार्गबाट खोजी कार्य पुनः सुरु गरिनेछ तारा एयरले जनाएको छ। नेपाली सेना, नेपाल प्रहरी र तारा एयरको उद्दार टोली स्थलमार्गबाट त्यसतर्फ प्रस्थान गरिसकेको जनाइएको छ।"
यौन हिंसा मुद्दामा हदम्याद बढाउन संसद सचिवालयमा विधेयक दर्ता,काठमाडौंः यौन हिंसाको मुद्दामा उजुरी गर्न हदम्याद बढाउन संसद सचिवालयमा विधेयक दर्ता भएको छ । कानुन न्याय तथा संसदीय मामिलामन्त्री गोविन्दप्रसाद शर्माले हदम्याद बढाउनेसम्बन्धी विधेयक संसद सचिवालयमा दर्ता गराएका हुन् । केहि दिनयता यौन हिंसाका मुद्दामा पीडितले उजुरी गर्न हदम्याद बढाउनुपर्ने भन्दै आवाज उठ्दै आएका छन् । सांसदहरुले समेत हदम्याद बढाउनुपर्ने माग राख्दै आएका छन् । मुलुकी अपराध संहितामा हदम्याद एक वर्ष तोकिएको छ ।
युक्रेनी राष्ट्रपतिसँग वार्ता गर्न पुटिनलाई अनुरोध,"वासिङटन डिसी : जर्मनीका चान्सलर ओलाफ सोल्ज र फ्रान्सेली राष्ट्रपति इम्यानुएल म्याक्रोँले शनिबार रूसका राष्ट्रपति भ्लादिमिर पुटिनलाई युक्रेनी समकक्षी भोलोदिमिर जेलेन्स्कीसँग प्रत्यक्ष गम्भीर वार्ता गर्न आग्रह गरेका छन्। रूसी राष्ट्रपतिसँग ८० मिनेटको टेलिफोन वार्ताका क्रममा यूरोपेली संघका शक्तिशाली दुई नेताहरूले तुरुन्तै युद्धविराम गर्न र रूसी सेनालाई युक्रेनबाट हटाउन दवाव दिएको जर्मन चान्सलर सोल्जको कार्यालयले शनिबार जनाएको छ । 'म्याक्रोँ र सोल्जले पुटिनलाई यूक्रेनी राष्ट्रपतिसँग गम्भीर तथा प्रत्यक्ष वार्ता गर्न र यस द्वन्द्वको कूटनीतिक समाधान खोज्न आग्रह गर्नुभएको छ', चान्सलरको कार्यालयद्वारा जारी विज्ञप्तिमा भनिएको छ । फ्रान्सेली राष्ट्रपतिको कार्यालयद्वारा जारी विज्ञप्तिअनुसार तीन नेताहरूबीच टेलिफोनमार्फत् कुराकानी भएपछि फ्रान्सका राष्ट्रपति र जर्मन चान्सलरले अजोभ्स्टलमा युक्रेनी सुरक्षाकर्मीले आत्मसमर्पण गरेपछि रूसको नियन्त्रणमा रहेका करिब दुई हजार ५०० यूक्रेनी रक्षकहरूलाई मुक्त गर्न पनि आग्रह गरिएको थियो ।रासस"
"एचपीभी खोपः नीति छ, कार्यान्वयन छैन","काठमाडौं : सरकारले हरेक वर्ष नीति तथा कार्यक्रम र वार्षिक बजेटमा किशोरीहरूलाई पाठेघरको मुखको क्यान्सरविरुद्धको एचपीभी खोप दिने घोषणा गर्छ। तर, ५ वर्षदेखि घोषणा हुन थाले पनि खोप कार्यक्रमको कार्यान्वयन सधै अधुरो हुन्छ। विगतका वर्ष झै सरकारको आगामी आर्थिक वर्ष २०७९८० मा नीति तथा कार्यक्रममा किशोरीहरूलाई पाठेघरको मुखको क्यान्सरविरुद्ध खोप दिइने कार्यक्रम समेटिएको छ। गत आव२०७८७९ मा पनि सरकारले पाठेघरको मुखको क्यान्सर जाँच वर्षमा एकपटक निःशुल्क परीक्षण गर्ने घोषणा गरेको थियो। जुन कार्यान्वयन हुन सकेन। त्यस्तै, आर्थिक वर्ष २०७७७८ को बजेटमा पनि स्थानीय तहबाटै पाठेघरको मुख र स्तन क्यान्सरको निःशुल्क परीक्षण गरिने उल्लेख थियो। आव २०७६७७ मा पनि पाठेघरको मुखको क्यान्सरविरुद्धको खोप कार्यान्वयनमा ल्याइने उल्लेख थियो। रोकथामका लागि खोप कार्यान्वयनमा ल्याउने प्रतिबद्धता व्यक्त गरिएको थियो। तर, सरकारले हरेक प्रदेशको एक जिल्ला तोकी ७ जिल्लाबाट खोप लगाउने व्यवस्था गर्ने जनाएको थियो। ह्युमन प्यापिलोमा भाइरस (एचपीभी) नै पाठेघरको मुखको क्यान्सर गराउने मुख्य कारक मानिन्छ। २०७२ मा खोप कार्यक्रम सञ्जाल (गाभी)कै सहयोगमा चितवन र कास्कीमा किशोरीहरूलाई खोप लगाउँदा हुन सक्ने सम्भावित कठिनाइबारे अध्ययन भएको थियो। तर, पछि गाभीबाट निःशुल्क खोप प्राप्त नहुँदा एचपीभी खोप दिने कार्यक्रम अलपत्र परेको स्वास्थ्य मन्त्रालयका अधिकारीहरू बताउँछन्। विश्वकै प्राण घातक रोगविरुद्ध खोप उपलब्ध गराउने सार्वजनिक र निजी क्षेत्रको सहकार्ययुक्त सञ्जाल नै गाभी हो। स्वास्थ्य सेवा विभाग, खोप शाखाका तत्कालीन प्रमुख डा झलक गौतमका अनुसार गाभीले सन् २०२२ भन्दा अघि एचपीभी खोप उपलब्ध गराउन नसक्ने जनाएका कारण कार्यक्रम अलपत्र परेको हो। गाभीले खोप उपलब्ध गराउन नसकिने जनाएपछि सरकारले खरिद गर्ने योजना थियो। गत वर्ष ९ जिल्लाबाट सुरु गर्ने योजना बन्दाबन्दै बीचैमा सरकार नै फेरियो। उनले भने। स्वास्थ्य सेवा विभाग, परिवार कल्याण महाशाखा प्रमुख डा विवेककुमार लालले विगतमा एचपीभी खोपलाई राष्ट्रिय खोप कार्यक्रम समावेश गर्न सरकारले स्रोत छुट्ट्याइएको भए पनि खोप उपलब्ध हुन नसकेको बताए। युरोप र अमेरिकाका दुई कम्पनीले खोप उपलब्ध गराउन सकेनन्। मागभन्दा न्यून उत्पादन भएको र अन्तर्राष्ट्रिय बजारमा अभाव भएको उल्लेख गरेर खोप उपलब्ध हुन सकेनन्। सरकारले स्रोत छुट्याए पनि खरिद हुन सकेन, डा लालले भने। डा लालका अनसार गाभीले यसपटक निःशुल्क खोप उपलब्ध गराउने सम्भावना बलियो छ। औपचारिक रूपमा प्रस्ताव सेप्टेम्बरअक्टोबरतिर मात्र थाहा हुन्छ। निःशुल्क उपलब्ध हुन्छ भने किन खरिद गर्ने भन्ने उद्देश्यले पर्खेका हौं डा लालले भने। सरकारले प्राथमिकता दिएकाले आन्तरिक स्रोतबाट खरिद गरेर भए पनि एचपीभी खोप अभियान सञ्चालन हुने उनको भनाइ छ। जनस्वास्थ्यविद् डा शरद वन्तले लागू गर्न नसकिने कार्यक्रम घोषणा गर्नुको औचित्य नहुने बताए। एचपीभी खोप कार्यक्रम कार्यान्वयन गर्न नसक्ने हो भने हरेक वर्ष घोषणा गरिरहनु उपयुक्त हुँदैन, डा वन्तले भने, घोषणा गरेपछि कार्यान्वयन गर्नुपर्छ। खोप कार्यक्रम सञ्जाल (गाभी)ले निःशुल्क खोप उपलब्ध नगराउँदा एचपीभी खोप कार्यक्रम कार्यान्वयन हुन नसकेको हो। एचपीभी खोप कार्यक्रम कार्यान्वयन गर्न नसक्ने हो भने हरेक वर्ष नीति र बजेटमा घोषणा गरिरहनु उपयुक्रत हुँदैन। घोषणा गरेपछि कार्यान्वयन गर्नुपर्छ। डा शरद वन्त, जनस्वास्थ्यविद्"
सामाजिक न्यायसहितको समृद्धि हासिल गर्ने बाटोमा अघि बढौं : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले १५औँ गणतन्त्र दिवसका अवसरमा शुभकामना व्यक्त गरेकी छन्। उनले गणतन्त्र दिवसका अवसरमा स्वदेश तथा विदेशमा रहेका सम्पूर्ण नेपाली दिदीबहिनी तथा दाजुभाइमा सुख, शान्ति र समृद्धिको कामना गर्दै शुभकामना व्यक्त गरेकी हुन्। उनले राष्ट्रिय एकतालाई अझ सुदृढ गर्दै सामाजिक न्यायसहितको समृद्धि हासिल गर्ने बाटोमा अघि बढ्न सबै उत्प्रेरित होउन् भनेकी छन्। सन्देशमा भनिएको छ, 'यस ऐतिहासिक दिवसले मुलुकको भौगोलिक अखण्डता, राष्ट्रिय सार्वभौमिकता, स्वाधीनता र राष्ट्रिय एकतालाई अझ सुदृढ गर्दै सामाजिक न्यायसहितको समृद्धि हासिल गर्ने बाटोमा अघि बढ्न सबैलाई उत्प्रेरित गर्ने अपेक्षासहित हार्दिक शुभकामना व्यक्त गर्दछु।' जनताको जीवनमा सार्थक र सकारात्मक परिवर्तन ल्याई नेपाललाई सबल र आत्मनिर्भर अर्थतन्त्रसहितको विकसित राष्ट्रका रूपमा अगाडि बढाउनु गणतन्त्रको वास्तविक कार्यभार भएको शुभकामना सन्देशमा छ। नेपालमा सङ्घीय लोकतान्त्रिक गणतन्त्र घोषणा भएको ऐतिहासिक दिनको सम्झनास्वरूप प्रत्येक वर्ष जेठ १५ गतेलाई गणतन्त्र दिवसको रूपमा मनाउँदै आएका छौँ। वंश परम्परामा आधारित शासन व्यवस्थालाई जनतामा निहित सार्वभौम सत्ताको प्रयोगमार्फत जनताले नै छानेका प्रतिनिधिबाट सञ्चालन हुने प्रणालीमा रूपान्तरण गर्नु गणतन्त्रको मुलभूत विशेषता रहेको उल्लेख छ। लोकतान्त्रिक गणतन्त्रात्मक शासन प्रणालीलाई समाजको गहिराइसम्म संस्थागत गर्ने हाम्रो संविधानले परिकल्पना गरेबमोजिम गत वैशाख ३० गते स्थानीय तहको निर्वाचन सम्पन्न भएको छ। यसबाट गणतन्त्रात्मक शासन व्यवस्था हाम्रो सामाजिक एवं राजनीतिक जीवन पद्धतिका रूपमा क्रमशः विकास भइरहेको सन्देशमा छ। 'नेपालको संविधानले मौलिक हकका रूपमा व्यवस्था गरेका शिक्षा, स्वास्थ्य, खाद्य सुरक्षा, खानेपानी, सरसफाइ, वातावरण संरक्षणलगायत आधारभूत अधिकारलाई व्यवहारिकरूपमा कार्यान्वयन गर्दै समाजवादोन्मुख आर्थिक प्रणाली निर्माण गर्न गणतन्त्र दिवसले हामी सबैलाई थप उत्साह प्रदान गर्ने विश्स लिएको छु', सन्देशमा भनिएको छ। मुलुकमा राजनीतिक परिवर्तनका लागि विभिन्न समयमा भएका आन्दोलनको अगुवाइ गर्ने राजनीतिक दलका अग्रज नेताहरूप्रति सम्मान व्यक्त गर्दै आन्दोलनमा सहभागी जनसमुदाय, नागरिक समाज एवं राजनीतिक कार्यकर्ताहरूको योगदानको उच्च प्रशंसासमेत राष्ट्रपति भण्डारीले व्यक्त गर्दै लोकतान्त्रिक गणतन्त्र स्थापनार्थ आफ्नो अमूल्य जीवन बलिदान गर्ने अमर सहिदहरूप्रति श्रद्धाञ्जलि अर्पण गरेकी छन्।"
रिस हो सबको शत्रु,"एउटा मान्छेलाई सानोतिनो कुरामा पनि खुबै रिस उठ्ने गथ्र्यो। जसले जे भने पनि उसलाई रिस उठिहाल्थ्यो। रिस उठेपछि सबैलाई नानाथरी गाली गथ्र्यो। कसैलाई त कुट्न पनि थाल्थ्यो। उसको रिसाह बानीले गर्दा सबै जना दिक्क बनेका थिए। उसका आफन्त अनि साथीभाइहरू पनि ऊबाट टाढा हुन थाले। विस्तारै यो कुराको महसुस उसलाई पनि भयो। आफूसँग कोही नहुँदा ऊ आफूलाई एक्लो महसुस गथ्र्यो। तर, जत्ति गर्दा पनि उसले आफ्नो बानीलाई सुधार्न भने सकेन। सानोतिनो कुरामा पनि ऊ झनक्क रिसाउँथ्यो। एक दिन आफ्नो जीवनमा किन यस्तो भइरहेको छ भनेर लामो समय घोत्लियो। त्यसपछि नजिकैको मनोचिकित्सकसँग सल्लाह लिन गयो। मनोचिकित्सकसँग उसले आफ्ना समस्याका बारेमा सबै बेलिविस्तार लगायो। आफ्नो रिसका कारण साथीभाइ, आफन्त आफूसँग टाढिएको कुरा मनोचिकित्सकलाई भन्यो। उसका सबै कुरा सुनिसकेपछि मनोचिकित्सकले उसलाई आधा घण्टासम्म हातको मुठ्ठी कस्न र छोड्न भने। उसले मनोचिकित्सकको सल्लाहबमोजिम आधा घन्टासम्म मुठ्ठी कस्ने र छोड्ने काम गरिरह्यो। आधा घन्टापछि मनोचिकित्सकलाई काम सकेँ भनेर भन्यो। एकछिनपछि मनोचिकित्सकले अर्को आधा घन्टा पहिलेकै काम दोहोर्याउन भने। मुठ्ठी कस्ने र छोड्ने काम अर्को आधा घन्टासम्म गर्न भने। त्यही काम दोहोर्याएर गर्नुपर्दा उसले मनोचिकित्सकप्रति पनि शंका गर्न थाल्यो। के यस्तो काम दिएको भन्दै शंकालु नजरले हेर्दै झर्किएर प्रश्न गर्न थाल्यो, डाक्टर साहेब यो मुठ्ठी कस्ने र छोड्ने कामले झनक्क रिसाउने मेरो बानीलाई फाइदा गर्ला र ? मेरो रिसाउने बानी हट्ला र ? उसको कुरा सुनेर मनोचिकित्सकले मुस्कुराउँदै भने, यसले तिम्रो रिसाउने बानीलाई एकदमै फाइदा गर्दैन। मैले तिमीलाई कुरा बुझाउन मात्रै यो काम गराएको हुँ। जसरी तिमीले चाहेका बेला मात्रै हातका औंलाहरूले मुठ्ठी कस्ने अनि तिमीले चाहेका बेला मात्रै खुल्ने गर्छ। अर्थात् तिम्रो हातका औंलाहरूलाई तिमीले नियन्त्रण गरिरहेका छौं। हातका आंैलालाई नियन्त्रण गरे जसरी नै तिमीले आफ्नो रिसमा पनि नियन्त्रण गर्न सक्नुपर्छ। रिस पनि तिम्रो अनुमतिबिना कहिले पनि उठ्दैन। तिम्रो अनुमति पाएपछि मात्रै रिस उठ्ने हो। जबजब तिमीलाई रिस उठ्न थाल्छ, त्यतिबेला मलाई प्रश्न गरेजस्तै आफूले आफैलाई प्रश्न गर्न सक्नुपर्छ। त्यो रिसले मलाई फाइदा हुन्छ कि हुँदैन ? मनोचिकित्सकको कुरा सुनेर ऊ मुसुक्क मुस्कुरायो र खुसी भएर घरतिर लाग्यो। रिसलाई नियन्त्रण गर्दा आफैंलाई फाइदा हुन्छ । बिनासित्ति रिसाउँदा आफैंलाई हानी हुन्छ ।"
"दिगो शान्ति, सुशासन, विकास र समृद्धिको आकाङ्क्षा पूरा गर्ने यात्रामा छौं : प्रधानमन्त्री देउवा","काठमाडौं : प्रधानमन्त्री शेरबहादुर देउवाले पन्ध्रौँ गणतन्त्र दिवसका अवसरमा शुभकामना व्यक्त गरेका छन्। उनले शुभकामना दिंदै लोकतान्त्रिक गणतन्त्रात्मक शासन व्यवस्थाको माध्यमद्वारा जनताको हक, अधिकारलाई पूर्ण सुनिश्चित गर्ने र मुलुकलाई छिटोभन्दा छिटो विकास र समृद्धिको बाटोमा अघि बढाउने सबैको साझा उद्देश्य भएको बताए। उनले उक्त उद्देश्य प्राप्तिका लागि सबै राजनीतिक दल, बुद्धिजीवी, नागरिक समाजका अगुवा तथा व्यावसायिक सङ्घसंस्था, सञ्चार जगत् र आम नेपाली नागरिकलाई राष्ट्रको विकास र समृद्धिका लागि एकबद्ध भई अघि बढ्न आह्वान गरेका छन्। प्रधानमन्त्री देउवाले इतिहासको विभिन्न कालखण्डमा भएका राजनीतिक आन्दोलन, नागरिक सङ्घर्ष, त्याग तथा बलिदानको फलस्वरूप मुलुकमा लोकतान्त्रिक गणतन्त्रात्मक शासन व्यवस्था कायम भएको चौध वर्ष पूरा भएको उल्लेख गरेका छन्। विसं २०६५ जेठ १५ गते तत्संविधानसभाबाट मुलुकमा लोकतान्त्रिक गणतन्त्रको स्थापना गर्ने ऐतिहासिक निर्णय भएको थियो। सोही दिनको स्मृतिमा प्रत्येक वर्ष जेठ १५ गते गणतन्त्र दिवसको रूपमा मनाइन्छ। उनले दिवसको अवसरमा मुलुकमा लोकतान्त्रिक गणतन्त्रात्मक शासन व्यवस्था स्थापना गर्ने अभियानमा आफ्नो जीवनको बलिदानी दिने सहिदप्रति श्रद्धाञ्जली दिएका छन्। प्रम देउवाले लोकतन्त्र एवं गणतन्त्रात्मक शासन व्यवस्थाको लागि नेतृत्व प्रदान गर्नुहुने अग्रज तथा यस अभियानमा सहभागी हुनुहुने सबैमा उच्च सम्मान र आदरभाव व्यक्त गर्दै गणतन्त्र प्राप्तिको सङ्घर्षमा घाइते हुनु भई स्वास्थ्योपचार गराइरहेका सम्पूर्णको शीघ्र स्वास्थ्यलाभको कामना गरेका छन्। प्रधानमन्त्री देउवाले मुलुकका सबै नागरिकलाई बिनाभेदभाव समान हक, अधिकार र शासन प्रणालीमा सहभागी हुने अवसर प्रदान गर्ने संसारकै उत्तम शासन व्यवस्थामध्येको एक लोकतान्त्रिक गणन्त्रात्मक शासन व्यवस्थामार्फत मुलुकलाई अगाडि बढाइरहेको बताए। उनले शुभकामना सन्देशमा भने, 'संविधानले आम नेपाली नागरिकको मौलिक हक र स्वतन्त्रताको सुनिश्चत गर्दै नेपालको सार्वभौमसत्ता र राजकीय सत्ता नेपाली जनतामा निहित रहने कुराको प्रत्याभूति गरेको छ। सङ्घीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकाङ्क्षा पूरा गर्ने यात्रामा आज हामी क्रियाशील छौँ।' गणतन्त्र स्थापना भएको डेढ दशकको अवधिमा संविधानसभाबाट संविधान जारी हुनु, संविधानले परिकल्पना गरेका विभिन्न संवैधानिक अङ्ग तथा निकाय पूर्णरूपमा सञ्चालनमा आउनु तथा संविधानमा व्यवस्था भएबमोजिम तीनै तहका सरकारको निर्वाचन सम्पन्न भई मुलुकमा विधिको शासन स्थापना हुनुजस्ता महत्वपूर्ण कार्य सम्पन्न भएको उनले जनाएका छन्। शासन प्रणालीमा सबै जनाको सहभागिता, स्वामित्व र अपनत्व स्थापित हुनसकेको र नागरिक स्वतन्त्रता र मौलिक हकको पूर्ण प्रत्याभूति भएर मुलुकमा राजनीतिक स्थिरता कायम भई देश आर्थिक समृद्धिको यात्रामा अगाडि बढेको प्रधानमन्त्री देउवाको भनाइ छ। नेपालको संविधान जारी भएपछि दोस्रोपटक स्थानीय तहको निर्वाचन निष्पक्ष, स्वतन्त्र, शान्तिपूर्ण र भयरहित वातावरणमा सम्पन्न गरी जनताबाट नयाँ जनप्रतिनिधिहरूको छनोट गर्न सफल भएको उल्लेख गर्दै उनले यसबाट प्रतिस्पर्धात्मक बहुदलीय लोकतान्त्रिक गणतन्त्रात्मक शासन व्यवस्थाको जगलाई थप मजबुत बनाउँदै नागरिक उत्तरदायी शासन व्यवस्थालाई संस्थागत गर्न सहयोग पुगेको बताएका छन्। प्रधानमन्त्री देउवाले यस अवसरमा स्थानीय तहको निर्वाचनमा सक्रियरूपमा सहभागी भई आफ्नो सार्वभौम मताधिकारको प्रयोग गर्ने सम्पूर्ण मतदातालाई धन्यवादका साथ निर्वाचित सम्पूर्ण जनप्रतिनिधिमा नेपाल सरकार र आफ्नो व्यक्तिगत तर्फबाट बधाई एवं सफल कार्यकालका लागि शुभकामना व्यक्त गरेका छन्।"
धनकुटा लगेर किन गरायो एमालेले धरानका जनप्रतिनिधिलाई राजीनामा पत्रमा हस्ताक्षर ?,"धरान : धरान उपमहानगरपालिकामा एमालेबाट निर्वाचित भएका जनप्रतिनिधिहरुलाई पार्टीले हस्तक्षेप गरेपछि चौतर्फी विरोध भएको छ। निर्वाचित भएर कार्यभार सम्हाल्नेबित्तिकै जनताको अभिमतलाई प्रभावित पार्ने गरी पार्टीले हस्तक्षेप गरेको भन्दै जनप्रतिनिधिहरुले विरोध जनाएका छन्। एमाले धरानले सोमबार हुने कार्यपालिकाको निर्वाचनमा धाँधली हुन सक्ने र अन्य कुनै पनि बेला पार्टी विभाजन भइ आफ्ना जनप्रतिनिधिहरु अन्यन्त्र जान सक्ने भन्दै राजीनामा पत्रमा जबरजस्ती हस्ताक्षर गराइएको बुझिएको छ। धरानमा एमालेबाट १० जना वडाअध्यक्ष र ४६ जना वडा सदस्यले निर्वाचन जितेका थिए। निर्वाचित जनप्रतिनिधिलाई शनिबार धनकुटाको हिले स्थित कानजिरोवा होटलमा लगेर राजीनामा पत्रमा जबरजस्ती हस्ताक्षर गराएका थिए। एमालेले उक्त होटलमा जनप्रतिनिधिलाई प्रशिक्षण कार्यक्रमको आयोजना गरेको थियो। प्रशिक्षण कार्यक्रमका प्रमुख अतिथि एमाले प्रदेश १ का इन्चार्ज देवराज घिमिरे थिए। प्रशिक्षण चलिरहेको अवस्थामा सबै जनप्रतिनिधिलाई मिति उल्लेख नगरेको राजीनामा पत्रमा हस्ताक्षर गर्न लगाएका थिए। उक्त राजीनामा पत्रमा आजैका मितिदेखि राजीनामा दिएको छु भन्ने बेहोरा उल्लेख गरिएको छ। धरान १२ का वडा सदस्य ब्रहाज्ञ भट्टराईले पार्टीले राजीनामा पत्रमा हस्ताक्षर गर्न लगाएपश्चात १२ वडाका सबैले हस्ताक्षर गरेको बताए। पार्टीले नै हामीलाई टिकट दिएका कारण जनताको मत प्राप्त गरी निर्वाचित भएको र राजीनामा पत्रमा गरिएको हस्ताक्षरले पार्टीप्रति जिम्मेवार बनाउन मद्धत पुर्उने भएकाले आफूले राजीनामा पत्रमा हस्ताक्षर गरेको उनको भनाइ छ। जनप्रतिनिधिलाई राजीनामा पत्रमा हस्ताक्षर गर्न लगाइएपश्चात् धरान १३ का वडाअध्यक्ष नेत्र काफ्लेले प्रशिक्षण कार्यक्रमै विरोध गरेको एक सहभागीले बताएका छन्। काफ्लेले जनप्रतिनिधिलाई पार्टीले काम गर्ने वातावरण बनाउनु पर्नेमा उल्टै मनोवल गिराउने काम गरेकाले जबरजस्ती हस्ताक्षर आफूलाई मान्य नहुने भन्दै विरोध गरेका ती सहभागीले बताएका छन्। एमाले धरानका अध्यक्ष हर्कजङ एभेङले ५६ जनालाई नै राजीनामा पत्रमा हस्ताक्षर गर्न राजीनामा पत्रको परमेटसहितको पत्र कार्यक्रम हलमा वितरण गरेका थिए। अधिकांश जनप्रतिनिधिहरुले राजीनामा पत्रमा हस्ताक्षर गरेर पार्टीलाई बुझाएका भए पनि , धरान ४ का धनबहादुर कुलुङ राई, १३ का नेत्र काफ्ले, धरान ८ का धनबहादुर राई र धरान १५ नरेश इवारम लगायतले भने राजीनामामा पत्र पार्टीलाई नबुझाएको बुझिएको छ। धरान ४ का वडाअध्यक्ष धनबहादुर कुलुङ राईले पार्टीले जबरजस्ती राजीनामा पत्रमा हस्ताक्षर गर्न लगाएकोले आफ्नो वडाका पाँचै जनाले हस्ताक्षर नगरेको बताए। 'हामी जनताको काम गर्न निर्वाचित भएका हौं । पाँच वर्षमा यहाँका जनता र वडाको हितमा काम गरेर बिदा हुने छौं। पार्टीको जबरजस्ती हामीलाई स्विकार्य छैन', उनले भने । एमाले केन्द्रीय सदस्य लक्ष्मी गौतमले जनप्रतिनिधिले पार्टी हितविपरित काम गर्छन् कि भनेर अनुशासनमा राख्नका लागि राजीनामा पत्रमा हस्तक्षर गराइएको बताइन्। धरानमा मात्र नभएर देशैभर निर्वाचित भएका जनप्रतिनधिलाई राजीनामा पत्रमा हस्ताक्षर गराइएर राख्ने पार्टीको परम्परागत नियम भएको उनको भनाइ छ।"
"मोरङको कटहरीमा खेतको डिलमा भेटियो पुरुषको शव, हत्याको आशंका","विराटनगर : मोरङको कटहरी गाउँपालिका१ महेशपुरस्थित खेतको डिलमा आइतबार बिहान एक जनाको पुरुषको शव फेला परेको छ। मोरङ प्रहरीका प्रवक्ता डीएसपी दीपक श्रेष्ठका अनुसार कटहरी२ का ५० वर्षीय तुलसी श्रेष्ठको शव शंकास्पद अवस्थामा भेटिएको हो। हत्या गरेपछि शव सडक छेउको नालीनजिकै खेतमा फ्यालिदिएको हुनसक्ने उनको भनाइ छ। यद्यपि घटना हत्या हो कि हैनभन्ने यकिन हुन बाँकी रहेको श्रेष्ठले बताए। आँखामाथि निधारको भागमा चोट रहेको अवस्थामा शव भेटिएको हो। प्रारम्भिक अनुसन्धानबाट हत्याको आशंका गरिएको छ, उनले भने, घटनाको प्रकृति हेर्दा धारिलो हतियारले टाउकोमा प्रहार गरेर मारेजस्तो देखिन्छ। थप कुरा बुझ्ने काम भइरहेको छ। प्रहरीका अनुसार बिहे गरेकी श्रीमतीले छाडेपछि तुलसी भाइ चित्रकुमारको साथमा बस्दै आएको खुलेको छ। तुलसीका सन्तान छैनन्। चित्रकुमारको कटहरी१ मा कुखुरा फार्म छ। तुलसी शनिबार राति घरबाट निस्किएको पाइएको प्रहरीले जनाएको छ। घरबाट निस्किएर भाइको कुखुरा फार्मतिर गएको आशंका गरिएका उनको खोजी गर्ने क्रममा शव खेतमा भेटिएको हो। शव देखेपछि स्थानीयले प्रहरीलाई घटनाको जानकारी गराएका थिए। घटनास्थलमा पुगेर मोरङ प्रहरीका डीएसपी राजन कार्की नेतृत्वको टोलीले घटनाको अनुसन्धान थालेको छ। अनुसन्धानका लागि तालिम प्राप्त कुकुरसमेत परिचालन गरिएको छ। खेतको डिलमा पुरुषको शव भेटिएको हो। कुनै धारिलो हतियार प्रहार गरेजस्तो चोट निधारमा छ, डीएसपी श्रेष्ठले भने, घटना शंकास्पद देखिएपछि विभिन्न कोणबाट अनुसन्धान थालेका छौँ। घटनाको वस्तविकता विस्तारै खुल्दै जाने छ। शव पोस्टमार्टमका लागि विराटनगरस्थित कोसी अस्पतालमा ल्याउने तयारी भइरहेको उनले बताए।"
संकटै संकटमा अर्थतन्त्र,"काठमाडौं : अधिकांश सूचकले मुलुकको अर्थतन्त्र झन् ओरालोतिर लागेको देखाउँछन्। तर, सरकार अवस्था सुधारतर्फ नलागी ढाकछोप गर्न लागेको छ। अर्थमन्त्री जनार्दन शर्माले आर्थिक वर्ष २०७९८० को बजेटको सिद्धान्त तथा प्राथमिकतामा केही उल्लेख नै गरेका छैनन्। संसद्मा प्रस्तुत सरकारको नीति तथा कार्यक्रम पनि मौनप्रायः रह्यो। संसद्मा आइतबार बजेट गरिँदै छ। नीति तथा कार्यक्रमअनुसार नै बजेट आउने भएकाले त्यति आसलाग्दो नरहेको विज्ञ बताउँछन् । भन्सार विभागका अनुसार चालू आर्थिक वर्षको १० महिनामा १४ खर्ब ३१ अर्बको व्यापारघाटा भएको छ। स्वदेशमै उत्पादन हुने वस्तु पनि उत्पादन गर्न नसक्दा सरकार टाट पल्टिने अवस्थामा पुग्न थालेको हो। निजी क्षेत्र उद्योग छाडेर विदेशी सामान बिक्री गर्न रमाइरहेको छ। सहकारी पनि उत्पादनमा केन्द्रित नभई पैसाको किनबेचमै रमाइरहेको छ। सरकारले विदेशी वस्तु आयात रोक्दा पनि व्यापारघाटा निरन्तर बढिरहेको छ। उद्योग, वाणिज्य तथा आपूर्ति मन्त्रालयले १० शीर्षकका वस्तु ल्याउन बन्देज लगाएको छ। नेपाल राष्ट्र बैंकले त्यसअघि नै ४० वटा वस्तु आयात गर्दा शतप्रतिशत र ६ वटा वस्तु आयात गर्न एलसी खोल्दा ५० प्रतिशत मार्जिनको व्यवस्था गरेको थियो। विभागका अनुसार १० महिनामा १६ खर्ब साढे ४ अर्बभन्दा बढीको वस्तु आयात गरिएको छ। तर, १ खर्ब ७३ अर्ब ३४ करोडको मात्रै निर्यात भएको छ। निर्यातमा पनि आयातीत वस्तु पाम आयललगायतको बाहुल्य छ। भन्सारका अनुसार गत वर्षको १० महिनाको तुलनामा यसपटक २४९४ प्रतिशतले व्यापारघाटा बढेको छ। पेट्रोलियमले बढायो झन् आर्थिक संकट पेट्रोलियम पदार्थको मूल्यवृद्धिसँगै आर्थिक संकट थपिएको छ। नेपाल आयल निगमले सातामै दुईपटक गरी २० रुपैयाँ मूल्य बढाएपछि यातायात व्यवस्था विभागले दुईचोटी भाडा बढाइसकेको छ। ढुवानी भाडा बढेसँगै सर्वसाधारणलाई दैनिक गुजारा चलाउन धौधौ हुन थालेको छ। ग्यास, पेट्रोल, डिजेल र मट्टीतेलको भाउ बढ्दा त्यसको चौतर्फी असर देखिएको हो। मूल्यवृद्धिले ढुवानी भाडा बढ्दा सर्वसाधारणको जीवन कष्टकर बनेको उपभोक्ता हित संरक्षण मञ्चका सचिव विष्णुप्रसाद मैनाली बताउँछन्। पेट्रोलियमको मूल्यवृद्धिका कारण व्यापारघाटा उच्च हुनुका साथै विदेशी मुद्रा सञ्चितिमा झनै दबाब पुगेको छ। यो मूल्यवृद्धि दोहोरो अंकमा पुग्छ। अनि विदेशी मुद्रा सञ्चिति घट्यो भनेर विभिन्न अनुमानकै आधारमा व्यावसायिक क्षेत्र गल्न थाल्छन्। यसले अर्थतन्त्रलाई नकारात्मक असर गर्छ। दातृ निकायहरूले नेपालमा अस्थिरता छ भन्न थाल्छन्। डा युवराज खतिवडा पूर्वअर्थमन्त्री हामीसँग १५ अर्ब अधिक तरलता छ। तर, केही ग्राहकहरूले ऋण नपाएको गुनासो गर्छन्। बैंकहरूले कर्जा निक्षेपअनुपात सीडी रेसियो असारसम्ममा ९० प्रतिशतमा राख्नुपर्ने चुनौती छ। यसैले पनि कर्जामा नियन्त्रण गरेकाले कर्जा लिन नपाएका हुन्। नारायणप्रसाद पोखरेल सह प्रवक्ता, राष्ट्र बैंक पुँजीगत खर्च ठप्प प्रायः सरकारले पुँजीगत खर्च गर्न सकेको छैन। झन्डै एक महिनायता पुँजीगत खर्च शून्य जस्तै भएको छ। महालेखा नियन्त्रक कार्यालयका अनुसार जेठ दोस्रो सातासम्म ३२७२ प्रतिशत मात्रै पुँजीगत खर्च भएको छ। वैशाख ११ गतेसम्म सरकारले २८५६ प्रतिशत मात्रै खर्च गरेको थियो। महालेखा नियन्त्रक कार्यालयका प्रवक्ता नवराज ढुंगानाका अनुसार निर्वाचन आचारसंहिताका साथै कर्मचारी निर्वाचनमै केन्द्रित भएकाले पुँजीगत खर्च हुन नसकेको हो। पुँजीगत खर्च बढाउन बजेटको संरचनामा परिवर्तन गर्नुपर्ने उनी बताउँछन्। पहिलो चौमासमा १७ प्रतिशत लक्ष्य राखिएकोमा १० प्रतिशत आसपास खर्च हुने गरेको छ ढुंगाना भन्छन्, अब लक्ष्य दोब्बर राखेर सुरुदेखि नै खर्च गर्न ध्यान दिनुपर्छ। प्रशासनिक संरचना, निर्माण सामग्री, कागजी प्रक्रिया सहज बढाउन सके पुँजीगत खर्च बढ्ने उनी बताउँछन्। सरकारले पुँजीगत खर्च मात्र होइन, सिंगो बजेट पनि खर्च गर्न सकेको छैन। चालू आर्थिक वर्षको १० महिना बितिसक्दा पनि सरकारले आधा बजेट पनि खर्च गर्न सकेको छैन। महालेखा नियन्त्रक कार्यालयका अनुसार हालसम्म ५१९८ प्रतिशत मात्रै खर्च भएको छ। सरकारसँग भुक्तानी गर्ने पैसा अभाव हुँदा निर्माण व्यवसायीले ३० अर्ब रुपैयाँ भुक्तानी पाउन सकेका छैनन्। नेपाल निर्माण व्यवसायी महासंघका अध्यक्ष रवि सिंह स्थानीय तह र प्रदेशका आयोजना भुक्तानीमा समस्या भएको बताउँछन्। सरकारले भुक्तानी नगर्दा काम गर्न समस्या भएको छ, सिंह भन्छन्। सरकारले छिट्टै रकमान्तर गरेर भुक्तानी गर्ने उनको आशा छ। पैसा भएको ठाउँमा आयोजना बनेको छैन, सिंह भन्छन्, आयोजना निर्माणको ठाउँबाट पैसा आउन सकेको छैन। सहरी विकास मन्त्रालय, भौतिक पूर्वाधार तथा यातायात मन्त्रालयबाट भुक्तानी नपाएको निर्माण व्यवसायी गुनासो गर्छन्। उनीहरूले भुक्तानीमा सहजता नभएको भन्दै निर्माण ठप्प पारेका छन्। पुँजीगत खर्च नहुँदा अर्थतन्त्र चलायमान नहुने, पैसाको चल्तीफिर्ती नहुने, रोजगारीमा संकुचन हुनुका साथै वस्तु र बजारमा नकारात्मक असर पर्नुका साथै तरलता अभाव हुने प्रवक्ता ढुंगाना बताउँछन्। कानुन, अर्थतन्त्रको संरचना, प्रचलित अभ्यास र खर्च गर्ने प्रणाली तथा व्यवहारका कारण पुँजीगत खर्च हुन सकिरहेको छैन। ठेक्कामै लामो प्रक्रिया अवलम्बन गर्नुपर्ने भएकाले पनि समस्या भएको ढुंगानाको भनाइ छ। सहकारीमा तरलतामा संकट तरलता अभावका कारण सहकारीले निक्षेप फिर्ता गर्न सकेका छैनन्। विभागका अनुसार देशभर ३० हजार सहकारी छन्। सहकारीमार्फत १० खर्ब कारोबार भएको छ। सहकारीमा ७३ लाख सदस्य छन्। सहकारीले तीनचार महिनादेखि कर्जा प्रवाह रोकेका छन्। बैंकहरूले सहकारीलाई ऋण दिन नसकेका कारण पनि सहकारीले आफ्ना सदस्यहरूलाई ऋण दिन नसकेका हुन्। निक्षेप झिक्न चाहे पनि सहकारीकर्मीले निर्वाधा रूपमा पाएका छैनन्। सहकारी ऐन २०७४ को प्रावधानअनुसार सहकारीले कर्जा र निक्षेपमा ६ प्रतिशतसम्म स्प्रेडदर कायम गर्नुपर्ने व्यवस्था छ। सहकारीले त्योभन्दा कमै स्प्रेडदरमा ऋण प्रवाह गरिरहेको दाबी गर्छन्। केही सहकारीकर्मीले ब्याज बढ्दा बढ्ने र घट्दा घट्ने (स्वचालित) ब्याजदर प्रणालीको व्यवस्था हुनुपर्ने पनि माग गर्दै आएका छन्। सन्दर्भ ब्याजदरको प्रावधान हटाएर बेसरेटको व्यवस्था गर्नुपर्ने सहकारीकर्मी इन्द्रप्रसाद गेलाल बताउँछन्। उनका अनुसार बैंकले हरेक महिनाजसो ब्याजदर बढाइरहेकाले सहकारीको पनि सन्दर्भ ब्याजदर पुनरावलोकन गर्नुपर्ने अवस्था आएको हो। सहकारी विभागले सहकारीको सन्दर्भ ब्याजदर १६ प्रतिशत कायम गरेको छ। रजिस्ट्रार रुद्रप्रसाद पण्डितले तोकिएकै ब्याजदरमा ऋण प्रवाह भइरहेको बताउँछन्। जोखिमपूर्ण अर्थतन्त्र अन्तर्राष्ट्रिय बजारको मूल्यवृद्धिको प्रभावले नेपालमा दिनप्रतिदिन महँगीले उपभोक्तालाई गाँजिरहेको छ। युक्रेनरूस युद्धले अन्तर्राष्ट्रिय मूल्यवृद्धि बढेको कारण देखाउँदै व्यवसायीले आन्तरिक वस्तुको पनि मूल्य सोही अनुपातमा बढाए। यसका कारण सर्वसाधारण थप मर्कामा परेको सरोकारवाला बताउँछन्। एकातिर उपभोग्य वस्तुको मूल्य बढेको छ। अर्कोतर्फ व्यवसायीहरूले कारोबारलगायतका लगानी गर्न बैंकबाट कर्जा पाइरहेका छैनन्। झन्झन् डलरको भाउ पनि उच्च हुँदै गर्दा नेपाली मूल्य अवमूल्यन भएको छ। आयातीत वस्तुको आकार पहिलाकै परिमाण कै हाराहारीमा भए पनि अन्तर्राष्ट्रिय महँगीले गर्दा हरेक महिना अर्बौंको आयातमा डलर लगायतका विदेशी मुद्रा बढी भुक्तानी अर्थात् खर्चिनु परेको छ। यसो हँुदा मुलुकको विदेशी विनिमय सञ्चिति पनि क्रमशः घट्दै जान थालेको छ। सञ्चिति बढाउने रेमिट्यान्स, पर्यटन, वैदेशिक ऋण, अनुदानलगायतको स्रोतबाट पनि अपेक्षा गरेअनुसारको विदेशी मुद्रा आम्दानी हुन सकेको छैन। परिणाम स्वरूप मुलुकको अर्थतन्त्र चौतर्फी रूपबाट संकटमा धकेलिँदै छ। नेपाल राष्ट्र बैंकले पनि चालू आर्थिक वर्षको मौद्रिक नीतिको तेस्रो त्रैमासिक समीक्षामार्फत मुद्रास्फीति बढ्दो क्रममा रहेको निचोड निकालेको छ। तथ्यांकअनुसार वार्षिक बिन्दुगत आधारमा २०७७ चैतमा मुद्रास्फीति ३१० प्रतिशत रहेकोमा २०७८ चैतमा ७२८ प्रतिशत पुगेको छ। खाद्य तथा पेय पदार्थ समूहको मूल्यवृद्धिदर २०७७ चैतमा ३४९ प्रतिशत रहेकोमा २०७८ चैतमा ७४० प्रतिशत पुगेको छ भने गैरखाद्य तथा सेवा समूहको मूल्यवृद्धिदर २७९ प्रतिशत रहेकोमा ७१८ प्रतिशत पुगेको छ। अझ यो छिट्टै दोहोरो अंकमा पुग्ने विज्ञहरूको अनुमान छ। यसैक्रममा पूर्वअर्थमन्त्री डा युवराज खतिवडा अब यो मूल्यवृद्धि यतिमै नरहने र दोहोरो अंकमा पुग्ने पक्का भएको ठहर गर्छन्। विदेशी मुद्रा सञ्चिति घट्यो भनेर विभिन्न अनुमानकै आधारमा व्यावसायिक क्षेत्र गल्न थाल्छ। यसले अर्थतन्त्रलाई नकारात्मक असर गर्छ। दातृ निकायहरूले नेपालमा अस्थिरता छ भन्न थाल्छन्। बाह्य लगानीकर्ताले अस्थिरता देख्न थाल्छन्। अर्कोतर्फ हिजोका सजिलो रूपमा कर्जा दिने, सजिलो रूपमा बजारलाई स्वतस्फूर्त रूपमा छोड्दिने कारण मूल्यवृद्धि भएको छ, उनी भन्छन्, यसको मार जनतालाई पर्छ। महँगीलाई नियन्त्रण गर्ने आर्थिक स्थायत्वि ल्याएर समस्यालाई समाधान गरी संकट आउन दिनुभएन। खाद्यवस्तुमा अस्वाभाविक मूल्यवृद्धि गत वर्षको तुलनामा अहिले तेल, घिउ, जिरा, धनियाँ, गेडागुडी, दाल, चामल, गहुँ, मकैलगायतका अधिकांश खाद्यवस्तुको मूल्य बढेर दोब्बर भएको छ। पहिल्लो समय बजारमा तरकारी यसमा पनि गोलभेंडाको मूल्य अत्याधिक अर्थात् वार्षिक ४२० प्रतिशतले बढेर प्रतिकिलो १ सय ३० रुपैयाँसम्म पुगेको कालीमाटी फलफूल तथा तरकारी बजार विकास समितिको थोक मूल्यसूचीको तथ्यांकमा उल्लेख थियो। तर, अहिले घटेर प्रतिकिलो ९०१०० रुपैयाँ पुगेको छ। डाल्डा घिउ र नेपाली घिउको मूल्य पनि दोब्बर बढेको छ। एकै वर्षको अन्तरमा डाल्डा घिउप्रतिलिटर ५२३८ प्रतिशत (११० रुपैयाँ)ले बढेर ३ सय २० रुपैयाँ पुगेको नेपाल खुद्रा व्यापार संघले बताएको छ। संघका अनुसार तेलमै प्रतिलिटर १ सय ३५ रुपैयाँसम्म र घिउमा ४ सय रुपैयाँसम्मको अत्याधिक मूल्य बढ्दा आम ग्राहकको भान्छा महँगिएको हो। तेल तथा घिउसँगै बजारमा गेडागुडी तथा दालको मूल्य पनि उत्तिकै महँगो भएको छ। संघको तथ्यांकअनुसार गेडागुडी तथा दालअन्तर्गत गत जेठको तुलनामा हाल प्रतिकिलो ६५ रुपैयाँसम्म थप वृद्धि भएको छ। यसरी वृद्धि हुँदा कालो भटमास प्रतिकिलो २ सय २५, कैलो भटमास १ सय ७५, सेतो सिमी २ सय २०, सेतो केराउ १२५, सानो केरो १६०, राजमा २२, मुसुरो १७, मुगको दाल १९, रहरको दाल १८०, सानो चना १०५, बोडि १७० रूपैया र हरियो केराउ प्रतिकेजी १४० रुपैयाँ पुगेको छ। कर्जा दिनै सक्दैनन् बैंक चालू आर्थिक वर्ष सुरु भएदेखि नै बंैकिङ प्रणालीमा लगानी योग्य पुँजी (तरलता ) अभाव रहँदै आएको छ। हुँदाहँुदै बैंकले नयाँ ऋणीलाई कर्जा दिन ठप्पै गरेका छन्। ग्राहकहरू बैंकमा ऋण लिन जाँदा नपाएको गुनासो गर्छन्। निर्माण व्यवसायीदेखि विभिन्न उद्योग व्यवसायीहरूले ऋण पाइरहेका छैनन्। ऋण नपाउँदा व्यवसाय विस्तार गर्नदेखि चलायमान गर्न चुनौती थपिएको छ। बैंकसँग कर्जा दिन सक्ने क्षमता नभए पनि नेपाल राष्ट्र बैंकका सह प्रवक्ता नारायणप्रसाद पोखरेल भने बजारमा १५ अर्ब रुपैयाँ बराबरको अधिक तरलता रहेको बताउँछन्। हामीसँग १५ अर्ब अधिक तरलता छ तर केही ग्राहकहरूले ऋण नपाएको गुनासो गर्छन्। बैंकहरूले कर्जा निक्षेपअनुपात सीडी रेसियो असारसम्ममा ९० प्रतिशतमा राख्नुपर्ने चुनौती। यसैले पनि कर्जामा नियन्त्रण गरेकाले ग्राहकले कर्जा लिन नपाएका हुन, उनले थपे, यससँगै ग्राहकले के कस्ता प्रस्ताव लिएर बैंकमा कर्जा लिन गएका छन् भन्नेबारे भने हामीलाई थाहा हुँदैन। बैंकहरूले लोनेवल फन्डअनुसार धितो हेरेर, तिर्ने क्षमता हेरेर कर्जा दिने गर्छन्। यसो नहुँदा पनि कर्जा नदिएको अवस्था छ। केन्द्रीय बैंकको गत बुधबारको तथ्यांकअनुसार यतिबेला बैंक तथा वित्तीय संस्थाहरूको सीडी रेसिओ औसत ९०३१ प्रतिशत पुगिसकेको छ। हालसम्म बैंकहरूबाट ४७ खर्ब २१ अर्ब रुपैयाँको कर्जा प्रवाह भएको छ। यस्तै कुल निक्षेप भने ४९ खर्ब ५३ अर्ब रुपैयाँ पुगेको छ। डलर उकालोलाग्दा नेपाली रुपैयाँ अवमूल्यन, सञ्चितिमा दबाब डलरको भाउले क्रमशः नयाँ उचाइ लिँदै गएको छ। डलर बलियो बन्दै जाँदा नेपाली रुपैयाँ झनै कमजोर बनेको छ। नेपाल राष्ट्र बैंकले विदेशी मुद्राहरूका लागि शनिबार (जेठ १४)मा कायम गरेको विनिमय दरअनुसार प्रतिडलर बिक्रीदर १२३८१ रुपैयाँ र खरिददर १२४४१ रुपैयाँ कायम भएको छ। यसअघि जेठ ११ गते प्रतिडलर खरिददर १२३८४ रुपैयाँ थियो भने गत जेठ ६ गते खरिददर १२४६४ रुपैयाँ थियो। यो विनिमयदर नेपालमा हालसम्मकै उच्च हो। नेपाली मुद्राको भारतीय रुपैयाँसँग स्थिर विनिमयदर रहेको छ। यस कारण पनि डलरको तुलनामा भारु खस्किँदा नेपाली रुपैयाँको मूल्यसमेत कमजोर हुने गरेको छ। डलरको भाउ बढ्नेबित्तिकै विदेशी सामानहरू नेपालीका लागि बढी मूल्य तिर्नुपर्ने भएकाले यसको असर नेपाली अर्थतन्त्रमा पर्छ। केन्द्रीय बैंकको तथ्यांकअनुसार २०७८ असार मसान्तमा १३९९ अर्ब ३ करोड रुपैयाँ बराबर रहेको कुल विदेशी विनिमय सञ्चिति १६५ प्रतिशतले कमी आई २०७८ चैत मसान्तमा ११ खर्ब ६७ अर्ब ९२ करोड रुपैयाँ कायम भएको छ। अमेरिकी डलरमा यस्तो सञ्चिति २०७८ असार मसान्तमा ११ अर्ब ७५ करोड रहेकोमा २०७८ चैत मसान्तमा १८२ प्रतिशतले कमी आई ९ अर्ब ६१ करोड कायम भएको छ। यसनुसार आर्थिक वर्ष २०७८७९ को ९ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति ६६ महिनाको वस्तु तथा सेवा आयात धान्न पर्याप्त रहने देखिन्छ। अन्तर्राष्ट्रिय स्तरमा चर्को पेट्रोलियम मूल्य एकातर्फ महँगो डलर अर्कोतर्फ अन्तर्राष्ट्रिय बजारमा पेट्रोलियम पदार्थको चर्को मूल्य बढ्दा नेपाललाई महँगीको भार थेक्न हम्मे परेको छ। फागुन २५ गते अन्तर्राष्ट्रिय बजारमा प्रतिब्यारेल १४२ डलर पुगेको थियो। जबकी फागुन १५ गतेसम्म प्रतिब्यारेल ९१५९ थियो। यसपछि क्रमशः प्रतिब्यारेल १०० भन्दा माथि बढ्दै गएको छ। यद्यपि जेठ १३ गतेसम्ममा प्रतिब्यारेल ११८८० डलर रहेको छ। यसको असर स्वदेशी बजारमा देखिरहेको छ । तेल नै महँगोमा तिरेर आयात गर्नुपरेपछि सबै वस्तुको ढुवानीसमेत बढ्दा हरेक वस्तुको मूल्य बढ्न गएको हो।"
पोखराबाट जोमसोम उडेको तारा एयरको जहाज सम्पर्कबिहीन,पोखरा : पोखराबाट मुस्ताङको जोमसोम उडेको तारा एयरको जहाज सम्पर्कबिहीन भएको छ। आइतबार बिहान तारा एयरको जहाज जोमसोमका लागि उडेको थियो। सम्पर्कबिहीन भएको जहाजबारे खोजबिन सुरु भएको छ। जहाजमा १९ जना यात्रु रहेको प्रारम्भिक सूचना प्राप्त भएको छ। थप समाचार आउन बाँकी छ।
निर्वाचनमा पैसाको प्रयोग र प्रजातन्त्रको भविष्य,"संविधानले तीन तहको संघीय संरचनालाई औपचारिक रूपमा संस्थागत गर्यो। ७ सय ५३ स्थानीय सरकारको हालै दोस्रो निर्वाचन भयो। वैशाख ३० मा सम्पन्न निर्वाचन उत्सव र उपलब्धि हो। पाँच वर्षमा केही स्थानीय तहले अनुभव र स्रोत साधनको कमीको बाबजुद पनि निकै राम्रो कार्यसम्पादन गरे। विगत पाँच वर्षमा सन्तोषजनक काम गर्न नसक्नेले भविष्यका लागि आधार बनाएका छन्। शिक्षा, स्वास्थ्य, सुरक्षालगायतका क्षेत्राधिकारमा पर्ने सेवा उपलब्ध गराउन कानुनी र भौतिक संरचना निर्माण गरिरहेछन्। अब स्वास्थ्य र शिक्षाका लागि सदरमुकाम र काठमाडौं धाउनुपर्ने बाध्यता हट्दै जानेछ। सामाजिक सुरक्षाको अवस्था बढेको छ। विगत पाँच वर्षमा स्थानीय सरकारले गरेका काम हेर्दा निराशाभन्दा पनि उत्साह नै बढी देखिन्छ। तर, सबै सकारात्मक पाटो मात्र छैनन्। यस पटकको निर्वाचनमा जुन ढंगले पैसाको प्रयोग देखियो त्यसले भने लोकतन्त्रको भविष्यमाथि नै प्रश्न चिह्न उत्पन्न भएको छ। विशेषत निर्वाचन अगाडि जब शून्य समय सुरु भयो, उम्मेदवारहरूले पैसाको माध्यमले मतदातालाई प्रभावित गर्न खोजका थुप्रै खबर सार्वजनिक भए। तर, निर्वाचन आयोगलगायत अन्य पर्यवेक्षक संस्थाहरूले त्यसको यकिन गर्न सकेनन्। यद्यपि निर्वाचनको बेला विभिन्न ठाउँमा घुमेको, मानिसहरूसँग साक्षात्कर गरेको र नेताहरूसँगको कुराकानीको आधारमा के भन्न सकिन्छ भने निर्वाचनमा व्यापक मात्रामा पैसाको प्रयोग भएको छ। ग्रामीण भेगमा एक वडाध्यक्षले ३०४० लाखसम्म खर्च गरेको र प्रमुख पदका व्यक्तिले करोडौं खर्च गरेको बुझिन्छ। खर्चको यकिन हिसाब नभए पनि उनीहरूले चुनावी अभियान हेर्दा व्यापक मात्रामा पैसा खर्च भएको सहजै अनुमान गर्न सकिन्छ। मतदातलाई पैसाको लोभ देखाउनेदेखि मतदातालाई घरदेखि बुथसम्म पारवहनको व्यवस्था, धेरै दिनसम्म खाजा, खाना र बसोबासको व्यवस्था गर्नेदेखि चुनावी अभियानमा लागेकालाई भत्ता दिन निकै रकम खर्च हुन्छ। पैसाको प्रयोग मतदातालाई प्रभाव पार्न मात्र होइन, टिकट पाउन प्रयोग भएको देखिन्छ। पैसा र बलबिना निर्वाचन जित्न नसकिने भएपछि प्रमुख राजनीतिक दलहरूले त्यहीअनुसारको टिकट वितरण गरेको देखिन्छ। अर्थात्, जोसँग पैसा छ, चुनाव जित्न सक्छ, उसैलाई टिकट वितरण गर्ने काम हुन्छ। नेताहरूमाथि पैसा लिएर टिकट वितरण गरेको आरोप सम्बन्धित पार्टीका जिम्मेवार नेताले नै लगाएका छन्। स्थानीय तहको टिकट पनि काठमाडौंमा बडेमान नेताहरूले नै वितरण गरिरहेका छन्। किनकि राजनीतिक दलको एउटै उद्देश्य जसरी पनि निर्वाचन जित्ने हुन गयो। जसले गर्दा प्रत्येक राजनीतिक दलमा लामो समयदेखि प्रतिबद्ध र खटेका व्यक्तिले क्रमशः कम टिकट पाउँदै गएका छन्। अब जसरी पनि चुनाव जित्न सक्ने, पैसाको थैली ठूलो भएको र बारम्बार पार्टी अदलबदल गरिरहने व्यक्तिले टिकट पाउँछन्, चुनाव जित्छन्। पाँच वर्षअघि एउटा राजनीतिक दलबाट चुनाव लडेको र अहिले अर्को पार्टीबाट चुनाव लडेकाहरूको संख्या ठूलो छ। यसले प्रमुख राजनीतिक दलको स्थानीय तहमा व्यापक रूपमा असन्तुष्टि देखिन्छ। आफ्नै पार्टीका उम्मेदवारलाई सहयोग गर्ने मात्र होइन, हराउन नै लागेका छन्। इमान्दार नेता र कार्यकर्ताहरू अब पाखा लागिरहेका छन्। उम्मेदवारलाई पनि पार्टीका इमान्दार कार्यकर्ताको महŒव त्यति धेरै भएन। उसलाई थाहा छ कि अब पैसाबिना चुनाव जित्न सकिँदैन। पार्टीका आडमा चुनाव जित्ने भए पो पार्टीका ज्येष्ठ र वरिष्ठ कार्यकर्ताको महŒव हुन्छ। पैसाले जित्ने भएपछि पार्टी संरचना र पंक्ति अब सहायक बने। यो प्रवृत्ति सबै पार्टीमा छ। तर सबैभन्दा बढी चाहिँ नेपाली कांग्रेसमा देखिन्छ। गठबन्धन र अन्य कारणले अहिले कांग्रेसले बढी स्थानमा निर्वाचन जिते पनि दीर्घकालीन रूपमा कांग्रेसको संगठनमा खिया लागेको छ। पहिला चुनाव जित्न पार्टीको राम्रो संगठन चाहिन्थ्यो, पार्टीका नेता र कार्यकर्ता रातदिन खट्नु पथ्र्यो। अब त्यो काम सबै पैसाले गर्ने भएको छ । पैसाले कृत्रिम कार्यकर्ता उत्पादन गर्न थालिसक्यो। त्यसैले पार्टीहरू कमजोर हुँदै गए पनि उम्मेदवारले चुनाव चाहिँ जितेका छन्। कांग्रेसको तुलनामा एमालेभित्र असन्तुष्टि कम छ। पार्टी संगठन पनि सुदृढ छ। गठबन्धनका कारण एमालेको काम सिट आएपछि उसले दीर्घकालीन रूपमा पार्टी संगठनलाई भने सुदृढ बनाउँदै लगेको छ। चुनावमा पैसाको बढी प्रयोग हुनुको सिधा असर भोलिको स्थानीय सरकारको सुशासनमा पर्छ। विगत पाँच वर्षको अवस्थालाई हेर्ने हो भने स्थानीय तहमा भ्रष्टाचारका घटनाहरूमा निकै बढोत्तरी भएको छ। निर्वाचनमा उम्मेदवारले खर्च गरेको रकम उसले कुन पनि कुनै रूपमा स्थानीय सरकार वा त्यहाँ रहेका अन्य स्रोत र साधनको दुरुपयोग गरेर असुल गर्ने नै हो। स्थानीयतः प्राकृतिक स्रोतको दुरुपयोगका घटना बढेका छन्। केही दिन पहिले एकजना चुनावविज्ञले यस पंक्तिकारसँग भनेका थिए निर्वाचन लगानीको यस्तो सुरक्षित क्षेत्र हो, जहाँ कहिल्यै पनि लगानी डुब्ने अबस्था हुँदैन। हार्नेले पनि कुनै न कुनै रूपमा लगानी उठाउँछ। अनि यो नाफामूलक क्षेत्र पनि हो। जब समाजमा भ्रष्टाचार बन्दै जान्छ, त्यसले प्रजातन्त्रको जरो काट्दै जान्छ। जब समाजका केही सीमित वर्गले यो प्रणालीको प्रयोग गरेर अकूत सम्पत्ति आर्जन गर्छ, उसले जनताका आवाजहरूलाई दबाउन थाल्छ। हाम्रो सन्दर्भमा स्थानीय तहमा यसको संकेत देखिन थालिसकेको छ। स्थानीय तहमा सिमान्तकृत समुदाय र विपक्षीका मतहरू कमजोर हुँदै गएका छन्। भ्रष्टाचार र अनियमितताको विषय उठाउनेमाथि दलीय सिन्डिकेटले आक्रमण गर्न थालेका छन्। अनि केन्द्रमा जस्तै केही व्यक्तिको हालिमुहाली बढ्न थालेको छ। भ्रष्टाचारले समाजमा असुरक्षा बढाउँछ। स्रोत र साधनको अभाव हुन थाल्छ। जनताले शासकहरूमाथि विश्वास गुमाउँदै जान थाल्छन्। तर, स्रोत र साधन भने सीमित व्यक्तिको हातमा हुन्छ। त्यसैले निर्वाचनमा पैसाको अधिकतम प्रयोगका लागि राजनीतिक दल, निर्वाचन आयोग र नागरिक समाज चनाखो हुने र त्यसलाई नियन्त्रण गर्ने समय आइसक्यो। नत्र हामीले नसोचेको परिणाम भोग्नुपर्छ।"
विश्वव्यापी खाद्य संकटको त्रास,"रूस र युक्रेनको युद्धका कारण विश्व नै खाद्य संकटतर्फ धकेलिन सक्ने संयुक्त राष्ट्र तथा विश्व व्यापार संगठनले प्रक्षेपण गरेका छन्। संयुक्त राष्ट्रसंघ विश्व खाद्य कार्यक्रमका कार्यकारी निर्देशक डेभिड बेस्लेयले अहिले नै विश्वका ४ सय मिलियन मानिसले खाना नपाइरहेको बताए। पछिल्लो समय भइरहेको पेट्रोलियम पदार्थको मूल्यवृद्धिले गर्दा सिपिङ कस्ट पनि निकै उच्च भएको छ। यस्तो अवस्था रहिरहने हो भने ३२० मिलियन मानिसले भोकमरीको सामना गर्नुपर्नेछ। तीमध्ये ४३ देशका ४९ मिलियन मानिसको अवस्था निकै नाजुक रहने पनि बेस्लेयले बताए। यो भनेको सन् २००८२००९ को विश्व आर्थिक संकटभन्दा बढी खतरनाक समय हुने पनि उनको तर्क छ। विश्व व्यापार संगठनकी महानिर्देशक न्गोजी ओकोन्जो वेलाले यो खाद्य संकटले युक्रेनी जनतासँगै गरिब देशका गरिब जनता मारमा पर्ने बताइन्। गरिब देशहरू धान, गहुँ, मकैलगायत खाद्यवस्तुहरू आयात गर्नेमा पर्छन् र यी देशहरू नै मारमा पर्ने उनको भनाइ छ। युक्रेनमा रोकिरहेको २५ मिलियन टनभन्दा बढी अन्न र काट्नलाई तयारी भएको २५ मिलियन टनभन्दा बढी अन्न चाँडै बजारमा ल्याउन सकिएन भने यसले विश्वमा भोकमारी फैलाउने उनको चेतावनी छ। रूसको आक्रमणका कारण युक्रेनका सबै नाका नै बन्द छन्। विश्वलाई भोकमरीबाट जोगाउन र खाद्यान्नको मूल्यवृद्धिलाई कम गर्न आन्तरिक उत्पादनमा जोडसँगै निर्यातीत मुलुकहरूले स्टकमा राखेका खाद्यवस्तुलाई विश्व व्यापारमा लैजानुपर्ने महानिर्देशक वेलाको सुझाव छ। अन्तर्राष्ट्रिय मुद्रा कोष (आईएमएफ)को अप्रिलमा आएको रिपोर्टले पनि रुसयुक्रेन युद्धका कारण विश्वको मुद्रास्फीति विकसित मुलुकमा ५७ प्रतिशत र उदाउँदो तथा विकासशील मुलुकहरूमा ८७ प्रतिशत रहने प्रक्षेपण गरेको छ। युद्धले पहिले नै वस्तुको मूल्य बढेको छ। वर्षौंको सुस्त लगानी र भूराजनीतिक अनिश्चितताले तेल र ग्यासको आपूर्तिमा भएको कडाइले गत वर्ष नै ऊर्जा र खाद्यान्नले मुद्रास्फीति बढाउन मद्दत गरेको रिपोर्टमा छ। युरोप र केही हदसम्म संयुक्त राज्यमा मुद्रास्फीतिको प्रमुख मापक यसलाई मान्न सकिने पनि भनिएको छ। आउन सक्छ आर्थिक मन्दी विश्व बैंकका प्रमुखले युक्रेनमा रूसको आक्रमणले खाद्यान्न, ऊर्जा र मलको मूल्य उकालो लाग्दा विश्वव्यापी मन्दी आउन सक्ने चेतावनी दिएका छन्। डेभिड मालपासले बुधबार एक अमेरिकी व्यापार कार्यक्रममा मन्दीबाट बच्न गाह्रो भएको बताएका हुन्। चीनमा कोरोना भाइरसका कारण भइरहेको लकडाउनको शृंखलाले विश्व व्यापारमा सुस्तता थपेकोमा चिन्ता व्यक्त गरे। यसकै कारण विश्व बैंकले चालू वर्षका लागि विश्वव्यापी आर्थिक वृद्धि प्रक्षेपण लगभग पूर्ण प्रतिशत अंकले घटाएर ३२ प्रतिशतमा झारेको छ। मालपासले धेरै युरोपेली देश अझै तेल र ग्यासका लागि रूसमा निर्भर रहेको बताए। उनले यूएस चेम्बर अफ कमर्सले आयोजना गरेको भर्चुअल कार्यक्रमलाई सम्बोधन गर्दै रूसले ग्यास आपूर्ति कटौती गर्ने कदमले यस क्षेत्रमा पर्याप्त मन्दी निम्त्याउन सक्ने पनि बताए। युरोपको सबैभन्दा ठूलो अर्थतन्त्र र विश्वको चौथो ठूलो अर्थतन्त्र भएको जर्मनीमा ऊर्जाको उच्च मूल्यले पहिल्यै असर पारेको छ। मल, खाद्यान्न र ऊर्जाको अभावले विकासोन्मुख देशहरू पनि प्रभावित भइरहेका छन्, मालपासले भने, चीन पहिले नै घरजग्गाको केही संकुचनबाट गुज्रिरहेको थियो। त्यसैले रूसको आक्रमणअघि चीनको वृद्धिको पूर्वानुमान सन् २०२२ का लागि पर्याप्त रूपमा नरम भइसकेको थियो। त्यसपछि कोभिडका छालहरूले तालाबन्दी निम्त्यायो। जसले चीनको वृद्धिको अपेक्षालाई कम गर्यो। चीनका प्रधानमन्त्री ली केकियांगले विश्वको दोस्रो ठूलो अर्थतन्त्र २०२० मा महामारीको सुरुवातमा भन्दा पछिल्लो चरणको तालाबन्दीले कडा मारमा पारेको बताए। सुनिता कार्की (एजेन्सीको सहयोगमा)"
"आज गणतन्त्र दिवस, विभिन्न कार्यक्रम गरी देशभर मनाइँदै","कठमाडौं : आज गणतन्त्र दिवस, विभिन्न कार्यक्रम आयोजना गरी देशभर मनाइँदैछ। राज्यको सम्पूर्ण शक्ति जनतामा निहित हुने गरी सङ्घीय लोकतान्त्रिक गणतन्त्रात्मक शासन व्यवस्था प्रारम्भ भएको दिन। निरङ्कुश एकात्मक राजतन्त्रको विधिवत् अन्त्य गर्दै मुलुकमा सङ्घीय लोकतान्त्रिक गणतन्त्रात्मक शासन व्यवस्था प्रारम्भ घोषणा भएको दिन। जननिर्वाचित पहिलो संविधानसभाबाट २०६५ जेठ १५ गते निरंकुश राजतन्त्रको विधिवत् अन्त्य गर्दै नेपालमा सङ्घीय लोकतान्त्रिक गणतन्त्रात्मक शासन व्यवस्था प्रारम्भको घोषणा भएको थियो। विसं २०६३ वैशाख ११ गते तत्कालीन राजा ज्ञानेन्द्रले आन्दोलनरत दलको मार्गचित्रबमोजिम विसं २०५९ जेठ ८ गते विघटन भएको संसद् पुनःस्थापना गरे। गणतन्त्र स्थापनाका लागि यही आन्दोलन जगका रूपमा स्थापित भयो। संसद् विघटनपछि सशस्त्र द्वन्द्वका कारण निर्वाचन हुन सकेन। निर्वाचन नभएपछि राजाले इच्छा लागेका मानिसलाई प्रधानमन्त्री बनाउने र हटाउने शृङ्खला चल्यो। राजा ज्ञानेन्द्रले लोकेन्द्रबहादुर चन्द, सूर्यबहादुर थापा र शेरबहादुर देउवा गरी तीन जनालाई प्रधानमन्त्री बनाउँदै हटाउँदै गरे। विसं २०६१ माघ १९ गते राजा ज्ञानेन्द्रले शासन सत्ता आफ्नै हातमा लिएपछि आन्दोलनरत सात दल र तत्कालीन सशस्त्र युद्धरत नेकपा (माओवादी)का बीच १२ बुँदे समझदारी भयो। पूर्ण लोकतन्त्र स्थापनाका लागि दुवै शक्तिबीच समझदारी भएको थियो। विसं २०६२ मङ्सिरमा १२ बुँदे समझदारीका माध्यमबाट तीन ध्रुवमा विभाजन भएका राजनीतिक शक्ति दुई ध्रुवमा आएपछि आन्दोलनले गति लियो। विसं २०६२ फागुनदेखि सुरु भएको निर्णायक आन्दोलनले चैतमा गति लियो। नयाँ वर्षसँगै लाखौँ जनता सडकमा आए। चक्रपथ मानवसागरले भरिएपछि राजा ज्ञानेन्द्र दलहरूको मार्गचित्रमा सहमत भए। आन्दोलनरत दलले गरेकै मस्यौदाका आधारमा राजा ज्ञानेन्द्रले वैशाख ११ गते राति संसद् पुनःस्थापनाको घोषणा गरी बैठकसमेत आह्वान गरे। यसैले यस दिनलाई लोकतन्त्र दिवस भनिन्छ। यो दिन नै गणतन्त्रको जगका रूपमा स्थापित बन्यो। विसं २०६३ जेठ ४ गतेको संसद्ले राजदरबारको अधिकार कटौती गर्दै राजसंस्थालाई निलम्बन गर्यो। बैठकले माओवादीलाई शान्ति प्रक्रियामा ल्याई संविधानसभा निर्वाचन गर्ने सङ्कल्प प्रस्ताव पारित गरेको थियो। यसलाई नेपाली म्याग्नाकार्टा पनि भनिन्छ। यसैको जगमा विसं २०६४ चैत २८ गते पहिलो संविधानसभा निर्वाचन भयो। संविधानसभाको २०६५ जेठ १५ गते बसेको पहिलो बैठकले २४० वर्षे राजसंस्थाको विधिवत् अन्त्य गर्यो। पहिलो संविधानसभाले संविधान जारी गर्न नसके पनि धेरै काम गरेको थियो। विसं २०७० मङ्सिर ४ गते सम्पन्न दोस्रो संविधानसभा निर्वाचनबाट निर्वाचित सभाले २०७२ असोज ३ गते सङ्घीय लोकतान्त्रिक गणतन्त्र नेपालको संविधान जारी भयो। संविधानबमोजिम तीनै तहको निर्वाचन सम्पन्न भई आन्दोलनको बलमा बनेको संविधान कार्यान्वयन भयो। जसअनुसार सङ्घीय, प्रादेशिक र स्थानीय सरकारले शासन सञ्चालन गरेका छन्।"
"बेपत्ता तारा एयरको जहाजमा दुई जर्मनी,चार भारतीय र १३ नेपाली सवार","पोखरा : पोखराबाट मुस्ताङ उडेको तारा एयरको जहाज सम्पर्कबिहीन भएको छ। तारा एयरको  कल साइन भएको ट्वीनअटर जहाज आइतबार बिहान ९५५ बजे पोखराबाट जोमसोम उडेको थियो। जहाजमा दुई जर्मनी नागरिक, चार भारतीय र बाँकी १३ जना नेपाली नागरिक रहेको नागरिक उड्डयन कार्यालय पोखराका एक अधिकारीले अन्नपूर्णलाई जानकारी दिए। जहाजमा तीनजना चालक दलका सदस्यसहित २२ जना थिए।"
एक भोटमात्रै होइनन् जनता,"चुनाव अघि र पछि नेपालभारत नाकामा दृश्यहरू कोभिडका बेलाको जस्तै थियो। चुनाव अघि लर्काे लागेर नेपाल भित्रनेहरूको दृश्य देखियो। चुनाव सकिएपछि फर्किनेहरूको। चुनावमा भोट हाल्न आएकाहरू धमाधम फर्किँदा नाकामा निकै घुइँचो भयो यो साता। विदेशमा भएका नेपालीलाई भोट उतैबाट हाल्ने व्यवस्था छैन। भारतमा रोजगारीका सिलसिलामा गएकाहरूलाई भने दूरीका हिसाबले नेपाल आउन सजिलो भयो। आए। उनीहरू प्रत्येकपटक यसरी नै चुनावमा आउने अनि रोजगारी र व्यवसायका निम्ति भारत फर्कने गरेका छन्। कैलालीको गौरीफन्टा नाकामा भेटिएकाहरू अघिल्लोपालि पनि यसरी नै भोट हाल्न आएर गएकाहरू धेरै थिए। त्यतिबेला र अहिले पनि धेरै नेताहरूका फोनका दबाबले उनीहरू आएका थिए। बस नै रिजर्भ गरेर आएकाहरूले फर्कँदा पनि त्यस्तै गर्नुपर्यो। नेताहरूले बसभाडा दिने आश्वासन दिए। तर, पूरा गरेनन्। आफूले चुनाव जिते बस त्यसपछि कर्के नजर पनि लगाएनन्। त्यतिमा मात्रै पनि भारत फर्केनेहरूको चित्त दुखाइ होइन। खास चित्त दुखाइ त पहिलोपटक दिएका आश्वासन अहिलेसम्म पनि पूरा नहुनु हो। ्आ फ्नै देशमा रोजगारी र व्यवसाय गर्ने वातावरण बनाइदिने आश्वासन जो बाँडिएको थियो। यसपालि पनि फेरि आश्वासन दोहोरियो। त्यति आश्वासन दिएर जितेकाहरूले माखो मारेनन्। फेरि उस्तै आश्वासन बाँडेकाहरूले नै चुनाव जिते। विवशताले भारत जानुपरेकाहरूको विदारक भनाइ यत्ति थियोभारतीयहरू नेपाली युवाहरूका कारण धनी भइरहेका छन्, हाम्रो देशका नेताहरूका कारण हामी विदेश जान बाध्य छौं, युवाहरू नै नभएको देशको विकास कसरी हुन्छ। त्यसैले अब नेताहरूको चेतना खुलोस्। हो, त्यति कुरामा ठूलो चित्त दुखाइ छ उनीहरूको। यो दर्द केवल उनीहरूको होइन। देशको हो। साँच्चीकै देश धनी हुन त देशमै रोजगारी र व्यवसायको वातावरण हुनुपर्छ। तब न समृद्धि आउँछ। बेरोजगारी ठूलो समस्या छ मुलुकमा। त्यसमाथि पश्चिम पहाडका धेरै नेपालीहरू रोजगारीका लागि भारतकै भर पर्न बाध्य छन्। पूर्वपश्चिम राजमार्गले राजधानी काठमाडौंसम्म जाने बाटो बनाएको छ। तर, त्यो राजधानीले त कहिल्यै हेरेन सुदूरपश्चिमलाई। कहिल्यै बजेट र विकासले जोडेन। बलियो भनिएका र गाउँघरका सिंहदरबार भनिएका स्थानीय तहले पनि आँगनकै दुःख पनि देखेनन्। त्यो झन् ठूलो बिडम्बना भएको छ। यस्तो देखियो कि उम्मेदवार र नेता वा दलका लागि जनता भनेको एकथान मतमात्रै हो। तर, होइन जनता त उनीहरूलाई सत्तामा पुर्याउने सबैभन्दा प्रमुख शक्ति हो। देशमा परिवर्तन ल्याउने मुख्य शक्ति हो। तिनै जनताका नाममा त आज कैयौं उम्मेदवारले जितेका छन् र शासनको मौका पाएका छन्। देश भनेको वा पालिका भनेको केवल भूगोलमात्रै होइन। त्यहाँका जनता हुन्। तिनै जनताको पहिलो आवश्यकता रोजगारी छ र त्यसलाई पूरा गर्न सिन्को पनि भाँचिन्न भने स्थानीय सरकार हुनुको के सार ? वा प्रदेश र संघीय सरकार हुनुको के सार ? संविधानले नै रोजगारीलाई मौलिक हकमा राखेको छ। तर, सुदूरपश्चिमदेखि सुदूरपूर्वसम्मका नेपाली रोजगारीकै लागि बिदेसिन बाध्य छन्। तिनैले पठाएको रेमिट्यान्सले मुलुकको अर्थतन्त्र धानिएको छ। भारत जाने नेपाली त झन् हाड घोटीघोटी काम गर्न बाध्य छन्। पहरेदारी र सफाइको काममा मात्रै सीमित हुनु तिनीमध्ये धेरैको बाध्यता छ। नेपालले आखिर तिनलाई रोजगारीमात्रै होइन सीप पनि दिन सकेको छैन। त्यसैले दक्षता अभावमा खुम्चिनुको उपाय भएको छैन। जनता भनेको भोट हाल्ने र जिताइदिने माध्यममात्रै हो भनी ठान्ने ठालु प्रवृत्ति नै यो समस्याको प्रमुख कारण हो। तर, जनता केवल एक थान भोट होइन। जनतामा केन्द्रित नभएको लोकतन्त्रको अर्थ हुँदैन। जनताको घाउमा मलम नलगाउने शासन जनताको शासन हुन सक्दैन।"
मोटरसाइकल दुर्घटनामा दुई जनाको मृत्यु,विराटनगर : मोरङको बेलबारी नगरपालिका१० भाउन्नेमा शनिबार राति मोटरसाइकल दुर्घटना हुँदा दुई जनाको मृत्यु भएको छ। पूर्वपश्चिम लोकमार्गमा पूर्वबाट पश्चिमतर्फ आउँदै गरेको को १० प ३५९९ नम्बरको मोटरसाइकल दुर्घटनामा परेको हो। उक्त मोटरसाइकल पूर्वतर्फ जाँदै गरेको प्रदेश १०१००१ ख ३८८७ नम्बरको बस र सडकमा रोकेर राखेको को २ त ८५५९ नम्बरको ट्याक्टरमध्ये कुन सवारीसाधनमा ठोक्किएर दुर्घटनामा परेको हो भन्ने यकिन हुन बाँकी रहेको प्रहरीले जनाएको छ। यद्यपि प्रहरीले बस र ट्याक्टर तथा दुवै सवारीसाधनका चालकलाई नियन्त्रणमा लिएर घटनाको अनुसन्धान थालेको छ। दुर्घटनामा मोटरसाइकल चालक मोरङको सुन्दरहरैँचा नगरपालिका११ का २५ वर्षीय राजेश धिमाल र पछाडि सवार २४ वर्षीय अनिल चौधरीको मृत्यु भएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार दुर्घटनामा परेर गम्भीर घाइते भएका दुवै जनालाई उपचारका लागि विराटनगरको विराट नर्सिङ होम एवं विराटनगर अस्पताल ल्याइएको थियो। चौधरीको राति ९:४० बजेतिर र धिमालको आइतबार बिहान ६ बजेतिर मृत्यु भएको अस्पतालले जनाएको छ। प्रहरीका अनुसार बसमा मोटरसाइकल ठोक्किएर दुर्घटना भएको प्रारम्भिक अनुसन्धानबाट देखिएको छ। तीव्र गतिमा रहेको मोटरसाइकल सडकमा रोकेर राखेको ट्याक्टरमा ठक्कर खाएपछि बसमा ठोक्किन पुगेको पनि हुनसक्ने प्रहरीको अनुमान छ।
"बजेटप्रति न उत्साह, न आस","मुलुक आर्थिक संकटमा छ। तर, सरकार गम्भीर छैन। न, नीति तथा कार्यक्रममा अहिलेको संकट व्यवस्थापनमा सरकारको गम्भीरता देखियो। न त संसद्मार्फत प्रधानमन्त्रीले गरेको सम्बोधनले नै जनतामा उत्साह ल्यायो। यसको अर्थ, सरकारले झारा टार्ने उद्देश्यको कर्मकान्डी बजेट ल्याउँदैछ। मुलुकका गरिब, निमुखा, बेरोजगार जनतामा आशा जगाउने र उनीहरूको उन्नति र विकासका लागि बजेटले सम्बोधन गर्ने सम्भावना न्यून छ। देश र जनताका लागि यो विडम्बना हो। सरकारको नीति तथा कार्यक्रममा सायद पहिलोपटक होला, संसद्मा तालीको आवाज सुन्न पाइएन। सत्तापक्षका सांसदलाई तालीसम्म बजाउने जोश नभएको नीति तथा कार्यक्रम कस्तो होला ? आफैं अनुमान गर्न सकिन्छ। त्यसमा न कुनै सरकारको नीति थियो, न त त्यसलाई निष्कर्षमा पुर्याउने कार्यक्रम नै। कर्मकान्डी मात्रै थियो। जनतामा उत्साह ल्याउने र अहिलेको आर्थिक संकट समाधान गर्न सरकार कत्ति पनि संवेदनशील छैन भन्ने यसबाट प्रष्ट हुन्छ। अर्को पनि रोचक दृश्य संसद्मा देखियोनीति तथा कार्यक्रममाथि सायदै पहिलोपटक प्रधानमन्त्रीको प्रस्तुति यति धेरै कमजोर देखिएको होला। यसअघि प्रधानमन्त्री हुँदा शेरबहादुर देउवा यति धेरै कमजोर देखिएका थिएनन्। हुन त, प्रधानमन्त्री पद नै फोकट मा पाइएपछि देश र जनताप्रति किन जवाफदेही र जिम्मेवार हुने भन्ने उहाँलाई लागेको हुन सक्छ। स्थिति के देखिँदैछ भने सत्ता र कुर्सी फोकटमा प्राप्त भएकाले राज्यसत्ता मामाको धन फुपूको श्राद्ध जस्तै लागेको छ, सरकारलाई। जनताबाट अनुमोदित नभएको सरकारलाई जनताप्रति माया, सद्भाव र चिन्ता हुने कुरै रहेन। नीति तथा कार्यक्रम हेर्दै सरकारको बजेट कस्तो आउला भन्ने सहज अनुमान लगाउन सकिन्छ। मुलुकमा आर्थिक संकट गहिरिएको भन्दै पटकपटक विज्ञहरूले सरकारलाई घच्घच्याएका थिए। विपक्षी दलले पनि सरकारलाई सचेत गराएकै थियो। तर, सरकार कानमा तेल हालेर सुत्यो। उसलाई आर्थिक संकटको महसुस नै छैन। आफ्नो कुर्सी जोगिएकै छ, आफन्त र नातागोताले पद पाएकै छन्। देश र जनताको चिन्ता र चासो किन ? भन्नेतिर सरकार देखिन्छ। मुलुकमा उत्पादन घटेको छ। अरू त परै जाओस, खाद्यान्नमै परनिर्भर हुनु परिरहेको छ। कृषि प्रधान मुलुकमा अर्बौंको कृषिजन्य सामग्री आयात गर्नुपर्दाको पीडाबोध सरकारले गर्दैन। कृषि क्षेत्रलाई जोड दिने त भन्छ। तर, मलखाद र बिउविजनको सहज उपलब्धताबारे सरकारले कुनै कार्यक्रम ल्याउँदैन। फलफूल, माछामासु र खाद्यान्न प्रतिस्थापन गर्नेतिर सरकारले नीति र कार्यक्रम ल्याउनै चाहेन। भाषण र कागजमा कुरा किसानका गर्ने, तर काम भने केही नगर्ने, सरकारको स्पष्टै नीति देखियो। पेट्रोलियम पदार्थमा भएको मूल्यवृद्धिले समग्र क्षेत्रलाई प्रभावित पारेको छ। सर्वसाधारण चढ्ने सार्वजनिक गाडीदेखि हवाई भाडासम्म बढेको छ। यसबाट आमजनता प्रभावित छन्। तर, पनि सरकार पेट्रोलियम पदार्थको आयात घटाउनेतिर ध्यान दिँदैन। ऊर्जाको खपत बढाउन विद्युतीय सामग्री र सवारीको प्रयोगमा जानैपर्छ। पेट्रोलियम पदार्थमा भएको मूल्यवृद्धिको जनताको चुलो महँगिएको छ। घरखर्च धान्नै धौधौको अवस्था छ। जनताको आर्थिक अवस्था नहेरी सरकार सातामै दुईपटक पेट्रोलियम पदार्थको भाउ बढाउँछ, त्यो पनि लिटरमा एकैपटक १० रुपैयाँ। पेट्रोलियम पदार्थको प्रयोगलाई न्यून गर्ने र विद्युतीय सामग्रीको प्रयोगका लागि बजेटले सम्बोधन गर्नैपर्ने अवस्था छ। तर, यो सरकारबाट जनताका यी अपेक्षा पूरा हुने सम्भावना भने न्यून छ। आयात बढ्दै जाँदा विदेशी मुद्राको सञ्चिति घट्दै गएको छ। व्यापार घाटा चुलिएको छ। यो सरकारले कुनै दिन श्रीलंकाको जस्तो आर्थिक संकट नल्याउला भन्न सकिन्न। वैदेशिक रोजगारीमा जानेको संख्या बढेको छ, तर रेमिट्यान्स घटेको छ। हुन्डी कारोबार फस्टाउँदै गए पनि सरकार अनदेखा गरिरहेको छ। अर्कोतिर, रेमिट्यान्सको सही प्रयोग हुन सकेको छैन। दैनिक उपभोग्यका वस्तु, विलासिताका सामान खरिद र अनुत्पादक क्षेत्रमा मात्रै रेमिट्यान्स खर्च भइरहेको छ। यसको सही लगानी गरेर राष्ट्रिय उत्पादन बढाउनुपर्छ। अर्थात्, पुँजीको उत्पादन बढाउनेतिर नलाग्ने हो भने रेमिट्यान्सले आर्थिक उन्नति र विकासमा टेवा पुर्याउन सक्दैन। रेमिट्यान्सलाई कसरी सही ठाउँमा प्रयोग गर्न लगाउने र राष्ट्रिय उत्पादन बढाउने भन्नेमा सरकारको नीति र कार्यक्रम आउन जरुरी भइसकेको छ। भ्रष्टाचार र कुशासन मौलाएको छ। सेवाग्राही जनताका दुःख र सास्तीप्रति सरकारको कुनै संवेदना देखिँदैन। अर्थात्, सरकार छ भन्ने अनुभूति गर्न जनताले छोडेका छन्। जनताबाट अनुमोदित नभएको सरकारलाई जनताप्रति माया, सद्भाव र चिन्ता हुने कुरै रहेन। नीति तथा कार्यक्रम हेर्दै सरकारको बजेट कस्तो आउला भन्ने सहज अनुमान लगाउन सकिन्छ। मुद्रास्फीति घट्दै गएको छ। र, पनि सरकार गम्भीर छैन। उल्टै, अनुगमन र सचेत गर्ने व्यक्ति र संस्थामाथि सरकारले नाङ्गो हस्तक्षेप गर्ने गरेको छ। त्यसको ज्वलन्त उदाहरण हुन, राष्ट्र बैंकका गभर्नर महाप्रसाद अधिकारी। कालो धनलाई सेतो बनाउन नमानेका कारण गभर्नरलाई हटाउने निर्णयमा सरकार पुग्यो। आर्थिक अनुशासन उल्लंघन र अराजकताका अरू पनि कामलाई रोक्न खोजेपछि सरकार गभर्नरमाथि जाइलागेको थियो। यो सरकार आएपछि सेयर बजार पनि चौपट छ। सत्तापक्षका नेता एवं पूर्वप्रधानमन्त्री प्रचण्डले त सेयर बजारमाथि ठाडै आक्रमण गरे। अर्थमन्त्री पनि सेयर बजारप्रति अनुदार परे। तर, सेयर बजारमा ५५ लाख मान्छे आबद्ध छन्, आर्थिक गतिविधिको मुख्य सूचक सेयर बजार हो भन्ने कुरा सरकार र सत्तापक्षका नेताले बुझ्नै चाहेका छैनन्। पुँजीगत अर्थात् विकास खर्चको अवस्था दयनीय छ। साधारण खर्चलाई देखाएर बजेट कार्यान्वयनको प्रगति भनेर सरकारले नाक ठूलो पार्न खोज्छ। साधारण खर्च त प्रधानमन्त्री, मन्त्री, सरकारी कर्मचारीकै पारिश्रमिक र सेवामा खर्च हुन्छ भन्ने जनताले राम्ररी बुझेका छन्। केन्द्रमा मात्र होइन, प्रदेशमा झ्यालैपिच्छे मन्त्रालय राखिएका छन। विभिन्न समिति, आयोगहरू बनाइएका छन। सेवा र सुविधाका नाममा जथाभावी खर्च बढाइएको छ। तर, विकास खर्च ठप्प छ। राष्ट्रिय गौरवका ठूला आयोजनाको काम सुस्त छ। विकास निर्माणको काम प्रायः ठप्प छ। बैंकमा अझै पनि तरलता अभाव हट्न सकेको छैन। बैंकको ब्याज बढेको छ। ऋण दिनसक्ने अवस्थामा बैंक छैनन्। विभिन्न बैंकमा ऋण लगानीका लागि प्रोजेक्टका खात लागेका छन्। नयाँ लगानीकर्ता उत्सुक छैनन्। विदेशी लगानी रोकिएको छ। राजनीतिक स्थायित्व र सुशासन नभए विदेशी लगानी भित्रिदैन। अमेरिकी सहयोग मिलेनियम च्यालेञ्ज कर्पोेरेसन (एमसीसी) पारित गर्न सरकारले देशलाई गिजोल्यो। बीआरआई भने सरकार अझै प्रष्ट छैन। सरकारले राष्ट्रिय मात्र होइन अन्तर्राष्ट्रिय क्षेत्रमा समेत विश्वसनीयता गुमाएको छ। वैदेशिक सम्बन्ध डामाडोल छ। यस्तो बेला वैदेशिक सहयोग वा लगानीको कल्पना गरेर पुग्दैन। कर्मकान्डी नै भए पनि सरकारले संसद्मा बजेट ल्याउँदैछ। कृषिमा उत्पादन बढाउने र आयात घटाउनेतिर बजेट केन्द्रित हुनैपर्छ। कृषिको आधुनिकीकरण गर्ने र परम्परागत कृषि प्रणालीमा सुधारको आवश्यक छ। समयमै किसानलाई कसरी मलखाद र बिउविजन उपलब्ध गराउने भन्नेमा सरकारको ध्यान जानैपर्छ। विश्वव्यापी कोभिड महामारीले थला परेको पर्यटन क्षेत्र विस्तारै तंग्रिन थालेको छ। यसको पुनरोत्थानमा सरकार, निजी क्षेत्र र सरोकारवालाहरूको संयुक्त पहलकदमी हुनैपर्छ। विदेशी पर्यटक भित्र्याउने र पर्यटनबाट प्रसस्त वैदेशिक मुद्रा आर्जन गर्न सकियो भने पनि आर्थिक संकटबाट पार पाउन सकिन्छ। भैरहवामा अन्तर्राष्ट्रिय विमानस्थल प्रयोगमा आइसकेको छ। अब पोखराको क्षेत्रीय अन्तर्राष्ट्रिय विमानस्थल पनि चाँडै सञ्चालनमा ल्याएर विदेशी पर्यटक भित्र्याउनेतिर राज्यकै पहलकदमी हुनुपर्छ। मुलुकको आर्थिक आयआर्जनको मुख्य स्रोत नै पर्यटन भएकाले जति सक्दो चाँडो यो क्षेत्रलाई चलायमान बनाउन जरुरी छ। परमादेशबाट बनेको सरकार विस्थापन नभएसम्म मुलुकको आर्थिक अवस्था सुदृढ हुने कल्पना नगरे हुन्छ। यो सरकारका लागि विकास र समृद्धि त कुन चराको नाम जस्तै भएको छ। अब जतिसक्दो चाँडो प्रतिनिधिसभाको चुनाव गर्ने र जनअनुमोदित सरकार गठनको आवश्यकता अपरिहार्य भइसकेको छ। जनताबाट अनुमोदित सरकारले मात्रै जनताका काम गर्ने निश्चित छ। सांसद भट्टराई एमाले सचिव हुन्।"
बागमतीमा घटे महिला जनप्रतिनिधि,"हेटौंडा : बागमती प्रदेशको स्थानीय तहमा महिला जनप्रतिनिधिको उपस्थिति कमजोर बन्दै गएको छ। उपत्यकाबाहेक १० जिल्लाको ९८ स्थानीय तहमा ५८ जना पालिका प्रमुख र उपप्रमुख निर्वाचित भएका छन्। तीमध्ये ६ पालिकामा प्रमुख र ५२ पालिकामा महिला उपप्रमुख निर्वाचित भएका छन्। २०७४ को स्थानीय निर्वाचनभन्दा यसपटक महिला प्रमुखको संख्या २ जना बढेको छ। तर, महिला उपप्रमुखको संख्या भने ३७ जना घटेको छ। २०७४ को निर्वाचनमा ४ जना प्रमुख र ८९ जना उपप्रमुख निर्वाचित भएका थिए। गठबन्धन दलबीच प्रमुख र उपप्रमुख भागबण्डा हुँदा दुवै पदमा पुरुष उम्मेदवार बढी भएकाले महिलाको संख्या घटेको प्रदेश निर्वाचन कार्यालय हेटौंडाका प्रमुख लुम्बनाथ पोखरेलले बताए। संविधानले स्थानीय तहका प्रमुख र उपप्रमुखमा उम्मेदवारी दिँदा कुनै एक पदमा महिला अनिवार्य हुनुपर्ने व्यवस्था गरेको छ। २०७८ चैत १२ गते निर्वाचन आयोगले स्थानीय तहको प्रमुख र उपप्रमुख वा अध्यक्ष र उपाध्यक्षको पदमध्ये कुनै एक पदमा मात्र उम्मेदवारी दिने राजनीतिक दलले महिलाको मनोनयनको व्यवस्था गर्न निर्देशन दिएको थियो। तर, चैत २९ गते आफ्नो निर्देशन सच्याउँदै आयोगले मनोनयनमा प्राथमिकता दिनुपर्ने हुनुपर्नेमा अन्यथा भएको भन्दै सच्याएको हो। उक्त निर्णयपछि एकएक पदमा मात्रै उम्मेदवारी दिएका गठबन्धन दलले पुरुषलाई प्राथमिकता दिएर उम्मेदवार बनाएका थिए। पुरुषले प्राथमिकता पाउँदा धेरै महिला आकांक्षीले स्थानीय निर्वाचनमा टिकट पाएनन्। बागमती प्रदेशको उपत्यकाबाहेक १० जिल्लामध्ये चितवनमा २ जना, सिन्धुलीमा २ जना, काभ्रे र मकवानपुरमा ११ जना महिला पालिका प्रमुख निर्वाचित भएको निर्वाचन आयोगले जनाएको छ। चितवनको भरतपुर महानगरमा माओवादी केन्द्रकी रेणु दाहाल र माडी नगरपालिकामा नेकपा एमालेकी ताराकुमारी काजी महतो मेयरमा निर्वाचित भएका छन्। दाहाल पुनः मेयरमा दोहरिएकी हुन्। मकवानपुरको हेटौंडा उपमहानगरमा नेकपा (एकीकृत समाजवादी) बाट मेयरमा मीना लामा, सिन्धुलीको सुनकोसी गाउँपालिकामा माओवादी केन्द्रकी दीपा बोहोरा दाहाल र फिकल गाउँपालिका अध्यक्षमा एमालेकी पार्वती सुनुवार अध्यक्षमा निर्वाचित भएका छन्। लामा यसअघि हेटौंडाको उपमेयरमा एमालेबाट निर्वाचित भएकी थिइन्। काभ्रेको चौरीदेउराली गाउँपालिकाको अध्यक्षमा माओवादी केन्द्रकी रेणुका चौलागाईं निर्वाचित भएकी छन्। प्रदेशमा सबैभन्दा धेरै सिन्धुपाल्चोकको १२ स्थानीय तहमध्ये ११ जना उपप्रमुख महिला चयन भएका छन्। तीमध्ये ३ जना उपमेयर र ८ जना उपाध्यक्ष हुन्। नुवाकोट र रामेछापमा ८८ जना, दोलखामा ७ जना, र सुवामा ४ जना उपप्रमुख निर्वाचित भएका छन्। धादिङ, काभ्रे, मकवानपुर र चितवनमा ३३ र सिन्धुलीमा २ जना महिला उपप्रमुखमा निर्वाचित भएको निर्वाचन आयोगको तथ्याङ्क छ।"
आर्थिक सर्वेक्षणले नै देखायो कमजोर,"काठमाडौं : सूचकहरूले अर्थतन्त्र झन्झन् संकटतर्फ धकेलिएको देखाइरहेका बेला आर्थिक सर्वेक्षणले पनि कमजोर नै देखाएको छ। बाह्य क्षेत्र दबाबमा रहेको, मुद्रास्फीतिमा चाप परेको सरकारले स्वीकार गरेको छ। रेमिट्यान्स घटेको, बेमौसमी वर्षा र कोभिडका कारण ७ प्रतिशत आर्थिक वृद्धिको लक्ष्य हासिल गर्न नसकिएको पनि सर्वेक्षणमा उल्लेख छ। त्यस्तै अपेक्षाकृत रूपमा ऋण, अनुदानजस्ता वैदेशिक सहायता प्राप्त गर्न नसकिएको जनाइएको छ। बेमौसमी वर्षा र कोभिडले आर्थिक वृद्धिमा धक्का बेमौसमी वर्षा र कोभिड१९ का कारण आर्थिक वृद्धिको लक्ष्य हासिल हुन नसक्ने अर्थ मन्त्रालयले जनाएको छ। चालू आर्थिक वर्ष ५८४ प्रतिशत आर्थिक वृद्धि हुने अर्थ मन्त्रालयले सर्वेक्षणमा उल्लेख गरेको छ। यद्यपि, सरकारले बाह्य क्षेत्रबाहेक आर्थिक सूचकहरू सन्तोषजनक रहेको दाबी गरेको छ। आन्तरिक मागको वृद्धि र बाह्य क्षेत्रको दबाबका कारण मूल्यमा चाप गरेको जनाइएको छ। आन्तरिक माग पूर्तिका लागि आयात बढ्दा व्यापारघाटा बढ्नुका साथै यसले चालू खाता घाटा र शोधनान्तर घाटा घटेको सर्वेक्षणमा जनाइएको छ। बाह्य क्षेत्रमा परेको चाप सम्बोधन गर्न अबलम्बन गरेका नीतिले सकारात्मक नतिजा प्राप्त हुँदै गएको सर्वेक्षणको निचोड छ। कुल गार्हस्थ्य क्षेत्रमा पछिल्लो समय कृषिको योगदान घट्न गई कृषिप्रधानबाट सेवाप्रधान अर्थतन्त्र बन्न पुगेको जनाइएको छ। सर्वेक्षणअनुसार कृषिको योगदान २३९ प्रतिशत, उद्योगको योगदान १४३ र सेवा क्षेत्रमा ६१८ प्रतिशत छ। उद्योगको योगदान भने बढ्न सकेको छैन। आव २०७८७९ को कुल उपभोक्ता मूल्यमा गार्हस्थ्य उत्पादन ४८ खर्ब ५१ अर्ब ६२ करोड पुगेको छ। बागमती प्रदेशको सबैभन्दा बढी ३६९ प्रतिशत र कर्णालीको सबैभन्दा कम ४१ प्रतिशत हुने अनुमान छ। आर्थिक वर्षको अन्तसम्म प्रतिव्यक्ति कुल राष्ट्रिय आय १ हजार ३ सय ८१ अमेरिकी डलर पुग्ने सर्वेक्षणले देखाएको छ। मुद्रास्फीतिमा चाप पेट्रोलियम पदार्थमा भएको मूल्यवृद्धि, ढुवानी, खाद्य पदार्थ तथा आयातित कच्चा पदार्थलगायत अन्य वस्तु तथा सेवामा मूल्यवृद्धिका कारण मुद्रास्फीतिमा चाप परेको सर्वेक्षणमा जनाइएको छ। गत वर्ष फागुनसम्म ३५ प्रतिशत रहेकोमा फागुनसम्म ५४ प्रतिशत मुद्रास्फीति पुगेको छ। वार्षिक बिन्दुगत आधारमा उपभोक्ता मुद्रास्फीति ७१ प्रतिशत पुगेको छ। अघिल्लो वर्षको सोही अवधिमा यस्तो मुद्रास्फीति ३० प्रतिशत मात्रै थियो। बढ्दो व्यापारघाटा, खुद सेवा आय, खुद ट्रान्सफरमा कमी, पुँजीगत खाता, वैदेशिक ऋण र अनुदान आप्रवाहमा कमीका कारण शोधनान्तर स्थिति र चालू खाता घाटामा गइरहेको सर्वेक्षणले देखाएको छ। फागुनसम्म शोधनान्तरस्थिति २ खर्ब ५८ अर्ब ६४ र चालू खाता ४ खर्ब ६२ अर्ब ९३ करोडले घाटामा छ। घट्यो रेमिट्यान्स रेमिट्यान्स आप्रवाह फागुनसम्म १७ प्रतिशतले कमी आएको छ। उक्त अवधिसम्म ६ खर्ब ६१ अर्ब १९ करोड भित्रिएको छ। वैदेशिक रोजगारीमा जाने युवाको संख्या बढे पनि रेमिट्यान्स नबढेको सर्वेक्षणले देखाएको छ। गत असारसम्म कुल विदेशी विनियम सञ्चिति १३ खर्ब ९९ अर्ब ३ करोड रहेकोमा फागुनसम्म ११ खर्ब ७१ अर्ब कायम भएको छ। ऋणको भार बढ्यो सरकारमाथि ऋणको भार बढ्दै गएको छ। गत असारसम्म १७ अर्ब ३७ अर्ब ६४ करोड ऋण भएकोमा फागुनसम्म बढेर १८ खर्ब ४८ अर्ब १९ करोड पुगेको छ। सर्वेक्षणअनुसार फागुनसम्म सरकारले ९ खर्ब ८४ अर्ब ९९ करोड वैदेशिक ऋण लिएको छ। त्यस्तै ८ खर्ब ६३ अर्ब १९ करोड आन्तरिक ऋण उठाइएको छ। यही अवधिमा ८९ अर्ब ५० करोड आन्तरिक ऋण परिचालन भएको छ। सरकारले फागुनसम्म १ खर्ब २६ अर्ब ७ करोड वैदेशिक सहायता प्रातिबद्धता प्राप्त गरेको छ। त्यसमध्ये १ खर्ब १६ अर्ब ६१ करोड ऋण लिएको हो। फागुनसम्म ९ अर्ब ४० करोड मात्रै अनुदान प्राप्त गरेको छ। सरकारले अनुदान र ऋण गरी ४७ अर्ब ९४ करोड बराबरको अन्तर्राष्ट्रिय विकास सहायता उपयोग गरेको जनाइएको छ। आर्थिक वर्ष २०७७७८ मा कुल गार्हस्थ्य उत्पादनमा संघीय सरकारले संकलन गरेको राजस्वको अनुपात बढेको छ। आव २०७६७७ मा २०४ प्रतिशत रहेकोमा २१९ प्रतिशत पुगेको छ। गत आवमा कुल गार्हस्थ्य उत्पादनमा कर राजस्व २०४ प्रतिशत र गैरकर राजस्व १५ प्रतिशत छ। सरकारले गुमायो लाभांश सरकारले सञ्चालन गरेका ४४ संस्थानमध्ये २२ वटा संस्थान नाफामा भए पनि सरकारले लाभांश गुमाएको छ। अर्थ मन्त्रालयका अनुसार आर्थिक वर्ष २०७७७८ मा सरकारले ६ अर्ब ७२ करोड १४ लाख रुपैयाँ लाभांश प्राप्त गरेको छ। यो अघिल्लो आव २०७६७७ को तुलनामा लाभांश ५२२३ प्रतिशतले कमी हो। सरकारले अघिल्लो आर्थिक वर्षमा १४ अर्ब ९ करोड ९५ लाख रुपैयाँ लाभांश प्राप्त गरेको थियो। संस्थानको कुल सञ्चालन आयमा १५१ प्रतिशतले वृद्धि भई ४ खर्ब ३५ अर्ब १७ करोड ३९ लाख रुपैयाँ पुगेको अर्थ मन्त्रालयले सार्वजनिक गरेको तथ्यांकमा उल्लेख छ। कुल गार्हस्थ्य उत्पादन र कुल सञ्चालन आयको अनुपात १०१७ प्रतिशत छ। सरकारले संस्थानबाट गत वर्ष १४ अर्ब ८२ करोड रुपैयाँ आयकर प्राप्त गरेको छ। संघीय सरकारको कुल आयकरमा सार्वजनिक संस्थानबाट संकलित आयकरको योगदान ६४९ प्रतिशत हुन आउँछ। आव २०७६७७ मा यस्तो योगदान ८८२ प्रतिशत थियो। यता व्यवस्थापकीय क्षमता अभावका कारण १९ वटा संस्थान भने घाटामा सञ्चालन भइरहेका छन्। २ खर्ब २८ अर्ब लगानी सरकारले २ खर्ब २८ अर्ब लगानी स्वीकृत गरेको छ। लगानी बोर्डमार्फत १० खर्ब ८९ अर्ब १२ करोड र उद्योग विभागमार्फत ३ खर्ब ९६ अर्ब ५३ करोड लगानी स्वीकृत भएको हो। फागुनसम्म २ लाख ८३ हजार ३ सय ५८ कम्पनी दर्ता भएका छन्। सर्वेक्षणअनुसार बागमतीमा कम्पनी दर्ता अधिक छ। बागमतीमा ७०७ प्रतिशत कम्पनी दर्ता हुँदा कर्णाली प्रदेशमा १२ प्रतिशत मात्रै कम्पनी दर्ता भएका छन्।"
८४ वर्षका जेष्ठ नागरिकलाई शितगंगाले सम्मानस्वरुप २५ हजार रुपैयाँ दिने,"सन्धिखर्क : अर्घाखाँचीको शितगंगा नगरपालिकाले नगर भित्रका ८४ वर्ष उमेर पुगेका नागरिकलाई सम्मानस्वरुप २५ हजार रुपैयाँ दिने भएको छ । शितगंगा नगरपालिकाको प्रथम कार्यपालिकाको बैठकले नगरभित्रका ८४ वर्ष उमेर पुगेका नागरिकको सम्मानस्वरुप २५ हजार रुपैयाँ उपलब्ध गराउने निर्णय गरिएको नगर प्रमुख छबिलाल पौडेलले बताए । उनले वृद्धा अवस्थामा हेरचाह गर्ने घरपरिवारको लागि सहज होस् भनेर रकम उपलब्ध गराउने निर्णय गरिएको बताए। यस्तै, प्रथम कार्यपालिकाको बैठकले नगरपालिकाभित्र प्रयोग गर्ने गरी २ वटा एम्बुलेन्स खरिद गर्ने निर्णय गरेको छ । सुत्केरी तथा गर्भवती महिला र विपन्न वर्गका मानिसलाई नि:शुल्क एम्बुलेन्स सञ्चालन हुनेछन् । अन्य व्यक्तिका लागि पनि निशुल्क प्रयोग गर्नेगरी एम्बुलेन्स खरिद गर्ने निर्णय भएको प्रमुख प्रशासकीय अधिकृत झबिन्द्र खनालले बताए । उनले नगरपलिका भित्र १२ कक्षासम्मको शिक्षा नि:शुल्क गर्ने समेत बैठकले निर्णय गरेको बताए । बैठकमा प्रमुख प्रशासकीय अधिकृत खनालले नगरपालिका निमार्ण भएसँगै ५ वर्षमा नगरपालिकाले प्राप्त गरेका उपलब्धीसहितको कार्य विवरण जनप्रतिनिधमाझ प्रस्तुत गरेका थिए । जिविस छदाकै करिब ५ करोड बेरुजु नगरमा देखिएको बताउँदै अहिले बेरुजु कम गराउन सबै कर्मचारी तथा जनप्रतिनिधिहरु समेत सजक रहेको बताए । सधैं आन्तरिक आम्दानीको ५ वर्षको अवस्था सार्वजनिक गर्दै प्रमुख प्रशासकीय अधिकृत खनालले आम्दानीका अन्य बाटो खोजेर नगरको आन्तरिक आम्दानी बढाउने आधार रहेको बताए। साथै, टुक्रे योजनाले विकास निमार्णमा प्रगति गर्न नसकिएको बताउँदै आगामी वर्ष ५ लाख भन्दा साना योजना निमार्ण नगर्न जनप्रतिनिधिलाई सुझाव दिए ।"
गणतन्त्रको सुदृढीकरण गर्न एक भइ अघि बढौं : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले सङ्घीय लोकतान्त्रिक गणतन्त्रको रक्षा, विकास र सुदृढीकरणका लागि एक भइ अघि बढ्न अपील गरेका छन्। गणतन्त्र दिवस२०७९ का अवसरमा आइतबार शुभकामना दिंदै उनले सम्पूर्ण देशभक्त, वामपन्थी, प्रगतिशील र लोकतान्त्रिक शक्तिलाई एकताबद्ध हुन आग्रह गरे। परिवर्तन र अग्रगमनसहित संविधानले निर्दिष्ट गरेको समाजवादी लक्ष्य हासिल गर्न वर्तमान वामलोकतान्त्रिक गठबन्धन एक भरपर्दो विकल्पका रुपमा प्रस्तुत भएको उनको भनाइ छ । नेपालको राजनीतिक इतिहासमा विभिन्न राजनीतिक विचार र प्रवृतिहरुबीच सङ्घर्ष, सहकार्य र रुपान्तरणको प्रक्रियाबाट ठूलाठूला राजनीतिक परिवर्तन सम्भव भएको उल्लेख गर्दै उनले कठिन मोडमा वामलोकतान्त्रिक शक्ति एक हुँदै आएको बताए। गणतन्त्र नेपालको पहिलो प्रधानमन्त्रीका रुपमा मुलुकको नेतृत्व गर्नुभएका अध्यक्ष दाहालले जनयुद्ध, संयुक्त जनआन्दोलन, मधेस आन्दोलनलगायत सङ्घर्षका क्रममा प्राणको आहुति दिने सहिदप्रति श्रद्धाञ्जली व्यक्त गरेका छन्। उनले आन्दोलनका क्रममा बेपत्ता र घाइते भएका योद्धामा उच्च सम्मान व्यक्त गरेका छन्। आजको दिन नेपाली जनताको सदियौँदेखिको सङ्घर्षको परिणामस्वरुप निरङ्कुश सामन्ती राजतन्त्रको अन्त्य गरी सङ्घीय लोकतान्त्रिक गणतन्त्र नेपालको घोषणा भएको दिन हो भन्दै अध्यक्ष दाहालले नेपाली समाजको अग्रगामी परिवर्तनको यस अभियानकै क्रममा संविधानसभाबाट संविधान निर्माण गरी मुलुक समृद्धिको यात्रामा अगाडि बढिरहेको बताए। संविधान कार्यान्वयनका क्रममा देखापरेका अलोकतान्त्रिक, असंवैधानिक र निरङ्कुश प्रवृतिलाई पनि सङ्र्घषकै बलमा पराजित गरेर यहाँसम्म आइपुगेको उल्लेख गर्दै उनले सङ्घीय लोकतान्त्रिक गणतन्त्रलाई संस्थागत गर्ने क्रममा देशव्यापीरुपमा एकैसाथ उत्साहजनकरुपमा स्थानीय तहको निर्वाचन सम्पन्न भएको बताए। निर्वाचनमा जीतहार भन्दा पनि संविधान कार्यान्वयन गर्ने र लोकतन्त्रलाई समृद्ध बनाउने अग्रगमनको प्रक्रिया विजयी बनेकामा आफूहरु हर्षित रहेको जनाउँदै उनले यस अवसरमा निर्वाचनमा विजयी जनप्रतिनिधि एवं सहभागी सम्पूर्ण दिदीबहिनी तथा दाजुभाइमा आभार प्रकट गरेका छन्।"
