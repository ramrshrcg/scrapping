शीर्षक,विवरण
मिटरब्याजीलाई कारबाही कहिले ?,"नेपाल टेलिभिजनमा उसताका एउटा सार्वजनिक सूचना आउँथ्यो एकजना साहुले पाँच सय ऋण लिँदा शून्य थपेर पाँच हजार बनाउँथे र ऋणीकी छोरीले त्यो पत्ता लगाउँथिन्। त्यो सार्वजनिक सेवा घोषणा (पीएसए)ले कति सचेतना बढायो कुन्नि आजसम्म पनि साहुहरूले पाँच हजार ऋण लिनेसँग पाँच लाख रुपैयाँ असुलिरहेका छन्। अझ घरखेतै निखनिँदा पनि तिरिनसकिने तमसुक गराएर निर्धाहरूलाई ऋणको पासोमा पारेका छन्। अचेलको भाषामा मिटरब्याजी भनिने त्यस्ता साहुकारहरूका पीडित एकाध हैन हजारौं छन्। कतिसम्म भने केही महिनाअघि तराई मधेसका जिल्लाहरूबाट मिटरब्याज पीडितहरू राजधानी नै आएर आन्दोलन पनि गरे। सरकारले वार्ता गयो, न्याय दिने आश्वासन बाँड्यो। उनीहरू फर्किए। तर, न्याय अहिलेसम्म पाएका छैनन्। नवगठित सरकारका प्रधानमन्त्री पुष्पकमल दाहालको मुखमा झुन्डिएको छ सुशासन, सामाजिक न्याय र समृद्धि। सम्भवतः सामाजिक न्याय वा न्याय जे भने पनि निर्धाले चयन पाउने व्यवस्था हो। कानुनी राज हो। तर, मिटरब्याजीहरूको सन्दर्भमा भने उनीहरूलाई उन्मुक्ति छ, पीडितहरू नै पो जेलमा परेका छन्। कतिपयले ऋणको पासो सहन नसकेर खुदखुसी गरेर जीवन सिध्याएका छन्। यसअघिको सरकारले पीडितहरूलाई स्थानीय प्रशासनमा निवेदन दिन भनेको पनि थियो। देशभरबाट २ हजार २ सय ८९ उजुरी दर्ता भएका थिए। तीमध्ये एकाधको निवेदनमा मात्रै केही पक्राउ परे, तर थुप्रैजना फुक्काफाल छन्, उल्टै पीडितहरूलाई धम्क्याइरहेका छन्। मिटरब्याजीविरुद्धको कानुन निर्माण गर्ने तयारीमा सरकार छ। त्यसका लागि गठित कार्यदलले सुझावसहितको मस्यौदा पनि दिइसक्यो। तर, कहिले आउँछ कानुन ? थाहा छैन। मुलुकी फौजदारी र देवयानी संहितामा केही थप गरेरै पनि मिटरब्याजीलाई कानुनको कठघरामा ल्याउन जरुरी छ। मिटरब्याजको अपराधको परिभाषासहित यसलाई समेट्नुपर्छ। गरिब, निमुखाहरूको उठीबास गराउने अपराधविरुद्धको कानुन बनाउन ढिला गर्न सरकारलाई कुनै बहाना आवश्यक हुनु हुँदैन। यस्ता संवेदनशील विषयमा आसन्न संसद् अधिवेशनमै सरकारले विधेयक ल्याउनुपर्छ। त्यतापट्टि सरकार लाग्यो भने प्रधानमन्त्री दाहालले गरेको सुशासन र सामाजिक न्यायको प्रतिबद्धता साकार हुन्छ। सरकारले भनेको कुरा व्यवहारमा पूरा गरोस्, मिटरब्याज पीडितहरूले न्याय पाऊन्।"
हुम्लामा रैथाने बालीको बजारीकरण हुँदै,"सिमकोट : स्थानीय बालीको संकलन, ढुवानी र बजारीकरणका लागि खाद्य व्यवस्था तथा व्यापार कम्पनी लिमिटेडबीच सम्झौता भएको छ। गाउँपालिका आठवटा वडा र आसपासका गाउँहरूका स्थानीय किसानहरूले उत्पादन गरेका रैथानै बालीहरू, चिनो, कागुनो, फापर, जौ, उवा, सिमीको संकलन, बजारीकरण गर्न जिल्ला प्रशासन कार्यालय हुम्लाको रोहवरमा सम्झौता भएको सिमकोट गाउँपालिकाका अध्यक्ष विजय भण्डारी (प्रतिरोध)ले जानकारी दिए। सरकारले दिएको ढुवानी अनुदानमा हवाईजहाजमार्फत ढुवानी भएको चामलमा भरपर्दा रैथाने बालीहरूको उत्पादन निरन्तर घट्दै गएपछि गाउँपालिकाले जिल्लाका रैथाने बालीलाई जिल्ला बाहिर लैजान यस्तो सम्झौता गरेको हो, गाउँपालिका अध्यक्ष भण्डारीले भने, गाउँपालिका र खाद्य व्यवस्था तथा व्यापार कम्पनी लिमिटेडको आधाआधा लगानीमा किसानको घरबाट रैथाने बालीहरूको संकलन, ढुवानी र नेपालगन्ज काठमाडौंमा बजारीकरण गर्नेमा दुवै पक्षबीच सहमति भएको छ। हुम्लाका प्रमुख जिल्ला अधिकारी सीता परियारको रोहबरमा जिल्ला प्रशासन कार्यालयमा भएको सम्झौताअनुसार गाउँपालिकाले पहिलो चरणमा चिनो, कागुनो, फापर कम्तीमा ५०५० क्वीन्टल र सिमीको हकमा ५० क्वीन्टलभन्दा माथि संकलन गर्ने र सोहीअनुसार खाद्य व्यवस्था तथा व्यापार कम्पनी लिमिटेडले बजारको व्यवस्था गर्ने सहमति भएको सिमकोट गाउँपालिकाका निमित्त प्रमुख प्रशासकीय अधिकृत उजीर रोकायाले जानकारी दिए। नेपालको विद्यमान कृषि प्रणालीलाई व्यावसायिक, प्रतिस्पर्धात्मक बनाएर सिमान्तकृत किसानहरूको जीवनस्तरमा सुधार ल्याउन र संघीय सरकारको आव २०७९८० को बजेटमा कर्णालीका रैथाने बाली जैविक खेतीको संरक्षण र विकास गर्नुका साथै कृषिको आधुनिकिकरण, विविधीकरण र विशिष्टीकरणका माध्यमबाट उत्पादन, उत्पादकत्व वृद्धि, मूल्य शृंखला, गुणस्तरीयता तथा बजारिकरणमा सहलगानी तथा सहकार्य गर्ने नीतिअनुसार गाउँपालिका र खाद्य व्यवस्था तथा व्यापार कम्पनीबीच सहमति भएको कार्यकारी अधिकृत रोकायाले सम्झौता तत्कालै लागू हुने जानकारी दिए। उनका अनुसार रैथाने बालीको संकलन, ढुवानी र बजारीकरणका लागि गाउँपालिका र कम्पनीबीच गएको कात्तिक ३ गते सम्झौता भएको थियो। केन्द्रीय स्तरमा भएको सम्झौतालाई कार्यान्वयन गर्न जिल्लामा संकलन र ढुवानी गर्न कम्पनीको जिल्ला शाखासँग सम्झौता भएको खाद्य व्यावस्था तथा व्यापार कम्पनी लिमिटेड हुम्ला शाखाका निमित्त प्रमुख कृष्णप्रसाद अधिकारीले जानकारी दिए।"
४७ वर्षपछि लालपुर्जा,"धनकुटा : गाउँ ब्लकको नाममा कायम भएको जग्गाको लालपुर्जा ४७ वर्षपछि जग्गाधनीले पाएका छन्। २०३२ सालमा नापजाँचका क्रममा जमिनको स्वामित्व गाउँ ब्लकको नाममा राखिएपछि जिल्लाका ८३ जना जग्गाधनी लालपुर्जा पाउनबाट वञ्चित भएका थिए। गाउँ ब्लक भनेर लेखिएको जग्गालाई पुनः नाप नक्सा गरी पुर्जा वितरण गर्ने भनेर नापी विभागबाट निर्देशन भएपछि नापी कार्यालय धनकुटाले २ वर्षअघि २०७७ सालमा गाउँ ब्लकको जग्गा पुनः नापजाँच गरी जग्गाधनीहरूलाई लालपुर्जा वितरण गरेको हो। जग्गाको लालपुर्जा पाउनेमा चौविसे गाउँपालिका२ मुढेवासका ५५ जना जग्गाधनी छन् भने साँगुरीगढी गाउँपालिका५ ओख्रे र तुंखा गरी २ गाउँका २८ जग्गाधनी छन्। ८३ जग्गाधनीहरूले न्यून २ आनादेखि ८ आनासम्म जग्गा पाएका छन्। ८३ जना जग्गाधनीहरूलाई लालपुर्जा वितरणसँगै धनकुटामा गाउँ ब्लकको नाममा जग्गा नभएको नापी कार्यालय धनकुटाका प्रमुख मिथिलेश यादवले बताए। उनका अनुसार चौविसे गाउँपालिका२ मुढेवास ५५ घरधनीका ११ रोपनी १४ आना २ पैसा क्षेत्रफलको जग्गा र साँगुरीगढी गाउँपालिका ५ ओख्रे र तुंखाका २८ घरपरिवारको जग्गा गाउँ ब्लकको नाममा रहेको थियो। पुस्तौंदेखि भोगचलन गर्दै आइरहे पनि आफ्नो नाममा लालपुर्जा नहुँदा विभिन्न समस्या भोग्दै आएका थिए। तर, अहिले जग्गाधनीको लालपुर्जा प्राप्त भएसँगै खुसी लागेको चौविसे गाउँपालिका२ मुढेवासका मनमाया मगरले बताइन्। पहिले नै जमिनको स्वामित्व जग्गाधनीको नाममा हुनुपर्नेमा बल्ल आफ्नो नाममा हात पर्दा निकै खुसी लागेको साँगुरीगढी गाउँपालिका५ का स्थानीय बलिकुमार याखाले बताए। आफू ५२ वर्षको हुँदा लालपुर्जा पाएको उनले बताए। नापी कार्यालय धनकुटाले दुई चरणमा ८३ जना जग्गाधनीलाई लालपुर्जा वितरण गरेको हो। गत असार ३२ गते पहिलो चरणमा साँगुरीगढी गाउँपालिका५ डाँडाबजारमा तत्कालीन भूमि व्यवस्था सहकारी तथा गरिवी निवारण मन्त्री शशी श्रेष्ठले २८ जना जग्गाधनीहरूलाई लालपुर्जा वितरण गरेकी थिइन्। त्यस्तै दोस्रो चरणमा पुस २० गते चौबिसे गाउँपालिका२ मुढेवासमा आयोजित कार्यक्रममा ५५ जना जग्गाधनीहरूलाई लालपुर्जा वितरण गरिएको थियो। २०२१ सालदेखि जग्गा हदबन्दी कायम गरिएसँगै नापजाँच कार्य सुरु गरिएको र २०३२ सालमा नापनक्सा सुरु गरिएपनि सिंगो बस्तीलाई नै गाउँ ब्लकको क्षेत्र कायम गरिँदा लालपुर्जा नपाएर स्थानीयलाई समस्या भएको थियो। दुई वर्षअघि नापी कार्यालय धनकुटामा कार्यालय प्रमुख भए आइसकेपछि वर्तमान राष्ट्रिय भूमि आयोगका अध्यक्ष बलबहादुर राईमार्फत गाउँ ब्लकको जग्गा खोजतलास गरेको उनले बताए। उनका अनुसार जग्गा खोज्ने क्रममा स्थानीय जनप्रतिनिधि मार्फत चौविसे गाउँपालिकाको मुढेवास र साँगुरीगढी गाउँपालिकाका ओख्रे र तुंखामा कित्ता फेला परेको थियो। त्यसपछि खोजविनका लागि टोली गठन गरिएको थियो। त्यसपछि नियन्त्रण बिन्दु पत्ता लगाएर एक हप्ताभन्दा वढी स्थलगत रुपमा खटेर पहिलो चरणको काम सम्पन्न गरिएको थियो। उनका अनुसार त्यसपछि फिल्ड बुक कायम गर्दै नक्सा बनाइयो, श्रेस्तासँगै लालपुर्जा बनाइएको थियो। सबै काम सम्पन्न भइसकेपछि नापी विभागबाट चेकजाँच गराइ पुर्जा वितरण गर्न सफल भएको उनले बताए।"
खोइ बुस्टर डोज ?,"काठमाडौं : कोरोना भाइरसको नयाँ स्वरूपले संक्रमण जोखिम बढाएको छ। वृद्धवृद्धा, दीर्घ रोगी र विदेश जानेहरू बुस्टर मात्रा (डोज) लगाउन आतुर छन्। तर, न सरकारले समयमै पर्याप्त खोप उपलब्ध गराउन सकेको छ न त निजी क्षेत्रले आयातमा रुचि देखाएको छ। सरकारी खोप भण्डारमा भेरोसेलबाहेक अन्य खोप नहुँदा बुस्टर डोजबाट जनता वञ्चित भएका छन्। गृह र स्वास्थ्य तथा जनसंख्या मन्त्रालय भने स्वास्थ्य प्रोटोकल पालना गर्न अनुरोध गर्नमै सीमित छन्। दुवै मन्त्रालयले विज्ञप्ति प्रकाशन गरी मास्कको प्रयोग गर्न, भौतिक दूरी कायम राख्न र व्यक्तिगत सरसफाइमा ध्यान दिन अनुरोध गरेका छन्। खोप भण्डारमा चिनियाँ खोप भेरोसेल र सिनोभ्याक मात्र छन्। बुस्टरका रूपमा सिनोभ्याक दिन नमिल्ने विश्व स्वास्थ्य संगठनले जनाएको छ। यो पहिलो र दोस्रो मात्रा मात्र दिन मिल्ने स्वास्थ्य तथा जनसंख्या मन्त्रालयका प्रवक्ता डा सञ्जयकुमार ठाकुरको भनाइ छ। बुस्टरका लागि रहलपहल (बचेको) सबै खोप काठमाडौं उपत्यकाबाहिरका जिल्लामा पठाइएको छ, प्रवक्ता डा ठाकुर भन्छन्, बुस्टर खोप लगाउन कम्तीमा दुई साता पर्खनुपर्छ। उनका अनुसार बुस्टरका लागि १६ लाख मात्रा फाइजर खोप ल्याउने तयारी छ। फाइजर, कोभिसिल्ड, जोनसोन खोप अभाव छ। यी खोप लगाएकाहरूले बुस्टर डोज लगाउन पाएका छैनन्। विदेश जान लागेकाहरू पनि बुस्टरबाट वञ्चित छन्। भेरोसेलको पूर्णमात्रा लगाएकाहरूले मात्र बुस्टर लगाइरहेका छन्। अन्य खोप लगाएका व्यक्तिलाई बुस्टरका रूपमा भेरोसेल लगाउन नमिल्ने बताउँदै अस्पतालका खोप केन्द्रबाट फर्काइएको छ। डा ठाकुरका अनुसार बुस्टर लगाउन चाहनेहरू बढिरहेका छन्। पहिला खोपको माग नै थिएन, डा ठाकुर भन्छन्, अहिले बल्ल बुस्टर डोजको माग बढेको छ। तर, आपूर्ति हुन सकेको छैन। निजी क्षेत्रले किन ल्याउन चाहेको छैन ? केही थाहा छैन। निजी क्षेत्रले किन देखाएन रुचि ? नेपाल सरकार र खोप उत्पादन गर्ने मुलुकको सरकार (जीटुजी), नेपाल सरकार र खोप उत्पादन गर्ने कम्पनी (जीटुके) मार्फत खोप ल्याइएको छ। खोप ल्याउन दुई वर्ष उच्च तहमा भेटवार्ता गरेका व्यवसायीले अहिले चासो देखाएका छैनन्। नेपाल उद्योग वाणिज्य महासंघका पूर्वउपाध्यक्ष एवं औषधि उत्पादक उमेशलाल श्रेष्ठ सरकारले सहयोग नगरेको बताउँछन्। पहिले खोप ल्याउने प्रयास गरिएको थियो। सरकारले सहयोग गरेन, नेपाल औषधि उत्पादक संघका पूर्वअध्यक्षसमेत रहेका श्रेष्ठ भन्छन्, पहिलेजस्तो चासो अहिले छैन। संघकै अर्का पूर्वअध्यक्ष दीपकप्रसाद दाहाल कोभिडविरुद्धको खोप आयातमा चासो नदिइएको बताउँछन्। निजी क्षेत्रले स्वदेशमै खोप उत्पादन गर्न चाहेको हो, पूर्वअध्यक्ष दाहाल भन्छन्, सरकारले निःशुल्क दिएको खोपसमेत सबै उपयोग हुन सकेन। खेरसमेत गयो। त्यसैले निजी क्षेत्रले पनि खोप आयातमा रुचि देखाएन। तत्कालीन स्वास्थ्यमन्त्री हृदयेश त्रिपाठीका पालामा दुई वर्षअघि निजी क्षेत्रलाई कोभिड खोप आयात गर्ने अनुमति दिइएको थियो। निजी क्षेत्रले डेलिगेसन नै गरेपछि सैद्धान्तिक रूपमा आयात अनुमतिको ढोका खोलेका थियौं, पूर्वस्वास्थ्यमन्त्री त्रिपाठीले अन्नपूर्ण पोस्ट्सँग भने, कसैले आँट गरेन। खोप भण्डारको क्षमता नभएर पनि हुन सक्छ। खोप ल्याउन चासो दिएनन्। तीनवटा स्वदेशी औषधि उत्पादक कम्पनीले कोभिडविरुद्धको हाइड्रोक्सिक्लोरोक्विन सल्फेट ट्याब्लेट उत्पादन गरे पनि खोपमा चासो देखाएनन। देउराली जनता फर्मास्युटिकल्स, क्युमेड र मारुती फर्माले औषधि उत्पादन गरिरहेको औषधि व्यवस्था विभागले जनाएको छ। पूर्वस्वास्थ्यमन्त्री त्रिपाठीका अनुसार जोखिम तथा सामाजिक क्षेत्रको काममा निजी क्षेत्रले काम गर्न सकेको छैन। नाफा सुनिश्चित नभएको ठाउँमा निजी क्षेत्रले हात हाल्दैन, त्रिपाठीले भने, सामाजिक दायित्व पूरा गर्ने काममा अग्रसर हुने सोच निजी क्षेत्रमा अझैं विकास भएको छैन। सरकारले हालसम्म ६ करोड १७ हजार ७६ हजार ७ सय ७० खोप मात्रा आयात गरेको छ। स्वास्थ्य मन्त्रालयका अनुसार ५ करोड ३५ लाख ६ हजार २ सय ७ मात्रा लगाइसकिएको छ। जसमध्ये एक मात्रा २ करोड ३२ लाख ८ हजार ४ सय ८३ लगाइएको छ। पूर्णमात्रा २ करोड २३ लाख ०८ हजार ४ सय ८३ लगाइएको छ। पूर्णमात्रा लगाउनेको संख्या २ करोड २३ लाख २४ हजार ९ सय ३३ छ। अतिरिक्त (बुस्टर) मात्रा लगाउनेको संख्या ७९ लाख ७२ हजार ७ सय ९१ छ। मुलुकभर सक्रिय संक्रमितको संख्या २२ छ। बिहीबारको तथ्यांकअनुसार तीन जना बिरामी थपिएका छन्। दुई जना निको भएका छन्। ओमिक्रोनको नयाँ सब भेरियन्ट बीएफ७ को जगजगी छ। चीन र भारतले प्रतिरोधको तयारी तीव्र पारेका छन्। नेपालमा बीएफ ७ पुष्टि भइनसकेको स्वास्थ्य मन्त्रालयले जनाएको छ। तर, तीन महिना अवधिमा मुलुकमा ओमिक्रोनका नयाँ १७ वटा सब भेरियन्ट पुष्टि भइसकेको मन्त्रालयका सहप्रवक्ता डा समीरकुमार अधिकारीको भनाइ छ।"
होमस्टे प्रयोगविहीन,"रामेछाप : रामेछापको खाँडादेवी गाउँपालिका वडा नं ३ डप्खामा करिब साँढे तीन वर्षअघि निर्माण गरिएको सामूहिक होमस्टे प्रयोगविहीन भएको छ। उपयोग कसरी गर्ने भन्नेमा स्थानीयहरू अन्योलमा पर्दा सामूहिक होमस्टे निर्माण गरिए पनि जग्गा प्लटिङ बिना घर निर्माण गरिएकाले कुन घर कस्तो हो भन्नेमा नै स्थानीय अन्योलमा छन्। डफ्खामा अति सीमान्तकृत माझी समुदायका लागि सामूहिक होमस्टे निर्माण गरिएको हो। बागमती प्रदेश सरकारले कृषि पर्यटन कार्यक्रमअन्तर्गत निर्माण गरेको सामूहिक होमस्टेले अहिलेसम्म पनि सञ्चालनमा आउन सकेको छैन। डफ्खामा रहेको ४२ घर माझी समुदायलाई लक्षित गरी ४२ वटा घर निर्माण गरिएको छ। होमस्टेको घर सीमित व्यक्तिको जग्गामा निर्माण भएकाले जग्गा नभएका व्यक्तिले घर उपयोग गर्न पाउने कि नपाउने भन्ने विषयमा शंका उत्पन्न भएको नरबहादुर माझी बताउँछन्। जग्गा नभएका व्यक्तिलाई होमस्टे सञ्चालनका लागि दिनुपर्ने भए जग्गाको मूल्य दिनुपर्ने स्थानीय जग्गावालाको माग छ। जग्गा नहुनेले घर किनेर बस्न नसक्ने स्थानीय बुद्धिमान माझी बताउँछन्। बुद्धिमान भन्छन्, घर बनेर मात्र के गर्ने हामीसँग किनेर बस्ने पैसा नि हुनु पयो नि। यस्तै समस्या रहेको छ मनमाया माझीको पनि। अरूको जग्गामा घर छ हामीले बस्न पाउने कि नपाउने हो थाहा छैन मनमाया बताउँछिन्। व्यक्तिको जग्गा यकिन नगरी संरचना निर्माण गरिँदा कतिपय एउटै घर दुई जना व्यक्तिको जग्गामा बनेको छ भने केही घरहरू एउटै व्यक्तिको जग्गामा तीन वटासम्म घर निर्माण भएको चन्द्र माझीले जानकारी दिए। निर्माण भएको घर स्थानीयलाई हस्तान्तरण गर्नका लागि जग्गाधनीहरूले कि मुआब्जा पाउनु कि घर निर्माण भएको आफ्नो जग्गाको मूल्यबराबरको जग्गा पास गरेर आपूहरूले पाउनुपर्ने माग रहेको छ। अन्यथा घर हस्तान्तरण गर्न नदिने स्थानीयको भनाइ छ। सामूहिक होमस्टे स्थानीयले मुआब्जाको माग गरेको र मागअनुसारको रकम तत्काल दिन नसकिने भएकाले अवस्था जटिल भएको खाँडादेवी गाउँपालिकाले जनाएको छ।"
बीवाईएससी फाइनलमा,"पोखरा : अमेरिकाको भुटनिज युथ सकर क्लबले २२औं संस्करणको आहारारा पोखरा गोल्डकप फुटबलको फाइनलमा स्थान बनाएको छ। पोखरा रंगशालामा बिहीबार भएको सेमिफाइनलमा चर्च ब्वाइज युनाइटेडलाई १० गोलले हराउँदै बीआईएसीले फाइनलमा स्थान बनाएको हो। बीआईएसीलाई जित दिलाउन रोजिन प्रजापतिले निर्णायक गोल गरेका थिए। प्रविण बस्नेतले उपलब्ध गराएको पासलाई सदुपयोग गर्दै रोजिनले पहिलो हाफको इन्जुरी समयमा गोल गरेका थिए। खेलको ८४औं मिनेटमा आशिष चौधरीले दोहोरो पहेंलो कार्डसहित रातो कार्ड पाउँदा चर्च ब्वाइज १० खेलाडीमा समेटिएको थियो। बीआईएसीले उपाधिका लागि संकटा क्लबको सामना गर्नेछ। संकटाले एपीएफलाई हराउँदै फाइनलमा स्थान पक्का गरिसकेको छ। प्रतियोगितामा १० टोलीले प्रतिस्पर्धा गरेका थिए। सहारा क्लबको आयोजनामा जारी प्रतियोगिताको विजेताले १२ लाख र उपविजेताले ६ लाख रुपैयाँ पुरस्कार पाउने छन्। यस्तै विधागततर्फ उत्कृष्ट पाँचले जनही २५ हजार, सर्वाधिक गोलकर्ताले २५ हजार र हरेक खेलका म्यान अफ दी म्याचले आठ हजार रुपैयाँ पाउने छन्। प्रतियोगिताबाट बचत भएको रकम सहारा क्लबबाट सञ्चालित सूर्यबहादुर केसी स्मृति फुटबल एकेडेमीमा खर्च गरिने जनाइएको छ। एकेडेमीमा १० जिल्लाका १३ खेलाडी छन्।"
श्रम र यातायातबाट बिचौलिया पक्राउ,"काठमाडौं : यातायात कार्यालय तथा श्रम कार्यालयमा पसी सेवाग्राहीलाई अनावश्यक दुःख दिने बिचौलियालाई प्रहरीले पक्राउ गरेको छ। सेवाग्राहीको अत्याधिक चाप हुने सरकारी कार्यालयमा दलाल तथा बिचौलियाले दुःख दिने गरेको सूचना आएपछि प्रहरीले टोली नै खटाएर बिचौलिया पक्राउ गर्न सुरु गरेको हो। प्रहरी परिसर काठमाडौंका प्रवक्ता दिनेशराज मैनालीका अनुसार सेवाग्राहीलाई अनुचित प्रभाव पार्ने, कामको विषयमा भ्रम फैलाउने, छिटो हुने काम पनि हुन्न भन्दै त्रास उत्पन्न गराउने बिचौलियाहरू प्रहरीको फन्दामा परेका छन्। मैनाली भन्छन्, यातायात व्यवस्था कार्यालय एकान्तकुना, गुर्जुधारा, ठूलोभर्याङ तथा चाबहिलमा बिहीबार बिहानैदेखि प्रहरीको टोली खटिएको थियो। यसैक्रममा गलत स्वास्थ्य रिपोर्ट बनाउने, छिटो काम गरिदिन्छौं भन्ने, हाकिम चिनेको छु भन्दै अनावश्यक दुःख दिने बिचौलियाहरू पक्राउ परेका हुन्। सरकारी कार्यालयलाई बिचौलियामुक्त बनाउन प्रहरी परिसरले अपरेसन नै सुरु गरेको छ। उपत्यका प्रहरी कार्यालय र ट्राफिक प्रहरी कार्यालयबाट संयुक्त रूपमा खटिएको प्रहरी टोलीले बिचौलियालाई नियन्त्रणमा लिएको हो। प्रहरी प्रवक्ताका अनुसार यातायात कार्यालयबाट २६ जना र श्रम कार्यालय ताहाचलबाट १४ जना बिचौलिया पक्राउ परेका हुन्। मंगलबार पनि यातायात कार्यालयबाट ७ जना बिचौलिया पक्राउ परेका थिए। यातायात कार्यालयमा मोटरसाइकलको कर तिर्ने, नामसारी गर्ने, इम्बोस्ड नम्बरप्लेट जडानलगायतका काममा सहजीकरण गर्ने भन्दै उनीहरूले सेवाग्राहीलाई ठगी गर्ने गरेका थिए। अनुगमनका लागि श्रम कार्यालय ताहाचल पुगेको प्रहरी टोलीले बिहीबार दिउँसो कार्यालय पसिसरबाट १४ जना बिचौलिया पक्राउ गरेको छ। श्रम स्विकृति लिने, भिषाका कागजात मिलाउनेलगायतका अनेक काम लिएर श्रम कार्यालय पुगेका सेवाग्राहीलाई अनेक झमेलामा फसाउने गरेको मैनालीले बताए। प्रहरी परिसर काठमाडौंका प्रमुख भरत बोहोराका अनुसार सेवाग्राहीको बाक्लो उपस्थिति हुने यातायात कार्यालय, श्रम कार्यालय, राहदानी विभाग, नापी कार्यालय, मालपोत कार्यालय, जिल्ला प्रशासान कार्यालयमा सिभिल ड्रेसमा प्रहरी टोली खटाएर अप्रेसन सुरु गरिएको हो।"
कानुन व्यवसायीले रोके सन्दीपको सुनुवाइ,"काठमाडौं : पूर्वक्रिकेटर सन्दीप लामिछानेविरुद्धको मुद्दा बिहीबार पेसीमा चढे पनि फेरि सुनुवाइ हुन पाएन। उच्च अदालत पाटनका रजिस्ट्रार ठगिन्द्र कट्टेलले निवेदकका कानुन व्यवसायीले मुद्दा स्थगन गराएको जानकारी दिए। उच्चका न्यायाधीशद्वय राज्यलक्ष्मी बज्राचार्य र नरिश्वर भण्डारीको संयुक्त इजलासमा पेसीमा चढेको थियो। काठमाडौं जिल्ला अदालतका न्यायाधीश माधवप्रसाद घिमिरेको इजलासले जबरजस्ती करणी मुद्दामा लामिछानेलाई पुर्पक्षका लागि थुनामा राख्न आदेश दिएको थियो। केन्द्रीय कारागार जगन्नाथदेवलमा थुनामा रहेका उनले जिल्लाको आदेशविरुद्ध उच्चमा मंसिर २९ गते निवेदन दिएका थिए। त्यसको एक सातापछि पुस ७ गते न्यायाधीशद्वय महेन्द्रनाथ उपाध्याय र किरणकुमार पोखरेलको संयुक्त इजलासमा पेसी चढेको थियो। तर, लामिछानेकै कानुन व्यवसायीले स्थगन गराएका थिए। त्यसपछि पुस १४ गते अर्को पटक पेसी चढ्यो। तर, हेर्न नभ्याइनेमा परेपछि सुनुवाइ हुन पाएन। उक्त दिन न्यायाधीशद्वय सुभास पौडेल र किरणकुमार पोखरेलको इजलासमा परेको थियो। लामिछानेले गत भदौ ५ को एक होटलमा लगेर बलात्कार गरेको आरोप पीडितले लगाएकी छन्। उनले आफन्तको सहयोगमा भदौ २१ गते प्रहरी वृत्त गौशालामा जाहेरी दिएकी थिइन्। जाहेरी परेको एक महिनापछि असोज २० गते प्रहरीले लामिछानेलाई पक्राउ गरेको थियो।"
रास्वपाले खोस्यो कांग्रेसको मत,"काठमाडौं : कांग्रेसले यसपटक निर्वाचनमा २०७४ सालको तुलनामा ७ प्रतिशत मत गुमाएको निष्कर्ष निकालेको छ। पार्टीको निर्वाचन अनुगमन तथा अनुशासन उपसमितिले प्रतिनिधिसभा र प्रदेशसभा दुवैमा समानुपातिकतर्फ ८८ सिट गुमाउन पुगेको प्रतिवेदन सार्वजनिक गरेको छ। राष्ट्रिय स्वतन्त्र पार्टीले कांग्रेसको मत खोसेको प्रतिवेदनमा उल्लेख छ। सहरी क्षेत्रका युवा मतदाताको मत गुमेको छ। अन्य क्षेत्रमा पनि स्वतन्त्रले पाएको मत सबै कांग्रेसको हो, उपसमितिका सहसंयोजक डा कृष्णप्रसाद पौडेलले भने, सबैभन्दा क्षति चितवन जिल्लामा भएको छ। किनभने, त्यहाँ स्वतन्त्रको मत अस्वाभाविक आयो। समानुपातिक मतमा एमाले ४६ जिल्लामा पहिलो हुँदा कांग्रेस २२ जिल्लामा मात्रै पहिलो भएको छ। प्रतिनिधिसभा क्षेत्रगत हिसावले कांग्रेस ५५ क्षेत्रमा मात्रै पहिलो भएको छ। उपसमितिले यो प्रतिवेदन बुधबार सभापति शेरबहादुर देउवालाई बुझाएको थियो। कांग्रेस प्रत्यक्षतर्प ५७ सिट जितेर पहिलो दलका रूपमा स्थापित भए पनि २०७४ सालको निर्वाचनमा अपेक्षाकृत रूपमा राम्रो रहेको मधेस र लुम्बिनी प्रदेशको नतिजा सन्तोषजनक नभएको सहसंयोजक डा पौडेलले बताए। कांग्रेसले समानुपातिकतर्प प्रतिनिधिसभामा ३२ र सातवटै प्रदेशमा गरी ६४ सिट पाएको छ। समानुपातिक मत बढाउन विभिन्न रणनीति अपनाउनुपर्ने सुझाव उपसमितिले पार्टी नेतृत्वलाई दिएको छ। केन्द्रीय नीति, अनुसन्धान र प्रशिक्षण प्रतिष्ठान, केन्द्रीय विभागहरूलाई तुरुन्त पूर्णता दिनुपर्ने, भ्रातृ तथा शुभेच्छुक संस्थाहरूको नेतृत्व चयन गरेर संगठन परिचालन गर्नुपर्ने सुझाव दिइएको छ। उपसमितिले कांग्रेसले छुट्टै थिंक ट्यांकको व्यवस्था गर्नुपर्ने पनि भनेको छ। निर्वाचनमा पार्टीको निर्देशनविपरीत काम गरेको देखिए जिल्लाबाट सिफारिस भएका व्यक्तिलाई फेरि पार्टीमा प्रवेश गर्न नपाउने गरी निष्कासन गर्न उपसमितिले सुझाव दिएको छ। प्रतिवेदनमा उम्मेदवारले कारबाही गर्न सिफारिस गरेका व्यक्तिहरूको हकमा भने अनुशासन समितिले अनुगमन गरी निर्णय हुनुपर्ने सुझाव दिइएको छ। गठबन्धनका घटक दलहरूविरुद्ध बागी उठेका उम्मेदवार तथा तीनका प्रस्तावक समर्थकलाई गठबन्धन भंग भइसकेको अवस्थामा कारबाही फिर्ताको बहस चलिरहेको बेला उपसमितिले भने कारबाही गर्न भनेको हो। प्रतिवेदनमा लेखिएको छ, नेपाली कांग्रेसको परिपत्रबमोजिम प्रतिनिधिसभा र प्रदेशसभा निर्वाचनमा पार्टीको निर्देशन बाहिर रही कार्य गरेको ठहरिएमा जिल्लाले सिफारिस गरी पठाएको व्यक्तिहरूलाई पुनः पार्टीमा प्रवेश गर्न नपाउने गरी पार्टीबाट निष्कासन गर्नुपर्ने। उपसमितिले पार्टीको आन्तरिक चुनाव गर्ने कार्यतालिका संशोधन गर्न सझाव दिएको छ। हाल सबै तहका चुनाव ५ वर्षमा गर्ने गरिएकोमा अब वडादेखि केन्द्रसम्म गरी समय तोकेर मात्र गरिनुपर्ने पनि सुझाव दिएका छन्। प्रतिवेदनअनुसार १ र ५ प्रतिशतभन्दा कम मतान्तरले कांग्रेस ४ स्थानमा विजयी भएको छ। यति नै स्थानमा पराजित भएको छ। ५ सयभन्दा कम मतले विजयी उम्मेदवारको संख्या कांग्रेसमा १७ छ। ५ सयभन्दा कम मतले विजयी उम्मेदवारको संख्या प्रदेशसभामा ४७ रहेको जनाइएको छ। प्रदेशसभामा १ सयभन्दा कम मतले विजयी उम्मेदवारको संख्या ११ छ। डा पौडेलका अनुसार यसपालि आएको नतिजाबमोजिम २०७४ को तुलनामा निर्वाचनमा बागमती प्रदेशको नतिजा उल्लेखनीय रहेको उपसमितिको विश्लेषण छ। प्रतिनिधिसभामा प्रत्यक्षतर्पका १ सय ६५ स्थानमध्ये कांग्रेस ५७ स्थानमा विजयी भएको छ। प्रदेशतर्पको ३ सय ३० स्थानमध्ये १ सय ११ स्थानमा जित हासिल गरेको छ। त्यसो त २०७४ को तुलनामा प्रत्यक्षतर्प कांग्रेसले प्रतिनिधिसभामा ३४ स्थान र प्रदेशसभामा ७० स्थानमा बढी जित निकालेको थियो।"
मोबाइल छाड्ने कानुन छैन,"काठमाडौं : अवैध मोबाइल आयातलाई नियन्त्रण गर्न मोबाइल डिभाइस म्यानेजमेन्ट सिस्टम (एमडीएमएस) लागू गर्ने भनिए पनि ल्याएकै दिन (पुस १५ गते) तत्काललाई स्थगित गर्न प्रधानमन्त्री पुष्पकमल दाहाल प्रचण्डले निर्देशन दिए। सामाजिक सञ्जालमा नो रेमिट्यान्स अभियान चलेपछि सरकार यो प्रणाली सञ्चालन गर्नबाट पछि हट्यो। नेपाल दूरसञ्चचार प्राधिकरणले एमडीएमएस प्रणालीलाई स्थगित गर्यो। यससँगै प्रधानमन्त्री दाहालले विदेशबाट फर्किनेले साथमा दुइटासम्म मोबाइल ल्याउन पाउने भने। तर, भन्सार विभागले कानुन अभावमा त्यसो गर्न नसकिने बताउँदै आएको छ। कानुनले प्रतिव्यक्ति एउटा मोबाइल मात्रै ल्याउन छुट दिएको भन्दै राजपत्र अंकित व्यवस्था परिवर्तन भए मात्रै कार्यान्वयन गर्न सम्भव हुने भन्सारको अडान छ। मौजुदा कानुनअन्तर्गतको सरकारले भन्सार ऐन, २०६४ को दफा ९ उपदफा (३) ले दिएको अधिकार प्रयोग गरी २०७७ जेठ १५ देखि लागू हुने गरी यात्रुले आफ्नो साथमा ल्याउन र लैजान पाउने निजी प्रयोगका मालवस्तुका सम्बन्धमा नेपाल राजपत्रमा अंकित आदेश जारी गरेको छ। यसमा गरेको व्यवस्थाअनुसार अर्थ मन्त्रालयको मालवस्तु निकासी तथा पैठारीसम्बन्धी सूचना २०७७ जारी छ। जसमा भनिएको छ, विदेशमा गई नेपाल फर्कंदा व्यक्तिगत प्रयोगका लागि आफ्नो साथमा ल्याएको ट्याबलेट वा ल्यापटप वा डेस्कटप कम्प्युटर, घडी, क्यामरा, भिडियो क्यामरा, सेलुलर मोबाइल फोन र पेन ड्राइभजस्ता वस्तु एक थान मात्रै ल्याउन भन्सार महसुल पूर्णरूपमा छुट गरेको छ। तर यसबाहेक थप मोबाइल ल्याउनेलाई भने प्रतिथान १८ प्रतिशत भन्सार महसुल दर लाग्ने गरेको छ। यसमा १३ प्रतिशत भ्याट र ५ प्रतिशत अन्तःशुल्क तिर्नुपर्ने व्यवस्था महसुल दरबन्दी ऐनमा उल्लेख छ। यता भन्सार कार्यालयहरूले राजपत्रमै सो व्यवस्था लागू भएदेखि नै कार्यान्वयन गर्दै आएको छ। राजपत्र नै संशोधन गरेर प्रतिव्यक्ति दुइटा मोबाइल ल्याउने व्यवस्था गरे मात्रै कर्मचारीले पालना गर्न सम्भव हुने भन्सार विभागका सूचना अधिकारी पुण्यविक्रम खड्का बताउँछन्। एमडीएमएस प्रणाली हाललाई स्थगित भएपछि भन्सार कार्यालयले महसुल नलिइकन दिने कागज प्रज्ञापनपत्र दिएका छैनौं। अरू व्यवस्था यसअघिकै हो। एक व्यक्ति एक मोबाइल ल्याउन छुट दिने र यसबाहेक ल्याएकालाई भन्सार महसुल तिर्नुपर्ने कानुनी व्यवस्था छ। यसलाई कर्मचारीले पालना गरेका हुन्, उनले भने। राज्यलाई कर तिर्नुपर्ने विषय कानुनमा व्यवस्था भएपछि कर उठाउन बसेको कार्यालयले लिनुपर्ने उनको तर्क छ। यसलाई छोड भनेर मात्रै सुख पाउँदैनौं। एउटाभन्दा बढी मोबाइल ल्याउन पाउनुपर्छ भन्ने आम आवाज हो भने कानुन संशोधन गरे कार्यान्वयन गर्न सजिलो हुन्छ, गुनासो पनि आउँदैन, उनले भने, यदि राज्यले छुटमा एउटा छोड्न भनेको छ। प्रधानमन्त्रीज्यूले दुइटा छोड्न भनेको हो भने सोहीअनुसारले व्यवस्था भए हामी छोड्दिन्छौं भनेर भन्सार कार्यालयका कर्मचारीहरूले भनेका छन्। हामीले सम्बन्धित निकायमा नि यस्तै भनेका छौं।, यता अर्थ मन्त्रालयका प्रवक्ता आनन्द काफ्ले २०७७ मा कानुनी व्यवस्था भएदेखि नै एउटा मात्रै मोबाइल ल्याउन छुटको व्यवस्था गर्दै आए पनि कतिपयले आँखा छलेर ल्याएको हुनसक्ने बताउँछन्। छुट कहिल्यै दिइएको थिएन। कानुनले नै एउटा मोबाइल ल्याउन भनेकाले भन्सारले यसैलाई अपनाउनु स्वाभाविक हो, उनले भने।"
भुक्तानी सेवामा फड्को,"काठमाडौं : दुई वर्षदेखि रोकिएको भुक्तानी सेवा प्रदायक (पीएसए) संस्था दर्ता गर्न अब बाटो खुला भएको छ। नेपाल राष्ट्र बैंक भुक्तानी प्रणाली विभागले बिहीबार भुक्तानीसम्बन्धी कार्य गर्ने संस्थालाई प्रदान गरिने अनुमति नीति २०७९ जारी गर्दै नयाँ पीएसए कम्पनी दर्ता गर्न बाटो खुला गरेको हो। यससँगै सो नीतिले यस्ता कम्पनीको चुक्ता पुँजी बढाएको छ भने विदेशी लगानी भित्त्याउन पाउने व्यवस्था पनि गरेको छ। हाल सञ्चालनमा रहेका आईएमईए पे, ईसेवा, सेल पे, खल्ती, सीजी पेलगायतका २७ ओटा कम्पनी छन्। तर नेपाल राष्ट्र बैंकले यस्ता प्रकृतिको कम्पनी दर्ता गर्न रोक लगाएको थियो। सो व्यवस्थासँगै राष्ट्र बैंकले साबिकको अनुमतिपत्र २०७३ खारेज गरेर यो व्यवस्था ल्याएको भुक्तानी प्रणाली विभागका कार्यकारी निर्देशक गुरुप्रसाद पौडेलले बताए। दुई वर्षदेखि पीएसएको अनुमति बन्द थियो। यो व्यवस्था लागू भएसँगै अब नयाँ लाइसेन्सका लागि आवेदन खुलेको छ। इच्छुक पुराना कम्पनीलाई मर्जर र प्राप्तिमा जान खुला गरिएको छ, उनले भने। चालू आर्थिक वर्षको मौद्रिक नीतिले गरेको व्यवस्थालाई कार्यान्वयन गर्न सो सुविधा ल्याएको उनले बताए। मौद्रिक नीतिको १२६ बुँदामा भुक्तानीसम्बन्धी कार्य गर्ने अनुमति प्राप्त संस्थाहरू एक आपसमा गाभ्नेगाभिने तथा प्राप्ति गर्ने, यस्ता संस्थाहरूमा तोकिएको सीमासम्म वैदेशिक लगानी भित्त्याउनेलगायत अनुमतिसम्बन्धी विद्यमान नीतिगत व्यवस्था पुनरावलोकन गरिने व्यवस्था गरेको थियो। अनुमति नीति २०७९ ले १५ प्रतिशतसम्म विदेशी लगानी स्वीकार गर्न सक्नेगरी अनुमति दिने व्यवस्था गरेको छ। यो लगानी अहिले भएका पुराना र नयाँ कम्पनीले पनि विदेशी लगानी ल्याउन पाउँछन्। केन्द्रीय बैंकले यस्तो खालका कम्पनी बलियो बनाउने नीति अनुरूप चुक्ता पुँजी वृद्धि पनि गरिएको छ। पहिला एक करोडमा पीएसपी खोल्न सकिन्थ्यो। अब भुक्तानी कार्डबाहेक अन्य उपकरण सञ्चालन गर्ने संस्थालाई कम्तीमा पाँच करोड चुक्ता पुँजी तोकिएको छ। यस्तै, भुक्तानी कार्डसहित अन्य उपकरणसमेत सञ्चालन गर्ने संस्थाको चुक्ता पुँजी २५ करोड रुपैयाँ तोकिएको छ। यस्तै, पहिला १० करोडमा भुक्तानी प्रणाली सञ्चालक (पीएसओ) खोल्न पाइन्थो भने अहिले बढेर ४० करोड चुक्ता पुँजी तोकिएको छ। नेपालमा जारी भएको भुक्तानी उपकरणमार्फत नेपाल बाहिर भुक्तानी कारोबार हुने गरी सञ्चालन हुने संस्थाका लागि चुक्ता पुँजी ८० करोड रुपैयाँ तोकिएको छ। हाल नेपाल क्लियरिङ हाउसजस्ता १० ओटा पीएसओ संस्था सञ्चालनमा छन्। पहिला नै बैंकबाट अनुमतिपत्र लिएका संस्थाको हकमा तोकिएको न्यूनतम चुक्ता पुँजी २०८५ साल असार मसान्तसम्ममा कायम गरी सक्नु पर्नेछ। तर बैंक तथा वित्तीय संस्था र विदेशमा स्थापना भई नेपालमा भुक्तानीसम्बन्धी कार्य गर्ने संस्थालाई न्यूनतम चुक्ता पुँजीसम्बन्धी उपर्युक्त व्यवस्था लागू हुने छैन। दूरसञ्चार कम्पनीसम्बन्धी व्यवस्था सहायक कम्पनीमार्फत भुक्तानी सेवा प्रदायकको कार्य गर्न इच्छुक दूरसञ्चार सेवा प्रदायक कम्पनीले आशयपत्रअनुमतिका लागि निवेदन पेस गर्दा अन्य भुक्तानीसम्बन्धी कार्य गर्ने संस्थालाई प्रवाह गर्ने दूरसञ्चार सेवा तथा शुल्कमा विभेदरहित पहुँच प्रदान गर्ने प्रतिबद्धता पेस गर्नु पर्नेछ। विभेदरहित पहुँच प्रदान गरेको नपाइएमा दूरसञ्चार सेवा प्रदायक कम्पनीको सहायक कम्पनीलाई बैंकबाट प्रदान गरिएको अनुमतिपत्र रद्द गर्न सकिनेछ। बैंक तथा वित्तीय संस्थासम्बन्धी व्यवस्था बैंक तथा वित्तीय संस्थाले भुक्तानीसम्बन्धी कारोबार गर्ने अनुमतिपत्रका लागि निवेदन पेस गर्दा अनुसूची ७ बमोजिमको निवेदन, अनुसूची २ बमोजिमको विवरण र बैंकबाट माग भएका अन्य कागजात पेस गर्नुपर्छ। यस नीतिमा भुक्तानीसम्बन्धी कार्य गर्ने संस्थाका लागि उल्लेख गरिएको आवेदन दस्तुर, धरौटी, जनशक्ति, आशयपत्र लिनुपर्ने, अनुसूची ८ बमोजिमको कागजात, संस्थापक, सञ्चालकको व्यक्तिगत विवरण, स्वघोषणासम्बन्धी व्यवस्था बैंक तथा वित्तीय संस्थाको हकमा लागू हुने छैन।"
आम्जी र स्याक्यालाई कानुनी मान्यता,"गोरखा : हिमालपारिको चुमनुब्री गाउँपालिकाले सय वर्षदेखि प्रचलित स्याक्या र आम्जी परम्परालाई कानुनी मान्यता दिएको छ। हालै सम्पन्न १२औं गाउँसभा तथा हिउँदे अधिवेशनले यहाँको उपचार पद्धति आम्जी र सांस्कृतिक, धार्मिक परम्परा स्याक्यालाई कानुनी वैधता दिएको हो। साथै गाउँसभाले सामागाउँमा अवस्थित हुसुरडाँडालाई बहरायनका राजकुमारको नाममा रोयल बहराइन पिक बनाइएकोलाई वैधानिकता दिने निर्णय पनि गरेको प्रमुख प्रशासकीय अधिकृत भीमसेन श्रेष्ठले जानकारी दिए। भोटे लामा समुदायको बसोबास रहेको यस भेगमा आम्जीद्वारा उपचार गर्ने पद्धति प्रचलनमा छ। नेपाल सरकारलेसमेत वैकल्पिक उपचार विधि भनेर मान्यता दिएको यस पद्धतिलाई सो गाउँपालिकाले पनि अपनाउने निर्णय गरेको गाउँपालिकाले जनाएको छ। आम्जीले उपचार गर्ने पद्धतिलाई सोवारिग्पा पनि भनिन्छ। आम्जी भनेको मंगोलियन भाषामा डाक्टर हो। आम्जीलाई सयौं वर्षअघि तिब्बतका राजाले औषधि उपचार गर्न स्वास्थ्यकर्मीमार्फत आविस्कार गराएको विधि भनेर चिनिन्छ। आयुर्वेदिक औषधि, अकुपञ्चर र युनानी उपचार विधिको असल अभ्यासको मिश्रित रुप सोवारिग्पा हो। यो विधिबाट उपचार गर्नेलाई आम्जी भन्न थालिएको यस विषयका जानकार नरेन्द्र लामाले जानकारी दिए। उनका अनुसार यो विधि तिब्बतमा लोकप्रिय भएपछि भुटान, मंगोलिया, नेपालको हिमाली भेगमा फैलिएको हो। आम्जीले वनस्पति, जडिबुटी, वन्यजन्तुका केही अंग, माटो, चट्टान जस्ता खनिज, तान्त्रिक विद्या र अकुपञ्चरको प्रयोग गरी रोगको उपचार गर्ने उनले बताए। पालिकाले आम्जी विधेयक पारित गरेपछि अब स्थानीय सरकार सञ्चालन ऐन अनुसार पालिकामा व्यवसाय दर्ता गरेर क्लिनिक, औषधालय वा सानोतिनो अस्पतालसमेत सञ्चालन गर्न पाइने गाउँपालिकाले जनाएको छ। त्यस्तै, चुम उपत्यकामा प्रचलित स्याग्या परम्परालाई पनि पालिकाले मान्यता दिएको छ। प्राणीको शारीरिक तथा मानसिक हिंसा अन्त्य गर्न विगत १०१ वर्षदेखि अपनाइएको स्याग्या परम्परालाई कानुनी मान्यता दिएको गाउँपालिकाका प्रमुख निमा लामाले बताए। यस विधेयकमा कुनै पनि सजिव प्राणीलाई काटमार नगर्ने, काटमार गर्ने उद्देश्यले पशुचौपाया तथा पक्षीपालन नगर्ने र काटमार गर्ने उद्देश्यले बेचबिखन पनि नगर्ने, काटमार गर्ने उद्देश्यले चुम उपत्यका हुँदै पशुचौपाया ओसारपसार नगर्ने, महका लागि मौरीपालन नगर्ने, वनजंगलमा डढेलो नलगाउनेलगायतका बुँदाहरू समेटिएको गाउँपालिकाका अध्यक्ष लामाले बताए।"
चिनेरमात्र व्यवहार,"हाँगामा बसेर एउटा माहुरी मस्तले गीत गाइरहेको थियो। एक हुल चरा हुर्रिएर आए र आफ्नो बाटोतिर उडे। परेवाका हुल पनि त्यसरी नै आकाशमा माहुरी छेउ हुँदै अगाडि बढे। ठीक त्यही समयमा एउटा स्याल पनि त्यहाँ आयो। माहुरीको स्वर सुनेर स्यालले माथि हेर्यो। माहुरीलाई देख्नेबित्तिकै उसको मुखमा पानी आयो। तर माहुरी निकैमाथि बसेको थियो। अतः स्यालले त्यसलाई कसरी तल झार्ने भनेर दिमागमा अनेक चालबाजी अपनायो। माहुरीको चाप्लुसी गर्दै स्यालले भन्यो, कति मीठो स्वर छ है माहुरी दाइ तपाईंको ! मलाई निकै राम्रो लाग्यो। माहुरीले विनम्रतापूर्वक उत्तर दियो, प्रशंसाका लागि मुरीमुरी धन्यवाद। केही भन्नु थियो कि ? म आफ्नो काम गरौं ? तपाईं तल आउनुहोस् न ! म तपाईंसँग मित्रता गाँस्न चाहन्छु। केही समयका लागि गफगाफ गरौं। आखिर जिन्दगीमा मरी लैजानु के नै छ र ? स्यालले कुरा अगाडि बढायो। माहुरीले स्यालका अनेक सन्दर्भलाई ध्यान दिएर मनन् गर्यो। उसलाई चित्त बुझेन। त्यसैले माहुरी स्यालको कुराले तल आउनेवाला थिएन। उसले मनमा लागेको कुरा स्पष्ट भन्यो, तपाईं मलाई आफ्नो जालमा फसाउन सक्नु हुन्न। तपाईंबाट टाढा रहनुमा नै मेरो भलाई छ। स्यालले पुनः नरम हुँदै स्वार्थ पूरा गर्न फकायो। मैले यो कुरा त्यही दिन सिकिसकेको थिएँ, जुन दिन मैले आफ्नो साथीको प्वाँख एक स्यालको खोरको ढोकामा देखेको थिएँ, यति भनेर भुनुनु गर्दै मौरी बगैंचातिर उड्यो। नैतिक शिक्षा : चाप्लुसी गर्नेहरूको भर पर्नु गलत हो। तिनले कतिबेला धोका दिन्छन्, पत्तो हुँदैन।"
सातै प्रदेशमा नयाँ सरकार चाँडै,"प्रदेशमा नयाँ सरकार गठनको गृहकार्य तीव्र रूपमा अघि बढेको छ। सरकार गठनका लागि सत्तारुढ गठबन्धनका दलहरूले घनिभूत छलफल गरिरहेका छन्। प्रदेश १ का प्रमुख पर्शुराम खापुङले आगामी पुस २४ गते अपराह्न ५ बजेसम्मको समय दिएर मुख्यमन्त्रीमा दाबी पेस गर्न आह्वान गरिसकेका छन्। खापुङले संविधानको धारा १६८ को उपधारा २ बमोजिम प्रदेशसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत पुर्याएर मुख्यमन्त्रीका लागि दाबी पेस गर्न आह्वान गरेका हुन्। प्रदेशमा कुनै पनि दलको बहुमत छैन। त्यसैले हालसम्म सत्ता गठबन्धनभित्र प्रदेशको ठूलो दल एमाले र तेस्रो दल माओवादी केन्द्रले सरकारको नेतृत्वमा दाबी गरेका छन्। यद्यपि, प्रदेश सरकारको नेतृत्व एमालेले पाउने सम्भावना बढी छ। संसदीय दलको नेता चयन गरिसकेका दुवै दल अब केन्द्रले गर्ने निर्णयको पर्खाइमा छन्। दलको नेतामा एमालेबाट हिक्मतकुमार कार्की र माओवादीबाट इन्द्रबहादुर आङ्बो चयन भइसकेका छन्। प्रदेशले गर्ने निर्णयले कुनै अर्थ राख्दैन। त्यसैले केन्द्रको निर्णय पर्खिएर बसेका छौं, एमालेका एक सांसदले भने, केन्द्रको निर्णय आइसकेपछि सरकारका लागि दाबी पेस गर्छौँ। समयमै दाबी पेस गर्ने तयारी छ। सरकारको नेतृत्वका विषयमा केन्द्रले निर्णय लिएपछि बाँकी विषय छलफलबाट टुंगो लगाइने उनले बताए। एमाले दलका नेता कार्कीले सरकार गठनका लागि दाबी पेस गर्ने तयारी भइरहेको बताए। मुख्यमन्त्री र सभामुखको विषय केन्द्रले नै टुंगो लगाउने उनको भनाइ छ। आफू मन्त्रालय घटाउने र सानो आकारको मन्त्रीमण्डल गठनको पक्षमा रहेको कार्कीले बताए। तत्कालीन सत्तारुढ गठबन्धनलाई भागबण्डा पुर्याउन मुख्यमन्त्री राजेन्द्र राईले ७ वटाबाट मन्त्रालयको संख्या बढाएर १३ बनाएका थिए। मुख्य जिम्मेवारी बाँडफाँट भएपछि मन्त्रालय घटाउने विषयमा छलफल हुने बताइएको छ। स्रोतका अनुसार सत्तारुढ गठबन्धनले पेस गर्नका लागि दाबी पत्र तयारी अवस्थामा राखेको छ। दाबीपत्र तयार पार्न एमाले दलका नेता कार्कीले अधिवक्तासमेत रहेका प्रदेशसभा सदस्य लीलाबल्लभ अधिकारीलाई जिम्मेवारी दिएका थिए। अधिकारीले तयारी अवस्थामा रहेको दाबीपत्रमा दलको नेताबाट हस्ताक्षर हुन मात्रै बाँकी रहेको बताए। ९३ सदस्यीय प्रदेशसभामा बहुमतका लागि ४७ सांसद (प्रदेशसभा सदस्य) आवश्यक पर्छ। एमालेको ४०, माओवादीको १३, राप्रपाको ६ र जसपाको १ गरी सत्तारुढ गठबन्धनसँग ६० जना सांसद छन्। प्रदेशसभामा कांग्रेसका २९ र एकीकृत समाजवादीका ४ सांसद छन्। अहिलेसम्मको राजनीतिक परिस्थितिले कांग्रेस र समाजवादी प्रतिपक्षमा बस्ने देखिएको छ। प्रतीक्षामा मधेस प्रदेश मधेस प्रदेश सरकार गठनका लागि अब धेरै प्रतीक्षा गर्नु नपर्ने सरकारका गृह तथा सञ्चारमन्त्री भरतप्रसाद साहले बताए। कतिपय पार्टीले संसदीय दलको नेता चयन गरिसकेका छन् भने बाँकी दलले पनि यसै साताको अन्तिमसम्ममा नेता चयन गर्नेछन्। उनले भने, सरकार गठन गर्न प्रदेश प्रमुखको कार्यालयले विज्ञप्ति जारी गरे लगत्तै सरकार गठन प्रक्रियामा अगाडि बढ्नेछ। शपथ ग्रहण लिएको एक महिनाभित्रको अवधिमा सरकार गठन गरिसक्नुपर्ने निर्वाचन आयोगको नीतिअनुरूप नै मधेस प्रदेशमा सरकार गठनको प्रक्रिया अगाडि बढनेछ। पुसभित्र मधेसले सरकार पाउनेमा मन्त्री साहले विश्वास दिलाएका छन्। १० दल नेतृत्व गर्ने मधेस प्रदेशसभाका लागि संसदीय दलको नेता चयनको प्रक्रिया लगभग अन्तिम अवस्थामा छ। एमाले, कांग्रेस, जनमत पार्टीले संसदीय दलको नेता चयन गरिसकेका छन्। ६ जना स्वतन्त्र गरी १०७ जना प्रदेशसभा सदस्यहरूले प्रदेशसभामा सहभागिता जनाउने प्रदेशसभा सचिवालय जनकपुरधामले जनाएको छ। कांग्रेस मधेस प्रदेशका संसदीय दलका नेता कृष्णा यादवले सरकार गठनका लागि दलभित्रको आन्तरिक र गठबन्धनका दलहरूबीच छलफल सुरु भएको बताए। सत्तारुढ गठबन्धन दलहरू मिलेर नै सरकार बनाउन सहज बहुमत रहेकाले समस्या आउने छैन। गठबन्धनमा रहेका दलहरू नै मिलेर सरकार बनाउनेमा दलहरू एकमत छन्, उनले भने। एमाले, जसपा र जनमत मिले स्वतन्त्रको सहयोगमा पनि सहज ढंगले सरकार बनाउन सक्ने मधेसका मुख्यमन्त्री लालबाबु राउतको दाबी छ। मधेसमा सरकार बनाउन छलफल सुरु भए पनि नेताहरूले केन्द्रमा हुने गठबन्धनकै आधारमा प्रदेशमा सरकार बन्ने एमाले सांसद शारदादेवी थापाले बताइन्। बागमती र गण्डकीमा पुस २५ भित्र बागमती प्रदेशमा यही पुस २५ गतेभित्र नयाँ सरकार गठन गर्न प्रदेश प्रमुख यादवचन्द्र शर्माले आह्वान गरेका छन्। सोमबार ४ बजेभित्र दुई वा दुईभन्दा बढी दलको समर्थनमा बहुमत पुर्याएर मुख्यमन्त्रीमा दाबी गर्न आह्वान गरेका हुन्। प्रदेश प्रमुखको कार्यालयका प्रवक्ता प्रकाश चापागाईंले विज्ञेप्ति जारी गर्दै नेपालको संविधानको धारा १६८ को उपधारा २ बमोजिम सो आह्वान गरिएका हो। बागमतीको ११० प्र्रदेशसभा सदस्यमध्ये सरकार बनाउन ५६ सदस्यको समर्थन चाहिन्छ। बागमती प्रदेशसभामा कांग्रेससँग ३७, एमालेसँग २७, माओवादी केन्द्रसँग २१, राप्रपासँग १३, एकीकृत समाजवादीसँग ७, नेमकिपासँग ३ र हाम्रो नेपाली पार्टीसँग २ प्रदेशसभा सदस्य छ। केन्द्रीय सत्ता समीकरणअनुसार एमाले, माओवादी र राप्रपा मात्र मिल्दा पनि बागमती सरकार सहजै बन्नसक्ने स्थिति छ। यी तीन दलको गठबन्धनसँग ६१ सदस्य हुन्छ। राप्रपा र समाजवादीकोे साथ लिनसक्यो भने कांग्रेसले पनि सरकार बनाउनसक्छ। यो गठबन्धन बनेमा ५७ प्रदेशसभा सदस्यको समर्थन जुट्नेछ। बागमतीमा संघीय सरकारको गठबन्धन दल एमाले, माओवादी र राप्रपाकाले मुख्यमन्त्री दाबी गरेको छ। उनीहरू केन्द्रीय सत्ता गठबन्धन बीच भागबण्डाको पर्खाइमा छ। कांग्रेसले पनि राप्रपा र समाजवादीलाई लिएर सरकार बनाउने कसरत गरिरहेको छ। त्यसैगरी, गण्डकी प्रदेशका प्रदेश प्रमुख पृथ्वीमान गुरुङले सरकार गठन गर्न आह्वान गरेको प्रमुखका प्रवक्ता चण्डीप्रसाद अर्यालले बताए। उनका अनुसार पुस २५ गते ४ बजेभित्र दाबी पेस गर्न आह्वान गरिएको हो। गण्डकी प्रदेशसभामा कांग्रेसको २७, एमालेको २२, माओवादीको ८, राप्रपाको २ र मनाङबाट स्वतन्त्र निर्वाचित राजीव गुरुङ एकीकृत समाजवादीमा प्रवेश गरेका छन्। ६० सदस्य रहेको गण्डकी प्रदेश सांसदमा बहुमतका लागि ३१ जना चाहिन्छ। संघ सरकार गठनमा बनेको गठबन्धनअनुसार गण्डकीमा पनि बहुमत पुग्ने देखिन्छ। गठबन्धनमा ५२ सांसदको समर्थन लुम्बिनीमा मुख्यमन्त्रीको दाबीका लागि प्रदेश प्रमुख अमिक शेरचनले पुस २७ गतेसम्मको समयावधि दिएका छन्। दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रदेशसभा सदस्यले हस्ताक्षरसहित पुस २७ गते अपराह्न ४ बजेसम्म दाबी पेस गर्न सक्ने समयावधि छ। लुम्बिनीमा सरकार निर्माणका लागि कम्तीमा चार दल मिल्नुपर्ने अवस्था छ। मुख्यमन्त्री एमालेले पाउने करिब टुंगो लागेकाले संसदीय दलका नेता लीला गिरीले दाबी पेस गर्ने बताइएको छ। एमाले, माओवादी केन्द्र, राप्रपा, जनमत, नागरिक उन्मुक्ति, जसपाको समर्थनमा सरकार बन्नेछ। माओवादी केन्द्रले पनि लुम्बिनीमा मुख्यमन्त्री दाबी गरिरहेको छ। माओवादीबाट जोखबहादुर महरा संसदीय दलको नेता चुनिएका छन्। सरकारको औपचारिक टुंगो भने लागिसकेको छैन। सरकार बनाउन ४४ सांसदको हस्ताक्षर आवश्यक छ। एमालेसँग २९, माओवादीसँग ९, राप्रपा र नागरिक उन्मुक्तिको ४४ सिट तथा जसपा र जनमत पार्टीको ३३ सिट छ। यी दलहरू संघीय सरकारमा गठबन्धन गरेकाले ५२ सांसदको समर्थन मुख्यमन्त्रीले पाउनेछ। स्वतन्त्र जितेका तीनमध्ये दीपेन्द्र पुन माओवादीमा प्रवेश गरिसकेका छन भने सुरुल मगर माओवादीका बागी भई एमालेको समर्थनमा निर्वाचित भएका हुन्। लुम्बिनीमा मुख्यमन्त्री एमालेबाट गिरी र सभामुख माओवादी केन्द्रबाट तुलाराम घर्ती मगर हुने करिब निश्चित भएको एमालेका एक सांसदले जनाए। सभामुख निर्वाचन माघ ३ गते तय गरिएको छ। कर्णालीमा दाबी पेस गर्न ६ दिनको समय कर्णालीमा प्रदेश सरकार गठनका लागि प्रदेश प्रमुख तिलक परियारले मुख्यमन्त्रीका लागि दाबी पेस गर्न दलहरूलाई आह्वान गरेको छ। यसका लागि प्रमुखले ६ दिनको समय दिएका छन्। परियारले पुस २७ गते साँझ ५ बजेभित्र मुख्यमन्त्रीका लागि दाबी पेस गर्न आव्हान गरेका हुन्। गत मंसिर ४ गते सम्पन्न प्रदेशसभाको निर्वाचनमा कर्णालीमा कुनै पनि दलले सरकार गठनका लागि आवश्यक पर्ने बहुमत ल्याउन सकेनन्। कर्णालीमा ४० सदस्यीय प्रदेशसभा छ। यहाँ बहुमतको सरकार गठनका लागि कम्तीमा २१ सिट चाहिन्छ। तर, यहाँ कुनै पनि दलले एकल बहुमत ल्याउन नसकेका कारण दुई वा दुईभन्दा बढी दलको समर्थनमा सरकार गठन गर्नुपर्ने हुन्छ। कर्णालीमा कांग्रेसका १४, माओवादीका १३, एमालेका १०, एकीकृत समाजवादीका १, राप्रपाका १ र स्वतन्त्र सांसद १ जना छन्। कर्णालीमा माओवादी र एमाले मिलेर सरकार गठन गर्ने कसरतमा छन्। एमाले र माओवादी मिल्दा सहजै बहुमत पुग्छ। तर, एमाले र माओवादीबीच सरकारको नेतृत्व कसले लिने भन्नेमा भने रस्साकस्सी छ। दुवै दलले सरकारको नेतृत्व पाउनुपर्ने अडान छाडेका छैनन्। माओवादीले पनि आफ्ना आधारक्षेत्र कर्णाली नै भएको र अहिलेको सत्ता गठबन्धनमा ठूलो दल भएकाले पनि कर्णालीमा सरकारको नेतृत्व छाड्न नसकिने बताउँदै आएको छ। माओवादी नेताहरूले प्रधानमन्त्री पुष्पकमल दाहाललाई भेटेरै कर्णालीमा सरकारको नेतृत्व नछाड्न आग्रह गरिसकेका छन्। कर्णालीमा एमालेले सरकारको नेतृत्व पाउँदा संसदीय दलका नेता यामलाल कँडेल मुख्यमन्त्री बन्नेछन् भने माओवादीले नेतृत्व पाउँदा संसदीय दलका नेता राजकुमार शर्मा मुख्यमन्त्री बन्नेछन्। सुदूरपश्चिममा म्याद पुस २७ सम्म सुदूरपश्चिमका प्रदेश प्रमुख देवराज जोशीले बुधबार विज्ञप्ति जारी गर्दै मुख्यमन्त्रीमा दाबी पेस गर्न पुस २७ गते बेलुकी ५ बजेसम्म सम्मको समय सीमा तोकेका छन्। प्रदेशसभा सदस्य निर्वाचन ऐन २०७४ अनुसार निर्वाचन आयोगले निर्वाचन परिणाम बुझाएको ३० दिनभित्र मुख्यमन्त्रीको चयन भइसक्नुपर्ने संवैधानिक प्रावधान छ। निर्वाचन आयोगले पुस २ गते प्रदेश प्रमुखलाई निर्वाचन परिणामसहितको प्रतिवेदन बुझाएको थियो। ३० दिनको समय सीमा सकिन ५ दिन अगावै प्रदेश प्रमुखले मुख्यमन्त्रीका लागि दाबी पेस गर्न अह्वान गरेका हुन्। सुदूरपश्चिम प्रदेशसभामा कुनै पनि दलको बहुमत परिणाम आएको छैन। ५३ प्रदेशसभा सदस्य रहेको सुदूरपश्चिम प्रदेशमा कांग्रेस १९, माओवादी केन्द्र ११, एमाले १०, नागरिक उन्मुक्ति पार्टी ७, एकीकृत समाजवादी ४, राप्रपा १ र स्वतन्त्र १ जनाले जितेका छन। सुदूरपश्चिममा सरकार बनाउन अहिले सकस भइरहेको छ। केन्द्रीय सत्ता गठबन्धनअनुसार प्रदेशमा बहुमत पुगिरहेको छैन। केन्द्रमा नागरिक उन्मुक्तिले सरकारलाई बाहिरबाट समर्थन गर्ने भने पनि, सुदूरपश्चिममा सरकार निर्माणका लागि निर्णयक रहेको उसले मुख्यमन्त्री माग गरेको छ। मुख्यमन्त्री नदिए बाहिरबाट पनि समर्थन नगर्ने उन्मुक्तिको अडानले सरकार गठनमा सकस भइरहेको हो। नागरिक उन्मुक्तिको साथ नपाइने भएपछि, अहिलेको केन्द्रीय गठबन्धनअनुसार माओवादी ११, एमाले १० गरी २१ प्रदेशसभा सदसस्य मात्रै भइरहेको छ। जबकी बहुमतका लागि २७ प्रदेशसभा सदस्यको आवश्यकता पर्छ। किशोर बुढाथोकीविराटनगरधनवीर महतोमहोत्तरीकृष्ण सारु मगरहेटौंडाकृष्णमणि बरालपोखरालक्ष्मण पोखरेलबुटवलललितबहादुर बुढासुर्खेतशिवराज भट्टधनगढी"
किन घट्दैन पेट्रोलको मूल्य ?,"काठमाडौं : नेपाल आयल निगमले पेट्रोलियम पदार्थमा अत्याधिक नाफा लिइरहेको छ। धेरै नाफा लिँदा पनि मूल्य भने घटाएको छैन। निगमले खरिदको तुलनामा पेट्रोलमा १४ रुपैयाँ ६६ पैसा, डिजेलमा ७ रुपैयाँ २ पैसा, मट्टीतेलमा प्रतिलिटर ४४ रुपैयाँ नाफा गर्छ। हवाइ इन्धन आन्तरिकमा ४९ रुपैयाँ, हवाइ इन्धन (अन्तराष्ट्रिय उडान) मा ९९ रुपैयाँ ५३ पैसा नाफा गरी बिक्री गर्छ। समग्रमा इन्धनमा निगमले ७४ रुपैयाँ १७ नाफा गर्छ। निगमले १ सय ६३ रुपैयाँ ३४ पैसामा खरिद गरी १ सय ७८ मा पेट्रोल बिक्री गर्छ। १ सय ६७ रुपैयाँ ८२ पैसामा खरिद गरी १ सय ७५ रुपैयाँमा डिजेल बिक्री गर्छ। १ सय ३१ रुपैयाँ २१ पैसामा खरिद गरी १ सय ७५ रुपैयाँमा मटितेल बिक्री गर्छ। हवाई इन्धन (आन्तरिक उडान) १ सय ४१ रुपैयाँमा खरिद गरी १ सय ९० मा बिक्री गर्छ। प्रधानमन्त्री पुष्पकमल दाहाल प्रचण्ड ले बिहीबार पेट्रोलियम पदार्थको मूल्य घटाउन निर्देशन दिए। अन्तर्राष्ट्रिय बजारमा पेट्रोलियम पदार्थको मूल्य घटेका कारण मूल्य समायोजन गर्न उनको निर्देशन हो। तर, कार्यान्वयन के हुन्छ ? नतिजा आएको छैन। उपभोक्ता हित संरक्षण मञ्चका अध्यक्ष ज्योति बानियाँ मूल्य घटाउन निर्देशन दिने तर आफैं सरुवा गरी सरकारले नाटक गरेको आरोप लगाउँछन्। निगमका नायव प्रबन्ध निर्देशक नगेन्द्र शाहले बोर्ड बैठक बसेर पेट्रोलियम पदार्थको मूल्य घटाउने बताएका छन्। सचिवको सरुवा भएकाले बिहीबार छलफल हुन सकेन, शाहले भने, शुक्रबार नै बोर्ड बैठक बसेर निणर्य हुनसक्छ। हाल निगम मासिक १ अर्ब ९८ करोड रुपैयाँका दरमा नाफामा छ। निगमले पेट्रोल, डिजेल, हवाई इन्धन र मट्टितेलमा नाफा गर्छ। केही नाफालाई गणना गर्दा समग्रमा आगामी १५ दिनमा करिब ९९ करोड नाफा हुने निगमले जनाएको छ। तर, निगमले इन्डियन आयल कर्पोरेसनलाई जनवरी ८ मा भुक्तानी गर्नुपर्ने रकम, पुरानो बक्यौता एवं नेपाल सरकारलाई तिर्नुपर्ने ऋणसमेत गरी १८ अर्ब तिर्न बाँकी रहेको जनाएको छ। एलपी ग्यासमा प्रतिसिलिन्डर ३५९५० रुपैयाँ घाटा खाएर बेचिरहेको निगमको दाबी छ।"
लुम्बिनी र कर्णालीले २७ पुसमा मुख्यमन्त्री पाउँदै,"दाङ : लुम्बिनी र कर्णाली प्रदेशले आगामी २७ पुसभित्र मुख्यमन्त्री पाउने भएका छन्। लुम्बिनी प्रदेश प्रमुख अमिक शेरचनले बिहीबार विज्ञप्ति जारी गर्दै आउँदो बुधबार दिउँसो ४ बजेभित्र मुख्यमन्त्रीमा दाबी पेस गर्न दलहरूलाई आह्वान गरेका छन्। उनले प्रदेश सरकार गठनका लागि कुनै दलको बहुमत नभएको स्मरण गराउँदै दुई वा दुईभन्दा बढी दलको समर्थनमा बहुमत प्राप्त प्रदेशसभा सदस्यलाई मुख्यमन्त्रीमा दाबी पेस समय दिएको बताए। लुम्बिनीमा नेकपा एमालेका लीला गिरी वा नेकपा माओवादी केन्द्रका जोखबहादुर महरामध्ये एक जना मुख्यमन्त्री बन्ने देखिएको छ। लुम्बिनी प्रदेशसभामा कुल ८७ सदस्य छन्। बहुमत पुर्याउन ४४ सांसद चाहिन्छ। लुम्बिनी प्रदेशसभामा एमालेका २९, माओवादी केन्द्रका १०, राप्रपा र नागरिक उन्मुक्ति पार्टीका ४४ जना, जसपा र जनमत पार्टीका ३३ जना सांसद छन्। जसमध्ये सत्ता गठबन्धनको ५२ जना सांसद छन्। जुन सरकार गठनका लागि पर्याप्त हो। सत्ता गठबन्धनलाई सहज देखिए पनि नेपाली कांग्रेस पनि आफ्नै सरकार बनाउन लागि परेको छ। कांग्रेस भने साना सबै दललाई सहभागी बनाएर सरकार बनाउने दाउमा छ। कर्णाली प्रदेश प्रमुख तिलक परियारले आगामी पुस २७ गते बुधवार अपराह्न ५ बजेभित्र मुख्यमन्त्रीमा दाबी गर्न आह्वान गरेका छन्। कुनै पनि दलले बहुमत नपाएका कारण संविधानको धारा १ सय ६८ को उपधारा २ बमोजिम प्रदेश सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने व्यक्तिको नेतृत्वमा सरकार गठन हुनेछ। ४० सदस्य रहेको कर्णाली प्रदेशसभामा सबैभन्दा ठूलो दल नेपाली कांग्रेसका १४ जना, माओवादी केन्द्रका १३ जना, नेकपा एमालेका १०, राप्रपा, एकीकृत समाजवादी र स्वतन्त्र सांसद एकएकजना सांसद छन्।"
"प्रधानमन्त्री निर्देशन दिने, कर्मचारी नटेर्ने","काठमाडौं : नयाँ सरकार बनेसँगै नागरिकसँग प्रत्यक्ष सरोकार राख्ने विषयमा प्रधानमन्त्रीसहित मन्त्रीबाट निर्देशनका बाढी नै आइरहेका छन्। सरकार बनेको दुई सातामा तीन दर्जन बढी निर्देशन भए। तर, कार्यान्वयन नहुँदा सरकारको आलोचना मात्रै भएन, केही सेवा रोकिँदा नागरिकले सास्ती भोग्नुपरेको छ। प्रधानमन्त्री पुष्पकमल दाहाल प्रचण्ड, उपप्रधानमन्त्रीत्रय विष्णुप्रसाद पौडेल, नारायाणकाजी श्रेष्ठ र रवि लामिछानेले दिनहँुजसो एउटा न एउटा निर्देशन जारी गरिरहेका छन्। झट्ट हेर्दा निर्देशन नागरिक मैत्री देखिन्छ पनि। तर, कार्यान्वयनको पाटो अध्ययन नगरी दिएका निर्देशनलाई कर्मचारीले नै लत्याइरहेको सरकारको कामलाई नियालिरहेका विज्ञ बताउँछन्। भन्छन्, सरकार प्रचारमा सस्तो लोकप्रियता त खोजिरहेको छैन ? सरकारका निर्देशनलाई स्थायी सरकारका रूपमा रहेको कर्मचारी संयन्त्रले मौखिक भन्दै बेवास्ता गरिरहेको भेटिएको छ। तर, निर्देशनका क्रम भने रोकिएका छैनन्। प्रधानमन्त्री र मन्त्रीका थरीथरी निर्देशन प्रधानमन्त्रीको पहिलो निर्देशन थियो विदेशबाट फर्किने नेपालीलाई मोबाइल ल्याउन गरिएको कडाइ तत्काल कार्यान्वयन नगर्नु। नेपाल दूरसञ्चार प्राधिकरणले भदौ ३० गते परीक्षणका रूपमा लागू गरेको मोबाइल डिभाइस म्यानेजमेन्ट सिस्टम (एमडीएमएस प्रणाली) पुस १५ गतेदेखि कार्यान्वयन ल्याउन लागेको थियो। सामाजिक सञ्जालमा यसको व्यापक विरोध भयो। त्यसपछि प्रधानमन्त्री दाहालले नै कार्यान्वयन नगर्न निर्देशन दिए। तर, प्रधानमन्त्रीको निर्देशन लागू भएन। त्रिभुवन अन्तर्राष्ट्रिय विमानस्थल भन्सार कार्यालयले विदेशबाट ल्याएको एउटा मोबाइल पनि जफत गर्यो। भन्सार नतिरी ल्याउन दिएन। प्रधानमन्त्री दाहालको पहिलो निर्देशनमै ढुंगा लाग्यो। आफ्नो निर्देशनको बेवास्ता भएपछि प्रधानमन्त्री दाहालको पुनः अर्को निर्देशन आयो पुस १९ मा। रोजगारीका सिलसिलामा विदेश गएका नेपालीहरूले आफूसँग फर्किंदा दुइटा मोबाइल ल्याउने कुरालाई सरल र सहज बनाउन आवश्यक नीतिगत तथा कानुनी जटिलता भए त्यसलाई समेत फुकाउन प्रधानमन्त्रीज्यूले निर्देशन दिनुभएको छ, प्रधानमन्त्रीको आधिकारिक फेसबुक पेजबाट उक्त निर्देशन सार्वजनिक भयो। प्रधानमन्त्रीबाट निर्देशन आइरहने र कार्यान्वयन गर्ने निकायबाट बेवास्था भइरहने क्रम त्यसपछि पनि चलिरहेको छ। प्रधानमन्त्री दाहाल अझै रोकिएनन्। पुनः पेट्रोलियम पदार्थको मूल्य तत्काल घटाउन निर्देशन दिए। अन्तर्राष्ट्रिय बजारमा पेट्रोलियम पदार्थको मूल्य घटेका कारण सोहीबमोजिम मूल्य समायोजन गरी मूल्य कटौती गर्न उनको निर्देशन आयो। प्रधानमन्त्री तथा मन्त्रिपरिषद्को कार्यालयमा बिहीबार वाणिज्य तथा आपूर्ति सचिवलाई निर्देशन दिँदै प्रधानमन्त्री दाहालले आम जनतालाई राहतको अनुभूति हुने गरी पेट्रोल र डिजेल तथा हवाई इन्धनको मूल्य कटौती गर्न निर्देशन दिएका थिए। उद्योग वाणिज्य तथा आपूर्ति मन्त्रलायअन्तर्गतका आपूर्ति सचिव नेपाल आयल निगमको अध्यक्ष रहने व्यवस्था छ। प्रधानमन्त्रीको निर्देशन आएकै दिन आपूर्ति सचिव तोयम रायाको सरुवा पनि भयो। उनी अर्थ सचिव भए। उनले प्रधानमन्त्रीको तत्काल को निर्देशनतिर ध्यान दिएनन्। सरुवाको कारण आयल निगमको बैठक नै बस्न सकेन। त्यसले गर्दा पेट्रोलियम पदार्थको मूल्य घट्ने कुरै भएन। पुस १९ मा उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठ यातायात व्यवस्था कार्यालय एकान्तकुनामा आकस्मिक रूपमा पुगे। उनले सर्वसाधारणलाई सस्ती नदिन निर्देशन दिएर आए। तर, मन्त्रीले नै अनुगमन गरे पनि सवारी चालक अनुमतिपत्रका विषयमा सर्वसाधारणको सास्तीमा कमी आएन। लामो लाइन कुनै दिन घटेन। उपप्रधान एवं गृहमन्त्री रवि लामिछानेको सक्रियता र निर्देशन अझै बढी छ। पुस १३ मा नै उनले राहदानी विभागको अनुगमन गरे। सर्वसाधारणले सेवा लिन लामो लाइन लाग्नुपर्ने कार्यालयमध्ये राहदानी विभाग पनि एक हो। अघिल्लो दिन रातिदेखि नै लाइनमा बस्नुपर्ने बाध्यता छ। मन्त्रीको अनुगमन, निर्देशन सँगै सेवामा सुधा हुनुको साटो सेवानै ठप्प भयो। विभागले प्रणालीमा खराबी आएको भन्दै वितरण कार्य अर्को सूचना जारी नभएसम्मका लागि स्थगित गर्यो। पुस ११ मा बसेको मन्त्रिपरिषद्को पहिलो बैठकले नै सेवा प्रवाहमा सुधार ल्याउने निर्णय गरेको थियो। पुस १८ र १९ गते प्रधानमन्त्री दाहालले सबै मन्त्रालयका सचिवलाई दुई दिनसम्म प्रशिक्षणसँगै ३० वटा निर्देशन पनि दिए। राहदानी, राष्ट्रिय परिचयपत्र, सवारी लाइसेन्स, शिक्षा मन्त्रालयबाट प्रदान गरिने नो अब्जेक्सन सर्टिफिकेट, सरकारी अस्पतालमा बिरामीको उपचार, मालपोत र नापीजस्ता कर दस्तुर बुझाउने ठाउँमा सास्ती नभई सेवा दिने निर्देशन दिए। सेवाग्राहीले अहिले सास्ती भोगेको देखियो भने निर्ममतापूर्वक जिम्मेवार पदाधिकारीलाई कारबाही गर्ने उनको चेतावनी थियो। तर, संयोग हो या अन्य केही, प्रधानमन्त्रीको निर्देशन र चेतावनी आएकै दिन राहदानी विभागले सेवा रोकिएको सूचना जारी गर्यो। ्प्रधानमन्त्रीले सार्वजनिक यातायात सेवास्तरीय बनाउन पनि निर्देशन दिएका थिए। तर, त्यसको सकारात्मक प्रभाव सार्वजनिक यातायातमा देखिएको छैन। मिटरब्याजका नाममा ठगी गर्नेलाई कडा कारबाही गर्न उनको अर्को निर्देशन थियो। भ्रष्टाचार हुने सम्भावित निकायहरू र त्यस्ता व्यक्तिहरूका बारेमा निगरानी राख्न, बुस्टर डोज खोपका लागि कोरोनाको भ्याक्सिनको तत्काल प्रबन्ध गर्न, दैनिक उपभोग्य वस्तुको आपूर्तिमा कमी आउन नदिन र उपभोग्य वस्तुहरूको गुणस्तर सुनिश्चित गर्न उनले निरन्तर निर्देशन दिइरहे। तर, सुधारको झिल्को उठेको छैन। यता अर्थतन्त्र सुधारमा केही सकारात्मक संकेत भने देखिए। यसलाई सरकार परिवर्तनपछि नागरिकले सकारात्मक रूपमा लिएका छन्। तर, अन्य निर्देशन कार्यान्वयन भए फितलो छ। निर्देशन दिए पनि त्यसको अनुगमन गर्ने निकाय छैन। सरकारले अनुगमन संयन्त्र नबनाइ निर्देशन मात्रै दिँदा कार्यान्वयन हुन नसकेको सम्बन्धित क्षेत्रका अधिकारी बताउँछन्। उपभोक्ता हित संरक्षण मञ्चका अध्यक्ष ज्योति बानियाँ सस्तो लोकप्रियताका लागि निर्देशन दिनेभन्दा विधिअनुसार काम गरेर देखाउनुपर्ने बताउँछन्। रुल अफ ल भन्दा बाहिरको कुरा हो। लेखेर नदिने, मुखले भन्ने, सार्वजनिक खपतका लागि भयो, उनले भने, कानुनअनुसार आएको भए सहज हुन्थ्यो र कार्यान्वयन पनि हुन्थ्यो। यो हुकुमी शासन जस्तो भयो। पूर्वसचिव उमेशप्रसाद मैनाली सरकारले कानुनविपरीतका निर्देशनहरू दिएकाले कार्यान्वन गर्न कर्मचारीरुलाई समस्या हुने बताउँछन्। भन्छन्, प्रधानमन्त्री तथा मन्त्रीहरूले निर्देशन दिदाँ पहिला नीति, नियम, कानुन हेरेर गर्नुपर्छ, उनले भने, जस्तो विदेशबाट मोबाइल ल्याउन दिन प्रधानमन्त्रीले निर्देशन दिए। तर, अनुसूची फेरिएकै थिएन। निर्देशन दिनुभन्दा पहिला दिन लागेको निर्देशनअनुसार कानुन फेर्नु त सरकारकै काम हुन्छ नि ! राम्रो काम होस्, जनतालाई सहज होस् भनेर सरकारले कर्मचारीलाई निर्देशन दिनुपर्नेमा उनले जोड दिए। तर, सरकारले निर्देशनको नाममा धम्क्याउने गरेको पूर्वसचिव मैनालीको बुझाइ छ। कर्मचारीलाई सरकारले निर्देशन पनि दिनुपर्छ। तर, त्यसको मतलब कर्मचारीलाई तर्साउने, कारबाही गर्छु भन्ने किसिको निर्देशन दिएर मोरलडाउन गर्नु हुँदैन, उनले भने, ३० दिनभित्र दिएको निर्देशन कार्यान्वयन भएन भने कारबाही हुन्छ भनेर निर्देशन दिइन्छ। तर, सचिवको समस्या सुनिँदैन। कानुनभित्र रहेर दिएको निर्देशन कार्यान्वयन गर्न कर्मचारी बाध्य हुन्छन्। कानुनअनुसार कारबाही गरे त भइलाग्यो नि ! नीतिगत समस्याले गर्दा पनि निर्देशन कार्यान्वनमा समस्या आउने गरेको उनले बताए। डिजिटल प्रणालीको साँचो सरकारसँग नभएकाले पनि सेवाप्रवाहमा कठिनाइ थपिने गरेको पूर्वसचिव मैनालीको बुझाइ छ। भने, नीतिगत समस्या हुन्छ। कहिले काँडी सिस्टमै समस्या भइदिन्छ। राहदानी विभागको एकाएक सिस्टम डाउन भयो। सिस्टम सञ्चालनका लागि जुन कम्पनीले कन्ट्राक पाएको थियो। उसले सरकारले सिस्टमको साँचो दिँदैन। बनाउन बाहिरबाटै टिम आयो। समस्या नै त्यसैमा छ। राजनीतिक विश्लेषक चन्द्रकिशोर जनप्रतिनिधिले जनतामुखी काम गर्न चाहे पनि कर्मचारी तन्त्र त्यसमा अनुदार बन्ने गरेको बताउँछन्। त्यसपछि निर्वाचित जनप्रतिनिधिले आफूलाई निरिह महसुस गर्ने गरेको उनको भनाइ छ।"
कर्णाली राजमार्गको स्तरोन्नति कहिले,"कालीकोट : कर्णाली राजमार्गअन्तर्गत जुम्लाको तिला३ त्रिवेणीमा बिहीबार अटो दुर्घटना हुँदा दुई जना यात्रीको मृत्यु भएको छ। अटो राजमार्गबाट १५ मिटर तल तीला नदीको छेउमा खस्दा एक जनाको घटनास्थलमै र अर्का यात्रीको कर्णाली स्वास्थ्य विज्ञान प्रतिष्ठानमा उपचारको क्रममा मृत्यु भयो। २ चैत २०७१ मा सुर्खेत र जुम्लाबाट कालिकोटका लागि छुटेको ना४ख ४९७० नम्बरको बस राजमार्गको जुम्लाको रारालिहीमा दुर्घटना हुँदा १८ जना यात्रीको ज्यान गयो। १५ यात्री घाइते भए। कालीकोटको खाँडाचक्र नगरपालिकास्थित सेरावाडानजिक पर्ने बिर्तामोडमा भएको दुर्घटनामा चालकसहित २८ जनाको ज्यान गएको थियो। जुम्लाको रारालिहीमा यात्रुबाहक बस दुर्घटना हुँदा एक जना दूधे बालकसहित १८ जनाको मृत्यु भएको थियो। जुम्ला सदरमुकामदेखि झन्डै २४ किलोमिटर पर रारालिहीमा ना ४ ख ४९७० नम्बरको यात्रुवाहक बस पल्टिएको थियो। ५ चैत २०६६ मा कर्णाली राजमार्गको दैलेख जिल्लामा पर्ने किटुभीरमा अहिलेसम्मकै सबैभन्दा ठूलो दुर्घटना भयो। कालिकोटको शुभकालिका गाउँपालिकास्थित जीते बजारबाट सुर्खेत जाँदै गरेको काक्रेविहार यातायात व्यवसायी समितिको ना ३ ख ५८६८ नं को यात्रुबाहक बस सडकबाट चट्टानमा ठोक्किएर कर्णाली नदीमा खस्दा ४१ जनाको घटनास्थलमै ज्यान गयो। ३७ जनाको शव भेटियो। ४ जना अझै बेपत्ता छन्। १० जना घाइते भए। कर्णाली राजमार्गमा दुर्घटना र यात्री मृत्युका यी त प्रतिनिधिमूलक घटना मात्र हुन्। २०६२ सालमा नेपाली सेनाले कर्णाली राजमार्गको दैलेख साइगाउँदेखि कालिकोटको राचुली छिडेनासम्म करिब ८८ किलोमिटर निर्माण गरेको थियो। सुर्खेतदेखि दैलेख खिड्कीज्यूलासम्मको १२६ किलोमिटर सडक विश्व बैंकको सहयोगमा सडक विभागले निर्माण गरेको हो। कर्णाली प्रदेश राजधानी सुर्खेतबाट साविकको कर्णाली अञ्चलका जिल्ला जोड्ने कर्णाली राजमार्ग निर्माणको दुई दशकमा यात्रीलाई सुविधाभन्दा बढी सास्ती बनेको छ। बर्सेनि हुने दुर्घटनाले राजमार्गलाई मृत्युमार्गका रूपमा चित्रण गर्न थालिएको छ। जिल्ला ट्राफिक कार्यालय कालिकोटका हवल्दार दलबहादुर बस्यालका अनुसार राजमार्ग सञ्चालन भएदेखि हालसम्म यात्रुबाहक बस, ट्याक्ट्र, मिनी टाटा, मिनी ट्रक, जीपलगायत साना ठूला गरी २ सयभन्दा बढी दुर्घटना भएका छन्। १ सयभन्दा बढी दुर्घटना कालिकोट खण्डमा मात्र भएका छन्। दैलेखमा र जुम्लामा पनि झन्डै १ सय दुर्घटना भएका छन्। हवल्दार बस्यालका अनुसार दुर्घटनामा २ सय ९ जनाभन्दा बढीले ज्यान गुमाएका छन्। २ सय ४३ जना घाइते भएका छन्। साँघुरो बाटो, मर्मत सुधारको अभाव, अत्याधिक मोड र पुराना गाडी र चालकको लापरबाही जस्ता कारणले धेरै दुर्घटना हुने गरेको ट्राफिक प्रहरीहरू बताउँछन्। १५ वर्षदेखि कर्णाली राजमार्गमा ट्रक चलाउँदै आएका चालक रमेश थापा सुर्खेतको कल्याणदेखि कालिकोट र जुम्लाको सिमाना नाग्म बजार नपुग्दासम्मको सडक निकै जोखिमयुक्त भएको बताउँछन्। जुन सडकमा दर्जनौं ठाउँहरूमा साँघुरा मोड, ठूल्ठूला पहिरो, चट्टानी भीरमा साँघुरो सडक, सडकमा परेका खाल्डाखुल्डी, हिलाम्मे सडक लगायतका कारण कर्णाली राजमार्गमा बढी दुर्घटना हुो अनुभव सुनाउँछन्। दैलेखको खिड्कीज्यूला यता दैलेखमा ९ किलोमिटर, कालिकोट खण्डमा पर्ने ७६ किलोमिटर र जुम्लामा पर्ने ३० किलोमिटर सडक खण्डको स्तरोन्नति नहुँदा यात्री जोखिमपूर्ण यात्रा गर्न बाध्य छन्। जुम्लादेखि कालिकोटको दही खोलासम्म डिभिजन सडक कार्यालय जुम्ला र सुर्खेतदेखि दही खोलासम्म डिभिजन कार्यालय सडक सुर्खेतको क्षेत्राधिकारमा पर्छ। सडक बिग्रेका ठाउँमा मर्मत गर्ने, पहिरो हटाउने र सानातिना काम गर्ने बाहेक यी कार्यालयहरूले ठोस काम केही गर्न सकेका छैनन्। राजमार्गको स्तरवृद्धि नभएकै कारण कर्णालीको आर्थिक, सामाजिक तथा पर्यटन विकास हुन नसकेको कालिकोटका पर्यटन व्यवसायी मनराज सिंखाडाले बताए। उनले भने, सुन्दर त्रिवेणी पाटन, बढीमालिका, नेपालकै अग्लो पचालझरना लगायतका कालिकोटका पर्यटकीय स्थलहरू भ्रमण गराउन हामीहरूले सिम्रिक एयरको साथमा हवाई अवलोकन गराउने गरेका छौं। यहाँको नेतृत्वको पहुँच संघीय सरकारसम्म नपुग्दा कर्णाली राजमार्गको स्तरोन्नतिको कार्य ओझेलमा परेको छ। कर्णाली राजमार्गमा प्रायः ओभर लोडका कारण दुर्घटना बढी रहेको प्रदेश ट्राफिक कार्यालय सुर्खेतका इन्सपेक्टर भीमबहादुर खड्काले बताए। उनले भने, साँघुरो सडक, ओभरलोड बोक्दा ब्रेक फेल हुने, ट्राफिकलाई छलेर ट्राफिक नियम उल्लंघन गर्ने, तीव्र गतिमा सवारी चलाउने, पुराना गाडीहरू कन्डिशन जाँच नगरी गुडाउने जस्ता कारण यो राजमार्गमा बढी दुर्घटना भएका छन्। यसलाई रोक्न ट्राफिक प्रहरीले सचेतना, निगरानी जस्ता कार्यहरू गर्दै आइरहेको छ। यातायातसँग सम्बन्धित सबै पक्षहरूले सचेत भएर ट्राफिक नियमको पूर्ण पालना गरी गाडी चढ्ने र चलाउने गर्ने हो भने दुर्घटना न्यूनीकरण गर्न सकिने उनको भनाइ छ। कर्णाली प्रदेशसभा सदस्य यशोधा न्यौपाने पूर्णिमाको दुई लेनको कर्णाली राजमार्ग जतिसक्दो छिटो स्तरोन्नति गर्नुपर्ने सुझाव छ। अहिले कालिकोटदेखि नाग्मासम्मको सडक दुई लेनको बनाउन थालिएको छ। यो सडकसँगै मोड सुधार गर्नुपर्ने आवश्यक छ। सडक चौडा गर्न राष्ट्रियस्तरबाट बजेट प्राप्त गरी बहुवर्षीय ठेक्का लगाउनु पर्ने सम्बद्ध सरोकारवालाको जोड छ।"
जापानमा महापुरूष,जापान : नेपाली चलचित्र महापुरुष जापानमा प्रदर्शन हुने भएको छ। लोकप्रिय कलाकार मदनकृष्ण श्रेष्ठ र हरिवंश आचार्यलगायतको अभिनय रहेको चलचित्र राजधानी टोकियोको नाकानो जेरो हलमा शनिबार प्रदर्शन गर्न लागिएको हो। चलचित्रलाई पर्वत समाज जापानले प्रदर्शन गर्न लागेको अध्यक्ष सुवास लामिछानेले जानकारी दिए। शनिबार चलचित्रको दुई शो हुनेछ। चलचित्र हेर्न तीन हजार जापानी येन टिकट दर तोकिएको छ।
अझै बनेन राहदानीको सफ्टवेयर,"काठमाडौं : प्रधानमन्त्री पुष्पकमल दाहाल प्रचण्डको निर्देशनपछि राहदानी विभागको सफ्टवेयर व्यवस्थापनको जिम्मा लिएको आइडिमिया कम्पनीले आफ्ना उच्च तहका प्राविधिकलाई नेपाल पठाएको छ। त्रिपुरेश्वरस्थित राहदानी विभागको सफ्टवेयरमा समस्या देखिएको भन्दै विभागले पूर्णसेवा दिन नसकिने सूचना जारी गरेपछि प्रधानमन्त्री कार्यालयले तत्परता देखाएको थियो। त्यसपछि सफ्टवेयर प्रणालीको अनुगमन गर्दै कम्पनीले आफ्ना विशेषज्ञ नेपाल पठाएको हो। बुधबार प्रधानमन्त्री कार्यालयले पनि विभागमा प्राविधिक टोली पठाएको थियो। टोलीले विभागका जिम्मेवार पदाधिकारी तथा कम्पनीका नेपालस्थित प्रतिनिधिसँग निरन्तर छलफल गरिरहेको छ। प्रधानमन्त्री कार्यालयबाट डाटावेश विशेषज्ञ, प्रोग्राम एक्सपर्ट, मन्त्रालयका सूचना तथा प्रविधि शाखाका उच्चपदस्थ कर्मचारीलगायतले त्रिपुरेश्वरस्थित राहदानी विभागमा पुगेर प्रविधिको अध्ययन गरेका थिए। उक्त टोलीले सफ्टवेयरमा देखिएको समस्या पहिचान गर्ने प्रणाली र प्रक्रिया के कस्तो छ भन्ने कुरा प्राविधिक रूपमा पहिचान गर्न आवश्यक अवलोकन गरेको थियो। त्यसलगत्तै कम्पनीको चीनमा रहेको मुख्यालयका प्राविधिकहरूसँग प्रधानमन्त्री कार्यालयको टोलीले हालः देखिएको समस्याका बारेमा भिडियो कन्फ्रेन्समार्फत कुराकानी गरेको थियो। उक्त कुराकानीमा प्रधानमन्त्री कार्यालयको टोलीले कम्पनीको प्राविधिक समस्याका कारण सयौं नेपालीले समस्या झेल्नुपरेकाले सम्झौताअनुरूप तत्काल नै सफ्टवेयरलाई पूर्णक्षमतामा सञ्चालन गर्न निर्देशन दिएको थियो। त्यसलगत्तै कम्पनीले आफ्ना दुई जना उच्चस्तरका प्राविधिकलाई बिहीबार नेपाल पठाएर समस्यालाई थप पहिचान गरी हलः गर्न सहमति जनाएको टोलीका सदस्यले बताए। यही सहमतिअनुसार भारत र मलेसियाबाट दुई जना प्राविधिक नेपाल आउने र शुक्रबार प्रधानमन्त्री कार्यालयको प्राविधिक टोलीसँग छलफल गरेर फेरि समस्या नआउने गरी समाधान खोजिने प्रधानमन्त्रीको सचिवालयले जनाएको छ।"
संसदीय दल बैठकका एजेण्डा तय गर्न कांग्रेसका शीर्ष नेता धुम्बाराही पुगे,"काठमाडौंः नेपाली कांग्रेस पदाधिकारीको बैठक पार्टी सभापति शेरबहादुर देउवा निवास धुम्बाराहीमा बस्दैछ। संसदीय दलको बैठकका एजेण्डा तय गर्न पदाधिकारी बैठक बस्न लागेको हो। कांग्रेसले भोलि शनिबार दिउँसो १ बजे संसदीय दलको बैठक बोलाएको छ। कांग्रेस संसदीय दलमा ८९ सांसद् छन्। आजको बैठमा पार्टी सभापति शेरबहादुर देउवा, उपसभापति पूर्णबहादुर खड्का, महामन्त्रीद्वय गगन थापा र विश्वप्रकाश शर्मालगायतको सहभागिता रहनेछ। कांग्रेसले आगामी माघ २८ गतेलाई केन्द्रीय कार्यसमिती बैठक बोलाएको छ।"
सर्लाहीको हरिवन ७ मा पुनः मतगणना गर्न आदेश,"जनकपुरधाम : सर्लाहीको हरिवन नगरपालिका वडा नम्बर ७ मा पुनः मतगणना गर्न उच्च अदालत जनकपुरले आदेश दिएको छ। गत वैशाखमा सम्पन्न स्थानीय तह निर्वाचनको मतगणनालाई रद्द गरी माघ २० गतेभित्र पुनः मतगणना गर्न अदालतले आदेश दिएको उच्च अदालत जनकपुरका रजिष्ट्रार खड्गराज अधिकारीले जानकारी दिए। शुक्रबार न्यायाधीशद्वय भोजराज अधिकारी र रेखा थापा पाण्डेको संयुक्त इजलासले सो आदेश दिएको हो। उच्च अदालतका रजिष्टार अधिकारीले भने, गन्नुपर्ने मत गनिएन, सदर गर्नुपर्ने मत बदर गरियो भन्ने कुरा उठ्यो। मतान्तर पनि एक मतको मात्र देखिएपछि बेन्च कन्भिन्स भएर पुनः मतगणनाको आदेश दिइएको हो। रजिष्ट्रार अधिकारीका अनुसार मतपत्र अदालतमै झिकाएर पुनः गणना गरिनेछ। निर्वाचन अधिकृतको कार्यालय हरिवनले गरेको गणना अनुसार यहाँबाट वडाध्यक्षमा नेकपा एमालेका निरध्वज कार्की एक मतले निर्वाचित भएका थिए। थापाले मतगणनामा धाँधली गरिएको भन्दै तत्कालै पुनः मतगणनाको अन्तरिम आदेश जारीको माग गर्दै रिट दायर गरेका थिए। निर्वाचन आयोगका अनुसार कार्कीले ३७९ मत ल्याएका थिए भने निकटतम प्रतिद्वन्द्वी नेपाली कांग्रेसका टीकाजंग थापा (अशोक) ले ३७८ मत पाएका छन्।"
सरकारको न्युनतम साझा कार्यक्रममा नागरिकता विधेयक संशोधनदेखि संक्रमणकालीन न्याय टुंगो लगाउनेसम्म पूर्णपाठ,"काठमाडौं : सरकारले संसदको पहिलो अधिवेशनबाट कम्तीमा एक दर्जन नयाँ ऐन तर्जुमा गर्ने नीति लिएको छ। सरकारले ल्याउन लागेको न्युनतम साझा कार्यक्रममा विद्यमान ऐनमा समयानुकूल परिमार्जन गर्ने उल्लेख छ। जसमा नागरिकतासम्बन्धी ऐनदेखि सार्वजनिक यातायात सेवा ऐन, सार्वजनिक खरिद ऐन, राष्ट्रिय महत्वका पूर्वाधार आयोजनाको शीघ्र कार्यान्वयनसँग सम्बन्धित ऐन, संघीय निजामती सेवा ऐनलगायत समावेश छन्। उपप्रधान एवं अर्थमन्त्री विष्णु पौडेलको संयोजकत्वमा बनेको समितिले १९ बुँदामा साझा कार्यक्रमलाई स्पष्ट पारेको छ। जसमा नीतिगत र संरचनागत सुधार, दीगो आर्थिक विकास र अर्थतन्त्रको सबलीकरण, शान्ति प्रक्रिया र संक्रमणकालीन न्यायलगायत समावेश छन्। 'प्रतिनिधिसभा तथा प्रदेशसभाको निर्वाचन, २०७९ मा अभिव्यक्त सार्वभौमसत्ता सम्पन्न नेपाली जनताको जनादेशलाई उच्च सम्मान गर्दै, सङ्घीय लोकतान्त्रिक गणतन्त्र स्थापनाका लागि अमूल्य जीवन उत्सर्ग गर्नुहुने प्रातः स्मरणीय महान् शहीदहरूप्रति श्रद्धासुमन, आन्दोलनको नेतृत्व गर्नुहुने अग्रजहरूप्रति उच्च सम्मान र बेपत्ता परिवार, घाइते, अपाङ्ग र आन्दोलनमा अमूल्य योगदान दिनुहुने आम जनसमुदायप्रति हार्दिक आदरभाव प्रकट गर्दै, नेपाल राष्ट्र र नेपाली जनताको सर्वोपरी हितलाई केन्द्रविन्दुमा राख्दै, राष्ट्रियताको सम्बर्द्धन, लोकतन्त्रको सुदृढीकरण, राजनीतिक स्थायित्व, सुशासन, विकास र समृद्धिका जनचाहना एवं समृद्ध नेपाल, सुखी नेपालीको राष्ट्रिय आकाङ्क्षा पूरा गर्ने सङ्कल्पका साथ, नेपालको संविधान, प्रचलित कानुन र नियमहरु, संसदका सुझाव तथा नीतिगत मार्गदर्शन, सरकारमा सहभागी दलहरुका घोषणापत्रमा उल्लेखित साझा विषयहरु एवं मुख्य राष्ट्रिय विषयहरुमा संवादबाट निकालिने सहमतिका निष्कर्षहरुलाई सरकार सञ्चालनका मुख्य आधार बनाउने प्रतिबद्धता व्यक्त गर्दै,' मस्यौदामा भनिएको छ। साझा न्यूनतम कार्यक्रमको पूर्णपाठ : नेपाल सरकारको नीतिगत प्राथमिकता र कार्यक्रम प्रस्तावना प्रतिनिधिसभा तथा प्रदेशसभाको निर्वाचन, २०७९ मा अभिव्यक्त सार्वभौमसत्ता सम्पन्न नेपाली जनताको जनादेशलाई उच्च सम्मान गर्दै, सङ्घीय लोकतान्त्रिक गणतन्त्र स्थापनाका लागि अमूल्य जीवन उत्सर्ग गर्नुहुने प्रातः स्मरणीय महान् शहीदहरूप्रति श्रद्धासुमन, आन्दोलनको नेतृत्व गर्नुहुने अग्रजहरूप्रति उच्च सम्मान र बेपत्ता परिवार, घाइते, अपाङ्ग र आन्दोलनमा अमूल्य योगदान दिनुहुने आम जनसमुदायप्रति हार्दिक आदरभाव प्रकट गर्दै, नेपाल राष्ट्र र नेपाली जनताको सर्वोपरी हितलाई केन्द्रविन्दुमा राख्दै, राष्ट्रियताको सम्बर्द्धन, लोकतन्त्रको सुदृढीकरण, राजनीतिक स्थायित्व, सुशासन, विकास र समृद्धिका जनचाहना एवं समृद्ध नेपाल, सुखी नेपालीको राष्ट्रिय आकाङ्क्षा पूरा गर्ने सङ्कल्पका साथ, नेपालको संविधान, प्रचलित कानुन र नियमहरु, संसदका सुझाव तथा नीतिगत मार्गदर्शन, सरकारमा सहभागी दलहरुका घोषणापत्रमा उल्लेखित साझा विषयहरु एवं मुख्य राष्ट्रिय विषयहरुमा संवादबाट निकालिने सहमतिका निष्कर्षहरुलाई सरकार सञ्चालनका मुख्य आधार बनाउने प्रतिबद्धता व्यक्त गर्दै, वर्तमान सरकार गठनमा सहभागी हामी नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी नेपाल, जनमत पार्टी र नागरिक उन्मुक्ति पार्टी देहायबमोजिमको नीतिगत प्राथमिकता र कार्यक्रम सार्वजनिक गर्दछौं : नीतिगत प्राथमिकता र कार्यक्रम १ नागरिकता र नेपाली पहिचान कुनै पनि नेपाली नागरिक नागरिकता प्रमाणपत्र पाउनबाट र नागरिकका अधिकार उपभोग गर्नबाट वञ्चित हुनु नपरोस् भन्ने सुनिश्चित गर्ने । यसका लागि सरकारले पूर्णता पाएको एक महिनाभित्र नेपाली नागरिकका सन्तानले नागरिकता नपाउने अवस्थाको अन्त्य गर्ने । संसदको पहिलो अधिवेशनबाट नागरिकतासम्बन्धी अन्य समस्या समाधान गर्ने। सबै नेपालीलाई एक वर्षभित्र राष्ट्रिय परिचयपत्र वितरण गरिसक्ने । २ नीतिगत र संरचनागत सुधार सुशासन, प्रभावकारी सेवा प्रवाह र समृद्धिको अभियानमा बाधक रहेका नीति, ऐन तथा संरचना फेर्ने, अति राजनीतिकरणका कारण असक्षम वनेका राज्यका विभिन्न संस्थाहरूलाई पुनर्संरचना गरी सक्षम र व्यावसायिक बनाउने, राज्यका निकायहरूबीच अन्तर्निकाय समन्वयको प्रभावकारी व्यवस्था गर्ने र कार्यसम्पादनको सुनिश्चितताका लागि प्रभावकारी अनुगमन गर्ने । यसका लागि  अधिकार सम्पन्न उच्चस्तरीय आयोग गठन गरी त्यसको सुझाव र सिफारिसअनुरूप न्यायपालिकाको शुद्धीकरण र सुधार गर्ने एवं आम नागरिकहरूले सहज, छरितो र निष्पक्ष न्याय पाउने सुनिश्चित गर्ने । नागरिक प्रशासन र सुरक्षा निकायलाई सक्षम, व्यावसायिक र जनताप्रति उत्तरदायी बनाउन विज्ञ सम्मिलित उच्चस्तरीय कार्यदल गठन गरी त्यसको प्रतिवेदनअनुरूप व्यापक सुधार प्रक्रिया अगाडि बढाउने । सार्वजनिक खरिद अनुगमन कार्यालय र राष्ट्रिय सतर्ककता केन्द्रलाई परिणाममुखी र प्रभावकारी बनाउन आवश्यक सुधार गर्ने । अख्तियार दुरूपयोग अनुसन्धान आयोगजस्ता नियामक निकायलाई कानुन, जनशक्ति, स्रोत र साधनसहित अधिकार सम्पन्न बनाई भ्रष्टाचार नियन्त्रण र सदाचारको प्रत्याभूति गर्ने । संसदको पहिलो अधिवेशनबाट कम्तीमा एक दर्जन नयाँ ऐन तर्जुमा या विद्यमान ऐनमा समयानुकूल परिमार्जन गर्नेः ० सार्वजनिक खरिद ऐन ० राष्ट्रिय महत्वका पूर्वाधार आयोजनाको शीघ्र कार्यान्वयनसँग सम्बन्धित ऐन ( सन सेट ल) ० नागरिकता सम्बन्धी ऐन ० नेपाल प्रहरी तथा प्रदेश प्रहरी (समायोजनसमेत) ऐन ० सार्वजनिक यातायात सेवा ऐन ० स्थानीय प्रशासन ऐन ० सङ्घीय निजामती सेवा ऐन ० स्वास्थ्य सेवा ऐन (गुणस्तरीय र पहुँचयोग्य स्वास्थ्य सेवा प्रवाहका लागि) शिक्षा सेवा ऐन (गुणस्तरीय र रोजगारमुखी शिक्षाका लागि) छाता विश्वविद्यालय ऐन ० विदेशमा बस्ने नेपालीहरूको मताधिकार सुनिश्चित गर्ने र विद्युतीय मतदान लगायत विषयलाई समावेश गर्ने व्यवस्थासहितको एकीकृत निर्वाचन ऐन ० ईगभरनेन्स (सरकारी काममा डिजिटल प्लेटफर्मको प्रयोग) सम्बन्धी ऐन ३ लोकतन्त्र, सुशासन र गुणस्तरीय सेवा लोकतन्त्रलाई जीवनपद्धति र जीवनमूल्यका रूपमा स्थापित गर्न, लोकतन्त्र जनताले पाँचवर्षमा आफूले चाहने प्रतिनिधि रोज्ने व्यवस्था मात्र नभएर राज्य र जनताका बीचमा अन्योन्याश्रित सम्बन्ध भएको उन्नतप्रकारको शासन प्रणाली हो भन्ने मान्यतालाई स्थापित गर्न र संविधानका प्रबन्धहरूलाई कार्यान्वयन गर्दै 'सबैलाई अधिकार, अवसरमा सवैको समान पहुँच, समानताको प्रत्याभूति, सबैलाई सामाजिक न्याय, सुरक्षा तथा सम्मानको ग्यारेण्टी' भएको परिपूर्ण लोकतन्त्र स्थापित गर्ने । यसका लागि भ्रष्टाचार र अख्तियारको दुरूपयोगसँग जोडिएका विषयको छानविन र अनुसन्धान गरी कुनै पनि कालखण्डमा भएका भ्रष्टाचार र जो कोही भ्रष्टाचारीमाथि कानूनी कारबाही अगाडि बढाउने । भ्रष्टाचारी एक दिन कानूनको कठघरामा पुग्नेछ भन्ने विश्वास नेपाली समाजमा स्थापित गर्ने । 'सरल र सहज सार्वजनिक सेवा'को प्रबन्ध गर्न सेवाग्राहीलाई अहिले भोग्नुपरेको लाइनको सास्तीबाट मुक्त गराउने । सरकारी सेवाहरू अनलाइन प्रणालीमार्फत् उपलब्ध गराउने । सरकारी सेवाहरू तोकिएको समयमा उपलब्ध गराउन 'टाइम कार्ड' प्रणाली लागू गर्ने । फरकफरक कार्यालयमा नागरिकतालगायत डकुमेन्ट पटकपटक बुझाउनु पर्ने झन्झटलाई हटाउन राष्ट्रिय परिचयपत्रलाई प्रचलनमा ल्याउने । नागरिक एपलाई सुदृढ गरी त्यसैमार्फत् अन्य सबै प्रकारको सेवा उपलब्ध गराउने डिजिटल प्रबन्ध सुनिश्चित गर्ने । स्थानीय तहले लिंदै आएको पञ्जीकरणसम्बन्धी सबै शुल्क हटाउन आवश्यक व्यवस्था गर्ने । ४ दिगो आर्थिक विकास र अर्थतन्त्रको सबलीकरण नेपालको समग्र औद्योगिक उत्पादन तथा व्यवसायिक क्षेत्रमा आएको ह्रास, वित्तीय क्षेत्रमा तरलता संकुचन, उच्च व्याजदर, बढ्दो व्यापार घाटा, न्यून पुँजीगत खर्च, घट्दो राजस्व सङ्कलन, विदेशी मुद्रा सञ्चितिमा परेको दवाव तथा पुँजीवजारमा आएको गिरावटलगायतका समस्यालाई औद्योगिक, वित्तीय र मौद्रिक नीतिको सामञ्जस्यपूर्ण ढङगले कार्यान्वयन गरी अर्थतन्त्रलाई तत्काल गतिशील बनाउने । यसका लागि वित्तीय, मौद्रिक, पुँजीवजार, सहकारी, बीमा र निजी कम्पनीका निकायहरूवीच आवश्यक समन्वय गरी निजी क्षेत्रको लगानी प्रवर्द्धन गर्न आवश्यकता अनुसार नीतिगत, संस्थागत तथा प्रक्रियागत सुधार गर्ने । राजस्व प्रशासनलाई थप चुस्त, दुरुस्त तथा करदातामैत्री बनाउने । कर छली, आयातमा न्युनविजकीकरण, चोरी पैठारी, तस्करी तथा हुण्डी कारोबारजस्ता गतिविधिको अन्त्य गर्ने । कर प्रणालीलाई थप प्रगतिशील तथा व्यवसायमैत्री बनाउने । करका दरहरू हेरफेर गर्दा व्यवसायिक तटस्थता कायम गर्ने । आर्थिक स्थायित्व कायम गर्न औद्योगिक नीति, सरकारी वित्त नीति, राजस्व नीति र मौद्रिक नीतिबीच तादात्म्यता कायम गर्ने । सरकार, निजी क्षेत्र, सहकारी तथा सामुदायिक क्षेत्रको सहभागितामा द्रुत विकासको वातावरण सिर्जना गर्ने । सार्वजनिक खर्चमा मितव्ययिता कायम गर्ने । यस आर्थिक वर्षका लागि सवारी साधन खरिदलगायत कार्यालय सञ्चालन खर्च कटौती गर्ने । विशेष अवस्थामा बाहेक सङ्घ र प्रदेशमा यो वर्ष नयाँ सार्वजनिक निकाय खोल्न रोक लगाउने । प्रदेशसङ्घको कार्यक्षेत्रमा दोहोरो भूमिका भएका अनावश्यक संरचनाहरू खारेज गर्ने । पूर्वाधारको क्षेत्रमा सञ्चालित अधुरा आयोजना कार्यान्वयनमा तीव्रता दिने । ठेक्कापट्टाको निर्णय प्रक्रिया छिटो, छरितो, पारदर्शी र जवाफदेही बनाउने । बाह्य लगानी आकर्षित गर्न र त्यसमा देखिएका अवरोधहरू हटाउन आवश्यक कानुनी, प्रक्रियागत तथा प्रणालीगत सुधार गर्ने । विनिमय दर जोखिम व्यवस्थापन गर्न भरपर्दो हेजिङ्ग सेवाको सुरुवात गर्ने र देशको सार्वभौम साख मूल्याङ्कन ( सोभेरन क्रेडिट रेटिङ) यथाशीघ्र अघि वढाउने । वैदशिक व्यापारमा आएको शिथिलतालाई सम्वोधन गर्न विदेशी विनिमय, राजस्व, सरकारी अनुदान, बैंक कर्जा तथा वाणिज्य नीतिमा व्यापक सुधार गर्ने । निर्यात वृद्धिलाई भुक्तानी सन्तुलनको मुख्य आधार बनाउने । आन्तरिक उत्पादनमा जोड दिने र आयात नियमन तथा निर्यात प्रबर्द्धनका रणनीति कार्यान्वयनबाट व्यापार घाटा कम गर्दै लाने । दैनिक उपभोगका वस्तुहरूको आपूर्ति सहज तुल्याउने । कालो बजारी गर्ने, कृत्रिम अभाव सिर्जना गर्ने, नाप तौलमा ठग्ने तथा गुणस्तरहीन वस्तुको विक्री वितरण गर्नेहरू माथि सख्त कारवाही गर्ने । सार्वजनिक संस्थानबाट आपूर्ति हुने सबै प्रकारका वस्तु र सेवाको मूल्य उचित तहमा राख्ने । बजार अनुगमनलाई प्रभावकारी बनाउँदै उपभोक्ता हितलाई सर्वोपरी प्राथमिकता दिने । सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण जोखिम न्यूनीकरण गर्न सो सम्वन्धी राष्ट्रिय रणनीति कार्यान्वयन गर्न कानुनको संशोधन गर्ने । यससम्बन्धी अनुसन्धान र अनुगमन गर्ने निकायको स्वायत्तता र क्षमता अभिवृद्धि गर्ने । अनौपचारिक आर्थिक गतिविधिलाई औपचारिक क्षेत्रमा ल्याउने । कृषि तथा वन, उद्योग, पर्यटन, ऊर्जा, सूचना प्रविधि र भौतिक पूर्वाधारलाई आर्थिक बृद्धिको प्रमुख सम्वाहकका रूपमा विकास गर्ने । संघ, प्रदेश, स्थानीय तह, निजी क्षेत्र, विकास साझेदार, वित्तीय क्षेत्रसहितको सहभागितामा आगामी ५ वर्षमा आर्थिक वृद्धिदर दुई अंकको नजिक पुऱ्याउने । ५ मेक इन नेपाल : कामरोजगारीउद्यमशीलता र स्वदेशी उत्पादन स्वदेशी उत्पादन र स्वदेशी उपभोगलाई प्रोत्साहन गर्दै मुलुकलाई आर्थिक रूपमा आत्मनिर्भर बनाउँदै लैजाने र राष्ट्रिय पुँजीको विकास गर्ने । यसका लागि 'मेक इन नेपाल' अभियान सञ्चालन गर्ने । स्वदेशी कच्चा पदार्थमा आधारित र आयात प्रतिस्थापन गर्ने प्रकृतिका उपभोग्य वस्तुहरूको उत्पादनमा जोड दिने । यसका लागि स्वदेशमा उत्पादन हुने खाद्यवस्तु, जुत्ता, औषधी, सिमेन्टजस्ता वस्तुहरूको उपयोगमा प्रोत्साहन गर्ने। उत्पादनलाई प्रोत्साहित गर्न सहकारी तथा निजी क्षेत्रलाई कर, विद्युत महसुल तथा ऋणमा उपयुक्त व्याज अनुदान दिने । भन्सार नियमनका माध्यमबाट समेत स्वदेशी उद्योग र उत्पादनलाई संरक्षण गर्ने । रोजगार बैंक, स्टार्टअप कोष र व्यवसाय कोरल्ने केन्द्र (विजनेश इन्कुवेशन सेन्टर) को स्थापना गरी मेक इन नेपाल र मेड इन नेपाल अभियानलाई प्रवर्द्धन गर्ने । काम, रोजगारी र सामाजिक सुरक्षाका प्रबन्धबाट सबैका लागि काम र नियमित कमाइ सुनिश्चित गर्ने । रोजगारी सिर्जना हुने क्षेत्रमा राज्यको लगानी बढाउने। कृषिमा आधारित उद्योग, प्राकृतिक स्रोतमा आधारित उद्योग र ज्ञान तथा उच्च प्रविधिमा आधारित उद्योगको विकास गरी औद्योगिक उत्पादन बढाउने र निकासी वृद्धि गर्ने । उद्यमी व्यवसायीहरूलाई पूँजी परिचालन गर्न अनुकूल वातावरण बनाइ पूँजीको अभावमा उद्यमशीलता निरुत्साहित हुने अवस्थाको अन्त्य गर्ने । रोजगारी र उद्यमशीलताउन्मुख स्वरोजगारीका लागि सीप, पुँजी र व्यावसायिक तालिम दिने र सुरुआती व्यवसाय गर्न चाहिने विउपुँजी (सिडमनी) सहुलियतपूर्ण व्याजदरमा उपलब्ध गराउने । औद्योगिक विकासका लागि आवश्यक पूर्वाधार निर्माणको कार्यलाई तीव्रता दिने । उद्योग व्यवसाय दर्ताका लागि सुरुकै विन्दुबाट सवै प्रकारका स्वीकृतिहरू उपलब्ध हुने कुराको सुनिश्चित गर्न टाइमकार्डको व्यवस्था गर्ने : ० निवेदन परेको सात दिनभित्र स्वीकृति दिने, ० स्वीकृति दिन नसकिने भए कारण खोली स्वीकृत नहुने जानकारी दिने, ० स्वीकृतिका लागि थप समय लाग्ने भए के कारणले कति समय लाग्ने हो सो खुलाई जानकारी दिने, ० निर्धारित समयभित्र स्वीकृति नदिने कर्मचारीलाई सजायँ गर्ने कानूनी व्यवस्था गर्ने । ० दर्ता र सेवा सुविधामा हुने ढिलासुस्ती, अनुचित कार्य तथा अनियमितताको अन्त्य गर्ने । स्वरोजगारी, स्टार्टअप र विभिन्न व्यवसायले सिर्जना गर्ने रोजगारी मापनका लागि 'जवमिटर' को व्यवस्था गर्ने। ६ गुणस्तरीय शिक्षा र शैक्षिक पूर्वाधार सबैका लागि गुणस्तरीय शिक्षाको नीति अवलम्बन गर्दे 'पूर्ण साक्षर देश र उद्यमशील शिक्षित युवा'को नीति कार्यान्वयन गर्ने । यसका लागि निःशुल्क तथा अनिवार्य शिक्षासम्बन्धी ऐन तथा नियमावलीको मर्म र भावना कार्यान्वयन गरी नागरिकको शिक्षा पाउने अधिकार सुनिश्चित गर्ने । आगामी दुई वर्षमा देशलाई पूर्ण साक्षर बनाउने । सबै पालिकामा प्राविधिक धारका विद्यालय सञ्चालन गर्ने । शैक्षिक सत्र सुरू हुन अगावै विद्यार्थीका हातमा अनिवार्य रुपमा पाठ्यपुस्तक उपलब्ध गराउने । शिक्षण पेशालाई मर्यादित बनाउने । विद्यालयमा आवश्यक भौतिक पूर्वाधार निर्माण गर्ने । अपाङ्गता भएका विद्यार्थीलाई विशेष सुविधा र शिक्षाको प्रबन्ध गर्ने । विद्यालयमा उपयुक्त शैक्षिक वातावरण सुनिश्चित गर्ने । विश्वविद्यालयहरुमा हाल देखा परेका समस्याको तत्काल समाधान गर्ने । निर्वाध पठनपाठनका लागि उपयुक्त वातावरण निर्माण गर्ने । उच्चशिक्षा निम्ति विदेश जानुपर्ने बाध्यकारी अवस्थाको अन्त्य गर्ने। सरकारी अनुदानबाट लाभान्वित विद्यालय, महाविद्यालय र विश्वविद्यालयलाई रोजगारी केन्द्रित शिक्षामा जोड दिँदै स्तरीकरण गर्ने । विद्यालय, प्राविधिक शिक्षालय तथा उच्च शिक्षाको पाठ्यक्रम पुनरावलोकन गरी शिक्षालाई जीवनउपयोगी, आधुनिक, विज्ञान प्रविधि केन्द्रित र व्यावसायिक बनाउने । शिक्षालाई अनुसन्धानमुखी बनाउने । सरकारी र निजी क्षेत्रको शैक्षिक गुणस्तर र उत्पादनमा रहेको अन्तरलाई न्यूनीकरण गर्दै सवै शिक्षण संस्थामा समस्तर कायम गरी गुणस्तरीय शिक्षाको प्रत्याभूति गर्ने । सार्वजनिक विद्यालय शिक्षामा व्यापक सुधार गरी नमूनाको रूपमा विकास गर्ने शिक्षा क्षेत्रको बृहत गुरुयोजना तयार पारी आमूल परिवर्तनको प्रत्याभूति दिने । ७ निरोगी नेपालः स्वस्थ नागरिक निरोगी नेपालको अवधारणा र स्वास्थ्यसम्बन्धी मौलिक अधिकारको कार्यान्वयन सुनिश्चित गर्ने । यसका लागि सवै नागरिकमा निरोगी रहने उपायबारे सचेतना अभिवृद्धि गर्ने । सबै पालिकामा आधारभूत स्वास्थ्य सुविधा पुऱ्याउने । ६० वर्षभन्दा माथिका नागरिकका लागि उच्च रक्तचाप र मधुमेह रोगको निःशुल्क परीक्षण तथा औषधी उपलब्ध गराउने । प्रभावकारी स्वास्थ्य बीमा कार्यक्रममार्फत् नागरिकको स्वास्थोपचार सहज बनाउने । स्वास्थ्य बीमा सुविधा प्राप्त गर्न सेवाग्राहीहरूले भोग्नु परेका झन्झट तत्काल हटाउने । सबै पालिकामा आधारभूत अस्पताल र प्रदेशहरूमा विशिष्टीकृत अस्पताल निर्माण कार्य सम्पन्न गर्ने । महिनावारी हुने उमेर समूहका सम्पूर्ण महिलाका लागि गुणस्तरीय स्यानिटरी प्याड वा अन्य वैकल्पिक साधन खरिद गर्न वार्षिक रु १ हजार ५ सय उपलब्ध गराउने । प्रसूति हुने शतप्रतिशत महिलाको गर्भावस्थाको नियमित स्वास्थ्यजाँच तथा दक्ष स्वास्थ्यकर्मीको सहयोगमा स्वास्थ्य संस्थाबाट प्रसूति सेवा सुनिश्चित गर्ने। ग्रामीण तथा दुर्गम क्षेत्रका जोखिममा परेका गर्भवती तथा सुत्केरी महिलाको निशुल्क आपत्कालीन उद्धार गर्न हवाइ एम्बुलेन्स र एम्बुलेन्सको थप व्यवस्था गर्ने । सवै बालबालिकालाई पूर्ण खोप सुनिश्चित गर्ने । अधिकांश रोगको उपचार स्वदेशमा नै हुने प्रबन्ध गर्ने । आम नागरिकमा चिकित्सा सेवा पुऱ्याउन चिकित्सकहरूको संख्या बढाउने । चिकित्सक तथा नर्सलाई सरकारी सेवामा आकर्षित गर्न विद्यमान सेवा सुविधामा पुनरावलोकन गर्ने र साप्ताहिक ४० घन्टाभन्दा बढी अवधि सेवा प्रदान गर्ने चिकित्सक तथा स्वास्थ्यकर्मीलाई अतिरिक्त सुविधा प्रदान गर्ने । सरकारी, सामुदायिक र निजी क्षेत्रवाट प्रदान गरिने स्वास्थ्य सेवाको गुणस्तरीयता सुनिश्चितताका लागि अधिकार सम्पन्न नियमनकारी निकाय राष्ट्रिय प्रत्यायन प्राधिकरण (नेशनल एक्रिडिटेसन अथोरिटी), रोग नियन्त्रण केन्द्र तथा खाद्य तथा औषधी नियमन प्राधिकरण बनाई स्वास्थ्य सेवाको नियमन गर्ने । ८ खाद्य, आवास र खानेपानी खाद्य, आवास र खानेपानी जनताको मौलिक हकको रूपमा स्थापित गर्ने । 'कोही भोकै पर्दैन, भोकले कोही मर्दैन' को अवधारणा लागू गर्न कृषि उत्पादन वृद्धि र आपूर्तिमा व्यापक सुधार गर्ने । यसका लागि सबै पालिकामा खाद्य भण्डार स्थापना गर्ने र सबै प्रदेशमा खाद्य गुणस्तर मापन तथा निर्धारण प्रयोगशाला स्थापना गर्ने । कामका लागि खाद्यान्न तथा नगद कार्यक्रमबाट प्रतिवर्ष एक लाख परिवार र प्रधानमन्त्री रोजगार कार्यक्रमबाट प्रतिवर्ष तीन लाख परिवारलाई खाद्यसुरक्षा प्रदान गर्ने । कुनै पनि नेपाली नागरिक सडक मानवको अवस्थामा रहन नपर्ने सुनिश्चित गर्ने । आवासविहीनलाई सुरक्षित आवास र मर्यादित जीवन उपलब्ध गराउने । जनता आवास तथा सुरक्षित आवासका कार्यक्रमहरू संचालन गर्ने । 'एक घर एक खानेपानीको धारा' कार्यक्रम संचालन गरी सबै नागरिकको घरमा स्वच्छ खानेपानी पुऱ्याउने । सबै परिवारलाई मासिक १० हजार लिटरसम्म पानी निःशुल्क उपलब्ध गराउने। लिफ्ट प्रविधिबाट सञ्चालित खानेपानीहरूको विद्युत् डिमाण्ड शुल्क हटाउने । ९ कृषि क्षेत्रको रूपान्तरण कृषिलाई आर्थिक वृद्धि, रोजगारी सिर्जना, गरीवी निवारण, औद्योगिकीकरण र निर्यात व्यापार अभिबृद्धिको प्रमुख क्षेत्रका रूपमा विकास गर्ने । कृषिक्षेत्रको आधुनिकीकरण र व्यवसायीकरण गर्न उत्पादन र उत्पादकत्व वृद्धि गरी कृषि उत्पादनमा आत्मनिर्भर हुन, कृषकको आय र जीवनस्तरमा सुधार ल्याउन र निकासी वृद्धि गर्न प्रधानमन्त्री कृषि आधुनिकीकरण परियोजनाको प्रभावकारी कार्यान्वयन गर्ने । यसका लागि सवै कृषियोग्य भूमिमा सिंचाई सुविधा पुग्नेगरी सिंचाइ आयोजनाहरू समयमै सम्पन्न गर्ने । आगामी तीन वर्षमा सतह तथा भूमिगत सिँचाइबाट तराईमधेसको थप तीन लाख हेक्टर जमीन सिञ्चित गर्ने । सिंचाइलाई वर्षायामको विजुली महसुलमा ५० प्रतिशत र हिउँदयामको विजुलीमा २५ प्रतिशत छुट दिने । कृषि आधारित उद्योगमा सङ्लग्न हुने युवा तथा वैदेशिक रोजगारीबाट फर्केका नेपालीहरूलाई ऋण तथा सहुलियतका स्किमहरू ल्याउने । भूमी बैंकको अवधारणा कार्यान्वयन गर्ने । मल कारखाना स्थापना गर्ने । मल खरिद व्यवस्थामा आवश्यक परिमार्जन गरी कृषकलाई समयमा नै सुपथ मूल्यमा मल र बीऊ उपलब्ध गराउने । कृषि प्राविधिक सेवा खेतबारी र फर्ममा नै पुऱ्याउने । माटो जाँच गरी उर्बराशक्तिमा गुणात्मक सुधार गर्ने । किटनाशक औषधि, कृषि औजार र उपकरणको अभाव हुन नदिने । कृषि उपजको समर्थन मूल्य तोक्ने र व्यावसायिक उत्पादनकर्तासँग अग्रिम कृषि उपज खरिद सम्झौता गर्ने । कृषि उपजको बीमाको व्यवस्था गर्ने ।  रैथाने उत्पादनलाई प्रोत्साहन गर्ने, जङ्क फुडको उपभोग नियन्त्रण गर्ने र खानपिन र आहारविहारमा सुधार ल्याउने । १० ऊर्जा विकास वढाउने, विद्युतीकरणमार्फत् विद्युत् उत्पादन विस्तारमार्फत् आर्थिक बृद्धिदर आमनागरिकको जीवन सहज तुल्याउने, इन्धनमाथिको परनिर्भरता न्यून गर्ने, मुलुकको औद्योगीकरणमा टेवा पुऱ्याउने र नवीकरणीय ऊर्जाको प्रयोगमार्फत् वातावरणमा सुधार ल्याउने । यसका लागि गार्हस्थ उपभोगका निम्ति वर्षायाममा मासिक ५० युनिट र हिउँदयाममा मासिक ३० युनिट विद्युत निःशुल्क उपलब्ध गराउने । ५ वर्षमा विद्युत उत्पादन क्षमता ६५०० मेगावाट र प्रतिव्यक्ति विद्युत खपत ७०० किलोवाट घण्टा पुऱ्याउने । विद्युत् महसुललाई सर्वसाधारणले व्यहोर्नसक्ने गरी समायोजन गर्ने । दुई वर्षभित्र विद्युतमा पहुँच हुने जनसङ्ख्या सत्प्रतिशत पुऱ्याउने । निर्माणाधीन जलविद्युत आयोजनाहरू समयमै सम्पन्न गरी जलविद्युत निर्यातमा वृद्धि गर्ने र राष्ट्रिय आय बढाउने । वैकल्पिक ऊर्जाको प्रयोगलाई प्रोत्साहन गर्ने । ११ मर्यादित श्रम र सामाजिक संरक्षण श्रमको सम्मान, मर्यादित काम, न्यायोचित ज्याला, सामाजिक सुरक्षा एवम् असल औद्योगिक श्रम सम्बन्धलाई श्रम नीतिका आधारभूत मान्यताका रूपमा स्थापित गर्ने । मजदुर, किसान, श्रमजीवि र विपन्न वर्गलाई समृद्धिको केन्द्रमा राख्ने । यसका लागि स्वास्थ्य परीक्षण, बाल्यावस्थामा बालसंरक्षण अनुदान, गर्भावस्थामा पोषण र विद्यालय उमेरमा निःशुल्क शिक्षा र दिवा खाजा, वयस्क उमेरमा कामको ग्यारेन्टी र न्यूनतम ज्याला तथा वृद्ध अवस्थामा सामाजिक सुरक्षा भत्ताको प्रबन्ध गरी हरेक व्यक्तिलाई गर्भावस्थादेखि वृद्धावस्थासम्म राज्यद्वारा सुरक्षा दिने । ज्येष्ठ नागरिक, दलित, एकल महिला, अपाङ्गता भएका व्यक्ति, लोपोन्मुख जाति तथा लक्षित वर्ग र क्षेत्रका वालवालिका गरी पाँच वर्षमा ६० लाखले सामाजिक गर्ने  सुरक्षा भत्ता पाउने व्यवस्था स्वदेश तथा विदेशमा, ज्याला रोजगारी तथा स्वरोजगारीमा रहेका सबैलाई योगदानमा आधारित सामाजिक सुरक्षाको दायरामा समेट्ने। प्रधानमन्त्री रोजगार कार्यक्रमअन्तर्गत पालिकामा रहेको रोजगार सूचना केन्द्रमार्फत् श्रमिक पञ्जीकरणको प्रणाली सुरु गरी श्रमजीवीहरूको तथ्याङ्क दुरुस्त राख्ने । आर्थिक बृद्धिका आधारमा सबै प्रकारका भत्ता वृद्धि गर्ने र पाँच वर्षको अवधिमा न्यूनतम ज्याला मासिक रु २५ हजार पुऱ्याउने । वैदेशिक रोजगारीलाई सुरक्षित र मर्यादित बनाउने । विभिन्न देशमा कार्यरत श्रमिकहरूको सेवाका शर्त र सुविधाहरू नेपाली श्रमिकको हितअनुकूल हुनेगरी नवीकरण तथा परिमार्जन गर्न विशेष पहल गर्ने । अनौपचारिक रूपमा वैदेशिक रोजगारीमा गएका या सम्वन्धित मुलुकको कानुनसँग मेल नखाने गरी बसिरहेकालाई वैधानिक हैसियतमा रूपान्तरण गर्न पहल गर्ने । वैदेशिक रोजगारमा गएकाहरूको समस्या सुनुवाइका लागि हटलाइन सेवासहितको सहयोग सेल गठन गर्ने । उनीरुको उद्धार लगायत आवश्यक अन्य सहयोग गर्ने । यसका लागि वैदेशिक रोजगार कल्याणकारी कोष सञ्चालन नियमावलीमा समयानुकूल सुधार गर्ने । १२ सार्वजनिक यातायात र सडक पूर्वाधार यातायात र सडकलाई आर्थिक विकासका पूर्वाधार, आपूर्ति व्यवस्थाका मेरुदण्ड, नागरिकले पाउने सुविधा एवं समुदायसमुदाय बीचको अन्तरसम्बन्धको माध्यमका रूपमा विकास गर्ने । यसका लागि हरेक जिल्ला सदरमुकामलाई रणनीतिक सडक सञ्जालमा जोड्ने । २ वर्षभित्र सवै पालिकाका केन्द्र जोड़ने पक्की सडक निर्माण गर्ने । निर्माणाधीन राष्ट्रिय राजमार्ग र रणनीतिक सडकहरू ५ वर्षभित्र सम्पन्न गर्ने । भौगोलिक विकटताले सम्भव नभएका बाहेक आधा घण्टाभित्रको दूरीमा सवै गाउँवस्तीलाई सडकको पहुँचमा पुऱ्याउने। यातायात व्यवस्थापन प्राधिकरण गठन गरी समग्र यातायात व्यवस्थापनको सहजीकरण, अनुगमन र नियमन गर्ने गरी सार्वजनिक यातायात प्रणालीको विकास गर्ने । यातायात व्यवस्थापनमा डिजिटल प्रणाली लागू गर्ने । सम्भावित सवारी दुर्घटनास्थल र वारम्बार सवारी दुर्घटना भइरहेका सडकहरू पहिचान गरी त्यस्ता सडकहरूको प्राथमिकताका साथ मर्मत सुधार गर्ने । आवधिकरूपमा सवारी चालकको स्वास्थ्य परीक्षण गर्ने र सवारी साधनको मेकानिकल टेष्ट गर्ने व्यवस्थालाई अनिवार्य बनाउने । भयावह वनिरहेको सडक दुर्घटनाका कारणहरूको गहन अनुसन्धान गरी आवश्यक सुझाव दिन उच्चस्तरीय कार्यदल गठन गर्ने सडक यातायात, रेल, जलमार्ग र हवाइ सबै योजनालाई समेट्ने गरी एकीकृत राष्ट्रिय यातायात गुरु योजना तयार गर्ने । राजमार्गहरूमा गुणस्तरीय खानपिनसहितको रेस्ट एरियाको प्रबन्ध गर्ने । १३ वैज्ञानिक भूमि व्यवस्थापन र सुकुम्बासी समस्या समाधान भूमिमा किसानहरूको सहज पहुँच उपलब्ध गराउन, भूमिको वैज्ञानिक व्यवस्थापनमार्फत् यसको सही सदुपयोग गर्न र आवाससम्बन्धी मौलिक हक कार्यान्वयनको सुनिश्चित गर्न आवश्यक प्रक्रिया अगाडि बढाउने । यसका लागि भूमिको डिजिटल नापी पूरा गर्ने । भूमिको प्रकृति, स्वरूप र सम्भावनाका आधारमा भूउपयोग गर्ने । निर्माण भइसकेका संरचनाको सम्भव सुधार र उपयुक्त विकल्पको योजनासहित भूउपयोग नीति र कानूनको कार्यान्वयन गर्ने । सार्वजनिक र सरकारी जग्गामाथिको अतिक्रमण हटाउने, रोक्ने । दुई वर्षभित्र सुकुम्बासी, मुक्त हलिया, मुक्त कमैया र अव्यवस्थित वसोवासीको समस्या समाधान गर्ने । भूमि व्यवस्थाको संरचनामा अन्तरनिहीत समस्याहरूको दिगो समाधानका लागि 'राष्ट्रिय भूमि आयोग' गठन गर्ने । १४ सस्तो, सहज र भरपर्दो सञ्चार सुविधा आधुनिक सञ्चारमार्फत् जनताको सुसूचित हुने अधिकारको प्रत्याभूति गर्ने, प्रविधिमार्फत शिक्षा, स्वास्थ्य, उत्पादनलगायत जीवनका सबै क्षेत्रलाई सहज तुल्याउने र रोजगारीका अवसर सिर्जना गर्ने । यसका लागि सवैका लागि सूचना तथा सञ्चार सुविधा सस्तो, सहज र भरपर्दो बनाउने। फाइभ जी प्रविधि प्रयोगमा ल्याउने । इन्टरनेटलगायतका सूचना प्रविधिका अत्याधुनिक पूर्वाधारहरू तयार गर्ने । डिजिटल नेपाल फ्रेमवर्कलाई आवश्यक परिमार्जनसहित कार्यान्वयन गर्ने । सार्वजनिक सेवा र उत्पादनका क्षेत्रमा डिजिटल प्रविधिको प्रयोग बढाउने । विद्यालय, अस्पताल, सरकारी कार्यालय, वित्तीय संस्था, सपिङ कम्प्लेक्सलगायत सार्वजनिक सेवा प्रवाह हुने सार्वजनिक स्थलहरूमा ब्रोडब्यान्ड इन्टरनेट सुविधा निःशुल्क गर्ने । आधुनिक प्रविधि मार्फत् सेवाग्राहीले सेवा लिन घण्टौं लाइन बस्नुपर्ने वाध्यताको अन्त्य गर्ने । गैरकानुनी काम कारवाही र भ्रष्टाचार अन्त्य गर्न प्रविधिको अधिकतम सदुपयोग गर्ने । कृषिकार्य, बजार मूल्य सूचना, रोजगारीका अवसर, राज्यले दिने सहुलियत तथा मौसम तथा विपद्सम्बन्धी जानकारी नियमितरूपमा मोबाईल सुविधा, जनस्वास्थ्य, एपमार्फत उपलब्ध गराउने । राष्ट्र, लोकतन्त्र, शान्ति, विकास र सामाजिक सद्भावप्रति जिम्मेवारीसहितको पूर्ण प्रेस स्वतन्त्रता कायम गर्ने । सञ्चार जगत्लाई गरिमामय बनाउने र सञ्चारकर्मीहरूको हक हितको संरक्षण गर्ने । १५ युवा र खेलकुद युवाहरूलाई सामाजिक जीवनका सबै क्षेत्रमा महत्वपूर्ण साझेदार र सम्बाहकका रूपमा अगाडि बढाउँदै उनीहरूको सर्वतोमुखी विकासका लागि वातावरण निर्माण गर्ने । यसका लागि युवालाई राजनीतिक, आर्थिक, सामाजिक तथा सांस्कृतिक रूपान्तरणको अभियन्ता र सम्वाहकका रूपमा विकास गर्ने । युवापङ्क्तिलाई राष्ट्रिय जीवनका सबै आयाममा परिचालन गर्ने । खेलकुद विकासका गुरुयोजनासहित खेलकुदका लागि आधुनिक पूर्वाधार निर्माण गर्ने, खेलाडीहरूको सम्मान र वृत्तिविकासका कार्यक्रमहरू ल्याउने। १६ पर्यटन, संस्कृति, सामाजिक सद्भाव र राष्ट्रिय एकता बहुलता, विविधता र बहुसांस्कृतिक सामाजिक विशेषतालाई नेपालको पहिचान, गौरव र सम्पदाको रूपमा स्थापित गर्ने । पर्यटनको समग्र विकासमार्फत् आर्थिक विकासमा टेवा पुऱ्याउने । यसका लागि कोभिड महामारीबाट अत्यधिक प्रभावित पर्यटन क्षेत्रको विकासका लागि सरोकारवालाहरूसँगको परामर्शमा पर्यटन पुनरुत्थानका कार्यक्रम अगाडि ल्याउने । पर्यटकीय पूर्वाधारको विकास गर्दै पर्यापर्यटन, सांस्कृतिक पर्यटन र साहसिक पर्यटनको प्रवर्द्धन गरी दिगो पर्यटनको आधार तयार गर्ने । गुणस्तरीय पर्यटकको संख्यामा उल्लेख्य वृद्धि गर्न पर्यटकीय सेवाको विस्तार गर्ने । नेपाली सभ्यता, भाषा, धर्म, संस्कृति र जातजातीको संरक्षण एवम् विकास गर्ने । विविधता र बहुलतालाई नेपालको सम्पदाका रूपमा विकास गर्ने । अन्धविश्वास, रुढी, सामाजिक जातीय विभेद, विकृति विसङ्गति एवं शोषण अन्त्य गर्ने । अधिकारको सम्मान, सामाजिक न्यायको प्रत्याभूति र सामाजिक सौहार्दता, जातीय सद्भाव र सांस्कृतिक सहचार्यका माध्यमबाट समुन्नत समाज निर्माण गर्ने । नेपालको भौगोलिक एकीकरणको ऐतिहासिकतालाई स्मरण र सम्मान गर्दै पृथ्वी जयन्तीका दिन पुस २७ गते सार्वजनिक विदा दिने । १७ वन वातावरण, जलवायु अनुकूलन र विपद् व्यवस्थापन जलवायु परिवर्तनले उत्पन्न गरेको जोखिम न्यूनीकरण गर्न, वातावरणको सुरक्षा गर्न र हरित अर्थतन्त्रको विकास गर्ने । यसका लागि जलवायु परिवर्तनका मुद्दालाई अन्तर्राष्ट्रियकरण गर्न, जलवायु सङ्कटले अल्पविकसित तथा हिमाली देशहरूमा उत्पन्न गरेको जोखिमबारे संवेदनशीलता जगाउन र सरोकारवाला मुलुकहरूको सञ्जाल निर्माणको पहल गर्न 'जलवायु परिवर्तन, हिमाल र मानवजातिको भविष्य' विषयमा सगरमाथा संवाद आयोजना गर्ने । हिमपात, शीतहलर, बाढीपहिरो, डुवान, आगलागी तथा चट्याङ्गजस्ता विपद्का समयमा तत्काल उद्धार गरी उचित राहत उपलब्ध गराउने, प्रभावितहरूको पुनर्स्थापनाको कार्य शीघ्र संचालन गर्ने । विपद् पूर्वसूचना प्रणालीलाई सुदृढ बनाई जनधनको क्षति हुनबाट जोगाउने । उद्योग, कलकारखाना र विकास पूर्वाधार निर्माण गर्दा वातावरणमा प्रतिकूल असर नपर्ने गरी वनक्षेत्रको उपयोग गर्ने व्यवस्था गर्ने । फोहरमैलाको दिगो व्यवस्थापन गर्ने । १८ महिला सहभागिता र सशक्तीकरण लैङ्गिक समानता, समावेशिता र समानता प्रत्याभूत गर्ने एवं महिला सहभागिता र लैङ्गिक समानता सम्बन्धमा आजसम्म हासिल उपलब्धीहरूलाई अझ दिगो, परिणाममुखी र सार्थक तुल्याउने । यसका लागि राष्ट्रिय जीवनका सबै आयाममा महिलाहरूको न्यायोचित सहभागिता सुनिश्चित गर्ने । इतिहासमा महिलाहरुले पुऱ्याएको योगदानको व्यवस्थित अभिलेख राख्ने । शिक्षा, स्वास्थ्य, रोजगारी र सामाजिक सुरक्षालगायत महिलाका संविधानप्रदत्त हकको कार्यान्वयनका लागि विशेष कार्यक्रम ल्याउने । महिलाहरूलाई प्रतिस्पर्धाबाट राज्य संयन्त्रमा स्थापित हुने वातावरणको विकास गर्ने । बालवालिकामाथिको दुर्व्यवहार, महिला हिंसा, मानव वेचविखन, वलात्कार, बँधुवा श्रम, छुवाछूत, गुण्डागर्दी, लागु पदार्थ दुर्व्यसन, छाउपडी, दाइजो तथा तिलक प्रथा जस्ता सामाजिक विकृति र शोषणका सवै किसिमको सारभूत रूपमा अन्त्य गरी सभ्य समाजको निर्माण गर्ने । बलात्कार सम्बन्धी मुद्दाको दूत छिनोफानो गर्न अदालतमा तदनुरुपको व्यवस्था गर्ने । एसिड आक्रमणवाट पीडितहरूको न्याय एवं दोषीहरूलाई कारबाही गर्न यससम्वन्धी अध्यादेशलाई ऐनमा रूपान्तरित गरी कार्यान्वयन गर्ने । १९ शान्ति प्रक्रिया र संक्रमणकालीन न्याय शान्ति प्रक्रियाका बाँकी काम सम्पन्न गरी पीडितहरूलाई न्याय र परिपूरणको व्यवस्था गर्ने र समाजमा मेलमिलापको वातावरण सुदृढ गर्ने । यसका लागि शान्ति प्रक्रिया र संक्रमणकालीन न्यायसम्बन्धी बाँकी काम अविलम्ब सम्पन्न गर्ने । यसका लागि प्रचलित ऐनमा संशोधन गर्ने सम्बन्धमा विगतमा भएको सहमति समेतलाई आधार बनाउने । द्वन्द्वकालमा घाइते तथा अङ्गभङ्ग भएका व्यक्तिहरूलाई उपचार, रोजगारी, स्वरोजगारका अवसर र पुनःस्थापनासम्बन्धी कार्य गर्ने । द्वन्द्वपीडित परिवारलाई क्षतिपूर्ति, पुनःस्थापना र परिपूरणको कार्य सम्पन्न गर्ने । आन्दोलनमा योगदान गर्नेहरूको सम्मानका लागि लोकतन्त्रका योद्धा सम्मानलाई निरन्तरता दिने ।"
नयाँ चिनियाँ राजदूत छन् सोङ आइतबार आउँदै,काठमाडौं : नेपालका लागि नयाँ चिनियाँ राजदूत छन् सोङ पुस २४ गते आइतबार काठमाडौं आउने भएका छन्। स्वास्थ्यमा समस्या आएपछि उनी निर्धारित मितिभन्दा करिब दुई हप्ता ढिला नेपाल आउन लागेका हुन्। यसअघि उनी १२ पुसमा काठमाडौं आउने तालिका थियो। परराष्ट्र मन्त्रालयका एक उच्च अधिकारीले नयाँ चिनियाँ राजदूत पर्सी आइतबार नेपाल आउने पुष्टि गरे। उनका अनुसार नेपाल आएपछि नयाँ चिनियाँ राजदूत केही दिन क्वारेन्टीनमा बस्नेछन्। चिनियाँ राजदूत होउ यान्छी कार्यकाल सकेर फर्किएपछि बेइजिङस्थित विदेश मन्त्रालयले नेपालका लागि चिनियाँ राजदूतमा छन् सोङलाई नियुक्त गरेको थियो। उनी एसिया मामिलाका विज्ञका रूपमा चिनिन्छन्। नयाँ राजदूत छन् सोङ चिनियाँ विदेश मन्त्रालयको एसिया मामिला हेर्ने डेपुटी डाइरेक्टर जनरल हुन्। उनी नेपाल मामिलाका जानकारसमेत मानिन्छन्। त्यसैले बेइजिङले एसिया मामिला हेर्ने पाँचजना डेपुटी डाइरेक्टर जनरलमध्ये छन्लाई नेपालको राजदूतमा नियुक्ति गरेको हो।
"रवि लामिछानेको सांसद पद यथावत रहने, सर्वोच्चले दिएन अन्तरिम आदेश","काठमाडौं : सर्वोच्च अदालतले उपप्रधान एवं गृहमन्त्री रवि लामिछानेको नागरिकतासम्बन्धी मुद्दामा अन्तरिम आदेश दिन अस्वीकार गरेको छ। यससँगै उनको सांसद पद यथावत रहने भएको छ। कामु प्रधानन्यायाधीश हरिकृष्ण कार्की र न्यायाधीहरू ईश्वरप्रसाद खतिवडा, आनन्दमोहन भट्टराई, अनिलकुमार सिन्हा र प्रकाशमान सिंह राउतको इजलाशले लामिछानेको मुद्दामा अन्तरिम आदेश दिन अस्वीकार गरेको हो।"
"रवि लामिछानेको नागरिकतासम्बन्धी मुद्दाको पूर्ण सुनुवाइ ११ माघमा, यस्तो छ आदेश","काठमाडौं : उपप्रधान एवं गृहमन्त्री रवि लामिछानेको नागरिकतासम्बन्धी मुद्दाको अन्तिम सुनुवाई माघ ११ गते हुने भएको छ। कामु प्रधानन्यायाधीश हरिकृष्ण कार्की र न्यायाधीहरू ईश्वरप्रसाद खतिवडा, आनन्दमोहन भट्टराई, अनिलकुमार सिन्हा र प्रकाशमान सिंह राउतको इजलाशले लामिछानेको मुद्दामा अन्तरिम आदेश दिन अस्वीकार गरे पनि अग्राधिकारमा राख्दै ११ माघमा पूर्ण सुनुवाई हुने आदेश दिएको हो। 'प्रस्तुत विवादको सुनुवाईलाई अग्राधिकार प्रदान गरी छिटो छरितोरूपमा सम्पन्न गर्नु आवश्यक देखिएको हुँदा पूर्ण सुनुवाईका लागि २०७९ माघ ११ गते पेश गर्नू,' आदेशमा भनिएको छ। त्यस्तै लामिछानेको उम्मेदवारीसम्बन्धमा निर्वाचन आयोगबाट मंसिर १३ मा भएको निर्णयसम्बन्धी सक्कल निर्णय र कागजात सात दिनभित्र झिकाई मिसिलमा सामेल गर्न आदेश दिइएको छ। त्यस्तै अध्यागमन विभागमा पेस गरेको कागजात र सो सम्बन्धमा भएको कारबाही सम्बन्धी कागजात, गृह मन्त्रालयले जिल्ला प्रशासन कार्यालयमा पठाएको पत्रबमोजिमको लिखित जवाफ सात दिनभित्र झिकाउन आदेश दिइएको छ। 'प्रस्तुत रिट निवेदनउपरको सुनुवाई रिट निवेदक वा प्रत्यर्थी कुनै पक्षको अनुरोधमा पनि स्थगित नहुने व्यवहोराको जनाउ दिई अनरु नियमानुसार गरी पेस गर्नू,' आदेशमा भनिएको छ।"
आगामी चैत ५ गते स्ववियु निर्वाचन हुने,"काठमाडौं : त्रिभुवन विश्वविद्यालय (त्रिवि)ले स्वतन्त्र विद्यार्थी युनियन (स्ववियु) निर्वाचन आगामी चैत ५ गते गर्ने निर्णय गरेको छ। आज बसेको त्रिवि कार्यकारी परिषद्ले सो निर्णय गरेको त्रिविका रजिष्ट्रार प्राडा पेशल दाहालले जानकारी दिए। उनका अनुसार परिषद्ले नै स्ववियु निर्वाचन केन्द्रीय अनुगमन तथा समन्वय समिति गठन गर्नेछ। समितिले स्ववियु कार्यतालिका प्रकाशन गर्नेछ। यही पुस २१ गते त्रिवि विद्यार्थी कल्याण परिषद्को बैठकले आगामी चैत ५ गते स्ववियु निर्वाचन गर्नका लागि त्रिवि कार्यकारी परिषद्लाई सिफारिस गरेको थियो। उनले विद्यार्थी कल्याण परिषद्ले सिफारिस गरेअनुसार नै स्ववियु निर्वाचन गर्ने निर्णय गरेको बताए। सबै विद्यार्थी संगठनको सल्लाह र परीक्षा, भर्ना कार्यतालिकालाई असर नपर्ने गरी विद्यार्थी कल्याण परिषद्ले निर्वाचनको मिति तय गरेको हो। त्रिवि विद्यार्थी कल्याण तथा खेलकुद निर्देशनालयका निर्देशक पशुपति अधिकारीले त्रिवि कार्यकारी परिषद्ले निर्णय गरेसँगै आफू अब स्ववियु निर्वाचनको तयारीमा लाग्ने बताए। त्रिविले स्ववियु निर्वाचनका सम्बन्धमा त्रिवि पदाधिकारी, विभाग, संस्थान, नौ वटै सङ्कायका डीन र परीक्षा नियन्त्रक तथा सबै विद्यार्थी संगठनका अध्यक्षसँग छलफल गरेको थियो। त्रिविले स्ववियु निर्वाचन गर्न पटकपटक पहल गरे पनि हुन सकेको छैन। त्रिवि क्याम्पसमा विगत एक दशकदेखि स्ववियु निर्वाचन हुन सकेको छैन। प्रत्येक दुईदुई वर्षमा हुने निर्वाचन २०६५ साल यता नियमित हुन नसकेको हो। विसं २०६५ साल चैत ६ गतेपछि एकै पटक आठ वर्षमा २०७३ चैत १५ गते भएको थियो। त्यतिबेला देशैभरी त्रिविका ६२ आङ्गिक क्याम्पसमध्ये रत्नराज्य क्याम्पस (आरआर), जनप्रशासन क्याम्पससहित उपत्यकामा नौ वटा आङ्गिक र उपत्यका बाहिर १७ क्याम्पसमा मात्र स्ववियु निर्वाचन भएको थियो। यस्तै उपत्यकाका १३ क्याम्पस र उपत्यका बाहिर २३ वटा आङ्गिक क्याम्पसमा निर्वाचन हुन नसकेको थिएन। त्रिविमा ६२ आङ्गिक र एक हजार ४० सम्बन्धन प्राप्त क्याम्पस रहेका छन्। स्ववियु निर्वाचन २८ वर्ष उमेर हदवन्दी र मिश्रित निर्वाचन प्रणाली लागु गरिएको छ।"
"हाम्रो एजेण्डा समावेश गरिएन, प्रधानमन्त्रीलाई विश्वासको मत दिँदैनौं : प्रमुख सचेतक चौधरी","काठमाडौं : सरकारले न्युनतम साझा कार्यक्रममार्फत् राष्ट्रिय प्रजातन्त्र पार्टी र जनता समाजवादी पार्टीको शर्तलाई सम्बोधन गरेको छ। यससँगै राप्रपा र जसपा सरकारमा जाने ढोका खुलेको छ। उपप्रधान एवं अर्थमन्त्री विष्णु पौडेल संयोजक रहेको समितिले तयार गरेको मस्यौदामा पुस २७ गते सार्वजनिक विदा दिने उल्लेख छ। 'नेपालको भौगोलिक एकीकरणको ऐतिहासिकतालाई स्मरण र सम्मान गर्दै पृथ्वी जयन्तीका दिन पुस २७ गते सार्वजनिक विदा दिने,' मस्यौदामा भनिएको छ। त्यस्तै जसपाले उठाउँदै आएको नागरिक सम्बन्धी ऐन पनि कार्यक्रममा समेटिएको छ। 'कुनै पनि नेपाली नागरिक नागरिकता प्रमाणपत्र पाउनबाट र नागरिकका अधिकार उपभोग गर्नबाट वञ्चित हुनु नपरोस् भन्ने सुनिश्चित गर्ने। यसका लागि सरकारले पूर्णता पाएको एक महिनाभित्र नेपाली नागरिकका सन्तानले नागरिकता नपाउने अवस्थाको अन्त्य गर्ने, संसदको पहिलो अधिवेशनबाट नागरिकतासम्बन्धी अन्य समस्या समाधान गर्ने र सबै नेपालीलाई एक वर्षभित्र राष्ट्रिय परिचयपत्र वितरण गरिसक्ने,' मस्यौदामा भनिएको छ। राप्रपा र जसपाको शर्त कार्यक्रममा समेटिए पनि सरकारलाई समर्थन गरेको नागरिक उन्मुक्ति पार्टीको शर्त भने समेटिएको छैन। नागरिक उन्मुक्तिले पार्टीका संरक्षकसमेत रहेका रेशम चौधरीको रिहाइ हुनुपर्ने, टीकापुर घटनाका राजबन्दीहरूको निशर्त रिहाइ हुनुपर्ने र टीकापुर घटनालाई राजनीतिकरण गर्नुपर्ने शर्त राखेको थियो। गत पुस १० बालकोटमा भएको छलफलमा एमाले अध्यक्ष केपी शर्मा ओली र माओवादी अध्यक्ष पुष्पकमल दाहाल प्रचण्डले रेशम चौधरीलाई रिहाइ गर्ने आश्वासन दिएका थिए। बैठकमा सहभागी भएका नागरिक उन्मुक्तिकी अध्यक्ष रञ्जिता श्रेष्ठ चौधरीलाई दुवै नेताले प्रक्रिया पुर्याएर रिहाइ गर्ने आश्वास दिएका दिएको अध्यक्ष चौधरीको भनाइ छ। यसबीचमा पटकपटक दबाब दिए पनि सुनुवाई नभएको अध्यक्ष चौधरीले बताए। प्रचण्ड प्रधानमन्त्री नियुक्त भएपछि १५ पुसमा नागरिक उन्मुक्तिले रेशमको रिहाइ माग गर्दै स्मरण पत्र बुझाइएको थियो। आफ्ना माग पूरा नभएसम्म प्रदेश सरकारमा निर्माणमा कसैलाई समर्थन नगर्ने स्मरणपत्रमा उल्लेख छ। नागरिक उन्मुक्तिका प्रमुख सचेतक गंगारम चौधरीले न्युनतम साझा कार्यक्रममा टीकापुर घटनाबारे केही उल्लेख नगरेको भन्दै आपत्ति जनाए। 'सरकारलाई समर्थन गरेपनि न्युनतम साझा कार्यक्रम तयार गर्न हामीलाई बोलाइएन। सार्वजनिक भएका मस्यौदामा रेशम चौधरीको रिहाइ र टीकापुर घटनाबारे कुनै उल्लेख छैन। यसमा हाम्रो आपत्ति छ,' उनले अन्नपूर्णसँग भने। उनले मस्यौदामा आफ्ना एजेण्डाहरू समावेश नभए प्रधानमन्त्रीलाई विश्वासको मत नदिने प्रस्ट पारे। उनले यही अवस्था रहे संसद अवरोधसम्म गर्ने चेतावनी दिए। 'सरकारले हाम्रो एजेण्डा कार्यक्रममा राख्न चाहँदैन भने हामीले पनि समर्थन गरिरहन जरुरी ठान्दैनौं। उहाँहरूले विश्वासको मतका लागि पटकपटक आग्रह गर्नुभएको छ। यही अवस्थामा हामी विश्वासको मत दिँदैनौं। बरु संसद अवरोध गर्छौं,' उनले भने। उनले नागरिक उन्मुक्ति सुदूरपश्चिम प्रदेशमा निर्णायक रहेको भन्दै यही अवस्थामा समर्थन नगर्ने बताए। 'जुनसुकै गठबन्धन होस्। रेशम चौधरीलगायत टीकापुर घटनाका राजबन्दीहरूको रिहाइ नभएसम्म हामी सुदूरपश्चिममा समर्थन गर्दैनौं,' उनले थपे। नागरिक उन्मुक्तिले टीकापुर घटनाका राजबन्दीको रिहाइ, टीकापुर घटनामा ५८ जनाविरुद्ध लगाइएको मुद्दा खारेजी, लाल आयोग र देवी शर्मा आयोगको प्रतिवेदन सार्वजनिक गर्नुपर्ने, थारू आरक्षणसम्बन्धी व्यवस्थालगायत माग अघि सारेको छ।"
एमालेसँग एकता हुँदैन : माधवकुमार नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले समय आएपछि सरकारका विषयमा आवश्यक निर्णय गर्ने बताएका छन्। शुक्रबार संसद भवन नयाँ बानेश्वरमा सञ्चारकर्मीसँग कुरा गर्दै अध्यक्ष नेपालले राजनीतिक घटनाक्रमको विश्लेषण गर्दै विश्वासको मत लिने दिनसम्म आवश्यक निर्णय गर्ने बताएका हुन्। उनले प्रधानमन्त्री प्रचण्डसँग पनि यस विषयमा कुराकानी भएको तर सरकारको कार्यक्रम कस्तो आउँछ भन्ने हेर्न बाँकी रहेको धारणा राखे। त्यस्तै अध्यक्ष नेपालले अहिले विचार मिल्नेसँग एकताका लागि पहल सुरु गरिएको भन्दै एमालेसँग भने अहिलेको अवस्थामा एकता हुन नसक्ने स्पष्ट पारे। उनले पार्टी एकताका लागि जसपा लगाएतका दलसँग छलफल भइरहेको जानकारी पनि दिए।
सरकार भत्काउने प्रयासमा कांग्रेस छैन : महामन्त्री शर्मा,"काठमाडौं : नेपाली कांग्रेसले वर्तमान गठबन्धन सरकार भत्काउने प्रयासमा नरहेको स्पष्ट पारेको छ। शुक्रबार सभापति शेरबहादुर देउवा निवास धुम्बाराहीमा बसेको कांग्रेस शीर्ष नेताहरूको बैठकपछि महामन्त्री विश्वप्रकाश शर्माले कांग्रेस वर्तमान सरकार गठबन्धन भत्काउने प्रयासमा नरहेको र कसैलाई प्रधानमन्त्री बनाउने अफर नगरेको बताएका हुन्। उनले कांग्रेसले कसैलाई प्रधानमन्त्रीमा प्रस्ताव गरेको र नयाँ समीकरण बनाउने भन्ने हल्लामा सत्यता नरहेको भन्दै भ्रममा नपर्न आग्रह गरे। उनले कांग्रेसले अब जिम्मेवार र सालिन ढंगले आवश्यक भूमिका निर्वाह गर्ने स्पष्ट पारे। बैठकमा शनिबार बस्ने संसदीय दलको बैठक र केहि दिनपछि बस्ने केन्द्रीय कार्यसमितिको बैठकका विषयमा छलफल भएको उनले जानकारी दिए। यसअघि भएका कमीकमजोरीलाई सच्चाएर अघि बढ्नुपर्ने अहिलेको आवश्यकता रहेका उनको भनाइ छ।उनले पार्टीभित्र सम्हालेर, एकभएर र आत्मआलोचना गरेर अघि बढ्ने जिकिर गरे।"
अधिकार नपाएको स्थानीय तहका उपप्रमुखको गुनासो,"काठमाडौं: स्थानीय तहका उपप्रमुख एवं उपाध्यक्षहरूले आफूहरूलाई अधिकार सम्पन्न नबनाइएको भन्दै गुनासो गरेका छन्। स्थानीय तहअन्तर्गत गठन हुने न्यायिक समिति सफल भयो भने आफैँ असफल होइन्छ कि भन्ने सङ्कुचित सोचका कारण अध्यक्ष उपप्रमुखबाटै आफूहरू पीडित भएको उनीहरूको आरोप छ। नीति अनुसन्धान प्रतिष्ठानले शुक्रबार काठमाडौंमा गरेको स्थानीय तह न्यायिक समिति कार्यसम्पादन विषयक नीति संवाद कार्यक्रममा सहभागी जनप्रतिनिधिले आफैँ अधिकारविहीन भएको गुनासो गरे। नागर्जुन नगरपालिकाका उपप्रमुख सुशीला अधिकारीले न्यायिक निरुपणमा प्रमुखले उपप्रमुखलाई असहयोग गर्ने गरेको भन्दै न्यायिक समितिलाई प्रभावकारी बनाउनुपर्नेमा जोड दिइन्। उनले स्थानीय तहलाई अधिकार सम्पन्न बनाइनुपर्ने खाँचो औँल्याइन्। कार्यक्रममा अधिकांश उपाध्यक्ष तथा उपप्रमुखहरूले न्यायिक निरुपणका लागि आवश्यक बजेट तथा दक्ष कर्मचारीको अभावमा न्यायिक सम्पादनमा व्यवधान बेहोर्नुपरेको भन्दै स्थानीय तहमा न्यायिक समितिलाई बलियो बनाइनुपर्नेमा जोड दिएका थिए। विदुर नगरपालिकाका उपप्रमुख प्रभा बोगटीले स्थानीय तहमा न्यायिक निरुपणको जटिलतालाई ध्यान दिइ कानून विषयको ज्ञान भएको कर्मचारीको व्यवस्थापन गर्न माग गरिन। कतिपय उपप्रमुख एवं उपाध्यक्षले स्थानीय तहमा अध्यक्ष र प्रमुखबाटै अधिकार कार्यान्वयन र सेवा प्रवाहमा पीडित हुनु परेकोसमेत गुनासो गरेका छन्। पालिका प्रमुखले कानुनी सल्लाहकारमा आफ्ना मान्छे नियुक्ति गर्ने र न्यायिक निरुपणमा उपप्रमुखलाई असहयोग गर्ने प्रवृत्ति रहेको अधिकांश उपाध्यक्ष तथा उपप्रमुखले दुखेसो पोखे। कमलामाई नगरपालिकाका उपप्रमुख मञ्जु सापकोटाले न्यायिक समितिलाई व्यवस्थित र प्रभावकारी बनाउन सबै स्थानीय तहमा कानुनी सल्लाहकारको व्यवस्थासहित इजलाको व्यवस्था गरिनुपर्नेमा जोड दिइन। भगवतीमाई गाउँपालिका दैलेखका उपप्रमुख मीनाकुमारी खड्काले न्याय दिने समितिबाटै न्याय नपाएर अन्यायमा पर्ने अवस्था रहेको बताइन्। भक्तपुर नगरपालिकाका उपप्रमुख रजनी जोशीले मेलमिलापको विधिअनुरुप न्यायिक निरुपण हुनुपर्ने बताइन्। रामारोशन गाउँपालिका अछामका निवर्तमान उपाध्यक्ष एवं गाउँपालिका महासङ्घ सुदूरपश्चिमका कोषाध्यक्ष सरस्वती रावलले स्थानीय तहमा कानूनी सल्लाहकारको अनिवार्य व्यवस्था गर्न माग गरिन्। गणेशनाथ नगरपालिकाका धनुषाका उपप्रमुख तुलसानाथ पाण्डेले जनप्रतिनिधिको अधिकार सुनिश्चित भएमात्रै सामाजिक न्यायको कार्यसम्पादनमा सहज हुने बताए। गौशाला नगरपालिकाका उपप्रमुख रेनु कुमारीले नगरप्रमुखले कानुनी सल्लाहकार नियुक्त गरे पनि उपप्रमुखलाई न्यायिक निरुपणमा वास्ता नगर्ने गरेको बताइन्। बनेपा नगरपालिकाकाका उपप्रमुख विमला सापकोटा दाहालले उपप्रमुखको जिम्मेवारी व्यस्त रहने भन्दै न्यायिक समितिको क्षेत्राधिकारलाई फराकिलो बनाएर न्यायसम्पादनमा सहजता ल्याउनुपर्ने बताइन्। स्थानीय तहका उपप्रमुखको गुनोसो सुनेपछि काठमाडौँ महानगरपालिकाका उपप्रमुख सुनिता डङ्गोलले देशको ठूलो र सुविधासम्पन्न महानगरपालिकामै न्यायिक निरुपणका लागि दक्ष कर्मचारीको व्यवस्था हुन नसकेको बताइन्। उनले भनिन्, 'काठमाडौँ महानगरपालिका देशकै राजधानी सहर हुँदाहुँदै पनि हामीले कानून पढेको न्यायिक समिति हेर्ने कर्मचारी पाउँदैनौँ। त्यसैले न्यायिक समितिको अधिकार घटाउने होइन, बरु प्रशासनिक अधिकार बढाउनेतर्फ ध्यान दिनुपर्छ।' उपप्रमुख कुनै पनि विवाद आएमा पहिले मेलमिलाप प्रक्रियाबाट समाधान गर्ने त्यो नभए न्यायिक प्रक्रियाबाट अघि बढ्दा उपयुक्त हुने उनको भनाइ छ। उच्च अदालतका पूर्वमुख्य न्यायाधीश केशरीराज पण्डितले संविधानले व्यवस्था गरेको तीन तहको अदालत स्थानीय तहसम्म अझै पुग्न नसकेको भन्दै सङ्कीर्ण सोचको अन्त्य गरी न्यायप्रणाली स्थानीय तहको पहुँचमा पुर्याइनुपर्ने बताए। प्रतिष्ठानका कार्यकारी अध्यक्ष विष्णुराज उप्रेतीले सङ्घीय र प्रदेश सरकारसँग छलफल गरेर आवश्यक रायसुझावका आधारमा नीति बनाइएको भन्दै देशभरका स्थानीय तहलाई नीतिगत प्रक्रियासँगै संरचना पनि अपरिहार्य भएको बताए। प्रशासकीय प्रबन्ध तथा सङ्घीय मामिला नीति अध्ययन केन्द्रका अनुसन्धानकर्ता डा मुक्तिराम रिजालले स्थानीय तहका न्यायिक समितिलाई सवल र प्रभावकारी बनाई जनप्रतिनिधिलाई न्याय निरुपणबारे प्रशिक्षित गर्न जरुरी भएको बताए। स्थानीय तहअन्तर्गतका नगरपालिकाका उपप्रमुख र गाउँपालिकाका उपाध्यक्षको संयोजकत्वमा तीन सदस्यीय न्यायिक समिति रहने संवैधानिक व्यवस्था छ। देशभरका सात सय ५३ वटै स्थानीय तहका उपप्रमुख र उपाध्यक्षलाई काठमाडौँमा बोलाएर एकदिने नीति संवाद कार्यक्रम गरेको हो।"
उपप्रधानमन्त्री श्रेष्ठ र अमेरिकी राजदूतबीच भेट,काठमाडौं : उपप्रधान तथा भौतिक पूर्वाधार तथा यातायातमन्त्री नारायणकाजी श्रेष्ठ र नेपालका लागि अमेरिकी राजदूत डिन आर थम्पसनबीच शिष्टाचार भेटवार्ता भएको छ। राजदूत थम्पसन शुक्रबार सिंहदरबारस्थित मन्त्रालयमा मन्त्री श्रेष्ठलाई बधाई दिन पुगेका थिए। राजदूत थम्पसन तीन महिना पहिले मात्रै काठमाडौँस्थित दूतावासमा जिम्मेवारी सम्हालेका हुन्। राजदूत थम्पसनले नेपाल र अमेरिकाबीच पुरानो र मजबुत सम्बन्ध रहेको र आगामी दिनमा सम्बन्ध थप सुदृढ हुने विश्वास व्यक्त गरे।
सर्वदलीय बैठक आज,"काठमाडौं :आज सर्वदलीय बैठक बस्दैछ। प्रतिनिधिसभाका जेष्ठ सदस्य पशुपतिशमशेर जबराले सभाको पहिलो बैठकका एजेण्डा तय गर्न दिउँसो १ बजेलाई बैठक बोलाएका हुन्। संघीय संसदको पहिलो बैठक पुस २५ गते बस्दैछ। बैठकमा पार्टीका सचेतक र संसदीय दलबाट प्रतिनिधिलाई बैठकले प्रतिनिधिसभाको नियमावली अनुमोदन,सभामुख चयन,संसदमा राष्ट्रपतिको सम्बोधन,सरकारले विश्वासको मत लिने तयारीलगायत विषयमा छलफल गर्ने बताइएको छ।"
प्रदेश १ सरकारको पाँच वर्षका काम: पूर्वाधार विकासमा उपलब्धि,"विराटनगर: केन्द्रिकृत राज्य संरचनालाई विकेन्द्रीकरण गर्ने नीतिसहित स्थापना भएको संघीयता कार्यान्वयनको पहिलो कार्यकाल प्रदेश १ सरकारले व्यतित गर्यो। संघीयतालाई संस्थागत गर्ने प्रमुख आधार तय गर्दै तीन पटकसम्म गठन भएको प्रदेश १ सरकारको पहिलो कार्यकाल सकियो। नामकरण, राजनीतिक नियुक्ति, मन्त्रालय विभाजन र जम्बो मन्त्रिमण्डल गठनलगायतका धेरै अपजस खेपेको प्रदेश सरकारले पूर्वाधार विकासमा उपलब्धी हासिल भएको दावी गरेको छ। पूर्वी नेपालका १४ वटा जिल्ला समेटेर बनेको प्रदेश १ मा पछिल्लो ५ वर्षमा सरकारले कुल १ खर्ब ६१ अर्ब ३९ करोड ९७ लाख ६४ हजार रुपैयाँ बराबरको बजेट ल्याएको छ। जसमध्ये १ खर्ब ९ अर्ब ५६ करोड ९३ लाख ७८ हजार खर्च गरेको छ। यसमा बजेट खर्चको ठुलो हिस्सा पूर्वाधार विकास निर्माणको कार्यमा खर्च भएको छ। पूँजीगत खर्च मात्रै ६२ अर्ब २० करोड २३ लाख ९३ हजार रुपैयाँ भएको छ। चालु आर्थिक वर्ष प्रदेश सरकारले २९ अर्ब ७३ करोड ८३ लाख रुपैयाँको बजेट ल्याएर कार्यान्वयनमा लगेको छ। जसमा विकासतर्फको पूँजीगत बजेट २१ अर्ब ५० करोड ८३ लाख ८९ हजार छ। प्रदेश १ सरकारको पहिलो कार्यकालमा सडक पूर्वाधारको क्षेत्रमा धेरै कामहरु भएको देखिएको छ। सरकारले अघि बढाएका बहुवर्षे सडक, मुख्यमन्त्री ग्रामिण सडक तथा अन्य रणनीतिक सडकका योजनामध्ये साना ठूला गरी दुई सयभन्दा धेरै सडक निर्माणाधिन छन्। केहीको भने काम सकिएर सञ्चालनमा समेत आईसकेका छन्। प्रदेश सरकार स्थापना भएको पहिलो पाँच वर्षमा प्रदेश १ का १४ वटा जिल्लामा ३० अर्ब ५० करोड लागतमा निर्माणाधीन ६६ वटा बहुवर्षे सडकले ग्रामीण क्षेत्रको विकासको आयामलाई नै बदलिदिएको छ। गत असोज मसान्तसम्मको तथ्यांक अनुसार कूल ८८२ किलोमिटर सडकमध्ये करिब ५० किलोमिटरमा कालोपत्रे भइसकेको छ भने ७० प्रतिशत प्रगति हासिल भएका बाँकी सडक अन्तिम चरणमा पुगेका छन्। प्रदेश गौरवको योजनाको रुपमा सञ्चालित घिनाघाटविराटचोक २२ दशमलव ५ किलोमिटरको चार लेन सडक निर्माण सम्पन्न हुने चरणमा छ। कूल १ अर्ब ३० करोड रुपैयाँको लागतमा निर्माण सम्झौता भएको सडक तीन वर्षको अवधिभित्रै सम्पन्न हुने चरणमा छ। जसले विराटनगर र प्रदेशको पूर्वी क्षेत्रको दुरी घटाउनुका साथै त्यस क्षेत्रको शिक्षा, स्वास्थ्य र रोजगार अभिवृद्धिमा पनि ठूलो योगदान पुर्याएको प्रदेश सरकारका निवर्तमान आन्तरिक मामिला तथा कानुन मन्त्री हिक्मत कार्की बताउँछन्। यस अवधिमा प्रदेश सरकारले अगाडि बढाएका सडक द्रुतगतिका साथ निर्माण भइरहेका छन्। झापाको दुर्गापुरसुखानी, मोरङकको टाँडीधोबिनी, बेलबारीलेटाङ र भोजपुर डाँडागाउँएयरपोर्ट जोड्ने सडकको कालोपत्रे सम्पन्न भइसकेको छ। सडक पूर्वाधारतर्फ प्रदेश सरकारद्वारा निर्माणाधिन १२८ पुलमध्ये ७० पुलको निर्माण सम्पन्न भइसकेको छ। ११५ झोलुङ्गे पुलको निर्माण कार्य अघि बढाईएकोमा ५० वटाको निर्माण सम्पन्न भएका छन्। यसलाई प्रदेश सरकारले आफ्नो मुख्य उपलब्धि मानेको छ। सरकारका धेरै योजना अलपत्र छाडिएको जनगुनासो बढिरहँदा निर्माण सम्पन्न यी योजनाले सरकारमाथि लगाईएका झुठा आक्षेपलाई चिर्ने प्रयास गरेको निवर्तमान मन्त्री कार्कीको भनाई छ। उनी भन्छन्, सरकारले अघि बढाएका योजना कि त सम्पन्न भईसकेका छन्। कि त सम्पन्न हुने चरणमा छन्। अलपत्र भने छैनन्। प्रदेश सरकारले योजनाबद्ध कार्यक्रम मार्फत् पानीको मुहान संरक्षण गर्ने, लिफ्टिङ र बोरिङ प्रविधिबाट पहाडको टाकुरामा पानी पुर्याएर बस्तीमा वितरण गर्ने काम भइरहेको छ। अहिले १ हजार २३२ खानेपानी आयोजना निर्माण भई सञ्चालनको क्रममा छन् भने ८० आयोजना सञ्चालन भईसकेका छन्। जसले त्यस्ता क्षेत्रबाट हुने बसाइँसराइ दरलाई रोक्न भूमिका खेल्ने अपेक्षा गरिएको छ। आर्थिक वर्ष २०७८७९ सम्म प्रदेश १ का ९० प्रतिशत जनताले आधारभूत खानेपानी प्राप्त गर्न सफल भएका छन्। यो अवधिमा प्रदेशका १८ प्रतिशत नागरिकले सुरक्षित खानेपानी प्राप्त गरेको प्रदेश सरकारका निर्वतमान सामाजिक विकास मन्त्री जीवन घिमिरे बताउँछन्। उनले भने, हाम्रै पालामाा प्रदेश सरकारले पाँचथरको कुम्मायक गाउँपालिका, खोटाङको हलेसीको अर्खौले, ओखलढुंगाको मानेभञ्ज्याङसहित दर्जनौ स्थानमा लिफ्टिङ प्रणालीबाट खानेपानी सेवा उपलब्ध गराइएको छ। प्रदेश सरकारले साना तथा मध्यम स्तरका धेरै सिँचाइ योजना सञ्चालन गरेर कृषि क्षेत्रको समस्या सम्बोधन गर्ने प्रयत्न समेत गरिरहेको छ। यस अवधिमा थप ५० हजार हेक्टर क्षेत्रफलमा सिँचाइ सेवा विस्तार भएको छ। सतह सिँचाइबाट ५ हजार ७१९ हेक्टर, भूमिगत सिँचाइबाट १ हजार ३३७ हेक्टर र किसान कुलोमार्फत ४२ हजार ७३६ हेक्टर क्षेत्रमा सिँचाइ सेवा विस्तार भएको प्रदेश १ सरकारले जनाएको छ। खोला तथा नदी कटानका कारण जोखिममा परेको कृषि क्षेत्रको संरक्षण गर्न सरकारले यस अवधिमा ७२ किलोमिटर तटबन्ध समेत निर्माण गरेको छ।"
सार्वजनिक यातायात सुरक्षित र मर्यादित बनाइनुपर्छ :प्रधानमन्त्री,काठमाडौं : प्रधानमन्त्री पुष्पकमल दाहाल प्रचण्डले पाल्पा बस दुर्घटनाप्रति दुःख प्रकट गरेका छन्। बस दुर्घटनामा ज्यान गुमाएका यात्रुप्रति उनले श्रद्धाञ्जलि व्यक्त गरेका छन्। प्रधानमन्त्री दाहालले शुक्रबार ट्वीट गर्दै दुर्घटनामा मृत्यु भएका नागरिकका आफन्तजनमा समवेदना प्रकट गरेका हुन्। पाल्पाको रैनादेवीछहरा गाउँपालिका८ टाडीस्थित सालझण्डीढोरपाटन सडकखण्डमा बिहीबार राति बस दुर्घटना हुँदा छजनाको ज्यान गएको थियो । दुर्घटनामा परी १८ जना घाइते भएका छन् । प्रधानमन्त्री दाहालले दुर्घटनाका घाइतेको शीघ्र स्वास्थ्यलाभको कामना गरेका छन् । उनले सार्वजनिक यातायात सुरक्षित र मर्यादित तुल्याउन भूमिका खेल्न सबैमा अपिल गरेका छन्।
सर्वदलीय बैठक सुरु,"काठमाडौं: सर्वदलीय बैठक सुरु भएको छ। नयाँ बानेश्वरस्थित संसद भवनमा बैठक सुरु भएको हो। प्रतिनिधि सभाका जेष्ठ सदस्य पशुपतिशमशेर जबराले बोलाएको बैठकमा सभाको पहिलो बैठकका एजेण्डाबारे छलफल भइरहेको छ। संघीय संसदको पहिलो बैठक पुस २५ गते बस्दैछ। बैठकमा पार्टीका सचेतक र संसदीय दलबाट प्रतिनिधिलाई बोलाइएको छ। बैठकले प्रतिनिधिसभाको नियमावली अनुमोदन,सभामुख चयन,संसदमा राष्ट्रपतिको सम्बोधन,सरकारले विश्वासको मत लिने तयारीलगायत विषयमा छलफल गर्ने बताइएको छ।"
थारूहरूलाई प्रधानमन्त्रीको आश्वासन विश्वासको मत लिएपछि टीकापुर घटनाका राजबन्दीहरू छुट्छन्,"काठमाडौं : प्रधानमन्त्री पुष्पकमल दाहाल 'प्रचण्ड'ले विश्वासको मत लिएपछि टीकापुर घटनाका राजबन्दीहरूलाई रिहाई गर्ने आश्वासन दिएका छन्। शुक्रबार थारू कल्याणकारिणी सभा र थारू आयोगका पदाधिकारीहरूसँगको भेटवार्तामा प्रचण्डले रेशम चौधरीलगायत राजबन्दीहरूको रिहाईका लागि सरकार सकारात्मक रहेको बताए। सभाका महामन्त्री प्रेमीलाल चौधरीले अघिल्लो सरकारले ल्याएको फौजदारी कानुनसम्बन्धी अध्यादेश प्रमाणीकरण गरेर टीकापुर घटनाका राजबन्दीहरूको रिहाइका लागि प्रधानमन्त्रीको ध्यानाकर्षण गराएका थिए। त्यस्तै सरकारी निकायहरूमा थारूहरूलाई आरक्षणको व्यवस्था गर्नसमेत माग गरिएको छ। 'प्रधानमन्त्रीज्युले विश्वासको मत लिएपछि टीकापुर घटना र संघीय निजामती ऐनमार्फत् थारू आरक्षणको व्यवस्था गर्ने आश्वासन दिनुभएको छ,' सभाका महामन्त्री चौधरीले भने। सभाले लोकसेवा आयोग, विभिन्न सरकारी निकाय र प्रदेश लोकसेवा आयोगविरुद्ध सर्वोच्च अदालतमा मुद्दा लडिरहेको छ। थारू आरक्षणको व्यवस्था नगरेको भन्दै सभाले दुई दर्जन बढी रिट निवेदन दायर गरेको छ। केही रिट निवेदनमा अन्तरिम आदेश पाए पनि त्यसको सुनुवाई नभएको सभाका महामन्त्री चौधरीको भनाइ छ। यता नागरिक उन्मुक्ति पार्टीले पनि रेशम चौधरीसहित टीकापुर घटनाका राजबन्दीहरूको रिहाइ माग गर्दै आएको छ। सरकारलाई समर्थन जनाए पनि रेशम चौधरीको रिहाइ नभएसम्म सरकारमा सहभागी नहुने नागरिक उन्मुक्तिको अडान छ। भेटवार्तामा थारू आयोगका तर्फबाट अध्यक्षसहित सदस्यहरू उमाशंकर चौधरी, शान्ति मोदी सहभागी थिए। त्यस्तै माओवादी नेता सन्तकुमार थारू, कानुनलाल चौधरीसमेत बैठकमा सहभागी थिए।"
न्यूनतम साझा कार्यक्रमलाई अन्तिम रुप दिन कार्यदल बैठक जारी,"काठमाडौंः सरकारको न्यूनतम साझा कार्यक्रमलाई अन्तिम रुप दिन कार्यदल बैठक सुरु भएको छ । अर्थ मन्त्रालयमा जारी बैठकमा न्यूनतम साझा कार्यक्रमलाई अन्तिम रुप दिने कार्य भइरहेको छ । न्यूनतम साझा कार्यक्रममा भ्रष्टाचार नियन्त्रण, स्वास्थ शिक्षा,सेवा प्रवाह चूस्तदुरुस्त,मलका विषयलगायतका कार्यक्रमहरु समावेश गरिएको छ । जसअन्तर्गत् धेरै घुँइचो हुने सरकारी कार्यालयमा टाइम कार्ड, किसानलाई सहज तरीकाले मलको व्यवस्था, युवा स्वरोजगार कार्यक्रम लगायत प्राथमिकतामा राखिएको छ । सुशासन,राष्ट्रियताको रक्षा र अर्थतन्त्रमा सुधार,समृद्धि र शान्तिप्रक्रियाको पूर्णतासहितका एजेन्डालाई सरकारको प्राथमिकताका कार्यक्रममा समेटिएको छ । यस्तै,महँगी नियन्त्रणसँगै सन्तुलित वैदेशिक नीति पनि यो सरकारको प्राथमिकतामा परेको छ । नागरिकसँग सरोकार राख्ने, जनताको मन छुन सक्ने,भ्रष्टाचार नियन्त्रण,जनजीविकाका सवाल केन्द्रमा राखेर न्यूनतम कार्यक्रम ल्याउने तयारी सत्ता साझेदार दलहरूको छ । उपप्रधान एवं अर्थमन्त्री विष्णु पौडेलको संयोजकत्वमा कार्यदल गठन भएको थियो । कार्यदलमा माओवादी केन्द्रबाट वर्षमान पुन,राष्ट्रिय स्वतन्त्र पार्टीबाट मुकुल ढकाल,राप्रपाबाट धवलशमशेर राणा र जसपाबाट रकम चेम्जोङ छन् ।"
सुशासन र समृद्धिको सपना साकार पार्ने लक्ष्य छ :प्रधानमन्त्री,काठमाडौं : प्रधानमन्त्री पु्ष्पकमल दाहाल प्रचण्डले देशमा सुशासन र समृद्धिको सपना साकार पार्ने आफ्नो लक्ष्य रहेको बताएका छन्। नेकपा (एकीकृत समाजवादी) निकट विद्यार्थी सङ्गठन अनेरास्ववियुको प्रतिनिधिमण्डलसँगको भेटमा प्रधानमन्त्री दाहालले यस कार्यमा युवा विद्यार्थीको भूमिका महत्वपूर्ण रहने स्पष्ट पारे। सङ्गठनका अध्यक्ष सुदेश पराजुलीको नेतृत्वको विद्यार्थी टोली प्रधानमन्त्री दाहाललाई बधाई दिन शुक्रबार प्रधानमन्त्री निवास बालुवाटार पुगेको थियो । त्यस अवसरमा विद्यार्थीले उनलाई बधाई तथा शुभकामना व्यक्त गर्दै प्रधानमन्त्रीको सफल कार्यकालको शुभकामना दिएका थिए । सो सङ्गठनले लामो समयदेखि हुन नसकेको स्वतन्त्र विद्यार्थी युनियनको निर्वाचन गराउने सन्दर्भमा समेत प्रधानमन्त्रीको ध्यानाकर्षण गराएको थियो । प्रधानमन्त्री त्रिभुवन विश्वविद्यालयको कुलपति हुन्। सोही क्रममा वाम एकतालगायत समसामयिक राजनीतिक विषयमा समेत प्रधानमन्त्रीसँग छलफल भएको थियो ।
प्रधानमन्त्रीद्वारा पाल्पा बस दुर्घटनाप्रति दुःख व्यक्त,काठमाडौं : प्रधानमन्त्री पुष्पकमल दाहाल प्रचण्डले पाल्पामा भएको बस दुर्घटनाप्रति दुःख प्रकट गरेका छन्। बस दुर्घटनामा ज्यान गुमाएका यात्रुप्रति उनले श्रद्धाञ्जलि व्यक्त गरेका हुन्। प्रधानमन्त्री दाहालले आज ट्वीट गर्दै दुर्घटनामा मृत्यु भएका नागरिकका आफन्तजनमा समवेदना प्रकट गरेका छन्। पाल्पाको रैनादेवीछहरा गाउँपालिका८ टाडीस्थित सालझण्डीढोरपाटन सडकखण्डमा गए राति बस दुर्घटना हुँदा छ जनाको ज्यान गएको थियो । दुर्घटनामा परी १८ जना घाइते भएका छन् । प्रधानमन्त्री दाहालले दुर्घटनाका घाइतेको शीघ्र स्वास्थ्यलाभको कामना गरेका छन्। उनले सार्वजनिक यातायात सुरक्षित र मर्यादित तुल्याउन भूमिका खेल्न सबैमा अपिल गरेका छन्।
मधेशमा २८ पुससम्म मुख्यमन्त्रीमा दाबी पेश गर्न आह्वान,"जनकपुरधाम : मधेश प्रदेश प्रमुख हरिशंकर मिश्रले मुख्यमन्त्रीमा दाबी पेश गर्न ६ दिनको समयसीमा दिएका छन्। पुस २८ गते बिहीबार साँझ ४ बजेभित्र दुई वा दुईभन्दा बढी दलको समर्थनमा बहुमत जुटाएर मुख्यमन्त्रीको दाबी पेश गर्न आह्वान गरिएको हो। कुनै एक दलको स्पष्ट बहुमत नभएकाले प्रदेशमा नेपालको संविधानको धारा १६८ को उपधारा (२)बमोजिम दुई वा दुई भन्दा बढी दलको समर्थनमा बहुमतसहित मुख्यमन्त्रीको नाम मागिएको हो । उनले २८ पुसको दिउँसो ४ बजेसम्म संविधानको धारा १६८ (२) अनुसार मुख्यमन्त्रीमा दावी पेश गर्न आह्वान गरेका हुन् । १०७ सदस्यीय मधेश प्रदेशसभामा नेकपा एमाले २३,नेपाली कांग्रेस २२,जसपा १६,जनमत १३,लोसपा र माओवादी केन्द्र ९९, एकीकृत समाजवादी ७,नागरिक उन्मुक्ति पार्टी,राप्रपा र नेपाल संघीय समाजवादी ११ र पाँच स्वतन्त्र सांसद छन् । यहाँ बहुमतका लागि ५४ जना सांसदको समर्थन आवश्यक पर्छ।"
संसद्को पहिलो बैठकमा दलका शीर्ष नेताले सम्बोधन गर्ने,काठमाडौंः संसद्को पहिलो बैठकमा दलका शीर्ष नेताहरुले सम्बोधन गर्ने भएका छन् । प्रतिनिधि सभाका ज्येष्ठ सदस्य पशुपति शमशेर राणाको अध्यक्षतामा शुक्रबार बसेको सर्वदलीय बैठकमा दलका शीर्ष नेताले सम्बोधन गर्ने सहमति भएको हो । बैठकले शीर्ष नेताहरुले बोल्ने कार्य तालिका तय गरेको छ। संसद्को पहिलो बैठक पुस २५ गते बस्दैछ।
रवि लामिछानेविरुद्धको रिटमाथि छलफल जारी,"काठमाडौं :उपप्रधानमन्त्री तथा गृहमन्त्री रवि लामिछानेविरुद्धको रिटमाथि छलफल जारी छ। लामिछाने सांसद हुन अयोग्य रहेको भन्दै शपथ रोक्न माग गर्दै सर्वोच्च अदालतमा रिट दायर भएको थियो। सर्वोच्चले पुस ६ गते रिटमाथि प्रारम्भिक सुनुवाई गर्दै लामिछानेको नागरिकता विवादसम्बन्धी रिटमा अन्तरिम आदेश दिन अस्वीकार गरेको थियो। सर्वोच्चले अन्तरिम आदेश दिन अस्वीकार गरेपछि लामिछानेलाई शपथको बाटो खुलेको थियो। रवि हाल उपप्रधानमन्त्री एवं गृहमन्त्री बनिसकेका छन्। सर्वोच्चले नागरिकता विवादमा अन्तरिम आदेश दिनेनदिनेबारे निर्णय गर्न दुवै पक्षलाई पुस २२ गतेलाई बोलाएको थियो। दुवै पक्षसँगको छलफलपछि सर्वोच्चले अन्तरिम आदेश दिने कि नदिनेबारे निर्णय गर्नेछ। नेपाली नागरिकता नलिई राजनीतिक दल खोलेको,प्रतिनिधिसभा निर्वाचनमा प्रतिस्पर्धा गरी सांसद बनेको उल्लेख गर्दै उपप्रधानमन्त्री लामिछानेको सांसद पद खारेजको माग रिट निवेदनमा उल्लेख छ। सर्वोच्चका कायममुकायम प्रधानन्यायाधीश हरिकृष्ण कार्की,न्यायाधीश ईश्वर खतिवडा,आनन्दमोहन भट्टराई,अनिलकुमार सिन्हा र प्रकाशमान सिंह राउत सम्मिलित संवैधानिक इजलासमा रिटमाथि सुनुवाइ भएको थियो । युवराज असफलले सांसद बन्न अयोग्य भएको भन्दै लामिछानेको शपथमा रोक लगाउन माग गर्दै रिट दायर गरेका थिए । प्रतिनिधिसभाको मंसिर ४ मा सम्नपन्न निर्वाचनमा रविले चितवन२ बाट निर्वाचित भएका थिए।"
निर्वाचनका क्रममा मृत्यु भएका बाजुराका सञ्जीव र चेतन ऐडीको परिवारलाई १०१० लाख दिने सरकारको निर्णय,"काठमाडौंः सरकारले बिहीबार बसेको मन्त्रिपरिषद बैठकका निर्णयहरु सार्वनजिक गरेको छ। सरकारका प्रवक्ता तथा अर्थमन्त्री विष्णु पौडेले शुक्रबार बैठकका निर्णयहरु सार्वजनिक गरेका हुन्। मन्त्रिपरिषद बैठकले अर्थ मन्त्रालयको प्रस्तावमा पोखरा अन्तराष्ट्र्रिय विमानस्थलमा भन्सार कार्यालय स्थापना गर्न संगठन तथा व्यवस्थापन सर्वेक्षण गर्न स्वीकृत दिएको उनले जानकारी दिए। यस्तै,बैठकले राष्ट्रिय सभा सदस्य उपनिर्वाचन माघ २५ गते गर्ने निर्णय गरेको छ। प्रतिनिधि सभा र प्रदेश सभा निर्वाचनका क्रममा मृत्यु भएका बाजुराका सञ्जीव ऐडी र चेतन ऐडीका परिवारलाई आर्थिक सहायता उपलब्ध गराउने निर्णय गरेको छ । प्रत्येक परिवारलाई १०१० लाख उपलब्ध गराउने निर्णय भएको हो। कम्बोडीयामा आगलागीमा परी निधन भएका निराकार पाण्डेको शव नेपाल ल्याउन आर्थिक सहयोग गर्ने निर्णय गरेको छ । मन्त्रिपरिषद बैठकले अर्थ सचिवमा तोयमा राय र राजस्व सचिवमा रामप्रसाद घिमिरेलाई जिम्मेवारी दिने निर्णय गरेको अर्थमन्त्री पौडेलले बताए।"
सभामुखको निर्वाचन माघ ७ मा गर्ने तयारी,काठमाडौं : संघीय संसद्को सभामुख र उपसभामुखको निर्वाचन आगामी माघ ९ गतेभित्र गर्ने विषयमा दलहरू सहमतिमा पुगेका छन्। संसदमा प्रतिनिधित्व गर्ने राजनीतिक दलहरूबीच माघ ९ गतेभित्र सभामुख र उपसभामुखको निर्वाचन गर्न सहमति भएको हो। कांग्रेसका मुख्य सचेतक रमेश लेखकले माघ ९ भित्र सभामुख र उपसभामुख चयन गर्न सर्वदलीय बैठकमा लगभग सहमति जुटेको बताए। लेखकले माघ ७ गते सभामुख र माघ ९ गते उपसभामुखको निर्वाचन गर्ने विषयमा सहमति जुटेको बताए। संसदको पहिलो बैठक बसेको १५ दिनभित्र सभामुख र उपसभामुख चयन गरिसक्नुपर्ने संवैधानिक व्यवस्था छ। प्रतिनिधि सभाको पहिलो बैठक पुस २५ मा बोलाइएको छ। बैठकमा शीर्ष नेताले सम्बोधन गर्ने कार्यसूची छ।
रवि लामिछानेविरुद्धको रिटमा आज छलफल हुँदै,"काठमाडौं :उपप्रधानमन्त्री तथा गृहमन्त्री रवि लामिछानेविरुद्धको रिटमा आज छलफल हुने भएको छ। लामिछाने सांसद हुन अयोग्य रहेको भन्दै शपथ रोक्न माग गर्दै सर्वोच्च अदालतमा रिट दायर भएको थियो। सर्वोच्चले पुस ६ गते रिटमाथि प्रारम्भिक सुनुवाई गर्दै लामिछानेको नागरिकता विवादसम्बन्धी रिटमा अन्तरिम आदेश दिन अस्वीकार गरेको थियो। सर्वोच्चले अन्तरिम आदेश दिन अस्वीकार गरेपछि लामिछानेलाई शपथको बाटो खुलेको थियो। रवि हाल उपप्रधानमन्त्री एवं गृहमन्त्री बनिसकेका छन्। सर्वोच्चले नागरिकता विवादमा अन्तरिम आदेश दिनेनदिनेबारे निर्णय गर्न दुवै पक्षलाई पुस २२ गतेलाई बोलाएको थियो। दुवै पक्षसँगको छलफलपछि सर्वोच्चले अन्तरिम आदेश दिने कि नदिनेबारे निर्णय गर्नेछ। अमेरिकी नागरिकता प्राप्त गरेसँगै नेपाली नागरिकता स्वत: बदर भएको तर लामिछानेले नेपाल फर्केर दल दर्ता तथा प्रतिनिधिसभामा उम्मेदवार बन्दा पुरानै नागरिकता प्रयोग गरेको रिटमा उल्लेख छ। सर्वोच्चका कायममुकायम प्रधानन्यायाधीश हरिकृष्ण कार्की,न्यायाधीश ईश्वर खतिवडा,आनन्दमोहन भट्टराई,अनिलकुमार सिन्हा र प्रकाशमान सिंह राउत सम्मिलित संवैधानिक इजलासमा रिटमाथि सुनुवाइ भएको थियो । युवराज असफलले सांसद बन्न अयोग्य भएको भन्दै लामिछानेको शपथमा रोक लगाउन माग गर्दै रिट दायर गरेका थिए । प्रतिनिधिसभाको मंसिर ४ मा सम्नपन्न निर्वाचनमा रविले चितवन२ बाट निर्वाचित भएका थिए।"
वडाध्यक्ष पदबाट राजीनामा दिएर नेकपा बहुमतमा प्रवेश,"महेन्द्रनगर : कञ्चनपुरको शुक्लाफाँटा नगरपालिका८ का वडाध्यक्ष बहादुरसिंह महराले वडा अध्यक्ष पदबाट राजीनामा दिएका छन्। महरा गत बैशाखमा सम्पन्न स्थानीय तह निर्वाचनमा नेकपा माओवादी केन्द्रबाट दोस्रो पटक वडाध्यक्ष पदमा निर्वाचित भएका थिए। शुक्लफाँटा नगरपालिकाका नगर प्रमुख रणबहादुर महराले वडाध्यक्षले निर्वाचन आयोगमा राजीनामा बुझाउनुपर्ने भएपनि आफूलाई पत्र बुझाएको बताए। 'मलाई पनि राजीनामा पत्र दिएका छन्, उनले भने 'यस विषयमा छलफल हुदैछ।' वडाध्यक्ष महराले सामाजिक सञ्जालमा महराले वडा अध्यक्षबाट राजीनामा दिएर नेकपा बहुमतमा प्रवेश गरेको उल्लेख गरेका छन्।"
अर्थमन्त्री र अमेरिकी राजदूतबीच भेटवार्ता,काठमाडौंः अर्थमन्त्री विष्णु पौडेल र नेपालका लागि अमेरिकी राजदूत डीन आर थम्पसनबीच भेटवार्ता भएको छ । शुक्रबार सिंहदरबारमा भएको भेटवार्तामा समसामयिक राजनीतिक परिस्थितिबारे छलफल भएको जनाइएको छ। छलफलका क्रममा अर्थमन्त्री पौडेल र अमेरिकी राजदूत थम्पसनबीच एमसीसी परियोजनाबारे पनि कुराकानी भएको बताइएको छ। राजदूत थम्पसनले नेपाल र अमेरिकाबीच पुरानो र मजबुत सम्बन्ध रहेको र आगामी दिनमा सम्बन्ध थप सुदृढ हुने विश्वास व्यक्त गरे।
दाइजोमा घर माग्दै हिंसा गरेको आरोप लागेका पंकज चौधरी पुर्पक्षका लागि थुनामा,"जनकपुरधाम : दाइजोसम्बन्धी कसुरमा महोत्तरी जिल्ला अदालतले रामगोपालपुर नगरपालिका५ का डा पंकज चौधरीलाई पुर्पक्षका लागि थुनामा पठाउन आदेश दिएको छ। उनकी पत्नी औरही१ की २१ वर्षीया नेहा चौधरीले दायर गरेको दाइजोसम्बन्धी कसुर मुद्दामा शुक्रबार भएको थुनछेक बहसमा जिल्ला अदालत महोत्तरीका न्यायाधीश हरिप्रसाद शर्मा उपाध्यायको एकल इजलासले उनलाई थुनामा पठाउन आदेश दिएको हो। गत वर्षको फागुन २५ गते नेहा र पंकजबीच सामाजिक परम्परा अनुसार विवाह भएको थियो। त्यसको ७ महिनापछि नेहाले गत कात्तिक २५ मा फेसबुकमार्फत् दाइजोका नाममा श्रीमान र परिवारका अन्य सदस्यले आफूमाथि हिंसा गरिरहेको बताएकी थिइन्। पंकजले आफूलाई घरमै छाडेको र काठमाडौंमा सँगै राख्न अनुरोध गर्दा दाइजोमा घर माग्दै हिंसा गरेको भन्दै नेहाले जिल्ला प्रहरी कार्यालय महोत्तरीमा जाहेरी दिएकी थिइन्। पंकजले बिहेअघि नै २५ लाख रुपैयाँ दाइजो लिएको नेहाको दाबी छ। नेहाको तर्फबाट वकालत गरिरहेकी वकिल रिंकु यादवका अनुसार नेहाले श्रीमान पंकज र परिवारका सदस्यविरूद्ध बकसपत्र बदर, जालसाजी, घरेलु हिंसा, दाइजो, मानाचामल र अंश मुद्दा दिएकी छन्। उनका श्रीमान पंकजले भने सम्बन्ध विच्छेदको मुद्दा दायर गरेका छन्। जाहेरीवाली नेहाको तर्फबाट महोत्तरी जिल्ला सरकारी वकिल मनोज कुमार गुप्ता र रिंकु कुमारी यादवले बहस गरेका थिए भने पंकजको तर्फबाट विजय ठाकुर र शंकर गुवाजुले बहस गरेका थिए।"
सिमकोटमा सुत्केरीलाई पोषण थैली,"सिमकोट : हुम्ला सिमकोट गाउँपालिकाले गर्भवती र सुत्केरीका लागि पोषण थैली उपहार दिन सुरु गरेको छ। सुनौलो हजार दिनका महिलाको पोषणमा सुधार ल्याउन हुम्लाको सिमकोट गाउँपालिकाले पोषण थैली वितरण सुरु गरेको हो। पोषण नपुगेर गर्भवती र सुत्केरी महिलाहरूको स्वास्थ्य अवस्था बिग्रदै जाने गरेका कारण गाउँपालिकाले चालु आर्थिक वर्षबाट सुरु गरेको नयाँ कार्यक्रम अध्यक्ष उपाध्यक्ष ल्याउँदै छन् कोशेली, गर्भवती र सुत्केरीलाई पोषण थैली भन्ने नाराका साथ सुनौलो हजार दिनका आमाहरूलाई पोषणयुक्त खाद्यन्न समावेश गरेको पोषण थैली वितरण गरिएको गाउँपालिकाका अध्यक्ष बीजय भण्डारी (प्ररिोध)ले जानकारी दिए। गाउँपालिकाले वडा नम्बर २ ठेहेमा भएको स्वास्थ्य चौकीमा एक विशेष कार्यक्रमको आयोजना गर्दै पोषण थैली वितरण कार्यक्रमको सुरु गरेको हो। आज वडाका १० जना गर्भवति र सुत्केरीलाई पोषण थैली वितरण गरिएको ठेहे स्वास्थ्य चौकीका इन्चार्ज दानबहादुर बोहराले जानकारी दिए। पोषणा थैलीमा पालिकाले ४ पोका तेल, १ क्यारेट अण्डा, ५ वटा कपडा धुने साबुन, ५ वटा नुहाउने सावुन, ५ केजी रातो चामल, आधा किलो घ्यू, महिलाका लागि कपडा, एउटा ग्रीन हाउसको पाल, तरकारीको बिउ, नङकट, ब्रस, मञ्जन लगायतका सामग्री समावेश छ।"
नक्कली सुन बेचेर व्यवसायीलाई ठगी गर्ने पक्राउ,"झापा : सुन व्यवसायीलाई नै नक्कली सुन बेचेर ठगी गरेको आरोपमा प्रहरीले एक युवकलाई पक्राउ गरेको छ। पक्राउ पर्नेमा इलाम फाक्फोकथुम गाउँपालिका ७ घर भई हाल झापा बिर्तामोड नगरपालिका५ बस्ने २६ वर्षीय दिनेश श्रेष्ठ भन्ने शेरबहादुर बराइली रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए। श्रेष्ठले गत बुधबार मेचीनगर नगरपालिका ९ स्थित रोशन कुमार गजमेरले सञ्चालन गरेको हनुमान ज्वेलर्समा गएर दुईवटा (तीन तोला) सुनको औँठी बिक्री गरेका थिए। त्यसबापत ज्वेलर्स सञ्चालक गजमेरले श्रेष्ठलाई १ लाख ८० हजार दिने भनेका थिए। १ लाख ७० हजार तत्काल भुक्तानी गरेको ज्वेलर्स सञ्चालक गजमेरले अहिले १० हजार अपुग भएकाले भोलिपर्सि लिन आउनु भन्दै श्रेष्ठलाई पठाएका थिए। श्रेष्ठ पनि गजमेरको कुरा पत्ताएर त्यो दिन हिँडे। त्यसपछि ज्वेलर्स सञ्चालक गजमेरले खरिद गरेको दुईवटा औँठीको चेकजाँच गर्दा त्यो सुन नभई पहेँलो धातु भएको थाहा पाए, डीएसपी पाठकले भने, ठगी गर्नेले पहेँलो धातुमाथि सुनको कोटेट (रङ्ग दलेको) लगाएको औँठी बेचेको रहेछ, त्यो थाहा पाए लगतै ज्वलेर्स सञ्चालकले आफू ठगीमा परेको भन्दै इलाका प्रहरी कार्यालय धुलाबारीमा उजुरी हाले। ठगी गर्ने श्रेष्ठले त्यही ज्वेलर्समा बाँकी रहेको १० हजार लिन आउँदा प्रहरीले शुक्रबार साँझ ५ बजे पक्राउ गरेको उनले बताए। पक्राउ परेका श्रेष्ठलाई इलाका प्रहरी कार्यालय धुलाबारीमा राखेर थप अनुसन्धान अघि बढाएको प्रहरीले जनाएको छ।"
"काठमाडौंको सामाखुशीमा आगलागी, नियन्त्रणमा लिने प्रयास जारी","काठमाडौं : काठमाडौंको सामाखुशी चोकस्थित आकाश जोगिनी पेट्रोल पम्प नजिक आगलागी भएको छ। टोखा नगरपालिका१० मा पर्ने उक्त स्थानमा आज साँझ आगलागी भएको हो। उक्त आगलागी अहिले नियन्त्रणमा लिने क्रम जारी रहेको जिल्ला प्रहरी परिसर काठमाडौँका प्रवक्ता, प्रहरी उपरीक्षक दिनेशराज मैनालीले जानकारी दिए। आगलागी नियन्त्रणमा लिनका लागि काठमाडौं महानगरपालिका र बूढानीलकण्ठ नगरपालिकाको तीनवटा दमकल प्रयोग गर्नुका साथै नेपाल प्रहरीको पानीको फोर्सवाला सवारी साधनको समेत प्रयोग गरिएको छ। आगलागी नियन्त्रणका लागि अहिले नेपाल प्रहरी, सशस्त्र प्रहरी बल र नेपाली सेनाको टोली घटनास्थलमा रहेको प्रवक्ता मैनालीले बताए। आगलागी एउटा टहरोको पसलबाट सुरु भएको प्रहरीले जनाएको छ।"
घर बनाउन प्रयोग गरिने फलामका टेका चोरी गर्ने पाँच जना पक्राउ,काभ्रे : काभ्रेको बनेपा नगरपालिका६ मा घर बनाउन प्रयोग गरिने फलामका टेका चोरी गर्ने पाँच जना पक्राउ परेका छन्। विभिन्न समयमा घर बनाउने ठाउँहरूमा फलामका टेकाहरू चोरी गरी लुकाएको अवस्थामा फलामको टेकासहित पाँच जनालाई पक्राउ गरिएको जिल्ला प्रहरी प्रमुख एसपी चक्रराज जोशीले बताए। फलामको टेका चोरी भएको निवेदन परेसँगै जिल्ला प्रहरीले अनुसन्धान गरेर २६० थानसहित पक्राउ गरिएको एसपी जोशीले जानकारी दिए।
धरानमा करको दायरा विस्तारमा सक्रियता बढ्यो,"धरान : धरान उपमहानगरपालिकामा करको दायरा विस्तार गरिएको छ। विना दर्ता कारोबार गरिरहेका व्यापारीहरूलाई आन्तरिक राजस्व कार्यालय धरानले करको दायरामा ल्याएसँगै करको दायरा विस्तार भएको हो। लक्ष्य अनुसारको कर संकलन गर्न आन्तरिक राजस्व कार्यालय धरानले प्रदेश १ का सुनसरी, धनकुटा, भोजपुर, तेह्रथुम र संखुवासभामा कर्मचारी परिचालन गरिएको आन्तरिक राजस्व कार्यालय धरानका प्रमुख कर अधिकृत गोविन्दराज आचार्यले बताए। धरान लगायतका स्थानमा विगत लामो समयदेखि विना दर्ता सञ्चालनमा आएका सूर्ति पसल, तरकारी पसल, सामुदायिक वनहरूलाई सरकारको नियम अनुसार करको दायरामा ल्याइएको आचार्यले बताए। आचार्यका अनुसार विना दर्ता आफ्नो व्यवसाय सञ्चालन गर्दै आएका व्यवसायीहरूलाई अनिवार्य रूपमा स्थायी लेखा नम्बर (पान) लिएर मात्र कारोबार गर्न उनीहरूलाई करको दायरामा ल्याइएको छ। विना दर्ता सूर्तिजन्य वस्तुको कारोबार गर्ने ४ सय ७२ जना अन्तशुल्क इजाजत प्रदान गरी करको दायरामा ल्याइएको प्रमुख कर अधिकृत आचार्यले बताए। करको दायरामा आएका व्यापारीहरूबाट ९ लाख ४४ हजार राजस्व संकलन गरिएको उनले बताएका छन्। त्यस्तै धरानका २८ वटा सामुदायिक वनहरूलाई पनि करको दाहेरामा आउन अनुरोध गरिएको आन्तरिक राजस्व कार्यालय धरानका कर अधिकृत सुरज पौडेलले बताए। उनले धरान र बराहक्षेत्रका खानेपानी उपभोक्ता समितिलाई समेत करको दाहेरामा ल्याइएको बताए। धरानको कृषि उपज बजार र सब्जी मण्डिमा सञ्चालनमा रहेका २१ जना भारतीय सहितका व्यवसायीहरूलाई करको दाहेरामा ल्याएको छ। उनले राजस्व चुहावट नियन्त्रणका लागि चालु बजेटले मार्गनिर्देश गरे अनुरूप सघन रूपमा बजार अनुगमन गर्न जुनसुकै समयमा पनि कर्मचारी परिचालन गरिने बताए। आन्तरिक राजस्व कार्यालयले चालु आर्थिक वर्षमा ९५ जना करदाताहरूको कारोबार स्थलमा अनुगमन गरेर नियम अनुसार जरिवानाबाट ९ लाख १० हजार रूपैयाँ राजस्व संकलन गरिएको बताए। आन्तरिक राजस्व कार्यालय धरानले प्रदेश १ को धरान उपमहानगरपालिका, बराहक्षेत्र नगरपालिका, धनकुटा, भोजपुर, संखुवासभा, तेह्रथुम जिल्लामा करदाता सेवा कार्यालय मार्फत सेवा र कर संकलनको काम गर्दै आएको छ। राजस्व कार्यालयले विगतमा राजस्व जोगिमका दृष्टिबाट छनौट भएका करदाताहरूको कर परीक्षण र अनुसन्धान कार्यलाई प्राथमिकताका साथ अगाडि बढाई लक्ष्य अनुसारको कर संकलनका लागि कर्मचारीहरू परिचालन गरिएको प्रमुख कर अधिकृत आचार्यले बताए। विगत लामो समयदेखि कर बक्यौता रहेका करदाताहरूलाई अन्तिम तहको कानुनी कारबाहीमार्फत बक्यौता असुल गरिएको बताए। उनले कर बक्यौता गर्ने मूल्यअभिवृद्धि तर्फका ४१ करदाता र आयकर तर्फ २० करदाताहरूको बैंक खाता रोक्का गरी थप सम्पत्ति रोक्का लगायतको कानुनी कारबाही अगाडि बढाइएको बताए। उनले कर्मचारी परिचालन गरेर बक्यौता रहेको २ करोड ८६ लाख ४९ हजार रकम संकलन गरिएको बताए। पाँच लाखभन्दा बढी बक्यौता रहेका करदाताहरूलाई तत्काल राजस्व जम्मा गर्न निर्देशन गरिएको प्रमुख कर अधिकृत आचार्यले बताए।"
"शाली नदीमा माधवनारायणको मेला, स्वस्थानी व्रत बस्न पुगे महिला (फोटो फिचर)",काठमाडौं : पौष शुक्ल पूर्णिमादेखि माघ शुक्ल पूर्णिमासम्म एक महिना विधिपूर्वक गरिने स्वस्थानी व्रत एवं माघस्नान विधिवत् रूपमा सुरु भएको छ। आजबाट माघ शुक्ल पूर्णिमासम्म एक महिना स्वस्थानी व्रत र माघ स्नान गरिन्छ। यस अवसरमा आजैदेखि एक महिनासम्म साँखुस्थित शालीनदीमा माघस्नानसहित माधवनारायणको मेला पनि सुरु भएको छ। प्राचीनकालदेखि लाग्दै आएको मेलामा महिनाभर लाखौँ भक्तजनको उपस्थिति रहन्छ। यो उपत्यकाको उत्तरपूर्वी १८ किमीको दूरीमा पर्छ। यहाँ आई स्नान गरेर माधवनारायणको दर्शन गरे पुण्य कमाइने धार्मिक विश्वास छ। यो विश्वासमा बर्तालुका लागि साँखुस्थित शालिनदीमा सुरक्षासहितका सबै तयारी गरिएको श्री माधवनारायण स्वस्थानी व्रत तथा शालि नदी सुधार समितिले जनाएको छ। तस्बिरहरू : रविन भट्टराई
सोलुखुम्बुमा सालको अवैध काठसहित युवक पक्राउ,"सोलुखुम्बु : सोलुखुम्बुमा अवैध चिरान काठसहित एक युवक पक्राउ परेका छन्। डिभिजन वन कार्यालय सोलुखुम्बुले बिहीबार जोरबौद्ध क्षेत्रबाट सालको २३ थान अवैध चिरान काठ, ३० थान बाँससहित ट्याक्टर र चालकलाई पक्राउ गरेको हो। ट्याक्टरमा अवैध काठ ढुवानी भइरहेको सूचनाका आधारमा वन कार्यालयबाट प्रहरीसहित खटिएका टोलीले सोलुदुधकुण्ड नगरपालिका७ जोरबौद्धबाट ना ६ त १९२८ नम्बरको ट्याक्टरसहित चालक थुलुङ दुधकोशी गाउँपालिका५ जुबुका सुरेश तामाङ पक्राउ गरेको फरेष्टर खेचरबाबु बास्तोलाले जानकारी दिए। तामाङले थुलुङ दुधकोशी गाउँपालिका३ बाट उक्त सामग्री सल्लेरी ल्याएको प्रारम्भिक बयान दिएको फरेष्टर बास्तोलाले बताए। उनका अनुसार उक्त सामग्रीहरू वन कार्यालयको नियन्त्रणमा छ भने चालक तामाङ जिल्ला प्रहरी कार्यालयको हिरासतमा छन्। उनीविरुद्ध अवैध वन पैदावर ओसारपसारको मुद्दा चलाइने डिभिजन वन कार्यालयले जनाएको छ।"
विद्युत् चोरी गरी प्रयोग गरिएका उपकरण जफत,रौतहट : नेपाल विद्युत् प्राधिकरण मौलापुर वितरण केन्द्रबाट खटिएको विद्युत चुहावट नियन्त्रण टोलीले विद्युत् मोटर लगायतका उपकरण जफत गरेको छ। विशेष सूचनाका आधारमा गएको टोलीले फतुवा विजयपुर नगरपालिकाको विभिन्न टोलमा हुकिंग गरेर सिँचाइ गरिरहेको अवस्थामा आठ थान पानी तान्ने मोटर नियन्त्रणमा लिएको प्राधिकरण मौलापुरका प्रमुख अरुणकुमार साहले बताए। मोटर लगायतका उपकरण जफत गरी आवश्यक कारवाहीको प्रक्रिया अगाडि बढाइएको उनले बताए। केही दिनअघि पनि मौलापुरबाट खटिएको टोली तथा प्रहरीको सहयोगमा हुकिङ गरी सिँचाइ गरिरहेको अवस्थामा विभिन्न ठाउँबाट १२ थान पानी तान्ने मोटर जफत गरेको थियो।
"विराटनगरमा पार्किङ व्यवस्थित गरिँदै, जग्गाधनीसँग सम्झौता","विराटनगर : प्रदेश १ को राजधानी विराटनगर महानगरपालिकामा सवारी पार्किङलाई व्यवस्थित गरिने भएको छ। विराटनगरमा पार्किङस्थलको अभाव थियो। सडकमा जथाभावी पार्किङ गरिँदा प्रदेश राजधानी अस्तव्यस्त बनेको छ। सवारीसाधन गुड्ने सडकमा गरिँदै आएको अव्यवस्थित पार्किङले ट्राफिक जाम बढाइरहेको छ। पार्किङ व्यवस्थापन गर्नका लागि महानगरले जग्गा खोजी तीव्र पारेको छ। त्यस क्रममा विराटनगर७ महावीर रोड उत्तर र शनिमन्दिर दक्षिणबाट पूर्वमा रहेको जग्गामा पार्किङका लागि महानगरले सम्बन्धित जग्गाधनीसँग सम्झौता गरेको छ। विराटनगर७ निवासी शोभा मास्के प्रधान, केदारशक्ति मास्के र बद्रीशक्ति मास्केको नाममा रहेको ३ कट्ठा ५ धुर जग्गा पार्किङका लागि प्रयोग गर्ने गरी सम्झौता भएको हो। महानगर र सम्बन्धित जग्गाधनीबीच सम्झौतापत्रमा शुक्रबार हस्ताक्षर भएको छ। सम्झौतापत्रमा महानगरका तर्फबाट प्रमुख प्रशासकीय अधिकृत विष्णुप्रसाद कोइराला, सरसफाई शाखा प्रमुख पुनम दाहाल र महानगर प्रहरी प्रमुख राजन पौडेलले हस्ताक्षर गरेका छन्। जग्गाधनीका तर्फबाट शोभा, केदारशक्ति र बद्रीशक्तिले हस्ताक्षर गरेका छन्। उनीहरूले महानगरलाई १ वर्षका लागि निःशुल्क जग्गा उपलब्ध गराएका हुन्। सम्झौता अनुसार सरसफाईसहितका सम्पूर्ण कार्यहरू महानगरले गर्नुपर्ने छ। त्यस्तै महानगरले सशुल्क पार्किङको व्यवस्थापन मिलाउनेछ। सम्झौता भंग गर्नु परेमा कम्तीमा २ महिना अगाडि जानकारी गराउनु पर्नेछ। मेयर नागेश कोइरालाले विराटनगरलाई सफा, सुन्दर, व्यवस्थित र विकसित बनाउने महानगरको अभियानमा सहयोग गर्न महानगरवासीलाई आग्रह गर्दै आएका छन्। प्रयोगविहीन खाली जग्गामा पार्किङ व्यवस्थापन गरेर बजार क्षेत्रको ट्राफिक समस्या समाधान गर्ने महानगरको योजना रहेको कोइरालाले बताए। सोही योजनाअन्तर्गत महानगरले जलजला हल उत्तरमा रहेको खाली जग्गामा पनि पार्किङको व्यवस्थापन गर्ने भएको छ। महानगरका प्रमुख प्रशासकीय अधिकृत कोइरालाले अतिथिसदन दक्षिणपूर्वमा पनि पार्किङका लागि तयारी गरिरहेको जानकारी दिए। यस्तै वर्षौंदेखि महानगरलाई तिर्नुपर्ने कर नतिरी खाली छाडेका जग्गामा पनि महानगरले पार्किङ व्यवस्थापन गर्ने प्रक्रिया अगाडि बढाएको छ। यसरी खाली छाडेका जग्गामा फोहोर थुपार्दा महानगरको सौन्दर्यतामा ह्रास आएको छ। खाली जग्गामा फोहोर थुपारे महानगरले सम्बन्धित जग्गाधनीलाई कारबाही गर्ने प्रमुख प्रशासकीय अधिकृत कोइरालाले बताए। मेरो निजी जग्गा हो भनेर जग्गाधनीलाई जथाभावी फोहोर थुपार्न नदिइने उनको भनाइ छ।"
अवैध क्रसर बन्द गर्न निर्देशन,"सुर्खेत: जिल्लामा सञ्चालित अवैध क्रसर बन्द गर्न जिल्ला प्रशासन कार्यालय सुर्खेतले निर्देशन दिएको छ। प्रशासनले शुक्रबार एक सूचना जारी गर्दै अवैध रुपमा चलाइएका क्रसर उद्योग बन्द गर्न निर्देशन दिएको हो । प्रमुख जिल्ला अधिकारी खगेन्द्रप्रसाद रिजालले हस्ताक्षर गरेको सूचनामा प्रचलित कानून र मापदण्ड विपरीत अनुमति नलिई, दर्ता नवीकरण नगरी चलाइएका ढुंगा, गिट्टी तथा उत्खनन, प्रशोधन कार्यमा संलग्न क्रसर उद्योग तत्काल बन्द गर्न भनिएको छ। विभिन्न आयोजना विकास तथा निर्माणको प्रयोजनमा सञ्चालन भएका, आयोजना सम्पन्न भएपछि पनि चलिरहेका क्रसर उद्योग बन्द गर्न प्रशासनले निर्देशन दिएको हो। प्रचलित कानून बमोजिम सञ्चालनमा रहेका क्रसर उद्योगले पनि प्रक्रिया पूरा गरेको कागजात पेश गर्न प्रशासनले आग्रह गरेको छ। कानूनी मापदण्ड पूरा नगरी र प्रशासनसँग समन्वय नगरी चलाइएका उद्योगलाई कानूनी कारबाही गरिने प्रशासनले जनाएको छ।"
"परिवारमाथि सांघातिक आक्रमण : बाबुको मृत्यु, दाजुभाइ घाइते",बुटवल : बुटवल उपमहानगरपालिका१३ बेलबासमा एक परिवारमाथि अज्ञात समूहले आक्रमण गर्दा एक जनाको ज्यान गएको छ। बेलबास झोलुंगेपुल निवासी ५५ वर्षीय यमप्रसाद नेपालको परिवारमाथि आक्रमण भएको हो। आक्रमणमा परी नेपालको मृत्यु भएको प्रहरी स्रोतले जनाएको छ। उनका दुई छोराहरू दिवस र दिपेश नेपाल घाइते भएका छन्। उनीहरूमाथि कस्ले किन आक्रमण गर्यो भन्ने खुलेको छैन। प्रहरी घटनास्थलमा पुगेको छ।
विद्यालयको रकम हिनामिना गरेको आरोपमा प्रधानाध्यापक पक्राउ,सुर्खेत : कालीकोटको महावै गाउँपालिकास्थित देव माध्यमिक विद्यालयका प्रधानाध्यापक देउलासिंह ठकुरी पक्राउ परेका छन्। विद्यालयका लेखापालको दस्तखत किर्ते गरी विद्यालयको खाताबाट १७ लाख बढी रकम हिनामिना गरेको कसुरमा प्रधानाध्यापक ठकुरी पक्राउ परेका हुन्। बिहीबार जिल्ला प्रहरी कार्यालय कालीकोटमा विद्यालयको खाताबाट किर्ते गरी रकम हिनामिना गरेको भन्दै मुद्दा दर्ता भएपछि निज प्रधानाध्यापकलाई शुक्रबार पक्राउ गरिएको जिल्ला प्रहरी कार्यालय कालिकोटका प्रमुख डिएसपी जयस्वर रिमालले जानकारी दिए। यसबारे अनुसन्धान भइरहेको उनले जानकारी दिए।
नारायण नगरले बनायो आफ्नै पाठ्यक्रम,"दैलेख: नारायण नगरपालिकाले स्थानीय पाठ्यक्रम निर्माण गरेको छ। विद्यार्थीलाई नगरको समग्र अवस्था बारे जानकारी गराउने गरी पाठ्यक्रम निर्माण भएको हो। नगरले आधारभुत तह १८ लाई हाम्रो नारायण नगरपालिका हाम्रो पहिचान शीर्षकको १२८ घण्टे पाठ्यक्रम निर्माण गरेको हो। नेपालको संविधानले स्थानीय पाठ्यक्रमको परिकल्पना गर्दै त्यसको निर्माण गर्ने जिम्मेवारी स्थानीय तहलाई दिएकामा दैलेखको नारायण नगरले त्यसको अभ्यास गरेको हो। नगरपालिकाका मेयर लोमन शर्माले नगरको भूगोल, भाषा, संस्कृति, इतिहास, विपद् व्यवस्थापन तथा जीवनउपयोगी सीप समेटेर पाठ्यक्रम निर्माण गरिएको बताए। विद्यार्थीलाई नगर के हो? नारायण नगरमा के छ? भन्नेबारे बुझाउँदै जनशक्तिलाई नगरप्रति उत्तरदायी बनाइने मेयर शर्माको भनाइ छ। पाठ्यक्रममा योग शिक्षालाई पनि समेटिएको उनको भनाइ छ। पाठ्यक्रमलाई समयानुकुल परिमार्जन गरिने मेयर शर्माले बताए। पाठ्यक्रममा नगरको भूगोल, कला, संस्कृति, इतिहास, भाषा, धर्म, स्वास्थ्य, सरसफाइ, पर्यावरण, पेशाव्यवसाय लगायतका विषय समेटिएको छ । विद्यार्थीलाई कक्षागत आधारमा स्थानीय पाठ्यक्रममा विभिन्न विषय समावेश गरिएको पाठ्यक्रम निर्माण समितिका संयोजक जीवराज तिमिल्सेनाले बताए। आधारभूत पाठ्यक्रममा नगरपालिकाको समग्र अवस्था विद्यार्थीहरूले सहजै पहिचान गर्न पाउने तिमिल्सेनाको भनाइ छ। उनका अनुसार हाल पाठ्यक्रमको ४२ वटा किताब छपाई गरेर सबै विद्यालयमा पठाईएको छ। चालु शैक्षिक सत्रमा नै पाठ्यक्रममा आधारित रहेर पाठ्यपुस्तक लेखन र छपाइको काम सकेर नयाँ शैक्षिक सत्रबाट विद्यालयमा कार्यान्वयनमा लगिने नगरको शिक्षा शाखा प्रमुख पूर्णप्रसाद उपाध्यायले बताए । पाठ्यक्रम तयार भईसकेको छ, अब पाठ्यक्रममा आधारित रहेर पाठ्यपुस्तक लेखन कार्य सुरु हुन्छ, उनले भने । पाठ्यक्रमले तहगत सक्षमता समेत तय गरेको छ। कक्षा १३ ले गाउँ, वडा र नगरको परिचय, स्थानीय प्राकृतिक स्रोत तथा सम्पदा र पर्यटकीय स्थलको पहिचान लगायतका सक्षमताहरु हासिल गर्ने पाठ्क्रममा उल्लेख छ। पाठ्यक्रममा कक्षा ४५ ले नगरको नक्सांकन, अवस्था पहिचानसँगै जीवनपयोगी सीप लगायतका सक्षमता हासिल गर्ने उल्लेख छ। कक्षा ६८ ले नगरको इतिहासको जानकारी, नगरपालिका गठन, सेवा प्रवाह, स्थानीय पर्यटन र व्यापारको सम्भावना अध्ययन गर्न सक्ने सक्षमता हासिल गर्न सक्ने पाठ्यक्रममा उल्लेख छ ।"
डेढेलोले क्षति गरेको वन व्यवस्थित गरिँदै,नुवाकोट: रसुवाका विभिन्न स्थानमा डढेलोबाट क्षति भएको वनलाई व्यवस्थित बनाइएको छ। वागमती प्रदेश सरकारले रसुवाको आमाछोदिङमो गाउँपालिका ३ स्थित डडेलो लागेको वन क्षेत्रलाई वृक्षारोपण गर्दै आयमूलक बनाउने भएको छ। वागमती प्रदेश सरकारको वन तथा वातावरण मन्त्रालयले डडेलो लागि विनास भएको वन क्षेत्रलाई आयमुलक विरुवा रोपणसहित हराभरा बनाइएको छ। यसले स्थानीयको आयस्रोत बढ्ने अपेक्षा गरिएको छ। यो कामका लागि प्रदेश सरकारले बजेट बिनियोजन गरी स्थानीय सरकारले पनि प्रदेश सरकारको कार्यक्रममा साथ सहयोग भएकाले वन क्षेत्र समुदायका लागि आय आर्जनमुलक भइरहेको छ। २०६५ सालमा गत्लाङमा डढेलो लागेर सयौ हेक्टर जंगल सखाप भएको र उक्त वनलाई पुर्नजीवित गर्दै व्यवस्थापन गर्न बागमती प्रदेश सरकार क्रियाशील भएको हो। मन्त्रालयले वन क्षेत्रमा रहेका उपयोग गर्न मिल्ने काठको व्यवस्थापन गर्न डिभिजन वन कार्यालय रसुवामार्फत सामुदायिक वन उपभोक्ता समेतले काम सुरु गरेको जनाइएको छ।
लगत संकलन अघि बढाउन स्थानीय तहलाई भूमि आयोगको आग्रह,"काठमाडौं : राष्ट्रिय भूमि आयोगले भूमिहीन दलित, सुकुम्वासी र अव्यवस्थित बसोबासीलाई स्थानीय तहमा आवेदन दिन आग्रह गरेको छ। आयोगले तोकेको ढाँचामा आवेदन दिन सम्वद्ध पक्षलाई आग्रह गरेको छ। आयोगका उपाध्यक्ष नहेन्द्र खड्काका अनुसार स्थानीय तहका वडामा तोकिएका स्थानमा खटिएका लगत संकलकमार्फत् आवेदन दिन अनुरोध गरिएको हो। उनका अनुसार ताप्लेजुङ जिल्लाको पाथीभरा याङवरक गाउँपालिका, पक्ताङलुड गाउँपालिका, मौवाखोला गाउँपालिका, उदयपुरको रौतामाई गाउँपालिका, रामेछापको मन्थली नगरपालिका, काठमाडौँको दक्षिणकाली र कागेश्वरी नगरपालिका, हुम्लाको अदानचुली, सिमकोट, नाम्खा र खार्पुनाथ गाउँपालिका र बैतडीको दोगडा केदार गाउँपालिकामा यही पुस २३ देखि ३५ दिनभित्र लगत सङ्कलकमार्फत् आवेदन दिन आयोगले आग्रह गरेको हो। आयोगले स्थानीय तहले विभिन्न कारण देखाई लगत संकलनको काम नगरेको पाइएपछि पुनः ३५ दिने सूचना प्रकाशित गरेको छ। उपाध्यक्ष खड्काअनुसार पाँचथरका सात स्थानीय तह, इलामको एक, ताप्लेजुङको पाँच, मोरङको तीन, सिराहाको दुई, सर्लाहीको चार, पर्सा, महोत्तरी, काठमाडौँ, तनहुँ र दाङका एक एक स्थानीय तहले लगत संकलन गरेका छैनन्। रुपन्देहीका पाँच, रोल्पाका चार, रुकुमपूर्वका दुई, पाल्पाको छ, बाजुराको नौ, अछाम, कैलाली र कञ्चनपुरका एक एक स्थानीय तहले पनि लगत संकलन गरेका छैनन्। ती स्थानीय तहलाई तत्काल लगत संकलनको काम अगाडि बढाउन आग्रह गरिएको उपाध्यक्ष खड्काले जानकारी दिए। आयोगले हालसम्म एक हजार एक सय ९२ पुर्जा वितरण गरेको छ। यस्तै, छ सय ८३ स्थानीय तहसँग लगत संकलनका लागि आवश्यक सम्झौता गरेको छ। आयोगमा हालसम्म सात लाख १८ हजार आठ सय आठ जनाको लगत प्रविष्ट भएको छ।"
जापान पठाइदिने भन्दै लाखौं ठगी,"विराटनगर: वैदेशिक रोजगारीका लागि जापान पठाइदिने भन्दै सर्वसाधारणको लाखौं रूपैयाँ ठगी गरेर मोरङको सुनवर्षीका एकै परिवारका ४ जना फरार भएका छन्। राम्रो कमाई हुने प्रलोभन देखाउँदै जापान पठाइदिने भनेर सर्वसाधारणसँग रकम असुल्दै आएका सुनवर्षी नगरपालिका६ का अजय राजवंशी, उनका भाइ रञ्जित राजवंशी, बहिनी विद्या राजवंशी र बुहारी (रञ्जितकी पत्नी) अनुराधा राजवंशी फरार बनेको जिल्ला प्रशासन कार्यालय मोरङले जनाएको छ। प्रशासनका अनुसार अजयको अगुवाइमा विभिन्न व्यक्तिसँग २ करोड ७९ लाख २० हजार रूपैयाँभन्दा बढी रकम असुली गरेको देखिन्छ। पीडित मोरङको सुनवर्षी र रंगेली नगरपालिका तथा कटहरी गाउँपालिकाका छन्। आफूहरूसँग असुलेको रकम फिर्ताका लागि पहल गरिदिनुपर्ने र ठगी गर्नेलाई कारबाही हुनुपर्ने माग गर्दै पीडितले प्रशासनमा उजुरी दिएपछि यो विषय बाहिर आएको हो। वैदेशिक रोजगार सम्बन्धी ठगीमा परेकालाई न्यायका लागि सहजीकरण गर्दै आएको संस्था आप्रवासी स्रोत केन्द्रमार्फत ४१ जना पीडितले बिहीबार मोरङ प्रशासनमा उजुरी दिएका हुन्। नेपाल सरकार र स्वीस सरकारबीच सम्झौता भएर श्रम, रोजगार तथा सामाजिक सुरक्षा मन्त्रालयअन्तर्गत प्रदेश सरकार हुँदै स्थानीय तहद्वारा विराटनगर महानगरपालिकामा सञ्चालित यो संस्थाले वैदेशिक रोजगारमा जानेलाई विभिन्न सूचना दिने, पीडितको न्याय र विदेश जानेलाई सीपका लागि सहजीकरण गर्ने काम गर्छ। केन्द्रकी परामर्शकर्ता मुना कोइराला (निरौला)का अनुसार जापान पठाइदिने भन्दै अजयसहितको समूहले ६ महिनाअघिदेखि रकम असुल्न थालेको पाइएको छ। १ जनासँग ५ लाखदेखि १६ लाख रूपैयाँसम्म असुलेको पाइयो, उनले भनिन्, ठगीमा पर्नेको संख्या अझै धेरै हुनसक्छ। निरौलाका अनुसार ३ साताअघिसम्म रकम असुलेर राजवंशी परिवारका चारै जना सम्पर्कविहीन भएको पाइएको छ। विभिन्न व्यक्तिको बैंक खातामा रकम जम्मा गर्न लगाएर ठगी गरेको खुलेको छ, उनले भनिन्, रकम असुल्ने कामको नेतृत्व अजय राजवंशीले गरेको देखिन्छ। उनका अनुसार पीडितहरूले विभिन्न बैंक खातामा रकम जम्मा गरिदिएको भौचरसहित उजुरी दिएका छन्। अजयले चितवन घर भएका राजन अधिकारीको नाममा समेत पैसा जम्मा गर्न लगाएको पाइएको निरौलाले बताइन्। उनले भनिन्, विभिन्न व्यक्तिको बैंक खातामा रकम जम्मा गरेको देखिन्छ । त्यसको प्रमाणसहित पीडितहरु न्याय माग्दै आइपुग्नु भएको छ । सुनवर्षी५ का दिपेशकुमार राजवंशी, सुनवर्षी९ का रमेशकुमार राजवंशी, योगेश राजवंशी, हरि राजवंशी, रंगेली८ का राजेश्वर राजवंशी, कटहरी गाउँपालिका२ का विजयकुमार राजवंशीलगायतका पीडितले प्रशासनमा उजुरी दिएका हुन् । उनीहरूका अनुसार आफूहरू ठगिएको चाल पाएपछि रकम फिर्ताको माग गर्दै घरमा पुग्दा अजयसहित परिवारका कोही पनि भेटिएनन्। राम्रो कमाई हुने भनेर जतिसक्दो चाँडो जापान पठाइदिने प्रलोभन देखाउँदै पैसा मागे । चिनजानकै व्यक्ति भएकाले हामीपनि विश्वासमा पर्यौँ, पीडितमध्येका दिपेशले भने, गाउँघरमा रोजगारीको विकल्प थिएन । अहिले आएर ठगिएको थाहा भयो। उनले ऋण खोजेर दिएको पैसा खाएर अजयसहितका व्यक्ति फरार बनेपछि तनाव थपिएको गुनासो पोखे । दिपेशका अनुसार अजयले आफ्नोसहित भाइ, बहिनी र बुहारीका नाममा रहेको बैंक खातामा रकम जम्मा गर्न लगाएका थिए। चितवनका राजेन्द्र अधिकारीको नाममा समेत पीडितहरूलाई पैसा जम्मा गर्न लगाएको उनले बताए । रकम जम्मा गर्न लगाएर अजयसहित परिवारका अन्य सदस्य सम्पर्कविहीन बनेपछि बेरोजगार आफूहरू थप मर्कामा परेको गुनासो अर्का पीडित हरि राजवंशीको छ। उनले आफूबाट अजयले ७ लाख रूपैयाँ लिएको पनि बताए। १ जनाबाट १६ लाखसम्म रकम उठाएको भौचर छ, हरि भन्छन्, ठूलो रकम उठाएर अजयसहितका व्यक्ति फरार बनेपछि हामी बिचल्लिमा परेका छौँ। पीडितको उजुरी परेसँगै मोरङका प्रमुख जिल्ला अधिकारी काशीराज दाहालले वैदेशिक रोजगारीका नाममा रकम उठाएर ठगी गर्ने व्यक्तिलाई खोजी गरी नियन्त्रणमा लिएर प्रशासनमा उपस्थित गराउन प्रहरीलाई निर्देशन दिएका छन्। प्रहरीले उपस्थित गराएपछि ठगीमा संलग्न भनिएका र पीडितलाई राखेर छलफल गरिने मोरङका सहायक प्रमुख जिल्ला अधिकारी प्रदीप साहले बताए। ठगी गर्ने मानिसहरु उपस्थित गराउन प्रहरीलाई प्रशासनबाट निर्देशन भइसकेको छ, उनले भने, पहिलो चरणमा दुई पक्षबीच छलफल गराउने छौँ । सहायक प्रजिअ साहले प्रशासनमा छलफल गराउँदा रकम फिर्ता हुने अवस्था नदेखिए थप अनुसन्धान र कारबाहीका लागि वैदेशिक रोजगार विभागमा पठाइने जानकारी दिए । पीडक भनिएकाहरु प्रशासनमा उपस्थित भएमा छलफल गरेर समस्याको समाधान खोज्ने प्रयत्न हुने छ । उनीहरु भेटिएनन् भने पक्राउ पूर्जी जारी गर्नुपर्ने अवस्था आउनसक्छ, उनले भने, थप अनुसन्धानका लागि वैदेशिक रोजगार विभागलाई आग्रह गरिने छ । अहिले पीडितले दिएको उजुरीको अध्ययन गर्ने काम भइरहेको छ ।"
हुम्लामा हवाई सेवा अवरुद्ध,"हुम्ला : हिमाली जिल्ला हुम्लामा हवाई सेवा हावाहुरीले अवरुद्ध भएको छ। बिहीबारदेखि जिल्लामा हावाहुरी चल्दा शुक्रबार पनि हवाई सेवा अवरुद्ध भएको सिमकोट विमानस्थलले जानकारी दिएको छ। नेपालगञ्ज र सुर्खेतबाट नियमित उडान भर्ने निजी जहाजले हावाहुरीका कारण आफ्नो सेवा अवरुद्ध भएको जनाएका छन्। जिल्लाको एकमात्रै अन्तर जिल्ला जोड्ने यातायात हवाई सेवा भए पनि दुई दिनदेखि जिल्ला बाहिर जानका लागि उडान हुन नसक्दा हातमा टिकट लिएर बसेका यात्रु सिमकोटमै रोकिएका छन्। हवाई सेवा बन्द हुँदा नेपालगञ्ज र सुर्खेतदेखि सिमकोट आउने यात्रुसहित कार्गो सामान रोकिएका छन्। हुम्लादेखि नेपालगञ्ज र सुर्खेत जाने यात्रु तथा नेपालगञ्ज र सुर्खेतदेखि सिमकोट आवतजावत गर्ने यात्रुसहित अन्य सामग्री ढुवानी हुन नसकेको सिमकोट विमानस्थलले जनाएको छ। यसैगरी खाद्य व्यवस्था तथा व्यापार कम्पनी लिमिटेड कम्पनीको ढुवानी अनुदानको खाद्यान्न, दैनिक उपभोग्य सामान, तरकारी र कार्गोको सामान पनि ढुवानी हुनसकेको छैन। घाम लागेपछि दिनहुँ बिहान ८९ बजेपछि मात्र उडान हुँदै आएकोमा बिहीबारदेखि हावाहुरी चल्दा हवाई सेवा अवरुद्ध हुन पुगेको हो। नेपालगञ्जबाट हुम्लाका लागि तारा, समिट एयरका जहाजले उडान भर्दै आएका छन्। नेपालगञ्जबाट हुम्ला पुग्न जहाजलाई करिब ४५ मिनेट समय लाग्छ। हवाई उडान नहुँदा दैनिक उपभोग्य सामग्री ढुवानी रोकिएको छ। यात्रु सिमकोटमै अलपत्र परेका छन्। नेपागञ्जमा हुस्सु लागेका कारणसमेत हुम्लामा उडान हुन नसकेको हो। रासस"
माटाका भाडा फुटाएर मनाइयो छ्याला पुन्ही,"भक्तपुर : चोक, दोबाटो, चौबाटोहरूमा माटाका पुराना भाडाहरू फुटाएर शुक्रबार भक्तपुरमा छ्याला पुन्ही मनाइएको छ। यसलाई मिला पुन्ही पनि भनिन्छ। मिला महिना अर्थात आगो ताप्ने महिना भएकाले मिला पुन्ही भन्ने गरिएको छ। माघ महिनामा धेरै जाडो हुने भएकाले यो महिनामा आगो बालेर ताप्ने चलन छ। युवा संस्कृतिविद् ओम धौभडेलका अनुसार छ्याला पुन्हिको दिनमा मात्र माटाको भाडा फुटाउने परम्परा रहेको छ। नेवार समुदायमा माटाका भाडा वर्षमा एक पटक फाल्न लाने र एकपटक भित्र्याउने परम्पराअन्तर्गत छ्याला पुन्हीको दिन फाल्न लाने र दशैंमा भित्र्याउने परम्परा रहेको संस्कृतिविद् धौभडेलले बताए। उनका अनुसार अहिले जस्तो प्लास्टिक, पितल, तामाको भाडाकुडाहरू नभएको बेलामा पहिला खाना पकाउनेदेखि लिएर सबै चिजका लागि माटाको भाडाकुडाहरू प्रयोग हुने गर्दथ्यो। चिरा परेका, काम नलाग्ने भाडा घरमा राखिराख्दा अशुभ हुने जनविश्वासका साथ वर्षमा एकपटक छ्याला पुन्हीका दिन भाडा चोकमा फालिने गरेको उनी सुनाउँछन्। उनले अरूबेला भाडा फाल्दा फोहोर हुने भएकाले एकैदिन सबैले आफ्नो नजिको चोकमा भाडा फाल्न प्रचलन रहेको बताउँछन्। 'छ्याला पुन्हिको दिन टोलको मध्यभागमा रहेको छ्वास (टोलको चौबाटोमा रहेको ठूलो ढुंगा) मा माटाको भाडाहरू फालिन्छ', उनले भने। छ्यास भन्नाले नगरको अथवा टोलको रक्षा गर्ने देवता र नेपाली भाषामा खस्तिका देवी (अजिमा) भन्ने गरिन्छ, थपे उनले। भाडाहरू फाल्ने भनेर जहाँ पायो त्यही नफाल्ने उनको भनाइ छ। यो दिनलाई वर्षको फोहर फाल्ने अन्तिम तोकिएको दिन हो। यसरी यो दिन नगरभरिका दर्जनौ ठाउँमा भाडा फुटाइराखेको देखिन्छ। पर्वलाई जीवन्तता दिनसके एकातिर परम्परागत भाँडाकुँडा बनाउने पेशा जगेर्ना हुने र अर्कोतिर संस्कृति जीवन्त हुने एकथरी मानिसको विश्वास छ। माटाका भाडाको स्थान प्लाष्टिकका भाडाले लिन थालेको छ। यसकारण यहाँका माटाका भाडाकुँडा बनाउने कुमालेहरू पनि व्यवसायबाट पलायन हुन थालेका छन्। नेवार समाजको सभ्यताको सुरुवातदेखि नै यो प्रचलन चलेको बताइन्छ। साथै अहिलेको परिस्थिति हेर्दा यो पर्व लोप हुन सक्नेतर्फ पर्वप्रेमीहरू चिन्ता प्रकट गर्छन्। अरू सबै पुन्ही, जात्रा पर्वमा भोज खाने गरिए पनि यो दिन भने कुनै भोज हुँदैन। सामान्यतया यही माटाका भाडाहरू फाल्न लाने मात्रै गरिन्छ।"
कर्मचारी निधनको शोकमा सार्वजनिक बिदा,"महोत्तरी: गौशाला नगरपालिकामा एक हप्तामा दुई कर्मचारीको निधन भएको छ। कर्मचारीको निधनको शोकमा नगरपालिकाले सार्वजनिक बिदा दिएको छ। नगरपालिका जिन्सी शाखामा कार्यरत चन्द्रकला साहको बिहीबार राति मृत्यु भएको छ। अस्वस्थ रही उपचाररत उनको मृत्यु भएको हो। उनको शुक्रबार अन्त्येष्टि गरिएको नगरपालिकाले जनाएको छ। साहको निधनको शोकमा नगरपालिकाले शुक्रबार नगरमा सार्वजनिक बिदा दिएको छ। नगरका प्रमुख प्रशासकीय अधिकृत वीरेन्द्रजङ्ग थापाका अनुसार नगर कार्यपालिकाको कार्यालय, वडा कार्यालय, आकस्मिक सेवा र बर्थिङ्ग सेवा बाहेकका अन्य स्वास्थ्य संस्थामा शोक बिदा दिइएको हो। यसअघि सोमबार वडा नं ५ को वडा कार्यालय सहयोगी लिलबहादुर बलम्पाकीको मृत्यु भएको थियो। उनको मृत्युको शोकमा मंगलबार सार्वजनिक बिदा दिइएको थियो।"
बेलायतले 'सिजनल भिसा' बारे कुनै सूचना सार्वजनिक गरेको छैन: दूतावास,"काठमाडौं: लण्डनस्थित नेपाली राजदूतावासले बेलायतको सिजनल भिसाबारे कुनै सूचना जारी नगरेको प्रष्टीकरण दिएको छ। नेपाली दूतावासले बिहीबार सार्वजनिक गरेको सूचना अनुसार बेलायतको सिजनल भिसा बारे दूतावासले कुनै पहल र सूचना जारी गरेको छैन। यसअघि पुस १८ गते दूतावासकै लेटर हेड, छाप र दस्तखत अनधिकृत रुपमा प्रयोग गरी 'यूके सिजनल भिसा मिति परिवर्तन बारेमा' शीर्षकसहित सूचना सार्वजनिक भएको थियो। त्यो सूचनाको भर नपर्न र उक्त सूचना दूतावासले जारी नगरेको बिहीबारको सूचनामा उल्लेख छ। दूतावासले जारी गरेको सूचनामा भनिनएको छ, 'बेलायतको सिजनल वर्कर भिसा सम्बन्धमा सन् २०२२का लागि अन्तर्वार्ताको मिति परिवर्तन भएको भनी यस राजदूताबासबाट जारी भएको भनी प्रचार गरिएको सूचना राजदूताबासबाट जारी नभएकाले यो झूटो सूचनालाई आधार मानी भिसा आवेदन नगर्न नगराउनुहुन अनुरोध छ।' गलत सूचनालाई आधार मानेर वैदेशिक रोजगारीका लागि पहल गरी ठगिएमा दूतावास जवाफदेही नहुने पनि सूचनामा उल्लेख गरिएको छ। पछिल्लो समय बेलायतले कृषिमा काम गर्ने गरी सिजनल भिसा वितरण गरिरहेको भन्दै विभिन्न एजेन्सीबाट भिसा आवेदन दिनेको संख्या बढिरहेको छ।"
भारतबाट आयात गरिएको अवैध माछा बरामद,विराटनगर : भारतबाट आयात गरिएको अवैध माछा प्रहरीले बिहीबार राति बरामद गरेको छ। भारतबाट लुकाईछिपाई ल्याइएको मुङ्ग्री माछा विराटनगर महानगरपालिका६ बाट नियन्त्रणमा लिइएको मोरङ प्रहरीका डीएसपी टीकाबहादुर कार्कीले जानकारी दिए। उनका अनुसार जिल्ला प्रहरी कार्यालय मोरङबाट खटिएको टोलीले लगभग ५ सय किलो जिउँदो माछा बरामद गरेको हो। माछा १ लाख २५ हजार मूल्य बराबरको रहेको प्रहरीले जनाएको छ। विभिन्न निकायसँग समन्वय गरी खाल्डो खनेर शुक्रबार माछा नष्ट गरिएको कार्कीले बताए।
चन्द्रपुर चोकको दुइवटा सुन पसलमा चोरी,रौतहट : चन्द्रपुर नगरपालिकाको दुईवटा सुन पसलमा गएराति चोरी भएको छ। चन्द्रनिगाहपुरको मुख्य चोकमा रहेको गढीमाई सुनचाँदी पसल र बजारमा रहेको प्रज्ज्वल सुनचाँदी पसलमा चोरी भएको हो। गएराती दुवै सुन पसलको सटर फुटाएर पसलमा रहेको सुन र चाँदीका गहना चोरेर लगेका हुन्। चोरीका विषयमा अनुसन्धान भइरहेको इलाका प्रहरी कार्यालय चन्द्रनिगाहपुरका डिएसपी सन्तुप्रसाद जयसवारले जानकारी दिए। दुवै सुन पसलबाट करिव १२ लाख बराबरको सुन र चाँदीका गहना चोरी भएको पसल सञ्चालकहरूले बताएका छन्।
अत्यधिक मापसे गरेका पुरुषको मृत्यु,विराटनगर : अत्यधिक मादक पदार्थ सेवन (मापसे) गरेर ढलेको अवस्थामा मोरङको बूढीगंगा गाउँपालिका१ मा भेटिएका १ जना पुरुषको शुक्रबार बिहान मृत्यु भएको छ। सुनसरीको इटहरी उपमहानगरपालिका२ का ५५ वर्षीय बाबुराम घिमिरे बूढीगंगा१ स्थित पब्लिक बोर्डिङ स्कुलनजिक गत बुधबार राति ८ बजेतिर बेवारिसे अवस्थामा भेटिएका थिए। उनको तत्काल पहिचान खुलेको थिएन। इलाका प्रहरी कार्यालय नेमुवाका प्रहरी वरिष्ठ नायव उपरीक्षक मुना डाँगी नेतृत्वको टोलीले उद्धार गरेर उपचारका लागि विराट शिक्षण अस्पताल पठाएको थियो। विराटले थप उपचारका लागि बिहीबार विराटनगरस्थित कोसी अस्पताल रेफर गुर्यो। को सी अस्पतालमा उपचारकै क्रममा शुक्रबार बिहान ७ बजेतिर घिमिरेको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार मापसे गरेर ढलिरहेको अवस्थामा उद्धार गरेर प्रहरीले उपचारका लागि पठाएको हो। आफन्त सम्पर्कमा आएपछि मृतकको पहिचान खुलेको हो। पोस्टमार्टम गरेर शव आफन्तलाई जिम्मा लगाउने तयारी भइरहेको श्रेष्ठले बताए। अत्यधिक मापसे गरेका कारण घिमिरेको मृत्यु भएको हुनसक्ने बताउँदै उनले घटनाको अनुसन्धान सुरु गरिएको जानकारी दिए।
रोजगारीको प्रलोभनमा परी दक्षिण अफ्रिका नजान दूतावासको अनुरोध,"काठमाडौं : दक्षिण अफ्रिकास्थित नेपाली दूतावासले नेपाल सरकारको प्रचलित कानुनबमोजिम श्रम स्वीकृति लिएर मात्र त्यहाँ जान अनुरोध गरेको छ । दक्षिण अफ्रिकाको सरकारी राजपत्रअनुसार विशेष ज्ञान, सीप आवश्यक पर्ने एक सय ४० किसिमको दक्ष जनशक्तिको पदमा स्वदेशी नागरिकबाट पदपूर्ति नहुने अवस्थामा मात्र विदेशी नागरिकलाई रोजगारमा लिने कानुनी व्यवस्था छ । त्यस्ता पदहरुमा वैदेशिक रोजगारमा दक्षिण अफ्रिका जाँदा नेपाल सरकारको प्रचलित कानुनबमोजिम श्रम स्वीकृति लिएर मात्र जान दूतावासले अनुरोध गरेको छ । दक्षिण अफ्रिकामा आकर्षक तलब, सुविधासहितको पदमा काम लगाइदिने एवं त्यहाँबाट युरोप, अमेरिका जान सहज हुने भ्रममा पारी नेपाली नागरिकहरुबाट लाखौँ रुपैयाँ लिने गरिएकोप्रति दूतावासले ध्यानाकर्षण भएको जनाएको छ । त्यस्ता नेपाली नागरिकहरुलाई भारतको विभिन्न सहरहरु (नयाँ दिल्ली, मुम्बई), संयुक्त अरब इमिरेट्स, कतार तथा तान्जानिया, मोजाम्बिक, केन्या, मलवी, मौरिसस, रुवाण्डा, कङ्गोलगायत मुलुक हुँदै दक्षिण अफ्रिकामा ल्याई अलपत्र पारी छोड्ने घटना भइरहेका छन् । कतिपय अवस्थामा ती ट्रान्जिट मुलुकहरुमा नै विषम परिस्थितिमा छोडिदिने घटनाहरु बढ्दै गएको दूतावासले जनाएको छ । वैदेशिक रोजगारमा लगाइदिने वा यस्तै अन्य प्रलोभनमा पारी ठूलो रकम लिई कुनै व्यक्तिलाई विदेशमा ल्याई अलपत्र पार्ने कार्यमा संलग्न हुने कार्य कानुनबमोजिम दण्डनीय भएकाले यसखाले गैरकानुनी कार्यहरु नगर्ननगराउन र यसतर्फ सचेत रहन दूतावासले अनुरोध गरेको छ । भारतमा रहेको दक्षिण अफ्रिकाको उच्चायुक्त र कन्सुलेट जनरलबाट जारी हुने पर्यटक भिसा पर्यटन भ्रमणमा दक्षिण अफ्रिका आउने प्रयोजनका लागि मात्र भएको हुँदा सो भिसाका आधारमा यहाँ रोजगारीजन्य काममा संलग्न हुन पाइँदैन । पर्यटक भिसामा आएर कुनै पनि किसिमको रोजगारीमा संलग्न हुने कार्य गैरकानुनी भएकाले त्यस्तो कार्यमा संलग्न व्यक्तिहरुलाई सम्बन्धित दक्षिण अफ्रिकी निकायले पक्राउ गरी कानुनबमोजिम दण्ड, जरिवाना गराई देश निकाला गर्ने गरेको छ । कुनै पनि मुलुक जानका लागि सम्बन्धित मुलुकको भिसा आवश्यक पर्ने हुँदा दक्षिण अफ्रिकाबाट युरोप, अमेरिका लगायतका देशहरुमा जान सजिलो हुने विषय भ्रामक र मिथ्या भएकाले भिसासम्बन्धी जानकारीका लागि सम्बन्धित देशको नियोग वा ती मुलुकहरु हेर्ने विदेशस्थित नेपाली नियोगहरुमा सम्पर्क गरी आधिकारिक जानकारी लिन उपयुक्त हुने दूतावासले जनाएको छ । रासस"
स्वस्थानी ब्रतकथा सुरु : भक्तपुरको हनुमानघाटमा भक्तजनको चहलपहल,"भक्तपुर : काठमाडौंको साँखुमा जस्तै भक्तपुरको हनुमानघाटमा पनि शुक्रबारदेखि एकमहिने श्री स्वस्थानी ब्रतकथा सुरु भएको छ। नेपालमा हिन्दु महिलाहरु स्वस्थानी माताको एक महिना ब्रत बस्ने गर्छन्। आफ्नो मनोकांक्षा पूरा हुने धार्मिक विश्वासका साथ नेपाली हिन्दू महिला दिदीबहिनीले एक महिनासम्म श्रीस्वस्थानीको ब्रत बस्ने गर्दछन् । यो ब्रत पौष शुक्ल पूर्णिमादेखि माघ शुक्ल पूर्णिमासम्म एक महिना चल्दछ । श्रीस्वस्थानीको व्रतकालमा भक्तपुरको हनुमानघाटबाहेक काठमाडौंको साँखुस्थित शाली नदी, पशुपति, गौरीघाट, गुहेश्वरी तथा सतिदेवीका अङ्ग पतन भएका शक्तिपिठहरुमा घुइँचो लाग्ने गर्दछ । यसरी एक महिनासम्म नित्य पुजा कार्य गरी माघ शुक्ल पूर्णिमाको दिन व्रतको समापन गर्नु पर्दछ । संस्कृतिविद् विनोदराज शर्माका अनुसार भक्तपुरको हनुमानघाटमा नेपाल सम्वत् ७२२ देखि माधवनारायणको उपासनायुक्त धलंको परम्परा चलेको लिखित प्रमाण छ ।"
स्वस्थानी व्रत सुरु : शालि नदिमा भक्तजनको घुँइचो(तस्बिरसहित),"काठमाडौं : प्रत्येक वर्ष पौष शुक्ल पूर्णिमादेखि माघ शुक्ल पूर्णिमासम्म एक महिना विधिपूर्वक गरिने स्वस्थानी व्रत एवं माघस्नान आज पुस २२ देखि विधिवत् सुरु गरिँदै छ। यस अवसरमा आजैदेखि एक महिनासम्म उपत्यकाको उत्तरपूर्वी भेगस्थित १८ किमीको दूरीमा रहेको साँखुस्थित शालि नदीमा माघस्नानसहित माधवनारायणको मेला लाग्छ। प्राचीनकालदेखि लाग्दै आएको मेलामा महिनाभर लाखौँ भक्तजनको उपस्थिति रहन्छ। 'माघ महिनामा यहाँ आई स्नान गरेर माधवनारायणको दर्शन गरेमा पाप पखालिइ पुण्य कमाइने धार्मिक विश्वास छ, यो विश्वासमा प्रत्येक वर्ष यहाँ लाखौँ भक्तजन आउने गर्छन्', इतिहासकार प्रकाश श्रेष्ठले भने। बर्तालुका लागि साँखुस्थित शालिनदीमा सम्पूर्ण तयारी पूरा गरिएको श्री माधवनारायण स्वस्थानी व्रत तथा शालि नदी सुधार समितिले जनाएको छ। बर्तालु आज बेलुकीदेखि नै साँखुमा बास बस्न आउँछन्। बेलुकी मामधवनारायणका पुजारीबाट जल ग्रहण गरेपछि व्रतविधि सुरु हुन्छ।"
आइतबारदेखि सातै प्रदेशबाट श्रम स्वीकृति,"काठमाडौं : श्रम रोजगार तथा सामाजिक सुरक्षा मन्त्रालयले काठमाडौंबाट मात्रै प्रदान गर्दै आएको संस्थागत र व्यक्तिगत श्रम स्वीकृति सेवा सातवटै प्रदेशस्तरबाट प्रदान गर्ने भएको छ। यसै सिलसिलामा श्रम तथा रोजगार कार्यालय विराटनगर र जनकपुरबाट पनि आगामी आइतबारदेखि संस्थागत र व्यक्तिगत श्रम स्वीकृति प्रदान हुने मन्त्रालयले जनाएको छ। यसअघि पुनः श्रम स्वीकृति मात्रै हुँदै आएका यी कार्यालयबाट यही पुस २४ गतेदेखि संस्थागत र व्यक्तिगत श्रम स्वीकृति पनि प्रदान हुने श्रम रोजगार तथा सामाजिक सुरक्षा मन्त्रालयका सचिव एकनारायण अर्यालले जानकारी दिए। उनका अनुसार वैदेशिक रोजगार कार्यालय पोखरा र बुटवलबाट केही समयअघि देखि नै संस्थागत, व्यक्तिगत र पुनः श्रम स्वीकृति सेवा प्रदान हुँदै आएको छ। श्रम तथा रोजगार कार्यालय सुर्खेत र कैलालीको धनगढीबाट पनि पुनः श्रम स्वीकृति र व्यक्तिगत श्रम स्वीकृति प्रदान हुन थालेको छ। आगामी आइतबारदेखि विराटनगर र जनकपुरमा रहेका श्रम तथा रोजगार कार्यालयबाट समेत सबै किसिमका श्रम स्वीकृति पाइने व्यवस्था हुने भएको सहसचिव तथा प्रवक्ता डण्डुराज घिमिरेले बताए। उनका अनुसार योसँगै अब सातै प्रदेशबाट सबैखाले श्रम स्वीकृति लिन सकिने व्यवस्था भएको छ। मन्त्रालयले एक प्रेस विज्ञप्ति प्रकाशित गरी श्रम स्वीकृति लिनका लागि भौतिक रुपमा कार्यालयमै उपस्थित हुनुपर्ने र विभिन्न झन्झट हुने समस्यालाई हटाउँदै अनलाइनमार्फत नै सबैखाले श्रम स्वीकृति लिन सकिने व्यवस्था भएको जनाउँदै श्रम कार्यालय विराटनगर र जनकपुरबाटसमेत सहज रुपमा सेवा लिन अनुरोध गरेको छ। कम्प्युटर प्रणालीबाट नै निर्धारण हुने मिति र समयका आधारमा स्वीकृति प्रदान गर्ने प्रणाली भएकाले समयमै आवेदन नदिने र अन्तिम समयमा श्रम स्वीकृति लिन खोज्दा समस्या हुँदै आएको छ। त्यसैले श्रम स्वीकृतिका लागि समयमा नै अनलाइन आवेदन दिएर बिना झन्झट सेवा लिन मन्त्रालयद्वारा प्रकाशित उक्त विज्ञप्तिमा उल्लेख गरिएको छ। पछिल्लो समय श्रम मन्त्रालय र यस मातहतका निकायबाट प्रदान हुने सेवालाई छिटो र सरल रुपमा लिन मिल्ने गरी अनलाइन प्रणालीको विकास गरिएको जनाइएको छ। अनलाइनमार्फत नै नागरिकलाई सहज रुपमा सेवा प्रदान गर्न सफल भएकै कारण वैदेशिक रोजगार विभागले लिभिङ विथ आइसिटी नामक संस्थाबाट सर्वोत्कृष्ट पुरस्कारसमेत पाएको श्रम मन्त्रालयको उक्त प्रेस विज्ञप्तिमा उल्लेख गरिएको छ। साथै मन्त्रालयले उक्त विज्ञप्तिमार्फत आउँदा दिनमा समेत थप सुधारको प्रक्रिया अघि बढाउने जनाएको छ। रासस"
मनकामना केबलकार ११ दिनपछि सञ्चालन,गोरखा : गोरखाको प्रसिद्ध धार्मिकस्थल मनकामना मन्दिरसम्म पुग्ने मनकामना केबलकार आज शुक्रबारदेखि पुनः सञ्चालनमा आएको छ। बिद्युत आपूर्तिमा भएको समस्याका कारण प्यानलबोर्डमा क्षति पुगेर बन्द भएको केबलकार ११ दिनपछि नियमित सञ्चालनमा आएको हो। केबलकार निर्माता कम्पनी अष्ट्रियाको डोपलमेयर कम्पनीबाट प्राविधिकसहित सामान झिकाएर केबलकार मर्मत गरी सञ्चालनमा ल्याइएको सञ्चालक राजेशबाबु श्रेष्ठले जानकारी दिए। गए राति मर्मतको काम सम्पन्न भएकाले आज बिहानैदेखि केबलकार सञ्चालनमा ल्याइएको उनले बताए। विद्युत् आपूर्तिमा भएको गडबडीले क्षति पुगेको केबलकारको प्यानल बोर्ड नै परिवर्तन गर्नुपरेको श्रेष्ठले बताए। सामान जडान गरेर परीक्षण गरेपछि केबलकार नियमित सञ्चालनमा आएको स्टेशन म्यानेजर उज्ज्वल शेरचनले जानकारी दिए। यहीँ पुस ११ गते प्यानल बोर्डमा आगलागी भएलगत्तै पुस १२ गते मङ्गलबारदेखि मनकामना केवलकार पूर्णरूपमा बन्द भएको थियो। बन्द भएको ११ दिनपछि केबलकार सञ्चालनमा आएपछि केबलकार चढेर मनकामना मन्दिर जाने भक्तजनको घुइँचो लागेको छ। रासस
विराटनगरको अवैध मदिरा उत्पादनस्थलमा छापा,"विराटनगर : प्रदेश १ को राजधानी विराटनगरमा अवैध घरेलु मदिराको उत्पादन र बिक्री वितरणमा प्रहरीले कडाइ गर्न थालेको छ । अवैध मदिरा नियन्त्रणका लागि प्रहरीले सक्रियता बढाएको हो । ठाउँठाउँमा भट्टी नै सञ्चालन गरेर घरेलु मदिरा उत्पादन गर्दै बिक्रीका लागि बजारसम्म पुर्याउने गरेको पाइएपछि प्रहरी कडा रूपमा प्रस्तुत भएको मोरङ प्रहरी प्रमुख एसपी शान्तिराज कोइरालाले बताए । कानुनले घरेलु मदिरालाई अवैध मानेको छ । उत्पादन,ओसारपसार र बिक्रीमा रोक लगाएको छ,'उनले भने,तर,व्यावसायिक रूपमा उत्पादन हुने गरेको पाइयो । नियन्त्रणका लागि प्रहरी सक्रियता बढाइएको छ । अवैध मदिरा उत्पादनस्थलमा निगरानी बढाउँदै नियन्त्रणमा लिन विशेष अभियानचलाइएको कोइरालाले बताए । उनका अनुसार अवैध मदिरा र मदिरा उत्पादनका लागि प्रयोग गरिने कच्चा पदार्थ तथा भाँडावर्तन नियन्त्रणमा लिने गरिएको छ । यसको धन्दामा संलग्नलाई आगामी दिनमा पुनः उत्पादन गरिए कारबाही अघि बढाउने चेतावनी प्रहरीले दिएको छ । विराटनगर महानगरपालिका१२ मंगलबारेमा प्रहरीले शुक्रबार बिहान छापा हानेर प्रतिबन्धित घरेलु मदिरा बनाउन प्रयोग गरिने कच्चा पदार्थ र तयारी मदिरा नियन्त्रणमा लिएको छ । घरेलु मदिरा बनाएर बेचबिखन गरिरहेको सूचनाका आधारमा वडा प्रहरी कार्यालय विराटनगरका डीएसपी दीपेन्द्र पञ्जियार थारु नेतृत्वको टोलीले मदिरा उत्पादनस्थलमा छापा हानेको हो । घरेलु मदिरा बनाउन प्रयोग गरिने कच्चा पदार्थ,भाँडावर्तन र तयारी मदिरा प्रहरीले बरामद गरेको छ । प्रहरीले २ हजार ८ सय ८० लिटर कच्चा पदार्थ, १ सय २५ लिटर तयारी र मदिरा बनाउन प्रयोग गरिएका ३१ थान भाँडावर्तन नियन्त्रणमा लिएको एसपी कोइरालाले बताए । उनका अनुसार २ लाख ४ हजार बढी मूल्यका सामान बरामद गरेर आवश्यक कारबाहीका लागि आन्तरिक राजस्व कार्यालय विराटनगरमा बुझाइएको छ । प्रतिबन्धित घरेलु मदिराका कारण झैझगडा र घरेलु हिंसाका घटना बढेको प्रहरीको निस्कर्ष छ । अपराधिक घटना र विभिन्न खालका हिंसा रोक्न घरेलु मदिरा नियन्त्रणलाई प्राथमिकतामा राखिएको कोइरालाको भनाइ छ । व्यावसायिक हिसाबले प्रतिबन्धित मदिराको उत्पादन हुन नदिन विभिन्न निकायसँग पनि समन्वय भइरहेको उनले बताए ।"
सामाजिक विकृति हटाउन सडक नाटक जुनकिरीप्रर्दशन,"काभ्रे :बालविवाह रोकथाम सामाजिक विकृतिहरुलाई लक्षित गरी जिल्लाको खानीखोला गाउँपालिकाले जुनकिरी नामक सडक नाटक प्रदर्शन गरेको छ। गाउँपलिकाले १७ पुसदेखि समुदायिक ८ वटा विद्यालयहरुमा बालविवाहविरुद्ध जनचेतना जगाउने उद्देश्यसहित सडक नाटक प्रदर्शन गरिएको छ । बिहीबार ताल्ढुंगामा रहेको विद्यालयमा अन्तिम नटक देखाएर समापन भएको छ । खानिखोला गाउँपालिका अध्यक्ष इन्द्रबहादुर थिङ छिन्ताङले नाटकमा २० वर्ष नपुगी विवाह गर्नु हुँदैन भन्ने मुल सन्देशसँगै समाजमा हुन सक्ने विभिन्न विकृतिबारे सचेतना दिन नटक प्रदर्शन गरिएको बताए । अभिभावक कुलतमा लाग्दा बच्चामा पर्ने मानसिक असरसँगै छोराछोरीलाई विद्यालय पठाउने मात्रै नभइ उनीहरुको पढाइ के कस्तो भइरहेको छ भनेर हेर्ने महत्वपूर्ण जिम्मेवारीलाई समेत नाटकले देखाएको उनको भनाइ छ । ग्रमिण भेगमा रहेको बालवालिकाहरुले किन बिचमै पढाइ छाड्नु परेको,अभिभावकहरुको कारणले गर्दा बालवालिका शिक्षामा कति असर पुगेको छ भन्ने विषयमा समेत नटकले उठान गरिएको गाउँ लिका अध्यक्ष थिङले अन्नपर्णलाई जानकारी दिए । अभिभावकले आफ्नो बालबच्चाको राम्रोसँग हेरचाह गर्नुपर्छ,२० वर्ष नपुगी विवाह गर्नु हुँदैन भन्ने नाटकको मुल सन्देश हो,'उनले भने,त्यस अतिरिक्त कुलतामा लाग्नु हुँदैन । विद्यालयमा पठाएर मात्रै बाच्चको शिक्षा राम्रो हुन्छ भन्ने नभइ अभिभावकले आफ्नो छोराछोरीको पढाई कस्तो भइरहेको छ भनेर अभिभावकको भूमिका निर्वाह गर्नु सक्नु पर्छ भनेर नाटकले देखाएको छ । अध्यक्ष थिङले विद्यार्थी तथा नागरिकलाई बालविवाह विरुद्धको जनचेतना जगाउनको लागि नेताको भाषण र विज्ञले दिने प्रशिक्षणभन्दा कलाको माध्यमबाट प्रभावकारी हुने भएकाले सडक नाटक देखाएको बताए । उनले समाजिक विकासका विभिन्न बाधकहरुमध्ये बालविवाह एक भएको औंल्याए । गाउँपालिका उपाध्यक्ष दोर्जमान जिम्बाले जग्गा,पैंसाभन्दा ठूलो सम्पत्ति छोराछोरी भएपनि उनीहरुको उज्यालो भविष्यका लागि अभिभावक जिम्मेवार हुन नसकेको बताए । उनले नाटकमा बालविवाहको कारण व्यक्ति र समाजमा पार्ने असरलाई देखाउँदै यसको न्यूनिकरणका उपाय समेत प्रस्तुत गरिएको बताए । त्यस्तै गाउँपालिकाको शिक्षा अधिकृत विष्णु अधिकारीले गाउँपालिकाभित्र बालविवाह बढ्न थालेपछि यसैलाई केन्द्रित गरेर जुनकिरी नाम नाटक देखाएको र यसले बालविवाहमा कमी आउने विश्वास व्यक्त गरे । बालविवाहलाई मुख्य केन्द्रबिन्दुमा राखेर निर्माण गरिएको करिब ४५ मिनेटको नाटकमा बालविवाह गर्दा जेल पर्नेदेखि लिएर उमेर नपुगी विवाह गरी जन्मेका बच्चाको जन्मदर्ता आदिमा वेहार्नु पर्ने कानुनी समस्याका साथै घरझगडा बालबालिकामा पर्ने मानसिक असरलाई देखाउन खोजिएको छ । त्यस्तै ७ जना कलाकारले मिहीन तरिकाले प्रस्तुत रहेको उक्त नाटकमा शैक्षिक क्षेत्रका विसंगतिसँगै अभिभावकले छोराछोरीको पढाइप्रति वेवास्ता गर्दा र मोबाइलको दुरपयोगले उनीहरुको शिक्षामा पर्ने असरलाई देखाउँदै सुधारको सन्देश समेत दिएको छ भने जनप्रतिनिधिको भुमिका कस्तो हुनुपर्छ भनेर देखाएका छन् । नाटक हेर्न आएका स्थानीय माया तामाङले वास्ताविक घट्नामा मेल खाएको नाटक हेर्न पाउँदा खुसी लागेको बताइन् । उनले भनिन्, बालविवाहको कारण मेरै आफन्तले नाटकमा देखाएको जस्तो समस्या भाग्नु परेको थियो । नाटक त मेरै बाहिनीको समस्यालाई हेरेर बनाएको जस्तो लाग्यो । बालविवाह विरुद्ध जनचेतना जगाउने नाटक गाउँपालिकाभित्रका धार्ने माध्यमिक विद्यालय,बालविकास,शारदा, जनहित, बुद्ध, कुमारी, भृकुटी र जनविकास गरी ८ वटा माविमा देखाइएको थियो । कलाकारहरुले बालविवाहसँगै मद्याक पदार्थ सेवनले मानिसको जीवन पार्ने असरलाई जीवन्त रुपमा प्रस्तुत गरेका थिए । विद्यार्थी तथा अभिभावकहरुले धेरै विषयवस्तुलाई समेटेर बनाएको नाटकले समाजको यथार्थ चिणत्र गरेको भन्दै खुसी व्यक्त गरेका छन् । पालिका भित्र विद्यालयमा देखाएको नटक बागमती प्रदेशको आर्थिक सहयोग तथा खानीखोला गाउँपालिकाको आयोजनामा सडक नाटक जुनकिरीमा सुशीलसिंह ठकुरी, दिवाकार घिमिरे, दीपमाला परियार,अनामिका लामिछाने, तेजवी थुलुङ राई, रविन दोङ र शान्ती भट्टाराईको जीवन्त अभिनय रहेको छ । नाटक जुनकिरीको लेखन तथा निर्देशन पुरु लम्सालले गरेका हुन्।"
"सगरमाथा क्षेत्रमा भ्रमण गर्नेको संख्या ७० प्रतिशतले बढ्यो, पाँच महिनामा ३ करोड बढी राजस्व संकलन","सोलुखुम्बु : विश्वको सर्वोच्च शिखर सगरमाथा क्षेत्रमा पर्यटक आवगमन ७० प्रतिशतले बढेको छ । गत आर्थिक वर्ष २०७८०७९ को पहिलो पाँच महिनाको तुलनामा चालु आर्थिक वर्ष २०७९०८० को सोही अवधिमा सगरमाथा क्षेत्र भ्रमण गर्नेको संख्यामा ७०१७ प्रतिशतले वृद्धि भएको हो । सगरमाथा राष्ट्रिय निकुञ्जको कार्यालय नाम्चे सोलुखुम्बुको तथ्यांक अनुसार गत आर्थिक वर्षको पहिलो पाँच महिनामा ७ हजार ४ सय ६४ जना पर्यटकले खुम्बु भ्रमण गरेका थिए भने चालु आर्थिक वर्षको सोही अवधिमा २५ हजार २९ जनाले भ्रमण गरेका छन् । चालु आर्थिक वर्षको साउनमा ३८५,भदौमा ६९०,असोजमा ६ हजार ७ सय ३१,कार्तिकमा १३ हजार १ सय ५८ र मंसिरमा ४ हजार ६५ जना भ्रमणकर्ता खुम्बु पुगेको निकुञ्जका सुचना अधिकारी मनोज मण्डलले जानकरी दिए । उनका अनुसार ५ महिनामा २१ हजार ८५३ जना विदेशी र ३ हजार १७६ जना नेपाली पर्यटकले सगरमाथा क्षेत्रको भ्रमण गरेका छन् । भ्रमण गर्ने विदेशी पर्यटकमध्ये १ हजार ९९० सार्क मुलुकका र १० हजार ८६३ अन्य मुलुकका रहेको निकुञ्जको तथ्यांक छ । निकुञ्जले पर्यटक प्रवेश शुल्कबाट ५ महिनामा ३ करोड ५५ लाख ७७ हजार १७६ रुपैयाँ राजस्व संकलन गरेको छ । निकुञ्जले विदेशी पर्यटकबाट प्रति पर्यटक ३ हजार रुपैयाँ प्रवेश शूल्क लिने गरेको छ भने सार्क मूलुकका नागरिकबाट १ हजार ५ सय र नेपाली पर्यटकबाट १०० रपैयाँ प्रवेश शुल्क लिने गरेको छ । २०३२ सालमा स्थापना भएको सगरमाथा राष्ट्रिय निकुञ्ज ११४८ वर्ग किमी क्षेत्रफलमा फैलिएको छ । पू्र्वी नेपालको सोलुखुम्बु जिल्लामा रहेको यो राष्ट्रिय निकुञ्जमा विश्वको सर्वोच्च शिखर सगरमाथा सहित ६ हजार मिटर भन्दा अग्ला ल्होत्से, नुप्से,चोयू, ल्होत्सेसार, पुमोरी,आमादब्लम, थामसेर्कु जस्ता हिमचुचुराहरू समेत रहेको छ । यस निकुञ्ज भित्रको गोक्यो र सम्वद्ध ताललाई सन् २००७ मा रामसार सूचीमा समावेश गरिएको छ । सन् १९७९ देखि यस राष्ट्रिय निकुञ्जलाई विश्व सम्पदा सूचीमा समावेश गरिएको हो ।"
शीतलहरले सुनसरीको जनजीवन प्रभावित,"धरान:दुई दिनदेखिको शीतलहरका कारण सुनसरीको जनजीवन प्रभावित बनेको छ । जिल्लाको धरान,इटहरी,इनरुवा,दुहबीलगायतका स्थानमा शीतलहर र बाक्लो हुस्सुका कारण जनजीवन प्रभावित बनेको हो । जाडोका कारण वृद्धवृद्धा र केटाकेटी बढी प्रभावित भएका छन्। जाडो अत्याधिक बढेसँगै घर,टोल र विद्यालयमा आगो बालेर जाडो भगाउन थालिएको छ । अत्याधिक जाडोका कारण विद्यालय प्राङ्गणमा आगो बालेर ताप्नु परेको सहिद स्मृति मावि धरानकी छात्रा सरु राइले बताइन् । उनले जाडो बढे सँगै विद्यालयसम्म आउन समेत समस्या भएको बताइन् । बाक्लो हुस्सु र कुहिरोका कारण जिल्लाभर दिउँसै अन्धकार भएको छ । सडक,गाउँटोलसमेत नदेखिएका कारण सर्बसाधारणलाई आवत जावतमा समस्या परेको छ । जाडो र हुस्सुका कारण शहरी क्षेत्रमा दाउरा अभावका कारण आगो बाल्न नपाएको धरान१५ का डिल्ली काफ्लेले बताए । बाक्लो हुस्सु र कुहिरो लागेका कारण यातायातका साधन संचालनमा गम्भीर समस्या भएको नेपाल यातायात स्वतन्त्र मजदुर संगठनका केन्द्रीय सदस्य लक्ष्मी बानियाँले बताए । उनले बाक्लो हुस्सुका कारण सडक नदेखिएपछि यातायातका सधनहरु बत्ती बालेर सञ्चालनमा ल्याइएको बताए । इलाका प्रशासन कार्यालय धरानका प्रमुख उपसचिव चुडाराज भट्टराईले एक्कासी जाडो बढेकाले जाडोबाट बच्न सबैलाइ सचेत हुन अनुरोध गरेको बताए।"
आजदेखि स्वस्थानी व्रत आरम्भ,"काठमाडौं : प्रत्येक वर्ष पौष शुक्ल पूर्णिमादेखि माघ शुक्ल पूर्णिमासम्म एक महिना विधिपूर्वक गरिने स्वस्थानी व्रत एवं माघस्नान आज पुस २२ देखि विधिवत् सुरु गरिँदै छ। पौष शुक्ल पूर्णिमादेखि माघ शुक्ल पूर्णिमासम्म एक महिना स्वस्थानी व्रत र माघ स्नान गरिन्छ। पौष शुक्ल चतुर्दशीको दिन हात गोडाका नङ काटी स्नान गरी शुद्ध वस्त्र पहिरिएर यसको सुरुआत हुन्छ। बिहान माघ स्नान गरी नित्य मध्याह्नकालमा महादेवको पूजा गरिन्छ। बेलुकी स्कन्द पुराणको केदार खण्डअन्तर्गत माघ माहात्म्यको कुमार अगस्त्यबीच संवाद भएको स्वस्थानी व्रत कथा सुन्ने सुनाउने परम्परा छ। एक महिनासम्म यो विधिबाट व्रत गरी माघ शुक्ल पूर्णिमाका दिन एक सय आठ जनै, एक सय आठ सुपारी, एक सय आठ पान, एक सय आठ फूल, एक सय आठ रोटी, एक सय आठ अक्षता विभिन्न थरिका फलफूल, धुप, बत्ती, नैवेद्य, श्रीखण्ड, रक्तचन्दन, सिन्दुर, वस्त्र, भेटी चढाइ व्रतको कामना पूर्ण होस् भनी भगवतीलाई अघ्र्य दिइन्छ। चढाइएका प्रसादमध्ये सबैबाट आठआठ पतिलाई, पति नभए छोरालाई र छोरा पनि नभए मितछोरालाई एवं मितछोरा पनि नभएमा कामना सिद्ध होस् भनी नजिकको पवित्र नदीमा लगी बगाउने व्रत विधि छ। सय रोटी ब्रतालु आफैँले फलाहार गरी रातमा जाग्राम बसिन्छ। जाग्रामका समयमा देवीको माहात्म्य सुन्ने सुनाउने गरिन्छ। यसो गरेमा बर्तालुको मनोकाङ्क्षा पूरा हुन्छ भन्ने धार्मिक विश्वास छ। स्वस्थानीको शाब्दिक अर्थ आफू बसेको स्थानको देवी भन्ने बुझिन्छ। आफू बसेकी स्थानकी देवीको पूजा गर्नु नै स्वस्थानी पूजा हो। उत्तरायणपछिको समय ध्यान योग साधनाका लागि उपयुक्त भएकाले स्वस्थान अर्थात् आफ्नो आत्मामा सम्पर्कको अभ्यास गर्नुलाई स्वस्थानी भनिएको विश्वास गरिन्छ। यसका लागि पौष शुक्ल पूर्णिमादेखि माघ शुक्ल पूर्णिमासम्मको समय राम्रो मानिन्छ। सुवर्ण वर्णकी, त्रिनेत्रधारी, प्रशन्न मुद्रा भएकी, कमल र सिंहासनमा बसेकी, चार हात भएकी देवीलाई स्वस्थानी देवी भनी स्कन्द पुराणमा उल्लेख गरिएको धर्मशास्त्रविद् प्रा डा रामचन्द्र गौतमले जानकारी दिए। 'स्वस्थानीको चार हातमध्ये पहिलो हातमा नीलकमल, दोस्रो हातमा खड्ग, तेस्रो हातमा ढाल र चौथो हातमा वरदमुद्रा लिएकी देवी स्वस्थानी हुन् भनी पुराणमा उल्लेख गरिएको छ', उनले भने। यस्ती देवीको विधिपूर्वक व्रत गरेमा बिछोड भएका जोडीको पुनर्मिलन हुन्छ भन्ने विश्वास छ। रोगव्याध लागेको भए ठीक हुने र पति वा पत्नीका रूपमा कसैलाई इच्छाएको भए प्राप्त हुने कथासमेत नेपाली समुदायमा प्रचलित छ। सत्ययुगमा हिमालय पर्वतकी पुत्री पार्वतीले महादेवलाई पति पाऊँ भनी विष्णुको निर्देशानुसार स्वस्थानीको व्रत गरेको कथा स्वस्थानीमा वर्णन गरिएको छ। व्रतपछि बिछोडमा परेका नागनागिनीको समेत पुनर्मिलन भएको कथामा उल्लेख छ। गोमा ब्राह्मणीले सप्तऋषिले सिकाएको व्रतविधिअनुसार व्रत गर्दा पुत्र वियोगबाट मुक्ति मिलेको र व्रतकै प्रभावले छोरा नवराज लावण्य देश हालको साँखु क्षेत्रको राजा भएको कथासमेत स्वस्थानीमा वर्णन गरिएको साँखुको ऐतिहासिक, धार्मिक, पुरातात्विक, सांस्कृतिक र पर्यटकीय विषयमा अनुसन्धानरत इतिहासकार प्रकाश श्रेष्ठ सक्वले जानकारी दिए।"
विश्वबाट दुई तिहाई हिमनदी लोप हुँदै,विश्वका हिमनदीहरू वैज्ञानिकहरूले सोचेभन्दा चाँडो लोप हुने अवस्थामा पुगेका छन् । जलवायु परिवर्तनका कारण दुई तिहाइ हिमनदी यो शताब्दीको अन्त्यसम्ममा अस्तित्वबाटै विलिन हुने एउटा नयाँ अध्ययनले देखाएको छ । यदि विश्वले भविष्यको तापक्रमलाई एक डिग्रीको सेरोफेरोमा सीमित गर्न सकेमा हिमनदीलाई जोगाउन सकिने छ तर अन्तर्राष्ट्रिय लक्ष्यहरू पूरा गर्न प्राविधिक रूपमा सम्भव भए पनि त्यो असम्भव हुने वैज्ञानिकहरूले बताएका छन् । तापक्रम वृद्धिका कारकलाई नियन्त्रण गर्न औद्योगिक राष्ट्र प्रतिबद्ध नभए अन्तर्राष्ट्रिय लक्ष्य हासिल गर्न असम्भव प्रायः छ । सन् २१०० सम्ममा विश्वका आधाभन्दा कम हिमनदी हराउने सोही अध्ययनका लेखकहरूले जनाएका छन् । अध्ययनअनुसार प्रायः साना तर प्रख्यात हिमनदी लोप हुँदै गएका छन् । सबैभन्दा विषम स्थितिमा विश्वका ८३ प्रतिशत हिमनदी सन् २१०० सम्ममा हराउने सम्भावना रहेको बिहिबार सार्वजनिक भएको साइन्स जर्नलमा उल्लेख छ । ग्रिनल्याण्ड र अन्टार्कटिका बाहेक भूमिमा आधारित विश्वका दुई लाख १५हजार हिमनदीमाथि विगतको भन्दा गहन ढङ्गले गरिएको अध्ययनले ती नदी लोपको सँघारमा पुगेका देखाएको हो । हिमनदी पग्लिएसँगै समुद्रको सतहमा पनि वृद्धि हुनेछ । रासस
हत्कडी फुकालेर भागेका क्षेत्री दुई दिनपछि पक्राउ,स्याङ्जा :वडा प्रहरी कार्यालय वालिङको पर्खाल नाघेर भागेका रमेश क्षेत्री पक्राउ परेका छन्। जबरजस्ती करणी मुद्धामा वालिङ् हिरासतमा र हरिनास गाउँपालिकाका २४ वर्षीय क्षेत्री २ दिनपछि पक्राउ परेका हुन्। सोमबार साँझ भागेका उनी बुधबार साँझ पक्राउ परेका हुन्। वालिङ नगरपालिका ४ स्थित च्यारेको जंगलबाट ओरालो लाग्दै गरेको अवस्थामा साँझ साढे ७ बजेतिर पक्राउ गरिएको प्रहरी नायब उपरीक्षक रविन्द्र खनालले जानकारी दिए। एक बालिकामाथि जबरजस्ती करणीकोको आरोपमा पुस ११ गते पक्राउ परेका क्षेत्री १८ गते हतकडी आफैले फुकालेर भागेको प्रहरीको भनाइ छ। सो जिल्ला अदालतबाट म्याद थप गरी थप अनुसन्धानका लागि हिरासतमा राख्ने कार्यालयको पर्खाल नाघेर भागेका थिए। क्षेत्रीलाई समात्ने क्रममा प्रहरी हवलदार वीरबहादुर सुनार लडेर घाइते भएको बताइएको छ।
पृथ्वी जयन्तीमा विदुर नगरपालिकाले दियो दियो सार्वजनिक बिदा,"नुवाकोट: विदुर नगरपालिकाले पृथ्वी जयन्तीमा सार्वजनिक बिदा दिएको छ। पृथ्वीनारायण शाहले नेपाल एकीकरणको सुरुवात नुवाकोटवाटै गरेको सम्झनामा एकीकरणका नायकको सम्मान गर्दै पुस २७ गते सार्वजनिक बिदा दिने निर्णय भएको प्रमुख प्रशासकीय अधिकृत विनोदकुमार खनालले जानकारी दिए। नगरपालिकाले आफ्नो मातहतका सबै कार्यालय, विद्यालयमा बिदा दिइने खनालले बताए। नगरपालिकाको निर्णयसहितको सार्वजनिक बिदा दिइएको सूचना सार्वजनिक गरिएको छ। पृथ्वीनारायण शाहले विभिन्न बाइसे र चौबीसे राज्यमा टुक्रिएको नेपाललाई नुवाकोटबाटै एकीकरण थालेका थिए। शाहको देहत्याग पनि नुवाकोटकै देवीघाटमा भएको थियो।"
आज तराईका अधिकांश भूभागमा हुस्सु र कुहिरो,"काठमाडौं : हाल देशको पहाडी भूभागमा आंशिक बदली रही तराईका धेरै भूभागमा हुस्सु कुहिरो लागेको छ । जल तथा मौसम विज्ञान विभागका अनुसार देशको पहाडी भूभागमा आंशिक बदली रही बाँकी भूभागको मौसम सामान्यतया सफा छ । विभागले तराईका धेरै भूभागमा बाक्लो हुस्सु लाग्ने, दैनिक जनजीवन र सडक तथा हवाई यातायात सेवा प्रभावित हुने सम्भावना रहेकाले आवश्यक सावधानी तथा सतर्कता अपनाउन आग्रह गरेको छ । हाल देशका पहाडी तथा हिमाली भूभागमा आंशिक बदली रही पश्चिम र मध्य तराइका धेरै भूभागमा हुस्सु कुहिरो लागिरहेको छ । महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम तीन दशमलव शून्य डिग्री र अधिकमत तापक्रम १६ दशमलव आठ डिग्री सेल्सियस छ । त्यस्तै आज सबैभन्दा कम जुम्लाको न्यूनतम तापक्रम माइनस एक दशमलव नौ डिग्री सेल्सियस र सबैभन्दा बढी दिपायलको अधिकतम तापक्रम २२ दशमलव शून्य डिग्री सेल्सियस छ ।"
"पाल्पाको सत्यवतीमा बस दुर्घटना : ६ जनाको मृत्यु, १८ घाइते","तानसेन : पाल्पामा बिहीबार राति भएको बस दुर्घटनामा ६ जनाको मृत्यु भएको छ भने १८ जना घाइते भएका छन्। पाल्पाको रैनादेवी छहरा गाउँपालिका८ सालझण्डी ढोरपाटन सडकको सत्यवती, खुर्सानेको मधुवनमा दुर्घटना भएको हो। रुपन्देहीको सालझन्डीबाट पाल्पाको सत्यवती खुर्सानेतर्फ जाँदै गरेको गरेको ग १ ख ४९७७ नम्बरको बस दुर्घटना हुँदा घटनास्थलमै ६ जनाको मृत्यु भएको पाल्पा प्रहरीले पुष्टि गरेको छ । बस दुर्घटनामा परी एकै गाउँका ६ जना महिलाको मृत्यु भएको हो। दुर्घटनामा परी मृत्यु हुनेमा ४५ वर्षीया गुनाकुमारी गाहा, २१ वर्षीया दानकुमारी खत्री ५४ वर्षीया खेमकुमारी राना, ३३ वर्षीया निर्मला घिमिरे, ११ वर्षीया सुरुमा घिमिरे, १९ वर्षीया विमा पाण्डेय रहेको जिल्ला प्रहरी कार्यालय पाल्पाका सूचना अधिकारी वरेन्द्र थापाले बताए । घटनामा घाइते भएका १८ जनाको बुटवलको लुम्विनी प्रादेशिक अस्पताल र जितगढीको एडमन सिटी हस्पिटलमा उपचार भइरहेको छ । घाइते हुने रैनादेवी छहारा गाउँपालिका ८ का रहेका पाल्पा प्रहरीले जनाएको छ । घाइतेहरु २२ वर्षीया श्रेया राना, निजको १८ महिनाको छोरी दिपसन राना, २५ वर्षीया चुमा घर्ती, ४१ वर्षीय रामबहादुर बस्नेत, २२ वर्षीय सूर्यबहादुर रेश्मी, चालक ३२ वर्षीय चेतबहादुर दर्जीलाई बुटवलको एडमन सिटी हस्पिटल लगिएको छ। अन्य घाइते हुनेमा ७२ वर्षीया पूर्णकला दर्जी, ६० वर्षीया यमकला रास्कोटी, ३९ वर्षीया यमकला पाण्डे, २३ वर्षीया लालकुमारी पाण्डे, ७ वर्षीय सुरज घिमिरे, ३५ वर्षीया तुलसा पाण्डे, २६ वर्षीया लिला गाँहा, ९ वर्षीया अप्सना रास्कोटी, ३५ वर्षीया पवित्रा भनिने फर्सिकला पाण्डे, २८ वर्षीया बर्षा भनिने लिमकली पाण्डे र निजकीछोरी ३ महिनाकी आर्या पाण्डे, ७३ वर्षीया श्यानिकला पाण्डे रहेका छन्। उनीहरुको लुम्विनी प्रादेशिक अस्पताल बुटवलमा उपचार भइरहेको जिल्ला प्रहरी कार्यालय पाल्पाका सूचना अधिकारी डिएसपी विरेन्द्र थापाले बताए । घाइतेहरु अधिकाशंको हातखुट्टा भाँचिएको छ । गए राती साढे १० बजे भएको दुर्घटनामा बस सडकबाट अन्दाजी सय मिटर तल खसेको थियो। घटनाको विषयमा थप अनुसन्धान भइरहेको प्रहरीले जनाएको छ ।"
