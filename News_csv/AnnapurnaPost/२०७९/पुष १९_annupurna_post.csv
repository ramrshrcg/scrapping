शीर्षक,विवरण
जसपामा चुनावको निर्मम समीक्षा माग,"काठमाडौं : जनता समाजवादी पार्टी भित्र प्रतिनिधिसभा तथा प्रदेशसभाको चुनावमा पार्टी खुम्चिनुको कारण बारे निर्मम समीक्षको माग उठेको छ। सोमबारबाट ललितपुरमा जसपाको राजनीतिक समितिको बैठक सुरु भएको छ। त्यस बैठकमा पार्टी अध्यक्ष उपेन्द्र यादवले प्रतिनिधि सभाप्रदेश सभाको निर्वाचन सम्बन्धि समिक्षा र संघीय परिषद् अध्यक्ष अशोककुमार राईले मुलुकको वर्तमान राजनीतिक परिस्थिति र हाम्रो पार्टीको भूमिका गरि दुईवटा प्रतिवेदन पेश गरेको थिए। प्रस्तुत प्रतिवेदनमा बोल्ने अधिकांस नेताहरूले निर्वाचनको निर्मम समीक्षा घात गर्नेहरूलाई कडा कारवाहीको माग गरिएको छ । निर्वाचनको सम्मुखमा गठबन्धन तोडेर एमालेसंग तालमेल गर्नुले कार्यकर्ताहरूमा अन्योल सिर्जना गरेको भएको समेत आवाज उठाएका छन्। अपेक्षाकृत परिणाम हासिल गर्न नसकिएको केही नेताहरूले तर्क राखे। जनता समाजवादी पार्टी (जसपा)ले संघीयताको रक्षा गर्नका लागि पार्टी सशक्तले भूमिका निर्वाह गर्ने नेता सुरेन्द्र यादवले जनाएको छ। जसपाले सरकार वा प्रतिपक्षमा रहेर संघीयतालगायतका उपलब्धिलाई रक्षा गर्न सशक्त भूमिका खेल्नुपर्ने पहिलो दिनको बैठकले निष्कर्ष निकालेको हो। कांग्रेस, एमालेलगायत पार्टी संघीयता खारिज गर्न लागेको पार्टीका नेता यादवले बताए। सरकारमा सहभागीताका विषयमा मंगलबारको छलफल भएपछि निष्कर्षमा पुगिने उनले बताए। वर्तमान सरकारलाई समर्थन गरेको जसपाभित्र सरकारमा सहभागी हुने वा नहुने भन्ने विषयमा विवाद छ । नेता यादवका अनुसार, कांग्रेसले जसपालाई राष्ट्रिय पार्टी नबनोस् भनेर षड्यन्त्र गर्दा पनि आफ्नो पार्टी राष्ट्रिय पाटी बनेको खुशी व्यक्त गर्नुभयो। कांग्रेस नेतृत्वको तत्कालिन सत्ता गठबन्धनले आफूहरूलाई अन्तिम समयसम्म झुटो आश्वासन दिएर अल्झायो। सिट बाँडफाँटमा कुरा नमिलेपछि गठबन्धन छाड्ने परिस्थितिमा पुगेको पार्टी अध्यक्षले बैठकमा जानकारी गराए।"
बूढीगंगा जलविद्युत् आयोजनामा ढिलाइ,"अछाम : जिल्लाको बहुप्रतिक्षित र बहुचर्चित २० मेगावाट क्षमताको बूढीगंगा जलविद्युत् आयोजनाको कामले गति लिन सकेको छैन। अछामको समृद्धिसँग जोडिएको अर्धजलाशययुक्त आयोजना काम कछुवाको गतिमा छ। दशकौंदेखि बूढीगंगा जलविद्युत् आयोजना निर्माण चुनावी मुद्दा बन्ने गरेको छ। यसको निर्माणबारे दलका घोषणा पत्रमा पर्छ तर कामको प्राथमिकतामा कहिल्यै परेको छैन। घरनजिक उत्पादन भएको बिजुली बाल्ने सपना देखेकास्थानीय कामको गति देख्दा निराश हुन थालेका छन्। ढिलासुस्तीमा उनीहरू नेतालाई दोष दिइरहेका छन्। स्थानीय उमेश कुँवर भन्छन्, सबैभन्दा पहिला त यहाँका राजनीतिक दल, सांसदहरूलाई चासो हुनुपर्यो अनि मात्र सम्भव हुन्छ। नभए त यो भाषण गर्ने र राजनीति गर्ने माध्यम मात्र बनेको छ। २०५२ सालमा आयोजनाको अध्ययन सुरु भएको थियो। २८ वर्षको अवधिसम्म पनि सोचेअनुरुप कामको प्रगति हुन सकेको छैन। अष्ट्रेलियन कम्पनी स्मेक र नेपालको उदय कन्सल्टेन्सीसँग १८ महिनाभित्र डीपीआर तयार गरिसक्ने भनी १४ असार ०७३ मा सम्झौता भएको थियो। विभिन्न समस्या देखाउँदै चार वर्षपछि मात्र डीपीआर प्रतिवेदन पेस गरेका थिए। अध्ययन सुरु भएको २३ वर्षपछि डीपीआर बनेको छ। २०७७ सालभित्रै आयोजनाको निर्माण कार्य सम्पन्न गर्ने लक्ष्य थियो। डीपीआरमा ढिलाइ भएपछि अब २०८० मा सक्ने योजना बनाइएको छ। यो लक्ष्य पनि पूरा हुने देखिँदैन। जलासययुक्त ३५ मेगावाट क्षमताको दार्चुलाको चमेलीया जलविद्युत् आयोजनापछि सुदूरपश्चिम प्रदेशमा बूढीगंगा नदीमा रनअफ रिभर प्रणालीमा २० मेगावाटको जलविद्युत् आयोजनाको निमार्ण सुरु भएको हो। सुदूरपश्चिमका लागियो आयोजना सरकारी लगानीको दोस्रो हो।नेपाल सरकार, ऊर्जा मन्त्रालय विद्युत् विकास विभागको यो पहिलो जलविद्युत् आयोजना हो। आयोजनाका अनुसार अछामको २५०, डोटीको ५० र बाजुराको २० रोपनी जग्गा अधिग्रहण भइसकेको छ। आयोजनाले अधिग्रहण गरिएको जग्गाको मुआब्जा वितरण, प्रशासनिक भवन र पावरहाउससम्म जाने पहुँच मार्ग र पुल भने निमार्ण भइसकेको छ। आयोजना निर्माणका लागि साउदी विकास कोषको ३ अर्ब २० करोड, कुवेत विकास कोषको १ अर्ब ८० करोड ऋण र बाँकी रकम नेपाल सरकारले लगानी गर्ने गरी आयोजना अगाडि बढाइएको हो। सुख्खायाममा यो आयोजना दैनिक ६ घन्टा पूर्ण क्षमतामा चल्ने उल्लेख गरिएको छ। आयोजनाले वार्षिक १०६ गिगावाट आवर विद्युत् उत्पादन गर्ने बताइएको छ। निमार्ण प्रक्रिया अगाडि बढाउन पहिलोपटक आह्वान गरिएको ठेक्कासमेत रद्द भएको थियो। आयोजनाले मुख्य काम ड्याम, टनेल र पावर हाउस लगायत सिभिल पार्टहरू निर्माण गर्ने कार्यका लागि अन्तर्राष्ट्रिय ठेक्का आह्वान गरेको थियो। आयोजनाले छनोट गरेका कम्पनीहरूले लागत स्टिमेटभन्दा बढी रकम हाल्दा ठेक्का रद्द गरिएकोे आयोजनका सिनियर डिभिजनल इन्जिनियर हरिबहादुर खत्रीले बताए। ठेक्का रद्द भएपछि पुनः ठेक्का आह्वान गरिएको इन्जिनियर खत्रीले बताए। उनले भने, पहिलो चरणको निर्माण कार्यका लागि जेठमा खोलिएको अन्तर्राष्ट्रिय ठेक्का रद्द भयो। त्यसपछि पुनः असोजमा आह्वान गरेका थियौं। अहिले मूल्यांकनको चरणमा छौं। दुई महिनापछि सम्झौता भयो भने ४२ महिनामा काम सक्ने योजना छ। २०८० मा आयोजना सम्पन्न गर्न असम्भव जस्तै भएको इन्जिनियर खत्रीले बताए। डीपीआर निमार्णमा बढी नै समय खर्च भएको र दुई वर्ष कोरोनाको कारणले पनि कामले गति लिन नसकेको उनले बताए। आयोजनाले आह्वान गरेको ठेक्का रद्द हुँदा निर्माणमा अझै ढिलाइ हुने देखिएको छ। अछाममा विकास निमार्णको कामले तीव्रता पाउने नवनिर्वाचित प्रदेशसभा सदस्य मेघराज खड्का बताउँछन्। उनले भने, हाम्रो चुनावी मुख्य एजेन्डा यही थियो। सक्ने काम एजेन्डामा पारेका छौं। यो अछामको गौरवसँग जोडिएको जलविद्युत् आयोजना हो। ढिलासुस्ती भएकै हो। विगतमा निर्वाचित सासंदहरूको बेवास्ताका कारण काम हुन सकेन। अब निमार्णले गतिलिने वातावरण सिर्जना गराउनेछु। आयोजनाका लागि साँफेबगर नगरपालिका १० बुढाबगरमा बाँध बनाएर ५६ किलोमिटर सुरुङमार्गबाट ठाँटी बजारमा रहने विद्युत्गृहमा पानी खसालिनेछ। यस आयोजनाबाट १०१० मेगावाटका दुइटा टर्बाइन प्रयोग गरेर २० मेगावाट विद्युत् उत्पादन हुनेछ। पानी भर्न तीन किलोमिटर लामो जलाशय निर्माण हुनेछ। विद्युत्गृह अछामको साँफेबगर बजारबाट ५ किलोमिटर दूरीमा रहने छ। उत्पादित विद्युत् साँफेबगरपहलमानपुर १३२ केभी प्रसारण लाइनबाट कैलालीको पहलमानपुरमा रहेको शवस्टेसनमा जोडिनेछ। ८१७० किलोमिटर लामो प्रसारणलाइन साँफेबगर, डोटी हुँदै कैलालीको पहलमानपुरसम्म पुग्ने आयोजनाले जनाएको छ।"
नयाँ गठबन्धनको सान्दर्भिकता,"नयाँ सत्ता गठबन्धन नेपाली राजनीतिमा सामान्य अनुमानभन्दा भिन्न थियो। यसलाई कतिपयले आश्चर्य वा चमत्कारको रूपमा लिएका छन्। कतिले जालझेल, धोखाघडी र बेइमानीको रूपमा समेत व्याख्या गरेका छन्। आमनिर्वाचनअघिको गठबन्धन पाँच वर्षसम्म जान नसके पनि कम्तीमा त्यसलगत्तैको सरकार गठनसम्म कायम रहनेमा विश्वस्त हुनु अस्वाभाविक होइन। त्यसमा गठबन्धनको नेतृत्वकर्ता र निर्वाचनपछिको सबैभन्दा ठूलो दल भएकोले नेपाली कांग्रेस त झनै बढी विश्वस्त हुनु स्वाभाविक हो। यद्यपि विश्वासको डिग्री जुन तहमा थियो, त्यो भने असुहाउँदो थियो। राजनीतिक हिसाबमा स्वाभाविक थिएन। रणनीतिक हिसाबले पनि सही थिएन। शंकाको सुविधा पाउँदा पनि त्यति बढी सुविधा लिन हुने थिएन। किनकि पुरानो गठबन्धन जुन जगमा निर्माण भएको थियो, त्यो भत्किसकेको थियो। र, निर्वाचनको परिणामसँगै नयाँ गठबन्धनको भ्रूण हुर्किन थालिसकेको थियो। कांग्रेस नेतृत्व नयाँ गठबन्धनको सम्भावनाबाट बेखबर थिएन। ऊ आफैं पनि केही हदसम्म भिन्न गठबन्धनको निम्ति संवादमै थियो। तर, कांग्रेसबाहेकको सत्ता गठबन्धन बन्ने कुरालाई उसले पत्याएन। नयाँ विकासक्रमप्रति सजग हुन सकेन वा चाहेन। तत्कालीन प्रधानमन्त्री र उनको परिवारले नयाँ गठबन्धन त के नयाँ प्रधानमन्त्रीको सम्भावनासमेत अनुमान गरेको थिएन। त्यो कुरा बालुवाटार छोड्नुपर्दा बिचल्लीमा परेको परिघटनाले स्पष्ट गर्छ। शायद मनमा अलिकति मात्र सन्देह हुन्थ्यो भने बूढानीलकण्ठ पहिले नै तयार गरिन्थ्यो वा बासको लागि विकल्प खोजी सकिन्थ्यो। त्यस्तै कांग्रेसको टिम पनि यति साँघुरो बनाइने थिएन। अर्को खेमालाई पनि परिचालन गरिन्थ्यो। सत्ताको विकल्पमा पनि भित्री कसरतलाई अघि बढाइन्थ्यो। वैकल्पिक गठबन्धनको परिपक्व संवाद हुने थियो। तर, ती केही भएनन्। अन्य शक्तिलाई नजरअन्दाज गरियो वा ज्योतिषीमाथि बढी नै भर गरियो। कारण जे भए पनि कांग्रेसको हातबाट सत्ताको सम्पूर्ण कडी उम्किनु उसका लागि वज्रपात थियो भन्ने कुरा त्यसपछि छाएको सन्नाटा र आरोप, प्रत्यारोपको राजनीतिले स्वतः पुष्टि गर्छ। नेपाली कांग्रेस ठूलो दलका नाताले सरकारको नेतृत्व पाउनुपर्ने पक्षमा थियो। तर, राजनीतिक अडानमा थिएन। यदि यो उसको राजनीतिक अडान थियो भने अन्तिम घडीमा त्यति बढी गल्दैनथियो। सत्ताका लागि गिडगिडाउने अवस्थामा पुग्दैनथियो। कांग्रेसको पराजय सरकार बनाउन नसक्नु होइन। त्यसलाई सामान्यरूपमा लिन नसक्नु हो। नयाँ सत्ता गठबन्धन बन्ने निश्चित भएपछि एमाले र माओवादीलाई पालैपालो फोन गरेर पाँचै वर्ष प्रधानमन्त्री खाइदिन अफर गर्नु पराजित मानसिकताको उपज हो। यो कांग्रेसको सैद्धान्तिक, राजनीतिक विचलनको चरम अवस्था हो। सत्तामोहको पराकाष्ठा हो। कांग्रेस सत्ताका लागि किन त्यो हदसम्म पुग्यो भन्ने प्रश्नले यो पार्टी र अहिलेको नेतृत्वलाई लामो समयसम्म लखेटिरहने छ। त्रिशंकु संसद्मा जुनसुकै दलले सरकारको नेतृत्व गर्ने सम्भावना रहन्छ। बहुमत कसैको नआएको अवस्थामा संविधानले नै यो मार्ग देखाएको छ। गणितीय हिसाबले यसलाई सामान्यरूपमा लिनुपर्छ। राजनीतिक दृष्टिले पनि अस्वाभाविक मान्नु हुँदैन। धैर्य गर्न सक्नु पर्छ। वास्तवमा अघिल्लो संसद्मा भएको अराजनीतिक अभ्यासको पृष्ठभूमिले नै आमनिर्वाचन अघिको गठबन्धनको भविष्य कस्तो रहनेछ भन्ने अनुमान गर्न सकिन्थ्यो। निर्वाचनअघिको राजनीतिक परिदृश्य र निर्वाचन परिणामले अहिलेको गठबन्धनको द्वार खोलिसकेको थियो। अघिल्लो निर्वाचनमा जुन म्यान्डेट जनताले दिएका थिए, त्यो नेतृत्वको टकरावको कारण समयअघि नै खण्डित भयो। पाँच वर्ष स्थायी सरकार दिने वाचासहित एउटै घोषणापत्रमा निर्वाचनमा गएपछि त्यसमा टिक्नु पर्दथ्यो। अझ पार्टी एकता नै गरेर नयाँ उचाइ पक्डिसकेपछि त्यसबाट पछि हट्नु जनताप्रतिको धोका थियो। त्यसमा कारण जे भए पनि र कारक जो भए पनि कार्य जे भयो त्यो गलत थियो। पार्टी विभाजन सही थिएन। सरकारको लागि नयाँ गठबन्धन निर्माण गरिनु जनादेशविपरीत थियो। जनादेश खण्डित भएको अवस्थामा नयाँ निर्वाचनमा जानु बिल्कुलै स्वाभाविक थियो। यस सन्दर्भमा त्यो बेला संसद् विघटनको निर्णय राजनीतिक दृष्टिले सही थियो। सर्वोच्च अदालतबाट त्यसलाई असंवैधानिक ठहर गरियो। अदालतको आदेश संविधानबमोजिम सही हुन सक्ला तर राजनीतिक दृष्टिले सही थिएन। लोकतान्त्रिक मान्यता वा संसदीय मर्मविपरीत थियो। नेपाल र दुनियाँको संसदीय अभ्याससँग मेल खाने खालको थिएन। वास्तवमा संविधानमा यस्तो व्यवस्था राखिनु नै गलत थियो। शक्ति सन्तुलन र शक्ति पृथकीकरणको सिद्धान्तविपरीतको यस्तो व्यवस्था आफैंमा असंवैधानिक छ। त्यस्तै संसद्मा बहुमत गुमाइसक्दा पनि दुई वर्षसम्म शासन चलाइरहन पाउने सुविधा पनि असंसदीय र अलोकतान्त्रिक व्यवस्था हो। संविधानमा रहेका यस्ता प्रावधानमा संशोधन आवश्यक छ। त्यस्तै गठबन्धनको अभ्यासलाई पनि बन्धनरहित बनाइनु हुँदैन। चुनावअघि गरिने गठबन्धन पारदर्शी हुनुपर्छ। यदि चुनावी तालमेल मात्र हो भने त्यसको दायित्व चुनावपछि रहन बाध्यकारी हुँदैन। तर, संयुक्त सरकार सञ्चालनको प्रतिबद्धतासहितको गठबन्धन हो भने त्यसमा टिकिरहन संवैधानिककानुनीरूपमै बाध्य गरिनुपर्छ। त्यो बाध्यकारी नबनाइनुको परिणाम अघिल्लो संसद्मा देखियो। र, अघिल्लो संसद्मा गरिएको अभ्यासले अहिलेको सत्ता गठबन्धनलाई पनि स्वाभाविक बनायो। भनिन्छ, यदि जंगलमा यात्रा गरिरहँदा बाटो बिरायो भने पहिलेकै ठाउँमा फर्किनुपर्छ। त्यहीँबाट यात्रा सुरु गर्नुपर्छ। तब मात्र गन्तव्यको पहिचान गर्न सकिन्छ। राजनीतिमा पनि त्यो लागू हुन्छ। सरकार गठनको सन्दर्भमा कहिलेकाहीँ अस्थायी प्रकृतिको गठबन्धन गणितीय आधारमा वा निश्चित मुद्दाको आधारमा हुन सक्छ। तर, त्यो लामो हुँदैन। निश्चित प्रयोजनको गठबन्धन त्यो प्रयोजन सकिएसँगै स्वतः सकिन्छ। अहिलेको गठबन्धन पनि त्यस्तै हो। संसद्लाई पाँच वर्षसम्म चलाउने प्रयोजनमा भएको तत्कालीन गठबन्धन संसद्को पाँचवर्षे कार्यकाल सकिएसँगै राजनीतिक रूपमा भत्किसकेको थियो। प्रश्न सहकार्यको मात्र होइन, त्यसको प्रयोजनको हो। राष्ट्र र जनताको हितको हो। यसको निम्ति सत्ताा गठबन्धनको निष्ठा, समर्पण र तदारुकता आवश्यक छ। जुन चुनावी प्रयोजनका लागि जारी राखियो। चुनाव सकियो, गठबन्धनको औचित्य पनि सकियो। किनभने त्यो गठबन्धनको सैद्धान्तिकवैचारिक धरातल थिएन। संवैधानिककानुनी बाध्यता थिएन। नयाँ सरकार बनाउन फेरि नयाँ गठबन्धन गर्नुपर्ने थियो। पुरानै गठबन्धन जारी राखिएको भए पनि त्यो गठबन्धनको निरन्तरता नभएर नयाँ अध्याय हुने थियो। गठबन्धनको अर्को संस्करण हुने थियो। त्यो भएन। नयाँ गठबन्धन बन्यो। सैद्धान्तिकवैचारिक जगमा यो स्वाभाविक छ। यद्यपि नयाँ गठबन्धनको भविष्य पनि सुनिश्चित भने छैन। अघिल्लो गठबन्धनको तुलनामा यसको सैद्धान्तिक धरातल बलियो छ खासगरी गठबन्धनका दुई ठूला दलको सन्दर्भमा। यद्यपि विश्वस्त भइहाल्ने अवस्था छैन। आधारभूतरूपमा मूलधारमा रहेका नेपालका कम्युनिस्ट पार्टीहरू माक्र्सवादको शास्त्रीय मान्यतामा छैनन्। जननेता मदन भण्डारीद्वारा प्रतिपादित जनताको बहुदलीय जनवादको जगमा लोकतन्त्रका आधारभूत मूल्य मान्यताअन्तर्गत निर्वाचनको माध्यमबाट स्थापित हुने समान अवधारणामा छन्। उनीहरूमा सैद्धान्तिक मतभिन्नता निकै साँघुरिएको छ। आआफ्नो पार्टीको पृष्ठभूमि र विरासतको कारण पार्टीको नाम र दस्तावेजमा फरकपन देखिन्छ। जोड र कोणमा भिन्नता महसुस हुन्छ। तर आधारभूत रूपमा एकै ठाउँमा आइसकेका छन्। नेतृत्वको कार्यशैली, प्राथमिकता र व्यवस्थापनबाहेक सहयात्राका अरू चुनौती केही पनि छैनन्। अस्तित्वको खोजी र शक्ति संघर्षले उत्पन्न गर्ने टकराव राजनीतिक मुद्दा होइन, व्यवस्थापनको विषय हो। व्यवस्थापकीय क्षमताको अभावमा त्यो विषय प्रधान हुन पनि सक्छ, जसरी हिजो भयो। आज यदि नेतृत्वमा परिपक्वता आएको हो भने सहजै व्यवस्थापन हुन सक्छ। विश्व कम्युनिस्ट आन्दोलन अहिले पनि आक्रामकभन्दा रक्षात्मक स्थितिमै छ। त्यस्तो अवस्थामा कम्युनिस्ट सिद्धान्तमा उभिएका दलहरूका सामुन्ने चुनौतीको पहाड हुनु स्वाभाविक हो। त्यसलाई सामना गर्न सक्ने क्षमता उनीहरूमा हुनुपर्छ। पुँजीवादी पार्टीको तुलनामा कम्युनिस्ट पार्टीका लागि बाह्य चुनौती बढी हुन्छ। भूराजनीतिक अवस्था पनि उनीहरूका लागि सहज छैन। यद्यपि आन्तरिक अवस्था भने उनीहरूका लागि बढी अनुकूल छ। किनभने नेपालमा अहिले पनि कम्युनिस्ट मत बढी छ। सिटमा प्राविधिक कारणले यो पल्टजस्तो तस्बिर देखिए पनि जनमत कायमै छ। तर, त्यसलाई संस्थागत गर्न सक्नुपर्छ। नेकपा एमाले र माओवादी केन्द्रका नेताहरू यसमा संवेदनशील हुने हो भने एकीकृत समाजवादीलगायतका दलहरूमा प्राविधिक विषय मात्र बाँकी रहन्छ। यो प्रवाहमा समाहित हुनुको राजनैतिक विकल्प हुन्न। दुई साताअघि यही स्तम्भमा उल्लेख गरिएझैं बिजातीय मेल कुनै निश्चित मुद्दा वा निश्चित कालखण्डमा हुन सक्छ। तर, त्यो अल्पकालीन हुन्छ। अस्थायी हुन्छ। लामो जाँदैन। सत्तादेखि सत्तासम्मको राजनीतिले अन्तमा नेतृत्वलाई असान्दर्भिक बनाइदिन्छ भने दललाई विघटनमा पुर्याउँछ। त्यसको संकेत यही निर्वाचनमा समेत देखिएको छ। त्यसलाई सच्याउने प्रयास नयाँ गठबन्धनमार्फत भएकोले पनि यो स्वाभाविक छ। यस मर्मलाई एकीकृत समाजवादी, जनमोर्चालगायतका दलहरूले आत्मसात् गर्नैपर्छ। जनता समाजवादी पार्टीमा पनि धेरै हदसम्म यो लागू हुन्छ। ससानो समूहमा रहेका वामपन्थी समूहका लागि मिल्ने वा सकिनेबाहेक अर्को राजनीतिक बाटो छैन। सत्ता समीकरणका सन्दर्भमा राष्ट्रियताको मुद्दालाई प्रमुखता दिने राप्रपा र सेवा प्रवाहमा जोड दिने राष्ट्रिय स्वतन्त्र, जनमत र उन्मुक्ति पार्टीका लागि पनि यथास्थितिवादीभन्दा प्रगतिशील पार्टी नै प्राथमिकतामा पर्नु प्राकृतिक हुन्छ। यी सबै कारणले वर्तमान सत्ता गठबन्धनको लागि कम्तीमा संसद्को यो कार्यकालभरि र कम्युनिस्ट पार्टीहरूका निम्ति लामो सहकार्यको आधार बनेको छ। तर, प्रश्न सहकार्यको मात्र होइन, त्यसको प्रयोजनको हो। राष्ट्र र जनताको हितको हो। यसको निम्ति सत्ता गठबन्धनको निष्ठा, समर्पण र तदारुकता आवश्यक छ। जनतामा उत्पन्न निराशालाई चिर्दै मुलुकको आर्थिकसामाजिक रूपान्तरण, सामाजिक न्याय, हित र समृद्धिका निम्ति यो गठबन्धन समर्पित हुनुपर्छ। अन्यथा गठबन्धनको मात्र होइन, लोकतान्त्रिक प्रणालीकै भविष्य संकटमा पर्नेछ।"
उठेन सुर्खेत बसपार्कको ४६ करोड भाडा,"सुर्खेत : सुर्खेत सिटी बसपार्कबाट भाडा असुल्न नगरपालिकालाई कठिन परेको छ। बसपार्क सञ्चालनको जिम्मा लिएको कम्पनी पीआर कन्स्ट्रक्सनले १७ महिनासम्मको भाडा तिरेको छैन। वीरेन्द्रनगर नगरपालिका मातहतको बसपार्क सञ्चालनको जिम्मा भक्तपुरको पीआर कन्स्ट्रक्सनले लिएको थियो। उक्त कम्पनीले लामो समयसम्म भाडा नबुझाएपछि नगरपालिकाले पटकपटक ताकेता लगायो। तर, भाडा असुल भएन। कम्पनीले बसपार्कको भाडा नतिरेपछि वीरेन्द्रनगर नगरपालिका अदालती प्रक्रियामा गयो। नगरपालिकाले गत साउन १३ गते सुर्खेत जिल्ला अदालतमा सञ्चालक कम्पनी पीआर कन्स्ट्रक्सनविरुद्ध मुद्दा दर्ता गरायो। नगरपालिकाको गत असार ३१ गतेको निर्णयअनुसार मुद्दा प्रक्रिया सुरु गरिएको थियो। वीरेन्द्रनगरका प्रमुख प्रशासकीय अधिकृत नरहरि तिवारीले पीआर कन्स्ट्रक्सनबाट ४ करोड ५० लाख सावाँ र हर्जना ४२ करोड गरी ४६ करोड ५० लाख असुल गर्नुपर्ने बताए। उनले भने, कम्पनीले बसपार्कको भाडा नबुझाएका कारण नगरपालिकाले अन्याय ठानेर अदालत गइसकेको छ। अदालतमा मुद्दा विचाराधीन छ। अब अदालतबाट कस्तो फैसला आउँछ। त्यसैअनुसार नगरपालिका अगाडि बढ्छ। असार ३१ गते नगरपालिकाले अटेर गरे सञ्चालकविरुद्ध कानुनी प्रक्रियामा जाने निर्णय गरेको थियो। त्यसपछि पनि हामीले दुईपटक पत्रिकामा भाडा तिर्न भनेर सूचना जारी गरेका थियौं, उनले भने, उहाँहरू सम्पर्कविहीन हुनुभयो। हामी कानुनी प्रक्रियामा गएका हौं। कम्पनीका मान्छे सम्पर्कमा नभएकाले अदालतको फैसला कुरिरहेको उनले बताए। कन्स्ट्रक्सनले बसपार्क सञ्चालनको जिम्मा लिने सम्झौता गरेर सुर्खेतमा रहेका प्रतिनिधिलाई जिम्मा दिएको थियो। कन्स्ट्रक्सनले बसपार्क सञ्चालन गर्ने जिम्मा लिएयता २०७७ चैत १५ गतेदेखि यताको भाडा तिर्न बाँकी छ। व्यवसायी सुरेश खत्रीले सञ्चालन गरेको पीआर कन्स्ट्रक्सनका तर्फबाट सुरुमा सुर्खेत प्रतिनिधि गोविन्दबहादुर मल्ल थिए। खत्रीले उक्त फर्म बिक्री गरेर सुबेर खत्रीले चलाइरहेका छन्। तर, उनी कसैको सम्पर्कमा छैनन्। पूर्वप्रतिनिधि मल्लले भने, मलाई हटाएपछि कुनै जानकारी नै छैन। नगरपालिकामा फर्मले अर्को प्रतिनिधि पनि तोकेको छैन। कम्पनीले २०७९ जेठ १७ गते नगरपालिकालाई निवेदन दिएको थियो। दैनिक १० लाख रुपैयाँ बराबर हुन आउने जरिबाना रकम तिर्न नसकिने निवेदनमा उल्लेख थियो। अहिले कम्पनीको नाममा बक्यौता रकमको ५ प्रतिशत जरिबाना दैनिक थपिँदै गएको छ। सम्झौताअनुसार कन्स्ट्रक्सनले मासिक ३१ लाख १५ हजार ५३२ रुपैयाँ नगरपालिकालाई तिर्नुपर्छ। अधिकृत तिवारीका अनुसार सुरुमा सम्झौता गर्दा तोकिएको समयसीमाभित्र कम्पनीले भाडा नबुझाए दैनिक पाँच प्रतिशतका दरले थप रकम तिर्नुपर्ने उल्लेख छ। दैनिक ८१० लाखको दरले बक्यौता बढ्दै गएको छ। वीरेन्द्रनगर नगरपालिका प्रमुख मोहनमाया ढकालले बसपार्क नयाँ व्यवस्थापनका साथ अगाडि बढाउन तयारी थालिएको बताइन्। बसपार्क व्यवस्थापन कार्य समिति अध्यक्षसमेत रहेकी प्रमुखले अन्नपूर्णसँग भनिन्, बसपार्क सञ्चालनको जिम्मा लिएको कम्पनी पीआरले भाडा नबुझाएपछि अदालतमा मुद्दा हालेर बसपार्क नगरपालिकाको मातहत ल्याइसकेका छौं। अब तत्कालै पुनः ठेक्का खोलेर नयाँ व्यवस्थापनका साथ अगाडि बढ्छौं। पुरानो कम्पनीबाट भाडा असुल्न अदालतको फैसला कुरिरहेका छौं। २०६८ सालमा निर्माण थालिएको उक्त बसपार्क म्याद थपेर २०७६ मा सम्पन्न भएको थियो। सो बसपार्क २०७७ मंसिर १५ मा पीआरले सञ्चालनको जिम्मा पाएको थियो। सिटी बसपार्कमा ५४ वटा सटरसहित ग्यारेज, टिकट काउन्टर, शौचालय र पार्किङस्थल छन्। बसपार्क व्यवस्थापन कार्यविधि २०७६ अनुसार सञ्चालक कम्पनीले कोठाभाडा, बसपार्क प्रवेश शुल्क, बस पार्किङ शुल्क, शौचालय सेवा शुल्क, विज्ञापन शुल्क र समितिको सिफारिसमा नगर कार्यपालिकाबाट निर्णय भएका अन्य शुल्क उठाउन पाउँछ। कार्यविधिअनुसार नगरप्रमुखको अध्यक्षतामा पाँच सदस्यीय बसपार्क व्यवस्थापन कार्य समिति रहन्छ। उपप्रमुख उपाध्यक्ष, प्रमुख प्रशासकीय अधिकृत र वडाध्यक्ष सदस्य रहन्छन्। बसपार्क व्यवस्थापन हेर्ने सम्बन्धित शाखाको प्रमुख सदस्यसचिव रहने व्यवस्था छ।"
प्रचण्डको अन्तिम तर कठोर अवसर,"राष्ट्रिय जनमोर्चाकी उपाध्यक्ष दुर्गा पौडेललाई हराएर प्रतिनिधिसभा सदस्य हुनुभयो। कस्तो अनुभूति भइरहेको छ ? म विगत एक वर्ष निर्वाचन शिलशिलामा प्युठानमा थिएँ। उम्मेदवार हुने टुंगो थिएन। तर, पार्टी जिताउनुपर्छ भनेर जिल्लामै खटिएको थिएँ। यो एक वर्षदेखि निरन्तर खटेको परिणाम हो। म एक वर्षअघि नगएको भए मैले पनि जित्ने थिइनँ। पार्टी पनि सफल हुने थिएन। प्रतिनिधि सभा सदस्य भएर आउँदा गौरवबोध त हुन्छ नै मलाई पनि भएको छ। मैले स्थानीय निर्वाचनमा चमत्कारिक अभ्यास प्युठानको झिमरुकमै गरेको थिएँ। त्यहाँ पनि तत्कालीन पाँचदलीय गठबन्धनभित्र काउन्टर गठबन्धन बनाएर सफलता हासिल गरेका थियौं। पाँचदलीय गठबन्धनभित्र माओवादी र हाम्रो गठबन्धन भएको थियो। त्यहाँ पनि हाम्रो माओवादीसँग गठबन्धन असम्भवजस्तै थियो। त्यसरी नै एमालेको सहयोगमा नयाँ शक्तिसहितको गठबन्धन बन्ला भन्ने कसैले पनि सोचेका थिएनन्। अझ प्रचण्डसहित गठबन्धनतिर कसैको ध्यानै गएको थिएन। राजनीतिमा सबै विषय सोचिएका, ठानिएका मात्रै हुँदैनन्। राजनीतिक विज्ञानमा दुई मा दुई जोड्दा चार मात्र हुँदैन। कहिले पाँच त कहिले तीन पनि हुन्छ। भएको त्यही हो। यो गठबन्धन सरकार बनाउनको लागि मात्र हो कि, पार्टी एकीकरणसम्म जान्छ ? म चाहिँ सन्तुलित र सही विश्लेषण अनि व्यवहार गरिनुपर्छ भन्छु। कतिपय नेताहरू लङजम्प, हाइजम्प गर्नुपर्छ भन्नुहुन्छ। सम्बन्ध सन्तुलित ढंगबाट अघि बढ्नुपर्छ। यो शुद्ध सरकार केन्द्रित गठबन्धन हो। यसले परीक्षणका क्रममा सफलता हासिल गर्यो। माहोल बन्यो। अविश्वास हट्यो भने अगाडि जाला तर पनि अहिले योभन्दा अगाडि लानु हुन्न भन्ने पक्षमा म छु। यो गठबन्धन तहमै सीमित राख्नुपर्छ भन्ने मेरो धारणा हो। विगतमा कति आरोपप्रत्यारोपको चुली थियो। पहिला त्यो हटाउँदै जानुपर्छ । यो सरकार न क्रान्तिबाट आएको कम्युनिस्ट सरकार हो न वाम सरकार नै हो। यो बदनाम पाँचदलीय गठबन्धनलाई विस्थापित गरेर आएको नयाँ गठबन्धनको सरकार हो। बदनाम गठबन्धनको गर्भबाट विकल्प खोजेर अस्तित्वमा ल्याएको नयाँ गठबन्धन हो। कतिपय मान्छे भन्छन् निषेध गरिरहँदा सहकार्यको सम्बन्ध हुन्छ सहकार्य गरिरहँदा निषेधको सम्बन्धन हुन्छ। त्यसो भए वाम एकताको कुरा मात्रै हो ? म स्वयं तथाकथित वामएकतालाई पराजित गरेर आएको मान्छे हुँ। म सबैलाई वाम ठान्दिनँ। यहाँ नक्कली, सक्कली वाम हुन्छन्। वाम नाम भएका केके गरेर हिँडेका छन्। वाम भन्नेबित्तिकै अकबरी सुनजस्तै हुन्छन् भन्ने पक्षमा छैन। तथाकथित वामएकता, गठबन्धन समस्या समाधान होइन। बदनाम गठबन्धनलाई विस्थापित गरेर, एमालेलाई निषेध र घेराबन्दी गर्छौ भन्ने कित्ताबाट सम्बन्धविच्छेद गरेर आएको छ। यो राम्रो भएको छ। पार्टी एकता पहिलाजस्तो रातारात छापामार शैली हुने वाला छैन। नीति सिद्धान्त, व्यवहार, विश्वासको परीक्षण गरेर मात्रै छलफल हुनुपर्छ। हिजो जस्तो एकता हुँदैन। हाम्रो नेतृत्वले त्यो सोचेको हुनुपर्छ। दाउपेच, नोकझोक तोड्नुपर्छ। परस्पर विश्वास र सहकार्य गरेर सफल बनाउनुपर्छ। यो गठबन्धनलाई विश्वासको जगमा उभ्याउनुपर्छ। व्यवहारको कसीमा सफल हुँदै जाँदा परिस्थिति अनुकूल भएमा सोच्न, छलफल गर्ने विषयमा गएमा खुला भएरै जान सकिन्छ। म प्रधानमन्त्री सल्लाहकार थिएँ। २०७४ मा एमाले र माओवादी मिलाउँदा झण्डै २ तिहाइको सरकार थियो। बाहिरबाट हेर्दा असाध्यै ठूलो प्रचारको विषय थियो। देशीविदेशी प्रतिक्रियावादी शक्तिले वामवर्चश्वको सरकार भन्दै प्रहार गर्न बाँकी राखेनन्। विश्वासको जगमा थिएन, पार्टी कब्जाको ध्याउन्नमा थियो। आफ्नै पार्टीको सरकार असफल पार्ने, नेतृत्वविरुद्ध लाग्ने काम भएको थियो। सम्मानजनक बिदाइको कुरा पनि थिएन। बाहिर भनेजस्तो वामवर्चश्वको कुरा मात्रै थियो। एमालेको अल्पमतको सरकार २०५२ भदौ १२ जस्तै सेटिङमा पारे झै केपी ओलीको विघटनपछि संविधानको बर्खिलाप अदालतले प्रधानमन्त्री बनाउने कामसम्म भयो। देशीविदेशी प्रतिक्रियावादीका षड्यन्त्र भएका थिए। सारमा वाम भएर काम गर्नुपर्छ। देखावटी काम केही छैन। विपक्षी उत्तेजित बनाउने गरी वाम गठबन्धन हुनुको के अर्थ छ र ? सामाजिक न्याय, लोककल्याणकारी राज्य, राष्ट्रिय स्वाभिमानको पक्षमा काम गर्नुपर्छ। जनताको जनजीवनमा थोरै भए पनि काम हुनुपर्छ। उहाँको पार्टी नै छैन। केको एकीकरण ? माधव नेपालसँग एकीकरण हुँदैन। यो निर्वाचनमा जम्मा २ लाख ९१ हजार भोट आएको छ। वैधानिक रूपमा उहाँको पार्टी राष्ट्रिय पार्टी पनि होइन। माधव नेपालको भन्दा बढी योगदान सीपी मैनालीको छ। नख्खु जेल तोडेको, कोअर्डिनेसन केन्द्र, मालेको नेतृत्व गरेको, झापा आन्दोलनका नेता। २०३१ देखि २०३९ सम्मको तिलस्मी नेतृत्व गरेका सीपी हो नि। सीपी जत्तिको इमान, निष्ठा, वैचारिक, सैद्धान्तिक कुरा माधव नेपालको पार्टीमा छैन। हिजोको गरिमा माधव नेपालसँग छैन। अहम, कुण्ठा, मानअपमानबाट ग्रसित हुनुहुन्छ। हुँदा खाँदाको पार्र्टी फुटाएर कहाँ पुर्याउनु भयो। त्यसो भए माधव नेपालको राष्ट्रपतिको विषय चर्चा बेकारको हो ? माधव नेपाललाई राष्ट्रपति बनाउन सम्भव छैन। पार्टीलाई धोका नदिने व्यक्तिलाई बनाउनुपर्छ। राष्ट्रको सबैभन्दा सम्मानित र उच्च पद हो, राष्ट्रपति। हिजो माधव नेपाल पार्टीको नेता हुनुहुन्थ्यो। विराट इतिहास र योगदान थियो। विरासत थियो। दुश्मनको सिखन्डी नहुनु भएको भए उहाँ राष्ट्रपति नहुन सक्ने व्यक्ति पनि होइन। २०७४ मा अध्यक्ष केपी शर्मा ओलीले प्रस्ताव नै गर्नु भएको हो तर मान्नु भएन्। अनि विद्यादेवी भण्डारी राष्ट्रपति बन्नुभएको हो। तर, निष्ठाच्युत भएर, स्खलित भएपछि राष्ट्रपति पद फर्केर हेर्नु पनि अपमान हो। अहिले उहाँ कसरी हुनुहुन्छ, कसले उहाँलाई बनाउँछ। अहिले उहाँ राष्ट्रपति बन्ने कुरा असम्भव हो। माधवलाई पार्टी ल्याउने कुरामा १० चोटी सोच्नुपर्छ। उहाँले इतिहासको कालो टिका लगाउनु भएको छ। अन्य नेता हकमा भने गल्ती स्वीकार गरेर आउनेलाई स्वागत गर्ने हो। पार्टी एकता चाहिँ हुँदैन। उहाँहरू मात्र समाहित हुने हो। नेपाल सरकार कसरी अघि बढ्छ त अब ? गठबन्धन जसरी बनेको छ। प्रचण्डलाई प्रधानमन्त्री बनाउन सकिन्छ भनेर पहिले नै हल्ला गरेको भए यो गठबन्धन नै बन्ने थिएन। म स्वयं प्युठान, बुटवलदेखि काठमाडौंबाट आएर प्रचण्डलाई किमार्थ ल्याउनु हँुदैन भनेर भने। हाम्रो जोड कांग्रेस एमाले मिलेर जानुपर्छ भन्ने नै थियो तर एमाले सबै विकल्पमा जान सक्छ भनेर मैले भनेको थिएँ। अध्यक्ष ओली प्युठान सम्पर्क मञ्चकै कार्यक्रममा प्रचण्ड प्रधानमन्त्री बन्ने सम्भावना टुट्यो भन्नु भएको थियो। त्यसले देउवा हौस्यायो। उहाँ गैरकम्युनिस्ट सरकार बनाउनतिर लाग्नुभयो। देउवाले बतासमा हावा लागेको पनि थाहा पाउनु भएन। हाम्रो नेतृत्वले सुझबुझसहित जानिबुझिकन गैरकम्युनिस्ट र विदेशी रिमोटमा चल्ने सरकार बन्न रोक्यो र प्रचण्ड प्रधानमन्त्री बन्नुभो। अब प्रधानमन्त्री प्रचण्डले ६८ वर्षमा हासिल गरेको आरोहअवरोहले सिक्नुपर्यो, शिक्षा हासिल गर्नुपर्यो। उहाँ जीवनको आखिरी समयमा असाध्यै राम्रो अवसर पाउनु भएको छ। असफल हुनु भयो भने खलपात्र हुनुहुन्छ। यो उहाँको गल्ती सच्याउने अवसर पनि हो। अन्तिम र कठोर अवसर हो। जनताको मन जितेर काम गर्नुपर्यो। विकासको लहर ल्याउनुपर्यो। उहाँको नाम स्वर्ण अक्षरमा लेखिन्छ। यो निर्वाचनमा नयाँ शक्तिको उदय भयो नि ? यसलाई के भन्नुहुन्छ ? नयाँ इमर्जिङ शक्तिका रूपमा आउनु भएको छ। मैले यसलाई नकारात्मक रूपमा लिएको छैन्। तर, खहरे र वर्षाको भेलका रूपमा आउनु भएको भए सिँचाइ हुन्न, बाली राम्रो बनाउन त नहर वा कुलो बनेर आउनुपर्छ। भेल र खहरे बन्नुभयो भने २४ दिनको पाहुना मात्रै हुनुहुन्छ। नहर र कुलो बनेर जनता र देशको निम्ति राम्रो काम गर्नुभयो भने त सत्ता सहयात्री भएको चित्त दुखाउनुपर्ने कुनै कारण छैन। भारतीय संस्थापनको बढी हिस्सा चीनलाई ड्रागन भन्दै आतंकित हुन्छ। चीनलाई देखाएर आतंकित हुनुपर्ने केही छैन। हाम्रो दुवै देशसँग अन्यायोश्रित सम्बन्ध छ। भारत पक्षीय भएर चीन विरोधी र चीन पक्षधर भएर भारत विरोधी हुनुहुँदैन। एकपक्षीय हुने बारेमा सोच्नु पनि मूर्खता नै हो। नेपाल न भारत न चीन पक्षधर भएर अगाडि बढ्नुपर्छ। नेपाल राष्ट्रियहित पक्षधर भएर अगाडि बढ्नुपर्छ। हामी राष्ट्रिय हित, राष्ट्रिय स्वार्थ, स्वाभिमान केन्द्रित भएर जानुपर्छ। यो गठबन्धन पाँच वर्षसम्म टिक्छ त ? पाँच वर्ष लैजाने गरी गठबन्धन भएको छ। आलोपालो प्रधानमन्त्री हुने गरी सहमति भएको छ। हिजो जस्तो उपयोग र कब्जाको दाउपेचको काम लाग्दैन। प्रधानमन्त्री प्रचण्ड असाध्यै अस्थिर, चञ्चल, अविश्वसनीय हुनुहुन्छ। सर्पले काँचुली फेरे झै उहाँको स्वभाव छ। उहाँले यसलाई गतिशिल व्यक्तित्वका रूपमा प्रस्तुत गर्नु हुन्छ। उहाँको गतिशिलता स्थिरता, स्थायित्व, विकास, समृद्धिको लागि उपयोग होस्। अस्थिरता बढाउने गरी तासको पत्ति फेरिरहने जस्तो गरी दुरुपयोग नहोस्। यो उहाँको अन्तिम मौका हो। उहाँले सहमतिमा इमानदार र वचनबद्ध छु भन्नु भएको छ। पहिले ओलीभन्दा देउवा सहमतिमा प्रतिबद्ध हुनुहुन्छ भन्नुहुन्थ्यो। त्यो विगतमा जे भए अब देखिनुपर्छ। प्रचण्ड इमान्दारिताले गठबन्धन भर पर्छ। यो प्रचण्डको कोर्स करेक्सन हो। उहाँ सहमति र समझदारीमा प्रतिबद्ध हुनुभयो भने यो सरकार पाँच वर्ष नै चल्छ। इतिहासले पनि उहाँलाई नराम्रो भन्ने छैन। प्रचण्डले प्रधानमन्त्री बन्न जसरी कोसिस गर्नुभयो आधा घण्टामा बालुवाटारबाट बालकोट टर्न हुनुभयो। बार्दलीमा गएर अभिवादन गर्नुभयो। यो गतिशीलताको म प्रशंसा गर्छु। अब यसको दुरुपयोग नगर्नुहोस्। जनताको मुहार फेर्ने काममा लाग्नुहोस्। सांसद भएर आइसक्नुभयो मन्त्री बन्ने इन्छा छ कि छैन ? हाम्रो पार्टी विशाल छ। यहाँ धेरै किसिमका व्यवस्थापन गर्नुपर्छ। पार्टी नेतृत्वलाई राम्रो जानकारी छ। म सांसद हुुनुपर्छ भन्ने प्युठान गएको हैन। पाएको हरेक जिम्मेवारी पूरा गर्छु। एउटा निरक्षर बाबुआमाको छोरो, बाँदर लखेट्दालखेदै यहाँ आइपुगेको छ। मन्त्री नै हुनुपर्छ भन्ने छैन। मन्त्री नहुँदै पनि धेरैले नाम राखेर जानुभयो। पुष्पलाल, मदन भण्डारी मन्त्री हुनु भयो र ? दलले गर्ने निर्णय अन्तिम हो। दलको निर्णय सिरोपर गर्छु। अन्तिममा केही ? २ सय टोलमा गएर भोट मागेको थिएँ। जितेपछि ३ सय टोलमा पुगें। म यो निर्वाचनमा सबैभन्दा धेरै मत ल्याउनेमा टप टेन, पार्टीभित्र टप फोर हुँ। मैले जित्ने कुरा धेरैका लागि यो अकल्पनीय हो। तर, जितेर आएँ। त्यसको लागि प्युठानी जनतालाई धेरैधेरै धन्यवाद छ।"
पोखरा विमानस्थलमा चीनको अनावश्यक स्वामित्व प्रदर्शन,"काठमाडौं : चीनले पोखरा अन्तर्राष्ट्रिय विमानस्थलमा अनावश्यक रूपमा आफ्नो स्वामित्व दर्शाउनु कूटनीतिक हिसाबले आपत्तिजनक देखिएको छ। चिनियाँ कार्यवाहक राजदूत वाङ सिनले विमानस्थल उद्घाटन समारोहमा प्रधानमन्त्रीकै सामु भनेका थिए, वर्षौंदेखि यस परियोजनामा सक्रिय समर्थन र बलियो सहयोगका लागि म सम्माननीय प्रधानमन्त्री प्रचण्ड र नेपाल सरकारलाई हृदयदेखि धन्यवाद दिन चाहन्छु। चीनको अनावश्यक दाबीको सम्बन्धमा सरकारले स्पष्ट पार्नुपर्ने पूर्वपरराष्ट्रमन्त्री डा प्रकाशशरण महतको भनाइ छ। पोखरा विमानस्थल बनाउन चीनसँग ऋण सम्झौता बीआरआईभन्दा अघि नै भएकाले यसअन्तर्गत राख्न नमिल्ने उनी बताउँछन्। मै परराष्ट्रमन्त्री हुँदा बीआरआईमा सम्झौता भएको हो। पोखरा विमानस्थलको ऋण सम्झौता हुँदा बीआरआई सम्झौता भएको नै थिएन, डा महत भन्छन्, उहाँहरूले कसरी बीआरआईअन्तर्गत राख्नुभयो ? चीनले मुख्यतः यो विमानस्थल बीआरआईअन्तर्गतकै परियोजना भनेर अनावश्यक दाबी गरेको हो। बीआरआईको सम्बन्धमा सरकार स्पष्ट हुन जरुरी रहेको अर्का पूर्वपरराष्ट्रमन्त्री प्रदीप ज्ञवाली बताउँछन्। सम्झौतामा भएका निर्णय के छन् भन्नेमा सरकार स्पष्ट भएर चीनसँग छलफल गर्न जरुरी भएको उनको भनाइ छ। बीआरआईको सम्बन्धमा नेपालको बुझाइ एकथरी र चीनको अर्को थरी हुन भएन, पूर्वमन्त्री ज्ञवाली भन्छन्, बुझाइमा एकरूपता ल्याउन दुर्य पक्षीय संवाद हुनुपर्छ। चीनले यसअघि पनि नेपाललाई दिने सम्पूर्ण सहयोग बीआरआईअन्तर्गत हुने भन्दै आएको परराष्ट्रविद् डा दिनेश भट्टराई बताउँछन्। यसमा नेपालले आफ्नो भनाइ अघि सार्नुपर्ने उनको भनाइ छ। बीआरआई फ्रेमवर्क अहिलेसम्म सार्वजनिक नभएकाले त्यसमा कस्तो व्यवस्था गरिएको छ भन्न नसकिने डा भट्टराई बताउँछन्। चिनियाँ आफैंले सबै परियोजना बीआरआईअन्तर्गत भन्ने गरेको पूर्वसचिव रामेश्वर खनाल पनि बताउँछन्। आयोजना निर्माणमा चीनको कुनै पनि किसिमको सहभागिता हुनेबित्तिकै स्वामित्व लिने गरेको उनी उल्लेख गर्छन्। नयाँ सरकार गठनसँगै चिनियाँ सक्रियता बढेको र यो पनि त्यसकै परिणाम भएको उनको भनाइ छ। चिनियाँ कार्यवाहक राजदूतले पोखरा अन्तर्राष्ट्रिय विमानस्थल उद्घाटन समारोहमा राखेको मन्तव्यको अंश । उनले आफ्नै परियोजनाजसरी सक्रिय समर्थन र बलियो सहयोगका लागि भन्दै प्रधानमन्त्री र सरकारलाई धन्यवाद दिएका थिए (रातो घेरामा) । चिनियाँ राजदूत नभएको अवस्थामा कार्यवाहक राजदूतले यस्तो विवादास्पद टिप्पणी गर्न नहुने परराष्ट्रविद् खड्क केसीको धारणा छ। कार्यवाहक राजदूतको अभिव्यक्तिले बीआरआईको विपक्षमा भाष्य निर्माण गर्न खोज्ने समूहलाई सहज वातावरण बनाएको टिप्पणी उनी गर्छन्। भन्छन्, यो चिनियाँ अपरिपक्वता हो। यसलाई सच्याउन जरुरी छ। परराष्ट्र मन्त्रालय स्रोतले भने चिनियाँ अभिव्यक्तिको सम्बन्धमा अर्थ मन्त्रालयसँग समन्वय गरेर मात्र प्रतिक्रिया दिन सकिने बताएको छ। बीआरआई चीनको महत्वकाक्षी परियोजना हो। नेपालले पनि २०१७ मे १२ गते यसमा हस्ताक्षर गरेको हो। नेपालले बीआरआईअन्तर्गत ९ आयोजना प्रस्ताव पनि गरेको छ। जसमा केरुङकाठमाडौं रेलमार्ग, रातमाटेकेरुङ ४०० केभी प्रसारणलाइन, कोसीगण्डकीकर्णाली इकोनोमिक करिडोर, मदन भण्डारी प्राविधिक शिक्षालय, किमाथांकाहिले सडक, तमोर जलविद्युत् आयोजना, फुकोट जलविद्युत् परियोजना, गल्छीरसुवागढी सडक स्तरोन्नति र दीपायलचीन सीमा सडक हुन्। प्रस्तावित परियोजनामा विमानस्थल कतै उल्लेख छैन। यी आयोजना ऋण, अनुदान वा सहुलियतपूर्ण ऋणमा कसरी बन्ने भन्ने पनि टुंगो लागेको छैन। मतलब सम्झौता भएको ५ वर्ष बितिसक्दा पनि बीआरआई कार्यान्वयनको चरणमा प्रवेश गरेको नै छैन। चिनियाँ राष्ट्रपति सी चिनफिङले सन २०१३ मा इन्डोनेसियामा जोइन ह्यान्ड्स इन बिल्डिङ चाइनाआसियान कम्युनिटी अफ सेयर्ड डेस्टिनी विषयमा सम्बोधन गर्दै पहिलो पटक एक्काइसौं शताब्दीको सामुद्रिक सिल्क रोड पहलबारे खुलासा गरेका थिए। यस पहलमा ६ वटा भूमि कोरिडोर र एक समुद्री रेशम मार्ग छ। विश्वको ७० प्रतिशत जनसंख्या र चीनको ८ ट्रिलियन अमेरिकी डलर बराबरको लगानी रहेको यस भव्य चिनियाँ परियोजनामा १ सयभन्दा बढी देशले हस्ताक्षर गरिसकेका छन्। बीआरआई चीनले भूमिमा आधारित सिल्क रोड इकोनोमिक बेल्ट (एसआरईबी) र समुद्रमा जाने समुद्री सिल्क रोड (एमएसआर) मार्फत कनेक्टिभिटी र व्यापार सञ्जाल बढाउन युरेसियन (युरोप र एसिया) देशहरूलाई प्रस्ताव गरेको विकास रणनीति हो।"
किन घट्यो राजस्व ?,"काठमाडौं : राजस्व संकलन महिनैपिच्छे खस्कँदै गएपछि उपप्रधान तथा अर्थमन्त्री विष्णुप्रसाद पौडेलले आइतबार साँझ अर्थका उच्च तहका कर्मचारीहरूलाई बोलाए र विशेष अपडेट लिए। चालू आर्थिक वर्षमा लक्ष्यभन्दा निकैपछि रहेको राजस्व संकलन मंसिर महिनामा झन् सुस्ताएको पाएपछि उनले निर्देशन दिँदै भने, मसँगको सम्बन्ध तपाईंहरूलाई दिएको जिम्मेवारीका आधारमा हुन्छ। म कसैको अनुहार हेर्दिनँ। हिजो के भयो ? कसले के गर्यो ? मलाई भन्नु केही छैन। तपाईंहरू आफैंले लिएको लक्ष्य हो। त्यो लक्ष्य पुर्याउनुहोस्। मंसिरमा मासिक लक्ष्यको ६३ प्रतिशतमात्र राजस्व संलकन भएको ब्रिफिङ उपप्रधान तथा अर्थमन्त्री विष्णुप्रसाद पौडेलसामु भएको थियो। कात्तिकसम्म लक्ष्यको ७२ दशमलव २ प्रतिशत राजस्व संकलन भएकोमा मंसिरमा अझ नाजुक भएको निचोड अर्थको छ। मन्त्रालयले आन्तरिक रूपमा राजस्वको समीक्षा गर्दा लक्ष्यको दुईतिहाइ मात्र राजस्व उठेको निष्कर्ष निकालेको हो। मन्त्रालयका एक उच्च अधिकारीका अनुसार राजस्व संकलन महिनैपिच्छे खस्कँदै गएपछि उपप्रधान तथा अर्थमन्त्री विष्णुप्रसाद पौडेलले विशेष चासो देखाएका छन्। राजस्वले खर्चसमेत धान्न नसक्ने अवस्था आएपछि मन्त्री पौडेलले उच्च तहका कर्मचारीहरूलाई बोलाएर विशेष अपडेट लिएको बताइएको छ। सोही विवरणका आधारमा पौडेलले राजस्व चुहावट रोक्न गृह प्रशासनलाई सहयोग पनि मागेका छन् भने आफूमातहतका विभागलाई कम्तीमा लक्ष्यअनुसार राजस्व संकलन गर्न निर्देशन दिएका छन्। मन्त्री पौडेलले अर्थ मातहतका कर्मचारीलाई सम्भव भएसम्म बजेटले लिएको लक्ष्य भेट्टाउन र नसके गत आर्थिक वर्ष बराबरको मात्र भए पनि राजस्व उठाउन ताकेता गरेका छन्। मन्त्री पौडेलको स्पष्ट निर्देशन छ, सो लक्ष्य कसरी पूरा गर्ने भन्नेबारे तपाईंहरू आफैं विज्ञ हुनुहुन्छ। म बस् मेरो कोठामा रहेको स्क्रिनमा ग्राफ दैनिक रूपमा बढिरहेको देख्न चाहन्छु। चालू आर्थिक वर्षमा सरकारले राजस्व १८८५ प्रतिशतले वृद्धि गर्ने लक्ष्य लिएको छ। तर, हालसम्म संकलित राजस्व लक्ष्यको २९ प्रतिशत कम हो। सरकारले कात्तिक मसान्तसम्म ३ खर्ब ७१ अर्ब ३५ करोड रुपैयाँ कुल राजस्व उठाउने लक्ष्यको लिएको थियो। तर, सो अवधिसम्म लक्ष्यको ७२ दशमलव २ प्रतिशत अर्थात् २ खर्ब ६८ अर्ब ७ करोड रुपैयाँमात्र राजस्व उठ्न सक्यो। यस्तै, मंसिर महिनामै ९२ अर्ब ७७ करोड १ लाख रुपैयाँ राजस्व उठाउने लक्ष्य लिएकोमा सरकारले ५८ अर्ब ८१ करोड रुपैयाँमात्र राजस्व उठाउन सकेको छ। अर्थात्, मंसिरसम्म लिइएको ४ खर्ब ६४ अर्ब १२ करोड राजस्व संकलन लक्ष्यको ७० दशमलव ४३ प्रतिशत ३ खर्ब २६ अर्ब ८९ करोड रुपैयाँ राजस्व उठेको छ। यसबाहेक सरकारले करिब २५ अर्ब रुपैयाँ अन्य प्राप्ति गरेको छ। संकलित राजस्वमध्ये सबैभन्दा कमजोरस्थिति भन्सार महसुलको छ। मंसिर मसान्तसम्म लक्ष्यको ५८ प्रतिशतमात्र भन्सार महसुल उठेको छ। जबकि भन्सार महसुलले कुल राजस्वमा सबैभन्दा बढी योगदान दिने गरेको छ। मन्त्रालयका अनुसार भन्सार विभागलाई मंसिर मसान्तसम्म कुल २ खर्ब ५७ अर्ब ७९ करोड रुपैयाँ राजस्व उठाउन टार्गेट दिइएकोमा १ खर्ब ४९ करोड ७१ अर्ब रुपैयाँमात्र संकलन गर्न सकेको छ। विभागले मंसिरमा २९ अर्ब ७३ करोड रुपैयाँमात्र राजस्व संकलन गरेको छ जबकि मंसिर महिनाभरमा विभागले ५५ अर्ब २९ करोड रुपैयाँ राजस्व उठाउनुपथ्यो। भन्सार विभागले भन्सार महसुलसँगै आयात हुने वस्तुमा मूल्य अभिवृद्धि कर र अन्तःशुल्क उठाउने गर्छ। यस्तै आयकर, आन्तरिक उत्पादनमा लाग्ने मुअ कर, अन्तःशुल्क र अन्य शुल्क उठाउने अख्तियारी पाएको आन्तरिक राजस्व विभागले मंसिर मसान्तसम्मको लक्ष्यको ८७ दशमलव ०२ प्रतिशत राजस्व उठाएको छ। विभागलाई मंसिर मसान्तसम्म १ खर्ब ७४ अर्ब ३७ करोड रुपैयाँ राजस्व उठाउने जिम्मा दिइएको थियो। तर, यस अवधिसम्म १ खर्ब ५१ अर्ब ७४ करोड रुपैयाँमात्र संकलन भएको अर्थ मन्त्रालयको तथ्यांक छ। यसैगरी, मंसिर मसान्तसम्म सरकारले ३१ अर्ब ९५ करोड रुपैयाँ गैरकर उठाउने टार्गेट राखेकामा लक्ष्यको ७९ दशमलव ५६ प्रतिशत अर्थात् २५ अर्ब ४२ करोड रुपैयाँमात्र उठाउन सकेको छ। मंसिरको राजस्व संकलन कात्तिकसम्म भन्दा झनै नाजुक भएको जानकारी मन्त्री पौडेलले पाए। अनि, खर्च धान्नसमेत पर्याप्त राजस्व संकलन नभएको भन्दै उपप्रधान तथा अर्थमन्त्री पौडेलले कडा कदम चालेका हुन्। आन्तरिक राजस्व र भन्सार विभागका प्रमुखहरूलाई निर्देशन दिनुहुँदै उपप्रधानमन्त्री तथा अर्थमन्त्री विष्णुप्रसाद पौडेल। तस्बिर सौजन्य : अर्थ मन्त्रालय उनले राजस्व उठाउने अर्थमाहतका दुई विभाग प्रमुख र ती विभागअन्तर्गतका कार्यालय प्रमुखलाई कम्तीमा लक्ष्यअनुसार राजस्व उठाउन आवश्यक काम गर्न निर्देशन दिएका हुन्। अर्थसचिव कृष्णहरी पुष्कर र राजस्व सचिव रामेश्वर दंगाललाई साथै राखेर पौडेलले मन्त्रालयका महाशाखा प्रमुखहरू र विभागीय प्रमुखहरूलाई निर्देशन दिएको मन्त्रालयले जनाएको छ। कम्तीमा तोकिएबमोजिमको राजस्व संकलनको लक्ष्य हासिल गर्न आवश्यक कदम चाल्नुहोला, मन्त्रालयका अधिकारीबाट लक्ष्यको दुईतिहाइमात्र राजस्व उठेको ब्रिफिङ पाएपछि मातहतका विभाग प्रमुखलाई निर्देशन दिँदै पौडेलले भने, राजस्वको लक्ष्य र संकलनको अन्तर ठूलो रहेको हुँदा लक्ष्यबमोजिमको राजस्व संकलन गर्न आआफ्नो परिभाषित जिम्मेवारी पूरा गर्नुहोला। उनले राजस्व प्रशासनमा कार्यरत सबैको साझा प्रतिबद्धता मागेका छन्। आजैदेखि दैनिक रूपमा राजस्व संकलनमा उल्लेखनीय सुधार आउनुपर्ने बताउँदै हालसम्मको राजस्वको न्यूनता पूरा गरी लक्ष्यअनुसार राजस्व संकलन गर्नुस्, पौडेलको निर्देशन छ, सोही बमोजिमको कार्ययोजना तयार गरी काम गर्नुस्। पौडेलले राजस्व परिचालनका लागि विभाग तथा कार्यालयहरूलाई मन्त्रालयबाट आवश्यक सहयोग, समन्वय र सहजीकरण हुने भन्दै कर्मचारीहरूलाई कर कानुनको परिपालना गराउँँदा गल्ती गर्नेलाई छुट नदिन तथा निर्दोषलाई त्रसित नपार्नसमेत निर्देशन दिए। मन्त्री पौडेलले भन्सार र आन्तरिक राजस्व कार्यालयका कर्मचारीलाई भन्सार जाँचपासलाई वास्तविक बनाउन तथा करदातालाई कर तिर्ने सहज वातावरण सिर्जना गर्न भनेका छन्। मन्त्रालयका प्रवक्ता आनन्द काफ्लेका अनुसार मन्त्री पौडेलको निर्देशनपछि आन्तरिक राजस्व विभागका महानिर्देशक दीर्घराज मैनाली र भन्सार विभागका महानिर्देशक चक्र बुढाले तोकिएबमोजिमको राजस्व लक्ष्य हासिल गर्न प्रतिबद्धता जनाएका छन्। मन्त्री पौडेलले विभाग प्रमुखसँग भन्दा पहिले गृहमन्त्री रवि लामिछानेसँग राजस्व चुहावट नियन्त्रण गर्ने उपायबारे छलफल गरेका थिए। अर्थमन्त्री र गृहमन्त्री सम्मिलित केन्द्रीय राजस्व चुहावट नियन्त्रण समितिको बैठकमा नेपाल राष्ट्र बैंकका गभर्नर र सुरक्षा निकाय प्रमुखहरू उपस्थित थिए। बैठकमा मन्त्रीद्वयले राजस्व संकलनमा सुधार ल्याउन राजनीतिक नेतृत्वबाट सबैखाले सहयोगको प्रतिबद्धता गरेका छन्। उपप्रधान तथा गृहमन्त्री लामिछानेले राजस्व संकलनमा देखिएको अन्तर पूर्ति गर्न सीमा नाकामा हुने राजस्व चुहावट नियन्त्रण गर्ने काममा गृह प्रशासनको सक्रियतामा कुनै कमी नहुने प्रतिबद्धता गरेका थिए। मन्त्रालयका उच्च कर्मचारीको ब्रिफिङ र गृह मन्त्रालयको प्रतिबद्धतापछि मन्त्री पौडेलले सो सन्देश तल्लो तहसम्म म्यासेज पुर्याएको र जिम्मेवारीअनुसार काम गर्न निर्देशन दिएको मन्त्रालयका प्रवक्ता काफ्लेले बताए। चालू आर्थिक वर्षको ३ सय ६५ दिनमध्ये १ सय ७० दिन (४६ प्रतिशत) व्यतित भइसकेको छ। तर, राजस्व संकलन भने गत आवको यही अवधिभन्दा २० दशमलव ३ प्रतिशतले कम भएको छ। हालसम्म कर राजस्व वार्षिक लक्ष्यको ३८ दशमलव ५९ प्रतिशतमात्र अर्थात् ४ खर्ब १२ अर्ब १२ करोड उठेको छ भने गैरकर राजस्व लक्ष्यको २९ दशमलव ७१ प्रतिशतमात्र संकलन भएको छ। अर्थ मन्त्रालयका अनुसार साउन मसान्तको लक्ष्यको तुलनामा ८५ दशमलव ३ प्रतिशत राजस्व संकलन भएकामा सो ग्राफ घटिरहेको छ। भदौ मसान्तसम्मको लक्ष्यको ७९ दशमलव ७ प्रतिशतमा ओर्लिएको राजस्व असोज मसान्तमा खुम्चिएर ७५ दशमलव ७ प्रतिशत, कात्तिक मसान्तमा ७२ दशमलव २ प्रतिशतमा ओर्लेको छ। अर्थ मन्त्रालयका अनुसार चालू आवको हरेक महिना गत आवको सोही महिनाको भन्दा कम राजस्व उठिरहेको छ। २०७८ साउनमा ९३ अर्ब २६ करोड रुपैयाँ राजस्व उठेकामा २०७९ को साउनमा ७९ अर्ब ७२ करोड संकलन भएको छ। त्यस्तै २०७८ भदौमा सरकारले ७५ अर्ब ३१ करोड रुपैयाँ राजस्व उठाएकामा २०७९ भदौमा ६४ अर्ब ८ करोड उठेको छ। यस्तैमा गत आवको असोज, कात्तिक र मंसिरमा क्रमशः ८६ अर्ब ४६ करोड, ७९ अर्ब २७ करोड, ७८ अर्ब ९ करोड रुपैयाँ राजस्व संकलन गरेको सरकारले २०७९ असोज, कात्तिक र मंसिरमा क्रमशः ६४ अर्ब ७७ करोड, ५९ अर्ब ४८ करोड र ५८ अर्ब ८१ करोड रुपैयाँ राजस्व संकलन गरेको छ। प्रतिबन्धका कारण वस्तुको आयात घट्दा आयातमुखी अर्थतन्त्रमा राजस्व निकै कम भएको हो। यसैगरी घरजग्गा र सेयर कारोबार पनि ह्वात्तै घटेको छ। अर्थ मन्त्रालयले सार्वजनिक गर्ने आर्थिक बुलेटिनअनुसार कात्तिक मसान्तसम्मको तथ्यांक हेर्ने हो भने गत आवको यही अवधिको तुलनामा ३४ प्रतिशत कम भन्सार महसुल, १५ दशमलव ५ प्रतिशत कम मुअ कर र १६ दशमलव ६ प्रतिशत कम अन्तःशुल्क संकलन गरेको छ। आयातीत वस्तुमा लगाइने अन्तःशूल्क आधाभन्दा कम भएको छ। आयकर ९ प्रतिशतले घट्दा ब्याजदर भने ३७७ प्रतिशतले बढेको छ। बैंकले प्रवाह गर्ने कर्जामा वृद्धि हुनु तथा ब्याजदर बढ्दा ब्याजदर पनि भारी मात्राले बढेको छ। यसैगरी शिक्षा सेवा शुल्क र आन्तरिक उत्पादनतर्फको अन्तःशुल्क भने बढेको छ। अर्थ मन्त्रालयका अनुसार चालू आर्थिक वर्षको पहिलो चार महिनामा २ लाख ५१ हजार जना व्यक्ति तथा फर्मले स्थायी लेखा नम्बर लिएका छन्। यस्तै ८ हजार ७ सय ७० व्यवसाय भ्याटमा दर्ता भएका छन्।"
"प्रचण्डले विश्वासको मत २६ गते लिने, राष्ट्रपतिको चुनाव चाँडै","काठमाडौं : प्रधानमन्त्री पुष्पकमल दाहाल प्रचण्डले यही पुस २६ गते विश्वासको मत लिने भएका छन्। यस्तै दाहालले राष्ट्रपति, उपराष्ट्रपति निर्वाचनको तयारी थाल्न निर्वाचन आयोगलाई निर्देशन दिएका छन्। उनले सोमबार आयोगका पदाधिकारीसँग यो विषयमा छलफल गरेका हुन्। राष्ट्रपति विद्यादेवी भण्डारीले २५ गतेलाई संघीय संसद्का दुवै सदनको अधिवेशन आह्वान गरिसकेकी छन्। त्यसको भोलिपल्ट प्रतिनिधिसभा बैठकमा विश्वासको मत लिन प्रधानमन्त्री दाहालले सूचना गरेको संघीय संसद् सचिवालयले जनाएको छ। प्रधानमन्त्रीले पत्राचार गरी कार्यसूचीमा समावेश गरिदिन आग्रह गर्नुभएको छ, संसद् सचिवालयका प्रवक्ता रोजनाथ पाण्डेले भने, सचिवालयका तर्फबाट हामीले आवश्यक व्यवस्थापन गर्छौं। दाहाल पुस १० गते तेस्रोपटक संविधानको धारा ७६ (२) बमोजिम प्रधानमन्त्री नियुक्त भएका थिए। उनले भोलिपल्ट ११ गते शपथ लिएर कार्यभार सम्हालेका हुन्। नियुक्तिको ३० दिनभित्र विश्वासको मत लिइसक्नुपर्ने संवैधानिक व्यवस्था छ। प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ, उपधारा ३ मा लेखिएको छ। दाहालले पहिलो चरणमा ८ सदस्यीय मन्त्रिपरिषद् बनाएका छन्। जसमा चार मन्त्रीको कार्यविभाजन तोकिएको छैन। एमालेका ७८, माओवादी ३२, रास्वपा २०, राप्रपा १४, जसपा १२, जनमत ६ र नाउपाका ४ सहित १ सय ६९ सांसदले समर्थनमा यो सरकार बनेको हो। प्रधानमन्त्री दाहालले सोमबार राष्ट्रपति, उपराष्ट्रपति र रिक्त राष्ट्रियसभा सदस्य निर्वाचनका लागि निर्वाचन आयोगका पदाधिकारीसँग छलफल चलाएका छन्। उनले संविधान र कानुनमा व्यवस्था भएबमोजिम राष्ट्रपति, उपराष्ट्रपति र राष्ट्रियसभा सदस्यको रिक्त रहेको एक स्थानमा निर्वाचन प्रक्रिया थाल्न निर्देशन दिएको प्रधानमन्त्रीका प्रेस संयोजक सूर्यकिरण शर्माले बताए। प्रधानमन्त्री तथा मन्त्रिपरिषद्को कार्यालय सिंहदरबारमा भएको छलफलमा निर्वाचन कानुनबारे परामर्श भएको आयोगका सहप्रवक्ता सूर्यप्रसाद अर्यालले सुनाए। बैठकमा उपप्रधान एवं अर्थमन्त्री विष्णु पौडेल, अर्का उपप्रधान एवं गृहमन्त्री रवि लामिछानेलगायत सहभागी थिए। आयोगले राष्ट्रियसभा सदस्यको उपनिर्वाचन माघ २५ गतेभित्र तोक्न सिफारिस गरेको छ। एमालेका खिमलाल भट्टराईले राजीनामा दिएपछि राष्ट्रियसभामा एक सदस्य पद रिक्त छ। भट्टराईले रुपन्देही ५ मा प्रतिनिधिसभा निर्वाचन लड्न राजीनामा दिएका थिए। तर, उनले त्यहाँबाट टिकट पाएनन्। पद रिक्त भएको ३५ दिनभित्र उपनिर्वाचन गर्नुपर्ने कानुनी व्यवस्था छ। निर्वाचनको मिति तोक्न आयोगले सरकारलाई लिखित परामर्श दिने व्यवस्थाअनुसार २५ माघभित्र उपनिर्वाचन गर्ने गरी मिति तोक्न परामर्श दिइएको आयोगका सहप्रवक्ता अर्यालले बताए। राष्ट्रियसभा सदस्य राष्ट्रपतिउपराष्ट्रपति चुनावमा मतदातासमेत हुन्। त्यसैले राष्ट्रपतिउपराष्ट्रपति निर्वाचनअघि नै उपचुनाव गर्न लागिएको उनले बताए। राष्ट्रपति र उपराष्ट्रपतिको निर्वाचन कार्यकाल सकिनु एक महिनाअघि गर्नुपर्ने व्यवस्था छ। राष्ट्रपति विद्यादेवी भण्डारीको कार्यकाल फागुन २८ गते सकिँदै छ। संविधानको धारा ६३ मा राष्ट्रपतिको कार्यकाल पाँच वर्ष हुने व्यवस्था छ। सबै मिलाएर निर्वाचनका कार्यक्रम प्रकाशित गरिने सहप्रवक्ता आर्यालले बताए। प्रधानमन्त्रीले सरकारको कामकारबाहीलाई चुस्त र प्रभावकारी बनाउन सबै मन्त्रालयका सचिव र विभागीय प्रमुखहरूसँग छलफल गरेका छन्। प्रधानमन्त्री तथा मन्त्रिपरिषद्को कार्यालयमा भएको छलफलमा सचिवहरूले आआफ्नो मन्त्रालयको वस्तुस्थितिबारे प्रधानमन्त्रीलाई रिपोर्टिङगरेका थिए। उनीहरूले मन्त्रालयको नीति तथा कार्यक्रम, वार्षिक बजेट र कार्यसम्पादनमा भएका कमी तथा कमजोरीबारे जानकारी गराएका थिए। गृह, अर्थ, शिक्षा, परराष्ट्र, भौतिक पूर्वाधार, संस्कृति तथा पर्यटनलगायत मन्त्रालयका सचिवहरूले आआफ्नो मन्त्रालयको प्रतिवेदन प्रस्तुत गरेका थिए। मंगलबार पनि छलफल हुने जनाइएको छ। छलफल सकिएपछि प्रधानमन्त्रीले निर्देशन दिनेछन्। प्रधानमन्त्री दाहालले सुशासन र नागरिकलाई सरल र सहज रूपमा सेवा प्रदान गर्ने घोषणा गरेका थिए। उनले नागरिकलाई सेवा प्रदान गर्ने निकायमा भइरहेको व्यथिति अन्त्य गर्ने बताएका थिए। विशेषगरी राहदानी वितरण, सवारी चालक अनुमतिपत्रलगायत सेवाग्राहीको बढी भीडभाड हुने कार्यालयको कामलाई सरल र सहज बनाउने सरकार योजनाअनुसार छलफल गरेका थिए।"
आन्तरिक ऋणमा सरकारको जोड,"काठमाडौं : राजस्वले नियमित खर्च धान्न नसक्ने अवस्था आउने स्थिति भएपछि सरकारले आन्तरिक ऋण उठाउने क्रमलाई तीव्रता दिएको छ। आन्तरिक ऋण उठाउने अख्तियारी पाएको नेपाल राष्ट्र बैंकले नियमित ट्रेजरी बिल बिक्रीमार्फत आन्तरिक ऋण उठाउनुका साथै परिपक्व भएका बिललाई नवीकरण गरिरहेको छ। नेपाल राष्ट्र बैंकले मंगलबार २० अर्ब २५ करोड रुपैयाँबराबरको ट्रेजरी बिल बिक्री गर्दैछ। ७ अर्ब २० करोड रुपैयाँको ३ सय ६४ दिने बिल नयाँ हो। बाँकी परिपक्व भएका बिल नवीकरण हुन लागेका हुन्। यी बिलको बोलकबोल सोमबार भएको थियो। सवा २० अर्ब रुपैयाँमध्ये २८ दिन अवधिको ५ अर्ब रुपैयाँ र ९१ दिन अवधिको ७ अर्ब ७५ करोड रुपैयाँका ट्रेजरी बिल नवीकरण गर्न लागिएको हो। नवीकरण हुन लागेको २८ दिन अवधिको ट्रेजरी बिल आगामी माघ १७ गते परिपक्व हुनेछ। ९१ दिन अवधिको ट्रेजरी चैत्र २१ गते परिपक्व हुनेछ। नेपाल राष्ट्र बैंकका प्रवक्ता गुणाकर भट्टका अनुसार ट्रेजरी बिल नवीकरण नभएको अवस्थामा सरकारले त्यसको भुक्तानी गर्नुपर्ने हुन्छ। नवीकरणको प्रक्रिया नियमित हो। परिपक्व भएपछि फिर्ता गर्नुपर्ने हुन्छ, प्रवक्ता भट्टले भने। उनका अनुसार एक वर्षमा कति ऋण भुक्तानी गर्ने भन्ने बजेटमै व्यवस्था भएको हुन्छ र चालू आवमा भुक्तानी गर्नुपर्ने अधिकांश ऋण भुक्तानी भइसकेको छ। राजस्व कम उठिरहेको अवस्थामा सरकार अहिले थप ऋण भुक्तानी गर्न सक्ने अवस्थामा छैन। चालू आव सरकारले २ खर्ब ५६ अर्ब रुपैयाँ नयाँ आन्तरिक ऋण उठाउने लक्ष्य लिएको छ। ऋण उठाउने क्रममा वर्षभरिको चक्र पूरा हुनुपर्छ। प्रवक्ता भट्टले अहिले उठाउन लागिएको ऋण साढे ७ अर्ब रुपैयाँसहित यो वर्ष ३० अर्ब रुपैयाँ नयाँ ऋण हुने जानकारी दिए। सरकारले हालसम्म तीन पटक (मंसिर १४, मंसिर २८ र पुस ६ गते) गरी १५ अर्ब रुपैयाँबराबरको विकास ऋणपत्र र मंसिर १२ गते साढे ७ अर्ब रुपैयाँबराबराको ट्रेजरी बिल जारी गरी आन्तरिक ऋण उठाएको छ। सरकारले चालू आवमा कुल ७ अर्ब रुपैयाँबराबरको २८ दिने दुईवटा ट्रेजरी बिल महिनैपिच्छे नवीकरण गरिएको छ। ६५ अर्ब ३० करोड ५७ लाख रुपैयाँको ९१ दिने ट्रेजरी बिल नवीकरण हुँदा १ खर्ब १९ अर्ब ८७ करोड ५० लाख रुपैयाँबराबरको १ सय ८२ दिने ट्रेजरी बिल नवीकरण भएका छन्।"
सेवा सुधारमा जनमतको अभियान,"काठमाडौं : तपाईंको उपचार यस अस्पतालमा हुन सकेन ? के कारणले हुन सकेन लेखेर अस्पतालको पूर्जी फोटोकपीसहित यस सुझावपेतिकामा खसाल्नुहोस्। हामी सुधारको पहल गर्ने छौं, भनेर सप्तरीको राजविराजस्थित गजेन्द्र नारायण सिंह अस्पतालमा राखिएको जनआवाज (गुनासो पेटिका)मा लेखिएको छ। यो पेटिका अस्पतालले राखेको होइन। हालै सप्तरी क्षेत्र नम्बर २ बाट निर्वाचित जनमत पार्टी अध्यक्ष डा सीके राउतले राखेका हुन् । उनले जनसम्पर्कका लागि मोबाइल नम्बर पनि उल्लेख गरेका छन्। उनको यो कार्यलाई नागरिक समाजले प्रशंसा गरेका छन्। सार्वजनिक संघसंस्थाले पनि कार्यालयमा गुनासो पेटिका राख्ने र त्यहाँ परेका गुनासोको सम्बोधन गर्नुपर्ने कानुनी व्यवस्था छ। तर, सरकारी कार्यालयलगायतले लागु नगरेपछि डा राउतले आफैं अस्पतालमा जनआवाज नाम दिएर गुनासो पेटिका राखेका छन्। बेलाबेला उनी अस्पताल पुगेर पेटिका खोली पत्र लिएर जान्छन्। त्यसलाई अध्ययन गरेर सेवाग्राहीको समस्या समाधान गर्न खटिन्छन्। गजेन्द्र नारायण सिंह अस्पतालमा सुधारको पहिलो कदम जनताको सुझाव र सहयोगबाट नै सम्भव हुने डा राउतको भनाइ छ। उनले भनेका छन्, रेफरल सेन्टरमा सीमित हुन पुगेको अस्पताललाई जोगाऔं। निःशुल्क पाउनुपर्ने औषधि पनि अस्पतालले दिएन भने खबर गर्नुहोला। चुनाव जित्नेहरू सत्ताको खेलमा लागिरहँदा उनी आफ्नो निर्वाचन क्षेत्रमा दिनहुँ जनताको समस्या सुनेर सम्बोधन गर्न लागिपरेका छन्। गुनासो सुन्ने क्रममा सप्तरीमा महिला हिंसा र यातनाको दर बढेको पाएँ, उनले आफ्नो फेसबुकमा लेखेका छन्, पीडित महिलाको कपाल खौरिएर यातना दियो तर, प्रहरीकहाँ हिम्मत गरेर न्याय माग्न जाँदा पनि प्रहरीले ऊजुरी लिन नमानेको विषय उठेकोले गृहमन्त्रीज्यूलाई सो बारेमा फोनमा अवगत गराएको छु। सार्वजनिक सेवालाई जनमैत्री बनाउन जनमत पार्टीका अध्यक्ष राउतले आफ्नो क्षेत्रमा कार्य अघि बढाएका छन् । जनमत पार्टीबाट जितेर सरकारमा गए जनताको राज्य स्थापना गर्छु, भन्ने नाराकै कारण उनले जसपा अध्यक्ष उपेन्द्र यादवलाई चुनावमा पराजित गरेर चर्चा बटुलेका थिए। जनमत पार्टीले सार्वजनिक सेवा प्रवाहलाई चुस्त बनाउन योजनाबद्ध रुपमा काम थालेको छ। शिक्षा, स्वास्थ्य, कृषि, सार्वजनिक सेवा जस्ता आमजनताको जीवनसँग जोडिएका विषयमा जनमत पार्टीले विशेष ध्यान दिएको छ। सोमबार सार्वजनिक रुपमा पार्टी अध्यक्ष राउतले जनमत पार्टीले स्थानीय तहमा जितेर गएका जनप्रतिनिधिलाई ६ महिनाको कार्यप्रगति विवरण सात दिनभित्र पेश गर्न सार्वजनिक रुपमा पत्र काटेको छ। प्रतिनिधिसभा सदस्यको शपथ लिएसँगै जनमत पार्टीका अध्यक्ष डा राउतले पाँच मन्त्रालयलाई पत्र काट्दै पाँच बुँदे माग राखेका थिए। आफ्नो क्षेत्रको शिक्षा, स्वास्थ्य, उद्योगसहितका क्षेत्रको विषयमा ध्यानाकर्षण गराएका थिए। कृषि सामाग्री कम्पनीका प्रबन्ध सञ्चालकलाई गजेन्द्रसिंह औद्योगिक क्षेत्रभित्र रहेका उद्योगहरू योजना र क्षमता अनुसार सञ्चालन गर्न पहल गर्न उद्योग तथा वाणिज्य मन्त्रालयलाई पत्र पठाएका उनले मलखादको व्यवस्थापन गर्न साल्ट ट्रेङिङलाई भनेका छन्। अधिवता टीकाध्वज खड्काले सार्वजनिक सेवालाई प्रभावकारी बनाउन जनमत पार्टीले सुरु गरेको अभियान सकारात्मक भएको अधिवक्ता खड्काले बताए। राजनीतिक दल, नागरिक समाज सुशासनप्रति प्रतिबद्ध हुनुपर्छ, उनले भने, स्थानीय स्तरमा रहेका राजनीतिक दलका कमिटिले निगरानी गर्नु पर्छ।"
खुलामञ्चमा अण्डरग्राउण्ड पार्किङ बनाउने योजनाको किन हुँदैछ विरोध?,"काठमाडौं: खुलामञ्च, सबैका लागी सधै खुला। चाहे राजतन्त्र होस् या गणतन्त्र। स्वतन्त्रताको विगुल फुक्न होस् या सत्ताको प्रतिकार गर्न होस्। खुलामञ्च सँधै सबैको साझा बन्यो। दुरदराजबाट सपनाको तान बुन्दे राजधानी छिरेको बेरोजगार युवाले सुस्ताउने घर हो खुलामञ्च। हुँदा खानेहरुको भरोषाको केन्द्र पनि हो। खुलामञ्चमा अन्डरग्राउण्ड पार्किङ बनाउने महानगरको योजनाको विरोध गर्दै अभियन्ता तथा अधिकारकर्मी आलोक श्री तुलाधरले भने, पार्किङ बनाउनु ठीक हो। तर खुलामञ्चलाई मासेर पार्किङ बनाउने महानगरको योजना हचुवाका भरमा आएको छ। यो विषयमा गहन अध्ययन नै नभइ डीपीआर बनाउनु महानगरको लज्जास्पद काम हो।' विश्व प्रकृतिको संरक्षणमा जुटेका बेला महानगरका मेयरले सरोकारवालासँग छलफल नै नगरी, पछि आउने जोखिमको मूल्यांकन नगरी आफूखुसी गर्न पाउने छुट नरहेको उनले बताए। सार्वजनिक जग्गा मासेर शहरलाई कुरुप बनाउने छुट मेयरलाई कसले दियो भन्ने प्रश्न गर्दै तुलाधरले भने, '७७ वटै जिल्लाका मानिससँग प्रत्यक्ष जोडिएको र नेपालको राजनीतिक परिवर्तनको एउटा दसी प्रमाणको रुपमा रहेको खुलामञ्च मास्नु अत्यन्तै गलत हो। यो कार्य रोकिनुपर्छ।' जनघनत्व बढी भएको काठमाडौंमा शहरबासीलाई सहज हुने पार्क र बगैँचा बनाउनुपर्ने बेलामा खुलामञ्च मास्ने योजना गलत भएको अर्का अभियन्ता गणपतिलाल श्रेष्ठको भनाइ छ। उनले भने, 'विभिन्न बहानामा खुलामञ्च मास्ने योजना गलत छ। शहरबासीको जनजीवन सहज बनाउन महानगरले भूमिका खेल्नुपर्छ। यहाँ पार्क र बगैँचा बनाउनपर्छ। अण्डरग्राउण्ड भनिएपनि यसको वातावरणीय प्रभावको विषयमा गम्भिर अनुसन्धान जरूरी छ। सरकारी जग्गा दोहन गरी बनाइएका संरचना हटाएर पार्क बनाउनुपर्छ।' खुलामञ्चमा अन्डर पार्किङ बनाउने निर्णय सच्याउन खबरदारी गर्दै सोमबार महानगर परिसदमा प्रदर्शन गरिएको थियो। प्रदर्शनसँगै अभियन्ताले महानगरका मेयर बालेन्द्र साह 'बालेन' र उपमेयर सुनिता डंगोललाई ज्ञापनपत्र बुझाएका छन्। उनीहरूले सरकारी जग्गाको दोहन गर्न नहुने, वातावरणीय प्रभाव खस्कने गरी भौतिक संरचना नबनाउन नहुने, खुलामञ्च मास्न नहुने भन्दै खबरदारी गरेका छन्। यसअघि पनि अभियन्ताले 'अकुपाई टुँडिखेल' अभियान नै चलाएर महानगरलाई खबरदारी गरेका थिए। पटकपटक खबरदारी गर्दा पनि महानगरले अटेरी गरेको भन्दै 'अकुपाई टुँडिखेल' दबाब दिन महानगर कार्यलय परिसरमा पुगेर खबरदारी गरिएको अभियन्ताले बताएका छन्। यसअघिका मेयर विद्यासुन्दर शाक्यलाई खबरदारी गर्दै चलाइएको अकुपाई टुटिखेल अभियानमा जनतादेखि जनपतिनिधिसम्मको प्रतिवद्धता तथा एकाताको सन्देश दिन मानव सांङ्लो बनाइएको थियो। यो अभियान तीन महिना चलाइएको थियो। के छ ज्ञापनपत्रमा ?अभियन्ताले टुँडिखेल अहिले १४ प्रतिशतमा खुम्चिन पुगेको र अहिले यसलाई पनि मास्न खोजिएको भन्दै महानगरका मेयर र उपमेयरलाई ज्ञापनपत्र बुझाएका छन्। उनीहरूले साघुँरिदै गएको खुलामञ्चलाई जोगाउन महानगरले भूमिका खेल्नुपर्ने ज्ञापनपत्रमा उल्लेख गरेका छन्। ज्ञापनपत्रमा भनिएको छ, 'सन् १९६७ मा ५२ प्रतिशत सार्वजनिक खुला क्षेत्र भएको टुँडिखेल सन् १९९० मा ३३ प्रतिशत, सन् २००० मा २५ प्रतिशत र सन् २०१७ सम्म आइपुग्दा १४ प्रतिशतमा खुम्चन पुगेको छ। यो अतिक्रमणको क्रम दिन प्रतिदिन बढ्दै छ। खुलामञ्च साघुरिँदै छ। खुलामञ्चलाई पहिलेकै जस्तो घासेमैदान बनाउनु पर्छ।' सम्पदाकर्मीले सार्वजनिक क्षेत्रमा पार्किङ बनाउने महानगरको दुषित मनसाय भएको बताएका छन्। उनीहरूले भनेका छन्, 'सार्वजनिक क्षेत्रको खुलामञ्चलाई आफ्नो बनाउने महानगरको दुषित मनसाय छ। यो कार्यको भर्त्सना गर्दछौँ। सार्वजनिक ठाउँ मासेर पार्किङ बनाउनुभन्दा सवारीको चाप व्यवस्थापन गर्न महानगरले दीर्घकालीन योजना बनाउनुपर्छ। खुलामञ्च बाहेकका क्षेत्रमा पूर्वाधार बनाउन महानगरले विकल्प खोज्नुपर्छ।' शहरबासीको आवाज सुन्छौँ: उपमेयर डंगोलकाठमाडौं महानगरपालिकाकी उपमेयर सुनिता डंगोलले जनचाहना विपरीत खुलामञ्चमा अन्डरग्राउण्ड पार्किङ नबनाउने बताएकी छन्। अभियन्ताले बुझाएको ज्ञापनपत्र बुझ्दै उनले शहरबासीको चाहना विपरीत टुँडिखेलमा अण्डरग्राउण्ड पार्किङ नबनाइने बताइन्। उनले भनिन्, 'महानगरले शहरबासीको भावना विपरीत कुनै पनि कार्य गर्दैन्। अण्डरग्राउण्ड पार्किङ टुँडिखेलमा आवश्यकता हो वा होइन भन्ने बारे स्थानीयबासीको आवश्यक सुझाव लिएर मात्रै काम अघि बढाउँछौं।' धरहरा, काठमाडौं प्लाजा तथा अन्य निजी क्षेत्रसँगको साझेदारीमा पार्किङको समस्या हल गर्न अध्ययन गरिने बताइन्।' अभियन्ताले मेयर बालेनलाई भने भेटेनन्। पटक पटक मेयरलाई भेट्न कोशिस गर्दा पनि मेयरले समय नै नदिएको अभियन्ता तुलाधरले बताए। खुलामञ्च मासेर पार्किङ बनाउन लागेका मेयरले सम्पदाविदलाई भेट्ने समय नदिएको बताउँदै उनले चुनावका बेला मेयरले बाँडेका सपना सत्तामा पुगेपछि बिर्सिएको र शहरको सुन्दरता बिगार्न लागेको आरोप लगाए।"
"राहदानी विभागको सिस्टममा समस्या, आवेदकको स्टाटस र वितरण कार्य स्थगित","काठमाडौं : राहदानी विभागको सिस्टममा खराबी आउँदा आवेदकको स्टाटस हेर्ने र वितरण कार्य स्थगित भएको छ। विभागका प्रवक्ता दुरपदा सापकोटाले विज्ञप्ति जारी गर्दै अर्को सूचना नआएसम्म दुवै सेवा स्थगित गरिएको जनाएका छन्। 'पुस १७ गतेदेखि राहदानी विभागको सिस्टममा समस्या आई राहदानी आवेदनको स्टाटस हेर्ने तथा राहदानी वितरण कार्य अवरुद्ध हुन गएको छ। विभागले सो समस्या समाधानका लागि निरन्तर कार्य गरिरहेको र सिस्टम पूर्णरूपमा सुचारू हुन केही समय लाग्ने व्यहोरा सबैमा अनुरोध छ,' विज्ञप्तिमा भनिएको छ, 'आजको मितिदेखि अर्को सूचना जारी नहुँदासम्मको लागि माथि उल्लेखित सेवा लिनको लागि विभागमा उपस्थित नभइदिनु हुन सादर अनुरोध छ।' नियमितरूपमा राहदानी आवेदनका लागि समय लिएका सेवाग्राहीहरू सोही मितिमा बायोमेट्रिकको लागि विभागमा उपस्थित हुन विभागले अनुरोध गरेको छ।"
यातायात क्षेत्रमा देखिएका समस्या समाधान गर्न हस्तक्षेपकारी कार्ययोजना बनाइनेछ : मन्त्री श्रेष्ठ,काठमाडौं : उपप्रधान तथा भौतिक पूर्वाधार तथा यातायातमन्त्री नारायणकाजी श्रेष्ठले यातायात क्षेत्रमा देखिएका सबै समस्या समाधानका लागि हस्तक्षेपकारी कार्ययोजना बनाएर लागू गरिने बताएका छन्। आज काठमाडौँ र ललितपुरस्थित यातायात व्यवस्था कार्यालयको स्थलगत निरीक्षणपछि कुराकानी गर्दै उनले प्रदेश सरकारसँगको समन्वयमा यातायात क्षेत्रको सुधारका लागि काम गर्ने प्रतिबद्धता व्यक्त गरेका हुन्। यातायात व्यवस्था सुधारका लागि संघीय र प्रदेश सरकारबीच छलफल भइरहेको उनले बताए। अहिलेसम्मका यातायात व्यवस्थाका कमजोरीलाई सच्याउने र समस्या समाधान गरी सेवाग्राहीलाई छिटोभन्दा छिटो गुणस्तरीय सेवा दिइने उनको भनाइ छ। नागरिकले सेवा लिँदा दुःख पाइरहेकाले स्थलगत रूपमा अवलोकन गरी प्रत्यक्ष जानकारी लिन आफू कार्यालय आइपुगेको उपप्रधानमन्त्री श्रेष्ठले बताए। डिजिटल माध्यमबाट सेवा प्रवाह तथा कर्मचारीलाई अभिमुखीकरण र र आवश्यकता अनुसार कर्मचारी थप गरी समस्या हल गरिने उपप्रधानमन्त्री श्रेष्ठको भनाइ छ। प्रविधिको युगमा पनि पैसा बुझाउन कार्यालय धाउनुपर्ने लगायतका कारणले पनि सेवाग्राहीले दुःख पाएको उनको भनाइ छ।
माधव नेपाल नेतृत्वको एकीकृत समाजवादीले वाम एकताको पहल गर्ने,"काठमाडौं : नेकपा एकीकृत समाजवादीले नेपालका वामपन्थीहरूको एकता अभियान सञ्चालन गर्ने भएको छ। काठमाडौंमा सम्पन्न पोलिटव्युरो बैठकले वामपन्थीहरूलाई एक ठाउँमा ल्याउनका लागि अभियान सञ्चालन गर्ने निर्णय गरेको प्रवक्ता जगननाथ खतिवडाले जानकारी दिए। उनका अनुसार बैठकले त्यसको जिम्मेवारी सचिवालयलाई दिइएको छ। 'पार्टीले वामपन्थीहरूसँग एकता गर्ने, सहकार्य गर्ने, उनीहरूलाई एक ठाउँमा ल्याउने विगतमा पनि काम गर्दै आएको हो। यो जिम्मेवारी भोलि पनि पूरा गर्नेछ। पोलिटव्युरोले सचिवालयलाई यस सम्बन्धमा आवश्यक निर्णय गर्न अनुमदति प्रदान गरेको छ। वामपन्थीहरूको एकता अभियान सञ्चालन गर्ने काम अब केन्द्रीय सचिवालयले संयोजन गर्नेछ,' उनले भने। यद्यपि पार्टी एकीकरणको सबालमा कसैसँग छलफल नभएको उनको भनाइ छ। उनले पार्टी संगठन सुदृढीकरण र सुद्धीकरणको अभियान पनि सञ्चालन हुने बताए। मंसिर ४ गते सम्पन्न निर्वाचनको समीक्षा गर्दै पार्टीले संगठन सुदृढीकरण र शुद्धीकरण अभियान सञ्चाल गर्ने भएको हो। त्यस्तै पार्टीलाई आर्थिक आत्मनिर्भरताको बाटोमा लैजाने विषयमा पनि छलफल भएको प्रवक्ता खतिवडाले बताए।"
नेतृत्वको आलोचना बन्द गर्न माधव नेपालको निर्देशन,"काठमाडौं : पूर्वप्रधानमन्त्री एवं नेकपा (एकीकृत समाजवादी) का अध्यक्ष माधवकुमार नेपालले नेतृत्वको आलोचना गर्ने काम तत्काल बन्द गर्न पार्टीका नेता तथा कार्यकर्तालाई निर्देशन दिएका छन्। आज सम्पन्न पार्टीको तेस्रो पोलिटब्युरो बैठकमा अध्यक्ष नेपालले पार्टी कमिटीभन्दा बाहिर गएर नेतृत्वको बदख्वाइँ गर्ने, अरूको प्रशंसा गर्ने, सामाजिक सञ्जालमा लेख्ने, मिडियामा बोल्नेजस्ता पार्टी अनुशासनविपरीत काम नगर्न सिंगो पार्टी पङ्तिलाई सचेत गराए। उनले आफूलाई लागेका कुरा पार्टी कमिटीमा राख्नुको साटो बाहिर बोल्दै हिँड्ने हो भने त्यो पार्टी क्रान्तिकारी र अनुशासित हुनै नसक्ने उल्लेख गरे। अध्यक्ष नेपालले आफूले पार्टी अनुशासित र संस्थागत रूपमा चलोस् भन्ने चाहेको बताए। उनले भने, 'बैठकमा सबैले खुलेर आफ्नो विचार व्यक्त गर्नुभएको छ। आफूलाई लागेका कुरा बाहिर प्रचार गर्ने काम बन्द गर्नुपर्छ।' पार्टी कमिटीभित्र बसेर व्यापक छलफल गर्ने र विचार मन्थन गर्ने परिपाटी पार्टीमा आफूले बसाउन चाहेको उनको भनाइ थियो ।"
"एकीकृत समाजवादी तत्काल सरकारमा नजाने, सचिवालयलाई दिइयो निर्णय गर्ने अधिकार","काठमाडौं : नेकपा एकीकृत समाजवादी पार्टी तत्काल सरकारमा सहभागी नहुने भएको छ। काठमाडौंमा भएको पोलिटव्युरो बैठकले तत्काल सरकारमा नजाने निर्णय गरेको पार्टी प्रवक्ता जगननाथ खतिवडाले जानकारी दिए। त्यसका लागि गठबन्धनमा आबद्ध दलहरूबारे पार्टीले अध्ययन अनुसन्धान गर्ने उनको भनाइ छ। 'वर्तमान गठबन्धनको सरकारका बारेमा हामीले बृहत् छलफल गर्यौं। सरकारमा सहभागी हुनुअघि आवश्यक विषयमा अध्ययन गर्नुपर्ने, छलफल र विचार विमर्श गर्नुपर्ने, सरकारले देश र जनताका हितका लागि केकस्ता कार्यक्रम ल्याउन सक्छ र हाम्रो दलसँग उसको राजनीतिक सम्बन्ध के कस्तो रहनेछ यी विषयको अध्ययन अनुसन्धानपछि मात्र निर्णय गरिनेछ,' सञ्चारकर्मीसँग खतिवडाले भने। उनले सरकारमा सहभागी हुने नहुने विषयमा निर्णय गर्ने अधिकार सचिवालयलाई दिइएको बताए। 'सरकारका बारेमा अझै धेरै कुरा बुझ्नुपर्ने भएकाले त्यसको अन्तिम निर्णय गर्नका लागि सचिवालयलाई अधिकार प्रदान गरेको छ। आवश्यक अध्ययन अनुसन्धानपछि सचिवालयले यसबारे निर्णय गर्नेछ,' उनले भने। त्यस्तै सरकारमा सहभागी हुने विषयमा औपचारिक प्रस्ताव अहिलेसम्म नआएको उनले बताए। 'देशमा गठबन्धनको सरकार बनेको छ। यो सरकारप्रति हाम्रो नकारात्मक धारणा छैन। तर औपचारिकरूपमा सरकारमा सहभागी हुने विषयमा हामीलाई कुनै प्रस्ताव आएको छैन,' उनले भने।"
प्रधानमन्त्री प्रचण्ड भेट्न एमाले अध्यक्ष ओली बालुवाटारमा,"काठमाडौं : प्रधानमन्त्री पुष्पकमल दाहाल 'प्रचण्ड' र नेकपा एमाले अध्यक्ष केपी शर्मा ओलीबीच भेटवार्ता भएको छ। मंगलबार एमाले अध्यक्ष ओली प्रधानमन्त्री प्रचण्डलाई भेट्न बालुवाटार पुगेका हुन्। उनीहरूबीच मन्त्रिमण्डल विस्तार, राष्ट्रपति, उपराष्ट्रपति निर्वाचनका विषयमा छलफल भइरहेको बालुवाटार स्रोतले जानकारी दियो। उनीहरूबीच सरकारले ल्याउने भनेको साझा कार्यक्रमहरूका विषयमा पनि छलफल भएको हो। माओवादी नेता एवं प्रवक्ता कृष्णबहादुर महरासमेत बालुवाटारमै रहेको स्रोतले बतायो।"
प्रचण्ड नेतृत्वको सरकारलाई समर्थन रहन्छ : सोमप्रसाद पाण्डे (भिडियो वार्ता),"काठमाडौं: नेकपा एकीकृत समाजवादीका पोलिटव्यूरो सदस्य सोमप्रसाद पाण्डेले नेकपा माओवादी केन्द्रका अध्यक्ष पुष्प कमल दाहाल 'प्रचण्ड' नेतृत्वको सरकारलाई समर्थन रहने बताएका छन्। अन्नपूर्ण पोष्टको कार्यक्रम 'द न्यूज मेकर'मा भूपाल लुइटेलसँग कुरा गर्दै पाण्डेले राजनीतिमा हिजो के भएको थियो भन्दा पनि अब कता लाने भन्ने मुख्य विषय भएकाले मुलुकको हितका लागि एमाले नेतृत्वमा बनेको गठबन्धनलाई पूरै कार्यकाल टिक्न दिने गरी निर्णय गरिने बताए। कांग्रेससँग सहकार्यको ढोका बन्द भइसकेको घोषणा गर्दै पाण्डेले भने, 'प्रचण्ड नेतृत्वको सरकारलाई समर्थन रहन्छ। तर सरकारमा जाने नजाने विषय विचार गरेर मात्रै निर्णय हुन्छ।' माओवादी पार्टीसँग तत्कालै एकता नहुने तर उपेन्द्र यादव नेतृत्वको जसपासँग भने एकताको विषयमा वार्ता भने भएको उनले खुलाए। नेतृत्वबीच कुरा मिले एमालेसँग पनि एकतालाई नकार्न नसकिने पाण्डे बताउँछन् । उनले भने, 'विगतमा के भयो र कसो भयो भनेर प्रतिशोध लिने हैन मुलुकलाई एकढिक्का भएर अघि बढाउन बामपन्थी एक ठाउँमा आउन पर्छ। ४८ प्रतिशत बामपन्थी मत रहेको मुलुकमा बामपन्थी छिन्नभिन्न हुनु राम्रो हैन।' हेर्नुहोस् पाण्डेसँग गरिएको कुराकानी।"
प्रधानमन्त्री र राष्ट्रियसभा अध्यक्षबीच भेटवार्ता,"काठमाडौं : प्रधानमन्त्री पुष्पकमल दाहाल प्रचण्ड र राष्ट्रियसभाका अध्यक्ष गणेशप्रसाद तिमिल्सिनाबीच भेटवार्ता भएको छ। आज साँझ प्रधानमन्त्री निवास बालुवाटारमा भएको भेटमा राष्ट्रियसभामा रिक्त उपाध्यक्ष तथा रिक्त एक सांसद्को चुनावबारे छलफल भएको प्रधानमन्त्रीको सचिवालयले जनाएको छ। राष्ट्रियसभामा गत फागुनदेखि उपाध्यक्ष पद खाली रहेको छ भने नेकपा (एमाले) का तर्फबाट सांसद रहेका खीमलाल भट्टराईले राजीनामा दिएपछि लुम्बिनी प्रदेशबाट एक सांसद पद रिक्त रहेको छ। भेटका क्रममा राष्ट्रियसभाबाट पारित भएर प्रतिनिधिसभामा पेश भई निष्क्रिय भएका पाँचवटा विधेयकलाई पुनःराष्ट्रियसभा मै दर्ता गरी अगाडि बढाउन अध्यक्ष तिमिल्सिनाले प्रधानमन्त्रीलाई आग्रह गरेका छन्। राष्ट्रियसभामा उत्पत्ति भई लामो छलफलपछि पारित भएर प्रतिनिधिसभामा गएका विभिन्न पाँच विधयेक प्रतिनिधिसभाको कार्यकाल सकिएपछि निष्क्रिय भएका थिए। त्यसरी निष्क्रिय भएका नेपाल मिडिया काउन्सिल विधेयक, नीति अनुसन्धान विधेयक, नेपाल विशेष सेवा विधेयक, नेपाल नागरिक उड्ययन प्राधिकरण विधेयक र नेपाल हवाई सेवा प्राधिकरण विधयेक रहेका छन्। त्यसैगरी प्रधानमन्त्रीसँगको भेटमा अध्यक्ष तिमिल्सिनाले मुस्ताङको कोरला नाकामा नेपालतर्फ भन्सार कार्यालय निर्माणका लागि आवश्यक बजेट व्यवस्थापन गरी पूर्वाधार निर्माण कार्य अगाडि बढाउन आग्रह गरेका थिए। कोरला नाकामा चीनतर्फ आवश्यक पूर्वाधार निर्माण भए पनि नेपालतर्फ पूर्वाधार नबन्दा नाका सञ्चालनमा आउन सकेको छैन।"
सचिवहरूलाई प्रधानमन्त्री प्रचण्डले दिए ३० बुँदे निर्देशन,"काठमाडौं: प्रधानमन्त्री पुष्पकमल दाहाल प्रचण्डले मन्त्रालयका सचिवहरूलाई जनसरोकार र सार्वजनिक सेवालाई चुस्त दुरुस्त बनाउने सुझावसहित ३० बुँदे निर्देशन दिएका छन्। सिंहदरबारमा मन्त्रालयका सचिवहरूसँगको बैठकमा प्रधानमन्त्री प्रचण्डले सुशासन, सेवाप्रवाह तथा जनजीविकासँग जोडिएका विषयको सेवा प्रवाह चुस्त दुरुस्त पार्न सुझावसहितको निर्देशन दिएका हुन्। सबै मन्त्रालय तथा राष्ट्रपति, उपराष्ट्रपति कार्यालय एवम् संवैधानिक आयोग र निकायका सचिवले बुझाएको प्रगति विवरण, समस्या र चुनौती सुनेपछि प्रचण्ड सेवा प्रवाहको शैलीसहितको निर्देशन दिएका हुन्। सचिवबाट प्रस्तुत कार्यप्रगति विवरण सुनेपछि निर्देशनात्मक सम्बेधन गर्दै प्रधानमन्त्री 'प्रचण्ड'ले निजामती प्रशासन र सरकारी संयन्त्रबाट विगतको कार्यकाल झैं यसपटक पनि पूर्ण सहयोग पाउने बताए। ठूला नीतिगत र दीर्घकालीन विषयभन्दा पनि नागरिकका दैनिक आवश्यकता, सार्वजनिक सेवा प्रवाहका विषय, विकास निर्माण र आयोजना सञ्चालनका विषयमा प्रधानमन्त्रीको सम्बोधन केन्द्रित थियो। प्रधानमन्त्रीले मुख्यरुपमा आम जनताले सेवा प्रवाहमा भोग्नुपरेको सास्तीका विषयमा चासो राख्दै निर्देशन दिएका हुन् । संघीताको अभ्याससँगै घरदैलोमा नै सेवा पुग्ने जनअपेक्षा पुरा हुन नसकेको बताउँदै प्रधानमन्त्रीले जनताले आशा गरे अनुसार विगत ५ वर्षको कार्यसम्पादन सन्तोषजनक नभएको टिप्पणी गरे। 'अहिले तपाइँ हामी यो बैठक गरिरहँदा राहदानी लिन बिहान दुई बजेदेखि लाइनमा बसेको समाचार प्रकाशित भएको छ। राष्ट्रिय परिचय पत्र लिने सास्ती उत्तिकै छ। त्यो परिचयपत्र किन आवश्यक भएको हो भन्ने प्रश्नको चित्तबुझ्दो उत्तर हामीसँग छैन,' उनले भने, 'अहिलेकै गतिमा राष्ट्रिय परिचयपत्रको काम हुने हो भने तीन करोड नेपालीको हातमा परिचयपत्र पुग्न दशकौ लाग्छ । सवारी चालक अनुमति पत्र लिन पनि वर्षौं कुर्नुपर्ने अवस्था छ। यसतर्फ तत्काल ध्यान दिनुपर्यो।' सम्बोधनका क्रममा प्रधानमन्त्रीले शिक्षा, स्वास्थ्य, यातायात जस्ता आधारभूत सेवा, राहदानी, सवारी चालक अनुमतिपत्र, राष्ट्रिय परिचयपत्र वितरण तथा मालपोत कर दस्तुर बुझाउने जस्ता सेवा लिन नागरिकले बेहोरेका सास्ती हटाउने काम तत्काल प्राथमिकतामा राख्नु निर्देशन दिए। 'सरकार गठनको एक महिनाभित्र राहदानी, राष्ट्रिय परिचयपत्र, सवारी लाइसेन्स, शिक्षा मन्त्रालयबाट प्रदान गरिने नो अब्जेक्सन सर्टिफिकेट, सरकारी अस्पतालमा विरामको उपचार, मालपोत, नापी, कर दस्तुर बुझाउने ठाउँमा सेवाग्राहीले अहिले जस्तै लाइनमा बस्ने सास्ती देखियो भने निर्ममतापूर्वक जिम्मेवार पदाधिकारीलाई कारबाही गर्नुपर्ने अवस्थामा आउनेछ,' उनले भने। राजस्व संकलनमा उल्लेख्य प्रगति हुन नसकेको कुरा उल्लेख गर्दै प्रधानमन्त्री प्रचण्डले सेवा प्रवाहमा प्रश्न उठेको बताए। मासिकरुपमा कर बुझाउन जाँदा पनि अनेक झन्झट र लामो लाइन बस्नुपर्ने अवस्थाले हाम्रो सेवा प्रवाहको स्तर जनाउने बताउँदै उनले आर्थिक वर्षको आधाआधी भइसक्दा विकास खर्च जम्मा ११ प्रतिशत मात्र भएकोमा प्रश्न उठाए। 'विकास खर्च हुन नसक्नाका कारण के हुन् ? को जिम्मेवार हो ? यसको कारण खोजी गरी निराकरण अब पनि नगरे कहिले गर्ने ? नीतिगत तहमा समस्या भए तथ्यमा आधारित सुधारका प्रस्ताव ल्याउनुहोस्। तर कार्यान्वयनमा देखिएका कमजोरी अब कसैलाई पन्छ्याएर उम्किन मिल्दैन,' उनले प्रश्न गरे। एकातर्फ लक्ष्यअनुसार राजस्व नउठ्ने, पूँजीगत खर्च नहुने, अर्कोतर्फ भएको खर्च पनि बेरुजु पर्ने र फछर्यौट नहुने भनेको वित्तीय प्रशासनको पूरा चक्र नै समस्याग्रस्त रहँदै यो विषयमा संवेदनशील हुन प्रधानमन्त्रीले निर्देशन दिएका छन्। ठूला आयोजनामा विनियोजन भएको बजेट र हालसम्मको खर्च तथा भौतिक प्रगति र विकास आयोजनामा गति तीब्र गर्ने उपायको खोजी गर्न प्रधानमन्त्रीले राष्ट्रिय योजना आयोगलाई निर्देशन दिए। विकास आयोजनामा विनियोजन गरेको रकम खर्च गर्न नसकेमा अन्यत्र खर्च गर्नसक्ने कामहरुमा सारिने र जिम्मेवारी लिने तर लक्ष्यअनुसार राजस्व असुली र विकासका काम गर्न नसक्ने पदाधिकारीहरुको कामलाई कार्यसम्पादन मूल्याङ्कनसँग जोडिने उनको भनाइ थियो। प्रधानमन्त्रीले सार्वजनिक शिक्षाको गुणस्तर उकास्न पर्याप्त प्रयास नभएको र शिक्षा क्षेत्रमा जनशक्तिको अभावको विषयलाई पनि जोड दिन निर्देशन दिएका छन्। जनशक्ति व्यवस्थापन प्रभाकारी र चुस्त हुन नसक्दा कतिपय स्थानीय तहमा कर्मचारी दरबन्दी रिक्त हुने र केहीनिकायमा अनावश्यक कर्मचारी रहने अवस्था रहेकोतर्फ समेत प्रधानमन्त्रीले ध्यानाकर्षण गभएको बताए। प्रधानमन्त्रीले भने, 'प्रदेश तथा स्थानीय तहमा तत्काल कर्मचारी व्यवस्थाको लागि संघीय सरकारी निकायका अनावश्यक दरवन्दी कटौती गरी प्रदेश र स्थानीय तहमा जनशक्ति आपूर्ति गर्ने व्यवस्था संघीय मामिला तथा सामान्य प्रशासन मन्त्रालयले मिलाउनुहोस् । संघीय निजामती एन आगामी संसदमा पेश गर्नेगरी तयारी गर्नुहोस्।' सार्वजनिक सेवा प्रवाह जहिले पनि समस्याग्रस्त हुने बताउँदै उनले समस्याको मूल जरो पत्ता लगाउन निर्देशन दिएका छन्। उनले भने, 'समस्या कार्यान्वयनमा हो वा प्रक्रियामा हो पहिल्याउनैपर्छ अथवा समस्या प्रवृत्तिमा हो वा व्यवस्थापनमा हो हामीले खुट्याउनैपर्छ। सेवा प्रवाहलाई सहज बनाउन र विकासको गतिलाई तीव्र बनाउन नयाँ कानुन बनाउने वा कार्यकारी आदेश वा कानुन संशोधन के गर्नुपर्ने हो अथवा प्रकृयामा सुधार हो वा प्रबृत्तिमा तथ्यहरूमा टेकेर सुधारका लागि तत्काल काम थाल्नुपर्यो।' सार्वजनिक यातायात व्यवस्थित हुन नसक्दा नागरिकले मृत्यु र दुर्घटना व्यहोर्नुपरेको विषय प्रधानमन्त्रीले उठाएका छन्। धेरै सर्वसाधारणले प्रयोग गर्ने गरेका सार्वजनिक यातायातबाट प्राप्त हुने सेवा स्तरीय नभएको, निम्न वर्ग नै बढी मारमा परेकोले तत्काल नियमन गर्नुपर्ने उनको सुझाव छ। गृहप्रशासनलाई निर्देशन दिँदै प्रधानमन्त्रीले अपराधसँग सम्बन्धित उजुरीहरु तत्काल फर्छयौट गर्नुपर्ने बताए। मिटरब्याजीका हजारौं उजुरी थन्किएको समाचारतर्फ इंगित गर्दै उनले मिटर ब्याजका नाममा अपराधिक लाभ लिने क्रम नरोकिएकोले अबको तीन महिनाभित्र सवारी दुर्घटना घटेको, अपराधसँग सम्बन्धित मुद्दा फर्छ्योटको र मिटर ब्याजीको मुद्दा नतीजा देखिने गरी सम्बोधन भए नभएको आधारमा सम्बद्ध मन्त्रालयको कार्यसम्पादन मूल्याङ्कन हुने बताए। भ्रष्टाचार नियन्त्रण र निवारण, कोभिडको खतरा रोक्न आवश्यक कार्य गर्न, शीतलहर र हिमपातका कारण पर्ने असरलाई ध्यानमा राख्न, दैनिक उपभोग्य वस्तुको आपूर्ति सहज बनाउन, विकास आयोजनाहरुको काम तीब्रताका साथ अघि बढाउन समेत निर्देशन दिएका छन्।"
सम्मानजनक शक्ति बाँडफाँट भएमात्रै जसपा सरकारमा जाने,"काठमाडौं : जनता समाजवादी पार्टी (जसपा)ले सम्मानजनक शक्ति बाँडफाँट भए सरकारमा जाने निर्णय गरेको छ। मंगलबार सम्पन्न राजनीतिक समितिको बैठकले आफूहरूको सम्मानजनक प्रतिनिधित्व भए सरकारमा सहभागी हुने नभए बाहिर बसेर समर्थन गर्ने निर्णय गरेको हो। राजनीतिक समितिमा सरकारमा जाने नजाने विषयमा सदस्यहरूको मत बाझिएको थियो। तर बहुसंख्यक सदस्यहरू सरकारमा जानुपर्ने पक्षमा उभिएपछि सम्मानजनक शक्ति बाँडफाँट र सरकारको नीति तथा कार्यक्रममा परिवर्तनका एजेण्डाहरू समावेश भए सरकारमा सहभागी हुने निर्णय गरेको पार्टी प्रवक्त मनिषकुमार सुमनले जानकारी दिए। बैठकले विभिन्न दल तथा संगठनसँग एकता तथा गठबन्धनसम्बन्धी वार्ताका लागि पार्टीको केन्द्रीय कार्यकारिणी सदस्य राजेन्द्र श्रेष्ठको संयोजकत्वमा रकम चेम्जोङ र गोविन्द चौधरी सदस्य रहेको वार्ता समिति बनाएको प्रवक्ता सुमनले बताए। बैठकले चुनावमा अन्तर्घात गर्ने संघीय परिषद् र केन्द्रीय सदस्यहरूबारे छानबिन गर्न शिवलाल थापाको नेतृत्वमा ५ सदस्यीय समिति पनि गठन गरेको छ। चुनावमा पार्टीका उम्मेदवारविरुद्ध उम्मेदवारी दिनेहरूलाई भने सम्बन्धित समितिले विधानअनुसार कारबाही गर्ने राजनितिक समितिले निर्णय गरेको छ। त्यस्तै विधान अधिवेशनका लागि विधानको मस्यौदा बनाउन अध्यक्ष उपेन्द्र यादवकै नेतृत्वमा ११ सदस्यीय विधान मस्यौदा समिति समेत गठन गरिएको प्रवक्ता सुमनले जानकारी दिए। समितिमा यादवबाहेक, राजेन्द्र श्रेष्ठ, रकम चेम्जोंग, शुशिला श्रेष्ठ, शिवलाल थापा मगर, लालबाबु राउत, दीपेन्द्र झा, दिपक राई, पंचलाल महर्जन, विरेन्द्र ठाकुर र भगवती सुवेदी छन्।"
"जसपाको निष्कर्ष : सरकारमा संघीयता विरोधी पार्टीहरू भए, आन्दोलनमा जानुपर्ने अवस्था आउनसक्छ","काठमाडौं : जनता समाजवादी पार्टी (जसपा)ले सरकारमा संघीयता विरोधी पार्टीहरू सहभागी भएकाले न्युनतम साझा कार्यक्रम तय नभएसम्म सरकारमा नजाने निष्कर्ष निकालेको छ। काठमाडौंमा सम्पन्न राजनीतिक समितिको बैठकले संघीयता विरोधी पार्टीहरू राष्ट्रिय प्रजातन्त्र पार्टी र राष्ट्रिय स्वतन्त्र पार्टी सहभागी भएकाले तत्कालै सरकारमा जान नसकिने निष्कर्ष निकालेको छ। जसपाले त्यसका लागि सरकारले ल्याउने भनिएको न्युनतम साझा कार्यक्रममा यसबारे प्रस्ट पार्नुपर्ने र सम्मानजक शक्ति बाँडफाँड गर्नुपर्ने शर्त राखेको कार्यकारिणी सदस्य डा सुरेन्द्र यादवले बताए। 'सरकारमा संघीयता विरोधी पार्टीहरू सहभागी छन्। रवि लामिछाने नेतृत्वको पार्टीले त झन् प्रदेशमा उम्मेदवारसमेत उठाएन। संघीयता पक्षधरका लागि पक्कै पनि यो चिन्ताको विषय हो। यसबारे सरकारले न्युनतम साझा कार्यक्रममा प्रस्ट बोल्नुपर्छ,' यादवले अन्नपूर्णसँग भने। सरकारले न्युनतम साझा कार्यक्रममा यसबारे प्रस्ट नपारे सरकारको समर्थन गरे पनि जसपाले आन्दोलन गर्ने नीति लिएको छ। 'यो सरकारलाई हामीले समर्थन गरेका छौं। विश्वासको मत पनि दिन्छौं। तर संघीयताका सबालमा यो सरकारले प्रस्टरूपमा कार्यक्रममा समावेश गर्नुपर्छ। नत्र हामी आन्दोलनमा जाने निश्चित छ,' उनले भने। उनले पार्टीले संघीयता, धर्मनिरपेक्षता र समानुपातिक समावेशीलाई बटमलाइन बनाएको बताए। 'हाम्रा एजेण्डामा सरकार सकारात्मक देखिनुपर्यो। हाम्रा एजेण्डामा सरकार गम्भीर देखिनुपर्यो।' त्यस्तै जसपाले विचार मिल्ने पार्टीहरूसँग एकता गर्ने वार्ता समिति गठन गरेको छ। पार्टीका केन्द्रीय कार्यकारिणी सदस्य राजेन्द्र श्रेष्ठको संयोजकत्वमा रकम चेम्जोङ र गोविन्द चौधरी सदस्य रहेको वार्ता समिति बनाएको प्रवक्ता मनिष सुमनले बताए। जसपाले नेकपा माओवादी केन्द्र र नेकपा एकीकृत समाजवादीसँग एकताका लागि पहल गर्ने जसपाका एक नेताले बताए। 'हामीमीच केही चरणमा छलफल भएको छ। पार्टी एकीकरण गर्न सकिने नसकिने विषयमा वार्ता समितिले टुंगो लगाउने छ,' ती नेताले भने। त्यस्तै जसपाले मधेस प्रदेशमा मुख्यमन्त्री पाए नदोहर्याउने नीति लिएको छ। मुख्यमन्त्री लालबाबु राउतले जसपाले मुख्यमन्त्री पाए आफ्नो दाबी रहने बताउँदै आएका छन्। त्यसबारे पार्टीले नदोहोर्याउने नीति लिएको कार्यकारिणी सदस्य यादवले बताए। मधेस प्रदेशको मुख्यमन्त्रीमा जसपाबाट प्रवक्तासमेत रहेका मनिष सुमनलेसमेत दाबी गर्दै आएका छन्।"
व्यवस्था जोगाउन राष्ट्रिय सहमतिको सरकार आवश्यक : वरिष्ठ नेता पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले राष्ट्रिय सहमति आजको आवश्यकता भएको बताएका छन्। मंगलबार राजधानीमा आयोजित प्रदेशसभाको आगामी कार्यभार र स्पिकर्स फोरम नेपालको दायित्व र अन्तरक्रिया कार्यक्रममा बोल्दै नेता पौडेलले प्राप्त उपलब्धी संस्थागत गर्न तथा संविधान जोगाउनका लागि एकसाथ जानुको विकल्प नभएको बताए। 'हामीले ७० वर्षसम्म लडेर प्राप्त गरेको लोकतन्त्रलगायतका उपलब्धी रक्षाका लागि राष्ट्रिय सरकारको आवश्यकता छ भन्ने लाग्छ,'उनले भने, 'अहिलेको परिवर्तन, व्यवस्था र संविधानलाई जोगाउनका लागि राष्ट्रिय सहमति आवश्यक छ ।' संविधान निर्माणपछि केही समूहहरु अस्थिरताका लागि काम गर्दै आएको उनले दावी गरे। भने,' सत्ताभन्दा पहिले व्यवस्थाका लागि लड्नुपर्छ ।' संविधान जारी भएपछिको पहिलो निर्वाचनदेखि नै राजनीतिक क्रान्ति पूरा भएको भन्दै अब आर्थिक क्रान्तिमा जानुपर्ने समय आएको उनको भनाइ छ। नेपाली कांग्रेस र नेकपा (माओवादी केन्द्र) लगायतका दलहरुबीचको गठबन्धन भत्किँदा नेपाली कांग्रेसले सत्ता गुमाएको उनको आरोप छ। जसका कारण ठूलो अस्थिरता निम्तने खतरा बढ्छ कि भन्ने चिन्ता आफूलाई लागेको उनको भनाइ छ।"
सुदूरपश्चिम र लुम्बिनीमा पहिलो बैठक सम्पन्न,धनगढीदाङ : सुदूरपश्चिम प्रदेश र लुम्बिनी प्रदेशसभाको सोमबार पहिलो बैठक बसेका छन्। पुसको २८ गते सभामुखको निर्वाचन गर्ने मिति तोक्दै सुदूरपश्चिम प्रदेश सभाको पहिलो बैठक सकिएको छ। दिउँसो १ बजे बसेको संसदको पहिलो बैठकमा सभामुखको भूमिकामा रहेका प्रदेशसभाका जेष्ठसदस्य मानबहादुर रावलले सभामुखको निर्वाचन गर्ने कार्यतालिका सार्वजनिक गरेका थिए।
सांसद प्रेम आले र माया राईले लिए शपथ,काठमाडौं : प्रतिनिधिसभा सदस्य प्रेम आले र माया राईले पद तथा गोपनीयताको शपथ ग्रहण गरेका छन्। उनीहरुलाई प्रतिनिधिसभाका जेष्ठ सदस्य पशुपति शमशेर जबराले शपथ ग्रहण गराएका हुन्। यसअघि पुस ७ गते राखिएको प्रतिनिधिसभाका सदस्यहरुको शपथ ग्रहण समारोहमा छुटेका नेकपा एकीकृत समाजवादीबाट निर्वाचित सांसद आले र कांग्रेसबाट निर्वाचित सांसद राईले आज शपथ लिन लागेका हुन्। आले पारिवारिक शोकमा र राई सुत्केरी भइ अस्पताल भर्ना भएपछि शपथ ग्रहण छुटेको थियो। सांसद राईले कांग्रेस संसदीय दलको निर्वाचनमा अस्पतालबाटै मतदान गरेकी थिइन्।
किन घट्यो राजस्व ?,"काठमाडौं : राजस्व संकलन महिनैपिच्छे खस्कँदै गएपछि उपप्रधान तथा अर्थमन्त्री विष्णुप्रसाद पौडेलले आइतबार साँझ अर्थका उच्च तहका कर्मचारीहरूलाई बोलाए र विशेष अपडेट लिए। चालू आर्थिक वर्षमा लक्ष्यभन्दा निकैपछि रहेको राजस्व संकलन मंसिर महिनामा झन् सुस्ताएको पाएपछि उनले निर्देशन दिँदै भने, मसँगको सम्बन्ध तपाईंहरूलाई दिएको जिम्मेवारीका आधारमा हुन्छ। म कसैको अनुहार हेर्दिनँ। हिजो के भयो ? कसले के गर्यो ? मलाई भन्नु केही छैन। तपाईंहरू आफैंले लिएको लक्ष्य हो। त्यो लक्ष्य पुर्याउनुहोस्। मंसिरमा मासिक लक्ष्यको ६३ प्रतिशतमात्र राजस्व संलकन भएको ब्रिफिङ उपप्रधान तथा अर्थमन्त्री विष्णुप्रसाद पौडेलसामु भएको थियो। कात्तिकसम्म लक्ष्यको ७२ दशमलव २ प्रतिशत राजस्व संकलन भएकोमा मंसिरमा अझ नाजुक भएको निचोड अर्थको छ। मन्त्रालयले आन्तरिक रूपमा राजस्वको समीक्षा गर्दा लक्ष्यको दुईतिहाइ मात्र राजस्व उठेको निष्कर्ष निकालेको हो। मन्त्रालयका एक उच्च अधिकारीका अनुसार राजस्व संकलन महिनैपिच्छे खस्कँदै गएपछि उपप्रधान तथा अर्थमन्त्री विष्णुप्रसाद पौडेलले विशेष चासो देखाएका छन्। राजस्वले खर्चसमेत धान्न नसक्ने अवस्था आएपछि मन्त्री पौडेलले उच्च तहका कर्मचारीहरूलाई बोलाएर विशेष अपडेट लिएको बताइएको छ। सोही विवरणका आधारमा पौडेलले राजस्व चुहावट रोक्न गृह प्रशासनलाई सहयोग पनि मागेका छन् भने आफूमातहतका विभागलाई कम्तीमा लक्ष्यअनुसार राजस्व संकलन गर्न निर्देशन दिएका छन्। मन्त्री पौडेलले अर्थ मातहतका कर्मचारीलाई सम्भव भएसम्म बजेटले लिएको लक्ष्य भेट्टाउन र नसके गत आर्थिक वर्ष बराबरको मात्र भए पनि राजस्व उठाउन ताकेता गरेका छन्। मन्त्री पौडेलको स्पष्ट निर्देशन छ, सो लक्ष्य कसरी पूरा गर्ने भन्नेबारे तपाईंहरू आफैं विज्ञ हुनुहुन्छ। म बस् मेरो कोठामा रहेको स्क्रिनमा ग्राफ दैनिक रूपमा बढिरहेको देख्न चाहन्छु। चालू आर्थिक वर्षमा सरकारले राजस्व १८८५ प्रतिशतले वृद्धि गर्ने लक्ष्य लिएको छ। तर, हालसम्म संकलित राजस्व लक्ष्यको २९ प्रतिशत कम हो। सरकारले कात्तिक मसान्तसम्म ३ खर्ब ७१ अर्ब ३५ करोड रुपैयाँ कुल राजस्व उठाउने लक्ष्यको लिएको थियो। तर, सो अवधिसम्म लक्ष्यको ७२ दशमलव २ प्रतिशत अर्थात् २ खर्ब ६८ अर्ब ७ करोड रुपैयाँमात्र राजस्व उठ्न सक्यो। यस्तै, मंसिर महिनामै ९२ अर्ब ७७ करोड १ लाख रुपैयाँ राजस्व उठाउने लक्ष्य लिएकोमा सरकारले ५८ अर्ब ८१ करोड रुपैयाँमात्र राजस्व उठाउन सकेको छ। अर्थात्, मंसिरसम्म लिइएको ४ खर्ब ६४ अर्ब १२ करोड राजस्व संकलन लक्ष्यको ७० दशमलव ४३ प्रतिशत ३ खर्ब २६ अर्ब ८९ करोड रुपैयाँ राजस्व उठेको छ। यसबाहेक सरकारले करिब २५ अर्ब रुपैयाँ अन्य प्राप्ति गरेको छ। संकलित राजस्वमध्ये सबैभन्दा कमजोरस्थिति भन्सार महसुलको छ। मंसिर मसान्तसम्म लक्ष्यको ५८ प्रतिशतमात्र भन्सार महसुल उठेको छ। जबकि भन्सार महसुलले कुल राजस्वमा सबैभन्दा बढी योगदान दिने गरेको छ। मन्त्रालयका अनुसार भन्सार विभागलाई मंसिर मसान्तसम्म कुल २ खर्ब ५७ अर्ब ७९ करोड रुपैयाँ राजस्व उठाउन टार्गेट दिइएकोमा १ खर्ब ४९ करोड ७१ अर्ब रुपैयाँमात्र संकलन गर्न सकेको छ। विभागले मंसिरमा २९ अर्ब ७३ करोड रुपैयाँमात्र राजस्व संकलन गरेको छ जबकि मंसिर महिनाभरमा विभागले ५५ अर्ब २९ करोड रुपैयाँ राजस्व उठाउनुपथ्यो। भन्सार विभागले भन्सार महसुलसँगै आयात हुने वस्तुमा मूल्य अभिवृद्धि कर र अन्तःशुल्क उठाउने गर्छ। यस्तै आयकर, आन्तरिक उत्पादनमा लाग्ने मुअ कर, अन्तःशुल्क र अन्य शुल्क उठाउने अख्तियारी पाएको आन्तरिक राजस्व विभागले मंसिर मसान्तसम्मको लक्ष्यको ८७ दशमलव ०२ प्रतिशत राजस्व उठाएको छ। विभागलाई मंसिर मसान्तसम्म १ खर्ब ७४ अर्ब ३७ करोड रुपैयाँ राजस्व उठाउने जिम्मा दिइएको थियो। तर, यस अवधिसम्म १ खर्ब ५१ अर्ब ७४ करोड रुपैयाँमात्र संकलन भएको अर्थ मन्त्रालयको तथ्यांक छ। यसैगरी, मंसिर मसान्तसम्म सरकारले ३१ अर्ब ९५ करोड रुपैयाँ गैरकर उठाउने टार्गेट राखेकामा लक्ष्यको ७९ दशमलव ५६ प्रतिशत अर्थात् २५ अर्ब ४२ करोड रुपैयाँमात्र उठाउन सकेको छ। मंसिरको राजस्व संकलन कात्तिकसम्म भन्दा झनै नाजुक भएको जानकारी मन्त्री पौडेलले पाए। अनि, खर्च धान्नसमेत पर्याप्त राजस्व संकलन नभएको भन्दै उपप्रधान तथा अर्थमन्त्री पौडेलले कडा कदम चालेका हुन्। आन्तरिक राजस्व र भन्सार विभागका प्रमुखहरूलाई निर्देशन दिनुहुँदै उपप्रधानमन्त्री तथा अर्थमन्त्री विष्णुप्रसाद पौडेल। तस्बिर सौजन्य : अर्थ मन्त्रालय उनले राजस्व उठाउने अर्थमाहतका दुई विभाग प्रमुख र ती विभागअन्तर्गतका कार्यालय प्रमुखलाई कम्तीमा लक्ष्यअनुसार राजस्व उठाउन आवश्यक काम गर्न निर्देशन दिएका हुन्। अर्थसचिव कृष्णहरी पुष्कर र राजस्व सचिव रामेश्वर दंगाललाई साथै राखेर पौडेलले मन्त्रालयका महाशाखा प्रमुखहरू र विभागीय प्रमुखहरूलाई निर्देशन दिएको मन्त्रालयले जनाएको छ। कम्तीमा तोकिएबमोजिमको राजस्व संकलनको लक्ष्य हासिल गर्न आवश्यक कदम चाल्नुहोला, मन्त्रालयका अधिकारीबाट लक्ष्यको दुईतिहाइमात्र राजस्व उठेको ब्रिफिङ पाएपछि मातहतका विभाग प्रमुखलाई निर्देशन दिँदै पौडेलले भने, राजस्वको लक्ष्य र संकलनको अन्तर ठूलो रहेको हुँदा लक्ष्यबमोजिमको राजस्व संकलन गर्न आआफ्नो परिभाषित जिम्मेवारी पूरा गर्नुहोला। उनले राजस्व प्रशासनमा कार्यरत सबैको साझा प्रतिबद्धता मागेका छन्। आजैदेखि दैनिक रूपमा राजस्व संकलनमा उल्लेखनीय सुधार आउनुपर्ने बताउँदै हालसम्मको राजस्वको न्यूनता पूरा गरी लक्ष्यअनुसार राजस्व संकलन गर्नुस्, पौडेलको निर्देशन छ, सोही बमोजिमको कार्ययोजना तयार गरी काम गर्नुस्। पौडेलले राजस्व परिचालनका लागि विभाग तथा कार्यालयहरूलाई मन्त्रालयबाट आवश्यक सहयोग, समन्वय र सहजीकरण हुने भन्दै कर्मचारीहरूलाई कर कानुनको परिपालना गराउँँदा गल्ती गर्नेलाई छुट नदिन तथा निर्दोषलाई त्रसित नपार्नसमेत निर्देशन दिए। मन्त्री पौडेलले भन्सार र आन्तरिक राजस्व कार्यालयका कर्मचारीलाई भन्सार जाँचपासलाई वास्तविक बनाउन तथा करदातालाई कर तिर्ने सहज वातावरण सिर्जना गर्न भनेका छन्। मन्त्रालयका प्रवक्ता आनन्द काफ्लेका अनुसार मन्त्री पौडेलको निर्देशनपछि आन्तरिक राजस्व विभागका महानिर्देशक दीर्घराज मैनाली र भन्सार विभागका महानिर्देशक चक्र बुढाले तोकिएबमोजिमको राजस्व लक्ष्य हासिल गर्न प्रतिबद्धता जनाएका छन्। मन्त्री पौडेलले विभाग प्रमुखसँग भन्दा पहिले गृहमन्त्री रवि लामिछानेसँग राजस्व चुहावट नियन्त्रण गर्ने उपायबारे छलफल गरेका थिए। अर्थमन्त्री र गृहमन्त्री सम्मिलित केन्द्रीय राजस्व चुहावट नियन्त्रण समितिको बैठकमा नेपाल राष्ट्र बैंकका गभर्नर र सुरक्षा निकाय प्रमुखहरू उपस्थित थिए। बैठकमा मन्त्रीद्वयले राजस्व संकलनमा सुधार ल्याउन राजनीतिक नेतृत्वबाट सबैखाले सहयोगको प्रतिबद्धता गरेका छन्। उपप्रधान तथा गृहमन्त्री लामिछानेले राजस्व संकलनमा देखिएको अन्तर पूर्ति गर्न सीमा नाकामा हुने राजस्व चुहावट नियन्त्रण गर्ने काममा गृह प्रशासनको सक्रियतामा कुनै कमी नहुने प्रतिबद्धता गरेका थिए। मन्त्रालयका उच्च कर्मचारीको ब्रिफिङ र गृह मन्त्रालयको प्रतिबद्धतापछि मन्त्री पौडेलले सो सन्देश तल्लो तहसम्म म्यासेज पुर्याएको र जिम्मेवारीअनुसार काम गर्न निर्देशन दिएको मन्त्रालयका प्रवक्ता काफ्लेले बताए। चालू आर्थिक वर्षको ३ सय ६५ दिनमध्ये १ सय ७० दिन (४६ प्रतिशत) व्यतित भइसकेको छ। तर, राजस्व संकलन भने गत आवको यही अवधिभन्दा २० दशमलव ३ प्रतिशतले कम भएको छ। हालसम्म कर राजस्व वार्षिक लक्ष्यको ३८ दशमलव ५९ प्रतिशतमात्र अर्थात् ४ खर्ब १२ अर्ब १२ करोड उठेको छ भने गैरकर राजस्व लक्ष्यको २९ दशमलव ७१ प्रतिशतमात्र संकलन भएको छ। अर्थ मन्त्रालयका अनुसार साउन मसान्तको लक्ष्यको तुलनामा ८५ दशमलव ३ प्रतिशत राजस्व संकलन भएकामा सो ग्राफ घटिरहेको छ। भदौ मसान्तसम्मको लक्ष्यको ७९ दशमलव ७ प्रतिशतमा ओर्लिएको राजस्व असोज मसान्तमा खुम्चिएर ७५ दशमलव ७ प्रतिशत, कात्तिक मसान्तमा ७२ दशमलव २ प्रतिशतमा ओर्लेको छ। अर्थ मन्त्रालयका अनुसार चालू आवको हरेक महिना गत आवको सोही महिनाको भन्दा कम राजस्व उठिरहेको छ। २०७८ साउनमा ९३ अर्ब २६ करोड रुपैयाँ राजस्व उठेकामा २०७९ को साउनमा ७९ अर्ब ७२ करोड संकलन भएको छ। त्यस्तै २०७८ भदौमा सरकारले ७५ अर्ब ३१ करोड रुपैयाँ राजस्व उठाएकामा २०७९ भदौमा ६४ अर्ब ८ करोड उठेको छ। यस्तैमा गत आवको असोज, कात्तिक र मंसिरमा क्रमशः ८६ अर्ब ४६ करोड, ७९ अर्ब २७ करोड, ७८ अर्ब ९ करोड रुपैयाँ राजस्व संकलन गरेको सरकारले २०७९ असोज, कात्तिक र मंसिरमा क्रमशः ६४ अर्ब ७७ करोड, ५९ अर्ब ४८ करोड र ५८ अर्ब ८१ करोड रुपैयाँ राजस्व संकलन गरेको छ। प्रतिबन्धका कारण वस्तुको आयात घट्दा आयातमुखी अर्थतन्त्रमा राजस्व निकै कम भएको हो। यसैगरी घरजग्गा र सेयर कारोबार पनि ह्वात्तै घटेको छ। अर्थ मन्त्रालयले सार्वजनिक गर्ने आर्थिक बुलेटिनअनुसार कात्तिक मसान्तसम्मको तथ्यांक हेर्ने हो भने गत आवको यही अवधिको तुलनामा ३४ प्रतिशत कम भन्सार महसुल, १५ दशमलव ५ प्रतिशत कम मुअ कर र १६ दशमलव ६ प्रतिशत कम अन्तःशुल्क संकलन गरेको छ। आयातीत वस्तुमा लगाइने अन्तःशूल्क आधाभन्दा कम भएको छ। आयकर ९ प्रतिशतले घट्दा ब्याजदर भने ३७७ प्रतिशतले बढेको छ। बैंकले प्रवाह गर्ने कर्जामा वृद्धि हुनु तथा ब्याजदर बढ्दा ब्याजदर पनि भारी मात्राले बढेको छ। यसैगरी शिक्षा सेवा शुल्क र आन्तरिक उत्पादनतर्फको अन्तःशुल्क भने बढेको छ। अर्थ मन्त्रालयका अनुसार चालू आर्थिक वर्षको पहिलो चार महिनामा २ लाख ५१ हजार जना व्यक्ति तथा फर्मले स्थायी लेखा नम्बर लिएका छन्। यस्तै ८ हजार ७ सय ७० व्यवसाय भ्याटमा दर्ता भएका छन्।"
सेवा सुधारमा जनमतको अभियान,"काठमाडौं : तपाईंको उपचार यस अस्पतालमा हुन सकेन ? के कारणले हुन सकेन लेखेर अस्पतालको पूर्जी फोटोकपीसहित यस सुझावपेतिकामा खसाल्नुहोस्। हामी सुधारको पहल गर्ने छौं, भनेर सप्तरीको राजविराजस्थित गजेन्द्र नारायण सिंह अस्पतालमा राखिएको जनआवाज (गुनासो पेटिका)मा लेखिएको छ। यो पेटिका अस्पतालले राखेको होइन। हालै सप्तरी क्षेत्र नम्बर २ बाट निर्वाचित जनमत पार्टी अध्यक्ष डा सीके राउतले राखेका हुन् । उनले जनसम्पर्कका लागि मोबाइल नम्बर पनि उल्लेख गरेका छन्। उनको यो कार्यलाई नागरिक समाजले प्रशंसा गरेका छन्। सार्वजनिक संघसंस्थाले पनि कार्यालयमा गुनासो पेटिका राख्ने र त्यहाँ परेका गुनासोको सम्बोधन गर्नुपर्ने कानुनी व्यवस्था छ। तर, सरकारी कार्यालयलगायतले लागु नगरेपछि डा राउतले आफैं अस्पतालमा जनआवाज नाम दिएर गुनासो पेटिका राखेका छन्। बेलाबेला उनी अस्पताल पुगेर पेटिका खोली पत्र लिएर जान्छन्। त्यसलाई अध्ययन गरेर सेवाग्राहीको समस्या समाधान गर्न खटिन्छन्। गजेन्द्र नारायण सिंह अस्पतालमा सुधारको पहिलो कदम जनताको सुझाव र सहयोगबाट नै सम्भव हुने डा राउतको भनाइ छ। उनले भनेका छन्, रेफरल सेन्टरमा सीमित हुन पुगेको अस्पताललाई जोगाऔं। निःशुल्क पाउनुपर्ने औषधि पनि अस्पतालले दिएन भने खबर गर्नुहोला। चुनाव जित्नेहरू सत्ताको खेलमा लागिरहँदा उनी आफ्नो निर्वाचन क्षेत्रमा दिनहुँ जनताको समस्या सुनेर सम्बोधन गर्न लागिपरेका छन्। गुनासो सुन्ने क्रममा सप्तरीमा महिला हिंसा र यातनाको दर बढेको पाएँ, उनले आफ्नो फेसबुकमा लेखेका छन्, पीडित महिलाको कपाल खौरिएर यातना दियो तर, प्रहरीकहाँ हिम्मत गरेर न्याय माग्न जाँदा पनि प्रहरीले ऊजुरी लिन नमानेको विषय उठेकोले गृहमन्त्रीज्यूलाई सो बारेमा फोनमा अवगत गराएको छु। सार्वजनिक सेवालाई जनमैत्री बनाउन जनमत पार्टीका अध्यक्ष राउतले आफ्नो क्षेत्रमा कार्य अघि बढाएका छन् । जनमत पार्टीबाट जितेर सरकारमा गए जनताको राज्य स्थापना गर्छु, भन्ने नाराकै कारण उनले जसपा अध्यक्ष उपेन्द्र यादवलाई चुनावमा पराजित गरेर चर्चा बटुलेका थिए। जनमत पार्टीले सार्वजनिक सेवा प्रवाहलाई चुस्त बनाउन योजनाबद्ध रुपमा काम थालेको छ। शिक्षा, स्वास्थ्य, कृषि, सार्वजनिक सेवा जस्ता आमजनताको जीवनसँग जोडिएका विषयमा जनमत पार्टीले विशेष ध्यान दिएको छ। सोमबार सार्वजनिक रुपमा पार्टी अध्यक्ष राउतले जनमत पार्टीले स्थानीय तहमा जितेर गएका जनप्रतिनिधिलाई ६ महिनाको कार्यप्रगति विवरण सात दिनभित्र पेश गर्न सार्वजनिक रुपमा पत्र काटेको छ। प्रतिनिधिसभा सदस्यको शपथ लिएसँगै जनमत पार्टीका अध्यक्ष डा राउतले पाँच मन्त्रालयलाई पत्र काट्दै पाँच बुँदे माग राखेका थिए। आफ्नो क्षेत्रको शिक्षा, स्वास्थ्य, उद्योगसहितका क्षेत्रको विषयमा ध्यानाकर्षण गराएका थिए। कृषि सामाग्री कम्पनीका प्रबन्ध सञ्चालकलाई गजेन्द्रसिंह औद्योगिक क्षेत्रभित्र रहेका उद्योगहरू योजना र क्षमता अनुसार सञ्चालन गर्न पहल गर्न उद्योग तथा वाणिज्य मन्त्रालयलाई पत्र पठाएका उनले मलखादको व्यवस्थापन गर्न साल्ट ट्रेङिङलाई भनेका छन्। अधिवता टीकाध्वज खड्काले सार्वजनिक सेवालाई प्रभावकारी बनाउन जनमत पार्टीले सुरु गरेको अभियान सकारात्मक भएको अधिवक्ता खड्काले बताए। राजनीतिक दल, नागरिक समाज सुशासनप्रति प्रतिबद्ध हुनुपर्छ, उनले भने, स्थानीय स्तरमा रहेका राजनीतिक दलका कमिटिले निगरानी गर्नु पर्छ।"
स्वतन्त्र सांसद किरण साह एमालेमा प्रवेश,काठमाडौं : रौतहट निर्वाचन क्षेत्र नम्बर २ बाट प्रतिनिधि सभामा निर्वाचित स्वतन्त्र सांसद किरण साह नेकपा एमालेमा प्रवेश गरेका छन्। स्वतन्त्रबाट निर्वाचित साह सोमबार बेलुका एमाले अध्यक्ष केपी शर्मा ओली निवास बालकोट पुगेर पार्टी प्रवेश गरेको एमाले प्रचार विभाग उपप्रमुख विष्णु रिजालले जानकारी दिए। रिजालका अनुसार साहलाई एमाले अध्यक्ष ओलीले खादा र टीका लगाएर स्वागत गरेका हुन्। कार्यक्रममा उपप्रधान तथा अर्थमन्त्री विष्णु पौडेल लगायतको उपस्थिति थियो। साह प्रवेश गरेसँगै एमालेको प्रतिनिधिसभामा सिट सङ्ख्या ७९ पुगेको छ। माओवादीमा राजनीति गरेका साह मधेसवादी दल हुँदै केही समय अघि एमाले प्रवेश गरेका थिए। एमाले पार्टीले टिकट नदिएको र सो क्षेत्र जसपाको भागमा परेपछि साहले स्वतन्त्रबाट उम्मेदवारी दर्ता गराएका थिए। साहले स्वतन्त्र उम्मेदवार समूह प्रभु साहको समूहसँग मिलेर चुनाव लडेका थिए। एमालेजसपा गठबन्धनबाट शैलेन्द्र साह उम्मेदवार बनेका थिए। तर एमालेजसपा गठबन्धनका उम्मेदवार शैलेन्द्र ले जसपाबाट टिकट लिएर चुनावको अन्तिम दिन सार्वजनिक रुपमै किरण साहलाई समर्थन गरेको घोषणा गरेका थिए। साहले नेपाली कांग्रेसका उम्मेदवार डा फिरदोस आलमलाई ४ हजार ५ सय ९४ मतान्तरले पराजित गरेका हुन्। साहले ३२ हजार ८ सय ४२ मत ल्याउँदा उनका निकटतम् प्रतिद्वन्द्वी नेपाली कांग्रेसका आलमले २८ हजार २ सय ४८ मत पाएका छन्। साहका प्रतिद्वन्द्वी आलम रौतहटमा पटक पटक मन्त्री भएका कांग्रेस नेता मोहम्मद आफताव आलमका जेठो छोरा हुन्।
सरकारको काम प्रभावकारी बनाउन प्रचण्डले आज निर्देशनात्मक सम्बोधन गर्ने,"काठमाडौं : प्रधानमन्त्री पुष्पकमल दाहाल प्रचण्डले आज निर्देशनात्मक सम्बोधन गर्ने भएका छन्। प्रधानमन्त्रीका सचिवालयका अनुसार नेपाल सरकारका सबै सचिवहरूको रिपोर्ट सुनिसकेपछि प्रधानमन्त्रीले निर्देशनात्मक सम्बोधन गर्ने कार्यसूचि रहेको छ। सोमबार प्रधानमन्त्री तथा मन्त्रिपरिषदको कार्यालय सिंहदरबारमा भएको छलफलमा गृह, अर्थ, शिक्षा, परराष्ट्र, भौतिक पूर्वाधार, संस्कृति तथा पर्यटन लगायतको मन्त्रालयका सचिवहरूले आफ्नो रिपोर्ट प्रस्तुत गरेका थिए। विशेषगरी राहदानी वितरण, सवारी चालक अनुमतिपत्रलगायत सेवाग्राहीको बढी भीडभाड हुने कार्यालयको कामलाई सरल र सहज बनाउने प्रधानमन्त्रीको योजनाअनुसार सोमबार पहिलो चरणमा प्रधानमन्त्रीले सचिवहरुसँग छलफल गरेका थिए। सचिवहरुले मन्त्रालयको नीति तथा कार्यक्रम, वार्षिक बजेट र कार्यसम्पादनमा भएका कमी तथा कमजोरीका बारेमा जानकारी गराएका थिए । सोमबार रिपोर्टिङ गर्न बाँकी सचिवहरूको रिपोर्ट सुनिसकेपछि प्रधानमन्त्री प्रचण्डले आज सरकारका कामलाई प्रभावकारी ढंगले सञ्चालन गर्न निर्देशन दिन लागेका हुन्। प्रचण्डको नेतृत्वमा नयाँ सरकार गठन भएपछि पहिलो पटक सचिवहरुसँग छलफल गरेका हुन्। प्रचण्डले आफूले हरेक दिन सुशासन र विकासको पक्षमा काम गर्दै जाने बताएका छन्। अर्थतन्त्रमा देखिएको समस्यालाई पार लगाउनुपर्ने आवश्यकता रहेको उल्लेख गर्दै प्रधानमन्त्री प्रचण्डले सुशासन, भ्रष्टाचार नियन्त्रण र व्यथिति नियन्त्रण गर्नुपर्ने अवश्यकता रहेको बताउँदै आएका छन्। प्रधानमन्त्री प्रचण्डले यही पुस २६ गते विश्वासको मत लिने भएका छन्। राष्ट्रपति विद्यादेवी भण्डारीले २५ गतेलाई संघीय संसद्का दुवै सदनको अधिवेशन आह्वान गरिसकेकी छन्। त्यसको भोलिपल्ट प्रतिनिधिसभा बैठकमा विश्वासको मत लिन प्रधानमन्त्री दाहालले सूचना गरेको संघीय संसद् सचिवालयले जनाएको छ। प्रचण्ड पुस १० गते तेस्रोपटक संविधानको धारा ७६ (२) बमोजिम प्रधानमन्त्री नियुक्त भएका थिए। उनले भोलिपल्ट ११ गते शपथ लिएर कार्यभार सम्हालेका हुन्। नियुक्तिको ३० दिनभित्र विश्वासको मत लिइसक्नुपर्ने संवैधानिक व्यवस्था छ। एमालेको नेतृत्वमा बनेको नयाँ सत्ता साझेदार दलहरुमा नेकपा माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी, जनमत पार्टी, नागरिक उन्मुक्त पार्टी रहेका छन्।"
निसीखोला गाउँपालिकाका अध्यक्ष घर्तीलाई तीन वर्ष कैद फैसला,"बागलुङ : बागलुङ जिल्लाको निसीखोला गाउँपालिकाका अध्यक्ष सूर्यबहादुर घर्तीलाई लागुऔषध कारोबारमा सोमबार तीन वर्ष छ महिना कैद फैसाला भएको छ । बागलुङ जिल्लाको निसीखोला गाउँपालिकाका अध्यक्ष घर्तीमाथि लागेको लागु औषधसम्बन्धी कसुर ठहर गर्दै बागलुङ जिल्ला अदालतका न्यायाधीश डा दिवाकर भट्टको इजलासले तीन वर्ष छ महिना कैद सहित रु ५० हजार जरिवाना फैसाला गरेको जिल्ला अदालतका सूचना अधिकारी सूर्यप्रसाद भण्डारीले जानकारी दिए। निसीखोला ६ को वडाध्यक्ष हुँदा विसं २०७७ असार १२ गते ८० केजी गाँजासहित आफ्नै घरबाट पक्राउ परेका घर्तीमाथि लागेको लागु्औषध गाँजाचरेससम्बन्धी कसुर २०७९ पुस ३ गते ठहर भएको थियो । सोमबार जिल्ला अदालत बागलुङका न्यायाधीश डा भट्टको इजलासले घर्तीमाथि लागेको कसुर ठहर गर्दै सजाय निर्धारणको गरेको हो । इलाका प्रहरी कार्यालय बुर्तिवाङका प्रहरी निरीक्षक प्रकाशसिंह भण्डारीको नेतृत्वमा खटिएको टोलीले घर्तीलाई तत्कालीन अवस्थामा घरबाटै पक्राउ गरेको थियो । बुर्तिवाङ बजारमा गाँजा खाने युवालाई समात्ने क्रममा सप्लाई गर्ने व्यक्तिको खोजी गर्दै जाँदा प्रहरी घर्तीसम्म पुगेको थियो । तत्कालीन वडाध्यक्षघर्तीको घरबाट बरामद भएको गाँजा धुलो पारिएको अवस्थामा भेटिएको थियो । जिल्ला प्रहरी कार्यालय बागलुङले अनुसन्धान गरी २०७७ भदौ ४ गते जिल्ला अदालत बागलुङमा लागुऔषध गाँजाचरेस नियन्त्रण ऐन, २०३३ सम्बन्धी मुद्दा दर्ता भएको थियो । फैसलाको पूर्णपाठ आउन बाँकी रहेको सूचना अधिकारी भण्डारीले जानकारी दिए।  रासस"
"एकीकृत समाजवादीको पोलिटब्युरो बैठक आज पनि, के आउला निष्कर्ष ?","काठमाडौं : सोमबारबाट जारी नेकपा एकीकृत समाजवादीको पोलिटब्युरो बैठक आजपनि बस्दैछ। गत मंसिर ४ गते भएको निर्वाचनमा राष्ट्रिय पार्टी बन्न नसकेको नेकपा एकीकृत समाजवादीले सरकारमा जाने वा नजाने भन्नेमा पार्टीभित्र मतभेद भएपछि पोलिटब्युरो बैठक बोलाएको हो। स्थायी कमिटी बैठकमा समेत सरकारमा जाने कि नजाने भन्नेबारेमा विवाद भएर निर्णय हुन नसकेपछि एसले पोलिटब्युरोमा छलफल गरेको हो। पोलिटब्युरो बैठक मंगलबार बिहान ११ बजेदेखि बस्ने तय भएको छ। बैठकमा निर्वाचनको समीक्षा, आगामी कार्यदिशा, सरकारलाई हेर्ने नीति लगायतको विषयमा छलफल भइरहेको छ। माओवादी केन्द्र एमालेसँग नयाँ समीकरण गरेर अगाडि बढेपछि नेकपा एकीकृत समाजवादी अन्योलमा परेको हो। जसका कारण एसले न सरकारलाई खुलेर समर्थन गर्न सकेको छ न विरोध नै। सरकारलाई समर्थन र सरकारमा जाने कुरा फरक रहेकोले पार्टी पर्ख र हेर को नीतिमै रहेको बैठकपछि एकीकृत समाजवादी नेताहरुले बताएका छन्। शनिबार र आइतबार दुई दिन भएको स्थायी कमिटी बैठकमा एसभित्र ३ धार देखिएका थिए। एकीकृत समाजवादीका केही सांसद तथा नेताहरुले सांसदहरू सरकारमा गएर पार्टीलाई बलियो बनाउनुपर्ने मत राख्दै आएका छन्। तर, चुनाव हारेका र सांसद हुन नपाएका नेताहरू भने सरकारमा नगई पार्टी निर्माणमा लाग्नुपर्ने मत राख्दै आएका छन्। एकीकृत सम्मानीत नेता झलनाथ खनाल पक्षका नेताहरु सरकारमा जान नहुने तर्क गरेका छन् भने अध्यक्ष माधवकुमार नेपाल पक्षका नेताहरुले औपचारिक कुनै प्रस्ताव नआएकाले आफैँ खोजेर सरकारमा जान नहुने तर माओवादी केन्द्र र एमालेले प्रस्ताव गरे जानुपर्ने बताउँदै आएका छन्। केही नेताहरुले बैठकमा जसरी पनि एस सरकारमा जानुपर्ने भन्दै दबाब दिएका छन्। एकीकृत समाजवादीभित्र गठबन्धनमा आबद्ध हुन नसके सांसदहरु जोगाउन नसकिने चिन्ता देखिएको पार्टीभित्र नेताहरु बताउन थालेका छन्। नेताहरुले एमालेसँग मिलेर नगए यस अगाडि पाएका धेरै पदपनि गुमाउनुपर्ने भन्दै नेतृत्वसँग चिन्ता व्यक्त गरेका छन्। सोमबार पोलिटब्युरो बैठकमा भने नेकपा एकीकृत समाजवादीका अध्यक्ष माधवकुमार नेपालले सत्ता गठबन्धनमा सामेल हुन नसकिने बताएका छन्। उनले नेतृत्वको सरकारमा सहभागी हुन नसकिने बताएका हुन्।अध्यक्ष नेपालले भने, वर्तमान राजनीतिक परिस्थितिमा ठिक गरिरहेकै छु। हामी कसैसामु लत्रने पक्षमा छैनौं। हाम्रो पार्टी सत्तारूढ गठबन्धनमा सामेल हुन सक्दैन। हामी देशको हितलाई केन्द्रविन्दुमा राखेर अघि बढ्न चाहान्छौं। एमालेबाट फुटेर बनेको एकीकृत समाजवादी राष्ट्रिय पार्टी बन्न नसकेपछि एमाले वा माओवादी केन्द्रसँग मिल्ने कि आफ्नो पार्टीलाई नै बलियो बनाउने भन्ने विषयमा समेत बहस हुन थालेको छ। एमाले नेतृत्वमा नयाँ सत्ता गठबन्धनमा माओवादी केन्द्र, रास्वपा, राप्रपा, जसपा, नागरिक उन्मुक्ति, जनमत पार्टी रहेका छन्।"
"प्रचण्डले विश्वासको मत २६ गते लिने, राष्ट्रपतिको चुनाव चाँडै","काठमाडौं : प्रधानमन्त्री पुष्पकमल दाहाल प्रचण्डले यही पुस २६ गते विश्वासको मत लिने भएका छन्। यस्तै दाहालले राष्ट्रपति, उपराष्ट्रपति निर्वाचनको तयारी थाल्न निर्वाचन आयोगलाई निर्देशन दिएका छन्। उनले सोमबार आयोगका पदाधिकारीसँग यो विषयमा छलफल गरेका हुन्। राष्ट्रपति विद्यादेवी भण्डारीले २५ गतेलाई संघीय संसद्का दुवै सदनको अधिवेशन आह्वान गरिसकेकी छन्। त्यसको भोलिपल्ट प्रतिनिधिसभा बैठकमा विश्वासको मत लिन प्रधानमन्त्री दाहालले सूचना गरेको संघीय संसद् सचिवालयले जनाएको छ। प्रधानमन्त्रीले पत्राचार गरी कार्यसूचीमा समावेश गरिदिन आग्रह गर्नुभएको छ, संसद् सचिवालयका प्रवक्ता रोजनाथ पाण्डेले भने, सचिवालयका तर्फबाट हामीले आवश्यक व्यवस्थापन गर्छौं। दाहाल पुस १० गते तेस्रोपटक संविधानको धारा ७६ (२) बमोजिम प्रधानमन्त्री नियुक्त भएका थिए। उनले भोलिपल्ट ११ गते शपथ लिएर कार्यभार सम्हालेका हुन्। नियुक्तिको ३० दिनभित्र विश्वासको मत लिइसक्नुपर्ने संवैधानिक व्यवस्था छ। प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ, उपधारा ३ मा लेखिएको छ। दाहालले पहिलो चरणमा ८ सदस्यीय मन्त्रिपरिषद् बनाएका छन्। जसमा चार मन्त्रीको कार्यविभाजन तोकिएको छैन। एमालेका ७८, माओवादी ३२, रास्वपा २०, राप्रपा १४, जसपा १२, जनमत ६ र नाउपाका ४ सहित १ सय ६९ सांसदले समर्थनमा यो सरकार बनेको हो। प्रधानमन्त्री दाहालले सोमबार राष्ट्रपति, उपराष्ट्रपति र रिक्त राष्ट्रियसभा सदस्य निर्वाचनका लागि निर्वाचन आयोगका पदाधिकारीसँग छलफल चलाएका छन्। उनले संविधान र कानुनमा व्यवस्था भएबमोजिम राष्ट्रपति, उपराष्ट्रपति र राष्ट्रियसभा सदस्यको रिक्त रहेको एक स्थानमा निर्वाचन प्रक्रिया थाल्न निर्देशन दिएको प्रधानमन्त्रीका प्रेस संयोजक सूर्यकिरण शर्माले बताए। प्रधानमन्त्री तथा मन्त्रिपरिषद्को कार्यालय सिंहदरबारमा भएको छलफलमा निर्वाचन कानुनबारे परामर्श भएको आयोगका सहप्रवक्ता सूर्यप्रसाद अर्यालले सुनाए। बैठकमा उपप्रधान एवं अर्थमन्त्री विष्णु पौडेल, अर्का उपप्रधान एवं गृहमन्त्री रवि लामिछानेलगायत सहभागी थिए। आयोगले राष्ट्रियसभा सदस्यको उपनिर्वाचन माघ २५ गतेभित्र तोक्न सिफारिस गरेको छ। एमालेका खिमलाल भट्टराईले राजीनामा दिएपछि राष्ट्रियसभामा एक सदस्य पद रिक्त छ। भट्टराईले रुपन्देही ५ मा प्रतिनिधिसभा निर्वाचन लड्न राजीनामा दिएका थिए। तर, उनले त्यहाँबाट टिकट पाएनन्। पद रिक्त भएको ३५ दिनभित्र उपनिर्वाचन गर्नुपर्ने कानुनी व्यवस्था छ। निर्वाचनको मिति तोक्न आयोगले सरकारलाई लिखित परामर्श दिने व्यवस्थाअनुसार २५ माघभित्र उपनिर्वाचन गर्ने गरी मिति तोक्न परामर्श दिइएको आयोगका सहप्रवक्ता अर्यालले बताए। राष्ट्रियसभा सदस्य राष्ट्रपतिउपराष्ट्रपति चुनावमा मतदातासमेत हुन्। त्यसैले राष्ट्रपतिउपराष्ट्रपति निर्वाचनअघि नै उपचुनाव गर्न लागिएको उनले बताए। राष्ट्रपति र उपराष्ट्रपतिको निर्वाचन कार्यकाल सकिनु एक महिनाअघि गर्नुपर्ने व्यवस्था छ। राष्ट्रपति विद्यादेवी भण्डारीको कार्यकाल फागुन २८ गते सकिँदै छ। संविधानको धारा ६३ मा राष्ट्रपतिको कार्यकाल पाँच वर्ष हुने व्यवस्था छ। सबै मिलाएर निर्वाचनका कार्यक्रम प्रकाशित गरिने सहप्रवक्ता आर्यालले बताए। प्रधानमन्त्रीले सरकारको कामकारबाहीलाई चुस्त र प्रभावकारी बनाउन सबै मन्त्रालयका सचिव र विभागीय प्रमुखहरूसँग छलफल गरेका छन्। प्रधानमन्त्री तथा मन्त्रिपरिषद्को कार्यालयमा भएको छलफलमा सचिवहरूले आआफ्नो मन्त्रालयको वस्तुस्थितिबारे प्रधानमन्त्रीलाई रिपोर्टिङगरेका थिए। उनीहरूले मन्त्रालयको नीति तथा कार्यक्रम, वार्षिक बजेट र कार्यसम्पादनमा भएका कमी तथा कमजोरीबारे जानकारी गराएका थिए। गृह, अर्थ, शिक्षा, परराष्ट्र, भौतिक पूर्वाधार, संस्कृति तथा पर्यटनलगायत मन्त्रालयका सचिवहरूले आआफ्नो मन्त्रालयको प्रतिवेदन प्रस्तुत गरेका थिए। मंगलबार पनि छलफल हुने जनाइएको छ। छलफल सकिएपछि प्रधानमन्त्रीले निर्देशन दिनेछन्। प्रधानमन्त्री दाहालले सुशासन र नागरिकलाई सरल र सहज रूपमा सेवा प्रदान गर्ने घोषणा गरेका थिए। उनले नागरिकलाई सेवा प्रदान गर्ने निकायमा भइरहेको व्यथिति अन्त्य गर्ने बताएका थिए। विशेषगरी राहदानी वितरण, सवारी चालक अनुमतिपत्रलगायत सेवाग्राहीको बढी भीडभाड हुने कार्यालयको कामलाई सरल र सहज बनाउने सरकार योजनाअनुसार छलफल गरेका थिए।"
सांसद आले र राईको आज शपथ,काठमाडौं : प्रतिनिधिसभा सदस्य प्रेम आले र माया राईले आज शपथ ग्रहण गर्दैछन्। सांसद द्वय आले र राईले दिउँसो साढे १२ बजे सिंहदरबारमा शपथ लिने संघीय संसद सचिवालयले जनाएको छ। उनीहरुलाई प्रतिनिधिसभाका जेष्ठ सदस्य पशुपति शमशेर जबराले शपथ ग्रहण गराउनेछन्। यसअघि पुस ७ गते राखिएको प्रतिनिधिसभाका सदस्यहरुको शपथ ग्रहण समारोहमा छुटेका नेकपा एकीकृत समाजवादीबाट निर्वाचित सांसद आले र कांग्रेसबाट निर्वाचित सांसद राईले आज शपथ लिन लागेका हुन्। आले पारिवारिक शोकमा र राई सुत्केरी भइ अस्पताल भर्ना भएपछि शपथ ग्रहण छुटेको थियो। सांसद राईले कांग्रेस संसदीय दलको निर्वाचनमा अस्पतालबाटै मतदान गरेकी थिइन्।
प्रधानमन्त्रीको निर्देशन विदेशबाट आएका नेपालीले दुईवटा मोबाइल ल्याए छोडिदिनू,"काठमाडौं : प्रधानमन्त्री पुष्पकमल दाहाल 'प्रचण्ड' ले विदेशबाट आउने नेपालीले दुईवटा मोबाइल ल्याउँदा कानुनी जटिलता भए फुकाउन निर्देशन दिएका छन्। प्रधानमन्त्री प्रचण्डले रोजगारीका सिलसिलामा विदेश गएका नेपाली फर्किँदा आफूसँग दुईवटा मोबाइल ल्याउने कुरालाई सरल र सहज बनाउन निर्देशन दिएका हुन्। सोमबार अन्नपूर्ण पोस्टले अमेरिकाबाट फर्किएका एक यात्रुले ल्याएको आइफोन त्रिभुवन अन्तर्राष्ट्रिय विमानस्थलस्थित भन्सार कार्यालयले जफत गरेकोबारे समाचार प्रकाशित गरेको थियो। सोही विषयमा जनस्तरबाट चासो र गुनासो आएपछि प्रधानमन्त्री प्रचण्डले चासो दिएको उनको सचिवालयले जनाएको छ। व्यक्तिगत प्रयोजनका लागि आफूसँग अतिरिक्त मोबाइल ल्याउने क्रममा त्रिभुवन अन्तर्राष्ट्रिय विमानस्थलमा सोमबार झमेला भएपछि प्रधानमन्त्री कार्यालयले अर्थमन्त्रालयलाई तत्काल यो विषयमा आवश्यक कारबाही अघि बढाउन समेत निर्देशन दिएको छ । नेपाल दूरसञ्चार प्राधिकरणले मोबाइल डिभाइस म्यानेजमेण्ट सिस्टम (एमडीएमएस) प्रणाली कार्यान्वनमा रोक लगाए पनि विदेशबाट आउने नेपालीहरुले विमानस्थलस्थित भन्सार कार्यालयमा झमेला व्यहोर्नु परेको छ। सोमबार यस्तै झमेलामा परे अमेरिकाबाट आएका झापाका दुधलाल नेम्वाङ। नेम्वाङले ल्याएको आइफोनको भन्सार लाग्ने भन्दै त्रिअवि भन्सार कार्यालयका कर्मचारीले जफत गरिदिएका थिए। नेम्वाङले आफूले प्रयोग गरिरहेको बाहेक अमेरिकाबाट एउटा आइफोन ल्याएका थिए। 'भन्सार लाग्छ भनेर फोन कर्मचारीले राखेका छन् । प्रधानमन्त्रीज्यूले तत्काल एमडीएमएस प्रणाली लागू नगर्न निर्देशन दिएपछि आइफोन लिएर आएको हुँ । झमेलामा पो परेँ,'अन्नपूर्णपोस्टसँग उनले गुनासो गरेका थिए। यसअघि प्रधानमन्त्री प्रचण्डले विदेशबाट आएका मोबाइलमा कडाइ नगर्न निर्देशन दिएका थिए।"
जसपामा चुनावको निर्मम समीक्षा माग,"काठमाडौं : जनता समाजवादी पार्टी भित्र प्रतिनिधिसभा तथा प्रदेशसभाको चुनावमा पार्टी खुम्चिनुको कारण बारे निर्मम समीक्षको माग उठेको छ। सोमबारबाट ललितपुरमा जसपाको राजनीतिक समितिको बैठक सुरु भएको छ। त्यस बैठकमा पार्टी अध्यक्ष उपेन्द्र यादवले प्रतिनिधि सभाप्रदेश सभाको निर्वाचन सम्बन्धि समिक्षा र संघीय परिषद् अध्यक्ष अशोककुमार राईले मुलुकको वर्तमान राजनीतिक परिस्थिति र हाम्रो पार्टीको भूमिका गरि दुईवटा प्रतिवेदन पेश गरेको थिए। प्रस्तुत प्रतिवेदनमा बोल्ने अधिकांस नेताहरूले निर्वाचनको निर्मम समीक्षा घात गर्नेहरूलाई कडा कारवाहीको माग गरिएको छ । निर्वाचनको सम्मुखमा गठबन्धन तोडेर एमालेसंग तालमेल गर्नुले कार्यकर्ताहरूमा अन्योल सिर्जना गरेको भएको समेत आवाज उठाएका छन्। अपेक्षाकृत परिणाम हासिल गर्न नसकिएको केही नेताहरूले तर्क राखे। जनता समाजवादी पार्टी (जसपा)ले संघीयताको रक्षा गर्नका लागि पार्टी सशक्तले भूमिका निर्वाह गर्ने नेता सुरेन्द्र यादवले जनाएको छ। जसपाले सरकार वा प्रतिपक्षमा रहेर संघीयतालगायतका उपलब्धिलाई रक्षा गर्न सशक्त भूमिका खेल्नुपर्ने पहिलो दिनको बैठकले निष्कर्ष निकालेको हो। कांग्रेस, एमालेलगायत पार्टी संघीयता खारिज गर्न लागेको पार्टीका नेता यादवले बताए। सरकारमा सहभागीताका विषयमा मंगलबारको छलफल भएपछि निष्कर्षमा पुगिने उनले बताए। वर्तमान सरकारलाई समर्थन गरेको जसपाभित्र सरकारमा सहभागी हुने वा नहुने भन्ने विषयमा विवाद छ । नेता यादवका अनुसार, कांग्रेसले जसपालाई राष्ट्रिय पार्टी नबनोस् भनेर षड्यन्त्र गर्दा पनि आफ्नो पार्टी राष्ट्रिय पाटी बनेको खुशी व्यक्त गर्नुभयो। कांग्रेस नेतृत्वको तत्कालिन सत्ता गठबन्धनले आफूहरूलाई अन्तिम समयसम्म झुटो आश्वासन दिएर अल्झायो। सिट बाँडफाँटमा कुरा नमिलेपछि गठबन्धन छाड्ने परिस्थितिमा पुगेको पार्टी अध्यक्षले बैठकमा जानकारी गराए।"
कांग्रेस संसदीय दलको प्रमुख सचेतकमा रमेश लेखक,"काठमाडौं : नेपाली कांग्रेस सभापति शेरबहादुर देउवाले सांसद रमेश लेखकलाई प्रतिनिधिसभाको मुख्य सचेतक पदमा मनोनयन गरेका छन्। सभापति देउवाले नेपाली कांग्रेस संसदीय दलको विधान (संशोधन तथा परिमार्जनसहित,२०७४) को धारा ११३ को उपधारा १ बमोजिम प्रतिनिधिसभाका सदस्य लेखकलाई मुख्य सचेतकमा मनोनयन गरेको कांग्रेस संसदीय दलको कार्यालयले जनाएको छ। लेखक कञ्चनपुर ३ बाट निर्वाचित सांसद हुन्।"
बागमती प्रदेशसभाको पहिलो बैठक : दलहरूको प्राथमिकतामा प्रदेशको विकास,"हेटौंडा : बागमती प्रदेशसभाको दोस्रो कार्यकालको औपचारिक पहिलो बैठक सोमबार बसेको छ। बैठकमा दलका नेताहरूले आगामी पाँच वर्षको अवधिमा प्रदेशको विकास, सुशासन र समृद्धिमा एकताबद्ध भएर काम गर्ने प्रतिबद्धता व्यक्त गरेका छन्। बैठकले प्रदेशसभा नियमावली २०७४ (पहिलो संशोधनसमेत) लाई अंगिकार गरी बैठक सञ्चालन गर्ने प्रस्ताव बहुमतले पारित गरेको छ। बैठकमा पाँच वटा अध्यादेश टेवल भएको प्रदेशसभा सचिवालयका प्रवक्ता मनोजकुमार गुप्ताले बताए। प्रदेश निजामती सेवाको गठन, सञ्चालन र सेवाका सर्तहरू सम्बन्धमा व्यवस्था गर्न बनेको अध्यादेश२०७९, स्थानीय तहका सेवाको गठन तथा सञ्चालन सम्बन्धमा व्यवस्था गर्न बनेको अध्यादेश२०७९, प्रदेश स्वास्थ्य सेवा ऐन२०७५ लाई संशोधन गर्न बनेको अध्यादेश, प्रदेश कृषि विकास सम्बन्धमा व्यवस्था गर्न बनेको अध्यादेश२०७९ र प्रदेश हस्तकलाग्राम स्थापना तथा सञ्चालनको सम्बन्धमा व्यवस्था गर्न बनेको अध्यादेश२०७९ टेबल भएको उनले जानकारी दिए। प्रदेशसभाका ज्येष्ठ सदस्य रामप्रसाद ढुंगानाले अध्यक्षता गरेको बैठकले सभामुख चयनको मिति तोकेको छ। प्रदेशको सभामुख चयनका लागि पुस २९ गते शुक्रबार बिहान ११ बजे निर्वाचन गर्ने कार्यतालिका सार्वजनिक गरेको छ। २८ गते मनोनयन दर्ता हुने प्रदेशसभा सचिवालयका प्रवक्ता गुप्ताले बताए। बैठकमा प्रदेशसभा नियामावाली पहिलो संशोधन २०७४ को नियम ११ उपनियम १ बमोजिम सभामुख र उपसभामुखको अनुपस्थितिमा बैठकको अध्यक्षता गर्न प्रदेशसभाको सदस्य ठाकुरप्रसाद ढकाल, लक्ष्मी घिमिरे, राजेन्द्रमान श्रेष्ठ, उर्मिला नेपाल र भारती पाठकलाई मनोनित गरेको छ।"
"एकीकृत समाजवादीको पोलिटब्युरो बैठक सुरु, सरकारमा सहभागी होला ?","काठमाडौं : नेकपा एकीकृत समाजवादीको पोलिटब्युरो बैठक सुरु भएको छ। बैठकले सरकारमा सहभागीताबारे टुंगो लगाउने बताइएको छ। गत मंसिर ४ मा सम्पन्न निर्वाचनमा राष्ट्रिय पार्टी बन्न नसकेको नेकपा एकीकृत समाजवादीले सरकारमा जाने वा नजाने भन्नेमा पार्टीभित्र मतभेद भएपछि पोलिटब्युरो बैठक बोलाएको हो। बैठक सोमबारदेखि सुरु भएको हो। स्थायी कमिटी बैठकमा समेत सरकारमा सहभागीताबारे निर्णय हुन नसकेपछि एसले पोलिटब्युरोमा छलफल गरेको हो। बैठकमा निर्वाचनको समीक्षा, आगामी कार्यदिशा, सरकारलाई हेर्ने नीति लगायतको विषयमा छलफल भइरहेको छ। बैठकमा अधिकांश नेताहरुले पार्टी पुनर्गठन तथा पुनर्जागरणमा जोड दिँदै आएका छन्। केही नेताले भने जसरी पनि सरकारमा जानुपर्ने धारणा राखेका छन्। माओवादी केन्द्र एमालेसँग नयाँ समीकरण गरेर अगाडि बढेपछि नेकपा एकीकृत समाजवादी अन्योलमा परेको हो। जसका कारण एसले न सरकारलाई खुलेर समर्थन गर्न सकेको छ न विरोध नै। सरकारलाई समर्थन र सरकारमा जाने कुरा फरक रहेकोले पार्टी पर्ख र हेरको नीतिमै रहेको बैठकपछि एकीकृत समाजवादी नेताहरुले बताएका छन्। शनिबार र आइतबार दुई दिन भएको स्थायी कमिटी बैठकमा एसभित्र ३ धार देखिएका थिए। एकीकृत समाजवादीका केही सांसद तथा नेताहरुले सांसदहरू सरकारमा गएर पार्टीलाई बलियो बनाउनुपर्ने मत राख्दै आएका छन्। तर, चुनाव हारेका र सांसद हुन नपाएका नेताहरू भने सरकारमा नगई पार्टी निर्माणमा लाग्नुपर्ने मत राख्दै आएका छन्। एकीकृत सम्मानीत नेता झलनाथ खनाल पक्षका नेताहरु सरकारमा जान नहुने तर्क गरेका छन् भने अध्यक्ष माधवकुमार नेपाल पक्ष नेताहरुले औपचारिक कुनै प्रस्ताव आए छलफल गरेर अघि जाने बताएका छन्। सोमबार पोलिटब्युरो बैठकमा भने नेकपा एकीकृत समाजवादीका अध्यक्ष माधवकुमार नेपालले सत्ता गठबन्धनमा सामेल हुन नसकिने बताएका थिए। उनले एमाले नेतृत्वको सरकारमा सहभागी हुन नसकिने बताएका थिए। एमाले नेतृत्वमा नयाँ सत्ता गठबन्धनमा माओवादी केन्द्र, रास्वपा, राप्रपा, जसपा, नागरिक उन्मुक्ति र जनमत पार्टी रहेका छन्।"
यातायात कार्यालयहरूमा सेवाग्राहीलाई प्रभावमा पार्ने ७ जना पक्राउ,"काठमाडौं : उपत्यकामा रहेका यातायात कार्यालयहरूमा सेवाग्राहीलाई अनुचित प्रभावमा पार्ने सात जना पक्राउ परेका छन्। यातायात कार्यालयहरूमा सेवाग्राहीलाई अनुचित प्रभावमा पार्ने पाँच जना विचौलिया र फर्जी स्वास्थ्य परीक्षण रिर्पोट बनाउने कार्यमा संलग्न दुई जना समेत गरी ७ जना पक्राउ परेका छन्। आज काठमाडौं उपत्यका प्रहरी कार्यालय र काठमाडौं उपत्यका ट्राफिक प्रहरी कार्यालयबाट संयुक्त रूपमा खटिएको प्रहरी टोलीले नियन्त्रणमा लिएको छ। यातायात व्यवस्था कार्यालय एकान्तकुना ललितपुर, ठूलोभर्याङ र चाबहिलबाट पाँच जनालाई र फर्जि स्वास्थ्य परीक्षण रिर्पोट बनाउने कार्यमा संलग्न दुई जनालाई यातायात व्यवस्था कार्यालय, चाबहिलबाट प्रहरीले नियन्त्रणमा लिएको हो। उनीहरूले यातायात कार्यालयहरुमा सेवाग्राहीहरूलाई सहजीकरण गरिदिन्छौं, छिटो छरितो रूपमा काम गरिदिन्छौं, नपुगेका कागजातहरू पुर्याइदिन्छौं भनेर विभिन्न प्रलोभनमा पारि हैरानी दिने गरेका थिए।"
दुई किलो चरेशसहित भारतीय नागरिक पक्राउ,कलैयाः सशस्त्र प्रहरीले दुई किलो लागूऔषध चरेशसहित एक भारतीय नागरिकलाई पक्राउ गरेको छ। बाराको सुवर्ण गाउँपालिका३ स्थित संतगंज सीमा क्षेत्रबाट भारत मोतिहारी बेलगाँउका ३० वर्षीय राज कुमारलाई पक्राउ गरेको हो। बिओपी कबहीगोठबाट खटिएको सशस्त्र प्रहरीको टोलीले उनलाई पक्राउ गरेको हो। बिआर ०५ एभी ३०४२ नम्बरको भारतीय नम्बर प्लेट भएको मोटरसाइकल चलाएर भारततर्फ जाने क्रममा चेकजाँच गर्दा चार वटा चरेशको प्याकेट फेला परेको सशस्त्र प्रहरीले जनाएको छ। पक्राउ परेका राज कुमारलाई थप कारबाहीका लागि जिल्ला प्रहरी कार्यालय बारामा बुझाउन लागिएको छ।
जहाँ विद्यार्थी बोरा बोकेर विद्यालय जान्छन्,"रौतहट : कक्षा ४ मा अध्यनरत नितुकुमारी राम पुसको ठण्डीमा घरबाट बोरासँगै कापी कलम च्यापेर विद्यालय जान्छिन्। विद्यालयमा फर्निचर नहुँदा बोरा बोकेर आउनु र चिसो भुँइमा बसेर पढ्नु उनी जस्तै सयौ बालबालिकाको बाध्यता छ। फतुवा विजयपुर नगरपालिका१ मा रहेको दलित प्राथमिक विद्यालयको भवन नहुँदा खुल्ला चौरमा कक्षा सञ्चालन हुँदै आएको छ। विद्यालयमा एक सय ८० जना विद्यार्थी छन्। भवन नहुँदा बाल कक्षादेखि ५ कक्षासम्म खुल्ला चौरमा बसेर बालबालिकाले पढ्ने गरेका छन्। विद्यालयमा भवन, धारा, शौचालय नहुँदा समस्या हुँदै आएको र समस्याका बारेमा सबै निकायमा जानकारी गराए पनि सुनवाइ नभएको विद्यालयका प्रधानाध्यापक राजेन्द्र हजराले बताए। गएको २०६४ सालमा स्थापना भएको सो विद्यालयको एउटा सानो फुसको छाप्रो मात्र छ। विद्यालयमा कक्षाकोठा, डेक्स, बेन्च, ब्ल्याक बोर्ड केही छैनन्। शिक्षकका लागि ६ वटा प्लाष्टिकको कुर्सी मात्र रहेको विद्यालयका शिक्षक रामेश्वर महराले बताए। कक्षा ४ मा अध्यनरत इन्द्रकुमारी पासवानले आफूले अहिलेसम्म विद्यालयमा डेक्स र बेन्च नदेखेको बताइन्। भवनका लागि नगरपालिकासँग पटक पटक ताकेता गर्दा सुनवाइ नभएको शिक्षक शिरालाल प्रसाद यादव बताउँछन्। विद्यालयमा खाजा पकाउने ठाउँ नहुँदा विद्यार्थीलाई दिवा खाजामा चाउचाउ र बिस्कुट दिने गरेको प्रधानाध्यापक हजाराले बताए। भवन निर्माणका लागि तत्कालीन वडाध्यक्ष सञ्जय साहले ४ कठ्ठा जमिन किनेर नगरपालिकाको २४ लाख बजेटमा भवन बनाएको भएपनि जमिन विद्यालयको नाममा नभएका कारण समस्या भएको शिक्षक बताउँछन्। पूर्व वडाध्यक्ष साहले विद्यालयको लागि खरिद गरेको जग्गा कसको नाममा छ भन्ने जानकारी नभएको बताए।"
महोत्तरीका १० पालिकाका विद्यालयमा पठनपाठन बन्द,"महोत्तरी : महोत्तरी जिल्लाको १० वटा पालिकाका विद्यालयमा पठनपाठन बन्द गरिएको छ। विगत दुई दिनदेखि अचानक जिल्लामा शीतवर्षा हुन थालेपछि जिल्लाको १० वटा पालिकाले आफ्ना क्षेत्रभित्र रहेका सबै सामुदायिक विद्यालयमा पठनपाठन बन्द गरेको शिक्षा विकास तथा समन्वय एकाइ महोत्तरीका प्रमुख भरतबाबु सुवेदीले बताए। उनका अनुसार जिल्ला सदरमुकाम जलेश्वर नगरपालिकासहित मनरासिस्वा नगरपालिका, औरही नगरपालिका, रामगोपालपुर नगरपालिका, लोहारपट्टी नगरपालिका, बलवा नगरपालिका, भङ्गहा नगरपालिका, सम्सी गाउँपालिका, सोनमा गाउँपालिका र पिपरा गाउँपालिकाले आफ्ना सबै सामुदायिक विद्यालयका पठनपाठन बन्द गर्ने निर्णय गरेका छन्। अविरल रूपमा बहिरहेको चिसो स्याँठ र तपतप गर्दै चारैतिर शीतवर्षा भइरहेका कारण असहनीय जाडो भएपछि दशवटै पालिकाले आउँदो एक साताका लागि सम्पूर्ण विद्यालयको पठनपाठन बन्द गर्ने निर्णय गरेका छन्। साथै केही पालिकाले मौसममा सुधार नआएमा पुनः बिदा थप गर्नेसमेत जनाएका छन्। मौसममा अचानक आएको परिवर्तनपछि जिल्लाका १५ पालिकामध्ये १० पालिकाले बालबालिकाको जीउ, ज्यान तथा स्वास्थ्यलाई मध्यनजर गर्दै आजैदेखि लागु हुने गरी सम्पूर्ण सामुदायिक विद्यालय बन्द गरेका छन् भने अन्य पालिकाले पनि आआफ्ना नगरभित्रका विद्यालयहरू बन्द गर्ने तयारी गरिरहेको बुझिएको छ। शिक्षा विकास तथा समन्वय एकाइ महोत्तरीका प्रमुख सुवेदीका अनुसार महोत्तरी जिल्लाको १५ वटा पालिकामा तीन सय २३ वटा सामुदायिक विद्यालय छन् भने अहिले अचानक जिल्लामा सुरु भएको शीतलहरका कारण करिब दुई सय विद्यालयमा अचानक पठनपाठन बन्द गरिएको हो। उनले जिल्लाका विद्यालयले वर्षे तथा बाँकी रहेको बिदाबाट कट्टा हुने गरी विद्यालयमा अध्ययनरत बालबालिकालाई हुनसक्ने क्षति तथा दैवी प्रकोपलाई मध्यनजर गर्दै तत्काललाई विद्यालय बन्द गरेको जानकारी दिए।"
म्याच फिक्सिङबारे अनुसन्धान गर्न नेपाल प्रहरीलाई गृहको पत्राचार,"काठमाडौं : त्रिवि मैदानमा भइरहेको नेपाल टि२० लिगमा म्याच फिक्सिङका विषयमा गृह मन्त्रालयले चासो देखाएको छ। मंगलबार म्याच फिक्सिङको सम्बन्धमा सूचना बाहिरिएपछि गृहले यसबारे अनुसन्धान गर्न प्रहरी प्रधान कार्यालयलाई पत्रसमेत काटेको छ। गृह मन्त्रालयका प्रवक्ता फणिन्द्र मणि पोखरेलले म्याच फिक्सिङका विषयमा बुझ्न प्रहरीलाई पत्र काटेको पुष्टि गरे। 'हामीले पनि सञ्चारमाध्यमहरूबाटै म्याच फिक्सिङका बारेमा सुनेका हौं। त्यसैले यसबारे आवश्यक छानबिनका लागि प्रहरी प्रधान कार्यालाई पत्र लेखेका छौं,' उनले अन्नपूर्णसँग भने। प्रहरी महानिरीक्षक धिरजप्रताप सिंहले यस सम्बन्धमा अनुसन्धान गरी निष्कर्षमा पुग्ने बताएका छन्। नेपाल टी२० लिग खेलिरहेका काठमाडौं नाइट्सका एक खेलाडीलाई फिक्सिङको प्रस्ताव आएको कप्तान ज्ञानेन्द्र मल्लले जानकारी दिएका थिए। मंगलबार विराटनगर सुपर किङ्ग्सविरुद्धको खेलपछि पत्रकार सम्मेलनमा कप्तान ज्ञानेन्द्रले एक खेलाडीलाई प्रस्ताव आएको बताएका थिए। अरु टिमको थाहा छैन, हाम्रो (काठमाडौं नाइट्सको) एउटा खेलाडीलाई अप्रोच गरेको थियो, ज्ञानेन्द्रले पत्रकारलाई उत्तर दिँदै भने, हामीले एसीयू (एन्टी करप्सन युनिट)लाई जानकारी गराएका छौं। नेपाल क्रिकेट संघ (क्यान)सँग प्रायोजन अधिकार किनेको भारतीय कम्पनी सेभेन थ्री स्पोर्ट्सको आयोजनामा जारी प्रतियोगिताका खेलमा फिक्सिङ भइरहेको चर्चाले अहिले क्रिकेट वृत्त तरिङ्गित छ।"
बुधबार दिउँसो देशका तीन प्रदेशका हिमाली भूभागमा हिमपात,"काठमाडौं : बुधबार दिउँसो देशको तीनवटा प्रदेशका हिमाली भूभागमा हिमपात हुने भएको छ। मौसम पूर्वानुमान महाशाखाका अनुसार प्रदेश १, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना छ। बुधबार रातको समयमा प्रदेश १ को हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ।"
अवैध रूपमा नदिजन्य पदार्थ उत्खनन् गर्ने ९ सवारी साधन नियन्त्रण,"चितवन : अवैध रूपमा नदिजन्य पदार्थ उत्खनन् गरेको आरोपमा चितवन प्रहरीले नौवटा सवारी साधन नियन्त्रणमा लिएको छ। साथै ६ सय ६१ घनमिटर नदिजन्य पदार्थ नियन्त्रणसमेत नियन्त्रणमा लिएको हो। जिल्ला प्रहरी कार्यालय चितवनबाट खटिएको टोलीले मंगलबार बिहान ९ बजे खैरहनी नगरपालिका३ बाट अवैध रूपमा नदिजन्य पदार्थ उत्खनन् गरिरहेको अवस्थामा एउटा जेसिबीसहित ६ वटा टिप्पर, दुईवटा ट्याक्टर प्रहरीले नियन्त्रणमा लिएको छ । बा १ क ६०३६ नम्बरको जेसिबी, ग २ ख ९३४, ना ८ ख २९३४, ना ७ ख २६७३ र ना ८ ख ६२७१ नम्बरको टिप्परलाई खैरहनीबाट नियन्त्रणमा लिएर कारबाहीका लागि खैरहनी नगरपालिका पठाइएको चितवन प्रहरी प्रवक्ता डिएसपी विजय पण्डितले बताए। उनका अनुसार खैरहनी१ को दुई स्थानबाट ५०७ घनमिटर (१६८ ट्याक्टर) र वडा नम्बर ३ बाट १२४ घनमिटर ( ४२ ट्याक्टर) नदिजन्य पदार्थ नियन्त्रणमा लिइएको छ। इलाका प्रहरी कार्यालय टाँडीबाट खटिएको टोलिले रत्ननगर नगरपालिका३ बाट अवैध रूपमा नदिजन्य पदार्थ उत्खनन् गरिरहेको अवस्थामा ना ८ ख १४९४ र ना ८ ख ५९५३ नम्बरको टिप्परलाई नियन्त्रणमा लिई अवस्यक कारबाहीका लागि रत्ननगर नगरपालिको कार्यालय पठाइएको डिएसपीले पण्डितले बताए।"
अत्यधिक धूँवा फाल्ने १४ वटा सवारी साधनका चालकलाई कारबाही,काठमाडौं : काठमाडौंको कलंकीमा आज (मंगलबार) गरिएको विशेष चेकिङका क्रममा अत्यधिक धूँवा फाल्ने १४ वटा सवारी साधनका चालक कारबाहीमा परेका छन्। दिउँसो १ बजेदेखि २ बजेसम्म गरिएको चेकिङमा ती सवारी साधनका चालक कारबाहीमा परेका हुन्। वातावरण विभाग तथा काठमाडौं उपत्यका ट्राफिक प्रहरी कार्यालयबाट संयुक्त रूपमा खटिएको तालिम प्राप्त दक्ष प्राविधिक सहितको टोलिले ४३ वटा सवारी साधनको जाँच गरेको थियो। सवारी साधन मर्मतपश्चात् तोकिएको जरिवाना तिरी ट्राफिक प्रहरीले नियन्त्रणमा लिएका कागजपत्र फिर्ता दिइने ट्राफिक प्रहरीले जनाएको छ।
"ट्याक्टर र मोटरसाइकल ठोकिँदा एक जनाको मृत्यु, एक घाइते",झापा : झापाको बुद्ध शान्तिमा ट्याक्टर र मोटरसाइकल ठोकिँदा एक जनाको मृत्यु भएको छ। एक जना घाइते भएका छन्। मृत्यु हुनेमा मोटरसाइकल चालक मोरङ जिल्ला केराबारी गाउँपालिका८ निवासी २१ वर्षीय योसन लिम्बू रहेका जिल्ला प्रहरी कार्यालय झापाले जनाएको छ। प्रहरीका अनुसार बुद्धशान्ति ३ स्थित झिलमिले पुल नजिकै मंगलबार दिउँसो करिब १:३० बजे प्र १०१००१ त ९७९७ नम्बरको ट्याक्टर र को २० प ३२७८ नम्बरको मोटरसाइकल एकआपसमा ठोकिँदा दुर्घटना भएको थियो। दुर्घटना परी मोटरसाइकल चालक लिम्बु र सोही मोटरसाइकल पछाडि सवार बेलबारी नगरपालिका४ निवासी १७ वर्षीया लीला श्रेष्ठ घाइते भएका थिए। घाइते मध्ये लिम्बुको बिएण्डसी अस्पताल बिर्तामोडमा उपचारका क्रममा मृत्यु भएको छ। श्रेष्ठको सोही अस्पतालमा उपचार भइरहेको छ। यता प्रहरीले दुवै सवारीसाधनसहित ट्याक्टर चालक इलाम जिल्ला रोङ गाउँपालिका४ निवासी ३३ वर्षीय डिल्लीबहादुर लेप्चालाई नियन्त्रणमा लिएको छ।
विराटनगरमा सिटी बस सञ्चालनको तयारी,"विराटनगर : विराटनगर महानगरपालिकाले नगर क्षेत्रभित्र सिटी बस सञ्चालन गर्ने भएको छ। सर्वसाधारणको सहज आवागमनको उद्देश्यसहित महानगरले सिटी बस सञ्चालन गर्ने भएको हो। प्रारम्भिक चरणमा १८ वटा सिटी बस सञ्चालनको तयारी रहेको महानगरले जनाएको छ। महानगरका अनुसार निजी क्षेत्रसँगको साझेदारीमा नगर बस सञ्चालन गर्ने गृहकार्य भइरहेको छ। यसअघि पनि विराटनगरले नगर बस सञ्चालन गर्ने योजना बनाएको थियो। तर, विविध कारणले उक्त योजना सफल हुन सकेन्। यसपटक विस्तृत कार्ययोजनासहित बस सञ्चालनको तयारी गरिएको महानगरका मेयर नागेश कोइरालाले बताए। महानगरको रुटमा कुद्ने गरी बस सञ्चालनको तयारी भइरहेको उनले जानकारी दिए। बस वातानुकुलित सुविधा सहितको हुने महानगरले जनाएको छ। महानगरका अनुसार सिटी बसमा वृद्धवृद्धाहरूले निःशूल्क आवागमन गर्न पाउने छन्। बसमा महिला र विद्यार्थीहरूलाई पनि विशेष सहुलियत प्रदान गरिने जानकारी दिईएको छ। बस सञ्चालनका लागि रुट पनि तयार भइसकेको मेयर कोइरालाले अन्नपूर्णलाई बताए। बस सेवा सञ्चालनका लागि प्रदेश लगानी बोर्डसँग आवश्यक समन्वय भइरहेको उनले जानकारी दिए। बस सञ्चालनका लागि महानगरपालिकासँग श्रीपदी ट्रेडिङले साझेदारी गर्ने बताईएको छ। प्रदेश सरकार गठन पश्चात बाँकी रहेका प्रक्रिया अघि बढाइने जनाइएको छ।"
खुलामञ्चमा अण्डरग्राउण्ड पार्किङ बनाउने योजनाको किन हुँदैछ विरोध?,"काठमाडौं: खुलामञ्च, सबैका लागी सधै खुला। चाहे राजतन्त्र होस् या गणतन्त्र। स्वतन्त्रताको विगुल फुक्न होस् या सत्ताको प्रतिकार गर्न होस्। खुलामञ्च सँधै सबैको साझा बन्यो। दुरदराजबाट सपनाको तान बुन्दे राजधानी छिरेको बेरोजगार युवाले सुस्ताउने घर हो खुलामञ्च। हुँदा खानेहरुको भरोषाको केन्द्र पनि हो। सँधै सबैलाई बर्षेादेखि खुला खुलामञ्च अब बन्द गरिँदैछ। काठमाडौ उपत्यकाको सुन्धारा क्षेत्रमा पाकिङलाई सहज बनाउने भन्दै काठमाडौ महानगरपालिकाले खुलामञ्चमा अन्डरग्राउण्ड पार्किङ बनाउने निर्णय गरेको छ। गत कात्तिकमा काठमाडौं महानगरपालिकाको १० औं कार्यपालिका बैठकले खुलामञ्चमा ट्रिपल बेसमेण्ट पार्किङ र पानी पूनर्भरण पिटको विस्तृत परियोजना प्रतिवेदन (डिपीआर) तयार गर्ने निर्णय गरेको थियो। करौडौ रुपैयाको लागतमा काठमाडौंको मुख्य क्षेत्र मानिने खुलामञ्चको स्वरुप बिगार्न लागिएको भन्दै सम्पदाविद र अभियन्ता आन्दोलनमा छन्। काठमाडौं महानगरपालिकाले खुलामञ्चलाई अहिलेको अवस्था मै हुनुपर्ने र मास्न नपाइने अभियन्ताको माग छ। प्राचिन हिटी प्रणालीसँग जोडिएको खुलामञ्चको प्राकृतिक रिचार्ज सिष्टम र अन्य नकारात्मक वातावरणीय प्रभाव पर्ने भएकाले खुलामञ्चलाई चलाउन नहुने उनीहरूको तर्क छ। खुलामञ्चमा अन्डरग्राउण्ड पार्किङको योजना र सोच नै गलत भएको अभियानकर्ता बताउँछन्। महानगरले उपत्यकाको सार्वजनिक स्थानमा नयाँ संरचना निर्माण गर्नुअघि अभियन्ता र सम्पदाविदसँग सल्लाह गर्नुपर्ने र वृहत छलफलबाट निर्णय लिनुपर्ने उनीहरूको माग छ। खुलामञ्चमा अन्डरग्राउण्ड पार्किङ बनाउने महानगरको योजनाको विरोध गर्दै अभियन्ता तथा अधिकारकर्मी आलोक श्री तुलाधरले भने, पार्किङ बनाउनु ठीक हो। तर खुलामञ्चलाई मासेर पार्किङ बनाउने महानगरको योजना हचुवाका भरमा आएको छ। यो विषयमा गहन अध्ययन नै नभइ डीपीआर बनाउनु महानगरको लज्जास्पद काम हो।' विश्व प्रकृतिको संरक्षणमा जुटेका बेला महानगरका मेयरले सरोकारवालासँग छलफल नै नगरी, पछि आउने जोखिमको मूल्यांकन नगरी आफूखुसी गर्न पाउने छुट नरहेको उनले बताए। सार्वजनिक जग्गा मासेर शहरलाई कुरुप बनाउने छुट मेयरलाई कसले दियो भन्ने प्रश्न गर्दै तुलाधरले भने, '७७ वटै जिल्लाका मानिससँग प्रत्यक्ष जोडिएको र नेपालको राजनीतिक परिवर्तनको एउटा दसी प्रमाणको रुपमा रहेको खुलामञ्च मास्नु अत्यन्तै गलत हो। यो कार्य रोकिनुपर्छ।' जनघनत्व बढी भएको काठमाडौंमा शहरबासीलाई सहज हुने पार्क र बगैँचा बनाउनुपर्ने बेलामा खुलामञ्च मास्ने योजना गलत भएको अर्का अभियन्ता गणपतिलाल श्रेष्ठको भनाइ छ। उनले भने, 'विभिन्न बहानामा खुलामञ्च मास्ने योजना गलत छ। शहरबासीको जनजीवन सहज बनाउन महानगरले भूमिका खेल्नुपर्छ। यहाँ पार्क र बगैँचा बनाउनपर्छ। अण्डरग्राउण्ड भनिएपनि यसको वातावरणीय प्रभावको विषयमा गम्भिर अनुसन्धान जरूरी छ। सरकारी जग्गा दोहन गरी बनाइएका संरचना हटाएर पार्क बनाउनुपर्छ।' खुलामञ्चमा अन्डर पार्किङ बनाउने निर्णय सच्याउन खबरदारी गर्दै सोमबार महानगर परिसदमा प्रदर्शन गरिएको थियो। प्रदर्शनसँगै अभियन्ताले महानगरका मेयर बालेन्द्र साह 'बालेन' र उपमेयर सुनिता डंगोललाई ज्ञापनपत्र बुझाएका छन्। उनीहरूले सरकारी जग्गाको दोहन गर्न नहुने, वातावरणीय प्रभाव खस्कने गरी भौतिक संरचना नबनाउन नहुने, खुलामञ्च मास्न नहुने भन्दै खबरदारी गरेका छन्। यसअघि पनि अभियन्ताले 'अकुपाई टुँडिखेल' अभियान नै चलाएर महानगरलाई खबरदारी गरेका थिए। पटकपटक खबरदारी गर्दा पनि महानगरले अटेरी गरेको भन्दै 'अकुपाई टुँडिखेल' दबाब दिन महानगर कार्यलय परिसरमा पुगेर खबरदारी गरिएको अभियन्ताले बताएका छन्। यसअघिका मेयर विद्यासुन्दर शाक्यलाई खबरदारी गर्दै चलाइएको अकुपाई टुटिखेल अभियानमा जनतादेखि जनपतिनिधिसम्मको प्रतिवद्धता तथा एकाताको सन्देश दिन मानव सांङ्लो बनाइएको थियो। यो अभियान तीन महिना चलाइएको थियो। के छ ज्ञापनपत्रमा ? अभियन्ताले टुँडिखेल अहिले १४ प्रतिशतमा खुम्चिन पुगेको र अहिले यसलाई पनि मास्न खोजिएको भन्दै महानगरका मेयर र उपमेयरलाई ज्ञापनपत्र बुझाएका छन्। उनीहरूले साघुँरिदै गएको खुलामञ्चलाई जोगाउन महानगरले भूमिका खेल्नुपर्ने ज्ञापनपत्रमा उल्लेख गरेका छन्। ज्ञापनपत्रमा भनिएको छ, 'सन् १९६७ मा ५२ प्रतिशत सार्वजनिक खुला क्षेत्र भएको टुँडिखेल सन् १९९० मा ३३ प्रतिशत, सन् २००० मा २५ प्रतिशत र सन् २०१७ सम्म आइपुग्दा १४ प्रतिशतमा खुम्चन पुगेको छ। यो अतिक्रमणको क्रम दिन प्रतिदिन बढ्दै छ। खुलामञ्च साघुरिँदै छ। खुलामञ्चलाई पहिलेकै जस्तो घासेमैदान बनाउनु पर्छ।' सम्पदाकर्मीले सार्वजनिक क्षेत्रमा पार्किङ बनाउने महानगरको दुषित मनसाय भएको बताएका छन्। उनीहरूले भनेका छन्, 'सार्वजनिक क्षेत्रको खुलामञ्चलाई आफ्नो बनाउने महानगरको दुषित मनसाय छ। यो कार्यको भर्त्सना गर्दछौँ। सार्वजनिक ठाउँ मासेर पार्किङ बनाउनुभन्दा सवारीको चाप व्यवस्थापन गर्न महानगरले दीर्घकालीन योजना बनाउनुपर्छ। खुलामञ्च बाहेकका क्षेत्रमा पूर्वाधार बनाउन महानगरले विकल्प खोज्नुपर्छ।' शहरबासीको आवाज सुन्छौँ: उपमेयर डंगोल काठमाडौं महानगरपालिकाकी उपमेयर सुनिता डंगोलले जनचाहना विपरीत खुलामञ्चमा अन्डरग्राउण्ड पार्किङ नबनाउने बताएकी छन्। अभियन्ताले बुझाएको ज्ञापनपत्र बुझ्दै उनले शहरबासीको चाहना विपरीत टुँडिखेलमा अण्डरग्राउण्ड पार्किङ नबनाइने बताइन्। उनले भनिन्, 'महानगरले शहरबासीको भावना विपरीत कुनै पनि कार्य गर्दैन्। अण्डरग्राउण्ड पार्किङ टुँडिखेलमा आवश्यकता हो वा होइन भन्ने बारे स्थानीयबासीको आवश्यक सुझाव लिएर मात्रै काम अघि बढाउँछौं।' धरहरा, काठमाडौं प्लाजा तथा अन्य निजी क्षेत्रसँगको साझेदारीमा पार्किङको समस्या हल गर्न अध्ययन गरिने बताइन्।' अभियन्ताले मेयर बालेनलाई भने भेटेनन्। पटक पटक मेयरलाई भेट्न कोशिस गर्दा पनि मेयरले समय नै नदिएको अभियन्ता तुलाधरले बताए। खुलामञ्च मासेर पार्किङ बनाउन लागेका मेयरले सम्पदाविदलाई भेट्ने समय नदिएको बताउँदै उनले चुनावका बेला मेयरले बाँडेका सपना सत्तामा पुगेपछि बिर्सिएको र शहरको सुन्दरता बिगार्न लागेको आरोप लगाए।"
जिल्ला प्रशासन कार्यालय बैतडीमा अब एक घण्टाभित्रै सेवा,"बैतडी : जिल्ला प्रशासन कार्यालय बैतडीले सेवा प्रवाहमा टाइम कार्ड लागू गर्ने भएको छ। अब सेवाग्राहीले एक घण्टा भित्रै सेवा पाउने जिल्ला प्रशासन कार्यालय बैतडीका सूचना अधिकारी शंकर बोहराले जानकारी दिए। सेवाग्राहीको उच्च चाप, न्यून जनशक्ति, कमजोर पूर्वाधार लगायतका अनेक चुनौतिहरूको बाबजुत कार्यान्वयनमा ल्याउन खोजिएको उक्त परीक्षण हाललाई पूर्ण कागजातसहित सम्बन्धित शाखाले रुजु गरेको एक घण्टाभित्र नै सेवाग्राहीलाई सेवा दिइने सूचना अधिकारी बोहराले बताए। सेवाग्राहीले समेत केही नियम पालना गर्नुपर्ने छ। नागरिकता, राहादानी लगायतका जुन सेवा लिँदा पनि पर्याप्त र पूर्ण सक्कल कागजातसहित आउनुपर्नेछ। सेवाग्राहीलाई कागजातप्रति द्विविधा भएको अवस्थामा कार्यालयका सूचना अधिकारी तथा प्रमुख जिल्ला अधिकारीसमक्ष सम्पर्क गरी सुनिश्चितत गर्नुपर्ने छ। कार्यालयमा पुगिसेकपछि कार्यालयको नागरिक सहायता कक्षमा पूर्ण कागजातको रुजु गराई टोकन लिएर मात्रै सम्बन्धित साखामा प्रस्थान गर्नुपर्ने छ। कागजात रुजु गरेर टोकन लिएको एक घण्टाभित्रै सेवा प्रवाह गरिने छ।"
दैलेखको दुल्लु नगरपालिकाको टिप्पर दुर्घटना हुँदा चालकको मृत्यु,दैलेख : जिल्लाको दुल्लु नगरपालिकाको टिप्पर दुर्घटनामा परेको छ। नगरपालिकाको भे १ ग ७७ नम्बरको टिप्पर दुर्घटनामा परेको हो। दुल्लुबाट पादुकातर्फ गइरहेको टिप्पर दुल्लु नगरपालिका९ पादुकास्थित मध्यपहाडी राजमार्गमा दुर्घटनामा परेको जिल्ला प्रहरी कार्यालय दैलेखका प्रहरी निरीक्षक पुरुषोत्तम कार्कीले बताए। प्रहरी निरीक्षक कार्कीका अनुसार दुर्घटनामा टिप्पर चालक दुल्लु नगरपालिका३ का २९ वर्षीय धनबहादुर बुढाको निधन भएको हो। उनको दुल्लु अस्पतालमा उपचारका क्रममा निधन भएको प्रहरी निरीक्षक कार्कीले बताए। दुल्लु नगरपालिका७ का ३५ वर्षीय नगेन्द्र रावत र दुल्लु नगरपालिका२ का ३२ वर्षीय पूर्ण थापा घाइते छन्। उनीहरूको दुल्लु अस्पतालमा उपचार भइरहेको छ। दुल्लु नगरपालिका८ र ९ को वडा कार्यालयका लागि फर्निचरका सामग्री लिएर गएको टिप्पर दुर्घटनामा परेको हो।
मेलम्चीको पानी वितरणका लागि दोस्रो चरणको सञ्जाल निर्माण,"काठमाडौं : मेलम्चीको पानी वितरणका लागि काठमाडौं उपत्यका खानेपानी लिमिटेड (केयुकेएल) आयोजना कार्यान्वयन निर्देशनालयले दोस्रो चरणमा सात सय ९६ किमी वितरण सञ्जाल निर्माण गरिरहेको छ। बालुवाटार, स्वयम्भू, मण्डिखाटार र कपन क्षेत्रमा निर्माण भइरहेको सात सय ९६ किमी वितरण सञ्जालमध्ये चार सय २७ किमीको काम सकिएको निर्देशनालयका प्रवक्ता चन्द्रकुमार पाँ श्रेष्ठले जानकारी दिए। बाँकी काम पनि चालू आर्थिक वर्षको अन्त्यसम्म सकिने उनको भनाइ छ । वितरण सञ्जालमा चारवटा निर्माण कम्पनीले काम गरिरहेका छन् । स्वयम्भू क्षेत्रमा शर्मारमा जेभी, बालुवाटार क्षेत्रमा धुम्टिम्स्कुमारसिएभीक्याब जेभीले काम गरिरहेको निर्देशनालयले जनाएको छ । यसैगरी मण्डिखाटार क्षेत्रमा वितरण सञ्जाल निर्माणमा टुँडी कन्स्ट्रक्सनले काम गरिरहेको छ । कपन क्षेत्रमा भने लिपेलसैलुङ जेभीले काम गरिरहेको छ । कुल सात अर्ब ३६ करोड तीन लाख ८४ हजार लागतमा दोस्रो चरणको सात सय ९६ किमी वितरण सञ्जालको काम भइरहेको हो । निर्देशनालयले पहिलो चरणमा एक हजार १० किमी वितरण सञ्जाल निर्माण गरिसकेको छ । त्यसमध्ये पाँच सय ३२ किमी वितरण सञ्जालमा मेलम्चीको पानी परीक्षण भइसकेको छ । पहिलो चरणमा निर्माण भएको बाँकी क्षेत्रमा पनि पानी परीक्षणको काम भइरहेको छ । रासस"
कार्यदलले बुझायो मिटरब्याजी समस्या समाधानसम्बन्धी सुझाव समेटिएको प्रतिवेदन,"काठमाडौं : मिटरब्याजी तथा ठगीविरुद्ध आवश्यक कानुनी कार्यविधिगत तथा सरकारबाट जारी हुनसक्ने विशेष आदेशसमेतको व्यवस्था सिफारिस गर्न गठित कार्यदलले आज उपप्रधानमन्त्री तथा गृहमन्त्री रवि लामिछानेसमक्ष आफ्नो प्रतिवेदन बुझाएको छ। मिटरब्याजबाट पीडित भएकाहरूको समस्या समाधान गर्न केही कानुन संशोधन र थप गर्नुपर्ने आवश्यकतासहित सुझाव समेटेर प्रतिवेदन बुझाइएको गृहमन्त्री लामिछानेको सचिवालयले जनाएको छ। यसअघि कार्यदलले आफ्नो प्रतिवेदन बुझाइसकेको थियो। त्यसपछि गृहमन्त्रालयले कानुनमा केके संशोधन गर्न आवश्यक छ भनेर थप विषय समेटेर प्रतिवेदन बनाउन सोही कार्यदललाई जिम्मा दिएपछि समस्या समाधानका लागि आवश्यक कानुन बनाउनुपर्ने विषय समेटेर उक्त सिफारिससहितको प्रतिवेदन आज बुझाइएको हो। प्रतिवेदनमा यसअघि २०७९ भदौ २७ मा मिटरब्याजी अपराध नियन्त्रण सिफारिस कार्यदलले दिएको प्रतिवेदनको कार्यान्वयनका लागि भएका प्रयास, २०७९ असोज १ गते मिटरब्याजी तथा ठगीविरुद्ध किसान मजदूर संघर्ष समितिसँग भएको सहमतिमा उल्लेखित विषय कार्यान्वयनका लागि आवश्यक कानुन संशोधन, नयाँ कानुन निर्माण तथा कार्यविधिगत् सुधारको आवश्यकता औँल्याइएको छ। कानुन अभावमा मिटरब्याजबाट पीडित भएकाको समस्या समाधान गर्न जटिल रहेकाले अहिले विद्यमान कानुनअन्तर्गत मुलुकी अपराधसंहिता २०७४ मा मिटर ब्याज असूली गरी ठगी गर्न नहुने भन्ने दफा थप गर्न समितिले सुझाव दिएको छ। त्यस्तै मुलुकी फौजदारी कार्यविधिसंहिता, २०७४ र मुलुकी देवानी कार्यविधिसंहिता, २०७४ मा समेत केही प्रावधान संशोधन गर्न सुझाव दिएको संयोजक भुषालले जानकारी दिए। मिटरब्याज नियन्त्रण र यसको नियमनका लागि लेनदेन व्यवहारलाई नियमित गर्ने कार्यविधि, २०७९को मस्यौदा पनि कार्यदलको प्रतिवेदनमा प्रस्ताव गरिएको छ। सहसचिव डा भीष्मकुमार भुसाल नेतृत्वको कार्यदलमा नेपाल प्रहरीको केन्द्रीय अनुसन्धान ब्यूरोका वरिष्ठ प्रहरी उपरीक्षक दिनेश आचार्य, गृहमन्त्रालयका उपसचिव श्रीकृष्ण पौडेल, महान्यायाधिवक्ताको कार्यालयका उपन्यायाधिवक्ता श्यामप्रसाद दाहाल, काठमाडौँ उपत्यका अपराध अनुसन्धान कार्यालयका प्रहरी उपरीक्षक कृष्णप्रसाद कोइराला, राष्ट्रिय अनुसन्धान विभागका उपअनुसन्धान निर्देशक मुकुन्द मरहठ्ठा र सिआइवीका प्रहरी नायब उपरीक्षक रोशन खड्का सदस्य थिए। गृह मन्त्रालयले गत साउनमा उक्त कार्यदल गठन गरी समस्या समाधानका लागि आवश्यक सुझाव सिफारिस गर्न कार्यादेश दिएको थियो।"
गरिबलाई बाँड्न पुराना कपडा संकलन गर्दै बर्दघाट नगरपालिका,"परासी: चिसोबाट प्रभावित गरिब परिवारलाई वितरण गर्न नवलपरासीको बर्दघाट नगरपालिकाले पुराना कपडा संकलन गर्न थालेको छ। नगरपालिकाको विपद् व्यवस्थापन समितिको बैठकले विपन्न परिवारलाई न्यानो कपडा वितरण गर्न भन्दै पुराना कपडा संकलन गर्न समिति नै बनाएर पठाएको छ। जिल्लामा केही दिनदेखि शितलहरसँगै अत्याधिक चिसो बढेको छ। पुराना कपडा वितरणको निर्णयसँगै नगरपालिकाको आलोचनासमेत सुरु भएको छ। सामाजिक सञ्जाल र विभिन्न संस्थाहरुले त्यसको आलोचना सुरु गरेका हुन्। नगरपालिकाको विपद् व्यवस्थापन कोषमा ५० लाख रुपैयाँ रहेको सूचना अधिकारी पुष्कर काफ्लेले बताए। नगरमा १५० जना विपन्न परिवार छन्। कोषबाट विपन्न परिवारलाई आवश्यक पर्ने लत्ताकपडा समेत खरिद गरेर वितरण गर्न सक्ने काफ्लेले बताए। तर स्थानीय सरकार भएर क्लबजस्तै गरी पुराना कपडा संकलन गरेर वितरण गर्नु विपन्नप्रतिको हेपाहा प्रवृत्ति भन्दै आलोचना हुन थालेको हो। यो निर्णयले स्थानीय सरकारको अनुभूति हुन सकेन। न्यानो कपडा नभएर जनता पीडित नै भएको भए किनेर दिनुपर्छ। क्लबजस्तो उठाउँदै हिड्नु जायज होइन, गैर सरकारी संस्था महासंघका जिल्ला अध्यक्ष बालिन्द्र विक्रम शाहीले भने। नगर प्रमुख शम्भुप्रसाद श्रेष्ठको अध्यक्षतामा बसेको समितिको बैठकले कपडा संकलन गर्न वडा नं ८ का वडाध्यक्ष कविराज आचार्यको नेतृत्वमा ६ सदस्यीय समिति गठन गरेर परिचालन गरको छ। कपडा संकलन समितिमा नगर उद्योग वाणिज्य संघ, रेडक्रस, बजार विकास समितिलगायत छन्। पुराना कपडा संकलनबारे नगर प्रमुख श्रेष्ठले आवश्यक परे नयाँ खरिद गरेर वितरण गर्न सकिने बताए। पुराना कपडाभन्दा पनि पुनः प्रयोगमा आउन मिल्ने कपडा संकलन गरेर वितरण गर्न समिति बनाएर परिचालन गरेका हौं। संकलन हुन नसके नयाँ खरिद गरेर दिन सकिन्छ। यसलाई अन्यथा लिन भएन, नगर प्रमुख श्रेष्ठले भने। यसैबीच चिसोबाट राहत पुर्याउन नगरपालिकाले वडा नं १३ का वडाध्यक्ष नरबहादुर चौधरीको संयोजकत्वमा दाउरा वितरण समिति गठन गरेर चोक चोकमा आगो ताप्ने व्यवस्थाका लागि परिचालन गरेको छ।"
सही छनोट कसरी ?,"एउटा गाउँमा एउटी महिला बस्थिन्। एक दिन बिहानै उनको घरको ढोका कसैले ढक्ढकायो। उनले ढोका खोलिन्। ढोकामा सेतो दाह्री भएका तीनजना व्यक्ति उभिएका थिए। तीनजनै व्यक्तिलाई ती महिलाले घरभित्र आउनका लागि अनुमति दिइन्। हामी तीनै जना एकै साथ तपाईंको घरमा आउन सक्दैनांै, तीनमध्ये एकजनाले भने। किन ? ती महिलाले सोधिन्। सँगै उभिएका अर्कोले त्यसलाई देखाउँदै भने यो धन हो। र, अर्कोलाई देखाउँदै भने यो सफलता हो। र, आफूलाई चिनाउँदै उनले भने म चाहिँ प्रेम हुँ। त्यसपछि ती महिलाले ती तीनैलाई भने म घरभित्र जान्छु र पतिलाई सोध्छु। उहाँले के भन्नुहुन्छ, म त्यहीअनुसार गर्छु। ती महिला घरभित्र छिरिन् र पतिलाई सबै कुरा सुनाइन्। उनको कुरा सुनेर पति चाहिँ बहुतै आश्चर्यमा परे। उनले आनन्दको अनुभव सँगाले। र, भने अरे ! यो त ठूलो सौभाग्यको कुरा हो। त्यसैले तीन वटामा कसैलाई बोलाउने हो भने धनलाई नै बोलाऊ। तर उनकी पत्नीलाई त्यो कुरा चित्त बुझेन। पतिभन्दा फरक धारणा राख्ने पत्नीलाई भने सफलतालाई भित्र बोलाउन मन लागेको थियो। उनले भनिन् सफलतालाई बोलाऔं। तर त्यही बेला उनका बुहारी घरभित्र छिरे। एकआपसमा कुराकानी भयो। त्यसपछि छोराबुहारीले भने यदि बोलाउने नै हो भने प्रेमलाई बोलाऔं, हाम्रो घर प्रेमले भरिन्छ। त्यसपछि ती महिला बाहिर निस्किन् र भनिन् हामीले प्रेमलाई भित्र ल्याउने सल्लाह गयौं। यसरी प्रेम घरभित्र छिर्न अघि लाग्यो तर अचम्म ! प्रेमसँगै धन र सफलता पनि पछि लागे। यस्तो दृश्य देखेर प्रेमले भन्यो जहाँ प्रेम हुन्छ, त्यहाँ धन र सफलता पछिपछि आउँछन्। नैतिक शिक्षा : जीवन सफल बनाउन छनोट के गर्ने भन्नेले विशेष अर्थ राख्छ। सही छनोट गर्न सके जीवन बदलिन्छ।"
निर्वाचन आयोगको जरिवाना तिराउने निर्णयविरुद्ध मेयर बालेनद्वारा सर्वोच्चमा रिट दायर,"काठमाडौं : काठमाडौं महानगरपालिकाका मेयर बालेन शाहले सर्वोच्च अदालतमा रिट दायर गरेका छन्। निर्वाचन आयोगको जरिवाना तिराउने निर्णयविरुद्ध मेयर शाहले रिट दर्ता गराएका हुन्। सर्वोच्च अदालतले उक्त रिटको पुस २० गते पेसी तोकेको छ। मेयर शाहले आफूले ३० दिने म्यादको अन्तिम दिनमा विदा परेका कारण त्यसको भोलिपल्ट खर्च विवरण पेस गरेको रिटमा उल्लेख गरेका छन्। 'अड्डा खुलेको पहिलो दिनमा विवरण पेस गर्न सकिने कानुनी आधार रहेको हुँदा सोही बमोजिम खर्च विवरण पेस गरेको थिएँ। आयोगले महानगरपालिकाको नगर प्रमुख पदको उमेदवारले गर्न पाउने खर्चको हद ७ लाख ५० हजार रुपैयाँ निर्धारण गरेको भए पनि म निवेदकले भने जम्मा ३ लाख ९४ हजार ४८९ रुपैयाँमात्र खर्च गरी सोको विवरण कानुन बमोजिम पेस गरेको थिएँ,' रिटमा भनिएको छ।"
दोलखामा टिपरले किचेर युवकको मृत्यु,"भवानी खड्का दोलखा : दोलखाको बैतृश्वर गाउँपालिका १, गैरीमुदीमा एक युवकको मृत्यु भएको छ। मंगलबार बा३ ख ८८०७ नम्बरको टिपरले किचेर स्थानीय २८ वर्षीय विक्रम तामाङको मृत्यु भएको हो। तामाङलाई सोही वडाको जलेश्वर मन्दिर नजिकै टिपरले व्याक गर्ने क्रममा किचेको बैतेश्वर १ को वडाध्यक्ष भीमबहादुर तामाङले जानकारी दिए। जलेश्वर मन्दिरको सिँडी निर्माण गर्ने क्रमामा खटिएका उनलाई आज बिहान टिपरले किचेको हो। सिँडी निर्माणको उपभोक्ता समितीको सदस्य रहेको उनको घटनास्थलमै मृत्यु भएको वडाध्यक्ष तामाङले बताए। उनको शव घटनास्थलमा नै रहेको र चालक प्रहरीको नियन्त्रणमा छन्।"
झापामा अटो ट्याम्पोको ठक्करबाट पैदल यात्रीको मृत्यु,झापा : झापामा अटो ट्याम्पोको ठक्करबाट एक पैदल यात्रीको मृत्यु भएको छ । मृत्यु हुनेमा मेचीनगर नगरपालिका २ निवासी ६० वर्षीय रविलाल दनुवार रहेको जिल्ला प्रहरी कार्यालय झापाले जनाएको छ। प्रहरीका अनुसार सोमबार बेलुका ६ बजेतिर मेचीनगर २ त्रिमार्ग चोकस्थित भित्री सडकखण्डमा मे १ ह ७१५३ नम्बरको अटो ट्याम्पोले पैदल यात्री दनुवारलाई ठक्कर दिएको थियो । दुर्घटनामा परी घाइते भएका उनलाई उपचारको लागि आम्दा अस्पताल धुलाबारी लगिएको थियो। थप उपचारका लागि बीएण्डसी अस्पताल बिर्तामोडमा पठाएकोमा बाटोमै मृत्यु भएको प्रहरीले जनाएको छ । यता अटोसहित चालक मेचीनगर ८ निवासी ४० वर्षीय भुपाल बास्तोलालाई प्रहरीले नियन्त्रणमा लिएको छ ।
प्रहरी कार्यालयबाटै भागे बलात्कारका आरोपी,स्याङ्जा : जबरजस्ती करणीका आरोपित २४ वर्षीय रमेश क्षत्री वडा प्रहरी कार्यालय वालिङ्बाट सोमबार साँझ भागेका छन्। एक हप्ताअघि पक्राउ परेका उनी अनुसन्धानका क्रममा वालिङ् प्रहरी हिरासतमा थिए। जबरजस्ती करणीको आरोपमा वालिङ् प्रहरी हिरासमा रहेका उनलाई म्याद थपका लागि जिल्ला अदालत ल्याएर वालिङ् स्थित कार्यालयको हिरासत कक्षमा लाने बेलामा पर्खाल नाघेर फरार रहेको प्रहरी नायब उरीक्षक रविन्द्र खनालले जानकारी दिए। प्रहरी प्रवक्ता समेत रहेका खनालका अनुसार गएरातीदेखि नै खोजीकार्यलाई तीव्र पारिएको छ। हरिनास गाउँपालिका घर भएका क्षेत्री एक महिला बलात्कारको आरोपमा पुस ११ गते पक्राउ परेका थिए। त्यसदेखि उनी प्रहरी हिरासतमा थिए। उनको खोजतलास जारी रहेको प्रहरीले जनाएको छ।
अझै सामान साटासाट,"धनकुटा : महालक्ष्मी नगरपालिका३ डाँडागाउँकी लक्ष्मी वस्नेत खोर्सानी बोकेर महालक्ष्मी नपा४ चानुवास्थित हाटडाँडामा साप्ताहिक रूपमा लाग्ने बुधबारे हटिया भर्न आएकी थिइन्। उनले आफूले ल्याएको खोर्सानीसँग स्कुस साटिन्। उनीसँगै आएका अन्य साथीहरूमध्ये कोहीले बन्दागोभीसँग स्कुस साटे भने कोहीले स्कुससँग बयर साटे। त्यस्तै, भोजपुरको जरायोटारदेखि लामपाते सुर्ती बिक्री गर्न आएकी सुस्मा राईले एक मुठा सुर्तीसँग एक काइयो केरा साटिन्। परापूर्वकालदेखि लाग्दै आइरहेको यस बुधबारे हटियामा अहिले पनि वस्तु विनिमय प्रचलन कायम छ। हटिया भर्न आउने प्रायः किसानहरूले यहाँ आफूसँग भएको कृषिजन्य वस्तुसँग अन्य वस्तु साटासाट गर्ने गर्छन्। वस्तु विनिमय प्रचलन अन्य स्थानका हाटबजारमा हराउँदै गइरहे पनि यस हटियामा कायम नै रहेको डाँडागाउँकी लक्ष्मी बस्नेतले बताइन्। बुधबारे हटिया भर्न थालेको २५३० वर्ष भइसक्यो। तर, वस्तु विनिमय चलन हराउन नसकेको उनी बताउँछिन्। उनका अनुसार पहिले धेरै वस्तु साटासाट गर्ने चलन थियो। अहिले भने कम हुन थालेको छ तर चलन नहराएको उनले बताइन्। वस्तु विनिमयको कारण औला (बेंसी)मा फलेको उत्पादन लेकका किसानले खान पाउँछन् भने लेकमा फलेको उत्पादन औलाका किसानले खान पाउँछन्। यहाँ हटिया भर्न आउने किसानले मूल्यांकन वस्तुको आधारमा गर्छन्। साटासाट गर्दा वस्तुअनुसार बराबरीमा भाग लगाउने गर्छन्। हाट भर्न आएका किसानहरू आफुले ल्याएको तरकारी डुलाउँदै आफूलाई चाहिने खोज्दै साट्छन्। विशेषगरी यहाँको प्रचलन भोजपुरको जरायोटारबाट लामपाते सुर्ती ढाकरमा बोकेर हाट भर्न आउने बासिन्दाले महालक्ष्मी नगरपालिकाको डाँडागाउँ, चानुवाका माथिल्लो भेगका किसानसँग तरकारी साट्ने गर्छन्। वस्तु विनिमयको चलन मुद्राको कारोबार सुरु हुनुभन्दा अघिको प्रचलन हो। आफूले जानेदेखि नै चानुवा क्षेत्रभरि लाग्ने यो एकमात्र सो हटियामा वस्तु विनिमय प्रचलन अहिले पनि चलिरहेको महालक्ष्मी नगरपालिका४ का वडाध्यक्ष सुत्रबहादुर बुढाथोकीले बताए। बहुदलीय व्यवस्था हुनुपूर्व चानुवामा प्रत्येक महिनाको १५ गते हाटिया लाग्थ्यो।"
चिसोका कारण मुस्ताङमा विकास निर्माणको काम ठप्प,"जोमसोम : अत्यधिक चिसोका कारण मुस्ताङमा विकास निर्माणको काम ठप्प भएको छ। मंसिरको अन्तिम महिनादेखि विकास निर्माणको काम ठप्प भएको हो। चिसोले रोकिएका कामहरू फागुनचैत्र महिना पछि मात्र नियमित हुने छ। चिसोमा फिल्डमा पुगेर काम गर्न सक्ने अवस्था नहुने तथा ढलान चिसोले सेट नहुने भएकाले पूर्वाधार निर्माणको काम रोकिएको सम्बन्धित कार्यालयहरूले बताएका छन्। राष्ट्रिय गौरवको कोरला सडकअन्तर्गत म्याग्दी खण्डमा आशिंक सडकको काम भएपनि मुस्ताङ खण्डमा सडकको काम चिसोले प्रभावित बनेको आयोजना प्रमुख जगत प्रजापतिले जानकारी दिए। मुस्ताङको घाँसादेखि उत्तरी कोरलासम्मका विकास योजनाका काम रोकिएको छ। जसमा सडक, पुल, ड्रेन, खानेपानी, सिँचाइ, नदी नियन्त्रणलगायत पालिकाका टुक्रे योजनाहरू रहेका छन्।"
कञ्चनपुरमा शीतलहरबाट करिब १६ हजार परिवार प्रभावित हुनसक्ने,"महेन्द्रनगर : जिल्ला प्रशासन कार्यालय कञ्चनपुरले जिल्लामा १५ हजार ८६८ परिवार शीतलहरबाट प्रभावित हुन सक्ने अनुमान गरेको छ। प्रशासनले शीतलहरबाट उत्पन्न हुन सक्ने जोखिमलाई न्यूनीकरण गर्न शीतलहर पूर्व तयारी तथा प्रतिकार्य योजना बनाएको प्रमुख जिल्ला अधिकारी गोपाल प्रसाद अर्यालले जानकारी दिए। उक्त कार्ययोजना जिल्ला विपद् व्यवस्थापन समितिबाट स्वीकृत भएर कार्यान्वयनको चरणमा छ। जिल्लाको भीमदत्त नगरपालिकामा सात हजार तीन सय १२, बेदकोट नगरपालिकामा चार सय १५, शुक्लफाँटामा पाँच सय ७५, कृष्णपुर नगरपालिकामा आठ सय २५, बेल्डाडा गाउँपालिकाका एक हजार आठ सय ७६, पुर्नवास नगरपालिकामा आठ सय ७६, दोधारा चाँदनी नगरपालिकामा छ सय ५०, बेलौरी नगरपालिकामा तीन हजार २४ र लालझाडी गाउँपालिकामा तीन सय १५ परिवार शीतलहरबाट प्रभावित हुन सक्ने अनुमान गरिएको कार्यालयले जनाएको छ। प्रतिकार्य योजनामा शितलहर प्रभावितहरूलाई राहत उपलब्ध गराउने र विशेषगरी बालबालिका, जेष्ठ नागरिक, अपाङ्गता, सुत्केरी तथा गर्भवती महिलालाई प्राथमिकता दिने ,कोभिड१९ को सक्रमण जाडोमा बढ्न जाने सम्भावना रहकोले त्यसको नियन्त्रणमा जोड दिने, कोभिड१९ बाट सक्रमित तथा जोखिममा रहेका व्यक्तिहरूको स्वास्थ्य अवस्थामा सुधार ल्याउन विशेष प्रबन्ध गर्ने, विपद्को समयमा नेपाल सरकार, प्रदेश सरकार, स्थानीय तह, दातृ निकाय, सबै क्षेत्र, सहयोगी संस्था तथा नागरिक समाजबीच समन्वय कायम गर्ने योजनामा उल्लेख छ। उनका अनुसार प्रभावित क्षेत्रहरूमा महाकाली अस्पताल, स्थानीय तह र स्वास्थ्य संस्थाको सहयोगमा निःशुल्क स्वास्थ्य शिविर चलाइने छ। त्यसैगरी उद्धारका लागि ९८ जना स्वयमसेवक र ३२ जना स्वास्थ्यकर्मी परिचालन हुनेछन्।"
मोटरसाइकल दुर्घटना हुँदा चालकको मृत्यु,काठमाडौं : काठमाडौंको बुढानिलकण्ठ नगरपालिका८ गोल्फुटारमा हिजो बेलुकी मोटरसाइकल दुर्घटना हुँदा चालकको मृत्यु भएको छ। सप्तरीको बोदेबर्साइन नगरपालिका३ स्थायी घर भई हाल गोल्फुटार बस्ने १९ वर्षीय स्वयतकुमार साहको मृत्यु भएको हो। मण्डिखाटारबाट गोल्फुटारतर्फ जाँदै गरेको साहसहित तीन जना सवार बा ४४ प २४२२ नम्बरको मोटरसाइकल हिजो बेलुकी सवा ८ बजे अनियन्त्रित भई पल्टिएको प्रहरी वृत्त महाराजगञ्जले जनाएको छ। घाइते साहको महाराजगंज स्थित त्रिवि शिक्षण अस्पतालमा उपचारका क्रममा राति सवा ९ बजे मृत्यु भएको हो। मोटरसाइकलमा पछाडि सवार दुई जना भने सकुशल रहेका छन्।
जाडो बढेपछि रोहिणीका विद्यालय ६ दिन बन्द,"भैरहवा : रुपन्देहीको रोहिणी गाउँपालिकामा ६ दिनका लागि विद्यालयहरु बन्द गरिएको छ । ह्वात्तै चिसो बढेपछि बालबालिकाहरुको स्वास्थ्यलाई मध्यनजर गरी पुस १९ देखि पुस २४ गतेसम्म सबै सामूदायिक, धार्मिक तथा संस्थागत विद्यालय बन्द रहने गाउँपालिकाका अध्यक्ष विद्या प्रसाद यादवले बताए । गाउँपालिकाले सूचना जारी गर्दै मौसम प्रतिकूल भइ जाडो बढेकाले वर्षे विदाबाट कट्टी हुनेगरी ६ दिन विद्यालय बन्द रहने जनाएको छ ।"
दुल्लु अस्पतालमा सञ्चालनमा ल्याइयो अपरेसन थिएटर,"दैलेख: दुल्लु अस्पतालमा अपरेसन थिएटर सञ्चालनमा ल्याइएको छ। नगरपालिकाले सञ्चालन गरिरहेको अस्पतालमा अपरेसन थिएटर स्थापना गरी सञ्चालनमा ल्याईएको हो। प्राथमिक स्वास्थ्य सेवा केन्द्रबाट स्तरोन्नति भएको अस्पतालमा सोमबार औपचारिक कार्यक्रम गरी थिएटरको उद्घाटन गरिएको हो। प्रतिनीधिसभा सदस्य सीताकुमारी राना, कर्णाली प्रदेश सभा सदस्य घनश्याम भण्डारी लगाएतको उपस्थितिमा थिएटर उद्घाटन गरिएको हो। अस्पतालका मेडिकल सुपरिटेन्डेन्ट डा राजन नारायण नकर्मीले अब अस्पतालबाट शल्यक्रियामार्फत प्रसुतीदेखि सामान्य खालका सबै शल्यक्रिया सेवा दिने सकिने बताए। दुल्लु नगरपालिका, निक साइमण्ड इन्सिच्युट लगाएतका निकायको सहयोगमा थिएटर सञ्चालनमा ल्याउन सफल भएका हौँ, डा नकर्मीले भने यहाँ प्रसुती सेवादेखि पाइल्स, हाइड्रोसिल लगायत सामान्य शल्यक्रियाको सेवा दिन सक्षम भएका छौ। दुल्लु नगरका मेयर भरतप्रसाद रिजालले अपरेसन थिएटर स्थापनासँगै दैलेखसहित अछाम र कालीकोटका नागरिकले सेवा पाउने बताए। अहिले १५ शैय्याको दुल्लु अस्पताल ०४० मा स्वास्थ्य चौकीको रुपमा स्थापना भएको थियो। स्वास्थ्य चौकीबाट प्राथमिक स्वास्थ्य केन्द्र हुँदै ०७१ देखि अस्पतालको रुपमा स्तरोन्नतीको पहल थालिएको थियो। ०७४ देखि नगरपालिकाले सञ्चालन गर्ने गरी १५ शैय्याको अस्पतालको रुपमा सञ्चालनमा ल्याईएको हो। अस्पतालमा एकजना एमडीजीपी डाक्टर, तीन जना मेडिकल अफिसर, स्टाफनर्स र अनमी ११, एचए र अहेव ९, ल्याब टेक्निसियन तीनसहित ४५ जना स्वास्थ्यकर्मी छन्। अस्पतालमा दुईवटा एम्बुलेन्स छन्। एउटा बिग्रिएकाले अहिले एउटालेमात्र सेवा प्रवाह गरिरहेको अस्पताल प्रशासनले जनाएको छ।"
गोरखाकी फुञ्जो लामा स्वीट्जल्याण्डका लागि पर्यटन सद्भावना दूत नियुक्त,"गोरखा : गोरखाकी फुञ्जो लामा स्वीटजल्याण्डका लागि पर्यटन सद्भावना दूत नियुक्त भएकी छिन्। नेपाल सरकार, संस्कृति, पर्यटन तथा नागरिक उड्डयन मन्त्रालयको हालैको मन्त्रीस्तरीय निर्णयअनुसार लामा सद्भावना दूत नियुक्त भएकी हुन्। चुमनुब्री गाउँपालिका ७ छेकम्पारकी लामा चार वर्षका लागि सद्भावना दूत नियुक्त भएकी हुन्। उनी सगरमाथा लगायत आठ हजार मिटर भन्दा अग्ला मनास्लु, केटु, चोयु हिमाल आरोही हुन्। सबैभन्दा छिटो ३९ घण्टा ६ मिनेटमा सगरमाथा आरोहण गर्ने महिलाका रुपमा उनले कायम गरेको गिनिज वुक अफ वल्र्ड रेकर्ड अहिलेसम्म कायम छ। उनी हिमालमा खेलिने स्कीकी स्वर्ण पदक विजेता च्याम्पियन हुन् भने, हेलिकोप्टरमा झुण्डिएर घाइतेको उद्धार गरिने लङलाइन रेस्क्यूअर पनि हुन्।"
पञ्च लाई सजाय,"राजविराज : न्यायको पहल भएको भए शायद संगीताले आत्महत्याको बाटो रोज्दिन थिइन्। अस्मिताको मूल्यतोक्दै दुव्र्यवहार र अपमान गरेकै कारण उनको मनमा आत्महत्याको ख्याल आयो। उनकी आमा रधियादेवीले बारम्बार यही भन्थिन् । स्थानीय चारजनाले बलात्कार गरेको उजुरी गर्न पञ्चहरूले रोक लगाएपछि घटनाको दोस्रो दिन ०७७ भदौ ३० गते संगीताले आत्महत्या गरेकी थिइन्। भदौ ३१ गते अन्नपूर्ण पोस्ट् दैनिकमा बलात्कारपछि मृत्युको सहारा शीर्षकको समाचार सार्वजनिक भएपछि हल्लीखल्ली भयो। समाचारपछि अर्को भगवान्का रुपमा हेरिने र पञ्च परमेश्वर कहलिनेहरूको भागाभाग भयो। बलात्कारजस्तो घटना मिलाउने आवाज सवत्र उठेपछि सरकारले अध्यादेश ल्याएर घटना मिलाउने पञ्चहरूलाईसमेत दण्डसजायको व्यवस्था गर्यो। सप्तरी जिल्ला अदालतबाट सोमबार पहिलोपटक पञ्चहरूलाई कैद सजायको फैसला भएको छ। सामुहिक बलात्कारपछि पीडितको इज्जतभन्दा गाउँको इज्जत ठूलो भन्दै घटना मिलाउन खोज्ने र प्रहरीमा जाहेरी दिए सामाजिक बहिस्कार गर्ने चेतावानी दिनेहरूलाई न्यायाधीश हेमन्त रावलको इजलाशले कैदसजायको फैसला गरेको अदालतले जनाएको छ। आरोपितहरूको नजिकका नातेदार समेत रहेका सोही गाउँका शत्रुघन मण्डल र उजितलाल मण्डललाई १ वर्ष कैद र २५ हजार क्षतिपूर्ती वापतको रकम भराउने फैसला भएको छ। पञ्चायतमा सहभागी सत्यनारायण मण्डल, बासुदेब मण्डल, जयकान्त मण्डल, झमेली मण्डल, बेचन मण्डल, देब मण्डल, बिन्देश्वर मण्डल र बंशराज मण्डललाई जनही २० हजार जरिवाना गरी निजहरू सवैबाट जनही २५ हजार पीडित परिवारलाई क्षतिपूर्तीवापतको रकम भराउने फैसला भएको श्रेस्तेदार कुमार मास्केले बताए। सामुहिक बलात्कारका मुख्य आरोपित दुई जनालाई कसुरदार ठहर गरी सजाय निर्धारणका लागि तोकिएको छ। दुई जना हाल बालसुधार गृहमा छन्। सोही घटनामा वारेन्टपछि अदालतमा हाजिर भएका धर्मदेव मण्डललाई मुख्य कसुरदारलाई हुने सजायको आधा सजाय हुने ठहर गरिएको छ। अर्का फरार विष्णु मण्डलको हकमा पक्राउ परेपछि फैसला हुनेगरी मुद्दा मुल्तबी राख्ने निर्णय भएको छ। बलात्कारपछि मृत्युको सहारा"
साथीको घरमा पाहुना आएका युवकको मृत्यु,विराटनगर : विराटनगर महानगरपालिका४ स्थित साथीको घरमा पाहुना आएका एक जना युवकको सोमबार राति मृत्यु भएको छ । विराटनगर१३ का २१ वर्षीय शौरव यादवको मृत्यु भएको प्रहरीले जनाएको छ । यादव आफ्ना साथी अनोज चौधरीको घर आएका थिए । अचानक बेहोस भएपछि उपचारका लागि विराट नर्सिङ होम एवं विराटनगर अस्पताल लगिएको थियो । अस्पताल पुर्याउनसाथ चिकित्सकले राति ८ बजेतिर मृत घोषित गरेको प्रहरीले जनाएको छ । यादवको मृत्युको कारण खुल्न बाँकी छ । उनी लागूऔषधका सेवनकर्ता रहेको दाबी प्रहरीको छ । लागूऔषधको मात्रा धेरै भएर मृत्यु भएको हुन सक्ने प्रहरीको अनुमान छ । प्रहरीका अनुसार शव पोस्टमार्टमका लागि कोसी अस्पतालमा राखेर घटनाको अनुसन्धान सुरु गरिएको छ ।
मौसम पूर्वानुमान : कुनकुन स्थानमा हल्का हिमपातको सम्भावना छ ?,"काठमाडौं : नेपालमा पश्चिमी न्यून चापीय प्रणालीको सामान्य प्रभावले हिमपातको सम्भावना रहेको छ। मंगलबार बिहान मौसम पूर्वानुमान महाशाखाले जारी गरेको बुलेटिनमा आगामी तीन दिन हिमाली भूभागमा हल्का हिमपातको सम्भावना रहेको छ। हाल देशका पहाडी भूभागमा आंशिकदेखि सामान्य बदली रही मध्य तराईका थोरै भूभागमा हुस्सु लागेको छ। मंगलबार दिउँसो देशको पहाडी भूभागमा आंशिक बदली तथा बाँकी भूभागमा मौसम सामान्यतया सफा रहनेछ। महाशाखााका अनुसार प्रदेश १,गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको छ। राती पनि प्रदेश १, गण्डकी प्रदेश र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको बुलेटिनमा उल्लेख छ। बुधबार प्रदेश १, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। महाशाखाका अनुसार बिहीबार प्रदेश १ को पहाडी भूभागका एकदुई स्थानमा हल्का वर्षाको सम्भावना रहेको छ । प्रदेश १ को हिमाली भूभागका एकदुई स्थानमा हल्का हिमपातको सम्भावना रहेको छ। हिमाली भूभागका एकदुई स्थानमा हल्का हिमपात र तराईका केही भूभागमा हुस्सुकुहिरो लाग्ने भएकाले सडक तथा हवाई यातायातमा प्रभाव पर्ने सम्भावना रहेकोले आवश्यक सावधानी अपनाउनु महाशाखाले अनुरोध गरेको छ।"
जाडो बढेपछि महोत्तरीका विद्यालयमा बिदा,"महोत्तरी : सोमबार बिहानैदेखि अचाक्ली जाडो बढेपछि महोत्तरीका स्थानीय तहले धमाधम विद्यालय बिदाको सूचना जारी गरेका छन् । जिल्लाका नौ स्थानीय तहले जाडो निकै बढेको हुँदा चार दिनदेखि आठ दिनसम्मको बिदा सूचना गरेका हुन् । जिल्लाका जलेश्वर नगरपालिका, पिपरा तथा सम्सी गाउँपालिकाले अ पुस १९ गतेदेखि पुस २६ गतेसम्म आठ दिनको बिदा सूचना गरेका छन् । त्यसैगरी मटिहानी, भङ्गाहा, लोहारपट्टी, औरही र बलवा नगरपालिका तथा सोनमा गाउँपालिकाले पनि आजदेखि २२ गतेसम्म चार दिन बिदा दिने सूचना जारी गरेका छन् । यसअघि गत आइतबार नै मनराशिशवा र रामगोपालपुर नगरपालिकाले पुस २२ गतेसम्मको बिदा सूचना गरेका थिए । जिल्लाका १५ स्थानीय तहमध्ये ११ ले विद्यालयमा जाडो बिदाको सूचना जारी गरिसकेका छन् । स्याँठ चल्न थालेपछि विद्यालय केही दिनका लागि बिदा दिन परेको ती स्थानीय तहका कार्यालयले जारी गरेका सूचनामा उल्लेख छ । जिल्लाका बर्दिबास र गौशाला नगरपालिका तथा महोत्तरी र एकडारा गाउँपालिकामात्र यस्तो सूचना निकाल्न बाँकी छन् । चार स्थानीय तहले बिदा सूचना जारी नगरी सके पनि त्यहाँका विद्यालयमा पनि जाडोले गर्दा विद्यार्थी उपस्थिति स्वात्तै घटेको छ । यीमध्ये महोत्तरी र एकडाराले आजै बिदा दिने सूचना जारी गर्ने तयारी गरेका बुझिएको छ । जिल्लामा उत्तरी क्षेत्रका बर्दिबास र गौशालाभन्दा मध्य र दक्षिणी क्षेत्रका अन्य ठाउँमा हुस्सु र स्याँठ चल्ने क्रम बढ्ता रहेको सर्वसाधारणको बुझाइ छ । रासस"
