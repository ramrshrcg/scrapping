शीर्षक,विवरण
मोदी युएइ भ्रमणमा,अबुधावी : भारतका प्रधानमन्त्री नरेन्द्र मोदी मङ्गलबार अबुधाबी पुगेका छन्। अबुधाबीका पूर्व शासक तथा युएइका पूर्व राष्ट्रपति स्वर्गीय शेख खालिफा बिन जायद अल नाह्यानप्रति श्रद्धाञ्जली व्यक्त गर्न उनी अबुधाबी आएका हुन्। उनको गत मे १३ मा निधन भएको थियो। जर्मनीमा भएको जी ७ शिखर सम्मेलन सम्पन्न गरेर स्वदेश फर्किने क्रममा मोदीले अबुधाबीको भ्रमण तय गरेका हुन्। उनले अबुधाबीमा रहेका बेला वर्तमान नयाँ राष्ट्रपतिसँग भेटवार्ता पनि गर्ने जनाइएको छ। युएइका दोस्रो राष्ट्रपति खेश खालिफाको निधनपछि शेख मोहम्मद बिन जायद अल नाह्यान राष्ट्रपति बनेका छन्। नवनियुक्त राष्ट्रपति शेख मोहम्मदलाई प्रधानमन्त्री मोदीले भेटेर बधाई समेत दिएका छन्। उनी युएईको तेस्रो राष्ट्रपति बनेका हुन्। अबुधाबीको शासक तथा युएईको राष्ट्रपतिमा निर्वाचित भएपछि खेश मोहम्मदसँग मोदीको पहिलो भेट हो। मोदीलाई स्वागत गर्न राष्ट्रपति खेश विमानस्थलमै पुगेका थिए। भेटवार्ताका क्रममा उनीहरूले आपसी सहकार्य र सहयोग आदान प्रदानका बारेमा कुराकानी गर्नुका साथै आपसी सम्बन्ध थप बलियो बनाउने बारेमा पनि छलफल गर्ने भारतीय विदेश मन्त्रालयका अधिकारीहरूले जनाएका छन्। रासस
अन्तरसंवाद कार्यक्रम सम्पन्न,अर्घाखाची : जननेता मदन भण्डारीको ७१ औं जन्मजयन्तीको अवसरमा जनताको बहुदलीय जनवाद र अभिव्यक्ति स्वतन्त्रता विषयक अन्तरसंवाद कार्यक्रम सम्पन्न भएको छ। प्रेस चौतारी नेपाल अर्घाखाँची शाखाले कार्यक्रम सम्पन्न गरेको हो। कार्यक्रममा नेकपा एमाले जिल्ला इन्चार्ज चन्द्रबहादुर खड्काले जननेता भण्डारी नेपाली कम्युनिष्ट आन्दोलनका जनप्रिय व्यक्तित्व भएकोले भण्डारीले प्रतिपादन गरेको जनताको बहुदलीय जनवाद (जबज) नेपालसँगै विश्व कम्युनिष्ट आन्दोलनमा उच्च उपलब्धिको रुपमा लिएको बताए। नेकपा एमाले जिल्ला अध्यक्ष पिताम्बर भुसालले मदन भण्डारी नेपालको लोकतान्त्रिक आन्दोलनका महत्वपूर्ण धरोहर रहेको बताउदै जतिसुकै व्याख्या गरे पनि कमैहुने बताएका छन्।
काठमाडौं महानगरका सडकमा खानेकुरा बेच्न निषेध,"काठमाडौं : काठमाडौं महानगरपालिकाले मंगलबारदेखि सडकमा खानेकुरा बेच्न निषेध गरेको छ। हैजा नियन्त्रणका लागि भन्दै महानगरपालिकाले उक्त कदम चालेको जनाएको छ। पछिल्लो समय काठमाडौँ उपत्यकामा हैजाका बिरामी बढ्दै गएकाले कामपाले पानी प्रयोग हुने खाद्य सामग्री बिक्री वितरणमा रोक लागएको हो। आदेशको अवज्ञा गरे जरिवानासहित थप कारबाही गर्ने कामपाले चेतावनी दिएको छ। होटल रेष्टुराँको खाद्य स्वच्छता हेर्न खाद्य प्रविधि तथा गुणनियन्त्रण विभागलाई अनुरोध गरेको महानगरका स्वास्थ्य विभागका प्रमुख बलराम त्रिपाठीले जानकारी दिए। पानीको पाइपलाइन तथा ढल प्रणालीको अवस्था हेर्न तथा सुधार गर्न काठमाडौँ उपत्यका खानेपानी लिमिटेडलाई अनुरोध गरिएको उनले बताए। सहरी स्वास्थ्य क्लिनिक र सहरी स्वास्थ्य प्रवद्र्धन केन्द्रलाई जीवनजल, पानी शुद्ध गर्ने औषधिको अभाव नहुने गरी तयारी अवस्थामा राखेको र बिरामीलाई अस्पताल लैजानु परे नेपाल एम्बुलेन्स सेवाको सुविधा लिन सक्ने गरी प्रबन्ध मिलाइएको त्रिपाठीले बताए। नागरिकको सहजताका लागि काठमाडौं महानगरले २४ सै घण्टा ११८० हटलाइन टेलिफोन सोमबारदेखि सञ्चालनमा ल्याएको छ। रासस"
बोलेरोको ठक्करबाट तनहुँमा दुईको मृत्यु,तनहुँ : पृथ्वी राजमार्गअन्तर्गत तनहुँको व्यास नगरपालिका१२ देउरालीमा मंगलबार बोलेरो गाडीले मोटरसाइकललाई ठक्कर दिँदा मोटरसाइकलमा सवार दुई जनाको मृत्यु भएको छ। मृत्यु हुनेमा हेटौँडा उपमहानगरपालिका१३ बस्ने २६ वर्षीय दयाराम मुक्तान र भीमफेदी गाउँपालिका१ निवासी २३ वर्षीय दिपेश गोलेको मृत्यु भएको हो। डुम्रेबाट दमौलीतर्फ आउँदै बा४३प ३०२० नम्बरको मोटरसाइकललाई विपरीत दिशामा गुडिरहेको ग३च ४१८२ बोलेरोले ठक्कर दिँदा उक्त घटना भएको हो। मुक्तानको दमौलीस्थित रत्नहरि मेमोरियल अस्पतालमा र गोलेको दमौली अस्पतालमा उपचारका क्रममा मृत्यु भएको जिल्ला प्रहरी कार्यालय तनहुँले जनाएको छ। बोलेरो गाडी र चालकलाई प्रहरीले नियन्त्रणमा लिएर थप अनुसन्धान गरिरहेको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए। रासस
वामपन्थी शक्तिलाई एकताबद्ध गर्न एकीकृत समाजवादीको आह्वान,"काठमाडौं : नेकपा एकीकृत समाजवादीले वामपन्थी शक्तिहरुलाई एक हुन आह्वान गरेको छ। काठमाडौं सम्पन्न केन्द्रीय परिषद्को बैठकले १७ बुँदे प्रस्ताव पारित गर्दै समाजवाद क्रान्तिको लक्ष्यतर्फ अगाडि बढ्न आह्वान गरेको हो। 'मार्क्सवादलेनिनवादको मार्गदर्शनमा सही विचार र राजनीतिक कार्यदिशा अंगालेका तर विभिन्न पार्टी र समूहमा विभक्त भई क्रियाशील रहेका कम्युनिष्ट तथा वामपन्थी शक्तिहरूलाई कम्युनिष्ट आन्दोलनको रक्षा र समाजवादी क्रान्तिको लक्ष्यतर्फ अगाडि बढ्नका लागि एकतावद्ध हुन र एकीकृत पार्टी निर्माणको दिशामा अघि बढ्न यो बैठक सबै क्रान्तिकारीहरूमा हार्दिक अपिल गर्दछ,' निर्णयमा भनिएको छ। त्यस्तै समाजवादी कार्यदिशा अंगालेका वामपन्थी शक्तिलाई राष्ट्रिय हित, लोकतन्त्र, सामाजिक आर्थिक रुपान्तरण, संघीयता, धर्मनिरपेक्षता तथा संविधानको रक्षाको लागि एकताबद्ध हुन आह्वान गरिएको छ। 'प्रतिगामी, पुनरुत्थानवादी तथा दक्षिणपन्थीहरूबाट लोकतन्त्र, संघीयता, धर्मनिरपेक्षता, संविधान र जनताको सार्वभौमिकतामा प्रहार हुनसक्ने स्थितिप्रति सजग रहँदै यो बैठक वामलोकतान्त्रिक गठबन्धनमा रहेका दलहरू लगायत सम्पूर्ण लोकतान्त्रिक शक्तिलाई एकजुट हुन आह्वान गर्दछ,' निर्णयमा भनिएको छ। त्यस्तै राष्ट्रिय हित, भौगोलिक अखण्डता र सार्वभौमिकताको रक्षाका लागि नेपालले असंलग्न परराष्ट्र नीति अवलम्बन गरेको भन्दै पञ्चशीलको सिद्धान्त र संयुक्त राष्ट्रसंघको बडापत्रको आधारमा छिमेकी तथा मित्र राष्ट्रहरूसँग आपसी हितका लागि सुमधुर सम्बन्ध कायम गर्न सरकारलाई आग्रह गरेको छ। 'हामी कुनैपनि सैनिक गठबन्धन, प्रतिरक्षा रणनीति र सुरक्षा योजनामा संलग्न हुन सक्दैनौं। यसै पृष्ठभूमिमा सरकारले सत्ता गठबन्धनको निर्णय अनुरुप एसपीपी स्टेट पार्टनरसिप प्रोग्राममा नेपाल संलग्न नहुने निर्णय सहितको पत्र संयुक्त राज्य अमेरिकालाई पठाएकोमा यो बैठक सरकारलाई धन्यवाद ज्ञापन गर्दछ,' निर्णयमा भनिएको छ।"
"बुढीगण्डकी बनाउन कम्पनी स्थापना गर्ने सरकारको निर्णय, यस्तो छ शेयर संरचना","काठमाडौं : सरकारले अन्ततः राष्ट्रिय गौरवको आयोजनाका रूपमा रहेको बुढीगण्डकी जलाशयुक्त आयोजनालाई कम्पनी मोडलमा निर्माण गर्ने भएको छ। मन्त्रिपरिषद्को आज बसेको बैठकले सो आयोजना कम्पनी मोडलमा निर्माण गर्नेसम्बन्धी ऊर्जा, जलस्रोत तथा सिँचाई मन्त्रालयले गरेको प्रस्ताव पारित गरेको हो। कूल एक हजार २०० मेगावाट क्षमताको सो आयोजना स्वदेशी लगानीमा निर्माण गर्ने कि विदेशी कम्पनीलाई दिने भन्ने सन्दर्भमा लामो समयसम्म ठोस निर्णय हुन नसक्दा प्रक्रिया अगाडि बढ्न सकेको थिएन। बैठकमा सहभागी एक मन्त्रीका अनुसार सरकारले शेयर संरचनासमेत तयार पारेर कम्पनी मोडलमा निर्माण गर्ने गरी आवश्यक निर्णय गरेको छ। सन् २०१४ मा फ्रान्सेली कम्पनी ट्याक्टबेलले सो आयोजनाको विस्तृत परियोजना प्रतिवेदन तयार पारेर सरकारलाई बुझाएको थियो। सरकारले हालसम्म आयोजना प्रभावितका लागि मात्रै रु ४० अर्ब बराबरको मुआब्जा वितरण गरिसकेको छ। त्यस्तै आयोजनाका लागि भनेर नै पूर्वाधार कर लगाएर नेपाल आयल निगममार्फत् रु ७० अर्बभन्दा बढी संकलन गरेको थियो। पछिल्ला दिनमा भने सो कर उठाउन बन्द गरिएको छ। लामो समयसम्म चिनियाँ कम्पनी गेजुवाले होल्ड गरेर राखेको सो आयोजना वर्तमान सरकारले स्वदेशी लगानीमा नै निर्माण गर्ने निर्णय गरेको थियो। धादिङ र गोरखाका साविक २५ गाविसका झण्डै ५० हजार मानिस प्रभावित हुने सो आयोजना नेपालको ऊर्जा सुरक्षाका लागि समेत महत्वपूर्ण मानिएको छ। बढी बिजुली माग हुने काठमाडौं, पोखरा, नारायणगढलगायतका लोड सेन्टर नजिकको सो आयोजना चर्चा सुरु भएको लामो समयसम्म पनि प्रक्रिया अगाडि बढ्न सकेको थिएन। ऊर्जा, जलस्रोत तथा सिँचाइमन्त्री पम्फा भुसालले सोमबार मात्रै राष्ट्रियसभाको बैठकमा आगामी आर्थिक वर्षको विनियोजन विधेयकमाथि सांसदहरुले उठाएको प्रश्नको जवाफ दिने क्रममा बुढीगण्डकी जलविद्युत् आयोजना कम्पनी मोडलमा निर्माण गर्न लागिएको जानकारी दिएका थिए। कम्पनीको सञ्चालक समिति सात जनाको रहने व्यवस्था गरिएको छ। त्यसमा सरकारको तर्फबाट तीन जना, ऊर्जा मन्त्रालयका सचिव, ऊर्जा र अर्थ मन्त्रालयका एक एक जना राजपत्राङ्कित प्रथम श्रेणीको अधिकृत, नेपाल विद्युत् प्राधिकरणका कार्यकारी निर्देशक र स्वतन्त्र सञ्चालक रहने व्यवस्था गरिएको छ। स्वतन्त्र सञ्चालकमा एक जना महिला अनिवार्य गरिएको छ। संस्थापक सञ्चालकबाहेक अन्य सञ्चालकको कार्यकाल पाँच वर्षको हुने छ। यस्तो छ कम्पनीको पूँजीको संरचना आयोजना निर्माणका लागि स्थापना हुने कम्पनीको अधिकृत पूँजी रु ६० अर्ब बराबरको हुनेछ। सो पूँजीलाई प्रतिशेयर रु १०० का दरले कूल ६० करोड कित्ता साधारण शेयरमा विभाजन गरिएको छ। कम्पनीको तत्काल जारी पूँजी रु २० अर्ब बराबरको हुनेछ। कम्पनीका संस्थापकले तत्काल चुक्ता गर्न कबोल गरेको पूँजी रु १० अर्ब बराबर रहनेछ। कम्पनीमा अर्थ मन्त्रालयको २५ प्रतिशत बराबरको शेयर हिस्सा रहनेछ। त्यो भनेको १५ करोड कित्ता बराबर रहनेछ। त्यस्तै ऊर्जा मन्त्रालयको ४० प्रतिशत बराबरको शेयर स्वामित्व रहनेछ। त्यो भनेको कूल २४ करोड कित्ता बराबर रहनेछ। प्राधिकरणको १४ प्रतिशत शेयर रहनेछ। त्यो भनेको आठ करोड ४० लाख कित्ता, विद्युत् उत्पादन कम्पनीको एक प्रतिशत अर्थात् ६० लाख कित्ता रहनेछ। त्यस्तै स्थानीयवासीको १० प्रतिशत अर्थात् छ करोड र सर्वसाधारणको पनि समान छ करोड कित्ता बराबरको शेयर प्राप्त गर्नेछन्। ऊर्जा मन्त्रालयले प्राधिकरणको सहायक कम्पनी एनइए इन्जिनियरिङ कम्पनीलाई आयोजनाको लागतलगायतका पछिल्लो अवस्थाका बारेमा पुनरावलोकन गर्ने जिम्मा दिएको थियो। सो कम्पनीका प्रबन्ध निर्देशक माधवप्रसाद कोइरालाले फ्रान्सेली कम्पनीले तयार पारेको डीपीआरका सन्दर्भमा पछिल्लो अवस्थाका बारेमा आफूहरुले केही राय सुझाव दिएको बताए। उनले आयोजनाका सन्दर्भमा के गर्दा उपयुक्त हुन्छ भन्ने बारेमा मन्त्रालयले स्पष्ट पार्न भनेका केही विषयमा सुझाव दिएको उल्लेख गरे। फ्रान्सेली कम्पनीले आयोजनाको लागत रु दुई खर्ब ७० अर्ब बराबर रहने बताएको थियो। त्यो भनेको पनि झण्डै आठ वर्षभन्दा बढी भयो। यसबीचमा निर्माण सामग्रीको मूल्यलगायत हरेक क्षेत्रमा समेत मूल्यवृद्धि भएकाले लागत केही बढ्न सक्ने देखिएको छ। आयोजनाका लागि लामो समयदेखि प्रतीक्षा गरेका स्थानीयवासीलाई सरकारको आजको निर्णयले पक्कै पनि खुसी दिलाएको हुनेछ। रासस"
स्वास्थ्य स्वयंसेविकालाई झोला र छाता,"सन्धिखर्क : अर्घाखाँचीको सन्धिखर्क नगरपालिकाले महिला स्वास्थ्य स्वयंसेविकाहरुलाई छाता र झोला वितरण गरेको छ। महिला स्वास्थ्य स्वयं सेविकाहरुको प्रोत्साहान कार्यक्रमअन्तर्गत नगरभित्र रहेका १२ वटावडाका १ सय ५५ महिला स्वास्थ्य स्वयंसेवीकाहरुलाई प्रोत्साहनस्वरुप झोला र छाता वितरण गरिएको नगरपालिकाका प्रमुख प्रशासकीय अधिकृत नारायण अर्यालले बताए। वर्षायाममा घरघरमा हिड्न छाता र स्वास्थ्यसामाग्री र रजिष्टर राख्नका लागि झोला प्रदान गरेकोमा आफूहरु खुशी भएको सन्धिखर्क५ की महिला स्वास्थ्य स्वयं सेविका गोमा भुसालले बताइन्। झोला र छाता वितरण गर्दै नगर प्रमुख कृष्णप्रसाद श्रेष्ठले समाज परिवर्तनमा महिला स्वास्थ्य स्वयंसेविकाहरुको भूमिका प्रमुख रहेको बताए। उनले नगरपालिकालाई घरमा हुने प्रसुति मुक्त नगर बनाउन र स्वास्थ्य संस्थामा मात्र सुत्केरी हुने नगर बनाउन सबै स्वयंसेविकाहरु लाग्नुपर्ने बताए। नगर उपप्रमुख मिश्रा आचार्यले स्वास्थ्य क्षेत्रमा चलेका अभियानहरु खुला दिसामुक्त, पूर्ण खोप अभियानलगायतमा स्वयंसेविकाहरुको भूमिका महत्वपूर्ण रहेको भन्दै बाल तथा मातृ मृत्युदर कम बनाउनमा स्वयंसेविकाहरुको प्रमुख भूमिका रहेको बताइन्। नगरपालिकाका प्रमुख प्रशासकीय अधिकृत नारायण अर्यालले महिला स्वास्थ्य स्वयंसेविकाहरु समाजका परिवर्तनका संवाहक भएको बताउँदै आगामी दिनमा पनि स्वयंसेविकाहरुको प्रोत्साहन तथा सम्मान कार्यक्रम गर्ने बताए। गाउँका घरघरमा हिड्न तथा अत्यावश्यक सामाग्री लिएर हिँड्दा झोला र छाता आवश्यक रहेकोले झोला र छाता वितरण गरिएको प्रमुख प्रशासकीय अधिकृत अर्यालको भनाई छ। गर्भवती जाँच, सुत्केरी जाँच, बालबालिकाले लगाउने खोपका कार्यक्रमलगायतका विभिन्न कार्यक्रममा स्वयंसेविकाहरु अग्रस्थानमा रहेर काम गरेकाले उनीहरुको सम्मान र प्रोत्साहनको कार्यक्रम गरिएको नगरपालिकाका स्वास्थ्य शाखा प्रमुख पूर्ण पराजुलीले बताए।"
तेक्वान्दो खेलाडी इन्डिया ओपनमा सहभागी हुने,"काठमाडौं : काठमाडौंको जैशीदेवल तेक्वान्दो डोजाङका खेलाडी इन्डिया ओपन कुकिवन डिस्प्याच अन्तर्राष्ट्रिय तेक्वान्दो प्रतियोगतामा सहभागी हुने भएका छन्। जैशीदेवल युथ क्लबले आज उक्त प्रतियोगितामा सहभागी हुने ११ खेलाडीसहित १४ जनाको टोलीको बिदाइ गर्यो। नेपाल तेक्वान्दो सङ्घका केन्द्रीय सदस्य तथा काठमाडौं जिल्ला समन्वय समितिका अध्यक्ष सन्तोष बुढाथोकी, जैशीदेवल युथ क्लबका अध्यक्ष तथा तेक्वान्दो प्रशिक्षक राजेश प्रजापतिलगायतले टोलीको बिदाइ गरेको हो। नेपाली टोली आजै भारतको आसामतर्फ प्रस्थान गरेको छ। उक्त प्रतियोगितामा जुनियरतर्फ सुरेश हाङ लिम्बु, राहुल लिम्बु, राजीव गुरुङ, सन्देश राई, रोजन प्रजापति, झरना थापामगर, आस्ना रानामगर, सोनी बानियाँ तथा क्याडेड इभेन्टमा समर लामा, मुबिक्क्षा गजुरेल र समर्थध्वज जोशीले प्रतिस्पर्धा गर्नेछन्। प्रशिक्षकमा अन्जित राई, टोली व्यवस्थापकमा रमेश प्रजापति र अफिसयलमा भरत कारञ्जित रहेका छन्। प्रतियोगता यही असार १७ देखि १९ गतेसम्म हुनेछ।"
दोस्रो रास्ट्रिय ब्रान्ड म्युजिक अवार्ड सम्पन्न,"काठमाडौं : दोस्रो रास्ट्रिय ब्रान्ड म्युजिक अवार्ड रास्ट्रिय नाचघर जमलमा सम्पन्न भएको छ। ब्राण्डरूट इन्टरटेनमेण्ट प्रालि काठमाडौंको आयोजनामा भएको अवार्डमा शिक्षा विज्ञान तथा प्रविधि मन्त्री देबेन्द्र पौडेलको प्रमुख अतिथि रहेका थिए भने कार्यक्रमको सभापति प्रालिका कानुनी सल्लाहकार तथा गीतकार शशि शर्मा मजगैयाँ रहेका थिए। कार्यक्रममा डिजीटल प्रविधिबाट राजेन्द्र अर्याल, विशिष्ट अतिथि गीतकार सुरेश अधिकारी, ब्रान्डरुट इन्टरटेनमेण्ट प्रालिका संरक्षक बलिभद्र राना, गायक चन्द्र शर्मा, गायक बद्रि पंगेनी र समाजसेवी सरु सुनार अतिथि रहेका थिए। अवार्डबाट लाइफ टाइम अचिभमेण्टमा रास्ट्रिय लोक तथा दोहोरी गीत प्रतिष्ठानका संस्थापक अध्यक्ष वरिष्ठ गायक अमरबिरही गुरुङ, गीतकार श्रष्टाबाट बद्रि पाण्डे, दशकका श्रष्टाबाट करण न्यौपाने, दशकका मोडलबाट सनम कठायत र राष्ट्रिय पत्रकारिता सम्मानबाट नेपाल पत्रकार महासंघका केन्द्रीय अध्यक्ष विपुल पोख्रेललाई सम्मान गरिएको छ। गीतसंगीतका विभिन्न विधाका गरी ४४ विधामा अवार्ड वितिरण गरिएको आयोजक ब्राण्डरूट इन्टरटेनमेण्टका निर्देशक सुनिल बिसीले बताए। सर्वोत्कृष्ट राष्ट्रिय गीतबाट गायक प्रकाश सपुत, भाषाभाषी गीतबाट युवाराज मगर, अन्तर्राष्ट्रिय गीतकारबाट बिमल पौडेल, चलचित्र गायकबाट सुरेश लामा, चलचित्र गायीकाबाट अस्मिता अधिकारी, चलचित्र गीतकारबाट दिग्गज दौराली, चलचित्र संगीतकारबाट अर्जुन पोख्रेल, सर्वोत्कृष्ट सुगम संगीत गीत गायकबाट गायक प्रमोद खरेल, सुगम संगीत गीत गायीकाबाट एलिना चौहान, सुगम संगीत गीतबाट सन्तोष केसी, सुगम संगीत गीत संगीतबाट रोशन सिंह, सुगमसंगीत गीत नव गायकबाट रन्जन राई, सुगम संगीत गीत नवगायीकाबाट अनु अधिकारीले अवार्ड पाइन्। सुगम संगीत गीत नवगीतकार भूपेन्द्र बुढाथोकी, सुगम संगीत गीत नवसंगीतकार सन्तोष सुनार, सर्वोत्कृष्ट सुगम संगीत गीत मोडलबाट बिक्रम पुरुष बुढाथोकी, सर्वोत्कृष्ट सुगम संगीत गीत मोडल महिलाबाट स्मारिका ढकाल, सुगम संगीत गीत नव मोडल पुरुषबाट नयन सिंह, सुगम संगीत गीत नब मोडल महिलाबाट प्रिया गोले, सर्वोत्कृष्ट सुगम संगीत गीत निर्देशकबाट बिक्रम चौहान, सर्वोत्कृष्ट लोक दोहोरी गीत गायकबाट नेत्र भण्डारी, सर्वोत्कृष्ट लोक दोहोरी गीत गायिकाबाट जानुका तामांङ्ग, सर्वोत्कृष्ट लोक दोहोरी गीत शब्दबाट प्रद लामिछाने, सर्वोत्कृष्ट लोक दोहोरी गीत भाकाबाट श्रीकृष्ण बम मल्ल, सर्वोत्कृष्ट लोक दोहोरी गीत मोडल अभिनय पुरुषबाट बिमल अधिकारी, सर्वोत्कृष्ट लोक दोहोरी गीत मोडल अभिनय महिलाबाट साया भण्डारी, सर्वोत्कृष्ट लोक दोहोरी गीत नृत्य मोडल पुरुषबाट ओबी रायमाझीले अवार्ड पाए। यस्तै सर्वोत्कृष्ट लोक दोहोरी गीत नृत्य महिलाबाट रुबिना अधिकारी, सर्वोत्कृष्ट लोक दोहोरी गीत छांयाकनबाट नवराज उप्रेती, सर्वोत्कृष्ट लोक दोहोरी गीत सम्पादनबाट प्रविन भट्ट, सर्वोत्कृष्ट लोक दोहोरी गीत संगीत संयोजनबाट सुनिल परियार, सर्वोत्कृष्ट लोक दोहोरी गीत निर्देशकबाट दिपेन्द्र तिमिल्सिना, लोक दोहोरी गीत गायकबाट नव प्रकाश दुतराज, दोहोरी गीत गायिकाबाट दिशान्ति परियार, लोक दोहोरी गीत शब्दबाट बादल घिमिरे, लोक दोहोरी गीत भाकाबाट प्रकाश पराजुली, लोक दोहोरी गीत मोडलबाट नव पुरुष विजय पुन, लोक दोहोरी गीत मोडल नव महिलाबाट रबिना भण्डारी, सर्वोत्कृष्ट सुगम संगीत संयोजनबाट बिशाल निरौला, सर्वोत्कृष्ट सुगम संगीत सम्पादन मिलन विश्वकर्मा, सर्वोत्कृष्ट कोरियोग्राफरबाट शम्भू साही, सर्वोत्कृष्ट रेकर्डिस्टबाट सुमन राणा, सर्वोत्कृष्ट ध्वनी मिश्रणबाट खडक बाजुराली, सर्वोत्कृष्ट युगल गायनबाट युबराज मगर, सर्वोत्कृष्ट सुगम संगीत छायांकनबाट प्रकाश खड्का, साथै पब्लिक च्वाइस अवार्ड मोडल नवबाट अन्सु बर्माबाट अवार्डपाएका थिए। त्यस्तै सर्वोत्कृष्ट पपुलर गीत गायिकाबाट सुनिता तिमिल्सिना, सर्वोत्कृष्ट मल्टिट्यालेण्ट अवार्डबाट नरेश खाती, उत्कृष्ट कलाकारबाट लक्ष्मण श्री, सर्वोत्कृष्ट लोक दोहोरि गीत गायक जुरीबाट यज्ञ बिक, सर्वोत्कृष्ट सुगम संगीत छायांकनबाट अजय रेग्मी, सर्वोत्कृष्ट लोक दोहोरी गायिका जुरीबाट सुमित्रा कोइराला, सर्वोत्कृष्ट लोक दोहोरी गीत नृत्य मोडल महिला जुरीबाट गीत ढुंगाना, सर्वोत्कृष्ट सुगम संगीत गीतकार जुरीबाट बिरेन्द्र कुमार बलामी, सर्वोत्कृष्ट लोक दोहोरी अभिनय मोडल पुरुष जुरीबाट महेन्द्र गौतम, सर्वोत्कृष्ट लोक दोहोरी गीत मोडल नबबाट कृष्ण सापकोटा, सर्वोत्कृष्ट भाषाभाषी गीत जुरीबाट प्रेम बिवश घर्ती, सुगम संगीत मोडल महिला जुरीबाट रक्षा बुढाथोकी, नवप्रतिभा गायक लोक दोहोरीबाट सबिन चौहान, नवप्रतिभा लोक दोहोरी गायिकाबाट सर्मिला रायमाझी, नवप्रतिभा लोकदोहोरी गायिकाबाट माया पार्धे, नवप्रतिभा सुगम संगीत गीतकारबाट मिरा गीतरी, नव प्रतिभा मोडल लोक दोहोरी पुरुषबाट इश्वरबाबु, नवप्रतिभा मोडल लोक दोहोरी महिलाबाट यमुना रसाइली, सर्वोत्कृष्ट प्रोत्साहन गायकबाट अंकित न्यैपाने, सर्वोत्कृष्ट सिरियल मोडलबाट अभिनेत्री अनिता बस्नेतले अवार्ड पाएको निर्देशक बिसीले बताए।"
नेपालमा लगानी गर्न आग्रह,काठमाडौं : नेपाल चेम्बर अफ कमर्सका अध्यक्ष राजेन्द्र मल्लले नेपालका लागि अष्टे्लियन राजदूत फेलीसिटी वोल्कसँग नेपालले नीतिगत क्षेत्रमा थुप्रै सुधार गरिसकेकाले ढुक्क भएर यहाँ लगानी गर्न आग्रह गरेका छन्। राजदूत फेलीसिटी र मल्लबीच मंगलबार चेम्बरको कार्यालयमा भएको भेटमा अध्यक्ष मल्लले जडीबुटी एवं खानीजन्य धातुको प्रशोधनसम्बन्धी उद्योगमा लगानी गरी अन्तर्राष्ट्रिय बजार प्रवद्धन गर्न उनीसँग आग्रह गरेका हुन्। अध्यक्ष मल्लले नेपाल र अष्टे्लियाबीच सिधा हवाई सेवा विस्तार गरेर दुवै देशले फाइदा लिनसक्ने बताए। नेपाल र अष्टे्लियाबीच कूटनीतिक सम्बन्ध विस्तार भएको ६० वर्ष पुगेको उपलक्ष्यमा आयोजित सो भेटवार्तामा राजदूत फेलीसिटीले नेपालबाट वार्षिक ५० हजार विद्यार्थी अध्ययनका लागि अष्टे्लिया जाने गरेको र उनीहरुको शैक्षिक सुधार तथा भविष्यका लागि अष्ट्रेलिया सरकारले उच्च प्राथमिकतामा राखेको बताए। रासस
एसपीपीमा ओलीको आरोप मलाई मुछ्न पत्रमा चलानी नम्बर किन हातले लेखियो? अमेरिकी दूतावासले सत्य बोलोस्,"काठमाडौंः नेकपा एमालेका अध्यक्ष केपी शर्मा ओलीले अमेरिकी स्टेट पार्टनरसीप प्रोग्राम (एसपीपी) सम्बन्धी पत्रमा मिति संशोधन गरिएको आरोप लगाएका छन् । एसपीपीमा सहभागी हुने तत्कालीन प्रधानसेनापतिले लेखेको पत्रमा मिति संशोधन गरिएको उनको दाबी छ। मदन भण्डारीको ७१ औँ जन्मजयन्तीको अवसरमा आयोजित कार्यक्रममा बोल्दै एमाले अध्यक्ष ओलीले जनदबाबले गर्दा एसपीपी रोकिएको बताए। ओलीले भने, यो पत्र म प्रधानमन्त्री नहुँदै एम्बेसीमा पठाइएको हो। अमेरिकन एम्बेसीले सत्य बोलोस् । चलानी नम्बर किन हातले लेखियो । अहिले आएर जालसाजी गरिएको छ । २०७४ साल बैशाख २४ गते प्रचण्ड प्रधानमन्त्री भएकै बेला फेरि अर्को पत्र पठाएको छ, इण्डो प्यासीफिक हेडक्वार्टरलाई । फेरि प्रधानमन्त्री शेरबहादुर देउवा भएपछि इण्डोप्यासीफीकसँग पत्राचार गर्नुभयो । ' उनले २०१९ मै एसपीपी गलत ढंगले अगाडि बढेको भन्दै आफूले नै त्यतिबेला रोकेको बताए। उनले भने,' सन् २०१९ मै एसपीपी गलत ढंगले अगाडि बढेको छ भनेर मैले स्टप गरेको हुँ । अहिले अर्को ड्राफ्ट ल्याएर नेपालको परराष्ट्र नीति लत्याएर गलत चिज अगाडी सार्न खोजियो । गलत चिज अगाडि सार्न खोजेर देशको परराष्ट्र नीतिलाई धक्का पुर्याउने काम भयो । जनदबाबले गर्दा एसपीपी रोकिएको हो । फेरि पनि भेल शान्त हुने वित्तिकै जाल लिएर आउँछन् ।' सरकारले एसपीपी सम्झौता रद्ध गरिएको पत्र अमेरिकी सरकारलाई पठाइसकेको छ।"
गैंडाको खाग ओसारपसारमा संलग्न पक्राउ,काठमाडौं : संरक्षित वन्यजन्तु गैंडाको खाग ओसारपसारमा संलग्न फरार प्रतिवादी पक्राउ परेका छन्। गैंडाको शिकार गरी खाग राख्ने एवं खरिदबिक्री तथा ओसारपसारमा संलग्न फरार प्रतिवादी चितवन कालिका नगरपालिका९ शक्तिखोरका ४१ वर्षिय रामकुमार प्रजालाई सोमबार पक्राउ गरेको प्रहरीले जनाएको छ। उनलाई मकवानपुरको हेटौंडा उपमहानगरपालिका४ बाट पक्राउ गरिएको प्रहरीले जनाएको छ।
मलमूत्र खुवाएको आरोपमा दुई महिला पक्राउ,सिरहा : बोक्सी भन्दै छिमेकी एक महिलालाई मलमूत्र खुवाएको आरोपमा सिरहा प्रहरीले दुईजना महिलालाई पक्राउ गरेको छ। पक्राउ पर्नेमा सिरहाको भगवानपुर गाउँपालिका४ ठाडी निवासी ३० वर्षीया फुलोदेवी साह र ५५ वर्षीया कोशिला साह रहेको प्रहरीले जनाएको छ। गत शनिबार स्थानीय ६० वर्षिया आतिकादेवी कामैतलाई बोक्सी भन्दै मलमूत्र खुवाएको आरोपमा दुवै जनालाई पक्राउ गरिएको जिल्ला प्रहरी कार्यालय सिरहाका निमित्त प्रवक्ता प्रहरी निरीक्षक रामचन्द्र साहले जानकारी दिए। पक्राउ परेका दुवै जनालाई इलाका प्रहरी कार्यालय लहानमा राखेर बोक्सी आरोप कसुर मुद्दा दर्ता गरी अनुसन्धान अघि बढाएको प्रहरी निरीक्षक साहले बताए। रासस
"संसदीय चुनावमा नेकपा एकीकृत समाजवादीले देशभरि दाबेदारी प्रस्तुत गर्ने, यस्ता छन् १७ बुँदे निर्णय","काठमाडौं : नेकपा एकीकृत समाजवादीको केन्द्रीय परिषद् बैठकले १७ बुँदे प्रस्ताव पारित गरेको छ। देशभरिबाट १६ सय प्रतिनिधि सहभागी भएको बैठक दुई दिन चलेको थियो। केन्द्रीय कमिटी र पोलिटव्युरो विभिन्न प्रस्तावलाई बैठकबाट पारित गरिएको प्रचार विभाग प्रमुख जगन्नाथ खतिवडाले जानकारी दिए। बैठकमा प्रदेशगत र विभिन्न विभागगत ११ वटा समूह बनाएर छलफल गरिएको उनले बताए। समूहको नेतृत्व सुधिर साह, सूर्यचन्द्र न्यौपाने, प्रतापलाल श्रेष्ठ, नरेशकुमार भण्डारी, अमरबहादुर थापा, हर्कबहादुर सिंहलगायतले गरेका थिए। उनले बैठक बैठक ऐतिहासिक भएको र आउने संसदीय तथा प्रदेश निर्वाचनमा देशका सबै भागमा सशक्त ढंगले दाबेदारी प्रस्तुत गर्ने साझा निर्णय भएको बताए। 'हामी गठबन्धनमा छौं। त्यसलाई अगाडि बढाउने प्रतिबद्धता कायमै छ। तर पार्टीको शक्ति देखाउन घरघरमा कलम चिन्ह लिएर जानेछौं। त्यतातिर हामी होमिसकेका छौं,' उनले भने। केन्द्रीय परिषद्को प्रथम बैठकमा प्रस्तुत समसामयिक प्रस्ताव १ दैनिक उपभोग्य वस्तुको मूल्य अत्याधिक रूपमा बृद्धि भएको छ । मूल्यबृद्धिले जनताको दैनिक जीवन कष्टकर भैरहेको अवस्थामा हालै सरकारले पेट्रोल तथा डिजेलमा मूल्य घटाउन गरेको निर्णयलाई स्रहाना गर्दै यो बैठक दैनिक उपभोग्य वस्तुहरूको मूल्य नियन्त्रण गरी सुपथ मूल्यमा आपूर्ति गर्ने व्यवस्था मिलाउन सरकारसमक्ष जोडदार माग गर्दछ । २ खेतीपातीको समयमा मल तथा बिउको आपूर्तिमा चरम अभाव देखिएको छ । यो बैठक किसानहरूलाई सहज तरिकाबाट मल तथा बिउबिजनको आपूर्तिको व्यवस्था यथाशिघ्र मिलाउन सरकारलाई आह्वान गर्दछ । ३ देशका विभिन्न स्थानहरूमा महिला तथा बालिकाहरूमाथि भईरहेको यौनिक हिंसा तथा सामूहिक बलत्कारको अपराधिक घटनाप्रति यो बैठक घोर भत्सना गर्दछ । साथै, यस्ता जघन्य अपराधका घटनामा संलग्न अपराधीमाथि कठोर कानूनी कार्वाहीको माग गर्दै पिडित महिला तथा बालिकाहरूको उचित संरक्षण, उपचार, पुनर्स्थापना र क्षतिपूर्तिका साथै सुरक्षित एवं सम्मानजनक सामाजिक जीवनको प्रत्याभूतिका लागि सरकार समक्ष माग गर्दछ । ४ यस वर्ष अत्याधिक वर्षा हुनसक्ने प्रक्षेपण गरिएको हुनाले प्राकृतिक प्रकोपको न्युनिकरण, विपद् व्यवस्थापनको पर्याप्त तयारीका साथै सम्भावित खोज, उद्धार र राहत कार्यका लागि आवश्यक सबैखाले पूर्व तयारीमा ध्यान दिन यो बैठक सरकारको ध्यानाकर्षण गराउँदछ । साथै, यो बैठक हाम्रो सम्पूर्ण पार्टी पङ्क्तिलाई पनि सम्भावित विपद् र यसको व्यवस्थापनका लागि आवश्यक पर्दा खोज, उद्धार र राहतका लागि तयार रहन अपिल गर्दछ । ५ भारतले नेपालको सिमाना नजिकै बनाएका बाँधहरूको कारणले नेपालको तराईको भूभाग बर्षेनी डुवानको समस्यामा पर्दै आएको छ । अतः यो समस्यालाई नेपाल सरकारले गम्भीरता पूर्वक लिई भारतसँग वार्ताको माध्यमबाट दीर्घकालीन रुपमा समाधान गर्नका लागि पहल गरोस भन्ने यो बैठक माग गर्दछ । ६ राज्यका सबै अंगमा भ्रष्टाचार कमिसनतन्त्र र विचौलियाको दबदबा मौलाएको अवस्थामा यो बैठक जनचाहाना अनुरुप राज्यका सबै अंग र तहहरूमा भ्रष्टाचारको छानविन गर्न र भ्रष्टाचारीहरूमाथि कार्वाही गर्न सम्बन्धित निकाय र सरकारसमक्ष माग गर्दछ । ७ लामो समयदेखि विद्यमान रहेको सुकुम्बासी समस्या समाधान गर्नका लागि पुनर्गठन गरिएको भूमि समस्या समाधान आयोगले यथाशिघ्र वास्तविक सुकुम्बासी पहिचान गरी प्रभावकारी ढंगले दीर्घकालिन समाधानको पहल गर्न यो बैठक आह्वान गर्दछ । ८ वास्तविक नेपाली नागरिकलाई नागरिकता प्रदान गर्ने, सङ्घीयतालाई प्रशासनिक रुपमा व्यवस्थापन गर्ने, निजामति सेवालाई व्यवस्थित गर्ने तथा तीन वटै तहका सरकारबिचको काम र भूमिकालाई व्यवस्थित गर्ने ऐन कानुनहरू यथाशिघ्र निर्माण गर्न यो बैठक सरकारको ध्यानाकर्षण गराउँदछ । ९ काठमाडौँ उपत्यका लगायत मुलुकका केही स्थानहरूमा झाडा पखालाका विरामीहरू देखिन थालेको प्रति सजग हुँदै यो बैठक सरकार तथा सम्बन्धित निकाय समक्ष झाडा पखला रोखथामका लागि जनचेतना फैलाउन निरोधात्मक कार्य गर्न तथा विरामीहरूको उपचारको उचित व्यवस्था गर्न माग गर्दछ । १० अमेरिका लगायत पश्चिमा प्रभुत्ववादी शक्तिहरूले युक्रेनमाथि प्रभुत्व कायम गर्न गरेको प्रयत्न तथा यसले सृजना गरेको सुरक्षा संवेदनशिलताले गर्दा रुस र युक्रेनबिच युद्ध भड्किएको छ । यस युद्धले विश्व शान्तिमा गम्भीर असर पारेको छ । यस युद्धले समग्र विश्वमा मानवीय संकट, आर्थिक मन्दी, महंगी तथा खाद्यान्न सङ्कटको स्थिति सृजना गरेको छ । तसर्थ, युद्धरत पक्षसँग यो बैठक तत्काल युद्धविराम गरी वार्ताद्वारा समस्याको समाधान गर्न र दिगो शान्ति कायम गर्न जोडदार अपिल गर्दछ । ११ राष्ट्रिय हित, भौगोलिक अखण्डता र सार्वभौमिकताको रक्षाका लागि नेपालले असंलग्न परराष्ट्र नीति अवलम्बन गरेको छ । नेपाल पञ्चशीलको सिद्धान्त र संयुक्त राष्ट्रसंघको बडापत्रको आधारमा छिमेकी तथा मित्र राष्ट्रहरूसँग आपसी हितका लागि सुमधुर सम्बन्ध कायम गर्न प्रतिबद्ध छ । हामी कुनैपनि सैनिक गठबन्धन, प्रतिरक्षा रणनीति र सुरक्षा योजनामा संलग्न हुन सक्दैनौँ । यसै पृष्ठभूमिमा सरकारले सत्ता गठबन्धनको निर्णय अनुरुप एसपीपी स्टेट पार्टनरसिप प्रोग्राममा नेपाल संलग्न नहुने निर्णय सहितको पत्र संयुक्त राज्य अमेरिकालाई पठाएकोमा यो बैठक सरकारलाई धन्यवाद ज्ञापन गर्दछ । १२ मार्क्सवादलेनिनवादको मार्गदर्शनमा सहि विचार र राजनीतिक कार्यदिशा अङ्गालेका तर विभिन्न पार्टी र समूहमा विभक्त भई क्रियाशील रहेका कम्युनिष्ट तथा वामपन्थी शक्तिहरूलाई कम्युनिष्ट आन्दोलनको रक्षा र समाजवादी क्रान्तिको लक्ष्यतर्फ अगाडि बढ्नका लागि एकतावद्ध हुन र एकीकृत पार्टी निर्माणको दिशामा अघि बढ्न यो बैठक सबै क्रान्तिकारीहरूमा हार्दिक अपिल गर्दछ । १३ समाजवादी कार्यदिशा अङ्गालेका सम्पूर्ण वामपन्थी शक्तिलाई राष्ट्रिय हित, लोकतन्त्र, सामाजिक आर्थिक रुपान्तरण, सङ्घीयता, धर्मनिरपेक्षता तथा संविधानको रक्षाको लागि एकतावद्ध हुन यो बैठक आग्रह गर्दछ । १४ प्रतिगामी, पुनरुत्थानवादी तथा दक्षिणपन्थीहरूबाट लोकतन्त्र, सङ्घीयता, धर्मनिरपेक्षता, संविधान र जनताको सार्वभौमिकतामा प्रहार हुनसक्ने स्थितिप्रति सजग रहँदै यो बैठक वामलोकतान्त्रिक गठबन्धनमा रहेका दलहरू लगायत सम्पूर्ण लोकतान्त्रिक शक्तिलाई एकजुट हुन आह्वान गर्दछ । १५ स्थानीय तहको निर्वाचनमा विजयी हुनु भएका सम्पूर्ण पालिका प्रमुख, उपप्रमुख, अध्यक्ष, उपाध्यक्ष, वडाध्यक्ष, वडासदस्य एवं जिल्ला समन्वय समितिका पदाधिकारी र सदस्यहरूलाई यो बैठक बधाई ज्ञापन गर्दै उहाँहरूको कार्यकाल सफलताको कामना गर्दछ । साथै, स्थानीय तह निर्वाचनको सफलताको लागि योगदान गर्नु हुने निर्वाचन आयोग, सरकारी निकाय, सुरक्षा अंग लगायत सम्पूर्ण निकाय र व्यक्तिमा धन्यवाद ज्ञापन गर्दछ । १६ यो बैठक अपांगतामाथि हुने सबै प्रकारका विभेद् अन्त्य गर्दै उनीहरुको गुणस्तरीय जीवनयापनका लागि आवश्यक कानुनी प्रबन्ध गर्न सरकारसँग माग गर्दछ। १७ यो बैठक जातीय विभेद् र छुवाछुतका विरुद्धमा हुने कुनै पनि कार्यक्रमहरुलाई नगर्न, नगराउन कार्यकर्तालाई आह्वान गर्दछ। नेपाल सरकारलाई प्रभावकारी कदम चाल्न आह्वान गर्दछ।"
"बढ्दै कोरोना संक्रमण : एकैदिन ४४ जना संक्रमित थपिए, २ सय २९ सक्रिय संक्रमित","काठमाडौं : पछिल्लो २४ घन्टामा थप ४४ जनामा कोरोना संक्रमण पुष्टि भएको छ। देशभर गरिएको १ हजार ८ सय ५२ नमूनाको पीसीआर परीक्षणबाट ३८ जना र ९ सय ४६ नमूनाको एन्टीजेन परिक्षणबाट ६ जना गरी ४४ जनामा कोरोना संक्रमण पुष्टि भएको हो । कोरोनाका कारण मंगलबार भने कसैको मृत्यु नभएको स्वास्थ्य मन्त्रालयले जनाएको छ । त्यस्तै, पछिल्लो २४ घन्टामा थप १७ जना संक्रमित निको भएका छन्। योसहित हालसम्म नेपालमा ९ लाख ६७ हजार ४ सय २६ जना कोरोनामुक्त भएका छन्। हाल नेपालमा २ सय २९ सक्रिय संक्रमित रहेको मन्त्रालयले जनाएको छ ।"
आज र भोलि बञ्चरेडाँडामा फोहोर नलगिने,काठमाडौंः सिसडोलदेखि बञ्चरेडाँडासम्म जाने बाटो मर्मतको काम गर्नुपर्ने भएकाले आज र भोली (मंगलबार र बुधबार) काठमाडौं उपत्यकाको फोहोर व्यवस्थापन कार्य प्रभावित हुने भएको छ । नुवाकोटको सिसडोलमा यसअघि थुपारिएको फोहोरको कारण बञ्चरेडाँडासम्म गाडी आउजाउका लागि समस्या भएकाले आज र भोलि फोहर लाने काम रोकिएको हो । सिसडोलदेखि दुई किलोमिटर पर बञ्चरेडाँडासम्म जान यसअघि थुपारिएको फोहोरको डङ्गुर पार गर्नुपर्ने बाध्यता छ । वर्षाको समय सुरु भएसँगै फोहोर कुहिन थालेको छ । कुहिएको फोहर माथिबाट आवतजावत गर्दा दुर्घटना हुने खतरा भएकाले कामपा वातावरण विभागले उपत्यकाबाट फोहोर लाने काम बन्द गरेर उक्त स्थानमा सफा गर्न लागेको जनाएको छ । कामपा वातावरण विभाग प्रमुख सरिता राईका अनुसार केही दिनदेखि नियमित परेको वर्षाका कारण फोहोर व्यवस्थापनमा समस्या आएको छ । निरन्तर परेको पानीले काठमाडौँदेखि अन्तिम फोहर व्यवस्थापनस्थल बञ्चरेडाँडासम्म पुग्ने सडकमा समस्या आउँदा नियमित रूपमा सबै फोहोरका गाडी जान सकेका छैनन् । सामान्य अवस्थामा प्रतिदिन ३०० वटा फोहोरका गाडी बञ्चरेडाँडा पुग्ने गरेका थिए । वर्षाका कारण बाटो अवरोध हुँदा अहिले मुस्किलले १०० गाडीले मात्र फोहोर व्यवस्थापन हँदै आएको छ । हरेक वर्ष वर्षात्को समयमा नियमित पानी पर्न थालेपछि काठमाडौँ उपत्यकाका १८ स्थानीय तहको फोहोर व्यवस्थापन कार्य समस्या बन्दै आएको छ ।
सप्तकोसीमा पानीको बहाब बढ्यो,राजविराज : सप्तरी र सुनसरीको सीमानामा पर्ने सप्तकोसी नदीमा पानीको बहाब बढेको छ। गएरातिदेखि पूर्वी पहाडी तथा तराई क्षेत्रमा भारी वर्षाका कारण सप्तकोसीमा पानीको बहाब बढेको हो। कोसी ब्यारेजका अनुसार आज सप्तकोसीमा पानीको बहाब एक लाख २६ हजार ५०५ क्युसेक प्रतिसेकेण्ड रहेको छ। कोसी ब्यारेजका ५६ ढोकामध्ये अहिले १६ ढोका खोलिएका छन्। पानीको बहाब बढ्दो क्रममा रहे पनि तटबन्ध र स्पर सुरक्षित रहेको प्रमुख जिल्ला अधिकारी जनार्दन गौतमले जानकारी दिए। सोमबारसम्म सामान्य अवस्थामा रहेको नदीको बहाब पछिल्लो २४ घण्टामा बढ्दो क्रममा छ। पूर्वी भेगमा जारी वर्षाका कारण कोसीको जलस्तर बढ्दो क्रममा छ। यसैबीच कोसीको तटीय क्षेत्रका बासिन्दालाई स्थानीय प्रशासन कार्यालयले सतर्कता अपनाउन आग्रह गरेको छ। बहाब बढेसँगै नदीमा डुंगा चलाउन रोक लगाइएको छ। माछा मार्न तथा बाढीले बगाएर ल्याएका दाउरा नदीबाट झिक्नसमेत प्रशासनले प्रतिबन्ध लगाएको छ।
"लाइसेन्स नभएकालाई मोटरसाइकल दिँदा दुर्घटनामा मृत्यु, सवारीधनी पक्राउ",जाजरकोट : चालक अनुमतिपत्र नभएका ब्यक्तिलाई मोटरसाइकल दिएका एक व्यक्ति पक्राउ परेका छन्। चालक अनुमति नभएका व्यक्तिलाई मोटरसाइकल दिएर दुर्घटनामा परेपछि फरार रहेका सवारी धनी उदयपुर त्रियुगा नगरपालिका५ स्थायी घर भई हाल गोल्डेन गुड शेर्पा कन्ट्रक्सनका साईड इन्चार्ज रहेका ३३ वर्षिय उदयमान श्रेष्ठलाई पक्राउ गरिएको प्रहरी निरीक्षक पुष्कर पन्तले बताए। उनले केही समय अघि सवारी चालक अनुमति पत्र नभएका जाजरकोट नगलगाड नगरपालिका५ कालीमाटीका २२ वर्षिय सोमराज वलीलाई आफ्नो मोटरसाइकल दिएका थिए। वलीको मोटरसाइकल दुर्घटनामा मृत्यु भएको थियो। चालक अनुमति पत्र नभएका अनाधिकृत ब्यक्तिलाई आफ्नो मोटरसाइकल दिएको र दुघर्टनामापरी ज्यानै गएपछि श्रेष्ठ फरार भएका थिए। दुघर्टना २०७८ जेठ १६ गते भएको थियो।
देशभर चट्याङ लागेर एकैदिन छुट्टाछुट्टै स्थानमा ६ जनाको मृत्यु,काठमाडौं : चट्याङ लागेर देशभरी एकैदिन छुट्टाछुट्टै स्थानमा ६ जनाको मृत्यु भएको छ। कैलालीको गोदावरी नगरपालिका३ मालाखेतीस्थित रेडियन्ट ग्याँस कम्पनीको जमीनमा रोपाइँ गर्ने क्रममा कञ्चनपुर कृष्णपुर नगरपालिका५का ४८ वर्षीय पुनाराम चौधरीको चट्याङ् लागेर मंगलबार बिहान घटनास्थलमै मृत्यु भएको प्रहरीले जनाएको छ। यस्तै कैलालीकै कैलारी गाउँपालिका१ रानामुरा गाउँ बस्ने ५६ वर्षीया सुगपंखीदेवी चौधरीको आफ्नै घर नजिक खेतमा रोपाइँ गर्ने क्रममा चट्याङ लागेर मंगलबार बिहान मृत्यु भएको छ। चट्याङ् लागेर अशक्त भएकी उनको उपचारको लागि सेती प्रादेशिक अस्पताल धनगढीतर्फ लैजाने क्रममा बाटोमै मृत्यु भएको हो। कञ्चनपुरको पुर्नवास नगरपालिका६ न गाउँ बस्ने ४० वर्षीय देपेन्द्र श्रेष्ठ र सोही नगरपालिका ८ क गाउँ बस्ने २५ वर्षीया शारदा थापाको खेतबारीमा काम गरिरहेको अवस्थामा चट्याङ लागेर मंगलबार बिहान मृत्यु भएको प्रहरीले जनाएको छ। त्यस्तै रूपन्देहीको सियारी गाउँपालिका२ च्याङठाका ४५ वर्षीय रामनाथ बरईको आफ्नै खेतमा काम गरिरहेको अवस्थामा चट्याङ लागेर मंगलबार बिहान मृत्यु भएको छ। यस्तै नवलपरासी पश्चिमका सुनवल नगरपालिका९ स्वाठी बस्ने ६० वर्षिया मराछी चौधरीको चट्याङ लागेर मंगलबार बिहान मृत्यु भएको प्रहरीले जनाएको छ।
"मोरङको रंगेलीमा स्कुल बसको ठक्करबाट बालकको मृत्यु, बालिका घाइते",विराटनगर : स्कुल बसले ठक्कर दिँदा मोरङको रंगेलीमा एक बालकको मृत्यु भएको छ । एकजना बालिका गम्भीर घाइते भएकी छन् । रंगेली नगरपालिका७ स्थित माउण्टेन मकालु बोर्डिङ स्कुलको १ क ११३० नम्बरको बसले सोही बोर्डिङमा अध्ययनरत दुई बालबालिकालाई दिउँसो ४ बजेतिर ठक्कर दिएको हो । बसको ठक्करबाट नर्सरीमा अध्ययनरत रंगेली५ का महादेव मण्डलका छोरा अन्दाजी ४ वर्षीय रितिक मण्डलको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार दुर्घटनापछि गम्भीर घाइते भएका बालकलाई उपचारका लागि स्थानीय टायम्स अस्पतालमा पुर्याउनसाथ चिकित्सकले मृत घोषित गरेका हुन् । बसको ठक्करबाट एलकेजीमा पढ्ने रंगेली६ का नरेश मण्डलकी छोरी अन्दाजी ६ वर्षीया सुनमकुमारी मण्डल गम्भीर घाइते भएको श्रेष्ठले बताए । उनलाई थप उपचारका लागि विराटनगरतर्फ ल्याइँदै छ । बोर्डिङ छुट्टि भएपछि घरतर्फ जाँदै गरेका बालबालिकालाई बोर्डिङअगाडि नै बसले पछाडिबाट ठक्कर दिएको प्रहरीको प्रारम्भिक अनुसन्धानबाट खुलेको छ । दुर्घटनापछि बसलाई प्रहरीले नियन्त्रणमा लिएको छ । फरार रहेका चालकको खोजी तीव्र पारेर घटनाको अनुसन्धान थालिएको प्रहरीले जनाएको छ ।
"इटहरी जलमग्न, दुईसय घर डुबानमा","धरान : सुनसरीको इटहरी उपमहानगरपालिका जलमग्न भएको छ। लगातार परेको अविरल वर्षाका कारण पानीको निकास हुन नपाए पश्चात इटहरीको मूख्य बजार क्षेत्र र विभिन्न बस्ती डुबानमा परेका हुन्। सोमबार रातिदेखि परेको वर्षातका कारण ट्याङ्ग्रा खोला र खेति खोलामा आएको बाढी बस्ती पसेको छ। बाढी बस्ती पसेपछी स्थानीय बासिन्दाका घर डुबानमा परेका छन्। बाढीका कारण इटहरीविराटनगर सडक खण्ड पूरै डुबानमा पर्दा यातायातका साधन संचालनमा गम्भिर समस्या भएको छ। इटहरीको साथी पेट्रोल पप्प छेउबाट ट्याङ्ग्रा खोलाको बाढी बस्ती पसेको छ। बाढीका कारण बाहिर निस्कनसमेत नसकिएको इटहरीका स्थानीय राजकुमार आचार्यले बताए। उनले तत्काल बाढी नियन्त्रण गर्न माग गरेका छन्। बाढीका कारण इटहरी१२ स्थित खनार क्षेत्रमासमेत बाढीले क्षति पुर्याएको छ। इटहरीको ४, ५, ९, १० र १२ वडामा बाढीले धरै क्षति पुर्याएको इलाका प्रहरी कार्यालय इटहरीका डिएसपी खगेन्द्र खड्काले जानकारी दिएका छन्। उनले इटहरी नगरपालिकामा मात्र २ सय घर डुबानमा परेको बताए। उनले घर डुबानमा परेपनि अन्य जनधनको क्षति भने नभएको बताएका छन्। इटहरीका मेयर हेमकर्ण पौडेलले बाढी पीडित सर्वसाधारणलाई सुरक्षित स्थानतर्फ सार्न पहल भैरहेको बताए। ट्याङ्ग्रा खोला बस्ती पसेपछी जिल्ला प्रशासन कार्यालय सुनसरीले नेपाली सेना, सशस्त्र प्रहरी र नेपाल प्रहरी परिचालन गरी खोला नियन्त्रणको काम थालेको प्रमुख जिल्ला अधिकारी इन्द्रदेव यादवले जानकारी दिए। उनले वर्षात नरोकिएकाले स्थानीय बासिन्दालार्य घरमै सुरक्षीत रहन आग्रह गरेका छन्। बाढीले जनधनको क्षति गर्ने भएकाले सर्वसाधारणको सुरक्षाका लागि आवश्यक सुरक्षाकर्मी उद्धारका लागि तयारी अवस्थामा राखिएको बताए। पछिल्लो समय अव्यवस्थित बसोबास र पानीको निकास बिना जग्गा प्लटिङ गरी निर्माण गरिएका घरहरु डुबानमा पर्ने गरेका छन्। खेति खोला र ट्याङ्ग्रा खोलासमेत अतिक्रमणमा परेपछि वर्षातको समयमा खोलाको बाढी बस्ती प्रवेश गरी इटहरी जलमग्न हुन थालेको छ।"
गाउँमा चितुवा पल्केपछि किसानहरु चिन्तित,"गोरखा : गाउँमा चितुवा पल्केपछि बारपाक सुलिकोट गाउँपालिकाका किसान चिन्तित भएका छन्। वडा नम्बर ३ स्वाँराको कालमाटीमा चितुवाले घरपालुवा पशुचौपाया मार्न थालेपछि गाउँले चिन्तित भएका हुन्। चितुवाले घरेपालुवा पशुचौपाया धमाधम मार्न थालेको स्थानीयबासी बताउँछन्। गएराति चितुवाले स्थानीय भिमबहादुर नेपालीको गोठमा रहेको एउटा पाडो र एउटा भैँसी मारेको छ। बिहान गोठमा गएर हेर्दा पाडापाडी मरिरहेको भेटेको नेपालीले बताए। चितुवा गोठमा पल्कियो, नेपालीले भने, त्यहीँ गोठमा अहिलेसम्म सातवटा बस्तुभाउ चितुवाले मारिसक्यो। गत असार १७ गते गोरु पनि मारेको थियो। एक वर्षअघि गाईबाख्रा पनि चितुवाको आक्रमणबाट मरेको उनले बताए। घरभन्दा पर कोल्टो ठाउँमा गोठ रहेको र चितुवाले पशुचौपायालाई सँधै रातको समयमा आक्रमण गर्ने गरेको किसान बताउँछन्। चराउन जंगल लगेका बेला पनि बाख्रालाई बाघले आक्रमण गर्ने गरेको स्थानीय बताउँछन्। चितुवाले जनावर माथि आक्रमण गर्ने क्रम बढेपछि स्थानीय पनि त्रसित छन्।"
ओमसतियाका तत्कालिन हाकिमविरुद्ध भ्रष्टाचार मुद्धा,"काठमाडौं : रुपन्देहीको ओमसतिया गाउँपालिका तत्कालिन प्रमुख प्रशासकीय अधिकृत राजु नेपालविरुद्ध भ्रष्टाचार मुद्धा दर्ता भएको छ। गाउँपालिकाका तत्कालिन प्रमुख प्रशासकीय नेपालसहित इञ्जिनीयर लवकुश चाई र सबइञ्जिनियर सन्तोष भुसालले फिल्डमा कम काम भएको सामाग्रीको नापी किताबमा बढी परिमाण मूल्याकंन गरी चढाएको तथा कार्यसम्पन्न प्रतिवेदनसमेत तयार गरी आफूहरुलाई गैरकानूनी लाभ पुर्याएको अख्तियार दुरुपयोग अनुसन्धान आयोगले जनाएको छ। ओमसतिया गाउँपालिका४ मटेरिया गाउँको मुख्य सडक पीसीसी निर्माण कार्यगर्दा सम्झौता अनुसार काम नगरी रकम हिनामिना गरेको भन्ने उजुरी परेको थियो। मटेरिया गाउँको मुख्य सडकमा पीसीसी गर्ने कार्यमा लागत अनुमान अनुसारको मोटाईमा ढलान नगरी सोभन्दा कम मोटाइमा ढलान गरेको तर नापी किताब तथा बिल पेश गर्दा फिल्डमा भएको भन्दा समग्र पीसीसी परिमाणमा बढी उल्लेख गरी २ लाख ६१ हजार ८५५ रुपैयाँ सरकारी रकम हानिनोक्सानी गरेको आरोप लागेको छ। यसैगरी सडक ढलान गर्ने उपभोक्ता समितिका अध्यक्ष गजराज यादव र सचिव धर्मराज खरविन्दले फिल्डमा भएको कम कामको बढी मूल्याकंन गराएको अख्तियारको विज्ञप्तीमा उल्लेख छ। गैरकानूनी रुपमा हानिनोक्सानी भएको बिगो दुई लाख एकसठ्ठी हजार आठ सय पचपन्न रुपैयाँ राजु नेपाल, लवकुश चाई र सन्तोष भुसालविरुद्ध बिशेष अदालत काठमाडौंमा आरोपपत्र दायर गरिएको छ।"
"रुसी क्षेप्यास्त्र आक्रमणमा परी १८ को मृत्यु, उद्धार कार्य जारी","क्रेमेन्चुक : रुसले गरेको क्षेप्यास्त्र आक्रमणमा परी युक्रेनमा कम्तीमा १८ जनाको मृत्यु भएको छ। देशको क्रेमेन्चुक औद्योगिक क्षेत्रमा सोमबार रुसले ख२२ (रसियन : एक्स२२) नामक क्षेप्यास्त्र प्रहार गरेको थियो। आक्रमणमा परेका अरु ३६ जना अझै पनि सम्पर्क विहीन रहेका छन्। उनीहरूको खोजी कार्य भइरहेको छ। घटनामा परी घाइते भएका मध्ये २५ जनालाई सघन उपचार कक्षमा राखेर उपचार गराइएको छ, एक सरकारी अधिकारीले भने। स्थानीय अधिकारीहरूले आक्रमणका कारण ठूलो मात्रामा भौतिक संरचनामा समेत क्षति पुगेको जानकारी दिएका छन्। आक्रमण भएका बेला झण्डै एक हजार मानिस घटनास्थलमा रहेका थिए। घटनामा परी हताहती भएकाहरूको यकिन भएको छैन। जर्मनीमा जी ७ शिखर सम्मेलन चलिरहेको र त्यसको मुख्य एजेण्डा युक्रेनमाथि भएको आक्रमणलाई बनाइरहेका बेला रुसले अर्को निर्मम आक्रमण गरेको हो। गत फेब्रुअरी २४ देखि सुरु भएको आक्रमण अहिलेसम्म पनि जारी छ। रुसयुक्रेन युद्ध अन्त्यका लागि सुरुमा दुई पक्षीय वार्ता भएपनि अहिले वार्ता पनि रोकिएको छ। वाह्य तथा अन्तर्राष्ट्रिय दवाव भइरहेपनि रुस र युक्रेन दुवै आआफ्नो अडानमा रहेकाले युद्ध तत्काल रोकिने कुनै संकेत देखिएको छैन। निरन्तरको युद्धका कारण युद्धमा प्रत्यक्ष संलग्न दुवै देशसँगै विश्वलाई नै धेरै क्षति भएको छ। मानवीय, राजनीतिक र आर्थिक असर बढी देखिएको छ। रासस"
"एमालेको जिल्ला अध्यक्ष थापा निस्कासित, तर 'सुध्रिने' मौका दिइने","धनगढी : पार्टीको विधान विपरित काम गरेको भन्दै नेकपा एमालेका कैलाली जिल्ला अध्यक्ष रतन थापालाई कारबाही गरिएको छ। उनलाई पार्टीको साधारण सदस्य रहने तर पार्टीको अध्यक्ष पदबाट भने निस्कासन गरिएको हो। नेकपा एमाले सुदूरपश्चिम प्रदेश कमिटीले उनलाई निर्वाचनका बेला आफ्नै उम्मेदवारलाई हराउन लागेको, जिल्ला अध्यक्षमा जितिसकेपछि दैनिकरुपमा पार्टी कार्यालय सञ्चालन नगरेको, पार्टी कार्यालयलाई विरोधीको अखडा बनाएको आरोप लगाउँदै २३ बुँदे स्पष्टीकरण सोधेको थियो। उनलाई, पार्टी नेतृत्व र आफ्नो कमिटीसँग समन्वय नगरेको, पार्टी अध्यक्ष केपी ओलीलाई अपतोजस्तो तुच्छ शब्द प्रगोग गरेको, जिल्ला निर्वाचन मूल परिचालन समितिको एउटा पनि बैठक नगरेको, स्थानीय निर्वाचनमा चुनावी योजना र चुनावी अभियान सञ्चालन नगरेको जस्तै २३ वटा आरोप लगाएको थियो। पार्टीका प्रदेश अध्यक्ष दामोदर भण्डारीले असार १३ गते जारी गरेको विज्ञप्तिमा उनलाई गम्भीर प्रकृतिको अनुशासन उलंघन गरको भन्दै पार्टी विधानको धारा १, २, ३, ४, ५, ६, १२, र १३ बमोजिम कारबाही गरिएको उल्लेख छ। प्रदेश कमिटीले उपाध्यक्ष दुर्गाप्रसाद जोशीलाई कार्यबाहक जिल्ला अध्यक्ष तोकेको छ। त्यस्तै प्रदेश कमिटीले साउनको १५ गतेभित्र जिल्ला प्रतिनिधि परिषद्को बैठक बोलाएर नयाँ अध्यक्ष निर्वाचन गराउन पनि जिल्ला कमिटीलाई निर्देशन दिएको छ। अध्यक्ष भण्डारी सुदूरपश्चिम प्रदेश सभा सदस्यसमेत हुन्। उनलाई साधारण सदस्यबाट नहटाइएकाले उनको प्रदेश सदस्य पद भने यथावत रहने छ। थापालाई कारबाही भएपछि नेकपा एमालेका केन्द्रीय सचिव तथा प्रदेश इञ्चार्ज लेखराज भट्टले उनलाई साधारण सदस्य रहनेगरी, सुध्रिने मौका दिँदै कारबाही गरिएको बताए। पार्टीको विधान विपरित काम गरेको पाइयो, तर पनि जिल्ला नेतत्व सम्हाल्ने नेता बनाउन पार्टीको ठूलो लगानी हुन्छ। त्यसैले उनलाई सुध्रिने मौका दिँदै अनुशासनको कारबाही गरिएको हो, सचिव भट्टले भने।"
"एकीकृत समाजवादीको निष्कर्ष :अर्थतन्त्रमा दलाल र नोकरशाही पुँजीवाद हाबी, बाह्य शक्तिको चलखेल बढ्यो","काठमाडौंः नेकपा एकीकृत समाजवादीले राजनीतिक क्षेत्र एक प्रकारको अनिश्चयात्मक परिस्थितिबाट गुज्रिरहेको निष्कर्ष निकालेको छ । काठमाडौंमा सम्पन्न दुई दिने केन्द्रीय परिषद्को बैठकमा समाजवादीले मुलुकमा वाह्य शक्तिहरूको चलखेल बढेर गएको र विस्तारै राजनीतिक क्षेत्र एक प्रकारको अनिश्चयात्मक परिस्थितिबाट गुज्रिरहेको निष्कर्ष निकालेको हो । प्रथम बैठकमा प्रस्तुत राजनीतिक तथा सांगठनिक प्रतिवेदनमा मुलकको आर्थिक अवस्था झन् पछि झन् खस्किदो अवस्थामा रहेको उल्लेख छ । प्रतिवेदनमा भनिएको छ,सबैजसो आर्थिक सूचकाकंहरू नकारात्मक र निराशाजनक छन् । चालु आर्थिक वर्ष २०७८७९ जेष्ठसम्ममा आयात १७ खर्ब ६३ अर्बको भएको छ भने निर्यात १ खर्ब ८५ अर्वको मात्र भएको छ । व्यापार घाटा १५ खर्ब ७ अर्ब पुगेको छ । विदेशी मुद्राको संचिती घटदै गएको छ । सरकारको पुँजीगत खर्च लक्ष्यभन्दा ज्यादै न्युन छ। महंगी आकाशिदै गएको छ र त्यसबाट सर्वसाधारण जनता आक्रान्त भएका छन् । आयातमुखी र उपभोक्तावादी प्रवृत्तिले आर्थिक सामाजिक जीवन संकटग्रस्त बन्दै गएको समाजवादीको निष्कर्ष छ । निजी क्षेत्रको लगानी पनि वृद्धि हुन नसकेको प्रतिवेदनमा उल्लेख छ । 'आर्थिक असमानता, गरिवी र बेरोजगारी व्याप्त छ । अर्थतन्त्रमा दलाल र नोकरशाही पुँजीवाद हाबी रहेको छ । मुलुकको यो दुरावस्था ज्यादै चिन्ताको विषय हो,'प्रतिवेदनमा भनिएको छ।'"
गोरखाकै जेठो त्रिभुवन पुस्तकालय स्थानीयको सक्रियतामा पुनर्निर्माण,"गोरखा : २०७२ सालको भूकम्पले क्षतिग्रस्त त्रिभुवन पुस्तकालय स्थानीयबासीको सक्रियतामा पुनर्निर्माण भएको छ। गोरखा नगरपालिका६ तीनधारेमा पुनर्निर्मित तीनतले पुस्तकालय भवनको मंगलबार मेयर कृष्णबहादुर राना मगरले उद्घाटन गरेका हुन्। २००८ सालमा स्थापना भएको गोरखाकै जेठो सो पुस्तकालय भवन स्थानीय निर्माण समितिले ४८ लाख रुपैयाँको लागतमा पुनर्निर्माण गरेका हुन्। १८ वर्षदेखि लगातार बन्द रहेको सो पुस्तकालयको जीर्ण भवन भूकम्पले पूर्णरुपमा क्षति भएको थियो। क्षतिग्रस्त सो भवन प्रहरी सेवाबाट निवृत्त भएका डाक्टर राजुबाबु श्रेष्ठ नेतृत्वको टिमले पुनर्निर्माणको पहल सुरु गरेको थियो। भवन पुनर्निर्माणका लागि गोरखा नगरपालिकाले २३ लाख मनकामना केबलकारका संचालक राजेशबाबु श्रेष्ठले १० लाख, अशोक श्रेष्ठले पाँचलाख, मोहनलाल श्रेष्ठले पाँचलाख प्रदान गरेका राजुबाबु श्रेष्ठले जानकारी दिए। स्थानीय मोहनलाल श्रेष्ठको अध्यक्षतामा निर्माण समिति बनाएर तीनवर्ष अघिदेखि पुस्तकालय भवन निर्माण थालिएको थियो। भवन उद्घाटन समारोहमा निर्माण समितिका अध्यक्ष मोहनलाल श्रेष्ठले भवन नयाँ बनेपनि त्यहाँभित्र राख्ने पुस्तक अभाव रहेको बताए। एउटा सानो पाटीसुरु भएको पुस्तकालय जिल्लाकै जेठो हो, अहिले भवन बनाएका छौं। यहाँ किताब भर्न बाँकी छ, उनले भने, पहिलेपहिले विद्यालय शिक्षा, लोकसेवा पढ्ने ठाउँ सबैका लागि पुस्तकालय हुन्थ्यो। किताब किन्न नसक्दाको सारथी पुस्तकालय हुन्थ्यो। त्यही आवश्यकताले त्रिभुवन पुस्तकालयलाई बनाइएको हो। अहिले सामाजिक संजालको कुलतबाट बच्न पुस्तकालय सञ्चालनमा ल्याइएको उनले बताए। नगरप्रमुख राना मगरले पुस्तकालय संचालन गर्न आवश्यक सहयोग गर्ने बताए। यो क्षेत्र गोरखाको ऐतिहासिक क्षेत्र हो, यसलाई सम्पदा बस्तीको रुपमा विकास गर्ने तपाईंहरुको योजना अनुसार नगरपालिकाले कार्यक्रम बनाएको छ उनले भने।"
बारेकोटले हरेक वर्ष डाक्टर र इन्जिनियर पढाउने,"जाजरकोट : बारेकोट गाँउपालिकाले हरेक वर्ष एक जना डाक्टर र एक जना इन्जिनियर उत्पादन गर्नेगरी साझेदारीमा आवश्यक शैक्षिक अनुदान दिने भएको छ। दुर्गम बारेकोटमा स्थानीय डाक्टर नहुँदा स्वास्थ्य संस्थामा डाक्टर नबस्ने समस्या छ। गाँउपालिका भित्रका युवाहरुलाई डाक्टर पढ्न आर्थिक सहयोग गरेर प्रोत्साहितगरी जनशक्ति बृद्धि गर्न साझेदारीमा हरेक वर्ष एमबिबिएस डाक्टर पढ्ने विद्यार्थीलाई अनुदान दिईने भएको छ। त्यस्तै ईन्जिनियर पढ्न चाहने विद्यार्थीलाई पनि साझेदारीमा आवश्यक छात्रबृत्तिको ब्यवस्था गरिने भएको अध्यक्ष विरबहादुर गिरीले बताए। त्यस्तै ४० वर्ष माथिका अविवाहित पुरुषलाई एकल पुरुष सरह भत्ताको ब्यवस्था, विदुर पुरुषलाई भत्ता, पशुपालन गर्ने किसानलाई गोठालो भत्ता दिने, गाँउपालिकामा आगामी वर्ष स्नातक तहको क्याम्पस र बहुप्राविधिक शिक्षालय स्थापना, एक वडा एक उत्पादन, सिल्पाचौरमा होमस्टे स्थापना र संचालन, आइटीपार्क स्थापना, बारेकोटमा नुन डिपोको स्थापना, रोजगार बैंकको स्थापना र सुपथ पसल स्थापना गरिने आगामी आर्थिक वर्षको नीति तथा कार्यक्रममा उल्लेख छ। त्यसैगरी स्थानीय पाठ्यक्रम निर्माण गरी कार्यान्वयन गर्ने, चार वटा आधारभूत तहका विद्यालयलाई आइटीसहितको नमुना विद्यालय बनाउने, रंगशाला निर्माण गर्ने, एक घर एक धारा निर्माण, वडामै अपाङ्ग परिचयपत्रको ब्यवस्था मिलाउने, सडकको स्तरोन्नतीगरी सडक नपुगेका वडा र गाँउमा सडक पुर्याउनेलगायतका थुप्रै लोकप्रिय कार्यक्रम अघि सारिएको छ। बारेकोटले आगामी वर्षको बजेट साढे ४६ करोड रुपैयाँ विनियोजन गरेको छ। गाँउपालिका उपाध्यक्ष नरबहादुर गिरीले गाँउ सभामा ४६ करोड ४१ लाख ९२ हजार रुपैयाँको बजेट प्रस्तुत गरेका हुन्। उक्त बजेट, नीति तथा कार्यक्रम गाँउ सभाले पारितसमेत गरिसकेको छ।"
छयोकुञ्जो जोड्ने पुलको काम सुरु,जोमसोम : मुस्ताङको थासाङ गाउँपालिका३ र ५ वडा जोड्ने छयोकुञ्जो मोटरेबल पुलको काम पूनः सञ्चालनमा आएको छ। २०७४ सालदेखि पुल निर्माणको काम सुरु गरिएपनि पुलको प्राविधिक डिजाईन फेलहुँदा पुल निर्माणको काम अलपत्र परेको थियो। छयोकुञ्जो जोड्ने पुल साविक जिल्ला विकास समिति स्वच्छन्द निर्माण सेवासँग ११ करोड ३० लाख लागतमा ठेक्का सम्झौता गरेको थियो। १ वर्ष ६ महिना पुल बनाउने सम्झौता अवधि रहेपनि कालिगण्डकी नदीको कटानले पुलको १५ प्रतिशत भौतिक प्रगती हुँदा बाँकी काम अघि बढ्न सकेको थिएन। त्यसपछि निर्माण कम्पनीले पुलको दाँयाबाँया दुई वटा एबुमेन्ट(साईड पिल्लर)को ५० प्रतिशत काम सक्दा २३ प्रतिशत रकम भुक्तानी लिईसकेको थियो। सुरुवाती चरणमा १२० मिटर लम्बाई रहेको पुलको ७ दशमलव २० सेमी चौडाई कायम गरिएको थियो। पुलको डिजाईन फेल हुँदा पुलको प्रिसर्वे र अन्य कारणले छयोकुञ्जो पुल विगत ४ वर्षदेखि निर्माणको काम अघि बढ्न सकेको थिएन। पुल हेर्ने स्वीजरल्याण्डका प्राविधिक टोलीले मुस्ताङ आएर छयोकुञ्जो पुलको प्राविधिक अध्ययन गरेका थिए। टोलीले पुलको साविक अनुसार पुल निर्माण गर्दा दीर्घकालिन नहुने र पुलको प्रिडिजाईन गर्नुपर्ने प्रतिवेदन एलआरपीलाई दिएको थियो। यसपछि पूर्वाधार विकास कार्यालयले निर्माण कम्पनीलाई पुलको काम रोक्न लगाएको थियो। एलआरपीले सन् २०२१ मार्चमा रिसिभ डिजाईन र रिसिभ स्टमेटको आधारमा निर्माण कम्पनीलाई भेरियसन पेश गर्न लगाईएको थियो। पुलको संचरचना दीर्घकालिन बनाउन निर्माण कम्पनीले पेश गरेको भेरियसन (भिओ) गण्डकी प्रदेशले गतवर्ष अनुमोदन गरेको थियो। प्रदेशले पुल दिर्घकालिन बनाउन फाउन्डेसन बीम जोगाउन वाल निर्माणलगायतका कार्य गर्न २४ दममलव ८१ प्रतिशत भिओ स्वीकृत गरेको थियो। भिओका लागि १५ प्रतिशत भौतिक पूर्वाधार सहरी विकास तथा यातायात मन्त्रालय र ९ दशमलव ८१ प्रतिशत प्रदेश क्याबिनेटले स्वीकृत गर्ने गरी अनुमोदन भएको थियो।
हैजा : घरमा उपचार गर्ने ५ उपाय,"काठमाडौं : उपत्यकामा अहिलेसम्म १२ जनामा हैजा पुष्टि भएको छ। चिकित्सकहरुले हैजाबाट बच्न सतर्कता अपनाउनुपर्ने बताएका छन्। उनीहरुले स्वच्छ पिउने पानी, स्वस्थ खाना खान आम नागरिकलाई आग्रह गरेका छन्। गर्मी तथा वर्षायाम सुरु भएसँगै झाडापखाला, हैजाजस्ता रोगहरू फैलने हुँदा सावधानी र सतर्कता अपनाउन असाध्यै जरुरी छ। कोरोना संक्रमणबाट बच्न जनस्वास्थ्यका सबै मापदण्डको पालना गर्न जरुरी छ। पखालाको जोखिममा को बढी पर्छन्? स्तनपान नगराई बोतलको दूध खुवाइएका बच्चाहरु कुपोषित बालबालिका दुषित खाना र पानी खाएमा व्यक्तिगत सरसफाईमा ध्यान नदिएमा खोप नपाएका बच्चाहरु लक्षणहरू पेट दुख्ने बान्ता हुने असाध्यै तिर्खा लाग्ने पातलो दिसा हुने घरैमा उपचार गर्ने घरमा उपचार गर्ने ५ उपाय झाडापखाला हुनासाथ एक लिटर सफा पानीमा एक पुरिया जीवनजल राखी राम्ररी घोल्ने र पटक पटक खुवाउनुपर्छ प्रशस्त मात्रामा सफा तथा झोल कुराहरु पटकपटक खान दिने नरम तथा सजिलै पच्ने खानेकरा थोरैथोरै गरी पटकपटक खुवाइरहने गर्नुपर्छ स्वास्थ्यकर्मीले सिफारिस गरे अनुसार जिङक चक्कीको मात्रा नविराइकन खुवाउनुपर्छ व्यक्तिगत सरसफाईमा ध्यान दिने र स्वच्छ पानी तथा खाना खानुपर्छ कुनैपनि लक्षण देखिएमा तुरून्तै स्वास्थ्य संस्थामा लैजानुपर्छ। खान, पिउन नसक्ने गरी बिरामी भएमा, दिसामा रगत देखा परेमा, बारम्बार बान्ता भइरहेमा, ज्यादै तिर्खाएमा, ज्वरो आएमा, धेरै पटक पातलो दिसा गरेमा स्वास्थ्य संस्थामा लैजानुपर्छ। पखाला लाग्नबाट बच्ने उपाय चर्पीमा मात्र दिसा पिसाव गर्ने दिसा पिसाव गरिसकेपछि साबुनपानीले मिचिमिची हात धुने खाना बनाउनु, खुवाउनु र खानु अघि साबुनपानीले मिचिमिची हात धुने पानी उमालेर, फिल्टर गरेर वा एक लिटर पानीमा ३ थोपा क्लोरिन झोल मिलाएर मात्रै पिउने बासी, सडेगलेको, किरा भन्केको खानेकुरा नखाने खानेपानीको मुहान सफा र सुरक्षित राख्ने"
"प्रदेश १ मा मलको चरम अभाव, युरियाको गोदाम नै रित्तियो","विराटनगर : उत्पादनमा सबैभन्दा अब्बल प्रदेश १ मा धानखेतीका लागि चाहिने रासायनिक मलको चरम अभाव भएको छ । प्रदेश १ मा आवश्यकभन्दा झण्डै एक चौथाई मल अभाव भएको हो । विराटनगरस्थित कृषि सामग्री कम्पनी लिमिटेडको प्रादेशिक कार्यालयका अनुसार प्रदेशमा थौरे डीएपी र पोटास रहेपनि युरियाको भण्डारण नै रितिएको जनाएको छ । प्रदेश १ मा डीएपी मल धानखेतीका लागि करिब २५ हजार मेट्रिकटन चाहिने भएता पनि विराटनगरस्थित प्रादेशिक कार्यालयमा हाल ८सय ६४ दशमलव ५० मेट रहेको छ । यस वर्ष १२ हजार २सय ७२ दशमलव ७०० सय मेट्रिकटन मलआएको थियो । जसमध्ये पहिलाको बाँकी नै २३ सय ९२ दशमलब ३५० मेट्रिकटन रहेको थियो। त्यस्तै, युरिया ४ हजार मेट्रिकटन चाहिने भएकोमा हाल भण्डार नरहेको अवस्था छ । पोटास भने आश्यकता अनुसार २ हजार मेट्रिकटन रहेको प्रादेशिक कार्यालयले जनाएको छ । प्रदेश १ को उदयपुरमा मात्र युरिया १५ दशमलव ९०० मेट भण्डारण रहेको छ । जुन गत वर्षको मौज्दात रहेको बताएको छ ।यसवर्ष प्रादेशिक कार्यालयले युरिया २६ हजार ६ सय मेट बिक्री गरेको छ । जसमध्ये गत वर्षकै ७ हजार १सय ८५ मेट भण्डार रहेको प्रादेशिक कार्यालयका प्रवक्ता होमप्रसाद पराजुलीले जानकारी दिए । उनका अनुसार डीएपी १२ हजार २सय ७२ दशमलव ७०३ सय मेटमध्ये गत वर्षकै २३सय ९२ मेट भण्डार रहेको थियो । आर्थिक वर्ष २०७७७८मा प्रादेशिक कार्यालयलले ४५ हजार ६सय २७ दशमलव ५०० युरिया प्राप्त गरेको२० हजार ३३४ मेट बिक्री गरेको थियो । त्यस्तै, डीएपी २४ हजार ८४७ दशमलव ८०० प्राप्त गरेकोमा १२ हजार ६सय ६३ दशमलव ७०० मेट बिक्री गरेको थियो । गत वर्षको असारमा मात्रै कार्यालयले ४ हजार ४८ दशमलव ९०० मेट युरिया मल बिक्री गरेको थियो । डीएपी १० हजार ७०३ दशमलव ५५० मेट बिक्री गरेको थियो । प्रादेशिक कार्यालयका प्रादेशिक प्रमुख नरेश साफकोटाले माग अनुसार मल नआएको बताए । मागको २० प्रतिशत मात्र आएकाले प्रदेश कार्यालय सहित मातहतका कार्यालयहरुमा वितरण गरिरहेको बताए । मल अभाव परिपूर्ति हुने अवस्था नरहेको उनले सुनाए । चालु आर्थीक वर्षमा गत वर्षभन्दा बजेट पनि कम रहेको र अन्तराष्टिय बजारमा मलको मुल्य चौबर पुगेकाले अभाव तत्काल नहट्ने उनले बताए । गतवर्ष पनि पूर्वी किसानले एकै सिजनमा बाढी र मल अभावको चपेटामा परेका थिए। प्रदेश १ मा गहुँ र हिउँदे बालीको लागि रसायनिक मल डीएपी १५ हजार मेट्रिकटन, युरिया ३० मेट्रिकटन र पोटास ७ सय मेट्रिक आवश्यक पर्छ। विराटनगरमा रहेको कृषि सामग्री लिमिटेडले प्रदेश १ सहित प्रदेश २ का सप्तरी र सिरहा जिल्लामा रसायनिक मल पठाउने गरेको छ । प्रदेश १ मा इलाम, बिर्तामोड, सुनसरीको इटहरी, धनकुटा, गाईघाट, विराटनगरसहित प्रदेश २ का राजविराज, लाहानसहित आठ स्थानमा रहेको कम्पनीको कार्यालयले एक सय ७० वटा सहकारीमार्फत रसायनिक मल किसानलाई बिक्रीवितरण गरिँदै आएको छ। पछिल्लो समय कोरानाले रासायनिक मल उत्पादन गर्नेमा बन्द भएको र अन्तराष्ट्रिय मुल्य ३ य प्रतिशत बढेकाले नेपाल सरकारले मल ल्याउन सकिएको छैन । नेपाल चीन र खाडी मुलुकहरुबाट मल आयत गर्दै आएको छ । नेपालमा मल अभाव हुँदा किसानले भारतीय कमसल मल प्रयोग गर्दा उत्पादनमा समेत ह्रास आउने गरेको कृषक बताउँछन्। सरकारले ०५५ सालदेखि किसानलाई मलमा अनुदान दिँदै आएको छ। यसपटक भारतमा समेत मल अभाव हुँदा यहाँका किसान मर्कामा परेको बताइएको छ ।"
हरेक वर्ष डुबानको नियति झेलिरहेका विराटनगरबासी,"विराटनगर : आकाश धुम्मिन थालेपछि उनीहरुको मन पनि धुम्मिन थाल्छ। जब बादलले आकाशमा गतिविधि सुरु गर्छ, यहाँ उनीहरुको मन पनि बेचैनीले त्रस्त हुन्छ। हरेक बर्खामा बाढी प्रताडित विराटनगरका सर्वसाधारण यही नियति झेलिरहेका छन्। विराटनगर हुँदै बग्ने विभिन्न नदीनाला र तटीय क्षेत्रमा बसोबास गर्ने नागरिकका लागि बाढी र डुबान वर्षमा एकपटक आउने चाडपर्व झैं भएको छ। विराटनगर भएर बग्ने पूर्वमा सिंघिया र पश्चिममा केशलियाको जलस्तर उच्च भएसँगै प्रत्येक वर्ष उनीहरु डुबानमा पर्ने गरेका छन्। वर्षायामको सुरुवातसँगै बाढीले बगाउन सक्ने डर उनीहरुको दैनिकी नै बनेको छ। उनीहरुको मनमा एउटै गुनासो छ, सरकारले उद्दार गर्ने र राहत दिने बाहेक अरु केही गरिदिएन। विराटनगरमा १, २, ४, ५, ६, ७, ८, ११, १२, १४, १६, १८ र १९ सहित १३ वटा वडाका ५ हजार ७ सय ७५ बढी स्थानीय बासिन्दा बाढीको उच्च जोखिममा छन्। वर्ल्ड भिजन ईन्टरनेशनलको सहयोगमा महानगरपालिकाद्धारा तयार तथ्याङकले यसको पुष्टि गर्छ। भूकम्प बाहेक १२ प्रकारका प्राकृतिक प्रकोपमध्ये सबैभन्दा बढी क्षति पुर्याउने बाढी तथा डुबान यहाँका स्थानीयका लागि वार्षिक कार्यक्रम नै बनेको छ। विपद व्यवस्थापनका निम्ति विनियोजन हुने वार्षिक बजेट सही ठाउँमा खर्च हुन नसक्दा स्थानीयको समस्या हालसम्म विचाराधिन छ। खोला किनारमा तटबन्ध निर्माण गर्नु बाढी रोकथाम र त्यसबाट हुने क्षति न्यूनीकरणको उच्चतम विकल्प भएपनि स्थानीयदेखि प्रदेश सरकारको अग्रसरताको अभावमा समस्याको दीर्घकालीन समाधान हुन सकेको छैन्। वडा नं २ निवासी जगदीश कामत भन्छन्, सरकारले ध्यान नदिँदा हामी वर्षेनी बाढी प्रताडित हुनुपरेको छ। आखिर हामीलाई सम्झिने भनेको भोट माग्ने बेलामा मात्रै हो। ५ वर्षअघि पनि २०७४ साउन २८ गते विराटनगरलगायत पूर्वीक्षेत्रमा जारी निरन्तर वर्षाका कारण आएको बाढीले मोरङका अधिकांश स्थानीय तह नराम्ररी प्रभावित भएका थिए। मोरङका १७ स्थानीय तहहरुमध्ये सबैभन्दा बढी प्रदेश १ को राजधानीसमेत रहेको विराटनगरमा महानगरपालिकाले सर्वाधिक क्षति व्यहोरेको थियो। बाढीका कारण २० जनाभन्दा बढीले ज्यानसमेत गुमाएका थिए। अविरल वर्षाका कारण पानीको जलस्तर उच्च भएसँगै वर्षेनि सबैभन्दा बढी पूर्वमा सिंघिया र पश्चिममा केशलिया खोलाको तटीय क्षेत्रमा बस्ने स्थानीय तथा सुकुम्बासी जनतालाई सर्वाधिक क्षति पुगेको थियो। तर, विगतको अनुभवबाट पाठ सिक्दै महानगरले बाढीको जोखिममा रहेका नागरिकको उचित व्यवस्थापनका विशेष पहल गर्नुपर्ने भएपनि हालसम्म त्यसो हुन सकेको छैन्। विराटनगर महानगरपालिकाले जोखिममा रहेका घर तथा बस्तीहरुलाई स्थानान्तरण गर्ने र जनता आवास योजना अन्तर्गत उनीहरुलाई जोखिममुक्त ठाउँमा बसोबासको व्यवस्था मिलाउने लगायतका कार्यक्रमहरु अघि सारेको भएपनि त्यसतर्फ भने हालसम्म कुनै ठोस पहल हुन नसकेको स्थानीय बताउँछन्। विराटनगर१ निवासी अनिल पोद्दार भन्छन्, तटबन्ध निमार्णमा सरकारको चासो छैन। निमार्ण गरिएको ठाउँमा पनि छारो टार्ने कार्य मात्र भएको छ। त्रिपालको सहारामा रात बिताउनुपर्ने अवस्था छ। यसअघि २०७७ सालमा पनि विराटनगरको पश्चिम भएर बग्ने केशलिया खोलाले धार परिवर्तन गर्दा विराटनगरको दक्षिणी भेग डुबानमा परेको थियो। विराटनगर६ डम्पिङ साईडको उत्तरबाट नदीले धार परिवर्तन गर्दा वडा नं ११ , १२ , १६ र १५ का स्थानीय बासिन्दा प्रत्यक्षरुपमा प्रभावित भएका थिए। यसपटक पनि शनिबार सिंघिया र केशलिया खोलामा आएको बाढीले विराटनगरका विभिन्न भाग डुबानमा परेका छन्। केशलिया खोलाले धार परिवर्तन गर्दा यसपटक वडा नं ५ स्थित जामुनगाछी, वडा नं ६ स्थित ब्रम्हपुरा, वडा नं १२ स्थित बखरी र वडा नं १६ को दरैया डुबानमा परेको छ। यस्तै सिंघिया खोलाको उच्च जलस्तरका कारण वडा नं १, २, ७ र ८ का विभिन्न भाग डुबानमा परेका छन्। वडा नं ८ स्थित कारागार पछाडिको डुबान प्रभावित २५ घरपरिवारलाई सुरक्षित स्थानमा ल्याउने कार्य भईरहेको छ। प्रशासनको आँखा छलेर खोलामा हुने अवैध उत्खननका कारण खोलाले धार परिवर्तन गर्दै आएको बाढी पीडितहरुको भनाई छ। खोलानाला तथा बाढी नियन्त्रणमा महानगर सक्रिय भएपनि महानगरको एक्लो बजेटले यसको दिगो समाधान सम्भव नभएको महानगरको वातावरण तथा विपद व्यवस्थापन महाशाखा प्रमुख राजेन्द्र प्रधान बताउँछन्। बाढीका कारण हुने जनधनको क्षति न्यूनीकरणका निम्ति आवश्यक श्रोत साधनसहित नगरप्रहरी उद्धार कार्यका सक्रिय छ, उनी भन्छन्, तर यसले मात्रै समस्याको दिगो समाधान सम्भव छैन। प्रदेश सरकारको सहयोग पनि आवश्यक छ। विराटनगर महानगरपालिकाले अहिले विपद व्यवस्थापन ऐन् बमोजिम उल्लेखित योजनाहरुको आधारमा संकटासन्न क्षेत्र लक्षित उद्धार कार्य गरिरहेको छ। विपद व्यवस्थापन नीति, विपद जोखिम न्यूनीकरण रणनीतिक कार्ययोजना र विपद पूर्वतयारी तथा प्रतिकार्य योजनाको आधारमा नक्साङ्कन अनुसार जोखिम र क्षति न्युनीकरणमा महानगर सक्रिय छ। होचो भूभागका जनतालाई यथोचित बासस्थानको व्यवस्था मिलाउन र जनधनको सुरक्षा गर्न महानगरको टीम फिल्डमै रहेको महानगरका विपद व्यवस्थापन महाशाखा प्रमुख प्रधानको भनाई छ। तटीय क्षेत्रका बासिन्दालाई सुरक्षाको प्रत्याभूति दिलाउन मोरङ प्रशासनपनि क्रियाशील रहेको मोरङका प्रमुख जिल्ला अधिकारी काशीराज दाहाल बताउँछन्। स्थानीय पालिकाहरुसँगको समन्वयमा विस्थापितको व्यवस्थापनमा मोरङ प्रशासन लागिपरेको उनको भनाई छ। सुनसरीमा विपद व्यवस्थापन सम्बन्धी सामाग्रीको भण्डारण केन्द्र छ। त्यहाँबाट पनि हामीले केही त्रिपाल र म्याटे्ुसहरु माग गरेका छौं। आईसकेपछि अत्यावश्यक ठाउँमा पठाउने तयारी भईरहेको छ। प्रदेश सरकारसँग पनि समन्वय भईरहेको छ, उनी भन्छन्, गृहले पनि विपद व्यवस्थापनका निम्ति भनेर ७ लाख पठाएको छ। विपद व्यवस्थापनका निम्ति उक्त रकम पर्याप्त नभएपनि केही राहत भने हुने अपेक्षा गरेका छौं। थप निर्णयका लागि मंगलबार दिउँसो ३ बजे विपद व्यवस्थापन प्रतिकार्य योजनाबारे छलफलका निमित्त बैठक बोलाईएको छ। गएरातिदेखि जारी निरन्तर वर्षाका कारण मोरङमा हालसम्म विराटनगर बाहेक ग्रामथान१, कानेपोखरी६, बेलबारी६, सुनबर्षी६, बुढीगंगा२ र कटहरी१ गरी ११९ घरका ४९३ जना विस्थापित भएका छन्। हाल भने आगामी ३ दिनसम्म सामान्यदेखि पूर्ण बदली रही देशका धेरै स्थानहरुमा हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ। महाशाखाका अनुसार प्रदेश १ को विभिन्न स्थानमा भारी वर्षाको सम्भावनासमेत रहेको छ। खोलाहरुमा पानीको जलस्तरसमेत उच्च हुनेसक्ने भन्दै महाशाखाले आवश्यक सर्तकता अपनाउन आग्रहसमेत गरेको छ।"
"वामदेवले गरे नयाँ दल घोषणा, पार्टीको नाम नेकपा एकता राष्ट्रिय अभियान",काठमाडौं : नेपाल कम्युनिष्ट पार्टी एकता राष्ट्रिय अभियानका संयोजक वामदेव गौतमले नयाँ राजनीतिक दलको घोषणा गरेका छन्। नेकपा एमालेका पूर्वउपाध्यक्ष गौतमले मंगलबार राजधानीमा कार्यक्रमको आयोजना गरी 'नेकपा एकता राष्ट्रिय अभियान' नामको राजनीतिक दल घोषणा गरेका हुन्। पार्टीमा ७५ जना केन्द्रीय सदस्य रहने भएका छन्। आवश्यकता अनुसार केन्द्रीय सदस्य बढाइने सो पार्टीले जनाएको छ। पार्टीको मुख्य उद्देश्य विघटन भएको नेकपा एमालेलाई पुन:गठन गर्नु रहेको छ। राष्ट्रिय सभाका सांसद समेत रहेका गौतमले नेकपा विभाजित भएपछि वाम एकताका लागि छुट्टै अभियान संचालन गर्दै आएका थिए। उनले शनिबार मात्रै अभियानको राष्ट्रिय भेला आयोजना गरेका थिए ।
नेप्से निरन्तर ओरालोतिर : कारोबार रकम फेरि १ अर्बमा झर्यो,"काठमाडौं : सेयर बजार घट्नेक्रम जारी छ। मंगलबार नेप्से परिसूचक ११८२ अंकले घटेर १९२१३१ विन्दुमा अडिएको छ। नेप्से घटेसँगै कारोबार रकम १ अर्बमा सीमित भएको छ। यसदनि २३० कम्पनीको ३० लाख ३७ हजार ६८० कित्ता सेयर १ अर्ब ५ करोड ८२ लाख ६३ हजार ५२२ रुपैयाँमा खरिदबिक्री भयो। २३ हजार १३३ पटक सेयर कारोबार भयो। सेन्सेटिभ इन्डेक्स ३२२ अंकले घटेर ३७२६० विन्दुमा झरेको छ। आज कारोबारमा आएका १३ समूहमध्ये ११ को मूल्य ओरालो लाग्दा २ समूहको मात्रै सूचक बढेको हो। बैंकिङ र लाइफ इन्सुरेन्सको सूचक क्रमश ००२ र १०३ प्रतिशतले बढेको हो। आज सबैभन्दा हाइड्रोपावरको सेयर मूल्य घटेको छ। हाइड्रोपावर समूहको सूचक १६९ प्रतिशतले ओरालो लाग्दा डेभलपमेन्ट बैंकको १३५, फाइनान्सको १५७, नन लाइफ इन्स्योरेन्सको १४, मनु एन्ड प्रोको १०१ र इन्भेष्टमेन्टको १६५ प्रतिशतले मूल्य घट्यो। १ अर्ब मुनिको कारोकार भएको सेयर बजारमा एउटा मात्रै कम्पनीको मूल्यमा सकारात्मक सर्किट लाग्यो। सीवाईसी नेपाल लघुवित्ती वित्तीय संस्थाको सेयर मूल्य ९९९ प्रतिशतले बढेको हो। कारोबार रकमका आधारमा यसदिन एसि्यन लाइफ इन्स्योरेन्स शीर्ष स्थानमा रह्यो । सो इन्स्योरेन्सको ७ करोड ३१ लाख रुपैयाँ बराबरको सेयर खरिदबिक्री भयो।"
चीन र अफगान विदेशमन्त्रीबीच टेलीफोनवार्ता,"एजेन्सी : चीनियाँ विदेशमन्त्री वाङ यी र अफगानिस्तानको आन्तरिक सरकारका कार्यबाहक विदेशमन्त्री अमिर खान मुताकीबीच फोनवार्ता भएको छ। विदेश मन्त्री वाङले सोमबार अफगानिस्तानका कार्यबाहक विदेशमन्त्री मतिकीलाई फोन गरेर गत साताको भूकम्पबाट अफगानिस्तानमा भएको ठूलो जनधनको क्षतिप्रति दुःख व्यक्त गरेका थिए। साथै उनले अफगान सरकार र जनताप्रति सहानुभूति जनाएका थिए। चीन अफगानिस्तानको साथमा रहेको भन्दै उनले भूकम्पबाट प्रभावित नागरिकलाई सहयोग गर्ने प्रतिबद्धता पनि व्यक्त गरेका चीनियाँ सञ्चारमाध्यमले जनाएका छन्। यसैबीच अफगानिस्तानका भूकम्प पीडितलाई चीनले मानवीय सहायता सामग्री हस्तान्तरण गरेको छ। असार ८ गतेको शक्तिशाली भूकम्पमा परी एक हजार एकसय पचासभन्दा बढीको ज्यान गएको र दुई हजारभन्दा बढी घाइते भएका बताइएको छ। भूकम्प पीडितलाई छिमेकी पाकिस्तान, भारत, युरोपेली सङ्घमा आवद्ध देशका साथै अन्य एशियाली मुलुक र अन्तर्राष्ट्रिय रेडक्रसले पनि राहत सामग्री प्रदान गरेका छन्। रासस"
कम्युनिष्ट पार्टी बाहेक अरुले नेपालको विकास गर्न सक्दैन,"काठमाडौंः नेकपा एकता राष्ट्रिय अभियानका संयोजक बामदेव गौतमले नेपालका कम्युनिष्ट पार्टीहरुलाई एकवद्ध बनाउन आफू लाग्ने बताएका छन् । मंगलबार रिपोर्टस क्लबमा पत्रकार सम्मेलन गर्दै संयोजक गौतमले देशको विकासका लागि कम्युनिष्ट पार्टी नै चाहिने भन्दै कम्युनिष्टहरु एक हुनुको विकल्प नरहेको बताएका छन् । कम्युनिष्ट पार्टीबाहेक अरु पार्टीले नेपालको विकास गर्न सक्दैन । यो देशको विकासका लागि कम्युनिष्ट पार्टी नै चाहिन्छ । कम्युनिष्ट पार्टी निर्माण गर्ने १०१२ जना मध्येकोमा म पनि पर्छु ,'उनले भने,' कम्युनिष्ट पार्टीको पुनर्गठनका लागि शक्ति चाहिन्छ । त्यो शक्ति हामी हौं । उनले पार्टीले संयोजन समितीको काम गर्ने बताए । गौतले स्वार्थका निम्ति नभएर पार्टी एकताकै लागि अघि बढ्ने बताए । गौतमले भने, 'सानोभन्दा पनि सानो कामका लागि शक्ति चाहिन्छ । ऐतिहासिक उपलब्धी हाँसिल गर्न ठूला दलहरुलाई एक ठाउँमा ल्याउने हाम्रो योजना हो । स्वार्थको निम्ती होइन । पार्टी एकताका लागि हो।' कम्युनिष्ट पार्टीको सुढृढिकरणका लागि नयाँ अभियान थालनी गरेको उनको भनाइ छ। कम्युनिष्ट पार्टीको सुदृढिकरणका लागि यो काम सुरु गरेको हुँ । अब एउटा नयाँ धार विकसित हुँदैछ । कम्युनिष्ट पार्टीका बीचमा शत्रुतापूर्ण सम्बन्ध रहेको बेला हामीले मित्रतापूर्ण अवस्थामा लैजानका लागि आचरण पनि बनाएका छौं,'उनले भने। नेकपा एमालेका पूर्वउपाध्यक्ष गौतमले मंगलबार 'नेकपा एकता राष्ट्रिय अभियान' नामको राजनीतिक दल घोषणा गरेका छन्। पार्टीमा ७५ जना केन्द्रीय सदस्य रहने भएका छन्। गौतम नेकपा विभाजित भएपछि वाम एकताका लागि छुट्टै अभियान संचालन गर्दै आएका थिए।"
सभामुख सापकोटासहितको टोली अजरबैजान प्रस्थान,"काठमाडौंः सभामुख अग्निप्रसाद सापकोटा मंगलबार अजरबैजान प्रस्थान गरेका छन् । उनी अजरबैजानको राजधानी बाकुमा हुने कार्यक्रममा भाग लिन त्यता प्रस्थान गरेका हुन् । मंगलबार बिहान ११:१५ बजे त्रिभुवन अन्तर्राष्ट्रिय विमानस्थलबाट अजरबैजान प्रस्थान गरेको संघीय संसद सचीवालयले जनाएको छ । अजरबैजानको संसदले आयोजना गरेको सम्मेलनमा सभामुखले असंलग्न आन्दोलनको आवश्यकता एवं महत्व तथा अभियानका पक्ष राष्ट्रहरूका संसदहरूबीचको सहकार्य अभिवृद्धि सम्बन्धमा नेपालको प्रतिनिधित्व गर्दै सम्बोधन गर्ने कार्यसूचि छ । सम्मेलनका क्रममा सभामुखले विभिन्न राष्ट्रका उच्चस्तरीय पदाधिकारीसँग द्विपक्षीय भेटघाट गर्ने कार्यक्रम रहेको छ। सम्मेलन असार १६ गतेदेखि १८ गतेसम्म चल्नेछ । टोलीमा सांसद पुष्पा भुसाल, राष्ट्रिय सभाका सांसद रामचन्द्र राई र सभामुखको स्वकीय सचिव गोविन्द पाठक रहेका छन् ।"
ललितपुरमा चिकित्सकमाथि ट्राफिकले गरे निर्घात कुटपिट,"काठमाडौं : ललितपुरमा चिकित्सकमाथि ट्राफिकले निर्घात कुटपिट गरेका छन्। आइतबार बेलुकी ललितपुरको कुसुन्तीमा ड्युटीमा खटिएका ट्राफिकले डा कुलबहादुर घिसिङमाथि कुटपिट गरेका हुन्। पीडितका आफन्तका अनुसार डा घिसिङको मुखमा गम्भीर चोट लागेको छ। आफन्त इशुमाया वुजुले उनको ललितपुरस्थित अल्का अस्पतालमा उपचार भइरहेको बताइन्। ट्राफिक प्रहरी सातदोबाटोका अनुसार ट्राफिक राजेन्द्र थापाले कुटपिट गरेको र उनीमाथि कारबाही प्रक्रिया अघि बढाइएको छ। डा घिसिङ आरोग्य स्वास्थ्य प्रतिष्ठानमा कार्यरत छन्। फुटपाथबाट पैदलयात्रा गरिरहेको अवस्थामा कुटपिट भएको भन्दै कुटपीट गर्ने थापालाई कारबाही र आफ्नो उपचार खर्चको व्यवस्था मिलाउन माग गरेका छन्। निवेदनमा भनिएको छ, कसुर बेगर ढेस्सिएर किन आएको भन्दै कुटपिट, हातपात गरी रगताम्य पारी, डाक्टर हुँ किन यस्तो गरेको भनि कार्ड देखाउँदा समेत कुरै नसुनी कुटपिट गरी भाईलाई घाइते पारी हाल अल्का अस्पतालबाट उपचार भइरहेको छ। निज ट्राफिक प्रहरी राजेन्द्र थापालाई उपस्थित गराई आवश्यक कारवाही गरी शान्ति सुरक्षा पाउँ।"
लगानीकर्तामा अझै निराशा,"काठमाडौं : नेपाल धितोपत्र बोर्ड र लगानीकर्ताबीच सहमति भए पनि सेयर बजारमा अझै उत्साह देखिएको छैन। निरन्तर घटेका कारण निराश लगानीकर्ता ढुक्क हुन नसकेका हुन्। लगानीकर्ताले राखेको मागप्रति बोर्ड सकारात्मक देखिएको छ। त्यसअनुरूप नेपाल स्टक एक्सचेन्जले ब्रोकरलाई नयाँ टीएमएस राख्न पाउने व्यवस्था सुनिश्चित गर्न कार्यविधि बनाइसकेको छ। नेपाल धितोपत्र बोर्डका अध्यक्ष रमेशकुमार हमाल लगानीकर्ताका अधिकांश माग सम्बोधन भइसकेको बताउँछन्। हाम्रोबाट हुने काम सकारात्मक ढंगले अघि बढेका छन् हमालले भने, ब्रोकर सिस्टमका कार्यविधि पनि बनिसकेका छन्। अरु काम भइरहेका छन्। नेपाल राष्ट्र बैंक २०७९८० को मौद्रिक नीति ल्याउने तयारीमा जुटेको छ। राष्ट्र बैंकले तरलता अभाव न्यून गर्न ४१२ (एक बैंकबाट चार करोड ऋण र १२ करोडसम्म ऋण) लिन पाउने व्यवस्था गरेसँगै सेयर बजार ओरालो लाग्न थालेको हो। नेपाल धितोपत्र बोर्डले गत वर्ष विभिन्न ५१ कम्पनीको सूची सार्वजनिक गरेपनि प्रभाव परेको थियो। त्यतिबेला दैनिक २० अर्बको कारोबार भएको थियो भने नेप्से परिसूचक पनि ३ हजार २ सयसम्म पुगेको थियो। नेपाल इन्भेस्टमेन्ट फोरमका अध्यक्ष छोटेलाल रौनियारले सरकारले नीतिगतरूपमा कसेका कारण सेयर बजारमा गिरावट आएको बताउँछन्। बोर्ड तथा सरकारसँग सहमति भएपनि लगानीकर्तामा अझै उत्साह नथपिएको रौनियार बताउँछन्। ठूला लगानीकर्ताले बैंकबाट ऋण लिएर नै सेयरमा लगानी गर्ने गरेका छन्। बैंक तथा वित्तीय संस्थाहरू अहिले ऋण दिन सक्ने अवस्थामा नरहेका कारण सेयरबजारमा गिरावट आइरहेको एक सेयर विश्लेषक भन्छन्। उनका अनुसार दोस्रो कारणमा अर्थतन्त्र नै संकटउन्मुख भएकाले लगानीकर्ताको मनोबलमा गिरावट आउनुका साथै अझै घट्ने त्रास हुन्छ। गभर्नर महाप्रसाद अधिकारीले पनि सेयर बजारमा कमजोरी भएको महसुस गरेकाले अब आउने मौद्रिक नीतिमा सच्चिएर आउने अध्यक्ष रौनियारको विश्वास छ। केहीसमयमा तरलता अभाव हट्ने र रेमिट्यान्स पनि बढ्ने भएकाले त्यतिबेलासम्म बजारमा सुधार आइसक्ने अध्यक्ष रौनियार विश्वास व्यक्त गर्छन्।"
"कांग्रेस पहिलो भए गरिबी बढ्नेछ, त्यहीँभएर कम्युनिष्ट एकताको अभियानमा छु : संयोजक गौतम","काठमाडौं : नेकपा एकता राष्ट्रिय अभियानका संयोजक बामदेव गौतमले कम्युनिष्टहरुले एकीकृत हुन नसके आगामी चुनावमा गठबन्धनका आधारमा कांग्रेस ठूलो पार्टी बन्ने बताएका छन्। रिपोर्टस क्लबमा पत्रकार सम्मेलन गर्दै संयोजक गौतमले भने नेकपा नफुटेको भए स्थानीय तह निर्वाचनमै पहिलो दल बन्थ्यो। उनले भने, स्थानीय तह निर्वाचनमा कांग्रेस पहिलो शक्ति बन्यो। यदि पार्टी नफुटेको भए नेकपा अत्याधिक बहुमतको पार्टी हुन्थ्यो। त्यो सबै हेरे। नेपाली कांग्रेसको आधाभन्दा धेरै मत कम्युनिष्ट पार्टीले जितेको रहेछन्। पर्यत्न गर्ने हो भने आगामी निर्वाचनमा कम्युनिष्ट पार्टी अत्यधिक बहुमत ल्याउँछ। गौतमले भने, कम्युनिष्टहरुले एकता गर्ने सकेनन् भने गठबन्धनका आधारमा कांग्रेस ठूलो पार्टी बन्छ। कांग्रेस पहिलो पार्टी भयो भने समृद्धि प्राप्त हुँदैन। ठूलो पंक्ती गरिब, बेसहारा हुनेछ। कम्युनिष्ट पार्टीका हरेक नेतालाई भन्नुछ, हामी एकता भयौं भने हाम्रो नेतृत्वमा देश अघि बढ्छ।"
"इटहरी जलमग्न, ४० घर डुवानमा","धरान : सुनसरीको इटहरी उपमहानगरपालिका जलमग्न भएको छ। ट्याङ्ग्रा खोला र खेतिखोलामा आएको बाढी बस्तीमा पसेपछि स्थानीय त्रसित बनेका छन् । लगातारको वर्षातका कारण इटहरिको मुख्य बजार क्षेत्र डुवानमा परेको छ । इटहरिको ४,५,९, १० र १२ वडाका दर्जन बस्ती डुवानमा परेका छन् । टेङ्ग्रा खोलामा आएको बाढीले इटहरी  बिराटनगर जाने राजमार्ग अवरुद्ध बनेको छ । इटहरी १२ खनारका धेरै बस्ती डुवानमा परेका छन् । बाढीका कारण ४० भन्दा बढी घरमा क्षति पुगेको इलाका प्रहरी कार्यालय इटहरीका डीएसपी खगेन्द्र खडकाले जानकारी दिएका छन् । ट्याङ्ग्रा खोलाको बाढी बस्तीमा पसेपछि नेपाली सेना, सशस्त्र प्रहरी र नेपाल प्रहरी परिचालन गरि खोला नियन्त्रणको काम थालिएको सुनसरीका प्रमुख जिल्ला अधिकारी इन्द्रदेव यादबले बताए । बाढी बस्तीमा पसेपछि यातायात अवरुद्ध भएको छ। प्रमुख जिल्ला अधिकारी यादबले बाढीबाट धनजनको क्षति हुन नदिन व्यापक रुपमा सुरक्षाकर्मी परिचालन गरिएको बताए । उनले वर्षात् नरोकिएकाले बाढी प्रभावित क्षेत्रका बासिन्दालाई सुरक्षित स्थानमा बस्न अनुरोध गरेका बताए।"
युवती बलात्कारको अभियोगमा रिसोर्टबाटै युवक पक्राउ,काठमाडौं : एक युवतीलाई होटलमा लगेर बलात्कार गरेको अभियोगमा मंगलबार प्रहरीले एक युवकलाई पक्राउ गरेको छ। सूर्यविनायक नगरपालिका९ बासघारीस्थित रुहोसा रिसोर्टमा २१ वर्षीया युवतीलाई जबर्जस्ती बलात्कार गरेको अभियोगमा प्रहरीले सूर्यविनायक नगरपालिका२ बालकोट बस्ने २५ वर्षीय मनिष खत्रीलाई बुधबार पक्राउ गरेको भक्तपुर महानगरीय प्रहरी परिसरका प्रहरी नायब उपरीक्षक राजु पाण्डेले जानकारी दिए। युवतीलाई मनिषले जबर्जस्ती गरेको उजुरी दिएलगत्तै जगातीस्थित प्रहरी बृत्तबाट खटिएको प्रहरीले उनलाई रिसोर्टबाटै पक्राउ गरी अनुसन्धान सुरु गरेको प्रहरी नायब उपरीक्षक पाण्डेले बताए। रासस
नबिल बैंकलाई एसएसइ इनएबलर्स अफ सोसियल इन्टरप्रुनरसिप अवार्ड,काठमाडौं : नबिल बैंकले सामाजिक उद्यमशीलतालाई प्रवर्द्धन गर्न सुरु गरेको नबिल सामाजिक उद्यमशिलता कार्यक्रमको पहिलो ब्याचको २० जना फेलोहरुले एसएसइ इनएबलर्स अफ सोसियल इन्टरप्रुनरसिप प्राप्त गरेको छ। नेपाल उद्योग परिसंघ अन्तर्गतको सीएनआइवाइइएफ नेपाल अवार्ड प्रदान गरेको हो। सीएनआइवाइइएफ नेपालले असार ११ गते काठमाडौंमा आयोजना गरेको सीएनआइवाइइएफ नेपाल स्टार्टअप फेस्ट २०२२ मा नबिल सामाजिक उद्यमशिलता कार्यक्रम अन्तर्गत पहिलो ब्याचका २० जना सहभागिहरुलाई सामूहिकरुपमा सो अवार्ड प्रदान गरेको नबिल बैंकले जनाएको छ। २०७८ साल चैत ७ गतेदेखि सुरु गरिएको पहिलो ब्याचको फेलोशिप कार्यक्रम अन्तर्गत देशभरका ३ सया ५० जना आवेदक मध्येबाट उत्कृष्ट २० जनालाई सामाजिक उद्यमका लागि त्रिभुवन विश्वाबिद्यालय आबद्ध व्यवस्थापन संकायसँग सहकार्य गर्दै निःशुल्क तालिम कक्षा संचालन गरिरहेको बैंकले जनाएको छ।
भीसी विजेताको कथामा गोर्खा : बिनिथ द ब्रेभरी,"काठमाडौं : भिक्टोरिया क्रस प्राप्त गर्ने पहिलो नेपाली कुलवीर थापाको कथामा निर्माण भएको फिल्म गोर्खाः बिनिथ द ब्रेभरी आउने भदौ २४ देखि प्रदर्शनमा आउने भएको छ। सोमबार फिल्मको ट्रेलर सार्वजनिक भएको छ। ट्रेलरमा कुलवीर थापाले जर्मनसँगको युद्धमा देखाएको बहादुरीलाई प्रस्तुत गरिएको थियो। फिल्म लेखन तथा निर्देशन प्रदीप शाहीले गरेका छन्। उनी लामो समयदेखि बेलायतमा बसेर फिल्म क्षेत्रमा काम गरिरहेका छन्। शाही प्रोडक्सनको ब्यानरमा निर्माण भएको फिल्ममा विनोद सुवेदी कार्यकारी निर्माताको रूपमा छन्। फिल्ममा समिर गुरुङ, स्टुअर्ट वाल्कर, उगिस्टिनो ओवरहोफरलगायतको अभिनय छ। निर्देशक शाहीका अनुसार ज्यानको बाजी राखेर विश्व शान्तिको लागि लड्ने पुर्खाहरूलाई श्रद्धाञ्जलि दिन फिल्म निर्माण गरिएको हो।"
"समाज सुधारमा २४ सय किशोरी, आफ्नो अधिकारका लागि आफैं लड्दैं","भैरहवा : रुपन्देहीको शुद्धोधन गाउँपालिकाकी किशोरी नविनाको १७ वर्ष पुग्दै गर्दा बिहे गर्ने कुरा चल्यो। पढाइमा अब्बल रहेकी उनले बिहे गर्न अस्विकार गरिन। तर उनको अडानले काम गरेन। परिवारका सदस्यले दबाव दिँदै गएपछि उनले किशोरी समूहमा गुनासो सुनाईन्। पालिकामा रहेको किशोरी समूहका दुई जना नविनाका आमाबुवालाई बालबिवाह गर्नुहुदैन भनेर बुझाउन पुगे। आमाबुवाले मानेनन। त्यसपछि २०२२ जना किशोरीकै हुल नविनाका घर पुगे। गाउँपालिकामा पनि निवेदन दर्ता गराए। चौतर्फी दबाव भएपछि नविनाको बिवाह रोकियो। अहिले उनी उच्च शिक्षा अध्ययन गर्दैछिन्। रुपन्देहीमा बालबिवाह रोकिएका यस्तै कैयौ घटना छन। जहाँ किशोरीहरुको समूह बालबिवाहविरुद्ध सक्रिय छन्। अधिकारका क्षेत्रमा काम गर्ने संघसंस्थाको सहयोगमा टोलमा भेला हुँदै आएका किशोरीहरु अहिले जिल्ला तथा प्रदेशमा संगठित छन्। संगठित किशोरीहरुले किशोरी अधिकार मञ्च नामक संस्था नै बनाएर सचेतना फैलाउदै आएका छन्। लैंगिक हिंसा, गतिशिलतामाथि रोक, उच्च शिक्षामा विमुख, बालबिवाहविरुद्धमा काम गर्दै आएका छौं, किशोरी अधिकार मञ्च रुपन्देहीकी कोषाध्यक्ष शालिनी मिश्राले भनिन्। मधेशी समुदायमा किशोरीहरुमाथि सामाजिक बन्धन अत्याधिक हुँदै आएकाले त्यसको विरुद्धमा सचेतना फैलाउन आफूहरु संगठित भएको उनले बताइन्। रुपन्देहीको दक्षिणी क्षेत्रका मधेशी समुदायमा बालबिवाह, यौन हिंसाबाट किशोरी पीडित हुँदै आएका छन्। किशोरीहरु उच्च शिक्षाबाटसमेत बञ्चित छन्। विभेदविरुद्ध किशोरीहरु आफैं उभिएर सचेतना फैलाउन लागेका हुन्। बालबिवाह, दाईजो प्रथा, लैंगिक भेदभाव, शिक्षा, नागरिकता तथा जन्मदर्ता जस्ता विषयमा सचेतना अभियान नै किशोरीले चलाएका छन्। समुदायमा सानोसानो समूहमा रहेको किशोरीहरुले २०७६ मा प्रदेश सरकारमा संस्था नै दर्ता गरेका छन्। रुपन्देही मात्रै नभई सञ्जाललाई प्रदेशभर फैलाउने योजना रहेको छ। रुपन्देही र कपिलवस्तुमा २ हजार ४ सय किशोरीहरु यो अभियानमा सक्रियरुपमा लागेका छन्। अर्घाखाँचीका दुई पालिकामा पनि किशोरी अधिकार मञ्च गठन भई सक्रिय छ। प्रदेश अध्यक्ष पुष्पा कुमारी हरिजनका अनुसार लुम्बिनी प्रदेशका २५ पालिकामा पालिकास्तरीय सञ्जाल छ। प्रदेशका १२१ वडामा वडास्तरीय सञ्जाल गठन भएको छ। किशोरी अधिकारका लागि सबै पालिका र सबै वडामा सञ्जाल फैलाउने योजना रहेको अध्यक्ष हरिजनले बताइन्। किशोरी समूहमा आवद्धहरुमा नेतृत्व विकास क्षमता बढेको छ। समाजमा अधिकारको विषयमा खुलेर कुरा गर्न सक्ने भएका छन्। ओमसतिया६ कि रञ्जु पासी हरेक महिना किशोरी साथीहरुसँग बिताउछिन्। साथीहरुबीच अधिकारका कुरासँगै अभिभावकहरुलाई सचेतना दिने विषयमा छलफल हुन्छ। समूहमा छलफल गर्दागर्दै रुपन्देहीको दक्षिणी क्षेत्रका किशोरीहरु समुदायमा आवाज उठाउन सक्ने भएका छन्। तराई क्षेत्रमा बालबिवाह र दाइजोप्रथा व्यापक थियो। किशोरीले समूहमार्फत बालबिवाहविरुद्धमा आवाज उठाइरहेका छन्। यसले बालबिवाहमा धेरै नियन्त्रण भएको छ। किशोरी समूहहरु हरेक बैठकमा एकअर्काका विषयमा कुरा गर्छन्। उमेर नपुगी बिहे गर्दा शारीरिक जोखिमका साथै जीवनमा अनेक कठिनाई आउछन भन्ने कुरा एकअर्कामा सुनाउछन्। आफ्नो छिमेकमा भएका गतिबिधिको रिपोटिङदेखि अभिभावक सम्झाई बुझाईमा पनि किशोरी समूह सक्रिय छन्। एउटा साथीलाई उमेर नपुगी बिहे गर्न घरबाट दबाव आयो भने हामी सबै गएर अभिभावकलाई सम्झाउछौं, उहाँहरुले मान्ने गर्नुभएको छ, पासीले भनिन्। यस्ता कैयन उदाहरण उनकै क्षेत्रमा छन्। किशोरीहरु गाउँ भेला मात्रै होइन, ज्ञान आर्जनका लागि विभिन्न तालिममा पनि पुग्छन्। यसले उनीहरुलाई समाजमा सचेतना फैलाउन निकै सहज भएको छ। आत्मनिर्भरता तालिम लिएर प्रतिवाद गर्न सक्ने भएका छन्। किशोरी समूह रुपन्देहीकी अध्यक्ष सुनिता हरिजन कक्षा ८ पढेपछि छोरी पढाउन हुन्न भने सोच अहिले समुदायबाट हट्दै गएको बताउछिन्। हामीहरुले अभियान थालेपछि धेरै किशोरी साथीहरु उच्च शिक्षा पढ्न जान पाउनुभएको छ, उनले भनिन्। किशोरीहरु पालिकामा बजेट विनियोजनका लागि माग पत्र पेश गर्छन। बिनियोजन बजेटबाट समुदायमा सचेतना फैलाउन सडक नाटक, अन्र्तक्रिया, तालिम चलाउँछन्। समूहमा आवद्धहरु मासिक बचत संकलन गरेर आयआर्जनमा समेत जोडिएका छन्। किशोरी अधिकार मञ्च कपिलवस्तुकी अध्यक्ष अक्षिता शुक्ला मञ्चको अहिलेको मुख्य प्राथमिकता बालविवाह रोक्ने र किशोरीको उच्च शिक्षाका लागि वातावरण निर्माण गर्ने रहेको बताउछिन्। उनीहरुको समूहले कपिलवस्तुमा तीन वटा बालबिवाह रोकेको छ। बालबिवाह रोक्न, छोरीलाई पढाउनुपर्छ भन्दै अभिभावकहरुसंग अन्र्तक्रियात्मक कार्यक्रम गर्दै आएको उनले बताइन्। घर बाहिर निस्किन नपाउने किशोरी साथीहरु अहिले जागिर गर्न थालेका छन, समुदायमा काम गर्छन, उच्च शिक्षा पढ्न क्याम्पस जान थालेका छन, शुक्लाले भनिन्। उनीहरु महिनैपिच्छे बैठक बस्दा २० रुपैयादेखि ५० रुपैयासम्म बचत गर्छन। अहिले उनीहरुले प्रदेश र स्थानीय सरकारसँग बजेट माग गर्दै योजना पेश गरेका छन्। कतिपय पालिकाले बजेट बिनियोजन गरेका छन्। समुदायमा सचेतना फैलाउदै गएपछि बालबिवाहमा कमी आएको छ। २० वर्ष पुगेपछि मात्रै इच्छा बमोजिम बिवाह गर्ने गरेका छन्। कपिलवस्तु र रुपन्देहीका सबै वडामा समूह गठन भइरहेको प्रदेश अध्यक्ष हरिजनले बताइन्। ५० रुपैयाँ शुल्क तिरेर किशोरीहरु संस्थामा आवद्ध हुन्छन अनि समुदायमा सचेतना फैलाउन सक्रिय हुन्छन्। नागरिकता जन्मदर्ता नभएका किशोरीहरुको नागरिकता बनाउन समूहले सघाउँदै आएको छ।"
प्रदेश १ मा १८ प्रतिशत रोपाई,"विराटनगर : अन्न भण्डारको उर्वर भूमि मानिने प्रदेश १मा असारको दोस्रो हप्तासम्म १८ प्रतिशत धान रोपाई भएको छ। असार १४ गतेसम्म १८ प्रतिशत धान रोपाई भएको हो। प्रदेश १मा सबैभन्दा बढी मध्यपहाडको जिल्लामा २६ प्रतिशत रोपाई भएको छ। भने तराईको जिल्लामा १५ प्रतिशत धान रोपाई भएको छ। गतवर्षको असार २१ गतेसम्म ४७ प्रतिशत धान रोपाई भएको थियो। कृषिविकास निर्देशनालय प्रदेश १ विराटनगरका अनुसार मध्यपहाडमा धान खेती हुने ९० हजार ९ सय १६ हेक्टर क्षेत्रफलमध्ये २६ दशमलव १९ प्रतिशत धान रोपाई भएको हो। मध्यपहाडमा २३ हजार ८ सय ९ हेक्टर क्षेत्रफलमा धान रोपाई भएको छ। कृषिविकास निर्देशनालय प्रदेश १ विराटनगरका कृषि विज्ञ नेत्रमणी काफ्लेका अनुसार तराईका तीन जिल्लामा दुई लाख २५ हजार ८ सय हेक्टर क्षेत्रफलमा धान खेती हुँदै आएकोमा हालसम्म ३३ हजार ७ सय ४५ हेक्टर क्षेत्रफलमा धान रोपाई भएको हो। जुन धान खेती हुने क्षेत्रफलको १५ प्रतिशत हो। उच्च पहाडमा १५ दशमलव ५५ प्रतिशत धान रोपाई भएको छ। २४ हजार १ सय १३ हेक्टर क्षेत्रफलमध्ये ३ हजार ७ सय ४९ हेक्टर क्षेत्रफलमा धान रोपाई भएको छ। मध्यपहाडमा एक लाख ४५ हजार हेक्टर क्षेत्रफल खेती हुने गरेको कृषिविकास निर्देशनालय प्रदेश १ विराटनगरले जनाएको छ। उच्च पहाडी जिल्लाको सोलुखुम्बुमा ३७ प्रतिशत धान रोपाइएको भएको छ। ताप्लेजुङमा ८ हजार ७ सय ३७ हेक्टर क्षेत्रफलमा धान खेतिहुँदै आएकोमा १९ प्रतिशत धान रोपाइ भएको छ। संखुवासाभामा १३ हजार ८ सय ५१ हेक्टर क्षेत्रफलमा धान खेतीहुँदै आएकोमा ११ प्रतिशत धान रोपाइ भएको छ। त्यसैगरी मध्यपहाडी जिल्ला ओखलढुङ्गामा ४ हजार ४ सय ३ हेक्टर क्षेत्रफलमध्ये १९ प्रतिशत धान रोपाई भएको हो। भोजपुरमा १८ हजार ९२ हेक्टर क्षेत्रफलमा धान खेतीहुँदै आएकोमा हालसम्म ५१ प्रतिशत धान रोपाई भएको छ। धनकुटामा ७ हजार ९ सय ५० हेक्टर क्षेत्रफलमा धान रोपाई हुँदै आएकोमा हालसम्म १६ प्रतिशत, तेह्रथुममा १० हजार १ सय ७५ हेक्टर क्षेत्रफलमध्ये १८ प्रतिशत, उदयपुरमा १३ हजार ३ सय ८० हेक्टरमध्ये १५ प्रतिशत रोपाई भएको छ। त्यस्तै खोटाङमा १२ हजार ८ सय ९८ मध्ये २६ प्रतिशत रोपाई सम्पन भएको छ। पाचँथरमा ९ हजार २ सय ३ हेक्टर क्षेत्रफलमध्ये १५ प्रतिशत, इलाममा १४ हजार ८ सय १५ हेक्टर क्षेत्रफलमध्ये २३ प्रतिशत धान रोपाई भएको छ। झापामा १८ प्रतिशत धान रोपाई भएको छ। झापामा ८७ हजार ५ सय हेक्टर क्षेत्रफलमध्ये १५ हजार ७ सय ५० हेक्टर क्षेत्रफलमा धान रोपाई भएको छ। मोरंगमा १० प्रतिशत धान रोपाई भएको छ। मोरंगमा ८३ हजार३ सय हेक्टरमध्ये १२ हजार ४ सय ९५ हेक्टर क्षेत्रफलमा धान रोपाई भएको हो। सुनसरी भने १० प्रतिशत मात्रै धान रोपाई भएको छ। सुनसरीमा ५५ हजार ५सय हेक्टर मध्ये ५५ सय हेक्टरमा धान रोपाई भएको हो।"
"मलाई अमेरिका यही, मलाई जापान पनि यही","काठमाडौं : काम पाइएन डिग्री पास गरेर, भैंसी पाले गाउँतिर झरेर चिन्ता छैन केही, मलाई अमेरिका यही, मलाई जापान पनि यही मलाई बेलायत नि यही। गीतले भनेजस्तै गायिका सीता केसी आफ्नै गाउँको धूलो र माटोमा अमेरिका, जापान र बेलायतको खुसी भेट्छिन्। केही वर्षअगाडि पशुपति शर्मासँग केसीले आवाज दिएको यो गीतको चर्चा अहिले पनि उत्तिकै छ। धेरै युवाहरू विदेशबाट फर्किएर यहीको माटोमा सुन फलाउने सुकर्म गरिरहेका छन्। उनी पनि डेढ दशकदेखि नेपाली सांगीतिक क्षेत्रमा मीठा, सुमधुर गीतहरू दिइरहेकी छन्। सात वर्षपहिलेको कुरा हो। उनी भाषा परीक्षा पास गरेर कोरिया जाने लाइनमा थिइन्। केही वर्ष प्रतीक्षा गरिन् तर भिसा आएन। उनको कोरिया गएर पैसा कमाउने सपना टुट्यो। सपना टुक्रिएर मन दुःखेको बेला उनले पशुपति शर्मासँग मिलेर अमेरिका यही बोलको गीत निकालेकी थिइन्। आफ्नो कथालाई गायक शर्मासँग बाँडेकी उनले शर्माले आफंैलाई फिट हुने गीतको शब्द लेखिदिएपछि मक्ख परिन्। गीतमा आफंैले अभिनय गरिन्। स्वर भरिन्। गीतले उनलाई देश, विदेश घुमायो। केही बेग्लै पहिचान दियो। यही गीतले छिन्नलता अवार्डलगायत दर्जनौं पुरस्कार तथा अवार्ड दिलायो। बेलायतका विभिन्न सहरदेखि दुई पल्टसम्म जापान घुमायो। उनको परिचय नै बदलिदियो। बागलुङको गल्कोटमा जन्मिएकी हुन्, केसी। परिवार नै सांगीतिक। बाबु, आमा दाजु, भाइ सबैजना यही क्षेत्रमा सक्रिय छन्। उनी भने कहिले गीत गाउँछिन्, कहिले नृत्य गर्छिन् त कहिले मोडलिङ। सानैदेखि परिवारसँगै दोहोरी गाउँदै हुर्किएकी हुन्। उनको बुवाआमाको सपना थियो। सांगीतिक क्षेत्रमा छोरीले सफलता प्राप्त गरोस्। यही सपना पूरा गर्नका लागि उनले २०६४ सालमा काठमाडौं टेकिन्। पद्मकन्या क्याम्पसमा संगीत विषय लिएर पढ्न थालिन्। दीपक जंगमलगायतका अग्रज कलाकारसँग शास्त्रीय संगीत सिक्न थालिन्। काठमाडौं आएकै वर्ष उनले माधव भण्डारीको रचना रहेको ज्यान टाढा हँुदा सम्झना आउने बोलको गीतमा स्वर दिएकी थिइन्। यही गीतबाट उनी नेपाली लोकदोहोरीको क्षेत्रमा पाइला चालिन्। कहिले दोहोरी साँझमा गीत गाउने त कहिले एल्बम निकाल्ने त कहिले अरूका गीत गाउने गर्दै उनले यही क्षेत्रमा एक डेढ दशक बिताइसकिन्। उनको स्वरमा दुई सयभन्दा बढी गीतहरू सार्वजनिक भइसकेका छन्। गाउँमा जन्मिएकी सोझी केटी, काठमाडांैजस्तो बिरानो सहरमा निकै संघर्ष गरेर आफूलाई निर्खानको लागि भौंतारिरहेकी छन्। उनले लोकगीत, दोहोरी, कौडा, झ्याउरेलगायत विभिन्न प्याटनका गीतमा पनि आवाज दिएकी छन्। सीताले २०६४ सालमै रेडियो नेपालमा स्वर परीक्षा पास गरेकी थिइन्। उनको आवाजमा रहेको छङछङ पानी गाग्रीमा, पिरतीको डोरी, सुनको बालालगायतका केही गीत चर्चित छन्। उनले मिस्टर आरजे, अल्मोडासँगकोे सहकार्यमा लोक फ्युजन गीतमा पनि आवाज दिएकी छन्। अलि अन्तरमुखी स्वभावकी सीता प्रेमका विषयमा खासै खुल्न चाहिनन्। हरेक व्यक्ति वा वस्तुलाई एकअर्काको साथ सहयोग आवश्यक हुने बताउँदै उनले मायाले नै संसार अडेको स्विकार गर्छिन्। भन्छिन्, आँखाबाट खसेको आँसुलाई पनि माया भन्छिन्, ओठबाट निस्कने हाँसो पनि माया हो। दुई वर्षअघि आमा गुमाएकी सीता आमाको मृत्युले केही महिना त अचेतजस्तै भइन्। भन्छिन्, आमासँग म यति जोडिएकी रहेछु कि, उहाँबिना म बाँच्छु जस्तो लाग्दैनथ्यो। दसंैको बेला गाउँ जाने रमाइलो थियो। घरको लागि किनमेल गर्दै थियौं। एक्कासी हर्टअट्याक भएर आमालाई पानीसमेत खुवाउन पाइनँ। यसपछि उनले आमा बोलको गीत बजारमा ल्याएकी थिइन्। भन्छिन्, यो गीतको म धुन पनि सुन्न सक्दिनँ।"
प्रधानसेनापति शर्मा अमेरिका भ्रमणमा,"काठमाडौं : प्रधानसेनापति प्रभुराम शर्माले अमेरिका भ्रमणमा रहेका छन्। द्वन्दग्रस्त क्षेत्रमा शान्ति स्थापनार्थ तैनाथ फौजको हौसला अभिवृद्धि गर्न तथा विभिन्न युएन मिसनका बारेमा निरीक्षण गरी शर्मा लेवनानबाट अमेरिका गएका हुन्। शर्माले असार १३ गते संयुक्त राज्य अमेरिकाको भर्जिनियास्थित नेसनल म्युजियम अफ द मरिन कोर्प्सको अवलोकन भ्रमण गरेको सैनिक जनसम्पर्क तथा सूचना निर्देशनालय, जंगी अड्डाले जनाएको छ। भ्रमणको क्रममा शर्माले मरिन क्रोप्स युद्ध लडाई प्रयोगशालाका कमाण्डिग जनरल, ब्रिगेडियर जनरल काइल बी एलिसनसँग छलफल तथा अन्तर्क्रिया समेत गरेका थिए। भ्रमणकै क्रममा प्रधान सेनापति शर्माले मरीन कोर्प्स कमाण्ड एण्ड स्टाफ कलेजमा भ्रमण गरेर कलेजको तालिम लगायत विविध पक्षका बारेमा जानकारी लिएको सेनाले जनाएको छ। औपचारिक भ्रमणको लागि आइतबार संयुक्त राज्य अमेरिका पुगेका शर्माले अमेरिकाका लागि नेपाली राजदूत महामहिम श्रीधर खत्रीसँग शिष्टाचार भेटघाटसमेत गरेका थिए। शर्मा असार १९ गते नेपाल फर्कने छन्।"
अधिकार सुनिश्चितताको माग गर्दै काठमाडौंमा शरणार्थीको प्रदर्शन,"काठमाडौं : नेपालमा बसोबास गरिरहेका विभिन्न देशका शरणार्थीहरुले आर्थिक, सामाजिक, सांस्कृतिलगायतका अधिकारको सुनिश्चितताको माग गर्दै काठमाडौंमा प्रदर्शन गरेका छन् । मंगलबार काठमाडौंस्थित संयुक्त राष्ट्रसंघको शरणार्थीसम्बन्धी नियोग (युएनएचसीआर) को कार्यालय अगाडि उनीहरुले विभिन्न ११ बुँदे मागसहित विरोध प्रदर्शन गरेका छन् । उनीहरुको मागको पहिलो बुँदामा मानव अधिकारसम्बन्धी संयुक्त राष्ट्रसंघको विश्वव्यापी घोषणापत्र सन् १९८४ ले उल्लेख गरेका अधिकार सुनिश्चित गर्नुपर्ने रहेको छ । त्यस्तै, नीजि विद्यालयमा अध्ययनरत विद्यार्थीलाई सत प्रतिशत सहयोग गर्नुपर्ने र शरणार्थी बालबालिकाको अन्य अधिकार पनि सुनिश्चित गर्नुपर्ने उनीहरुको माग छ । उनीहरुले आफूहरुमाथिको भेदभाव अन्त्य गर्नुपर्ने माग समेत राखेका छन् । त्यस्तै, घर फर्कन चाहनेलाई उचित वातावरण बनाइदिन पनि उनीहरुले माग गरेका छन् ।"
वार्ताबाट युक्रेन युद्ध टुङ्ग्याउन प्रधानमन्त्री मोदीको सुझाव,भारत : भारतका प्रधानमन्त्री नरेन्द्र मोदीले आर्थिकरूपमा सम्पन्न देशहरूको समूह(जी सेभेन) को बैठकमा युक्रेन द्धन्द्ध वार्ता र कूटनीतिक माध्यमबाट खाज्नुपर्नेमा जोड दिएका छन्। प्रधानमन्त्री मोदीले युक्रेन युद्धबारे भारतको अडान स्पष्ट गर्दै शत्रुताको तत्काल अन्त्य हुनुपर्ने र वार्ता र कूटनीतिको बाटो रोजेर समाधानमा पुग्नुपर्नेमा जोड दिएका भारतका विदेश सचिव विनयमोहन क्वात्राले बताए। युद्धले पूर्वी युरोपमाका साथै अन्य स्थानमा खाद्य सुरक्षामा परेको प्रभावको चर्चा गर्दै शान्ति प्रवर्द्धन एवम् द्धन्द्धको अन्त्य हुनुपर्ने प्रधानमन्त्री मोदीले जी सेभेन नेताहरूलाई बताएका उनले संवाददाताहरूलाई जानकारी दिए। त्यसअघि प्रधानमन्त्री मोदीले रूसका राष्ट्रपति भ्लादिमिर पुटिनसँग कुरा गर्दै युक्रेन र रूसका राष्ट्रपतिबीचको प्रत्यक्ष वार्ताले जारी द्धन्द्ध समाधान तथा शान्ति प्रयासमा ठूलो सहयोग पुग्ने सुझाव दिएका थिए। उनले युक्रेनका राष्ट्रपति भोलोडिमिर जेलेन्स्कीसँग पनि वार्ता गर्दै द्धन्द्धबाट भएको जनधनको क्षतिप्रति गहिरो दुःख व्यक्त गरेका थिए। युक्रेन युद्ध पाँचौ महिनामा प्रवेश गरेको छ। दुई देशबीच द्धन्द्ध जारी रहँदा युरोपेली देशमा इन्धन आपूर्ति प्रभावित भएको छ भने खाद्य सङ्कटको चुनौती थपिएको छ। सोमबार किएभस्थित किनमेल घरमा भएको भीषण आक्रमणलाई लिएर युक्रेनले रूसमाथि युद्ध अपराधको आरोप लगाएको छ। एकहजारभन्दा बढी सर्वसाधारण किनमेलमा व्यस्त भएका बेला गैरसैनिक क्षेत्रमा रूसी फौजले गरेको आक्रमणको युक्रेनी राष्ट्रपतिले निन्दा गरेका छन्। रासस
निर्वाचन खर्चको विवरण बुझाउन उम्मेदवारको आनाकानी,"विराटनगर : मोरङमा स्थानीय तह निर्वाचनका अधिकांश उम्मेदवारले खर्चको विवरण बुझाउन आनाकानी गरिरहेका छन्। निर्वाचनका बेला गरेको खर्चको विवरण नबुझाउने उम्मेदवारको संख्या धेरै छ। थोरै मात्रै उम्मेदवारले आफूले गरेको खर्चको विवरण निर्वाचन आयोगलाई बुझाएका छन्। मोरङमा ४,३४६ जना उम्मेदवार बनेका थिए। वैशाख ३० गते सम्पन्न निर्वाचनबाट विभिन्न पदमा ८२९ जना निर्वाचित भए। तर खर्चको विवरण भने हालसम्म ३१५ जनाले मात्रै बुझाएका छन्। १ महानगरपालिका, ८ नगरपालिका र ८ गाउँपालिकासहित १७ वटा स्थानीय तह रहेको मोरङमा प्रमुखमा पदमा ७४, उपप्रमुखमा ७०, अध्यक्षमा ६०, उपाध्यक्षमा ४८, वडाध्यक्षमा ९६२, खुला सदस्यमा १,६४०, महिला सदस्यमा ७७० र दलित महिला सदस्यमा ७२२ जनाले उम्मेदवारी दिएका थिए। निर्वाचन आयोग ऐन २०७३ को दफा २५ अनुसार निर्वाचन सकिएर अन्तिम मतपरिणाम घोषणा भएको ३० दिनभित्र उम्मेदवारले चुनावका बेला आफूले गरेको खर्चको विवरण बुझाउनुपर्ने हुन्छ। उम्मेदवारले प्रयोग गरेको सवारीसाधन, कार्यकर्ता एवं प्रतिनिधि परिचालन, कार्यालय सञ्चालन, प्रचारप्रसार, इन्धन, ढुवानीलगायतमा गरेको खर्चको विवरण पेस गर्नुपर्ने प्रावधान छ। तर मतपरिणाम घोषणा भएको लामो समयसम्म उम्मेदवारले खर्चको विवरण नबुझाएको प्रदेश १ निर्वाचन कार्यालय विराटनगरका प्रमुख एवं उपसचिव लेवन काश्यप अधिकारीले जानकारी दिए। उनका अनुसार हालसम्म ७ प्रतिशतले मात्रै विवरण बुझाएका छन्। जिल्लाभरका ४,३४६ उम्मेदवारमध्ये सोमबारसम्ममा ३१५ जनाले मात्रै विवरण बुझाएको अधिकारीले बताए। उनका अनुसार ९३ प्रतिशत उम्मेदवारले खर्चको विवरण बुझाउन बाँकी छ। निर्वाचन सकिएर अन्तिम मतपरिणाम घोषणा भएको लामो समय भइसक्यो। तर निक्कै कम उम्मेदवारले मात्रै निर्वाचन खर्च बुझाएका छन्, उपसचिव अधिकारीले भने, स्थानीय तहका अधिकांश उम्मेदवारले अझैसम्म खर्चको विवरण बुझाएका छैनन्। त्यस्ता उम्मेदवार ४,०३१ जना छन्। तोकिएको समयमा खर्चको विवरण नबुझाउने उम्मेदवारलाई कारबाहीको प्रक्रिया अघि बढाउने तयारी गरिएको जानकारी उनले दिए। सबै दल र उम्मेदवारलाई जतिसक्दो चाँडो खर्चको विवरण बुझाउन पत्राचार गरिसकिएको छ, उनले भने, नबुझाउनेलाई कानुनअनुसार कारबाही अघि बढाउने तयारी भइरहेको छ। तोकिएको समयमा खर्च विवरण नबुझाउनेलाई निर्वाचन (कसूर तथा सजाय) ऐन २०७३ को दफा ३१ को उपदफा ४ बमोजिम १५ हजार रूपैयाँसम्म जरिवाना हुने कानुनी व्यवस्था छ। निर्वाचन आयोगले चुनावका बेला उम्मेदवारले गर्न पाउने खर्चको सीमा तोकेको थियो। उम्मेदवारमध्ये नगरपालिकाका प्रमुख र उपप्रमुखका लागि ४ लाख ५० हजारसम्म, गाउँपालिकाका अध्यक्ष र उपाध्यक्षलाई ३ लाख ५० हजार र वडाध्यक्षका लागि २ लाखसम्म खर्च गर्नसक्ने व्यवस्था गरिएको थियो। हदभन्दा बढी खर्च गर्नेलाई ऐनको दफा २६ अनुसार सोही बराबरको जरिवाना हुने कानुनी व्यवस्था छ।"
राजस्वका दरमा चलखेलले स्वदेशी उद्योग धराशायी,"काठमाडौं : अर्थमन्त्री जनार्दन शर्माले अनधिकृत तवरले पूर्वनासुलाई घुसाएर बजेटमा राजस्वका दरमा चलखेल गर्दा त्यसको प्रभाव स्वदेशी उद्योगमा पर्न थालेको छ। जसको परिणाम स्वरूप कच्चा पदार्थ आयात गरी सामान उत्पादन गर्ने उद्योग धराशायी हुने देखिएको छ। अनधिकृत व्यक्तिबाट करका दर फेरबदल गरिनु र लगत्तै त्यसको प्रभाव देखिनुमा तादात्म्य देखिन थालेको सरोकारवाला बताउँछन्। अर्थमन्त्री शर्माले उद्योग प्रवर्द्धन गर्ने नीति नलिँदा अधिकांश वस्तुको आयात गर्नै नसक्ने अवस्था आएको भन्दै व्यवसायी आन्दोलित भएका छन्। बजेटमा गरेका व्यवस्थाले यति बेला अधिकांश स्वदेशी उद्योगहरूको आयात प्रभावित भएको छ। तयारी स्यानिटरीमा भारी भन्सार छुटपछि त्यसको कच्चापदार्थ आयात ठप्प प्रायः छ। बिलेट आइरन र १०० किलोवाटका विद्युतीय सवारी साधनको आयात पनि प्रभावित देखिएको छ। कच्चा पदार्थ ल्याएर उत्पादन गर्ने व्यवसायीले आयातका लागि प्रतीतपत्र (एलसी) खोल्न सकेका छैनन्। यसअघि खोलेका एलसीबाट आयातीत वस्तुको पनि बढी मूल्य चुकाउनु परेको गुनासो उनीहरूले गरेका छन्। राजस्वका दरहरूमा सहज बनाइएका वस्तुको आयातले भने निरन्तरता पाएको छ। जसमा स्पञ्ज आइरन, तयारी स्यानिटरी प्याड, टायल, जुत्तालगायत छन्। तर, सरकारले राजस्वका दरहरूमा उद्योगीलाई सजिलो बनाउँदा उपभोक्ता भने मारमा परेको देखिन्छ। वैदेशिक व्यापार विज्ञ डापोषराज पाण्डे बजेटअघि र पछिका १५ दिनको तथ्यांक हेर्दा प्रभाव कम मात्रै देखिने बताउँछन्। राजस्वका दरहरूमा चलखेल गरेअनुसार कति बढी आयात भए र कति कम भए भन्ने अबको तीन महिनाको तथ्यांकले देखाउने डा पाण्डेको भनाइ छ। यो छोटो अवधिमा राजस्वका दरले आयातमा खासै फरक नदेखिन सक्छ। यद्यपी राजस्व संकलनमा भने यसले तत्कालै प्रभाव पार्छ, डा पाण्डे भन्छन्, स्वदेशी उद्योगको क्षमता, कच्चा पदार्थ आयातको स्थिति र प्रभाव अबको तीन महिनामा देखिनेछ। आगामी आर्थिक वर्षको बजेटमार्फत एउटा स्पेसिफिक उद्योगको पक्षपोषण गर्ने गरी भन्सार महसुल दर र अन्तःशुल्क म्यानुपुलेट गरिएको डा पाण्डे औंल्याउँछन्। यति मात्रै होइन। हाम्रो अन्तर्राष्ट्रिय प्रतिबद्धताअनुसार स्वदेशी वस्तुको आयातलाई कस्तो व्यवहार गर्ने भन्नेमा सही दिशा निर्देश भएको छैन, सावती (साउथ एसिया वाच अन ट्रेड इकोनोमिक एन्ड इन्भाइरोमेन्ट) नेपालका अध्यक्षसमेत रहेका डा पाण्डे भन्छन्, स्वदेशी उद्योगलाई भायोलेसन गरिएको छ। स्वदेशी उत्पादनलाई अन्तःशुल्कमा छुट दिइएको छ। जबकि हामीले यस्ता उद्योगलाई आयातमा लगाएका छौं। यो नेसनल ट्रिटमेन्टको सीधा भायोलेसन हो। अहिले यस्ता उटपट्याङ नीति ल्याइएको छ। यो एउटा स्पेसिफिक उद्योगलाई फेवर गर्न यत्रो उपद्रो मच्चाइएको छ। सय किलोवाटमाथिका विद्युतीय गाडी आयात प्रभावित भन्सार विभागको आयातीत तथ्यांकलाई विश्लेषण गर्दा बजेट अघि १ सय किलोवाटभन्दा बढी क्षमताका विद्युतीय कार, जिप र भ्यानको आयातको आकार ठूलो देखिएको छ। तर, जेठ १५ पछि केही घटेको छ। तथ्यांकअनुसार जेठ १ देखि १५ गतेसम्म साढे २ खर्बभन्दा बढीका ६१ वटा १०० किलोवाटमाथिकोे विद्युतीय गाडी आयात भएको थियो। तर, बजेटपछि २ वटा मात्रै भित्रिएको तथ्यांकले देखाएको छ। बजेटमा १ सय किलोवाटमाथिका लागि आयातमा महँगो र कमलाई सस्तो बनाएको प्रभाव देखिएको हो। बजेटअघिको १५ दिनमा १ सय किलोवाटसम्मका विद्युतीय गाडी १ खर्ब २५ अर्ब रुपैयाँ बराबरमा ३९ वटा आयात भएका थिए। तर, बजेटपछि १ खर्ब ३२ अर्ब रुपैयाँमा ५१ वटा आयात गरिएको छ। यस्ता गाडीमा सहुलियत पाइने सूचना चुहावट भएअनुसार आयातका लागि एलसी खोलेकाले पनि बजेटपछि यस्तो गाडीको आयात बढेको हुन सक्ने अनुमान गरिएको छ। किनभने अर्थमन्त्रीले २०७९८० को बजेटमा सय किलोवाटभन्दा बढी क्षमताका सबैमा अन्तःशुल्क लाग्ने बनाए। १०० देखि २०० किलोवाटसम्म ३०, २०० देखि ३०० सम्म ४५ र त्यसभन्दा माथिका गाडीलाई ६० प्रतिशत अन्तःशुल्क लगाइएको छ। सबै विद्युतीय सवारीका लागि भन्सार शुल्क १५ प्रतिशत लाग्दै आएको छ। तर, बजेटले भन्सार शुल्क पनि १०० माथिलाई बढाएको छ। जसमा १०० देखि २०० किलोवाटसम्म ३०, त्यसपछि ३०० सम्म ४५ र ३०० भन्दा बढीमा ६० प्रतिशत पुर्याएको छ। यो व्यवस्थाले निश्चित व्यापारिक घरानालाई लाभ र निश्चितलाई हानि पुर्याएको सरोकारवालाको गुनासो छ। बजेटसँगै चौधरी ग्रुपले नेटा भी कार नेपाली बजारमा धमाधम भित्र्याएको छ। यो ७० किलोवाटको छ। यसलाई अन्तःशुल्क र भन्सारको वृद्धि लागू हुँदैन। तर, बढी क्षमताको विद्युतीय गाडी आयात गर्ने मर्कामा परेका छन्। १३० किलोवाटको एमजीको विद्युतीय कार आयात प्रभावित छ। अहिले यस्ता कम्पनीले एलसी नखोलेको उद्योगी बताउँछन्। अर्थमन्त्रीले मोटर क्षमतालाई मात्र मापदण्ड मानेर बढाएको शुल्क अवैज्ञानिक भएको विशाल ग्रुपका महाप्रबन्धक सचिन अर्यालको तर्क छ। हामीले १३० किलोवाटको कार ५२ लाख रुपैयाँमा बेच्दै आएका हौं। तर, अन्य ब्रान्डले ७० किलोवाटको गाडी ५७ लाखमा बेच्दै आएका छन्। कतिपय ब्रान्डका १ सय किलोवाटका गाडीलाई ६० लाख रुपैयाँ पर्छ, अर्याल भन्छन्, विलासी बढी क्षमताको ५२ लाख पर्ने गाडी भयो कि कम क्षमताको ६० लाख पर्ने ? बजेटअघि ग्राहकबाट ५ सयभन्दा बढी विद्युतीय गाडी बुक भएको तर अहिले भन्सारका दरहरू बढेकाले आयात गर्न सक्ने अवस्था नरहेको उनको भनाइ छ। किनभने बढेको मूल्यमा ग्राहकले किन्न इच्छुक हुँदैनन्। महँगोमा ल्याएर थन्क्याउनुको विकल्प हुँदैन। यति ठूलो भार बोक्न सकिँदैन, उनी भन्छन्। बीवाईडी अटो उद्योग कम्पनीका आधिकारिक वितरक साइमेक्स इन्कले पनि यसमा आपत्ति जनाउँदै आएको छ। विद्युतीय सवारीमा कर अवैज्ञानिक र तर्करहित रहेको औंल्याएको छ। यता सरकारी पदाधिकारी भने ठूला, महँगा, विलासिताका रूपमा प्रयोग गरिने विद्युतीय गाडी आयातले करोडौं विदेशी मुद्रा ह्वात्तै घट्ने भएकाले यस्तो रणनीति अपनाएको तर्क गर्छन्। स्पन्ज आइरनबाहेक २ दर्जन फलाम उद्योग प्रतिस्पर्धा गर्न नसक्ने अवस्थामा स्वदेशी फलाम उद्योग प्रभावित हुने गरी बजेटमा व्यवस्था गरिएपछि उद्योगीहरू आक्रोसित भएका छन्। विलेट फलाम आयात गरी रड तथा छड उत्पादन गर्ने उद्योग भन्सार महसुल र अन्तःशुल्कको भारले धराशायी भएको व्यवसायीको गुनासो छ। पूर्वका उद्योगीहरूले हालै बजेटको नीतिले जीआई वायर उद्योग सञ्चालन गर्न नसकिने भन्दै विरोध प्रदर्शन गरेका थिए। यस्ता फलाम उद्योगले कच्चा पदार्थ भारतबाट आयात गर्नुपर्छ। फलामे तार उत्पादनका लागि आवश्यक पर्ने जीआई वायर आयातमा भन्सारदर ५ प्रतिशतबाट बढाएर १० प्रतिशत पुर्याइएको छ। प्रतिक्विन्टल अन्तःशुल्क २५ सयबाट बढाएर ४५ सय पुर्याइएको छ। व्यवसायीले भने सात कम्पनीलाई फाइदा पुग्ने गरी बाँकी दुई दर्जन उद्योग धराशायी हुने व्यवस्था बजेटले गरेकोमा आपत्ति जनाउँदै आएका छन्। साखः स्टिलका निर्देशक किरण साखः बजेटले विलेट आइरन आयातमा कडाइ गर्दै आएकाले २४ उद्योगमध्य केही ठप्प हुन थालेको बताउँछन्। उनका अनुसार स्पन्ज आइरनबाट नेपालमा विलेट बनाउनेबाट खरीद गर्दा भारतकै मूल्यमा दिने भएपछि उनीहरूसँगै प्रतिस्पर्धा गर्न सकिँदैन। अहिले फ्याक्ट्री चलाउन सकिरहेका छैनौं। कच्चापदार्थ किन्नै नकिने अवस्थामा पुगेका छौं। किनेर आयात गर्दा स्वदेशी उद्योगसँग प्रतिस्पर्धा गर्नै नसक्ने अवस्थामा छौं, साखः भन्छन्, नेपालमा अरू अत्यावश्यक वस्तुहरू औषधि, बीउबिजन, खाद्यान्नजस्ता कुनै वस्तुमा शून्य भन्सार भन्ने छैन तर स्पन्ज आइरनमा मात्रै सरकारले अध्यादेशमार्फत ल्याएको प्रतिस्थापन बजेटले नै शून्य भन्सार दर बनाइदियो। विलेट आइरन आयात गरेर डन्डी बनाउने उद्योगलाई प्रतिकिलो साढे ३ रुपैयाँ अन्तःशुल्कलाई बढाएर साढे ४ रुपैयाँ पुर्याइएको छ। भन्सार शुल्क पनि तिर्नुपर्छ। तर, स्पन्ज आइरन तथा पत्रु आयात गरेर विलेट बनाउने उद्योगलाई अन्तःशुल्क छुट छ। भन्सार महसुल १ प्रतिशत मात्रै छ। व्यवसायीको गुनासो सुनुवाइमा अर्थमन्त्री शर्माले अटेर गरेको भन्दै संघीय संसद्को उद्योग तथा वाणिज्य र श्रम तथा उपभोक्ता हित समितिले यस्ता दरमा प्रतिस्थापन विधेयक अघिकै दरअनुसार हुने गरी पुनर्विचार गर्न निर्देशन दियो। तर, कार्यान्वयन भएको छैन। अहिले विलेट आयात गर्ने उद्योगको उत्पादन क्षमता कमजोर भएको व्यवसायीको गुनासो छ। कम क्षमतामा काम गर्नुपरेकाले उद्योग सञ्चालन गर्न गाह्रो भएको छ। सरकारले उस्तै प्रकृतिको उद्योगलाई काखा र पाखा गर्न भएन, व्यवसायी भन्छन्, अहिले प्रायः उद्योगहरू १०१५ प्रतिशतको क्षमतामा मात्रै चलिराखेका छन्। स्यानिटरीका स्वदेशी उद्योग धराशायी स्यानिटरी प्याड आयातमा लाग्दै आएको भन्सार महसुलमा ९० प्रतिशत छुट प्रदान गर्ने व्यवस्था बजेटले गरेको छ। यसले गर्दा स्वदेशी उद्योग जोखिममा परेका छन्। नेपालमा ४० भन्दा बढी स्यानिटरी उद्योग छन्। तिनको क्षमता वार्षिक ९० करोड उत्पादन गर्ने छ। हाल ३० करोड मात्रै उत्पादन गरिरहेका छन्। केही आयातकर्ताको सेटिङमा उद्योगलाई हतोत्साही गर्ने अभिप्रायले ९० प्रतिशत छुट व्यवस्था भएको व्यवसायी गुनासो गर्छन्। सरकारले कच्चा पदार्थ आयातमा भने ३० प्रतिशतसम्म भन्सार तोकेको छ। बजेट वक्तव्यमा स्यानिटरी प्याडमा लाग्दै आएको १५ प्रतिशत भन्सार महसुलमा ९० प्रतिशत कटौती गरी १५ प्रतिशत कायम गरिएको छ। काठमाडौंको बनस्थलीमा रहेको एजी हेल्थ इन्डस्ट्रिज प्रालिद्वारा सञ्चालित उद्योगमा स्यानिटरी प्याड उत्पादनमा सहभागी कामदार। स्यानिटरी प्याड उत्पादन संघका अध्यक्ष डोलराज अधिकारी सरकारले प्याड आयातमा ९० प्रतिशत भन्सार महसुल छुट दिँदा कच्चा पदार्थ आयातमा भने उच्च भन्सार महसुल तोकेकाले धराशायी हुन लागेको बताउँछन्। सरकारले गरेको विभेदकारी व्यवस्थाले स्वदेशी उत्पादकहरू मारमा परेका छन्। उद्योग नै बन्द हुने अवस्था सिर्जना भएको गुनासो गर्दै आएका छन्। सरकारले नेपाली उद्योगलाई पूर्णरूपमा धराशायी बनाउने नीति लिएको देखिन्छ। नेपाली उद्योग चल्ने नसक्ने अवस्थामा पुगेका छन्, अधिकारी भन्छन्, आयातीत वस्तुको १०० रुपैयाँमा स्वदेशी उद्योगले कच्चापदार्थमा साढे ८ रुपैयाँ भन्सार लिने भयो भने तयारी स्यानिटरी आयातलाई साढे १ रुपैयाँ मात्रै लिने व्यवस्था भयो। यसो गर्दा हाम्रो उत्पादन धेरै महँगो पर्न जान्छ। यसो हँुदा कसरी स्वदेशी उदोग टिक्छन् ?, स्यानिटरी प्याड बनाउन ८ प्रकारका कच्चापदार्थ चाहिन्छ। यसअन्तर्गत कपास जस्तो फलप, नन ओभन, स्याप पेपर, हटमेन (गम), पिफिन, स्याप (पानी सोस्ने मसिनो दाना), र्यापर, पोली ब्याग पर्छन्। यस्ता कच्चापदार्थ समग्रमा सबै उद्योगले बजेटअघि मासिक करिब साढे २ अर्ब रुपैयाँ बराबरको आयात गर्ने गरेको संघका अध्यक्ष अधिकारी बताउँछन्। तर, बजेटमार्फत अन्याय गरिएकाले उत्पादन महँगो पर्न जाने हुँदा व्यवसायीले आयात गरेका छैनन्। उनका अनुसार बजेटअघि नै प्रतितपत्र (एलसी) खोलेका उद्योगहरूले भने बाध्य भएर लिनुपर्ने भएको तर अरूले अहिले एलसी खोल्न ठप्प नै छ। जबकि तयारी स्यानेटरी प्याड भने दैनिक अर्बौंको आयात भइरहेको भन्सारको तथ्यांकले देखाएको छ। बजेटअघिको १५ दिनमा मात्रै ४४ अर्ब ५२ करोड रुपैयाँ हाराहारीको ३१ लाख ८० हजार पिस आयात भएको देखिएको छ। विभागका अनुसार बजेटपछिको १५ दिनमा पनि २३ अर्ब ७२ करोड बराबरको भित्रिसक्यो र यो क्रम जारी रहेको छ। तर, कच्चापदार्थ आयात गरेर नेपालमै यस्तो उत्पादन गर्नेहरूले अहिले एलसी खोल्नै नसकेको बताउँछन्। स्यानिटरी प्याड उत्पादन संघका अध्यक्ष अधिकारीका अनुसार नेपाली उद्योग प्रोत्साहित गर्ने, मुलुक आत्मनिर्भर गर्ने भन्ने तर तयारी आयात वस्तुलाई सस्तोमा ल्याउने तर कच्चा पदार्थ महँगो बनाउने भन्ने गतिविधि त बच्चाले पनि बुझ्छन। यस्तो काम सेटिङमै भएको उनको आरोप छ। प्रशोधित पामोलिन तेल आयात बढ्दो विभागको तथ्यांकअनुसार जेठमा पामोलियन तेल ३२ अर्ब ८७ करोड रुपैयाँ बराबरको १ लाख ६० हजार ९ सय ६० लिटर आयात भएको छ। यसअघि वैशाखमा १० अर्ब ८७ करोड रुपैयाँ बराबरको ८० हजार ५ सय २० लिटर आयात भएको थियो। सरकारले बजेटमार्फत प्रशोधित पाम र पामोलिन तेललाई सहुलियत दिएको छ। बजेटले यी तेलमा ५ प्रतिशत मात्र भन्सार महसुल राखेको छ। जबकि यसअघि यो १५ प्रतिशत थियो। चौधरी ग्रुपले वाईवाई चाउचाउ उत्पादन गर्छ, उसैको फाइदाका लागि यसको दर घटाइएको अर्थ मन्त्रालय स्रोतको दाबी छ। त्यसैगरी ती तेल प्रयोग गर्ने उद्योगलाई सिधै आयात गर्न दिने व्यवस्था गरिएको छ। यसले स्वदेशी घिउतेल उद्योगहरू गम्भीर संकटमा जाने उद्योगीको भनाइ छ। टायलमा उपभोक्तालाई मर्का सरकारले टायलमा १० प्रतिशत भन्सार बढाएको छ। त्योभन्दा पहिला ३० प्रतिशत थियो। अब ४० पुुगेको छ। यसले आम उपभोक्ता मारमा परेका छन्। हरेक निर्माणमा टायल चाहिन्छ। नेपालमा वीरगन्जमा एउटा मात्रै टायल्स उद्योग भएको र यसैको सेटिङमा टायल्समा भन्सार बढाइएको व्यवसायीहरूको तर्क छ। स्वदेशी उद्योगलाई प्रोत्साहन गर्ने भन्दै उपभोक्तालाई मारमा पार्ने काम सरकारले गरेको व्यवसायीहरू बताउँछन्। यद्यपि भन्सारदर बढे पनि आयात भने रोकिएको छैन। जेठ १ देखि १५ गतेसम्म ३ खर्ब ८९ अर्ब रुपैयाँ बराबरको करिब ८१ लाख ८९ हजार स्क्वायर मिटर टायल्स आयात भएको छ। बजेट आउनुअघि र पछिका १५ दिनको तथ्यांक हेर्दा प्रभाव कम मात्रै देखिन्छ। राजस्वका दरहरूमा चलखेल गरेअनुसार कति बढी आयात भए र कति कम भए भन्ने अबको तीन महिनाको तथ्यांकले देखाउनेछ। डा पोषराज पाण्डे, वैदेशिक व्यापार विज्ञ पहिला सबै प्रकारका फलाम आयात गर्नेलाई एकरुपता थियो। तर, अहिले धेरै विभेद भएकाले अधिकांश उद्योग धराशायी बनेका छन्। फ्याक्ट्री चलाउन सकिरहेका छैनौं। किरण साखः वरिष्ठ उपाध्यक्ष, नेपाल स्टिल रोलिङ मिल्स एसोसिएसन स्यानिटरी प्याडको कच्चापदार्थ बजेटअघि मासिक साढे २ अर्ब रुपैयाँबराबरको आयात गरिन्थ्यो। तर, बजेटमार्फत अन्याय गरिएकाले उत्पादन महँगो पर्न जाने हुँदा व्यवसायीले आयात गरेका छैनन्। डोलराज अधिकारी अध्यक्ष, स्यानिटरी प्याड उत्पादन संघ बिहानी प्रहर जब पूर्वनासुले बजेट चलाए अर्थमन्त्री विचौलीयाको चगुंलमा परे, टुलुटुलु हेरेर बस्दैनौं : एमाले विनियोजन विधेयक पारित, अर्थमन्त्रीको राजीनामा माग्दै एमालेद्वारा संसद् बहिष्कार साढे ७ अर्ब सिध्याउन अर्थमन्त्रीको चलखेल संसदमा अर्थमन्त्रीको राजीनामा माग पूर्वनासु घिमिरेले चलाएका थिए प्रतिस्थापन विधेयक पनि"
तमोरमेवा आयोजना अनिश्चित,"ताप्लेजुङ : २०७७ जेठमा तमोरमेवा जलविद्युत् आयोजनाका अध्यक्ष भानेन्द्र लिम्बूले भनेका थिए, द्वन्द्वले काम गर्न सकिएन। सरकारले लाइसेन्समा खेलवाड गर्यो। कानुनी लडाइँ लड्दा समय खर्चिनु पर्यो। अब सबै समस्या झुल्झिए। आयोजना बन्छ। तर, त्यसको दुई वर्ष नाघ्दासमेत आयोजनाको काममा सिन्को भाँचिएको छैन। तमोर र मेवा नदीबाट १ सय २८ मेघावाट विद्युत् उत्पादन गर्ने भन्दै दर्जन पटक आएर सार्वजनिक सुनुवाइ गरेका लिम्बू गुमनाम छन्। त्यसबेला सार्वजनिक सुनुवाइ गर्न आयोजनाको प्रभावित भनिएको क्षेत्र पुगेका लिम्बूलाई स्थानीयले घेरेपछि ६ महिनाभित्र काम थाल्ने बताएका थिए। आयोजना प्रभावित क्षेत्र फुङलिङ३ आँगेदिमका क्रिलोचन भारती भन्छन्, लट्ठी बोकेर खेदाउँछौ। आयोजना बनाउँछौं भनेर आफूहरूलाई १६ वर्षदेखि ढाँटेको उनको भनाइ छ। नियामक निकायले समेत कारबाही नगरेर साथ दिएको स्थानीयको आरोप छ। २२ अर्ब लागतमा आयोजना सम्पन्न गर्ने जनाइएको थियो। जलविद्युत् लगानी तथा विकास संस्था लिमिटेड र गोरक्ष हाइड्रोपावर प्रालिलाई साझेदार संस्थाको रूपमा लिएको थियो। जलविद्युत् लगानी संस्थाले ३५, गोरक्षले ३०, स्पार्कले १५ र प्रभावित क्षेत्रका बासिन्दासहित सर्वसाधारणले १०१० प्रतिशत सेयर लगानी गर्ने बताइएको थियो। अब आयोजना बन्ला भन्ने विश्वास मरिसकेको स्थानीय बताउँछन्। स्थानीय दाताराम पुरीले भने, गाउँका युवालाई रोजगारी दिन्छु भन्थे। त्यो बेलाका युवा बूढो भइसके। तर हाइड्रोले काम थालेको छैन। अहिले त आफ्नो नाममा रहेको खोला बेच्न पो लाग्या छ भन्ने सुनेको छु। तमोर र मेवा दुवै हिमनदीको पानी भएकाले आयोजना आकर्षक मानिन्छ। आयोजनाले मिक्वाखोला र मेरिङदेन गाउँपालिका भएर बग्ने मेवा नदीको पानी फुङलिङ नगरपालिका र मिक्काखोला गाउँपालिका भएर बग्ने तमोर नदीमा मिसाई विद्युत् उत्पादन गर्ने अनुमति लिएको छ। आयोजना स्थलमा २१ हेक्टर सरकारी र १५ हेक्टर निजी जमिन छ। यद्यपि सरकारीबाहेक निजी ककसको भनेर पहिचान नै भएको छैन। पाँच वर्षभित्र निर्माण सम्पन्न गर्ने लक्ष्य कागजमा सीमित बनेको छ। भौतिक संरचना निर्माणसहित टेन्डर डकुमेन्ट तयार, सडक स्तरोन्नति र जग्गा खरिद प्रक्रिया लथालिंग छ। फुङलिङ नगरपालिका, मेरिङदेन, आठराई त्रिवेणी र मिक्वाखोला गाउँपालिकाका १३ वटा वडाको तल्लो क्षेत्र आयोजना प्रभावित क्षेत्र हुन्। ऊर्जा मन्त्रालयका तत्कालीन सचिव दिनेशकुमार घिमिरेद्वारा निर्माण कम्पनी स्पार्कलाई अनुमतिपत्र दिएको थियो।"
विश्व व्यवस्थामा ठूलै परिवर्तन आउँदैछ : वर्षमान,"काठमाडौंः नेकपा माओवादी केन्द्रका केन्द्रीय कार्यालय इन्चार्ज वर्षमान पुन 'अनन्त' ले विश्व व्यवस्थामा ठूलै परिवर्तनको संकेत देखा परेको बताएका छन् । मंगलबार राजधानीमा आयोजित नेपालमा समाजवादको सम्भावना र चुनौती विषयक कार्यशालामा पुनले संसारभर पुँजीवादी विश्व व्यवस्थाको विकल्प खोज्न थालिएको बताएका हुन्। अहिले विश्व नै आर्थिक संकटको सम्भावित जोखिममा परेको तथा असमानता र विभेदको खाडल गहिरिँदै गएको भन्दै पुनले त्यसका लागि पुँजीवादी व्यवस्था जिम्मेवार रहेको तर्क गरे । पुँजीवादको विकल्प समाजवाद भएको भन्दै उनले फेरि एकपटक संसारभर समाजवादी व्यवस्था स्थापना हुने बताए । विश्वव्यापी रुपमा विभेद र असमानता बढेको छ । यो पुँजीवादी विश्वव्यवस्थामा आएको संकट हो,' पुनले भने, 'माक्र्सले भन्नुभएको थियो, पुँजीवादी व्यवस्थाको असफलताको गर्भबाटै समाजवादको जन्म हुन्छ । त्यो समय अब आएको छ । पुनले संविधानमै नेपाललाई समाजवाद उन्मुख उल्लेख गरिएको भन्दै राज्यले समाजवादका आधार निर्माण गर्ने गरी काम गर्नुपर्ने बताए । समाजवादको जग बसाल्न स्वास्थ्य, शिक्षा, रोजगारी, खाद्यान्न र आवाशमा जनताको अधिकार ग्यारेण्टी हुनुपर्ने उनले बताए । संघ, प्रदेश र स्थानीय सरकारहरुले स्वास्थ्य र शिक्षा क्षेत्रमा विगतको तुलनामा लगानी बढाए पनि त्यो पर्याप्त नभएको उनले उल्लेख गरे । केही प्रदेश र पालिकाहरुले जनताको आधारभूत स्वास्थ्य निःशुल्क गरेको उनले बताए । हामीले संविधानमा नेपाललाई समाजवाद उन्मुख भनेका छौं,' पुनले भने, त्यो भनेको शिक्षा, स्वजास्थ्य रोजगारीको ग्यारेण्टी हो । स्थानीय पालिकाहरुले आधारभूत स्वास्थ्य निःशुल्क गरेको छ । प्रदेश सरकारले पनि केही ठाउँमा गरेको छ । समाजवादलाई रणनीतिक लक्ष्य बनाएर सामाजिक सुधार गर्नुपर्छ । पुनले उत्पादक शक्तिको विकास, उत्पादन वृद्धि तथा त्यसको न्यायिक वितरणमार्फत समाजवादको आधार निर्माण गर्न सकिने विश्वास व्यक्त गरे । फरक प्रसंगमा पूर्वअर्थमन्त्रीसमेत रहेका पुनले नेपाली अर्थतन्त्र दबाबमा रहेको बताए । कोभिड१९ महामारी र रुसयुक्रेन युद्धको नारात्मक प्रभावका कारण श्विव्यापी आर्थिक मन्दीको अवस्था आउन सक्ने पुनले बताए । नेपाली अर्थतन्त्रमा मुद्रास्फिति र तरलता अभावजस्ता चुनौती देखिएको भन्दै उनले सबै मिलेर समस्या समाधान गर्नुपर्ने विचार व्यक्त गरे ।"
उच्च रक्तस्रावले सुत्केरीको मृत्यु,"जाजरकोट : अत्याधिक रक्तस्रावका कारण जाजरकोटको कुशे गाउँपालिका५ जरगाउँमा सुत्केरीको मृत्यु भएको छ। सोमबार बिहान ७ बजे घरमै सुत्केरी भएकी कुशे गाउँपालिका५ जहरगाउँकी ३० वर्षीया नारायणकली रोकायको रक्तस्राव नरोकिदा पाँच घण्टा पछि मृत्यु भएको हो । समयमा भरपर्दो प्रसूति सेवा पाउन नसक्दा उनको ज्यान गएको हो । समयमै सालनाल नखसेर नारायणकलीको मृत्यु भएको पति जयबहादुर रोकायले बताए । नारायणकलीको ४ घण्टासम्म साल खसेको थिएन उनले भनेघरमै सामान्य अवस्थामा सुत्केरी भएकी उनको सालनाल नझरेपछि स्थानीय मेडिकलमा लग्यौ । त्यहाँ कार्यरत स्वास्थ्यकर्मीको सहयोगमा सालनाल त निक्लियो तर रक्तस्राव रोकिन नसक्दा नारायणकलीको ज्यान जोगिन सकिएन । उनका यस अघि दुई छोरी र एक छोरा थिए । चौथो सन्तान छोरा जन्माई सकेपछि नारायणकलीको ज्यान गएको हो । नवजात शिशुको स्वास्थ्य अवस्था भने सामान्य रहेको छ । सदरमुकाम खलंगादेखि एक दिनको पैदल दुरीमा रहेको जहर गाँउ नजिक भरपर्दो स्वास्थ्य सुविधा नहुँदा उनी घरमै सुत्केरी हुन बाध्य भएकी थिइन् । नजिकमा सुविधा सम्पन्न स्वास्थ्य संस्था भएको भए श्रीमतीलाई बचाउन सकिने थियो तर के गर्नु दुर्गमको पीडा श्रीमान जयबहादुरले भनेसानो बच्चा कसरी स्याहारु । अरु ठूला बच्चाको लालनपालन कसरी गरुँ, मेरो जस्तो बर्जपात कसैलाइ नपरोस् ।"
तिब्बतका १७ हजार बढी व्यक्तिलाई स्थानान्तरण गरिँदै,"ल्हासा (एजेन्सी) : दक्षिणपश्चिम चीनको तिब्बत स्वायत्त क्षेत्रको उच्च स्थानका १७ हजार बढी नागरिकलाई स्थानान्तरण गरिने भएको छ। जीवनस्तर उकास्ने र पठार क्षेत्रको कमजोर पारिस्थितिक प्रणालीको संरक्षण गर्न सो स्थानका १७ हजार ५ सय ५५ नागरिकलाई नाग्कु सहरमा स्थानान्तरण गरिन लागिएको हो। चिनियाँ राष्ट्रपति सी चिनफिङको गरिबी निवारण कार्यक्रमले विकासको पूर्वाधार पुर्याउन कठिन हुने उच्च हिमाली क्षेत्रको पातलो बस्तीलाई एकीकृत बस्ती बनाइ उनीहरूलाई आधुनिक जीवनशैली विकास गर्ने नीतिअन्तर्गत हजारौं नागरिक स्थानान्तरण हुँदैछन्। आगामी डेड महिनामा समुद्री सतहभन्दा ४ हजार ५ सय मिटरमाथिको औसत उचाइ भएका ठाउँहरूबाट स्थानीयहरूलाई ३ हजार ६ सय मिटरको उचाइ रहेको शानन सहरमा ल्याइनेछ। स्थानान्तरण योजनाले पर्यावरणीय सुरक्षा र उत्तम जीवनको मानिसहरूको दुवै मागलाई ध्यानमा राख्दै जनकेन्द्रित विकास विचार प्रतिबिम्बित गर्छ, राष्ट्रपति सीले भनेका छन्। तिब्बतको एक सयभन्दा बढी सहरमा सञ्चालित स्थानान्तरण योजनाले आठ वर्षमा एक लाख ३० हजार नागरिकको जीवनयापनलाई परिवर्तन गरेको बताइएको छ।"
अमेरिकामा ट्रकभित्र ४६ जना आप्रवासीको शव फेला,काठमाडौं : अमेरिकाको टेक्सासको सान एन्टोनियो नजिकै लरी (ट्रक)भित्र कम्तिमा ४६ जना आप्रवासीको शव फेला परेको छ । स्थानीय एक टेलिभिजन च्यानलका अनुसार लरीभित्र फेला परेका १६ जनालाई विभिन्न अस्पतालमा लगिएको बीबीसीले जनाएको छ। उनीहरु कुन देशका नागरिक हुन् र कसरी मृत्यु कसरी भयो भन्ने एकीन विवरण आएको छैन। यो ट्रक सहरको दक्षिणी बाहिरी भागमा रहेको दुर्गम क्षेत्रमा रेलमार्गको ट्र्याकको छेउमा फेला परेको थियो। सान एन्टोनियो अमेरिका र मेक्सीकोको सीमाबाट झन्डै २५० किलोमिटरको दूरीमा अवस्थित छ। अमेरिकामेक्सिको सीमामा मानव तस्करीको सबैभन्दा खतरनाक घटनामध्ये एक हो। टेक्ससका गभर्नर ग्रेग याबटले ती मृत्युको लागि अमेरिकी राष्ट्रपति जो बाइडेनलाई दोष दिएको बीबीसीले जनाएको छ। सामाजिक सन्जालमा घटनास्थलमा रहेको एउटा ठूलो ट्रक वरिपरि आपत्कालीन सेवामा खटिने कर्मचारीहरू रहेको देखिएको छ।
बामदेव गौतमले नयाँ दल घोषणा गर्दै,काठमाडौंः नेपाल कम्युनिष्ट पार्टी एकता राष्ट्रिय अभियानका संयोजक बामदेव गौतमले राजनीतिक दल खोल्ने भएका छन् । त्यसका लागि गौतमले मंगलबार दिउँसो ३ बजे रिपोर्टर्स क्लबमा पत्रकार सम्मेलन गर्दैछन् । आज नयाँ दलको घोषणा गर्ने एकता राष्ट्रिय अभियानका प्रचार विभाग प्रमुख निमकान्त पाण्डेले जानकारी दिएका छन् । गौतमले नेकपा विभाजित भएपछि छुट्टै अभियान चलाउँदै आएका छन्।
"जसपाले गर्यो मन्त्री फिर्ता बोलाउने निर्णय, नयाँ मन्त्री छान्ने अधिकार उपेन्द्र यादवलाई","काठमाडौं : जनता समाजवादी पार्टी (जसपा) नेपालले सरकारमा रहेका सबै मन्त्रीलाई फिर्ता बोलाउने निर्णय गरेको छ। सोमबार साँझ बसेको जसपाका अध्यक्ष उपेन्द्र यादव समूहको बैठकले सबै मन्त्रीलाई फिर्ता बोलाउने निर्णय गरेको हो । बैठकमा उपेन्द्र पक्षका कार्यकारिणी सदस्यहरू मात्र सहभागि थिए। उक्त बैठकमा संघीय परिषद् अध्यक्ष बाबुराम भट्टराईका पक्षका कुनै कार्यकारिणी सदस्यलाई बोलाइएको थिएन। बैठकले सरकारमा अब कसलाई मन्त्री बनाउने भन्ने अधिकार उपेन्द्रलाई दिने निर्णयसमेत गरेको छ कार्यकारिणीमा आफ्नो बहुमत रहेको दाबी गर्दै उपेन्द्र पक्षका सदस्यको बैठकले बाबुराम भट्टराई, महेन्द्र यादवसहितका नेताहरुलाई कारबाही गर्ने अधिकार पनि यादवलाई दिइएको छ। पछिल्लो समय जसपाका बाबुराम र उपेन्द्र गरी दुई गुटमा विभाजित भएको छ। प्रचण्डसँगको भेटमा यादवले नेकपा एसले मन्त्रीहरू फिर्ता बोलाएर नयाँ मन्त्रीलाई शपथग्रहण गराएपछि आफ्नो पार्टीमा पनि मन्त्री फेरबदलको लागि सहयोग गर्न आग्रह गरेका थिए । जवाफमा प्रचण्डले पार्टीबाट औपचारिक निर्णय गरेर आउन भनेपछि सोमबार साँझको कार्यकारिणी बैठकले मन्त्रीहरू फिर्ता बोलाउने निर्णय गरेको हो। जसपाबाट संघीय मामिला तथा सामान्य प्रशासन मन्त्री राजेन्द्रप्रसाद श्रेष्ठ, वन मन्त्री रामसहायप्रसाद यादव, कृषि तथा पशुपन्छी विकास मन्त्रालय मन्त्री महिन्द्रराय यादव र भौतिक पूर्वाधार तथा यातायात मन्त्री रेणुकुमारी यादव सरकारमा सहभागी रहेका छन्। यता एकीकृत समाजवादीका मन्त्री ठूलो लफडापछि आइतबार फेरिएका हुन्। एकीकृत समाजवादीले प्रेमबहादुर आलेलाई संस्कृतिमन्त्री, रामकुमार झाँक्रीलाई सहरी विकासमन्त्री, कृष्णकुमार श्रेष्ठलाई श्रममन्त्री र विरोध खतिवडालाई स्वास्थ्यमन्त्रीबाट हटाएर जीवनराम श्रेष्ठ संस्कृति, पर्यटन तथा नागरिक उड्डयनमन्त्री, मेटमणि चौधरी सहरी विकासमन्त्री, भवानीप्रसाद खापुङ स्वास्थ्य तथा जनसंख्यामन्त्री, शेरबहादुर कुँवर श्रम, रोजगार तथा सामाजिक सुरक्षामन्त्री र हीराचन्द्र केसी स्वास्थ्य तथा जनसंख्या राज्यमन्त्रीको जिम्मेवारी दिइएको छ। खापुङ यसअघि राज्यमन्त्री थिए। जसपामा कलह"
खाडीमा भन्दा बारीमै कमाइ : तरकारीबाटै वार्षिक आठ लाख आम्दानी,"गलेश्वर : जीवनको उर्वर समय मुग्लानमा पसिना बगाउँदा पनि राम्रो कमाइ गर्न नसकेपछि स्वदेशमा फर्किएर माटोसँग खेल्दै तरकारी खेतीमा लाग्नुभएका हरिलाल घिमिरेको जीवनमा बल्ल हरियाली छाउन थालेको छ । म्याग्दीको बेनी नगरपालिका२ बञ्चरेढुङ्गाका ५१ वर्षीय उनको युवावस्था साउदी अरबको चर्को घाममा पसिना बगाउँदैमा बित्यो । तीन दशक अघि २० वर्षको उमेरमा गरिबीका कारण साहुसँग ऋण लिएर मुग्लानको बाटो समाएका घिमिरेले दश वर्ष साउदीअरब र पाँच वर्ष भारतमा पसिना बगाए पनि खासै राम्रो कमाइ गर्न नसकेपछि घर फर्किए। घर फर्केर हलो र कोदाली बोकी आफ्नै खेतको माटोमा पसिना बगाउन थालेपछि भने राम्रै कमाइ हुन थालेको छ । हरिलालजस्तै बेनी नगरपालिका२ रोहोटेका चन्द्रबहादुर घिमिरे, सोही ठाउँका चन्द्रबहादुर कार्की र फापर खेतका नवीन घिमिरेले गाउँकै माटोमा विदेशको भन्दा बढी खुसीको महक प्राप्त गर्न सफल भएका छन् । गाउँकै माटोमा तरकारी, फलफूल र पशुपक्षीपालनमार्फत खुसी र समृद्धि आर्जन गरेका यी घिमिरे दाजुभाइ मात्र होइनन्, जिल्लामा कैयौँ युवाहरु पनि छन् । रहरले होओस् वा बाध्यताल पैसा कमाउनका लागि दैनिक सयौँ नेपाली युवा विदेशी भूमिमा जाने गर्दछन् । अधिकांश नेपाली विदेशी भूमिमा आफ्नो पसिना बगाइरहेका छन् तर पछिल्लो समय आफ्नै देशमा केही गर्नुपर्दछ भनेर स्वदेश फर्कनेको पनि लर्को नै छ । आफ्नो देशमै केही गर्ने र परिवारसँगै बस्ने योजनाले नौ वर्ष साउदी अरबको बसाइँलाई बिट मारेर स्वदेश फर्किएका रोहोटेका ४८ वर्षीय चन्द्रबहादुर घिमिरेले अहिले साउदी अरबको भन्दा दुई गुणा बढी आम्दानी गर्न सफल भएका छन्। पाँचवटा हाइटेक प्रविधिको टनेलमा तरकारी खेती गरेका घिमिरेको बारीमा अहिले मौसमी र बेमौसमी तरकारी लटरम्मै झुलिरहेका छन् । काउली, बन्दा, मटरकोसा, गोलभेँडा, मुला, साग, धनियाँदेखि लिएर काँक्रा र तीतेकरेलाजस्ता बेमौसमी तरकारी फलाएर उहाँले एकै याममा चार लाखभन्दा बढी कमाइ गर्दै आएको बताए। 'विदेशबाट फर्किएको १० वर्ष भयो । त्यो अवधिमा विदेशभन्दा तीन गुणा बढी कमाउन सफल भएँ,', घिमिरेले भने 'आफ्नो परिवारसँगै बसेर आफ्नै माटोमा रमाउनुको मज्जा नै बेग्लै हुँदोरहेछ ।' गाउँमै तीन लाख लगानी गरेर रोहोटे नमूना कृषि फार्म सञ्चालन गरेका घिमिरेले भने, 'आफ्नै ठाउँमा गरे के हुँदो रहेनछ र काउली, बन्दा, आलु, गोलभेँडा, साग, मौसमी तरकारी र बेमौसमी तरकारी उत्पादन गरेर बिक्री गर्ने गरेको छु, बजारका लागि टाढा जानै पर्दैन ।' त्यसैगरी रोहोटेकै हरिलाल घिमिरेले पनि तरकारीसँगै लोकल बाख्रा, कुखुरा र माछापालन पनि गरेका छन् । दश रोपनी जग्गामा श्रीमती र छोराको सहयोगमा सबै काम गर्न सफल भएको उनले बताए। तरकारीसँगै गाउँमा धान, गहुँ, मकै, कोदोको पनि खेती गरेका घिमिरेले भने, '१४ वर्ष दुबई र कतारको मरुभूमिमा दुःख गरेँ तर जीवनमा हरियाली छाउन सकेन, आफ्नै गाउँ फर्केर आफ्नै माटोमा गरेको परिश्रमले बल्ल जीवनमा हरियाली ल्याउन सफल भएँ ।' अहिले मानिसले धेरै दुःख गर्न छाडेका कारणले गाउँमै आफूले उत्पादन गरेको तरकारी बिक्री हुने गरेको उनको भनाइ थियो । आफ्नो गाउँ ठाउँमा कृषिका लागि स्थानीय सरकारले सहयोग गर्नुपर्ने घिमिरेले बताए। गतवर्ष हाइटेक टनेलका लागि पालिकाबाट आधा सहयोग पाएर टनेल बनाएको थिएँ, त्यसबाहेक अन्य सहयोग स्थानीय सरकारले नगरेको उनको गुनासो छ । स्वदेशमै केही गर्न चाहने मानिसका लागि स्थानीय सरकारले प्राथमिकतामा राखेर सहयोग र तालिमको व्यवस्था गर्नुपर्ने उनीहरुको माग छ। सुरुसुरुमा तरकारी खेतीबाट खासै राम्रो कमाइ गर्न नसके पनि मैले हिम्मत हारिन,' घिमिरेले भने,' कतिले मलाई विदेशमा त कमाउन नसकेको मान्छेले जाबो माटोमा पसिना बगाएर के कमाउलास भनेर गिज्याए तर पनि म आफ्नो काममा लागिरहेँ ।' विसं २०६६ देखि व्यावसायिक रुपमा प्राङ्गारिक तरकारी खेती गर्दै आएका उनले आठ रोपनी जग्गामा गोलभेँडा, करेला, साग, भण्टा, रामतोरिया, बोडी, बन्दागोभीलगायत मौसमी तथा बेमौसमी तरकारी लगाएका छन्। तरकारी बिक्री गरेर घिमिरेले वार्षिक ८ लाखभन्दा बढी कमाइ हुने गरेको उनले बताए। 'यही माटोमा पसिना बगाउन थालेपछि मैले बुझेँ विदेशमा बगाउने पसिना आफ्नै माटोमा बगाउने हो भने पैसा यही फल्दोरहेछ,' घिमिरेले भने,'उमेर ढल्केपछि मलाई चेत आयो तर मैले मेरा छोराहरुलाई समयमा नै चिनाइ दिएँ पैसा फलाउने माटो र छेकी दिएँ मुग्लान जाने बाटो ।' अहिले घिमिरेको खेतबारीमा गोलभेँडा, काँक्रो, करेला लटरम्मै छ । खेतबारीमा फलेको तरकारीसँगै घिमिरेको घरपरिवारमा खुसी र सन्तुष्टि पनि छाएको छ । दुई भाइ छोरा, श्रीमती र आफू गरी परिवारका चार सदस्यले तरकारीको स्याहार गर्ने, गोडमेल गर्ने, टिप्ने र बजारमा लगेर बिक्री गर्दै आएका छन् । तरकारी बिक्री गरेर सरदर मासिक रु ८० हजार कमाइ हुन थालेपछि घिमिरे परिवारले मुग्लानको बाटोमा सधैँभरिका लागि बन्द गरेका छन् । उनले भने, 'आफ्नै माटोमा पैसा फलाउन सकिने उपाय मैले मेरो परिवारलाई पनि सिकाएको छु, त्यसैले उनीहरुका लागि पनि पैसा कमाउन भनेर कहिल्यै विदेश नपठाउने मेरो सोचाइ छ ।' घिमिरेले अहिलेसम्म कुनै पनि सङ्घ संस्था वा सरकारी निकायबाट तरकारीखेतीसम्बन्धी तालीम नलिएको बताए । 'सिकाइ अनुभव नै मेरा लागि तालीम र अवसर दुवै बन्यो,' उनले भने। राज्यले अनुदानको व्यवस्था गरे अझै तरकारीखेती विस्तार गर्ने घिमिरेको सोच छ । पानीको अभाव हुँदा सार्वजनिक कुवाबाट पानी बोकेरसमेत तरकारी खेती गर्दै आएको उनले बताए । घिमिरेकै सिको गरेर धेरैले तरकारी खेती गर्न थालेका छन् । अहिले बञ्चरेढुङ्गाका घरघरमा करेसाबारी छन् । किसानले उत्पादन गरेको तरकारी बजारीकरणका लागिसमेत कुनै समस्या छैन । व्यापारी खेतीबारीमै पुग्छन् । रासस"
चट्याङ लागेर खेतमा काम गरिरहेका दुई किसानको मृत्यु,महेन्द्रनगर : कञ्चनपुरको पुर्नबास नगरपालिकामा मंगलबार बिहान चट्याङ लागेर दुई जनाको मृत्यु भएको छ। बर्षासँगै चट्याङ पर्दा पुर्नबास नगरपालिका६ टाउन बजारका ४० वर्षीय देवेन्द्र श्रेष्ठको मृत्यु भएको इलाका प्रहरी कार्यालय त्रिभुवन बस्तीका प्रहरी निरीक्षक रमेशराज मल्लले जानकारी दिए । खेतमा मेड हालिरहेका श्रेष्ठको घटनास्थलमै मृत्यु भएको प्रहरीले जनाएको छ। यता चट्याङ परेर पुर्नबास नगरपालिका८ कगाउँका २५ वर्षीय शारदा थापाको पनि घटनास्थलमै मृत्यु भएको छ । प्रहरी निरीक्षक मल्लका अनुसार थापाको खेतमा धान रोप्दै गर्दा चखेतमा मेड लगाउने क्रममा चट्याङ लागेर मृत्यु भएको हो । प्रहरीका अनुसार मृतक थापासँगै रहेका अर्का एक व्यक्ति समेत सामान्य घाइते भएका छन् ।
हिमालमा पहिरो खतराको संकेत,"हिमालहरू नै पृथ्वीका सबैभन्दा अग्ला ठाउँहरू हुन्। चिसा ती ठाउँहरूमा पानी पर्दैन, हिउँ पर्छ। हिउँ जम्छ। ठूलाठूला र अग्लाअग्ला पहाडी चट्टानहरूमा बाह्रैमास हिउँ जमिरहने हुने हुँदा ती हिमाल भएका हुन्। अग्ला पहाडी पर्वतहरू समथर हुँदैनन्, तै हिउँ जमेर बस्छ। तर ३० डिग्रीभन्दा भिराला हिमाली पर्वतमा धेरै हिमपात हुँदा हिउँ नअडिएर पहिरोको रूपमा खस्छ पनि। यो त स्वाभाविकै प्रक्रियाजस्तो देखिन्छ। तर नेपालका हिमालहरूमा यस्ता स्वाभाविक र नियमित जस्ताभन्दा बेग्लै हिउँ पहिरो पनि जान थालेका छन्। जुन जोखिमका मात्रै होइन, प्रलयका पनि संकेत हुन्। विश्व तापमान वृद्धिसँगै हिमाली क्षेत्रमा हिमपहिरोको क्रम वृद्धि हुँदैछ। हिमाली पर्वतहरूमा हिउँ घट्दै छ। यसै पनि नेपाल जलवायु परिवर्तनको चौथो जोखिम मुलुकभित्र पर्छ। यसको पहिलो असर भनेकै हिमालमा परिरहेको छ। हिमालमा परिहेको असरको प्रभाव नै हो, हिमपहिरो, बाढी र पहिरो आदि। हिमपहिरोको जोखिम यति धेरै बढ्दै गएको छ कि पछिल्लो समय सगरमाथा आधारशिविरै सार्ने योजना बन्दैछ। अहिलेको आधारशिविर भनेको ५ हजार ४ सय ६४ मिटरको उचाइ हो। अब त्यसभन्दा तलै सार्ने सरकारी योजना छ। अहिलेको आधारशिविर हिमपहिरोको जोखिममा छ। आधारशिविरमा हिमनदी र खोल्साहरू बनेका छन्। अर्थात् हिउँ पग्लिँदै गएको छ। पानी बन्न थालेको छ। गएको एक शताब्दीमा नेपालमा ६० भन्दा बढी हिमपहिरो गएको रेकर्ड छ। तिनका कारण ३ सय ७२ जनाले ज्यान पनि गुमाएका छन्। अधिकांश हिउँपहिरो सगरमाथा क्षेत्रमा गएका छन्। ज्यान गएकामध्ये ३ सय २४ जना सगरमाथा क्षेत्रको हिउँपहिरोका कारण थिए। विश्वको शिखर क्षेत्र नै यसरी हिमपहिरोको चपेटामा पर्नु निकै संवेदनशील कुरा हो। हिमालको हिउँ, त्यहाँको पर्यावरण नेपालको मात्रै होइन, विश्वकै जलवायु सन्तुलनको चिन्ताको विषय हो। जलवायु परिवर्तन विश्वभरकै सबैभन्दा गम्भीर मुद्दा हो। पृथ्वीको जलवायुमा आएको परिवर्तनको मुख्य कारण पृथ्वीको तापक्रम वृद्धि हो। त्यसको एउटै मूल कार्बन उत्सर्जन हो। खानीबाट निकालिने इन्धन र त्यस्तो इन्धनबाट चल्ने यातायातका साधन र कलकारखाना कार्बन उत्सर्जनका मुख्य कारण हुन्। हिमालमा कति छ फोहोर ? सगरमाथा क्षेत्रमा हिमपहिरोको सकस जसरी सय वर्षयता हिउँपहिरोको संख्या अचाक्ली देखिन्छ, त्यस्तै सय वर्षयता नै जीवाश्म इन्धनको प्रयोग अत्यधिक छ। अहिले बर्सेनि १० अर्ब टन कार्बन पृथ्वीमा उत्सर्जन भइरहेको छ, जब कि सय वर्षअघि यो मात्रा एक अर्ब टन थियो। जीवाश्म इन्धनको प्रयोगले निम्त्याएको यो समस्याको समाधान त्यसको कम प्रयोग नै हो। त्यसो त जैविक र वैकल्पिक तथा विद्युतीय ऊर्जाको प्रयोगतर्फ संसारले दिशा समातेको छ। तर, त्यसको गति कार्बन उत्सर्जन न्यूनीकरणका लागि पर्याप्त भएको छैन। झन् नेपालमा त विद्युतीय ऊर्जा खपतका लागि सरकारले नारा त दिएको छ, तर कार्यान्वयनतिर पटक्कै ठोस कदम चालेको छैन। विद्युतीय ऊर्जाबाट चल्ने साधनमा भन्सार बढाएर उल्टो काम गरेको छ। हिमपहिरोको जोखिम क्षेत्र कहाँकहाँ हो भन्ने पत्ता लगाउन पनि सरकारबाट कुनै काम भएको छैन। त्यसैले यो झन् बढी जोखिमयुक्त भएको छ। हिउँपहिरोको जोखिमको पूर्वानुमानका लागि कुनै प्रविधिको प्रयोग या विकासमा पनि ध्यान नपुर्याउन सरकारको अर्काे कमजोरी हो। कम्तीमा पनि हिउँपहिरोको जोखिमको नक्सांकन गर्ने र जोखिमका बस्ती वा त्यता मानवीय उपस्थिति कम गराउन सरकारले नीति बनाएर कार्यान्वयन गर्नुपर्छ। हिउँपहिरोको कारण मानवीय गतिविधि पनि हो। जलवायु परिवर्तनमात्रै सबै कारण होइन। तसर्थ, हिमाली क्षेत्रमा पर्यावरणमा नोक्सान पुग्ने मानवीय गतिविधिलाई कम गर्ने, हिमाल आरोहणलाई थप व्यवस्थित गर्ने तथा हिमालमा फोहोर थुप्रन नदिने सरकार कडाइका साथ लाग्न जरुरी छ। हिउँपहिरो सामान्य पहिरोमात्रै होइन, मानव जीवनको अस्तित्वका लागि ठूलो खतराको संकेत हो।"
बेपत्ता पुरुषको शव खोलाले बगाउँदै गरेको अवस्थामा भेटियो,"विराटनगर : घरबाट अघिल्लो दिन बेपत्ता भएका एकजना पुरुषको शव मोरङको सुन्दरहरैँचामा खोलाले बगाउँदै गरेको अवस्थामा मंगलबार बिहान भेटिएको छ । गछिया खोलाले बगाउँदै गरेको अवस्थामा बिहान ७ बजेतिर सुन्दरहरैँचा नगरपालिका६ सिसौघारीका ५५ वर्षीय रामबहादुर विकको शव भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार बगाउँदै ल्याएको अवस्थामा सुन्दरहरैँचा३ आइतबारेस्थित गछिया खोलामा विकको शव भेटिएको थियो । मानिसलाई खोलाले बगाइरहेको देखेपछि स्थानीयले प्रहरीलाई खबर गरेका थिए । प्रहरी चौकी गछिया र इलाका प्रहरी कार्यालय बेलबारीको संयुक्त टोलीले घटनास्थल पुगेर शव खोलाबाट बाहिर निकालेको हो । इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान थालेको छ । शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगिएको छ । प्रहरीका अनुसार विक सोमबार साँझदेखि आफ्नै घरबाट बेपत्ता भएका थिए । आगलागीमा पशुचौपाया मरे विराटनगर महानगरपालिका११ ब्रह्मपुराका जयशंकर कामतको गोठमा मंगलबार बिहानका राति आगलागी हुँदा पशुचौपाया मरेका छन् । टिन र काठले बनाइएको गोठमा बिहान १ बजेतिर लागेको आगोले जलेर एउटा गाई, दुईवटा बाच्छी तथा १० वटा खसी र बाख्रा मरेको प्रहरीले जनाएको छ । विद्युत सर्ट भएर आगलागी भएको हुनसक्ने अनुमान गरिएको छ । आगोले नजिकै रहेको घरमा समेत क्षति गरेको बताइएको छ । घटनामा ७ लाख बराबरको क्षति भएको प्रहरीले जनाएको छ । आगो दमकल, स्थानीय र प्रहरीको सहयोगमा १ घण्टापछि नियन्त्रणमा लिइएको थियो ।"
"आजदेखि मनसुन थप सक्रिय, देशभर भारी वर्षाको संभावना","काठमाडौं :आगामी तीन दिन मनसुन थप सक्रिय हुने भएको छ । जल तथा मौसम विज्ञान विभागका अनुसार मंगलबारदेखि बिहीबारसम्म मनसुनको न्यून चापीय रेखा नेपालको तराई भूभाग नजिक आइपुग्ने सम्भावना रहेकाले मनसुन थप सक्रिय हुने देखिएको हो। आगामी तीन दिन देशको पहाडी भूभागमा पहिरो तथा गेग्रान बहावको जोखिम रहनाका साथै ठूला तथा साना नदीनाला र खोलामा पानीको सतह बढ्न सक्ने तथा यातायात क्षेत्र प्रभावित हुनसक्ने भएकाले आवश्यक सतर्कता तथा पूर्वतयारी अपनाउन सर्वसाधारण तथा सबै सरोकारवाला निकायमा विभागले अनुरोध गरेको छ । आज रातिदेखि बुधबार प्रदेश नं १, मधेस प्रदेश, बागमती, गण्डकी प्रदेश र लुम्बिनी प्रदेशका अधिकांश स्थानमा मध्यम वर्षाझरी भई केही स्थानमा भारी वर्षा र केही स्थानम भारी वर्षाको सम्भावना रहेको छ । सदूरपश्चिम प्रदेशका अधिकांश स्थानमा हल्कादेखि मध्यम वर्षाझरी भई यस प्रदेशका तराई भूभागका केही स्थानमा भारी वर्षाको समेत सम्भावनाका साथै कर्णाली प्रदेशका अधिकांश स्थानमा हल्कादेखि मध्यम वर्षाझरी भई एकदुई स्थानमा भारी वर्षाको समेत सम्भावना रहेको जनाएको छ । बुधबार देशभर सामान्यदेखि पूर्ण बदली भई देशका अधिकांश स्थानमा हल्कादेखि मध्यम वर्षाको सम्भावना रही प्रदेश नं नं १, मधेस प्रदेश, बागमती, गण्डकी र लुम्बिनी प्रदेशका केही स्थानमा भारी वर्षा र थोरै स्थानमा धेरै भारी वर्षाको पनि सम्भावना रहेको छ । सुदूरपश्चिम प्रदेशको थोरै स्थानमा भारी वर्षा र कर्णाली प्रदेशको एकदुई स्थानमा पनि भारी वर्षाको सम्भावना रहेको छ । बिहीबार गण्डकी, लुम्बिनी र सुदूरपश्चिम प्रदेशका अधिकांश स्थानमा हल्कादेखि मध्यम वर्षाझरी र केही स्थानमा भारी वर्षाको सम्भावना रहेको छ । बाँकी प्रदेशमा हल्कादेखि मध्यम वर्षा हुने सम्भावना रहेको विभागले जनाएको छ।"
प्रधानमन्त्री देउवाले बोलाए मन्त्रिपरिषद् बैठक,"काठमाडौं : प्रधानमन्त्री शेरबहादुर देउवाले मन्त्रिपरिषद बैठक बोलाएका छन्। बैठक मंगलबार दिउँसो ३ बजे प्रधानमन्त्री निवास बालुवाटारमा बस्ने लागेको प्रधानमन्त्रीको सचिवालयले जनाएको छ। बैठकमा समसामयिक राजनीतिक विषयवस्तु र दैनिक प्रशासनिक काम कारबाहीबारे छलफल हुने जनाइएको छ। आइतबार मात्रै प्रधानमन्त्री देउवाले एकीकृत समाजवादीको तर्फबाट चार मन्त्री र एक राज्यमन्त्री समेटेर मन्त्रिपरिषद पुनरगठन गरेका थिए। एकीकृत समाजवादीको तर्फबाट सरकारमा सहभागी भएका नयाँ मन्त्रीको भने यो पहिलो मन्त्रिपरिषद बैठक हुनेछ। यसैगरी, सजवादी पार्टी (जसपा) नेपालले सरकारमा रहेका आफ्ना सबै मन्त्रीलाई फिर्ता बोलाउने निर्णय गरेको छ। सोमबार साँझ बसेको जसपाका अध्यक्ष उपेन्द्र यादव समूहको बैठकले सबै मन्त्रीलाई फिर्ता बोलाउने निर्णय गरेको हो ।"
बंगलादेशको गौरवमा जोडिए जो नेपाली इन्जिनियर,"काठमाडौं : झट्ट हेर्दा समुद्रमाथि पुल बनेजस्तो देखिन्छ। डबर डेकर पुलमा दुई डेक (तला) मा चार लेनको हाइवे छ। तल्लो डेकमा रेलवेको एक लाइन छ। दक्षिण एसियाकै यो नमुना पुल भएर दैनिक २४ हजारभन्दा बढी सवारी साधन वारपार गर्छन्। तल रेल गुडेको देख्न सकिनेछ। यो दृश्य हो बंगलादेशको गंगाजमुना नदीमाथि बनेको पुलको। विश्वको ध्यान तानिरहेको यो भौतिक संरचना नेपाली इन्जिनियरसमेतको सहभागितामा निर्माण भएको हो। उनी हुन् डा हेमनाथ घिमिरे। डा घिमिरेसहित पुल निर्माणको कन्सल्टिङमा योगदान गरेका विज्ञहरूको २४ मुलुकका झन्डा पुलमा फहराइएको छ। पुल उद्घाटन कार्यक्रममा बंगलादेशकी प्रधानमन्त्री शेख हसिना वाजेद भावुक देखिन्थिन्। हसिनाको मन्तव्य सुन्दै गर्दा इन्जिनियर डा घिमिरे झनै भावुक भए। ऐतिहासिक पुलमाथि फहराइरहेको नेपाली झन्डामा नजर डुलाए। त्यो बेला म निकै भावविह्वल भएँ। त्यो क्षणको व्याख्या गर्न शब्दको अभाव महसुस गर्छु, डा घिमिरेले। इन्जिनियरिङ क्षेत्रमा यो पुललाई चमत्कारका रूपमा लिइएको छ। बहुउद्देश्यीय परियोजनाअन्तर्गत झन्डै साढे ४ खर्ब नेपाली रुपैयाँमा यो संरचना बनेको हो। यसले ९ म्याग्नेच्युडसम्मको भूकम्प थेग्न सक्ने जनाइएको छ। यसको लागत नेपालको वार्षिक बजेटको एक चौथाइ छ। अन्तर्राष्ट्रिय रेकर्ड कायम गरेको पुल निर्माणमा अपनाइएको प्रविधि (फ्रिक्सन पेन्डुलम बियरिङ्स) अत्याधुनिक छ। यसको रोचक पाटो यतिमा मात्रै सकिएको छैन। लमजुङका डा घिमिरे भूगर्भ र सुरुङ विज्ञका रूपमा खटिएका थिए। त्यहाँ माटोको अध्ययन गरे। त्यही उनको विज्ञताका कारण पुलमा नेपाली झन्डा फहराएको हो। अस्टेलियाको स्मेक (स्नोइङ माउन्टेन इन्जिनियरिङ कर्पोरेसन)मा जोडिन पुगेका घिमिरे १० वर्षअघि बंगलादेशमा जियोटेक्निकल इन्जिनियरका रूपमा पुगेका थिए। सुरुका तीन वर्ष उनी रेल निर्माण परियोजनामा आबद्ध भए। त्यसमा काम गर्दागर्दै पद्मा परियोजनाको कन्स्ट्रक्सनमा काम सुरु भयो। स्मेकले नै उनलाई पद्मा परियोजनामा जिओटेक्निकल विज्ञका रूपमा काम गर्न अनुरोध गर्यो। पद्माजस्तो राष्ट्रिय गौरवको परियोजनामा जोडिन पाउँदा नकार्ने कुरै भएन, उनले भने। यस परियोजनामा १ हजारभन्दा बढी बंगलादेशी इन्जिनियर संलग्न छन्। डा घिमिरे २०१४ को नोभेम्बरदेखि काममा संलग्न भएका हुन्। जियोटेक्निकल इन्भेस्टिगेसन (जमिनमुनिको सतहको अवस्था)बारे उनले स्ट्रक्चर इन्जिनियर एवं डिजाइनरहरूलाई जानकारी दिए। सन् २०१४ को अक्टोबरदेखि व्यवस्थापन र पूर्वाधारको काम सुरु भयो। पुलको मुख्य काम २०१५ मा सुरु भएको उनले बताए। ८ वर्षमा निर्माण सम्पन्न भएको उक्त ब्रिजको उद्घाटन सकिएको छ। मुख्य काम सकियो। सानातिना काम मात्र बाँकी छ, उनले भने। लागत साढे ४ खर्ब बंगलादेशले साढे ४ अर्ब लागतको पुल बनाउन अन्तर्राष्ट्रिय दातृ निकायले सहयोग गर्न हिचकिचाए। विश्व बैंकले सन् २०१२ मा पुल परियोजनाको ऋण सम्झौता रद्द गरेको थियो। त्यसपछि एसियाली विकास बैंक र जापानको अन्तर्राष्ट्रिय सहयोग नियोग जाइका पनि पन्छिए। मुलुकका अर्थशास्त्रीले पनि दाताको सहयोग नलिई बनाउन नसकिने सुझाएका थिए। इन्जिनियर डा घिमिरेका अनुसार प्रधानमन्त्री हसिनाको दूरदर्शिता एवं अठोटको परिणाम पद पुल सम्भव भएको हो। पुल निर्माण र नदी नियन्त्रणको लागत ३८७ बिलियन (४ खर्ब ४९ अर्ब ९० करोडभन्दा बढी) छ। पुल ६१५ किलोमिटर लामो छ। दुई खम्बाको बीचको दूरी १ सय ५० मिटर छ। हरेक खम्बामा जमिनमुनि ६ वटा छड्के पाइल (र्याकिङ पाइल) छ। जुन जमिनमुनि १ सय २२ मिटरसम्म छ। यो विश्वको सबैभन्दा गहिरो पिलर हो। एक छेउबाट हेर्दा त हामीलाई समुद्र जस्तो लाग्न सक्छ। मुख्य पुल ६ किलोमिटर र त्यसको दुई तिरको अप्रोचहरू जोड्दा करिब साढे ९ किलोमिटर जति छ, उनले भने। पश्चिम बंगालको कलकत्ताबाट गंगा नदी ढाका प्रवेश गर्छ। जसलाई बंगलादेशको ढाकामा पद्मा भनिन्छ। आसामबाट आउने ब्रह्मपुत्र पनि बंगलादेश प्रवेश गर्छ। जसलाई जमुना भनिन्छ। गंगा र जमुना मिलेपछि पनि पद्माकै नामले चिनिन्छ। रेलवे लिंकको काम हुँदै पद्मा रेल लिंक भन्ने अर्को परियोजना छ। ढाकाबाट दक्षिणपश्चिम जाने रेल लिंकको काम सुरुवात भइसकेको छ। यो पुलले बंगलादेशको दक्षिणपश्चिम भूभागलाई जोड्नेछ। आवतजावत गर्न कठिनाइ थियो। विभिन्न दुर्घटना पनि हुन्थे। नदी पार गर्न पहिला ६ घण्टा लाग्थ्यो, घिमिरेले भने। दक्षिणपश्चिमी भेगका २१ जिल्लाका बासिन्दाले पुल निर्माणपछि राहत पाएका छन्। बंगलादेशी जनता शेख मुजिबुर रहमान (प्रधानमन्त्री शेख हसिनाका पिता) लाई पनि स्मरण गर्छन्। पाकिस्तानबाट बंगलादेशलाई छुट्टै राष्ट्र बनाउन नेतृत्व गरेका बंगलादेशी नागरिक भन्छन्, पिताले राष्ट्र दिए। छोरीले (पद्मा ब्रिज) पुल दिइन्। को हुन् इन्जिनियर डा घिमिरे ? लमजुङको मस्र्यांदी६ मा जन्मिएका डा घिमिरे जिओटेक्निकल इन्जिनियर हुन्। ५६ वर्षीय डा घिमिरेको बसोेबास भने चितवनमा छ। गाउँकै तत्कालीन चन्द्रोदय निम्न माविमा पढे। स्कुलमा उनी कहिले कक्षा प्रथम त कहिले स्कुलभरिमै प्रथम भए। १० वर्षको उमेरसम्म बाहुन डाँडामा बिताए। जिल्लास्तरीय परीक्षामा उत्कृष्ट भएपछि छात्रवृत्तिमा बूढानीलकण्ठ स्कुलमा पढ्न पाए। कक्षा ४ बाट १० सम्म पूर्ण छात्रवृत्तिमा बूढानीलकण्ठ स्कुलमा पढ्ने मौका पाए। २०३९ सालमा प्रथम श्रेणीमा एसएलसी गरे। एसएलसी दिएपछि बिदाको समयमा गाउँकै स्कुलमा ६७ महिना पढाए। अमृत साइन्स कलेजमा आईएससी पढे। त्यसपछि शिक्षा मन्त्रालयमा कोलम्बो प्लानअन्तर्गत इन्जिनियरिङ छात्रवृत्ति पाए। खानी विधामा भारतको बंगाल इन्जिनियरिङ कलेज (इन्डियन इन्स्टिच्युट अफ इन्जिनियरिङ साइन्स एन्ड टेक्नोलोजी) कलकत्तामा पढे। चार वर्षको अध्ययन सकेपछि लोकसेवा परीक्षा उत्तीर्ण गरे। २०४८ सालमा खानी तथा भूगर्भ विभागमा इन्जिनियरका रूपमा नियुक्ति पाए। जागिरकै क्रममा स्नातकोत्तर तहका लागि एसियन इन्स्टिच्युट अफ टेक्नोलोजि (एआइटी)जीमा छात्रवृत्ति पाए। चट्टान र माटोको विषयमा अध्ययन गरे। स्नातकोत्तर सकेपछि खानी विभागमा फर्केर आए। तर, आफ्नो विज्ञताअनुसारको काम पाउन सकेनन्। २०५४ मा राजीनामा दिए। टनेलिङमा काम गर्न थाइल्यान्डको बैंकक पुगे। दुई वर्ष काम गरेका घिमिरेले जापानमा पीएचडी गर्न छात्रवृत्ति पाए। जापान सरकारको छात्रवृत्तिमा होक्काइडो युनिभर्सिटिबाट चट्टानको प्रकृतिका विषयमा विशेष अध्ययन गरे। चार कक्षादेखि पीएचडीसम्म छात्रवृत्तिमा अध्ययन गर्ने मौका मिल्यो, उनले खुसी व्यक्त गरे। पीएचडी सकेपछि स्वदेश फर्किए। मुग्लिननारायणघाट सडकखण्डमा टेक्निकल प्रोजेक्ट म्यानेजरका रूपमा काम गरे। त्यसपछि शर्मा एन्ड कम्पनीमा आबद्ध भएर मेलम्ची खानेपानीको प्रवेश मार्गको निर्माणको काममा संलग्न भए। अस्ट्रेलियाको स्मेक (स्नोइङ माउन्टेन इन्जिनियरिङ कर्पोरेसन)मा जोडिन पुगे। स्टिमोरमा अफगानिस्तान सडक निर्माणमा आबद्ध भए। त्यसपछि मलेसियामा झन्डै दुई वर्ष रेल मार्गको सुरुङको काममा संलग्न भए। त्यसपछि लाओसमा हाइड्रोपावरमा काम गरेको अनुभव छ। लमजुङ विद्युत् विकास कम्पनीमा जनरल म्यानेजरका रूपमा काम गरे। डा घिमिरे झन्डै २ महिना जिओटेक्निकल इन्भेस्टिगेसनका लागि अझैं २ महिना बंगलादेश बस्ने योजना छ। त्यसपछि स्वदेश फर्कने तयारीमा छन्।"
नयाँ पुस्तामाझ मदन भण्डारी,"सन् १९९० मा सोभियत रूसको समाजवादी सत्ता ढलेपछि विश्वबाट कम्युनिस्ट विचार समाप्त भयो भनेर पुँजीवादीहरूले हल्ला पिटिरहे। सोही समयमा नेपालका कम्युनिस्टहरू भने मदन भण्डारीको अगुवाइमा मार्क्सवादको सिर्जनात्मक प्रयोग र विकास गर्न तल्लीन थिए। देशमा भर्खरभर्खर बहुदलीय व्यवस्था स्थापना भएको थियो। जुन व्यवस्था स्थापनामा वामपन्थी र कांग्रेसबीच सहकार्य भएको वास्तविकता आलै थियो। यही पृष्ठभूमिमा संविधानको सर्वोच्चता, विधिको शासन, बहुदलीय प्रतिस्पर्धात्मक प्रणाली, मानवअधिकारको रक्षा, बहुलवादी खुल्ला समाज, आवधिक निर्वाचन, बहुमतको सरकार अल्पमतको विपक्षजस्ता विशेषता समावेश गरेर तत्कालीन नेकपा एमालेमा मदन भण्डारीले जनताको बहुदलीय जनवाद (जबज)को मार्गचित्र प्रस्तुत गरेका थिए। पार्टीले पारित गर्ने समयमा कार्यक्रमको रूपमा अपनाएको जबजपछि सिद्धान्तको रूपमा विकास भएको निष्कर्षमा एमाले पुगेको थियो। वास्तवमा तत्कालीन समयमा संविधानको सर्वोच्चता, बहुलवादी खुल्ला समाज र प्रतिस्पर्धामा श्रेष्ठताको अवधारणा अगाडि सारेर कम्युनिस्ट आन्दोलनको लोकतन्त्रीकरणको एजेन्डा अँगाल्नु कम्युनिस्ट पार्टीका लागि असाध्यै जोखिमको विषय थियो। खुल्ला राजनीतिमा शान्तिपूर्ण संघर्षको कार्यनीति अपनाएर जनताको बीचमा जानु कम्युनिस्टहरूका लागि नयाँ अभ्यास थियो। खासगरी विश्व कम्युनिस्ट आन्दोलनले व्यहोरेको अनपेक्षित धक्काबाट शिक्षा लिएर नेपाली परिवेश सुहाउँदो दृष्टिकोणको रूपमा मदन भण्डारीले जबजलाई अगाडि सारे। मदनले यो रोडम्याप बनाउँदै गर्दा एकातर्फ केही कम्युनिस्ट घटकहरूले यसलाई वर्ग समन्वयवादी बिसर्जनको बाटो भनेर आक्षेप लगाए भने अर्कोतर्फ पुँजीवादपन्थीहरूले मदन भण्डारीलाई नक्कली कुरा गरिरहेको भनेर खोइरो खने। उनीहरूले कम्युनिस्टहरू लोकतन्त्रवादी हुनै सक्दैनन् भनेर गोयबल्स शैलीमा प्रचार गरे। अनेकौं कोणबाट भएका त्यस्ता कुप्रचारलाई मदन भण्डारीले मतोड जवाफ दिए। त्यही जगमा नेकपा एमाले जनताको बीचमा लोकप्रिय हुँदै गयो। परिणामतः २०५१ को मध्यावधि निर्वाचनमा पहिलो पार्टी बनेर अल्पमतको भए पनि नौ महिने लोकप्रिय सरकार सञ्चालन गर्ने ठाउँमा आइपुग्यो। तथ्यले भन्छ, भण्डारीले २०४७ को संविधानमा दर्ज गरेका आलोचनाका २७ बुँदा नै २०६३ को संसदीय घोषणाको आधारभूमि थियो भने २०७२ को संविधानले ती सवालहरूलाई रिट्ठो नबिराई आत्मसात् गरेको थियो। यसकारण भन्न सकिन्छ कि मदनले दर्ज गरेका आलोचनाका २७ बुँदाको कारण जनतामा जागेको चेतना, त्यसको जगमा उठेको २०६२०६३ को जनआन्दोलन, जनआन्दोलनले जगाएको संसद्, संसद्ले बनाएको अन्तरिम संविधान, अन्तरिम संविधानअनुरूप भएको संविधानसभाको निर्वाचन, संविधानसभाको पहिलो बैठकबाट संघीय लोकतान्त्रिक गणतन्त्र नेपालको घोषणा र नयाँ संविधान निर्माणसम्मका हरेक चरणमा मदन भण्डारीलाई भेट्न सकिन्छ। नेपालको संविधानलाई गहिरिएर हेर्यो भने यसका प्रत्येक पानामा उनका कालजयी विचार पहिल्याउन सकिन्छ। उनले भने झैं यदि संविधान, संविधानको हिसाबले मात्रै रह्यो भने त्यसको केही पनि मतलब हुँदैन। जनताको जीवनको निम्ति त्यसको मतलब हुनुपर्छ। जनताको दैनिकी सुधार्न र जीवनयापनमा आमूल परिवर्तन ल्याउन संविधान कामयावी बन्न सक्यो भने मात्रै यो जनताको अमूल्य सम्पत्ति बन्न सक्छ। साँचो अर्थमा भन्ने हो भने संविधानलाई जनताको अमूल्य सम्पत्ति बनाउन मदनको अतुलनीय योगदान छ। मदन भण्डारी भन्ने गर्थे, सिद्धान्तका निम्ति जीवन होइन, जीवनका निम्ति सिद्धान्त हुनुपर्छ। अर्थात् सिद्धान्तले जीवनलाई पछ्याउनु पर्छ र जीवनलाई बाटो देखाउनुपर्छ। दुःखद् पक्ष, २०५१ मा नेपालमा पहिलो जननिर्वाचित कम्युनिस्ट सरकार बन्दै गर्दा मदन भण्डारीले उक्त सरकार देख्नसमेत पाएनन्। २०५० जेठ ३ गते दासढुंगामा भएको रहस्यमय दुर्घटनाबाट उनलाई गुमाउनु पर्यो। जुन पीडालाई शक्तिमा बदल्न पार्टी पंक्ति केन्द्रित हुनुपर्यो। सरकारलाई भने उनका कालजयी विचारले सदैव दिशानिर्देश गरिरह्यो। कलिलै उमेरमा उनले प्राप्त गरेको उचाइ असाधारण खालको थियो। करिब ४२ वर्षको उमेरमै देश, दुनियाँ र विश्वलाई समेत थर्कमान बनाउन सक्ने सामथ्र्य मदन भण्डारीले प्रकट गरे। उनका ओजस्वी विचार, संसद्मा प्रस्तुत धाराप्रवाह विश्लेषण, सैद्धान्तिक स्पष्टता र सरलता विशेषतः युवा पुस्ताका लागि प्रेरणादायी पक्ष हुन्। उनका विचार, राष्ट्रियता, जनजीविका र संगठनसम्बन्धी धारणा मूलतः युवा पुस्ताको लागि मुख्य गाइडलाइन हुन्। प्रतिस्पर्धामा श्रेष्ठता, पहलकदमीबाट नेतृत्व विकास, सिर्जनशीलता, पार्टी र समाजको लोकतन्त्रीकरण, देशको समृद्धि पथजस्ता मदनका कि वर्डस् मा नयाँ पुस्ताले अझ उच्चस्तरको धारणा बनाउनु आजको एक सूत्रीय कार्यभार हो। विचार जबज हिजो किन अँगालियो ? यसले कम्युनिस्ट आन्दोलनमा के के योगदान दियो ? त्यो समयमा जबज नअँगालेको भए नेपालको कम्युनिस्ट आन्दोलन रक्षात्मक अवस्थामा पुग्थ्यो वा पुग्थेन ? २०६२०६३ को जनआन्दोलनको जग निर्माण गर्न जबजले कस्तो आधारभूमि बनायो ? २०६२६३ कै आन्दोलनको स्वरूप र जबजले अंगीकार गरेको आन्दोलनको स्वरूपमा कतिको समानता वा भिन्नता छ ? संविधानले अंगीकार गरिसकेको समाजवादको बाटोमा यसले कुन चरणसम्म योगदान गर्न सक्छ ? जबजको थप परिस्कृत रूप कस्तो हुन्छ ? आदि सवालहरूमा वैचारिक बहसको खाँचो छ। यो छलफल चलाउँदै गर्दा कम्युनिस्टहरूले सत्तामा पुगेपछि कति उपलब्धि हासिल गरे ? वर्तमान समयमा उनीहरू के गर्दै छन् ? देशभरका कम्युनिस्ट सत्ता (स्थानीय, प्रदेश र संघ) कत्तिको जनपक्षीय थिए वा छन् ? यसको पनि समीक्षा जरुरी छ। कम्युनिस्ट पार्टीले सरकार चलाउँदासमेत शिक्षा र स्वास्थ्यको सम्पूर्ण जिम्मेवारी राज्यले वहन गर्ने नीति किन बन्न सकेन ? आमजनताले देख्ने र बुझ्ने गरी समाजवादका आधार तयार गर्ने ठोस कार्यक्रम कहिले बन्छ ? नेपालको समृद्धिको मौलिक पथ कस्तो हो ? एकातर्फ दस्तावेजमा दलाल पुँजीपतिसँग जनताको प्रधान अन्तरविरोध रहेको उल्लेख गर्ने अर्कोतर्फ व्यवहारमा दलाल पुँजीवादकै शरण पर्ने तरिकाले राष्ट्रिय औद्योगिक पुँजीको निर्माण कसरी सम्भव छ ? यस्ता तमाम विरोधाभाषको तार्किक समाधानका लागि नयाँ पुस्ताको चासो र पहलकदमी अत्यावश्यक छ। मदनले औंल्याउने सिर्जनशीलता नयाँ पुस्ताले यहीनेर अपनाउन आवश्यक छ। राष्ट्रियता राष्ट्रिय राजनीतिमा विशेषतः कम्युनिस्टहरूलाई राष्ट्रवादी शक्तिको रूपमा स्थापित गर्न मदन भण्डारीको महत्वपूर्ण योगदान छ। टनकपुर परियोजनासम्बन्धी सम्झौताबारे २०४९ चैत्र २४ मा प्रतिनिधिसभामा उनले व्यक्त गरेको धारणा यसको एउटा ज्वलन्त उदाहरण हो। जुन सम्बोधनमा उहाँले २९ हेक्टर जमिन त के ! एक इन्च जमिन कसैलाई दिने छुट न सरकारलाई छ, न त संसद्लाई नै छ भनी सरकार र संसद् दुवैलाई खबरदारी गर्नु भएको छ। यस्तो खबरदारी उहाँले दर्जनौं पटक गर्नु भएको छ। हो, आजको संगीन घडीमा देशले मदनजस्तै अडान र दूरदृष्टि भएको नेतृत्व खोजेको छ। विभिन्न बहानामा विश्वका शक्ति राष्ट्रहरूको चासो नेपालमा केन्द्रित भइरहेको वर्तमान समयमा नेपालको राष्ट्रिय स्वार्थ कसरी जगेर्ना गर्ने ? नेपाल कतै भूराजनीति द्वन्द्वको सिकार त हुने होइन ? यसको असंलग्न परराष्ट्र नीति खण्डित त हुने होइन ? तमाम प्रश्नहरूको विश्वासिलो जवाफ दिन सक्ने आँट र अडानसहितको अगुवा समयको माग हो। त्यो माग मदन भण्डारीको असल उत्तराधिकारी बनेर मात्रै नयाँ पुस्ताले पूरा गर्न सक्छ। जनजीविका आँकडाले भन्छ, नेपालको विद्यमान मूल्यवृद्धि हालसम्मकै उच्च दरले अकाशिएको छ। डेढ वर्षमा करिब १ सय ५० प्रतिशत मूल्यवृद्धि भएको छ। जसले गर्दा जनताको दैनिकी कष्टकर बन्दै गइरहेको छ। दैनिक उपभोग्य वस्तुहरूको कालोबजारी खुलमखुल्ला जस्तै छ। खेती गर्ने बेलामा किसानले मल नपाएर हाहाकार मच्चिएको छ। दैनिक ज्यालादारी मजदुर, किसानहरूको चुलो बल्नै नसक्ने अवस्थामा पुगेको छ। यो अवस्थामा मदनले भने जस्तै जनताको जीवनसँग प्रत्यक्ष जोडिएको सिद्धान्त खोजी भएको छ। जुन सिद्धान्तले जनताको जीवनमा आइपर्ने समस्याहरूको शीघ्र हल गर्न सकोस्। मदन भण्डारी भन्ने गर्थे, सिद्धान्तका निम्ति जीवन होइन, जीवनका निम्ति सिद्धान्त हुनुपर्छ। अर्थात् सिद्धान्तले जीवनलाई पछ्याउनु पर्छ र जीवनलाई बाटो देखाउनुपर्छ। यसको अर्थ हुन्छ, सिद्धान्त निर्माण र आमजनताको जीवनबीच अन्योन्याश्रित सम्बन्ध हुन्छ। सिद्धान्तले जनताको जीवनमा, दैनिकीमा, समाजको प्रगतिमा र अन्ततः राष्ट्रको समृद्धिमा परिवर्तन ल्याउन सक्नुपर्छ। मदनको व्याख्यामा जनजीविका हराएको कागजी सिद्धान्त जीवन्त सिद्धान्त हुनै सक्दैन। तसर्थ, जनताको जीवनसँग अभिन्न रूपले जोडिएको सिद्धान्त र सिद्धान्तअनुसारको व्यवहार नै आजका समस्याहरूको समाधानको मुख्य कडी हो। तबमात्र सिद्धान्तको रंग खैरो र व्यवहारको रंग हरियो हुनुपर्छ भन्ने मदनको मान्यताले सार्थकता पाउँछ। सिद्धान्त र व्यवहारबीचको यो सम्बन्धलाई नयाँ पुस्ताले जस्ताको तस्तै बुझ्न जरुरी छ। संगठन सिद्धान्तको कार्यान्वयन र संघर्ष सञ्चालनका लागि संगठन अपरिहार्य पक्ष हो। त्यसमा पनि कम्युनिस्ट पार्टीको संगठन कस्तो छ, त्यसैमा उसको शक्ति मापन हुन्छ। पार्टीले दिने नतिजा मूलतः संगठनात्मक शक्तिमा भर पर्छ। संगठनात्मक शक्तिभित्र पार्टी र जनसंगठनको शक्ति पर्छ। ती सबै संरचना निश्चित विधि, प्रक्रिया र अनुशासनमा चल्नु पर्छ। पछिल्लो समय जनसंगठनहरूको भूमिका माथि अझ खासगरी नयाँ पुस्ता संगठित हुने संगठनहरू अनगिन्ती प्रश्नको घेरामा परेका छन्। मजदुरसँग दूरी टाढिएका मजदुर संगठन, किसानका मुद्दामा बेखबर किसान संगठन, महिलाका विभेदमा अवाक बन्ने महिला संगठन, युवालाई उत्साही बनाउन नसक्ने युवा संगठन र सामुदायिक मुद्दाबाट विमुख विद्यार्थी संगठन भयो भने तिनले पार्टी निर्माणमा के योगदान देलान् ? यस्तो अवस्थामा नयाँ पुस्ता कुन उत्साहले कसरी संगठित होला ? उसले के सिक्ला ? विभिन्न समुदाय, तह र तप्काका आवाजलाई बुलन्द गर्ने, आलोचनात्मक चेतको विकास गर्ने र अन्ततः उनीहरूलाई पार्टीसँग जोड्ने पुलहरू नै संकटग्रस्त भएपछि पार्टी कसरी सशक्त बन्ला ? यस्ता तमाम प्रश्नहरूको वस्तुनिष्ठ जवाफ खोज्न आवश्यक छ। जब कम्युनिस्ट पार्टीभित्र स्तुतिवाहक र स्तुतिचाहकको संख्या वृद्धि हुँदै जान्छ। त्यसले पार्टीलाई क्रमशः क्षयीकरणतर्फ धकेल्छ। किनकि स्तुतिवाहकहरूले न त परिस्थितिलाई बुझ्न सक्छन् न त चुनौती सामना गर्ने सामथ्र्य नै राख्छन्। पार्टी संगठन सुदृढीकरण हुन आफैंभित्र हुर्कन खोजेका यस्ता स्तुति उद्योग पहिला बन्द हुनुपर्छ। मदनले अगाडि सारेको लोकतन्त्रीकरणको एजेन्डा र स्तुति संस्कृति ठीक विपरीतका कर्म हुन्। २०५० जेठ ३ गते (अन्तिम सम्बोधनको क्रममा) पोखरामा मदनले भनेका थिए कहिलेकाहीँ कार्यकर्तालाई र कहिलेकाहीँ नेताहरूलाई र सदस्यहरूलाई या क्रान्तिको पक्षमा उभिएर नेतृत्वको भूमिका पूरा गरिरहेकाहरूका मनमनमा यो भ्रान्ति पलाउँछ र घमण्ड बढिरहेको हुनसक्छ कि म मुक्ति दिने काम गरिरहेको छु। म मुक्तिदाता हुँ। यो भ्रान्तिबाट मुक्त हुनैपर्छ। मुक्तिदाता हामी होइनौं, मुक्ति प्राप्तकर्ता संघर्ष गरेर मुक्ति हासिल गर्ने स्वयं जनता हुन्। अर्थात् इतिहासको निर्माता जनता हुन्। यिनै सच्याइलाई गहिरो गरी आत्मसात् गर्दा नै मदन भण्डारीप्रतिको सच्चा श्रद्धाञ्जलि ठहरिनेछ। वीरेन्द्र, बीपी र मदन भण्डारी मदन सरको जुँगा र विवाहको फजुल खर्च ! नेपाली कार्ल मार्क्स ! सुसंस्कृत व्यक्ति मदन भण्डारी सम्झँदा मदन भण्डारीको ओझेलमा परेको व्यक्तित्व जबज, मदन भण्डारी र मार्क्सवादको भरोसा"
"कोटेश्वरमा माइक्रोबसको ठक्करबाट एकको मृत्यु, एक घाइते","काठमाडौं : काठमाडौंको कोटेश्वरमा माइक्रोबस (जम्बो हाइस) को ठक्करबाट एकजनाको मृत्यु भएको छ। काठमाडौँ महानगरपालिका३२ कोटेश्वरस्थित राष्ट्रिय वाणिज्य बैंक नजिक सडकमा कोटेश्वरबाट बालकुमारीतर्फ जाँदै गरेको बा २ ख १२३१ नं को माइक्रोबसले ठक्कर दिँदा स्याङ्जा थेङचुङगढी स्थायी घर भएका ५२ वर्षीय देउकुमार सेनको गएराति मृत्यु भएको हो। जिल्ला प्रहरी परिसर काठमाडौँका प्रवक्ता, प्रहरी उपरीक्षक दिनेशराज मैनालीले दुर्घटनामा गम्भीर घाइते भएका सेनको उपचारका क्रममा बी एन्ड बी अस्पताल ग्वार्कोमा मृत्यु भएको जानकारी दिए। सोही दुर्घटनालगत्तै बालकुमारीबाट कोटेश्वर आउँदै गरेको प्रदेश नं ३०१००६ ख ०२९५ नंको ट्रकले माइक्रोबसलाई ठक्कर दिँदा माइक्रोबसका सहचालक रामेछाप मन्थलीका २३ वर्षीय विमल सुनुवार घाइते भएका छन्। घाइते सुनुवारको उपचार लागि सिभिल अस्पताल नयाँ बानेश्वरमा उपचार भइरहेको प्रवक्ता मैनालीले बताए। प्रहरीले दुर्घटनामा संलग्न माइक्रोबस र ट्रकलाई नियन्त्रणमा लिएको छ भने माइक्रोबस चालक फरार रहेकाले खोजी भइरहेको प्रवक्ता मैनालीले बताए। दुर्घटनासम्बन्धी प्रहरी वृत्त बानेश्वरले आवश्यक अनुसन्धान गरिरहेको छ। रासस"
चालकलाई अभद्र व्यवहार गर्ने दुई युवा पक्राउ,स्याङ्जा : अभद्र व्यवहार गरेको आरोपमा पुतलीबजार नगरपालिकाका दुईजना युवा पक्राउ परेका छन्। पक्राउ पर्नेमा २४ वर्षीय प्रशान्त गोर्खाली र २३ वर्षीय सौगात जिटी रहेको प्रहरी नायब उपरीक्षक रविन्द्र खनालले जानकारी दिए। सिद्धार्थ राजमार्ग हुँदै भैरहवाबाट पोखरातर्फ जाँदै गरेको ग १ ख ६२२२ नम्बरको खाद्य सामग्री बोकेको ट्रकलाई जबरजस्ती रोक्न लगाई चालकसँग नगद मागेको युवामाथि आरोप छ। आइतबार बिहान ३ बजेतिर सो घटना भएको बताइएको छ। आँधीखोला गाउँपालिका ४ का चालक प्रदिप विकले आफूसँग नगद मागेको प्रहरीलाई जनाएका छन्। प्रक्राउ परेका दुबैजनालाई अभद्र व्यवहारमा मुद्धा दर्ता भएको र म्याद थपगरी अनुसन्धान जारी रहेको प्रहरी कार्यालय स्याङ्जाले जनाएको छ।
विचार र बहसभन्दा पैसा र राज्यसत्ताको दुरुपयोग गरेर राजनीति गर्ने बढे,"रामेछाप : नेकपा एमालेका तत्कालीन महासचिव मदन भण्डारीको ७१ औँ जन्मजयन्तीको अवसरमा देशभर विभिन्न कार्यक्रम गरी मनाइँदैछ। मदन भण्डारी फाउन्डेसन, नेकपा एमाले र जनसंगठनहरुले आज मदन जयन्तीका कार्यक्रम आयोजना गरेका हुन्। भण्डारीको जन्म विसं २००९ असार १४ गते ताप्लेजुङ्गको ढुङ्गेसाँघुमा पिता देवीप्रसाद भण्डारी र माता चन्दकुमारीको कोखबाट भएको थियो। यसैबीच मदन जयन्तीको अवसरमा मंगलबार प्रेस चौतारी नेपाल रामेछापले मन्थलीमा जनताको बहुदलीय जनवाद (जबज) र अभिव्यक्ति स्वतन्त्रताविषयक अन्तरसंवाद कार्यक्रम गरेको छ। कार्यक्रममा प्रेस चौतारी नेपालका केन्द्रीय सदस्य नवराज पथिकले मदन भण्डारी, जनताको बहुदलीय जनवाद र अभिव्यक्ति स्वतन्त्रताका विषयमा अवधारणापत्र प्रस्तुत गरेका थिए। कार्यक्रममा एमाले रामेछापका अध्यक्ष आनन्द श्रेष्ठले समाज रुपान्तरणको अभियानमा मात्रै नभै जननेता मदन भण्डारीले अगाडि सारेको नवीन विचार व्यक्तिको जीवन परिवर्तनमा पनि उत्तिकै महत्व रहेको बताए। जनताको बहुदलीय जनवादका विषयमा पछिल्लो समयमा विचार विमर्श कम हुने गरेको उनको भनाई छ। पार्टीका बैठक, छलफल, प्रशिक्षण कार्यक्रममा समेत पार्टीका विचारका बारेमा छलफल हुन छाडेको छ। अहिले विचारभन्दा पनि पैसा र शक्तिको पछाडि समाज दौडिन थालेको छ। श्रेष्ठले भने,अहिले विचार र बहसको राजनीतिभन्दा पैसा, चुल्ठे, मुन्द्रेहरुको प्रयोग र राज्यसत्ताको दुरुपयोग गरेर राजनीति गर्नेहरु बढिरहेका छन्। उनले यस्तो चल्तीको राजनीति केही समय चले पनि विचार विनाको राजनीति धेरै नटिक्ने स्पष्ट पारे। श्रेष्ठले भने, यस्तो खालको राजनीतिले समाज रुपान्तरण, आर्थिक, सामाजिक, सांस्कृतिक परिवर्तनसहितको समाज निर्माण हुन सक्दैन। लोकतान्त्रिक मान्यतासहितको न्यायपूर्ण समाज निर्माणका लागि वैचारिक समाज स्थापित हुनुपर्छ। मदन भण्डारी लामो समय नेपालको कम्युनिष्ट आन्दोलनमा लागेपनि जम्मा जम्मी चार वर्षमात्रै पार्टी नेतृत्वमा रहेको उनले स्मरण गरे। उनले भने, भण्डारीले चार वर्षमा नै विश्व हल्लाएको बताउनुभयो। सिद्धान्तका निम्ति जीवन होइन, जीवनका निम्ति सिद्धान्त हुनुपर्छ, विचार विनाको पार्टी बलियो नहुने स्पष्ट धारणा राख्नु हुन्थ्यो। अध्यक्ष श्रेष्ठले नेकपा एमाले रामेछापले पार्टीको वैचारिक कामलाई व्यवस्थित बनाउन लागेको जानकारी समेत गराए। प्रेस चौतारी नेपाल रामेछापका अध्यक्ष नवराज श्रेष्ठले जननेता मदन भण्डारी र जनताको बहुदलीय जनवादको मूलभुत सिद्धान्तलाई पार्टीले नेता र कार्यकर्ताहरुले भुल्दै गएको बताए। उनले पार्टीले आफ्नो बैठक, छलफल, प्रशिक्षण जस्ता कार्यक्रममा यस बारेमा विचार विमर्श गर्नुपर्नेमा जोड दिए। यसैबीच भण्डारीको जन्म जयन्तीको अवसरमा मन्थलीस्थित मदनआश्रित बाटिकामा वृक्षारोपण गरिएको छ। मदन भण्डारी फाउण्डेसन रामेछापको आयोजनामा बाटिकामा विभिन्न जातका रुख र फूलका विरुवा रोपिएको हो। सोहीक्रममा सहभागीले जननेता भण्डारी र जीवराज आश्रितको सालिकमा खादा र फूल चढाएर सम्मान व्यक्त गरिएको फाउण्डेसनका अध्यक्ष प्रकाशकुमार कार्कीले बताए। वातावरण संरक्षणका लागि फलफूलका बिरुवा रोपिएको उनको भनाई छ। विसं २०४८ मा भएको आमनिर्वाचनमा नेपाली कांग्रेसका संस्थापक नेता तथा बहालवाला प्रधानमन्त्री कृष्णप्रसाद भट्टराईलाई पराजित गरी काठमाडौं क्षेत्र नं १ बाट प्रतिनिधिसभा सदस्यमा जितेपछि भण्डारी विश्वभर चर्चित भएका थिए। विश्वप्रख्यात म्यागेजिन न्युजविकले मे २७, १९९१ (जेठ १३, २०४८) मा उनको अन्तर्वार्ता छापेको थियो। नेपाल, जहाँ कार्ल मार्क्स जीवित छन् शीर्षकमा प्रकाशित भएको अन्तर्वार्ताले उनको उचाइ झन् माथि पुर्याएको थियो। विसं २०५० जेठ ३ गते चितवनको दासढुङ्गमा जीप दुर्घटनामा परी तत्कालीन नेकपा (एमाले) का महासचिव जननेता भण्डारी र तत्कालीन सङ्गठन विभाग प्रमुख कमरेड जीवराज आश्रितको निधन भएको थियो। नेपाली कार्ल मार्क्स ! सुसंस्कृत व्यक्ति मदन भण्डारी सम्झँदा जबज, मदन भण्डारी र मार्क्सवादको भरोसा नयाँ पुस्तामाझ मदन भण्डारी"
