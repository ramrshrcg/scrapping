शीर्षक,विवरण
"सिट बाँडफाँट गर्न गठबन्धनमा कार्यदल, धरातल हेरेर दाबी गर्न कांग्रेसको आग्रह","काठमाडौं : सत्ता गठबन्धनले साउनभित्रमा प्रतिनिधिसभा र प्रदेशसभा सदस्यका लागि सिट बाँडफाँटको खाका तयार गर्न कार्यदल गठन गरेको छ। बालुवाटारमा शुक्रबार बसेको सत्ता गठबन्धनको बैठकले चुनावी तालमेलसहित सिट बाँडफाँट गर्न कार्यदल गठन गर्ने निर्णय गरेको हो। कार्यदलमा कांग्रेसबाट ३ जना र अन्य दलबाट २२ जनाको प्रतिनिधित्व रहने सञ्चारमन्त्री ज्ञानेन्द्रबहादुर कार्कीले जानकारी दिए। कांग्रेसबाट कार्कीसहित कृष्णप्रसाद सिटौला र महामन्त्री गगन थापा कार्यदलका सदस्य तोकिएका छन्। माओवादी केन्द्रबाट अर्थमन्त्री जनार्दन शर्मा र वर्षमान पुनलाई राखिएको छ। नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल छन्। जसपाबाट रामसहाय यादव र रकम चेम्जोङ, तथा राष्ट्रिय जनमोर्चाबाट हिमाल पुरी र आनन्द शर्मा सदस्य छन्। सरकारले बिहीबारमात्रै आगामी ४ मंसिरका लागि प्रदेश र प्रतिनिधिसभा सदस्यको निर्वाचनको मिति तोकेको थियो। प्रतिनिधिसभामा १ सय ६५ र प्रदेशसभामा ३ सय ३० सिट छन्। गठबन्धनभित्र अब सिट बाँडफाँटका विषयले अब स्थान पाउनेछन्। गठबन्धनभित्रै पनि सबै सिटमा गठबन्धन गरेर जाने नजाने भन्नेबारे सहमति भइसकेको छैन। सिटको बाँडफाँट हरेक निर्वाचन क्षेत्रको धरातलीय यथार्थका आधारमा हुने कांग्रेसका वरिष्ठ नेता रामचन्द्र पौडेल बताउँछन्। सिट बाँडफाँटका विषयमा अब बल्ल छलफल सुरु हुन्छ। सिट बाँडफाँट गर्दा हरेक निर्वाचन क्षेत्रको अवस्था, विगतको मत र अहिले कसले चुनाव जित्न सक्छ भन्ने परिस्थितिको समीक्षा हुन्छ। जुन स्थानमा जसको माहोल राम्रो छ उसैलाई टिकट दिनुपर्छ। पौडेल भन्छन्। पौडेलले पाँचदलीय गठबन्धनभित्र वाम गठबन्धनको अर्थ नभएको बताए। उनले भने, गठबन्धनभित्रको वाम गठबन्धन केको लागि हो ? त्यस्तो गठबन्धनको औचित्य छैन। वाम मोर्चा के को लागि ? कांग्रेससँग लड्ने कि ओलीजीसँग लड्नको लागि ? अहिलेसम्मको सहमतिअनुसार पाँच दलको गठबन्धन मात्र हो। अरू मलाई थाहा छैन। धरातल हेरेर दाबी गर्न पनि नेता पौडेल बताउँछन्। कांग्रेसले मात्र जित्न सक्ने सिट एक सय छ। ती ठाउँमा अन्य दलका साथीहरूलाई उठाउन मिल्दैन। अहिलेको चुनाव परिणाममा केन्द्रित हुन्छ। नेता पौडेलले भने। नेताहरू सिट बाँडफाँटका लागि ढाँचा बनाउनै सकस पर्ने बताउँछन्। यसअघि प्रत्यक्षमा आफूले जितेका क्षेत्र सुरक्षित राखेर एमालेले जितेका स्थानमा भागबन्डा गर्नुपर्ने विषय उठे पनि सबै ठाउँमा यो ढाँचा काम नलाग्ने कांग्रेसका अर्का एक कांग्रेसले एक सय सिट र अन्य दलले ८० देखि ८५ सिट दाबी गर्ने गठबन्धनभित्रको तयारी छ। गठबन्धनभित्रकै प्रमुख दल नेपाली कांग्रेसको टिकट बाँडफाँटका लागि केन्द्रीय संसदीय समिति २५ सदस्यीय हुन्छ। पार्टीको केन्द्रीय कार्यसमितिका सभापति केन्द्रीय संसदीय समितिका सभापति र महामन्त्री केन्द्रीय संसदीय समितिको महामन्त्री हुन्छन्। यस्तै केन्द्रीय कार्यसमितिका पदाधिकारी केन्द्रीय संसदीय समितिका पदेन सदस्य हुन्छन्। संसदीय समिति गठन गर्दा सभापतिले केन्द्रीय सदस्यमध्येबाट ११ जनालाई सदस्यका रूपमा प्रस्ताव गर्छन्। विधानअनुसार संसदीय दलको नेता संसदीय समितिको पदेन सदस्य हुन्छ। कांग्रेसले गत वैशाख ११ गते बसेको केन्द्रीय कार्यसम्पादन समितिको बैठकबाट केन्द्रीय संसदीय समिति गठन गरेको थियो। टिकट वितरणका लागि संसदीय कार्यसम्पादन समिति गठन गरेको थियो। जसमा सभापति, दुई उपसभापति, दुई महामन्त्री, आठ जना सहमहामन्त्री र वरिष्ठ नेता पौडेल पर्दछन्।"
परराष्ट्रमन्त्री खड्का साउन २४ गते चीन भ्रमणमा जाने,"काठमाडौं : परराष्ट्रमन्त्री डा नारायण खड्का साउन २४ गते चीन भ्रमणमा जाने भएका छन्। चिनियाँ समकक्षीको निमन्त्रणमा खड्का तीन दिन चीन भ्रमण जाने र त्यहाँ उच्च राजनीतिक भेटघाट गर्नेछन्। चीन र नेपालका परराष्ट्रमन्त्रीबीच साउन २५ गते दुई देशको सम्बन्धका विषयमा भेटवार्ता हुनेछ। मन्त्री खड्काको भ्रमणका बारेमा एजेन्डा तयार भइनसकेको भन्दै प्रवक्ता लम्सालले भ्रमणका क्रममा नेपाल र चीन सम्बन्धका यावत् पक्षका विषयमा स्वाभाविक रूपमा छलफल हुने जानकारी दिइन्। भ्रमणका अन्य विषयका बारेमा भने सबै मन्त्रालयसँग छलफल गरेपछि मात्र एजेन्डाका विषयमा छलफल हुन्छ। नेपाल र चीनसँग जोडिएका विषयमा स्वाभाविक रूपमा छलफल हुन्छ। भ्रमणका एजेन्डा तत्कालै सार्वजनिक गर्दा परिपक्व नहुने तर्क गरेकी प्रवक्ता लम्सालले परराष्ट्रले मन्त्री खड्कालाई गत मार्चमै चीन भ्रमणको निम्तो आइसकेको बताएकी छन्। यद्यपि, चीन र अमेरिकाबीच ताइवान मामिलालाई लिएर तनाव उत्पन्न भइरहेको बेला हुन लागेको मन्त्री खड्काको भ्रमणलाई भने अर्थपूर्ण रूपमा हेरिएको छ। यता नेपालमा बिहीबारमात्र संसदीय निर्वाचनको मिति घोषणा गरिएको छ। मन्त्री खड्काको चीन भ्रमणको कुरा बेइजिङले पनि शुक्रबारै पुष्टि गरेको छ। शुक्रबार बेइजिङमा पत्रकार सम्मेलन गरी चिनियाँ परराष्ट्र मन्त्रालयकी प्रवक्ता ह्वा छुन् यिङले मन्त्री खड्काको चीनको भ्रमणको विषयमा स्पष्ट पारेकी हुन्। पत्रकार सम्मेलनमा प्रवक्ता ह्वाले नेपाल र चीन असल छिमेकी तथा साझेदार भएको बताउँदै दुई देशका विदेशमन्त्रीहरूले एक वर्षभन्दा कम अवधिमा भ्रमण आदानप्रदान गरेका छन्, जसले चीन र नेपालबीचको आपसी विश्वास र मित्रतालाई झल्काउने बताइन्। चिनियाँ परराष्ट्रमन्त्री वाङले नेपाल र दक्षिण कोरियाली विदेशमन्त्रीलाई एकैसाथ सानतोङ प्रान्तको छिङ्ताओमा स्वागत गर्नेछन्। विश्वचर्चित छिङ्ताओ बियर महोत्सवको ३२ औं संस्करण समापन भएको भोलिपल्ट उक्त कार्यक्रम राखिएको छ। मन्त्री खड्काको पनि यो पहिलो चीन भ्रमण हो। चिनियाँ विदेशमन्त्री याङ यीले परराष्ट्रमन्त्री खड्काको स्वागतमा रात्रिभोजको समेत आयोजना गर्ने तय भएको मन्त्रालयले जानकारी दिएको छ।। खड्का साउन २६ गते नेपाल फर्किनेछन्। अमेरिकी सभामुखको भ्रमणपछि ताइवान क्षेत्रमा उत्पन्न भएको परिस्थितिलाई नेपालले नजिकबाट हेरेको परराष्ट्र मन्त्रालयकी प्रवक्ता सेवा लम्सालले नेपाल सधैं एक चीन नीतिको पक्षमा रहेको बताइन्। पत्रकार सम्मेलनमा प्रवक्ता लम्सालले ताइवानको पछिल्लो घटनाक्रमलाई नेपालले नजिकबाट नियालिरहेको छ भन्दै, दुवै देशले एकअर्कोको सार्वभौमसत्ता, भौगोलिक अखण्डता र राष्ट्रिय स्वाधीनताको समर्थन गर्दै आएको छ।जानकारी गराउन चाहन्छौं।"
धन्य हो मालिका,"बाजुरा : बादलभन्दा पनि माथि झन्डै साढे ४ हजार मिटरको उचाइ। साउने गर्मीमा पनि मुटु काँप्ने चिसो हावा, आङ जिरिङ हुने अग्ला चुचुरा । हेर्दै मन डराउने अग्ला डाँडा अनि शृंखलाबद्ध पहाडहरू कसरी छिचोल्ने होला ? कसरी पुग्ने होला बडिमालिका ? तर भोक तिर्खा, थकान, पीडा, जाडो सबै गौण हुन्छन्, बडिमालिकाको पदयात्रामा। पाटनै पाटनले भरिएको सुन्दर स्थान। जता गए पनि पल्टेर बसिरहौं झैं लाग्ने। हरिया र फूलैफूलले ढकमक्क चउरहरू। सायद कसैले लहरै लगाएर रोपेका फूलका थुंगाहरू झैं लाग्ने। हरिया डाँडाकाँडा, फराकिला बडिमालिका शक्तिपीठमा श्रावण शुक्ल त्रयोदशी र चतुदर्शीमा मेला लाग्ने गर्छ। सात बहिनी भगवतीमध्ये बडिमालिका सबैभन्दा कान्छी तर शक्तिशाली मानिन्छिन्। सुदूरपश्चिममा सात बहिनी भगवतीका शक्तिपीठ छन्। बैतडीको त्रिपुरासुन्दरी, मेलौली र निङ्लाशैली, डँडेलधुराको उग्रतारा, डोटीको शैलेश्वरी, बझाङको शुर्मादेवी र बाजुराको बडिमालिका गरी भगवतीका ७ बहिनी रहेको धार्मिक ग्रन्थहरूमा उल्लेख छ। सातवटै भगवतीका शक्तिपीठमा फरकफरक पर्वमा मेला लाग्ने गर्छ। बडिमालिका शक्तिपीठको यात्रा यी सबै शक्तिपीठमध्ये कष्टकर छ। नेपालको विभिन्न जिल्ला मात्रै होइन, बडिमालिका दर्शकका लागि भारतको कुमाउ र गढवालबाट समेत हजारौं भक्तजन आउने गरेका छन्। बाजुराको बडिमालिकाको जति चर्चा गरे पनि कमै हुन्छ । धार्मिक आस्था र प्राकृतिक छटाले भरिपूर्ण बडिमालिका अहिले आकर्षक गन्तव्य बन्दै गएको छ। जनैपूर्णिमाको दिन विशेष मेला लाग्ने बडिमालिका यात्राको मौसम भने वर्षायाम हो। बडिमालिका छ नै त्यस्तो। यहाँ पुग्न कठिन। पुगेपछि झर्न कठिन। तर, यी सबै कठिनाइ बडिमालिकाप्रतिको अगाध आस्था, विश्वास र मनै लोभ्याउने हरिया पाटनका अगाडि गौण हुन्छन्। बडिमालिकाको दर्शनले मनले चिताएको पूरा हुने विश्वास छ। सबैभन्दा बढी बडिमालिकाको दर्शन गर्नेमा सन्तान नभएकाहरू पर्छन्। बडिमालिकाको पूजा, आराधनाले सन्तान प्राप्ति हुने धार्मिक विश्वास छ। धन नहुनेलाई धन, दुःखीलाई सुख प्राप्त हुने अगाध विश्वासका साथ बडिमालिकाको दर्शन गर्ने गरिन्छ। प्राकृतिक सुन्दरता र धार्मिक महत्त्वका दृष्टिकोणले सुदूरपश्चिम प्रदेशको खप्तड, रामारोशन, त्रिपुरासुन्दरी, मालिकार्जुन, उग्रतारा, शैलेश्वरी, वैद्यनाथ, अपी र साईपाललगायतका क्षेत्र निकै महत्त्वपूर्ण मानिन्छन्। त्यसमध्ये पनि बडिमालिकाको स्थान विशिष्ट छ। बडिमालिकाको त्रिवेणी क्षेत्रमा पर्ने खेतीवेती भन्ने स्थान त झनै अचम्मको छ। परापूर्वकालदेखि नै त्यहाँ रहेको खेत रोपिएको धान, धान रोप्न तयार गरिएका जस्ता गह्राहरू, त्यसबीचमा फालिएका बीउका मुठाहरू जस्ताका तस्तै छन्। परापूर्वकालमा बडिमालिका भगवती र मैसासुर राक्षसको लडाइँ हुँदा खेती लगाउँदै गरेका राक्षसलाई भगाएर यस्तो भएको किंवदन्ती रहेका कुरा यससम्बन्धी वर्षौंदेखि अध्ययन गरिरहेका जाल्पादेवी माविका प्रअ जहरसिंह थापा बताउँछन्। यी सबै क्षेत्रमा डाँफे र मुनालजस्ता हेरुँहेरुँ लाग्ने दुर्लभ चराचुरुंगी, साथै कस्तुरी र झालरजस्ता लोपोन्मुख वन्यजन्तुको फूर्ति देख्दा त बडिमालिका पुगेका पर्यटक तथा तीर्थालुहरू अझ रमाउने गर्छन्। यस्ता प्राकृतिक दुर्लभ दृश्यहरू सदा अविस्मरणीय रहिरहने बाजुरा जिल्लाका पूर्व प्रजिअ गोपाल अधिकारी बताउँछन्। गुमनाम रहेको बडिमालिकामा पछिल्ला केही वर्षयता व्यावसायिक पर्यटनको सुुरुआत भएको छ। प्रदेशको राजधानी धनगढीबाट बडिमालिकाको यात्रा ७ देखि ९ दिनसम्मको उपयुक्त मानिन्छ। गाडीमा पहिलो दिन धनगढीबाट बाजुरा पुगिन्छ। पहिलो रात मार्तडी अथवा बाम्का फालासेन बजारमा बास बस्न सकिन्छ। दोस्रो दिन सुरु हुन्छ, पदयात्रा। बाम्का बजार भएर गए विस्तारै हिँड्ने मान्छे दोस्रो रात लादे पाटन वा सोता भन्ने स्थान पुग्छ। तेस्रो रात, त्रिवेणी र चौथो रात बडिमालिका पुग्न सकिन्छ। बडिमालिकाबाट विष्णु पानी, चङ्केली, फिरफिरेको अग्लो डाँडा हुँदै, लिस्ने गौडी, बूढीमाईको थान जान सकिन्छ। त्यहाँबाट धर्म घर, बल्ले ढिकुरा, ठूलागडा, धौलपुरी दहबाट पाँचौं दिन नाट्येश्वरी। छैटौं दिन नाट्येश्वरी दर्शनपछि दिपायल र सातौं दिन धनगढी फिर्ता हुन सकिन्छ। चतुदर्शीमा बडिमालिकाको दर्शनपछि जनैपूर्णिमा नाट्येश्वरीको दर्शन गरिन्छ। त्रिवेणी भएर बडिमालिका जानुपर्ने परम्परा भएका कारण कोर्ध भन्ने स्थान भएर जान बेश हुन्छ। कोर्धबाट बुढा कोर्ध, त्यहाँबाट लादे पाटन र अनि आउँछ, सोता। बडिमालिका जाने बाटोमा कुनै चिह्न र संकेतहरू नभएका कारण तीर्थालुहरूले सास्ती खेप्नु परिरहेको छ। यसतर्फ भने सरकारको ध्यान जान आवश्यक छ। मेलाको समयमा सोतामा चियाखाजाको व्यवस्था हुन्छ। चिया खाएपछि सुरु हुन्छ, उकालो पदयात्रा। झन्डै एक घण्टाको उकालोपछि आउँछ, घोडा पाटन। आधा घण्टा लामो पाटन क्षेत्रपार गरेपछि झन्डै एक घण्टाको ओरालो। फेरि एक घण्टाको उकालो। त्यसपछि भितो चिर्ना। त्यहाँबाट झन्डै अढाई घण्टामा त्रिवेणी। त्रिवेणीबाट बिहानै हिँडेपछि विस्तारै हिँड्ने मान्छे पनि चार घण्टामा बडिमालिका पुग्छ। बडिमालिकामा त्रयोदशीको राति बास बसेर चतुदर्शीको बिहानै बडिमालिकाको पूजा गरी तीर्थालुहरू नाट्येश्वरीमा जनैपूर्णिमामा लाग्ने मेला भर्न हिँड्छन्। बडिमालिकामा होटल तथा आवासको व्यवस्था छैन। होटेल तथा आवास सुविधा नपुगेको स्थानमा कम्तीमा तीन दिन बास बस्नुपर्छ। त्यसकारण न्यानो कपडासहित टेन्ट, स्लिपिङ ब्याग, तयारी खाना, आवश्यक औषधि आफैंले बोक्नुपर्छ। यात्रा अवधिभर समूहबाट नछुट्टिन समूह नेतृत्वको निर्देशनमा यात्रा गर्नु हितकर मानिन्छ। अधिक उचाइमा पुग्दा मद्यपान, धूमपान नगर्नु राम्रो मानिन्छ। बडिमालिकाका भरिया र स्थानीय पथप्रदर्शक बिना पुग्न कठिन छ। खासगरी जंगलको बाटो हुँदै उकालो लाग्नुपर्ने भएकाले सडक यातायात टुंगिसकेपछिको यात्राका लागि भरिया र पथप्रदर्शक आवश्यक पर्छ। हिन्दू धर्मावलम्बीहरूको सबैभन्दा बढी आस्थाको केन्द्र हो, बडिमालिका। हरेक वर्ष जनैपूर्णिमाका दिन विशेष मेला लाग्ने गर्छ । नेपालका धेरै जिल्ला, सुदूरपश्चिम प्रदेशका सबै जिल्ला र भारतका विभिन्न ठाउँबाट तीर्थालु पुग्छन्। सतीदेवीको कुम पतन भएको स्थानका रूपमा बडिमालिका शक्तिपीठको स्थापना भएको धार्मिक ग्रन्थहरूमा उल्लेख छ। मनले चिताएको पूरा हुने विश्वास छ, बडिमालिकाको दर्शनले। सन्तान नभएकालाई सन्तान प्राप्त हुने विश्वास छ, बडिमालिकाको पूजाआराधनाले। धन नहुनेलाई धन, दुःखीलाई सुख प्राप्त हुने अगाध विश्वास छ, बडिमालिकाको प्रार्थनाले। बडिमालिकाको प्रार्थनाले रोग निको हुने विश्वास गर्छन्, हिन्दू धर्मावलम्बी। यसबाहेक प्रकृतिको अपार देन यस यात्रामा देखिन्छ। पहाड उक्लेपछि देखिने फाँटहरू, मनमोहक पाटन, खेतीबेती, चौंरी र भेडापालनमा रमाइरहेका स्थानीय गोठालाहरूको जीवनशैली रोचक र मन फुरुंग बनाउने हुन्छ। बडिमालिकाबाट देखिने सूर्योदय अर्को आकर्षण हो। बडिमालिका यात्राका दौरान मन्दिर, जडीबुटी, वनस्पति, वन्यजन्तु, पहाड, पर्वत, नदी, खोल्सा, झरनासँग सामीप्यता मिल्छ। खासगरी धर्ममा आस्था विश्वास र प्रकृतिको खोज र अनुसन्धानमा रमाउन चाहनेहरू यस बडिमालिकाको यात्रा गर्छन्। प्राकृतिक सुन्दरता र धार्मिक महत्त्वका दृष्टिकोणले सुदूरपश्चिम प्रदेशको खप्तड, रामारोशन, त्रिपुरासुन्दरी, मालिकार्जुन, उग्रतारा, शैलेश्वरी, वैद्यनाथ, अपी र साईपाललगायतका क्षेत्र निकै महत्त्वपूर्ण मानिन्छन्। त्यसमध्ये पनि बडिमालिकाको स्थान विशिष्ट छ। धार्मिक र पर्यटकीय दुवै हिसाबले हिन्दूहरूको आस्थाको धरोहर बडिमालिका ओझेलमा परेको छ। बडिमालिका क्षेत्र संरक्षण, संवद्र्धन र विकासको पर्खाइमा छ। पानी र शौचालयको उचित व्यवस्थापन नहँुदा बडिमालिका क्षेत्र दुर्गन्धित हुँदै गएको छ। बाटोमा र बडिमालिकामा धर्मशाला र बास बस्ने उचित व्यवस्थान नहुँदा भक्तजनहरूले निकै कष्ट खेप्नु परेको छ। बडिमालिका जाने बाटोमा कुनै चिह्न र संकेतहरू नभएका कारण तीर्थालुहरूले सास्ती खेप्नु परिरहेको छ। यसतर्फ भने सरकारको ध्यान जान आवश्यक छ।"
बर्खे आलु उत्पादन घट्यो,"बेनी : म्याग्दीबाट निकासी हुने प्रमुख कृषि उपज बर्खे आलुको उत्पादन घटेको छ। क्षेत्रफल विस्तार भए पनि रोग किराको प्रकोपले उत्पादन घटेको हो। यसपालि बन्दामा लाग्ने क्याबेज सेमिलुपर किरा मुख्य समस्याको रूपमा आलु उत्पादन क्षेत्रमा देखिएको थियो। अन्नपूर्ण गाउँपालिकाको नागी, राम्चे क्षेत्रमा गरिएको स्थानीय जातको आलुमा ऐजेंरु रोग पनि देखिएको छ। गत वर्षको तुलनामा आधा कम आलु फलेको अन्नपूर्ण८ राम्चेका फासबहादुर पुर्जाले बताए। हुर्कने र दाना लाग्ने समयमा किराले पात खाएर बिरुवा नष्ट गरेपछि उत्पादनमा असर पुग्यो, उनले भने गत सालको तुलनामा आधा उत्पादन घट्यो। २० मुरी आलु उत्पादन भएकामा यसपालि १० मुरी मात्र फलेको उनले बताए। उत्पादनसँग आम्दानी पनि घटेको नागीका कृष्ण पुर्जाले बताए। बजारमा मागअनुसार आलु पुयाउन नसकिएको र आम्दानीमा असर परेको पुर्जाले बताए। नागी राम्चेबाट वार्षिक झन्डै दुई करोड रुपैयाँको आलु निकासी हुने गरेको थियो। कृषि ज्ञान केन्द्रका अनुसार म्याग्दीमा १ हजार ९५ हेक्टर क्षेत्रफलमा बर्खे र ६ सय २० हेक्टरमा हिउँदे आलु खेती हुने गरेको छ। गत वर्ष १८ हजार १२ बर्खे र ७ हजार २ सय ७१ मेट्रिकटन हिउँदे आलु उत्पादन भएको केन्द्रको तथ्यांक छ। उच्च पहाडी क्षेत्रको चिसो हावापानीमा उत्पादन भएको आलु पोखरा, काठमाडौंलगायत बजार क्षेत्रमा निकासी हुने गरेको थियो। जिल्लाबाट वार्षिक ६ करोड रुपैयाँ भन्दा बढी मूल्यको आलु निकासी हुने तथ्यांक छ। उत्पादितमध्ये ७० प्रतिशत आलु निकासी हुने गरेको हो। प्रतिकिलो ५० देखि सय रुपैयाँसम्ममा आलु बेच्ने गरेका छन्। व्यापारीले अग्रिम पेस्की दिएर बारीमा नखन्दै आलु खरिद गर्छन्। अन्नपूर्ण गाउँपालिकाको शिख, घार, राम्चे, हिस्तान, रघुगंगाको पाखापानी, ठाडाखानी, चिमखोला, कुइँँनेमंगले, कुइँने मंगलाको हिँदी, झाँक्रीपानी, किमचौर, टोड्के, मालिकाको बिम, दिच्याम, धवलागिरिको गुर्जा, मरेनी, बेनीको भकिम्ली, डँडुवा, आलु उत्पादन हुने ठाउँ हुन्। सेमिलुपर र ऐजेंरुका कारण आलुको उत्पादकत्व घटेको कृषि प्रसार अधिकृत गोविन्द पाण्डेले बताए। ब्लक, जोन र पकेटका कार्यक्रमबाट आलु खेतीको क्षेत्रफल विस्तार भएकाले समग्रमा १५ देखि २० प्रतिशत उत्पादन घटेको अनुमान गरेका छौं, उनले भने ऐजेंरु देखिएको ठाउँमा आलुको उत्पादकत्वमा असर पुगेको छ। एकैपटक फैलिएको रोग किरा रोकथामका लागि निःशुल्क विषादी वितरण गरिएको उनले बताए। म्याग्दीमा स्थानीय सेतो, रातो जातको आलु, नीलो, कार्डिनल र एमएस ४२ नामक आलु उत्पादन हुने गरेको छ। प्रधानमन्त्री कृषि आधुनिकीकरण परियोजनाअन्तर्गत रघुगंगा६, ७ र ८ र अन्नपूर्ण५, ६, ७ र ८ नम्बर वडामा व्यावसायिक कृषि उत्पादन तथा प्रशोधन केन्द्र (जोन) कार्यक्रम सञ्चालन गरेको छ। गत आर्थिक वर्षदेखि मालिका गाउँपालिका६ दिच्याम र ७ बिममा आलु ब्लक कार्यक्रम सञ्चालन गरिएको केन्द्रका प्रमुख किरण सिग्देलले बताए। ब्लकमा आबद्ध किसानलाई मिनिटेलर, थ्रेसर, मिल, बिउ, बोरा छपाइ, चिप्स मेकर, स्पेयर, मल्चिङ प्लास्टिकलगायतका सामग्री अनुदानमा उपलब्ध गराइएको छ।"
मिथिला चित्रकलाकी सुनैना,"महोत्तरी : मधेसमा छोरीका लागि देख्ने सपनामध्ये सबैभन्दा महत्त्वपूर्ण सपना राम्रो ज्वाईं र खानदानी परिवार हो। छोरीले कलिलै उमेरमा बिहेवारी गर्ने र घरभित्रै घुम्टोमा गृहस्थी जीवन बिताउने तराई मधेसमा संस्कृति नै भइसकेको छ। मैथिली समुदायले तोकेको यही घेरालाई तोडेर कलाको माध्यमबाट विश्वयात्रा गरिसकेकी महोत्तरीकी सुनैना ठाकुर राष्ट्रिय तथा अन्तर्राष्ट्रिय पुरस्कारको हकदार बनेकी छन्। मिथिला चित्रकलाकै कारण सुनैनाले एन पिस अवार्ड २०१२, अमेरिकाको कमन ग्राउन्ड अवार्ड २०१६, सफल महिला उद्यमी अवार्ड २०७३ र ललितकला विशेष पुरस्कार २०१७ प्राप्त गरिसकेकी छन्। मिथिला कलामार्फत महिला सशक्तीकरण, लैंगिक समानता र अधिकारको क्षेत्रमा योगदान पुर्याएबापत उनलाई गत वर्ष ५० हजार राशिको संगीत ग्रान्ट अवार्ड प्रदान गरिएको थियो। २०६२ सालमा सुनैनाले भर्खरै एसएलसी उत्तीर्ण गरेकी थिइन्। बिहेपछि घुम्टोभित्र बस्नुपर्ने र आँगन नाघ्न कठिन हुने अप्ठेरोबीच जनकपुरमा दुईदिने तालिममा सहभागी भइन्। भारतबाट आएका प्रशिक्षकले तालिमपछि तीन सय सहभागीलाई चित्रकला प्रतिस्पर्धा गराएका थिए। सुनैना त्यस प्रतिस्पर्धामा पहिलो स्थानमा आइन्। यही सफलताले सुनैनालाई मिथिला चित्रकलाको विराट क्षितिजमा पाइला उचाल्ने अवसर जुरायो। यो अनपेक्षित सफलता थिएन। तर, पहिलो थियो। जसले मलाई बुहार्तनको एउटा नयाँ परिभाषाभित्र अटाउन मद्दत गर्यो, सुनैना भन्छिन्, म घरबाहिर निस्केर आफ्नो सिर्जना यात्रामा अघि बढ्न सक्ने भएँ। कक्षा १० मा मिथिला चित्रकला शीर्षकको पाठ पढेपछि उनलाई आफ्नो संस्कृतिबारे अझ जान्ने र बुझ्ने रहर जागेर आयो। एसएलसीपछि उक्त चित्रकलाबारे पढ्ने वा प्रशिक्षण लिने केही संघ, संस्था वा कलेजको खोजी गरिन्। तर, अभिभावकका लागि छोरीको रहर र पढाइभन्दा महत्त्वपूर्ण जिम्मेवारी थियो, विवाह। नभन्दै १३ वर्षमै महोत्तरी सुगाका शम्भु ठाकुरसँग मैथिली परम्पराअनुसार उनको विवाह भयो। यसले सुनैनाको कलायात्रा झन्डै अवरुद्ध भयो। तर, अन्तर्मनको ऊर्जाले उनलाई चैनले बस्न दिएन। केही गर्नैपर्ने आकांक्षा दुई वर्षपछि अझै बढेर आयो र कलायात्रालाई निरन्तरता दिने हिम्मत जुटाइन्। त्यस अवधिमा चित्रांकन गर्ने आफ्नो खुबीलाई तन्दा, पर्दा र तकियाको खोलमा प्रयोग गरिरहन्थिन्। कला यात्रालाई नयाँ ढंगले थालनी गर्ने ध्याउन्नमा रहेकी सुनैनाका लागि एउटा तालिम जीवनको सबैभन्दा सुन्दर मोड बन्यो। यसपछि सुनैनाको जीवनसँग जोडियो, सर्च फर कमन ग्राउन्ड। घरपरिवारलाई मनाएर त्यस संस्थाद्वारा जनकपुरधाममा आयोजित महिला नेतृत्वसम्बन्धी तालिममा सहभागी भइन्। चार दिवसीय यो आवासीय तालिमका लागि रातदिन घरबाहिर बस्नुपर्ने सबैभन्दा ठूलो चुनौती थियो। तर, उनको आँट र हिम्मतले सम्भव भयो। तालिमपछि संस्थाले दिएको १० हजार रुपैयाँबाट गाउँकै महिलालाई नेतृत्वसम्बन्धी तालिम दिएर चित्रकारिता सिकाएँ। उत्पादित सामग्रीको प्रदर्शनी गाउँबाट क्रमिक रूपमा सदरमुकाम जलेश्वरसम्म पुर्याउँदा प्रदर्शनी हेर्नेले निकै चासोका साथ सामग्री किनेका थिए, उनले भनिन्। यसरी चित्रकला फाँटमा काम तीव्र बनाइरहेका बेला सुनैनालाई एउटा इमेल आयो। जसमा महिला नेतृत्वसम्बन्धी कन्टेन्ट झल्किने गरी चित्रकला बनाउन अनुरोध गरिएको थियो। शान्ति पुनस्र्थापनामा काम गरिरहेका आठ विदेशी महिला आएर तिनको अध्ययन गर्ने भनिएको थियो। निर्धारित समयमा ती महिला सुनैनाको गाउँमा पुगेर विषयगत तालिमका लागि मिथिला चित्रकला बोकेर फर्किए। त्यसपछि उनी रहर पूरा गर्ने अधिकारका लागि बोल्न सक्ने भइन्। बाबाआमा मात्र नभएर विवाह गरेर गएको परिवारबाट पनि राम्रो साथ र सहयोग पाइन्। महिलाका लागि लागू हुने नियममा चल्नु परेन। आफ्ना लागि आफैं बाटो बनाइन्। समाजले बनाएको इज्जत र प्रतिष्ठाको परिभाषालाई बदल्ने अठोट राखिन्। परिवार फकाउन सक्नु आफ्नै दायित्व हो। परिवारको साथ मिलेपछि अन्य कुराको डर हुँदैन, सुनैना भन्छिन्। सन् २००७ बाट चित्रकला सुरु गरेकी सुनैनाले मिथिला चित्रकलाको अध्ययन गर्न खोजिन्। उनले सन् २०१० मा श्रीमान्को सहयोगमा भारतको जितवारपुर पुगेर त्यहाँकी मिथिला चित्रकार कल्पना सिंहसँग तालिम लिइन्। सुरुमा त नेपालबाट आएको भनेर उहाँले मेरो अनुरोधलाई त्यति चासो दिनु भएन तर, मेरो काम देखेर खुसी हुनुभयो, उनले विगतलाई सम्झिएर भनिन्, उहाँबाट नै प्राकृतिक रङहरू बनाउने र प्रयोग गर्ने तालिम लिएको हुँ। परिवारको साथका कारण नै उनी अहिले देश विदेशमा समेत कलाको माध्यमबाट गाउँठाउँको पहिचानलाई चिनाइरहेकी छन्। चित्र त आफैंले बनाउने हो। पहिला दिमागमा चित्र सिर्जना गर्न र त्यसैलाई क्यानभासमा उतार्न सक्नु चित्रकारको विशेषता मानिन्छ, उनी भन्छिन्। संस्कृतिको उत्थान र प्रवद्र्धन, चित्रकलामार्फत नयाँ पुस्तालाई लोप हुँदै गएको संस्कृतिको ज्ञान हस्तान्तरण, मिथिला चित्रकलामार्फत महिला सशक्तीकरण र लैंगिक समानताको सन्देश उनका मुख्य उद्देश्य हुन्। मिथिला चित्रकलालाई माध्यम बनाएर महिला मात्र नभएर कुनै पुरुषले पनि व्यक्ति, परिवार, समाज र देशमा आर्थिक, सामाजिक परिवर्तनका लागि भूमिका निर्वाह गर्न सक्ने विश्वास सुनैना राख्छिन्। तर, नेपालमा मिथिला चित्रकलाले जुन किसिमले बजार पाउनुपर्ने त्यो नदेखेर थोरै खिन्न छन्। क्यानडा, फिलिपिन्स, अमेरिका, युरोपमा चित्रको बजार राम्रो भएको अनुभव गरेकी छन्। म र मसँग काम गर्ने ६, ७ जना महिला त मिथिला चित्रकलाले दिएको आम्दानीसँग खुसी होउँला। तर, सयौं महिला छन् जसको चित्र बजारसम्म पुग्न सकेको छैन, उनी भन्छिन्, मिथिला चित्रकलाको प्रचार र उत्थानका लागि सरकारी निकाय र अन्य समुदायको पनि साथ र सहयोग आवश्यक छ। आफूले चित्रकला सिकाएका सयौं महिलाले मिथिला चित्रकलाका लागि बजार र हौसला पाएको हेर्न चाहन्छिन्। सानो हुँदा आमा, हजुरआमाले चित्र कोर्ने गरेको उनी ध्यान दिएर हेर्थिन्। माटोको घरको भित्तामा बनाइएका मान्छे, हात्ती, चरा, फूलका चित्रले उनलाई आकर्षित गथ्र्यो। त्यही आकर्षणले मिथिला संस्कृतिसँग जोडिएको चित्रकला कोर्न रुचि बढ्यो। गाउँघरमा बनाइने माटाका हात्तीघोडा, कपडाका बेहुलाबेहुली र हाँस मयूरलाई सानै उमेरमा कागजमा उतारेर साथीसंगतीदेखि गुरुसम्मलाई देखाउँथिन्। उनीहरूबाट स्याबासी पाउँदा उनी फुरुंग हुन्थिन्। प्रायः महिलाको जीवनशैली, परिवर्तित रूप र भूमिका, मातृस्नेह, प्रकृति र महिला सशक्तीकरण सम्बन्धित चित्र प्रदर्शनमा राख्ने गर्छिन्।"
एकैदिन २२० केभीका ३ सबस्टेसन,"काठमाडौं : नेपाल विद्युत् प्राधिकरणले एकै दिन २२० किलोभोल्ट (केभी)का तीन वटा सबस्टेसन सञ्चालनमा ल्याएको छ। सुनसरीको इनरुवा र संखुवासभाको तुम्लिङटार तथा बानेश्वर २२० केभी सबस्टेसनमा बिहीबारबाट विद्युत् प्रवाह (चार्ज) गरी सञ्चालनमा ल्याएको हो। २२०१३२३३ केभी तुम्लिङटार र २२०३३ केभी बानेश्वर सबस्टेसनमा क्रमशः २६० एमभीए र ६० एमभीए क्षमताका पावर ट्रान्सफर्मर छन्। इनरुवातुम्लिङटार खण्ड सिंगल सर्किट प्रसारण लाइन २२० केभीमा चार्ज गरी सञ्चालनमा ल्याइएको छ। प्रसारण लाइनको लम्बाइ १ सय ५ किलोमिटर छ। नेपाल सरकारको लगानी र विश्व बंैकको सहुलियतपूर्ण ऋणमा इनरुवा सबस्टेसनको निर्माण गरिएको हो। नेपालको लगानी र भारत सरकारको निर्यात आयात (एक्जिम) बैंकको सहुलियतपूर्ण ऋणमा तुम्लिङटार, बसन्तपुर र बानेश्वरमा सबस्टेसन र प्रसारण लाइनको निर्माण गरिएको हो। इनरुवा सबस्टेसन सञ्चालनमा नआएकोले इनरुवावसन्तपुरतुम्लिङटार प्रसारण लाइनलाई अस्थायी रूपमा ३३ केभीमा चार्ज गरी सञ्चालनमा ल्याइएको थियो। सुनसरीमोरङ औद्योगिक करिडोको विद्युत् आपूर्ति सुधार, सुदृढीकरण र थप संरचनाका लागि इनरुवा सबस्टेसनबाट विराटनगरसम्म २३ किलोमिटर १३२ केभी प्रसारण लाइन र सबस्टेसन निर्माणाधीन छन्। इनरुवा सबस्टसनमै ग्यास इन्सुलेटेड प्रणालीमा आधारित (जीआईएस) चार सय केभी सबस्टेसनको निर्माण अन्तिम चरणमा पुगेको छ। चार सय केभी सबस्टेसन निर्माण सम्पन्न भएपछि पूर्वपश्चिम विद्युत् आपूर्ति गर्ने प्रसारण प्रणालीका लागि इनरुवा सबस्टेसन अर्को ठूलो हब बन्नेछ। अरुण तथा तमोर नदी र त्यसका सहायक नदीमा निर्माण गरिएका जलविद्युत् आयोजनाबाट उत्पादित विद्युत् कोसी करिडोर २२० केभी प्रसारण लाइनमार्फत इनरुवा सबस्टेसनमा जोडिनेछ। कोसी करिडोरअन्तर्गत वसन्तपुरढुंगेसाँघु (ताप्लेजुङ) खण्ड र वसन्तपुरमा २२० केभीका सबस्टेसनको निर्माण ६ महिनाभित्र सम्पन्न हुने आयोजना प्रमुख शुक्र देवकोटाले बताए। इनरुवावाट बसन्तपुर, बानेश्वर हुँदै तुम्लिङटारसम्म २२० केभी डबल सर्किट टावर निर्माण गरिएको छ। अनुमानित लागत ११ करोड २० लाख अमेरिकी डलर रहेको प्रसारण आयोजना नेपालको लगानी र एक्जिम बैंकले दिएको सहुलियतपूर्ण ऋणमा निर्माण भएको हो। कोसी करिडोर प्रसारण लाइनमार्फत तुम्लिङटारदेखि बसन्तपुरसम्म एक हजार मेगावाट, ढुंगेसाँघु (ताप्लेजुङ) देखि बसन्तपुरसम्म एक हजार मेगावाट र बसन्तपुरदेखि इनरुवासम्म दुई हजार मेगावाट विद्युत् प्रसारण गर्न सकिन्छ। अरुण, तमोर र तिनका सहायक नदीबाट उत्पादन हुने विद्युत्लाई राष्ट्रिय प्रसारण ग्रिडमा आबद्ध गर्न कोसी करिडोर नेपालको हालसम्मको सबभन्दा लामो दूरीको २२० केभी प्रसारण लाइन हो। भोजपुर, संखुवासभा, तेह्रथुम र ताप्लेजुङमा निर्माण हुने विद्युत् राष्ट्रिय प्रसारण लाइनमा जोड्न कोसी कोरिडोरको निर्माण गरिएको हो। प्राधिकरणले निजी क्षेत्रका २८ आयोजनाको ५१६ मेगावाट विद्युत् यही प्रसारण लाइनमा जोड्ने गरी विद्युत् खरिद सम्झौता गरिसकेको छ। प्रदेश १ का पहाडी जिल्लामा उत्पादित विद्युत् राष्ट्रिय प्रसारण प्रणालीमा प्रवाह र वितरणका लागि मेरुदण्डका रूपमा पूर्वाधार तयार भएको प्राधिकरणका कार्यकारी निर्देशक कुलमान घिसिङले बताए।"
विकास खर्चको प्रवृत्ति सुधार्न जोड,"काठमाडौं : हरेक वर्ष विकास बजेट खर्च नहुने र भए पनि अन्तिम त्रैमासिकमा बढी हुने प्रवृत्ति सुधार्न सरोकारवालाले जोड दिएका छन्। यस्तो प्रवृत्तिले पूर्वाधार विकासको दिगोपनामा पर्याप्त ध्यान पुर्याउन नसकेको विज्ञको टिप्पणी छ। प्रोग्रेसिभ इन्जिनियर्स एसोसिएसन नेपाल (पिन)ले शुक्रबार आयोजना गरेको पुँजीगत खर्च : राष्ट्रिय अर्थतन्त्रमा प्रभाव विषयक बहसमा विदेशी मुद्राको सञ्चितिमा आएको कमीले नेपाललाई श्रीलंकाको अवस्थातर्फ लैजान सक्ने भएकाले सतर्क हुन सुझाव दिइएको छ। गत आवमा विकास खर्च ५७ प्रतिशत मात्रै भएको थियो। पूर्वअर्थमन्त्री डा युवराज खतिवडा भन्छन्, कोभिडका बेलामा पनि ६५ प्रतिशत खर्च गर्न सफल भएको थियो। संघले त खर्च गर्न सकेनन्, एक चौथाइ जति खर्च गर्नुपर्ने प्रदेश र स्थानीय तहको खर्च प्रवृत्ति पनि उस्तै देखियो। राज्यले नीतिगत रूपमा असमान व्यवहार गर्दा असन्तुष्टि चुलिएको अर्थविद् डा खतिवडाको भनाइ छ। खासगरी भन्सारदरमा गरिएका परिवर्तनहरू, भन्सारभन्दा बाहिरबाट हुने आयात, सीमावर्ती क्षेत्रमा हुने कारोबार, डिजिटलमा हुने लगानीलगायतले मुलुकको अर्थतन्त्र धराशायी भएको उनको अनुमान छ। चालू खाता घाटा खतराको घण्टीमा पुगिसकेको उनले बताए। गत आव भुक्तानी सन्तुलन घाटा भएका कारण विदेशी मुद्रा सञ्चिति पनि घटेको छ। वित्तीय प्रणाली नै खल्बलिएकाबारे उनले टिप्पणी गरे। कतिपय नयाँ संस्था खोल्नेमा अहिले नै सेटिङमा भएको सुनिन्छ। स्टक एक्सचेन्ज, लघुबिमा कम्पनी, स्वास्थ्य बिमा निजीकरण प्रयासलगायतलाई हेर्दा कतै अहिले अर्थतन्त्र सेटिङमा चलेको छ कि भन्ने अवस्थामा देखिन्छ, पूर्वअर्थमन्त्री डा खतिवडाले भने। यसैगरी, पूर्वाधारविज्ञ इडा सूर्यराज आचार्यले दिगो पूर्वाधार विकासमा नीतिगत तथा पुँजीगत खर्च सुधार्न जोड दिए। विकास गर्ने योजनाकार नभएको उनको तर्क छ। अधिकांशमा राजनीतिक नियुक्ति हुन्छ। यसैले अहिलेका योजना फेल भएका हुन्, उनले भने। पुनर्निर्माण प्राधिकरणका पूर्वप्रमुख कार्यकारी अधिकृत सुशील ज्ञवालीले पुँजीगत खर्चका चुनौती तथा आगामी मार्गचित्रबारे व्याख्या गरे। पूर्वअर्थमन्त्री सुरेन्द्र पाण्डेले अर्थतन्त्रको अवस्थाको चित्रण गर्दै भने, नेपालमा सोयाबिन, सन फ्लावर र पाम आयल तेलको कच्चापदार्थ सबै बाहिरबाट आउँछन्। यस्तो कच्चा पदार्थ आयात गरेर तयार भएको तेल भारतमा निकासी गरिरहेका थियौं। तर अहिले भारतले यस्तो वस्तुको आयातमा कर घटाएकाले उल्टै भारतबाट आउने खतरा छ। यस्ता तेल निर्यातमा खतरा देखिएकाले मुलुक कता जान्छ भन्ने जोखिम रहेको पूर्वअर्थमन्त्री पाण्डेले बताए। सहकारीमा ठूलो विकृति देखिएको उनको भनाइ छ। सात खर्ब रुपैयाँ ऋण सहकारीले दिएको र यसमध्ये ठूला ८१० वटाले डिफल्ड गरेर भागे भने यसको प्रभाव सहकारी हुँदै बैंकमा पर्छ, उनी भन्छन्, यसो भए मुलुक नै कठिन स्थितिमा जान्छ। सरकारले सतर्क भई नीति लिनुपर्छ। यस्तो अवस्था आउन नदिन आन्तरिक उत्पादन बढाउने, कर्जा कटौती गर्ने वा पुँजीगत खर्च गर्ने क्षमता घटाउनुपर्ने बताए। धानबालीको मुख्य सिजन गइसक्यो तर धेरै किसानले मल नै पाएनन्। यता सरकारले आयात ३० प्रतिशत हाराहारीमा घटाउने भनेको छ। कृषिमा योगदान पुयाउने भनेको छ। मल नभएपछि सम्भव देखिँदैन, उनले थपे।"
"फर्जी उत्तराधिकारी, जानकी मन्दिरको सम्पत्ति दोहन","जनकपुरधाम : प्रसिद्ध जानकी मन्दिरका महन्त रामतपेश्वर दास वैष्णव का चेला हुन, रामरोशन दास वैष्णव। आफूलाई महन्तको उत्तराधिकारी घोषणा गर्दै रामरोशनले जानकी र लक्ष्मण मन्दिरको लाखौं सम्पत्ति हिनामिना गरेका छन्। मन्दिरको स्वामित्वका सटरको भाडा र मन्दिरको जग्गामा लगाइने धानबालीबाट उठने रकम हिनामिना गरेको आरोप उनीमाथि छ। कारबाहीका लागि उनीविरुद्ध हालै जिल्ला प्रशासन कार्यालयमा उजुरी परेको छ। रामरोशनले आफूलाई जानकी मन्दिरको छोटे महन्त भनेर परिचय दिन्छन्। उनीमाथि जनकपुरधाम१४ मुजेलियास्थित लक्ष्मण मन्दिरको ४० बिघा जग्गाको धानबाली हिनामिना गरेको आरोप छ। विगतमा लक्ष्मण मन्दिरको ९१ बिघा जमिन थियो। हाल ४० बिघामात्रै छ। त्यो जमिनमा किसानले खेतिपाती गर्छन्। प्रत्येक वर्ष एक कठ्ठाबाट एक मन (४० केजी ) को दरले धान उठछ्। त्यसअनुसार, ४० बिघाबाट प्रत्येक वर्ष ८ सय मन धान उठ्नुपर्छ। तर रामरोशन दासले धानबापत प्राप्त हुने सबै आम्दानी व्यक्तिगत रूपमा हिनामिना गरेको आरोप छ। रामनारायण दासले रामरोशनविरुद्ध प्रशासनमा उजुरी दिएका हुन्। प्रतिकठ्ठा १ मनका दरले ४० बिघा जग्गाबाट उठने गरेको ८ सय मन धानलाई रामरोशनले व्यक्तिगत रूपमा उपयोग गरेको उजुरीमा आरोप छ। त्यस्तै लक्ष्मण मन्दिरको उत्तरपट्टि तथा जानकी मन्दिरको सामुन्ने १४ कोठे सटर छ। प्रतिमहिना एक लाखका दरले सटरको भाडा उठ्ने गर्छ। रामरोशनले सटरबाट वार्षिक रूपमा उठ्ने गरेको १२ लाख रुपैयाँसमेत आफैंले लिने गरेको उजुरीमा आरोप लगाइएको छ। रामरोशनसँगै लक्ष्मण मन्दिरका पुजारी सुशील दास वैष्णवविरुद्ध पनि उजुरी परेको छ। यस्तै जनकपुरधाम१४ रजौलस्थित जानकी मन्दिरको स्वामित्वका दुईवटा पोखरीलाई वार्षिक दुई लाखमा ठेक्का लगाउने गरिएको छ। पोखरीबाट उठ्ने रकमसमेत रामरोशनले दुरुपयोग गर्ने गरेको उजुरीकर्ता रामनारायण दासको आरोप छ। लक्ष्मण मन्दिरको नाममा कुनै बैंकमा खाता छैन, रामनारायण दासले अन्नपूर्णसँग भने, मन्दिरको भएभरको आम्दानी रामरोशन दासले आफ्नो विलासितामा खर्च गर्ने गरेका छन्। मन्दिरको जीर्णोद्धारसमेत हुन सकेको छैन्। जानकी मन्दिरको मात्रै हैन, लक्ष्मण मन्दिरको सम्पत्तिसमेत हडपेर खाइसके। रामरोशन दास वैष्णवले आफूलाई जानकी मन्दिरको सहमहन्त भन्दै उत्तराधिकारीको फर्जी परिचयपत्र बनाएको आरोप छ। जनकपुरधाम१३ का बैजनाथ चौधरीले रामरोशनविरुद्ध फर्जी परिचयपत्र बनाएर मन्दिरको सम्पत्ति हिनामिना गरेको उजुरी जिल्ला प्रशासनमा दिएका छन्। फर्जी परिचयपत्रका आधारमा गुठी संस्थानको किर्ते हस्ताक्षर र छाप प्रयोग गरी मन्दिरको सम्पत्ति र घरबहाल रकम निजी रूपमा प्रयोग गर्ने गरेको उजुरीमा उल्लेख छ। सरकारी कागजमा किर्ते दस्तखत गरी रामरोशन दास वैष्णव ले आफूलाई जानकी मन्दिरको उत्तराधिकारीको परिचयपत्रको माध्यमबाट सार्वजनिक जानकी मन्दिरको सम्पत्तिमा ब्रह्मलुट मच्चाइरहेका छन्, उजुरीमा भनिएको छ, परिचयपत्र कुन निकाय, कहाँ र कहिलेको निर्णयबाट जारी भएको हो ? सो सम्बन्धमा अनुसन्धान गरी निज रामरोशन दास वैष्णवलाई कारबाही गरी पाऊँ। गुठी संस्थान ऐन, २०३३ अनुसार बनाइएको महन्त पुजारीलगायतका जनशक्ति व्यवस्थापन निर्देशिका २०७७ मा उत्तराधिकारी महन्तको व्यवस्था छ। तर, जानकी मन्दिरका महन्त रामतपेश्वर दासले आफूले कसैलाई पनि उत्तराधिकारीको दर्जा नदिएको दाबी गरे। बजारमा केही व्यक्तिले जानकी मन्दिरको छोटे महन्त, उत्तराधिकारी महन्त र सहमहन्तको खोल ओढेर आफ्नो रोटी सेकिरहेका छन्, महन्त रामतपेश्वरले भने, जानकी मन्दिरमा मेरा धेरै चेला छन। रामरोशन पनि त्यस्तै चेला हुन्। कुनै महन्त हैनन्। रामरोशन दासले आफूलाई स्वघोषित रूपमा छोटे महन्त घोषणा गरेको महन्त दासको आरोप छ। महन्त रामतपेश्वरले केही दिनअघि पत्रकार सम्मेलन नै गरेर रामरोशन दास मन्दिरको उत्तराधिकारी अथवा छोटा महन्त नभएको बताएका थिए। उनी एउटा सामान्य बैरागी चेला हुन्, महन्तले भनेका थिए। तर रामरोशनले भने गुठी संस्थानको बोर्ड बैठकले साढे एक वर्षअघि नै आफूलाई औपचारिक रूपमा उत्तराधिकारी महन्त नियुक्त गरेको दाबी गरे। महन्तजीले पनि मबाहेक उनको अर्को कुनै उत्तराधिकारी नरहेको कुरा सञ्चारकर्मीसमक्ष बताइसक्नुभएको छ, रामरोशनले भने, यस्तो अवस्थामा मैले किर्ते कागजात बनाएको भन्ने हल्ला कहाँबाट फैलाइयो ? यो सरासर गलत हो। म पनि आश्चर्यचकित छु। यता महन्तले भने आफू अस्वस्थ भएको बेला रोशनलाई सामान्य रूपमा मन्दिरको काम गर्न मात्रै जिम्मेवारी दिएको र आफूसँग विश्वासघात गरेको आरोप लगाए। आफूलाई जानकारी नै नदिई जानकी नवमी र विवाहपञ्चमीका बेला एउटा समिति बनाएर रामरोशनले केन्द्र सरकार, प्रदेश सरकार र बृहत्तर जनकपुर क्षेत्र विकास परिषद्सँग करोडौं रुपैयाँ असुल गरेको महन्त दासको आरोप छ। रामरोशनले आफूखुसी पैसा उठाउने र हिनामिना गर्ने गरेको महन्तको दाबी छ। उनले कोसँग कति पैसा लिन्छन् त्यसको मलाई कुनै जानकारी नै हुँदैन, महन्तले भने, प्रदेश र केन्द्र सरकारका साथै बृहत्तर जनकपुर क्षेत्र विकास परिषद्सँग पनि उनले पैसा मागेका छन्। तर त्यसको कुनै लेखाजोखा नै छैन। मन्दिरको नाममा असुल गरिएको पैसाका विषयमा रामरोशनले जानकारी गराउनुपर्ने महन्तको भनाइ छ। त्यो पैसा कुन बैंकमा राखियो, महन्तले भने, कसको नाममा चेक काटियो ? कहाँ के कति खर्च भयो ? रामरोशनले जानकारी गराउनुपर्छ। रामरोशनले विवाहपञ्चमी र जानकी नवमीका लागि केन्द्र सरकारदेखि जनकपुर परिषद्सँग पैसा उठाए पनि सम्पूर्ण खर्च आफुले व्यहोरेको बताउँछन्, भारतका एक व्यापारी। भारतको मुम्बईमा व्यवसाय गर्दै आएका पवन चौधरीले विवाहपञ्चमी र जानकी नवमीमा लागेको सबै खर्च आफुले व्यहोरेको दाबी गरे। विवाहपञ्चमीमा प्रत्येक वर्ष म ७० देखि ८० लाखसम्म भारतीय रुपैयाँ आफ्नो गोजीबाट खर्च गर्छु, चौधरीले भने, रामतपेश्वर दास मेरो गुरु हुनुहुन्छ। उहाँको आदेशानुसार सबै खर्च भक्तिभावले म व्यहोर्छु। विवाहपञ्चमीका लागि आवश्यक भोजन सामग्री, वस्त्र, सरसजावट, लाइट, साउन्ड, टेन्ट सबैको खर्च आफूले नै प्रत्येक वर्ष व्यहोर्दै आएको चौधरीले दाबी गरे। जानकी मन्दिर र लक्ष्मण मन्दिरका आम्दानीका अनगिन्ती स्रोत छन्। तर, मन्दिरको स्वामित्वका पोखरी, सटर, विवाहमण्डपलगायत ठेक्का दिँदा न टेन्डर आह्वान हुन्छ, न त सम्पत्तिको पारदर्शिता नै छ। यस्ता ठेक्कापट्टामा महन्त रामतपेश्वरदेखि छोटे महन्त भनिएका रामरोशनको मिलेमतो हुने गरेको आरोप छ। दुवै जनाको सेटिङमा हरेक वर्ष एउटै व्यक्तिले यस्ता ठेक्कापट्टा पाउने गरेका छन्। ठेक्का पाउनेहरू या त महन्त रामतपेश्वर, या त रामरोशनका नजिकका मान्छे मात्रै हुन्छन्। यसैकारण, रामरोशन दास बेलाबेलामा विवादमा आउने गरेका छन्। रामरोशनले मन्दिरको आर्थिक हरहिसाबमा पारदर्शिता नअपनाएको आरोप स्वयं महन्त रामतपेश्वरले पनि लगाउँदै आएका छन्। मन्दिरकै आम्दानीबाट रामरोशनले १ करोड २५ लाख पर्ने इन्भो कारसहित तीनवटा गाडी चढ्ने गरेको आरोप छ। आम्दानी र खर्चको विवरण छैनजानकी मन्दिर अधीनस्थ पोखरी, बजार, रामजानकी विवाहमण्डप, सांस्कृतिक संग्रहालय, फोटो ठेक्कालगायतबाट बर्सेनि १० करोड अम्दानी हुन्छ। तर खर्चको कुनै लेखाजोखा छैन। २०५४ सालमा रामतपेश्वर दास वैष्णव महन्त बनेपछि मन्दिरको श्रीसम्पत्ति आफ्नो निजी सम्पत्ति झैं प्रयोग गर्दै आएका छन्। त्यसयता जानकी मन्दिरको सम्पत्तिको न कुनै पारदर्शिता छ, न कुनै लेखाजोखा नै छ। महन्त रामतपेश्वर र उनका चेला रामरोशन दासले मनपरी सम्पत्तिको प्रयोग गरिरहेको स्थानीयवासीको आरोप छ।"
"धागो उद्योग बन्द, कपास खेती हरायो","बुटवल : नेपालगन्जमा कपास खेती। बुटवलमा धागो उद्योग। त्यही धागोले हेटांैडामा कपडा कारखाना सञ्चालन गर्ने। यस्तो थियो, सरकारको योजना। त्यसै अनुसार २०४८ सालमा बुटवलमा धागो उद्योग स्थापना भयो। त्यतिबेला उद्योगमा दैनिक चहलपहल थियो। सात सय मजदुरहरू ओहोरदोहोर गर्थे। तर, २०६६ सालबाट पूर्ण रूपमा बन्द भयो। स्वदेशी कपास, स्वदेशी धागो र स्वदेशी सुतीको कपडा उत्पादन गरेर आत्मनिर्भर हुने सरकारी योजना कल्पनामै सीमित भयो। आजभोलि उद्योग नै सुनसान छ। कमजोर व्यवस्थापनले सुरुदेखि नै धागो उद्योग नाफामा जान सकेन। घाटामा गएको भन्दै सरकारले १३ वर्षअघि उद्योग बन्दको घोषणा गर्यो। राजनीतिक अस्थिरताले व्यवस्थापन हेरफेर, कर्मचारीको अत्यधिक भार, मेसिनको नियमित मर्मत अभाव, कर्मचारी मजदुर द्वन्द्वलगायत कारणले कारखाना बन्द भएको थियो। २०४८ सालमा ३ करोड ३८ लाख रुपैयाँ घाटा लागेको उद्योग पाँच वर्ष नपुग्दै ६१ करोड नोक्सानी व्यहोरेको थियो। उद्योग बन्द भएपछि मेसिनहरू थोत्रा भए। खिया लागेर अलपत्र छन्। बुटवल धागो कारखानाका लगानीकर्तामध्येका एकजना बुटवल उद्योग वाणिज्य संघका पूर्वअध्यक्ष नवराज श्रेष्ठ भन्छन्, नेपालगन्जमा कपास खेती, बुटवलमा धागो र त्यही धागोले हेटांैडा कपडा कारखानाबाट कपडा उत्पादन गर्ने योजना सरकारको थियो। तर धागो उत्पादन गर्ने कारखाना नोक्सानमा गएपछि २०६६ भदौबाट बन्द भयो। १३ वर्षदेखि उद्योग बन्द हँुदा त्यहाँ रहेका करोडौंका भौतिक संरचना र मेसिनहरू जीर्ण हुँदै गएका छन्। लामो समय उद्योगको विषयमा सरकारले निर्णय गर्न सकेन। उद्योगी व्यवसायीहरूले निजीकरण गर्न माग गर्दै आएका छन्। तर सरकारका मन्त्रीहरू फेरिएसँगै चर्चामा आउने धागो कारखाना के गर्ने भन्नेमा २०६६ सालयता कुनै ठोस निर्णय हुन सकेको छैन। यसबीचमा दर्जनौं मन्त्रीले उद्योगको स्थलगत भ्रमण गरे। धागो कारखाना सरकार आफंैले चलाउने भन्दै चर्का भाषण पनि गरे। तर, काम गरेनन्। त्यति मात्र नभई, हरेक वर्षको बजेटमा धागो कारखानाको नाम पनि छुट्दैन। आजभोलि त प्रदेश सरकारको बजेटमा पनि धागो कारखाना सञ्चालनको सम्भाव्यता अध्ययन गरिने उल्लेख गरिन्छ। पछिल्लो पटक धागो कारखानालाई लिजमा दिएर चलाउने निर्णय पनि भएको थियो। तर काम अघि बढेन। लिजमा दिनुअघि प्राविधिकहरूले बुटवल धागो कारखानाको अध्ययन गर्ने र भाडा निर्धारण गर्ने बताइएको थियो। उद्योग भाडामा सञ्चालनमा लिनेले धागो नै उत्पादन गर्नुपर्ने सर्त राखेर सञ्चालन गर्ने बताइएको छ। बुटवल औद्योगिक क्षेत्रको १ सय ४३ दशमलव ७ रोपनी क्षेत्रमा फैलिएको कारखानाको उत्पादन क्षमता १० मेट्रिकटन छ। तर, कमसल मेसिनका कारण ७ मेट्रिकटन भन्दा बढी कहिल्यै पनि उत्पादन हुन नसकेको जानकारहरू बताउँछन्। बुटवल धागो उद्योग बन्द भएपछि पहाडी क्षेत्रमा कपास खेती लगाउन बन्द भएको छ। तत्कालीन राजा वीरेन्द्र चीन भ्रमणमा गएका बेला राम्रो क्षमताको स्पिनिङ प्लान्ट स्थापना गर्ने नेपालको प्रस्तावमा चीन सरकार सहमत भयो। त्यही सहमतिअनुसार चिनियाँ सीएमसी र सीएमईसी कम्पनीले धागो कारखानाका लागि चाहिने आवश्यक मेसिन दिए। ती मेसिन २०४० सालमा नेपालमा आइपुगे। तर, २०४४ सालसम्म ती मेसिन रामनगर जंगलमा अलपत्र छोडिए। कतिपय मेसिन खरिदमा नै त्रुटि गरिएको बताइन्छ। यार्न डाइङ प्लान्ट जसको मूल्य त्यसबेला ४ करोड रुपैयाँ पर्दथ्यो, त्यो एकपल्ट पनि प्रयोगमा आएन। हरेक सरकारले बुटवल धागो उद्योग सञ्चालनको घोषणा गर्छन। तर, सञ्चालनको प्रस्ट मोडल कसैले पनि तयार गरेनन्। सरकारले धागो कारखाना चलाउने आँट र जाँगर गरेको छैन, सरकारले गर्न नचाहेकोले अहिले थला परेको बुटवल धागो कारखाना उठ्न नसकेको हो, बुटवल उद्योग वाणिज्य संघका पूर्वअध्यक्ष श्रेष्ठले भने। सरकारले कहिले लिजमा चलाउन दिने त कहिले सञ्चालनको मोडालिटी तयार गरेर चलाउनका लागि सबै उपाय अवलम्बन गर्ने निर्णय पटकपटक गर्दै आएको छ। धागो कारखाना सञ्चालनका लागि कार्यदल बन्ने र होमवर्क गर्ने काम पनि हुँदै आएको छ। तर कारखाना सञ्चालनको बाटो पहिचान हुन सकेको छैन। अर्थमन्त्री जनार्दन शर्माले पनि जेठ १५ गते बजेट भाषण गर्दा भनेका थिए, बुटवल धागो कारखानासहित बन्द भएका कारखानालाई उपयुक्त ढाँचामा सञ्चालनको व्यवस्था गरिने छ। तर, सरकारको उपयुक्त कदमको टुंगो अझै छैन। उद्योगमा सरकारको ५९ दशमलव ७५ प्रतिशत लगानी छ। सर्वसाधारणको ८ दशमलव ३१ र जनकपुर चुरोट कारखानाको ७ दशमलव ८७ प्रतिशत र बाँकी खेतान समूह, साल्ट ट्रेडिङ कर्पाेरेसन लगायतको सेयर छ। सरकारले लिजमा दिने तयारी यसअघि पनि गरेको थियो। तर पहिलेका सेयर होल्डरहरूसँगको विवाद झेल्नुपर्ने भएकाले सरकारले लिजको प्रक्रिया अघि बढाएन। र लिजमा चासो राखेका उद्योगी व्यवसायीले पनि आँट गर्न सकेनन्। दोस्रो अहिलेका मेसिनलाई कसरी व्यवस्थापन गर्ने भन्ने हो। एक उद्योगीको भनाइमा अहिलेका मेसिन कामै नलाग्ने गरी बिग्रिएकोले नयाँ मेसिन ल्याएर कारखाना सञ्चालन गर्नुपर्ने हुन्छ। नयाँ मेसिन ल्याएर सञ्चालन गर्ने विषयमा सरकार प्रस्ट हुन सकेको छैन। रूपन्देही उद्योग संघका पूर्वअध्यक्ष बाबुराम बोहराको भनाइमा बुटवल धागो कारखानाको अहिलेसम्मको आर्थिक पाटो शून्य मानेर उद्योगलाई लिजमा दिने मोडल अघि सार्दा उद्योेग सञ्चालन हुन सक्छ। पुराना मेसिनको जिम्मा लिएर उद्योग चलाउ भनेर उद्योगी तयार हुन सक्दैनन्। प्रविधिले धेरै फड्को मारेको छ, पुराना मोडलका थोत्रा मेसिन मर्मत गरेर चलाउने कुरा भावनाको कुरा हो, बोहराले भने, चीनले बनाइदिएको उद्योग र दिएको मेसिनलाई मर्मत गरेर चलाऔं भन्ने हुनसक्छ। भावनाले मात्रै उद्योग चल्न सक्दैन। उद्योगी एवं बुटवल उद्योग वाणिज्य संघका पूर्वअध्यक्ष नवराज श्रेष्ठ भने पुराना मेसिन मर्मत गरेर नै उद्योग चल्न सक्ने बताउँछन्। श्रेष्ठका भनाइमा सरकारले उद्योगको सबै ऋण तिरिदिएकाले सेयरको मूल्य नै भएन। सेयरहोल्डरको स्वामित्व छैन भन्ने बुझ्नुपर्छ। राष्ट्रियकरण भएको यो उद्योगमा सुरुमा १० करोड रुपैयाँ लगानी गर्दा उद्योग चल्न सक्छ। उनका अनुसार मेसिन मर्मत गरी सञ्चालन गर्दा दैनिक ७ टन धागो उत्पादन हुन्छ। यो उत्पादनले उद्योगको चालू खर्च धान्छ। २६ करोड लगानी गर्दा थप ७ टन धागो उत्पादन गर्न सकिन्छ। यो उत्पादनले उद्योगलाई नाफामा लैजान्छ। यो मोडलबाट उद्योग चलाउनेबारे विगतमा छलफल भए पनि निष्कर्षमा पुगेन। लिजको विकल्पमा पब्लिक प्राइभेट पार्टनरसिपमा उद्योग चलाउने गरी छलफल भएको श्रेष्ठ बताउँछन्। उद्योग बन्द भएपछि मजदुर कर्मचारीलाई पेअफ गर्दा २० प्रतिशत उद्योग सञ्चालनका लागि राख्न सुझाव दिए पनि तत्कालीन सरकारले ध्यान नदिएको बुटवल उद्योग वाणिज्य संघका पूर्वअध्यक्ष श्रेष्ठले बताए। श्रेष्ठको भनाइमा २० प्रतिशत राख्दा ८ करोड रुपैयाँ हुन्थ्यो। १५ देखि २० करोड रुपैयाँ स्थानीय उद्योगी व्यवसायीबाट उठाएर उद्योग चलाउने गरी तयारी पनि थियो। तर सरकारी अधिकारीहरूले त्यसतर्फ पहल नै गरेनन्। गत वर्ष कारखाना फेरि सञ्चालनका लागि अध्ययन गर्दा १५ करोड रुपैयाँ आवश्यक पर्ने प्राविधिकले बताएका थिए। उद्योग चलाउन सक्दा तत्काल ४ सय मजदुर कर्मचारीले रोजगारी पाउँछन्। अर्थमन्त्री शर्माले बजेट भाषण गरेपछि अर्थ र उद्योगमन्त्रीसहित दुई मन्त्रालयका अधिकारीहरू बैठक बसेर बन्द भएका उद्योग चलाउने बारेमा छलफल भयो। त्यही छलफल पछि सञ्चालनको मोडालिटी तयार गर्न उद्योग, वाणिज्य तथा आपूर्ति मन्त्रालयका सहसचिव बाबुराम गौतमको नेतृत्वमा बन्द कारखानाको आवश्यक अध्ययन र सञ्चालन मोडालिटी अध्ययन कार्यदल गठन गर्यो। यो कार्यदलले काम गरिरहेको छ। कार्यदलका संयोजक गौतमका भनाइमा पहिलो चरणमा कृषि औजार कारखाना, वीरगन्ज चिनी कारखाना र हेटौंडा कपडा कारखाना सञ्चालन गर्ने गरी काम प्रारम्भिक रूपमा अघि बढेको छ। अहिले ती उद्योगको अवस्था, कर्मचारीलगायत अरू विभिन्न पाटोका बारेमा अध्ययन भएको छ। अर्थ, कृषि र उद्योग मन्त्रालयबीच समन्वय गरी अघि बढ्ने गरी काम भइरहेको छ। बुटवल धागो कारखाना दोस्रो प्राथमिकतामा परेको छ। बुटवल धागो कारखाना, गोरखकाली रबर उद्योग र विराटनगर जुट मिललगायत सात उद्योगको अवस्थाको बारेमा प्रारम्भिक अध्ययन गर्ने सहमति भएको सहसचिव गौतमले बताए। पहिलो चरणमा परेका उद्योगको अध्ययन र सञ्चालन मोडालिटी तयार भएपछि बुटवल धागो कारखाना सञ्चालनबारे अध्ययन र मोडालिटीमा प्रवेश गर्ने गौतमको भनाइ छ। दैनिक १० टन धागो उत्पादन गर्ने क्षमताको धागो कारखानाले चल्दा ७ टनसम्म धागो उत्पादन गरेको थियो। २०३९ सालमा स्थापना भएको उद्योगले २०४८ सालदेखि व्यावसायिक उत्पादन सुरु गरेको थियो। चल्दै बन्द हुँदै गर्दा २०६६ सालबाट कारखाना बन्द भएको थियो। बुटवल धागो कारखानाको जीर्ण बनेका मेसिनहरू । तस्बिर : लक्ष्मण पोखरेल उपदान, क्षतिपूर्ति र बिमाबापतको ४७ करोड ४५ लाख रुपैयाँ उपलब्ध गराएर सरकारले बुटवल धागो कारखानामा कार्यरत मजदुर कर्मचारीलाई २०७० सालमा बिदाइ गरिसकेको छ। बुटवल औद्योगिक क्षेत्र व्यवस्थापन लिमिटेडको १ सय ७३ रोपनी क्षेत्रफलमा फैलिएको यो कारखानाको कुल सम्पत्ति ९ करोड २६ लाख रुपैयाँको मूल्यांकन छ। धागो कारखाना बन्द भएपछि केही समय त्यहाँ दंगा नियन्त्रण प्रहरी गण राखिएको थियो। प्रहरी गण सुनवलमा भवन बनाएर सरेको छ। कोभिड महामारीका बेला त्यहाँ कोभिड विशेष अस्पताल सञ्चालन गरिएको थियो। अहिले धागो कारखाना चलाउने नभए अरू उद्योग चलाउनका लागि जग्गा उपलब्ध गराउन उद्योगीहरूले सरकारलाई दबाब दिँदै आएका छन्। जीर्ण मेसिन, सञ्चालन कठिन लामो समय बन्द भएकाले उद्योगभित्रका मेसिनहरू जीर्ण भएका छन्। सरकारले भाडामा दिएर चलाउने निर्णय गरे पनि धागो उत्पादनका लागि अहिलेकै मेसिनले प्रतिस्पर्धा गर्न कठिन हुने उद्योगीहरू बताउँछन्। कारखाना बन्द भएको केही समयपछि सर्वपक्षीय व्यवस्थापन समितिले पाँच महिना उद्योग सञ्चालन गरेको थियो। तत्कालीन समितिका संयोजक नवराज श्रेष्ठ मेसिनहरू परिवर्तन गरी क्षमता विस्तार गर्ने विकल्पमा उद्योग सञ्चालन गर्न दिए उत्पादन गर्न सक्ने बताउँछन्। यथास्थितिमै सञ्चालनका लागि पनि १२ करोड पुँजी लगानी गर्ने उद्योगी आउनुपर्छ, उनले भने, मेसिन मर्मत र परिवर्तन गर्ने विकल्प सरकारले दिए उद्योग सञ्चालन गर्न सकिन्छ। पाँच महिना उद्योग चलाउँदा नेपालको रिलायन्स कम्पनी र गोरखपुरका उद्योगीले हात हालेका थिए। तर सरकारले पुँजी लगानी गर्न नसकेपछि फेरि बन्द भयो। सर्वपक्षीय समितिमा उद्योगीका संस्थाका प्रतिनिधि, मजदुर, प्रबन्धक, राजनीतिक दल र प्रशासनका व्यक्तिहरू सदस्य थिए। पाँच महिना उद्योग चल्दा ३ सय जनाले रोजगारी पाएका थिए। नेपालमा कपास उत्पादन नभएकाले सुतीको धागो नै उत्पादन हुने सम्भावना भने कम छ। तत्कालीन समयमा नेपालगन्जको खजुरामा कपास उत्पादन हुँदै आएको थियो। तत्कालीन माओवादी द्वन्द्वका बेला कपास उत्पादन बन्द भयो। कारखाना चलाउन कच्चा पदार्थ भारतबाट ल्याउनुको विकल्प छैन। भारतबाट पोलिस्टर र फाइबर ल्याउने र उत्पादित धागो भारतमा नै बिक्री गर्नुपर्ने उद्योगीहरू बताउँछन्।"
घाउ बल्झाइरहने बीभत्स ती दृश्य,"दिदिन, महिना र वर्ष हुँदै समय दौडिरहेको हुन्छ। यसरी समयको दौडाइमा दूरीहरू पार हँुदै गर्छन्। कैयौं दशक लामा दूरीहरू जति टाढा पुगे पनि सम्झनाको आलोपन मनभरि अवतरण भइरहन्छ। समयको शिखरमा तीतामीठा सम्झनाहरूको त्यही पिरामिड स्वरूप देखिन्छ। मानव सभ्यताको इतिहासमा अति नै पीडादायक घटनाहरू समयसमयमा घटिरहेका हुन्छन्। पिरामिड बनेर बसेका तिनको सम्झना आइरहेकै हुन्छ। सन्दर्भ हो अत्यासलाग्दो झन्डै आठ दशक पुग्न लागेको प्रलयकारी घटनाको हो, अर्थात् जापानको हिरोसिमा र नागासाकी। प्रत्येक वर्षको अगस्ट महिनाको पहिलो सप्ताह सुरु हुनै लाग्दा अति नै दर्दनाक घटनाको स्मृति बोकेर आउँछ उही हिरोसिमा र नागासाकी। जसले मानव मस्तिष्कमा ठूलो चोट आजपर्यन्त दिइराखेको छ। आज जापानको हिरोसिमा र नागासाकी सहरमा परमाणु बमले ध्वंस मच्चाएको ७७ वर्ष पुग्दैछ। मानव जातिले जापानमा भोग्नु परेको त्यो कहरको प्रभाव आजसम्म स्थिर बन्न नसकेको महसुस हुन्छ। त्यो बीभत्स घटनाको घाउ सदा बल्झिरहेको महसुस हुन्छ। ज्ञानविज्ञानका रचनात्मक उत्पादनलाई विध्वंसको औजार बनाइएका घटना इतिहासमा अनेकौं छन्। तिनीहरूमा सबैभन्दा खतरनाक र दीर्घकालीन प्रभाव पार्ने घटना जापानका यी दुई सहरमाथि गराइएको परमाणु बम प्रहार नै हो। विश्वव्यापी रूपमा विज्ञान र प्रविधिको पहुँच बढिरहेको छ। मान्छेबीच अनेकौं भेदभावका बाबजुद आर्थिक, सामाजिक र सांस्कृतिक पृथकता घट्दो क्रममा छ। भूमण्डलका सबै जातजाति, राष्ट्र र समुदायहरू एकअर्कामा निर्भर र एकअर्काबाट प्रभावित छन्। तर पनि अन्याय शोषण विद्यमान छ। बलिया र कमजोरबीच, सपन्न र विपन्नबीच अनि राष्ट्रराष्ट्रबीच प्रभुत्वको द्वन्द्व छ। यसैगरी, राष्ट्रिय अहंकार तथा अन्तर्राष्ट्रिय प्रभुत्व कायम गर्ने र प्राकृतिक स्रोतसाधन उपभोगका लागि मात्र नभएर आजको युगमा त अन्तरिक्षमा समेत द्वन्द्वको प्रवृत्ति बढ्दो छ। यी द्वन्द्वहरूबाट निर्दोष जनता नै मारमा पर्छन्। सत्तामा बस्नेहरूका लागि आमजिन्दगीहरूको वास्ता कुन तहसम्मको हुन सक्ने रहेछ ? कसरी शासकहरूले आफ्नो रागद्वेष साट्न अगाडि बढ्न सक्दा रहेछन् ? भन्ने प्रश्नको ज्वलन्त उदाहरणमध्येको एउटा बीभत्स प्रतिनिधि घटना हो, हिरोसिमा र नागासाकी। जहाँ ताण्डव नै मच्चाइएको थियो भन्न सकिन्छ। विज्ञान र प्रविधिको क्षेत्रमा बिसौं शताब्दीमा चमत्कारपूर्ण आविष्कार र नवप्रवर्तनहरू भएका हुन्। तर, भयावह हुनेगरी विज्ञान र प्रविधिका चरम दुरुपयोग गरिएको उदाहरण हो, जापानमा घटाइएको परमाणु बमकोे विस्फोट। यसको कहरले त्यहाँ प्रत्यक्ष उत्पन्न गरेको अकल्पनीय भोगाइसम्म पुग्दा त्यस पृष्ठभूमिमा एकफेर घोत्लिनु आवश्यक देखिन्छ। सन् १९१४ मा अस्ट्रियाका फ्रान्ज फर्डिनान्डको सर्वियामा भएको हत्याबाट प्रथम विश्वयुद्धको बीजारोपण भयो। हुन त विभिन्न देशमा हुर्कंदै गरेको अन्ध राष्ट्रवाद, साम्राज्यवाद, देशहरूबीच गुट समूहहरूको निर्माण र सैन्यवादजस्ता थुप्रै कारण होलान्। उक्त हत्याले आगोमा घिउ थप्ने काम गरेको थियो। जसले सम्पूर्ण युरोपमा अस्थिरता निम्त्यायो। पहिलो विश्वयुद्ध (सन् १९१४१९१८) ले युरोपमा पैदा गरेको अस्थिरताले अन्तर्राष्ट्रिय द्वन्द्व सिर्जना गरेको थियो। त्यसको दुई दशकपछि दोस्रो विश्वयुद्ध सुरु गरायो। सत्तामा बस्नेहरूका लागि आमजिन्दगीहरूको वास्ता कुन तहसम्मको हुन सक्ने रहेछ ? कसरी शासकहरूले आफ्नो रागद्वेष साट्न अगाडि बढ्न सक्दा रहेछन् ? भन्ने प्रश्नको ज्वलन्त उदाहरणमध्येको एउटा बीभत्स प्रतिनिधि घटना हो, हिरोसिमा र नागासाकी। जहाँ ताण्डव नै मच्चाइएको थियो भन्न सकिन्छ।प्रथम विश्वयुद्धलाई अन्त्य गर्न महत्त्वपूर्ण भूमिका खेलेको सन् १९१९ मा भर्सेलिस सन्धि भएको थियो। सन्धिमा भएका विभिन्न प्रावधानहरूले गर्दा जर्मनीमा जनतामाझ एक प्रकारको असन्तोष उत्पन्न भएको थियो। जर्मन जनताको असन्तोषको प्रतिनिधित्व गर्दै भर्सेलिस सन्धिको उल्लंघन गर्दै आपूलाई सर्वोच्च नेताको रूपमा उभ्याउँदै जर्मनीका हिटलर अगाडि बढ्दै गर्दा सेप्टेम्बर १, १९३९ मा जर्मनीले पोल्यान्डमाथि आक्रमण गर्यो। त्यसको दुई दिनपछि बेलायत र फ्रान्सले हिटलरको नाजी जर्मनीसित युद्धको घोषणा गरे र दोस्रो विश्वयुद्धको सुरुवात भयो। त्यति नै बेला जापानी सैन्य साम्राज्यवाद पनि बेरोकटोक अगाडि बढिरहेको थियो। त्यसभन्दा अगाडि सन् १९३९ मै हिटलर र सोभियत संघका जोसेफ स्टालिनले एकअर्काको देशमा आक्रमण नगर्ने सन्धि गरेका थिए। त्यस कुराले बेलायत र फ्रान्सलाई सशंकित बनाएको थियो। पोल्यान्डमाथि आक्रमण गर्ने हिटलरको योजना पहिलादेखि नै थियो। बेलायत र फ्रान्सले पनि त्यस्तै परिहाले सैन्य सहयोग गर्ने वचन पोल्यान्डलाई दिएका थिए। दोस्रो विश्वयुद्धको सुरुवाती वर्षमा संयुक्त राज्य अमेरिका आन्तरिक सशक्तीकरणमा लागेको हुनाले युद्धमा प्रत्यक्ष सामेल भएको थिएन। दोस्रो विश्वयुद्ध अगाडि बढ्दै जाँदा युरोपमा हिटलर नेतृत्वको नाजी जर्मनी केन्द्रविन्दुमा रहन पुग्दा जर्मनीद्वारा अस्ट्रिया, तत्कालीन चेकोस्लोभाकिया, बेल्जियम, डेनमार्क र नर्वे आदि देशहरूमा कब्जा तथा आक्रमणका प्रयासहरू भए। त्यसैगरी, एसिया महादेशमा एसिया एसियालीहरूको भन्ने भावना जागृत भइरहेको अवस्था थियो भने त्यो समयमा जापान एसियाको महाशक्ति राष्ट्रको रूपमा थियो। आफ्नो साम्राज्य र सैन्य शक्ति बढाउँदै लगेको प्रतीत भइरहेको थियो। सोही अवस्थामा दोस्रो विश्वयुद्धमा प्रत्यक्ष संलग्न नदेखिएको अमेरिकाको हवाई राज्यको पर्लहार्बरमा एक्कासि र कल्पनै नगरिएको जापानी आक्रमणपछि दोस्रो विश्वयुद्धमा नयाँ र खतरनाक मोड आएको थियो। अमेरिकाको शक्तिशाली जल तथा वायुसेनालाई ध्वस्त पारेर एसिया प्रशान्त क्षेत्रमा आफ्नो प्रभुत्व विस्तार गर्ने हेतुले जापानले डिसेम्बर ७, १९४१ आइतबारका दिन अमेरिकाको हवाई राज्यको पर्लहार्बरमा सेनाको सैन्य अखडामा अप्रत्याशित र निर्मम आक्रमण गरेको थियो। पर्लहार्बर हवाई राज्यको होनुलुलु सहरको नजिकै पर्छ। यहाँ अमेरिकी सेनाको ठूलाठूला जंगी युद्धपोतहरू राखिएको थियो। लाखौं ग्यालन तेल भरिएका जंगी जहाजहरू पनि राखिएका थिए र त्यहाँको आक्रमणमा ती तेलबाहक जंगी जहाज डुबाइएका थिए। जसबाट तेल रसाइरहेको अहिले पनि देख्न सकिन्छ। पर्लहार्बर आक्रमणको समयमा शनिबारको साँझ नै उल्लेख्य संख्यामा सैनिकहरू होनुलुलु सहरका रात्रिकालीन मनोरञ्जन केन्द्रमा गएको मौका पारी अपेक्षाकृत कम सैनिक रहेको र कल्पनै नगरिएको अवस्था परेको हुँदा पर्लहार्बरमा ठूलो संख्यामा पानीजहाज, हवाईजहाज र युद्धपोतहरूको क्षति गराइएको थियो। लगभग दुई हजार चार सयको मृत्यु र एक हजार जना घाइते भएका थिए। त्यसको लगत्तै एक दिनपछि डिसेम्बर ८ का दिन संयुक्त राज्य अमेरिकाका तत्कालीन राष्ट्रपति फ्रेंकलिन रुजवेल्टले पनि जापानविरुद्ध युद्धको घोषणा गरे। विश्लेषक र इतिहासकारहरूले पर्लहार्बर घटना नै परमाणु बमको निर्माण र त्यसको ध्वंसात्मक प्रयोगको कारक र सुरुआत रहेको बताएका छन्। पर्लहार्बर आक्रमणपछि राष्ट्रपति रुजवेल्टको निर्देशनमा अमेरिकाले बम बनाउने कामको लागि अति गोप्य रूपमा म्यानहाटन परियोजना सुरु गर्यो। वास्तवमा म्यानहटन परियोजना भनेको दोस्रो विश्वयुद्धमा प्रयोग गर्न चाहिने परमाणु बमको विकास र निर्माणको सांकेतिक नाम थियो। म्यानहटन परियोजनाका लागि अमेरिकी राष्ट्रपति फ्रैंकलिन रुजबेल्टले डिसेम्बर २८, १९४२ मा स्वीकृति दिएका थिए। त्यस महत्त्वाकांक्षी परियोजनाका लागि तमाम वैज्ञानिकहरू र सैन्य अधिकृतहरूलाई परमाणु बम बनाउने काममा खटाइएको थियो। यो यति गोप्य परियोजना थियो कि राष्ट्रपति रुजबेल्टले आफ्ना उपराष्ट्रपति ह्यारी ट्रुम्यानसम्मलाई पनि थाहा दिइएन। सोही क्रममा युरेनियम२३५ र प्लुटोनियम२३९ प्रयोग गरिएका बमहरू बनाउन सफलता प्राप्त गरिसकेपछि तिनको सफल परीक्षण पनि न्यु मेक्सिको राज्यको दूरदराजको मरुभूमिजस्तो बिरानो ठाउँमा गरिएको थियो। युरोपतिर सन् १९४५ को अप्रिल महिनातिरै युद्घ मत्थर भइसकेको थियो भने एसिया प्रशान्त क्षेत्रमा जापान र अमेरिकाको बीचमा चर्किरहेको अवस्था थियो। अप्रिल १२, १९४५ मा अमेरिकी राष्ट्रपति रुजबेल्टको निधनपछि राष्ट्रपति बनेका ट्रुमेनले जापानलाई आत्मसमर्पण वा कुनै ठूलो क्षति व्यहोर्नका लागि धम्कीको घोषणा गरेका थिए। जसलाई पोस्टड्याम घोषणाको नामले जानिन्छ। त्यो बेलाका ठूला विश्वशक्ति राष्ट्रहरू नाजी जर्मनीलाई युद्धमा हरएपछि जर्मनीको एउटा ठूलो सहर पोस्टड्याममा सन् १९४५ को जुलाई १७ देखि अगस्त २ सम्म विश्व युद्धपछिको शक्ति सन्तुलनको बारेमा छलफल गर्न भेला भएका थिए। जसलाई पोस्टड्याम सम्मेलन भनेर जानिन्छ। यो वास्तवमा कुनै तरिकाले जापानलाई आत्मसमर्पण गराउने र भविष्यको शक्ति सन्तुलनबारे शक्ति राष्ट्रबीच विचार विमर्श गर्न बोलाइएको सम्मेलन थियो। नागासाकीको त्यो विपत्मा ४० हजार जनसंख्याको तत्कालै मृत्यु भएको थियो। मानव इतिहासकै सबैभन्दा भयंकर नयाँ तथा क्रूर घटना थियो त्यो। पछिल्ला प्रभावहरू तापको राप र रेडियो विकिरणका कारण हिरोसिमामा १ लाख ५० हजार र नागासाकीमा ७५ हजार जनाको मृत्यु भएको थियो। जुलाई २६, १९४५ का दिन यो घोषणामा जापानलाई बिनासर्त आत्मसमर्पण गर्न चेतावनी दिइएको थियो। यो घोषणामा अमेरिका बेलायत र चीनले समर्थन जनाएका थिए। पोस्टड्याम घोषणाको दुई दिन पहिला जुलाई २४ का दिन ट्रुम्यानले सोभियत नेता जोसेफ स्टालिनको छेउमा गएर मसिनो स्वरमा अमेरिकाले निकै शक्तिशाली ध्वंसात्मक हतियारको निर्माण गरेको र त्यो कुनै पनि बमभन्दा बढी शक्तिशाली छ भनेका थिए। जापानले यदि आत्मसमर्पण गरेन भने यो नयाँ बनाइएको प्रलय ल्याउन सक्ने हतियार जापान माथि प्रयोग गरिनेछ भनेर भनेको कुरा विश्वयुद्धको इतिहासमा उल्लेख छ। यसर्थ अमेरिकाले बनाएको खतरनाक भनिएको परमाणु बमको प्रयोग एकैचोटी संसारले थाहा पाएको हैन रहेछ भन्ने बुझिन्छ। यसको संकेत तत्कालीन सोभियत संघले पाइसकेको रहेछ। पोस्टड्याम सम्मेलनबाट देशहरूबीच आपसी र बहुपक्षीय शंकाहरूको बीजारोपण भएको बुझ्न सकिन्छ। अमेरिकी राष्ट्रपति ट्रुम्यानले सोभियत संघप्रति कडा नीति अवलम्बन गर्नैपर्ने सोच राखेको र अर्कोतिर सोभियत नेता जोसेफ स्टालिनलाई अमेरिका र बेलायत मिलेर आफू र आफ्नो देशविरुद्ध षड्यन्त्रका तानाबुना बुन्न लागेको हो कि भन्ने शंका उत्पन्न भएको थियो। युद्धविराम नभएपछि विश्व इतिहासमा भयानक कालो दिन र समय पनि आयो। त्यो हो अगस्ट ६, १९४५ जापानी समयअनुसार बिहानको ८ बजे।हिरोसिमा सहरमा सूर्य उदाएर झलमल्ल हुँदै थियो त्यतिनै बेला अमेरिकी बमवर्षक विमानबाट बम खसालियो र पूरै सहर आगोको लपेटामा परिणत भयो। यसरी ताप र विकिरणमा जकडियो। जसमा लगभग ९० प्रतिशत हिरोसिमा सहर पुछियो र तत्कालै करिब ८० हजारभन्दा बढी मानिसले ज्यान गुमाए। जापानलगायत विश्वभरि कोलाहल मच्चियो। स्वयं जापानीहरू अप्रत्याशित र कल्पनाबाहिरको घटना मानिरहेका थिए। यसबीच तीन दिनपछि ९ अगस्तका दिन नागासाकीमा अर्को बम खसालियो। बम दुई पहाडको बीचमा खस्न पुगेकाले तुलनात्मक रूपमा कम क्षति भएको थियो। नागासाकीको त्यो विपत्मा ४० हजार जनसंख्याको तत्कालै मृत्यु भएको थियो। मानव इतिहासकै सबैभन्दा भयंकर नयाँ तथा क्रूर घटनाले जापानी सम्राट् हिरोहितोले अगस्त १५ का दिन रेडियो सन्देशबाट आत्मसमर्पण गरेको घोषणा गर्नुपर्यो। पछिल्ला प्रभावहरू तापको राप र रेडियो विकिरणका कारण हिरोसिमामा १ लाख ५० हजार र नागासाकीमा ७५ हजार जनाको मृत्यु भएको थियो। रुस र युक्रेनको युद्धमा भयानक त्रासदी व्यहोरिरहेको वर्तमान अवस्थामा विश्वमा अहिले पनि यस्तै खालका ध्वंस गर्ने हिसाबले अझ विकास गरिएका पारमाणविक हातहतियारहरूको डरलाग्दो होडबाजी चलिरहेको छ। रुस र युक्रेन दुवै परमाणु हतियार भएका मुलक भएकाले परमाणु हतियारको प्रयोग होला कि भन्ने त्रास पनि कायमै छ। संयुक्त राष्ट्रसंघमार्फत यस्ता क्रियाकलाप तथा होडबाजीलाई निस्तेज पार्न पहल गर्न प्रयास गरिए तापनि वास्तविक धरातलमा त्यो सफल हुन सकिराखेको छैन। भोक र गरिबीबाट मुक्त हुन एउटा ठूलो हिस्सा संघर्ष गरिरहेको छ भने हतियारको होडबाजीमा ठूलो धनराशि खर्च भइराखेको छ। ७७ वर्षपहिले घटेको घटनाको दीर्घकालीन प्रभाव अहिले पनि परिराखेको छ। शारीरिक विकृति, रक्त क्यान्सरलगायत तमाम आणुवंशिक रोगहरू र उत्परिवर्तनका घटनाहरू देखिएका छन्। शत्तिका कारणले नागरिकको ख्याल नगरी सनकको भरमा कसरी ठूलो क्षति पुग्न जाँदो रहेछ भन्ने उदाहरण हुन् यी। परमाणु हतियार शक्ति सम्पन्न राष्ट्रहरूले नै भण्डारण गरेको हुनाले र यस्तै हतियारहरूको विकास र तिनका परीक्षणहरूले पनि मानव सभ्यतालाई विभिन्न कोणबाट चुनौती थपिँदै गएका छन्। संयुक्त राष्ट्रसंघ शक्ति राष्ट्रहरूको सन्दर्भमा कठोर बन्न सकेको देखिँदैन। ७७ वर्षपहिले घटेको घटनाको दीर्घकालीन प्रभाव अहिले पनि परिराखेको छ। शारीरिक विकृति, रक्त क्यान्सरलगायत तमाम आणुवंशिक रोगहरू र उत्परिवर्तनका घटनाहरू देखिएका छन्। जो अहिले क्रमशः कम हुँदै गएको वैज्ञानिकहरूको ठहर छ। शक्तिका कारण नागरिकको ख्याल नगरी सनकको भरमा कसरी ठूलो क्षति पुग्न जाँदो रहेछ भन्ने उदाहरण पर्लहार्बर, हिरोसिमा र नागासाकीजस्ता प्रतिनिधि घटनाले स्पष्ट पार्छन्। हिरोसिमा र नागासाकीको त्यो प्रलयकारी घटना र त्यसबाट मानव जातिले चुकाउनु परेको पीडा कति गहिरो बनेर मनमस्तिष्कमा छ भन्ने कुराको अनुमान मात्र पनि लगाउन गाह्रो हुन्छ। सैन्य शक्तिको वलमा प्राकृतिक स्रोतसाधन कब्जासँगै आफ्नो प्रभुत्व जमाउन खोज्ने शक्तिको ठूलो हार भयो र आत्मसमर्पण गर्नु पर्यो। जापानी सम्राट् हिरोहितो त्यस बीभत्स घटनापछिका दिनहरूमा जीवनभर दुःखी रहनुपर्यो। विश्वयुद्धताकाका जापानी प्रधानमन्त्री तोजो हिँडेकीलाई आत्महत्याको प्रयास गर्नुपर्ने तहसम्म पुर्यायो। जापानको हारको कारक ठान्दै पछि मृत्युदण्डको सजाय दिइएको थियो। प्रत्येक घटना साना वा ठूला किन नहुन् तिनको अन्तर्यमा धेरै कुरा लुकेका हुन्छन्। दोस्रो विश्वयुद्घ चलिरहँदा चीनमा माओत्सेतुङको नेतृत्वमा सामाजिक तथा राजनीतिक रूपान्तरणको क्रान्ति चलिरहेको अवस्था थियो। जो अहिले एसियाली राष्ट्रमध्ये महाशक्तिको रूपमा उदीयमान छ। जापानमा घटेको त्यो बीभत्स घटनाले जापान सँगै युरोपको पनि हार भयो। बीसांै शताब्दीको मध्यतिर अब्बल रहेको युरोपको विज्ञान तथा प्रविधि अमेरिकातिर सर्न पुग्यो। आर्थिक रूपमा पनि अमेरिका एक महाशक्ति राष्ट्र बन्न पुग्यो। साथै विश्वमा रहेका विभिन्न क्षेत्रका बौद्धिक केन्द्र (थिंक ट्यांक) पनि अमेरिका सरेको मान्न सकिन्छ। दोस्रो विश्व युद्धपछि मध्यम विश्वशक्ति ठानिएको अमेरिका विश्वको नेतृत्व गर्ने शक्तिशाली देशको रूपमा उभिन पुग्यो। तीव्ररूपमा शक्ति र प्रभावमा भएको बढोत्तरीका कारण अमेरिकाका थप जिम्मेवारीहरू विश्वमाझ बढेर गए। जसलाई अमेरिकी युग भनेर पनि बुझ्न थालियो। खासमा भन्ने हो भने बेलायतको विश्वमा रहेको हैकम विस्तारै कम हुँदै गयो। बेलायतले उपनिवेश बनाएका देशहरूमा स्वतन्त्रताको आन्दोलन चर्कंदै गयो। यो पनि एउटा कारण हो। बेलायतलाई उछिनेर अमेरिका अगाडि लाग्यो। १९४५ अक्टोवरमा संयुक्त राष्ट्रसंघको गठनमा पनि संयुक्त राज्य अमेरिकाको नेतृत्वदायी भूमिका रह्यो। द्वितीय विश्व युद्धपछि विश्व खासगरी दुई धु्रवीय बन्नेतिर गयो। पुँजीवादी खेमाको नेतृत्व अमेरिकाले र समाजवादी खेमाको नेतृत्व तत्कालीन सोभियत संघले गर्दैगर्दा लामो समयसम्म शीतयुद्धको चपेटामा विश्व पर्यो। तर पनि हिरोसिमा र नागासाकीजस्ता अप्रिय घटना हुन पाएनन्। सतहमा हेर्दा पर्लहार्बरको घटना हिरोसिमा नागासाकी त्रासदिका कारक भए पनि तत्कालीन सोभियत संघ, जापान तथा युरोपका देशहरूले गरेका विकास र प्रगतिको हानथाप छ। परमाणु बम विस्फोटको घटना व्यहोरिसकेको विश्वले अर्को घटना व्यहोर्न नपरोस् भन्ने कुरामा संयुक्त राष्ट्रसंघलगायत सम्बन्धित सबै पक्ष थप जिम्मेवार बन्न आवश्यक देखिन्छ। वर्तमान विश्वमा ऊर्जाको बढ्दो माग पूरा गर्न परमाणु शक्तिको शान्तिपूर्ण उपयोग अपरिहार्य बन्दै छ। नेपालका छिमेकी भारत, चीन र पाकिस्तान पनि परमाणु शक्ति सम्पन्न राष्ट्रहरू हुन्। त्यसैले त्रिकोणात्मक द्वन्द्वमा जानी नजानी हुन सक्ने सम्भावित दुर्घटनाद्वारा बाँच्न नेपालले अँगाल्नुपर्ने नीति तथा कार्यक्रमका बारेमा पनि सचेतना अपनाउनु आवश्यक छ। मानव सभ्यतामा घट्न पुगेको परमाणु बम प्रयोगको त्यो महाप्रलयकारी घटना अन्तिम हुनुपर्छ भन्ने कामना गरौं। भुसाल त्रिभुवन विश्वविद्यालयको रसायनशास्त्र केन्द्रीय विभागका प्राध्यापक हुन्।"
"जसपाको एक नम्बरमा राई, दोस्रोमा यादव","काठमाडौं : जनता समाजवादी पार्टी (जसपा) को एक नम्बर वरीयताक्रममा अशोक राईलाई राखिएको छ। उनी जसपाका संघीय परिषद् अध्यक्ष हुन्। योभन्दा पहिला संघीय परिषद् अध्यक्ष डा बाबुराम भट्टराई थिए। उनले पार्टी छोडेपछि राईलाई संघीय परिषद् अध्यक्ष बनाइएको छ। केन्द्रीय कार्यालयका प्रमुख प्रकाश अधिकारीले पार्टी पहिलो वरीयताक्रममा राई रहेको बताए। हालै वीरगन्जमा सम्पन्न केन्द्रीय समितिको बैठकले राई परिषद् अध्यक्ष बनाएको थियो। पार्टी कार्यकारी अध्यक्ष उपेन्द्र यादव दोस्रो वरीयताक्रममा छन्। पार्टीको तेस्रो वरीयताक्रममा राजेन्द्र श्रेष्ठलाई राखिएको छ। जसपाको केन्द्रीय कार्यकारिणी समितिमा २२ सदस्य छन्। नेपाली अक्षरको वर्णाक्रमअनुसार अरूलाई राखिएको अधिकारी जानकारी दिए। पछिल्लो समयमा जसपा पटकपटक विभाजन भएको छ। महन्थ ठाकुरले जसपा विभाजन गरेर लोकतान्त्रिक समाजवादी पार्टी बनाए। त्यसपछि डा भट्टराई, महिन्द्रराय यादव जसपाबाट निस्किए। आगामी निर्वाचनमा पार्टीको उम्मेदवार चयनका लागि संसदीय बोर्ड गठन गरिएको छ। केन्द्रीय समितिको अध्यक्ष प्रमुख रहने बोर्ड १३ सदस्यीय छ ।"
"प्रचण्ड र माधव कांग्रेसको बिँड बनेको ओलीको आरोप, नेताकार्यकर्तालाई एमालेमा फर्किन आह्वान","काठमाडौं : नेकपा एमाले अध्यक्ष केपी शर्मा ओलीले कम्युनिस्ट नेताहरुले कांग्रेसको बिँड बनेर एमाले सरकार ढालेको आरोप लगाएका छन्। उनले माओवादी अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधव कुमार नेपाललाई इंगित गर्दै कांग्रेसको बिँड बनेको आरोप लगाए। उनले बन्चरो र रुखको कथन सुनाउँदै भने, 'बन्चरो लिएर एक जनाले रुख ढाल्न थालेछन्। वरपरका रुखहरु बरबर आँशु खसालेर रुन थालेछन्। अरु रुखहरुले किन रोएको भनेर सोधेछन्। आखिर ढल्नु त छँदैछ, मर्नु त छँदैछ। त्यो रुखले भनेछ, बन्चराले काट्यो त ठूलो कुरा होइन। फलामको बन्चरोले काट्दा त ठूलो कुरो होइन। तर हामीलाई काट्ने बञ्चराको बिँडचाहिँ काठकै छ, हामीजस्तै काठको। त्यो दुःखको कुरा छ।' उनले बन्चराले जसरी बिँडको सहाराले रुख काट्यो त्यस्तै बिँडहरुले एमालेमाथि प्रहार गरेको बताए। 'बन्चराले मात्रै रुख ढाल्न सक्दै सक्दैन। घोट्दा पनि हुँदैन, हिर्काउँदा पनि हुँदैन। बन्चरालाई बिँड हाल्नुपर्छ, बिँडचाहिँ काठको हुन्छ। अहिलेका बिँडहरुले एमालेमाथि प्रहार गरे,' उनले भने। उनले अघिल्लो चुनावमा एमालेले कांग्रेसलाई २३ सिटमा पुर्याइदिएको बताए। २३ सिटमा पुर्याइदिएको कांग्रेसले बिँडको सहारामा परमादेशी सरकार बनाएको आरोप उनको छ। 'कांग्रेसलाई हामीले २३ सिटमा पुर्याइदिएका थियौं। कांग्रेसले हामीतिर लड्ने, ढाल्ने कुरा त छोडदिउँ, सोझो हेर्न पनि सक्दैनथ्यो। यिनै बीँडले कम्युनिस्ट सरकार ढालेर, पार्टी फुटाएर, अदालत गएर, कम्युनिस्ट सरकार ढालिपाउँ, दक्षिणपन्थी सरकार गठन गरी पाउँ, त्यसका निम्ति परमादेश जारी गरिपाउँ भनिदिने यिनै बीँडहरु हुन्,' उनले भने। उनले कम्युनिस्टरुपी बिँडहरुलाई सम्झाइ बुझाइ फर्काउनुपर्ने बताए। 'चुनाव आउँदैछ। यो गठबन्धनमा माओवादी र माधव नेपालका पछाडि लागेका नेताहरुलाई भन्नुपर्छ बिँड बनेर कांग्रेसको पछाडि लाग्ने कि कम्युनिस्ट पार्टी फर्किने हो भनेर सम्झाउनुपर्छ,' उनले आह्वान गरे, 'म सबै पार्टीका नेताकर्यकर्ता साथीहरुलाई यो देशको रक्षाका लागि, स्वाधीनता र स्वाभिमानका लागि वामपन्थी भन्ने साथीहरुलाई कांग्रेसको बिँड बनेर कम्युनिस्ट आन्दोलन नढाल्नुस्। आउनुस् फर्किनुस्।' उनले अझै गठबन्धनलाई नै म्यान्डेड दिने हो भने पाँच वर्षमा देश अस्थिपञ्जरमा परिणत हुने बताए। 'परमादेशको सरकार एक वर्षमै यो हालत भएको छ। गठबन्धले पाँच वर्षलाई म्यान्डेड पाउने हो भने देश अस्थिपन्जरमा परिणत हुन्,' उनले भने।उनले एमसीसी र एसपीपीका नाममा गठबन्धन सरकारले नेपालमा अन्तर्राष्ट्रिय द्वन्द्व सिर्जना गरेको आरोप लगाए। यस्तै परिस्थिति रहिआए नेपाललाई गठबन्धन सरकारले युक्रेन बनाउने ओलको आरोप छ। 'यस्तै रहने हो भने युक्रेनजस्तै ककसको स्वार्थमा नेपाल द्वन्द्वमा फस्दै जानेछ,' उनले भने।"
जनादेशबाटै गलत कदमको अन्त्य हुन्छ: उपाध्यक्ष नेम्वाङ,"दाङ : नेकपा एमालेका उपाध्यक्ष सुवास नेम्वाङले सरकारको गलत कदम जनादेशबाटै अन्त्य हुने बताएका छ्न। लामो समयसम्मको राजनैतिक अस्थिरताको अन्त्य गर्न जरुरी रहेको भन्दै उनले अब जनादेशका माध्यमबाटै देशको अस्थिरतालाई हटाउने बताए। अस्थिरता कायम हुनु नै गलत कदम भएकाले त्यसको अन्त्य निर्वाचनबाट हुने उनको भनाइ छ। उनले आगामी निर्वाचनमा विचार मिल्ने पार्टीसँग चुनावी तालमेल हुने बताए। प्रेस चौतारी नेपाल दाङले शनिबार आयोजना गरेको पत्रकार सम्मेलनमा बोल्दै उपाध्यक्ष नेम्वाङले सरकारले निर्वाचनको मिति तोक्नु स्वागतयोग्य भएको उल्लेख गरे। सरकारले निर्वाचन मिति तोकेको छ, यो स्वागत योग्य छ, उनले भने 'प्रतिनिधि सभा र प्रदेश सभा निर्वाचनमा विचार मिल्ने पार्टीसँग चुनावी तालमेल गरेर निर्वाचनमा होमिन्छौं।' गलत बाटोबाट पार्टीमा विभाजन ल्याउनुका साथै ११ महिनादेखि एमालेले दर्ता गरेको मुद्दा सर्वोच्च अदालतमा विचाराधीन अवस्थामा राखिनु गलत रहेको भन्दै उपाध्यक्ष नेम्वाङले यी सबै गलत कदमको अन्त्य जनादेशबाट गर्ने बताए। 'प्रधानन्यायाधीशलाई महाभियोग लगाएर लामो समयसम्म सर्वोच्च अदालत कामु प्रधानन्यायाधीशको भरमा चलाइएको छ' उनले भने 'संसदमा दर्ता भएको महाभियोगको विषयमा छलफलै नगरी मुलुकको सर्वोच्च निकाय सर्वोच्च अदालत यति लामो समयसम्म कामु प्रधान न्यायाधीशको भरमा चलाइनु लज्जाको विषय हो।' पाँच दल मात्र नभई दश दल भएर आए पनि एक्लै सामना गर्ने ताकत एमालेसँग भएको भन्दै उपाध्यक्ष नेम्वाङले एमालेका बिरुद्ध गठबन्धन हुनुले निर्वाचन पहिले नै एमालेको आधा जीत भइसकेको बताए। गठबन्धन आफैंमा संसदीय मूल्य मान्यताविपरीत भएको आरोप लगाउँदै एमालेसँग एक्लै लड्ने हैसियत कसैले राख्न नसक्ने प्रमाणित भएको बताए। एमालेबिरुद्ध जुन गठबन्धन भएपनि यसलाई आफूहरुले एमालेको आधा विजय भएको ठानेको बताए। सत्ता स्वार्थमा लिप्त हुँदै देशलाई श्रीलंकाको बाटोमा हिँडाउन गठबन्धनका नेताहरू लागिपरेको भन्दै नेम्वाङले यो कार्यशैलीलाई परास्त गर्दै बलियो राष्ट्रिय शक्तिका रूपमा रहेको एमालेलाई काम गर्ने वातावरण बनाउन निर्वाचनका माध्यमबाट जनताले फैसला गर्नुपर्ने बताए। 'देशको अग्रगमनका लागि हामीले नयाँ जनादेशको कुरा गर्दा अराजनीतिक पार्टी, राष्ट्रघाती भन्नेहरु टाउको जोडेर जनताको बीचमा भ्रमको खेती गरिरहेका छन्। जनताले उनीहरुको कार्यशैली र गतिविधिलाई बुझेका छन्' उनले भने 'जसले राष्ट्र र राष्ट्रियताका लागि सरकारमा बसेर काम गर्यो, जनताको जनजीविकालाई माथि उठाउन समाजमा योगदान दिन खोज्यो, उसलाई जनताले रुचाइरहेका बेलामा अपवित्र गठबन्धन गर्नेहरूले रुचाएनन्। आखिर देशलाई यस्तो अवस्थामा ल्याउनका लागि रहेछ भन्ने आज प्रमाणित भएको छ।'"
आउँदो निर्वाचनमा नेपाल समाजवादी पार्टी सहभागी हुने,"काठमाडौं : आउँदो मंसिर ४ गते हुने प्रतिनिधि र प्रदेशसभाको निर्वाचनमा नेपाल समाजवादी पार्टी सहभागी हुने भएको छ। शनिबार एक विज्ञप्ति जारी गर्दै आउँदो निर्वाचनमा पार्टी सहभागी हुने जनाएको हो। पार्टीको शनिबार बसेको केन्द्रीय समितिको पूर्ण बैठकले निर्वाचनमा विचार र मुद्दा मिल्ने राजनीतिक शक्तिहरूसँग आवश्यकताअनुसार तालमेल, गठबन्धन, मोर्चा, ध्रुवीकरण र एकतासम्म गर्ने निर्णय गरेको छ। आयोगको शुक्रबार बसेको बैठकले साउन २२ देखि ३१ गतेसम्म दल दर्ताका लागि समय दिएको छ। दलसम्बन्धी नियमावली, २०७४ को अनुसूची१२ बमोजिमको ढाँचामा निर्वाचन आयोगमा दल दर्ता गर्नुपर्ने आयोगले जनाएको छ। दल दर्ताको निवेदन दिँदा राजनीतिक दलको विवरण, दलको केन्द्रीय कार्यकारिणी समिति, प्रदेश र जिल्ला समितिका पदाधिकारी र सदस्यको संख्या, दलले वार्षिक लेखापरीक्षण प्रतिवेदन पेस गरेको मिति र दलको केन्द्रीय र प्रदेशस्तरको कार्यकारिणी समितिको निर्वाचन भएको मितिसमेत उल्लेख गर्नुपर्ने आयोगले जनाएको छ।"
नेपाल समाजवादी पार्टीको अध्यक्षमा भट्टराई र यादव चयन (नामावलीसहित),"काठमाडौं : नेपाल समाजवादी पार्टीको अध्यक्षमा डा बाबुराम भट्टराई र महेन्द्रराय यादव चयन भएका छन्। पार्टीको शनिबार ललितपुरमा बसेको बैठकले दुवैलाई केन्द्रीय समितिको अध्यक्षमा चयन गरेको हो। पार्टी सहअध्यक्षमा गंगानारायण श्रेष्ठ, उपाध्यक्षमा दुर्गा सोब, हिसिला यमी र भक्तबहादुर शाहलाई चयन भएका छन्। यस्तै महासचिवमा रमेश यादवलाई चयन गरेको छ। बैठकले सातवटा भौगोलिक, एक गैरभौगोलिक र प्रवास गरी ९ प्रदेशको नेतृत्वलाई केन्द्रीय कार्यकारिणी समितिमा थपेको छ। प्रदेश १ को इन्चार्जमा राजेन्द्र किराती, मधेशमा देवेन्द्र यादव, बागमतीमा अक्लबहादुर थिङ, गण्डकीमा मोती रिजाल, लुम्बिनीमा कमल खनाल, सुदूरपश्चिममा डा जनक शाह, कर्णालीमा देवी बहादुर बुढाथोकी चयन भएका छन्। गैरभौगोलिकमा ईश्वर रिजाल र प्रवासमा जीएस गुरुङ रहेका छन्। पार्टीको विधानमा व्यवस्था गरिएको संघीय परिषद् अध्यक्ष पद भने खाली राखेको छ। बैठकले हाल १८९ सदस्यीय केन्द्रीय सदस्य बनाएको छ । केन्द्रीय सदस्यहरूको नामावली : १) डा बाबुराम भट्टराई (अध्यक्ष) २) महिन्द्र राय यादव (अध्यक्ष) ३) गंगानारायण श्रेष्ठ (सहध्यक्ष) ४) हिसिला यमि (उपाध्यक्ष) ५) भक्तबहादुर शाह (उपाध्यक्ष) ६) दुर्गा सोव (उपाध्यक्ष) ७) रमेश प्रसाद यादव (महासचिव) ८) अक्कल बहादुर थिङ ९) अब्दुल रहमान मुसलमान १०) अस्मिता सिंह (मानुषी यमि भट्टराई) ११) अमृत कुमार पुरी १२) मृत बहादुर आचार्य १३) ईश्वर रिजाल १४) उपेन्द्रलाल कामी १५) उमाशंकर यादव १६) उर्मिला पाण्डे १७) उमेश साह १८) एकबहादुर राना मगर १९) एमपी रिजाल २०) एसबी स्याङ्तान २१) कर्णध्वज केसी २२) कर्णसिंह रतोकी २३) कमल प्रसाद खनाल २४) किस्मत बिक (रामदाम) २५) केशव राज अर्याल २६) कैलाश बानियाँ २७) कृति बहादुर भट्टराई २८) कृष्ण प्रसाद शर्मा २९) खुम्बराज खत्री ३०) गजाधर सुनार ३१) गजेन्द्र ठाकुर ३२) गोकर्ण बहादुर थापा क्षेत्री ३३) गोपालबाबु श्रेष्ठ ३४) गोविन्द प्रसाद चौधरी ३५) घमानसिं गुरुङ ३६) चित्र प्रसाद सापकोटा ३७) चिनक कुर्मी ३८) छन्द बहादुर पन्थी ३९) जनकराज शाह ४०) जीतमान पुन ४१) जेकेन्द्र कुमार श्रेष्ठ ४२) जेसिका तामाङ ४३) टीकाराम पौडेल ४४) टीकाराम रेग्मी ४५) टेकबहादुर बाठा मगर ४६) ढाकाराम गौतम ४७) तारादेवी शर्मा ४८) तेजबहादुर थापा ४९) तेजलाल कर्ण ५०) दलबहादुर लिम्बू ५१) दानबहादुर कुर्मी चौधरी ५२) दानबहादुर सहकारी ५३) दावा स्याङ्बो तामाङ ५४) दुर्गादेवी भट्टराई ५५) देवी बहादुर बुढाथोकी ५६) देवेन्द्र पाण्डेय ५७) देवेन्द्र थापा ५८) देवेन्द्र यादव ५९) धनबहादुर गुरुङ ६०) नहेन्द्र प्रधान ६१) नारायण प्रसाद खनाल ६२) नरेन्द्रनाथ योगी ६३) नारायणराज पाण्डे ६४) पवित्रा कुमारी तिमिल्सैना ६५) पंकज राई ६६) फणीन्द्र देवकोटा ६७) बन्दना श्रेष्ठ (सुवेदी) ६८) बालकृष्ण खनाल ६९) भक्तिप्रसाद आचार्य ७०) भरतराज दाहाल ७१) भीमबहादुर मल्ल ७२) भीमप्रसाद पराजुली ७३) भीमलाल तामाङ ७४) महम्मद कलाम अन्सारी ७५) महेन्द्र कुमार श्रेष्ठ ७६) महेन्द्र बहादुर शाही ७७) माधवराज गिरी ७८) मीनराज बडु ७९) मीनबहादुर दर्जी ८०) मुक्ति नारायण यादव ८१) मुहम्मद वकिल मुसलमान ८२) मोती प्रसाद पंगाली ८३) मोनिका सिंह (मिन्टु) ८४) मो इजरायल अहमद ८५) यज्ञ प्रसाद पोखरेल ८६) रमेश पोखरेल ८७) राजदेव राम ८८) राजु नेपाल ८९) राजु थापा ९०) राजेन्द्र कुमार किराती ९१) राजेन्द्रप्रसाद देवकोटा ९२) राम रिझन यादव ९३) रामबहादुर बोहरा ९४) रामबाबु थापा ९५) रामकैलाश यादव ९६) रामकुमार पुरी ९७) रामबहादुर घले ९८) रिमबहादुर बस्येल ९९) रोशन पोखरेल १००) रोहिणी प्रसाद पाण्डे १०१) लालध्वज नेम्वाङ १०२) विनोद कुमार गुरुङ १०३) विमल गिरी १०४) विष्णुप्रसाद आचार्य १०५) वीरबहादुर तामाङ १०६) वीरेन्द्र हरिजन १०७) वेदप्रासद आचार्य १०८) शम्भु बहादुर परियार १०९) शरदमणी खरेल ११०) शिव सुन्दर शाही १११) शिवशंकर यादव ११२) सन्जय पासवान ११३) सरुण बाठा मगर ११४) साधु यादव ११५) सिर्जना रिजाल नेपाल ११६) श्रीचन्द मुखिया ११७) श्रीजना सुवेदी ११८) सुदर्शन खतिवडा ११९) सुनिता काफ्ले १२०) सुनिल खड्का १२१) सुनिल बिक १२२) सुभाष पाण्डे १२३) सुरेन्द्र कुमार पटेल १२४) सूर्यबहादुर राई १२५) सूर्यनारायण मण्डल १२६) सोनामसिं स्याङ्तान १२७) सोमबहादुर थिङ १२८) संजय कुमार साह १२९) संजिव गुरुङ १३०) हरिबहादुर श्रेष्ठ १३१) हरि प्रसाद रिजाल १३२) हरिशरआचार्य १३३) हिक्मत बिश्वकर्मा १३४) हेमबहादुर थापा (पराजुली) १३५) होम कुमारी तामाङ (दोङ) १३६) ज्ञानेन्द्र कुमाल १३७) दीपक लामिछाने १३८) विमला अर्याल १३९) तारा दवाडी १४०) सावित्री राई १४१) प्रमिला यादव १४२) तारा भण्डारी १४३) सलमा खातुन मिकरानी १४४) मीरा रानी १४५) सुनिता देवी १४६) नुरी मिकरानी १४७) सुनिता देवी यादव १४८) सवनम खातुन १४९) बबिता देवी १५०) फूलतारन कुमारी १५१) रौसनी खातुन १५२) सैरा बानु अन्सारी १५३) सुशीला देवी यादव १५४) सानी श्रेष्ठ १५५) शोभा माझी १५६) अनिता थिङ १५७) आशा लामा १५८) निकिता तामाङ १५९) दिलमाया लामा १६०) वसुन्धरा सापकोटा १६१) न्हुछेशोभा तुलाधर १६२) टीका कुमारी प्रज्ञा १६३) मन्जु थापा मगर १६४) देवी कुमारी क्षेत्री १६५) दुर्गा गुरुङ १६६) लक्ष्मी खाती परियार १६७) नारायणी अधिकारी १६८) धनमाया लामा १६९) ईश्वरी थापा १७०) ज्ञानीदेवी थापा मगर १७१) पूर्णमाया वन्त १७२) लक्ष्मी चौधरी १७३) धनेश्वरी चौधरी १७४) राधा थापा १७५) रमा आचार्य १७६) रेखा गुप्ता १७७) मन्जू चौधरी १७८) मीरा शाह १७९) सरस्वती पाण्डे १८०) मनिका जैसी १८१) सत्यदेवी चापागाईं १८२) कमला धामी १८३) शारदा भट्टराई १८४) ईन्दिरा बस्ताकोटी १८५) विमला पुरी १८६) सानू गुरुङ १८७) सरिता ढकाल १८८) मन्जु मिक"
देश विकास र आर्थिक उन्नतिको अभियानमा कांग्रेसले नेतृत्व गर्छ : कांग्रेसका नेता सिंह,काठमाडौं : नेपाली कांग्रेसका नेता प्रकाशमान सिंहले देश विकास र आर्थिक उन्नतिको अभियानमा कांग्रेसले नेतृत्व गर्ने बताएका छन्। शनिबार काठमाडौंमा गुह्वेश्वरी बाल शिक्षा माध्यामिक विद्यालयको नवनिर्मित भवन उद्घाटन गर्दै नेता सिंहले जनतालाई अधिकार दिलाउने काम कांग्रेसले गरेको भन्दै देश विकास र आर्थिक उन्नतिको अभियानमा कांग्रेसले नेतृत्व गर्ने बताएका हुन्। अरूले गरेको गलत कामको मार कांग्रेसले खेप्नुपरेको तर मुलुकमा संकट पर्दा पार लगाउने काम कांग्रेसबाटै भएको उनले बताए। नेता सिंहले अवसर पाउदा काम नगर्ने र पटक पटक जनताको अपमान गर्नेहरू फेरी पनि रोईकराई गर्न थालेको भन्दै गठबन्धनले नै मुलुकलाई अघि बढाउने जिकिर गरे। आफूले पार्टी र सरकारमा रहेर विभिन्न तहमा रही काम गरेको अनुभवले नम्बर वन म्यान भएर देशको कायापलट गर्ने चाहना रहेको उनको भनाइ छ। नेता सिंहले सार्वजनिक शिक्षाको गुणस्तर सुधारका लागि आफूले प्रयास गरिरहेको भन्दै आफ्नो क्षेत्रमा रहेका सबै सामुदायिक विधालयको पूर्वाधार विकासमा आफुले विशेष ध्यान दिएको बताए।
जापान पुगेर प्रचण्डले भने विदेशमा रहेका नेपालीलाई मतदानको अधिकार दिनेबारे छलफल भइरहेको छ,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले विदेशमा रहेका नेपालीलाई मतदानको अधिकार दिने विषयमा छलफल चलिरहेको बताएका छन्। जापानको फुकुओकामा आयोजित नेपाल फेस्टिबल, २०२२ को उद्घाटन गर्दै अध्यक्ष दाहालले विदेशमा रहेका नेपालीलाई मतदानमा सहभागी गराउने विषयमा महत्वपूर्ण छलफल भइरहेको बताए। उनले विदेशमा रहेका नेपालीको ज्ञान, सीप, अनुभव र पुँजीलाई मुलुक निर्माणमा परिचालन गर्न सकिने र त्यसका लागि आफूहरु प्रयासरत रहेको बताए। नेपाल र जापान बीचको सम्बन्ध पुरानो रहेको भन्दै उनले एक सय २० वर्षदेखि नेपाली विद्यार्थी जापानमा अध्ययन गरिरहेको समेत जानकारी दिए। नेपालको शैक्षिक र आर्थिक विकासका लागि पुर्याएको सहयोगप्रति पूर्वप्रधानमन्त्री दाहालले जापान सरकारलाई विशेष धन्यवाद दिए। दातृ देशका रुपमा जापान नेपालका लागि महत्वपूर्ण रहेको उल्लेख गर्दै उनले नेपालजापान सहयोगलाई थप विस्तारका लागिसमेत महत्वपूर्ण भूमिका खेल्ने विश्वास व्यक्त गरे। नेपालजापान सम्बन्धलाई नयाँ उचाइमा पुर्याउन आफ्नो भ्रमण केन्द्रित रहने उनले विश्वास व्यक्त गरे। जापानी पूर्वप्रधानमन्त्री सिन्जो आबेसँग आफ्नो विशेष सम्बन्ध र मित्रता रहेको अध्यक्ष दाहालले स्मरण गरे। आगामी संघीय र प्रदेशसभाको निर्वाचनपछि बलियो र स्थिर सरकार गठन हुने विश्वास व्यक्त गर्दै उनले विकास र समृद्धिको अभियान निरन्तर अगाडि बढ्ने बताए। पाँच दिने जापान भ्रमणका क्रममा अध्यक्ष दाहाल आज जापान पुगेका हुन्।"
गठबन्धन सरकार थप एक वर्ष रहे श्रीलंका बन्ने निश्चित : शंकर पोखरेल,काठमाडौं : नेकपा एमालेका महासचिव शंकर पोखरेलले वर्तमान गठबन्धनको सरकार थप एक वर्ष कायम रहे मुलक श्रीलंकाको बाटोमा जाने बताएका छन्। राष्ट्रिय जनसास्कृतिक महासंघले शनिबार काठमाडौंमा आयोजना गरेको प्रशिक्षण कार्यक्रममा पोखरेलले सरकार अहिलेको अवस्थामा अघि बढे अर्को एक वर्षमा विदेशी मुद्राको सञ्चिति शून्य अवस्थामा पुग्ने र मुलक श्रीलंकाको बाटोमा जाने बताए। मुल्यवृद्धि नियन्त्रण गर्न नसकेको र जनताको जीवन सहज बनाउने काममा सरकार पूर्णरुपमा असफल भएको उनले बताए। यो सरकारको नेतृत्वमा मुलुकको अर्थतन्त्रको विकास सम्भव नरहेको उनले भनाइ छ। महासचिव पोखरेलले गठबन्धन मिलेर र एमाले एक्लै स्थानीय तहको चुनाव लड्दा पनि एमालेलाई जनताले अधिक साथ दिएको जिकिर गरे। उनले सत्ताको विरोध र भण्डाफोरलाई तीव्र बनाए आगामी निर्वाचनमा एमालेका पक्षमा अधिकतम जनाधार निर्माण हुने दाबी गरे। पोखरेलले समाजलाई बाटो देखाउने सामर्थ्यलाई परिचालन गरेर पार्टीका पक्षमा जनमत सिर्जना गर्न निर्देशन दिए।
निर्वाचनमा विचार मिल्नेसँग तालमेल गर्छौं : बाबुराम भट्टराई,"काठमाडौं : नेपाल समाजवादी पार्टीका नेता डाबाबुराम भट्टराईले निर्वाचन र सत्ता सबै थोक नभएको बताएका छन्। पार्टीको केन्द्रीय समितिको पहिलो पूर्ण बैठकलाई सम्बोधन गर्दै भट्टराईले सत्ता, सडक र सदनबाट संघर्ष गरेर मात्रै बाँकी कार्यभार पूरा हुने बताएका हुन्। उनले भने,निर्वाचनको मुखमा नयाँ पार्टी गठन गरेका छौं। निर्वाचन र सत्ता सबथोक होइन। सत्ता, सडक र सदनबाट संघर्ष गरेर मात्रै बाँकी कार्यभार पूरा गर्न सक्छौं। कांग्रेस र कम्युनिष्टको विकल्पमा समाजवादी विचारको कल्पना गरेका थियौं। बैकल्पिक राजनीतिमा लागेका हामी निर्वाचनलाई संघर्षको साधन मान्छौं। नेपालमा कांग्रेस र कम्युनिष्टको विकल्पमा वैकल्पिक शक्तिको खोजीमा थियौं। तर, जनता समाजवादी पार्टी क्षेत्रीय दलको रुपमा परिणत भयो। त्यसपछि हामीले रुपान्तरणको सम्भावना खोज्यौं। सडक, सदन र सरकारको संयोजनबाट सुशासन र समाजबादको लक्ष्य प्राप्त हुने उनले बताए। उनले भने, विचार मिल्ने साथीहरुसँग सहकार्य गर्ने कि एक्लै चुनाव लड्ने समीक्षा गरेर अघि बढ्छौं। अब यो पार्टीलाई देश व्यापी रुपमा पुनर्गठन गरेर जान्छौं। चुनावमा नजिकका विचार मिल्नेहरुसँग तालमेल गर्नुछ।"
प्रधानन्यायाधीशविरुद्धको महाभियोग संसदको कार्यसूचीमा,"काठमाडौं : प्रतिनिधि सभाको आइतबार बोलाइएको बैठकमा प्रधानन्यायाधीश चोलेन्द्र शमशेर जबराविरुद्धको महाभियोग प्रस्तावमाथि छलफल हुने भएको छ। प्रतिनिधिसभाको सम्भावित कार्यसूचीमा महाभियोग प्रस्तावमाथि छलफल हुने भनिएको छ। कार्यसूचीमा भनिएको छ, 'मिति २०७८ फागुन २९ गतेको बैठकमा देवप्रसाद गुरुङले नेपालको संविधानको धारा १०१ को उपधारा २ एवं प्रतिनिधिसभा नियमावली, २०७५ को नियम १६१ को उपनियम १ बमोजिम प्रस्तुत गर्नुभएको प्रधानन्यायाधीश चोलेन्द्र शमशेर जबराविरुद्ध दर्ता भएको महाभियोग प्रस्तावमाथि छलफल हुने।' संसदले प्रधानन्यायाधीश जबराविरुद्ध गत फागुन २२ मा महाभियोग सिफारिस समिति गठन गरेको थियो।"
"जापान पुगेर प्रचण्डले भने, एनआरएनको हित हुने गरी नागरिकता विधेयक ल्याइएको छ","काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड) जापानमा नेपालीको अवस्था कस्तो छ बुझ्ने बताएका छन्। शनिबार बिहान जापानको राजधानी टोकियोमा सञ्चारकर्मीसँग कुराकानी गर्दै अध्यक्ष प्रचण्डले नेपालले जापानमा बस्ने नेपालीको लागि के गर्न आवश्यक छ त्यसको अध्ययन गर्ने समेत बताएका हुन्। नेपाल र जापानको सम्बन्ध पुरानो भएको बताउँदै उनले नेपालको प्रमुख डोनर कन्ट्रि जापान भएको समेत बताए। आफ्नो र राष्ट्रिय सभा अध्यक्षको भ्रमणले दुई देशबीचको सम्बन्ध विस्तार गर्न थप सहयोग पुग्ने प्रचण्डको विश्वास छ। प्रविधिको क्षेत्रमा अगाडि रहेकाले जापान सबैको निमित्त प्रेरणाको स्रोत भएको उनले बताए। उनले भने,जापान हामी सबैका निम्ति एउटा प्रेरणाको स्रोत पनि हो। कसरी युद्धबाट तवाहा बनाइएको देश, आफ्नै खुट्टामा उभिएर, आफ्नै मेहनतले यति माथि आउनसक्दो रहेछ भन्ने कुराको उदाहरण जापान हो। विकासको भौतिक आधार र राजनीतिक आधार बनाउँदा नेपालीहरु स्वत : आफ्नो ज्ञान, सीप, साधन स्रोत र सम्पत्ति लिएर फर्कने उनको विश्वास छ। उनले नेपालभित्र विकासको नयाँ प्रक्रियाको सुरुवात भयो भन्ने सन्देश दिन सके नेपाली फर्कने बताए। प्रचण्डले नागरिकता विधेयक एनआरएनको हितमा हुने गरी ल्याइएको बताए। प्रचण्डले भने,नागरिकताको एनआरएनसँग सम्बन्धित जो विषय थियो, संविधानमा हामीले नै पहल गरेर राखियो र अहिले यो विधेयक हामी अगाडि बढाउँदैछौं । त्यसमा पनि एनआरएन नेपालीहरु जो विदेशमा छन् उनीहरुको हितलाई बढी ध्यान दिइएको छ। प्रचण्डले जापान भ्रमणका क्रममा जापानका पूर्वप्रधानमन्त्री शिन्जो आबेलाई भेट्ने इच्छा रहेपनि पूरा हुन नसकेको बताए ।"
"जापान पुगे प्रचण्ड, नारिता विमानस्थलमा राजदूत सुवेदीले गरे स्वागत",काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' टोकियो पुगेका छन्। नेपाल एयरलायन्सको विमानबाट शुक्रबार राति पाँच दिने भ्रमणका लागि जापान प्रस्थान गरेका उनी शनिबार बिहान नारिता अन्तर्राष्ट्रिय विमानस्थलमा अवतरण भएका हुन्। विमानस्थलमा जापानका लागि नेपाली राजदूत दुर्गाबहादुर सुवेदीले उनलाई स्वागत गरे। नेपाली जनप्रगतिशिल मञ्च जापानको निमन्त्रणामा गएका उनी जापानमा आयोजना हुने विभिन्न कार्यक्रममा सहभागी हुने उनको सचिवालयले जनाएको छ। प्रचण्डले शनिबार जापानको फुकुओकामा आयोजना हुने 'नेपाल फेस्टिभल सेरोमनी'को उद्घाटन गर्ने कार्यक्रम छ। आइतबार हिरोसिमाको भ्रमण गर्ने कार्यक्रम रहेको सचिवालयले जनाएको छ। हिरोसिमा घटना भएको ७५ वर्ष पुग्दैछ। प्रचण्डले आइतबार नै टोकियोमा हुने नेपाली जनप्रगतिशिल मञ्चको नेपाली समुदायहरुबीच 'समृद्ध नेपालको आधार: आर्थिक क्रान्तिमा प्रवासी नेपालीको सरोकार' विषयको खुला अन्तरक्रियामा प्रमुख अतिथिको रुपमा सहभागी बन्नेछन्। जापानमा रहँदा अध्यक्ष प्रचण्डले जापानको सत्तारुढ दल लिवरल डेमोक्रेटिक पार्टीका नेताहरूसँग भेटवार्ता गर्ने कार्यक्रम रहेको सचिवालयले जनाएको छ।
बहुमत ल्याउनेगरी कांग्रेसले निर्वाचनको तयारी गर्नुपर्छ : गगन थापा,"भक्तपुर : नेपाली कांग्रेसका महामन्त्री गगन थापाले आगामी मंसिर ४ गते हुने संघीय र प्रदेशसभाको निर्वाचनको तयारीमा लाग्न कार्यकर्तालाई निर्देशन दिएका छन्। भक्तपुरको आयोजित कार्यक्रममा उनले कांग्रेसलाई बहुमत आउने गरी चुनावको तयारीमा लाग्न कांग्रेसका सबै नेता तथा कार्यकर्तालाई निर्देशन दिँदै भक्तपुरका दुवै क्षेत्रमा कांग्रेसको झण्डा फहराउन आग्रह गरे। नेपाली कांग्रेसका युवानेता गुरुराज घिमिरेले प्रजातन्त्र आएको ३२ वर्ष पार गर्दा पनि देशले उपलब्ध हासिल गर्न नसकेको बताए। उनले जापान, सिङ्गापुर, दुबईलगायत विभिन्न देशले १२ देखि ३० वर्षमा ठूलो प्रगति गरेको स्मरण गराउँदै नेपालले प्रजातन्त्र उदय भएको ३२ वर्षमा सरकार परिवर्तन गर्ने र निर्वाचन गर्नेबाहेक केही गर्न नसकेको आरोप लगाए। नेता घिमिरेले भने, '२०४६ सालपछि जनताले यो मुलुक चलाउने जिम्मेवारी हाम्रो काँधमा सुम्पिएकामा यो ३२ वर्ष निर्वाचन गर्ने, सरकार परिवर्तन गर्ने, फेरि सरकार परिवर्तनको खेल सुरु गर्ने, फेरि निर्वाचन गर्नेजस्तो चक्रिय फेरबदलबाहेक केही काम हुन सकेन यसको जिम्मेवारी हामीले लिनुपर्छ।' उनले निर्वाचन आउँछ, जान्छ तर देश बदलिँएन, जनस्तर पनि सुध्रिएन, त्यसैले अबको निर्वाचनपछि हामी बाटो बदल्छौँ, देश र जनताको पक्षमा परिवर्तन ल्याउँछौं भन्ने सङ्कल्प गर्नु आवश्यक भएको बताए।"
भक्तपुरको ठिमीमा कोठा फोडेर ४ तोला सुनसहित नगद चोरी,भक्तपुर : भक्तपुरको सुर्यविनायक नगरपालिका वडा नम्बर ३ राजु श्रेष्ठको घरमा फोडेर ४ तोला सुनसहित २० हजार नगद चोरी भएको छ। शनिबार दिउँसो कोठामा कोही नभएको मौका पारेर श्रेष्ठको घरबाट चार लाख बराबरको गहनासहित नगद चोरी भएको प्रहरीले जनाएको छ। भक्तपुर प्रहरीले फरार चोरको खोजी तथा अनुसन्धान भइरहेको जानकारी दिएको छ। श्रेष्ठको घरमा चोरी भएको कोठामा बस्ने परिवार तीन बजेपछि कोठा बाहिर गएको र कोठामा आउँदा चोरी गरेर चोर फरार भइसकेको थिए।
खेल खेल्ने क्रममा बेहोस भएका कर्मचारीको मृत्यु,नुवाकोट : नेपाल विद्युत प्राधिकरणमा कार्यरत एक जनाको खेल खेल्ने क्रममा ज्यान गएको छ। फुटसल खेल्ने क्रममा विद्युत प्राधिकरण चौघडा सवस्टेसनका कर्मचारी कृष्ण राइको ज्यान गएको जिल्ला प्रहरी कार्यालय नुवाकोटले जनाएको छ। लिखु गाउँपालिका४ चौघडा घर भएका २९ वर्षीय राई विदुर नगरपालिका५ पिपलटारमा रहेको फुटसल क्लबमा फुटसल खेल्ने क्रममा बेहास भएपछि उपचारको क्रममा त्रिशूली अस्पताल लगिएको थियो। अस्पताल पुर्याएपछि उनलाई चिकित्सकले मृत घोषणा गरेका थिए। फुटसल खेल्दा असहज भएर आराम गरिरहेका राई एक्कासी बेहोस भएपछि उनका साथीहरूले अस्पताल लगेपनि उनको बेलुकी मृत्यु भएको जिल्ला प्रहरी कार्यालय नुवाकोटका प्रहरी नायव उपरीक्षक रूपक खड्काले जानकारी दिए। उनको मुटुको भल्ब केही वर्ष अघि फेरिएको बताइएको छ। नुवाकोट जिल्ला अस्पताल त्रिशूलीमा पोष्टमार्टम गरि शव आफन्तको जिम्मा लगाइएको छ। विद्युत प्राधिकरणमा ज्यालदारीमा कार्यरत राईको मृत्यु भएपछि उनका परिवारजन तथा आफन्तले उनकी पत्नीलाई रोजगारी दिनुपर्ने माग गरेका छन्।
जीप र अटोरिक्सा ठोक्किँदा एक जनाको मृत्यु,पाल्पा : पाल्पाको रामपुर नगरपालिका५ सानी अमराईमा शुक्रबार साँझ जीप र अटो रिक्सा ठोक्किँदा एक जनाको मृत्यु भएको छ। तीन जना घाइते भएका छन्। कालीगण्डकीको करिडोरमा कालीआँपबाट बेझाडतर्फ जाँदै गरेको लु १ ज ४१३३ नम्बरको जीप र विपरीत दिशाबाट आउँदै गरेको लु १ ह ४१३८ नम्बरको अटो रिक्सा शुक्रबार साँझ पौने ७ बजे आपसमा ठोक्किएका थिए। दुर्घटनामा घाइते भएका रिक्सा चालक रामपुर बस्ने पाल्पाकै निस्दी गाउँपालिका२ का ४५ वर्षीय चोक बहादुर ढेंगाको उपचारको क्रममा मिसन अस्पतालमा मृत्यु भएको हो। घाइते ३ जनाको सोही अस्पतालमा उपचार भइरहेको छ। दुवै सवारी साधनसहित जीप चालकलाई इलाका प्रहरी कार्यालय रामपुरले नियन्त्रणमा लिएर अनुसन्धान गरिरहेको छ।
गोसाइँकुण्ड मेलामा यसपटक पार्किङको समस्या नहुने,"रसुवा : गोसाइँकुण्ड मेलामा यसपटक पार्किङको समस्या नहुने नहुने भएको छ। यसअघिका मेलामा उचित पार्किङ नहुँदा सवारी व्यवस्थापनमा समस्या हुँदै आएको थियो। जिल्ला ट्राफिक कार्यालयलले यससम्बन्धी काम अघि बढाएको हो। कार्यालयका अनुसार करिब ७ सय मोटरसाइकल, ७० बस तथा ३ सयसम्म जिप, कार, भ्यान पार्किङ गर्न सकिने छ। बसका लागि जिल्ला अस्पताल नजिक फुटबल मैदान, मोटरसाइकल तथा हल्का सवारीसाधनका लागि बालमन्दिर प्राङ्गण पार्किङस्थल तोकिएको छ। अपुग भएमा पासाङल्हामु मार्गको आसपास र मिनिरल वाटरको प्राङ्गणसमेत प्रयोगमा ल्याइने जिल्ला ट्राफिक प्रहरीले जनाएको छ। यात्रुवाहक सवारीसाधनले सबै यात्रुलाई धुञ्चेस्थित प्रहरी जाँचचौकीमा नै ओराल्नु पर्ने नियम बनाइएको छ। यात्रु ओरालेर तोकिएको पार्किङ स्थानमा जानुपर्ने र यात्रापश्चात फर्किँदा धुन्चेको शङ्खपार्कबाट मात्र सवारीसाधनमा यात्रु राख्न पाइने गोसाइँकुण्ड क्षेत्र विकास समितिले जनाएको छ। यही साउन २७ गते जनैपूर्णिमा लाग्ने गोसाइँकुण्ड मेलामा करिब १५ हजार भक्तजन आउने अनुमान छ। यही साउन २३ गते पुत्रदा एकादशीबाट मेला सुरू भई २७ गते सकिनेछ। धार्मिकस्थल गोसाइँकुण्ड जानका लागि धुन्चेगोसाइँकुण्ड, ठाडेपाटीगोसाइँकुण्ड, यार्सागोसाइँकुण्ड र सागरकुण्डगोसाइँकुण्ड गरी चारवटा पदमार्ग सञ्चालनमा छन्। त्यहाँ पुग्नका लागि तीनवटा मुख्य बाटो छ। काठमाडौंधुन्चेगोसाइँकुण्ड बाटो यात्रुको सबैभन्दा बढी चल्ती हुने बाटो हो। काठमाडौंबाट धुन्चेसम्म सवारीमा यात्रा गर्न सकिन्छ। त्यसपछि धुन्चेचन्दनबारी, चन्दनबारीलौरीबिना र लौरीबिना हुँदै पैदलयात्रा गरेर गोसाइँकुण्ड पुगिन्छ। त्यसैगरी तीर्थयात्रीले काठमाण्डौँसुन्दरीजलहेलम्बुठाडेपाटी बाटो पनि प्रयोग गर्दै आएका छन्। धेरै कम यात्रुहरूले यार्सा गोसाइँकुण्डको बाटो प्रयोग गर्ने गरेका छन्। तर कुनैपनि पर्यटकले आफ्नो पदयात्राका लागि सागरकुण्डगोसाइँकुण्ड बाटो प्रयोग गरेको पाइदैन्। कुण्डमा स्नान गरी गोसाइँबाबा भगवान शिवको दर्शन गर्नाले जीवनभर गरेको पापबाट मुक्ति पाउने, पितृ तर्नुको साथै आफूले चिताएको सबै मनोकांक्षा पूरा हुने जनविश्वासका साथ बर्सेनि हजारौं भक्तजनहरू कुण्डमा स्नान गर्न आउने गर्दछन्। पौराणिक कथन अनुसार परापूर्वकालमा देवता र दानवबीच लडाइँ हुँदा समुन्द्र मन्थनबाट उत्पन्न कालकुट विष सेवन गरी विषको डाह शान्त पार्न हिमालयखण्डको काखमा आएर गोसाइँवावा भगवान शिवशंकरले आफ्नो हातमा भएको त्रिशूलले भित्तामा हिर्काउँदा भित्ताबाट गंगाजल अर्थात त्रिशूलधाराको उत्पति भई त्रिशूलधाराको पानीबाट गोसाइँकुण्डको उत्पति भएको भन्ने किंवदन्ती रहेको पाइन्छ। जिल्लाको पर्यटकीय तथा पवित्र धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरि वर्षको दुई पटक तीर्थयात्रीहरूले मेला भर्ने गरेका छन्। मेला अवधिमा रसुवा, नुवाकोट, सिन्धुपाल्चोक, धादिङ, ललितपुर, काठमाडौं काभ्रे, नवलपरासी, चितवन, पोखरा, तराईका अन्य जिल्ला तथा भारतीय पुजारी, तीर्थालु, प्रकृतिप्रेमी, लामाहरू, झाँक्रीहरू गोसाइँकुण्ड जान्छन्। गोसाइँकुण्ड क्षेत्रमा त्रिशुलधारा, शिव मन्दिर, भगवानको टाउकोबिनाको ढुङ्गाको मुर्ति र गुफाहरू रहेका छन्। त्यहाँ अमरसिंह गुफा, अमरसिंहको चिहान, सिंगुम्बा, फुलुम गुम्बा, यतिको चिहान, लौरीबिना, बौद्धस्तुप र गणेश गौडा रहेका छन्। कुण्ड वरिपरि भैरवकुण्ड, आमाकुण्ड, सूर्यकुण्ड, सरस्वतीकुण्ड, रक्तकुण्ड, चन्द्रकुण्ड, दुधकुण्डलगायतका थुप्रै कुण्ड रहेका छन्।"
न्युन आय वर्ग लक्षित सार्वजनिक शौचालय,"काठमाडौं : काठमाडौँ महानगरका प्रमुख बालेन्द्र शाह (बालेन)ले सार्वजनिक शौचालय सञ्चालन र व्यवस्थापनमा महानगरभित्रकै सफल अभ्यासलाई अन्य वडामा प्रवर्द्धन गर्ने बताएका छन्। आज शनिवार वडा २० परोपकारमा स्तरोन्नतिपछि सञ्चालनमा ल्याइएको शौचालयको अवलोकनपछि प्रमुख शाहले यस्तो प्रतिक्रिया दिएका हुन्। यस ठाउँमा २५ वर्षदेखि सार्वजनिक शौचालय रहेको थियो। प्रकाश, बत्ती, पानीजस्ता आधारभूत आवश्यकता पूरा नभएको र संरचना पनि जीर्ण भएकोले वडा २० ले स्तरोन्नतिका लागि एरोसान सस्टेनेवल स्यानिटेसनसँग सहकार्य गरेको थियो। पुननिर्माणपछि शौचालय अपाङ्गमैत्री, वातावरणमैत्री, लैङ्गिकमैत्री भएको छ। सुविधा थपिएका छन्। विष्णुमती नदी किनारामा भएको र यस क्षेत्रमा न्युन आय भएका व्यक्तिहरुको बढी आवतजावत हुने भएकोले त्यसै वर्गको सहजताका लागि शौचालयको स्तरोन्नति गरिएको हो। शौचालयको अवलोकनका क्रममा प्रमुख शाहले पानी तथा दिशा पिसाब प्रशोधन प्रणाली, आकाशे पानी संकलन विधिलगायतका पक्षमा विशेष चासो राखेका थिए। शाहले भने, सार्वजनिक शौचालय निर्माण तथा आकाशे पानी संकलन र पुनः भरण प्रविधिलाई महानगरको प्रत्येक घरमा जडान गर्न सकिन्छ। यसका लागि हामीले बजेटको व्यवस्था पनि गरेका छौं। वडा २० का अध्यक्ष राजेन्द्र मानन्धरले सहजरुपमा प्रयोग गर्न सकिने शौचालयको प्रवर्धनमा निरन्तर काम गरिने बताए। एरोसानले सन् २०२० देखि २०२२ सम्ममा काठमाडौं महानगर क्षेत्रमा ४ वटा र ललितपुर महानगरपालिका क्षेत्रमा २ वटा गरी ६ वटा सार्वजनिक शौचालय सञ्चालनमा ल्याएको छ। यस अवधिमा ५ लाख ९१ हजार २६९ जना पुरुष र १ लाख ८० हजार ५३६ जना महिलाले यी शौचालयको प्रयोग गरेका छन्। प्रयोगकर्ताले उत्सर्जन गरेको दिशा पिसाब प्रशोधनका लागि शौचालयसँगै ग्याँस उत्पादन प्रविधि जडान गरिएको छ। यस प्रविधिबाट अहिलेसम्ममा ७० हजार ६९९ लिटर पिसाव र ९ हजार ५७९ किलो दिसा व्यवस्थापन भएको छ। यसबाट ७०५२ लि बायो ग्याँस अर्थात् ४९४ सिलिन्डर एलपीजी ग्यास उत्पादन भएको छ।"
पछिल्लो २४ घण्टामा देशभर १२ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १२ वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा एक जनाको मृत्यु भएको छ भने एक जना घाइते भएका छन्। प्राधिकरणले सार्वजनिक गरेको विवरण अनुसार सात स्थानमा आगलागी, दुई स्थानमा पहिरो, दुई स्थानमा जनावरको आक्रमण र एक स्थानमा भारी वर्षा भएको छ। घटनाबाट १ करोड १ लाख ३० हजार रुपैयाँ बराबरको क्षति भएको छ।"
मुस्ताङको प्याङ लेकमा भेटिएको बम डिस्पोज गरियो,"जोमसोम : मुस्ताङको वारागुङ मुक्तिक्षेत्र३ तेताङको प्याङ लेकमा भेटिएको बम डिस्पोज गरिएको छ। बुधबार इलाका प्रहरी कार्यालय छुसाङको प्रहरी टोलीले सो स्थानमा संकास्पद वस्तु देखेपछि नारायण दल गण जोमसोमबाट करिब २५ जनाको बम डिस्पोजल टोली तेताङ लेकमा गएको थियो। प्रमुख जिल्ला अधिकारी नेत्रप्रसाद शर्माका अनुसार डिस्पोजल टोलीले शुक्रबार नै बम डिस्पोज गरेको छ। बम पुरानो भएको र पुरै खिया लागेको अवस्थामा पाइएको थियो। मंगलबार साँझ करिव ५ बजेको समयमा वारागुङ मुक्तिक्षेत्रको तेताङ स्थित प्याङ लेकमा म्याग्दीका ४ जना युवा संकास्पद वस्तु पड्किएर घाइते भएका थिए। लेकमा बन्दोबस्तीका सामाना लिएर डेढ महिना अघिदेखि जिम्बु टिप्दै गरेका युवाहरूले त्यहाँको ओढार मुनि ढुङ्गामा करिब एक दर्जन संकास्पद वस्तु देखेका थिए। जसमध्ये उनीहरूले ३ वटा संकास्पद वस्तु आफू बसेको ठाउँ लिएर आइ के रहेछ भनी खोली हेर्दा अचानक सो वस्तु पड्किएको थियो। संकास्पद वस्तु पड्किएर म्याग्दीको मालिका गाउँपालिका३ का २२ वर्षीय रेस रोक्कामगर, १९ वर्षीय टिका बुढामगर,२५ वर्षीय तेजेन्द्र रोक्कामगर र २५ वर्षीय दिलिप रोक्कामगर घाइते भएका थिए। घाइते जिम्बु टिप्ने युवाहरूलाई जोमसोममा सामान्य उपचारपछि थप उपचारका लागि बुधबार पोखरा लगिएको थियो। जिम्बु खोज्ने क्रममा संकास्पद वस्तु पड्किएर घाइते भएका मध्ये २५ वर्षीय तेजेन्द्र रोक्कामगरको दुबैतर्फको हातको औलामा क्षति पुगेको थियो। उनको बाँयातर्फको हातको ३ वटा औलासमेत नरहेको अस्पतालले जनाएको छ। रेश रोक्कागमरको दुबै खुट्टाको घुडाँको तलको भाग जलेको थियो। यस्तै,टिका बुढामगरको गर्दन र बाँया खुट्टा जलेको थियो भने दिलिप रोक्कामगरको अनुहारदेखि तलसम्मको भाग जलेको थियो।"
धरानमा दर्जन बढी कलाकारले जेबी टुहुरेका गीत गाउने,"धरान : जन गायक जेबी टुहरेको स्मृति दिवसमा धरानमा भव्य सांस्कृतिक कार्यक्रमको आयोजना हुने भएको छ। जेवी टुहरेको स्मृति दिवसको अवसर पारेर आगामी भदौं १० गते धरानको भानुचोकमा विशाल सांस्कृतिक कार्यक्रमको आयोजना गर्न लागिएको छ। जेवी टुहरे फाउण्डेशनले जेवी टुहरे स्मृति संध्या तथा स्रष्टा सम्मान कार्यक्रमको आयोजना गर्न लागेकी हो। जेवी टहरेको सम्झनामा विशाल सांस्कृतिक कार्यक्रम आयोजना गर्न लागिएको उनकी छोरी तथा फाउण्डेशनकी अध्यक्ष निर्भिका टुहुरेले जानकारी दिइन्। उनका अनुसार भानुचोकमा दर्जन बढी कलाकारले टुहुरेका दर्जन बढी गीत गाउने छन्। फाउण्डेशनले धरानमा पत्रकार सम्मेलन गरि कार्यक्रमको बारेमा जानकारी गराएको छ। २००१ भदौ १० गते धरानको पुरानो बजारमा जन्मिएका टुहुरेको जन्मदिन पारेर धरानमा विशाल सांस्कृतिक कार्यक्रमको आयोजना गरिएको फाउण्डेशनका सदस्य राजेश थापाले बताए। खड्गी समाज धरान र धरान संगीत प्रतिष्ठानले संयोजनको भूमिका निर्वाह गरेका छन्। निरंकुश पञ्चायती व्यवस्थाविरुद्ध आमा दिदीबैनी हो, कति बस्छौ दासी भै, दुःख सँगै व्यासी बनेर बोलको गीत चर्चामा आएको थियो। कार्यक्रममा बरिष्ठ गायकहरू दीप श्रेष्ठ, शम्भु राई, जीवन शर्मा, नन्दकिशोर जोशी, चेतन सापकोटा, प्रश्ना शाक्य, बाबु बोगटी, रुपक डोटेल, भिषण मुकारुङ, प्रदेश लिम्बु, साजन राई, आकास थापा, दुर्गा परियार, हर्षु राई, गंगा राई, सविन लिम्बु, जितेन्द्र चौधरी, कृष्णराजा श्रोष्ठ, प्रशान्त शर्मा, सञ्जय तुम्रोक, सुवोद गौतमलगायतले आफ्नो प्रस्तुति दिने फाउण्डेशनका सल्लाहकार चोत्लुक लिम्बुले जानकारी दिएका छन्। टुहरे धरानमा जन्मिएकाले उनको सम्झनामा धरानमा कार्यक्रमको आयोजना गरिएको उनले बताए। कलाकारहरूले टुहरेका गीत गाउनुका साथै अन्य गीतहरू प्रस्तुत गर्नेछन्। जन गायक टुहुरेको सम्मानमा धरानमा विशाल सांस्कृतिक कार्यक्रम आयोजना गरिनुले उनीप्रति सम्मान हुने भाषविद् प्राडा टंक न्यौपानेले बताए। कार्यक्रममा टुहुरेका सांस्कृतिक योगदानबारे प्रकास पार्ने, टुहरेका वर्गीय मुक्ति आन्दोलनका गीतहरूलाई नयाँ पुस्तामाझ परिचित गराउने, जनपक्षीय सांस्कृतिक आन्दोलनमा समर्पित कलाकारहरूको हौषला प्रदान गर्नका लागि धरानमा कार्यक्रमको आयोजना गरिएको फाउण्डेशनकी अध्यक्ष टुहुरेले बताइन्।"
गुह्वेश्वरी माविको सुविधा सम्पन्न भवन उद्घाटन,"काठमाडौं : काठमाडौंको थापाथली११ स्थित गुह्येश्वरी बालशिक्षा माध्यमिक विद्यालयको नयाँ भवनको उद्घाटन गरिएको छ। विद्यालयद्वारा शनिबार आयोजित नवनिर्मित भवन उद्घाटन एवं सम्मान तथा पुरस्कार वितरण समारोह कार्यक्रममा नेपाली कांग्रेसका नेता तथा पूर्वउपप्रधानमन्त्री प्रकाशमान सिंहले उद्घाटन गरेका हुन्। विद्यालयको सुविधा सम्पन्न ४ तले भवन उद्घाटन गरिएको विद्यालयकी प्रधानाध्याक नीता पोख्रेलले बताइन्। कार्यक्रममा प्रमुख अतिथि सिंहलगायत बागमती प्रदेशका संस्कृति तथा पर्यटनमन्त्री दीपेन्द्र श्रेष्ठ, पूर्व गभर्नर हिमालयन शमशेर राणा, काठमाडौं महानगरका शिक्षा विभाग प्रमुख राम सुवेदी काठमाडौं११ का वडाध्यक्ष हीरालाल तण्डुकार तथा पूर्वविद्यालय व्यवस्थापन अध्यक्षहरूको उपस्थिति थियो। कार्यक्रमका प्रमुख अतिथि सिंहले सामुदायिक विद्यालयलाई विद्यालयको विकासमा सबैले सहयोग गर्नुपर्ने बताए। त्यस्तै अन्य अतिथिहरूले गुह्वेश्वरीको विकासका लागि सबैले सहयोग गर्ने प्रतिवद्धता व्यक्त गरे। राणाले विद्यालयको प्रगतिको कामनासमेत गरे। कार्यक्रममा भवन उद्घाटनसँगै विद्यालयका उत्कृष्ट विद्याथीलाई पुरस्कार वितरण तथा विद्यालयका पूर्वकर्मचारी र पूर्व विद्यालय व्यवस्थापन समितिका अध्यक्षहरूलाई सम्मान गरिएको थियो। कार्यक्रममा विद्यालयको अवस्थाबारे प्रधानाध्यापक पोख्रेलले प्रकाश पारेकी थिइन् भने शिक्षक वाशुदेव खनालले स्वागत गरेका थिए। कार्यक्रमको अध्यक्षता विद्यालय व्यवस्थापन समितिका अध्यक्ष भरतराज भण्डारीले गरेका थिए भने कार्यक्रम सञ्चालन अनुपमा शर्माले गरेकी थिइन्।"
मौलिक रत्यौली गीत प्रतियोगिताको उपाधि आयोजक लाजिम्पाटलाई,"काठमाडौं : राष्ट्रिय लोक दोहोरी प्रतिष्ठान नेपाल उपत्यका समन्वय लाजिम्पाटले आयोजना गरेको संस्थागत मौलिक रत्यौली गीत प्रतियोगिताको उपाधि आयोजक लाजिम्पाट समितिले जितेको छ। आयोजक लाजिम्पाट समितिले उपाधिसहित नगद २५ हजार ५ सय २५ सहित प्रमाणपत्र प्राप्त गरेको छ। द्वितीय, तृतीय पुरस्कार क्रमशः कमलादी समिति र सुन्धारा समितिले हात पारेका छन्। द्वितीय र तृतीय हुने समितिले नगद १५ हजार ५ सय १५ र १० हजार ५ सय १० रुपैयाँसहित प्रमाणपत्र प्राप्त गरेका छन् । यस्तै ठमेल समितिका चित्रा पुन उत्कृष्ट घोषित भएको गायिका एवं राष्ट्रिय लोक दोहोरी प्रतिष्ठान नेपाल उपत्यका समन्वय लाजिम्पाटकी महिला उपाध्यक्ष डोल्मा लामिछाने मगरले जानकारी दिइन्। लोप हुँदै जान लागेको रत्यौली गीतलाई संरक्षण, सम्वर्द्धन र प्रवर्द्धन गर्ने उद्देश्यले उक्त गीत प्रतियोगिता आयोजना गरिएको पनि मगरले जानकारी दिइन्। प्रतियोगिता सभ्य र भब्य रुपमा सम्पन्न भएको र आगामी दिनमा अझ परिष्कृत गर्दै लैजाने पनि मगरले बताइन्। मगर भन्छिन्  'मौलिक रत्यौली प्रतियोगिताले सम्पुर्ण कलाकारहरूमा हौसला थपिएको छ। यसले अझ उचाइ लिनेमा आफू विश्वस्त रहेको छु।' प्रतियोगिता शुक्रबारदेखि जमलमा सुरु भएको थियो। प्रतियोगितामा आयोजकसहित अन्य पाँच समिति सहभागी रहेका थिए।"
"पर्यटनमन्त्री पशुपतिमा, सार्वजनिक शौचालय व्यवस्थापन गर्न निर्देशन","काठाडौं : संस्कृति, पर्यटन तथा नागरिक उड्ययनमन्त्री जीवनराम श्रेष्ठले पशुपति मन्दिर क्षेत्रको अवलोकन गरेका छन्। मन्त्री श्रेष्ठले पशुपति क्षेत्रभित्रका विभिन्न स्थानमा पुगी त्यहाँको वस्तुस्थिति र व्यवस्थापनबारे जानकारी लिएका हुन्। अवलोकनपश्चात उनले पानी, बिजुली तथा सार्वजनिक शौचालय व्यवस्थापन गरी सहज सेवा प्रवाह गर्न निर्देशन दिएका छन्। उनले पुनर्निर्माण भइरहेका सम्पदा स्थलहरु, विश्वरुपा मन्दिर, मृगस्थली, शेल्षमान्तक वन लगायतका विभिन्न मठ मन्दिर, स्तूपा, सत्तलको अवलोकन गरेका छन्। उनले पशुपति क्षेत्र तथा मन्दिर परिसरको सरसफाईमा ध्यान दिन पशुपति क्षेत्र विकास कोषलाई निर्देशन दिएका छन्। उनले भक्तजन, तीर्थयात्री, पैदलयात्री एवं पर्यटकलाई सहज हुने गरी सबै प्रवन्ध मिलाउन पनि आदेश दिए। उनले भने, 'सांस्कृतिक एवं पुरातात्विक महत्वको पशुपति क्षेत्र खुला संग्रहालय हो। यसको सुरक्षा, संरक्षण र सरसफाईमा ध्यान दिनुपर्छ।' मृगस्थली क्षेत्रमा अवस्थित लिच्छवीकालीन विश्वरूपा मन्दिर पुनःनिर्माण, घाट व्यवस्थापनको अवस्थाबारे पनि उनले जानकारी लिए।"
"बिउरा खोलाको बाढीले सेलाघाटका ३ परिवार विस्थापित, २० परिवार जोखिममा","बाजुरा : शुक्रबार राति आएको अबिरल वर्षाका कारण बिउरा खोलामा आएको बाढीले बडीमालिका नगरपालिका ९ सेलाघाटको बस्ती जोखिममा परेको छ । बाढीका कारण स्थानीय चन्दे थापा, अंग थापा र दिपक विष्ट गरी ३ परिवार पूर्ण रुपमा विस्थापित बनेका छन् । अन्य २० बढी परिवार जोखिममा रहेका स्थानीय मिनबहादुर थापाले बताए । बाढीले स्थानीय गोपाल थापाको कुखुरा फर्ममा क्षति पुगेको छ । फर्ममा रहेका १ सय ८० कुखुरामध्ये १ सय ५० बढी मरेका छन्। सयौं मुरी फल्ने खेतमा लगाएको धानबालीमा समेत क्षति पुगेको छ । सिंगो खेतियोग्य जमिन बगरमा परिणत भएको छ । बाढी राती १ बजेपछि आएको स्थानीयले बताएका छन् । बाढी आएको थाहा पाएपछि स्थानीय राती नै घरबाट सरेका थिए । गाउँकै छेउमा वर्षादको समयमा मात्र आउने खहरे खोलाले बस्ती नै जोखिम हुने गरी बाढी आउने कल्पनासमेत नगरेको स्थानीयले बताए । खहरे खोलाको बाढीकै कारण साँफे मार्तडी सडक पनि अवरुद्ध भएको छ । बाउली खोलाको कटानले जोखिममा रहेको बस्ती बिउरा खोलाको बाढीका कारण थप जोखिममा परेको छ । सेलाघाट बस्तीलाई सार्नुको अर्को विकल्प नै देखिएको बडिमालिकाका नगरप्रमुख अम्मर खड्काले बताए । उनले भने प्रहरी स्थानीय र नगरपालिकाका कर्मचारीलाई क्षतिको विवरण संकलन गर्न भनेको र सोही आधारमा राहतको व्यवस्थामा लागेको बताए ।"
रामग्राममा सडक र पुल निर्माणका लागि १५ करोड,परासी : नवलपरासीको रामग्राम नगरपालिका क्षेत्रमा सडक विस्तार र पुल निर्माणका लागि १५ करोड विनियोजन गरिएको छ। विनियोजित रकममध्ये १० करोड रुपैयाँ सडक विस्तार र ५ करोड रुपैयाँ पुल निर्माणका लागि छ। सदरमुकाम परासी क्षेत्रमा पर्ने सडक साँघुरो भएका कारण आवतजावत र दुर्घटनासमेत बढेको भन्दै सडक डिभिजन कार्यालय बुटवलसँग अनुरोध गरेपछि १० करोड रुपैयाँ विनियोजन भएको रामग्राम नगरपालिकाका मेयर धनपत यादवले बताए। यो रकमबाट भूमहीदेखि परासीहुँदै भैरहवा जोड्ने सडकअन्र्तगतको बजार क्षेत्रको सडक विस्तार हुने छ। यो सडक सुनौलीदेखि पूर्व जाने छोटो दुरीको बन्दरगाह मार्गको रुपमा रहेको छ। सडक विस्तारका लागि टेण्डर प्रकृयासमेत अघि बढेको छ। यो सडकसँग अन्य बजार क्षेत्रका सडक विस्तारका लागि पहल गरिने मेयर यादवले बताए। अहिले सडकको चौडाई ३६ फिटको छ। त्यसलाई बढाएर १ सय फिटको निर्माण गर्न लागिएको नगरपालिकाका इन्जिनियर सतिस गुप्ताले जानकारी दिए। सडकका दुवैतर्फ नाला र फुटपाथसमेत निर्माण हुने सडक बालगोबिन्द पेट्रोल पम्पदेखि नदवासम्मको १२ सय मिटरसम्म विस्तार हुने छ। सोही सडकमा पर्ने रावन खोलामाथिको पुल निर्माणका लागि पनि सडक डिभिजनबाट ५ करोड रुपैयाँ बजेट विनियोजन भएको छ। पुल निर्माणका लागि प्रकृया अघि बढेकाले केही दिनमा काम सुरु हुने इन्जिनियर गुप्ताले बताए। त्यस्तै रामग्राम नगरपालिका१६ स्थित हकुईदेखि बकेनवासम्मको सडक र नाला निर्माणका लागि ५ करोड रुपैयाँ रकम माग गरिएको मेयर गुप्ताले बताए। नाला र सडक व्यवस्थित नहुँदा त्यस क्षेत्र डुबानमा पर्दै आएपछि नगरपालिकाले उक्त रकम माग गरेको उनले बताए। सडक डिभिजन कार्यालयले उक्त रकम विनियोजन गर्नका लागि प्रस्ताव माग गरेकोले प्रकृया अघि बढाइएको नगरपालिकाले जनाएको छ।
"मेलम्ची तटीय क्षेत्रमा जोखिम बढ्यो, सतर्कता अपनाउन आग्रह","सिन्धुपाल्चोक : सिन्धुपाल्चोक जिल्लाको घुम्थाङ, धाप, नाकाते, र आसपास ठूलो वर्षा भएको छ । यस क्षेत्रमा पछिल्लो तीनदेखि छ घण्टा ठूलो वर्षा मापन गरिएको भन्दै जल तथा मौसम विज्ञान विभागले जिल्लाको मेलम्ची, बलेफी र अन्य साना खोलामा आकस्मिक बाढीको चेतावनी दिएको छ । बाढी पुर्वानुमान महाशाखाले कमजोर भिरालो जमिनमा पहिरोको जोखिम हुन सक्ने भन्दै बिहान १० बजेसम्म उच्च सतर्कता अपनाउन सो क्षेत्रका बासिन्दालाई आग्रह गरेको छ । खोला निकै बढेको चनौटेका बलचित खड्काले जानकारी दिएका छन् । तालामाराङ्का स्थानीय बाढीका कारण बाहिर बसेका स्थानीय योगबहादुर अर्यालले बताउए। त्यस्तै, मेलम्ची नगरपालिका२ निबु गाउँमा गए राति पहिरो गएको छ । राति १०:१५ बजे गएको पहिराले भोटेचौरकाउले सडक अवरुद्ध भएको छ । त्यस्तै, केही घर जोखिममा परेको इलाका प्रहरी कार्यालय मेलम्चीले जनाएको छ । जोखिममा परेका सुरक्षित स्थानमा गई बसेका प्रहरीले बताएको छ । रासस"
बैतडीमा ११ मतदानस्थलको नाम र स्थान परिवर्तन,"बैतडी : जिल्ला निर्वाचन कार्यालय बैतडीले प्रदेश तथा प्रतिनिधि सभाको निर्वाचनको लागि तयारी थालेको छ। जिल्लामा रहेका १२९ वटा मतदान स्थलहरूमध्ये ११ वटा मतदानस्थलको नाम तथा स्थल परिवर्तनका लागि सिफारिस गरिएको छ। दशरथचन्द नगरपालिका८ को गाविस भवन त्रिपुरा सुन्दरीमा रहेको केन्द्रलाई स्वास्थ्यचौकी भवन त्रिपुरासुन्दरीमा, दशरथचन्द नगरपालिका१ को गाविस भवन गुरुखोला रहेकोमा मणिलेक मावि गुरुखोलामा, मेलौली नगरपालिका२ को गाविस भवनसलेना मणिकुल मतदान स्थल रहेकोमा नजिकैको धरमघर माविमा मतदानस्थलमा सार्न प्रस्ताव गरिएको छ। दोगडाकेदार गाउँपालिका७ को गाविस भवन लोटनपाखा रहेकोमा भुमेश्वर आधारभुत विद्यालय रिखाली मतदान स्थल रहने छ। सिगास गाउँपालिका४ को कैलपाल आधारभुत विद्यालयमा मतदान स्थल रहेकोमा अब वडा कार्यालयमा मतदानस्थल राखिनेछ। ठाउँ अभावले गर्दा केन्द्र परिवर्तन गर्नुपरेको निर्वाचन कार्यालय बैतडीका प्रमुख माधव फुयालले जानकारी दिए। मतदानस्थल परिर्वतन गरिएका ठाउँहरू साविकको भन्दा सय मिटरको हाराहारीमै रहेको उनले बताए। यसैगरी पुराना गाविस भवन भनेर नामाकरण गरिएका मतदान केन्द्रहरूको नाम पनि परिवर्तन गरिएको छ। पुर्चौडी नगरपालिकाको ७ को गाविस भवन कोटिला राइनेचौर रहेको मतदान केन्द्रको नाम ७ नं वडा कार्यालय कोटिला राइनेचौर नाम राख्न सिफारिस गरिएको छ। पञ्चेश्वर गाउँपालिका ६ को गाविस भवन रोडिदेवल नाम रहेको मतदान केन्द्रको नाम ६ नं वडा कार्यालय नामाकरणको लागि सिफारिस गरिएको छ। पञ्चेश्वर ५ को गाविस भवन गिरेगडा नामाकरण गरिएको स्थलको नाम ५ नं वडा कार्यालय गिरेगडा नामाकरण गरिएको छ। पञ्चेश्वर गाउँपालिका २ को गावि भवन नामाकरण गरिएको मतदान स्थललाई २ नं वडा कार्यालय महाकाली नामाकरण गरिएको छ। दशरथचन्द नगरपालिका ५ को गाविस भवन पल्लाचौडाली रहेकोमा ५ नं वडा कार्यालय पल्लाचौडाली नामाकरणका लागि सिफारिस गरिएको छ। सुर्नया गाउँपालिका १ को गाविस भवन गुर्केली नामाकरण गरिएको मतदानस्थलको नाम १ नं वडा कार्यालय हटैराज नामाकरणका लागि सिफारिस गरिएको निर्वाचन कार्यालयले जनाएको छ। गाविसको कार्यालय नामाकरण गरिएका स्थलहरूलाई वडा कार्यालय भनि नामाकरणको लागि सिफारिस गरिएको निर्वाचन कार्यालय बैतडीले जनाएको छ। जिल्लामा २ हजार ८०८ मतदाता थपिएका छन्। यही असार १ गतेदेखि साउन १९ गतेसम्म २ हजार ८०८ मतदाता थपिएको निर्वाचन अधिकारी फुयालले जानकारी दिए। जिल्लामा कुल मतदाताको संख्या १ लाख ४८ हजार ६०६ रहेको छ। जिल्लामा १२९ मतदान स्थल रहेका छन् भने २०५ मतदान केन्द्र रहेका छन्। सरकारले मंसिर ४ गते प्रदेश तथा प्रतिनिधि सभाको निर्वाचन एकै पटक गर्ने निर्णय गरेको छ।"
ट्याक्टर दुर्घटना हुँदा एक जनाको मृत्यु,कैलाली : जिल्लाको लम्कीचुहा नगरपालिका३ बल्चौरमा गएराती ट्याक्टर पल्टिदा चालकको मृत्यु भएको छ। गएराती सवा १० बजे ब्याक गर्ने क्रममा अनटेष्ट लेखिएको ट्याक्टर सडकबाट नालीमा खसेको थियो। दुर्घटनामा गम्भीर घाइते भएका ट्याक्टर चालक स्थानीय ३५ वर्षीय शक्ति चौधरीको उपचारको क्रममा टिकापुर अस्पतालमा गएराती सवा १ बजे मृत्यु भएको हो।
वीरगन्जबाट दिल्लीको पैदल यात्रा,"वीरगन्ज : नेपाललाई चिनाउन भन्दै वीरगन्जका एक युवाले वीरगन्जदेखि भारतको राजधानी दिल्लीसम्म पैदल यात्रा सुरु गरेका छन्। वीरगन्ज महानगरपालिका वडा नम्बर २ का शेख मुन्नाले यसअघि घोषणा गरे अनुरुप शनिबारदेखि वीरगन्जबाट दिल्लीसम्मको १ हजार ६० किलोमिटरको पैदल यात्रा सुरु गरेका हुन्। उनी शनिबार बिहान वीरगन्जबाट दिल्लीका लागि पैदल प्रस्थान गरेको लोसपाका वीरगन्ज महानगर अध्यक्ष ओम प्रकाश सर्राफले जानकारी दिए। शनिबार बिहान वीरगन्जको घण्टाघर चोकमा मुन्नालाई वीरगन्ज महानगरपालिकाका उपमेयर इम्तियाज आलम र मितेरी पुलमा लोसपाका महानगर अध्यक्ष सर्राफले विदाइ गरेका हुन्। नेपाल र भारतको झण्डासहित नेपाली राष्ट्रिय पोशाकमा दिल्ली प्रस्थान गरेका मुन्नालाई विदाइ गर्ने क्रममा सामाजिक अभियन्ता प्रकाश थारु लगायतको पनि उपस्थिति रहेको थियो। पर्यटन प्रवर्द्धन गर्ने तथा नेपालभारतको रोटीबेटी एवं जनको सम्बन्धलाई अझै बलियो बनाउने उद्देश्यका साथ यो पैदल यात्रा थालेको मुन्नाले बताए । वीरगन्जबाट शनिबारदेखि थालिएको पैदल यात्र बिहारको रक्सौल, नरकटियागन्ज, रामनगर, बगाहा हुँदै उत्तरप्रदेश पुगेर त्यहाँबाट गाजियावाद, बुलेन्दसहर हुँदै दिल्ली पुगेर सकिने उनको भनाइ छ।"
माग सम्बोधन नभए डा केसी भदौ १२ देखि सत्याग्रह बस्ने,"काठमाडौं : चिकित्सा शिक्षाका अभियन्ता डा गोविन्द केसीले स्वास्थ्य विज्ञान प्रतिष्ठानसम्बन्धी छाता ऐन जारी गर्न माग गरेका छन्। डा केसीले शनिबार धरानबाट वक्तव्य जारी गर्दै चिकित्सा शिक्षातर्फ आफूले राखेका माग सम्बोधन नभए भदौ १२ देखि सत्याग्रह रु गर्ने घोषणा गरेका हुन् । उनले भने, हामीले शेरबहादुर देउवा सरकार बने यता नै यी विषय निरन्तर उठाइरहँदा पनि कुनै सुनुवाइ नगरेका कारण हामी अब धैर्य गर्ने अवस्थामा छैनौं। हाम्रा मागहरु आगामी तीन साताको अवधिमा पूरा नभएमा भदौ १२ गतेदेखि सत्याग्रह सुरु गर्ने घोषणा गर्दर्छौं। तोकिएको दरबन्दीअनुसारको क्षमताभन्दा बढी बेडमा चलिरहेका देशका सबै सरकारी अस्पतालहरुको दरबन्दी तत्काल हालको बेड संख्याअनुसार बढाउन माग गरेका छन्। त्यस्तै जनसंख्याको वृद्धिअनुसार सरकारी स्वास्थ्य केन्द्र र अस्पतालहरुको निर्माण, स्तरोन्नति र गुणस्तर वृद्धि सुनिश्चित गर्नुपर्ने डा केसीको माग छ। संविधानले सबैका लागि निःशुल्क आधारभूत स्वास्थ्य सेवा सुनिश्चित गरेकाले सरकारी अस्पतालमा टिकट, ल्याब परीक्षण र एक्सरेलगायत आधारभुत स्वास्थ्य सेवाका लागि शुल्क लिन निषेध गरिनुपर्ने माग गरेका छन्। सरकारले तोकेको सूचीअनुसारका सबै निःशुल्क औषधिहरु आवश्यक मात्रामा सबै स्वास्थ्य संस्थामा भएको सुनिश्चित गरिनुपर्ने, स्थानीय निकायको बजेटको कम्तीमा आधा हिस्सा स्वास्थ्य र शिक्षा क्षेत्रमा लगानी गर्ने व्यवस्था माग गरिएको छ। देशभरि दीगो स्वास्थ्य सेवा पुर्याउनका लागि ठूलो संख्यामा स्थायी चिकित्सक र स्वास्थ्यकर्मीहरुको नियुक्ति गरिनुपर्ने डा केसीको माग छ। डा केसीले भने, सरकारी स्वास्थ्य संस्थाहरुका वरिपरि च्याउझैँ खुलेका तर मापदण्ड नपुर्याई जथाभाबी जोखिमपूर्ण सेवा दिइरहेका निजी संस्थाहरु बन्द गरेर दोषीहरुलाई दण्डित गरिनुपर्छ। प्राथमिक स्वास्थ्य केन्द्र र जिल्ला स्वास्थ्य सेवा कार्यालय र अस्पतालहरुलाई गैरचिकित्सक नभई चिकित्सकहरुको मात्र नेतृत्व दिने व्यवस्था गर्न सरकारसँग माग गर्छु। आवश्यक कानुनी व्यवस्था गरी गेटा मेडिकल कलेजलाई तत्काल सञ्चालन गर्ने व्यवस्था गर्नुपर्ने डा केसीको माग छ। उनले भने, विभिन्न प्रतिष्ठानहरुमा जनशक्तिको अभाव पुर्ति गर्दै दाङलगायत मधेस र गण्डकी प्रदेशमा तुरुन्त सरकारी मेडिकल शिक्षण संस्था निर्माण सुरु गरियोस् ता कि चिकित्सा शिक्षा ऐनअनुसार २०८० सालसम्म सबै प्रदेशमा त्यस्ता संस्था सञ्चालनमा आउनुपर्छ। यस अगाडि हामीसित सम्झौता भए बमभोजिम इलाम, उदयपुर र डडेलधुरामा पनि सरकारी मेडिकल कलेज निर्माणको काम अघि बढाइयोस्।"
"सप्तकोसीमा पानीको बहाब उच्च, ३३ ढोका खोलियो","धरान : सप्तकोसी नदीमा पानीको बहाब उच्च भएको छ। शनिबार ४ लगातारको वर्षाका कारण शनिबार दिउँसोदेखि सप्तकोसीमा पानीको बहाब बढेपछि कोसी ब्यारेजमा खतराको संकेत स्वरुप रातो बत्ति बालिएको छ। सप्तकोसीमा शनिबार ४:५० बजे पानीको बहाब प्रतिसेकेण्ड २ लाख २५ हजार ३ सय ५० क्युसेक पुगेको सुनसरीका प्रमुख जिल्ला अधिकारी इन्द्रदेव यादवले बताए। उनले पानीको बहाब बढेपछि कोसी ब्यारेजका ५६ मध्ये ३३ ढोका खोलिएको बताए। सप्तकोसीमा पानीको बहाब एक लाख ५० हजार क्युसेक नाघेपछि खतरा मानिन्छ। भारतको नियन्त्रणमा रहेको कोसी ब्यारेजका सबै ढोका नखोलेका कारण कोसी गाउँपालिका र बराहक्षेत्र नगरपालिकाको खेतीयोग्य जमिन र मानव बस्ती डुबानमा परेको छ। सप्तकोसीमा पानीको बहाब उच्च भएपश्चात् सुनसरी, उदयपुर र सप्तरी प्रशासनले कोसी आसपासका बासिन्दालाई उच्च सतर्कता अपनाउन आग्रह गरेको छ। सप्तकोसीले पश्चिमतर्फ कटान गर्दा सुनसरी र उदयपुरको श्रीलंका टापु डुबानमा परेको छ। सप्तकोसीका सबै ढोका नखोलिएका कारण यस क्षेत्र अझै डुबानमा पर्ने भएकाले कोसी ब्यारेजका सबै ढोका खोल्न स्थानीयले माग गरेका छन्।"
व्यापार घाटा कम गर्न बन्द उद्योग सञ्चालनमा ल्याउनुपर्छ : मन्त्री बडू,"दार्चुला : उद्योग वाणिज्य तथा आपूर्ति मन्त्री दिलेन्द्र प्रसाद बडूले हाल बन्द रहेका उद्योग कलकारखानाहरू पुनः सञ्चालनमा ल्याएर व्यापार घाटा घटाउनुपर्ने बताएका छना्। शनिबार खाद्य व्यवस्था तथा व्यापार कम्पनी लिमिटेडको उद्घाटन गर्दै उनले सो कुरा बताएका हुन्। शनिबार उद्घाटन गरिएको उद्योग लामो समयदेखि बन्द थियो। 'उद्योग सञ्चालन सम्बन्धी कार्यविधि तयार गरेर संसदमा लैजान्छौं। संसद्बाट कार्यविधि पास हुने वित्तिकै लागु गरि बन्द अवस्थामा रहेका उद्योगहरू सञ्चालन गर्छौ मन्त्रि बडूले भने।' उद्योगहरू सञ्चालन भएपश्चात सयौं बेरोजगार युवाहरूले रोजगारी पाउने तथा विदेशीनु पर्ने बाध्यताको अन्त्य हुने उनको भनाइ छ। नेपालबाट हाल छड, सिमेन्ट र विद्युत अन्य देशहरूमा निर्यात भइरहेको भन्दै उनले निजी क्षेत्रलाई प्रोत्साहन गरि उत्पादन बढाउन सरकार तयार रहेको बताए। उनले निजी क्षेत्रका उद्योग र उत्पादन कम्पनीहरूलाई सरकारले ८ प्रतिशत अनुदान दिइसकेको जानकारी गराए। मन्त्री बडूले उत्पादन बढाउन र निर्यात बढाउन निजी क्षेत्रका उद्योगीहरूलाई १५ प्रतिशतसम्म अनुदान दिने सरकारको तयारी रहेको बताए। २०६३ सालमा विस्थापन भएको तत्कालीन खाध्य संस्थानको जिल्ला कार्यालय १९ वर्षपछि पुन:स्थापना गरिएको खाद्य व्यवस्था तथा व्यापार कम्पनीले जनाएको छ। कम्पनीका अनुसार खाद्य कार्यालय जिल्लामा रहने र जिल्लाका १२ ठाउँबाट खाद्यान्न वितरण गरिने छ।"
मुद्दा फैसला नहुँदा खोला उत्खन्नको १२ करोड राजस्व उठेन,"ढल्केवर(धनुषा) : अदालतमा परेको मुद्दाको फैसला नहुँदा महोत्तरीको बर्दिवास नगरपालिकाले उठाउनुपर्ने १२ करोड रुपैयाँ राजश्व उठेको छैन। बर्दिबास नगरपालिकाले उच्च अदालत जनकपुरमा दायर गरेको रिटमाथी एक वर्षदेखि सुनुवाई नहुँदा मापदण्ड विपरीत नदीजन्य वस्तुको उत्खनन् गर्ने तीनवटा क्रसर उद्योग तथा कम्पनीले नगरपालिकालाई बुझाउनुपर्ने झण्डै १२ करोड रुपैयाँ राजश्व नउठेको हो। प्रक्रियाअनुसार नै ठेक्का पाएका पन्चधुरामाइ सप्लायर्स, सिवम कन्स्ट्रक्सन प्राली र दिव्याशुं प्राली जनकपुरले तोकिएको भन्दा झण्डै चौबर परिमाणमा नदीजन्य पदार्थ उत्खनन गरेको निष्कर्षपछि बर्दिबास नगरपालिकाले क्षतिपूर्तिको माग गर्दै उच्च अदालत जनकपुरमा उत्प्रेषण मिश्रित परमादेश रिट दायर गरेको थियो। जुन अझै विचाराधीन छ। वातावरणीय प्रभाव मूल्यांकनअनुसार २०७८ मा रातु नदीको विभिन्न ४ खण्डबाट १ लाख २१ हजार ५ सय घनमिटर नदीजन्य वस्तुको उत्तखनन् गर्ने सम्झौता भएको थियो। तर उनीहरूले तोकिएको भन्दा धेरै नदीजन्य पदार्थ उत्खनन् गरेका थिए। स्थानीयको दबाबका कारण नगरपालिकाले उनीहरू विरुद्ध अदालतमा मुद्दा दिएको थियो। किसाननगर खण्ड, जुरेटोल खण्ड, पथलैया खण्ड र फूलवारी खण्डबाट उत्तखनन गर्ने अनुमति पाएका उक्त तीन कम्पनीले मापदण्ड र सम्झौता विपरीत उत्तखनन गरेपछि जनस्तरबाट नै चर्को दवाव आएको थियो। ढुंगा, गिटी, बालुवा बिक्रीवितरण तथा व्यवस्थापन सम्बन्धी ऐन २०७७ लाई समेत धज्जी उडाउँदै जनप्रतिनिधिको मिलोमतोमा उत्तखनन भैइरहेको बताउँदै २५ जेठमा जनस्तरबाट नै अख्तियार दुरुपयोग अनुसन्धान आयोगमा चनं २३८२० निवेदनसमेत परेको देखिएको छ। त्यसपछि तत्काल नगरपालिकाले ठेक्का सम्झौता रद्द गरेर प्रावाधिक नापजाँच उपसमिति गठन गरी २०७८ साउन १ गते प्राप्त प्रतिवेदनअनुसार नगरपालिका कारबाही प्रक्रियामा उत्रिएको थियो। उपसमितिको प्रतिवेदनअनुसार उत्तखनन गर्न जिम्मा पाएका उधोग पन्चधुरामाइ सप्लायर्सले किसानगर खण्डबाट सम्झौता भएभन्दा १ लाख ३० हजार २० घनमिटर र जुरेटोल खण्डबाट सम्झौता भएभन्दा १ लाख ६३ हजार ९ सय ६५ घनमिटर बढी उत्तखनन् गरेको प्रतिवेदनमा उल्लेख गरेको छ। यसरी हेर्दा पन्चधुरामाइ सप्लायर्सले किसाननगर खण्डको २ करोड ७५ लाखभन्दा बढी दिन बाँकी छ भने जुरेटोल खण्डको २ करोड ६१ लाख नगरलाई दिन बाँकी छ। त्यसैगरी शिवम् कन्स्ट्रक्सन प्रालीले सम्झौतामा उल्लेख गरेभन्दा फूलबारी खण्डबाट १ लाख ७२ हजार ३ सय ६० घनमिटर र दिव्याशुं विल्डर्स प्रालीले सम्झौता गरेभन्दा पथलैया खण्डबाट २ लाख ९९ हजार ८ सय ४५ घनमिटर उत्खनन् गरेको प्रतिवेदनले प्रष्ट बनाएको छ। यसरी शिवम् कन्स्ट्रक्सनले २ करोड ७५ लाख र दिब्याशुं विल्डर्सले ४ करोड ७८ लाख दिन बाँकी रहेको देखिएको छ। उक्त घनमिटरमा रेट भने हरेक खण्डबाट ४५२ रुपैयाँ निर्धारण गरिएको थियो। यता, नगरपालिकाले असुली गर्नुपर्ने उक्त १२ करोडबाट उन्मुक्ति पाउन विभिन्न चलखेल भैइरहेको पाइएको छ। प्राविधिक नापजाँच उपसमितिले बुझाएको प्रतिवेदनलाई समेत बेवास्ता गर्दै उच्च अदालत जनकपुरले किन मुद्दालाई विचाराधीन राखेको छ भन्ने प्रश्नले स्थानीयस्तरमा विभिन्न शंका उपशंका उब्जिएको छ। पूर्व नगरप्रमुख विदुर कार्कीका अनुसार उक्त प्रतिवेदन उच्च प्रावधिक टोलीले बनाएको हुनाले शतप्रतिशत विश्वसनीय भएको दावी गर्छन्। प्रारम्भिक सम्झौतामा नगरले वातावरणीय प्रभाव मूल्यांकनअनुसार निर्धारण गरेको १ लाख २१ हजार ५ सय घनमिटर हाते औजारले नै निकाल्ने सहमति भएको थियो। तर ठेक्केदार कम्पनीहरूले हाते औजारको सट्टा मेसिन प्रयोग गर्न पाउनुपर्ने अडान राखेपछि नगरले २०७७ चैत २० गते वातावरणीय प्रभाव मूल्यांकन गर्ने कम्पनी किरु इन्जिनियरिङ कन्सल्टेन्सीलाई बुँदाहरू संशोधन गर्न अनुरोध गर्यो। सोहीअनुसार नै चैत २३ गते नगरकार्यपालिकाको बैठकले मेसिन प्रयोग गर्न स्वीकृति दिएको देखिएको छ। त्यसपछि मेसिन प्रयोग गरेर तीनवटै कम्पनीले मनपरी ढङगले उत्तखनन गरेका थिए। ढुंगा, गिटी, वालुवा बिक्रीवितरण तथा व्यवस्थापन २०७७ अनुसार ३ फिट भन्दा गहिरो खाल्डो खन्न नपाइने, नदीको दायाँबायाँ किनारमा कम्तिमा सय फिट छाडनुपर्ने प्रावधान छ। तर ९ फिटभन्दा गहिरा खाल्डा र दायाँबायाँसम्म उत्तखनन गरेको व्यापक बिरोध भएपछि नगरले उक्त कम्पनीविरुद्ध कारबाही प्रक्रिया अगाडी बढाएको थियो। रातु खोला फेरि ठेक्का लाग्ने बर्दिवास नगरपालिकाले रातु खोलाको ठेक्का फेरी लगाउने भएको छ। वातावरणीय प्रभाव मूल्यांकन गरेको या नगरेको प्रष्ट नबनाई नगरपालिकाले ठेक्का प्रक्रियाको सूचना प्रकाशित गरेको छ। नयाँ वातावरणीय प्रभाव मूल्यांकन नगरी सूचना निकाल्न नपाउने व्यवस्था रहेको छ तर सूचना केको आधारमा निकालेको हो भन्ने नगरमा अहिले चासोको विषय बनेको छ। त्यसमा पनि नगरले पहिले उत्तखनन गरेकै ठाउँ किसाननगर, जुरेटोल र पथलैयालाइ नै लक्षित गरेको पाइएको छ। यसअघि नगरपालिकाले सोही ठाउँमा उत्खनन गर्दा स्थानीयहरू आन्दोलित भएका थिए। उत्खनन कै समस्याले किसाननगर, जुरेटोल, फुलवारी खण्डका किसानहरू मारमा परिरहेको बताइरहेको बेला सोही ठाउँमा ठेक्का प्रक्रिया अगाडि बढाउनुले जनस्तरमा निक्कै टिक्काटिप्पणी हुन थालेका छन्।"
कुलोमा डुबेर १२ वर्षीय बालकको मृत्यु,टीकापुर : कैलालीको टीकापुर नगरपालिका१ स्थित जमरा कुलोमा डुबेर आज एक बालकको मृत्यु भएको छ। एकतानगर शिविरका १२ वर्षीय दिनेश परियारको जमरा कुलोमा नुहाउने क्रममा डुबेर मृत्यु भएको जिल्ला प्रहरी कार्यालयका प्रहरी नायब उपरीक्षक बेदप्रकाश जोशीले जानकारी दिए। नुहाउने क्रममा डुबेर बेहोस भएका परियारलाई उपचारका लागि टीकापुर अस्पताल लगिएको थियो। उनको उपचारका क्रममा मृत्यु भएको बताइएको छ।
न्यायको पहुँचमा छैनन् दलित,"काठमाडौं : मन्दिर प्रवेशको निहुँमा भरतपुर४ चितवनका ५८ वर्षीय भीमबहादुर विकमाथि गत वर्ष कुटपिट भयो। दसैंको महानवमीको दिन स्थानीय दुर्गा मन्दिरमा पूजा गर्न जाने क्रममा विकमाथि स्थानीय गैरदलितले कुटपिट गरेका थिए। उक्त घटनाबारे प्रहरीले जाहेरी पनि दर्ता गर्न मानेन। अधिकारकर्मी र परिवारको सहयोगमा कुटपिटमा संलग्नलाई पक्राउ गरी पुर्पक्षको लागि थुनामा राखिएको छ। अन्तर्जातीय विवाह गरेकै कारण २०७३ असार २९ गते हत्या गरिएका अजित मिजारको शव अहिले पनि शिक्षण अस्पतालमा छ। न्याय नपाएको भन्दै मृतकका परिवारले शव बुझेका छैनन्। पीडक परिवारलाई सजाय नदिएको, राजनीतिक पहुँचका आधारमा घटनालाई कमजोर बनाएको भन्दै पीडित परिवारले न्यायको ढोका कुरिरहेका छन्। २०७७ जेठमा देवदह११ रूपन्देहीका १३ वर्षीया अंगिरा पासीलाई स्थानीय २५ वर्षीय वीरेन्द्र भरले बलात्कार गरे। अर्को दिन गाउँमा पञ्चायत बसेर बलात्कारीलाई नै अंगिराको जिम्मा लगाएर पठाइयो। तत्कालीन वडाध्यक्ष अमरबहादुरसहितको समूहले अंगिरालाई वीरेन्द्रकै जिम्मा लगाएर पठायो। दलित भएकै कारण वीरेन्द्रको आमाले अंगिरालाई बुहारी स्विकार गरिनन्। सोही दिन राति अंगिरा खोलाकिनारमा मृत भेटिइन्। २०७८ सालमै जातीय विभेदकै कारण नेपालभर १३ जना व्यक्तिले ज्यान गुमाउन बाध्य भए। अन्तर्जातीय प्रेम गरेको बहानामा भोजपुरका संगम ठटाल, सप्तरीकी ज्योति पासवान, अर्घाखाचीकी सिर्जना सुनार, सुर्खेतकी मैसरा परियार, कास्कीकी बिना विक, गोरखाका प्रवीण विक र नुवाकोटको मीरा परियारले ज्यान गुमाए। जातीय विभेदको कारण चितवनका भीमबहादुर विक, सप्तरीका सन्तलाल पासवान, सिरहाकी सावित्रीकुमारी महराको हत्या भयो। कालीकोटकी नीरू विक, महोत्तरीकी अमृता सदा, सुर्खेतकी मनिषा सुनारको बलात्कारपछि हत्या भयो। यी केही प्रतिनिधि घटना हुन्। जातीय विभेदका कारण देशभर सयौं घटना घटिरहन्छन्। छुवाछूतकै कारण विभिन्न व्यक्तिको हत्यासमेत हुने गरेको छ। गैरदलित समुदायले दलित समुदायमाथि गरेको विभेद, अपमान र निकृष्ट व्यवहार अझैसम्म समाजमा हट्न सकेको छैन। नेपाल प्रहरीको तथ्यांकअनुसार देशभरमा आव २०७६०७७ मा ३० वटा घटना आव ०७७०७८ मा ३९ वटा घटना आव ०७८०७९ मा १५ वटा घटना प्रहरीमा दर्ता भएका छन्। जागरण मिडिया सेन्टरले राजधानीमा शुक्रबार आयोजना गरेको एक कार्यक्रममा बोल्दै प्रतिनिधिसभा सदस्य तथा कानुन, न्याय तथा मानव अधिकार समितिका सभापति कृष्णभक्त पोखरेलले सामाजिक मूल्यमान्यताकै कारण दलित समुदायमाथि जातकै आधारमा विभेद र हिंसा भइरहेको बताए। यसका साथै उनले समाजमा जति पनि निर्ममतापूर्वक विभेदहरू हुने गर्छन् त्यसलाई दण्ड, सजायको कठघरामा नउभ्याएसम्म दलितमाथिको विभेद कम नहुने जानकारी दिए। उनी भन्छन्, नेपालको संविधान २०७२ ले सबै नागरिकलाई सम्मानपूर्वक बाँच्न पाउने स्वतन्त्रताको हकको सुनिश्चित गरेको छ। संविधानको मौलिक हकअन्तर्गत धारा २४ मा भेदभाव तथा छुवाछूतविरुद्धको हक र धारा ४० मा दलितको हकको व्यवस्था गरिए पनि दलित समुदायले अझै पनि विभेदकै कारण ज्यान गुमाउन बाध्य भएका छन्। विभेद न्यूनीकरण गर्न कानुन कार्यान्वयनमा जोड दिनुपर्छ। राज्यका निर्देशक, सिद्धान्त, नीति र दायित्वको कार्यान्वयन अनुगमन समितिका सभापति नीरादेवी जैरुले नेपालको संविधान संसारभरिकै उत्कृष्ट बनेको बताइन्। तर कार्यान्वयनको अवस्था फितलो भएका कारण दिनप्रतिदिन जातीयताकै कारण हत्याको घटना बढिरहेकोे उनको भनाइ छ। न्यायको पहँुचसम्म दलितका मुद्दा पुग्दै नपुग्ने प्रस्ट पारिन्। राष्ट्रिय दलित आयोगका अध्यक्ष देवराज विश्वकर्माले अन्याय र अत्याचारविरुद्ध सबै एकजुट हुनुपर्नेेमा जोड दिए। उनले दलित तथा गैरदलित सांसदहरूले दलितका विषयमा संसद्मा बोल्नसमेत आग्रह गरे। राष्ट्रियसभा सदस्य सिंहबहादुर विकले दलित माननीयहरूले अझै पनि काठमाडांैंमा कोठा नपाउनेजस्ता समस्या झेल्नु परेको बताए। उनले दलित समुदायमाथि हुने विभेदलाई मानवअधिकार उल्लंघनजस्तो गम्भीर अपराधको रूपमा उपचार हुनुपर्नेमा जोड दिए। उत्पीडित जातीय मुक्ति समाजका अध्यक्ष जितु गौतमले दलित समुदायको उत्थानका लागि उचित खालको बजेट नभएका कारण पछाडि परेको बताए। अहिलेको अवस्थामा संविधान एकातिर र राज्यको नीति तथा कार्यक्रम र बजेट नमिलेको उनले बताए। छुवाछूतमुक्त भनेर मात्रै नहुने बताउँदै उनले यसका लागि सरकारले विशेष पहल गर्नुपर्नेमा जोड दिइन्। वरिष्ठ अधिवक्ता दिनेश त्रिपाठीले जातको आधारमा घटेको घटनाहरू प्रहरीमा घटना दर्ता हुन्छ दर्ता पछाडि गम्भीर किसिमले अनुसन्धान गर्नुको सट्टा मिलापत्र गरी सामान्यीकरण गरेर पठाउने बताउँदै उनले प्रहरी तथा न्यायाधीशले समेत विभेदका घटनामा संवेदनशील भएर अनुसन्धान गर्नुपर्नेमा जोड दिए। दलित अधिकारकर्मी गणेश विश्वकर्माले दलितमाथि घटेका घटनाहरूलाई उच्च ओहोदाको मानिसले निरुत्साहित गराउने काम गरेको बताए। वरिष्ठ सञ्चारकर्मी तथा साहित्यकार केदार शर्माले दलितको मुद्दामा गैरदलितले अगुवाइ गर्नुपर्ने र विभेद अन्त्यका लागि सहकार्य गर्न आवश्यक रहेकोमा जोड दिएका थिए। दलित महिला संघकी अध्यक्ष कला स्वर्णकारले मानवअधिकार सुनिश्चित गर्न नागरिक स्तरबाट दबाबको खाँचो रहेको बताइन्। जागरण मिडिया सेन्टरकी अध्यक्ष कमला विश्वकर्माले विभेदलाई अन्त्य गर्न बोलीमा भन्दा पनि व्यवहारमा परिवर्तन ल्याउन जनचेतनामूलक कार्यक्रमको महत्त्वपूर्ण भूमिका भएको बताइन्। कार्यक्रममा जागरण मिडिया सेन्टरबाट प्रकाशित न्यायको पहुँचमा दलित ? नामक पुस्तक पनि सार्वजनिक गरिएको थियो।"
काठमाडौंमा भूकम्पको धक्का महसुस,काठमाडौं : काठमाडौंमा भूकम्पको धक्का महसुस भएको छ। शनिबार बिहान ५:२६ मा भूकम्पको धक्का महसुस भएको हो। नुवाकोटको बेल्कोटगढीलाई केन्द्रविन्दु बनाएर ५३ म्याग्निच्युडको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ ।
"प्रदेश १, बाग्मती र गण्डकीमा भारी वर्षा, अरु प्रदेशमा के छ मौसम पूर्वानुमान ?","काठमाडौं : प्रदेश १, बाग्मती र गण्डकी प्रदेशका एकदुई स्थानमा आज भारी वर्षाको सम्भावना रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाले जारी गरेको मौसम पूर्वानुमान बुलेटिनमा मनसुनको न्यून चापीय रेखा सरदर स्थानभन्दा दक्षिणमा अवस्थित रहेको उल्लेख छ । महाशाखाका अनुसार हाल प्रदेश १, बागमती र बाँकी प्रदेशका एकदुई स्थानमा मेघ गर्जनचट्याङ्गसहित मध्यम वर्षा भइरहेको छ। शनिबार दिउँसो देशभर आंशिकदेखि सामान्य बदली रहनेछ। देशका पहाडी भूभागका केही र बाँकी भूभागका थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ । राती बागमती प्रदेश, गण्डकी प्रदेश, लुम्बिनी र सुदूरपश्चिम प्रदेशका केहि स्थानहरुमा र बाँकी प्रदेशहरूका थोरै स्थानहरूमा मेघ गर्जनचट्याङ्गसहितमध्यम वर्षाको सम्भावना रहेको छ। शनिबार प्रदेश १, बाग्मती प्रदेश, गण्डकी प्रदेश र लुम्बिनी प्रदेशका थोरै स्थानहरुमा भारी वर्षाको सम्भावना रहेकोले उक्त भूभागहरूमा भूक्षय, पहिरोको जोखिम रहेको बुलेटिनमा उल्लेख छ। नदी नाला तथा खहरे खोलाहरूमा पानीको सतह बढ्न सक्ने र दैनिक जनजीवन यातायात क्षेत्र समेत प्रभावित हुन सक्ने भएकोले आवश्यक सतर्कता अपनाउन महाशाखाले अनुरोध गरेको छ। आइतबार पहाडी भूभागका केही र बाँकी भूभागका थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ । सुदूरपश्चिम प्रदेशका एकदुई स्थानमा भारी वर्षाको सम्भावना रहेको महाशाखाले जनाएको छ। सोमबार पहाडी भूभागका केही र बाँकी भूभागका थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ ।"
काठमाडौंका सडकमा जताततै फोहरका थुप्रा,"काठमाडौं : दुई महिनादेखि काठमाडौंको सडकमा फोहर थुप्रँदा नागरिकलाई आवतजावत गर्नसमेत समस्या भएको छ। बाटो मर्मतको कारण देखाउँदै काठमाडौं महानगरपालिका र अन्य निजी क्षेत्रले समेत नियमितरुपमा फोहरको अन्तिम व्यवस्थापनको काम नगर्दा सडकमा जताततै फोहर देखिन थालेको हो। विशेष गरी काठमाडौंका मुख्य सडक कलङ्की, कालीमाटी, टेकु, अनामनगर, बानेश्वर, थापागाउँ, कोटेश्वरलगायत स्थानका सडकमा लामो समयदेखिको फोहरको थुप्रो हुँदा समस्या आएको छ। यता कामपाले भने सिसडोलबाट बञ्चरेडाँडासम्म जाने सडक मर्मतको काम पूरा नभएकाले साविकबमोजिम फोहर व्यवस्थापन हुन नसक्दा काठमाडौंको मुख्य चोकमा फोहर थुप्रिन थालेको जनाएको छ। यही साउन ४ गते काठमाडौं महानगरपालिकाले सार्वजनिक सूचना जारी गर्दै सडक मर्मतको काम गर्नुपर्ने भएकाले एक हप्ताका लागि घर बाहिर फोहर ननिकाल्न आग्रह गरेको थियो। एक हप्ताको समयमा पनि सडक मर्मतको काम पूरा नभएपछि सबै सवारी साधन चलाउन कठिन भएकाले फोहर व्यवस्थापनमा समस्या भएको कामपाका प्रवक्ता नवीन मानन्धरले जानकारी दिए। उक्त बाटो मर्मतको काम सम्पन्न गर्न अझै समय लाग्ने भएकाले कही दिन सबै स्थानको फोहर व्यवस्थापन गर्न कठिन हुने उनको भनाइ छ। त्यसैगरी बञ्चरेडाँडाका स्थानीयले सम्झौताअनुसार काम नभएको भन्दै आगामी भदौ १ गतेदेखि फोहर व्यवस्थापन गर्न नदिने चेतावनी दिएका छन्। समयमा नै सडक मर्मतको काम नगरेको, फोहर बोक्ने गाडीमा (लिचड ट्याङ्की) फोहरको लेदो रहने भाँडो व्यवस्था नगरिएको, स्थानीयको स्वास्थ्य बीमा, शिक्षाको प्रत्याभूतिजस्ता विषयबारे बेवास्ता गरिएको भन्दै स्थानीयवासीले फोहर व्यवस्थापन गर्न नदिने चेतावनी दिएका छन्। कामपाले बञ्चरेडाँडाका स्थानीयको माग सम्बोधनको चरणमा रहेको जनाउँदै उपत्यकाको कुहिने फोहर यही व्यवस्थापन गर्नका लागि स्थान पहिचानको काम गरिरहेको जानकारी दिएको छ। त्यसका लागि उपत्यकाको अन्य नगरपालिकासँगको सहकार्यमा जग्गा पहिचानको काम भइरहेको बताइएको छ। यसअघि हरेक दिन उपत्यकाबाट एक हजार दुई सय मेट्रिक टन फोहर सिसडोलमा व्यवस्थापन गरिँदै आएको थियो । सबैभन्दा बढी कामपामा पाँच सय मेट्रिक टन फोहर निस्कने गर्दछ। उपत्यकाबाट दैनिक उत्सर्जन हुने फोहरमध्ये करिब ७५ प्रतिशत उक्त स्थानमा व्यवस्थापन गरिँदै आएको थियो। नगरपालिका वा ल्याण्डफिल साइटका मानिसलाई गाली गर्नुभन्दा हरेक व्यक्तिले भान्साबाट फोहर छुट्याउनमा योगदान गर्नुपर्ने वातावरणविद् भूषण तुलाधरको भनाइ छ। 'नीतिगत व्यवस्थाको कार्यान्वयन, योजना र सहकार्यबाट सहरको फोहरलाई दिगो व्यवस्थापन गर्न सकिने र यसको सुरुआत घरबाट होइन भान्साबाट फोहर वर्गीकरण गर्न थाल्नुपर्छ', तुलाधरले भने। रासस"
