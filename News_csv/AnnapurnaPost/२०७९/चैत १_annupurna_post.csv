शीर्षक,विवरण
अन्धविश्वासको अवशेष,"सबैभन्दा त स्वास्थ्य सेवा सर्वसुलभ र जुन कुनै नागरिकको पनि वशको सेवा नबनाई धरै छैन। कुनै रोगव्याधि लाग्दा झारफुक गर्ने, धामी र झाँक्रीको भर पर्ने चलन अझै बाँकी छ। यसरी यी चलन रहनु भनेको नेपाली समाज अझै अधोगतिमा हुनुको द्योतक हो। गाउँघरमा मात्रै होइन, सहरका चोकचोकमै धामी, झाँक्री र कथित माताहरू उपचार गर्ने भनेर हाकाहाकी बसिरहेका छन्। सहरका गल्लीगल्लीमा जति आधुनिक अस्पताल र क्लिनिक छन्, त्यस्तै हाराहारीमा छ्याप्पीछ्याप्पी कथित माताका पसलहरू चलेका छन्। कुनै पनि व्यक्तिमा दैवी शक्ति हुँदैन, कसैले पनि छोएर, फुकेर वा मन्त्रोचारण गरेर उपचार गर्न सक्दैन। यति सामान्य ज्ञान पनि नभएर अन्धविश्वासका भरमा कथित माताका पसलहरूमा सेवाग्राही झुम्मिन्छन्। यो नेपाली समाजमा व्याप्त अन्धविश्वासको जरो अझै नउखेलिएको प्रमाण हो। बोक्सी लागेको भनेर वा कहिले भूतप्रेत मन्साउने नाममा माताको आवरणका व्यक्तिहरूले सोझासादा नेपालीको पैसा कुम्ल्याउने धन्दा चलाइरहेका हुन्। अझै कतिपयको त धनमात्रै होइन, ज्यानै पनि लिएका छन्। राजधानी काठमाडौंमै पनि माताकै नाममा उपचारको बहानामा ज्यान जानु त झन् लाजैमर्दाे कुरा हो। गएको पुसमा भक्तपुरकी १४ वर्षीया रोश्नी श्रेष्ठको उपचारको बहानामा कथित माता उर्मिला तामाङको कुटपिटबाट ज्यान गयो। उता फागुन २० गते बुटलवलमा कथित माता सोनिया रेश्मीको कुटाइबाट सीता ज्ञवालीको मृत्यु भयो। रेश्मी र उर्मिलाले बिरामीको रोग उतार्ने नाममा कुटपिट गर्दा दुख्दैन भनेर भ्रममात्रै छरेनन्, अति गरेर ज्यानै लिए। अझ भन्न के बाँकी राखेका थिएनन् भने माताले पिट्दा बिरामीलाई होइन बोक्सीलाई दुख्छ। त्यतिसम्मको झुटलाई पत्याउन बिरामी र आफन्त किन विवश भए ? कि नेपालमा आधुनिक औषधोपचार सर्वसाधारणको पहुँचमा छैन। धनीमानी र पहुँचवाला कोही त्यस्ता माताकहाँ पुगेर ज्यान गुमाउँदैनन्। जान विवश त सोझासादा र निर्धन नागरिक न हुन्। धामी, झाँक्री र कथित माताको भर पर्दा २०७६ देखि अहिलेसम्म देशभर १५ जनाले ज्यान गुमाएको तथ्यांक नेपाली समाजमा व्याप्त अन्धविश्वासको अवशेष चित्रित गर्न काफी छ। चिकित्सकीय अध्ययन र अनुमतिबिनै उपचारको सूचनाको पाटी टाँग्नेहरूमाथि नै कारबाही भएको देखिन्न भने भित्रभित्रै यस्ता धन्दा चलाउनेहरू मौलाउनु स्वाभाविक छ। त्यसतर्फ प्रहरी, प्रशासनको ध्यान जानु जरुरी छ। अर्काेतिर अन्धविश्वासको भूत उतार्दै धामी, झाँक्री र कथित माताहरूको भर नपर्न सचेतना बढाउन जरुरी छ। सबैभन्दा त स्वास्थ्य सेवा सर्वसुलभ र जुन कुनै नागरिकको पनि वशको सेवा नबनाई धरै छैन।"
अनौपचारिक श्रमिकहरूलाई सुरक्षा,"प्रत्येक लोककल्याणकारी राज्यले सामाजिक सुरक्षालाई राज्यको संविधान, नीति तथा विविध प्रकारका कार्यक्रममार्फत आवश्यक जनतालाई उपलब्ध गराउने गर्छन्। मानवअधिकारको विश्वव्यापी घोषणापत्र सन् १९४८ ले समेत सामाजिक सुरक्षाको अधिकारलाई मानव अधिकारकै अंगको रूपमा लिएको छ। सो घोषणापत्रले प्रत्येक राज्यले आफ्नै स्रोत, साधन र आर्थिक क्षमताका आधारमा सामाजिक सुरक्षाको प्रत्याभूति गर्नुपर्छ भनेर उल्लेख गरेको छ। किनकि सामाजिक सुरक्षा भनेको आफ्ना आधारभूत आवश्यकताहरू आफैं पूरा गर्न नसक्ने अवस्थामा रहेकाहरूलाई मानवीय आवश्यकता पूरा गराउन सकिने कार्य हो। अन्तर्राष्ट्रिय श्रम संगठनको परिभाषाअनुसार सामाजिक सुरक्षा भनेको समाजले व्यक्ति र घरपरिवारलाई स्वास्थ्य सेवामा पहँुच सुनिश्चित गर्न र आय सुरक्षाको ग्यारेन्टी गर्न प्रदान गर्ने सुरक्षा हो। जुन विशेषगरी वृद्धावस्था, बेरोजगारी, बिरामी, अशक्तता, काममा चोटपटक, मातृत्व वा कमाउने व्यक्ति गुमाउने अवस्थामा बढी आवश्यक छ भनेर भनेको छ। आईएलओको सामाजिक सुरक्षासम्बन्धी गरिएको अनुसन्धानले केही मुख्य कुरा औंल्याएको छ। विश्वमा यो सुरक्षा पाँचजनामा मात्र एकजनालाई उपलब्ध छ भने आधाभन्दा बढी जनमा यो सुविधा छैन। अफ्रिका र दक्षिण एसियामा मात्र यो ५ देखि १० प्रतिशत र मध्य आय भएका देशमा २० देखि ६० प्रतिशतमा समावेश छ। औद्योगिक देशहरूमा लगभग यो सामाजिक सुरक्षा शतप्रतिशत नै रहेको थियो। तर हाल सबै रोजगारी अनौपचारिकतिर गएकाले त्यो प्रतिशत दिनानुदिन घट्दो छ। सबैभन्दा सामाजिक सुरक्षा भएको महादेश युरोप हो। त्यहाँको सरकारहरूले जीडीपीको २५ प्रतिशत यो सुविधाका लागि छुट्ट्याएको छ। उत्तर अमेरिकामा जीडीपीको १६६ प्रतिशत र सबैभन्दा कम अफ्रिकी देशहरूले मात्र ४३ प्रतिशत छुट्ट्याइएको देख्न पाइन्छ। विकासोन्मुख देशहरूमा यो अझै पनि प्रभावकारी रूपमा मात्र होइन कि खासै समावेश भएको देख्न पाइन्न। नेपालमा यो सामाजिक सुरक्षाबारे इतिहास हेर्दा राणाशासनकालमा सैनिकहरू अवकाशमा जाने समयमा घरसम्म जान पनि खर्च नपाएर बिचल्लीमा पर्थे। त्यो समस्यालाई दृष्टिगत गर्दै तत्कालीन राणा प्रधानमन्त्री जुद्धशमशेरले सैनिकहरूका लागि भनेर १९९१ सालमा सैनिक दृव्य कोष भनेर खडा गरे। सो समयमा उनीहरूको पारिश्रमिकको १० प्रतिशत कट्टा गरी सो कोषमा राख्ने गरिन्थ्यो। कालान्तरमा २०१९ सालमा अन्य निजामती, जंगी, प्रहरी र अन्य राष्ट्रसेवक कर्मचारीका लागि कर्मचारी सञ्चय कोष भनेर संस्था नै सरकारबाट खडा गरियो। २०४६ सालपश्चात सो कोषमा निजी क्षेत्रमा कार्यरत संगठित क्षेत्रका संस्थाहरूमा कार्यरत श्रमिक कर्मचारीलाई समेत सञ्चय कोषमा समेटियो। तत्कालीन सरकारले २०५२ सालमा वृद्धहरूलाई मासिक एक सय रुपैयाँ उपलब्ध गराउने निर्णय गर्यो। अहिले यो रकम चार हजार पुगेको छ। त्यसपछि विभिन्न कालखण्डमा बनेका सरकारहरूले एकल महिला विवाह नगरी बसेका, विधवा महिला, पूर्ण अपांगता, लोपोन्मुख आदिवासी जनजातिलगायत पनि सामाजिक सुरक्षाको छाताभित्र राखेर केही रकमहरू उपलब्ध गराउँदै आएको छ, जो सकारात्मक पनि छ। राज्य निर्माणमा अद्वितीय भूमिका खेल्ने अनौपचारिक तथा प्रवासी श्रमिकहरूलाई भने प्रत्येक सरकारले नजरअन्दाज गरेको पाइन्छ। अनौपचारिक श्रमिक जो नेपालमा काम गर्ने समूहभित्र ९४ प्रतिशत अर्थात् ५९ लाखभन्दा बढीको संख्यामा छ। राज्यको नजरबाट टाढा रहेका यी अनौपचारिक श्रमिकहरूलाई सामाजिक सुरक्षाको दायरामा ल्याउनुपर्छ भनेर २०५४ सालमा श्रमिक नेता लक्ष्मण बस्नेतको नेतृत्वमा रहेको नेपाल टेड युनियन कांगे्रसले तत्कालीन संसद्मा गैरसरकारी विधेयकका रूपमा यो प्रस्ताव दर्ता गर्यो। त्यसैको प्रारूपमा नेपाली कांगे्रसकै नेतृत्वमा रहेको सरकारले २०७४ सालमा सामाजिक सुरक्षा ऐन ल्यायो। तत्पश्चात् २०७५ सालमा नियमावली आयो। सो ऐनलाई टेकेर हाल सामाजिक सुरक्षा कोष सचिवालय खडा भएर श्रमिकहरूलाई कोषमा जोड्न कार्यरत रहेको पाइन्छ। सो कोष गठन भएपश्चात् पनि अनौपचारिक क्षेत्रको श्रमिकहरूका लागि कार्यान्वयनको प्रक्रिया अगाडि नबढ्दै गर्दा टेड युनियन महासंघहरूको जोडदार प्रयासले गर्दा हालैमात्र पूर्वसरकारले अनौपचारिक क्षेत्र तथा स्वरोजगार श्रमिक साथै वैदेशिक रोजगारमा रहेका श्रमिकहरूका लागि योगदानमा आधारित सामाजिक सुरक्षा योजना सञ्चालन कार्यविधि २०७९ ल्याएको छ। अनौपचारिकको हकमा आधारभूत पारिश्रमिकको श्रमिकबाट ११ र ९३७ प्रतिशत राज्यबाट योगदान हुने उल्लेख छ। हाल मन्त्रालय हुँदै केही दिनमै राजपत्रमा प्रकाशन हुने क्रममा छ। वडाबाट सिफारिस भएपछि श्रमिकहरू सामाजिक सुरक्षा कोषमा जोडिने छन्। हालसम्म संघीय सरकार तथा कुनै पनि स्थानीय तहले आफ्नो पालिकाको श्रमिकहरूको योगदान हामी गर्छौं भनेर अगाडि बढेको छैन। यस्तो अवस्थामा फेरि पनि कागजमा मात्र सीमित रहे कागलाई बेल पाक्यो हर्ष न विस्मात्को अवस्था रहला। हालै मात्र न्युयोर्कको ह्युमन राइटस् वाचनामक संस्थाले नेपालको सामाजिक सुरक्षाबारे अनुसन्धान गरेको छ। जसअनुसार नेपालमा प्रभावकारी रूपमा लागू नरहेको, सबै वर्गलाई समेटेर समान वितरणको अवस्था नरहेको र अनौपचारिक क्षेत्रका श्रमिकहरू र बालबालिकामा यो लागू नै नभएको भनी बताएको छ। त्यसर्थ सो संस्थाले नेपाल सरकारले सामाजिक सुरक्षाका लागि पैसा अलि बढी छुट्ट्याउनु पर्ने, बालबालिका तथा अनौपचारिक क्षेत्रका श्रमिकलाई समावेश गर्नुपर्ने, संघीय सरकारले यो मुद्दामा प्रदेश र स्थानीय सरकारसँग मिलेर काम गर्नुपर्ने साथै प्रदेश तथा स्थानीय सरकारले समेत आफूले पनि आफ्ना क्षेत्रका आवश्यक पर्नेका लागि यो कार्यक्रम लागू गर्नुपर्छ भनी निष्कर्षमा बताएको छ। हालमात्र भारतमा रहेको कांगे्रस आई पार्टीले भारत जोडो यात्रा भन्ने एक राजनीतिक अभियान चलायो। सो अभियानको क्रममा भारतमा रहेको एपमा आधारित ट्याक्सी मजदुर युनियनले देशका सबै मुख्य सहरमा ट्याक्सी युनियनका सदस्य साथीहरूलाई खाकी ड्रेसमा सो अभियानमा हिँडायो। हिँड्दै गर्दा हैदराबादको र्यालीमा सो युनियनका महासचिव शेख सलाहुद्दिनमाथि कांगे्रस आई नेता राहुल गान्धीको नजर पर्यो। हिँड्दाहिँड्दै सलाहुद्दिनसँग उनीहरूको समस्याहरू बुझे। त्यसपश्चात् उनीहरूको सामाजिक सुरक्षालगायत समस्याबारे मुद्दामा उनले राजस्थानको अलवर भन्ने स्थानमा सम्बोधन गरे। सो क्रममा ती कुरा उल्लेख गरे। जहाँ राजस्थानका मुख्यमन्त्री तथा अर्थमन्त्री अशोक गहलोत पनि सहभागी थिए। उनले गत फेब्रुअरीको बजेट भाषणमा प्रथम चरणमा ती गिग तथा प्लेटफर्म श्रमिकलाई सामाजिक सुरक्षामा जोड्न भारु दुई सय करोड रकम छुट्ट्याएको घोषणा गरे। यो एउटा सामान्य उदाहरण मात्र हो कि हाम्रा देशका दल तथा नेताहरूले पनि यो घटनाक्रमबाट केही सिकुन् भन्ने पनि हो। नेपालको वर्तमान संविधानको धारा ४२ र ४३ ले समेत सामाजिक सुरक्षालाई हकको रूपमा उल्लेख छ। मूल कुरो त धेरै संख्यामा रहेका अनौपचारिक तथा स्वरोजगार श्रमिकलाई राजनीतिक दलहरूले कुन दृष्टिकोणबाट हेर्ने भन्ने पनि टड्कारो रूपमा देखिन्छ। हालै मात्र करिब एक वर्षभित्र नेपालमा तीन तहको निर्वाचन भयो। सो समयमा सबै दलहरूको आआफ्नो घोषणापत्रमा श्रमिकहरूका सन्दर्भमा विभिन्न सुविधाका कुरा उल्लेख छ। तर त्यो हालसम्म कागजमै सीमित छ।"
उपराष्ट्रपतिमा पुरुष उम्मेदवार संविधानमाथि बलमिच्याइँ,"काठमाडौं : नेपालको संविधानको धारा ३८ मा महिलाको हक छ। त्यसको उपधारा (४) मा भनिएको छ, राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक हुनेछ। राष्ट्रप्रमुखदेखि राज्यका तीनवटै अंगका प्रमुख पुरुष नै छन्। हालै राष्ट्रपतिमा रामचन्द्र पौडेल(पुरुष) निर्वाचित भएका छन्। प्रधानमन्त्री पुष्पकमल दाहाल (पुरुष)। सभामुख देवराज घिमिरे (पुरुष)। कार्यवाहक प्रधानन्यायाधीश हरिकृष्ण कार्की(पुरुष)। त्यसमाथि सबैको समुदाय खसआर्य। त्यति मात्र होइन, सातै प्रदेशका मुख्यमन्त्री पुरुष छन्। आधाभन्दा बढी जनसंख्या भएका महिला राज्यका प्रमुख निकायमा बाहिरै पारिएका छन्। सबै सर्वोच्च पद महिलाविहीन हुँदा संविधानको धारा ३८ संकुचित हुने संविधानविद्हरूको तर्क छ। चैत ३ मा उपराष्ट्रपतिको निर्वाचन हुँदैछ। वर्तमान गठबन्धनको अंकगणित केलाउँदा उपराष्ट्रपति पनि पुरुष नै निर्वाचित हुने बलियो सम्भावना छ। सत्ता गठबन्धनले जसपाका रामसहाय यादवलाई उम्मेदवार बनाएको छ। उनका पक्षमा कांग्रेस, माओवादी, एकीकृत समाजवादी, जसपा र जनमोर्चासहित पाँच दलको समर्थन छ। जम्मा कायम रहेको ५७ हजार ७ सय ७३ मध्ये ५४ प्रतिशत अर्थात् ३१ हजार ७ सय ३८ मतभार ५ दलीय सत्ता गठबन्धनसँग छ। यो बहुमत हो। सत्तारुढ गठबन्धनकै जनमत पार्टीका तर्फबाट ममता झा उम्मेदवार छिन्। उनको पार्टीको पक्षमा जम्मा १ हजार ३ सय ७० मतभार छ। एमालेले उपाध्यक्ष अष्टलक्ष्मी शाक्यलाई उम्मेदवार बनाएको छ। वामदेव गौतम र योगेन्द्र मण्डलको समेत मतभार जोड्दा एमालेको १५ हजार ५ सय १८ हुन्छ। राप्रपा र रास्वपाले कसलाई दिने निर्णय गरेका छैनन्। राप्रपाको २ हजार ४ सय ५० र रास्वपाको १ हजार ५ सय १ मतभार छ। आयोगले बोल्यो, अडिएन निर्वाचन आयोगले संविधानको व्यवस्थाअनुसार खस आर्य पुरुष राष्ट्रपति निर्वाचित भएकाले उक्त लिंग र समुदायभन्दा बाहिरको व्यक्तिलाई उपराष्ट्रतिको उम्मेदवार बनाउन निर्देशन जारी गर्यो। तर, सत्तारुढ दलहरूको दबाबमा ऊ त्यो निर्णयबाट पछि हट्यो। उपराष्ट्रपतिको मनोनयनको अघिल्लो दिन प्रमुख निर्वाचन आयुक्त दिनेशकुमार थपलियाले भनेका थिए, अहिले पुरुष व्यक्ति राष्ट्रपति चयन भएकाले लिंगका हिसाबले यसभन्दा फरक उम्मेदवार हुनुपर्छ। त्यस्तै समुदायको हिसाबले राष्ट्रपतिमा खसआर्य समुदायबाट निर्वाचित हुनुभएकाले त्यसभन्दा फरक समुदायको हुनुपर्छ भन्ने आयोगको निर्णय हो। प्रमुख निर्वाचन आयुक्त अभिव्यक्तिपछि नेपाली राजनीतिमा तरंग आयो। सत्तारुढ दल झस्किए। माओवादी महासचिव देव गुरुङले आफ्नो पार्टी महिलालाई नै उपराष्ट्रपति बनाउनुपर्ने पक्षमा रहेको अभिव्यक्ति दिए। कांग्रेसले उपराष्ट्रपतिमा पार्टीले निर्णय गरेको छैनसम्म भन्न भ्यायो। जनता समाजवादी पार्टीका संसदीय दलका नेता रामसहायप्रसादलाई उपराष्ट्रपतिको उम्मेदवार बनाउने निर्णय गरिसकेको थियो। प्रमुख आयुक्तको अभिव्यक्तिका कारण जसपाले एक महिला र एक पुरुषलाई उम्मेदवार बनायो। पुरुषको उम्मेदवारी खारेज हुने आशंकामा नै जसपाले राष्ट्रियसभा सदस्य प्रमिलाकुमारी यादवलाई पनि उठायो। सत्तारुढ दलकै तर्फबाट जनमत पार्टी नेतृ ममता झा पनि उम्मेदवार बनिन्। झालाई लोकतान्त्रिक समाजवादी पार्टी (लोसपा) र नागरिक उन्मुक्ति पार्टीले पनि समर्थन गरे। सत्तारुढ दलका तर्फबाट एक पुरुष र दुई महिला भए। चार जनाकै उम्मेदवारी कायम रहने भए पनि जसपाकी नेतृ प्रमिला कुमारीले रामसहाय यादवलाई सहयोग गर्ने बताएकी छन्। जसपा अध्यक्ष उपेन्द्र यादवले आफूलाई सांसद भएर आउने रणनीतिका साथ रामसहायलाई उपराष्ट्रपतिका उम्मेदवार बनाएका हुन्। रामसहाय यादव बारा २ बाट निर्वाचित भएका हुन्। प्रतिनिधिसभामा आउन नसक्ने अवस्था आएमा राष्ट्रियसभाबाट भए पनि सांसदमा आउने उपेन्द्रको अर्को अभिलासमा नै प्रमिला पनि खडा गराएका हुन्। त्यसैबीच अधिवक्ता राधिका खतिवडाले पुरुष राष्ट्रपति भएकाले उपराष्ट्रपति महिलालाई बनाउनुपर्ने मागसहित सर्वोच्च अदालतमा रिट निवेदन दिएकी थिइन्। तर, सर्वोच्चले सोमबार त्यसलाई दरपिठ गरिदिएको छ। संविधानविद्हरू भने संविधानको भावना, मर्म र मूल्यमान्यता राष्ट्रपति र उपराष्ट्रपतिको लिंगसमुदाय फरक हुनुपर्ने तर्क राख्छन्। राष्ट्रपति खस आर्य समुदायको पुरुष भएकाले अर्को समुदायको महिला नै उपराष्ट्रपति हुनुपर्ने उनीहरूको भनाइ छ। संविधानविद्हरूले सर्वोच्चले हाललाई उपराष्ट्रपति महिला हुनुपर्ने रिट निवेदन दरपिठ गरे पनि एक दिन सर्वोच्चले नै हस्तक्षेप गर्ने बताउँछन्। उनीहरू सर्वोच्च हस्तक्षेपले गरेर संविधानको मर्मअनुसार उपराष्ट्रपति महिला हुने व्यवस्था गर्नुपर्ने धारणा राख्छन्। संविधानविद् डा विपिन अधिकारीले संविधानको मर्म नै समावेशीकरण भएको बताए। संविधानले लिंग र समुदाय दुवैमा विविधता खोजेको उनको भनाइ छ। निर्वाचन आयोग दबाबमा आयो। संविधानको विशेषता नै समावेशिता हो। संविधानमा लेखको पनि त्यही हो, संविधानविद् अधिकारी भन्छन्। संविधानको धारा ७० मा यस्तो छ, व्यवस्था, राष्ट्रपति र उपराष्ट्रपति फरकफरक लिंग वा समुदायको हुनेः यस संविधानबमोजिम राष्ट्रपति र उपराष्ट्रपतिको निर्वाचन फरकफरक लिंग वा समुदायको प्रतिनिधित्व हुने गरी गर्नुपर्ने छ। संविधानविद् डा अधिकारी संविधानमा लेखिएको वा शब्दलाई आधार बनाएर संविधानको मूल्यमान्यता र मर्मलाई तलमाथि गर्न खोजिएको अवधारणा राख्छन्। हाललाई सर्वोच्चले यो मुद्दा दरपिठ गरे पनि एक दिन हस्तक्षेप गर्ने उनको ठम्याइ छ। संविधानमा महिला र पुरुष तथा समावेशिताको विषय पटकपटक, जताजतै लेखेकाले यसमा भ्रममा पर्नुपर्ने कारण पनि नरहेको उनले बताए। वरिष्ठ अधिवक्ता टीकाराम भट्टराईले पनि संविधानको जीवन्त व्याख्या गर्दा राष्ट्रपति र उपराष्ट्रपति फरकफरक लिंग कै हुनुपर्ने बताए। संविधानको जीवन्त व्याख्या गर्ने हो भने फरकफरक लिंगकै हुनुपर्छ, होइन प्राविधिक व्याख्या गर्ने हो फरक समुदायको पुरुष भए पनि हुन्छ, उनले भने। फरक समुदायको पुरुषलाई स्वीकार गर्दा राज्यका हरेक निकायमा महिलाको समान प्रतिनिधित्व भन्ने संविधानको धारा ३८ संकुचित हुने उनको भनाइ छ। संविधानको संकुचित व्याख्या होइन, उदार व्याख्या, यात्रिक व्याख्या होइन, जिवन्त व्याख्या गरेर जानु राम्रो हुन्छ, उनले भने। पूर्वनिर्वाचन आयुक्त वीरेन्द्रप्रसाद मिश्रले नेताहरूको बेइमानीले महिलाप्रति अन्याय भएको बताए। नेताले बेइमानी गरेका छन्, उनीहरू महिलाप्रति इमानदार छैनन्, उनले भने, संविधानको मर्म र भावनाअनुसार राष्ट्रपति पुरुष भए उपराष्ट्रपति महिला नै हुनुपर्ने हो। तर, संविधानमा वा शब्द हालेर नेताहरूले बदमासी गरे। र, लेख्नु पर्ने वा लेखेर महिलामाथि अन्याय गरे। पालिकामा प्रमुख पुरुष हुँदा उपप्रमुख महिला हुने व्यवस्था गरिएको छ, यसले नै स्पष्ट गर्छ कि राष्ट्रपति र उपराष्ट्रपति एउटा पुरुष भए अर्को महिला हुनुपर्ने हो, उनले थप भने। एमालेले उपराष्ट्रपतिमा पुरुष उठाएर संविधान भावनाविपरीत काम भएको बताएको छ। एमाले अध्यक्ष केपी शर्मा ओलीले संविधानको भावना पुरुष राष्ट्रपति भए महिला उपराष्ट्रपति हुनुपर्ने भए पनि त्यसो हुन नसकेको बताए। १० दलीय गठबन्धनले महिलाको अधिकार खोस्न, संविधानलाई मिच्न निर्वाचन आयोगलाई प्रयोग गरेको उनको आरोप छ। ओलीले भने, यो गठबन्धनले महिलाका हक अधिकार हरण गर्न लाग्यो। महिलाको पक्षमा रहनेछ यो गठबन्धन।"
अर्घाखाँचीमा अर्गानिक कफी खेती,"सन्धिखर्क : अन्तर्राष्ट्रियमा बजारको सुनिश्चितता, मनग्य आम्दानी र सजिलैसँग खेती गर्न सकिने भएपछि अर्घाखाँचीका कृषकहरू कफी खेतीमा आकर्षित भएका छन्। शीतगंगा नगरपालिका३ खसर्काका महिलाहरू जनजागृति महलिा कफी कृषक समूह बनाएरै व्यावसायिक कफी खेतीमा लागेका हुन्। कफीको माग बढिरहेपछि समूहमा रहेका २० महिलाहरू व्यावसायिक कफी खेतीमा लागेका हुन्। कफीखेतीबाट आम्दानी पनि कनग्य हुने गरेको कफी महिला समूहकी अध्यक्ष मीना भुसालले बताइन्। खसर्का गाउँमा मात्रै ८० रोपनीभन्दा बढी क्षेत्रफलमा कफी खेती रहेको र यसलाई बढाएर १ सय ५० रोपनीमा पुर्याउन समूहका महिलाहरू लागि परेका छन्, भुसालले भनिन्। उनले वार्षिक २० क्विन्टल पार्चमेन्ट कफी बाहिर पठाउने लक्ष्य र्लिएको बताइन्। मकै खेती, गहुँ खेती गर्ने बारीमा अहिले महिलाहरूले कफी लगाएको स्थानीय महिला दुर्पता न्यौपानेले बताइन्। अरू खेतीमा भन्दा कफी खेतीमा आम्दानी बढी हुने भएपछि कफी खेतीमा लागेको उनको भनाइ छ। शीतगंगा ३ ठाडाका मित्रलाल बेल्वासेले २ सय रोपनी जग्गामा १० हजारभन्दा बढी कफीका बिरुवा लगाएका छन्। भारतमा रोजगारी गर्दै आएका उनी गाउँमै केही गर्न सकिन्छ भन्ने मान्यताका फर्किएर ठाडा र जुकेनामा जग्गा किनरै कफी खेतीमा लागेका छन्। पाँच हजार कफीका विरुवा यस वर्ष पनि थप्ने योजना रहेको उनको भनाइ छ। रोजगारीको लागि पहाड छाडेर तराई झरेका युवाहरूलाई पनि उनले गाउँमै केही गर्न सुझाब दिएका छन। आफ्नो कृषि फर्म र कफी खेतीमा गरी ८ जनालाई रोजगारी दिएको उनको भनाइ छ। अर्घाखाँचीमा ०५८ सालदेखि कफी व्यवसायी संघ स्थापना गरी, व्यावसायिक रूपमा व्यवसाय सुरु गरिएको थियो। अर्घाखाँचीमा उत्पादन भएको अर्गानिक र पार्चमेन्ट कफी कोरिया, अमेरिका र जापानमा निर्यात हुँदै आएको प्रधानमन्त्री कृषि आधुनिकीकरण परियोजना अर्घाखाँचीका प्रमुख रामनाथ पाण्डेले बताए। ८ सय मिटरदेखि १६ सय मिटरसम्मको उचाइमा उत्पादन भएको कफी विश्वमा सबैभन्दा स्वादिलो मानिन्छ। यो वातावरण अर्घाखाँचीमा उपयुक्त छ। जिल्लामा उत्पादन भएको कफीको विदेशमा अर्गानिक कफी भएकाले माग बढी छ, परियोजनाका प्रमुख पाण्डेले भने। अर्गानिक कफी उत्पादन गर्ने कृषकलाइ लक्षित गरी प्रधानमन्त्री कृषि आधुनिकीकरण आयोजनाले ५० प्रतिशतदेखि ८५ प्रतिशत अनुदानका कार्यक्रमहरू सञ्चालन गरेको छ। कृषकहरूलाई विरुवा अनुदान, नर्सरी ब्यबस्थापन, सिँचाइ टंकी निर्माण लगायतका कार्य तथा प्राविधिक रूपमा सहयोग परियोजनाले गर्दै आएको छ। अर्घाखाँची जिल्ला भरमा ४५ हेक्टर क्षेत्रफलमा कफी खेती गरिएको छ। यस वर्ष २८ देखि ३० हेक्टर क्षेत्रफलमा कफी उत्पादन हुन्छ। धन्नै १८ हेक्टर क्षेत्रफलमा कफीका विरुवाहरू हुर्किराखेको छ। कृषकहरूले कफी संकलन गर्ने र प्रशोधन गरेर काठमाडौंमा रहेका व्यपारीहरूसँग सम्पर्क गरेपछि काठमाडांैका व्यपारीले युरोप, अमेरिका, कोरिया, जापान लगायतका देशमा निर्यात गर्ने गरेक छन्।"
सीमापार रेलमार्ग र प्रसारण लाइनमा जोड,"काठमाडौं : प्रधानमन्त्री पुष्पकमल दाहाल प्रचण्डले नेपालचीन अन्तरदेशीय रेलमार्ग र प्रसारण लाइनले आर्थिक सम्बन्धलाई थप सुधार गर्ने बताएका छन्। नेपाल उद्योग परिसंघले आयोजना गरेको नेपालचीन लगानी तथा व्यवसाय मञ्चलाई सम्बोधन गर्दै प्रधानमन्त्री प्रचण्डले दुई देशबीचको रेलमार्ग र प्रसारण लाइनलाई सरकारले महत्त्वका साथ हेरेको बताएका हुन्। उनले दुई सरकारबीच सीमापार आर्थिक क्षेत्र स्थापना र थप व्यापारिक नाका खोल्ने विषयमा छलफल भइरहेको जानकारी दिए। यी नाका खुलेसँगै नेपालचीन व्यापारमा सुधार आउने उनको दाबी छ। नेपाल र चीन पहिले नै अप्टिकल फाइबरद्वारा जोडिएका छन्, उनले भने। प्रधानमन्त्री दाहालले चीनसँगको व्यापार घाटा बढेकामा चिन्ता व्यक्त गर्दै चीनबाट आएको प्रत्यक्ष वैदेशिक लगानी (एफडीआई)को प्रतिबद्धता र वास्तविक लगानीबीच अन्तर रहेको बताए। नेपालले गत आर्थिक वर्ष चीनबाट करिब २ खर्ब ३२ अर्ब रुपैयाँको सामान आयात गरेकोमा ६७ अर्ब रुपैयाँको मात्र निर्यात गरेको थियो। दुई देशका निजी क्षेत्रले नेपालको नीतिगत अनुकूलताको फाइदा उठाउँदै व्यापार र लगानीका अवसरहरू प्रवद्र्धन गर्न प्रधानमन्त्री प्रचण्डले आह्वान गरे। उनले हुम्लाको यारी, मुस्ताङको कोराला र संखुवासभाको किमाथांकामा नाकालाई प्रभावकारी बनाउने कामलाई तीव्रता दिइएको बताए। उनले चीनलाई तरकारी, मासुजन्य उत्पादन, चिया र जडीबुटी उत्पादन चीनको भन्सारको सामान्य प्रशासनमा सूचीकृत गर्न आह्वान गरेको बताए। हामीले चिनियाँ पक्षसँग करिब ५ सय १२ वस्तुलाई ड्युटीफ्रि, कोटाफ्रि सुविधा पाउने वस्तुको सूचीमा राख्न अनुरोध गरेका छौं, उनले थपे। चीन नेपालको दोस्रो ठूलो व्यापार साझेदार हो भने नेपालमा प्रत्यक्ष वैदेशिक लगानीको सबैभन्दा ठूलो स्रोत हो। उनका अनुसार लगानीका लाभदायक क्षेत्रहरू जलविद्युत्, औद्योगिक उत्पादन, पूर्वाधार विकास, पर्यटन, कृषि, खनिज, खानीलगायत हुन्। नेपाली कानुनले पनि लगानीको प्रतिफल फिर्ता लैजान सहज बनाएको र विदेशी कम्पनीहरूले जग्गा खरिद तथा बिक्री गर्न सक्ने व्यवस्था गरेको छ। नेपाल उद्योग परिसंघका अध्यक्ष विष्णुकुमार अग्रवालले चीनले नेपाललाई विदेश भ्रमणको गन्तव्यका रूपमा सूचीकृत गरेकामा आभार व्यक्त गरे। चीनले बुधबारदेखि लागू हुने गरी चिनियाँलाई विदेश भ्रमणका लागि नेपाललाई स्वीकृत गन्तव्यको रूपमा समावेश गरेका छ। मञ्चमा सहभागी हुन चाइना काउन्सिल फर द प्रोमोसन अफ इन्टरनेसनल ट्रेडका उपाध्यक्ष फाङ साओहाङ नेतृत्वको प्रतिनिधिमण्डल नेपाल आएका छन्। सो अवसरमा उपाध्यक्ष फाङले गत अगस्टमा चीनले नेपालबाट निर्यात हुने ९८ प्रतिशत वस्तुमा ड्युटीफ्रिको व्यवस्था गरेको बताए। यसले नेपाली चिया, जडीबुटी र कृषि तथा पशुजन्य उत्पादन चीनमा निर्यात गर्ने राम्रो अवसर प्रदान गरेको दाबी उनको छ। फाङले नेपाली निर्माण क्षेत्रमा चिनियाँ निर्माण कम्पनीको महत्त्वपूर्ण योगदान रहेको दाबी गर्दै यहाँ चिनियाँ लगानीकर्ताको ठूलो ध्यान रहेको बताए।उनले चीनले अवलम्बन गरेको आधुनिकीकरण नीति र उच्च गुणस्तरीय विकासले नेपाल र अन्य देशलाई विकासको नयाँ अवसर प्रदान गरेको बताए। फाङले दुई देशबीच द्विपक्षीय व्यापारलाई विस्तार गर्न, लगानी र सहयोगका क्षेत्रलाई थप विस्तार गर्न र व्यापार प्रवद्र्धन गर्ने संस्थाको भूमिकालाई पूर्णता दिन दुई देशका व्यावसायिक समुदायलाई आह्वान गरे। नेपालको विद्युत् क्षेत्र, सञ्चार र सडक निर्माणजस्ता पूर्वाधारमा लगानीको ठूलो अवसर छ, उपाध्यक्ष फाङले भने, चीनसँग उच्चतम औद्योगिक प्रणाली र पुँजी, प्रविधि तथा अनुभव छ। उनले दुई देशका व्यवसायीले पारस्परिक लाभहरू हासिल गर्न आह्वान पनि गरे। सो अवसरमा नेपालका लागि चिनियाँ राजदूत छन् सोङले नेपाललाई चीनको बेल्ट एन्ड रोड इनिसिएटिभबाट लाभ लिन अनुरोध गरे। उनले नेपाल र चीनले सहकार्य गरी लाभान्वित हुने तथा नेपालचीन सम्बन्धलाई थप उचाइ दिन आह्वान पनि गरे।"
किन बढेन सुदूरपश्चिममा पुँजीगत खर्च ?,"राजनीतिक दलहरूले कार्यकर्तामुखी बजेट बनाए। कार्यकर्तालाई नै उपभोक्ता समितिमा राख्नका लागि बजेट बनाए। अनि आआफ्नो मन्त्रालयमा भएको बजेट कार्यकर्तालाई पोस्न आफ्नै क्षेत्रमा हाल्ने प्रवृत्ति बढ्यो। धनगढी : सुदूरपश्चिम प्रदेशको पुँजीगत खर्चको अवस्था अत्यन्त नाजुक देखिएको छ। चालू आर्थिक वर्षको ६ महिनामा प्रदेश सरकारले करिब ११ (१०९३) प्रतिशत मात्रै खर्च गर्न सकेको हो। अघिल्लो पाँच वर्षमा पुँजीगत खर्च ६८ प्रतिशतभन्दा बढ्न सकेको थिएन। यसपाली पनि ६ महिनामा करिब ११ प्रतिशत मात्रै खर्च हुँदा विगतभन्दा बढ्न सक्ने अवस्था देखिँदैन। प्रदेशको सबैभन्दा बढी बजेट रहेको भौतिक पूर्वाधार विकास मन्त्रालय र त्यसपछि भूमि व्यवस्था कृषि तथा सहकारी मन्त्रालयको समीक्षा अवधिको खर्च साढे १२ प्रतिशत छ। चालू खर्च २१ प्रतिशत भइरहँदा पुँजीगतमा त्यसको आधा मात्रै खर्च भएको हो । राजनीतिक दलहरूले कार्यकर्तामुखी बजेट बनाए। कार्यकर्तालाई नै उपभोक्ता समितिमा राख्नका लागि बजेट बनाए। अनि आआफ्नो मन्त्रालयमा भएको बजेट कार्यकर्तालाई पोस्न आफ्नै क्षेत्रमा हाल्ने प्रवृत्ति बढ्यो, आर्थिक क्षेत्रका जानकार शिवहरी मुडभरी भन्छन्, प्रदेश सरकारले बनाएका हरेक योजना टेन्डरबाट मात्रै निर्माण हुने ऐन ल्याउन आवश्यक छ। आर्थिक मामिला मन्त्रालयले गरेको अर्धवार्षिक समीक्षामा पनि पुँजीगत खर्चको अवस्थाको कडा आलोचना भएको थियो। आर्थिक मामिलामन्त्री नरेशकुमार शाही असारे विकासको कारण खोजिरहेको बताउँछन्। मन्त्री भएदेखि नै पुँजीगत खर्च कसरी बढाउने भन्नेमा मेरो ध्यान छ। तर, कर्मचारीहरूले पनि त्यसको कारण दिन सकेका छैनन्। मैले कर्मचारीहरूलाई त्यसको कारण र समाधान आफंै खोजेर ल्याउनुस् भनेको छु, उनी भन्छन्, नीतिगत रूपमा सुधार गर्नुपर्ने भए म त्यसमा पनि पहल गर्छु। कर्मचारीको कमजोरी हो भने पनि त्यो सुधार्नैपर्छ, म त्यसको खोजी मै छु। प्रदेशका प्रमुख सचिव नारायणप्रसाद शर्मा दुवाडी भने प्रदेशका कर्मचारीको अकर्मण्यता र राजनीतिक दबाबलाई यसको मुख्य कारण मान्छन्। कर्मचारीतन्त्रमा म गर्छु भन्ने भावना हुनुपर्छ, उनी भन्छन्, इमानदारीका साथ म आफ्नो काम गर्छु भन्ने इच्छाशक्ति भयो भने पुँजीगत खर्चको अवस्थामा सुधार गर्न सकिन्छ। चालू आर्थिक वर्षमा पनि पुँजीगत खर्चको अवस्थामा सुधार नआउने संकेत गर्छन् दुवाडी। मैले भन्न त नमिल्ने पनि होला। प्रदेश सरकारका खुत्रे (साना) योजना पनि अर्को कारण हो, दुवाडी भन्छन्, राजनीतिक नेतृत्वले चुनावका बेला जनतामाझ म यो गरिदिन्छु, त्यो गरिदिन्छु भन्दै बाचा गरेका हुन्छन्। अनि जितेपछि उनीहरू सबैलाई बजेट पुग्ने गरी बाँडन खोज्छन्। जसकारण योजना साना हुन्छन् र त्यसमा सबै ठाउँमा ध्यान पुर्याउन सकिँदैन। सुदूरपश्चिम प्रदेश सरकारले पास गरेको रातो किताबमा चालू आर्थिक वर्ष मात्रै ६ हजार १ सय योजना छन्। ३ लाखदेखि करोडसम्मका योजनाको अनुगमनका लागि पर्याप्त जनशक्ति छैन। सुदूरपश्चिम प्रदेश सरकारसँग ७० प्रतिशत मात्रै जनशक्ति छ। खर्चको अनुपात पनि ६८७० प्रतिशत हाराहारी नै हुने गरेको छ, दुवाडी भन्छन्, यो अनुपात मिलेपछि हामीले कर्मचारीको अभावका कारण पनि पुँजीगत खर्च कम हुने अनुमान गर्न सक्छौं। जनप्रतिनिधिले निर्मम भएर जनतासँग सत्य कुरा बोल्नुपर्ने उनको भनाइ छ। जनतालाई आश्वासन बाँडने होइन, सक्ने काम मात्रै भन्ने हो र भनेको काम गर्ने पनि हो, उनी भन्छन्, राजनीतिक नेतृत्वको मस्तिष्कमा यो कुराले स्थान पाउनेबित्तिकै यो समस्या आउँदैन जस्तो लाग्छ। अघिल्लो पाँच वर्षमा पुँजीगत खर्च ६५ देखि ६८ प्रतिशत मात्रै खर्च भएको थियो। यसअघिका सरकारका पालामा किन पुँजीगत खर्च कम भयो भन्ने प्रश्न गर्दा उनीहरूको जवाफ हुन्थ्यो, मातहतका अड्डा नभएको, कर्मचारीको अभाव रहेको। तर, त्यसपछि पनि सरकारको बहाना त्यही कुरामा छ। अब भने प्रदेश सरकारलाई यो वा त्यो बहाना बनाएर पुँजीगत खर्च कम गर्ने छुट हुँदैन। पहिलो कार्यकालको पहिलो वर्ष अनुभवको कमी भनियो। दोस्रो वर्ष कर्मचारीको अभाव भनियो। तेस्रो र चौथो वर्ष मातहतका अड्डाको अभाव भनियो। तर, अब के बहाना बनाउने ? त्यसैले प्रदेश सरकारलाई पुँजीगत खर्च कम हुनुमा बहाना झिक्ने छुट रहँदैन, पूर्वमन्त्री झपट बोहरा भन्छन्। प्रदेश लोकसेवा आयोगले प्राविधिक पदमा पदपूर्ति गरिरहेको छ। मातहतका अड्डा पनि तेब्बरले थपिएका छन्। हरेक जिल्लामा जिल्ला स्वास्थ्य कार्यालय खोलिएका छन्। सामाजिक विकास कार्यालय खोलिएका छन। पूर्वाधार कार्यालय स्थापना भएका छन्। एकै प्रकृतिका दुई कार्यालयसमेत जिल्लाजिल्लामा खोलिएका छन्। तटबन्धनमा काम गर्न पूर्वाधार कार्यालयले पनि काम पाएको छ, वन कार्यालयले पनि तटबन्धनमा काम गरिरहेको छ। भएन भनेर जलाधार कार्यालयहरू पनि खोलिएका छन्। १ खर्ब ५६ अर्ब बजेट, आधा मात्रै खर्च सुदूरपश्चिम प्रदेश सरकार गठन भएयता उसले ६ वटा बजेट आएका छन्। आर्थिक वर्ष २०७४७५ देखि चालू आर्थिक वर्षसम्म विनियोजन गरेको बजेट १ खर्ब ५६ अर्ब २१ करोड छ। पछिल्लो ६ महिना अथवा २०७९८० को पुस मसान्तसम्मको खर्च ७८ अर्ब ४८ करोड मात्रै भएको छ। प्रदेश लेखा नियन्त्रकको कार्यालयका अनुसार आर्थिक वर्ष २०७४७५ मा २ अर्ब कुल बजेटमध्ये २५ करोड ९८ लाख मात्रै खर्च भयो। २०७५७६ मा २५ अर्ब ६ करोड बजेटमध्ये १४ अर्ब १६ करोड खर्च भयो। २०७६७७ मा २८ अर्ब १६ करोडमध्ये १७ अर्ब ६१ करोड खर्च भयो। २०७७७८ मा ३३ अर्ब ३८ करोडमध्ये २० अर्ब ८७ करोड, २०७८७९ मा ३० अर्ब ३३ करोडमध्ये २२ अर्ब ९६ करोड खर्च भयो। २०७९८० को ६ महिनामा ३६ अर्ब ७४ करोडमध्ये २ अर्ब ६३ करोड मात्रै खर्च भएको छ। यो खर्च चालू र पुँजीगत दुवै हो। पहिलो प्रदेश सरकारले आकर्षक नारा मात्रै नीति तथा कार्यक्रममा ल्यायो। तीमध्ये आधा पनि काम भएन। प्रदेश सरकारले कार्यकर्ता पोस्ने खालका ३ लाख बजेटका पनि लाखौं योजना बनाएकाले उसले गरेको सम्झनलायक काम देखिएको छैन। कुनै ठूलो जलविद्युत् आयोजना, कुनै सम्झिन लायकको चारपाँच लेनको सडक, कुनै ठूलो अस्पताल, कुनै ठूलो कलेज, कृषि उत्पादनमा कुनै गज्जबको क्रान्ति, कुनै पनि सम्झिन लायकको योजना भने बनेन। सुदूरपश्चिम प्रदेश सरकारको गौरवको आयोजनाअन्तर्गतको सतबाझश्रीभावरहाट सडक । यो सडक अलपत्र छ । फाइल तस्बिर अब भने प्रदेश सरकारलाई यो वा त्यो बहाना बनाएर पुँजीगत खर्च कम गर्ने छुट हुँदैन। पहिलो कार्यकालको पहिलो वर्ष अनुभवको कमी भनियो। दोस्रो वर्ष कर्मचारी अभाव भनियो। तेस्रो र चौथो वर्ष मातहतका अड्डाको अभाव भनियो। तर, अब के बहाना बनाउने ?झपट बोहरा,पूर्वमन्त्री यसमा कर्मचारीको अकर्मण्यता र राजनीतिक दबाब मुख्य कारण हो। कर्मचारीतन्त्रमा म गर्छु भन्ने भावना हुनुपर्छ। जनप्रतिनिधिले जनतालाई आश्वासन बाँड्ने होइन। सक्ने काम मात्रै भन्ने हो र भनेको काम गर्ने पनि हो। राजनीतिक नेतृत्वको मस्तिस्कमा यो कुराले स्थान पाउनेबित्तिकै यस्तो समस्या आउँदैन जस्तो लाग्छ।नारायणप्रसाद शर्मा दुवाडी, प्रमुख सचिव राजनीतिक दलहरूले कार्यकर्तालाई नै उपभोक्ता समितिमा राख्नका लागि बजेट बनाए। अनि आआफ्नो मन्त्रालयमा भएको बजेट कार्यकर्तालाई पोस्न आफ्नै क्षेत्रमा हाल्ने प्रवृत्ति बढ्यो। प्रदेश सरकारले बनाएका हरेक योजना टेन्डरबाट मात्रै निर्माण हुने ऐन ल्याउन आवश्यक छ।शिवहरि मुडभरी, आर्थिक क्षेत्रका जानकार"
आमाछोरी एकैपटक सरकारी जागिरे,"जाजरकोट : जाजरकोटमा आमाछोरी एकैपटक स्थायी जागिरे भएका छन्। भेरी नगरपालिका२ रिसाङ निवासी आमा निर्मला खड्का (कार्की) र छोरी श्रष्टा कार्कीले एकैपटक सरकारी जागिरमा नाम निकालेका हुन्। आमाछोरी एकैसाथ स्थायी जागिरे भएका छन्। आमाभन्दा २१ वर्ष कान्छी छोरीले लोक सेवा आयोग कर्णाली प्रदेशबाट असिस्टेन्ट सबइन्जिनियर पदमा गत पुस २० गते स्थायी नियुक्ति लिएर मुसीकोट नगरपालिका रुकुमपश्चिममा सेवा सुरु गरेकी छन्। आमा निर्मलाले भने शिक्षक सेवा आयोगको विज्ञापनमा सल्यानबाट प्राथमिक तह तृतीय श्रेणीमा हालै नाम निकालेकी छन्। उनले नियुक्ति भने लिइसकेकी छैनन्। आमाभन्दा अगाडि नै छोरीले स्थायी सेवा आरम्भ गरेकी हुन्। २०३९ जेठ २३ गते रुकुमपश्चिमको चौरजहारी नगरपालिका कोटजहारीमा जन्मिएकी निर्मलाको २०५९ सालमा जाजरकोट भेरी२ रिसाङ निवासी महादेव कार्कीसँग विवाह भयो। २०६२ सालमा गाउँकै त्रिभुवन निमाविमा अंग्रेजी विषयमा राहत दरबन्दीमा लामो समय काम गरेकी उनको अथक प्रयासपछि उमेर हदको अन्तिम अवस्थामा स्थायी शिक्षकमा नाम निस्किएको हो। लामो समयको अथक प्रयासपछि सफलता मिल्यो। खुसी लागेको छ। आफू ठुलो पदमा पुग्न नसके पनि छोरीले पहिलो प्रयासमै सफलता प्राप्त गरिन्। यसैमा सन्तुष्ट छु, निर्मलाले भनिन्। छोरी श्रष्टाले भने पहिलो प्रयासमै लोक सेवा पास गरेकी हुन्। सदरमुकाम खलंगास्थित त्रिभुवन माविबाट २०७५ सालमा एसईई गरेकी उनले शंखरापुर वहुप्राविधिक शिक्षालय शाँखु काठमाडौंबाट गत वर्ष डिप्लोमा इन सिभिल इन्जिनियर पास गरिन्। सानै उमेरमा पढाइमा निकै रुची राख्ने उनले १९ वर्षको उमेरमै लोक सेवा पास गरेकी हुन्। भन्छिन्, एक वर्ष जति तयारी गरेकी हुँ। पहिलो प्रयासमै सफल भएँ। खुसी छु। जागिर खाए पनि सिभिल इन्जिनियरको पढाइ पनि सँगसँगै लैजाने उनको योजना छ। उनले आमाले स्थायी जागिरमा नाम निमालेको खुसी भएको बताइन् ।"
पोखराको बाटुलेचौर क्षेत्रका स्थानीय आन्दोलनमा,"पोखराः राष्ट्रिय गौरवको आजोजना पुष्पलाल (मध्यपहाडी) राजमार्ग अन्तर्गत पोखराको भैंसेज्याम्दुबाट जौबारीयाम्दीपुलसम्मको सडक निर्माण कार्य रोकिएको छ। पोखरा महानगरपालिका वडा नम्बर १६ का स्थानीयले आप्नो घरबार नै उठ्ने गरी पूर्व जानकारी नदिइ राजमार्ग बनाउन रेखाङ्कन गरिएको भन्दै आन्दोलन गरेपछि निर्माण कार्य अघि बढ्न नसकेको हो । स्थानीयको आन्दोलनपछि पुष्पलाल राजमार्ग योजना कार्यालयल कुश्म, पर्वतले वडा कार्यालय १६ लाई पत्रचार गरी विवाद समाधान भएपछी मात्र निर्माण कार्य अघि बढ्ने व्यहोराको पत्र चैत १ गते पठाएको छ । मध्यपहाडी राजमार्गको भैंसेज्याम्दुमेलबोटपानीघाटआंटीघरअर्मलाकोटकालीखोलापुलअमलाबिसौनीलामाचौरजौबारीयाम्दीपुलसम्मको निर्माण कार्यको लागि ठेक्का व्यवस्थापन भएर पुष्पलाल राजमार्ग योजना कार्यालयल कुश्म, पर्वतलाई निर्माणको लागि हस्तान्तरण भएको अवस्थामा स्थानीय आन्दोलनमा उत्रिएका हुन्। स्थानीयले पोखरा १६ को वडा कार्यालयमा दुई घण्टा ताला लगाएर धर्ना दिएका थिए । २०७८ फागुन २६ गतेको मन्त्रिपरिषद्को बैठकले पुष्पलाल (मध्यपहाडी) राजमार्ग अन्तर्गत पोखराको भैंसेज्याम्दुबाट जौबारीयाम्दीपुलसम्मको सडकको रेखांकन स्वीकृत गरेको थियो। यो खण्डमा सडक निर्माणको काम अघि बढाउने तयारी हुँदै गर्दा स्थानीयले रेखांकनकै विरोध गरेर आन्दोलनमा उत्रिएपछि समस्याको समाधान भएपछि मात्र निर्माण कार्य अघि बढाउने गरी रोकीएको आयोजनाले जनाएको छ। राज्यले स्थानीयलाई जानकारी नदिइ घरबार नै उठ्ने गरी राजमार्गकालागि रेखांकन गरेकोले आन्दोलनमा उठ्नु परेको पुष्पलाल(मध्यपहाडी) राजमार्ग आयोजना पीडित संघर्ष समिति पोखरा १६ का सचिव सन्दीप थापाले बताए। वडा कार्यालयले स्थानीयलाई जानकारी समेत नदिइ रेखांकनकालागि सिफारिस गरेको स्थानीयको आरोप छ।"
भीमफेदीमा अटो दुर्घटना हुँदा तामाङ्को मृत्यु,हेटौंडा: मकवानपुरको भीमफेदी गाउँपालिका वडा नम्वर४ ठुलो गुण्डिङमा अटो दुर्घटना हुँदा एक जनाको मृत्यु भएको छ। मृत्यु हुनेमा भीमफेदी गाउँपालिका वडा नम्वर२ भैंसे बस्ने ६५ वर्षीय सुब्बा बज्यु तामाङ् छन्। बुधबार दिउँसो १२ बजे गुण्डिङस्थित भित्री सडकखण्डमा सानो गुण्डिङबाट भैंसेतर्फ जाँदै गरेको ना २ ह ४६८९ नम्बरको अटो अनियन्त्रित भएर सडकबाट करिब ९० मिटर तल खोल्सामा खसेर दुर्घटना भएको जिल्ला प्रहरी कार्यालय मकवानपुरले जनाएको छ।
पर्यटन प्रवर्द्धन गर्न ७७ जिल्लाको पैदलयात्रा,डडेल्धुरा: सुदूरपश्चिमका पर्यटकिय स्थलको प्रचार गर्न एक युवक पैदल यात्रामा निस्किएका छन्। उनले ७७ जिल्लाको पैदल यात्रा गर्नेछन्। कैलाली गौरीगंगा नगरपालिका४ का ३७ वर्षीय देवराज उपाध्यायले बुधबारदेखि पैदलयात्रा सुरु गरेका हुन्। सुदरपश्चिमको धार्मिक तथा पर्यटकीय गन्तव्यको उचित प्रचार हुन नसकेको भन्दै उनले पर्यटकीय गन्तव्यमा सरकारको ध्यानाकर्षण गराउने बताए। सबै जिल्ला घुमेपछि काठमाडौंमा पर्यटनमन्त्रीलाई भेटेर सुदूरपश्चिमका धार्मिक तथा पर्यटकीय गन्तव्यको विकासमा सहयोग गर्न आग्रह गर्ने बताए। आफनो यात्रा १० महिनादेखि १ वर्ष सम्मको हुने अनुमान रहेको उनले सुनाए।
सीमा क्षेत्रको निरीक्षण,"पाँचथर: सुरक्षा निकायका प्रमुखहरूले पाँचथरको भारतसँग जोडिएको सीमा क्षेत्रको निरीक्षण गरेका छन् । प्रमुख जिल्ला अधिकारी गणेश गैरेसहित तीनवटै सुरक्षा निकायका प्रमुखले नेपालभारत सीमा क्षेत्र चिवाभञ्ज्याङमा सीमा क्षेत्रको अवस्थाबारे निरीक्षण गरे। निरीक्षणका क्रममा प्रमुख जिल्ला अधिकारी गैरेले सीमा प्रहरीचौकी च्याङथापू तथा सशस्त्र प्रहरी बल बिओपी चिवाभञ्ज्याङका सुरक्षाकर्मीलाई सीमा क्षेत्रको उपयोग गरी हुनसक्ने चोरी, सिकारी तथा निकासीजस्ता अपराधका घटना न्यूनीकरणमा केन्द्रित हुन निर्देशन दिए। सुरक्षा निकायको टोलीले भारतीय सीमासुरक्षा बल (एसएसबी)का स्थानीय अधिकृतलाई भेटी सीमासुरक्षा र अपराध न्यूनीकरणका विषयमा छलफल गरेको छ। पुष्पलाल (मध्यपहाडी) लोकमार्गको उद्गम बिन्दुसमेत रहेको उक्त क्षेत्र बहुमूल्य जडीबुटी र जङ्गली जनावर पाइने स्थान हो। यही क्षेत्रको उपयोग गरी अन्तरदेशीय चोरी, सिकार र निकासीसमेत हुने गरेको स्थानीयवासीले गुनासो गर्ने गरेका छन्। दुई वर्षअघि यस क्षेत्रको चिवाभञ्ज्याङ र लामपोखरीमा सशस्त्र प्रहरी बलको बोर्डर आउट पोष्ट (बिओपी) स्थापनापछि भारतीयले निर्वाधरुपमा नेपाली भूमिको उपभोग गर्ने, नेपाली जडीबुटी तथा वन्यजन्तुको सिकार गर्नेक्रम भने घटेको छ ।"
पैदलयात्री सचेतना अभियान : ६३७ जनालाई ट्राफिक प्रहरीद्वारा सम्झाइबुझाइ,"काठमाडौं : काठमाडौं उपत्यका ट्राफिक कार्यालयले जेब्राक्रसिङ तथा आकाशेपुलबाट सडक पार गर्न र साइकल चालकलाई ट्राफिक नियमसम्बन्धी जनचेतना फैलाउन पैदलयात्री सचेतना अभियानको सुरूवात गरेको छ। जेब्राक्रसिङ तथा आकाशे पुल प्रयोग गरौं भन्ने प्ले कार्ड नै देखाएर ट्राफिक प्रहरीले उपत्यकाका विभिन्न चोक चोकमा बसेर अभियानको सुरूवात गरेको हो। दिनप्रतिदिन बढ्दो सवारी चापका साथै आकोश पुल र जेब्राक्रसिङ बाहेकका स्थानबाट जथाभावी सडक पार गर्दा ज्यानै जोखिममा पर्ने तथ्यांकलाई आधार मान्दै सुरूवात गरिएको अभियानमा सोमबार ६३७ पैदलयात्रीहरूलाई ट्राफिक प्रहरीले सम्झाइबुझाइ गरेको छ । सम्झाइबुझाइका क्रममा काठमाडौंको न्युरोड,बालकुमारी,जडिबुटी,ललितपुरको सातदोबाटो र जावलाखेल,भक्तपुरको सल्लाघारी र गठ्ठाघरमा रहेको आकाशेपुलबाट पैदलयात्रुहरूलाई सडक वारपार लगाइएको थियो । यस्तै ट्राफिक प्रहरीले रेड लाइट क्रस गर्ने,जेब्रा क्रसिङमा रोक्ने,फुटपाथमा साइकल चलाउनेलगायतका विविध ट्राफिक नियम उल्लंघन गर्ने १९३ जना साइकलका चालकलाई पनि सम्झाइ बुझाइ गरेको छ । काठमाडौंको कमलपोखरी,थापाथली,बल्खु,बुढानिलकण्ठ,नयाँबसपार्क, नागढुङगा,बौद्ध र भक्तपुरमा साइकल यात्रीलाई सम्झाइ बुझाइ गरिएको हो । काठमाडौं उपत्यकामा गत आर्थिक वर्षमा मात्रै सवारी दुर्घटनामा ५८ जना र चालु आवको हालसम्म ४० जना पैदलयात्रीको मृत्यु भएको छ । यस तथ्यांकले सडकमा पैदलयात्रु सबैभन्दा बढी जोखिममा रहने देखिएकाले यस अभियानले पैदलयात्रीमा ट्राफिक सचेतता अभिवृद्दि गर्न र ट्राफिक व्यवस्थापनमा सहजीकरण गरी दुर्घटनामा कमि ल्याउन मद्दत पुग्ने काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले बताए। यस अघि २०७४ वैशाख र २०७६ पुसमा पनि जथाभावी सडक पार नगरौं भन्ने जनचेतनामुलक कार्यक्रम ट्राफिक प्रहरीले सञ्चालन गरिएको थियो । आकाशे पुल भएको स्थानमा आकाशे पुलबाट र जेब्राक्रस भएका स्थानमा जेब्राक्रसिङबाट मात्रै सडक वारपार गर्नुहुन र ट्राफिक नियमको पालना गर्दै सवारी साधन चलाउन हुन सबै सडक प्रयोगकर्ताहरूमा प्रवक्ता भट्टले अनुरोध समेत गरेका छन्।"
बैंकिङ कसुरका फरार प्रतिवादी पक्राउ,जाजरकोट: बैंकिङ कसुरका फरार प्रतिवादी पक्राउ परेका छन्। जाजरकोटको कुशे गाँउपालिका वडा नम्बर ८ निवासी ३६ वर्षका निरञ्जन रोकायालाई बैकिंग कसुर मुद्दामा पक्राउ गरिएको प्रहरीले जनाएको छ। प्रेमकुमार राउदको जाहेरीमा उच्च अदालत पाटन ललितपुरबाट गत माघ २४ गते पक्राउ अनुमति जारी भएको थियो। सोही आधारमा जाजरकोट प्रहरीले सदरमुकाम खलंगाबाट उनलाई पक्राउ गरेको हो। पक्राउ परेका रोकायालाई आवश्यक कारवाहीका लागि बुधबार जिल्ला प्रहरी परिसर टेकु काठमाडौं पठाईएको प्रहरी नायव उपरीक्षक सन्तोष रोका मगरले जानकारी दिए।
दैलेखका १३ सय बिरामीले पाए निशुल्क उपचार,"दैलेख : दैलेखमा एक हजार तीन सय बिरामीले निशुल्क स्वास्थ्य उपचार सेवा पाएका छन् । नेपाल अर्थोपेडिक अस्पताल जोरपाटी,दैलेख अस्पताल र नारायण नगरपालिकाको आयोजनामा सञ्चालित पाँच दिने हार्डजोर्नी तथा नसा रोग शिविरमा बिरामीहरूले निशुल्क स्वास्थ्य उपचार सेवा पाएका हुन् । मिड सोलुसन फाउन्डेशन स्विट्जरल्याण्डको आर्थिक सहयोगमा शिविर सञ्चालन भएको हो । शिविरमा एक हजार २ सय ३१ जना बिरामीको निशुल्क स्वास्थ्य परिक्षण गरिएको दैलेख अस्पतालका डा धर्मराज रेग्मीले बताए । उनका अनसार ७५ जना हाडजोर्नी सम्बन्धी बिरामीको सफल शल्यक्रिया गरिएको छ । हड्डी भाँच्चिएको, हड्डी भाँच्चिएर रड राखेर बिग्रीएको, हातखुट्टा बाँगिएको जस्ता जटिल स्वास्थ्य समस्या झेलिरहेका बिरामीहरुको निशुल्क शल्यक्रिया गरिएको डारेग्मीले बताए । भाँच्चिएको हड्डीमा राखिएको रड आर्थिक अभावमा निकाल्न नसकेर लामो समयदेखि कष्टकर जीवनयापन गरिरहेका बिरामीहरू शिविरमा सेवा पाएपछि खुसी भएका छन् । शिविरमा दैलेखसहित अछाम, कालिकोट, जाजरकोटलगायतका जिल्लाका बिरामीहरूले निशुल्क उपचार पाएको छन् । हाडजोर्नीसम्बन्धी समस्या भोगिरहेका,आर्थिक अभावमा काठमाडौंसम्म गएर उपचार गर्न नसकेर थला परेका बिरामीहरूलाई लक्षित गरेर निशुल्क शिविर आयोजना गरिएको नारायण नगरपालिकाका मेयर लोमन शर्माले बताए । शिविरमा हातखुट्टा भाँच्चिएको,बांगिएको र नसा सम्बन्धी रोगको उपचारका लागि विदेशीसहित नेपाली विशेषज्ञ चिकित्सकको टोली दैलेख आएको थियो । स्विट्जरल्याण्ड डाक्याट्रिन हेगनको नेतृत्वमा नेपाल अर्थोपेडिक अस्पताल जोरपाटीसहित १६ जना विशेषज्ञ चिकित्सकहरुले उपचार सेवा प्रदान गरेका हुन् । यहाँ उपचार हुन नसकेका बिरामीहरुको काठमाडौंमा शल्यक्रिया गरिने बताइएको छ ।"
नीति कथा : व्यवहारमा सजगता,"हाँगामा बसेर एउटा माहुरी मस्तले गीत गाइरहेको थियो। एक हूल चरा हुर्रिएर आए र आफ्नो बाटोतिर उडे। परेवाका हूल पनि त्यसरी नै आकाशमा माहुरी छेउ हुँदै अगाडि बढे। ठीक त्यही समयमा एउटा स्याल पनि त्यहाँ आयो। माहुरीको स्वर सुनेर स्यालले माथि हेर्यो। माहुरीलाई देख्नेबित्तिकै उसको मुखमा पानी आयो। तर माहुरी निकैमाथि बसेको थियो। अतः स्यालले त्यसलाई कसरी तल झार्ने भनेर दिमागमा अनेक चालबाजी अपनायो। माहुरीको चाप्लुसी गर्दै स्यालले भन्यो, कति मीठो स्वर छ है माहुरी दाइ तपाईंको ! मलाई निकै राम्रो लाग्यो। माहुरीले विनम्रतापूर्वक उत्तर दियो, प्रशंसाका लागि मुरीमुरी धन्यवाद। केही भन्नु थियो कि ? म आफ्नो काम गरौं ? तपाईं तल आउनुहोस् न ! म तपाईंसँग मित्रता गाँस्न चाहन्छु। केही समयका लागि गफगाफ गरौं। आखिर जिन्दगीमा मरी लैजानु के नै छ र ? स्यालले कुरा अगाडि बढायो। माहुरीले स्यालका अनेक सन्दर्भलाई ध्यान दिएर मनन् गर्यो। उसलाई चित्त बुझेन। त्यसैले माहुरी स्यालको कुराले तल आउनेवाला थिएन। उसले मनमा लागेको कुरा स्पष्ट भन्यो, तपाईं मलाई आफ्नो जालमा फसाउन सक्नु हुन्न। तपाईंबाट टाढा रहनुमा नै मेरो भलाइ छ। स्यालले पुनः नरम हुँदै स्वार्थ पूरा गर्न फकायो। मैले यो कुरा त्यही दिन सिकिसकेको थिएँ, जुन दिन मैले आफ्नो साथीको प्वाँख एक स्यालको खोरको ढोकामा देखेको थिएँ, यति भनेर भुनुनु गर्दै मौरी बगैंचातिर उड्यो। नैतिक शिक्षा : चाप्लुसी गर्नेहरूको भर पर्नु गलत हो। तिनले कतिबेला धोका दिन्छन्, पत्तो हुँदैन।"
यती एयर विमान दुर्घटना जाँच आयोगको म्याद ४५ दिन थपियो,"काठमाडौं: सरकारले यती एयरलाइन्सको विमान दुर्घटना जाँच आयोगको म्याद ४५ दिन थप गरेको छ। मन्त्रिपरिषदको मंगलबारको बैठकले माघ १ गते पोखरा अन्तर्राष्ट्रिय विमानस्थलमा अवतरण गर्ने क्रममा दुर्घटनामा परेको यति एयरको  ,  विमान दुर्घटना जाँच आयोगको म्याद ४५ दिन थप्ने निर्णय भएको सरकारका प्रवक्ता सूचना तथा सञ्चार प्रविधिमन्त्री रेखा शर्माले जानकारी दिइन्। यसअघि जाँचबुझ आयोगले दुर्घटनाको प्रारम्भिक प्रतिवेदन तयार पारेको थियो। प्रारम्भिक प्रतिवेदनअनुसार जहाज अवतरण गर्ने क्रममा जहाजका बेस लेगमा दुवै इञ्जिनका प्रोपेलरहरू फेदर गएको पाइएको उल्लेख गरिएको छ। दुर्घटना जाँच आयोगले फ्लाईट डाटा रेकर्डर र ककपिट भ्वाइस रेकर्डरको विश्लेषण र अनुसन्धानबाट दुर्घटनाग्रस्त  जहाज अवतरण गर्ने क्रममा बेस लेगमा दुवै इञ्जिनका प्रोपेलरहरू फेदरमा गएको देखिएको जनाएको छ। दुर्घटना जाँच आयोगले सिंगापुरस्थित ट्रान्सपोर्ट सेफ्टी इन्भेष्टिगेसन ब्यूरोमा फ्लाईट डाटा रेकर्डर र ककपिट भ्वाइस रेकर्डर दुवैको डाटा विश्लेषण र अनुसन्धान गर्न आयोगका संयोजक, हवाई विज्ञ र सदस्य सचिवहरूलाई पठाएको थियो। उक्त फ्लाईट डाटा रेकर्डर र भ्वाईस डाटा रेकर्डरको डाटाहरूको विश्लेषण गर्न आयोगको नेतृत्वमा  ,  ,  ,    र  का प्रतिनिधिहरू समेतको सहभागितामा विभिन्न प्राविधिक तथा मानवीय पक्षको विश्लेषण गरिएको थियो। माघ १ गते आइतबार काठमाडौंबाट पोखराका लागि उडेको यती एयरलाइन्सको विमान पोखरा विमानस्थल अवतरणका क्रममा सेतीको खोँचमा दुर्घटना भएको थियो। विमानमा सवार चालक दलका ४ सदस्यसहित ६८ जना यात्रुको मृत्यु भएको थियो।"
हेटौंडामा गाडीको ठक्करबाट महिलाको मृत्यु,"हेटौंडा : पूर्वपश्चिम सडकखण्डअन्तर्गत पर्ने मकवानपुरको हेटौंडा उपमहानगरपालिका११ थानाभर्याङमा बुधबार बिहान गाडीको ठक्करबाट एक महिलाको मृत्यु भएको छ । बिहान ५:५० बजेको समयमा नवलपुरतर्फबाट हेटौंडातर्फ आउँदै गरेको मधेस प्रदेश०३००१च ६९४३ नंको हात्ती गाडीले ठक्कर दिँदा पैदलयात्री हाल नाम, थर, वतन नखुलेको अन्दाजी ४० वर्षीया महिलाको मृत्यु भएको जिल्ला प्रहरी कार्यालय मकवानपुरका प्रहरी नायब उपरीक्षक टेकबहादुर कार्कीले जानकारी दिए। उनका अनुसार गाडीको ठक्करबाट गम्भीर घाइते भएकी ती महिलालाई उपचारका लागि हेटौंडा अस्पतालमा ल्याइएकामा चिकित्सकले मृत घोषणा गरेका थिए । महिलाको शव हाल हेटौंडा अस्पतालमा राखिएको र घटनाबारेमा आवश्यक अनुसन्धान गरिरहेको प्रहरी नायब उपरीक्षक कार्कीले बताए। रासस"
झापामा करेन्ट लागेर एकजनाको मृत्यु,झापा : झापामा करेन्ट लागेर एकजनाको मृत्यु भएको छ । मृत्यु हुनेमा मेचीनगर नगरपालिका ४ का ४५ वर्षीय पुष्ट बहादुर कडरिया रहेको जिल्ला प्रहरी कार्यालय झापाले जनाएको छ । कडरिया बुधबार बिहान ७ बजे घर नजिक सडक छेउको काभ्रा रुखमा चढेर घाँस काट्ने क्रममा बिजुलीको तारबाट करेन्ट लागेर गम्भीर घाइते भएका थिए । घाइते उनको उपचारको क्रममा प्रादेशिक अस्पताल भद्रपुरमा मृत्यु भएको हो । घटनाबारे इलाका प्रहरी कार्यालय काँकडभिट्टाले अनुसन्धान गरिरहेको प्रहरीले जनाएको छ।
टीकापुर नगरलाई अन्तरिम आदेश,"टीकापुर : जिल्ला अदालत कैलालीले कैलालीको टीकापुर नगरपालिकाका नाममा वडा नं १ वनगाउँस्थित जग्गा खाली नगर्न अन्तरिम आदेश दिएको छ। टीकापुर नगरपालिकाले स्थानीय नरबहादुर बुढामगर लगायतले ७ परिवारले भोगचलन गर्दै आएको झन्डै एक बिघा जग्गा, घर, गोठबाट नहटाउनु नभत्काउनु भन्दै अदालतले अन्तिरम आदेश दिएको हो। जिल्ला न्यायाधीश विष्णुप्रसाद अवस्थीको इजलासले नगरपालिका, नगर प्रमुख रामलाल डगौरा थारु र टीकापुर नगर विकास समितिका नाममा जग्गा खाली नगराउन अन्तरिम आदेश दिएको हो। निवेदकले माग गरेको अन्तरिम आदेशको हकमा विचार गर्दा निवेदकहरूले आफू बसिआएको घरजग्गाको पानीको कर, बिजुलीको कर तिरेको देखिएको र तत्काल निवेदकहरूको घर गोठ खाली गराउँदा नेपालको संविधानले परिकल्पना गरेका निवेदकहरूको आवास तथा सम्पत्तिसम्बन्धी अधिकारमा आघात पर्ने हुँदा जग्गा खाली नगर्नु, आदेशमा भनिएको छ। पछि लिखित परेपछि पुनर्विचार हुने नै हुँदा हाल निवेदकको मागबमोजिम निवेदकहरूको जग्गा, घर, गोठबाट नहटाउनु, नभत्काउनु भनी विपक्षीहरूको नाउँमा जिल्ला अदालत नियमावली २०५२ को नियम ३४ बमोजिम यो अन्तरिम आदेशसमेत जारी गरिएको छ। आदेशमा नगरपालिका, नगर प्रमुख, नगरविकास समितिलाई १५ दिनभित्र लिखित जवाफ पठाउनसमेत भनिएको छ। टीकापुर नगरपालिकाले उक्त जग्गालाई सार्वजनिक जग्गा बताउँदै खाली गर्न सूचना जारी गरेको थियो। नगर प्रमुख रामलाल डगौरा थारुसहितको टोलीले टीकापुर नगरपालिका४ को एक घर र एक टहरा सार्वजनिक जग्गामा परेको भन्दै डोजर चलाएका थिए। डोजर चलाएको जग्गा सार्वजनिक नभएपछि नगरपालिका अन्य क्षेत्रका सार्वजनिक जग्गा खाली गर्ने निर्णयबाट पछि हटेको थियो। देशभर चलाइएको डोजर आतंकबाट उत्साहित नगर प्रमुख डगौरा थारुले हचुवाका भरमा डोजर चलाएका थिए स्थानीय समबहादुर थापाले भने। देशभरका सार्वजनिक जग्गा, भूमिहिन, सुकुम्बासी, दलित आदिको व्यवस्थापनका लागि भूमि आयोग गठन भएको हो, हचुवाका भरमा डोजर हानेर जनतालाई आतंकित बनाउनु हुँदैन, यसको व्यवस्थापन भूमि आयोगले नै गर्नुपर्छ। टीकापुर नगरपालिकाले गत कात्तिक महिनामा ३५ दिने सूचना जारी गर्दै अतिक्रमित जग्गा तथा सार्वजनिक जग्गा खाली गराउन भनेको थियो। देशभर अतिक्रमित जग्गाका खाली गराउने अभियान नै चलेपछि गत मंसिर १६ गते राष्ट्रिय भूमि आयोगले तत्काल खाली नगराउन सूचना प्रकाशित गरेको थियो।"
चेपाङ किसानलाई बजारसम्म तरकारी पुर्याउन क्रेट वितरण,"गोरखा: व्यावसायिक तरकारी खेती गर्ने गण्डकी गाउँपालिकाका १२४ जना सीमान्तकृत चेपाङ किसानलाई क्रेट वितरण गरिएको छ। मौसमी तथा बेमौसमी तरकारी सुरक्षित तरिकाले बजारसम्म पुर्याउन मद्दत पुग्ने उद्देश्यले सांसद राजेन्द्र बजगाईँले प्रत्येक किसानलाई तीनवटाका दरले क्रेट वितरण गरेका हुन्। बुधबार गण्डकी गाउँपालिकामा आयोजित कार्यक्रममा सांसद बजगाईँले वडा नं ६ र ७ हिक्लुङ, थुम्का, लुप्राङ, कौदी, ह्वीलिङ, क्याङतुङका व्यवसायिक चेपाङ किसानहरुलाई क्रेट वितरण गरेका हुन्। क्रेट पाउँदा किसान खुसी भएका छन्। यसअघि बोरा र डोकामा तरकारी बोक्दा चोट लाग्ने र तरकारी बिग्रिने गरेकाले अब क्रेटमा सुरक्षित तरिकाले बजार पुर्याउन सकिने उनीहरूको विश्वास छ।"
थपेको म्याद सकिन लाग्दा आर्खेत पुल अझै अधकल्चो,"पूर्वाधार विकास कार्यालय गोरखाले २०७८ भदौभित्र निर्माण सम्पन्न गरिसक्ने गरी २०७६ सालमा बानियाँ, सिद्धिविनायक जेभी कन्स्ट्रक्सन कम्पनीलाई कामको जिम्मा दिएको थियो। गोरखा : गोरखाबजार, आरुघाट, आर्खेत सडक निर्माण भएर गाडी चल्न थालेको २० वर्ष नाघ्यो। त्यसयता सडक चौडा भयो। आधाआधी जसो कालोपत्रे पनि भयो। बाँकी सडक पनि पटकपटक ग्राभेल भयो। तर, आर्खेत खोलामा पुल नबन्दा बर्खाताका गाडीहरू वारिको वारि, पारिको पारि हुने समस्या २० वर्षदेखि अहिलेसम्म ज्युँकात्युँ छ। बर्खाका ४ महिना गोरखाबाट आएका गाडी आर्खेत पारि नै रोकिन्छन्। वारिपट्टि आर्खेतसोती, माछाखोला, दोभानसम्मसम्म छुट्टै सवारी चल्छ। ४ वर्षअघि यहाँ पुल बन्ने रे भनेर जग खन्न थाल्यो। अब भने हिउँद बर्खै गाडी चल्ने भयो भनेर हामी सबै खुसी भयौं, आर्खेतका टंकबहादुर खड्काले भने, तर आजसम्म जस्ताको तस्तै छ । बरु कामै नथालेको भए एउटा खालको ढुक्क त भइन्थ्यो। रातदिन यो अधकल्चो पुल हेरेर बसेका छौं। आउँदो बर्खा पनि पारिको बस पारि नै रहने उनले चिन्ता व्यक्त गरे। पूर्वाधार विकास कार्यालय गोरखाले २०७८ भदौभित्र निर्माण सम्पन्न गरिसक्ने गरी २०७६ सालमा बानियाँ, सिद्धिविनायक जेभी कन्स्ट्रक्सन कम्पनीलाई कामको जिम्मा दिएको थियो। ५ करोड ६५ लाख ४३ हजार रुपैयाँमा कार्यालयसँग सम्झौता गरेको ठेकेदार कम्पनीले म्याद नाघेको १८ महिना बितिसक्दा काम भने अझै १५ प्रतिशत बाँकी छ। म्याद सकिएपछि कार्यालयले फेरि आउँदो चैत मसान्तसम्मका लागि म्याद थप गरेको छ। थपिएको म्याद सकिन जम्मा एक महिना बाँकी छँदा हालसम्म करिब ८५ काम मात्र सम्पन्न गरेको कार्यालयले जनाएको छ। पुलको आधा जसो स्ल्याब गत वर्ष नै ढलान गरिएको थियो। बाँकी आधा ढलान गर्ने काम एक वर्षदेखि अलपत्र छ। ठेकेदारले पेटी ठेकेदारलाई जिम्मा दिने, पेटी ठेकेदार पनि पटकपटक भागेका आरुघाट गाउँपालिकाका पूर्वअध्यक्ष पूर्ण दाहालले बताए। तीनवटा गाउँपालिकाका मान्छेले प्रयोग गर्ने पुल अलपत्र बनाएको छ, उनले भने, मैले पनि बारम्बार ताकेता गरिरहन्थे। यसपटक पनि भ्याउँदैन कि भन्ने डर छ। ४० मिटर लामो पुलको पिलर उठाइसकिएको छ। २० मिटर स्ल्याब गत वर्ष नै ढलान गरे पनि बाँकी काम अझै अलपत्र छ। चैतसम्मको म्यादमा सकिने बताउँछन्, पूर्वाधार कार्यालयका प्राविधिक अधिकृत उमेश योञ्जन भन्छन्।"
रसायनिक मलको अनुदान कटौतीको विरोधमा माइतिघरमा प्रदर्शन,"काठमाडौं : सरकारले रसायनिक मलमा दिइदै आएको अनुदान कटौती गरेपछि चौतर्फी विरोध सुरू भएको छ। आज राप्रपा निकट राष्ट्रिय प्रजातान्त्रिक किसान संगठनले काठमाडौंमा विरोध प्रदर्शन गरेको हो । अनुदान कटौती गर्ने सरकारको निर्णय किसानको हितमा नभएको भन्दै उनीहरूले काठमाडौंको माइतिघरमा विरोध प्रदर्शन गरेका हुन् । प्रदर्शनमा सहभागीले हाम्रो खुसी अन्न र उपज,हाम्रो उत्पादनमा मलको सहज,खेत त जोगियो,मल बिउ कहा छ लगायतका प्लेकार्ड प्रदर्शन गरेका थिए । उनीहरुले तत्काल सरकारले अनुदान कटौतीको निर्णय फिर्ता दिनुपर्ने माग गरेका छन् । चेकजाच नगरि भारतीय तरकारी भित्राएर किसालको उत्पादनलाई महत्व नदिने,रसायनिक मलको अनुदान कटौती गरेर स्वदेशी उत्पादनको मूल्यबृद्धि गर्ने काम तत्काल रोकिनुपर्ने राप्रपाको युवा संगठन राष्ट्रिय प्रजातान्त्रिक युवा संगठनका अध्यक्ष सुजित केसीले बताए। उनीहरुले अहिले सांकेतिक बिरोधमात्रै भएकाले सरकारको निर्णय फिर्ता नभए देशव्यापी आन्दोलन गर्ने चेतावनी दिएका छन् । यसअघि सरकारले रासायनिक मलमा किसानलाई दिँदै आएको अनुदान समग्रमा ११ दशमलब ८ प्रतिशतले घटाउने निर्णय गरेको थियो । अनुदान कटौतीसँगै रासायनिक मल बढ्ने देखिएको छ ।"
इको साइकल यात्रा गर्दै डेढ सय भिक्षुभिक्षुणी मुस्ताङमा,"जोमसोम : नेपाल र भारतका गरी १५० जना बौद्ध भिक्षुभिक्षुणी टोली नवौं इको साइकल यात्रा तय गर्दै काठमाडौंबाट मुस्ताङ आइपुगेका छन् । बढ्दो वातावरणीय प्रदूषणले मानव स्वास्थ्य तथा प्राकृतिक र जैविक विविधतामाथि प्रतिकूल असर पर्दै गइरहेको र त्यसको न्यूनिकरणका लागि साइकल यात्रा अपरिहार्य रहेको सन्देशसहित उनीहरू मुस्ताङ पुगेका हुन्। काठमाडौं रामकोट डाँडा गाउँस्थित डुक अमिताभा माउन्टेन अर्थात् सेतो गुम्बामा बस्ने भिक्षुभिक्षुणी र भारतको लदाकमा बस्ने भिक्षुभिक्षुणीसहितको टोली इको साइकल यात्रा गर्दै मुस्ताङ आएका हुन् । दिगो वातवरणीय संरक्षणका लागि साइकल यात्रा आजको आवश्यकता रहेको र यसका लागि मानव स्वास्थ्य र प्रदूषण न्यूनिकरण गर्न दैनिक १२ किलोमिटर यात्रा गर्नुपर्ने सन्देशसहित १० जना भिक्षु र १४० जना बौद्ध भिक्षुणी टोली साइकल यात्रा गर्दै मुस्ताङ आएको साइकल यात्रामा सहभागी भिक्षणी जिग्मे रिग्झिङले जानकारी दिइन् । वातावरणीय दिगो विकासका लागि यात्रालाई इको साइकल यात्रा नाम दिइएको उनले बताइन् ।यो हाम्रो छोटो दुरीको नवौं साइकल यात्रा हो,यसअघि हामीले नेपाल र भारतका विभिन्न स्थानको महिनौं महिनासम्मको साइकल यात्रा गरिसकेका छौं,उनले भनीन् ,यसपटक डुक अमिताभा माउन्टेन (सेतो गुम्बाका १०० जना र भारतको लदाकका ५० जना भिक्षुभिक्षुणी टोली साईकल यात्रा गर्दै मुस्ताङ आएका हौं, हामीले वातावरण संरक्षण र यहाँका विभिन्न गुम्बामा पुगेर दर्शन गरी विश्व शान्तिको कामना गरिहेका छौं । वातावरणीय सन्देश बोकेर हिमाली जिल्ला मुस्ताङका आइपुगेका भिक्षुभिक्षणी टोलीले २२ दिनदेखि काठमाडौंबाट मुस्ताङका लागि इको साइकल यात्रा सुरु गरेका हुन् । उनीहरूले खाने बस्ने ,पुजा सामाग्री र साइकल मर्मतका लागि आवश्यक बन्दोबस्तीका सामानसहित मुस्ताङ आइपुगेका हुन् । साइकल यात्राका लागि भोजनको व्यवस्था डुक अमिताभा माउन्टेन गुम्बाले गरेको छ भने साइकलहित अन्य व्यवस्था भिक्षुभिक्षुणी आफैले गरेका छन् । साइकल यात्रामा १८ वर्षदेखि ४५ वर्ष उमेर समूहका भिक्षुभिक्षुणी सहभागी छन् । गुम्बा रहेर पुजापाठको कर्ममा खटिदा भक्तजनले चढाएको अफरको पैसा भिक्षुभिक्षुणीले पाउँछन् । सोही पैसा संकलन गरेर साइकल किनेर र विभिन्न स्थानको भ्रमणमा खर्च गर्ने गरिएको साइकल यात्री जिग्मे रिग्झिङले बताइन् । हाम्रो मुख्य उद्देश्य भनेकै वातावरण संरक्षणका लागि साइकल यात्राद्वारा सन्देश हो, धार्मिक तिर्थ पनि हो ,आजकल धैरैले पैदल हिँड्न अल्छि मान्छन् ,उनले भनिन्,' दैनिक केही माइल साइकल यात्रा गर्दा स्वास्थ्यलाई राम्रो हुन्छ,वातावरण संरक्षणमा पनि योगदान पुग्छ । गुम्बा र बिहारका भिक्षुभिक्षुणीहरु केवल गुम्बा र बिहारमा पुजापाठमा मात्र सीमित हुन्छन् भन्ने ठानिन्छ तर,त्यो होइन,गुम्बा भिक्षुभिक्षुणीहरू सामाजिक उत्तरदायित्वमा पनि समर्पित हुन्छन् भन्ने सन्देश पनि हो,'उनले भनिन् । साइकल यात्रा गर्दै मुस्ताङ आइपुगेका भिक्षुभिक्षुणीले बुधबार मुस्ताङको जोमसोमहुँदै कुछ्प तेरङ्गा गुम्बाको दर्शन गर्न पुगे । उनीहरूले मुस्ताङको ठिनी गुम्बा र मार्फाको गुम्बाको समेत दर्शन गरे । शुक्रबार उनीहरूले मुक्तिनाथ मन्दिर त्यस आसपासका गुम्बाहरूको साइकल यात्रा गर्दै दर्शन गर्ने कार्यक्रम छ । उपल्लो मुस्ताङको साईकल यात्रा गर्ने कार्यतालिका रहेपनि उनीहरूको टोलीमा ५० जना भारतीय टोली रहेकाले त्यहाँ प्रवेश अनुमति नलिएकाले टोली मुक्तिनाथबाटै फर्किने बताइएको छ । विदेशी नागरिकले ५ सय डलर रोयल्टी नेपाल सरकारलाई बुझाउनुपर्ने भएको र सो खर्च गर्न टोली असमर्थ रहेकाले मुक्तिनाथबाट साईकलको अन्तिम दुरी कायम गरिएको साईकल यात्रीहरुले बताए । डुक अमिताभा माउन्टेन गुम्बा (सेतो गुम्बा) अघि काठमान्डौंमा स्थापना भएको हो । विश्वमा भातृत्व,सद्भाव, शान्ति, प्रेम र करुणा फैल्याउन र हिमाली पर्यटनलाई प्रर्वद्धन गर्ने उद्देश्यसहित यस गुम्बाका भिक्षुभिक्षुणीले विभिन्न समयमा विभिन्न ठाउँको साइकल यात्रा गर्दै आइरहेका छन् ।"
नक्कली लाइसेन्स बनाउने पक्राउ,"काठमाडौं: सवारीसाधनको नक्कली सवारी चालक अनुमतिपत्र (लाइसेन्स) बनाएर प्रयोग गर्ने र बैंकिङ कसुरमा दोषी ठहर भई फरार रहेका दुई व्यक्ति पक्राउ परेका छन्। काठमाडौँ उपत्यका अपराध अनुसन्धान कार्यालयबाट खटिएको टोलीले नक्कली सवारी चालक अनुमतिपत्र बनाएर प्रयोग गर्ने पर्साको वीरगञ्ज महानगरपालिका२५ घर भई काठमाडौँ बस्ने २४ वर्षका पारस शाहलाई पक्राउ गरेको हो । केही व्यक्तिले लिखत कीर्ते गरी विभिन्न वर्गका नक्कली सवारी चालक अनुमतिपत्र बनाई प्रयोग गर्दै आइरहेको छ भन्ने सूचनाका आधारमा अनुसन्धान तथा खोजतलास गर्दा शाह पक्राउ परका हुन् । शङ्का लागेर उनको शरीर खानतलासी गर्दा इ वर्गको लाइसेन्सलाई ए, बी र इ वर्गको नक्कली सवारी चालक अनुमतिपत्र बनाई प्रयोग गरेको फेला परेको कार्यालयका प्रहरी उपरीक्षक सोमेन्द्रसिंह राठौरले जानकारी दिए। उनका अनुसार शाहलाई लिखत कसुरमा अनुसन्धान तथा थप कारवाहीका लागि आज प्रहरी वृत्त गौशालामा बुझाइएको प्रहरीले जनाएको छ । यस्तै कार्यालयले आज बैंकिङ कसुर मुद्दाका फरार धादिङको गङ्गा जमुना गाउँपालिका६ घर भई हाल काठमाडौँको बूढानीलकण्ठ नगरपालिका६ बस्ने ५० वर्षीय पुरनबहादुर घलेलाई आज पक्राउ गरेको छ । उनी बैंकिङ कसुर मुद्दामा उच्च अदालत पाटन ललितपुरको २०७९ पुस २४ गतेको फैसलाले ३६ लाख ८८ हजार पीडितलाई बिगो भराइ ३६ लाख ८८ हजार जरिवाना, एक लाख ४७ हजार क्षतिपूर्ति शुल्क भराउनुका साथै आठ दिन कैद सजाय ठहर भई फरार रहेका थिए।"
चितुवाको आक्रमणबाट पोखरामा दुईजना घाइते,पोखरा : कालिज फार्ममा पसेको चितुवाको आक्रमण गर्दा पोखरा १८ मा दुईजना घाइते भएका छन् । भकुण्डेमा ध्रुव थापाले चलाइरहेको कालिज फार्ममा बुधबार बिहान चितुवा पसेर त्यहाँका कामदारलाई आक्रमण गरेको वडा प्रहरी कार्यालय बैदामका प्रमुख डीएसपी वेद जोशीले जानकारी दिएका छन् । जोशीका अनुसार कास्की रुपा गाउँपालिका ४ बस्ने २८ वर्षीय श्रीकृष्ण मल्ल ठकुरी र ३२ वर्षे राजेश तिमिल्सिना चितुवाको आक्रमणबाट घाइते भएका हुन् । चितुवा फार्मबाट बाहिर निस्कने क्रममा उनीहरूमाथि आक्रमणमा उत्रिएको थियो । उनीहरूको गालामा चितुवाले चिथोरेको र उपचारका लागि अस्पताल भर्ना गरिएको जानकारी पनि जोशीले दिएका छन् । चितुवा खोज्दा मृत अवस्थामा झाडीमा भेटिएको पनि प्रहरीले जनाएको छ । मृत चितुवा प्रहरीले जिल्ला वन कार्यालय कास्कीलाई जिम्मा लगाएको छ ।
सोताङमा मृत भेटिएका राईका आफन्त भेटिएनन्,"सोलुखुम्बु: सोताङ गाउँपालिका ३ सोहरामा मृत भेटिएका सुमेन्द्र राईका आफन्त सम्पर्कमा नआउँदा पोस्टमार्टममा समस्या भएको छ। उनी गत आईतबार मृत फेला परेका थिए। उनको साथमा भेटिएको कोरोना खोप कार्डको विवरण अनुसार राई भारत दार्जिलिङ कुर्सुङ १५ घर नम्बर २५ का व्यक्ति हुन्। मुखबाट रगत आएको अवस्थाका उनलाई प्रहरीले मृत फेला पारेको थियो। आफन्तको जानकारी लिन भारतीय प्रहरीको सहयोग लिए पनि अहिलेसम्म पत्ता नपाएको जिल्ला प्रहरी कार्यालय सोलुखुम्बुका प्रहरी निरीक्षक रामकिशोर साहले जानकारी दिए। भारतीय प्रहरीले खोप कार्डमा भेटिएको विवरण अनुसारको व्यक्ति सोही ठेगानामा फेला नपरेको भारतीय प्रहरीले जानकारी गराएको साहले बताए । उनको शव जिल्ला अस्पताल फाप्लुको शव गृहमा राखिएको छ। मृतकका परिवारसँग सम्पर्क हुनेले वा आफन्तले प्रहरी कार्यालयको सम्पर्क नम्बर ९८५२८९०१९९, ९८५२८९०४६७ वा १०० मा सम्पर्क गरेर जानकारी गराइदिन प्रहरीले आग्रह गरेको छ।"
एकीकृत अखिल नेपाल शिक्षक संगठनको अध्यक्षमा पुनः अधिकारी,"काठमाडौं: एकीकृत अखिल नेपाल शिक्षक संगठन(युएण्टो)को अध्यक्षमा पुनः शंकर अधिकारी सर्वसम्मत निर्वाचित भएका छन्। बुधबार सम्पन्न संगठनको छैटौं राष्ट्रिय अधिवेशनबाट अधिकारी दोस्रो कार्यकालका लागि अध्यक्षमा निर्वाचित भएका हुन्। अधिवेशनले अधिकारीको नेतृत्वमा २१ पदाधिकारीसहित ८३ सदस्यीय कार्यसमिति निर्वाचित गरेको हो। अधिवेशनबाट कार्यसमितिको वरिष्ठ उपाध्यक्षमा मानबहादुर पाण्डे निर्वाचित भएका छन्। यसैगरी उपाध्यक्षहरूमा झपिन्द्र क्षेत्री, चेतना रेग्मी, पुष्प न्यौपाने, निमबहादुर केसी, किरण यादव, रेश्मिलाल चपाईं, सोमप्रसाद ढुंगाना निर्वाचित भएका छन्। यस्तै, महासचिवमा कुलप्रसाद खतिवडा निर्वाचित भएको नवनिर्वाचित अध्यक्ष शंकर अधिकारीले जानकारी दिए। त्यसैगरी अर्थ उपमहासचिवमा गणेशप्रसाद रिजाल र उपमहासचिवहरूमा बलबहादुर कार्की, नारायण अर्याल, झम्क चौलागाईं, दिनेश यादव निर्वाचित भएका छन्। यसैगरी सचिवहरूमा गायत्री शर्मा, रामबहादुर खड्का, राजवीर महतो, कुवेर भेटवाल, नवराज शाही र देवीदत्त यादव निर्वाचित भएका छन्। ९९ सदस्यीय कार्यसमितिका बाँकी सदस्य पछि मनोनित हुनेछन्। दोस्रोकालका लागि निर्वाचित अधिकारीले संघीय शिक्षा ऐन पारित गर्न पहल गर्ने र त्यसको कार्यान्वयनमा सघाउने प्रतिवद्धता जनाए।"
चैत्र १० गतेदेखि भृकुटीमण्डपमा तेस्रो फाइभ पी अन्तर्राष्ट्रिय प्रदर्शनी,"काठमाडौं : मिडिया स्पेस सोलुसन्स प्रालि र फ्युचरेक्स ट्रेड फेयर एण्ड इभेन्टस् प्रालिले तेस्रो नेपाल फाइभ पी अन्तर्राष्ट्रिय प्रर्दशनी गर्ने भएको छ। प्रदर्शनी चैत्र १०,११ र १२ गते भृकुटीमण्डपमा हुनेछ। प्रर्दशनीमा स्वदेशी तथा विदेशी कम्पनीहरूका १५० भन्दा बढी स्टलहरू रहने जनाइएको छ। नेपाल फाइभ पी नेपाल अधिराज्यभर रहेका प्लास्टिक, पेपर, प्रिन्टिङ्, प्याकेजिङ् र प्रोसेसिङ्सँग सरोकार राख्ने व्यापार व्यवसायहरूलाई एकै ठाँउ ल्याएर व्यापार साझेदारी,नविनतम प्रविधि प्रदर्शन र संवाद गर्न साझा मञ्च प्रदान गर्ने एक मात्र उद्योग व्यापार विषेश अन्तराष्ट्रिय प्रदर्शनी हो । उक्त प्रर्दशनीमा देश भरीबाट बढीभन्दा बढी उद्यमी,अनुसन्धानकर्ता, संघ संस्थाका प्रतिनिधि आदिले आधुनिक प्रविधिहरूको अनुसरण गर्ने र जिज्ञासा मेटाउने अवसर मिल्ने विश्वास लिइएको छ । उक्त प्रदर्शनीमार्फत ५ विधामा सञ्चाल भएका उद्योग र व्यापार व्यवसायलाई निर्यातका नयाँ अवसरहरू, नविनतम प्रविधिसँग सात्क्षात्कार गराउनुका साथै विभिन्न उद्योगहरूबीच प्रविधि साटासाट र सहकार्य गर्न प्रोत्साहित गर्ने आयोजकले विश्वास लिएको छ। यस अन्तरास्ट्रिय प्रदर्शनीमा सहआयोजकका रुपमा नेपाल मुद्रण उद्योग महासंघ तथा सहयोगी संस्थाको रुपमा नेपाल कोरोगेटेड बक्स उत्पादक संघ रहेका छन् । यस प्रदर्शनिमा प्लास्टिक प्रोसेसिङ् मसिनरीका उत्पादक, स्क्रिन प्रिन्टिङ्, ईन्डक्सन मोल्डिङ् मसिन, प्रिन्टिङ् मसिन, टेप, प्लास्टिक हिटर, अफिस स्टेशनरी मसिनरी, प्रिन्टिङ् स्पेर पार्टस, पेपर मसिनरी, पेपर कप मसिनरी, सबै खालका कागज र स्पेर पार्टस, प्याकेजिङ् मसिनरी, लेबल उत्पादक, कोरुगेटेड बक्स उत्पादकलगायतका संस्थाको सहभागिता रहने आयोजकले जनाएको छ। सप्लायर्स र उत्पादकहरुको साझा मञ्च मात्र नभएर नेपाल फाइभ पीले समृद्द नेपालको रेखांकनमा पनि उत्तिकै योगदान पुर्याउनका साथै संसार भरिका उत्कृष्ट प्रविधि र प्रयासलाई भित्राउने एक्स्पोका आयोजकले दावी गरेका छन्।"
मकवानपुरमा ट्रिपर दुर्घटनामा चालकको मृत्यु,"हेटौंडा : मकवानपुरमा सवारी दुर्घटनामा परी एकजनाको मृत्यु भएको छ । मृत्यु हुनेमा मकवानपुरगढी गाउँपालिका वडा नम्बर२ अदुवाखर्क निवासी २८ वर्षीय चन्द्र योञ्जन रहेका छन् । मंगलबार साँझ ७ बजेको समयमा शिवम् सिमेन्ट उद्योगको ढुंगा खानीतर्फ ढुंगा लोड गर्न जाँदै गरेको ना ८ ख ५३३५ नम्बरको ट्रिपर बकैया गाउँपालिका१२,खोरभञ्ज्याङ्स्थित भित्र कच्ची सडकखण्डमा आफैं अनियन्त्रित भइ दुर्घटनामा परेको थियो । ट्रिपर सडकबाट अन्दाजी ९०० मिटर तल जंगलको खोल्सामा खसेको र सोही दुर्घटनामा चालक योञ्जनको मृत्यु भएको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए ।"
सडक पेटीमा राखिएका सामान जफत,"भक्तपुर : भक्तपुर नगरपालिकाले सडक पेटी कब्जा गरेर व्यापार व्यवसाय सञ्चालन गर्दै आएका व्यापारीको सामान र मोटसाइकल जफत गरेको छ। सडक पेटीमा र सर्भिस ट्रयाकमा कुनै पनि सवारीसाधन बिक्रीका लागि नराख्न र व्यापार व्यवसाय नगर्न नगरपालिकाले पटकपटक निर्देशन दिँदा पनि अटेर गरेपछि नगरपालिकाले मोटरसाइकलसहित विभिन्न सामान जफत गरेको हो। नगरपालिकाको अनुगमन समितिका संयोजक राजकृष्ण गोराको नेतृत्वमा भक्तपुरको घलाते र चुनदेवीमा २५ पसल बाहिर बाटो र पेटीमा बेचबिखनका लागि राखेका सामान, मोटरसाइकललगायत सामान जफत गरिएको उनले बताए। अनुगमनमा ब्रदर्श रिकन्डिसन हबलाई बाटो र पेटीमा बिक्रीका लागि मोटरसाइकल नराख्न पटकपटक निर्देशन दिँदासमेत अटेर गेपछि बिक्रीका लागि राखेको मोटरसाइकल जफत गरी तीन दिनभित्र नगरपालिकामा हाजिर हुन निर्देशन दिएको गोराले जानकारी दिए। त्यसैगरी अमरबत्ती इन्टरप्राइजेज प्रालि, ख्वप हार्डवेयर प्रालि, खोटा खाजा घर, युनिस्टल ट्रेडर्स, बागमती आर्टस्, आरबी निर्माण सप्लार्यस, एभरेष्ट अटोटेक एण्ड सप्लायर्स र ह्वाक्सी फर्निचर (डेकोर) प्रालिलाई तीन दिनभित्र दर्ता नवीकरण गरी नगरपालिकामा हाजिर हुन निर्देशन दिएको छ। म्याद गुज्रेका सामान बिक्री गर्न राख्ने कृष्ण किराना पसलमा पेय पदार्थ एवं खाद्य पदार्थ नष्ट गरिएको र श्रीलाल कोसवारको ग्रिल पसल तथा वर्कसप, रिचा भुसालको किराना पसल, सुस्मिता श्रेष्ठको साधारण जलपान पसललाई अनुगमनकै क्रममा दर्ता गराएको नगरपालिकाले जनाएको छ। रासस"
आज देशका यी स्थानमा चट्याङसहित वर्षाको सम्भावना,"काठमाडौं : हाल देशमा पश्चिमी वायुको सामान्य प्रभाव कायमै रहेको छ । पश्चिमी वायुको प्रभावले आज दिउँसो कोशी, बागमती र गण्डकी प्रदेशका पहाडी भूभागका केही स्थानमा अपराह्नतिर चट्याङसहित हल्का वर्षाको सम्भावना रहेको जल तथा मौसम पूर्वानुमान महाशाखाले जनाएको छ । अहिले गण्डकी र लुम्बिनी प्रदेशमा सामान्य बदली रही देशका अन्य प्रदेशका पहाडी तथा हिमाली भूभागमा आंशिक बदली रहेको मौसमविद् बरुण पौडेलले जानकारी दिए । उनका अनुसार आज राति देशको पहाडी भूभागमा आंशिकदेखि सामान्य बदली भई बाँकी भूभागमा आंशिक बदलीदेखि मौसम सामान्यतया सफा रहनेछ । यसैगरी कोशी, बागमती, गण्डकी र सुदूरपश्चिम प्रदेशका पहाडी भूभागका एकदुई स्थानमा चट्याङसहित हल्का वर्षाको सम्भावना रहेको महाशाखाले जनाएको छ ।"
