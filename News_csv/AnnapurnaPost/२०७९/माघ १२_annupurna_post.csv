शीर्षक,विवरण
प्रदेशहरूमा कर्मचारी टिकाऊ,"यसै पनि दुर्गम कर्णालीका दुःख धेरै छन्। राज्यको उपस्थिति कमजोर छ। राज्य भनेको अमूक हुन्छ, त्यसको प्रतिनिधि भनेको सरकार हो। प्रहरी, प्रशासन, अड्डा अदालत हो। अरू थुप्रै अंगहरू, निकायहरू हुन्। शिक्षा र स्वास्थ्य सेवालाई राज्यको उपस्थितिका रूपमा अनुभूत गर्ने मौका कमै छ कर्णालीमा। ज्वरो आउँदा सिटामोल हुँदैन, झाडापखालाको ओखती पनि हुँदैन स्वास्थ्य चौकीहरूमा। केन्द्रीय राज्यसत्ताका नजरबाट धेरै टाढाको कर्णालीमा संघीयता कार्यान्वयनले केही आस देखाएको थियो। नजिकै सरकार आएको सरकारले आफ्ना दुःख देख्ला भन्ने स्थानीयको आस थियो। तर राज्यको उपस्थिति अझै कमजोर छ। राज्यका तर्फबाट सुशासन वा सेवा प्रवाह गर्न कर्मचारीहरू कर्णाली सरुवा हुनै मान्दैनन्, भइहाले भने जतिसक्दो छिटो सरुवा चाहन्छन्। हुँदाहुँदा प्रदेश सरकारमै समेत कर्मचारी टिक्दै नटिक्ने प्रवृत्ति देखा परेको छ। संघीयता कार्यान्वयन भएर प्रदेश सरकार बनेको पाँच वर्ष लाग्दैछ। तर यसबीचमा कर्णालीमा मुख्यमन्त्री तथा मन्त्रिपरिषद्को कार्यालयसँगै अन्य सात मन्त्रालयमा ६४ सचिव बदलिएका छन्। प्रमुख सचिव जो संघबाट खटिन्छ, न्यूनतम दुई महिनामात्रै र बढीमा एक वर्षसम्म बसेको मात्रै रेकर्ड छ। एक त मुख्यमन्त्रीसमेतले पूरा पाँच वर्ष कार्यकाल चलाउन पाउनन्, त्यसमाथि कर्मचारी सरुवामात्रै भइरहे। सचिवलगायत कर्मचारी फेरिरहँदा प्रदेशको सेवा प्रवाह नै बिथोलियो। प्रदेशका योजना छनोट बिथोलियो। अनि पहुँचवालाको खल्तीका योजनाहरू पर्न थाले। स्वार्थ समूह हाबी भयो। कर्णालीमा धेरै होला, प्रदेशहरूमा कर्मचारी जानै नचाहने र गए पनि नटिक्ने समस्या सबैतिरजस्तो उस्तै उस्तै नै छ। प्रदेशमा हुँदा कार्यसम्पादन मूल्यांकन गतिलो नहुन सक्ने, वैदेशिक भ्रमण र अरू अवसरहरू नपाइनेमात्रै होइन धेरै बजेटका कार्यक्रम सञ्चालन गर्न नपाइने र संघमा जस्तो ठूलो सानसौकत नहुनेलगायत कारण कर्मचारीको रुचि प्रदेशमा हुँदैन। यी लगायत अरू पनि कारण होलान् जसले कर्मचारीलाई प्रदेशमा आकर्षण गरेको छैन। विशिष्ट र प्रथम श्रेणीका मात्रै नभई सबैथरीमा अरुचि छ। प्रदेश संरचनाको औचित्यमाथि नै प्रश्न उठ्दा झन् कर्मचारी अभाव त्यहाँ छ, जसका कारण प्रदेशहरूले कार्यसम्पादनमा आफूहरूलाई खरो उतार्न सकेका छैनन्। तसर्थ प्रदेशलाई अझै अधिकार सम्पन्न बनाउने, राजस्वका आफ्नै स्रोतहरू हुने व्यवस्था गर्ने र कर्मचारीहरूलाई पनि आवश्यक प्रोत्साहन गर्न जरुरी छ। तर दुर्गम भएकै कारण वा बजेट धेरै खेलाउन पाइन्न भन्ने भनेर कर्मचारी जान वा टिक्न चाहन्नन् भने दण्ड र पुरस्कारको व्यवस्था पनि गरिनुपर्छ।"
दर्जनौं तामाखानी प्रयोगविहीन,"रुकुमपूर्व : रुकुमपूर्वको भूमे गाउँपालिका३ को झुम्लाबाङ र वडा नम्बर ५ को सेराबाङमा कैयौ तामाखानी प्रयोगविहीन भएका छन्। झुम्लाबाङमा मात्रै एक सयभन्दा बढी तामाखानी भएको स्थानीय बताउँछन्। ७४ वर्षीय स्थानीय ज्येष्ठ नागरिक तिलु सुकनारका अनुसार झुम्लाबाङमा १९७५ सालभन्दा अघिदेखि खानी उत्खनन गर्न सुरु गरिएको थियो। सदरमुकाम रुकुमकोटदेखि निकै टाढाको दूरीमा झुम्लाबाङ गाउँ छ। यस गाउँको चारैतिर तामाका खानी छन्। गाउँका अनगिन्ती कुनाकाप्चामा तामा निकालेका खाडल प्रशस्तै भेटिन्छन्। यहाँको तामाखानीलाई त्यतिबेला मुख्य रोजगार र पुँजीको स्रोत मानिन्थो। पछि तामा निकाल्ने मानिसहरू विस्थापित भएसँगै तामाखानीको प्रयोग गर्न छोडिएको स्थानीय ज्येष्ठ नागरिक ६९ वर्षीय ओमबहादुर झुम्लाबाङ गाउँको सिरान चाल्नेता भन्ने ठाउँमा तत्कालीन बाइसेचौबिसे राजाको दरबारको अवशेष छ। राजाले तामाबाटै टक्सार (सिक्का पैसा) काटेको इतिहास छ। यस्ता खानीबाट तामाको धातु निकाल्न सुुुरुमा ढुंगा निकालिन्छ त्यसमा सेतो, रातो र कालो ढुंगा निकालेर अनुसन्धान गरी जो ढुंगामा तामा छ त्यसैतिर खन्दै जाने गरिन्छ। धाउ भएको ढुंगा निकालेर आरनमा पगाल्ने गरिन्छ। माटोको आफरबाट मात्रै धेरै परिश्रमपछि तामाको धातु बन्ने गर्छ। यस ठाउँमा २०१५ देखि खानी खन्न बन्द भएको हो। तर खानीभित्र अझै पनि तामाको धाउ रहेको दाबी गरिएको छ। पहिलेजस्तो प्रशस्त तामा नपाएपछि अन्य पेसामा लाग्दा खन्ने कार्य बन्द हुँदै गएको हो। तामा उत्खननबाट गाउँघरमै धेरैका लागि आयस्रोतको सम्भावना हुँदा पनि सरकारले थप उत्खननमा चासो नदेखाएको स्थानीय कल्पना पुन (रोका मगर) ले बताइन्। जिल्लाको भूमे गाउँपालिका५ को सेराबाङमा पनि २०५१ सालसम्म खानीको प्रयोग भएको पाइन्छ। वडाको खानीबास, हाताबाङ र बिरालनाठेलगायत ५० भन्दा बढी खानीयुक्त प्वालदुला छन्। तामाखानीबाट तामाको धाउ उत्खनन गरी जीवनयापन गर्न गाह्रो हुने भएकाले पछिल्लो पुस्ता विदेश पलायन भइरहेका छन्। जनयुद्धको प्रभावले पनि खानी बन्द हुने अवस्था आएको सोही वडाका अध्यक्ष टेकप्रसाद बुढामगरले जानकारी दिए। अघिल्लो पुस्तासम्म यो मुख्य पेसा थियो। करिब दुई सय मिटरभन्दाभित्र दियालोको राको बालेर घन, छिनोलगायतका साधन लगी खानीमा पस्ने र त्यसलाई पगालेर धातु बनाउनका लागि आइडिया दिने पुरानो पुस्ता नभएको बुढाले बताए। उनका अनुसार करिब २०४८, ०४९ सालतिर भारतको टाटा बिराला कम्पनीले उत्खननको सुरुवात गरेको थियो। त्यहाँका स्थानीय र तत्कालीन सरकारले रोकेको थियो। अहिले उक्त कम्पनीले यहाँको तामाखानी छ भनेर केही डकुमेन्ट्री बनाएको पाइएको छ। तामाखानीलाई स्थानीय सरकारले संरक्षण मात्र गर्ने अधिकार भएकाले खानी उत्खनन र व्यवस्थापनका लागि संघीय सरकार अघि बढ्नुपर्ने स्थानीयवासीको माग छ। भूमे गाउँपालिका अध्यक्ष होमप्रकाश श्रेष्ठका अनुसार चालू आर्थिक वर्षको नीति तथा कार्यक्रममा नै तामाखानीलगायतका खानीहरू स्थानीय स्तरको ऐतिहासिक पहिचान गरी पर्यटनको विकास र आयमुखी स्वरोजगारमा समेत यसले सहयोग गर्ने गर्ने बताउँछन्। स्थानीय अर्थतन्त्रको दायरामा पनि यसले फराकिलो पार्ने उनले जानकारी दिए।"
विकास र समृद्धिमा फड्को,"विश्व राजनीतिक इतिहासमा छिटोछिटो संविधान, व्यवस्था र शासकीय स्वरूप परिवर्तन गर्नेमा नेपाल नै अग्रणी स्थानमा पर्छ होला। ७५ वर्षको अवधिमा सात वटा संविधान जारी भए। राणाशासनदेखि राजतन्त्रसम्म अन्त्य भए। प्रजातन्त्रदेखि संघीय लोकतान्त्रिक गणतान्त्रिक शासन प्रणालीलाई मुलुकले अंगीकार गर्यो। र, पनि मुुलुकले आर्थिक विकास र समृद्धिमा फड्को मार्न सकेन। नेपाली जनता, समाज र देशका लागि विडम्बना नै मान्नुपर्छ। राणा प्रधानमन्त्री पद्मशमशेर जबराको पालामा २००४ सालमा बनेको नेपाल सरकारको वैधानिक कानुन २००४ नै मुलुकको पहिलो संविधान थियो। यद्यपि, पहिलो संविधान कार्यान्वयन हुन पाएन। २००७ सालमा राणाशासनको अन्त्यसँगै प्रजातन्त्र स्थापनाको घोषणा भयो। तत्कालीन राजा त्रिभुवनबाट नेपालको अन्तरिम शासन विधान २००७ जारी भयो। अन्तरिम शासन विधान जारी भएको आठ वर्षपछि तत्कालीन राजा महेन्द्रले २०१५ सालमा देशको वैधानिक कानुनको रूपमा तेस्रो संविधान २०१५ जारी गरे। पहिलो आम चुनाव गराए। २०१७ सालमा तत्कालीन राजा महेन्द्रले प्रजातन्त्र अपदस्थ गरे। पञ्चायती व्यवस्थाको घोषणा गर्दै २०१९ मा पञ्चायती संविधान जारी गरे। २०४६ सालमा प्रजातन्त्र पुनर्स्थापनाको जनआन्दोलनले सफलता पायो। २०४७ सालमा संविधान जारी भयो। त्यस्तै माओवादी दसवर्षे जनयुद्धपश्चात् २०६२०६३ मा भएको संयुक्त जनआन्दोलनले विघटित प्रतिनिधिसभा पुनर्स्थापित गर्यो। संविधानसभा बाट नयाँ संविधान निर्माण नभएसम्मका लागि अन्तरिम संविधान २०६३ जारी गर्यो। अन्तरिम संविधानमा टेकेर निर्वाचित संविधानसभाले २०७२ सालमा संविधान जारी गर्यो। त्यसले राजसंस्थाको अन्त्य गर्यो। मुलुकमा गणतन्त्रलाई संस्थागत गर्यो। २००४ सालदेखि २०७९ सम्म ७५ वर्षको अवधिमा पटकपटक राजनैतिक व्यवस्था, शासकीय स्वरूप परिवर्तन भए। सात वटा संविधानअनुसार देश शासित भइसकेको छ। तर पनि देशले जनताको चाहना तथा जनभावनालाई प्रतिविम्बित गर्दै विकासमा फड्को मार्न सकेको छैन। हाम्रै छिमेकी राष्ट्र भारतलाई हेरौं न। ईसं २०४७ मा बेलायतबाट स्वतन्त्र भयो, ई सं २०५० मा संविधान जारी भयो। १०५ पटक समयानुकूल संशोधन भयो। तर, ७३ वर्षदेखि एउटै संविधान निरन्तर कार्यान्वयन भइरहेको छ। विकासको गति पनि तीव्र रूपमा अगाडि बढिरहेको छ। यसबाट के स्पष्ट हुन्छ भने देशको विकास गर्न संविधानमा लेखिएको व्यवस्थाले बाधा गर्दैन। राजनैतिक दलको इच्छा शक्ति, इमान्दारिता र व्यवहारले देश बनाउन सकिन्छ। अहिलेको निर्वाचन प्रणाली राजनैतिक स्थिरताको बाधक भइसक्यो। या त पूर्ण समानुपातिक गरौं, या त प्रत्यक्षमा जाऔं। निर्वाचन प्रणालीमा सुधारको अति आवश्यक भइसक्यो। विश्व इतिहास पनि हेरांै। संवैधानिक राजसंस्थासहित संसदीय सर्वोच्चता रहेका बेलायतलगायतका देशहरू विकसितको अग्र सूचीमा छन्। अमेरिकाजस्ता राष्ट्रपतीय शासन व्यवस्था भएका देशहरू पनि विकसित देशको माथिल्लो सूचीमा छन्। त्यस्तै गरी एकदलीय कम्युनिस्ट शासन व्यवस्था रहेको चीन आज विश्वकै बलियो अर्थ व्यवस्था को रूपमा उभिएको छ। नेपालभन्दा तीन गुना सानो देश स्विट्जरल्यान्डमा २६ वटा राज्यहरू छन्। र, पनि त्यहाँ संघीयता सफल छ। लामो समयदेखि संघीय व्यवस्था रहेका कतिपय देशहरूसमेत विकसित हुन नसकेका प्रशस्त उदाहरणहरू छन्। चीन, बेलायत, जापानजस्ता देशहरूलाई विकास गर्न संघीय व्यवस्थाको आवश्यकता नै परेन। यसबाट स्पष्ट हुन्छ कि, विकासका लागि निश्चित शासकीय व्यवस्था र संघीयता नै अपरिहार्य हुन्छ भन्ने छैन। नेपालजस्तो संघीयताको कार्यान्वयन चरणमै रहेका देशमा विभिन्न कारणहरू देखाएर संघीयता असफल बनाउन खोजिँदै छ। जसलाई विकासको बाधक मान्न सकिँदैन। देश विकासका लागि महत्त्वपूर्ण पक्ष भनेको राजनैतिक स्थिरता नै हो। ६६ महिना वा वर्षवर्ष दिनमा हुने सरकार परिवर्तनले देशलाई समृद्धिको बाटोमा लैजान सकिँदैन। त्यसैगरी कानुनी राज अर्थात् राज्यलाई कानुनले सञ्चालन गर्नुपर्छ। कानुनभन्दा माथि कोही हुनु हुँदैन भन्ने मान्यतालाई कडा रूपमा पालन गर्नै पर्छ। संविधानका व्यवस्था वा कानुनी प्रावधानहरू राजनीतिक स्थिरताको बाधक छन् वा सुशासनमा बाधक छन् भने त्यस्ता कानुन परिवर्तन गर्ने हिम्मत गर्नैपर्छ। नेपालमा देखिएको प्रमुख समस्या राजनैतिक अस्थिरता नै हो। जसको कारण राजनैतिक दलहरूको ध्यान सदा सत्ता जोडघटाउमा रहने गरेको छ। भ्रष्टाचारले प्रश्रय पाउने, कानुनको पालन संरक्षणकर्ताबाटै उल्लंघन हुने, राजनैतिक चरित्र तथा संस्कारको उपहास हुने, विकास निर्माणको गति ठप्पै छ। यसको नियन्त्रण वा निराकरण जरुरी देखिन्छ। अहिले अर्को बहस चल्न थालेको छ। राजनीतिक स्थिरताका लागि शासकीय स्वरूप र निर्वाचन प्रणालीमा परिवर्तन। संसदीय व्यवस्थाले राजनीतिक स्थिरता दिन नसक्ने भन्दै राष्ट्रपतीय व्यवस्थामा जानुपर्ने बहस चल्न थालेका छन्। यस्तै, निर्वाचन प्रणालीमा पनि सुधारका लागि बहस सुरु भएका छन्। हो, अहिलेको निर्वाचन प्रणाली मुलुकको राजनैतिक स्थिरताको बाधक हो । २०७२ र २०७९ सालमा भएका चुनावले यसलाई पुष्टि गरिसकेका छन्। देशले अपनाएको प्रत्यक्ष र समानुपातिक चुनाव विधिले कुनै पनि राजनैतिक दलले बहुमत ल्याउन सक्ने अवस्था छैन। तीमध्ये एउटा विधि मात्र रोज्नुपर्छ। दलहरूले पाएको मत आधारमा जनप्रतिनिधि चुनिने समानुपातिक प्रणाली खराब होइन। समाजमा रहेका हरेक क्षेत्रका जनतालाई राज्य सञ्चालनमा सहभागी गराउन सकिन्छ भन्ने यसको मान्यता हो। तर विगतको चुनावमा समानुपातिक प्रतिनिधित्व हेर्दा कानुन र विधिको पालना भएन। उत्पीडित पिछडिएका वर्गको ठाउँमा दलको नेतृत्वमा रहेका व्यक्तिकै आफन्तहरूलाई प्रतिनिधित्व गराउन थालियो। यसैकारण समानुपातिक निर्वाचन प्रणालीको बदनाम गरियो। विकृत बनाइयो। अर्कोतिर, समानुपातिकबाट छानिएका प्रतिनिधिले स्वतन्त्र रूपमा जनताका कुरासमेत राख्न पाउँदैनन्। उनीहरू पनि दलको तलबी कर्मचारीजस्तो भए। विश्वमा आज सबैभन्दा प्रचलित प्रणालीमा संसदीय प्रणाली र राष्ट्रपतीय प्रणाली नै हुन्। संसदीय प्रणालीमा जनताले आफूले प्रत्यक्ष चुनेको संसदीय प्रतिनिधिमार्फत सरकार प्रमुख चयन गरिन्छ भने राज्य सञ्चालनमा संसद्को महत्त्वपूर्ण भूमिका रहन्छ। कार्यकारी राष्ट्रपतीय प्रणालीमा जनताले प्रत्यक्ष चुनेको राष्ट्रपतिले शासन सञ्चालन गर्ने गर्छन्। यसमा राष्ट्रपतिलाई असीमित अधिकार दिइएको हुन्छ। सांसदले नीति निर्माणमा मात्र काम गर्ने गर्छन्। हामीले अहिले प्रयोग गरेको संसदीय प्रणाली नै हो। तर संसद्मा जनताको प्रतिनिधित्व प्रत्यक्ष र समानुपातिक गरी मिश्रित चुनावी प्रणालीबाट गराउने गरिन्छ। यसलाई एउटै प्रणालीको रूपमा परिवर्तन गर्नैपर्छ। आफ्नो प्रतिनिधि छान्न पाउने जनताको अधिकारलाई कदापि कुण्ठित गरिनु हुँदैन। संसद्को बहुमतबाट चुनिएको प्रधानमन्त्रीले संसद् बाहिरका विज्ञलाई सरकारमा सहभागी गराउन पाउनुपर्छ। यसबाट महँगो हुँदै गइरहेको संसदीय चुनाव केही हदसम्म नियन्त्रण हुनेछ। संसद् सरकारको काम कारबाहीको निगरानी तथा नीति निर्माणको काममा अझ बढी फोकस हुनेछ। अहिले प्रदेश संरचनाहरूप्रति वितृष्णा बढ्दो छ। प्रदेश संरचना खारेजीको माग बढ्दै गइरहेको छ। यसको मुख्य कारण प्रदेशका अधिकारहरू केन्द्रबाट प्रयोग हुनु र प्रदेश संरचना औचित्यविहीन हुँदै जानु हो। तर हाम्रो संवैधानिक र संघीय संरचनाको भावना त्यस्तो होइन। केन्द्र सरकारले रक्षा, विदेश नीति तथा परराष्ट्र सम्बन्ध, राष्ट्र बैंक तथा मौद्रिक नीति, संघीय र तथा दस्तुर, अन्तर्राष्ट्रिय सन्धिसम्झौता सीमा सुरक्षा, ठूला ठूला केन्द्रीय योजनाहरू, दूरसञ्चार प्रणाली, राष्ट्रिय विद्युत् प्रसारण, हवाई सुरक्षा, संघीय प्रशासन व्यवस्था, संवैधानिक आयोग, संघीय संसद्जस्ता महत्त्वपूर्ण निकायहरूको व्यवस्थापन तथा नियन्त्रण गर्नु गराउनु पर्छ। प्रदेश सरकारले प्रदेशको विकास निर्माण, स्वास्थ्य, शिक्षा, कृषि, सिँचाइ, भूमि व्यवस्था, स्थानीय कर, स्थानीय प्रशासन, स्थानीय सुरक्षा, खेलकुद, प्रदेश स्तरमा सञ्चालन हुने वा भएका सबै आयोजना कलकारखाना प्राकृतिक स्रोत आदिको व्यवस्थापन तथा नियन्त्रणको जिम्मेवारी दिइनु पर्दछ। यसको लागि हाल केन्द्रमा रहेको संघीय सरकारको आकार सानो बनाउन सकिन्छ भने प्रदेशमा रहेका मन्त्री मन्त्रालयहरूको संख्या निश्चित अंकमा तोक्नुपर्ने हुन्छ। प्रजातन्त्र पुनर्स्थापनापछिको ३४ वर्षमा देश विकासले आशातीत फट्को मार्न सकेन। तर पनि विकास हुँदै नभएको चाहिँ होइन। यद्यपि राजनैतिक दल गम्भीर, इमान्दार तथा व्यावहारिक भएको भए देशमा अहिलेसम्म धेरै ठूलो विकास भइसक्ने थियो। त्यसैले सरकारको महत्त्वपूर्ण जिम्मेवारी नियमित राज्य सञ्चालन मात्र होइन। देश विकास र समृद्धिका लागि फड्को मार्ने योजना बनाउने र त्यसको कार्यान्वयनमा जुट्नुपर्छ। त्यसका लागि संविधान कार्यान्वयनमा देखिएका कमी कमजोरी हटाउने, कानुनी अस्पष्टताहरूलाई स्पष्ट पार्ने र राजनैतिक स्थायित्वको लागि संविधानमा सुधार गर्न जरुरी छ। नयाँ पुराना सबै एकै ठाउँमा बसी दलीय स्वार्थभन्दा माथि उठ्न जरुरी छ। अर्थात्, राष्ट्रिय स्वार्थलाई विकास र समृद्धिको पाइला चाल्नैपर्छ।"
किन रोकिँदैन अन्तःशुल्क स्टिकरको तस्करी ?,"काठमाडौं : अन्तःशुल्क स्टिकर टाँसिएका सुर्तीजन्य र मदीराजन्य वस्तु मात्रै बैध मानिन्छ। सरकारको आयको मुख्य स्रोतमा रूपमा लिइने यस्ता वस्तुमा परिणामअनुसार अन्तःशुल्क स्टिकर दिँदा सरकारले कर लिन्छ। उद्योग सञ्चालकले आफ्नो उद्योगलाई कति स्टिकर चाहिने हो विभागमा निवेदन दिएर त्यसबापतको कर तिरेपछि मात्रै पाउँछन्। त्यस्ता स्टिकर प्रतिगोटा परिणाम हेरी २ सय २८ देखि १ हजार ३ सय ६ रुपैयाँसम्म पर्छ। तर, त्यही कर छली गर्न भारतबाट नेपालमा नक्कली स्टिकरकै तस्करी भइरहेको छ। ०७८ भदौ ५ गते रूपन्देहीको बेलहिया नाकाबाट अवैध रूपमा भित्र्याइएको नक्कली स्टिकरसहित दुई जनालाई सशस्त्र प्रहरीले नियन्त्रणमा लियो। सिद्धार्थनगर नगरपालिका३ का सहिद अन्सारी र सोही स्थानका अमानत अलीको घरमा छापा मार्दा ५० युपीको १ सय ८० एमएलको मदिरामा लगाइने २ लाख ४० थान नक्कली स्टिकर बरामद गर्यो। गत पुस पहिलो साता पनि ३९ थान स्टिकर भारतबाट भित्र्याउँदै गर्दा वीरगन्ज भन्सार कार्यालय नजिकैबाट प्रहरीले बरामत गर्यो। यस्ता तस्करी पटकपटक हुने गरेको आन्तरिक राजस्व विभागअन्तर्गत रहेका कार्यालयहरूसँग रेकर्ड छ। २०७४ भदौमा पनि वीरगन्ज भन्सारमा भारतबाट ल्याएको ८६ हजार नक्कली अन्तःशुल्क स्टिकर बरामद गरिएको थियो। माथि उल्लेखित पक्राउ र बरामतका उदाहरण मात्रै हुन्। नेपालमा उत्पादित शीलबन्दी मदिराको बोटलमा आन्तरिक राजस्व विभागले टाँस्ने अन्तःशुल्क स्टिकर विभिन्न समयमा भारतबाट भित्र्याउने क्रममा बरामत भइरहेका छन्। यसले राजस्व संकलनमा ठूलो क्षति बेहोर्नु परेको छ। विभागका अनुसार नेपालमा ९० वटा मदिरा उत्पादन गर्ने उद्योगहरू छन्। सबै उद्योगमा अनुगमन गर्न कर्मचारी नपुग्ने भएकाले अनुसन्धान गर्न नसकिएको विभागका उपमहानिर्देशक टंकप्रसाद पाण्डेय बताउँछन्। अनुगमनमा खटिने कर्मचारी कम छन्। एउटै कर्मचारीलाई ५ ठाउँमा अनुगमन गर्न पठाउनु परेको छ। यसैले चाहेअनुसार अनुगमन गर्न सकिएको छैन, उनले भने। हालसालै काठमाडौं, पोखरालगायतका रेस्टुरेन्टहरूमा गरेको अनुगमनबाट अन्तःशुल्क नतिरेका मदिरा वितरण भइरहेको फेला पर्यो। पुस १४ गते आन्तरिक राजस्व विभागले गरेको बजार अनुगमनमा ठमेलका होटलहरूबाट विदेशी ब्रान्डका ५३ बोटल अन्तःशुल्कको स्टिकर नटाँसिएका शंकास्पद मदिरा जफत भएको थियो। पुस १९ गते पोखराको होटलहरूबाट स्टिकर नटाँसिएका ९९ बोटल भारतीय मदिरा फेला परेको थियो। पुस २५ गते बुटवल कावासोतीमा भारतबाट चोरी पैठारी गरेको १० बोरा सुर्तीजफत गरिएको छ। यस्ता अवैध कारोबारीलाई नियन्त्रणमा लिएर अनुसन्धान गरिरहेको पनि हुन्छ। तर, सुधार र नियन्त्रण भने हुँदैन। विशेष गरेर चुनाव ताका यस्तो वस्तुको चोरी पैठारी मौलाउने गरेको विभागका उपमहानिर्देशक टंकप्रसाद पाण्डेय बताउँछन्। भारतको खुला सीमा भएकाले चोरीका सामान धेरै आउने गरेको हो। ठूला गाडी फेला परेको छैन। तर, फाटफुट्ट अवैध सामान भेटिने गरेको छ, उनले थपे। पछिल्लो समय ठमेलको ३ वटा र ललितपुरको एउटासहित ४ वटा चाइनिज रेस्टुरेन्टमा गरेको अनुगमनमा विभागले अवैध मदिराहरू भेटिएको पाण्डेय बताउँछन्। चोरी निकासी मदिरा बढेकै छ। यसको कारण हरेक वर्ष मदिरामा अन्तःशुल्कको दरबन्दी (राज्यलाई तिर्ने कर) बढाउँदै लगियो। यसरी बढाउँदा भारतमा भन्दा नेपालमा मदिरा महँगो पर्न गयो। भारतको मदिरा नेपालमा आउन थाल्यो, उनी भन्छन्, पूर्वमा सिक्किमबाट र पश्चिममा उत्तराखण्डबाट मदिराहरू चोरी भएर आउन थाले। दसैंतिहारमा मात्रै नेपालका इन्डियन आर्मीहरूले ल्याएको मदिराले बजार भरिएको थियो। सोही क्रममा जफत गरिएको थियो। यसकारणले पनि नेपाली बजारमा मदिरा उत्पादन घटेको देखिएको हो। विगत २ वर्षअघि स्टिकर छपाइका लागि विभागले टेन्डर निकालेको थियो। तर, यसमा विभागविरुद्ध २ वर्षदेखि मुद्दा चलिरहेको थियो। नक्कली स्टिकर राखेर बेचबिखन गर्ने पनि फाटफुट्ट भेटिरहेको उनले स्वीकार गरे। विदेशबाट आउने ६० प्रतिशत यात्रुले ड्युटी फ्रिबाट मदिरा ल्याउने गर्छन्। प्रतिव्यक्ति एक लिटरको एक बोटलसम्म मदिरा ल्याउन छुट छ। यसले गर्दा पनि मदिराबाट उठ्ने अन्तःशुल्क कमी हुन गएको हो, उनले थपे। आन्तरिक राजस्व विभागमा टंकमणि शर्मा तात्कालीन महानिर्देशक हुँदा मदिरामा नक्कली स्टिकर लगाउनेविरुद्ध अभियाननै चलायका थिए। नेपाल मदिरा उत्पादक संघले नक्कली स्टिकरको प्रयोग बढेको र यसलाई नियन्त्रण गर्न अनुरोध गरेसँगै उनले अभियाननै चलाए। यसको परिणाम स्वरूप नक्कली स्टिकर लगाएर मदिरा उत्पादन गर्ने समूह त्यतिबेला निस्क्रिय भएका थिए। तर, अहिले पुनः पहिले कै अवस्था आयो। बजार तथा उद्योगको अनुगमन फितलो हुँदा र गुणस्तर नभएका स्टिकर भएकाले पनि चोरी स्टिकर प्रयोग भइरहेको सरोकारवालाहरू औंल्याउँछन्। यस्ता छली रोक्न अन्तःशुल्क प्रशासन, आन्तरिक राजस्व कार्यालयले राम्रोसँग मोनिटरिङ गर्न नसक्दा बजारमा नक्कली स्टिकरको प्रयोग हुने गरेको पूर्वराजस्व सचिव रामशरण पुडासैनी बताउँछन्। उनकाअनुसार फ्याक्ट्रीमा नियन्त्रण कम भयो। व्यापारीले स्टिकर नक्कली लगाए तर यसो गरेर कसरी निकाल्न सक्छ ? यदि फ्याक्ट्रिमा नियन्त्रण गर्ने राम्रो संयन्त्र हुने हो भने नक्कली स्टिकर प्रयोगको समस्या हुने थिएन, उनले थप्दै अन्नपूर्णसँग भने, यससँगै सरकारले गुणस्तर स्टिकर प्रयोग नगरेकाले पनि एउटै स्टिकर उप्काएर धेरैमा प्रयोग गरेको हुनाले गुणस्तरयुक्त स्टिकर हुन जरुरी छ। अझ अब स्टिकर डिजिटाइजेसनमा गए यस्ता तस्करी केही हदसम्म नियन्त्रण हुनसक्छ। २०७८ भदौ ५ गते भारतबाट अवैध रूपमा भित्र्याइएको अन्तःशुल्कका नक्कली स्टिकर सार्वजनिक गर्दै सशस्त्र प्रहरी। तस्बिर : सलमान खान मुलुकभर अन्तःशुल्क टिकट प्रयोग हुने प्रतिष्ठानहरू कुल २ सय ७२ वटा छन्। यसअन्तर्गत मदिराको फ्याक्ट्री ९४ वटा, वाइनको ४० वटा, वियरको ११ वटा, साइडर (रेडबुल, एप्पल जुसजस्ता केही मात्रामा अल्कोहलको प्रयोग), चुरोटका ४ कम्पनी र सुर्तीजन्य (गुट्खा, सुर्ती)का १ सय २१ वटा फ्याक्ट्रीले आफ्नो उत्पादनमा अन्तःशुल्कको स्टिकर प्रयोग गर्ने गर्छन्। यो संख्या सरकारबाट इजाजत लिएर नवीकरण भएकाको हो। स्टिकर चोरी राजस्व चुहावट होइन छली हो। यस्ता खालको राजस्व छली एक प्रकारको अपराधसमेत ठानिन्छ। पूर्वराजस्व सचिव रामशरण पुडासैनी यस्ता क्रियाकलाप राज्यविरुद्धको अपराध भएको बताउँछन्। यो एक खालको अपराध नै हो। कानुनबमोजिम अन्तःशुल्कः स्टिकर लगाएर मात्रै यस्ताखालको राजस्व सरकारलाई तिर्नुपर्छ। राजस्व तिरेको प्रमाण स्टिकर हो। सक्कली स्टिकर लगाएमा राजस्व तिरेर अन्तःशुल्क अधिकारीको स्वीकृतिमै प्रणालीबाट बाहिर निकालिन्छ। स्टिकर नलगाएको चोरी पैठारी वा फ्याक्ट्रीबाट चोरेर निकालेको भन्ने बुझिन्छ। सरकारको राजस्व छलेर कति नक्कली स्टिकर चोरी हुने गरेको छ भन्ने एकिन तथ्यांक छैन। आन्तरिक राजस्व विभाग, कार्यालय, भन्सार तथा प्रहरीले बेलाबेलामा अनुगमनको क्रममा समातिएको बाहेक अरू रेकर्डमा पनि आउँदैन। सबै अनुगमनबाट भेटिएका बाहेक थुप्रै छलीका कामहरू भए पनि सबै जानकारी नहुने भएकाले समग्रमा राज्यलाई कति घाटा भइरहेको छ भन्ने यकिन आंकडा भन्न सम्भव नहुने पूर्वराजस्व सचिव पुडासैनी बताउँछन्। यद्यपि सरकारले अन्तःशुल्क लाग्ने वस्तुहरूमा तोकिएको दरलाई लिएर बाहिरिएको छलीको घटनालाई आधार मानेर केही अनुमान गर्न सकिने तर्क गर्छन्। तर, यो सतप्रतिशत राज्यलाई लागेको घाटाबारे थाहा नभए पनि केही हदसम्म अनुमान गर्न सकिने उनको भनाइ छ। अहिलेको म्यानुअल स्टिकरलाई डिजिटलमा परिणत गरेर नम्बर, कोड, साइनको प्रयोग गर्न सके राजस्व छली घट्न मद्दत पुग्छ। रामशरण पुडासैनी, पूर्वराजस्व सचिव अनुगमनमा खटिने कर्मचारी कम छन्। एउटै कर्मचारीलाई ५ ठाउँमा अनुगमन गर्न पठाउनु परेको छ। यसैले चाहेअनुसार अनुगमन गर्न सकिएको छैन। टंकप्रसाद पाण्डेय उपमहानिर्देशक, आन्तरिक राजस्व विभाग आन्तरिक राजस्व विभागकाअनुसार अहिले सरकारले अन्तःशुल्कको दर बढाएको छ। २०७९ जेठ १५ पछिको दरलाई आधार मान्दा मदिराजन्य तथा सुर्तीजन्य वस्तुको दर बढाइएको छ। जसअन्तर्गत ४२८ प्रतिशत अल्कोहलको मात्रा भएको तयारी मदिराको प्रतिलिटर १ हजार ३ सय ६ रुपैयाँको अन्तःशुल्क स्टिकर प्रयोग गर्नुपर्छ। यसैगरी क्रमशः ३९९४ प्रतिशत अल्कोहलको मात्रा भएको तयारी मदिरालाई प्रतिलिटर १ हजार २ सय १५ रुपैयाँ र ४८५ प्रतिशत अल्कोहल भएका र यसबाहेकका तयारी मदिरालाई प्रतिलिटर १ हजार ७ सय ५० रुपैयाँ लाग्छ। ३४२३ प्रतिशत अल्कोहल भएकालाई प्रतिलिटर ६ सय १०, २८५३ प्रतिशत अल्कोहललाई प्रतिलिटर ४ सय ७२, १७१२ प्रतिशत अल्कोहलको मात्रा भएकालाई प्रतिलिटर ४२ रुपैयाँ अन्तःशुल्कको व्यवस्था छ। यस्तै अन्य मदिराको कच्चा पदार्थका रूपमा प्रयोग हुने मादक पदार्थ स्प्रिट समेतलाई प्रतिलिटर २ सय २८ रुपैयाँ अन्तःशुल्क लाग्छ। तर, आयातित मदिराको हकमा उक्त दरबन्दीमा तोकिएको अल्कोहलको मात्रामा १ प्रतिशतसम्म फरक भएमा सोही दरबन्दी लाग्नेछ र १ प्रतिशतभन्दा बढी फरक भएमा नजिकको उच्चदरको दरबन्दीअनुसार अन्तःशुल्क लगाई असुल गरिँदै आएको छ। चुरोटको प्रतिपाकेट अन्तःशुल्क ३० रुपैयाँ लाग्दछ। फिल्टर नभएको सुर्ती (लम्बाइमा) प्रतिएम (अटोमिटर्स) ७ सय १० रुपैयाँ, ७० मिमिसम्मको लम्बाइको प्रतिएम १ हजार ६ सय ३५, ७० भन्दा बढी ७५ मिमिसम्म लम्बाइको प्रतिएम २ हजार ८ सय ८०, ७५ भन्दा बढी ८५ मिमिसम्म लम्बाइको २ हजार ८ सय ८० रुपैयाँ, ८५ मिमिभन्दा बढी लम्बाइको प्रतिएम ३ हजार ९ सय ६५ रुपैयाँ अन्तःशुल्क तोकिएको छ। तमाखुमा प्रतिकिलोग्राम २ हजार रुपैयाँ, चुरोट तथा बिडीको लागि प्रशोधित सुर्ती प्रतिकिलो ग्राम ३ सय ४३ रुपैयाँ र पुनर्निर्मित सुर्ती, प्याकिङ सुर्ती, धुलो सुर्तीलगायतको प्रतिकिलो ४ सय ६० रुपैयाँ शुल्क राज्यलाई र्निुपर्ने व्यवस्था छ। यसबाहेक जर्दा, खैनी, गुट्खा र निकोटीनयुक्त पान मसलाहरू र यस्तै सुर्ती मिश्रित तयारी वस्तुको प्रतिकिलोग्राम ८ सय २१ रुपैयाँ, र हुक्का फ्लेवरका वस्तुको प्रतिकिलोग्राम १ हजार ४ सय रुपैयाँको अन्तःशुल्क तिर्नुपर्छ। अहिले सरकारले म्यानुअल रूपमा अन्तःशुल्कको स्टिकरलाई डिजिटलाइज्ड गरेर राजस्व छली नियन्त्रण हुने सरोकारवालाहरू बताउँछन्। पूर्वराजस्व सचिव पुडासैनी अब सरकारले नक्कली स्टिकरलगायतका राजस्व छलीलाई रोक्न डिजिटलाइज्डमा जान सुझाव दिन्छन्। उनका अनुसार आयातित वस्तुमा होस् वा उद्योगबाट उत्पादन भएका वस्तुलाई अब डिजिटलबाट नियन्त्रण गर्न जरुरी छ। अहिलेको म्यानुअल स्टिकरलाई डिजिटलमा परिणत गरेर नम्बर, कोड, साइनको प्रयोग गर्न सके राजस्व छली घट्न मद्दत पुग्छ, उनी भन्छन्, यसो हुँदा व्यवसायीले गरेको उत्पादनमा राख्न कति स्टिकर लग्यो, कति प्रयोग गर्यो, कति बाँकी राख्यो भन्ने पारदर्शी हिसाब रहन्छ। यसैले नियन्त्रणका लागि फिजिकल सिटकरभन्दा डिजिटल स्टिकर उपयुक्त हुने उनी बताउँछन्। यता ट्रेड विज्ञ डापोषराज पाण्डे सरकारले अन्तःशुल्क विशिष्ठ उत्पादन (स्पेसिफिक प्रडक्ट)का लागि गरिनुपर्नेमा सरकारले देशभित्र उत्पादन हुने वा नहुने सबैमा गरिएको बताउँछन्। सरकारले नक्कली स्टिकर आयात ठप्प पार्न प्रविधिमैत्री स्टिकर बनाउनुपर्ने उनको तर्क छ। स्टिकर स्क्यान गर्नासाथ कम्पनीलगायतका विस्तृत विवरण आउने खालका गुणस्तरयुक्त डिजिटल प्रविधिमैत्री बनाए नक्कली स्टिकरको टन्टै व्यहोर्न पर्दैन। यसले अन्तःशुल्कमा हुने चुहावट रोक्न मद्दत पुग्छ, उनले भने। स्टिकर छपाइमा अदालतले स्वीकृति दिएसँगै ६ महिनामा १० अर्ब विगत २ वर्षअघि स्टिकर छपाइका लागि विभागले टेन्डर निकालेको थियो। तर, यसमा विभागविरुद्ध २ वर्षदेखि मुद्दा चलिरहेको थियो। छपाइमा यस्तो समस्या हुँदा बजारमा वैधानिक स्टिकर आएन। कामचलाउका लागि जनक शिक्षा सामग्रीलाई ९६ करोड पिस स्टिकर छाप्न लगाइएको थियो। यतर यो स्टिकर नच्यातिने खालको भयो भन्ने टिप्पणी छ। विभागका उपमहानिर्देशक पाण्डेय अहिले अदालतले खरिद प्रक्रिया गर्न आदेश दिएसँगै यसअघि सबैभन्दा कम मूल्यमा टेन्डर परेको मदरास सेक्युरिटी प्रेससँग खरिद प्रक्रिया सुरु गरेको जानकारी दिए। उनका अनुसार करिब १० अर्ब थान स्टिकर ६ महिनामा उपलब्ध गराउने भएको छ। पाण्डेय भन्छन्, अहिले पर्याप्त स्टिकर नभएर समस्या देखिएको र यसैबीच भारतबाट चोरी स्टिकर भित्रिने मौका पाएको देखियो। नक्कली स्टिकर पटकपटक भित्रिएको उनले स्वीकार गरे। पछिल्लो समय अर्थ मन्त्रालयसँग पनि राजस्व कसरी बढाउन जोड दिने भनेर पटकपटक छलफल भइरहेको छ। चुहावट रोकेर राजस्व बढाउनमा जोड दिइने भएकाले अनुगमनलाई कडा बनाउन लागिएको उनले जनाए। अहिले मदिराबाट उठ्ने अन्तःशुल्क संकलन गत वर्षको तुलनामा घटेको छ। आर्थिक वर्ष २०७८७९ को मंसिरसम्ममा मदिराबाट मात्रै ११ अर्ब १ करोड रुपैयाँ बराबरको कुल अन्तःशुल्क उठेको थियो। तर, चालू आर्थिक वर्षको मंसिरसम्ममा भने १५२६ प्रतिशतले घटेर ९ अर्ब ३३ करोड रुपैयाँ मात्रै उठेको छ। विभागले अन्तःशुल्कअन्तर्गत उठाउने सुर्तीजन्य, बियर, अन्य औद्योगिक उत्पादनलगायतका शीर्षकको तुलनामा मदिराबाट हुने आय घटेको हो। यद्यपि सुर्तीजन्यबाट भने २६८७ प्रतिशतले अन्तःशुल्क वृद्धि भएर कुल ११ अर्ब ९० करोड उठेको छ। गत आवको सोही अवधिमा ९ अर्ब ३८ करोड रुपैयाँ उठेको थियो। यसैगरी बियरको १३ अर्ब २१ करोड रुपैयाँ उठेको छ। गत वर्ष १२ अर्ब १० करोड रुपैयाँले उठेकोमा ९१७ प्रतिशतले वृद्धि भएको छ। विभागका उपमहानिर्देशक पाण्डेय मदिरामा अन्तःशुल्क घट्नुको कारण वियरको प्रयोगमा आकर्षण बढेकाले पनि हुनसक्ने अनुमान गर्छन्। यस्तै, अन्य औद्योगिक उत्पादनको अन्तःशुल्क ११३९ प्रतिशतले बढेर कुल ८ अर्ब २ करोड रुपैयाँ उठेको छ। समग्रमा यस्ता वस्तुबाट सरकारले चालू आवको ५ महिनामा कुल ४२ अर्ब ६४ करोड रुपैयाँ बराबरको अन्तःशुल्क उठाएको विभागल जानकारी दिएको छ। यो गत वर्षको तुलनामा ६९८ प्रतिशतले बढी हो। अघिल्लो आवको सोही अवधिमा ३९ अर्ब ७८ करोड रुपैयाँ उठेको थियो। यद्यपि आव २०७८७९ मा संकलित कुल अन्तःशुल्क १ खर्ब ३ अर्ब रुपैयाँ छ। सो आवमा सुर्तीजन्य पदार्थ (चुरोट, बिडी)बाट २४ अर्ब ६० करोडको अन्तःशुल्कबापत असुली भएको थियो। यसैगरी मदिराबाट ३० अर्ब ४१ करोड, बियरबाट मात्रै ३१ अर्ब र अन्य औद्योगिक उत्पादनबाट १७ अर्ब १० करोड बराबरको अन्तःशुल्कबापत राजस्व संकलन भएको छ। यसअनुसार सुर्तीजन्य पदार्थको योगदान २३८४ प्रतिशत, मदिराको योगदान २९५२ प्रतिशत, बियरको योगदान ३००९ प्रतिशत, र अन्य औद्योगिक उत्पादनको योगदान १६५५ प्रतिशत रहेको आन्तरिक राजस्व विभागले जानकारी दिएको छ। विगतको तथ्यांकलाई विश्लेषण गर्दा आन्तरिक राजस्व संकलनमा अन्तःशुल्कको योगदान आव २०७४७५ मा चुरोट बिडी १४ अर्ब ४ करोड, मदिरा २२ अर्ब ९६ करोड, बियर १५ अर्ब ६२ करोड, अन्य औद्योगिक उत्पादनको संकलन ७ अर्ब ८४ करोड गरी जम्मा ६० अर्ब ४६ करोड रुपैयाँ रहेको छ। आव २०७६७७ मा आइपुग्दा आव २०७५७६ भन्दा ८ अर्ब ७७ करोडले घटेको र त्यसपछि वृद्धि हुँदै गएको देखिन्छ। सो अवधिसम्म अन्तःशुल्कतर्फ यस वर्ष १३८१६ करदातालाई अन्तःशुल्क इजाजतपत्र प्रदान तथा नवीकरण गरिएको छ। यता विभागकाअनुसार अभिवृद्धि कर ऐन, २०५२, आयकर ऐन, २०५६ र अन्तःशुल्कले समय सीमा (४ वर्ष) भित्र कर परीक्षणका लागि छनोट भएका करदाताहरूको कर परीक्षण कार्य सम्पन्न गर्न सकिएको छैन। आव २०७७७८ बाट जिम्मेवारी सरेका कर परीक्षण गर्ने बाँकी करदाताको संख्या ८ हजार ९ सय ३४ छ। किन लागाइन्छ अन्तःशुल्क ? अन्तःशुल्क वा अन्तःशुल्क कर (एसाइज ड्यूटी) भनेको अप्रत्यक्ष कर हो। यो कर आमजनताको स्वास्थ्यमा हानि पुर्याउने, वातावरणलाई प्रतिकूल असर पार्ने र विलासिताका वस्तुमा सरकारले अन्तःशुल्क लगाउने गर्छ।"
अपांगतामैत्री संरचना बनाउन दबाब दिनेछु,"अपांगताबाट अवसर पाउनु भयो संसद् छिर्ने तपाईं पहिलो हो ? संविधानले दिएको अधिकार महिला, जनजातिलगायतका अन्यले उपभोग गर्दै आए पनि अपांगताबाट कोही पनि संसद् छिर्नु भएको थिएन। मैले पहिलोपटक अधिकार पाएकी छु। ह्विलचियरबाट बागमती प्रदेशमा संसदीय यात्राको सुरुआत गरेकी छु। अपांग भएर पाएको अवसर होइन। यो संवैधानिक अधिकार हो। कुनै पनि पार्टीले अवसर नदिएका कारण अवसर पाए जस्तो देखिएको मात्र हो। संविधानको धारा ४२ को सामाजिक न्यायको हक : १ मा आर्थिक, सामाजिक वा शैक्षिक दृष्टिले पछाडि परेका महिला, दलित, आदिवासी जनजाति, मधेसी, थारू, मुस्लिम, पिछडा वर्ग, अल्पसंख्यक, सीमान्तीकृत, अपांगता भएका व्यक्ति, लैंगिक तथा यौनिक अल्पसंख्यक, किसान, श्रमिक, उत्पीडित वा पिछडिएको क्षेत्रका नागरिक तथा आर्थिक रूपले विपन्न खस आर्यलाई समानुपातिक समावेशी सिद्धान्तका आधारमा राज्यका निकायमा सहभागिताको हक हुनेछ। राजनीतिमा कहिलेदेखि लाग्नुभयो ? २०७४ सालमा साझा पार्टीको स्थापनासँगै राजनीतिमा जोडिएको हुँ। फुल टायम पार्टीको काम गर्थे, सक्ने योगदान राजनीतिमा गरेपछि पार्टीले अपांगताले पाउने अधिकार सुनिश्चित गरेको हो। जसमा समावेशी सिद्धान्तका आधारमा राज्यको निकायमा सहभागिताको हक हुने भन्ने व्यवस्था छ। समाजमा अन्यपछि परेका वर्गजस्तै महिलालाई पनि समावेशी सिद्धान्तका आधारमा राज्यको निकायमा सहभागिताको हक हुने व्यवस्था गरेको छ। सोहीअनुसार पार्टीले समानुपातिक सदस्यमा निर्वाचित गर्यो अनि सांसद बनें। मेरुदण्ड पक्षपात (स्पाइनल कर्ड इन्जुरी) को अपांगता कहिले देखि हुनुहुन्छ ? २०६६ सालमा घाँस काट्न जाँदा भीरबाट लडेर मेरुदण्ड पक्षपातको अपांगता भएँ। कम्मरमुनिको भाग चल्दैन। म त्यतिबेला १६ वर्षकी थिएँ। त्यो दर्दनाक अवस्था सम्झिँदै पीडा हुन्छ। भर्खरै एसएलसी सकेर ११ पढ्दै थिएँ। १ महिना मात्र कलेज जान पाएकी थिएँ। दसैं बिदाका बेला घाँस काटन जाँदा दुर्घटना हुन पुग्यो। त्यसपछि १ वर्ष त अस्पतालमै बस्नुपर्यो। उपचार गर्ने क्रममा पढाइ २३ वर्ष रोकियो। कसरी पढ्ने के गर्ने अन्योल भएको थियो। नेपालको भौतिक संरचना त्यसमा पनि रामेछाप त झनै दुर्गम जिल्ला पढ्न जाने ठाउँमा सम्म पुग्नु सम्भव थिएन। कसरी यहाँसम्म आउने आँट आयो ? परिवारको सहयोगबाटै सम्भव भएको हो ? बुवाआमाको ६ सन्तानमध्ये ५ जना दिदीबहिनी र एउटा दाइ हुनुहुन्छ। म कान्छी छोरी हुँ। बुवा आर्मी रिटायर्ड हुनुहुन्छ। मनमा पढ्ने रहर, जीवन जिउने उम्मिद आत्मबलसँगै आफन्तको हौसला नै मेरो हिम्मत बन्यो। सधैंभरि घरमा बसेर हुँदैन भनेर एकजना आफन्तको सहयोगले काठमाडौ झरें । बनेपा साँगाको रिहावमा बसेपछि बाबाले सबै ठाउँमा अपांगताका लागि केही अवसर छन् कि भन्दै विभिन्न संघसंस्थामा बुझ्दै हिँड्नुभयो। ६ महिनाको कम्प्युटर कोर्ष गर्ने अवसर पाए कोर्ष सकेपछि कम्प्युटर सिकाउन थाले। योसँगै जोरपाटीमा बसेर चामुण्डा सकेन्डरी स्कुलमा भर्ना भए प्लस टु पास गरें। खेलकुदमा रुचि थियो। खेलकुदमा पनि आवद्ध भएँ। मेरो जीवन सहरिया वातावरण पढाइसँगै सहज बन्न थाल्यो। विभिन्न संघसंस्थामा जोडिन थाले अपांग भएकाहरूका लागि काम गर्नुपर्छ भनेर सोच आउन थाल्यो। हरेक दिन कोही न कोही त अपांग भएकै हुन्छन्। विभिन्न दुर्घटनाबाट भइरहन्छन्। अबको तपाईका योजनाहरू के छन् ? अपांगताको क्षेत्रमा के गर्ने सोच्दै हुनुहुन्छ ? पार्टीबाट समानुपातिक सांसद चुनिएपछि संसद् छिरेको पहिलो दिन नै भौतिक संरचना अपांगमैत्री नहुँदा मैले समस्या भोग्नुपर्यो। पहिलोपटक शपथ लिन जाँदा पनि अपांगमैत्री संरचना नहुँदा निकै असहज महसुस गरें। अपांगताबाट निर्वाचित भएको थाहा पाएपछि पनि सचिवालयले सहज बनाउनेतिर चासो दिएन। मलाई सहज वातावरण बनाइदिनु भएन। त्यो देखेर दु : ख लाग्यो।। म जस्ता अन्यले पनि धेरै समस्या भोग्नु भएको छ। ह्विलचियरमा भर्खरै मात्र संसद्मा छिर्दै गर्दा मलाई नीति बनाउने ठाउँमा पुगेको भने विशेषगरी पहिलो प्राथमिकता अपांगता भएकाको अधिकारका लागि भौतिक संरचनामा बढी जोड दिनुपर्छ भन्ने लागेको छ। अपांगमैत्री संरचना कहाँकहाँ आवश्यक छ ? कसरी पहल गर्नुहुन्छ ? बागमती प्रदेशभित्र र बागमतीको मातहतमा भएका सम्पूर्ण सरकारी कार्यालयहरू, सरकारी क्षेत्रमा आवद्ध भएका संघसंस्था डिजाइनहरू अपांगमैत्रीभन्दा पनि युनिभर्सल डिजाइनमा बनाउन पहल गर्छु। युनिर्भसल डिजाइनमा भयो भने अपांगमैत्री, बालमैत्री, वृद्धामैत्री सबैलाई सहज हुन्छ। मेरो एक्लो आवाज वा पहिला निर्माण भइसकेका भवन भएर पनि सायद त्यति परिवर्तन गर्न सहज नहोला। तर, अब बन्ने नयाँ भवनहरू युनिर्भसल डिजाइनमा अपांगमैत्री हुनुपर्छ भन्नेमा मेरो प्रयास रहनेछ। राज्यको स्तरबाटै कानुनमै इन्जिनियर ले नै युनिभर्सल डिजाइन नबनाउँदासम्म पास नगर्ने व्यवस्था गर्नुपर्छ। म कोरिया, दुवै, भारत जस्ता देशमा पुगेको छु। त्यहाँको अभ्यासलाई हामीले पनि अबलम्बन गर्नुपर्छ। विकसित देशमा अपांगमैत्री राम्रो प्राक्टिस छ। त्यही खालको सडकमा ह्विलचियरको लोगो हालेर संरचनामा गाडीदेखि पब्लिक र प्राइभेटमा ठाउँमा पनि सबैका लागि समान अधिकार हुनुपर्छ भन्ने सोचले बनाइएको छ हामीले पनि प्रयास गर्न सक्छौं। अपांगमैत्री संरचनाबाहेक सरकारले अन्य के कुरामा सहज बनाउँदा अपांगताहरूलाई सहज हुन्छ ? अन्य व्यक्तिहरूले जस्तै हामीले पनि त राज्यलाई कर तिरिरहेका छौ। अपांगता भएकाहरू पनि उनीहरू सरह सेवासुविधा पाउनुपर्छ। सहज रूपमा बाँच्न पाउनु पर्छ। यसका जोडदार आवाज बागमती प्रदेशबाट उठाउने छु। जसबाट अन्य प्रदेशले सिक्ने अपांगमैत्री संरचना बनाउन दबाब हुनेछ। अहिले त प्रदेशमा छु। अर्कोपटक संघमा पुगेर देशैभर अपांगताको आवाज बन्ने अपेक्षा पनि छ। म कार्यकारी पदमा छैन। भोलि त्यो ठाउँमा पुग्न पाए कसरी गर्नुपर्छ भन्ने उदाहारणीय काम गरेर देखाउने अठोट छ। मलाई पहिला लाथ्यो। अपांगता भएकालाई पहिला शिक्षा स्वाथ्य हो। दोस्रो प्राथमिकतामा शिक्षा, स्वाथ्यमा सरकारले हेर्नुपर्छ। त्यसैगरी अपांगता व्यक्तिलाई सबैभन्दा पहिलो स्टेप ट्वाइलेट देखि लिएर स्कुल, कलेज, सडकसम्मका भौतिक संरचना युनिभर्सल डिजाइनमा बनाउने योजना छ। अपांग भएपछि कुनै विभेद भोग्नुपरेको दु : खद क्षण छ कि छैन ? अपांग भएपछि सानातिना समस्या भोग्नुपर्छ। त्यस्तो कुनै ठूलो विभेद गर्नुपरेको छैन। मलाई परिवारको साथ भएर होला मन दुख्ने विभेद भोग्नु परेन। अरूले पनि हेप्न सकेनन। साथीहरूसँगै रमाउने समयमा अपांगता भएर बस्नु पर्दा कस्तो महसुस गर्नुभयो ? भर्खर ११ मा पढ्दै गर्दा यस्तो भएँ। त्यो दर्दनाक अवस्था कहाँ बिर्सन सकिन्छ र, सँगै स्कुल, कलेज पढेको, खेलेको,बाख्रा चराउन गएका साथीहरूको साथ छुट्यो। बिस्तराबाट पिडा महसुस भएको बेला यस्तो जिन्दगी लिएर के बाँच्नु भनेर आत्महत्या गरौं कि सोच पनि आयो। सांसद बनेपछि तपाईंका साथीहरूलाई के भन्नुहुन्छ ? अहिले त मेरो साथीहरूले मप्रति गर्व गर्नुहुन्छ। उहाँहरूले भन्नु हुन्छ, हामी हिँड्न सक्ने भएर पनि केही गर्न सकेनौं। तिमीले यस्तो अवस्थामा भएर पनि समाजको लागि राम्रो गरेका छांै। उहाँहरूले त्यसो भनिरहँदा निकै हौसला मिल्छ। नेपालमा अपांगता भएकाहरूको संख्या कति छ ? नेपालमा अपांगता भएका व्यक्तिहरूको एकिन डाटा छैन। तर, पछिल्लो जनगणनामा पनि छुटेको छ। जनगणनाअनुसार ८ देखि १० लाख अपांगता भएका व्यक्ति, छन् भन्ने अनुमान छ। म जस्तै ढाड भाँचिएर मेरुदण्ड पक्षघात भएका पनि १ देखि २ लाख छन्। जसको विश्वमै उपचार छैन। रिसर्च हुँदैछ पछि उपचार होला भन्ने आशामा छु।"
नक्कली स्टिकरले राज्यलाई कति हानि ?,"काठमाडौं : सरकारको राजस्व छलेर कति नक्कली स्टिकर चोरी हुने गरेको छ भन्ने एकिन तथ्यांक छैन। आन्तरिक राजस्व विभाग, कार्यालय, भन्सार तथा प्रहरीले बेलाबेलामा अनुगमनको क्रममा समातिएको बाहेक अरू रेकर्डमा पनि आउँदैन। सबै अनुगमनबाट भेटिएका बाहेक थुप्रै छलीका कामहरू भए पनि सबै जानकारी नहुने भएकाले समग्रमा राज्यलाई कति घाटा भइरहेको छ भन्ने यकिन आंकडा भन्न सम्भव नहुने पूर्वराजस्व सचिव रामशरण पुडासैनी बताउँछन्। यद्यपि सरकारले अन्तःशुल्क लाग्ने वस्तुहरूमा तोकिएको दरलाई लिएर बाहिरिएको छलीको घटनालाई आधार मानेर केही अनुमान गर्न सकिने तर्क गर्छन्। तर, यो सतप्रतिशत राज्यलाई लागेको घाटाबारे थाहा नभए पनि केही हदसम्म अनुमान गर्न सकिने उनको भनाइ छ। आन्तरिक राजस्व विभागकाअनुसार अहिले सरकारले अन्तःशुल्कको दर बढाएको छ। २०७९ जेठ १५ पछिको दरलाई आधार मान्दा मदिराजन्य तथा सुर्तीजन्य वस्तुको दर बढाइएको छ। जसअन्तर्गत ४२८ प्रतिशत अल्कोहलको मात्रा भएको तयारी मदिराको प्रतिलिटर १ हजार ३ सय ६ रुपैयाँको अन्तःशुल्क स्टिकर प्रयोग गर्नुपर्छ। यसैगरी क्रमशः ३९९४ प्रतिशत अल्कोहलको मात्रा भएको तयारी मदिरालाई प्रतिलिटर १ हजार २ सय १५ रुपैयाँ र ४८५ प्रतिशत अल्कोहल भएका र यसबाहेकका तयारी मदिरालाई प्रतिलिटर १ हजार ७ सय ५० रुपैयाँ लाग्छ। ३४२३ प्रतिशत अल्कोहल भएकालाई प्रतिलिटर ६ सय १०, २८५३ प्रतिशत अल्कोहललाई प्रतिलिटर ४ सय ७२, १७१२ प्रतिशत अल्कोहलको मात्रा भएकालाई प्रतिलिटर ४२ रुपैयाँ अन्तःशुल्कको व्यवस्था छ। यस्तै अन्य मदिराको कच्चा पदार्थका रूपमा प्रयोग हुने मादक पदार्थ स्प्रिट समेतलाई प्रतिलिटर २ सय २८ रुपैयाँ अन्तःशुल्क लाग्छ। तर, आयातित मदिराको हकमा उक्त दरबन्दीमा तोकिएको अल्कोहलको मात्रामा १ प्रतिशतसम्म फरक भएमा सोही दरबन्दी लाग्नेछ र १ प्रतिशतभन्दा बढी फरक भएमा नजिकको उच्चदरको दरबन्दीअनुसार अन्तःशुल्क लगाई असुल गरिँदै आएको छ। चुरोटको प्रतिपाकेट अन्तःशुल्क ३० रुपैयाँ लाग्दछ। फिल्टर नभएको सुर्ती (लम्बाइमा) प्रतिएम (अटोमिटर्स) ७ सय १० रुपैयाँ, ७० मिमिसम्मको लम्बाइको प्रतिएम १ हजार ६ सय ३५, ७० भन्दा बढी ७५ मिमिसम्म लम्बाइको प्रतिएम २ हजार ८ सय ८०, ७५ भन्दा बढी ८५ मिमिसम्म लम्बाइको २ हजार ८ सय ८० रुपैयाँ, ८५ मिमिभन्दा बढी लम्बाइको प्रतिएम ३ हजार ९ सय ६५ रुपैयाँ अन्तःशुल्क तोकिएको छ। तमाखुमा प्रतिकिलोग्राम २ हजार रुपैयाँ, चुरोट तथा बिडीको लागि प्रशोधित सुर्ती प्रतिकिलो ग्राम ३ सय ४३ रुपैयाँ र पुनर्निर्मित सुर्ती, प्याकिङ सुर्ती, धुलो सुर्तीलगायतको प्रतिकिलो ४ सय ६० रुपैयाँ शुल्क राज्यलाई र्निुपर्ने व्यवस्था छ। यसबाहेक जर्दा, खैनी, गुट्खा र निकोटीनयुक्त पान मसलाहरू र यस्तै सुर्ती मिश्रित तयारी वस्तुको प्रतिकिलोग्राम ८ सय २१ रुपैयाँ, र हुक्का फ्लेवरका वस्तुको प्रतिकिलोग्राम १ हजार ४ सय रुपैयाँको अन्तःशुल्क तिर्नुपर्छ। किन हुन्छ स्टिकरको चोरी ? आन्तरिक राजस्व विभागकाअनुसार अहिले सरकारले अन्तःशुल्कको दर बढाएको छ। २०७९ जेठ १५ पछिको दरलाई आधार मान्दा मदिराजन्य तथा सुर्तीजन्य वस्तुको दर बढाइएको छ। जसअन्तर्गत ४२८ प्रतिशत अल्कोहलको मात्रा भएको तयारी मदिराको प्रतिलिटर १ हजार ३ सय ६ रुपैयाँको अन्तःशुल्क स्टिकर प्रयोग गर्नुपर्छ। यसैगरी क्रमशः ३९९४ प्रतिशत अल्कोहलको मात्रा भएको तयारी मदिरालाई प्रतिलिटर १ हजार २ सय १५ रुपैयाँ र ४८५ प्रतिशत अल्कोहल भएका र यसबाहेकका तयारी मदिरालाई प्रतिलिटर १ हजार ७ सय ५० रुपैयाँ लाग्छ। ३४२३ प्रतिशत अल्कोहल भएकालाई प्रतिलिटर ६ सय १०, २८५३ प्रतिशत अल्कोहललाई प्रतिलिटर ४ सय ७२, १७१२ प्रतिशत अल्कोहलको मात्रा भएकालाई प्रतिलिटर ४२ रुपैयाँ अन्तःशुल्कको व्यवस्था छ। यस्तै अन्य मदिराको कच्चा पदार्थका रूपमा प्रयोग हुने मादक पदार्थ स्प्रिट समेतलाई प्रतिलिटर २ सय २८ रुपैयाँ अन्तःशुल्क लाग्छ। तर, आयातित मदिराको हकमा उक्त दरबन्दीमा तोकिएको अल्कोहलको मात्रामा १ प्रतिशतसम्म फरक भएमा सोही दरबन्दी लाग्नेछ र १ प्रतिशतभन्दा बढी फरक भएमा नजिकको उच्चदरको दरबन्दीअनुसार अन्तःशुल्क लगाई असुल गरिँदै आएको छ। चुरोटको प्रतिपाकेट अन्तःशुल्क ३० रुपैयाँ लाग्दछ। फिल्टर नभएको सुर्ती (लम्बाइमा) प्रतिएम (अटोमिटर्स) ७ सय १० रुपैयाँ, ७० मिमिसम्मको लम्बाइको प्रतिएम १ हजार ६ सय ३५, ७० भन्दा बढी ७५ मिमिसम्म लम्बाइको प्रतिएम २ हजार ८ सय ८०, ७५ भन्दा बढी ८५ मिमिसम्म लम्बाइको २ हजार ८ सय ८० रुपैयाँ, ८५ मिमिभन्दा बढी लम्बाइको प्रतिएम ३ हजार ९ सय ६५ रुपैयाँ अन्तःशुल्क तोकिएको छ। तमाखुमा प्रतिकिलोग्राम २ हजार रुपैयाँ, चुरोट तथा बिडीको लागि प्रशोधित सुर्ती प्रतिकिलो ग्राम ३ सय ४३ रुपैयाँ र पुनर्निर्मित सुर्ती, प्याकिङ सुर्ती, धुलो सुर्तीलगायतको प्रतिकिलो ४ सय ६० रुपैयाँ शुल्क राज्यलाई र्निुपर्ने व्यवस्था छ। यसबाहेक जर्दा, खैनी, गुट्खा र निकोटीनयुक्त पान मसलाहरू र यस्तै सुर्ती मिश्रित तयारी वस्तुको प्रतिकिलोग्राम ८ सय २१ रुपैयाँ, र हुक्का फ्लेवरका वस्तुको प्रतिकिलोग्राम १ हजार ४ सय रुपैयाँको अन्तःशुल्क तिर्नुपर्छ। मुलुकभर अन्तःशुल्क टिकट प्रयोग हुने प्रतिष्ठानहरू कुल २ सय ७२ वटा छन्। यसअन्तर्गत मदिराको फ्याक्ट्री ९४ वटा, वाइनको ४० वटा, वियरको ११ वटा, साइडर (रेडबुल, एप्पल जुसजस्ता केही मात्रामा अल्कोहलको प्रयोग), चुरोटका ४ कम्पनी र सुर्तीजन्य (गुट्खा, सुर्ती)का १ सय २१ वटा फ्याक्ट्रीले आफ्नो उत्पादनमा अन्तःशुल्कको स्टिकर प्रयोग गर्ने गर्छन्। यो संख्या सरकारबाट इजाजत लिएर नवीकरण भएकाको हो। स्टिकर चोरी राजस्व चुहावट होइन छली हो। यस्ता खालको राजस्व छली एक प्रकारको अपराधसमेत ठानिन्छ। पूर्वराजस्व सचिव रामशरण पुडासैनी यस्ता क्रियाकलाप राज्यविरुद्धको अपराध भएको बताउँछन्। यो एक खालको अपराध नै हो। कानुनबमोजिम अन्तःशुल्कः स्टिकर लगाएर मात्रै यस्ताखालको राजस्व सरकारलाई तिर्नुपर्छ। राजस्व तिरेको प्रमाण स्टिकर हो। सक्कली स्टिकर लगाएमा राजस्व तिरेर अन्तःशुल्क अधिकारीको स्वीकृतिमै प्रणालीबाट बाहिर निकालिन्छ। स्टिकर नलगाएको चोरी पैठारी वा फ्याक्ट्रीबाट चोरेर निकालेको भन्ने बुझिन्छ।"
बैतडीका अधिकांश बजार भूकम्पको जोखिममा,"बैतडी : यसै वर्षको कात्तिकमा डोटी केन्द्रबिन्दु भएर ६६ म्याग्निच्युडको भूकम्प आयो। त्यो भूकम्पबाट ६ जनाको ज्यान गयो भनेदर्जनौ घरहरू भत्किए। मंगलबारमात्रै बाजुरा केन्द्रबिन्दु भएर ५९ म्याग्निच्युडको भूकम्पमा परी एक जनाको ज्यान गयो दुई जना घाइते भए। पछिल्लो भूकम्पले पनि बाजुरा र बझाङका स्थानीयका दर्जनौं घर भत्कायो। भूकम्पीय मापनका हिसाबले ६ देखि ७ म्याग्निच्युडका भूकम्पलाई मध्यमस्तरको भूकम्प भनिन्छ। ६ म्याग्निच्युडभन्दा मुनिको भूकम्पलाई साना भूकम्प भनिन्छ। मंगलबार गएको भूकम्पले पनि बाजुरासँगै छिमेकी जिल्लाहरू प्रभावित बनेका छन्। भूकम्पले तत्कालै मानव निर्मित भवनलगायतका संरचनाले क्षति पुयाउने गर्छ भने दीर्घकालीन रूपमा बाढी तथा पहिरोको जोखिम बढाउने गर्छ। साना भूकम्पका कारणले पनि जनधनको क्षति भइरहदा नयाँ बन्ने गरेका संरचनामा सबै पक्षले ध्यान दिनुपर्ने देखिएको छ। बैतडीका मुख्य बजार क्षेत्रमा बनेका ठूला संरचनाहरू भूकम्पीय जोखिममा रहेका छन्। प्राविधिकहरूका अनुसार नयाँ बनेका संरचनामा मापदण्डको पालना नहुने गरेको पाइएको छ। तीन तलाभन्दा ठूलो संरचना बनाउँदा अनिवार्य माटो परीक्षण, नक्सा पासलगायतको प्रक्रिया आवश्यक पर्छ तर बजार क्षेत्रमा पनि कुनै घरधनीले नक्सा पास तथा माटो परीक्षणलगायतको प्रक्रिया नपुर्याउने गरेको दशरथचन्द नगरपालिकाका इन्जिनियर जयसिंह बोहराले बताए। जिल्लामा ठूला संरचनाहरू बनिरहका छन्। कानुनी प्रक्रिया अबलम्बन हुँदैन। हामीले पटकपटक सूचना जारी गरेर नक्सापास गरेर मात्रै संरचना बनाउन आग्रह गर्ने गरेका छौं, तर केही घरधनीहरूले बैंकिङ कारोबारका लागि मात्रै नक्सा पास गर्ने गरेका छन्, उनले भने। जिल्लाको सदरमुकाममा रहेका दशरथचन्द नगरपालिकाको गढी, गोठलापानी, शाहिलेक बजार, पाटन नगरपालिकाको पाटन बजार र खोडपे बजारमा बन्न लागेका संरचनाहरू भूकम्पीय जोखिममा रहेका प्राविधिकहरूले बताएका छन्। पाटन बजार र खोडपे बजारमा बन्ने गरेका अधिकांश संरचनाहरू भूकम्पीय जोखिममा रहेका पाटन नगरपालिकाका सवइन्जिनियर दिनेश ऐरले बताए। बजार क्षेत्रमा आफ्नै तरिकाले घरहरू बनाइने गरिएका छन्। नक्सा पास गरिँदैन, उनले प्रष्ट पारे। घरको जग बसाल्नेदेखि संरचना सम्पन्न भइसक्दासम्म प्राविधिकहरूको सल्लाह लिनुपर्ने भए पनि त्यो नहुने गरेको उनले बताए। जिल्लामा स्थानीय तहहरूले सेवा क्षेत्रभित्र रहेका घरहरूको अभिलेख संकलन गरिरहेका छन्। निर्माण गरिएका घरहरूको अवस्थाका बारेमा अभिलेखीकरण समेत गरिएको पाटन नगरपालिकाले जनाएको छ। अभिलेखीकरणका क्रममा अधिकांश संरचनाहरू भूकम्प प्रतिरोधी नरहेको नगरपालिकाले जनाएको छ। नक्सा पास नगरे पनि घरहरू निर्माणमा देखिएका कमीकमजोरीका बारेमा घरधनीहरूलाई जानकारी गराउने गरिएको छ। सरकारी भवनहरू भूकम्प प्रतिरोधी नै हुने गरेको सहरी विकास तथा भवन डिभिजन कार्यालय बैतडीका प्रमुख लालसिंह बिष्टले दाबी गरे। हाम्रा मातहत बन्ने भवन तथा संरचनाहरू अनिवार्य भूकम्प प्रतिरोधी निर्माण गर्छौं, उनले भने, स्थानीय तह मातहत बन्ने संरचनाका बारेमा हामीलाई जानकारी छैन। २०३७ सालमा बझाङ केन्द्रबिन्दु भएर ठूलो भूकम्प गएको थियो। त्यसपछि पनि २०५८ सालमा सुदूर पहाडमा ठूलो भूकम्प गएको थियो। त्यसबेला ठूलो जनधनको क्षति भएको थियो।"
कर्णाली र बागमतीमा मन्त्रिपरिषद्लाई पूर्णता,"सुर्खेत हेटौंडा : कर्णाली र बागमती प्रदेशमा सरकार गठनले पूर्णता पाएको छ। कर्णालीमा सातवटा मन्त्रालयसहित मुख्यमन्त्री राजकुमार शर्माले बुधबार मन्त्रिपरिषद्लाई पूर्णता दिएका हुन् भने बागमतीमा बुधबार ८ जना नयाँ मन्त्रीहरूले गोपनीयताको शपथ लिएसँगै प्रदेशको मन्त्रिपरिषद्ले पूर्णता पाएको हो। कर्णालीमा एमाले र माओवादीले मन्त्रीको टुंगो लगाएपछि मन्त्रिपरिषद्ले पनि पूर्णता पाएको हो। गत पुस २७ गते माओवादीका राजकुमार शर्मा मुख्यमन्त्री नियुक्त भएका थिए। यसअघि मुख्यमन्त्रीले शपथ ग्रहण गर्दा नै दुई जना मन्त्री नियुक्त गरेका थिए। तर, मन्त्रालयको भागबन्डामा सहमति नजुट्दा उनीहरू पनि विना विभागीय थिए। एमाले र माओवादीबीच सहमति जुटेपछि बुधबार भने मन्त्रिपरिषद्ले पूर्णता पाएको हो। कर्णालीमा सातवटा मन्त्रालय छन्। जसअनुसार मुख्यमन्त्रीसहित माओवादीले चार र एमालेले तीनवटा मन्त्रालय पाएका छन्। माओवादीको तर्फबाट मुख्यमन्त्रीमा राजकुमार शर्मा, भौतिक पूर्वाधार, ऊर्जा तथा जलस्रोत मन्त्रीमा मंगलबहादुर शाही, आन्तरिक मामिला तथा कानुनमन्त्रीमा कृष्णबहादुर जिसी र भूमि, व्यवस्था, कृषि तथा सहकारी मन्त्रीमा भीमप्रकाश शर्मा नियुक्त भएका छन्। यस्तै माओवादीकै तर्फबाट उर्मिला विश्वकर्मालाई भौतिक पूर्वाधार, ऊर्जा तथा जलस्रोत राज्यमन्त्री बनाइएको छ। त्यसैगरी बागमती प्रदेशको मन्त्रीपरिषद्ले पनि बुधबार नै पूर्णता पाएको छ। बुधबार थपिएका ८ जना मन्त्रीमा नेकपा एमालेका तीन, नेकपा माओवादी केन्द्रका तीन र राप्रपाका दुई जना रहेको छ। उनीहरूलाई मुख्यमन्त्री शालिकराम जम्कट्टेलको उपस्थितिमा प्रदेश प्रमुख यादवचन्द्र शर्माले पद तथा गोपनीयताको सपथ खुवाएका थिए।"
नागरिकता मुद्दा हेर्दाहेर्दैमा,"काठमाडौं : उपप्रधान एवं गृहमन्त्री रवि लामिछानेको संसद् सदस्यको अयोग्यता सम्बन्धमा परेको रिट निवेदनको अन्तिम सुनुवाइ बुधबार सुरु भएको छ। मुद्दामा जवाफी बहस नसकिएकाले हेर्दाहेर्दैमा राखिएको छ। यो मुद्दा कायममुकायम प्रधानन्यायाधीश हरिकृष्ण कार्की र न्यायाधीशहरू विश्वम्भरप्रसाद श्रेष्ठ, ईश्वरप्रसाद खतिवडा, डा आनन्दमोहन भट्टराई र अनिलकुमार सिन्हाको संयुक्त संवैधानिक इजलासमा परेको छ। अग्राधिकार प्राप्त यस मुद्दाको सुनुवाइ अब शुक्रबार हुनेछ। अधिवक्ता रविराज बसौला र युवराज पौडेलले लामिछानेको संसद् सदस्यको योग्यता नपुगेको दाबी गर्दै रिट निवेदन दायर गरेका थिए। गत मंसिर ४ को प्रतिनिधिसभा निर्वाचनका लागि चितवन २ बाट उम्मेदवारी दिएलगत्तै लामिछानेको नागरिकता विवाद सुरु भएको थियो। निर्वाचनअघि निर्वाचन आयोगमा उजुरी र निर्वाचन सम्पन्न भएलगत्तै सर्वोच्चमा रिट निवेदन परेको थियो। रिट निवेदक बसौलाले २०७५ जेठ ४ मा लामिछानेले काठमाडौंस्थित अमेरिकी राजदूतावासमा नागरिकता त्याग्न दिएको निवेदनको जवाफ नआउँदै असार ६ गते अध्यागमनमा गएर नागरिकता त्यागेको जानकारी दिएको बताए। नागरिकता त्याग्ने प्रक्रिया असार १४ गते मात्र पूरा भएको उल्लेख गर्दै बसौलाले नागरिकता त्यागेको निस्सा बुझाउन नसकेको चर्चा गरे। विदेशी नागरिकता लिएपछि नेपाली नागरिकता नत्यागे पनि हुने ? जे गरे पनि हुन्छ ?, उनले प्रश्न गरे, दोहोरो नागरिकता र राहदानी बोकेर हिँडे पनि हुने हो ? नेपाल नागरिकता ऐन, २०६३ को दफा ११ मा कुनै नेपाली नागरिकले विदेशी मुलुकको नागरिकता प्राप्त गरेपछि पुनः नेपालमा आई बसोबास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि नेपाली नागरिकता पुनः कायम हुने उल्लेख छ। लामिछानेले २०५० फागुन १० मा काठमाडौं जिल्ला प्रशासन कार्यालयबाट नेपाली नागरिकता लिएका थिए। त्यसपछि अमेरिका गएका उनले २०७० फागुन ९ मा त्यहाँको नागरिकता लिए। उनले फागुन २१ मा अमेरिकी राहदानी पनि प्राप्त गरेका थिए । लामिछाने २०७१ जेठ २२ मा अमेरिकी नागरिकका रूपमा गैरपर्यटक (नाता) भिसामा नेपाल आएका थिए। त्यसपछि नेपालमा बस्दै आएका हुन्। रिट निवेदकका तर्फबाट वरिष्ठ अधिवक्ता सुरेन्द्र भण्डारीले नेपाली नागरिकता पुनः प्राप्ति गर्ने प्रक्रियामा लामिछाने नगएको दाबी गरे। अमेरिकी नागरिकता त्याग्ने प्रक्रिया चलाएकै आधारमा नेपाली नागरिकता पुनः कायम हुन सक्दैन, भण्डारीले भने, त्यागेको निस्सा बुझाएर कानुनले तोकेको प्रक्रिया पूरा गर्नुपर्छ। नागरिकता प्राप्तिका लागि राज्यको सहमति तथा स्वीकृति आवश्यक पर्ने उनले बताए। अधिवक्ता अमृत खरेलले नागरिकता प्राप्तिका लागि निवेदन पर्याप्त नहुने बताए। भने, पुरानो नागरिकताको विवरण भरेर नयाँ जारी गर्ने कानुनी व्यवस्था छ। त्यसका लागि कानुनले तोकेको अधिकारीले आवश्यक जाँच गर्नुपर्छ। ऐनको दफा १० (१) मा नेपालको कुनै नागरिकले आफूखुसी कुनै विदेशी मुलुकको नागरिकता प्राप्त गरेपछि निजको नेपाली नागरिकता कायम नरहने व्यवस्था छ। वरिष्ठ अधिवक्ता सुशील पन्तले विदेशी नागरिकता त्यागेपछि नेपाली नागरिकता पुनः प्राप्तिको स्पष्ट व्यवस्था नभएको दाबी गरे। पहिला नेपालको नागरिकता थियो। त्यसपछि अमेरिकाको लिइयो। अमेरिकाको नागरिकता त्याग्दा तिरेको शुल्कको रसिदसमेत छ। अमेरिकी नागरिकता त्यागेकाले स्वतः नेपाली नागरिक भएको हो, पन्तले भने। लामिछानेले अमेरिकी नागरिकता त्याग गरेको कागजपत्र काठमाडौंस्थित दूतावासमा बुझाएका थिए। अमेरिकी स्टेट डिपार्टमेन्टले निवेदन स्वीकार गरेको लिखित जानकारी २०७५ असार ६ मा अध्यागमन विभागलाई दिएका थिए। नागरिकताको समाप्ति राज्य र व्यक्ति दुवैले गर्न सक्ने उल्लेख गर्दै पन्तले अमेरिकाको नागरिकता त्यागेको जानकारी सरकारलाई दिएकाले नेपाली नागरिकता स्वतः अनुमोदन भएको दाबी गरे। लामिछानेले टेलिभिजनमा काम गर्दा विदेशी नागरिकले काम गरेको भन्दै प्रेस काउन्सिलमा उजुरी परेको सन्दर्भसमेत उनले स्मरण गरे। त्यस बेला श्रम स्वीकृति (वर्क परमिट) नलिई काम गरेको भन्दै २०७५ सालमा प्रेस काउन्सिलमा उजुरी परेको थियो। वरिष्ठ अधिवक्ता सुनिल पोखरेलले अमेरिकी नागरिकता त्यागेपछि नेपाली नागरिकताको पुनः प्राप्तिको निवेदनमा जानु नपर्ने दाबी गरे। उनले रिट निवेदकलाई हकदैया नभएको जिकिर गरे।"
रवि लामिछानेको बचावट मा राज्य लड्न मिल्छ ?,"काठमाडौं : नागरिकता ठगीको विषयमा राज्यले अनुसन्धान गरी आफैं मुद्दा लड्नुपर्ने हो। तर, उपप्रधान तथा गृहमन्त्री रवि लामिछानेको प्रकरणमा परिस्थिति ठीक उल्टो छ। उनले विदेशी र स्वदेशी नागरिकता एवं राहदानी एकसाथ प्रयोग गरेर ठीक गरे भन्दै राज्य नै बहसमा उत्रिन बाध्य भएको छ। राष्ट्रिय स्वतन्त्र पार्टीका सभापति रवि लामिछानेको संसद् सदस्य अयोग्यतासम्बन्धी रिट निवेदनमा सहन्यायाधिवक्ता सञ्जीवराज रेग्मीले प्रतिरक्षा गरेका छन्। त्यो पनि यति कडा कि, न्यायाधीशहरूसँग सवालजवाफ नै भएको छ। उनले अनागरिकले समेत चुनाव लड्न पाउनेसम्म तर्क राखे। लामिछानेको बचावट गर्न सहन्यायाधिवक्ता रेग्मी इजलासमा उभिनु आफैंमा स्वार्थ बाझिनु हो। रेग्मीले प्रधानमन्त्री कार्यालय, गृह मन्त्रालय र निर्वाचन आयोगलाई विपक्षी बनाएर रिट दायर गरिएकाले प्रतिरक्षा गर्नुपरेको बताए। हामीले गरेको प्रतिरक्षा उहाँ (गृहमन्त्री लामिछाने)को तर्फबाट हुँदै होइन। उहाँका तर्फबाट बहस गर्ने निजी कानुन व्यवसायीहरू नै हुनुहुन्छ, उनले भने। तर, उनले सरकारको होइन, लामिछानेको बचावटमा गहकिला तर्क प्रस्तुत गरे। सरकारी निर्णय ठीक सावित गर्नुभन्दा लामिछानेको दोहोरो नागरिकता कानुनसम्मत भन्ने तर्क अघि सारे। सहन्यायाधिवक्ता रेग्मीले दुवै जना रिट निवेदकलाई रिट निवेदन दिने हकदैया नभएको दाबी गरे। उनले भने, अदालतले पनि यो सुरु कारबाहीका रूपमा हेर्ने मुद्दा हो। असाधारण क्षेत्राधिकारअन्तर्गत मुद्दा छिन्ने अधिकार क्षेत्र राख्दैन। इजलासमा बहसकै क्रममा रेग्मी र न्यायाधीशबीच सवालजवाफसमेत भएको थियो। न्यायाधीश अनिल सिन्हाले प्रश्न गरे, निर्वाचनको परिणाम घोषणा हुनुपूर्व जोसुकै नेपाली नागरिकले उजुरी गर्न पाउने तर परिणाम आएपछि उम्मेदवारले मात्रै उजुरी दिन भन्ने हुन्छ र ? सहन्यायाधिवक्ता रेग्मीले हालसम्म सांसदहरूको अयोग्यतासम्बन्धी सबै मुद्दामा पराजित उम्मेदवारहरू नै सर्वोच्च अदालत आएको जवाफ दिए। अर्का न्यायाधीश ईश्वर खतिवडाले पनि सोही विषयमा जिज्ञासा राखे। सहन्यायाधिवक्ता रेग्मीले प्रतिनिधिसभा निर्वाचन नियमावलीमा पराजित उम्मेदवारले मात्र उजुरी गर्न पाउने स्पष्ट व्यवस्था भएको दाबी गरे। नागरिकताको प्रमाणपत्र नलिएको व्यक्ति पनि उम्मेदवार हुन मिल्ने उल्लेख गर्दै उनले नेपाली नागरिक भएको जनाउने अन्य प्रमाण भए पुग्ने बताए। उहाँ (रवि लामिछाने) ले विदेशी नागरिकता लिएपछि यहाँको नागरिकता कायम नरहेको हो। नेपाली नागरिकता पुनः प्राप्तिको प्रक्रिया अनिवार्य छैन, उनले भने।"
माओवादी बैठकमा प्रचण्डले भने एमालेसँगको 'अन्डरस्ट्यान्डिङ' बिग्रेको छ,"काठमाडौं : प्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले राष्ट्रिय सहमतिका आधारमा राष्ट्रपति चयन हुने बताएका छन्। पार्टी कार्यालयमा बिहीबारदेखि सुरु भएको स्थायी कमिटी बैठकमा उनले संसदमा दुई दलबाहेक सबैले विश्वासको मत दिएकाले राष्ट्रिय सहमति गर्नुपर्ने जिम्मेवारी आफ्नो काँधमा आएको ब्रिफिङ गरे। 'संसद सहभागी लगभग सबै दलले विश्वासको मत दिएको अवस्थामा छ। यस्तो अवस्थामा सबैलाई मिलाएर लैजाने कार्यभार ममाथि आएको छ। त्यही भएर राष्ट्रपति निर्वाचनमा राष्ट्रिय सहमति गर्नुपर्छ भन्ने जोड मैले सत्ता गठबन्धनमा गरेको छु,' बैठकमा प्रचण्डले भने। उनले राष्ट्रिय सहमतिमा जोड दिँदा गठबन्धनभित्र केही असन्तुष्टि आएको स्पष्ट पारे। 'राष्ट्रिय सहमतिमा जानुपर्छ भन्दा गठबन्धनभित्र केही दलसँग अन्डरस्ट्यान्डिङ बिग्रेको छ। त्यो अनडरस्ट्यान्डिङ पनि मिलाउनुपर्ने छ,' एमालेलाई इंगित गर्दै उनले भने। उपमहासचिव गरिराजमणि पोखरेलले राष्ट्रिय सहमतिका आधारमा अगाडि बढ्ने विषयमा बैठकमा छलफल भएको बताए। संसदमा दुइटा पार्टीबाहेक सबै दलले विश्वासको मत दिएकाले नयाँ परिस्थिति सिर्जना गरेको उनको भनाइ छ। 'दुइटा पार्टीबाहेक संसदमा भएका सबै पार्टीले विश्वासको मत दिएको छ। त्यसले नयाँ परिस्थिति जन्माएको छ। नयाँ परिस्थितिमा सबै शक्तिलाई कसरी मिलाएर लैजाने जिम्मेवारी माओवादीलाई,' उनले भने। गत ४ माघमा प्रधानमन्त्री प्रचण्डले डाकेको सर्वदलीय बैठक पनि राष्ट्रिय सहमतिकै लागि भएको उनले बताए। 'प्रधानमन्त्रीज्यु राष्ट्रिय सहमतिमै जोड दिनुभएको छ। त्यसका लागि सरकारमा सहभागी सबै दलसँग निरन्तर सम्बाद पनि भइरहेको छ,' उनले भने। माओवादी नेता देवेन्द्र पौडेलले एमालेसहितको राष्ट्रिय सहमतिमा पार्टीको जोड रहेको बताए। 'हामीले एमाले बिनाको राष्ट्रिय सहमति भनेका छैनौं। सबैमा सहमति जुटाएर संविधानले व्यवस्था गरेअनुरुप साझा व्यक्तित्वलाई अघि सार्न सक्यौं भने सम्भावित भोलि हुने दुर्घटना रोक्न सकिन्छ भन्ने हाम्रो भनाइ हो,' बैठकपछि उनले सञ्चारकर्मीसँग भने।"
प्रधानमन्त्री प्रचण्ड र एमाले अध्यक्ष ओलीबीच बालुवाटारमा भेटवार्ता,"काठमाडौं : प्रधानमन्त्री पुष्पकमल दाहाल 'प्रचण्ड' र नेकपा एमाले अध्यक्ष केपी शर्मा ओलीबीच भेटवार्ता भएको छ । बिहीबार दिउँसो ओली प्रधानमन्त्री प्रचण्डसँग छलफल गर्न बालुवाटार पुगेका हुन्। भेटवार्तामा समसामयिक राजनीतिका विषयमा छलफल भएको बालुवाटार स्रोतले जनाएको छ। उनीहरुबीच राष्ट्रपति, उपराष्ट्रपति निर्वाचनको निर्वाचन, प्रदेशमा मन्त्री परिषद् विस्तार, राष्ट्रिय सभा उपनिर्वाचन लगायतका विषयमा छलफल भएको बताइएको छ। राष्ट्रिय सभा सदस्यको उपनिर्वाचनको लागि बुधबार सत्तारुढ दलको तर्फबाट एमालेले कुमार दसौदी र नेपाली कांग्रेसले माधवप्रसाद आचार्यलाई उम्मेदवार बनाएको छ। लुम्बिनी प्रदेशबाट राष्ट्रियसभा सदस्यका लागि नागरिक उन्मुक्ति पार्टीबाट राजेन्द्रवीर रायले उम्मेदवारी दर्ता गराएका छन्। नागरिक उन्मुक्ति सत्ता गठबन्धनमा आबद्ध रहेपनि रेशम चौधरीलाई नछुटाएको भन्दै उम्मेदवार बनाएको हो।"
निर्वाचन व्यवस्थापनमा सुधार हुँदै गएको छ : प्रमुख निर्वाचन आयुक्त,"काठमाडौं : प्रमुख निर्वाचन आयुक्त दिनेशकुमार थपलियाले सामाजिक सञ्जाललाई नियमन गर्न नीति बनाइएपछि निर्वाचन व्यवस्थापनमा सुधार हुँदै गएको बताएका छन्। नेपाल कानून आयोगले आयोजना गरेको प्रतिनिधिसभा र प्रदेशसभा निर्वाचन २०७९, आमसञ्चार पर्यवेक्षण प्रतिवेदन माथिको छलफलमा उनले निर्वाचन अगाडि सामाजिक सञ्जालमध्ये फेसबुक र टिकटकसँग सहकार्य नै गरेर काम गर्दा सहज भएको बताए। उनले सामाजिक सञ्जाललाई प्रेस काउन्सिल नेपालले आफ्नो दायरामा ल्याएर अनुगमन गर्नुपर्ने र सामाजिक सञ्जाल पनि आमसञ्चारमाध्यमकै रूपमा स्थापित हुन खोजिरहेको हुँदा एउटा दायरामा ल्याएर नियमन तथा व्यवस्थापन गर्नुपर्नेमा जोड दिए। प्रेस काउन्सिल नेपालले गर्नुपर्ने कामका बारेमा उल्लेख गर्दै उनले भने, 'प्रेस काउन्सिल नेपाललाई एउटा अनुरोध के छ भने अहिले हामीले जुन प्रतिवेदन बनायौँ, प्रतिवेदनमा ९० प्रतिशत कुरा यिनै होलान्, हामीले यस्तो सफ्टवेयर डेभलप गर्नुपर्छ, अनधिकृत रूपमा प्रकाशित, प्रसारित हुने विषय स्वतः आउने व्यवस्था गर्नुपर्छ।'"
कांग्रेसकै उम्मेदवार राष्ट्रपति हुने सम्भावना छ : उपसभापति खड्का,"बीरेन्द्रनगर : नेपाली कांग्रेसका उपसभापति एवं पूर्व गृहमन्त्री पूर्णबहादुर खड्काले नेपाली कांग्रेसकै उम्मेदवार राष्ट्रपति हुने प्रवल सम्भावना रहेको बताएका छन्। कर्णाली प्रदेश अस्पताल सुर्खेतको अनुगमनपछि पत्रकारहरूसँग संक्षिप्त कुराकानी गर्दै उपसभापति खड्काले यस्तो बताएका हुन्। उनले भने, 'पाटीमा राष्ट्रपतिको उम्मेदवार कसलाई बनाउने भन्ने विषयमा छलफल भईरहेको छ। पाटीले आफ्नो दलबाट राष्ट्रपतिको उम्मेदवार उठाउने र नेपालका सबै दलहरूसँग छलफल गरेर राष्ट्रिय सहमतिकै आधारमा राष्ट्रपति चयन गर्ने कसरत पनि गरिरहेको छ। राष्ट्रपतिमा राष्ट्रिय सहमति नभएपनि कांग्रेसकै उम्मेदवार राष्ट्रपति निर्वाचित हुने सम्भावना बढी छ।' उनले निर्वाचनका बेला गठबन्धन गरेको माओबादीले राष्ट्रपतिको निर्वाचनमा कांग्रेसलाई सहयोग गर्छ कि गर्दैन भन्ने विषयमा बोल्न चाहेनन्। तर पनि राष्ट्रपतिको निर्वाचनमा अहिलेकै सत्ता गठबन्धनका आधारमा परिर्णाम नआउनेमा उनले संकेत गरे। उनले भने, 'हामी अहिले छलफलमै छौँ। राष्ट्रपति निर्वाचनका लागि उम्मेदवार नै पाटीले निर्णय गरिसकेको छैन्। राष्ट्रपतिको निर्वाचनमा कुन दलले कांग्रेसको उम्मेदवारलाई सहयोग गर्ने नगर्ने विषयमा बोल्न हतार हुन्छ। तर यति बुझ्नुस् कांग्रेसले नै उठाएको उम्मेदवार राष्ट्रपति हुनेमा म विस्वस्त छु।' २०७९ सालको मंसिरमा भएको प्रदेश तथा प्रतिनिधि सभा निर्वाचनमा सुर्खेत क्षेत्र नं १ बाट प्रतिनिधि सभामा निर्वाचित भएपछि कांग्रेस उपसभापति खड्का नियमित गृहजिल्ला भ्रमण गर्न थालेका छन्। उनी महिनाको दुई पटकसम्म गृह जिल्लामा आएर विभिन्न विकासी योजनाहरू र अस्पताल लगायतका सार्वजानिक सेवा प्रवाहका विषयमा चासो दिन थालेका छन्। उनले निर्वाचनको बेला जनताका बीचमा रहेका प्रतिबद्धताहरू पूरा गर्न र जनताका सवालहरूलाई सम्बोधन गर्न आफू प्रतिबद्ध रहेको बताएका छन्।"
ऋषिमुनिको तपोभूमि हो नेपाल : मन्त्री पाण्डे,"चितवन : सहरी विकासमन्त्री विक्रम पाण्डेले नेपाल ऋषिमुनिहरूको तपोभूमि रहेको बताएका छन्। श्रीसनातन संस्कृति संरक्षण अभियान र श्रीगण्डकीनारायणी संरक्षण महाआरती परिषद्को संयुक्त आयोजनामा आजदेखि नारायणी नदी किनारमा सुरु भएको साङ्गविराटश्रीगायत्री कोटिहोम ज्ञानमहायज्ञको उद्घाटन गर्दै उहाँले नेपाल पूर्ववत्रूपमा शान्त, सुव्यवस्थित हुनुपर्ने बताए। उनले भने, 'यो भूमि पूर्ववत्रूपमा एउटा शान्त, सुव्यवस्थित होस् र दानवहरूको नगरा, पञ्जाबाट मुक्त होस् भन्ने मैले भगवान्सँग पुकार गर्छु।' यो महायज्ञ हिन्दू धर्मावलम्बीहरूको मात्रै नभएर देशभरिका सबै धर्म मान्नेहरूका लागि भएको उनको भनाइ थियो। विश्व शान्ति र मानव जातिको रक्षाका लागि यस्ता महायज्ञहरू हुन जरुरी रहेको उनले बताए। यहाँ आएर सबै धर्मावलम्बीले पुण्य लिने उनले विश्वास व्यक्त गरे। महायज्ञका लागि सबैले सहयोग गर्न उनले अपिलसमेत गरे।"
राजस्व संकलनमा जिम्मेवारीबाट उम्किन मिल्दैन :अर्थमन्त्री,काठमाडौं : उपप्रधान एवं अर्थमन्त्री विष्णु पौडेलले भन्सार बिन्दुमा हुने चुहावट रोक्न सरकार निर्मम भएर लाग्ने बताएका छन्। ७१ औं अन्तराष्ट्रिय भन्सार दिवसका अवसरमा भन्सार विभागले बिहीबार काठमाडौंमा आयोजना गरेको कार्यक्रममा मन्त्री पौडेलले पछिल्ला समयमा भन्सार बिन्दुबाट हुने चुहावट बढदै गएको र यसको असर राजस्व परिचालनमा समेत परेको भन्दै चुहावट रोक्न सरकार निर्मम भएर लाग्ने बताए। भन्सार बिन्दुबाट कुनै वस्तुको आयात घट्ने तर बजार सोहि बस्तुको मौज्दात नै बढि हुने देखिएकाले यसले भन्सारका लिगल च्यानललाई चुनौति दिने काम भएको उनले बताए । उनले वैध व्यापारलाई प्रोत्साहन र चुहावट रोक्न भन्सार विभागले गम्भीर भएर काम गर्नुपर्ने बताए । अर्थमन्त्री पौडेलले गत आर्थिक वर्षको यहि अवधिको तुलना गर्दा यस आर्थिक वर्षमा १६ प्रतिशतले राजस्व परिचालनमा कमी भएको भन्दै यस्तो आकडा सुनेर मात्रै बस्न सक्ने अवस्थामा सरकार नरहेको जिकिर गरे। राजस्व संकलन गर्ने अभिभारा संकलन गर्ने जिम्मेवारीबाट उम्किन नमिल्ने धारणा राखे । राजस्व परिचालनको क्षेत्रको कमजोरीलाई समाधान गर्दै निष्ठा र कार्यक्षमतालाई प्रभावकारी बनाउँदै लक्ष्य भेटाउने काम गर्न उनले निर्देशन दिए। उनले भन्सार क्षेत्रलाई थप आधुनिकिकरणका योजना निर्माण गर्न पनि सरकार प्रतिवद्ध रहेको धारणा राखे। अन्तराष्ट्रिय व्यापारमा प्रविधिमैत्री भएर अघि बढदा लागत कम हुने र व्यापारलाई सहजीकरण गर्न सकिने उनको भनाइ छ ।
कांग्रेसको केन्द्रीय समिति बैठक अनिश्चितकालका लागि स्थगित,"काठमाडौं : नेपाली कांग्रेस केन्द्रीय कार्यसमिति बैठक अनिश्चितकालका लागि स्थगित भएको छ । बिहीबार कांग्रेस मुख्यसचिव कृष्णप्रसाद पौडेलले एक विज्ञप्ति जारी गर्दै अर्को सूचना प्रकाशित नभएसम्मका लागि बैठक स्थगित भएको जानकारी दिएका छन् । जारी विज्ञप्तिमा भनिएको छ,नेपाली कांग्रेस केन्द्रीय कार्यसमितिको बैठक २०७९ माघ १५ गते आइतबार अपरान्ह १ बजे पार्टीको केन्द्रीय कार्यालय, वीपी स्मृति भवन, वीपी नगर, ललितपुरमा बस्ने भनिएकोमा विशेष कारणवस उक्त बैठक अर्को सूचना प्रकाशित नहुञ्जेलसम्मका लागि स्थगित गरिएको छ । कांग्रेसले केन्द्रीय समितिको पटकपटक स्थगित हुँदै आएको छ। कांग्रेसको डा शेखर कोइराला पक्षले प्रधानमन्त्री पुष्पकमल दाहाल प्रचण्ड लाई विश्वासको मत दिन पार्टीले लगाएको निर्णय गलत भएको ठहर गरेको छ। कांग्रेसको कार्यसम्पादन समितिको बैठकमा महामन्त्रीद्धय गगन थापा र विश्वप्रकाश शर्मा, नेताहरू प्रकाशमान सिंह, अर्जुननरसिंह केसी र प्रदीप पौडेलले प्रधानमन्त्रीलाई विश्वासको मत दिन नहुने मत राखेका थिए। तर, तत्काल पार्टीले हृवीप लगाएपछि उनीहरू पनि प्रधानमन्त्रीलाई विश्वासको मत दिन बाध्य भएको जनाएका छन्। संस्थापनइतर समूहको बैठकमा देउवालाई पहिले आफ्नै हातमा भएको सत्ता जोगाउन नसक्ने, अहिले हातबाट फुस्किसकेपछि फेरि प्रतिपक्षको धर्म पनि निभाउन नसक्ने आरोप नेताहरूले लगाएका छन्।"
"रूसले युक्रेनमाथि गर्यो फेरि मिसाइल प्रहार,किभमा एकजनाको मृत्यु",एजेन्सी : रूसले युक्रेनमाथि फेरि मिसाइल प्रहार गरेको छ। मिसाइल प्रहारबाट युक्रेनको राजधानी किभमा एकजनाको मृत्यु भएको छ। हमलापछि किभको केही स्थानमा बिजुली अवरोध भएको छ। हालसम्म रूसले युक्रेनको राजधानी किभमा कयौं मिसाइल प्रहार गरिसकेको छ। मिसाइल प्रहारबाट ओडेसाका काला सागर क्षेत्रमा रहेको महत्वपूर्ण इन्फ्रास्ट्रक्चरमा ठूलो क्षति पुगेको छ। किभका मेयरले यस घटनाको पुष्टि गरेका छन्। न्युज एजेन्सीका अनुसार रूसको मिलाइल प्रहारपछि युक्रेनमा अलर्ट जारी गरिएको छ। देशभर हवाई सतर्कता जारी भएपछि राजधानीका मेट्रो स्टेसनमा ठूलो संख्यामा मानिसहरु शरण लिन पुगेका थिए। रूसले अक्टुबरबाट युक्रेनको पावर ग्रीडमाथि हवाई हमला जारी राखेको छ। ऊर्जा क्षेत्रमा ठूलो क्षति पुगेपछि देशमा बिजुली आपूर्ति हुन सकेको छैन।
माओवादी केन्द्रको स्थायी कमिटी बैठक सुरू,"काठमाडौं : सत्तारुढ दल नेकपा (माओवादी केन्द्र)को स्थायी कमिटी बैठक सुरू भएको छ। पार्टी केन्द्रीय कार्यालय पेरिसडाँडामा बैठक सुरू भएको हो। बैठकमा सरकारको कामकारबाही,पार्टी संगठन चलायमान र समसामयिक राजनीतिक विषयमा छलफल हुने कार्यक्रम तय भएको छ। पार्टीभित्र उपाध्यक्ष अग्निप्रसाद सापकोटालाई बनाउने तयारी छ। अध्यक्ष पुष्पकमल दाहाल प्रचण्डप्रधानमन्त्री र वरिष्ठ उपाध्यक्ष नारायणकाजी श्रेष्ठ उपप्रधान एवम् भौतिक पूर्वाधार मन्त्री बनेपछि पार्टीका बाँकी काम अगाडि बढ्न नसकेकोले अरुलाई जिम्मेवारी दिनुपर्ने पार्टीभित्र बहस चलेको छ। आजको बैठकले पार्टीको केन्द्रीय समितिको बैठक बोलाउने सम्भावना रहेको एक स्थायी कमिटी सदस्यले जानकारी दिए।"
हरेक व्यक्तिमा प्रज्ञाप्रकाश आवश्यक छ : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले सामाजमा असल नैतिक मूल्य स्थापनाका लागि हरेक व्यक्तिमा प्रज्ञाप्रकाश आवश्यक रहेको बताएका छन् । श्रीपञ्चमी (सरस्वती पूजा)को शुभकामना सन्देश दिँदै उनले समृद्ध नेपाल,सुखी नेपालीको राष्ट्रिय आकाङ्क्षा पूरा गरेर जनताको जीवनमा खुसी भर्न समाजलाई असल नैतिक मूल्यमा उठाउनुपर्ने बताएका हुन्। अध्यक्ष ओलीले एमाले नेपाललाई समृद्ध र नेपालीलाई सुखी बनाउने राष्ट्रिय आकाङ्क्षा पूरा गर्ने नेतृत्वदायी पार्टी रहेको उल्लेख गर्दै समृद्ध नेपाल,सुखी नेपाली हामी नेपालीको साझा राष्ट्रिय आकाङ्क्षा र पार्टीको आफ्नो गन्तव्य बनाएको बताए । स्पष्ट दूरदृष्टि,तदनुसारका नीति र कार्यक्रम एवं ती नीति र कार्यक्रमलाई कार्यान्वयन गर्न क्षेत्रगत कार्ययोजना र आवधिक लक्ष्यसहित एमाले अघि बढिरहेको ओलीले सन्देशमा उल्लेख गरेका छन्।"
राष्ट्रपति भण्डारीबाट वसन्त श्रवण,"काठमाडौं : राष्ट्रपति विद्यादेवी भण्डारीले हनुमानढोकाको नासलचोकमा वैदिक विधिपूर्वक वसन्त श्रवण गरेकी छन्। बिहीबार बिहान १० बजेर ४७ मिनेटको शुभ साइतमा हनुमानढोका दरबार हेरचाह अड्डाका पण्डित देवराज अर्यालले महाकवि जयदेव पन्तद्वारा रचित गुरु गोविन्द महाकाव्यको वसन्त राग श्रवण गराएका हुन्। समारोहमा उपराष्ट्रपति नन्दबहादुर पुन,प्रधानमन्त्री पुष्पकमल दाहाल प्रचण्ड,सभामुख देवराज घिमिरे,राष्ट्रियसभाका अध्यक्ष गणेशप्रसाद तिमिल्सिना,कामु प्रधानन्यायाधीश हरिकृष्ण कार्कीलगायत सहभागी थिए। प्रत्येक वर्ष माघ शुक्ल पञ्चमी अर्थात् वसन्त पञ्चमीका दिन हनुमानढोका दरबार क्षेत्रका नासलचोकमा वसन्त श्रवण गर्ने परम्परा छ । सो अवसरमा नेपाली सेनाले सलामी दिनाका साथै राष्ट्रियगान र पञ्चैबाजासमेत प्रस्तुत गरिएको थियो । मल्लकालमा वसन्तपुरको मोहनचोकमा वसन्तोत्सव मनाउने गरिएको थियो । कामदेवलाई माघशुक्ल पञ्चमीका दिन पूजा गरी वसन्तोत्सव गर्ने गरिएको हनुमानढोका दरबारमा रहेको अभिलेखमा उल्लेख गरिएको छ ।"
आत्मदाहपछि मृत्यु भएका प्रेम आचार्यले उठाएका विषयमा छानबिन गर्न गृहले बनायो समिति,"काठमाडौं : गृह मन्त्रालयले आत्मदाहबाट मृत्यु भएका प्रेम आचार्यले उठाएका विषयमा छानबिन गर्न समिति गठन गरेको छ। बिहीबार गृह मन्त्रायका सहसचिव नारायणप्रसाद रिसालको संयोजकत्वमा ६ सदस्यीय छानबिन समिति गठन गरेको हो। अर्थ मन्त्रालयका उपसचिव, उद्योग वाणिज्य तथा आपूर्ति मन्त्रालयका उपसचिव, श्रम रोजगार तथा सामजिक सुरक्षा मन्त्रालयका उपसचिव, नेपाल प्रहरीबाट प्रहरी उपरीक्षक र राष्ट्रिय अनुसन्धान विभागका उपअनुसन्धान निर्देशक सदस्य रहनेगरी समिति गठन गरिएको हो। समितिले आचार्यले उठाएका सबै विषयमा यथाशीघ्र छानबिन गरी प्रतिवेदन तयार पार्ने र त्यससम्बन्धमा सरकारले केके गर्नुपर्ने हो सुझाव तयार पार्नेछ। बुधबार बसेको मन्त्रिपरिषद् बैठकले आचार्यले उठाएका विषयवस्तुबारे छानबिन गर्ने निर्णय गरेको थियो। इलामका आचार्यले मंगलबार नयाँ बानेश्वरमा आत्मदाह गरेका थिए। लगत्तै कर्तिपुर बर्नअस्पताल पुर्याइएका उनको बुधबार विहान मृत्यु भएको थियो।"
काठमाडौंमा मनाइयो भारतको ७४औं गणतन्त्र दिवस,काठमाडौं : भारतीय दूतावासले भारतको ७४औं गणतन्त्र दिवस मनाएको छ। लैनचौरस्थित दूतावासमा बिहीबार गणतन्त्र दिवस मनाइएको हो। नेपालका लागि भारतीय राजदूत नवीन श्रीवास्तवले भारतको राष्ट्रिय झण्डा झण्डोत्तोलन गर्दै राष्ट्रपति द्रौपदी मुर्मूले राष्ट्रका नाममा गरेको सम्बोधन वाचन गरेका थिए। राष्ट्रपति मुर्मूले विश्वव्यापी आर्थिक अनिश्चितताका बावजुद गान्धीको 'सर्वोदय' वा 'सबैको उत्थान'को आदर्शलाई हासिल गर्न भारतले आर्थिक क्षेत्रमा गरेको उत्साहजनक प्रगतिको चर्चा गरेकी छन्। उनले जी२० मा भारतले पाएको अध्यक्षता सिंगो विश्व र भविष्यलाई अझ राम्रो बनाउन प्रजातन्त्र र बहुपक्षीयतालाई प्रवर्द्धन गर्ने अवसर भएको बताइन्। सो अवसरमा राजदूत श्रीवास्तवले वीर नारी र मृतक सैनिकका नातेदारलाई ४ करोड ६० लाख बरबारको नगद तथा कम्बल वितरण गरेका थिए। उनले नेपालका विभिन्न २३ वटा संस्थाहरूलाई १६ लाख बराबरको पुस्तकसमेत वितरण गरेका थिए। त्यस्तै सेवानिवृत्त सैनिकहरूलाई सहयोग गर्ने प्रतिबद्धतासहित राजदूत श्रीवास्तवले नेपालमा बसोबास गरिरहेका भूतपूर्व सैनिकका लागि भारत सरकारको कल्याणकारी पहलहरू समावेश गरिएको भूपू२०२२ पत्रिकाको लोकार्पण गरेका थिए।कार्यक्रममा स्वामी विवेकानन्द सांस्कृतिक केन्द्र र केन्द्रीय विद्यालय काठमाडौंका विद्यार्थीहरूले देशभक्ति गीतका साथै नृत्य प्रस्तुति प्रस्तुत गरेका थिए।
प्रचण्डले बैठकमा 'अनौपचारिक डकुमेन्ट' भन्दै बाँडेको प्रतिवेदनमा के छ?,"काठमाडौं : प्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले स्थायी कमिटी बैठकमा राजनीतिक प्रतिवेदन पेस गरेका छन्। राष्ट्रपति निर्वाचनमा राष्ट्रिय सहमति गर्नुपर्ने जोडमा रहेका अध्यक्ष प्रचण्डले उक्त प्रतिवेदनलाई 'अनौपरिचक डकुमेन्ट' भनेका छन्। पार्टी उपमहासचिव गिरिराजमणि पोखरेलले अनौपचारिक डकुमेन्ट पेस भएको पुष्टि गरे। उनले अध्यक्ष प्रचण्डले अध्ययन गर्नका लागि उक्त प्रतिवेदन बाँडेको बताए। 'उहाँ (प्रचण्ड)ले अनौपचारिकरूपमा सबैलाई डकुमेन्ट थमाउनुभएको छ। अध्ययन गरेर आउन भन्नुभएको छ। सम्भवतः भोलिको बैठकमा यसै विषयमा छलफल हुनेछ,' उनले अन्नपूर्णसँग भने। बैठकमा सहभागी एक नेताका अनुसार प्रतिवेदनमा पछिल्लो राजनीतिक अवस्था र माओवादीको कार्यभारबारे उल्लेख छ। कांग्रेस नेतृत्वको गठबन्धनलाई त्यागेर एमालेसँग माओवादीले किन गठबन्धन गर्यो भन्ने विषयमा पनि प्रतिवेदनमा उल्लेख रहेको ती नेताको दबी छ। 'प्रतिवेदनमा चुनावमा माओवादी किन कमजोर नतिजा ल्याएको र कांग्रेस नेतृत्वको गठबन्धन छाडेर किन एमालेसँग सत्ता सहकार्य गरेकोलगायत विषय प्रतिवेदनमा उल्लेख छ,' अन्नपूर्णसँग ती नेताले भने। माओवादी नेतृत्वको सरकारले जनहितमा कसरी काम गर्नसक्छ भन्ने विषयमा पनि प्रतिवेदनमा उल्लेख रहेको उनले बताए। अध्यक्ष प्रचण्डले बिहीबारको बैठकमा राष्ट्रपति निर्वाचनमा राष्ट्रिय सहमति गर्नुपर्ने ब्रिफिङ गरेका थिए। उनले राष्ट्रिय सहमतिमा जाँदा सत्ता गठबन्धनभित्र अन्डरस्ट्यान्डिङ बिग्रेको समेत नेताहरूले बताएका थिए। बैठक भोलि ११ बजे पुनः बस्दैछ।"
विद्यालयमा अभिभावकको निगरानी आवश्यक : पूर्वगृहमन्त्री खड्का,"विरेन्द्रनगर :नेपाली कांग्रेसका उपसभापति पूर्णबहादुर खड्काले शिक्षाको गुणस्तर वृद्धिका लागि शिक्षक,अभिभावक र विद्यार्थीको समान भूमिका हुने बताएका छन् । उपसभापति खड्काले प्रतिष्पर्धी जनशक्ति उत्पादनका लागि तीन पक्षको समन्वय र सहकार्य आवश्यक रहेको औंल्याए। अब्बल विद्यार्थी उत्पादन गर्नका लागि शिक्षकले राम्रो शिक्षा दिनुपर्छ,अभिभावकले त्यसको वातावरण तयार गरिदिनुपर्छ,विद्यार्थीले मन लगाएर पढ्नुपर्छ, गुर्भाकोट नगरपालिकाको नेपाल राष्ट्रिय माविको ४९ ओैं वार्षिकोत्सव समारोह उद्घाटन गर्दै उपसभापति खड्काले भने,यी तीन पक्षको समन्वय र सहकार्य हुन सक्यो भने मात्रै गुणस्तरीय र अब्बल विद्यार्थी उत्पादन गर्न सकिन्छ । प्रतिनिधिसभा सदस्यसमेत रहेका खड्काले विद्यालयमा अभिभावकको निगरानी आवश्यक रहेको बताए । आफ्ना नानीबाबुहरूलाई विद्यालय पठाएर मात्रै अभिभावकहरूको दायित्व पूरा हुँदैन्,खड्काले भने,उनीहरूले कस्तो शिक्षा पाइरहेका छन्,पढाइको गुणस्तर कस्तो छ भन्ने कुराको जानकारी पनि राख्न जरूरी छ । उपसभापति खड्काले विद्यार्थीलाई कितावी ज्ञानसँगै अतिरिक्त क्रियाकलाप र जीवन जिउने कला सिकाउनु आवश्यक रहेको बताए । गुणस्तरीय शिक्षासँगै विद्यार्थीलाई अतिरिक्त क्रियाकलाप र अनुशासन,चरित्र र जीवनपद्दति सिकाउनेतर्फ पनि ध्यान दिन आवश्यक छ,'उनले भने,अनुशासन,चरित्रवान र जीवनपद्दती बुझेको विद्यार्थी अहिलेको आवश्यकता हो । उपसभापति खड्काले विद्यालयले राखेका मागहरु पूरा गर्ने प्रतिवद्धता पनि जनाए । नेरामाविले आवासीय विद्यालय सञ्चालन गर्नुका साथै पालिकाभरीका अभिभावक विद्यार्थीलाई पनि पढाउँदै आएको छ । विद्यालयले माग गरेको स्कुल बसलगायत पूर्वाधार निर्माणका मागहरु पूरा गर्ने उनले बताए । उपसभापति खड्काले निर्वाचनका क्रममा जनतासँग गरेका बाचा पूरा गर्ने प्रतिवद्धता पनि दोहोर्याए । सरकार फेरबदल हुँदा चुनावमा गरिएका बाचाहरु पूरा हुँदैनन् कि भन्ने मतदातामा चिन्ता देखियो,उनले भने,हामीले पाँच वर्षका लागि जेजे बाचा गरेका थियौं,ति सबै पूरा हुन्छन् । गुर्भाकोट नगरपालिकाका मेयर हस्त पुनले पालिकाभित्रका अभिभावक नभएका बालबालिकाको अभिभावकत्व नगरपालिकाले ग्रहण गरेको बताए । त्यस्ता बालबालिकालाई यसै विद्यालयमा आवासीय रुपमा राखेर राम्रो शिक्षाको प्रवन्ध मिलाएका छौं,'उनले भने,कुनै पन बालबालिका शिक्षाको उज्यालोबाट बन्चित नहुन भन्नेमा हामी चनाखो छौं । उनले आवासीय विद्यालयको भौतिक पूर्वाधार सुधार र प्रविधितर्फ पालिकाले सहयोग गर्दै आइरहेको बताए ।"
म्याग्दीबाट शोभायात्रासहित कालीगण्डकीको शिला अयोध्या पठाइयो,"बेनी :म्याग्दीस्थित कालीगण्डकी नदीको किनारको शिला भारतको अयोध्या पठाइएको छ। अयोध्यामा निर्माणाधीन भगवान श्रीरामको मन्दिरमा राखिने मूर्ति बनाउनका लागि शिला त्यहाँ पठाइएको हो। शालिग्राम शिला पाइने विश्वकै एकमात्र नदी कालीगण्डकीको शिलाबाट अयोध्यामा भगवान श्रीरामको बालरुपको मूर्ति निर्माण गर्न लागिएको हो । बेनी नगरपालिका६ ठूलो पहिरोस्थित कालीगण्डकी नदी किनारमा रहेको शिला बिहीबार बिहान श्रीपञ्चमी पर्वको शुभसाइतमा पठाइएको नगर प्रमुख सुरत केसीले जानकारी दिए । गण्डकी प्रदेश सरकारले बेनीदेखि मधेश प्रदेशको जनकपुरधाम पुर्याउने शिला त्यहाँदेखि नेपाल सरकारले भारत सरकारलाई हस्तान्तरण गरेपछि अयोध्या पुर्याइन्छ,'उनले भने, यसबाट अयोध्यासँग म्याग्दीको धार्मिक सम्बन्ध कायम हुने,कालीगण्डकी नदीको महत्व बढ्ने र धार्मिक पर्यटन प्रर्वद्धनमा सहयोग पुग्ने अपेक्षा गरेका छौं । शिलाको गलेश्वर मन्दिर परिसरमा गण्डकी प्रदेशसभा सदस्य हरीबहादुर भण्डारी,नगर प्रमुख केसी,उपप्रमुख ज्योती लामिछाने, गलेश्वर शिवालय क्षेत्र विकास कोषका अध्यक्ष माधवप्रसाद रेग्मीले पुजाआजा गरेका थिए । गलेश्वरदेखि बेनीसम्म विभिन्न जातजाती र समुदायको झाँकी,भजनकिर्तन र बाजासहित शिलाको शोभायात्रा गरेर प्रदेश राजधानी पोखरा पठाइएको हो । माघ १ गते गण्डकी प्रदेशका प्रमुख पृथ्वीमान गुरुङले क्षमापूजा र गङ्गापूजन जनकपुर मन्दिरका पिठाधीश रामतपश्वेर दास र अयोध्याको राममन्दिर निर्माण समितिका सचिव राजेन्द्रसिंह पङ्कजलाई शिलाको प्रतीकस्वरुप तीनवटा शालिग्राम हस्तान्तरण गरेका थिए। नेपाल सरकारको मन्त्रिपरिषद् बैठकको निर्णयअनुसार १८ र १६ मेट्रिक टन तौल भएका,सात फिट लम्बाइ,पाँच फिट चौडाइ र तीन दशमलव पाँच फिट मोटाइका दुईवटा शिलाको पहिचान र क्षमापूजाको काम सम्पन्न भएपछि श्रीपञ्चमीको शुभसाइतमा पठाइएको हो । जनकपुरमा सिताको मूर्ति बनाउन अर्को थप एकवटा शिला पनि लगिएको पिठाधीश दासले बताए । हिन्दु धर्मावलम्बीको केन्द्र अयोध्यासँगको जनकपुरको धार्मिक र ऐतिहासिक सम्बन्ध छ । कालीगण्डकीको शिला अयोध्या लगेर भगवान् श्रीरामको मूर्ति बनाउँदा कालीगण्डकीको महत्व अझै बढ्ने अयोध्याबाट आएका राममन्दिर निर्माण समितिका सचिव राजेन्द्रसिंह पङ्कजले बताए । यो शिलाबाट श्रीरामको मूर्ति बनाएर मन्दिरमा राख्छौं । शालिग्राम पाइने कालीगण्डकीको किनारका शिला देवताका अवतार हुन्,'उनले भने अयोध्या र जनकपुरको धार्मिक, सांस्कृतिक र आर्थिक सम्बन्धलाई शिलाले कालीगण्डकी र म्याग्दीसम्म विस्तार गर्छ । प्रदेश सरकारले सम्झौता गरेको कम्पनीको क्रेनले बुधबार कालीगण्डकी किनारबाट निकालेको शिलालाई गलेश्वर मन्दिर परिसरमा लगेर राखिएको थियो । यो शिला नेपाल सरकारले भारतलाई उपहार स्वरुप दिन लागेको हो । विश्वमै दुर्लभ र कालीगण्डकी नदीमा मात्र पाइने शालग्राम शिलालाई हिन्दु धर्मावलम्बीहरुले भगवान विष्णुको अवतार मान्ने गर्दछन् । कालीगण्डकीलाई हिन्दु धर्मावम्बीहरुले कृष्णगण्डकीको रुपमा चिन्ने गर्छन् । भारतको राम जन्मभूमि तीर्थक्षेत्र कार्यालयले कालीगण्डकीको शिला पठाउन जानकी मन्दिरलाई गत कात्तिक १९ मा पत्राचार गरेको थियो । संस्कृति तथा पर्यटन मन्त्रालयले जनकपुरधाम र अयोध्याधामबीच सांस्कृतिक सम्बन्धलाई प्रगाढ बनाउनुका साथै नेपालको सांस्कृतिक पर्यटन प्रवद्र्धनमा टेवा पुग्ने भन्दै दुई थान शिला उपलब्ध गराउन मन्त्रिपरिषद्मा प्रस्ताव लगेको थियो । मन्त्रिपरिषद् र गण्डकी प्रदेश सरकारको सहमतिपछि पश्चिमाञ्चल इञ्जिनियरिङ क्याम्पस पोखराका उपप्राध्यापक नवराज न्यौपानसहितको विज्ञहरुको टोलीले दश दिनसम्म बेनीस्थित कालीगण्डकी र म्याग्दी नदीको दोभानदेखि तीन किलोमिटरमाथि गलेश्वर मन्दिरसम्मको कालीगण्डकी किनारमा दश दिनसम्म शिलाको अध्ययन र पहिचान गरि सिफारिस गरेको थियो । कालीगण्डकी किनारको बेनीगलेश्वर क्षेत्रमा ऋषिहरू पुलह,कपिल र जडभरतले तपस्या गरी सिद्धि प्राप्त गरेको पौराणिक मान्यता छ ।"
माओवादी केन्द्रको स्थायी कमिटी बैठक आज बस्दै,"काठमाडौं : सत्तारुढ दल नेकपा (माओवादी केन्द्र)को स्थायी कमिटी बैठक आज बस्ने भएको छ। पार्टी केन्द्रीय कार्यालय पेरिसडाँडामा आज स्थायी कमिटी बैठक बोलाइएको हो। बैठकमा समसामयिक राजनीतिक विषय, सरकारको कामकारबाही, पार्टी संगठन चलाएमान बनाउने बारेमा छलफल हुने कार्यक्रम तय भएको छ। अध्यक्ष पुष्पकमल दाहाल प्रचण्ड प्रधानमन्त्री र वरिष्ठ उपाध्यक्ष नारायणकाजी श्रेष्ठ उपप्रधान एवम् भौतिक पूर्वाधार मन्त्री बनेपछि पार्टीका बाँकी काम अगाडि बढ्न नसकेकोले अरुलाई जिम्मेवारी दिनुपर्ने पार्टीभित्र बहस चलेको छ। आजको बैठकले पार्टी केन्द्रीय समितिको बैठक बोलाउने सम्भावना रहेको एक स्थायी कमिटी सदस्यले जानकारी दिए।"
साढे ५ करोडको लागतमा नगरसभा गृह बन्दै,"वीरगन्ज : बाराको कलैयामा साढे पाँच करोड रुपैयाँको लागतमा सुविधासम्पन्न नगरसभा गृह निर्माण गर्न थालिएको छ। कलैया उपमहानगरपालिकाले वडा नम्बर १ पन्नाबागमा रामजानकी मन्दिरले उपलब्ध गराएको १३ कठ्ठा जग्गामा नगरसभा निर्माण गर्न थालेको हो। राष्ट्रिय योजना आयोगको समपुरक बजेटबाट ५ करोड ६० लाख ९५ हजार ३८८ लाख रुपैयाँको लागतमा निर्माण गर्न थालिएको नगरसभा गृहको बिहीबार मधेस प्रदेशका मुख्यमन्त्री सरोजकुमार यादवले शिलान्यास गरेका छन्। नगरसभा गृह निर्माण कार्यको ठेक्का रौतहटको साहु कन्ट्रक्शनले सकारेको छ। माघ १० मा गरिएको ठेक्का सम्झौतामा निर्माण कार्य आगामी जेठ मसान्तसम्म सक्नुपर्ने उल्लेख छ। शिलान्यास कार्यक्रमलाई सम्बोधन गर्दै मुख्यमन्त्री यादवले मधेस प्रदेशमा भ्रष्टाचार नियन्त्रण प्रदेश सरकारको पहिलो प्राथमिकता रहेको बताए। मुख्यमन्त्री यादवले भ्रष्टाचार नियन्त्रणमा प्रदेश सरकार कठोर बन्ने पनि बताए। उनले भने 'मधेस प्रदेश भ्रष्टाचारका कारण अघि बढ्न नसकेको जनगुनासोप्रति गम्भीर ध्यानाकर्षण भएको छ, हामीले मधेसमा सरकारी काम, विकास निर्माण र जनताका काममा हुने गरेका ढिलासुस्तीको अन्त्य चाहेका छौं, यस्ता समस्याको अनुगमन गर्न पाँच सदस्य कमिटी बनाइ सकेका छौं, उक्त कमिटिले अनुसन्धानको काम गर्ने छ, दोषी पाइएका भ्रष्ट कर्मचारीलाई कडा कारबाही गरिनेछ।' मुख्यमन्त्री यादवले विकास निर्माणमा हुने ढिलासुस्तीका समस्या समाधान गर्न खरिद ऐनमै सुधारको प्रक्रिया अघि बढाई सकेको बताए।"
'परम्परागत मूल्य मान्यता नै महिला हिंसाको मुख्य जड',"उदयपुर: परम्परागत मूल्य मान्यतालाई तोड्न बनेका कानुन पूर्णरूपमा पालना नगर्दा महिलामाथि हुने हिंसाको घटना नरोकिएको सरोकारवालाले बताएका छन्। राष्ट्रिय महिला आयोगले बुधबार सदरमुकाम गाईघाटमा आयोजना गरेको महिला हिंसा निवारणका लागि रणनैतिक योजना निर्माण सम्बन्धी सुझाव संकलन कार्यक्रममा उनीहरूले सो कुरा बताएका हुन्। महिला आर्थिक रूपले मजवुद हुन नसक्नु, परम्परागत मुल्यमान्यताअन्तर्गत बोक्सी, दाइजो प्रथा कायम रहनु, राज्यका हरेक निकायमा महिलाको उपस्थिति नहुने लगायतका कारणले हिंसा भएको उनले बताए। उनीहरूले आर्थिक, सामाजिक, राजनीतिक, नागरिक तथा सांस्कृतिक अधिकारमा महिलालाई सक्षम बनाउन जोड दिए। सहभागिहरूले महिलाका लागि शिक्षामा पहुँच, सम्पत्तिमाथिको स्वामित्व स्थापित, समावेशी नीति कार्यान्वयन, बनेका ऐन, कानुन पूर्णरूपले कार्यान्वयन गरिनुपर्ने सुझाब दिएका छन्। जिल्ला प्रहरीले तयार पारेको प्रतिवेदन अनुसार गर्भावस्थामा लिंगका आधारमा भ्रुण नष्ट, बुद्ध, प्रजनन, किशोर, वाल्यावस्था र शिसु अवश्थामा नै हिंसाको घटना बढेको देखिन्छ । सामाजिक सञ्जालको दुरूपयोग, देखासिखी, रिसिवी, मनोपिडा, अश्थिर मनोदशा, मादक पदार्थ र लागुऔषध दुरूपयोग, पारिवारिक असमझदारी, पुस्तान्तरणको असर, अनुचित महत्वकांक्षा, प्रेममा असफलता, अज्ञानता र परम्परागत सामाजिक बुझाई नै हिंसाको कारक भएको सहभागिहरूले बताए । सहभागीहरूबाट आएका सुझावलाई रणनीतिक योजनामा समावेश गरिने आयोगका सदस्य जया घिमिरेले बताइन्। उनले भनिन्, हामीले देशव्यापीरूपमा सरोकारवाला निकाय र विशेषगरी धेरै घटना सुरक्षासँग जोडिने भएकाले सुरक्षा निकायसँग अन्तरक्रिया गरी महत्वपूर्ण योजनालाई प्राथामिकिकरण गरेका छौ।' आयोगका उपसचिव सीता अधिकारीले वढ्दो महिला हिंसा न्यूनीकरण गर्न ससाना घटनाका विश्लेषण गरी आयोगले रणनीतिक योजना तयार गर्न लागेको बताइन्।"
खाद्य संस्थानले पाएन लक्ष्यअनुसार धान,कञ्चनपुर : खाद्य व्यापार तथा कम्पनी लिमिटेड कञ्चनपुरले लक्ष्यअनुसार धान पाउन सकेको छैन। संस्थानले किसानबाट यस वर्ष १४ हजार क्विन्टल धान खरिदको लक्ष्य लिएको भए पनि दुई हजार आठ सय २० क्विन्टलमात्रै धान खरिद गर्न सकेको छ। गत वर्ष पनि खाद्य संस्थानले किसानबाट लक्ष्यअनुसारको धान खरिद गर्न सकेको थिएन। सरकारले ढिला गरी धानको समर्थन मूल्य तोक्ने र खरिद गर्दा लक्ष्यअनुसार धान खरिद हुन नसकेको खाद्य संस्थानले जनाएको छ। खाद्य संस्थान कञ्चनपुरका निमित्त प्रमुख तपेन्द्र उपाध्यायले हालसम्म दुई हजार आठ सय २० क्विन्टलमात्रै धान खरिद भएको बताए। उनका अनुसार यस वर्ष खाद्यमा धान बिक्री गर्न थोरै मात्र किसान आएका हुन्। सरकारले गतभन्दा यस वर्ष प्रतिक्विन्टल दुई सय १५ वृद्धि गरे पनि समयमा धान खरिद नहुँदा किसानले सस्तोमै धान बिक्री गरे। यस वर्ष मोटो धानको समर्थन मूल्य दुई हजार नौ सय ६७ र मसिनो धानको तीन हजार एक सय २८ पुर्याएको थियो। सरकारले समयमा धान खरिद नगर्ने र आफूहरूसँग भण्डारणको व्यवस्था नभएका कारण सस्तोमा धान बिक्री गर्नुपरेको किसान लालसिंह डगौराले बताए। उनले सरकारले जहिल्यै ढिलो गरी धान खरिद गर्ने भएकाले किसान मर्कामा पर्ने गरेको बताए। कञ्चनपुरमा खाद्य व्यापार कम्पनीले पुस १ गतेदेखि खरिद सुरु गरेको थियो। सरकारले समयमै धान खरिद गरे किसानले उचित मूल्य पाउने कृषक गणेश भट्टले बताए। गत वर्ष पनि संस्थाले लक्ष्यअनुसार धान खरिद गर्न सकेको थिएन। छ हजार क्विन्टल धान खरिद गर्ने लक्ष्य पाए पनि एक हजार एक सय ६१ क्विन्टलमात्रै धान खरिद भएको थियो। कञ्चनपुरमा करिब ५० हजार हेक्टरमा धानखेती गरिन्छ। कञ्चनपुरमा धानको उत्पादकत्व प्रतिहेक्टर चार मेट्रिक टन रहेको छ।
ज्येष्ठ नागरिकलाई घरमै स्वास्थ्य परीक्षण साथमा न्यानो कपडा,"धनकुटा : बढ्दो उमेर र शारीरिक अशक्तताका कारण स्वास्थ्य संस्थासम्म पहुँच नभएका ज्येष्ठ नागरिकहरूलाई साँगुरीगढी गाउँपालिकाले घरमै पुगेर स्वास्थ्य परीक्षण गर्नुका साथै न्यानो कपडा वितरण गरेको छ। ९० वर्षभन्दा माथिका ४१ जना ज्येष्ठ नागरिकको घरघरमा पुगेर स्वास्थ्य परीक्षणसँगै एक थान फाइबर सिरक, एक थान थर्मस र एक किलो हर्लिस प्रदान गरेको गाउँपालिका अध्यक्ष जितेन्द्र राईले बताए। गाउँपालिका अध्यक्ष जितेन्द्र राई, उपाध्यक्ष मुना राई सहितको स्वास्थ्यकर्मीको टोली ज्येष्ठ नागरिकको घरघरमा पुगेको थियो। घरमै स्वास्थ्य परीक्षण तथा चिसोमा न्यानो कपडा पाउँदा दंग देखिन्थे। जाडोको बेला न्यानो कपडा पाउँदा खुसी लागेको साँगुरीगढी गाउँपालिका४ फाक्सिवका ९१ वर्षीय मित्रलाल पोखरेलले बताए। साँगुरीगढी गाउँपालिकाको अधिकांश भूभाग विकट छ। अधिकांश स्वास्थ्य संस्थाको पहुँचबाहिर छन्। त्यसैमाथि ज्येष्ठ नागरिकको शारीरिक अवस्थाले साथ नदिने भएका कारण घरमै उपचार गर्न पुगेको अध्यक्ष जितेन्द्र राईले बताए। घरमा आइपुगेका टोलीलाई ज्येष्ठ नागरिकले आफूले विगतमा भोगेका दुःख र सामाजिक क्षेत्रमा गरेको योगदान समेत सुनाएका थिए। कार्यक्रमलाई व्यवस्थित बनाउन आगामी दिनमा निरन्तरता दिने उपाध्यक्ष मुना राईले बताइन्। न्यानो कपडा वितरण गर्न जाँदा ज्येष्ठ नागरिकहरूको अनुहारमा खुसी देखिएको उनले बताइन्। जनप्रतिनिधिसँगै पुगेको स्वाथ्यकर्मीको टोलीले ज्येष्ठ नागरिकको प्रेसर, सुगरसँगै अक्सिजनको मात्राको परीक्षण गरेका थिए। अधिकांश ज्येष्ठ नागरिकको अवस्था सामान्य रहेको स्वास्थ्यकर्मी सुरेन्द्र राईले बताए।उनका अनुसार कतिपय ज्येष्ठ नागरिकलाई नजिकको स्वास्थ्य संस्थामा गएर परीक्षण गर्न सुझाव दिइएको थियो।"
मुस्ताङमा अझै परेन हिउँ,"जोमसोम : माघको दोस्रो साता हुनै लाग्दा समेत मुस्ताङमा हिउँ परेको छैन। हिउँ नपरेपछि धौलागिरी र निलगिरी हिमाल आसपासका अग्ला पहाडहरू सेताम्मे नभई सौन्दर्यविहीन नांगा र फुस्रा देखिएका छन्। सोमबार र बुधबार हिउँ पर्ने संकेत देखिएपनि अन्ततः हिउँ परेन। दुई दिनअघि हिउँ पर्ने सम्भावना देखिएको थियो, हिउँका केही बाछिटा खसेको थियो, पुथाङ गाउँ समाजका सचिव पेमा छेतेन विकले भने, हिमालको शिरमा हिउँ परेको जस्तो देखियो, तर त्यो त्यसै रोकियो। ५ वर्षअघि मुस्ताङमा भारी हिमपात हुन्थ्यो। कार्तिक मसान्तमै हिउँ परिसकेको हुन्थ्यो। त्यसपछि ३४ चरण गरी फागुन महिनासम्म हिउँ पर्थ्यो। माघ लाग्दा हिउँ पर्ने संकेत देखिएपनि मुस्ताङमा हिउँ पर्न नसकेको जोमसोमका पूर्व गाउँ मुखिया रामप्रसाद थकालीले बताए। गत वर्ष पुस १२ गते र माघ १८ गते भारी हिमपात भएको थियो। त्यसअघि पनि आशिंक हिमपात परेको थियो। तर,यो वर्ष माघको आधा महिना बित्दा समेत हिउँ पर्न नसकेको लोघेकर दामोदरकुण्ड गापाका अध्यक्ष लोप्साङ छोम्फेल बिष्टले जानकारी दिए।"
फर्जी बिल मिलाउने लेखा अधिकृतसहित चार जनाविरुद्ध मुद्दा,"बीरेन्द्रनगर : फर्जी विलभरपाई मिलाई आर्थिक अनियमितता गरेको आरोपमा लेखा अधिकृतसहित चार जना विरुद्ध अख्तियार दुरुपयोग अनुसन्धान आयोगले मुद्दा दर्ता गरेको छ। सुर्खेतको पञ्चपुरी नगरपालिकामा फर्जि बिल भरपाई मिलाई आर्थिक अनियमितता गर्नेहरू बिरुद्ध आयोगले विशेष अदातलमा मुद्दा दायर गरेको हो। गत आर्थिक वर्षमा पञ्चपुरी नगरपालिकाका प्रमुख प्रशासकीय अधिकृत रोमाकान्त पाण्डेयको किर्ते हस्ताक्षरसहित फर्जी विलभरपाई बनाएर रकम हिनामिना गर्ने लेखापाल मनबहादुर बुढासहित चार जना बिरुद्ध मुद्दा दर्ता भएको हो। अख्तियार दुरुपयोग अनुसन्धान आयोगमा उक्त बिषयमा उजुरी परेपछि अख्तियारले छानबिन गरी नगरपालिकाका लेखा अधिकृत मोहनबहादुर बुढा, न्यू रामजाली फ्रेस ढावा तन्दुरी सेन्टर एण्ड होटलका सञ्चालक भविलाल रामजाली, नगरपालिकाका अकिृत (छैटौ) लालबहादुर सुवेदी र अधिकृत (छैटौ) तुलसी केसी विरुद्ध मुद्दा दायर गरेको अख्तियारले जनाएको छ। आयोगले उनीहरूविरुद्ध विभिन्न शीर्षकमा होटलका फर्जी बिल तयार गरी रकम हिनामिना गरेको आरोपमा दुई लाख ६२ हजार रुपैयाँ जरिवाना मागदाबी गरेको छ। पञ्चपुरीका लेखा अधिकृत बुढाले होटल सञ्चालकसँग खाली बिल लिई बिलमा किर्ते बिल भरपाई गरी भुक्तानीका लागि गोश्वारा भौचर र बैँक चेकमासमेत प्रमुख प्रशासकीय अधिकृतको किर्ते दस्तखत गरेर दुई लाख ६२ हजार ५ सय २ रुपैयाँ भुक्तानी गरेको अख्तियारको ठहर छ। होटल सञ्चालक राम्जाली लेखा अधिकृतलाई खाली विल दिई झुटटा विल भरपाई बनाउने कार्यमा मतियार भएको, अधिकृत (छैटौं) सुवेदीले झुटटा विल भरपाई बनाई गैरकानुनी लाभ वा हानी पुर्याउने बदनियतले सरकारी रकम हिनामिना गर्ने कार्यमा मतियारको काम गरेको, अधिकृत (छैटौं) केसीले शिक्षा शाखाबाट आयोजना हुने विज्ञ समूहको बैठक, परीक्षा समितिको बैठक र शिक्षा समितिको बैठकहरूका लागि लेखापाल बुढालाई झुटटा विल भरपाई बनाई रकम भुक्तानी गर्न सहयोग गरेको देखिएको हुँदा आरोपपत्र विशेष अदालत काठमाडौंमा दायर गरिएको भन्दे अख्तियारले प्रेस विज्ञप्ति जारी गरेको छ।"
रंगकर्मीहरूको रोजाइमा पर्दै सोलुको पत्ताले,"सोलुखुम्बु : सोलुखुम्बुको पत्ताले क्षेत्र रंगकर्मीहरूको रोजाइमा पर्दै गएको छ। पत्ताले क्षेत्रमा अहिले विदेशी पर्यटकका लागि मात्र नभई नेपाली कलाकर्मीका लागि पनि छायांकनको रोजाइमा पनि पर्न थालेको हो। यसअघि खुम्बु क्षेत्रमा मात्रै फिल्महरू छायांकन हुँदै आएकामा हाल भने जिल्लाको प्रमुख प्रवेशद्वार पत्ताले नेपाली कलाकर्मीका लागि आकर्षक छायांकन स्थल बन्दै गएको छ। खुम्बु क्षेत्रमा चर्चित हलिउड फिल्म एभरेस्ट र बलिउड फिल्म उचाइ को छायांकनपछि तल्लो क्षेत्रको हिमाली बस्ती पत्तालेमा पनि नेपाली फिल्म तथा टेलिशृंखलाको सुटिङ हुन थालेको छ। विश्वकै सर्वोच्च शिखर सगरमाथादेखि अन्य हिमशृंखलाको दृश्य नजिकबाट सहजै कैद गर्न सकिने भएकाले पनि चलचित्र निर्माताको ध्यान पत्तालेले तानेको हो। समुद्री सतहबाट ३ हजार मिटरको उचाइमा रहेको पत्तालेबाट सगरमाथा, कञ्चनजंघा, मकालु, ल्होत्से र गौरीशंकर हिमाललाई नजिकबाट नियाल्न सकिन्छ। पछिल्लो समय नेपाली चलचित्र स्वर्ग मेरो गाउँ, प्रेम गञ्ज तथा हाँस्य टेलिशृंखला सक्किगोनी को १००औं शृंखलाको छायांकन गरिएको छ।"
विद्यालयको आयश्रोत जुटाउन सामूहिक व्रतबन्ध,नुवाकोट : नुवाकोटको देवीघाटमा रहेको शहीद जगत प्रकाशजंग शाह संस्कृत माविको आयश्रोत जुटाउन बटुकहरूको सामूहिक व्रतबन्ध गरिएको छ। विद्यालयले विदुर नगरपालिका५ देवीघाटस्थित शिवधाममा आदिवासी जनजातीलगायत सबै समुदायका बटुकहरूको सामूहिक व्रतवन्ध गरेको हो। नेपाली संस्कार अनुसार बटुकहरूको व्रतबन्ध बालक अवस्थामै गर्नुपर्ने भन्ने जनविस्वास रहँदै आएको छ। विद्यालयले २०५५ सालदेखि बटुकहरूको सामूहिक व्रतबन्ध गराउँदै आएको छ। शिवधाम परिसरमा मुख्य पुरोहित हरिप्रसाद सापकोटाले एकै दिन ९१ जना बटुकहरूलाई सामूहिक रूपमा मन्त्रदान गराएका हुन्। विद्यालयले एक जना बटुकलाई पाँच हजार रुपैयाँ शुल्क लिएको छ।
समाजसेवी दिनबन्धु गोयलले १२ घर बनाइदिने,"झापा : जिल्लाको भद्रपुर नगरपालिका६ भतियावारी निवासी नारायण राजवंशी पेशाले मजदुर हुन्। दुई छोरीको विवाहपश्चात् श्रीमतीसँगै बस्दै आएका नारायणको सम्पत्तिका नाममा १० धुर जमिन मात्र छ। टिनको छाप्रोमा जसोत्यसो बसेर गुजार चलाउँदै आएका राजवंशी दम्पत्तीलाई समाजसेवी तथा उद्योगी दिनबन्धु गोयलले नयाँ पक्की घर बनाइ दिन लागेपछि दंग परेका छन्। 'दैनिक ज्यालादारीमा उद्योगमा काम गर्छु, त्यही कमाइको पैसाले पक्की घर बनाउने सामर्थ्य मसँग थिएन,' नारायणले भने, 'राज्यबाट नभई व्यक्तिबाट घर पाउन लाग्दा अत्यन्तै खुसी छु, दाता दिनबन्धु ज्युलाई हृदयदेखि धन्यवाद दिन चाहन्छु।' नयाँ घर पाउने भएपछि राजो माझीका परिवार पनि हर्षित देखिएका छन्। राजोका परिवार छोराबुहारी, दुई नातिनातिना मात्र छ। राजोका छोरा बिसन गाडी चालक हुन्। डेढ कट्ठा जमिनमा टिन र टाटी बेराले घर बनाएर बस्दै आएको माझी परिवारलाई पक्की घर बनाएर बस्ने सपना चाहिँ थियो। 'त्यो सपना बल्ल पूरा हुँदैछ,' बिसनले भने, 'गाडी कुदाएर परिवार पाल्नै समस्या छ, पैसा जुटाएर घर बनाउने सपना चाहिँ थियो, त्यो दाताले पूरा गरिदिँदै हुनुहुन्छ।' दाता दिनबन्धुले नारायण र रोजालाई मात्र पक्की घर बनाई दिन लागेका होइनन्। दिनबन्धुले आफ्ना दाजु स्व ओमप्रकाश गोयलको स्मृतिमा सो बस्तीमा बसोबास गर्ने आदिवासीजनजाति समुदायका व्यक्तिहरूको लस्करै १२ वटा घर बनाइदिन लागेका हुन्। सो बस्ती जोड्ने सडकको नाम स्व ओम गोयल कोलोनी मार्ग राखिएको छ। भद्रपुर ६ नम्बर वडा कार्यालयको सहजीकरणमा बिहीबार आयोजित एक कार्यक्रमका बीच मार्गको उद्घाटन गर्दै घरको शिलान्यास गरिएको छ। नगरपालिकाका नगर प्रमुख गणेश पोखरेल र उपप्रमुख राधा कार्कीले शिलान्यास गरेका हुन्। दाता दिनबन्धुले राजो माझी, श्याम माझी, रमेश माझी, नारायण राजवंशी, फुलकुमार राजवंशी, प्रमीला राजवंशी, भेलासरि राजवंशी, सुमित्रा माझी, लखन माझी र रविन माझीको वरन्दासहित दुई कोठे घर बनाइदिन लागेको ६ नम्बर वडाध्यक्ष रतिया राजवंशीले जानकारी दिए। निर्मला राजवंशी र विजयकुमार माझीले पक्की घर बनाइसकेको उनीहरूको घरको मर्मत सम्भार र रंगरोगन गरिदिने वडा अध्यक्ष राजवंशीले बताए। दाता दिनबन्धुजीले वडा ६ मै जग्गा धनिपूर्जा वा सुकुम्वासी बस्तीमा घर बनाइदिने बताएपछि वडा कार्यालयले नगरपालिकाको सहयोगमा यस बस्तीलाई छनोट गरेको उनले बताए। 'दाताले घर त बनाइदिँदै हुनुहुन्छ, तर ती घरहरूमा शौचालय बनाइदिने दाता भेटिएको छैन,' उनले भने, 'शौचालयका लागि पहल गरिरहेका छौँ, खानेपानीको व्यवस्था मिलाइदिन नगरपालिकालाई अनुरोध गरेका छौँ।' यता दाता परिवारका तर्फबाट विनय गोयलले महिनाभित्र घर बनाउन काम सम्पन्न गरिने र त्यसका लागि करिब ६० लाख रुपैयाँ खर्च हुने बताए।"
आत्मदाह गरेका आचार्यको परिवारलाई न्याय दिन माग गर्दै प्रदर्शन,"काठमाडौं : संसद भवन अगाडि आत्मदाह गरेका प्रेमप्रसाद आचार्यको परिवारलाई न्याय दिनुपर्ने भन्दै युवाहरूले बिहीबार पनि काठमाडौंमा प्रदर्शन गरेका छन्। आचार्यले उठान गरेका विषयहरूलाई राज्यले सम्बोधन गर्नुपर्ने र उनको परिवारलाई न्याय दिनुपर्ने भन्दै युवाहरूले काठमाडौंको माइतीघरमा प्रदर्शन गरेका हुन्। प्रदर्शनमा सहभागी युवाहरूले अर्को जल्दो शरीर मेरो नहोस्, गरिखाने की मरिजाने, उद्यमशील नेपाल नारा मात्र हो सरकार ? लगायत लेखिएका प्लेकार्ड प्रदर्शन गरेका थिए। यसअघि बुधबार बसेको मन्त्रीपरिषद् बैठकले आचार्यले उठाएका विषयमा छानबिन गर्ने र छानबिनको निष्कर्षपछि आवश्यक कदम चाल्ने निर्णय गरेको थियो। इलामका व्यवसायी आचार्यले मंगलबार नयाँ बानेश्वर सडकमा शरीरमा आगो लगाएर आत्मदाहको प्रयास गरेका थिए। त्यसपछि उनलाई उद्धार गरी कीर्तिपुरस्थित बर्न अस्पतालमा लगिएको र उपचारका क्रममा बुधबार निधन भएको थियो।"
दुई सय वर्ष पुरानो ढुंगेधारा पुनर्स्थापना,"धनकुटा : धनकुटा सदरमुकाममा रहेको ऐतिहासिक निशान भगवती मन्दिरमा दुई सय वर्ष पुरानो ढुंगेधारा पुनर्स्थापना गरिएको छ। वसन्तपञ्चमीको अवसर पारेर बिहीबार एक कार्यक्रमका बीच नेपाली सेनाका पूर्वी पृतनापति उपरथि सहदेव खड्काबाट पुनर्स्थापना गरिएको हो। तत्कालीन करिव २ सय ४७ वर्ष पहिले स्थापना गरिएको निशान भगवतीको मन्दिर परिसरको भित्री भागमा रहेको तीनवटा पल्टनका लागि पनि छुट्टाछुट्टै ढुंगेधारा स्थापना गरिएको थियो। मन्दिरमा निर्माण गरिएको तीनवटा पुरानो शैलीका ढुङ्गेधारा मन्दिरको मुलगेटभन्दा भित्र रहेका छन्। मुख्य गरेर मन्दिरमा रहेको जंगी निशान गण, श्रीजंग गण र इन्द्रध्वज गणको निशानको नाममा छुट्टाछुट्टै ढुङ्गेधारा निर्माण गरिएको मन्दिर व्यवस्थापन समितिका महासचिव जनार्दन घिमिरेले बताए। धारा विसं २०५२ सालमा धनकुटा हिले लोकमार्ग निर्माण गर्ने क्रममा धनुकटाको जिरोप्वाइन्टमा रहेको ओडार भेटिएको थियो। उक्त ओडारभित्र अहिले निशान मन्दिरमा स्थापना गर्न लागिएको ढुंगे धारा भेटिएको हो। धारा संरक्षण र सुरक्षाको कारणले तत्कालीन प्रदेश संग्राहलय धनकुटामा राखिएको थियो। धारा सर्वसाधरणका लागि निशान मन्दिरको बाहिरी भागमा खुल्ला राखिएको छ। ढुंगेधारा तथा प्रवेशद्वार गेटमा तेलिया ईंटाको प्रयोग गरिएको छ। २ नम्बर वाहिनीपति सहायक रथी महेशकुमार थापाको संयोजकत्वमा तथा श्री भीमदल गणका गणपति प्रमुख सेनानी सुमन थापा एवम् गणका सकल दर्जाको अथक प्रयास र निशान भगवती मन्दिर व्यवस्थापन समितिको सक्रियतामा उक्त निमार्ण कार्य सम्पन्न भएको थियो।"
अभिषेक गिरीलाई भीमफेदी कारागार सरुवा गर्ने बाटो खुला,"विराटनगर : जिल्ला कारागार मोरङका चौकीदार अभिषेक गिरीले स्थानान्तरणको निर्णयविरुद्ध दायर गरेको रिटमा उच्च अदालत विराटनगरले अन्तरिम आदेश दिन अस्वीकार गरेको छ। अदालतका न्यायाधिश रामबहादुर थापा र मिलनकुमार राईको संयुक्त इजलासले गिरीले माग गरे बमोजिमको अन्तरिम आदेश जारी गर्न अस्वीकार गरेको हो। चौकीदार गिरीको पक्षमा अन्तरिम आदेश जारी नभएपछि उनलाई मकवानपुर कारागार सरुवा गर्ने बाटो खुलेको छ। अदालतले अन्तरिम आदेश जारी गर्न अस्वीकार गरेसँगै गिरीलाई मकवानपुर कारागार कार्यालय भीमफेदी स्थानान्तरण गर्ने प्रक्रिया सुरु भइसकेको उच्च अदालत विराटनगका सूचना अधिकारी ओमराज सुवेदीले बताए। अपहरण तथा शरीर बन्धक मुद्दामा कैद सजाय भुक्तान गरिरहेका गिरीले विराटनगर कारागारमा रहेर चन्दा आतंक मच्चाएको गुनासो आएपछि गत पौष २९ गते उनलाई भीमफेदी कारागार सरुवा गर्ने निर्णय भएको थियो। कारागार व्यवस्थापन विभागको लिखित निर्देशनसहितको पत्र माघ १ गते विराटनगर आइपुगेको थियो। सोही बमोजिम उनलाई स्थानान्तरण गर्ने प्रक्रिया अघि बढाइएको थियो। तर, सरुवाको निर्णयका बारेमा अगाडि नै जानकारी पाएका चौकीदार गिरीले निर्णय बदर गर्न माग गर्दै केही कैदीबन्दीलाई उचालेर कारागारमै विरोध प्रर्दशन गरेका थिए। माघ ३ गते आफ्नो सरुवा रोक्न अन्तरिम आदेश माग गर्दै कारागार व्यवस्थापन विभाग, जिल्ला प्रशासन कार्यालय मोरङ र जिल्ला कारागार मोरङलाई विपक्षी बनाएर उनले उच्च अदालत विराटनगरमा रिट समेत दायर गरेका थिए। तर, कैदी गिरीले हालेको रिटमा न्यायाधिश थापा र राईको संयुक्त इजलासले बिहीबार अन्तरिम आदेश दिन अस्वीकार गरेको छ। २०७४ चैत्र २३ गते भन्दा अगाडि गिरी मोरङ कारागारमा चौकीदार थिए। कैदीबन्दीलाई यातना, मिटरब्याजको धन्दा र बजारमा चन्दा आतंक मच्चाएको गुनासो आएपछि २०७४ चैत्र २३ गते उनलाई डिल्लीबजार कारागार सारिएको थियो। तर, नेपाली काँग्रेसका नेता बालकृष्ण खाँण गृहमन्त्री भएपछि २०७८ मङ्सिर ९ गते उनी दोश्रोपटक मोरङ कारागार आएर चौकीदार बनेका थिए। गिरीकै सहजताका लागि २०७८ असोज १८ गते चौकीदार नवीन राईलाई झुम्का कारागार स्थानान्तरण गरेर किरण गुरुङलाई कामचलाउ चौकीदारको जिम्मेवारी दिइएको थियो। गिरीकै योजनामा ०७८ कात्तिक २४ गते मोरङ कारागारमा झडप हुँदा गुरुङसहित ६ जना कैदीबन्दी घाईते भएका थिए। चौतर्फी आलोचनाका बाबजुद सरुवा भएर आएपछि पनि आतंक मच्चाउन नछोडेपछि गृहमन्त्री रवि लामिछानेको आदेशमा उनलाई पुनः भीमफेदी कारागार सरुवा गर्न लागिएको हो। गिरीको कैद भुक्तान अवधि भने फागुन ३ गते सकिँदैछ। युवती प्रयोग गरेर काठमाडौं उपत्यका खानेपानी लिमिटेडका लेखा सहायक अच्युतप्रसाद रेग्मीलाई बन्धक बनाएर २०७० सालमा फिरौती मागेको घटनामा विराटनगर घर भएका गिरीलाई अदालतले दोषी ठहर गरेको थियो।"
महोत्तरीमा ११ किलो गाँजासहित १ जना पक्राउ,महोत्तरी : महोत्तरी प्रहरीले ११ किलो गाँजासहित एक युवकलाई पक्राउ गरेको छ। बर्दिवास नगरपालिका८ हाथिलेटका मनोज भन्ने शेर बहादुरको घरमा खानतलासी गर्दा ११ किलो गाँजा फेला परेको इलाका प्रहरी कार्यालय बर्दिवासले जनाएको छ। डीएसपी रवी रावलका अनुसार निजको साथबाट गाँजा विक्री वापत जम्मा भएको नगद नेपाली १० हजार ६ सय र भारतीय रुपैयाँ ५ सय समेत बरामद भएको छ। पक्राउ परेका शेरबहादुर उपर आवश्यक अनुसन्धानका लागि जिल्ला अदालत महोत्तरीबाट पाँच दिनको म्याद थप गरि अनुसन्धान भइरहेको डिएसपी रावलले बताए।
झुठा विवरण देखाई नागरिकता लिएको आरोपमा एक जना पक्राउ,काठमाडौं : झुठा विवरण देखाई नागरिकता लिएको कसुरका प्रतिवादी पक्राउ परेका छन्। पक्राउ पर्नेमा बुढानिलकण्ठ नगरपालिका१२ चुनिखेल बस्ने चितवन खैरहनी नगरपालिका८ घर भएकी ३२ वर्षीया युवन्तीका तामाङ रहेका छन्। झुठा विवरण पेश गरी बंशजका आधारमा नेपाली नागरिकता प्रमाणपत्र लिएको भन्ने मुद्दाको अनुसन्धानका सिलसिलामा तामाङलाई केन्द्रीय अनुसन्धान ब्यूरो महाराजगञ्जबाट खटिएको टोलीले पक्राउ गरेको हो । उनलाई आवश्यक कारवाहीका लागि जिल्ला प्रहरी कार्यालय चितवन पठाइएको छ ।
सवारी दुर्घटनामा दुई जनाको मृत्यु,"महोत्तरी : महोत्तरीका दुई स्थानमा भएको सवारी दुर्घटनामा परी दुई जनाको दुई जनाको मृत्यु भएको छ। बिहीबार बिहान बर्दिवास नगरपालिका३ पाटुमा भएको ट्रयाक्टर दुर्घटनामा एक महिलाको मृत्यु भएको हो। जिल्ला प्रहरी कार्यालय महोत्तरीका अनुसार सिन्धुलीको लङ्गुरखोलाबाट बर्दिवासतर्फ आउँदै गरेको ट्याक्टर आफैं अनियन्त्रित भई दुर्घटना हुँदा पहिचान नखुलेकी अन्दाजी ४० वर्षीया महिला उपचारका लागि बर्दिवास ल्याउदै गर्दा मृत्यु भएको इलाका प्रहरी कार्यालय बर्दिवासले जनाएको छ। दुर्घटनामा धनुषा औरही गाउँपालिका५ का ४५ वर्षीया पल्टी देवी मण्डल, ५६ वर्षीया रिता देवी मण्डलको अवस्था गम्भीर छ। उनीहरूको बर्दिवासस्थित जनसेवा हस्पिटलमा उपचार भइरहेको छ भने सोनारी देवी मण्डल, कुमारी मण्डल सुमित्रा देवी मण्डललाई उपचारका लागि जनकपुर पठाइएको इलाका प्रहरी कार्यालय बर्दिवासले जनाएको छ। तीर्थयात्री बोकेको सो ट्रयाक्टरका चालक फरार रहेको र निजको खोजतलास भइरहेको प्रहरी नायव उपरीक्षक रवि रावलले जनाएको छ। रही नगरपालिका२ स्थित औरहीमा मोटरसाइकलको ठक्करबाट स्थानीय ६० वर्षीय गोगाई ठाकुर लोहारको मृत्यु भएको हो। सर्लाही बरहथवा नगरपालिका३ का रोशन लाल महतोले चलाएको ना ३७ प ७२३१ नम्बरको मोटरसाइकलले ठक्कर दिँदा पैदलयात्री ठाकुरको उपचारका क्रममा मृत्यु भएको हो।"
जोगबनीमा अनिवार्य भन्सार,"विराटनगर : स्वदेशी बजार प्रवद्र्धन र भन्सार चुहावट नियन्त्रण गर्न विराटनगरस्थित रानी नाकामा कडाइ गर्न थालिएको छ। खुद्रा सामान खरिदका लागि भारतीय बजार जोगबनी जाने प्रवृत्तिलाई न्यूनीकरण गर्न विराटनगर भन्सार कार्यालयले नाकामा कडाइ गर्न थालिएको हो। कार्यालयले सय रुपैयाँभन्दा बढीको सामान ल्याए १३ प्रतिशत भन्सार तिर्नुपर्ने व्यवस्था गरेको हो। चोरी, तस्करी र भन्सार चुहावटका घटना बढ्दै गएकाले त्यसलाई नियन्त्रण गर्ने उद्देश्यले कडाइ गर्न थालिएको विराटनगर भन्सार कार्यालयका सूचना अधिकारी रामचन्द्र ढुंगानाले बताए। कडाइ गर्न थालिएपछि पछिल्लो दुई दिनमा मात्रै भन्सारको राजस्वमा उल्लेख्य सुधार आएको उनले बताए। भारतीय बजार जोगबनी लत्ताकपडा र दैनिक उपभोग्य वस्तु खरिदबिक्रीका लागि प्रख्यात छ। दैनिक ठूलो संख्यामा विराटनगरसँगै इटहरी, धरान, इनरुवा, बेलबारी, उर्लाबारी र दमकसम्मका नेपाली उपभोक्ताहरू किनमेलका लागि जोगबनी आउने गरेका छन्। तर, यसले भन्सार चुहावट बढ्नुका साथै नेपाली व्यापार व्यावसायमा समेत नकारात्मक असर परिरहेको छ। बजारलाई निर्वाध खुला छोडिदिँदा नेपाली बजार र व्यापारमा पर्ने असर कम गर्न नसकिएकोले भन्सारलाई व्यवस्थित गर्ने प्रयास गरिएको सूचना अधिकारी ढुंगानाको भनाइ छ। जोगबनीरानी प्रवेशद्वारबाटै उपभोक्ता र भारतबाट आउने यात्रुहरूको चेकजाँचमा कडाई गर्न थालिएसँगै खुद्रा वस्तुहज्ञको आयातका लागि भन्सारसँग अनुमति लिने क्रम पनि बढेको छ। यसअघि भन्सार छलेर आयात भइरहेको माछाका लागि समेत अनुमति माग्न थालिएको छ।"
सडक मुआब्जा पाउन थाले डडेल्धुरा सदरमुकामबासीले,"डडेल्धुरा: डडेल्धुरा सदरमुकाम राजमार्ग छेउछाउमा रहेका घरधनी र जग्गाधनीले मुआब्जा रकम पाउन थालेका छन् । सडक चौडा गर्नका लागि सडक क्षेत्राधिकारभित्र रहेका घर र जग्गाधनीलाई सरकारी मुल्यांकनका आधारमा मुआब्जा दिन थालिएको हो । सदरमुकाम क्षेत्रमा दायाँबायाँ १५र१५ मिटर सडक चौडा पार्न क्षतिपूर्ति दिन लिएको हो । विगत लामो समयदेखि मुआब्जाको विषयलाई लिएर सडक चौडा पार्ने काममा अवरोध हुँदै आएको थियो । तर,डडेल्धुरा जिल्ला सदरमुकाम बाघखोरबासीहरूले मुआब्जा रकम पाउन थालेसँगै सदरमुकामको सडक फराकिलो बन्ने कुरामा स्थानीय ढुक्क छन् । सडक फराकिलो बनाउन स्थानीयलाई मुआब्जा वाफतको रकम बाँडिन लागेको जिल्ला प्रशासन कार्यालय डडेल्धुराले जनाएको छ । स्थानीयको जमिन लागतकट्टा गरि सडक डिभिजन कार्यालयका नाममा नामसारि गरिएपछि स्थानीयलाई मुआब्जा वाफतको रकम बाँडिन थालिएको हो । जिल्ला प्रशासन कार्यालयमार्फत गएको सोमबार ११ जनालाई मुआब्जावाफत २ करोड ९० लाख रकम बैंक खातामा जम्मा गरिएको तत्कालिन प्रमुख जिल्ला अधिकारी मोहनराज जोशीले जानकारी दिए । प्रजिअ जोशी अहिले सरूवा भइसकेका छन् । पहिलो चरणमा १०५ जनालाई मुआब्जा वितरण गर्न २० करोड रकम उपलब्ध भएको जनाइएको छ । जिल्ला सदरमुकाम बाघखोर क्षेत्रमा सडक फराकिलो बनाउँदा उचित क्षतिपूर्ति उपलब्ध गराउनु पर्ने भनि अदालतको फैसाला भएको थियो । पाँच मिटर मात्रै कालोपत्रे गरिएको सडक अब दायाँबायाँ १५र१५ मिटरले फराकिलो बनाइने जनाइएको छ । मुआब्जा वाफत स्थानीयलाई ८४ करोड ८५ लाख रुपैयाँ आवश्यक पर्दछ । तर सरकारले पहिलो चरणमा उक्त रकम छुटाएको थियो । स्थानीयलाई मुआब्जा वाफतको सबै रकम उपलब्ध गराए पछि सडक फराकिलो बनाउन टेण्डर आह्वान गरिने सडक डिभिजन कार्यालयले जनाएको छ । सडक फराकिलो बनाउन ४५ करोड रकम बराबरको टेण्डर हुने सडक डिभिजन कार्यालय डोटीले जनाएको छ । यसअघि सडक फराकिलो पार्न दुईपटक टेण्डर आह्वान गरिए पनि काम सुरु हुन सकेको थिएन । अदालतको फैसला अनुसार स्थानीय बारम्बार अदालत पुगेपछि टेण्डर रद्द गरिएको थियो । मुआब्जा पाइसकेका स्थानीय आफैले सडक क्षेत्र भित्र पर्ने घरहरु हटाउनुपर्ने जिल्ला प्रशासन कार्यालयले जनाएको छ। हाल मुआब्जा पाइसकेकाहरूलाई सडक क्षेत्रमा पर्ने घरहरु समय तोकेर आफै हटाउन आग्रह गर्ने तयारी भइरहेको छ । सडक चौडा नहुँदा सदरमुकाममा हिँडडुल गर्न दैनिक आवातजावत गर्न पनि समस्या हुन्छ भने ट्राफिक जाम पनि दिनहुँ हुने गर्दछ । करिब दुई किलोमिटर दुरी सम्म बजार क्षेत्र रहेको छ ।"
आत्मविश्वास,"दुईजना मिल्ने साथी थिए। एउटा ६ र अर्को १० वर्षको। दुवैजना मिलेर स्कुल जान्थे। छुट्टीको दिन उनीहरू गाउँबाट टाढाको चौरमा खेल्नका लागि निस्किए। खेल्ने क्रममा १० वर्षको साथी कुवामा पस्यो। ऊ जोरजोरले चिच्याउन थाल्यो। उसलाई पौडिन आउँदैनथियो। साथी आत्तियो। उसले आफ्नो वरिपरि हेर्र्यो। टाढाटाढासम्म कोही थिएनन्। उसको आँखा एउटा बाल्टीमा पर्र्यो। जहाँ डोरी बाँधिएको थियो। उसले हत्तार नगरी बाल्टी कुवामा फाल्यो। पौडिन नजान्ने साथीले बाल्टी पक्रियो। उसले जोडजोडले डोेरी तानिरह्यो जबजबसम्म उसको साथी बाहिर निस्किएन। अन्तिममा बाहिर निकाल्यो। दुवैजनाले खुसीका आँसु झारेर रोए। अंकमाल गरे। उनीहरूलाई डर लाग्यो अब गाउँमा गएर के भन्ने भनेर। भनिहाले पिटाइखाने डर पनि थियो। तर गाउँ गएर सबै वृत्तान्त गाउँघरका सबैलाई सुनाए। कसैले पत्याएनन्। पत्याउन् पनि कसरी ? त्यति साना मान्छेका कुरा। त्यो बच्चामा त्यति पनि तागत थिएन, जसले एक बाल्टी पानी उठाउन सकोस्। कुवाबाट १० वर्षको साथीलाई निकाल्न सक्ने त परको कुरा भइहाल्यो। उनीहरूको गाउँमा कृष्ण काका नाम गरेका एक व्यक्ति थिए। जो गन्नेमान्नेमा पर्थे। उनले मात्र पत्याए यो कुरा। सबै गाउँलेले भने कहिल्यै झुट नबोल्ने व्यक्तिले पक्कै पनि झुट बोलेका छैनन्। केही न केही त कारण होला। सबै जम्मा भएर कृष्ण काकाकोमा गए। गएकामध्येको एउटाले बोल्यो हामीले त केही बुझ्न सकेका छैनौं। तपार्इं नै बताइदिनोस् न। कृष्णकाका हाँस्दै बोले म के बोलौं ? सबै नानीहरू बोली त रहेका छन्। सबै गाउँलेहरूले मुखामुख गरे तर उत्तर पाएनन्। एकछिन वातावरण मौन रह्यो। र, कृष्णकाका बोले, प्रश्न यो हैन कि त्यो सानो बच्चाले यो कसरी गर्र्यो भनेर, उसको भित्र यत्रो तागत कहाँबाट आयो भनेर। यसको एउटै मात्र जवाफ छ। जुनबेला यो बच्चाले त्यो काम गर्यो त्यो समय परपरसम्म कोही थिएनन्। जस्ले भन्न सकोस् कि तैले यो काम गर्नै सक्दैनस् भनेर। कृष्णकाका केही बेर रोकिए। चुपचाप उनका कुरा सुनिरहेका गाउँलेतिर नियालेर फेरि बोले, उसमा त्यतिबेला आत्मविश्वास थियो तर, उसको आत्मविश्वास घटाउनका लागि भूमिका खेल्ने कोही थिएनन्। त्यसकारण उसले गर्न सक्छु कि सक्दिनँ भन्ने कुरामा आफ्नो समय र शक्ति खर्च गर्नु परेन। र, उसले पत्याउनै नसक्ने गरी आफ्नो साथीलाई बचायो। कृष्ण काकाका कुराले गाउँलेहरू प्रभावित भए।"
तराईमा हुस्सु र कुहिरो : सावधानी अपनाउन अनुरोध,"काठमाडौं : तराईका केही स्थानमा बिहानीपख हुस्सुकुहिरो लागेर दैनिक जनजीवनमा सामान्य प्रभाव पार्न सक्ने भन्दै आवश्यक सावधानी अपनाउन मौसम पूर्वानुमान महाशाखाले अनुरोध गरेको छ । महाशाखाले आगामी २४ घण्टाका लागि सूचना जारी गर्दै हुस्सु कुहिरो लागेर दैनिक जनजीवन, स्वास्थ्य, सडक तथा हवाई यातायातमा समेत सामान्य प्रभाव पार्नसक्ने सम्भावना रहेकाले आवश्यक सावधानी तथा सतर्कता अपनाउन अनुरोध गरेको छ । हाल देशमा पश्चिमी न्यून चापीय प्रणालीको आंशिक प्रभाव छ । उक्त मौसमी प्रणालीको प्रभावले अहिले गण्डकी प्रदेशमा आंशिकदेखि सामान्य बदली तथा मधेस प्रदेश, बागमती प्रदेश र लुम्बिनी प्रदेशमा आंशिक बदली रही बाँकी प्रदेशमा मौसम सामान्यतया सफा रहेको छ । दिउँसो प्रदेश १, मधेस प्रदेश र बागमती प्रदेशमा आंशिकदेखि सामान्य बदलीका साथै गण्डकी प्रदेशमा आंशिक बदली रही बाँकी भूभागमा मौसम सामान्यतया सफा रहनेछ । रातिको समयमा पनि सोही किसिमको मौसमी प्रणाली कायम रहने महाशाखाले जनाएको छ । आज काठमाडौँको न्यूनतम तापक्रम ६ डिग्रीसेल्सियस र अधिकतम तापक्रम २२ डिग्रीसेल्सियस रहेको छ ।"
सुर्खेतमा पाँचजनामा दादुरा सङ्क्रमण देखियो,"सुर्खेत : सुर्खेतमा पाँचजनामा दादुरा सङ्क्रमण पुष्टि भएको छ । यहाँका तीन पालिकाका पाँचजनामा दादुरा सङ्क्रमण पुष्टि भएको हो । वीरेन्द्रनगरमा तीन,गुर्भाकोट र चिङ्गाड गाउँपालिकामा एकएक जनामा दादुरा सङ्क्रमण देखिएको प्रदेश स्वास्थ्य निर्देशनालयका सूचना अधिकारी पदमबहादुर केसीले जानकारी दिए । छिमेकी जिल्ला बाँकेमा दादुरको सङ्क्रमण तीव्र भइहहेका बेला सुर्खेतमा पनि सङ्क्रमण देखिएकाले सतर्कता अपाउन उनले सुझाव दिए। दादुरासँग मिल्दोजुल्दो लक्षण भएका बिरामी देखिएपछि परीक्षण गर्दा दादुरा पुष्टि भएको केसीको भनाइ छ । दादुराका बिरामी भेटिएपछि प्रदेश स्वास्थ्य निर्देशनालय सुर्खेतले अहिले विभिन्न ठाउँमा परीक्षण र खोप अभियानलाई तीव्रता दिएको छ । नेपालले सन् २०१९ भित्र दादुरा उन्मूलन गर्ने लक्ष्य राखेको थियो । रासस"
मनिट्रान्सफरको रकम लिएर भागेका तीन युवक पक्राउ,"वीरगन्ज : वीरगन्जको एक मनिट्रान्सफरको रकम लिएर फरार भएका तीनजना युवकलाई प्रहरीले पक्राउ गरेको छ । पक्राउ पर्नेहरुमा वीरगन्ज महानगरपालिका वडा नम्बर १० का २२ वर्षीय आकाश साह,२२ वर्षीय,संजय साह र २१ वर्षीय महम्मद सकिर मियाँ रहेका छन् । प्रहरीका अनुसार वीरगन्ज १० स्थित दुर्गे मनि ट्रान्सफर प्रालिका सञ्चालक विजय साह सर्राफले मङगलबार ४ लाख १४ हजार ८ सय रुपैयाँ कृषि विकास बैंकमा जम्मा गराउन पठाएका तीन युवक रकम जम्मा नगरी फरार भएका थिए । सञ्चालक सर्राफले यसबारे प्रहरीमा उजुरी दिएपछि प्रहरी निरीक्षक प्रज्वल थपलियाको नेतृत्वमा खटिएको टोलीले तीनै जना युवकलाई वीरगन्ज १० बाटै पक्राउ गरेको पर्साका प्रहरी उपरीक्षक कोमल साहले जानकारी दिए । उनीहरुको साथबाट २ लाख २३ हजार ५ सय रुपैयाँ बरामद भएको पनि उनले बताए । पक्राउ परेका तीनै जनाविरुद्ध बुधबार पर्सा जिल्ला अदालतबाट ठगी, अपराधिक विश्वासघात तथा अपराधिक लाभ (एक्सटर्सन ) सम्बन्धी कसूरमा ४ दिनको म्याद थप गरी अनुसन्धान भइरहेको शाहले जानकारी दिए ।"
राहदानी सेवा द्रुत बनाउन कार्ययोजना बनाइँदै,"काठमाडौं : राहदानी विभागले सेवाग्राहीको भिड घटाउन कार्ययोजना बनाएर कार्यान्वयन गर्ने तयारी गरेको छ। राहदानी लिनका लागि विभागमा सेवाग्राहीको हुने भीड अझै हट्न नसकेका कारण भिड घटाउन कार्ययोजना बनाउने तयारी गरिएको विभागले जनाएको छ। विभागमा सधैँ सेवाग्राहीको भिड बढ्दै जान थालेका कारण घटाउन कार्ययोजना बनाएर कार्यान्वयन गर्ने तयारी भइरहेको विभागका निर्देशक तथा प्रवक्ता दुरुपदा सापकोटाले बताए। उनले भने, 'सेवाग्राहीको घण्टौँ लामो लाइन तथा भिड घटाउन कार्ययोजना बनाएर कार्यान्वयन गर्ने तयारी गरेका छौँ तर कस्तो किसिमको कार्ययोजना बनाउने त्यस विषयमा गृहकार्य हुँदैछ।' कार्ययोजनाको खाका छलफलकै क्रममा रहेको र यसको जिम्मेवार सबै निकायबाट पारित भएपछि कार्यान्वयन हुने प्रवक्ता सापकोटाको भनाइ छ। राहदानी विभागमा अबका दुईतीन महिनामा देखिने गरी सुधार हुने उनको दाबी छ। विभागको सफ्टवेयरमा आउने समस्यादेखि अन्य विविध कारणले सेवाग्राही घण्टौँ लाइनमा बस्नुपर्ने बाध्यता अझै कायमै रहेको सेवाग्राहीको गुनासो छ। यसअघि प्रधानमन्त्री पुष्पकमल दाहाल प्रचण्ड र गृहमन्त्री रवि लामिछानेले भीड व्यवस्थित गर्न निर्देशन दिएका थिए। राहदानी विभाग बाहिर राहदानी बनाउनेको भीड अहिले पनि उस्तै रहेको बताइएको छ। अनलाइनमा आवेदन दिन तथा कार्यालयमा गएर फोटो खिच्ने र बायोमेट्रिक गर्ने समय पाउनै मुस्किल हुने तथा त्यसैमाथि साइट नचल्ने, जसोतसो साइट खुलिहाले पनि आवेदन पेस गर्न नसकिने समस्या हुने गरेको सेवाग्राहीको गुनासो छ। राहदानी विभागमा हुने समस्या र सेवाग्राहीको गुनासो सम्बोधन गर्न पहल भइरहेको प्रवक्ता सापकोटाले बताए।"
तस्करीको मुख्यद्वार सीमा क्षेत्र,"भैरहवा : नेपालभारत खुला सिमानाबाट पटकपटक अवैध रूपमा अन्तःशुल्क स्टिकर भित्रने गरेको सुरक्षा निकायको तथ्यांकले देखाउँछ। प्रत्येक वर्ष रूपन्देहीको बेलहिया नाकाबाट सशस्त्र प्रहरीले नक्कली स्टिकर बरामत गरिरहेको भेटिन्छ। तर, यो क्रम अझै रोकिएको छैन। २०७४ देखि ७८ सालका विभिन्न समयमा ठूलो परिमाणमा यो क्षेत्रबाट अबै आयात भइरहेको अन्तःशुल्क स्टिकर र तस्करीमा संलग्नलाई प्रहरी नियन्त्रणमा लिएको छ। ०७८ मा रूपन्देहीको बेलहिया नाकाबाट मदिरामा लगाइने २ लाख ४० थान नक्कली स्टिकर सशस्त्रले बरामद गरेको थियो। बरामद उक्त स्टिकरबाट आयकर १० लाख, भ्याट ३१ लाख ६३ हजार र अन्तःशुल्क १ करोड ९४ लाख गरी कुल २ करोड ३५ लाख ६३ हजार रुपैयाँबराबरको राजस्व छली हुन सक्ने प्रारम्भिक अनुसन्धानमा पाइएको थियो। यस्तै ०७४ चैत ७ गते जिल्ला प्रहरी कार्यालय रूपन्देहीले बेलहिया नाकाबाट अवैध रूपमा भित्र्याइएको ३ लाख ९९ हजार ८ सय ४० थान ५० युपीको १८० एमएलको आन्तिरक राजस्व विभाग लिक्वेयर लेखिएको अन्त शुल्कका नक्कली स्टिकर बरामद गर्यो। यी स्टिकर प्रयोग भएको अवस्थामा करोडौं रुपैयाँ राजस्व छली हुन्थ्यो। प्रहरीले घटनामा संग्लन भएको आरोपमा रूपन्देहीको सिद्धार्थनगर नगरपालिका १ का ४२ वर्षीय विनोद सिंह, धनुषाको मिथिला नपा८ का कामेश्वर महतो र भवानीप्रसाद उप्रेती र भारत नौतनवाका ३२ वर्षीय मेल्मुद्दगद्दी मुसलमान, महाराजगन्जका १८ वर्षीय समसुद्दीन मुसलमानलाई पक्राउ गर्यो। यी प्रहरीले सूचनाका आधारमा रूपन्देहीमा अन्तःशुल्कका नक्कली स्टिकर बरामद गरेपछि सार्वजनिक भएका घटनाहरू मात्र हुन्। खुला सीमाका कारण भारतबाट अन्तःशुल्कका नक्कली स्टिकर सहजै भित्रिने गरेका छन्। सीमाबाट भित्रिने नक्कली स्टिकर सानादेखि ठूला उद्योगले प्रयोग गर्ने गरेका छन्। रूपन्देहीमा विशेष गरी मदिरामा अन्तःशुल्कका नक्कली स्टिकर र बिना स्टिकरको बिक्री वितरण हुने गर्छ। रूपन्देहीको मर्चवार, लुम्बिनी र धकधई सीमा क्षेत्रमा रहेका ससाना मदिरा पसलहरूमा अन्तःशुल्कका नक्कली स्टिकर र स्टिकर नै नलगाइएको मदिरा बिक्री वितरण हुने गरेको पाइन्छ। सीमाको दशगजासँगै टाँसिएर थुपै मदिरा पसलहरू सञ्चालनमा छन्। भारतमा खुला रूपमा मदिरा नपाइने भएकाले दशगजासँगै टाँसिएर नेपाली भूमिमा सञ्चालनमा रहेको पसलमा भारतीय नागरिकहरू आएर मदिरा सेवन गर्ने गरेको र त्यहीबाट भारतमा मदिराको समेत तस्करी गर्ने गरेको पाइन्छ। सीमापारीबाट अन्तःशुल्कका नक्कली स्टिकरहरू आउँछन् भन्ने सुनेका छौं, आन्तिरक राजस्व कार्यालय भैरहवाका प्रमुख शान्तिराम निरौलाले भने, अनुगमनको क्रममा हामीले अहिलेसम्म त्यस्तो फेला पारेका छैनौं, फेला परे कडा कारबाही गर्छाैँ।"
काठमाडौं महानगरले मापदण्ड विपरीतका ९ हजार साइन बोर्ड हटायो,"काठमाडौं : काठमाडौं महानगरपालिकाले अहिलेसम्म ९ हजार अनधिकृत परिचय पाटी (साइन बोर्ड) हटाएको छ । मापदण्ड रहेका तर शुल्क नबुझाएका र तोकिएको आकारभन्दा ठूलो साइजका बोर्ड तथा परिचय पाटी हटाइएको हो । गएको असोज ७ गते मापदण्ड बमोजिम राख्न सकिने पाटीको आकार र त्यसमा लाग्ने वार्षिक शुल्कसमेत उल्लेख गर्दै ३० दिने सार्वजनिक सूचना जारी गरिएको थियो । सूचनामा मापदण्डमा आउन सक्ने बोर्डलाई दायरामा ल्याउन र मापदण्डभित्र नपर्ने बोर्ड आफैँ व्यवस्थापन गर्न व्यवसायीलाई अनुरोध गरिएको थियो । तोकिएको समय सकिएपछि कार्तिक २७ गतेबाट अनधिकृत बोर्ड तथा पाटी हटाउन थालिएको थियो । यससँगै भित्ते लेखन, अनधिकृत पर्चा, पम्प्लेट र पोस्टर हटाइने महानगरले जनाएको छ । महानगरको आर्थिक ऐन २०७९ बमोजिम ६ वर्ग फुटसम्मको परिचय पाटीको वार्षिक शुल्क ५ सय रुपैयाँ हो भने १५ वर्ग फुटसम्मको शुल्क १ हजार ५ सय रुपैयाँ हो । १५ वर्ग फुटदेखि ३० वर्ग फुटसम्मका परिचय पाटीको प्रतिवर्ग फुट १ हजार रुपैयाँ थपशुल्क तिर्नुपर्छ।"
श्रीपञ्चमी पर्व : सरस्वतीको पूजा आराधना गरी मनाइँदै,"काठमाडौं : प्रत्येक वर्ष माघ शुक्ल पञ्चमीका दिन मनाइने वसन्त पञ्चमी पर्व आज मनाइँदै छ। नेपाल पञ्चाङ्ग निर्णायक विकास समितिले दिएको साइतअनुसार बिहान १०:४७ बजे हनुमानढोकाको नासलचोकमा वसन्त श्रवणको कार्यक्रम राखिएको छ। वसन्त श्रवणमा राष्ट्रपति सहभागी हुने हनुमानढोका दरबार हेरचाह अड्डाका कार्यालय प्रमुख सन्दीप खनालले जानकारी दिए। वसन्त श्रवणमा उपराष्ट्रपति, प्रधानमन्त्री, उपप्रधानमन्त्रीहरु, मन्त्रीहरु, सांसदहरु, संवैधानिक अङ्गका प्रमुख एवं सदस्य, प्रदेशसभा सदस्यलगायतको उपस्थिति रहने उनले बताए। वसन्त श्रवणको सबै तयारी पूरा भएको कार्यालयले जनाएको छ। वसन्त श्रवणमा राजतन्त्र हुञ्जेल राजा जाने गरेपनि लोकतान्त्रिक गणतन्त्र स्थापना भएपछि राष्ट्राध्यक्षका नाताले राष्ट्रपतिको उपस्थिति हुन थालेको हो। देशभर विद्याकी देवी सरस्वतीको पूजा आराधना गरिँदै यसैगरी प्रत्येक वर्ष माघ शुक्ल पञ्चमीकै दिन मनाइने श्रीपञ्चमी पर्व आज विद्याकी अधिष्ठात्री देवी सरस्वतीको देशभर निष्ठापूर्वक पूजाआराधना गरी मनाइँदैछ। चन्द्रमाजस्तो गोरो वर्ण भएकी तथा हातमा वीणा र पुस्तक लिएकी विद्याकी देवी सरस्वतीलाई भक्तजनले भारती, शारदा, हंसवाहिनी, जगन्माता, वागीश्वरी, कौमारी, वरदायिनी, बुद्धिदात्री, ब्रह्मचारिणी, चन्द्रघण्टा र भुवनेश्वरीजस्ता नामले पुकार्छन्। विद्या र सिर्जनाकी देवी भएकाले विशेष गरी साहित्यकार, कलाकार, पत्रकार, शिक्षक र विद्यार्थी आआफ्ना कलासाधनाका वस्तु कलम, कापी, कुची र वाद्ययन्त्र आदिलाई सरस्वतीका रूपमा पूजाआराधना गर्छन्। सरस्वतीलाई तान्त्रिकहरूले तन्त्र सिद्धिका लागि तारादेवीका रूपमा मान्छन्। सूर्य उत्तरतिर लागि दिन लामो हुने र वसन्त ऋतु प्रारम्भ हुने विश्वासका साथ आजको दिनलाई वसन्त पञ्चमी पनि भनिन्छ। ऋग्वेदमा वाग्देवीका नामले प्रसिद्धि पाएकी ब्रह्माकी अर्धाङ्गिनी ब्रह्मायणीको पूजा उपासनाले सबै प्रकारको ज्ञान, सिद्धि र सद्बुद्धि प्राप्त हुने उल्लेख छ। यसैकारणले सरस्वती पूजालाई ठूलो महत्व दिइन्छ। आजका दिन सरस्वतीको पूजा गरी विद्यारम्भ गरेमा सर्वसिद्धि प्राप्त हुन्छ भन्ने विश्वास छ। आजका दिन विवाह, व्रतबन्ध, गुफा राख्ने र बेलविवाह (इही) जस्ता सामाजिक तथा धार्मिक कार्य गर्न साइत हेर्नुपर्दैन भन्ने मान्यता छ। यस दिन बालबालिकालाई शिक्षारम्भ गराउने र नाककान छेड्न पनि शुभ मानिन्छ। उपत्यकाका स्वयम्भू, मैतीदेवी र गैरीधारास्थित नीलसरस्वती, ललितपुरको लेलेलगायत अन्य जिल्लामा रहेका सरस्वतीका मन्दिरमा आज बिहानैदेखि पूजाआजा गर्न भक्तजन, खासगरी छात्रछात्राको घुइँचो लाग्ने गर्छ। सरस्वतीलाई चढाइएको सात गेँडा अक्षता निलेमा विद्या र बुद्धि स्फुरण भई विद्यादेवीबाट चेतनाको ज्योति पाइन्छ भन्ने धार्मिक विश्वास छ।"
स्वयम्भूमा सरस्वती पूजा (फोटोफिचर),"काठमाडौं : आज देशभर श्रीपञ्चमी तथा सरस्वती पूजा मनाइँदैछ। प्रत्येक वर्ष माघ शुक्ल पञ्चमीका दिन मनाइने श्रीपञ्चमी सँगै विद्याकी देवी सरस्वतीको देशभर निष्ठापूर्वक पूजाआराधना गरी मनाइँदैछ। यसैक्रममा विश्व सम्पदा सूची स्वयम्भूनाथस्थित सरसस्वती मन्दिर परिसरमा देवी सरस्वतीको पूजा गर्न आज बिहानैदेखि भक्तजनहरूको घुइँचो लागेको छ। यस दिन बालबालिकालाई शिक्षारम्भ गराउने र नाककान छेड्न पनि शुभ मानिन्छ। आजका दिन विवाह,व्रतबन्ध,गुफा राख्ने र बेलविवाह (इही) जस्ता सामाजिक तथा धार्मिक कार्य गर्न साइत हेर्नुपर्दैन भन्ने मान्यता छ। उपत्यकाका स्वयम्भू,मैतीदेवी र गैरीधारास्थित नीलसरस्वती,ललितपुरको लेलेलगायत अन्य जिल्लामा रहेका सरस्वतीका मन्दिरमा आज बिहानैदेखि पूजाआजा गर्न भक्तजन,खासगरी छात्रछात्राको घुइँचो लाग्ने गर्छ। सरस्वतीलाई चढाइएको सात गेँडा अक्षता निलेमा विद्या र बुद्धि स्फुरण भइ विद्यादेवीबाट चेतनाको ज्योति पाइन्छ भन्ने धार्मिक विश्वास छ।"
"वसन्त श्रवण र सरस्वतीपूजा केवल औपचारिकता मात्र होइन, नवीन सिर्जनाका लागि अवसर हो : राष्ट्रपति","काठमाडौं : राष्ट्रपति विद्यादेवी भण्डारीले सरस्वती पूजा नवीन सिर्जनाका लागि प्रेरित गरिरहने अवसर भएको बताएकी छन्। वसन्त पञ्चमी तथा सरस्वती पूजाको शुभकामना दिँदै उनले पर्वको माध्यमबाट मौलिक संस्कृतिको संरक्षण एवम् संवर्द्धन हुने बताएकी छन्। आजको दिन गरिने वसन्त श्रवण र सरस्वतीपूजा केवल औपचारिकता मात्र होइन, हाम्रो जीवनलाई सदैव उर्जाशील बनाइराख्ने र नवीन सिर्जनाका लागि प्रेरित गरिरहने अवसर पनि हो ।राष्ट्रपतिको सन्देशमा भनिएको छ, यस पर्वको माध्यमबाट मौलिक संस्कृतिको संरक्षण एवम् संवर्द्धनका साथै मुलुकको सामाजिक तथा सांस्कृतिक विविधता बीच एकता कायम गरी राष्ट्रिय एकतालाई थप सुदृढ बनाउन समेत योगदान पुग्ने विश्वास लिएको छु । वसन्त पञ्चमी तथा सरस्वती पूजाको अवसरमा विद्याकी देवी सरस्वतीको हामी सबैमा कृपा रहिरहोस् भनी भण्डारीले शुभकामना गरेकी छन्। सरस्वतीलाई शिक्षा, ज्ञान, कला र सङ्गीतकी आदिस्रस्टाका रूपमा मानिने परम्परा रहिआएको उनको भनाई छ । सन्देशमा भनिएको छ, सरस्वती प्रकाशोत्सवले एकातिर हाम्रो सभ्यतामा शिक्षा र कलाको महत्त्व दर्शाउँछ भने अर्कोतिर मातृशक्ति नै ज्ञान निर्माणको आधारभूत स्रोत रहेको पक्ष पनि उजागर गर्दछ । प्रकाशबाट विविध रङ्गहरू जन्मिए भने रङ्गबाट मानिसले कलाका बहुआयाम विकास गर्यो। सरस्वतीको एउटा हातमा रहेको वीणालाई नादको रचना गर्ने यन्त्र मानिएको छ । ब्रम्हाण्डमा नाद अर्थात् ध्वनी मात्र सर्वव्यापक छ । यन्त्र र नादको लयबाट संगीतको रचना भएको वैदिक मान्यता पाइन्छ । अर्को हातमा रहेको पुस्तकलाई अक्षरको स्रोत मानिएको छ । क्षय नहुने रचनालाई अक्षर भनिन्छ । लेखिएका कुराहरू कहिल्यै नाश हुँदैनन् भन्ने भावबाट नै मानव सभ्यताले लेख्य भाषाको विकास र परिष्कार गरेको पाइन्छ । वसन्त पञ्चमीकै दिन बालबालिकाहरूलाई घरमै अक्षरारम्भ गराउने वा विद्यालय भर्ना गर्ने, कलासङ्गीतका साधकहरूले आफ्ना कुची एवं वाद्ययन्त्रहरूलाई सरस्वतीकै देन मानेर पूजा गर्ने परम्परा विकास भएको सन्देशमा उल्लेख छ । वसन्त पञ्चमीको प्राकृतिक महत्व उत्तिकै छ । साहित्यकार र कविहरूका लागि वसन्त आफैंमा नयाँ रङ्ग र फूलहरूको उत्सव हो । वसन्त ऋतुको प्रारम्भ हुने र सूर्य उत्तरायण हुँदै जाँदा दिन लामो र रात छोटो हुँदै हिउँदको जाडोबाट क्रमश: न्यानो हुँदै जाने हुनाले आजको दिनले नेपाली जनजीवन र प्रकृतिको निकटतालाई दर्शाउँछ ।"
मिथिलाञ्चलमा आज हलो र गोरुको पूजा गरिँदै,"जनकपुर : वसन्त पञ्चमीको अवसरमा महोत्तरीसहित सम्पूर्ण मिथिलाञ्चलका किसानले आज हलो र गोरुको पूजा गर्दैछन् । पिँढीदर पिँढीरुपमा मिथिलाञ्चलभरिका किसानले आजका दिनलाई कृषि कार्यको सुरुआत मान्दै बिहानै हलो र गोरुको पूजा गर्ने चलन छ । जलेश्वर नगरपालिका८ का रामबाबु चौधरीका अनुसार किसानले आँगनमा गाईको गोबरले लिपपोत गरेर, फूल माला, अक्षेता, अबिर, चामल, लड्डुलगायत वस्तुसहित आँगनमा हलो राखेर पूजाआजा गरिरहेका छन् । गोरुलाई नुहाई नयाँ रङ्गीचङ्गी डोरी, माला लगाएर पूजा गरिँदै छ । हलो र गोरुको पूजा गरिसकेपछि खेत जोत्ने चलन छ । किसानले नयाँ किनेको गोरुलाई पहिलोपटक खेत जोत्न लगाउने चलन रहेको जलेश्वर६ का गणेश साहले बताउनुभयो । किसानले आजका दिन हलोमा धार लगाउने, कोदालो धारिलो पार्ने तथा हँसिया र खुर्पासहितका कृषि औजारलाई नयाँ धार लगाएर प्रयोग गर्ने गर्दछन् । श्रीपञ्चमी वा वसन्त पञ्चमीको अवसरमा किसानले अरवा चामलमा सख्खर मिसाएर प्रसाद तयार पार्दछन् भने हलो र गोरुको पूजा गरेर एकापसमा अबिर दल्ने तथा प्रसाद वितरण गरेर यो पूजा सम्पन्न गर्दछन् । मिथिलाञ्चलका किसान आजका दिनदेखि खेतीपाती सुरु भएको मान्छन् । आजैका दिनदेखि आआफ्नो बाँझो खेतबारी जोत्ने कामको शुभारम्भ गर्दछन् । मिथिलाञ्चलको गाउँ गाउँमा आज सयौँ गोरु एकसाथ कुदिरहेको तथा किसानको काँधमा हलो लहरैरुपमा राखेको देख्न पाइन्छ । जलेश्वर११ का किशुन विच्छा पछिल्लो समय ट्र्याक्टर, पावर टिलरलगायत यन्त्र भित्रिए पनि सबै खेतबारीमा सहजरुपमा पुग्न नसक्ने, आफूले चाहेअनुसारको खेतबारी खनजोत गर्न नसक्ने हुनाले खेतीपातीका लागि हलो र गोरु नै सहज हुने बताउँछन्। रासस"
टिपर दुर्घटनामा चालकको मृत्यु,पाल्पा : पाल्पामा गए राति टिपर दुर्घटना हुँदा चालकको मृत्यु भएको छ। ना ८ ख ७९२४ नम्बरको टिपर दुर्घटना हुँदा चालक स्याङ्जाको गल्याङ नगरपालिका१ राम्दीका २२ वर्षीय सरोज न्यौपानेको मृत्यु भएको हो। जिल्ला प्रहरी कार्यालयका सूचना अधिकारी वीरेन्द्र थापाका अनुसार तिनाउँ गाउँपालिका५ केराबारी नजिकै सिद्धार्थ राजमार्गमा पाल्पाबाट बुटवलतर्फ जाँदै गरेको टिपर सडकबाट करिब एक हजार तीन सय मिटर तल खसेको हो। दुर्घटनापश्चात् खोततलास गर्ने क्रममा न्यौपानेको शव आज बिहान तिनाउ खेलामा फेला परेको हो। दुर्घटनाबारे प्रहरीले अनुसन्धान गरिरहेको छ। रासस
सुकुम्बासीले पालेका भैंसी तस्करीको भन्दै प्रहरीले बिक्री गरिदिएपछि,"वीरगन्ज :पर्साको जीराभवानी गाउँपालिका वडा नम्बर १ शान्तिटोल सुकुम्बासीले पालेको भैंसी भारतबाट तस्करी गरि ल्याएको भन्दै प्रहरीले लिलाम गरेको छ । शान्तिटोल दलितले पालेको १२ वटा भैंसी गत मंगलबार गाउँ नजिकको जंगलमा चराउन लगेका बेला हराएका थिए । जंगलमा हराएका भैंसी त्यहि राति छिमेकको हरैया र सखुवनीया फेला परेपछि प्रहरीले तस्करीको भन्दै नियन्त्रणमा लिएर बुधबार साँझ जरबजस्ती लिलाम गरेपछि भैंसी पालक किसान र स्थानीयले प्रतिवाद गरेका थिए । त्यसक्रममा शान्तिनगरका स्थानीय र प्रहरीबीच झडप समेत भएको थियो । झडपका क्रममा प्रहरी चौकी हरैयामा हुलहुज्जत र ढुंगामुढा गरेको भन्दै प्रहरीले ७ जना स्थानीयलाई नियन्त्रणमा लिएर जिल्ला प्रहरी कार्यालय पर्साको हिरासतमा राखेको छ । पक्राउ पर्नेहरुमा शान्तिटोलका दील बहादुर श्रेष्ठ ,तिलक श्रेष्ठ ,अशोक साह ,सुमन साह कलवार ,बिहारी दास ,राजेन्द्र पासवान र सोहन पासवान रहेका छन् । प्रहरीले वीरगन्ज भन्सारका कर्मचारीमार्फत १ लाख २० हजार रुपैयाँमा लिलाम गरेका भैंसीहरु ठेकेदारले कबोल गरि लगिसकेका छन् ।प्रहरीले भारतबाट तस्करी गरि ल्याएका भैंसी नियन्त्रणमा लिएको बताए पनि स्थानीयले भने दलितहरुले पालेको भैंसी प्रहरीले जबरजस्ती नियन्त्रणमा लिएर लिलाम गरेको दाबी गरेका छन् । जंगलमा चराउन लगेका १२ वटा भैंसीमध्ये ९ वटा भैंसी मंगलबार राति छिमेकको हरैया गाउँको १६ बिगाहाको खेतमा र ३ वटा भैंसी सखुवनीया गाउँमा भेटिएका थिए । त्यसपछि प्रहरी चौकी हरैयाका प्रहरीले ती भैंसी तस्करीको भनेर नियन्त्रणमा लिएर प्रहरी चौकीमा बुधबार लगेर राखेका थिए । शान्तिटोलका भूमीहिन दलितले अधीयाँमा लिएर पालेका भैंसी जंगलमा चराउन लगेका बेला हराएको र पछि छिमेकको गाउँमा फेला परेपछि प्रहरीले तस्करीको भनेर पक्राउ गरि लिलाम गरेको शान्तिटोलका स्थानीय रामप्रवेश साहले बताए । साहका अनुसार ,रामनाथ पासवानका २,जोगिन्दर पासवानका ३,रामा पासवानका ३ ,धर्मराज पासवानका १, गोविन्द पासवानका १ र बन्धु पासवानका २ वटा गरि कूल १२ वटा भैंसी प्रहरीले पक्राउ गरि लिलाम गरेको हो । साहका अनुसार , जंगलमा चराउन लगेका १२ वटा भैंसीमध्ये ९ वटा भैंसी मंगलबार राति छिमेकको हरैया गाउँको १६ बिगाहाको खेतमा र ३ वटा भैंसी सखुवनीया गाउँमा भेटिएका थिए । त्यसपछि प्रहरी चौकी हरैयाका प्रहरीले ती भैंसी तस्करीको भनेर नियन्त्रणमा लिएर प्रहरी चौकीमा बुधबार लगेर राखेका थिए । भैंसी धनीहरुले प्रहरीले नियन्त्रणमा लिएका भैंसी आफ्नो भनेर माग्न् प्रहरी चौकी जाँदा प्रहरीले भन्सारका कर्मचारी बोलाएर लिलाम गर्न थालेपछि स्थानीयले प्रतिवाद गरेका थिए । स्थानीयले लिलाम प्रक्रियामा अवरोध गर्न खोजेपछि प्रहरी चौकी हरैयामा बुधबार राति १० बजे सम्म तनाव भएको थियो । प्रहरीले जबरजस्ती लिलाम गरेपछि रोक्न खोज्दा आफूहरु माथि लाठी चार्ज पनि गरेको साहले बताए । सदरमुकाम वीरगन्जबाट थप प्रहरी बोलाएर भैंसीहरु गाडीमा राखेर लिलाम सकारेका ठेकेरदारको जिम्मा लगाएर वीरगन्ज पठाएको साहले बताए । साहले लिलामी प्रक्रियाको मुचुल्कमा इलाका प्रहरी कार्यालय पटेर्वासुगौलीका प्रहरी निरीक्षकले स्थानीयलाई जबरजस्ती हस्ताक्षर गर्न लगाएको पनि बताए । प्रहरीको ज्यादतीबारे प्रदेशसभा सदस्य शंकर चौधरी ,गाउँपालिका अध्यक्ष अनोज चौरसियासहितको टोलीले जिल्ला प्रहरी कार्यालय पर्सामा पुगेर ध्यानाकर्षण गराउने तयारी भइरहेको चौरसियाले जानकारी दिए । गाउँकार्यपालिका सदस्य सरोज चौरसियाले प्रहरीले जनतामाथि ज्यादती गरेको आरोप लगाए । दलितले आफ्नो जिविकोपार्जनका लागि पालेको भैंसी प्रहरीले तस्करीको भनेर पक्राउ गरी लिलाम गरेको उनले बताए । उनले भने ,त्यहाका वडाअध्यक्ष दारा सिंह राउत आफै प्रहरी चौकीमा गएर भैंसीहरु तस्करी नभइ दलितले पालेका भैंसी हुन् भनेर जमानी बस्न तयार हुदाँ पनि प्रहरीले सुनेन ,उल्टै लाठी चार्ज गरेर भैंसी लिलाम गरायो,'यो घोर ज्यादती हो । प्रहरीको ज्यादतीबारे प्रदेशसभा सदस्य शंकर चौधरी ,गाउँपालिका अध्यक्ष अनोज चौरसियासहितको टोलीले जिल्ला प्रहरी कार्यालय पर्सामा पुगेर ध्यानाकर्षण गराउने तयारी भइरहेको चौरसियाले जानकारी दिए । पर्साका प्रहरी नायब उपरीक्षक दिपक गिरिले भने व्यापारीले तस्करी गरि भारतबाट ल्याएका भैंसी प्रहरीले नियन्त्रणमा लिएको दावी गरे। उनले तस्करीको भैंसी नियन्त्रण गरेर वीरगन्ज भन्सारका कर्मचारी प्रहरी चौकी हरैयामै बोलाएर जिम्मा लगाएको र कर्मचारीले लिलाम गरेको बताए । गिरिले भने ,गाउँलेले आफूले पालेको भैंसी भनेका थिए। तर, ती भैंसी गाउँलेले पालेको नभइ तस्करी गरि भारतबाट ल्याएको पाइएपछि लिलाम गरेका हौं । प्रहरी चौकीमा हुलहुज्जत गर्ने ७ जनालाई जिल्ला प्रहरी कार्यालय पर्सामा राखेर आवश्यक सोधपुछ गरिरहेको पनि गिरिले बताए ।"
