शीर्षक,विवरण
फेरिएको जम्मूकश्मीर,"भारतीय संविधानको धारा ३७० मा जम्मूकश्मीरलाई विशेष राज्यको मान्यता दिइएको थियो। भारतीय सरकारले उक्त धारा हटाएको पनि दुई साताअघि तीन वर्ष पूरा भएको छ। अस्थीर र अशान्त यो राज्यको यस तीन वर्षे अवधिमा कायापलट भएको छ। केन्द्र अधिनमा आएपछि यस प्रदेशमा शान्ति र विकासले फड्को मारेको छ। समानता र न्यायको क्षेत्रमा यथेष्ट काम भएका छन्। नयाँ जम्मूकश्मीरको अवधारणाअन्तर्गत भएको तीव्र विकासले नागरिकमा उल्लास र ऊर्जा थपेको छ। भारतको स्वर्ग मानिने जम्मूकश्मीर प्रशासनले विकासका पहलहरू बारेमा हालै एक प्रतिवेदन सार्वजनिक गरेको थियो। जम्मूकश्मीर: शान्ति, प्रगति समृद्धितर्फ शीर्षकको उक्त प्रतिवेदन सुशासन, ऊर्जा क्षेत्र, कोभिड व्यवस्थापन, शिक्षा, कृषि उत्पादनमा वृद्धिलगायत मापदण्डमा आधारित छ। प्रतिवेदनका अनुसार केन्द्र शासित यस क्षेत्रले सन् २०१९ को तुलनामा सुशासन सूचकांकमा ३७ प्रतिशतले वृद्धि गरेको छ। यसले वाणिज्य र उद्योग क्षेत्रमा उत्कृष्ट प्रदर्शन गरेको छ भने कृषि, पूर्वाधार, न्यायपालिका, सार्वजनिक सुरक्षा, विकासलगायतमा सुधार गरेको छ। प्रदेशले २०२१२२ मा ५० हजार ७ सय २६ वटा विकास परियोजनाहरू सम्पन्न गरेको जम्मूकश्मीर सरकारले जनाएको छ। यहाँ प्रधानमन्त्री ग्राम सडक योजनाअन्तर्गतका ३ हजार २ सय ८४ किलोमिटर सडकमध्ये २ हजार ३ सय ५३ परियोजनाहरू सम्पन्न भइसकेका छन्। जम्मूकश्मीर नयाँ लगानी गन्तव्यको रूपमा उदाएको छ। यसले २३७ लाखको रोजगारी सम्भाव्यताका साथै ५ खर्ब २० अर्ब रुपैयाँभन्दा बढीको लगानी प्रस्तावहरू प्राप्त गरेको छ, प्रतिवेदनमा छ, केन्द्र शासित यस प्रदेश व्यापार गर्न सहज गन्तव्यका रूपमा शीर्ष स्थानमा रहेको छ। जम्मूकश्मीरलाई विशेष राज्यको दर्जा दिने संविधानको धारा ३७० लाई भारत सरकारले सन् २०१९ को अगस्ट ५ तारिखका दिन हटाइएको थियो। स्वास्थ्य पूर्वाधारहरूमा बलियो र सम्पन्न प्रदेशका रूपमा जम्मूकश्मीरले पहिचान पाएको छ। यहाँ अल इन्डिया इन्स्टिच्युट अफ मेडिकल साइन्सेसका दुई शाखा स्थापना भइसकेका छन्। त्यसैगरी ७ वटा मेडिकल कलेज, १० नयाँ नर्सिङ कलेजका साथै ७० अर्ब बढीको पूर्वाधार परियोजना निर्माण भएका छन्। कोभिड महामारीको समयमा समेत स्वास्थ्य पूर्वाधारहरूको निर्माणमा वृद्धि यथावत् रहेको प्रतिवदेनमा जनाइएको छ। यहाँ शिक्षाको क्षेत्रमा पनि उल्लेख्य उपलब्धि हासिल भएको देखिन्छ। केन्द्र शासित यस प्रदेशमा छोटो समयमा ५० वटा नयाँ कलेज थपिनुको साथै भएका कलेजहरूमा पनि करिब २५ हजार सिट संख्या थपिएको प्रतिवेदनमा उल्लेख छ। कृषिमा आश्रित परिवारको मासिक आम्दानीको आधारमा जम्मूकश्मीर भारतमै उत्कृष्ट तेस्रो स्थानमा पर्छ। यस प्रदेशले इतिहासमै रोजगारीमा सबैभन्दा ठूलो भर्ती अभियान सञ्चालन गर्यो।जसमा ११ हजार ५ सयभन्दा बढी कर्मचारी छनोट गरिए। तीमध्ये एकल महिला, सम्बन्धविच्छेद गरेका महिला, कानुनी रूपमा छुट्टिएका महिलालगायतलाई विशेष प्राथमिकता दिइएको थियो। नयाँ जम्मु कश्मीरमा गतिशील र दक्ष जनशक्तिमार्फत कीर्तिमानी संख्यामा विकास निर्माणका कामहरू भएका छन्। सर्वसाधारण नागरिकको जीवन परिवर्तन गर्दै परियोजना कार्यान्वयनमा नयाँ कोशेढुंगा तय गरिएको छ। एक तथ्यांकअनुसार यस प्रदेशले सन् २०१८ देखि २०१९ सम्म ९ हजार २ सय २९, सन् २०१९ देखि २०२० सम्म १२ हजार ६ सय ३७, सन् २०२० देखि २०२१ सम्म २१ हजार ९ सय ४३ र सन् २०२१ देखि २०२२ सम्म ५० हजार ७ सय २६ वटा विकासका परियोजनाहरू सम्पन्न गरिसकेको छ। जम्मूकश्मीर भारतका अधिकांश राज्यभन्दा अगाडि छ। किनकि यहाँका गाउँहरू तुलनात्मक रूपमा धेरथोर सडक सञ्जालमा जोडिएका छन्। तर अझै पनि अधिकांश गाउँ या त एकआपसमा सम्पर्कमा छैनन् या मुख्य सडकहरू र राष्ट्रिय राजमार्गहरूसँग जोडिएका छैनन्। विशेषगरी दुर्गम, सिमानामा रहेका र पहाडी क्षेत्रका गाउँहरूले सामना गरिरहेका यस समस्या हटाउन यहाँको सरकारले विभिन्न योजनाअन्तर्गत निर्माण भइरहेका सडक अनुगमनको थालनी गरेको छ। यसले प्रत्येक गाउँमा एक सडक सपनालाई वास्तविकतामा परिणत गर्न सहयोग पुर्याउँछ। युवालाई सशक्त बनाउन मिसन युवा मेरो जेके नामक अभियानको थालनी गरियो। युवालाई लक्षित गरिएको यो पहिलो प्रकारको पहल हो। नयाँ जम्मूकश्मीरअन्तर्गत महिला सशक्तीकरणका लागि समान अधिकार र अवसरहरू स्थापित गरिएको छ। प्रधानमन्त्री ग्राम सडक योजनाको तेस्रो चरणको फ्ल्यागसिप योजनाअन्तर्गत सन् २०२२ को अन्त्यसम्ममा १ हजार ७ सय ५० किलोमिटर लम्बाइको सडक निर्माणको लक्ष्य निर्धारण गरिएको छ। यस योजनाअन्तर्गतको सडकको लम्बाइको आधारमा जम्मूकश्मीर राष्ट्रिय स्तरमै चौथो स्थानमा पर्छ। प्रधानमन्त्री ग्राम सडक योजनाअन्तर्गत सन् २०१९ देखि २०२० सम्ममा १ हजार ३ सय २५ किलोमिटर सडक निर्माण भएको छ। सन् २०२० देखि २०२१ सम्म ३ हजार १ सय ६७ किलोमिटर र सन् २०२१ देखि २०२२ सम्म ३ हजार २ सय ८४ किलोमिटर पूरा गर्ने लक्ष्य छ। यी तीन वर्षहरूमा क्रमशः २ हजार २ सय ९० किलोमिटर, ५ हजार ५ सय किलोमिटर र ७ हजार ३ सय १ किलोमिटर सडक कालोपत्र गरिएको छ। यसै योजनाअन्तर्गत ग्रामीण बस्तीहरूसँग सम्पर्क कायम गर्न १ सय २५ वटा पुल निर्माण गरिँदैछ। तीन वर्षको अवधिमा जम्मूकश्मीरमा ढुंगा हानाहान र गुन्डागर्दीका घटनामा कमी आएको छ। सन् २०१८ मा कश्मीरमा ढुंगा हानाहानका घटना १ हजार ४ सय ५८ वटा भएको थियो भने सन् २०१९ मा यो बढेर १ हजार ९ सय ९९ पुगेको थियो। धारा ३७० हटेपछि सन् २०२० मा यो घटेर जम्मा २ सय ५५ मा सीमित भएको थियो। सन् २०२१ मा आएर यो सयभन्दा कम भयो। आतंककारी हमला जम्मू कश्मीरको मुख्य समस्या बनेको थियो। तर यो अवधिमा यस समस्यामा पनि कमी आएको छ। सन् २०१७ अगस्टदेखि २०१९ जुलाईसम्म आतंककारी हमलामा परी १ सय २९ आम नागरिकले ज्यान गुमाएका थिए। यही अवधिमा ५ सय ९ आतंककारी पनि मारिए। त्यसैगरी २०१९ अगस्ट देखि २०२१ अगस्टसम्म ६६ जना नागरिकको मृत्यु भएको थियो। सन् २०२१२२ मा प्रसारण प्रणालीमा ठूलो क्षमतामा वृद्धि भएको छ। प्रणाली सुदृढीकरणमा ५० अर्ब रुपैयाँ लगानीले विद्युत् वितरणमा प्रभावशाली नतिजाहरू ल्याउनेछन्। विद्युत् उत्पादन क्षमता ३ वर्षमा दोब्बर र ७ वर्षमा तेब्बर हुने लक्ष्य लिइएको छ। ऊर्जा विकास विभाग (पीडीडी) ले सन् २०२२ मा मात्रै करिब १९ सय मेगाभोल्ट एम्पियर (एमभीए) प्रसारण क्षमता थप्न सफल भएको छ। यसले उपभोक्तालाई सातै दिन चौबिसै घण्टा विद्युत् आपूर्ति गराउने सपना साकार बनाएको छ। विद्युतीय उत्पादन, प्रसारण र वितरण क्षेत्रहरूमा गत वर्ष हासिल गरेको उल्लेख्य उपलब्धिहरूले जम्मूकश्मीरको कैयौं दशकदेखि जीर्ण रहेको विद्युतीय पूर्वाधारहरूलाई पूर्ण रूपमा हेरफेर गरेको छ। यसले ऊर्जा क्षेत्रमा जम्मूकश्मीरले हासिल गरेको उल्लेखनीय प्रगतिलाई प्रतिविम्बित गर्छ। सन् २०२१ को मार्च ३१ सम्ममा कुल प्रसारण क्षमता ९१५३ एमभीए थियो भने एक वर्षमा ११०१६ एमभीए पुगेको छ। हालको विद्युतीय घाटालाई सम्बोधन गर्न ठूलो मात्रामा क्षमता अभिवृद्धि कार्यक्रम सुरु गरेको लेफ्टिनेन्ट गभर्नर मनोज सिन्हाले एक कार्यक्रममा बताए। हालै विभागका परियोजनाहरूको उद्घाटन गर्दै उनले भने, विगत ७० वर्षमा जम्मूकश्मीरले ३५ सय मेगावाट मात्र प्रयोग गर्न सफल भएको थियो। अब उत्पादन क्षमता तीन वर्षमा दोब्बर र सात वर्षमा तीन गुणा रुपैयाँँ गर्ने लक्ष्य राखिएको छ। यसबाहेक दुई हजार रुपैयाँको प्रसारण र वितरण परियोजनाहरू पूरा भइसकेका छन्। केन्द्र सरकारद्वारा जम्मूकश्मीरभरका सबट्रान्समिसन र वितरण सञ्जाललाई सदृढ गर्न थप ६ हजार रुपैयाँ विनियोजन गरिएको छ। सम्पूर्ण नागरिक र व्यवसायलाई गुणस्तरीय बिजुली उपलब्ध गराउन विस्तारित सुविधाहरूले बढ्दो अर्थतन्त्रको महत्वपूर्ण आवश्यकतालाई सम्बोधन गर्नेछ। त्यहाँका एक अधिकारका अनुसार सरकारले क्षमता अभिवृद्धि र सबै आपूर्ति अवरोधहरू हटाउन प्रसारण र वितरण प्रणालीको स्तरवृद्धि गर्ने लक्ष्य लिएको छ। यसका लागि १२ हजार रुपैयाँ भारतीय रुपैयाँँ लगानी गर्ने योजना बनाएको छ। जम्मूकश्मीरको राजधानी सहर श्रीनगरमा भूमिगत तारहरूमार्फत बिजुली वितरणसमेत गरिनेछ। जम्मूकश्मीर जिल्ला सुशासन सूचकांक बनाउने पहिलो केन्द्र शासित प्रदेश बनेको छ। यसैको मोडेललाई अब अन्य ३५ वटा राज्य र केन्द्र शासित प्रदेशहरूमा जिल्ला सुशासन सूचकांक विकासका लागि अपनाइने भएको छ।जनताको योजना जनताको भागिदारी भन्ने नाराका साथ सशक्तीकरणका माध्यमबाट नागरिक पर्यवेक्षण सुरु गरिएको थियो। सार्वजनिक सेवा प्रवाह प्रणालीमा थप पारदर्शिता ल्याउने पोर्टल पनि स्थापना गरिएको थियो। पारदर्शी र नियममा आधारित खरिद प्रक्रियालाई अवलम्बन गरियो भने प्रशासनिक स्वीकृति र इटेन्डरिङ बिना कामहरूको कार्यान्वयन गर्न दिइएन। जम्मूकश्मीर नयाँ लगानी गन्तव्यको रूपमा उदाएको छ। यसले २३७ लाखको रोजगारी सम्भाव्यताका साथै ५ खर्ब २० अर्ब रुपैयाँभन्दा बढीको लगानी प्रस्तावहरू प्राप्त गरेको छ। त्यसैगरी राजस्व प्रशासनलाई पारदर्शी बनाउन त्यहाँको काम कारबाहीमा व्यापक सुधार गरियो। सेवा र जग्गा अभिलेखमा अनलाइन पहुँचले सार्वजनिक सेवाहरूलाई प्रभावकारी, पारदर्शी र नागरिकमैत्री बनाएको छ। जम्मूकश्मीरमा औद्योगिक विकासका लागि औद्योगिक भूमि व्यवस्थापन नीति २०२१३०, औद्योगिक नीति २०२१३० र पहिलो पटक विदेशी प्रत्यक्ष लगानी (एफडीआई) नीति २०२० ल्याइएको छ। यसले नयाँ जम्मूकश्मीरलाई लगानीका लागि नयाँ गन्तव्यका रूपमा विश्वव्यापी ढंगमा रुचाइएको छ। युवा, महिला र आदिवासीलक्षित कार्यक्रम युवालाई सशक्त बनाउन मिसन युवा मेरो जेके नामक अभियानको थालनी गरियो। युवालाई लक्षित गरिएको यो पहिलो प्रकारको पहल हो। जीविकोपार्जन, शिक्षा, सीप विकास, परामर्श, आर्थिक सहायता र खेलकुदमा केन्द्रित भएर बहुआयामिक रणनीतिमार्फत यस अभियान युवामाझ पुर्याइएको छ। नयाँ जम्मूकश्मीरअन्तर्गत महिला सशक्तीकरणका लागि समान अधिकार र अवसरहरू स्थापित गरिएको छ। नारी शक्तिलाई विकासको वास्तविक वास्तुशास्त्री बनाउन लक्षित योजना र पहलहरू सुरु गरिएका छन्। आदिवासी समुदायलाई सम्मान, अधिकार र अवसर प्रदान गर्न नयाँ युगको प्रत्याभूति पनि गरिएको छ। जम्मूकश्मीर अब पर्यटकीय गन्तव्य नागरिकलाई नीति र निर्णय प्रक्रियामा योगदान गर्ने अवसर प्रदान गरियो। प्रशासन र जनताबीचको खाडल कम गर्न यस प्रदेशमा धेरै पहल भएका छन्। लोकतन्त्रको सुदृढीकरणमा विभिन्न प्रयास भएका छन्। योजनादेखि कार्यान्वयनसम्म निर्वाचित प्रतिनिधिहरूले जनताको अधिकार र विकासमा पहुँचको सुनिश्चितता कायम गरेका छन्। खेलकुद पूर्वाधारमा जोड दिँदै देशमा खेलकुदको पावर हाउसका रूपमा आफूलाई स्थापित गराउन जम्मूकश्मीर अगाडि बढिरहेको छ। खेलकुद पूर्वाधार, प्रशिक्षक र उपकरणहरूको उपलब्धता विस्तार गर्ने उद्देश्यले बहुआयामिक दृष्टिकोण बनाइएको छ। कुनै समयमा युद्धग्रस्त र अशान्त यस ठाउँ अहिले विश्वमै एक उत्कृष्ट पर्यटक गन्तव्य बनेको छ। जम्मूकश्मीरले हालसम्मकै उच्च पर्यटक आवतजावत र हवाई यातायातको रेकर्ड राखेको छ। व्यापार र पर्यटन प्रवद्र्धनका लागि अन्तर्राष्ट्रिय उडानहरू सुरु गरिएका छन्। जम्मूकश्मीरलाई विशेष राज्यको दर्जा दिने संविधानको धारा ३७० लाई भारत सरकारले सन् २०१९ को अगस्ट ५ तारिखका दिन हटाउने फैसला भयो। त्यसपछि जम्मूकश्मीरको कायापलट भएको थियो। प्रधानमन्त्री नरेन्द्र मोदीको अध्यक्षतामा बसेको क्याबिनेट बैठकमा उक्त निर्णय भएको थियो। त्यतिबेला भारतीय गृहमन्त्री अमित साहले धारा ३७० लाई हटाइएको र उक्त आदेशमा राष्ट्रपतिले हस्ताक्षरसमेत गरिसकेको जानकारी गराएका थिए। नयाँ जम्मु कश्मीरमा गतिशील र दक्ष जनशक्तिमार्फत कीर्तिमानी संख्यामा विकास निर्माणका कामहरू भएका छन्। सर्वसाधारण नागरिकको जीवन परिवर्तन गर्दै परियोजना कार्यान्वयनमा नयाँ कोशेढुंगा तय गरिएको छ। धारा ३७० हटाउने क्रममै धारा ३५ ए पनि हटिसकेको थियो। त्यतिबेला सरकारले धारा ३७० हटाउनुका साथै प्रदेशको पुनर्गठनको पनि संसद्मा प्रस्ताव पेस गरेको थियो। जम्मूकश्मीरको अवस्था परिवर्तन गर्दै यसलाई दुई छुट्टै केन्द्र शासित प्रदेशहरूमा रूपान्तरण गर्न गृहमन्त्री शाहले राज्यसभामा जम्मू र कश्मीर पुनर्गठन विधेयक, २०१९ पेस गरेका थिए। उक्त प्रस्तावमा अब उपरान्त जम्मूकश्मीर राज्य नरहने र यसको सट्टामा केन्द्र शासित दुई प्रदेश जम्मूकश्मीर र लद्दाख रहने जानकारी गराइयो। राष्ट्रपतिले त्यसमा हस्ताक्षर गरेपछि कार्यान्वयनमा आएको थियो। दुवै केन्द्र शासित प्रदेशको शासन लेफ्टिनेन्ट गभर्नरले गर्ने भनिएको थियो। जम्मूकश्मीरको विधायिका हुने तर लद्दाखको नहुने पनि जानकारी गराइयो। यहाँको सुरक्षाको स्थिति र सीमा पारिको आतंकवादका कारण जम्मूकश्मीर र लद्दाखलाई केन्द्र शासित प्रदेशको दर्जा दिइएको जानकारी पनि गृहमन्त्री साहले त्यतिबेला संसद्मा गराएका थिए। संविधानमा यसरी जोडियो धारा ३७० भारतीय संविधानको धारा ३७० ले जम्मूकश्मीरलाई विशेष राज्यको दर्जा दिएको थियो। सन् १९४७ सालमा भारत पाकिस्तानको विभाजनको समयमा जम्मूकश्मीरका राजा हरिसिंह स्वतन्त्र रहन चाहन्थे। तर, पछि उनले कहीँ सर्त राखेर भारतमै गाभिन सहमति जनाए। यसैका कारण भारतीय संविधानमा धारा ३७० को प्रावधान राखियो। जसले जम्मूकश्मीरलाई विशेष अधिकार प्रदान गरेको थियो। तर फेरि पछि राज्यमा छुट्टै संविधानको माग गरियो। सन् १९५१ मा यसको संविधानसभा आह्वान गर्ने अनुमति दिइयो। सन् १९५६ नोभेम्बरमा यसको संविधानको काम पूरा भयो र २६ जनवरी, १९५७ मा यहाँ विशेष संविधान लागू गरियो। संविधानको धारा ३७० केन्द्रसँग जम्मूकश्मीरको सम्बन्धको रूपरेखा हो। प्रधानमन्त्री जवाहरलाल नेहरू र जम्मूकश्मीरका प्रधानमन्त्री शेख मोहम्मद अब्दुल्लाले पाँच महिनाको छलफलपछि धारा ३७० संविधानमा लागू गरेका थिए। यसको प्रावधानअनुसार रक्षा, विदेश नीति र सञ्चार मामलालाई छाडेर अन्य विषयसँग जोडिएको कानुन बनाउन र लागू गराउन केन्द्रलाई राज्य सरकारसँग अनुमति लिनु अनिवार्य गराइएको थियो। यही विशेष दर्जाका कारण जम्मूकश्मीर राज्यमा संविधानको धारा ३५६ लागू हुँदैनथियो। यही कारणले गर्दा भारतीय राष्ट्रपतिसँग त्यस राज्यको संविधान खारेज गर्ने अधिकार पनि थिएन। धारा ३७० रहुन्जेल जम्मूकश्मीरमा आफ्नै छुट्टै झन्डासमेत थियो। एजेन्सीको सहयोगमा"
"कुहिरोको लुकामारी, सुन्दरताको खानी महाबुधाम","दैलेख : सात महिना हिउँको कार्पेट। अरू बेला बाक्लो कुहिरोको पर्दा। छिनमै अँध्यारो, छिनमै उज्यालो। सिमसिमे पानीको वर्षा। जता हेर्यो, उतै हरियाली। अनि, सम्म परेका फाँट। रंगिबिरंगी फूलका मैदान। समुद्री सतहदेखि ४ हजार २ सय मिटर उचाइको प्रसिद्ध महाबुधाम। शब्दमा वर्णन गर्नै कठिन। जो त्यहाँ पुग्यो, मनैदेखि भन्छ वाहा, महाबुधाम। धामको बीचमा आँखाभरि देखिने पाटन। सुन्दर पाटनलाई बादलले छिनभरमै ढपक्क ढाक्छ। अनि छिनमै दिनले लुकामारी खेल्छ। रंगिबिरंगी फूलहरू हावाको बेगले हल्लिरहँदा त्यहाँ पुग्ने जो कोही पनि स्वर्गै पुगेको अनुभूति गर्छन्। छिनभरमै मौसम परिवर्तन भइरहने महाबुधाममा पुग्ने जो कोही पनि आनन्दको अनुभूति गर्छन्। लेकमै रहेको पोखरी र आसपासमा ढकमक्क फुलेका बुकीका फूलले अझ आनन्दित तुल्याउँछ। बिहानीपख सूर्योदयसँगै घामका किरणले मनमोहक बन्छ, महाबुधाम। क्षणभरमै हुस्सु र कुहिरोले पाटनलाई ढाक्छन्। सुन्दर पाटनको बीचमा विशाल ढुंगा। त्यसमाथि ढुंगाबाट बनेको शिवलिंगको मूर्ति। शिवलिंगको पूजाआजा गर्न जनैपूर्णिमाको अघिल्लो दिन महाबुधाममा भव्य मेला लाग्छ। दैलेख, कालीकोट, जाजरकोट, सुर्खेत, काठमाडौं, बाँके, बर्दिया, कैलालीसहित भारतका विभिन्न क्षेत्रबाट भक्तजनहरू धार्मिक मनोकांक्षा लिएर महाबुधाम पुग्ने भक्तजनहरू छिनमै घाम र छिनमै कुहिरोको लुकामारीसँग आनन्द लिने गर्छन्। कुहिरो र हुस्सुलाई घामले हटाएपछि महाबु पाटनबाट तराईका (बर्दियाको राजापुर, बबई नदी, टीकापुर क्षेत्र र बाँकेका सुन्दर फाँट) को दृश्यावलोकन गर्न सकिन्छ। पाटनका बीचबीचमा ससाना ताल, नजिकै केही गाई गोठ, वरपर चौरमा भेडाच्यांग्रा चरन चरिरहेका मनमोहक दृश्य देखिन्छन्। यी दृश्यहरू हेर्दा कसैले शान्ति भूमिको संज्ञा दिन्छन् त कसैले शिव र पार्वतीले तपस्या गरेको हुन सक्ने अड्कल काट्छन्।बादलको घुम्टो, सिमसिमे पानी। छिनमै अँध्यारो, छिनमै उज्यालो। सम्म परेका फाँट अनि, रंगिबिरंगी फूलका मैदान। समुद्री सतहदेखि ४ हजार २ सय मिटर उचाइमा छ, प्रसिद्ध महाबुधाम। जो त्यहाँ पुग्यो, मनैदेखि भन्छ वाह ! महाबुधाम। वरपर हरियो वनजंगलले झनै शालीन र सुन्दर छ, महाबु। चारैतिर सेताम्य बुकी फूलसँगै अन्य रंगीबिरंगी फूलले महाबु क्षेत्र दुहली सिंगारिए झैं देखिन्छ। तराईका फाँट, पहाडका हिम शृंखलाको दृश्य नियाल्न पाइने महाबुधाम पुग्ने पर्यटकले धरहराको संज्ञासमेत दिने गर्छन्। सुन्दर पाटन हेर्न चाहने र धार्मिक आस्था भएका पर्यटकको धरोहरका रूपमा रहेको महाबुधामको महिमा साँच्चिकै गज्जबको छ। पुग्नलाई जत्ति कठिन भए पनि महाबुधाम पुगेपछि भने स्वर्गीय आनन्द लिन सकिन्छ। दैलेखको भूर्तिका आचार्य ब्राह्मणका छोरा जलु आचार्य आवाजविहीन थिए। महाबुधाममा ढुंगाबाट उत्पन्न शिवलिंग सबैभन्दा पहिले आवाजविहीन आचार्यले भेटाएको किंवदन्ती छ। त्यसबेला गाई, भैंसीपालन गर्न पाटनमा बस्ने गरिन्थ्यो। दूध पर्याप्त मात्रामा उत्पादन हुन्थ्यो। दूधबाट दही, घिउ तथा नौनीहरू तयार गरिन्थ्यो। त्यहाँ बस्नेहरूमध्ये बोल्न सक्नेहरू गाईभैंसी गोठाला जान्थे। बोल्न नसक्नेहरू (आवाजविहीन) हरू गाईभैंसीको मल सोहोर्नेलगायतका काम गर्थे। सोही क्रममा आवाजविहीन उनै आचार्यले आफूलाई खान दिइएको दूध सधैं ढुंगामा ल्याएर चढाउने गरेको पुजारी नरेन्द्र उपाध्यायले बताए। एक वर्षसम्म ढुंगामा दूध चढाउँदा पनि किन केही हुँदैन भनेर उनी ढुंगामा बस्दा खेरी ढुंगा हल्लिएको थाहा पाएछन्। त्यसपछि वरिपरि भएका गोठालाहरूलाई बोलाएर के हो ? यो यस्तो हुन्छ भनेपछि गोठालाले खुर्पेटोबाट हसियाँ निकालेर ढुंगामा हान्दा फुटेछ । बीचमा शिवलिंग उत्पत्ति भयो, पुजारी उपाध्यायले भने। त्यही शिवलिंगलाई अहिलेसम्म पूजापाठ गर्दै आएको उपाध्यायले बताए। महाबुधाम शिवजीको पराप्रिय धाम भएको उनले बताए। हिन्दूहरूको महान् पर्व जनैपूर्णिमाका अवसरमा लाग्ने महाबुधाम (गाथ) मेला दुई दिन देखि तीन दिनसम्म सञ्चालन हुन्छ। चर्तुदर्शीका दिन मुख्य पूजापाठ गरिन्छ। मेलामा हजारौं भक्तजन तथा श्रद्धालुहरूले पूजाआजा गर्छन्। जनैपूर्णिमाको अघिल्लो दिन भगवान् शिवको पूजाआजा गरी जनैपूर्णिमाको दिन श्रद्धालुहरू घर फर्किने गर्छन्। दैलेखका आचार्य ब्राह्मणले भैंसीको काँचो दूध चढाएपछि मात्र कालीकोट र दैलेखका अन्य ब्राह्मणद्वारा पूजापाठ सुरु गर्ने प्रचलन कायमै छ। वर्षभर अन्न अभाव हटाउन, गाईबस्तु र अकालमा मृत्यु हुनबाट बचाउन शिवलिंग पुज्ने चलन छ। गौहत्या (दाम्लोमै पशु चौपाया मरेको खण्डमा) महाबुधाम पुगेपछि पापहरू नास होस् भनेर कयौं श्रद्धालु भक्तजनहरू घाँटीमा दाम्लो बाँधेर पुग्ने गर्छन्। पशु चौपायाको मोक्ष प्राप्तिका लागि किसानले घाँटीमा दाम्लो बाँधेर पूजापाठ गर्ने प्रचलन छ। हजारौं हजार मनोकांक्षा लिएर आएको अवस्थामा त भन्न सकिँदैन, तर एउटा मात्र मनोकांक्षा पूरा होस् भनेर आउने श्रद्धालु भक्तजनहरूको मनोकांक्षा पूरा हुन्छ, पुजारी उपाध्यायले भने अहिले पनि दैलेखबाट दूध ल्याएर शिवलिंगमा चढाएपछि पूजाआजा सुरु हुने परम्परा छ। महाबुधाममा पूजाआजा गर्दै भक्तजन र भीरको बाटो चढेर महाबुधाम जाँदै गरेका भक्तजनहरू। तस्बिर सौजन्य : विशाल सुनार सन्तान सुख प्राप्त गर्न नसकेकाहरूले यहाँ वर मागे सन्तान प्राप्ति हुने धार्मिक विश्वास कायमै छ। चाँदीका तीन वटा आशा गुर्जा, काठका प्रतीकात्मक मूर्ति, गरुढसहितको चाँदीको पञ्चबाला तथा अन्य बहुमूल्य वस्तुहरू विशेष पूजाका बेलामा मात्र बाहिर निकालिन्छन्। पूजापाठका लागि गएका भक्तजनहरूले मुख्य मन्दिरको परिक्रमा गर्दा बुकी, दूबो, झारसहित मुखमा घाँस च्याप्ने चलन अहिले पनि कायमै छ। शिवलिंग भएको स्थानलाई सबै तीर्थयात्रीहरूले सात पटकसम्म परिक्रमा गर्ने गर्छन्। तीन पटकसम्म महाबुधामको मेलामा पुगेका नारायण नगरपालिका१ का प्रकाश श्रेष्ठले आफ्नो मनोकांक्षा पूरा भएको बताए। जोखिमपूर्ण बाटो हुँदाहुँदै पनि भक्तजनहरू महाबु पुग्ने गरेको उनको भनाइ छ। सन्तान नहुनेहरूको सन्तान प्राप्ति हुने, धनसम्पत्ति बढ्ने, बालीनाली फस्टाउने मनमा शान्ति हुने मान्यता रहेको श्रेष्ठको भनाइ छ। कालीकोटको महावै गाउँपालिका२ की लक्ष्मी सिंहले पुस्तौं पुस्तादेखि विश्वासको आधारमा महाबुधाम मेलामा आउने गरेको बताइन्। महाबुधाममा पुगेर शिवजीको दर्शनपछि मनोकामना पूरा हुने उनको दाबी छ। वीरेन्द्रनगर३ तातापानी सुर्खेतका धीरबहादुर रोकायले आफू जस्तो विपद् परे पनि महाबुधामलाई सम्झेर आउने गरेको बताए। गाई फर्म सञ्चालन गरेका रोकायले भने मेरो गाई घाँटीमा दाम्लो बाँधेकै अवस्थामा मर्यो। गौमाता भनेको हाम्रो आमा समान हो। गाई मरेपछि कपाल मुण्डन गरेर तीन दिनको किरियासमेत गरेँ। गाई दाम्लोमै मरेपछि त्यसको पाप कटाउन घाँटीमा दाम्लो बाँधेर महाबुधामको मेलामा आएको हुँ। पहिलेपहिले महाबुधाममा महिला गए अनिष्ट हुन्छ भन्ने मान्यता थियो। महिलालाई तल्लो पाटनबाट शिवलिंग भएको स्थानमा जान बर्जित थियो। अहिले भने महिलालाई महाबुधामको दर्शन गर्न पाउने व्यवस्था मिलाइएको छ। सशस्त्र द्वन्द्वकालदेखि महिलाहरू पनि धाममै पुग्न थालेका छन्। विशेषगरी सन्तान प्राप्ति नभएका महिला तथा पुरुषहरू धाममा पूजा गरी अनुष्ठानको तिलक ल्याएर फर्किएका श्रद्धालुहरूबाट आशिष थाप्ने गर्छन्।घाँटीमा दाम्लो बाँधेर महाबुधाम मेलामा पुगेका कालीकोटका प्रयागबहादुर शाही। श्रद्धालुहरूलाई आफूले प्रसाद स्वरूप ल्याएको सातु, कसार, फलफूल दिने गर्छन्। कतिपय आशिष थाप्न बसेका भेटिन्छन् त कतिपय महिलाहरू मागेको फल प्राप्त भएकाले धन्यवाद दिन बाटोमा लाम लागेर बस्ने गर्छन्। तल्लो पाटनबाट भीरको बाटो र जोखिमपूर्ण हुने भएकाले अहिले जाने र फर्कने बाटो छुट्टाछुट्टै बनाइएको छ। दैलेखको नौमुले गाउँपालिका२ मा महाबुधाम पर्छ। यो कालीकोटको महाबै गाउँपालिकाको सिमानासँग जोडिएको छ। उच्च लेकाली क्षेत्रमा पर्ने महाबु क्षेत्र धार्मिक मात्र नभएर प्राकृतिक सौन्दर्यको खानी हो। कर्णाली प्रदेशको राजधानी सुर्खेतदेखि दैलेख सदरमुकाम ६५ किलोमिटरको दूरीमा छ। पक्की सडक भएकाले तीन घण्टामा सहजै दैलेख सदरमुकाम पुगिन्छ। दैलेख सदरमुकामबाट ४२ किलोमिटर यात्रा गरेपछि महाबु पाटन क्षेत्रमा पुग्न सकिन्छ। पानी नपरे करिक ४ घण्टामा महाबु पुग्न सकिन्छ। वर्षाका बेला कच्ची सडक हिलाम्य हुने भएकाले समय बढी लाग्छ। सदरमुकामबाट डेढ घण्टाको यात्रामा दशरथे बजार पुग्न सकिन्छ। स्थानीय बजार भएकाले चिया मात्रै खान पाइन्छ, त्यहाँ। त्यहाँबाट एक घण्टाको यात्रामा ओखरबास पुगिन्छ। त्यहाँ पनि केही पसलहरू छन्। खाना खान र सामान्य बासको व्यवस्था छ। त्यहाँबाट ३० मिनेटमा भावरसैनी पुगिन्छ। आसपास ग्रामीण बस्ती छैन। महाबु यात्राको पहिलो उकालो पार गरेपछि नाउली पुगिन्छ। त्यो नै दैलेखबाट महाबु पुग्ने बेलाको अन्तिम बस्ती हो। नाउलीबाट लिस्ने भीरको घुम्ती पार गरेपछि पाटन पुग्न सकिन्छ। पैदल हिँड्नेहरू भीरको बाटोबाट एक घण्टामा पाटन पुग्न सक्छन्। सडकबाट हिँड्नेहरू करिब दुई घण्टाको यात्रापछि पाटन पुग्छन्। पाटनबाट करिब एक घण्टाको उकालो पछि शिवलिंग भएको स्थानमा पुग्न सकिन्छ। सरकारले घोषणा गरेको एक सय वटा पर्यटकीय गन्तव्यभित्र पर्छ, महाबुधाम। महाबुधामलाई सरकारले २०७५ कात्तिकमा पर्यटकीय गन्तव्यको रूपमा घोषणा गरेको थियो। महाबु प्राकृतिक, ऐतिहासिक, सांस्कृतिक तथा धार्मिक दृष्टिकोणले प्रमुख पर्यटकीय क्षेत्र हो। महाबुधामसम्म पुग्न सडक निर्माणको काम भइरहेको छ। बहुप्रतीक्षित त्रिदेशीय सडक पनि महाबु क्षेत्रबाटै जोडिएको छ। जमुनाहा नेपालगन्ज, सुर्खेत, दैलेख बजार, महाबु लेक, गाल्जे भात्तडी, रतडा, नाग्म, गमगढी हुँदै नाक्चेलाग्ना सडकका लागि संघीय सरकारले चालू आर्थिक वर्षमा ६० करोड बजेट विनियोजन गरेको छ। यो साबिकको कर्णाली अञ्चल प्रवेश गर्ने सबैभन्दा छोटो मार्ग पनि हो। कर्णाली प्रदेश सरकारअन्तर्गत पूर्वाधार विकास कार्यालय दैलेखमार्फत क्रमागत बजेट अन्तर्गत महाबुको तल्लो पाटनदेखि महाबुधामसम्म विभिन्न काम भइरहेका छन्। कार्यालयका प्रमुख प्रभाकर सिंहले पाटनदेखि महाबुधामसम्म सिंढी निर्माण, श्रद्धालुजनका लागि बस्ने घर निर्माणलगायतका कामका लागि १ करोड ५० लाखको ठेक्का सम्झौता भइसकेको बताए। महाबु जोड्ने सडकअन्तर्गत छान्नादेखि ओखरबाससम्मको सडक निर्माणको काम कार्यालयको रहेको सिंहले जानकारी दिए। महाबुधामसम्म पुग्ने यात्रीहरूका लागि अहिलेसम्म उचित बासस्थान निर्माण हुन सकेको छैन। होटल र पाटी पौवा छैनन्। यहाँ भरपर्दो पर्यटन पूर्वाधारको अभाव छ। पानी, शौचालय र उचित बासको प्रबन्ध छैन। यस वर्षको महाबुधाम मेलामा पुगेकी सुर्खेत पिपिरामकी बालसरा रेग्मीले महाबुधाम पुग्दा आनन्दित महसुस भएको बताइन्। महाबुधाम पुग्न पाउँदा खुसी छु, तर सडक भरपर्दो भएन, उनले भनिन्। सडक राम्रो भए आन्तरिक तथा बाह्य पर्यटक तथा भक्तजनहरूको संख्यामा वृद्धि हुने उनले बताइन्। नारायण नगरपालिका १ की कोकिला कोइरालाले गाडीमा आउन खोज्ने भक्तजन तथा श्रद्धालुहरूलाई सास्ती हुने गरेको बताइन्। महाबुधाममा रहेको पोखरी ।"
प्राचीन नेपालको प्रतिविम्ब,"पाशुपत क्षेत्र नै जीवन्त संग्रहालय हो भनिन्छ। देवताहरूको पनि देवता, १२ ज्योतिर्लिंगहरूको पनि शिरोभाग महाज्योतिर्लिंग हुन्, पशुपतिनाथ। उनै पशुपतिनाथका नामले समेत चिनिएको देश हो, नेपाल। उत्पत्तिका दृष्टिले पनि समकालीन पशुपतिनाथ र नेपाल। पशुपति र पाशुपत क्षेत्र जो कैयौं दुर्लभ सम्पदा अझ समग्र संस्कृतिकै ऐना बनेको छ, नेपालको। यिनै सम्पदा र संस्कृतिलाई समेटेर पाशुपत क्षेत्रस्थित ऐतिहासिक महास्नान घरमा बनाइएको छ एउटा संग्रहालय अर्थात् श्रीपशुपतिनाथ संग्रहालय, महास्नान घर, काठमाडौं। पाशुपत क्षेत्रमा पशुपति संग्रहालय बनाउने दशकौंको सपना पूरा भएको छ। जसले पशुपतिनाथ, गुह्येश्वरी, आसपासका मठमन्दिर, पाशुपत क्षेत्रका समग्र सम्पदा र संस्कृतिलाई प्रतिबिम्बित गरिरहनेछ, आमनागरिकलाई। संग्रहालय पस्नेबित्तिकै लाम्चो तर भव्य ढंगमा पशुपतिनाथको सादा रेखाचित्र देख्न सकिन्छ। पशुपतिनाथको उत्तरतर्फबाट हेर्दा देखिने दृश्य यसमा छ। सुरेन्द्र जोशी र ज्ञानेन्द्र जोशीको यो रेखाचित्र जीवन्त लाग्छ। हेनरी ए ओल्डफिल्डले ब्रिटिस लाइब्रेरीमा रहेको भष्मेश्वर घाटबाट देखिने पशुपतिनाथको पेन्टिङ पनि राखिएको छ। जसमा देखिएका तीन गाई र दुई महिलाले प्राचीन समयको चित्रण गरेको छ। यस्तै, पशुपतिनाथको अर्को दृश्य राजराजेश्वरी पट्टिबाट लिइएको छ। जुन सन् १८८४ मा राजमान सिंहले कोरेको चित्र हो। त्यसलगत्तै देखिने संग्रहालयको अर्को रंगीन स्केचहरूले जोकोहीलाई आहा ! बनाउँछ। गुह्येश्वरी, पशुपतिनाथ र बागमती नदीसहितको गुह्येश्वरी मन्दिरको सजीव चित्रले जोकसैलाई लोभ्याउँछ। सन् १८५६ मा बनाइएको यो चित्रका लागि हेनरी ओल्डफिल्डलाई धन्यवाद दिनैपर्छ। लिच्छविकालका अभिलेख (२०३०) मा धनबज्र वज्राचार्यले ध्रुवसंघको भष्मेश्वर घाटको अभिलेखमा पाशुपत क्षेत्रे (विसं ५९०) भनी उल्लेख गरेको पाइन्छ। गोपाल राजवंशावलीमा उल्लेख पशुपति पछि यो नै पशुपतिनाथबारेको आधिकारिक प्रमाण हो। पशुपतिनाथ मन्दिरको गर्भगृहमा रहेको पशुपतिनाथले पुजिने शिवलिंग जयरामसिंह वर्धनले १४१७ सालमा बनाउन लगाएको पाइन्छ। संग्रहालयमा भने पाशुपत क्षेत्रमा ढल्किएर बसेको पृथक् शिवलिंग राखिएको छ जुन पाशुपत क्षेत्रको सबैभन्दा ठूलो शिवलिंग हो। यसलाई ढल्केश्वर महादेव पनि भनिन्छ। डा गोविन्द टण्डनले पशुपति क्षेत्रको सांस्कृतिक अध्ययनमा गोपाल राजवंशावलीमा भृंगारेश्वरी भनी उल्लेख गरिएकी देवी यिनै गुह्येश्वरी हुन सक्छिन् भनेका छन्। संग्रहालयमा राखिएका रेखाचित्रमा मनमोहक देखिने गुह्येश्वरीबारे नेपालमहात्म्य, स्वयम्भूपुराण, राजभोगमाला वंशावली र वज्रयानी बौद्धग्रन्थमा चर्चा पाइन्छ। आकाश नै छानो तथा पृथ्वी नै मन्दिर हुने मान्यतामा देवीका लागि मन्दिर बनाउने परम्परा छैन। यद्यपि सबै परम्पराअनुसार गुह्येश्वरीको पनि मन्दिर बनाइएको छैन। यस मन्दिरका लागि शृंगारिक प्रयोजनले चारै दिशामा ढोका बनाइएका हुन्। यहाँका ढोका चाँदीका छन्। मन्दिरमाथि भने तीन तहको छानोजस्तो स्वरूप बनाएर आकाशतिर खुल्ला छाडिएको छ (पाशुपत क्षेत्रको सांस्कृतिक सम्पदा प्राडा सोमप्रसाद खतिवडा र गोपीकृष्ण ढुंगाना (सम्पा) ः २०७७)। योगी नरहरिनाथले लेखेका छन्, मन्दिरको माथितिर छानो नभएको खुल्ला ठाउँमा राजवैद्य चक्रपाणिले चारवटा सुनका नाग आकृति चार कुनामा राखिदिएका छन्। विशेष महिमा वर्णित गुह्येश्वरीलाई संग्रहालयले जीवन्त बनाइदिएको छ। एकमात्र ब्रह्मा मन्दिर र दुर्लभ सम्पदा संग्रहालयमा सातौं शताब्दीको ब्रह्माको मन्दिरको पनि विजय वासुकलाद्धारा निर्मित रेखात्मक चित्र छ। जुन नेपालमै एकमात्र हो। जसमा वास्तुकलाको अनुपम कलाकृति देख्न सकिन्छ। देउपाटनको पञ्चदेवललाई दक्षिणतर्फबाट लिइएको तस्बिरले सोही ठाउँ पुगेको अनुभूति गराउँछ। पाँचौं शताब्दीमा बनेको राजराजेश्वरी घाट पनि देख्न सकिन्छ। लिच्छवि युगको आजसम्म अस्तित्वमा रहेको यो सबैभन्दा ठूलो पुराताŒिवक सम्पदा हो। सन् १९८१ मा एक्सेल मिखायल्सले खिचेको तस्बिर हो यो। पशुपतिनाथ मन्दिरमा प्रवेश गरेपछि सबै सम्पदा हेर्ने मात्र हो, तस्बिर खिच्न पाइँदैन। मन्दिरपरिसरका केही संरचना र सम्पदामाथि कोरिएका रेखाचित्र संग्रहालयमा छ जुन खासगरी पशुपतिनाथ प्रवेश निषेध गरिएका गैरहिन्दूका लागि विशेष कामयावी हुनेछ। नेप्लिज स्टोन स्कलप्चर्स स्रोत दिइएको चारमुखे शिवलिंग पनि संग्रहालयमा छ। जसको तस्बिर प्रसिद्घ साहित्यकार लैनसिंह वाङ्देलले खिचेको हो। योनी प्रतीकले चारैतिर घेरेको जलहरीमाथि राखिएको यो चारमुखे शिवलिंग हराएको हुनाले पाशुपत क्षेत्रमा पाइँदैन। आर्किटेक्चरल ग्यालरी नाम दिइएको कक्षमा प्रस्तरका अनुपम कलाकृति पनि थुप्रै छन्। १९२८ सालको देवनागरी लिपिमा लेखिएको ढुंगाको सम्पदा छ भने छेवैमा ९७७ सालको यस्तै सम्पदा छ, जसले तत्कालीन इतिहास बोकेको छ। नेप्लिज स्टोन स्कलप्चर्स स्रोत दिइएको चारमुखे शिवलिंग पनि संग्रहालयमा छ। जुन तस्बिर प्रसिद्ध साहित्यकार लैनसिंह वाङ्देलले खिचेको हो। योनी प्रतीकले चारैतिर घेरेको जलहरीमाथि राखिएको यो चारमुखे शिवलिंग हराएको हुनाले पाशुपत क्षेत्रमा पाइँदैन। हराउनुअघि यो लिंग राम मन्दिरको उत्तरतर्फ मृगस्थली वन जाने बाटोछेउमा थियो। सबैजसो भक्तजनले पशुपतिनाथ पुग्दा प्रायः मन्दिर खुल्ला नै देख्छन्। बन्द गरिएको अवस्थामा पुग्नेले पनि त्यहाँ कस्तो ताल्चा लगाइएको छ भनेर हेर्दैनन्, हेरे पनि देख्न मुस्किलै पर्ला। यहाँका ढोकाहरूमा तिब्बती साँचो लगाइन्छ। संग्रहालयमा यस्ता ताल्चा तीनवटा छन्। परम्परागत ढाँचाका यी ताल्चा संग्रहालयका आकर्षक हुन्। यी हातैले बनाएका भोटे ताल्चा हुन्। जुन नयाँ त के पुराना पुस्ताले पनि नदेखेको हुन सक्छ। केही इँटा छन्, जो विशेष छन्। महिलाले आँखा झिम्क्याउँदा देखिने आकृतिका इँटा छन् भन्दा अचम्म लाग्न सक्छ तर छन्। अर्कोथरीका इँटामा फूलबुट्टा भरिएका छन्। तेस्रो थरीका इँटा ठूल्ठूला छन्, जुन आकार जोकसैले देखेकै छैनन्। महाअप्पा नामले चिनिने यी ठूला हाल प्रयोग हुने तीनचारवटाको समायोजन जस्तो लाग्छ। महास्नान घर र शंकरनारायण सत्तलको जीर्णोद्धारका क्रममा यी इँटा भेटिएका हुन्। मृगस्थलीको जंगलमा विश्वरूपा मन्दिर छ। यसमा ब्रह्मा, विष्णु र महेश्वर समाहित भएको सन्दर्भ प्रतिमा शास्त्रहरूमा पाइन्छ। जसमा विश्वरूपाका धेरै शिर, बाहु र पाउ भएको उल्लेख छ। सबैजसो देवीदेवताको व्यापक र विशिष्ट स्वरूपलाई विश्वरूपा मानिन्छ। योगी नरहरिनाथले २०१३ सालमा लेखेको देवमाला वंशावली मा १९२० सालमा जंगबहादुर राणाले धेरै तन्त्र बटुली ठूलो परिश्रम गरी ध्यान मिलाई नेपालभर कहीं नभएको मूर्ति दुनियाँमा उद्धार होस्, आफू पनि ईश्वरका चरणविन्दमा भक्ति, बुद्धि लगाई वंशसमेतको उद्धारको कामना गरी कोटिहोम लगाई स्थापना गरे। विश्वरूपाको यो स्केच सुरेन्द्र जोशीले गरेका हुन्। संग्रहालयमा एउटा यस्तो कक्ष छ जहाँ पशुपति र गुह्येश्वरी मन्दिर अंकित हुलाक टिकट छन्। कक्षकै अर्कोतिर चर्चित लिच्छवि राजा मानदेवको पालाका सिक्का छन्, जुन नेपालको सबैभन्दा पुरानो सिक्का मानिन्छ। अंशुबर्माको पालाका सिक्का देख्न पाइन्छ। सन् १९४९ का टिकट र सन् १९५२ का सिक्का पनि राखिएका छन्। नेपाल सरकारले हुलाक टिकट सार्वजनिक गर्दा टाँचा लगाउने चलन हुन्छ। त्यसरी टाँचा लगाउँदाको जीवन्त अवस्था अर्थात् खाम, टिकट र छापसमेत देखिनेगरी संग्रहीत गरिएको छ। २०१६ मार्ग ४ मिति लेखिएको श्री ५ महेन्द्र प्रतिमासहितको टिक पनि देख्न पाइन्छ। हुलाक टिकटहरू छुट्टै पनि राखिएका छन्। त्रिमूर्ति मिन्ट सेटको सन् १९५९ को एक रूपैयाँको नोटमा तीनमुखे शिवलिंग देख्न पाउनेछन्। संग्रहालयमा पशुपतिनाथ मन्दिर अंकित तीनवटा नोट राखिएका छन्, रु १, रु ३० र रु ५० का। टिकटहरूको तिथिमिति खुलाइएकाले इतिहास बोल्छ। रु १ को नोटमा नन्दीसहितको पशुपति मन्दिर बीचमा र देब्रेपट्टि तत्कालीन राजा वीरेन्द्रको तस्बिर छ। रु १० को नोटको बीचमा गुह्येश्वरी मन्दिर र देब्रेपट्टि तत्कालीन राजा महेन्द्रको तस्बिर छ। यस्तै, मोरु १ लेखिएको पुरानो ढाँचाको नोटमा पशुपति, मोरु दस लेखिएको यस्तै नोटमा गुह्येश्वरी र एम सय लेखिएको (अरू नोटभन्दा ठूलो) नोटमा पशुपति अंकित गरिएको छ। यी मोरु लेखिएका तीनवटै नोटको आकार फरक छ, तीनवटैमा राजा त्रिभुवनको तस्बिर छ। श्रीपशुपति संग्रहालयमा अर्को आकर्षण हो, सुनको मोलम्बा भएका आर्यताराका अनेक रूप। कमलको आसन हराएको एउटा आर्यताराको मूर्ति छ। बौद्ध र सनातन हिन्दू धर्ममा आर्य भनेको महान् नै बुझिन्छ। बौद्धमा महायानहरूले आर्यतारालाई मातृशक्तिका रूपमा लिन्छन्। महान् ताराको रूपमा लिन्छन्। आर्यताराले पटुका लगाएको, खुट्टामा पाउजु आदिजस्ता पहिरनले युक्त रूपमा सजिएको देख्न सकिन्छ। यी सबै मूर्ति र संग्रहालयका सम्पदा यसअघि पाशुपत क्षेत्रमै थिए। पशुपतिनाथ मन्दिरमा बसेका नन्दी देखिन्छ तर यहाँ उभिएको नन्दी देख्न पाइन्छ। जसको पुच्छर चुँडिएको छ। यहाँ ढुंगाका २० जति कलाकृति र ८ वटा काष्ठकलाका नमुना देख्न सकिन्छ। सुनकै मोलम्बाका ब्रह्मा र आकर्षक तोरण पनि संग्रहीत छन्। हिरो जस्तो आकृतिमा देखिने यहाँका ब्रह्माका चार निधार र हात छन्। तीन टाउका स्पष्ट देखिन्छन् भने एउटा पछाडिपट्टि छ। तोरणमा कृतिमुख विभिन्न विशेषतामा देख्न सकिन्छ। जहाँ नागको कलात्मक स्वरूप छ। विसं ८०७ का विष्णु पनि देख्न सकिन्छ। उभिएका विष्णुको स्वरूप दर्शन गर्न पशुपति संग्रहालय पुगे हुन्छ। नेकलेस नदेख्ने को होला ? अझ नलगाउने महिला कमै होलान्। प्राचीन भनेर के गर्नु ? यहाँको नेकलेसले सबैको मन जित्छ। यसको बनोट संरचनामा कोही घोत्लिन्छ भने उसले समय मजैले खर्चिनु पर्नेछ। भुइँतलामा मानदेवको चाँगु अभिलेखभन्दा पाँच वर्षअघिको अभिलेख छ, सँगै ठूलो त्रिशूल छ। बाहिरपट्टि लिच्छविकालीन शिवलिंग र मास पिस्ने प्रस्तरको ओखल छ। काठमाडौं उपत्यका जात्रैजात्राको सहरले पनि चिनिन्छ। सबैजसो जात्रा कि त पशुपतिनाथबाट सुरु हुन्छन् कि त यहाँ आएर समापन अर्थात् उपत्यकामा मनाइने जात्रापर्वको केन्द्रविन्दु हो पाशुपत क्षेत्र। पछिल्लो समय सबै जात्राको सुरुआत र समापन हुन छोडेको छ। तर, काठमाडौं खाल्डोमा मनाइने अधिकांश जात्रापर्व देवपतन क्षेत्रमा ल्याउनैपर्ने परम्परा छ। पाशुपत क्षेत्रमा दर्जनभन्दा बढी जात्रा सञ्चालनमा थिए। कति बन्द भइसके भने कति लोपोन्मुख छन्। जहाँ वनकाली जात्रा, बागमती जात्रा, त्रिशूल जात्रा, गंगामाई जात्रा, गाईजात्रा, खड्ग जात्रा, रोपाइँ जात्रा, इन्द्रजात्रा, दिपङ्खा जात्रा, चन्द्रविनायक तथा भैरव जात्रा, गुह्येश्वरी जात्रा, नवदुर्गा नाच, हरिसिद्धि नाच, माधवनारायण जात्रा, भीमसेन जात्रा, दूदू च्याँ च्याँ, वज्रेश्वरी तथा वत्सलेत्सरी जात्रा सञ्चालनमा छन्। आकाश नै छानो तथा पृथ्वी नै मन्दिर हुने मान्यतामा देवीका लागि मन्दिर बनाउने परम्परा छैन। यद्यपि सबै परम्पराअनुसार गुह्येश्वरीको पनि मन्दिर बनाइएको छैन। यस मन्दिरका लागि शृंगारिक प्रयोजनले चारै दिशामा ढोका बनाइएका हुन्। पाशुपत क्षेत्रमा सञ्चालन हुने कैयौं जात्रापर्व प्राचीनकाल त कतिपय मध्यकालदेखि सुरु भएको पाइन्छ। पाशुपत क्षेत्रमा कुनै बेला भव्य ढंगले सञ्चालनमा रहे पनि केही समययता केही जात्रापर्व लोप भइसकेका छन्। महादेव पार्वती नाच, नीलवाराही नाच, शोभना यात्रा, लिंग यात्रा, उपलिंग यात्रा र कुण्ठ यात्रा हाल सञ्चालनमा छैनन्। श्रीपशुपति संग्रहालयमा भएको अर्को राम्रो काम भनेको केही जात्राको पाँच मिनेटको भिडियो देख्न सकिन्छ। गुह्येश्वरी जात्रा, गंगामाई जात्रा, बाला चतुर्दशी, माधवनारायण (साँखु) जात्रा, माधवनारायण (भक्तपुर) जात्रा, वत्सलेश्वरी जात्रा, चन्द्रविनायक (चाबहिल) जात्रा र छायाँ दर्शनबारेका केही श्रव्यदृश्य समेटिएका छन्। जात्रामा पुग्न नपाउनेका लागि यो भिडियो उपयोगी हुनेछ। पशुपति क्षेत्र विकास कोषले लोप भएका जात्रा पुनः सञ्चालन गर्नुपर्ने देखिन्छ। गरे सम्भव छ भन्ने त कोषले नै पुष्टि गरिसकेको छ, ४० वर्षपछि बागमती यात्रा गरेर। अन्यथा यी संस्कृति गुम्ने निश्चित छ। हेर्ने मात्र होइन, पढ्ने वातावरण पनि बनाइदिएको छ पशुपति क्षेत्र विकास कोषले संग्रहालयभित्रै। सुकुल (गजरा) मा बसेर स्वदेशी र विदेशी नागरिकले शिवमहापुराणका भाग१, भाग२ र भाग१, नेपाली र अंग्रेजी भाषामा पाशुपत क्षेत्रको सांस्कृतिक सम्पदा (मूर्त र अमूर्त), पाशुपत दर्पण (अनुसन्धानमूलक लेखहरूसहित)का १८ अंक पढ्न पाउनेछन्। यी सबै कृति कोषले प्रकाशन गरेको हो। यसका साथै पशुपतिनाथसँग सम्बन्धित सबै खालका पुराण, ग्रन्थ, अनुसन्धानात्मक कृति र विभिन्न पुस्तकहरू यहाँ अध्ययन गर्न सकिन्छ। कोषले पशुपति र पाशुपत क्षेत्रसँग सम्बन्धित थप कृति र स्नातकोत्तर र विद्यावारिधिमा गरिएका अंग्रेजी, हिन्दी र नेपाली भाषाका शोधसमेत संकलन गरेर मिनी लाइब्रेरी बनाउनुपर्ने देखिन्छ। श्रीपशुपति संग्रहालय बुझ्नेका लागि श्रीखण्ड हो। यसरी श्रीपशुपति संग्रहालयलाई एउटै भावमा भन्नुपर्दा प्राचीन नेपालको प्रतिबिम्ब भन्न सकिने आधार खडा भएका छन्। यसै पनि पाशुपत क्षेत्र प्राचीन नेपालको रहनसहन, परम्परा, संस्कृति र सम्पदाहरूको प्रतिबिम्ब नै छ। कोष स्थापना भएसँगै संग्रहालयको अवधारणा सुरु भएको पाइन्छ। डा गोविन्द टण्डन श्रीपशुपति संग्रहालय बन्नु ऐतिहासिक काम भएको बताउँछन्। जे जति सामग्री छन् तिनले पशुपति र पाशुपत क्षेत्रका ऐना हुन्। संग्रहालयमा थप्नुपर्ने थुप्रै सामग्री छन् उनी भन्छन्, बढीभन्दा बढी तीर्थयात्री, पर्यटक र नागरिकलाई यसले आकर्षित गर्नेछ। आर्थिक विकासमा यसले मद्दत पुर्याउनेछ। राखिएका सामग्रीबारे गहिरो जानकारी दिन सक्नुपर्छ। सामान्यतः पशुपति पुग्नेहरू घाट क्षेत्रमा केही मिनेट घुम्ने गर्छन्। कोही गुह्येश्वरी मन्दिर पुग्छन्। समय कटाउन श्लेषमान्तक वन र मृगस्थली क्षेत्र जान्छन्। पशुपतिनाथ पुग्ने सबैलाई पाशुपत क्षेत्रबारे सबै सम्पदाबारे जानकारी नै हुँदैन र तिनको महत्त्व पनि थाहा छैन। यो काम कोषले गर्न सके पाशुपत क्षेत्रमा मानिसको आकर्षण बढ्ने निश्चित छ। अलपत्र काष्ठकला, प्रस्तरका मूर्तिहरू, भण्डारणमा यसै थन्किएका पुरातात्त्विक सम्पदा सबै संग्रहालयमा संग्रहित भएका छन्। सम्पदाबारे जानकारी दिन सबै संकलित सामग्रीबारे अंग्रेजी भाषामा मात्र लेखेर राखिएको छ। कोषले यो कार्य पशुपतिनाथ मन्दिर प्रवेश गर्न नपाउने विदेशी नागरिकका लागि लक्षित गरेको हुन सक्छ। तर, नेपालका विकट बस्तीबाट पनि पशुपतिनाथको दर्शन र पूजाका लागि आउँछन्। तिनले पनि बुझ्नु पर्छ। कोषले नेपाली भाषामा पनि सम्पदाबारे लेखेर राख्नु अनिवार्य देखिएको छ। झन्डै एक अर्बको हाराहारीमा रहेका भारतीय नागरिक पशुपतिनाथका भक्तलाई आकर्षित गर्न हिन्दी भाषामा पनि राख्नु उचित हुनेछ। कोषले स्थापना गरेको यो संग्रहालयले पाशुपत क्षेत्रको जीवन्त इतिहास जनसमक्ष परिचित गराउने प्रयास गरेको हो। कतिपय यस्ता बहुमूल्य सम्पदा छन्, जुन धेरैका लागि नयाँ हुनेछन्, कोषका सदस्यसचिव डा मिलनकुमार थापा भन्छन्, श्रीपशुपति संग्रहालय मानव सभ्यताको उद्भवबारेको पहिचान पनि हो। राष्ट्रकै पहिचानसँग जोडिएका सम्पदा हुँदा यो ज्ञानको भण्डारमा अर्को आयाम थपिएको छ, अमृतका थोपाहरू थपिएका छन्। संग्रहालयमा तस्वीर र स्केचहरू जर्मनका संस्कृति एवं इतिहासविद् निएल्स गुस्चओले प्रदान गरेका हुन्। पश्चिमद्वारबाट पशुपतिनाथ मन्दिर प्रवेश गर्दा महास्नान घर देखिन्छ। दाहिनेपट्टि परेवालाई चारो दिने ठाउँ छ भने सोको ठिकविपरीत रहेको तीनतले रातो भवन नै महास्नान घर हो। यही भवनमा कोषले श्रीपशुपति संग्रहालय बनाएको हो। २०७२ सालको भूकम्पले भत्काएको यो ऐतिहासिक संरचनामा निकै क्षति पुग्यो। कोषले पुरानै शैलीमा जीर्णोद्धार गर्ने काम अघि बढायो। सो क्रममा नेपाल इन्भेस्टमेन्ट बैंकले यसमा सबै खर्च गर्यो। झन्डै ५ करोड २० लाख रुपैयाँ खर्चिएर बैंकले भवन जीर्णोद्धार र यो संग्रहालय स्थापना गरेको बैंकका अध्यक्ष पृथ्वीबहादुर पाँडेको भनाइ छ। पशुपतिनाथमा महास्नान हुन्छ। सोका लागि प्रत्येक पूर्णिमामा आवश्यक सामग्री यही घरमा तयार पारिन्छ। पशुपतिनाथलाई पञ्चामृत अर्थात् दूध, दही, घिउ, मह र चिनी नापतौल गरी यही घरमा तयार पारिन्छ भने लाखामारीलगायत रोटी र मिठाई पनि पकाइन्छ। दक्षिणतर्फ फर्किएको यो विशाल भवन तत्कालीन राजा रणबहादुर शाहद्वारा निर्माण गराइएको पाइन्छ। उनी स्वामी महाराज बनेपछि कान्तिमतीसहित यस घरमा बसोबास गरेको पाइन्छ। संग्रहालय माथिका दुई तलामा सञ्चालन गरिएको छ भने भुइँतलाको एकापट्टि महास्नानका सबै काम हुन्छन्।"
"प्रचण्डलाई पदाधिकारी छान्न सकस : नेता जिम्मेवारीविहीन, पार्टी अस्तव्यस्त","काठमाडौं : गत पुसको दोस्रो साता माओवादी केन्द्रको आठौं राष्ट्रिय महाधिवेशन काठमाडौंमा सम्पन्न भयो। महाधिवेशनले १५ सदस्यीय पदाधिकारी हुने व्यवस्था गर्यो। तर पार्टीको सर्वोच्च निकाय महाधिवेशनलाई पदाधिकारी चयन गर्न दिइएन। केन्द्रीय कमिटी सदस्यको नामलाई अनुमोदन गर्दै महाधिवेशन अन्त्य गरियो। त्यसरी बनेको केन्द्रीय कमिटीले प्रचण्डलाई पार्टी अध्यक्षमा चुन्यो। तर, ९ महिना बित्दा पनि अरू पदाधिकारी भने चयन भएनन्। महाधिवेशन भएको लामो समयसम्म पनि अध्यक्ष प्रचण्डले एकल रूपमा पार्टीको नेतृत्व हाँके। मुख्यगरी, महासचिवमा नेताहरूको हानथाप भएको बहानामा प्रचण्डले अरू पदाधिकारी चयन गरेनन्। प्रतिनिधिसभा र प्रदेशसभाको निर्वाचनको घोषणापछि फेरि प्रचण्डले पदाधिकारी घोषणा गर्ने तयारी गरेका छन्। तर, अहिले पनि कहिले के त कहिले के बहाना बनाएर पदाधिकारी घोषणा गरेका छैनन्। केन्द्रीय पदाधिकारीका पद खाली छन्। नेताहरू जिम्मेवारीविहीन छन्। पार्टी अस्तव्यस्त छ। प्रदेश तहका नेताहरूको पार्टीले व्यवस्थापन नहुँदा पार्टी छोड्नेहरूको लहर नै चलेको माओवादीका नेताहरू बताउँछन्। पदाधिकारी छनोटका लागि पार्टी कार्यालय पेरिसडाँडामा शुक्रबार बैठक बसेको थियो। पद बाँडफाँटमा सहमति नजुटेपछि अध्यक्ष प्रचण्डले पदाधिकारीको नाम घोषणा गर्न सकेनन्। बैठक स्थगित गरेर गोरखातिर लागे। सहमतिमै पदाधिकारी चयन गर्न प्रचण्डले प्रयास गरिरहेको नेताहरू बताउँछन्। प्रचण्डले पदाधिकारीको सूची बनाइसकेको उनी निकट नेताहरू बताउँछन्। प्रचण्डले उपाध्यक्षमा दिनानाथ शर्मा, कृष्णबहादुर महरा, गणेश साह, पम्फा भुसाल र हरिबोल गजुरेलको सूची बनाएका छन्। महासचिवमा देव गुरुङलाई प्रस्ताव गर्ने तयारीमा प्रचण्ड छन्। उपमहासचिवमा वर्षमान पुन, जनार्दन शर्मा र गिरिराजमणि पोखरेलको सूची तयार भएको छ। तर, महासचिवमा वर्षमान र जनार्दनको दाबी कायमै रहेको नेताहरूले बताए। केही नेताहरूले एक जना वरिष्ठ उपाध्यक्ष र एक जना उपाध्यक्ष बनाएर उपमहासचिवको पद बढाउनुपर्ने सुझाव दाहाललाई दिएका छन्। प्रचण्डले नारायणकाजी श्रेष्ठलाई वरिष्ठ उपाध्यक्षको जिम्मेवारी दिइसकेका छन्। १ अध्यक्ष, १ वरिष्ठ उपाध्यक्ष, ६ उपाध्यक्ष, १ महासचिव, ३ उपमहासचिव, ५ सचिव, १ कोषाध्यक्षसहित १५ देखि २१ सदस्य पदाधिकारी चयन गर्ने तयारी। पदाधिकारी छनोट गर्ने विषयमा बैठकमा विस्तृत र गम्भीर छलफल भएको पार्टी प्रवक्ता कृष्णबहादुर महराले जनाए। पदाधिकारी टुंग्याएको छैन, तर, करिब करिब सहमति नजिक पुगेका छांै, महराले भने भोलि (शनिबार) को बैठकले पदाधिकारी टुंग्याउँछ। यद्यपि, पदाधिकारीको भोलि टुंगो लाग्छ भनेर माओवादी नेताहरूले केही दिन यता लगातार भन्दै आएका छन्। १ अध्यक्ष, १ वरिष्ठ उपाध्यक्ष, ६ उपाध्यक्ष, १ महासचिव, ३ उपमहासचिव, ५ सचिव, १ कोषाध्यक्षसहित १५ देखि २१ सदस्य पदाधिकारी चयन गर्न लागिएको पार्टीका केन्द्रीय सदस्य प्रकाश पोखरेलले जानकारी दिए। प्रदेशसभा र प्रतिनिधिसभाको चुनावको मुखमा प्रचण्डले सबैको चित्त बुझ्ने गरी पदाधिकारी चयन गर्न खोजेको माओवादी नेताहरू बताउँछन्। स्थायी समिति सदस्य गिरिराजमणि पोखरेलले मूल नेतृत्व र नेतृत्वलाई साथ दिने टिम ले पनि सहमतिबाटै पदाधिकारी चयन गर्न अध्यक्ष प्रचण्डलाई सुझाव दिइरहेको बताए। निकट भविष्यमा संघ र प्रदेशको चुनाव छ, पोखरेलले भने, यस्तो बेला संगठनात्मक प्रतिस्पर्धा या चुनावमा जाँदा त्यसल तिक्तता र नकारात्मकता जन्माउने जोखिम छ। त्यसैले सहमतिमै पदाधिकारी चयन गर्नुपर्छ। कतिपय पदमा धेरै आकांक्षी भएको पोखरेलले बताए। छ। व्यक्तिको इतिहास मूल्यांकन गरेर, उसले खेलेको भूमिका, अब खेल्न सक्ने भूमिकालगायतका पक्षलाई हेरेर नेतृत्वले पदाधिकारीको जिम्मेवारी दिनुपर्छ। पार्टीको स्थायी कमिटी बैठकले केन्द्रीय समिति, पोलिटब्युरो र स्थायी समितिलाई भने पूर्णता दिएको छ। गत असारमा बसेको माओवादी केन्द्रीय समिति बैठकले स्थायी समिति र पोलिटब्युरोको संख्या टुंग्याएको थियो। उक्त बैठकमा वैकल्पिकसहित १ सय ५६ सदस्यीय पोलिटब्युरो र ४१ सदस्यीय स्थायी समिति बनाउने निर्णय भएको थियो। माओवादीको केन्द्रीय समिति ३ सय ७७ सदस्यीय छ। माओवादी अध्यक्ष प्रचण्डले आगामी निर्वाचनलाई अर्जुनदृष्टि बनाएर अघि बढ्न पार्टीका युवालाई निर्देशन दिएका छन्। पार्टी निकट वाईसीएलको अधिवेशनलाई सम्बोधन गर्दै प्रचण्डले चुनावबाट परिवर्तनका पक्षधरलाई विजयी बनाउन पनि निर्देशन दिए। चुनावी महासंग्राम आएको छ, प्रचण्डले भने, युवाहरूले महŒवपूर्ण भूमिका खेल्नु पर्नेछ। वामपन्थीहरूलाई एकताबद्ध गर्न र कम्युनिस्ट आन्दोलनलाई शक्तिशाली बनाई समाजवादको यात्रामा अघि बढ्ने गरी छलफल चलाएको अध्यक्ष दाहालले बताए। परिवर्तन विरोधीहरूलाई परास्त गर्न आवश्यक छ, उनले भने।"
राजनीतिको गन्धले फोहोर ज्यूँका त्यूँ,"काठमाडौं : उपत्यकाको फोहोरको समस्या अहिलेको मात्रै हैन। लामो समयदेखिको फोहोर राजनीतिले फोहोर समस्यालाई बल्झाइरहेको छ। नयाँलाई काम गर्न नदिने प्रपन्च रचिएको छ। काठमाडौं महानगरका प्रमुख मेयर बालेन्द्र साहले केही दिनअघि फोहोर व्यवस्थापनमा राजनीति मिसिएकाले समाधान गर्न जटिल भइरहेको बताएका थिए। साहले सत्तारूढ दलहरूकै स्थानीय नेताहरूको अगुवाइमा सडक अवरुद्ध गरेको, काठमाडौंबाट फोहोर बोकेर बन्चरेडाँडा ल्यान्डफिल्ड साइटमा जाँदै गरेका सवारीसाधनलाई रोक्न स्थानीय नेताहरूले सहयोग गरेको आरोप लगाएका छन्। उनी भन्छन्, फोहोर व्यवस्थापनमा देखिएको समस्या सतही मात्रै हो। यसका गहिरा र अलग्गै कारणहरू छन्। काठमाडौं महानगरकी उपप्रमुख सुनिता डंगोलले पनि फोहोर व्यवस्थापनमा स्थानीय दलहरूकै साथ नभएको बताइन्। उनी भन्छिन्, फोहोर व्यवस्थापनमा राजनीतिक र प्राविधिक समस्याहरू छन्। हामीले सहमतिमा समाधान गर्ने कोसिस गरिरहेका छौं। काठमाडौं महानगरको वातावरण तथा कृषि विभाग प्रमुख सरिता राई पनि फोहोरलाई राजनीतिक दलले आफू अनुकूल फाइदा लिने विषय बनाउँदा लामो समयदेखि समस्या देखिएको बताउँछिन्। उनी भन्छिन्, राजनीतिक दलका माग पूरा गर्ने, विरोधको माध्यम बनाउनेजस्ता समस्या यसअघिकै हुन्। काठमाडौं उपत्यका अहिले फोहोरले थुप्रोले भरिभराउ छ। सडकका छेउछाउमा थुप्रिएका फोहोरका डंगुरले बाटो हिँड्नै नसक्ने अवस्था छ। नदीका किनार हुन् या चोक वा पुलपुलेसा नै किन नहुन्, लामो समयदेखि फोहोर कुहिएको लिच्चडको नमिठो गन्ध र झिंगा भन्किएको दृश्यले हरकोहीलाई असर पार्छ। फोहोरको थुप्रो टेक्दै हिँड्ने उपत्यकावासीको मुखबाट निस्कने एउटै वाक्य हो, छ्या ! यस्तो फोहोर पनि राजधानी। तीनकुनेबाट बानेश्वर जानेतर्फको पुलमुनि फोहोर भरिएको बोराले भरिभराउ छन्। पुलको बाटो गन्तव्य जाँदै गरेकी एक कर्मचारी स्कुटरसँगै फोहोरको थुप्रोमा पछारिएकी थिइन्। बर्खामासमा लेदो भरिएको चिप्लो बाटोमा उनी फोहोरको बोरा माथि लडेकी थिइन्। नमिठो गन्ध सुँध्न नसकेर छिटोछिटो सडक पार गर्दा धेरै विद्यार्थी तथा बालबालिका सडकमा लड्ने गरेका छन्। चटपटे, पानीपुरी, मम, चाउमिन, सेकुवालगायतका खानेकुरा सडकमा बेचिरहँदा बेच्ने र खाने दुवै पक्षको स्वास्थ्यमा असर परिरहेको छ। फोहोरको थुप्रोले पैदल यात्रुलाई सबैभन्दा सास्ती दिएको छ। उपत्यकाको फोहोर नउठेको महिनौं भयो। फोहोर बोकेका गाडीलाई स्थानीयवासीले तोडफोड गर्ने, ढुंगा हान्ने र सफाइ कर्मचारीलाई कुटपिट गर्नेलगायत कार्य गर्दै आएका छन्। महानगरले कहिलेकाहीँ प्रहरी प्रशासनको सुरक्षा सहयोग लिएर फोहोरमैला व्यवस्थापन गर्दै आएको छ। बिहीबार प्रहरी प्रशासनको सहयोगले ६० गाडी फोहोर बन्चरेडाँडा ल्यान्डफिल्ड साइटमा पुग्यो। शुक्रबार पनि प्रहरी प्रशासनको सहयोगमा फोहोरका गाडी बन्चरेडाँडा पठाइएको थियो। काठमाडौं महानगरपालिकालाई सहयोग गर्न निजी तथा व्यावसायिक संस्थाहरूले पनि साथ दिएका छन्। तर सहज तरिकाले फोहोर ल्यान्डफिल्ड साइटमा पुग्न सकेको छैन। नेपाल टिपर तथा ट्रक व्यवसायीको सहयोगमा कुलेश्वरस्थित ट्रान्सफर्मर सेन्टरबाट ६० गाडी फोहोर बन्चरेडाँडा लगिएको हो। महानगरको फोहोर व्यवस्थापनमा रेडक्रसका स्वयंसेवकले पनि साथ दिएका छन्। फोहोर व्यवस्थापनमा स्थानीयले रोक लगाउने र लैजान कडाइ गरेपछि बुधबार प्रहरीले ५ राउन्ड अश्रुग्यास प्रहार गरेर अवरोध हटाएको थियो। सडकको कान्ला र डिलमा बसेर स्थानीयले फोहोर बोकेका गाडीमाथि आक्रमण गर्ने गरेका छन्। सहरी विकास मन्त्रालयका प्रवक्ता प्रदीप परियार स्थानीयले विरोध गरेर अवरोध गरेकै कारण उपत्यकाको फोहोर उठ्न नसकेको बताए। साउन २९ गते धुनबेसी नगरपालिका१ धादिङका नेपाली कांग्रेसका सभापति पूर्णसिंह तामाङ, नेकपा माओवादी केन्द्रका अध्यक्ष विष्णु तामाङ, एकीकृत नेकपा समाजवादीका अध्यक्ष भीषण धितालबीच सम्झौतापत्रमा हस्ताक्षर भएको थियो। उक्त पत्रमा फोहोरमैला सदाका लागि बन्द गर्ने विषयमा सम्झौता भएको व्यहोरा जनाइएको थियो। उनीहरूले फोहोरमैला सदाका लागि बन्द गर्ने अभियान चलाउन सम्पूर्णमा आग्रह गरेका थिए। फोहोरमैलाका कारण स्थानीयवासीले निकै सास्ती बेहोर्नु परेको र सरकार वा महानगरले स्थानीयको समस्यालाई हल्का रूपमा लिएको भन्दै फोहोरमैला रोक्ने आशयको सम्झौता गरेका हुन्। उपत्यकाको फोहोर समस्या समाधान गर्न राजनीतिक दलले नै सहयोग नगरेको बेलाबेलामा चर्चा चल्छ। महानगर प्रमुख मेयर बालेन्द्र साहले सामाजिक सञ्जालमै स्टाटस लेखेर दलहरूले नै फोहोरको समस्या समाधान गर्न नचाहेको बताएका छन्। परियार फोहोरमैला व्यवस्थापन ऐनअनुसार फोहोरमैला व्यवस्थापनको क्षेत्राधिकार स्थानीय तहको भएको बताउँछन्।"
राष्ट्रपति संस्थाकै मर्यादाको ख्याल गरिएन,"काठमाडौं : मुलुकको अभिभावक राष्ट्रपति संस्थाको मर्यादाको ख्यालै नगरी प्रतिनिधिसभाले नागरिकता विधेयकलाई जस्ताको तस्तै पारित गरेको भन्दै पूर्वसभामुखहरूले असन्तुष्टि जनाएका छन्। राष्ट्रको अभिभावकले ध्यानाकर्षण गरिसकेपछि संसद्ले कुनै न कुनै रूपमा त्यसलाई सम्बोधन गर्नुपर्ने उनीहरूको सुझाव छ। राष्ट्रपति विद्यादेवी भण्डारीले १५बुँदे सुझावसहित पुनर्विचार गर्न पठाएको नागरिकता ऐनलाई प्रतिनिधिसभाले बिहीबार जस्ताको तस्तै पारित गरेको थियो। पूर्वसभामुखहरू तारानाथ रानाभाट, दमननाथ ढुंगाना र सुवासचन्द्र नेम्वाङले प्रतिनिधिसभामा छलफल नभएकोमा असन्तुष्टि जनाएका छन्। राष्ट्रपति भण्डारीले प्रमाणीकरण नगरी दुई साता अध्ययन गरी फिर्ता पठाएको विधेयक प्रतिनिधिसभाबाट बिहीबार पारित भएको हो। प्रतिनिधिसभाको बैठकले बहुमतको आधारमा विधेयकलाई पारित गरेको हो। पूर्वसभामुख तारानाथ रानाभाटले राष्ट्रपति भण्डारीले सुझावसहित फिर्ता पठाएको विधेयकमा कुनै न कुनै ढंगले सम्बोधन हुनुपर्ने बताए। राष्ट्रप्रमुखबाट सुझावसहित फिर्ता पठाइएको हो। बिना अर्थ पठाएको होइन। त्यो सुझावलाई कुनै न कुनै ढंगले सम्बोधन गर्नुपथ्र्यो, पूर्वसभामुख रानाभाटले भने, राष्ट्रपतीय संस्थाको सम्मानका खातिर पनि कुनै न कुनै बुँदामा सम्बोधन हुनुपथ्र्यो। सकारात्मक वा नकारात्मक कुनै प्रतिक्रिया बिना फिर्ता पठाउनु आडम्बर हो। पूर्वसभामुख रानाभाटले पदीय मर्यादाको पनि ख्याल नगरिएको बताए। राष्ट्रपतिबाट फिर्ता पठाएको रिसको झोंकमा प्रतिनिधिसभाले जस्ताको तस्तै फिर्ता पठाउनु उचित होइन। राष्ट्रपतीय संस्थाको मर्यादा राख्नुपर्छ। हेप्नु हुँदैन, उनले भने, सम्मानजनक किसिमले जवाफ दिनु पथ्र्यो। नागरिकता विधेयक बिहीबार बहुमतका आधारमा पारित भएको थियो। बिहीबार मत विभाजन गरिएको थियो। मत विभाजनमा पक्षमा १ सय ३५ र विपक्षमा ६० मत परेको थियो। उक्त संख्या प्रतिनिधिसभाको बैठकमा उपस्थित सांसद संख्याको बहुमत भएकोले नागरिकता विधेयक, २०७९ लाई बहुमतले पारित भएको सभामुख अग्निप्रसाद सापकोटाले घोषणा गरेका थिए। मत विभाजनअघि छलफलमा भाग लिँदै प्रतिपक्षी एमालेका सांसदहरूले नागरिकता विधेयकमा सत्ता गठबन्धन एकलौटी रूपमा अघि बढेको आरोप लगाएका थिए। सत्ता गठबन्धनका जनमोर्चा नेपालकी सांसद दुर्गा पौडेलले पनि विधेयकमा थप छलफल हुनुपर्ने बताएकी थिइन्। पूर्वसभामुख दमननाथ ढुंगानाले राष्ट्रपति भण्डारीले फर्काएको विधेयक प्रतिनिधिसभाले छलफल गर्नुपर्ने बताए। राष्ट्रपतिले जे जे बुँदा देखाएर फर्काउनु भएको थियो। ती बुँदाबुँदामा प्रवेश गरी खुला मनले सौहाद्र्र वातावरणमा छलफल गर्नुपथ्र्यो। हतारहतारमा जस्ताको तस्तै पठाउनु तुजुक जस्तो देखियो। पूर्वसभामुख सुवासचन्द्र नेम्वाङले लोकतान्त्रिक मूल्य मान्यता र संसदीय प्रणालीविपरीत काम भएको बताए। संविधानमा भएको व्यवस्थाअनुसार नै राष्ट्रपतिले पुनर्विचार गर्न बुँदासहित प्रतिनिधिसभामा फिर्ता पठाउनु भएको हो। आफ्नो चिन्ता र सरोकार देखाउनु भएको हो। सांसदको ध्यानाकर्षण गराउनु भएको हो, पूर्वसभामुख नेम्वाङले भने, सम्मानका साथ पर्याप्त छलफल गरेर निष्कर्षमा पुग्न सकिन्थ्यो। तर, सुरुवातमै गैरजिम्मेवार ढंगले सत्तारूढ दल प्रस्तुत भयो। सत्ता गठबन्धनले पहिले नै निर्णय गरिसकेको अवस्थामा बिहीबार बिहान बसेको बैठक औपचारिकतामा सीमित भएको उनले बताए। सत्ता गठबन्धनको निर्णयअनुसार प्रतिनिधिसभामा प्रवेश गराइयो। त्यहीअनुसार निर्णयको प्रक्रियामा लगियो। राष्ट्रपतिले जुन तहको चिन्ता र सरोकार देखाउनु भएको थियो। त्यो तहको गम्भीरता प्रतिनिधिसभामा देखाइएन। चिन्ता र सरोकारवालाई बोक्ने गरी छलफल हुन सकेन।"
क्रिप्टो र नेटवर्किङले बढायो जोखिम,"काठमाडौं : क्रिप्टोकरेन्सी र नेटवर्किङ बिजनेसले अर्थतन्त्रमा जोखिम बढाएको छ। छिटो धनी भन्ने उद्देश्यले धेरै नेपालीले त्यस्ता गैरकानुनी क्षेत्रमा लगानी गर्ने गरेको पछिल्ला घटनाले पुष्टि गरेका छन्। पछिल्लो समय बैंक तथा वित्तीय क्षेत्रमा तरलता अभाव हुनुमा क्रिप्टोकरेन्सी तथा नेटवर्किङ पनि मुख्य कारण हुन सक्ने विज्ञको भनाइ छ। रेमिट्यान्सबाट आउने अधिकांश रकम पनि त्यतैतर्फ गएको अधिवक्ता ज्योति दाहाल बताउँछन्। हाइपर फन्डजस्ता नेटवर्किङ बिजनेस गाउँगाउँसम्म पुगेको उनले बताए। यस्ता घटनाहरू लिएर हामीकहाँ आउने पीडित बढेका छन्, दाहालले भने। नेटवर्किङका एजेन्टले कमाइ हुने सपना देखाएर सर्वसाधारणबाट लाखौं पैसा असुल्ने गरेको पाइएको छ। पिरामिड शैलीमा गरिने यस्ता व्यवसायबाट सर्वसाधारणको सर्वस्वै गुमेको समेत उजुरी प्रहरीमा परेको छ। रोल्पाकी जानकी खत्रीले ३ लाख रुपैयाँ हाइपर फन्डमा लगानी गरेकी थिइन्। दुई वर्षसम्म एक पैसा पनि फिर्ता नपाएको उनको भनाइ छ। पछिल्लो समयमा क्रिप्टोको मूल्य घट्दै गएको छ। कुनै समयमा ७० हजारसम्म पुगेको बिटक्वानको मूल्य अहिले २४ हजार डलरमा झरेको एक प्रयोगकर्ताले सुनाए। अधिवक्ता दाहालका अनुसार जति ब्यालेन्स देखिए पनि झिक्न नमिल्ने, क्यासमा रूपान्तरण गर्न नमिल्ने, डलर साट्न नपाइने भएपछि कुनै अर्थ हुँदैन। नेटवर्किङको चेन गाउँगाउँसम्म पुगेको छ, यसैका माध्यमबाट क्रिप्टोकरेन्सीमा पनि लगानी भएको देखिन्छ दाहाल भन्छन्, कसरी छिटो पैसा कमाउने भनेर त्यसरी अन्धाधुन्ध लगानी गर्दा छिटो नागरिक पीडित बन्ने क्रम बढ्दो छ। हरेकले मोबाइलबाट कारोबार गर्ने भएकाले क्रिप्टोकरेन्सी र नेटवर्किङलाई रोक्न सहज नभएको प्रहरीको भनाइ छ। तर, कतिपयले साहु महाजन, लघुवित्तबाट चर्को ब्याजमा ऋण लिएर हाइपर फन्डजस्ता नेटवर्किङ र क्रिप्टोकरेन्सीमा लगानी गरेका छन्। पछिल्लो समयमा क्रिप्टोको मूल्य घट्दै गएको छ। कुनै समयमा ७० हजारसम्म पुगेको बिटक्वानको मूल्य अहिले २४ हजार डलरमा झरेको एक प्रयोगकर्ताले सुनाए। त्यस्तै इथेरियमको मूल्य पनि १८ हजार पुगेको छ। क्रिप्टोकरेन्सी र नेटवर्किङको खराबीबारे प्रचार गर्न आवश्यक रहेको बैंकर अनलराज भट्टराईको भनाइ छ। निर्देशन, आदेशबाट मात्र सम्भव छैन्, भट्टराई भन्छन्, जोखिमबारे प्रचार गर्न सके मात्रै पनि कारोबारमा नियन्त्रण हुन सक्छ। हुन्डीमार्फत डलर भित्र्याएर क्रिप्टोकरेन्सी र नेटवर्किङमा लगानी गरेको हुन नक्ने सिभिल बैंकका प्रमुख कार्यकारी अधिकृत सुनील पोखरेलले बताए। क्रिप्टो किन्दा पनि डलर चाहिने भएकाले हुन्डीबाट गएको हुन सक्ने भए पनि अनुसन्धानबिना भन्न सकिँदैन, उनले भने, सचेतना र कानुनी कारबाहीबाट नै क्रिप्टोकरेन्सी र नेटवर्किङको कारोबार रोक्न सकिन्छ पोखरेल भन्छन्। यसैबीच, नेपाल राष्ट्र बैंकले क्रिप्टोकरेन्सी र नेटवर्किङमा कारोबार नगर्न चेतावनी दिएको छ। नेपालमा विदेशी विनिमय वा मुद्राको रूपमा भर्चुअल करेन्सीक्रिप्टो, बिटक्युन कारोबार तथा नेटवर्किङमा कारोबार नगर्न राष्ट्र बैंकले सूचना जारी गरेको हो। नेपालभित्र बसोबास गर्ने नागरिक, फर्म, कम्पनी, संस्था (विदेशी समेत) र नेपालबाहिर बसोबास गर्ने सबै नेपाली नागरिक तथा नेपालमा दर्ता भई नेपालबाहिर रहेका, फर्म, कम्पनीलाई कुनै पनि प्रकारका भर्चुअल करेन्सी र नेटवर्किङमा कारोबार नगर्न चेतावनी दिइएको छ। कारोबार गरेगराएको पाइएमा तथा सोको प्रयोग, संलग्नता, सदस्यता, लगानी, स्वामित्व ग्रहण, स्थानान्तरण, विप्रेषण, विनिमय, माइनिङसम्बन्धी कार्य गर्नेगराएको पाइएमा प्रचलित कानुनबमोजिम कारबाही हुने राष्ट्र बैंकले चेतावनी दिएको छ।"
विश्व कीर्तिमानी आरोहीलाई प्रधानमन्त्रीले गरे सम्मान,"काठमाडौं : प्रधानमन्त्री शेरबहादुर देउवाले विश्वकीर्तिमानी पर्वतारोहीहरूलाई सम्मान गरेका छन्। प्रधानमन्त्री देउवाले आज बालुवाटार बोलाएर कीर्तिमानी आरोही सानु शेर्पा, निमा ग्याल्जेन शेर्पा र पासाङ ल्हामु शेर्पालाई बधाई तथा सम्मान प्रकट गरेको नेपाल पर्वतारोहण सङ्घका महासचिव मोहन लम्सालले जानकारी दिए। कीर्तिमानी आरोही सानु शेर्पाले आठ हजार मिटरभन्दा अग्ला विश्वका १४ वटा हिमालको दुई पटक सफल आरोहण गरेर विश्वकीर्तिमान कायम राखेका छन्। त्यस्तै निमा ग्याल्जेन शेर्पाले आठ हजार मिटरभन्दा माथिका विश्वका १४ वटै हिमाल आरोहण गरेर कीर्तिमान बनाएका छन्। पासाङ ल्हामु शेर्पाले पाकिस्तानको नाङ्गा पर्वत आरोहण गरेर पहिलो पटक महिला आरोहीको कीर्तिमान कायम गरेका छन्। सो अवसरमा प्रधानमन्त्री देउवाले कीर्तिमानी आरोहीले हिमाल आरोहणमा बनाएको कीर्तिमानले नेपाललाई अन्तर्राष्ट्रिय जगतमा थप पहिचान प्रवर्द्धन गर्न महत्वपूर्ण भूमिका खेलेको भन्दै पर्वतारोहीको प्रसंशा गरेका थिए। कीर्तिमानी आरोहीलाई नगदसहित राष्ट्रिय सम्मान गर्नेगरी मन्त्रिपरिषद्मा प्रस्ताव ल्याउन संस्कृति, पर्यटन तथा नागरिक उड्डयन मन्त्रीलाई निर्देशन दिएको प्रधानमन्त्रीको भनाइ उद्धृत गर्दै सङ्घका महासचिव लम्सालले बताए। कीर्तिमानी आरोहीका साथमा पर्यटनमन्त्री श्रेष्ठ, सांसद जिपछिरिङ लामा, पर्वतारोहण सङ्घका अध्यक्ष निमानुरु शेर्पालगायत पर्यटन व्यवसायीहरु बालुवाटार पुगेका थिए। बालुवाटारमा प्रधानमन्त्रीबाट सम्मान भएलगत्तै आरोही टोलीलाई नेपाल पर्यटन बोर्डमा आयोजित कार्यक्रममा सम्मान गरिएको थियो।"
कांग्रेस नेता प्रदीप गिरिकाे निधन,काठमाडाैं : नेपाली कांग्रेसका नेता प्रदिप गिरीको निधन भएको छ। क्यान्सर रोगबाट पीडित नेता गिरीको आज राति ९ः३० बजे ललितपुरको मेडिसिटी अस्पतालमा उपचारका क्रममा ७४ वर्षको उमेरमा निधन भएको उनका सहयोगी मन्दिप भारतीले राससलाई जानकारी दिए। उनको उपचारमा संलग्न चिकित्सक तथा मेडिसिटी अस्पतालका क्यान्सर रोग विशेषज्ञ डा पङ्कजकुमार बर्मनले पनि साँझ साढे नौ बजे उपचारका क्रममा नेता गिरीको निधन भएको जानकारी दिए। विगत लामो समय भारतको मुम्बइका विभिन्न अस्पतालमा घाँटीको क्यान्सरको उपचार गराएर नेपाल आउनासाथ निमोनिया देखिएपछि उनलाई साउन ९ गते ललितपुरस्थित मेडिसिटी अस्पताल भर्ना गरिएको थियो। पिता मित्रलाल गिरी र आमा पुण्यप्रभा गिरीका सुपुत्र प्रदिप गिरीको जन्म विसं २००४ मा सिरहाको बस्तीपुरमा भएको हो। समाजवादी चिन्तक नेता गिरी नेपालको समकालीन राजनीतिका एक प्रखर विचारक थिए। नेता गिरी २०२१ सालको राजनीतिक परिवर्तनपछि राजनीतिमा सक्रिय भएका थिए। हाल: प्रतिनिधिसभा सदस्य रहेका उनी २०२४ सालमा बनारसमा नेपाल छात्र सङ्घमा निर्वाचित हभएका थिए। उनी विसं २०५१ को संसदीय निर्वाचनमा सिरहा ५ बाट निर्वाचित हुनुका साथै संविधान सभा सदस्य निर्वाचन २०६४ मा कांग्रेसको तर्फबाट समानुपातिक सभासद चयन भइ संविधान निर्माणको जिम्मेवारीमा संलग्न भएको थिए। त्यसैगरी दोस्रो संविधानसभा सदस्य निर्वाचन २०७० मा पनि कांग्रेसको तर्फबाट समानुपातिक सभासद चयन हभएका थिए। नेता गिरी प्रतिनिधि सभा सदस्य निर्वाचन २०७४ मा सिरहा १ बाट निर्वाचित भएका थिए।
प्रदिप गिरिको स्वास्थ्य अवस्था 'स्थिर',"काठमाडौं : कांग्रेस नेता एवं प्रतिनिधिसभा सांसद प्रदिप गिरिको स्वास्थ्य स्थिर रहेको चिकित्सकहरुले बताएका छन्। कांग्रेसका सचेतक मीनबहादुर विश्वकर्माले मेडिसिटीमा उपचाररत गिरीको अवस्था स्थिर रहेको जनाएका हुन्। 'उहाँको स्वास्थ्य अवस्था स्थिर रहेको उपचारमा खटिएका चिकित्सकहरुले जानकारी दिएका छन्,' प्रेस विज्ञप्ति जारी गर्दे उनले भनेका छन्। आजमात्रै गिरीका धर्मपत्नी भारती सिलवाल गिरीले आफ्नो पतिको स्वास्थ्य स्थिति नाजुक रहेको र शरीरका धेरै अंगहरूले काम गर्न छाडेको जानकारी दिएकी थिइन्। उनले सम्पूर्णलाई स्वास्थ्य लाभको कामना गर्न आग्रह गरेकी थिइन्। चिकित्सकको टोली अन्कोलोजिस्ट, पल्मुनोलोजिस्ट, ग्यास्ट्रोएनटेरेनोलोजिस्ट, नेफ्रोलोजिस्ट, इन्टरनिस्ट र क्रिटिकल केयरका विशेषज्ञहरूले गिरिको समयसमयमा स्वास्थ्य चेकअप गरिरहनुभएको छ र टिमले उनको स्वास्थ्य लाभको लागि सक्दो प्रयास गरिरहेको छ, भारतीले जारी गरेको विज्ञप्तिमा भनिएको छ।"
नारायणकाजी श्रेष्ठको संयोजकत्वमा घोषणापत्र मस्यौदा समिति,"काठमाडौं : नेकपा माओवादी केन्द्रले आगामी निर्वाचनका लागि घोषणापत्र मस्यौदा गर्न १७ सदस्यीय समिति गठन गरेको छ। स्थायी कमिटीको शनिबार बसेको बैठकले वरिष्ठ उपाध्यक्ष नारायणकाजी श्रेष्ठको संयोजकत्वमा घोषणापत्र मस्यौदा समिति गठन गरेको हो। समितिको सदस्यहरुमा देव गुरुङ, वर्षमान पुन, जनार्दन शर्मा, गिरिराजमणी पोखरेल, लिलामणी पोखरेल, शक्ति बस्नेत, गणेश साह, पर्शुराम रम्तेल, अमृता थापा, हरि रोक्का, जाकिर हुसेन, कृष्ण चौधरी रहेका छन्। यस्तै, पर्शुराम तामाङ, भीमा ढुंगाना, जगत सिम्खडा सदस्य रहेका छन्।"
नेपाली कांग्रेसका नेता गिरिको स्वास्थ्य लाभको कामना गर्दै दीप प्रज्वलन,"काठमाडौं : नेपाली कांग्रेसका नेता प्रदीप गिरिको शीघ्र स्वास्थ्य लाभको कामना गर्दै दीप प्रज्वलन एवं प्रार्थना गरिएको छ। कांग्रेस बागमती प्रदेशले शनिबार साँझ काठमाडौंस्थित पशुपतिनाथ मन्दिरमा गिरिको शीघ्र स्वास्थ्य लाभको कामना गर्दै दीप प्रज्वलन एवं प्रार्थना कार्यक्रम गरेको हो। नेता गिरीको शीघ्र स्वास्थ्यलाभको कामना गर्दै कांग्रेस बागमती प्रदेश सभापति इन्द्रबहादुर बानियाँले कार्यक्रममा सहभागितालाई धन्यवाद दिएका थिए। बानियाँले भने, 'हाम्रो श्रद्धेय नेता प्रदीप गिरि दाईको शीघ्र स्वास्थ्यलाभको कामना लागि हामीले दीप प्रज्वलन गरौं। उहाँको शिघ्र स्वास्थ्यलाभको लागि भगवानसँग प्रार्थना गर्छौं।' गिरिको स्वास्थ्य अवस्था गम्भीर देखिएपछि आफूहरू प्रार्थनाका लागि पशुपतिनाथको मन्दिरमा आएको बानियाँले बताए। कांग्रेसका नेता तथा समाजवादी चिन्तक गिरिको हाल ललितपुरस्थित मेडिसिटी अस्पतालमा भेन्टिलेटरमा राखेर उपचार उपचार भइरहेको छ। गिरि लामो समय भारतको मुम्बईका विभिन्न अस्पतालमा घाँटीको क्यान्सरको सफल उपचार पश्चात् केही महिनाअघि नेपाल फर्किएका थिए। घाँटीको क्यान्सर भएपछि भारतमा गएर शल्यक्रिया गरेका सांसद गिरि गत ९ साउनमा मेडिसिटी अस्पतालमा भर्ना भएका थिए। डा पंकज बर्मन नेतृत्वको चिकित्सक टोली उनको उपचारमा संलग्न छ।"
"माओवादी केन्द्रको महासचिवमा देव गुरुङ, उपाध्यक्षमा महरा","काठमाडौं : नेकपा माओवादी केन्द्रको स्थायी समिति बैठकले देव गुरुङलाई महासचिव बनाउने प्रस्ताव गरेको छ। पेरिसडाँडामा भएको बैठकले गुरुङलाई महासचिवको प्रस्ताव गरेको हो। महासचिवको लागि अर्थमन्त्री जनार्दन शर्मा र पूर्वमन्त्रीसमेत रहेका वर्षमान पुन प्रबल आकांक्षी थिए। बैठकले शर्मा र पुनलाई उपमहासचिव बनाउने प्रस्ताव गरेको छ। उनीहरुसँगै पम्फा भुसाल, गिरिराजमणि पोखरेल, शक्ति बस्नेत, मात्रिका यादव र हरिबोल गजुरेललाई उपमहासचिव बनाउने प्रस्ताव गरिएको छ। त्यस्तै सचिवमा दिनानाथ शर्मा, चक्रपाणि खनाल, देवेन्द्र पौडेल, लिलामणि पोखरेल, गणेश शाह, हितमान शाक्य, हितराज पाण्डे, डिलाराम आचार्य र राम कार्कीको नाम प्रस्ताव गरिएको छ। उपाध्यक्षमा भने पूर्वसभामुखसमेत रहेका कृष्णबहादुर महरालाई प्रस्ताव गरिएको छ भने कोषाध्यक्षमा श्रीराम ढकाललाई प्रस्ताव गरिएको एक नेताले बताए। बैठकले प्रस्तावित नामहरुलाई अनुमोदन गर्ने तयारी गरेको छ। पार्टीले नारायणकाजी श्रेष्ठलाई यसअघि नै वरिष्ठ उपाध्यक्षको जिम्मेवारी दिएको थियो।"
'जनताको साथमा कांग्रेस' अभियान सञ्चालन हुने,"काठमाडौं : नेपाली कांग्रेसले मंसिर ४ गते हुने निर्वाचनलाई लक्षित गरी भदौ १० देखि २४ सम्मको चुनावी अभियान घोषणा गरेको छ। शनिबार पार्टी कार्यालय सानेपामा पत्रकार सम्मेलन गर्दै कांग्रेसले 'जनताको साथमा कांग्रेस' भन्ने अभियान घोषणा गरेको हो। पहिलो चरणको अभियान भाद्र १० देखि वीपी जन्मजयन्ती भदौ २४ सम्म, दोस्रो चरण समानुपातिक उम्मेदवारी दर्तापछि र तेस्रो र निर्णायक चरण प्रत्यक्षतर्फ उम्मेदवारी दर्तापछि सुरु हुने कांग्रेस प्रवक्ता डा प्रकाशशरण महतले जानकारी दिए। अभियानका लागि ७७ जिल्लामा केन्द्रीय प्रतिनिधि खटिने उनले बताए। पत्रकार सम्मेलनमा प्रवक्ता महतले आगामी निर्वाचनमा गबठन्धनको तालमेललाई प्रभावकारी बनाउने र परिणाम धेरै लिने विषयमा पार्टीको ध्यान केन्द्रित रहेको बताए। गठबन्धनमा सिट बाँटफाँट टुंगो लगाउने कोसिस भइरहेको भन्दै जटिल भए पनि टुंगो लगाउनै नसक्ने अवस्था नरहेको उनले बताए। प्रवक्ता महतले प्रतिनिधिसभा र राष्ट्रियसभाबाट पुनः पारित गरेर पठाएपछि नागरिकता विधेयकलाई राष्ट्रपति विद्यादेवी भण्डारीले प्रमाणीकरण गर्नुपर्ने बताए। उनले यसअघिको नागरिकता सम्बन्धी अध्यादेशलाई राष्ट्रपतिले हुबहु तत्काल अनुमोदन र अहिले फिर्ता गर्दा पनि ठोस कारण दिन नसकेको तर्क गरे। कांग्रेसले पार्टीको नीति, कांग्रेस नेतृत्वमा विगतमा हासिल राजनैतिक र आर्थिक उपलब्धी एवं समसामयिक विषयमा कांग्रेसले लिएका अडानबारे जनतालाई सुसूचित गर्ने जनाएको छ भने निर्वाचनमा तालमेल गरेर जानुपरेको विषय र वस्तुस्थिति पार्टी पंक्ति र जनतासमक्ष राख्ने जनाएको छ।"
यस्ता छन् माओवादी केन्द्रको स्थायी समिति बैठकका निर्णय,"काठमाडौं : नेकपा माओवादी केन्द्रको स्थायी समिति बैठकले पदाधिकारीको टुंगो लगाएको छ। लामो समयदेखि पदाधिकारी टुगों लाग्न सकेको थिएन। पार्टीको राष्ट्रिय महाधिवेशन र केन्द्रीय समितिद्वारा प्रत्यायोजित अधिकार प्रयोग गर्दै प्रचण्डले बैठकमा पेश गरेको पार्टी पदाधिकारीको प्रस्ताव सर्वसम्मतले पारित भएको हो। विशेष अधिवेशनसम्मका लागि पदाधिकारी चयन गरिएको पार्टी प्रवक्ता कृष्णबहादुर महराले जानकारी दिए। उनले भने, 'यो विशेष अधिवेशनसम्मका लागि हो। पदाधिकारी, पोलिटव्यूरो र स्थायी कमिटीमा सदस्यहरूको नाम टुंग्याएका छौं।' यस्तै, बैठकले २१ सदस्यीय पदाधिकारी बनाएको छ। जसअन्तर्गत् वरिष्ठ उपाध्यक्षमा नारायणकाजी श्रेष्ठ 'प्रकाश', उपाध्यक्षमा कृष्णबहादुर महरा, महासचिवमा देव गुरुङको नाम अनुमोदन गरेको छ। उपमहासचिवमा वर्षमान पुन, पम्फा भुसाल, जनार्दन शर्मा, गिरिराजमणि पोखरेल, शक्ति बस्नेत, मात्रिका यादव, हरिबोल गजुरेलको नाम अनुमोदन गरेको छ। सचिवमा दिनानाथ शर्मा, चक्रपाणि खनाल, देवेन्द्र पौडेल, लिलामणि पोखरेल, गणेश शाह, हितमान शाक्य, हितराज पाण्डे, डिलाराम आचार्य र राम कार्की र कोषाध्यक्षमा श्रीराम ढकाल 'प्रशान्त' चयन भएका छन्। अब माओवादी केन्द्रमा वैकल्पिकसहित १५६ जनाको पोलीटव्यूरो बनेको छ। यस्तै, ४१ सदस्यीय स्थायी कमिटी गठन गर्ने निर्णय अनुमोदन भएको छ। आगामी निर्वाचनका लागि घोषणापत्र मस्यौदा गर्न १७ सदस्यीय मस्यौदा समिति गठन गरेको छ। स्थायी समितिको शनिबार बसेको बैठकले वरिष्ठ उपाध्यक्ष नारायणकाजी श्रेष्ठको संयोजकत्वमा घोषणापत्र मस्यौदा कार्यदल गठन गरेको हो। समितिको सदस्यहरूमा देव गुरुङ, वर्षमान पुन, जनार्दन शर्मा, गिरिराजमणी पोखरेल, लिलामणी पोखरेल, शक्ति बस्नेत, गणेश साह, पर्शुराम रम्तेल, अमृता थापा, हरि रोक्का, जाकिर हुसेन, कृष्ण चौधरी रहेका छन्। यस्तै, पर्शुराम तामाङ, भीमा ढुंगाना, जगत सिम्खडा सदस्यका रूपमा रहेका छन्। यस्तै, बैठकले सातै प्रदेशमा प्रशिक्षण सन्चालन गर्ने निर्णय गरेको छ। महराले भने, 'भदौ ७ गतेसम्म गठबन्धनको बैठक जारी रहन्छ। ८ गतदेखि १५ गतेसम्म प्रदेशभर प्रशिक्षण कार्यक्रम हुन्छ।' विद्यार्थी संगठनमा देखिएको विवाद हल गर्ने जिम्मा पार्टी अध्यक्ष प्रचण्डलाई दिइएको छ। रिक्त आयोग पूर्तिबारे केन्द्रीय कार्यालयसँग सहजीकरण गरेर टुंग्याउने निर्णय भएको प्रवक्ता महराले बताए।"
कांग्रेस केन्द्रीय सदस्य भट्टराईले तनहुँ १ मा उम्मेदवारी दिने,"दमौलीः नेपाली कांग्रेसका केन्द्रीय सदस्य गोविन्द भट्टराईले आगामी संसदीय निर्वाचनमा तनहुँ क्षेत्र नम्बर १ मा उम्मेदवारी दिने घोषणा गरेका छन्। बाक्लो उपस्थितीकाबीच आयोजित कार्यक्रममा बोल्दै भट्टराईले आफ्नो १ नम्बर क्षेत्रमा कांग्रेसबाट संघको उम्मेदवार हुन चाहेको बताए। 'यो आफ्नो वार्ड पनि हो। यहाँ मैले धेरै काम गरेको छु,' उनले भने, 'यो क्षेत्र विकासको सबै जिम्मा म लिनेछु।' उनले कांग्रेसको झण्डा देशैभर फहराउन पनि नयाँ सोच, कार्यक्रम, योजना र दृष्टिकोण भएकालाई स्थापित गर्नुपर्ने आवश्यकता रहेको बताए। पुरानालाई समानुपातिकमा अनि नयाँलाई उम्मेदवार बनाएर उनीहरूको संघर्ष, ज्ञान, क्षमता, समर्पण र त्यागलाई व्यवस्थापन गर्नुपर्ने आवश्यकता रहेको उनको भनाइ छ। उनले नयाँ सोच, विचार, योजना अनि दृष्टिकोण भएकालाई पार्टीले टिकट दिएमा तनहुँका सबै क्षेत्रमा कांग्रेसको झण्डा फहराउन सक्ने भन्दै कांग्रेस जिताउन लाग्नुपर्ने बताए।"
नेकपा एसको काठमाडौं अध्यक्षमा श्रेष्ठ,काठमाडौं : नेकपा (एकीकृत समाजवादी) काठमाडौं जिल्ला कमिटीको अध्यक्षमा एलपी श्रेष्ठ चयन भएका छन्। काठमाडौंमा आयोजित पूर्ण बैठकले अध्यक्ष श्रेष्ठको नेतृत्वमा दुई सय ७१ सदस्यीय कमिटी चयन गरेको हो। बैठकको उद्घाटन गर्दै पार्टीका अध्यक्ष माधवकुमार नेपालले आगामी निर्वाचनमा पाँच दलीय गठबन्धनले देशैभर साझा उम्मेदवार उठाउने बताए। गठबन्धनको सहयोगबाट स्थानीय तहको निर्वाचनमा सबै पार्टी लाभान्वित भएको बताउँदै उनले मुलुकको समृद्धिका साथै राजनीतिक स्थिरताका लागि गठबन्धनको खाँचो औँल्याए। पूर्वप्रधानमन्त्रीसमेत रहेका अध्यक्ष नेपालले न्यायपूर्ण समाज तथा समानता र सहअस्तित्वको समाज कायम गर्ने समाजवादको उद्देश्य रहेको प्रष्ट पारे। मुलुकमा युवा वेरोजगारी अन्त्य गर्न सीपयुक्त जनशक्तिको विकास गर्नुपर्नेमा जोड दिँदै अध्यक्ष नेपालले त्यसले जनताको सामाजिक तथा आर्थिक रुपान्तरण गर्ने विश्वास व्यक्त गरे। मुलुकमा भित्रिएको विप्रेषणलाई राष्ट्रिय पुँजी निर्माणमा उपयोग गरी देशलाई औद्योगीकरण गर्न आवश्यक रहेको बताए। उनले समान विचार भएका पार्टीसँग एकताको सम्भावना रहेको भए पनि नेकपा (एमाले) सँग तत्काल एकता नहुने बताए। अध्यक्ष नेपालले देशभर जनतालाई राजनीतिकरुपमा सङ्गठित गर्न अहिले सात सय ५३ पालिकामा पार्टीको सङ्गठन विस्तार भइरहेको जानकारी दिँदै जनताको चेतना भर्न र उनीहरुलाई जागृत गर्न कम्युनिष्ट पार्टीको भूमिका उल्लेखनीय रहेको विचार व्यक्त गरे। कार्यक्रममा जिल्ला कमिटीका निवर्तमान अध्यक्ष कुसुमकुमार कार्कीले स्थानीय तहको निर्वाचनको समीक्षा र आगामी निर्वाचनको कार्ययोजना प्रस्तुत गरेका थिए। नवनिर्वाचित अध्यक्ष श्रेष्ठले कमिटीलाई सशक्त रुपमा अगाडि बढाउने प्रतिबद्धता व्यक्त गर्दै आगामी निर्वाचन लक्षित कार्ययोजना तयार गरी प्रचारप्रसारमा कमिटी क्रियाशील हुने बताए।
कांग्रेस नेता गिरि आईसीयूमा,"काठमाडौं : नेपाली कांग्रेसका नेता तथा सांसद प्रदीप गिरिको सघन उपचार कक्ष (आईसीयू) मा उपचार भइरहेको छ। साउन दोस्रो साता ललितपुरस्थित मेडिसिटी अस्पतालमा भर्ना भएका उनको स्वास्थ्यमा सुधार नआएपछि आईसीयूमा सारेर उपचार जारी राखिएको युवा नेता रत्न कार्कीले बताए। गिरिको स्वास्थ्यमा थप समस्या भएकाले शुक्रबार दिउँसोदेखि कसैलाई भेट्न नदिइएको कार्कीको भनाइ छ। गिरिलाई स्वास्थ्यमा समस्या देखिएपछि गत वर्ष साउनमा उपचारका लागि भारतको मुम्बई लगिएको थियो। करिब एक वर्ष उपचार गरेपछि उनलाई साउनमा नेपाल ल्याइएको थियो। घाँटीमा क्यान्सर भएका उनलाई निमोनियाले पनि च्यापेपछि मेडिसिटी अस्पतालमा भर्ना गरिएको थियो। कार्कीका अनुसार अस्पतालका डापंकज वर्मनसहितको चिकित्सक टोलीले गिरिको उपचार गरिरहेको छ। घाँटीमा देखिएको क्यान्सर पछिल्लो समय शरीरका अन्य भागमा पनि फैलिँदै जाँदा र निमोनियासमेत हुँदा गिरिलाई थप समस्या भएको चिकित्सकले बताउँदै आएका थिए। शुक्रबार साँझ उपचारमा सलंग्न एक चिकित्सकले भने, म भर्खर उहाँलाई (प्रदीप गिरि)लाई आईसीयूमा हेरेर फर्केको छु। सामाजिक सञ्जालमा हतारमा लेखेका कुराले दुःखित छु। उहाँ उपचाररत अवस्थामा हुनुहुन्छ। कार्कीले भने, निमोनिया निको भएन। क्यान्सर शरीरको अन्य भागमा पनि फैलियो। चिकित्सकले सक्दो प्रयास गरिरहेका छन्।"
इलाममा मेडिकल कलेज खोल्न पहल,"काठमाडौं : इलाम नगरपालिकाले इलाम स्वास्थ्य विज्ञान प्रतिष्ठान (मेडिकल कलेज) खोल्न पहल थालेको छ। इलामबाट प्रतिनिधित्व गर्ने राजनीतिक दलका नेता र विज्ञहरूले नगरपालिकाको कदममा साथ दिने प्रतिबद्धता जनाएका छन्। नगरपालिकाको पहलकदमीमा मेरो दृढ साथ छ। ठोस प्रस्ताव बनाएर अगाडि बढ्नुपर्छ, एकीकृत समाजवादी नेता एवं पूर्वप्रधानमन्त्री झलनाथ खनालले भने। एमाले नेता एवं पूर्वसभामुख सुवास नेम्बाङले यो प्रयास सकारात्मक रहेको बताए। यो अवधारणामा छलफल गरी अझै विकसित गर्न सकिने नेम्बाङको भनाइ छ। कांग्रेसका पूर्वमहामन्त्री कुलबहादुर गुरुङले नगरपालिकाको कदमप्रति खुसी व्यक्त गरे। कांग्रेसकै केन्द्रीय सदस्य एवं सांसद सुजाता परियारले इलाममा मेडिकल कलेज खोल्दा उपलब्धिमूलक हुने बताइन्। यसमा आफ्नो तर्फबाट सक्दो सहयोग गर्ने प्रतिबद्धता परियारले जनाइन्। नगरपालिकाले बिहीबार सरोकारवालालाई भेला गरी काठमाडौंमा छलफल चलाएको थियो। डा जनक कोइराला, डा राजेन्द्रराज वाग्ले, डाधर्मप्रसाद खनाल, प्रमिला देवान, मिलन गुरुङ, मनोज न्यौपाने, श्याम भुर्तेललगायत विज्ञले आर्थिक, जनशक्तिलगायत पाटोबारे सुझाव दिएका थिए। मेयर केदार थापाले प्रतिष्ठानको डीपीआर बनाई संघ र प्रदेश १ सरकारलाई सहयोग गरिदिन उपलब्ध गराएको बताए। उनका अनुसार नगरपालिकाले बनाएको आर्थिक तथा जग्गा व्यवस्थापन सहयोग समितिले काम गरिरहेको छ। सोही कोषमा चालू आर्थिक वर्ष २५ विनियोजन गरिएको छ। प्रतिष्ठानको पूर्वाधारका लागि इलाम अस्पताललाई ३ सय शय्याको शिक्षण अस्पतालमा स्तरोन्नति आवश्यक रहेको उनले बताए। इलाम अस्पतालबाट पाँच किलोमिटर क्षेत्रमा १ हजार ४ सय ३० रोपनी जग्गा व्यवस्थापन गर्न सकिने देखिएको छ। स्थानीयवासीको अधिग्रहण गर्नुपर्ने जग्गा ६७ रोपनी रहेको उनले बताए। इलाम मेची अञ्चलको केन्द्रमा रहेको र राजनीतिक, सामाजिक, भौगोलिक, वातावरणीयलगायत थुप्रै अवसरहरू तथा पूर्वी भारतका दार्जिलिङ, सिक्किमलगायत क्षेत्रका बासिन्दाको पनि पहुँचमा भएकाले रणनीतिक रूपमा यसको सेवा क्षेत्र बृहत् छ, थापाले भने।"
प्रचण्डलाई भेटेर राजदूतले राखे मानव अधिकार उलङ्घनका घटनामा चासो,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डलाई अमेरिका र युरोपेली युनियनका राजदुतले भेट गरेका छन्। शनिबार बिहान खुमलटारस्थित प्रचण्ड निवासमा प्रचण्डसँग राजदूतहरुले भेटवार्ता गरेको प्रचण्डका स्वकीय सचिव रमेश मल्लले जानकारी दिए। उनका अनुसार संयुक्त राष्ट्र संघका आवासीय संयोजक, अमेरिका, बेलायत, अस्ट्रेलिया, जर्मन, स्विस तथा युरोपेली युनियनका राजदुतहरुको संयुक्त प्रतिनिधिमण्डलले अध्यक्ष प्रचण्डसँग भेट गरेका हुन् । भेटमा राजदूतले नेपालमा भएका गम्भीर मानव अधिकार उलङ्घनको घटना र पीडितहरुको पुनरावेदनको अधिकारकाबारे चासो राखेको मल्लले जानकारी दिए। उनीहरुले नेपालको शान्ति प्रक्रिया टुंगोमा पुर्याउन सकरात्मक सहयोग र सद्भाव रहने बताएका छन्। राजदूतहरुले नेपालको शान्ति प्रक्रिया नेपालीले नै नेतृत्व गरेको र यो मौलिक प्रकृतिको रहेको बताएका थिए। प्रचण्डले नेपालको शान्ति प्रक्रियामा संयुक्त राष्ट्र संघ र अन्तर्राष्ट्रिय समुदायको सकारात्मक योगदान रहेको स्मरण गरे। उनले शान्ति प्रक्रिया टुंगोमा पुग्दै गर्दा राजदूतले देखाएको सामुहिक सुभेच्छा र चासोका लागि धन्यवाद दिए। उनले विस्तृत शान्ति सम्झौता र संक्रमणकालिन न्यायका संवेदनसिलताप्रति राजनीतिक तहमा गम्भीर छलफल भएको, सर्वोच्च अदालतको आदेश, पीडितको आवाज र अन्तर्राष्ट्रिय चासोलाई ध्यान दिएर यो प्रक्रियालाई टुंगोमा पुर्याउन सफल हुने विश्वास व्यक्त गरे।"
पदाधिकारी छनोट गर्न स्थायी कमिटी बैठक सुरु,"काठमाडौं : नेकपा माओवादी केन्द्रको स्थायी कमिटी बैठक सुरु भएको छ। पदाधिकारी टुङ्ग्याउनको लागि पेरिसडाँडामा बैठक सुरु भएको हो। पदाधिकारी छनोटका लागि पार्टी कार्यालय पेरिसडाँडामा शुक्रबार बैठक बसेको थियो। तर पद बाँडफाँटमा सहमति नजुटेपछि अध्यक्ष प्रचण्डले पदाधिकारीको नाम घोषणा गर्न सकेनन्। सहमतिमै पदाधिकारी चयन गर्न प्रचण्डले प्रयास गरेका छन्। प्रचण्डले उपाध्यक्षमा दिनानाथ शर्मा, कृष्णबहादुर महरा, गणेश साह, पम्फा भुसाल र हरिबोल गजुरेलको सूची बनाएका छन्। महासचिवमा देव गुरुङलाई प्रस्ताव गर्ने तयारीमा प्रचण्ड छन्। उपमहासचिवमा वर्षमान पुन, जनार्दन शर्मा र गिरिराजमणि पोखरेलको सूची तयार भएको छ। तर, महासचिवमा वर्षमान र जनार्दनको दाबी कायमै रहेको नेताहरूले बताए। केही नेताहरूले एक जना वरिष्ठ उपाध्यक्ष र एक जना उपाध्यक्ष बनाएर उपमहासचिवको पद बढाउनुपर्ने सुझाव दाहाललाई दिएका छन्। प्रचण्डले नारायणकाजी श्रेष्ठलाई वरिष्ठ उपाध्यक्षको जिम्मेवारी दिइसकेका छन्। १ अध्यक्ष, १ वरिष्ठ उपाध्यक्ष, ६ उपाध्यक्ष, १ महासचिव, ३ उपमहासचिव, ५ सचिव, १ कोषाध्यक्षसहित १५ देखि २१ सदस्य पदाधिकारी चयन गर्ने तयारी छ। गत पुसको दोस्रो साता माओवादी केन्द्रको आठौं राष्ट्रिय महाधिवेशन काठमाडौंमा सम्पन्न भएको थियो। महाधिवेशनले १५ सदस्यीय पदाधिकारी हुने व्यवस्था गर्यो। तर पार्टीको सर्वोच्च निकाय महाधिवेशनलाई पदाधिकारी चयन गर्न दिइएन। केन्द्रीय कमिटी सदस्यको नामलाई अनुमोदन गर्दै महाधिवेशन अन्त्य भएको थियो। त्यसरी बनेको केन्द्रीय कमिटीले प्रचण्डलाई पार्टी अध्यक्षमा चुन्यो। तर, ९ महिना बित्दा पनि अरू पदाधिकारी भने चयन भएनन्। महाधिवेशन भएको लामो समयसम्म पनि अध्यक्ष प्रचण्डले एकल रूपमा पार्टीको नेतृत्व हाँके। मुख्यगरी, महासचिवमा नेताहरूको हानथाप भएको बहानामा प्रचण्डले अरू पदाधिकारी चयन गरेनन्। प्रतिनिधिसभा र प्रदेशसभाको निर्वाचनको घोषणापछि फेरि प्रचण्डले पदाधिकारी घोषणा गर्ने तयारी गरेका छन्। तर, अहिले पनि कहिले के त कहिले के बहाना बनाएर पदाधिकारी घोषणा गरेका छैनन्। केन्द्रीय पदाधिकारीका पद खाली छन्। नेताहरू जिम्मेवारीविहीन छन्। पार्टी अस्तव्यस्त छ। प्रदेश तहका नेताहरूको पार्टीले व्यवस्थापन नहुँदा पार्टी छोड्नेहरूको लहर नै चलेको माओवादीका नेताहरू बताउँछन्।"
राष्ट्रपति संस्थाकै मर्यादाको ख्याल गरिएन,"काठमाडौं : मुलुकको अभिभावक राष्ट्रपति संस्थाको मर्यादाको ख्यालै नगरी प्रतिनिधिसभाले नागरिकता विधेयकलाई जस्ताको तस्तै पारित गरेको भन्दै पूर्वसभामुखहरूले असन्तुष्टि जनाएका छन्। राष्ट्रको अभिभावकले ध्यानाकर्षण गरिसकेपछि संसद्ले कुनै न कुनै रूपमा त्यसलाई सम्बोधन गर्नुपर्ने उनीहरूको सुझाव छ। राष्ट्रपति विद्यादेवी भण्डारीले १५बुँदे सुझावसहित पुनर्विचार गर्न पठाएको नागरिकता ऐनलाई प्रतिनिधिसभाले बिहीबार जस्ताको तस्तै पारित गरेको थियो। पूर्वसभामुखहरू तारानाथ रानाभाट, दमननाथ ढुंगाना र सुवासचन्द्र नेम्वाङले प्रतिनिधिसभामा छलफल नभएकोमा असन्तुष्टि जनाएका छन्। राष्ट्रपति भण्डारीले प्रमाणीकरण नगरी दुई साता अध्ययन गरी फिर्ता पठाएको विधेयक प्रतिनिधिसभाबाट बिहीबार पारित भएको हो। प्रतिनिधिसभाको बैठकले बहुमतको आधारमा विधेयकलाई पारित गरेको हो। पूर्वसभामुख तारानाथ रानाभाटले राष्ट्रपति भण्डारीले सुझावसहित फिर्ता पठाएको विधेयकमा कुनै न कुनै ढंगले सम्बोधन हुनुपर्ने बताए। राष्ट्रप्रमुखबाट सुझावसहित फिर्ता पठाइएको हो। बिना अर्थ पठाएको होइन। त्यो सुझावलाई कुनै न कुनै ढंगले सम्बोधन गर्नुपथ्र्यो, पूर्वसभामुख रानाभाटले भने, राष्ट्रपतीय संस्थाको सम्मानका खातिर पनि कुनै न कुनै बुँदामा सम्बोधन हुनुपथ्र्यो। सकारात्मक वा नकारात्मक कुनै प्रतिक्रिया बिना फिर्ता पठाउनु आडम्बर हो। पूर्वसभामुख रानाभाटले पदीय मर्यादाको पनि ख्याल नगरिएको बताए। राष्ट्रपतिबाट फिर्ता पठाएको रिसको झोंकमा प्रतिनिधिसभाले जस्ताको तस्तै फिर्ता पठाउनु उचित होइन। राष्ट्रपतीय संस्थाको मर्यादा राख्नुपर्छ। हेप्नु हुँदैन, उनले भने, सम्मानजनक किसिमले जवाफ दिनु पथ्र्यो। नागरिकता विधेयक बिहीबार बहुमतका आधारमा पारित भएको थियो। बिहीबार मत विभाजन गरिएको थियो। मत विभाजनमा पक्षमा १ सय ३५ र विपक्षमा ६० मत परेको थियो। उक्त संख्या प्रतिनिधिसभाको बैठकमा उपस्थित सांसद संख्याको बहुमत भएकोले नागरिकता विधेयक, २०७९ लाई बहुमतले पारित भएको सभामुख अग्निप्रसाद सापकोटाले घोषणा गरेका थिए। मत विभाजनअघि छलफलमा भाग लिँदै प्रतिपक्षी एमालेका सांसदहरूले नागरिकता विधेयकमा सत्ता गठबन्धन एकलौटी रूपमा अघि बढेको आरोप लगाएका थिए। सत्ता गठबन्धनका जनमोर्चा नेपालकी सांसद दुर्गा पौडेलले पनि विधेयकमा थप छलफल हुनुपर्ने बताएकी थिइन्। पूर्वसभामुख दमननाथ ढुंगानाले राष्ट्रपति भण्डारीले फर्काएको विधेयक प्रतिनिधिसभाले छलफल गर्नुपर्ने बताए। राष्ट्रपतिले जे जे बुँदा देखाएर फर्काउनु भएको थियो। ती बुँदाबुँदामा प्रवेश गरी खुला मनले सौहाद्र्र वातावरणमा छलफल गर्नुपथ्र्यो। हतारहतारमा जस्ताको तस्तै पठाउनु तुजुक जस्तो देखियो। पूर्वसभामुख सुवासचन्द्र नेम्वाङले लोकतान्त्रिक मूल्य मान्यता र संसदीय प्रणालीविपरीत काम भएको बताए। संविधानमा भएको व्यवस्थाअनुसार नै राष्ट्रपतिले पुनर्विचार गर्न बुँदासहित प्रतिनिधिसभामा फिर्ता पठाउनु भएको हो। आफ्नो चिन्ता र सरोकार देखाउनु भएको हो। सांसदको ध्यानाकर्षण गराउनु भएको हो, पूर्वसभामुख नेम्वाङले भने, सम्मानका साथ पर्याप्त छलफल गरेर निष्कर्षमा पुग्न सकिन्थ्यो। तर, सुरुवातमै गैरजिम्मेवार ढंगले सत्तारूढ दल प्रस्तुत भयो। सत्ता गठबन्धनले पहिले नै निर्णय गरिसकेको अवस्थामा बिहीबार बिहान बसेको बैठक औपचारिकतामा सीमित भएको उनले बताए। सत्ता गठबन्धनको निर्णयअनुसार प्रतिनिधिसभामा प्रवेश गराइयो। त्यहीअनुसार निर्णयको प्रक्रियामा लगियो। राष्ट्रपतिले जुन तहको चिन्ता र सरोकार देखाउनु भएको थियो। त्यो तहको गम्भीरता प्रतिनिधिसभामा देखाइएन। चिन्ता र सरोकारवालाई बोक्ने गरी छलफल हुन सकेन।"
इन्धनको मूल्य नघटाएको भन्दै प्रकाशमानले गरे सरकारको आलोचना,"काठमाडौं : नेपाली कांग्रेसका नेता प्रकाशमान सिंहले इन्धनको मूल्य नघटाएको भन्दै सरकारको आलोचना गरेका छन् । महँगीको मारमा परेका जनतालाई राहत दिन सरकारले मूल्य वृद्धि नियन्त्रणमा विशेष ध्यान दिनुपर्ने बताएका हुन् । आज बिहान काठमाडौं महानगरपालिका वडा नम्बर १० मा आयोजित सामदायिक सभा हल उद्घाटन कार्यक्रममा बोल्दै सिंहले स्वचालित मूल्य प्रणाली लागू गरेर इन्धनको मूल्य समायोजन गर्नुपर्ने बताए । इन्धनको मूल्य समायोजनप्रति आफ्नै पार्टी नेपाली कांग्रेस नेतृत्वको सरकारको ध्यानाकर्षण गराउँदै नेता सिंहले भने, अटोमेटिक प्रासिङ सिस्टम त छँदैछ, उपभोक्तालाई मारमा पार्दिनु भएन । सरकारले अलिकति पहल गर्नुपर्यो । स्वचालित मूल्य प्रणाली लागू गरिए पनि अन्तर्राष्ट्रिय बजारमा तीन पटकसम्म इन्धनको मूल्य घट्दा समेत नेपाल आयल निगमले मूल्य घटाएको छैन । फोहोरमा राजनीतिकरण उनले सरकारका काम कारबाही तल्लो तहका समुदायले राहत महसुस गर्नुपर्ने खालको हुनुपर्ने बताए। काठमाडौं उपत्यकाको फोहोर व्यवस्थापनको काममा पनि समुदायलाई सहभागी गराउनुपर्ने उनको जोड छ । उनले काठमाडौं महानगरपालिकालाई फोहोरको दीर्घकालीन व्यवस्थापनको उपाय खोज्न सुझाव दिए । फोहोरमा राजनीतिकरण भएकोमा विरोध जनाउँदै उनले महानगरपालिका, वडा वा सरकारले गर्ने कामहरुमा राजनीतिकरण गर्न नहुने धारणा राखे। हामीले गरेका कामबाट समुदायले राहत महसुस गर्नुपर्छ । यसलाई राजनीतिकरण गर्नु हुँदैन, नेता सिंहले भने ।"
"प्रचण्डलाई पदाधिकारी छान्न सकस : नेता जिम्मेवारीविहीन, पार्टी अस्तव्यस्त","काठमाडौं : गत पुसको दोस्रो साता माओवादी केन्द्रको आठौं राष्ट्रिय महाधिवेशन काठमाडौंमा सम्पन्न भयो। महाधिवेशनले १५ सदस्यीय पदाधिकारी हुने व्यवस्था गर्यो। तर पार्टीको सर्वोच्च निकाय महाधिवेशनलाई पदाधिकारी चयन गर्न दिइएन। केन्द्रीय कमिटी सदस्यको नामलाई अनुमोदन गर्दै महाधिवेशन अन्त्य गरियो। त्यसरी बनेको केन्द्रीय कमिटीले प्रचण्डलाई पार्टी अध्यक्षमा चुन्यो। तर, ९ महिना बित्दा पनि अरू पदाधिकारी भने चयन भएनन्। महाधिवेशन भएको लामो समयसम्म पनि अध्यक्ष प्रचण्डले एकल रूपमा पार्टीको नेतृत्व हाँके। मुख्यगरी, महासचिवमा नेताहरूको हानथाप भएको बहानामा प्रचण्डले अरू पदाधिकारी चयन गरेनन्। प्रतिनिधिसभा र प्रदेशसभाको निर्वाचनको घोषणापछि फेरि प्रचण्डले पदाधिकारी घोषणा गर्ने तयारी गरेका छन्। तर, अहिले पनि कहिले के त कहिले के बहाना बनाएर पदाधिकारी घोषणा गरेका छैनन्। केन्द्रीय पदाधिकारीका पद खाली छन्। नेताहरू जिम्मेवारीविहीन छन्। पार्टी अस्तव्यस्त छ। प्रदेश तहका नेताहरूको पार्टीले व्यवस्थापन नहुँदा पार्टी छोड्नेहरूको लहर नै चलेको माओवादीका नेताहरू बताउँछन्। पदाधिकारी छनोटका लागि पार्टी कार्यालय पेरिसडाँडामा शुक्रबार बैठक बसेको थियो। पद बाँडफाँटमा सहमति नजुटेपछि अध्यक्ष प्रचण्डले पदाधिकारीको नाम घोषणा गर्न सकेनन्। बैठक स्थगित गरेर गोरखातिर लागे। सहमतिमै पदाधिकारी चयन गर्न प्रचण्डले प्रयास गरिरहेको नेताहरू बताउँछन्। प्रचण्डले पदाधिकारीको सूची बनाइसकेको उनी निकट नेताहरू बताउँछन्। प्रचण्डले उपाध्यक्षमा दिनानाथ शर्मा, कृष्णबहादुर महरा, गणेश साह, पम्फा भुसाल र हरिबोल गजुरेलको सूची बनाएका छन्। महासचिवमा देव गुरुङलाई प्रस्ताव गर्ने तयारीमा प्रचण्ड छन्। उपमहासचिवमा वर्षमान पुन, जनार्दन शर्मा र गिरिराजमणि पोखरेलको सूची तयार भएको छ। तर, महासचिवमा वर्षमान र जनार्दनको दाबी कायमै रहेको नेताहरूले बताए। केही नेताहरूले एक जना वरिष्ठ उपाध्यक्ष र एक जना उपाध्यक्ष बनाएर उपमहासचिवको पद बढाउनुपर्ने सुझाव दाहाललाई दिएका छन्। प्रचण्डले नारायणकाजी श्रेष्ठलाई वरिष्ठ उपाध्यक्षको जिम्मेवारी दिइसकेका छन्। १ अध्यक्ष, १ वरिष्ठ उपाध्यक्ष, ६ उपाध्यक्ष, १ महासचिव, ३ उपमहासचिव, ५ सचिव, १ कोषाध्यक्षसहित १५ देखि २१ सदस्य पदाधिकारी चयन गर्ने तयारी। पदाधिकारी छनोट गर्ने विषयमा बैठकमा विस्तृत र गम्भीर छलफल भएको पार्टी प्रवक्ता कृष्णबहादुर महराले जनाए। पदाधिकारी टुंग्याएको छैन, तर, करिब करिब सहमति नजिक पुगेका छांै, महराले भने भोलि (शनिबार) को बैठकले पदाधिकारी टुंग्याउँछ। यद्यपि, पदाधिकारीको भोलि टुंगो लाग्छ भनेर माओवादी नेताहरूले केही दिन यता लगातार भन्दै आएका छन्। १ अध्यक्ष, १ वरिष्ठ उपाध्यक्ष, ६ उपाध्यक्ष, १ महासचिव, ३ उपमहासचिव, ५ सचिव, १ कोषाध्यक्षसहित १५ देखि २१ सदस्य पदाधिकारी चयन गर्न लागिएको पार्टीका केन्द्रीय सदस्य प्रकाश पोखरेलले जानकारी दिए। प्रदेशसभा र प्रतिनिधिसभाको चुनावको मुखमा प्रचण्डले सबैको चित्त बुझ्ने गरी पदाधिकारी चयन गर्न खोजेको माओवादी नेताहरू बताउँछन्। स्थायी समिति सदस्य गिरिराजमणि पोखरेलले मूल नेतृत्व र नेतृत्वलाई साथ दिने टिम ले पनि सहमतिबाटै पदाधिकारी चयन गर्न अध्यक्ष प्रचण्डलाई सुझाव दिइरहेको बताए। निकट भविष्यमा संघ र प्रदेशको चुनाव छ, पोखरेलले भने, यस्तो बेला संगठनात्मक प्रतिस्पर्धा या चुनावमा जाँदा त्यसल तिक्तता र नकारात्मकता जन्माउने जोखिम छ। त्यसैले सहमतिमै पदाधिकारी चयन गर्नुपर्छ। कतिपय पदमा धेरै आकांक्षी भएको पोखरेलले बताए। छ। व्यक्तिको इतिहास मूल्यांकन गरेर, उसले खेलेको भूमिका, अब खेल्न सक्ने भूमिकालगायतका पक्षलाई हेरेर नेतृत्वले पदाधिकारीको जिम्मेवारी दिनुपर्छ। पार्टीको स्थायी कमिटी बैठकले केन्द्रीय समिति, पोलिटब्युरो र स्थायी समितिलाई भने पूर्णता दिएको छ। गत असारमा बसेको माओवादी केन्द्रीय समिति बैठकले स्थायी समिति र पोलिटब्युरोको संख्या टुंग्याएको थियो। उक्त बैठकमा वैकल्पिकसहित १ सय ५६ सदस्यीय पोलिटब्युरो र ४१ सदस्यीय स्थायी समिति बनाउने निर्णय भएको थियो। माओवादीको केन्द्रीय समिति ३ सय ७७ सदस्यीय छ। माओवादी अध्यक्ष प्रचण्डले आगामी निर्वाचनलाई अर्जुनदृष्टि बनाएर अघि बढ्न पार्टीका युवालाई निर्देशन दिएका छन्। पार्टी निकट वाईसीएलको अधिवेशनलाई सम्बोधन गर्दै प्रचण्डले चुनावबाट परिवर्तनका पक्षधरलाई विजयी बनाउन पनि निर्देशन दिए। चुनावी महासंग्राम आएको छ, प्रचण्डले भने, युवाहरूले महŒवपूर्ण भूमिका खेल्नु पर्नेछ। वामपन्थीहरूलाई एकताबद्ध गर्न र कम्युनिस्ट आन्दोलनलाई शक्तिशाली बनाई समाजवादको यात्रामा अघि बढ्ने गरी छलफल चलाएको अध्यक्ष दाहालले बताए। परिवर्तन विरोधीहरूलाई परास्त गर्न आवश्यक छ, उनले भने।"
"गठबन्धन दलप्रति गगन थापाको आक्रोश : सँगै बस्ने अनि कांग्रेसलाई दलाल, राष्ट्रघाति भन्ने ?","काठमाडौं : नेपाली कांग्रेसका महामन्त्री गगन थापाले गठबन्धनमा आबद्ध दलले नै कांग्रेसलाई राष्ट्रघाति भनेको भन्दै चिन्ता व्यक्त गरेका छन् । कांग्रेसलाई गठबन्धनकै दलका नेताले दलाल, राष्ट्रघाती भन्ने गरेकाले कि गठबन्धन छाड्न कि न्युनतम समझदारी गर्न थापाले आग्रह गरे। थापाले नेपालमा यदि चुनावभन्दा अगाडि तालमेल गरेर जाने हो भने तालमेल के का लागि गर्ने ? किन गर्ने ? भन्दै प्रश्न गरे। तालमेल गरेर एकै ठाउँमा बसेको छ, प्रत्येक विषयमा चाहिँ, चाहे विदेश नीतिको विषय आयो भनेपनि एउटाले अर्कोलाई दलालदलाल भनेको छ। अनि हामीलाई पनि दलाल पनि भनेको छ सँगैपनि बसेको छ। दलाल हो भने त सँगै बस्नु भएननी त। कुनै एउटा विषयमा राष्ट्रघाति भनेको छ अनि साँच्चिकै हामी राष्ट्रघाति हो भने त राष्ट्रघातिसँग बस्नु भएननी त ! थापाले भने, न्युनतम कुरामा पनि हाम्रो कुरा मिल्दैन भने हामी सँगै बस्नु हुँदैन। कि न्युनतम कुराको बारेमा गफ नगर्ने खाली चुनाव मात्रै जित्ने यो भएन। निर्वाचनमा जाने भनेको त न्युनतम विषयमा साझा अवधारणा लिएर जनतामा जानुपर्छ। आफूले निर्वाचन अगाडि तालमेल गर्नुहुँदैन भनेपनि अरुले तालमेल गर्ने भएकाले कांग्रेसले गर्नुपरेको बताए। थापाले निर्वाचनमा जनतामाझ जाँदा विदेशी नीतिको विषयमा साझा धारणा बनाएर अगाडि बढ्नुपर्ने धारणा राखे। थापाले नेपाली कांग्रेसको संगठनात्मक अवस्था, भर्खरको स्थानीय चुनाव र हाम्रा मतदाताको मनोविज्ञान गठबन्धन दलले बुझेनन् भने परिणाम राम्रो नआउने चेतावनी दिए। कांग्रेस पार्टीलाई अहिले दल्न मिल्छ, पेल्न मिल्छ भनेर सोचियो भने परिणाम फरक आउने बताए। उनले जनतामा निराशा पैदा भएको समेत उल्लेख गरे। उनले आम जनजीविका, शिक्षा, स्वास्थ्य र साना कुरामा परिवर्तन देख्न नपाएकाको भन्दै निराशा पैदा भएको बताए। गठबन्धनको नेतृत्व कांग्रेसले गरेकाले जिम्मेवारी पनि लिनुपर्ने बताए।"
प्रदीप गिरीको स्वास्थ्य अवस्था बुझ्न राष्ट्रपति भण्डारी अस्पतालमा,"काठमाडौं : राष्ट्रपति विद्यादेवी भण्डारीले नेपाली कांग्रेसका नेता तथा सांसद प्रदीप गिरीको स्वास्थ्य अवस्थाबारे जानकारी लिएकी छन्। ललितपुरस्थित मेडिसिटी अस्पतालमा भर्ना भएका गिरीको स्वास्थ्य अवस्था बुझ्न शनिबार बिहान राष्ट्रपति भण्डारी आएको कांग्रेस नेता रत्न कार्कीले जानकारी दिए। भण्डारीले गिरीको स्वास्थ्य लाभको कामनासमेत गरेकी छन्। गिरीको स्वास्थ्य अवस्था बुझ्न शनिबार बिहान माओवादी केन्द्रका अध्यक्ष पुष्पकमल दाहाल, नारायणकाजी श्रेष्ठ पुगेका थिए। भर्खरै गृहमन्त्री बालकृष्ण खाण पनि गिरीको स्वास्थ्य अवस्था बुझ्न अस्पताल पुगेका छन्। गिरीको स्वास्थ्यमा सुधार नआएपछि आईसीयूमा सारेर उपचार जारी राखिएको छ। गिरिलाई स्वास्थ्यमा समस्या देखिएपछि गत वर्ष साउनमा उपचारका लागि भारतको मुम्बई लगिएको थियो। करिब एक वर्ष उपचार गरेपछि उनलाई साउनमा नेपाल ल्याइएको थियो। घाँटीमा क्यान्सर भएका उनलाई निमोनियाले पनि च्यापेपछि मेडिसिटी अस्पतालमा भर्ना गरिएको थियो। कार्कीका अनुसार अस्पतालका डापंकज वर्मनसहितको चिकित्सक टोलीले गिरिको उपचार गरिरहेको छ। घाँटीमा देखिएको क्यान्सर पछिल्लो समय शरीरका अन्य भागमा पनि फैलिँदै जाँदा र निमोनियासमेत हुँदा गिरिलाई थप समस्या भएको चिकित्सकले बताउँदै आएका थिए।"
तीजको रौनक सुरु,"उदयपुर : कोरोनाका कारण तीन वर्षदेखि घरभित्र सीमित रहेको हरितालिका तीज यस वर्ष १० दिनअघि नै सुरु भएको छ। महिलाहरूले विभिन्न समूह बनाउँदै होटल, चोक, पार्क, पार्टी प्यालेसमा भव्यरूपले मनाइरहेका छन्। तीजलाई भड्किलो नबनाई सामान्य बनाउन सन्देश दिँदै शनिबार नेकपा एमाले निकट नेपाल निजामती कर्मचारी संगठन महिला विभाग र त्रियुगा नगरपालिका४ स्थित अखिल नेपाल महिला संघ वडा कमिटीले शुभकामना आदानप्रदानसँगै छमछमी नाँच्दै तीज मनाएका हुन्। सामान्य पहिरन र परिकारले दिनभर नाच्दै गाउँदै रमाएका महिलाले कार्यक्रमको अन्त्यमा खिर र तरकारी खाएर समापन गरेका थिए। यस वर्षको तीज भडकिलो हुने देखिएपछि समयमा नै सजकता अपनाउन सन्देश दिने उद्देश्यले कार्यक्रम आयोजना गरिएको कर्मचारी संगठनका उपाध्यक्ष बबिता परियारले जानकारी दिइन्। कार्यक्रममा अनेमसंघका केन्द्रीय सदस्य गीता रेग्मीले पर्वका नाममा हुने विकृति, विसंगतिको अन्त्य गरिनुपर्ने बताइन्। श्रीमानको आयु बढ्ने भन्दै निराहार वर्त बसेर शक्ति कमजोर बनाउने खालका संस्कृति तोड्नुपर्ने उनको भनाइ छ। त्रियुगा नगरपालिकाका उपमेयर तथा अनेमसंघका केन्द्रीय सदस्य महेश्वरी राईले आफ्नो सामर्थ्यअनुसार पर्व मनाउन आग्रह गरिन्। उनले धर्म र संस्कारका नाममा हुने अन्धविश्वास तोड्दै संस्कृति जगेर्नामा लाग्नुपर्नेमा जोड दिइन्। नेकपा एमालेका सचिवालय सदस्य तथा अनेमसंघका केन्द्रीय सदस्य सिर्जना दनुवारले धर्म, संस्कृतिका नाममा हुने विभेद् अहिलेका महिलालाई स्वीकार्य हुन नसक्ने बताइन्। उनले पछिल्लो समय पर्व आफ्नो सामार्थ्यअनुसार भन्दा पनि प्रतिस्पर्धामा पुग्ने बाहानामा महिलाहरू झन कमजोर बन्दै गएको बताइन्। विशेषगरी तीज पर्व माइतीमा गएर दुःख सुखका कुरा गर्दै मनाउने प्रचलन रहेकाले माइती जान नसक्ने र नभ्याउने महिलालाई लक्षित गरी कार्यक्रमको आयोजना गरिएको अनेमसंघकी नेतृ सृजना पौडेलले बताइन्। उनले तीज पर्वलाई प्रतिस्पर्धामा लैजाने विकृति देखिएपछि सामान्य ५०१०० रुपैयाँ संकलन गरेर मनाइएको बताइन्।"
कुहिने फोहर व्यवस्थापनका लागि स्थान पहिचान भएन,"काठमाडौं : उपत्यकामा उत्पादन हुने कुहिने फोहर व्यवस्थापनका लागि हालसम्म स्थान पहिचान हुन सकेको छैन। महानगरपालिकाका प्रमुख बालेन्द्र साहले कुहिने फोहर यहीँ व्यवस्थापन गर्ने घोषणा गरेपनि हालसम्म कार्यान्वयन हुन सकेको छैन। सम्भावित पाँच स्थानको पहिचान गरे पनि स्थानीय सकारात्मक हुन नसक्दा थप प्रक्रिया अघि बढ्न नसकेको कामपाले जनाएको छ। कामपाका प्रमुख साहको सचिवालय सदस्य सुनील लम्सालका अनुसार अहिलेसम्म विभिन्न पाँच स्थानमा ५० देखि एक सय ५० रोपनी जग्गाको पहिचान भएको छ। उक्त विषयमा स्थानीय सकारात्मक हुन नसकेका उहाँको भनाइ छ। उनीहरूलाई कुहिने फोहरबाट मल उत्पादन गर्दा हुने फाइदा र त्यसको सकारात्मक पक्षका बारेमा जानकारी दिन आवश्यक रहेको लम्सालले बताए। स्थानीय सकारात्मक नभएकै कारण गत साउन अन्तिम सातादेखि कीर्तिपुरमा केही कुहिने फोहर व्यवस्थापन गर्ने भने पनि काम सुरु हुन नसकेको कामपाले जनाएको छ। तीन महिनापछि हानिकारक फोहर बञ्चरेडाँडामा नफाल्ने गरी कार्य अघि बढाइएको कामपाको दाबी छ। दुई महिनादेखि विसर्जन हुन नसकेको काठमाडौं उपत्यकाको फोहर व्यवस्थापनको सम्बन्धमा बुधबार काठमाडौं, धादिङ र नुवाकोटका प्रमुख जिल्ला अधिकारी, सिसडोल र बञ्चरेडाँडाका स्थानीयबीच भएको चारबुँदे सहमतिपछि बिहीबारदेखि साबिकबमोजिम फोहर व्यवस्थापन हुन थालेको छ। पटकपटकको सहमति कार्यान्वयन नगरेको भन्दै स्थानीयले समयसमयमा अवरोध गर्दै गर्दा काठमाडौंमा फोहरको डङ्गुर थुप्रने गरेको छ। यसरी स्थानीयले सहमतिपछि पनि अवरोध गर्ने गरेकाले हालको सम्झौता पनि दीर्घकालीन नभएको भन्दै कामपाले अन्य स्थानमा पनि फोहर व्यवस्थापन गर्न स्थान पहिचानको काम जारी राखेको जनाएको छ। साबिकबमोजिम फोहर व्यवस्थापनका लागि स्थानीयले अवरोध नगरे, पानी परेर बाटो बन्द नभए आगामी १० दिनमा यसअघि थुप्रिएको सबै फोहर अन्तिम व्यवस्थापनस्थलसम्म लग्ने कामपाको योजना छ। हाल कामपासहित अन्य १७ स्थानीय तहको फोहरको अन्तिम व्यवस्थापन बञ्चरेडाँडामा हुने गरेको छ।"
तनहुँबाट ७५ हजार घुससहित इन्जिनियर पक्राउ,"तनहुँ : तनहुँको सदरमुकाम दमौलीस्थित भोर्लेटार चोकको एक होटलबाट ७५ हजार रुपैयाँ घुससहित शनिबार अमलेशकुमार निक्लम पक्राउ परेका छन्। उनी सप्तरीको बोदेबर्साइन नगरपालिका घर भई शिक्षा विकास तथा समन्वय इकाई स्याङ्जामा कार्यरत रहेको खुलेको छ। घुस मागेको सुचनाका आधारमा प्रहरी उनलाई पक्राउ गरेको र उनको साथबाट ७५ हजार रुपैयाँ बरामद गरिएको जिल्ला प्रहरी कार्यालय तनहुँका प्रहरी नायव उपरीक्षक युवराज खड्काले जानकारी दिए। 'उहाँ हाम्रो नियन्त्रणमा हुनुहन्छ। थप अनुसन्धन गरिरहेका छौं', उनले भने। प्रहरी नायब उपरीक्षक खड्काको अनुसार स्याङ्जास्थित एक विद्यालय पुनर्निर्माणका क्रममा अन्तिम निकासाका लागि काम गरिदिन निक्लमले रकम मागेको बुझिएको छ।"
लागुऔषधसहित दुई जना पक्राउ,"मकवानपुर : प्रहरीले लागुऔषधसहित दुई जनालाई पक्राउ गरेको छ। पक्राउ पर्नेमा मोरङको विराटनगर महानगरपालिका१५ घर भई हाल पर्साको वीरगञ्ज बस्ने २२ वर्षीय रञ्जित शर्मा र वीरगञ्जकै जटाशङ्कर सोनार रहेको जिल्ला प्रहरी कार्यालय मकवानपुरका प्रहरी नायब उपरीक्षक टेकबहादुर कार्कीले जानकारी दिए। उनीहरुलाई विशेष सूचनाका आधारमा जिल्ला प्रहरी कार्यालयबाट खटिएको प्रहरी टोलीले लागुऔषध नाइट्रोभेट छ सय ट्याब्लेट, डाइजेपाम नौ सय ३० एम्पुलसहित बिहीबार पक्राउ गरेको प्रहरी नायब उपरीक्षक कार्कीले बताए। उनका अनुसार बिहीबार बिहान वीरगञ्जबाट हेटौँडातर्फ आउँदै गरेको ना ६ ख ८४२५ नंको बसलाई हेटौँडा१५ रातोमाटे चेकपोष्टस्थित सडकखण्डमा रोकी जाँच गर्ने क्रममा उक्त बसमा सवार रञ्जितले ल्याएको २० किलोको चामलको बोराभित्र उक्त परिमाणको लागुऔषध बरामद भएको थियो। बरामद लागुऔषधका बारेमा सोधपुछ गर्दा जटाशङ्करले पठाएको भनी खुल्न आएको र रञ्जित बसभन्दा अगाडि ना २६ प ७९८० नंको मोटरसाइकलमा चितवनतर्फ गएको भनी बताएपश्चात निजलाई समेत साथमा लिई चितवनतर्फ जाँदै गर्दा लोथरस्थित सडक किनारमा बसिरहेको अवस्थामा फेला पारी पक्राउ गरिएको प्रहरी नायब उपरीक्षक कार्कीले बताए। यसबारे अनुसन्धान सुरु गरिएको जिल्ला प्रहरी कार्यालयले जनाएको छ।"
"भद्रपुर, दमक र गौरीगञ्जमा निकालियो रथयात्रा","झापा : कोरोना भाइरस महामारीको दुई वर्षपछि झापामा हर्सोउल्लासका साथ भगवान् श्रीकृष्ण रथयात्रा निकालिएको छ। जिल्लाको भद्रपुर, दमक र गौरीगञ्जमा रथयात्रा निकालिएको हो। धार्मिक परम्पराअनुसार श्रीकृष्ण जन्माष्टमीको भोलिपल्ट श्रीकृष्ण रथयात्रा निकाल्ने चलन छ। भद्रपुरमा १९ औँ भगवान् श्रीकृष्ण रथयात्रा भद्रपुर५ स्थित लक्ष्मीनारायण मन्दिर अगाडिबाट निकालिएको हो। श्रीकृष्ण रथयात्रा मूल आयोजक समितिका अध्यक्ष देवु घिमिरे र भद्रपुर नगरपालिकाका प्रमुख गणेश पोखरेलले श्रीकृष्ण भगवानको विशेष पूजाअर्चना गरी रिबन काटेर रथयात्राको शुभारम्भ गरेका थिए। रथयात्रा आपगाँछी, ज्ञानेचोक, झापाचोक, संगमचोक, सगरमाथा चोक, गार्मेन्ट चोक, लेखनाथ चोक, चैतुमन्दिर, धनुषमोड, चन्द्रगढी बजार हुँदै क्याम्पस मोड, अस्पताल चोक, जनता चोक, भद्रपुर बजारबाट पुनः लक्ष्मीनारायण मन्दिरमा गएर समापन हुने छ। रथयात्रामा विभिन्न झाँकी, लाखे नाच प्रदर्शन गर्नुका साथै बालबालिकाहरू विभिन्न देवीदेवतामा भेषभुषामा सजिएका छन्। त्यस्तै दमक नगरपालिकामा छैटौँ श्रीकृष्ण रथयात्रा धूमधामका साथ निकालिएको छ। दमकको राधाकृष्ण मन्दिरबाट सुरु हुने रथयात्रा नगर परिक्रममा गरी पुनः सोही मन्दिरमा गएर समापन गर्ने कार्यक्रम रहेको छ। रथयात्रामा विभिन्न झाँकी प्रदर्शन गरिएको छ। उता गौरीगञ्ज गाउँपालिकामा खजुरगाछीको राधाकृष्ण मन्दिरबाट रथयात्रा निकालिएको छ। रथ यात्रा खुजरगाछी आयोजक समाजले गौरीगंज बजार परिक्रममा गरी पुनः सोही मन्दिरमा आएर समापन हुने समाजका अध्यक्ष मुकेश साहले जानकारी दिएका छन्।"
महानगरपालिकाले प्रत्येक शुक्रबार सरसफाइ अभियान सञ्चालन गर्ने,"मोरङ : विराटनगर महानगरपालिकाले प्रदेश स्वच्छ, सुन्दर र सफा राख्ने उद्देश्यसहित हरेक शुक्रबार सरसफाइ विशेष अभियान सञ्चालन गर्ने निर्णय गरेको छ। महानगर क्षेत्रलाई उत्तरी, मध्य र दक्षिणी क्षेत्र गरी तीन भागमा बाँडेर सरसफाइ विशेष अभियान सञ्चालन गरिने महानगरका प्रमुख नागेश कोइरालाले जानकारी दिए। आज बसेको बैठकले हरेक शुक्रबार बिहान ७ देखि साढे ८ बजेसम्म सफाइ अभियान सञ्चालन गर्ने निर्णय गरिएको हो। 'कुनै पनि ठाउँको पहिचान भनेको सफाइ न सुन्दरता नै हो,' प्रमुख कोइरालाले भने, 'बाहिरबाट आउने पर्यटकले झट्ट हेर्दा सहरमा जताततै फोहर देखे भने उनीहरूमा नकारात्मक प्रभाव पर्छ, फोहर भनेको सहरको सभ्यतासँग पनि जोडिएको हुन्छ, त्यसो भएकाले महानगर सफाइ विशेष अभियान सञ्चालन गर्ने निर्णय गरेका हौं।' महानगरको विकास र समृद्धिका लागि आफूहरू योजनाबद्धरूपमा लागिरहेको उनको भनाइ थियो। मन्दिर, मस्जिद र सार्वजनिकस्थलमा भीख माग्ने, फुटपाथ खाली गर्ने, छाडा चौपाया नियन्त्रण गर्ने अभियानलाई पनि तीव्रता दिएको बताइएको छ। 'हामी निर्वाचित भएर आएको भर्खर तीन महिना भएको छ, यो बीचमा धेरै कुरा बुझ्नै लाग्यो,' प्रमुख कोइरालाले भने, 'आउनेबित्तिकै हामीले महानगरका सबै नाला सफा गर्यौं। जसले गर्दा यसपटकको वर्षामा डुबान समस्या कम भयो। यससँगै फुटपाथ खाली गर्ने, छाडा चौपाया नियन्त्रण गर्ने कार्यलाई तीव्रता दिएका छौं।' महानगर उपप्रमुख शिल्पा निराला कार्कीले विकास निर्माणसँगै सामान्यभन्दा सामान्य विषयलाई पनि ध्यान दिएर काम गरिरहेको बताइन्। महानगरले सुरु गर्ने सरसफाइ विशेष अभियानमा महानगरवासीलाई समेत सहभागी हुन उनले आग्रह गरिन्। यसैबीच रथयात्रालाई ध्यानमा राखेर शनिबार मेनरोडको सफाइ गरिएको छ। महानगरका प्रमुख कोइरालाको नेतृत्वमा तीनपैनी चोकबाट सफाइ गरिएको थियो। सरसफाइमा मोरङका प्रमुख जिल्ला अधिकारी काशीराज दाहाल, मोरङका प्रहरी उपरीक्षक शान्तिराज कोइराला, वडा नं १ का वडाध्यक्ष काजी बस्नेत, २ का अध्यक्ष कुमार पोखरेललगायतको सहभागिता रहेको थियो।"
अङ्ग्रेजलाई हराएको सम्झनामा पाल्पामा भगवती जात्रा,"तानसेन : अङ्ग्रेजलाई हराएको सम्झनामा पाल्पामा भगवती रथयात्रा गरिएको छ। १८७१ पौषदेखि १८७२ जेठसम्म पाल्पा नुवाकोट, बुटवल जितगढीमा भएको युद्धमा नेपालले अंग्रेजलाई पराजित गरेको थियो। तत्कालीन पाल्पाका प्रशासक कर्णेल उजीरसिंह थापाको नेतृत्वमा दुई पटकसम्म अङ्ग्रेजसँग भएको युद्धमा नेपालले विजय हासिल गरेको थियो। अङ्ग्रेज सेनालाई हराएको सम्झनामा १८७६ सालदेखि पाल्पामा कृष्णा जन्माष्टमीको भोलिपल्ट विजयोत्सव मनाउने गरिएको छ। विजयोत्सवको भगवती रथ आज शनिबार दिउँसो पौने १ बजे उठाई तीन पटक मन्दिरको परिक्रमा गराई सेना, प्रहरी र प्रशासकले श्रद्धापूर्वक पूजाआजा गरी तानसेन बजार परिक्रमा गरिएको छ। कोभिड१९ को कारण २ वर्षसम्म रोकिएको विजयोत्सव भगवती जात्रा यसपटक पुनः भगवती रथयात्रा गुठी व्यवस्थापन समितिका कार्यवाहक अध्यक्ष भीमसेन कार्कीले बताए। तत्कालीन प्रशासक कर्णेल थापाले बुटवल जितगढी युद्धमा विजयी भएमा तानसेनमा भगवतीको ठुलो मन्दिर बनाई भगवतीको महिमा चारैतिर फैलाउने छु भनी भाकल गरेका थिए। दुई पटकसम्म बुटवल जितगढी क्षेत्रमा भएको युद्धमा विजयी भएपछि कर्णेल उजिर थापाले १८७२ देखि ७६ सम्म गजुरसहितको तीन तले मन्दिर निर्माण पूरा गरेपछि १९७६ सालदेखि तानसेनमा अङ्ग्रेज सेनालाई जितेको खुसियालीमा विजयोत्सव मनाउन थालिएको हो। नेपालअङ्ग्रेज युद्धमा गएका बेला तत्कालीन पाल्पाका कर्णेल उजीरसिंह थापाले भगवतीको रथयात्रा सुरुवात गरेका हुन् । आधुनिक हातहतियारसहितको तालिम प्राप्त अङ्ग्रेज सेनालाई कुटनीतिक तरिकाबाट तत्कालीन नेपाली सेनाले युद्ध जितेको थियो। यो विजयोत्सवलाई राष्ट्रिय पर्वका रूपमा मनाउनुपर्ने पाल्पाका संस्कृतिविद् निर्मल श्रेष्ठले बताए। तत्कालीन युद्धमा अङ्ग्रेज सेनाको नेतृत्व जनरल उडले गरेका थिए। पाल्पा नुवाकोट बुटवल जितगढी युद्धमा नेपालसँग हारेपछि सेनाका कमाण्डर जनरल उडलाई अङ्ग्रेज सरकारले कारबाही गरेको इतिहासमा उल्लेख छ। युद्धमा नेपाली सेनाको तर्फबाट लेम्फेटिनेन्ट अम्वर अधिकारी, जमदार भिमसेन देउजा, जमदार सुरविर बोहोरा, हल्दार रणसुर बानिया, सिपाही हंसविर अधिकारी, नकुल बानिया, जुठे बस्नेत लयातका सिपाहीहरुले विरगती प्राप्त गरेका थिए। नेपालको राष्ट्रियता स्वाधिनता र सार्वभौमिकतासँग गासिएकोले केन्द्रीय सरकारले राष्ट्रिय पर्वको मान्यता दिनुपर्ने पाल्पा क्षेत्र नम्बर २ का प्रतिनिधिसभा सदस्य सोम प्रसाद पाण्डेले बताए।"
अबको निर्वाचनपछि बिलिन हुन्छ भनेर एमालेले हल्ला फैलायो : माधव नेपाल,काठमाडौं : नेकपा (एकीकृत समाजवादी) का अध्यक्ष माधवकुमार नेपालले अबको निर्वाचनपछि बिलिन हुन्छ भनेर एमालेले हल्ला फैलाइरहेको बताएका छन्। शनिबार एकीकृत समाजवादी उपत्यका युवा विशेष जिल्ला कमिटीले आयोजना गरेको कार्यक्रममा अध्यक्ष नेपालले आफूहरूले बामपन्थी शक्तिहरूलाई एकतावद्ध गर्नका लागि हात अघि बढाएको भन्दै अरु दलसँग बिलिन हुने अवस्था नरहेको बताए। स्थानीय निर्वाचनमा आफ्नो पार्टीलाई आएको मतदेखि डराएर समाजवादी अन्य पार्टीसँग बिलिन हुने एमालेले हल्ला चलाएको र त्यसमा कुनै सत्यता नरहेको उनले बताए। उनले एमालेले फालेको झुटको पुलिन्दालाई एकीकृत समाजवादीले काउण्टर जवाफ दिनुपर्ने धारणा राखेका छन्। अध्यक्ष नेपालले गठबन्धनकै कारण स्थानीय निर्वाचनमा आफ्नो पार्टीले उल्लेख्य सफलता प्राप्त गरेकाले अबको निर्वाचनमा पनि गठबन्धनसँगै अघि बढ्ने जिकिर गरे। उनले केही नेताहरूका कारण पार्टीप्रति जनताको वितृष्णा पैदा भइरहेको भन्दै जनताको हितमा काम गर्न नेता तथा कार्यकर्तालाई निर्देशन दिए।
"पथलैयामा मिस्टर डीको क्रेज, आधा रातसम्मै नाचे दर्शक","सिमरा : युवा पुस्तामाझ लोकप्रिय र्यापर मिस्टर डी (सन्दिप बिष्ट) शुक्रबार श्रीकृष्ण जन्माष्टमीको अवसरमा पथलैयामा आयोजित कार्यक्रममा प्रस्तुति दिन स्टेज उक्लदा रातिको १० बजिसकेको थियो। अत्यधिक गर्मीका कारण ढिला सुरु गरिएको कार्यक्रममा अन्य राष्ट्रिय र स्थानीय कलाकारको प्रस्तुतिपछि मात्रै उनी स्टेज चढेका थिए। निकै अबेर स्टेज उक्लदा दर्शकको उपस्थिति पातलो हुन्छ कि भन्ने डर उनीसँगै आयोजकको मनमा पनि थियो। तर उनी स्टेज चढेपछि भने दर्शकको उपस्थिति झन बाक्लियो। उनकै प्रतीक्षा गरेर कार्यक्रमस्थल बाहिर बसेका दर्शकसमेत भित्रिएपछि मन्दिर प्रांगणमा रहेको मैदान भरिभराउ हुन पुग्यो। सधैझै गाँउले बोलको गीत गाउदै स्टेज चढेका मिस्टर डीले लगातार थुप्रै प्रस्तुति दिए। बन्दै छ नेपाल, नाच बसन्तीलगायत आफ्नो चर्चित गीत गाएका मिस्टर डीको नयाँ गीत 'ल है' लाई समेत दर्शकले रुचाए। उनको प्रस्तुतिमा रमेका दर्शकलाई सम्हाल्न आयोजकलाई हम्मेहम्मे परेको थियो। वर्षालाई समेत वेवास्था गर्दै सांगीतिक प्रस्तुति दिएका उनले सामाजिक सन्देश दिँदै समाज परिवर्तनका लागि युवाहरू जिम्मेवार हुनुपर्ने बताएका थिए। उनले युवाहरुलाई लागुऔषध प्रयोग नगर्न समेत सुझाएका थिए। कार्यक्रममा गायिका शोभा त्रिपाठीले तीजको गीतसँगै अन्य प्रस्तुति दिएकी थिइन्। अस्मिता अधिकारीको गीत तिम्रो मायाले बाधेर राख बोलको गीत गाएर प्रस्तुति सुरु गरेकी त्रिपाठीले कार्यक्रममा उपस्थित महिलाहरुलाई नचाएकी थिइन्। कार्यक्रममा गायक कल्याण आलेले मेरो टोपी कैलाशको शिर जस्तो बोलको गीतले दर्शकलाई झुमाए। स्थानीय युवाहरूको सांगीतिक समूह दि यो नीति ब्याण्डले आयोजना गरेको कार्यक्रममा काठमाडौंको विक्ड भिक्टिम्स ब्याण्ड, दि पनाम ब्याण्ड, ग्रुप अफ पथलैयाले प्रस्तुति दिएको थियो। आयोजकले पथलैयाको सांगीतिक र सामाजिक क्षेत्रमा योगदान पुर्याउने दुई जनालाई सम्मान गरेको छ। जीतपुर सिमराका नगरप्रमुख राजन पौडेलले स्थानीय शंकर आचार्य र राजकुमार डिमडुलाई सम्मान गरेका थिए। प्रत्येक वर्षझै गोर्खा ब्रुअरी प्रालीले मुख्य प्रायोजन गरेको कार्यक्रममा युआर गोल्ड प्रिमियम मसाला चियालगायतले सहप्रायोजन गरेको छ। जन्माष्टमीको अवसरमा पथलैयामा सांगीतिक कार्यक्रम हुने गरेको छ। पछिल्लो दुई वर्ष भने कोरोनाको कारण कार्यक्रम हुन सकेको थिएन।"
उदयपुरका दुई विद्यालयमा प्रविधिमैत्री कक्षा सञ्चालन गर्न भवन निर्माण,"उदयपुर : उदयपुरको रौतामाई गाउँपालिकाका दुई विद्यालयमा यसै वर्षदेखि प्रविधिमैत्री कक्षा (आईसिटी) सञ्चालन हुने भएको छ। निजी विद्यालय सरह सरकारी विद्यालयका बालबालिकालाई प्रविधिमा अब्बल बनाउने उद्देश्यले गाउँपालिकाको सहकार्यमा जाल्पा एकीकृत विकास समाज र वल्डभिजन इन्टरनेशनल नेपालले प्रविधि कक्षा सञ्चालनका लागि सहयोग गरेका हुन्। संस्थाले गाउँपालिकाभित्र नमुना विद्यालयतर्फ उन्मुख भइरहेको वडा नम्बर ४ स्थित सरस्वती माध्यमिक विद्यालय मालवासे र वडा नम्बर ७ को जनता सानाकिसान आधारभूत विद्यालय पुवाँरेमा भवनसहित एक करोड ३८ लाख १४ हजार पाँच रुपैयाँ सहयोग गरेको हो। प्रविधि शिक्षामा बालबालिकालाई समयानुकुल विकास गर्ने गरी जाल्पा र वल्डभिजनको सहकार्यमा सञ्चालित गोल परियोजनाअन्तर्गत प्रत्येक विद्यालयमा दुई कोठे भूकम्प प्रतिरोधात्मक, बाल तथा अपाङ्गमैत्री आरसीसी एक तले भवन र अन्य प्रविधि हस्तान्तरण गरिएको अध्यक्ष पुष्पराज पोखरेलले जानकारी दिए। उनका अनुसार मालबासेमा संस्थाको ३९ लाख ८९ हजार ४ सय ६८, गाउँपालिकाको जोड कोषवापत १४ लाख १६ हजार ७ सय ६६ गरी कूल ५३ लाख ८७ हजार ५ सय ७३ रुपैयाँको लागतमा आईसिटीयुक्त भवन निर्माण गरिएको छ। त्यसैगरी पुवाँरेमा संस्थाको ३६ लाख १२ हजार ४ सय ९८ र गाउँपालिकाको १२ लाख ८३ हजार २ सय ३५ गरी ५२ लाख ८४ हजार २ सय ९२ रुपैयाँको लागतमा भवन निर्माण भएको उनले बताए। दुवै विद्यालयमा डेक्सटप कम्प्युटर ८८ थान, ल्यापटप ११ थान, कम्प्युटर टेबल, कुर्सी, प्रिन्टर, कार्पेट, चकडी, सानो गोलो टेबल, सोलारसिस्टम, प्रोजेक्टर, दराज, भवन मर्मत, घेराबार तथा रंगरोगनलगायतका आवश्यक सामग्री हस्तान्तरण गरिएको जाल्पाका कोषाध्यक्ष सुमन परियारले जानकारी दिए। भवनको उद्घाटन गर्दै गाउँपालिका अध्यक्ष वीरेन्द्रकुमार मगरले भवन निर्माण र प्रविधि हस्तान्तरणले नमुना विद्यालयतर्फ उन्मुख हुँदै गरेका विद्यालयलाई शैक्षिक गुणस्तर सुधारमा सहयोग मिलेको बताए। 'गुणस्तरीय शिक्षाको एउटा मेरुदण्ड भवन नै हो, उनले भने, 'भौतिक संरचनातर्फ अब हामीले भवन र कम्प्युटरको अभाव झेल्नुपर्ने अवस्था छैन। इच्छा शक्तिको तयारी गरे मात्र पुग्छ।' अध्यक्ष मगरले सरकारी विद्यालयको गुणस्तर खस्किनुमा शिक्षक मात्र दोषी नभई अभिभावक, विद्यार्थी, विद्यालय व्यवस्थापन समिति र शैक्षिक वातावरण पनि उत्तिकै दोषी भएको बताए। उनले गुणस्तरीय शिक्षाका लागि पालिकाभित्रका ६० वटै विद्यालयमा विद्युतीय हाजिरी, नियमित अनुगमन, विद्यार्थी अनुपातमा दरबन्दी मिलान प्रक्रिया सुरु गरिएको बताए। अध्यक्ष मगरले पालिकाभित्रका जनतालाई उपलब्धी हुने सबैखाले कार्यक्रम दातृ निकायसँग जोड कोषबाट सहकार्य गरी सञ्चालन गर्न तयार रहेको बताए। उनले विगतका जनप्रतिनिधिले गरेका असल कार्य, सिर्जनात्मक कामको रूप रेखालाई ईंट्टा थप्ने र रङ्गरोगन गरिने बताए। त्यसैगरी गाउँपालिकाका निवर्तमान अध्यक्ष गजेन्द्रबहादुर खड्काले भवन मात्र चिटिक्क भएर गुणस्तरीय शिक्षा नहुने भएकाले शिक्षकहरूको मेहनत, लगनशीलता र शैक्षिक इमान्दारिताको खाँचो रहेको बताए। उनले निकै मेहनत र सहयोगले आफ्नो कार्यकालमा दुवै विद्यालयको भवन निर्माण कार्य सम्पन्न गर्न सफल भएको बताए। खड्काले गाउँपालिकाभित्र दरबन्दीका शिक्षक अभाव रहेकाले थप दरबन्दी थप्न गर्न पहल गर्नु पर्ने बताए। वल्डभिजनका प्रतिनिधि गोबिन्द चपाईंले गोल परियोजना सफल बनाउन शिक्षकको क्षमता अभिवृद्धि गर्न कम्प्युटर शिक्षा तालिम, अध्ययन अवलोकन भ्रमण गराइएको बताए। उनले सरकारी विद्यालयका सबै विद्यार्थीलाई प्रविधिमा दख्खल पुर्याउन वल्डभिजनले साझेदार संस्थामार्फत विभिन्न कार्यक्रम सञ्चालन गर्दै आएको बताए। कार्यक्रममा बोल्ने वक्ताहरूले उपलब्ध सामग्रीको सदुपयोग गर्दै दिगोपनामा ध्यान दिन आग्रह गरेका थिए। उनीहरूले दातृ निकायले सहयोग गर्दासम्म सञ्चालन हुने र त्यसपछिका दिनमा ती असल शिक्षाका कार्यक्रम बन्द हुने गरेकोमा चिन्ता व्यक्त गरे। सोही अवसरमा आधारभूत विद्यालय पुवाँरेमा विद्यालयलाई योगदान पुर्याउने कुमारी आलेमगर, चोककुमारी मगर, दुर्गबहादुर थापा र दैया एसकेलाई दोसल्ला ओढाएर सम्मान गरिएको थियो। दुवै भवनको गाउँपालिकाका अध्यक्ष बिरेन्द्रकुमार मगर र निवर्तमान अध्यक्ष गजेन्द्रबहादुर खड्काले संयुक्तरूपमा उद्घाटन गरेका थिए।"
पाटनमा भिमसेन जात्रा (फोटो फिचर),"काठमाडौं : ललितपुरको पाटनमा आज भिमसेन जात्रा मनाइएको छ। यो जात्रालाई जनसहभागिताको हिसाबमा ललितपुरको रातो मच्छिन्द्रनाथको जात्रापछिको दोस्रो ठूलो जात्राको रुपमा लिइन्छ। भिमसेन महाराजको जात्रा मंगलबजारबाट सुरु हुने गर्छ। त्यसपछि हःखा, सौगल, ओकुबहाल, हौगल, तिच्छुगल्ली, पूर्णचण्डी, पिम्बहाल बगलामुखी, कोबहाल, स्वठँ हुँदै मंगलबजार पुगेर समापन हुने गर्छ। बासनादार धुप बालेर प्रत्येक टोलबासीले विशेष महत्व राखेर भिमसेनलाई स्वागत गर्छन्। यस जात्रालाई नेपाल भाषामा भिंद्यः जात्रा पनि भनिन्छ।"
विराटनगरमा सुरु भयो राधाकृष्ण रथयात्रा,"विराटनगर : प्रत्येक वर्ष कृष्ण जन्माष्टमीको भोलिपल्ट विराटनगरमा निकालिने राधाकृष्ण रथयात्रा शनिबार अपरान्ह ३ बजेबाट सुरु भएको छ। विधिवत् रूपमा पूजाअर्चना गरेपछि तिनपैनी चोकस्थित राधाकृष्ण मन्दिरबाट ५४ औं संस्करणको रथयात्रा सुरु भएको हो। तिनपैनीबाट निस्किएको रथयात्राले यसपटक विराटनगरको मेनरोडबाट रोडशेष पुगेर कोशी राजमार्ग हुँदै नगर परिक्रमा सहित कूल ९ किलोमिटरको दूरी तय गर्नेछ। तिनपैनीको पानी ट्याङकीस्थित राधाकृष्ण मन्दिरबाट सुरु भएको रथयात्रा शंकरपुर मोड, गोल्छा चोक, जलजला चोक, ट्राफिक चोक, रोडशेष, बसपार्क, महेन्द्र चोक, शनिमन्दिर र मुनालपथबाट बरगाछी हुँदै पुनः तिनपैनीस्थित राधाकृष्ण मन्दिरमा पुगेर विर्सजन हुनेछ। रथयात्राका लागि सुनौलो रङ्गमा पैगोडा शैलीको २२ फिट लामो, १४ फिट चौडा र १८ फिट अग्लो रथ निर्माण गरिएको छ। युगल जोडी राधाकृष्ण विराजमान रथलाई तान्न रथको अग्रभागको दायाँ र बायाँ दुवैपट्टि ५० फिट लामो लठाको व्यवस्थापन गरिएको छ। सोही लठालाई तानेर रथलाई नगर परिक्रमा गराइने छ। यसपटकको रथयात्राका लागि नगरक्षेत्रभित्र २३ ठाउँमा विश्रामस्थलको प्रबन्ध मिलाइएको आयोजक समितिले जनाएको छ। भारतको जगन्नाथ पुरी पश्चात विराटनगरको रथयात्रा दक्षिण एसियाकै दोस्रो ठूलो रथयात्रा हो। विगतमा झैं यसपटक पनि यहाँको रथयात्रा अवलोकन गर्न प्रदेश १ र मधेश प्रदेशसहित भारतको बिहारसम्मका हजारौं भक्तजन नेपाल आएका छन्। रथयात्रालाई सुरक्षित र मर्यादित बनाउन मोरङ प्रहरीले यसवर्ष पनि धेरै सुरक्षाकर्मी परिचालन गरेको छ। रथयात्रामा नेपाल प्रहरीको ७००, ट्राफिक प्रहरीको १००, सशस्त्रको १६० र स्वयंमसेवक १५० जना जनशक्ति परिचालन गरिएको जनाईएको छ।"
गाँजासहित युवक पक्राउ,धनकुटा : धनकुटा नगरपालिका९ मुलघाटबाट पाँच किलो गाँजासहित प्रहरीले एक युवकलाई पक्राउ गरेको छ। प्रहरी चौकी मुलघाटबाट खटिएको एक टोलीले चेकिङको क्रममा कालो रङको झोला भित्र लुकाई राखेको गाँजासहित साँगुरीगढी गाउँपालिका९ बस्ने २० वर्षीय सनिल राईलाई पक्राउ गरिएको प्रहरीले जनाएको छ। उनी सवार प्रदेश नं १०२०४४ प ३४१६ नम्बरको मोटरसाइकललाई समेत नियन्त्रणमा लिइएको छ। थप अनुसन्धानका लागि हिरासतमा राखिएको छ।
"धर्मपुत्री बनाएर स्वीट्जरल्यान्ड लैजान खोज्ने तीन बेलायती पक्राउ, प्रस्थान अनुमति नदिँदा कुटिए अध्यागमनका कर्मचारी","अहिले धर्मपुत्र वा धर्मपुत्री बनाएर बालबालिका विदेश लैजाने व्यवस्था नै छैन। जबरजस्ती लैजान खाेजे त्यस्ता विदेशीलाई मानव बेचबिखनअन्तर्गत कारबाही हुनसक्छ' काठमाडौं : अवैध ढंगले एक नाबालिकालाई धर्मपुत्री बनाएर स्वीट्जरल्याण्ड लैजान खोज्ने बेलायतका तीन जना नागरिकले शनिबार विमान त्रिभुवन विमानस्थलस्थित अध्यागमन कार्यालयमा नराम्रो हर्कत देखाए। बेलायती दम्पती म्याथ्यु विलियम हर्ले र लुइजा जेन हर्ले धर्मपुत्री बनाएको भन्दै कालिकोटकी १५ वर्षीया सिंह थर (नाम गोप्य राखिएको) भएकी नाबालिकालाई स्वीट्जरल्याण्ड लैजान शनिबार बिहान त्रिभुवन अन्तर्राष्ट्रिय विमानस्थल पुगेका थिए। फ्लाई दुबईको जहाजबाट उनीहरु स्वीट्जरल्याण्ड जाने तयारीमा थिए। बोर्डिङ पासको काम सकाएर जब उनीहरु अध्यागमनका अधिकारीहरुसमक्ष पुगे, त्यसपछि ती बेलायतीहरुले लफडा गर्न थाले। कालिकोटकी ती सिंह थरकी नाबालिकालाई आफूहरुले धर्मपुत्री स्वीकारेर लैजान लागेकाले प्रस्थान अनुमति दिन अध्यागमनका अधिकारीसमक्ष ती बेलायतीहरुले आग्रह गरे। ती नाबालिकाले समेत बेलायती नागरिक म्याथ्यु र लुइजा आफ्ना धर्म आमाबाबु भएको अध्यागमनका अधिकारीहरुसमक्ष बताइन्। अध्यागमनका अधिकारीहरुले धर्मपुत्री बनाउन आवश्यक पर्ने कागजात मागे। तर, ती बेलायतका नागरिकहरुले कुनै कागजपत्र पेस गर्न सकेनन्। अध्यागमनका अधिकारीहरुले मानव बेचबिखन भएको हुनसक्ने अनुमान गरे र ती बेलायतका नागरिकमाथि थप सोधखोज गर्न थाले। अध्यागम स्रोतका अनुसार नाबालिका स्वयंले अध्यागमनका अधिकारीहरुसमक्ष आफूलाई बेलायतीहरुले धर्मपुत्री स्वीकारेको बताइन्। तर धर्मपुत्री बनाउन आवश्यक पर्ने नाबालिकाको बुबाआमाको सहमति, सम्बन्धित पालिकाको सिफारिसलगायतका आवश्यक कागजात, नेपाल सरकारको स्वीकृती पेस गर्नु अनुरोध गर्दा ती बेलायतीहरुले अध्यागमनका अधिकारीहरुमाथि कुटपिट गरेको स्रोतको भनाइ छ। बालिकालाई उनीहरुले बलजफ्ती लैजान खोजेका थिए। बलजफ्ती धर्मपुत्री बनाएर नाबालिकालाई लैजान खोजेपछि हामीले रोकेका हौं,' अध्यागमनका एक वरिष्ठ अधिकारीले अन्नपूर्णसँग भने, 'आवश्यक कागजात मागेपछि उनीहरुले पेस गर्न सकेनन्। अध्यागमनका कर्मचारीमाथि कुटपिटमा उत्रिए। अध्यागमन कार्यालयले थप कारबाही र अनुसन्धानका लागि उनीहरुको राहदानी र मोबाइलसमेत जफतमा लिएर प्रहरीलाई बुझाएको छ। महिला, बालबालिका तथा ज्येष्ठ नागरिक मन्त्रालयका प्रवक्ता ध्रुबराज पण्डितले धर्मपुत्र वा धर्मपुत्री बनाएर कुनै विदेशीले नेपाली बालबालिका लैजान खोजे नेपाल सरकारले अनुमति नदिने बताए। प्रवक्ता पण्डितले अन्नपूर्णसँग भने, अहिले धर्मपुत्र वा धर्मपुत्री बनाएर बालबालिका विदेश लैजाने व्यवस्था नै छैन। जबरजस्ती लैजान खाेजे त्यस्ता विदेशीलाई मानव बेचबिखनअन्तर्गत कारबाही हुनसक्छ।' अध्यागमनका अधिकारीहरुले नाबालिका लैजान नपाउने भनेपछि ती बेलायतीहरुले डीयुटीमा रहेका अध्यागमनका कर्मचारीहरुलाई अभद्र व्यवहार, गालीगलौज, दुर्व्यवहार र निषेधित क्षेत्रमा जबर्जस्ती भिडियो खिच्ने र त्यस्ता गतिविधि नगर्न अनुरोध गर्दा कर्मचारीलाई उनीहरुले कुटपिटसमेत गरेका थिए। अराजक व्यवहार देखाउन थालेपछि अध्यागमनका अधिकारीहरुले तत्काल उनीहरुलाई पक्राउ गरेको हो। फ्लाई दुबईको एफजेड५७२ नम्बरको उडानबाट उनीहरु स्वीट्जरल्याण्ड जाने तयारीमा थिए। पक्राउ पर्नेमा ५६०८६०४०६ नम्बरको बेलायती राहदानी बाहक म्याथ्यु विलियम हर्ले, ५३८८८१९०९ नम्बरको राहदानी बाहक लुईजा जेन हर्ले र १२८४५२३०५ नम्बरको बेलायती राहदानी बाहक जेड लुका हर्ले रहेका छन्।"
नेपालगञ्जमा करेन्ट लागेर बाबु र छोराको मृत्यु,नेपालगञ्ज : नेपालगञ्जमा करेन्ट लागेर शनिबार बाबु र छोराको मृत्यु भएको छ । नेपालगञ्ज उपमहानगरपालिका१७ निवासी करिब ४० वर्षीय परसुराम कलवार र २५ वर्षीय बब्लु कलवारको मृत्यु भएको जिल्ला प्रहरी कार्यालय बाँकेका प्रहरी नायब उपरीक्षक रामप्रसाद घर्तीले जानकारी दिए। अटो रिक्सा चार्ज गर्ने क्रममा छोरा बब्लुलाई करेन्ट लागेको र उनलाई बचाउन खोज्दा बाबु पर्शुरामलाई पनि करेन्ट लागेको हो। करेन्ट लागेर उनीहरु गम्भीर घाइते भएका थिए। उनीहरुको नेपालगञ्जस्थित नर्सिङ होममा उपचारको क्रममा मृत्यु भएको हो । शव परीक्षणका लागि भेरी अस्पताल लगिएको छ । रासस
श्रीकृष्ण रथयात्रामा रम्दै झापा,"झापा : झापामा कोरोना भाइरस महामारीले दुई वर्षदेखि रोकिएको श्रीकृष्ण रथयात्रा हर्षोल्लासका साथ निकालिँदै छ। धार्मिक परम्पराअनुसार श्रीकृष्ण जन्माष्टमीको भोलिपल्ट श्रीकृष्ण रथयात्रा निकाल्ने चलन छ। सोहीबमोजिम भद्रपुर, दमक र गौरीगन्जमा शनिबार रथ यात्रा निकाल्ने तयारी छ। भद्रपुरमा १९ औँ भगवान् श्रीकृष्ण रथयात्रा भव्य उत्सवको रूपमा मनाइने श्रीकृष्ण रथ यात्रा मूल आयोजक समितिका अध्यक्ष देवु घिमिरेले जानकारी दिए। २०५९ सालमा काठको पाग्राले बनाएको रथ जीर्ण भएको थियो। भद्रपुर नगरपालिकाले ८ लाख रुपैयाँमा टायरको पांग्रासहित फलामले रथ बनाइदिएको छ। त्यही रथलाई पुनः रंगरोगन र फूलमालाले सजावट गरिएको छ। भद्रपुर५ स्थित लक्ष्मीनारायण मन्दिर अगाडिबाट शुभारम्भ हुने रथयात्रा आपगाँछी, ज्ञानेचोक, झापाचोक हुँदै क्याम्पस मोड, अस्पताल चोक, जनता चोक, भद्रपुर बजारबाट पुनः लक्ष्मीनारायण मन्दिरमा गएर समापन हुनेछ। त्यस्तै दमक नगरपालिकामा पनि मनाइँदैछ। आयोजक समितिका अध्यक्ष रोहित आचार्यका अनुसार दमकमा पनि कोरोना महामारीले दुई वर्ष रथयात्रा स्थगन भएको थियो। राधाकृष्ण मन्दिरबाट सुरु हुने रथयात्रा नगर परिक्रममा गरी पुन सोही मन्दिरमा गएर समापन गर्ने कार्यक्रम छ। रथयात्रामा विभिन्न झाँकीसमेत प्रदर्शन गरिनेछ। उता गौरीगन्ज गाउँपालिकामा दोस्रो पटक रथयात्रा निकाल्ने तयारी छ। गौरीगन्जको पहिचान र गौरवलाई मध्यनजर गरी पहिलो वर्ष गाडामा भगवान् श्रीकृष्णको मूर्ति राखेर रथयात्रा निकालिएको थियो। अहिले नयाँ रथ बनाइएको छ। खजुरगाछीको राधाकृष्ण मन्दिरदेखि सुरु गर्ने रथ यात्रा गौरीगन्ज बजार परिक्रममा गरी पुनः सोही मन्दिरमा आएर समापन हुने समितिका अध्यक्ष मुकेश साहले जानकारी दिए।"
कृषि उपज भण्डारण गर्न चिस्यानगृह,"बेनी : म्याग्दीको सुन्तला, मुस्ताङको स्याउ र तरकारी भण्डारण गरेर बेमौसममा बजारमा आपूर्ति गराउन सातवटा चिस्यान गृह निर्माण भएको छ। प्रधानमन्त्री कृषि आधुनिकीकरण परियोजनाअन्तर्गत पछिल्लो तीन वर्षमा मुस्ताङमा छ र म्याग्दीमा एउटा चिस्यानगृह निर्माण गरिएको हो। स्याउ र सुन्तलाको व्यवसायिक कृषि उत्पादन तथा प्रशोधन केन्द्र (जोन) कार्यक्रमको सहयोगमा चिस्यानगृह निर्माण भएका परियोजनाका प्रमुख बरिष्ठ पशु चिकित्सक डा सुधिर थापाले बताए। 'निजी फार्म, कृषक समूह र सहकारीहरूले चिस्यानगृह बनाउन कूल लागतको ८५ प्रतिशतसम्म अनुदान दिइएको छ,' उनले भने 'मुस्ताङमा निर्माण भएका चिस्यानगृहबाट कृषकले स्याउलाई भण्डारण गरेर बेमौसममा बढी मूल्यमा बेच्न पाएका छन।' आर्थिक वर्ष २०७६७७ मा ५ टन क्षमताको एक वटा, २०७७०७८ मा ४२ टन क्षमताको तीन वटा र आर्थिक वर्ष २०७८७९ मा ३० टन क्षमताको तीनवटा चिस्यान गृह निर्माण भएका छन्। मुस्ताङको मार्फा, पाण्डाखोला, जोमसोम, चिम्ले, धवाङ र म्याग्दीको नारच्याङमा चिस्यानगृह निर्माण भएको परियोजनाले जनाएको छ। परियोजनाका कृषि अधिकृत बिक्रम बस्यालले चालु आर्थिक वर्ष २०७९८० मा चारवटा चिस्यानगृह बनाउने कार्यक्रम रहेको जानकारी दिए। वातावरण अनुकूल बनाउन उपकरण जडान भएको चिस्यानगृहमा भण्डारण गर्दा बजार नपाउने समस्या हट्नुका साथै बढी मूल्यमा बिक्री गर्न पाएका छन्। परियोजनाको पहलमा मुस्ताङमा असोज महिना लागेपछि मात्र स्याउ बजारमा पठाउने नियम बनाइएको छ। स्याउको गुणस्तर घटेको गुनासो न्यूनीकरण र मुस्ताङी स्याउको ब्राण्ड बचाउन स्थानीय तहहरूसँग समन्वय गरेर पछिल्ला दुई वर्षयता पाकेपछि मात्र स्याउ बजार पठाउने गरिएको परियोजनाका प्रमुख थापाले बताए। नारच्याङको न्यू अन्नपूर्ण कृषि तथा पशु मल्टी एग्रोका सञ्चालक प्रेम गुरुङले दश हजार किलोग्राम तरकारी र फलफूल भण्डारण गरेर राख्न सकिने क्षमताको चिस्यानगृह बनाएको बताए। 'यस क्षेत्रका कृषकले उत्पादन गरेका सुन्तलाजात फलफूल र तरकारीलाई भण्डारण तथा बजारीकरणका लागि चिस्यानगृह बनाइएको हो,' उनले भने 'बेमौसममा बढी मूल्य पार्न सकिनुका साथै बजार नपाउने समस्या पनि हट्ने अपेक्षा गरेका छौ।' सुन्तलालाई दुई महिना, स्याउलाई ५ देखि ६ महिना भण्डारण गरेर राख्न सकिने गुरुङले बताए। परियोजनाले मुस्ताङमा स्याउ, च्याङग्रा, म्याग्दीमा बंगुर, आलु, म्याग्दी, पर्वत र बागलुङमा सुन्तलाको जोन कार्यक्रम सञ्चालन गरेको छ। कूल ३७९ वटा फर्म, समूह र सहकारी लाभान्वित पाँचवटै जोन कार्यक्रम मार्फत हालसम्म ११ करोड ८८ लाख रुपैयाँ बजेट खर्च भएको छ। ३५२ हेक्टर सुन्तला, ५४३३ हेक्टर स्याउ खेती विस्तार, ६९ वटा साना सिँचाइ आयोजना निर्माण, ११ वटा सुन्तला, तीनवटा स्याउको नर्सरी स्थापना, छवटा मासु पसल र ११ वटा च्याङग्राको गोठ सुधारमा सहयोग गरिएको परियोजनाले जनाएको छ। स्याउ जोनमार्फत चारवटा गेडिङ मेसन, ६५ वटा मिनिटेलर, ४१ व्टा पावर स्प्रे, ६० वटा ग्रास कटर, ५१ वटा डिजिटल तराजु, २३ वटा ह्याड स्प्रे, ३७ वटा फुट स्प्रे, ४७ वटा सुकुटी बनाउने मेसिन, १६३ वटा सानो सिकेचर, १० वटा ठुलो सिकेचर, ७१ वटा स्याउ पिकर, ४८ वटा क्लिपर, ७३ वटा करौती, दुई हजार १९० थान क्रेट वितरण भएको छ। सुन्तला जोनमार्फत ३३ वटा फल टिप्ने झर्याङ, ८२ वटा मिनिटेलर, ९६ वटा पावर स्प्रे, ६ वटा ग्रास कटर, १२ वटा डिजिटल तराजु, २६ वटा ब्याट्री स्प्रे वितरण भएको छ। छ हजार ५०० सुन्तला, १८ हजार उच्च घनत्व र १६ हजार ५०० स्थानीय जातका स्याउका विरुवा वितरण भएको परियोजनाले जनाएको छ।"
कोब्रा सर्पले डस्दा एक जनाको मृत्यु,"झापा : झापाको कचनकवलमा सर्पले डस्दा एक जनाको मृत्यु भएको छ। मृत्यु हुनेमा कचनकवल गाउँपालिका५ खुमरुभिट्टा निवासी ६५ वर्षीय नेहरुलाल टुडु रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरी अनुसार शनिबार बिहान ५ बजे आफ्नै घरको ग्वालीमा पराल निकाल्न जाँदा टुडुलाई किङ कोब्रा सर्पले बायाँ खुट्टामा डसेको थियो। सर्पले डसेपछि उनलाई उपचारका लागि सर्पदंशको उपचार केन्द्र बनियानी लगिएको थियो। समयमै उपचार केन्द्र पुर्याउन नसक्दा उनको शरीरभरि विष फैलिसकेकाले भेन्टिलेटरमा राखेर उपचार गराउनुपर्ने अवस्था आयो। तर, केन्द्रमा भेन्टिलेटर सेवा नहुँदा उनलाई थप उपचारका लागि भद्रपुर पठाइएको थियो। उनलाई उपचारका लागि ओम साई पाथीभरा हस्पिटल भद्रपुर पुर्याउना साथ चिकित्सकले मृत घोषित गरेको प्रहरीले जनाएको छ।"
बाँकेमा भूकम्पको धक्का,काठमाडौं : बाँकेमा शुक्रबार राति भूकम्पको धक्का महसुस गरिएको छ । राष्ट्रिय भूकम्प मापन केन्द्रका अनुसार बाँकेको कोहलपुर र काभ्रेभीरको मध्यभागमा केन्द्रविन्दु भएर राति १: २८ बजे ४८ म्याग्नेच्युडको भूकम्प गएको हो। स्थानीयवासीले भूकम्पको धक्का महसुस गरेको बताएका छन्। आसपासका जिल्लामा पनि भूकम्पको धक्का महसुस भएको जनाएका छन्। यस अगाडि सिन्धुपाल्चोक केन्द्रविन्दु भएर ४२ म्याग्नेच्युडको भूकम्प गएको थियो।
मोरङको कदमाहमा करेन्ट लागेर एक जनाको मृत्यु,विराटनगर : मोरङको कदमाहमा करेन्ट लागेर शुक्रबार साँझ एक महिलाको मृत्यु भएको छ । सीटी सफारी चार्ज गर्ने क्रममा करेन्ट लागेर धनपालथान गाउँपालिका७ कदमाहकी ३८ वर्षीया कान्तिदेवी मण्डलको मृत्यु भएको हो । मोरङ प्रहरीका प्रवक्ता डीएसपी दीपक श्रेष्ठका अनुसार साँझ ६:३० बजेतिर करेन्ट लागेर मण्डल गम्भीर घाइते भएकी थिइन् । उपचारका लागि विराटनगरको कोसी अस्पताल ल्याइपुर्याउनसाथ चिकित्सकले साँझ ७:४५ बजेतिर मृत घोषित गरेको श्रेष्ठले बताए । उनले घटनाको अनुसन्धान सुरु गरिएको जानकारी दिए ।
राधाकृष्ण रथयात्रा आज,"विराटनगर : विराटनगरमा निकालिने ५४औं संस्करणको राधाकृष्ण रथयात्राको सुरक्षामा ९ सय ६० प्रहरी खटाइने भएको छ। रथयात्रालाई सुरक्षित र मर्यादित बनाउन सुरक्षा रणनीति नै बनाइएको छ। शनिबार निकालिने रथयात्राका दिन रथयात्राको रुटमा पर्ने बिजुलीका तार व्यवस्थापन गर्न विद्युत्का प्राविधिक जनशक्तिलाई पनि तयारी अवस्थामा राखिने मोरङका प्रहरीका प्रवक्ता डीएसपी दीपक श्रेष्ठले बताए। रथयात्रामा आसपासका जिल्ला र सीमावर्ती क्षेत्रका सर्वसाधारणको सहभागिता रहने भएकाले आवश्यक स्वास्थ्य सर्तकता अपनाउन प्रहरीले आग्रह गरेको छ। भारतबाट आउने सर्वसाधारणका निम्ति नाकामै खोपकार्र्ड चेकजाँचको प्रबन्ध मिलाइएको छ। रथयात्रामा बढी भीडभाड हुने भएकाले सुनचाँदीका गरगहना र बहुमूल्य वस्तुको प्रयोग नगर्न आह्वान गरिएको छ। सिसिटिभी क्यामेराबाट निगरानीको व्यवस्था मिलाइएको छ। तीनजना डीएसपीसहित हामी फिल्डमा खटिन्छौं, श्रेष्ठले भने। यसपटकको रथयात्राले नौ किलोमिटर दूरी तय गर्ने जनाइएको छ।"
अबको निर्वाचनपछि बिलिन हुन्छ भनेर एमालेले हल्ला फैलायो : माधव नेपाल,काठमाडौं : नेकपा (एकीकृत समाजवादी) का अध्यक्ष माधवकुमार नेपालले अबको निर्वाचनपछि बिलिन हुन्छ भनेर एमालेले हल्ला फैलाइरहेको बताएका छन्। शनिबार एकीकृत समाजवादी उपत्यका युवा विशेष जिल्ला कमिटीले आयोजना गरेको कार्यक्रममा अध्यक्ष नेपालले आफूहरूले बामपन्थी शक्तिहरूलाई एकतावद्ध गर्नका लागि हात अघि बढाएको भन्दै अरु दलसँग बिलिन हुने अवस्था नरहेको बताए। स्थानीय निर्वाचनमा आफ्नो पार्टीलाई आएको मतदेखि डराएर समाजवादी अन्य पार्टीसँग बिलिन हुने एमालेले हल्ला चलाएको र त्यसमा कुनै सत्यता नरहेको उनले बताए। उनले एमालेले फालेको झुटको पुलिन्दालाई एकीकृत समाजवादीले काउण्टर जवाफ दिनुपर्ने धारणा राखेका छन्। अध्यक्ष नेपालले गठबन्धनकै कारण स्थानीय निर्वाचनमा आफ्नो पार्टीले उल्लेख्य सफलता प्राप्त गरेकाले अबको निर्वाचनमा पनि गठबन्धनसँगै अघि बढ्ने जिकिर गरे। उनले केही नेताहरूका कारण पार्टीप्रति जनताको वितृष्णा पैदा भइरहेको भन्दै जनताको हितमा काम गर्न नेता तथा कार्यकर्तालाई निर्देशन दिए।
प्रेममा फसाएर बेचिन्छन् महिला,"गुलरिया : सीमा पार जाने युवायुवतीहरू विभिन्न नाता लगाएर ढाकछोप गर्ने गर्छन्। विशेषगरी टिन एजका युवायुवतीहरू विभिन्न बहानामा सीमापार जाने गरेका छन्। कतिपय जिल्ला बाहिरका महिलाहरू पनि सीमा पारी बजार जाने बहानामा नाका पार गरिरहेका हुन्छन्। दिनहुँ सयौं युवायुवतीहरू किनमेल गर्न सीमापारीका बजार जाने बहानामा नाका कट्छन्। गहिरो मायाप्रेम, प्रलोभनमा फसाएर दलालहरूले महिलाहरूलाई यसरी नै सीमापार गराउने गरेका भारतको लौकाही बजार नाकामा नेपालतर्फ परामर्श दिन बसेकी सम्झना पौडेलले बताइन्। बर्दियास्थित भारतसँग जोडिएका सीमा नाकाहरूमा भारततर्फ लाग्ने बजारहरू मानव बेचविखनका दृष्टिकोणले जोखिमपूर्ण बन्दै गएका छन्। बर्दियाको गुलरिया नगरपालिका११ मा अवस्थित गणेशपुर सीमानाका थप जोखिममा छ। उनले भनिन् 'शान्ति पुर्नस्थापना गृहमार्फत सीमापार जाने युवा युवतीहरूलाई हामीले परामर्श दिँदै आएका छौं।' सीमा क्षेत्रबाट आवागमन गर्नेहरूलाई सोधपुछसँगै उनीहरूको फारम भर्ने गरेको उनले बताइन्। जोखिममा परेका महिलाहरूको उद्धार समेत गरेको उनको भनाइ छ। 'बर्दिया भारतसँग खुला सिमाना जोडिएको जिल्ला भएकाले अवैध गतिविधिहरू बढेको छ। खुला सीमानाकाहरूलाई व्यवस्थित गर्दै समयमै अवैंध गतिविधिहरू रोक्नु आवश्यक छ', उनले भनिन्। बर्दियाको बढैयाताल गाउँपालिका र गुलरिया नगरपालिकाको सिमानामा परामर्श केन्द्र सञ्चालन गरेको उनले बताइन्। शान्ति पुर्नस्थापना गृहले मधुवन नगरपालिकामा पनि परामर्श केन्द्र सञ्चालनको तयारी गरेको छ। बर्दियामा एक वर्षको अवधिमा तीनवटा सूचना केन्द्रबाट २ हजार ४४९ जनालाई परामर्श, ४० जना जोखिममा परेका महिलाको उद्धार गरेको शान्ति पुर्नस्थापना गृहकी कार्यक्रम संयोजक सपना शर्माले बताइन्। जोखिममा परेका महिलाहरूको बेचविखनको मुद्दा चलाउँदासम्म गृहले सञ्चालन गरेको सुरक्षित आवासमा राख्ने र लाग्ने खर्च पनि बेहोर्ने गरिएको छ। महिला हिंसा, बलात्कारलगायत यौन दुर्व्यवहारले बेचविखनलाई प्रभावित पार्ने गरेको छ। उनले भनिन्, 'बेरोजगारी, परनिर्भरताका कारण प्रलोभनमा परेका नेपाली महिलाहरूको खुला सिमाना तस्करीको रुट बन्न थालेको हो।' बर्दियाको सीमासँग जोडिएको भारतको बलैगाउँ, कण्ठपुर, गणेशपुरलगायत बठनिया बजारका सीमा नाका नेपाली महिलाहरूको बेचविखनका दृष्टिले जोखिमपूर्ण बनेको छ। गणेशपुर परामर्श डेस्कले मात्र हालसम्म १ हजार ८५ जना भन्दा बढीलाई परामर्श दिएको छ। परामर्शसँगै मानव बेचविखन तथा ओसारपसारविरुद्धको फारममार्फत सोधपुछ गरी बेचविखनका बारेमा जानकारी दिने क्रममा गणेशपुर नाकाबाट २० जना जोखिममा परेका महिलाहरूको उद्धार गरिएको काउन्सिलर अञ्जना पाण्डेले बताइन्। 'लौकाही नाकाबाट १५ जना महिलालाई परिवारको जिम्मा लगाएका छौं। अन्य प्रहरीलाई बुझायौं,' उनले भनिन्। विशेषगरी बाँके, बर्दिया, सुर्खेत, कैलालीलगायतका जिल्लाबाट महिलाहरू भारत जान गणेशपुर नाकाको प्रयोग गर्ने गर्छन्। खुला र सहज नाका अनि सीमापारी नजिकै बजार भएका कारण गणेशपुर नाकाको प्रयोग बढ्दै गएको पाण्डेको भनाइ छ।"
"कुहिरोको लुकामारी, सुन्दरताको खानी महाबुधाम","दैलेख : सात महिना हिउँको कार्पेट। अरू बेला बाक्लो कुहिरोको पर्दा। छिनमै अँध्यारो, छिनमै उज्यालो। सिमसिमे पानीको वर्षा। जता हेर्यो, उतै हरियाली। अनि, सम्म परेका फाँट। रंगिबिरंगी फूलका मैदान। समुद्री सतहदेखि ४ हजार २ सय मिटर उचाइको प्रसिद्ध महाबुधाम। शब्दमा वर्णन गर्नै कठिन। जो त्यहाँ पुग्यो, मनैदेखि भन्छ वाहा, महाबुधाम। धामको बीचमा आँखाभरि देखिने पाटन। सुन्दर पाटनलाई बादलले छिनभरमै ढपक्क ढाक्छ। अनि छिनमै दिनले लुकामारी खेल्छ। रंगिबिरंगी फूलहरू हावाको बेगले हल्लिरहँदा त्यहाँ पुग्ने जो कोही पनि स्वर्गै पुगेको अनुभूति गर्छन्। छिनभरमै मौसम परिवर्तन भइरहने महाबुधाममा पुग्ने जो कोही पनि आनन्दको अनुभूति गर्छन्। लेकमै रहेको पोखरी र आसपासमा ढकमक्क फुलेका बुकीका फूलले अझ आनन्दित तुल्याउँछ। बिहानीपख सूर्योदयसँगै घामका किरणले मनमोहक बन्छ, महाबुधाम। क्षणभरमै हुस्सु र कुहिरोले पाटनलाई ढाक्छन्। सुन्दर पाटनको बीचमा विशाल ढुंगा। त्यसमाथि ढुंगाबाट बनेको शिवलिंगको मूर्ति। शिवलिंगको पूजाआजा गर्न जनैपूर्णिमाको अघिल्लो दिन महाबुधाममा भव्य मेला लाग्छ। दैलेख, कालीकोट, जाजरकोट, सुर्खेत, काठमाडौं, बाँके, बर्दिया, कैलालीसहित भारतका विभिन्न क्षेत्रबाट भक्तजनहरू आउने गर्छन्। धार्मिक मनोकांक्षा लिएर महाबुधाम पुग्ने भक्तजनहरू छिनमै घाम र छिनमै कुहिरोको लुकामारीसँग आनन्द लिने गर्छन्। कुहिरो र हुस्सुलाई घामले हटाएपछि महाबु पाटनबाट तराईका (बर्दियाको राजापुर, बबई नदी, टीकापुर क्षेत्र र बाँकेका सुन्दर फाँट) को दृश्यावलोकन गर्न सकिन्छ। पाटनका बीचबीचमा ससाना ताल, नजिकै केही गाई गोठ, वरपर चौरमा भेडाच्यांग्रा चरन चरिरहेका मनमोहक दृश्य देखिन्छन्। यी दृश्यहरू हेर्दा कसैले शान्ति भूमिको संज्ञा दिन्छन् त कसैले शिव र पार्वतीले तपस्या गरेको हुन सक्ने अड्कल काट्छन्। बादलको घुम्टो, सिमसिमे पानी। छिनमै अँध्यारो, छिनमै उज्यालो। सम्म परेका फाँट अनि, रंगिबिरंगी फूलका मैदान। समुद्री सतहदेखि ४ हजार २ सय मिटर उचाइमा छ, प्रसिद्ध महाबुधाम। जो त्यहाँ पुग्यो, मनैदेखि भन्छ वाह ! महाबुधाम। वरपर हरियो वनजंगलले झनै शालीन र सुन्दर छ, महाबु। चारैतिर सेताम्य बुकी फूलसँगै अन्य रंगीबिरंगी फूलले महाबु क्षेत्र दुहली सिंगारिए झैं देखिन्छ। तराईका फाँट, पहाडका हिम शृंखलाको दृश्य नियाल्न पाइने महाबुधाम पुग्ने पर्यटकले धरहराको संज्ञासमेत दिने गर्छन्। सुन्दर पाटन हेर्न चाहने र धार्मिक आस्था भएका पर्यटकको धरोहरका रूपमा रहेको महाबुधामको महिमा साँच्चिकै गज्जबको छ। पुग्नलाई जत्ति कठिन भए पनि महाबुधाम पुगेपछि भने स्वर्गीय आनन्द लिन सकिन्छ। यसरी भयो उत्पत्ति दैलेखको भूर्तिका आचार्य ब्राह्मणका छोरा जलु आचार्य आवाजविहीन थिए। महाबुधाममा ढुंगाबाट उत्पन्न शिवलिंग सबैभन्दा पहिले आवाजविहीन आचार्यले भेटाएको किंवदन्ती छ। त्यसबेला गाई, भैंसीपालन गर्न पाटनमा बस्ने गरिन्थ्यो। दूध पर्याप्त मात्रामा उत्पादन हुन्थ्यो। दूधबाट दही, घिउ तथा नौनीहरू तयार गरिन्थ्यो। त्यहाँ बस्नेहरूमध्ये बोल्न सक्नेहरू गाईभैंसी गोठाला जान्थे। बोल्न नसक्नेहरू (आवाजविहीन) हरू गाईभैंसीको मल सोहोर्नेलगायतका काम गर्थे। सोही क्रममा आवाजविहीन उनै आचार्यले आफूलाई खान दिइएको दूध सधैं ढुंगामा ल्याएर चढाउने गरेको पुजारी नरेन्द्र उपाध्यायले बताए। एक वर्षसम्म ढुंगामा दूध चढाउँदा पनि किन केही हुँदैन भनेर उनी ढुंगामा बस्दा खेरी ढुंगा हल्लिएको थाहा पाएछन्। त्यसपछि वरिपरि भएका गोठालाहरूलाई बोलाएर के हो ? यो यस्तो हुन्छ भनेपछि गोठालाले खुर्पेटोबाट हसियाँ निकालेर ढुंगामा हान्दा फुटेछ । बीचमा शिवलिंग उत्पत्ति भयो, पुजारी उपाध्यायले भने। त्यही शिवलिंगलाई अहिलेसम्म पूजापाठ गर्दै आएको उपाध्यायले बताए। महाबुधाम शिवजीको पराप्रिय धाम भएको उनले बताए। यस्तो छ, धार्मिक विश्वास हिन्दूहरूको महान् पर्व जनैपूर्णिमाका अवसरमा लाग्ने महाबुधाम (गाथ) मेला दुई दिन देखि तीन दिनसम्म सञ्चालन हुन्छ। चर्तुदर्शीका दिन मुख्य पूजापाठ गरिन्छ। मेलामा हजारौं भक्तजन तथा श्रद्धालुहरूले पूजाआजा गर्छन्। जनैपूर्णिमाको अघिल्लो दिन भगवान् शिवको पूजाआजा गरी जनैपूर्णिमाको दिन श्रद्धालुहरू घर फर्किने गर्छन्। दैलेखका आचार्य ब्राह्मणले भैंसीको काँचो दूध चढाएपछि मात्र कालीकोट र दैलेखका अन्य ब्राह्मणद्वारा पूजापाठ सुरु गर्ने प्रचलन कायमै छ। पुग्न कठिन, पुगेपछि आनन्द पर्यटकका लागि सुन्दर गन्तव्य घाँटीमा दाम्लो बाँधेरै पुग्छन् कतिपय भक्तजन वर्षभर अन्न अभाव हटाउन, गाईबस्तु र अकालमा मृत्यु हुनबाट बचाउन शिवलिंग पुज्ने चलन छ। गौहत्या (दाम्लोमै पशु चौपाया मरेको खण्डमा) महाबुधाम पुगेपछि पापहरू नास होस् भनेर कयौं श्रद्धालु भक्तजनहरू घाँटीमा दाम्लो बाँधेर पुग्ने गर्छन्। पशु चौपायाको मोक्ष प्राप्तिका लागि किसानले घाँटीमा दाम्लो बाँधेर पूजापाठ गर्ने प्रचलन छ। हजारौं हजार मनोकांक्षा लिएर आएको अवस्थामा त भन्न सकिँदैन, तर एउटा मात्र मनोकांक्षा पूरा होस् भनेर आउने श्रद्धालु भक्तजनहरूको मनोकांक्षा पूरा हुन्छ, पुजारी उपाध्यायले भने अहिले पनि दैलेखबाट दूध ल्याएर शिवलिंगमा चढाएपछि पूजाआजा सुरु हुने परम्परा छ। महाबुधाममा पूजाआजा गर्दै भक्तजन र भीरको बाटो चढेर महाबुधाम जाँदै गरेका भक्तजनहरू। तस्बिर सौजन्य : विशाल सुनार सन्तान सुख प्राप्त गर्न नसकेकाहरूले यहाँ वर मागे सन्तान प्राप्ति हुने धार्मिक विश्वास कायमै छ। चाँदीका तीन वटा आशा गुर्जा, काठका प्रतीकात्मक मूर्ति, गरुढसहितको चाँदीको पञ्चबाला तथा अन्य बहुमूल्य वस्तुहरू विशेष पूजाका बेलामा मात्र बाहिर निकालिन्छन्। पूजापाठका लागि गएका भक्तजनहरूले मुख्य मन्दिरको परिक्रमा गर्दा बुकी, दूबो, झारसहित मुखमा घाँस च्याप्ने चलन अहिले पनि कायमै छ। शिवलिंग भएको स्थानलाई सबै तीर्थयात्रीहरूले सात पटकसम्म परिक्रमा गर्ने गर्छन्। तीन पटकसम्म महाबुधामको मेलामा पुगेका नारायण नगरपालिका१ का प्रकाश श्रेष्ठले आफ्नो मनोकांक्षा पूरा भएको बताए। जोखिमपूर्ण बाटो हुँदाहुँदै पनि भक्तजनहरू महाबु पुग्ने गरेको उनको भनाइ छ। सन्तान नहुनेहरूको सन्तान प्राप्ति हुने, धनसम्पत्ति बढ्ने, बालीनाली फस्टाउने मनमा शान्ति हुने मान्यता रहेको श्रेष्ठको भनाइ छ। कालीकोटको महावै गाउँपालिका२ की लक्ष्मी सिंहले पुस्तौं पुस्तादेखि विश्वासको आधारमा महाबुधाम मेलामा आउने गरेको बताइन्। महाबुधाममा पुगेर शिवजीको दर्शनपछि मनोकामना पूरा हुने उनको दाबी छ। वीरेन्द्रनगर३ तातापानी सुर्खेतका धीरबहादुर रोकायले आफू जस्तो विपद् परे पनि महाबुधामलाई सम्झेर आउने गरेको बताए। गाई फर्म सञ्चालन गरेका रोकायले भने मेरो गाई घाँटीमा दाम्लो बाँधेकै अवस्थामा मर्यो। गौमाता भनेको हाम्रो आमा समान हो। गाई मरेपछि कपाल मुण्डन गरेर तीन दिनको किरियासमेत गरेँ। गाई दाम्लोमै मरेपछि त्यसको पाप कटाउन घाँटीमा दाम्लो बाँधेर महाबुधामको मेलामा आएको हुँ। हट्यो अनिष्ट हुन्छ भन्ने मान्यता पहिलेपहिले महाबुधाममा महिला गए अनिष्ट हुन्छ भन्ने मान्यता थियो। महिलालाई तल्लो पाटनबाट शिवलिंग भएको स्थानमा जान बर्जित थियो। अहिले भने महिलालाई महाबुधामको दर्शन गर्न पाउने व्यवस्था मिलाइएको छ। सशस्त्र द्वन्द्वकालदेखि महिलाहरू पनि धाममै पुग्न थालेका छन्। विशेषगरी सन्तान प्राप्ति नभएका महिला तथा पुरुषहरू धाममा पूजा गरी अनुष्ठानको तिलक ल्याएर फर्किएका श्रद्धालुहरूबाट आशिष थाप्ने गर्छन्। घाँटीमा दाम्लो बाँधेर महाबुधाम मेलामा पुगेका कालीकोटका प्रयागबहादुर शाही। श्रद्धालुहरूलाई आफूले प्रसाद स्वरूप ल्याएको सातु, कसार, फलफूल दिने गर्छन्। कतिपय आशिष थाप्न बसेका भेटिन्छन् त कतिपय महिलाहरू मागेको फल प्राप्त भएकाले धन्यवाद दिन बाटोमा लाम लागेर बस्ने गर्छन्। तल्लो पाटनबाट भीरको बाटो र जोखिमपूर्ण हुने भएकाले अहिले जाने र फर्कने बाटो छुट्टाछुट्टै बनाइएको छ। कसरी पुग्ने महाबुधाम ? दैलेखको नौमुले गाउँपालिका२ मा महाबुधाम पर्छ। यो कालीकोटको महाबै गाउँपालिकाको सिमानासँग जोडिएको छ। उच्च लेकाली क्षेत्रमा पर्ने महाबु क्षेत्र धार्मिक मात्र नभएर प्राकृतिक सौन्दर्यको खानी हो। कर्णाली प्रदेशको राजधानी सुर्खेतदेखि दैलेख सदरमुकाम ६५ किलोमिटरको दूरीमा छ। पक्की सडक भएकाले तीन घण्टामा सहजै दैलेख सदरमुकाम पुगिन्छ। दैलेख सदरमुकामबाट ४२ किलोमिटर यात्रा गरेपछि महाबु पाटन क्षेत्रमा पुग्न सकिन्छ। पानी नपरे करिक ४ घण्टामा महाबु पुग्न सकिन्छ। वर्षाका बेला कच्ची सडक हिलाम्य हुने भएकाले समय बढी लाग्छ। सदरमुकामबाट डेढ घण्टाको यात्रामा दशरथे बजार पुग्न सकिन्छ। स्थानीय बजार भएकाले चिया मात्रै खान पाइन्छ, त्यहाँ। त्यहाँबाट एक घण्टाको यात्रामा ओखरबास पुगिन्छ। त्यहाँ पनि केही पसलहरू छन्। खाना खान र सामान्य बासको व्यवस्था छ। त्यहाँबाट ३० मिनेटमा भावरसैनी पुगिन्छ। आसपास ग्रामीण बस्ती छैन। महाबु यात्राको पहिलो उकालो पार गरेपछि नाउली पुगिन्छ। त्यो नै दैलेखबाट महाबु पुग्ने बेलाको अन्तिम बस्ती हो। नाउलीबाट लिस्ने भीरको घुम्ती पार गरेपछि पाटन पुग्न सकिन्छ। पैदल हिँड्नेहरू भीरको बाटोबाट एक घण्टामा पाटन पुग्न सक्छन्। सडकबाट हिँड्नेहरू करिब दुई घण्टाको यात्रापछि पाटन पुग्छन्। पाटनबाट करिब एक घण्टाको उकालो पछि शिवलिंग भएको स्थानमा पुग्न सकिन्छ। महाबुधामबाटै जोडिँदैछ त्रिदेशीय सडक सरकारले घोषणा गरेको एक सय वटा पर्यटकीय गन्तव्यभित्र पर्छ, महाबुधाम। महाबुधामलाई सरकारले २०७५ कात्तिकमा पर्यटकीय गन्तव्यको रूपमा घोषणा गरेको थियो। महाबु प्राकृतिक, ऐतिहासिक, सांस्कृतिक तथा धार्मिक दृष्टिकोणले प्रमुख पर्यटकीय क्षेत्र हो। महाबुधामसम्म पुग्न सडक निर्माणको काम भइरहेको छ। बहुप्रतीक्षित त्रिदेशीय सडक पनि महाबु क्षेत्रबाटै जोडिएको छ। जमुनाहा नेपालगन्ज, सुर्खेत, दैलेख बजार, महाबु लेक, गाल्जे भात्तडी, रतडा, नाग्म, गमगढी हुँदै नाक्चेलाग्ना सडकका लागि संघीय सरकारले चालू आर्थिक वर्षमा ६० करोड बजेट विनियोजन गरेको छ। यो साबिकको कर्णाली अञ्चल प्रवेश गर्ने सबैभन्दा छोटो मार्ग पनि हो। कर्णाली प्रदेश सरकारअन्तर्गत पूर्वाधार विकास कार्यालय दैलेखमार्फत क्रमागत बजेट अन्तर्गत महाबुको तल्लो पाटनदेखि महाबुधामसम्म विभिन्न काम भइरहेका छन्। कार्यालयका प्रमुख प्रभाकर सिंहले पाटनदेखि महाबुधामसम्म सिंढी निर्माण, श्रद्धालुजनका लागि बस्ने घर निर्माणलगायतका कामका लागि १ करोड ५० लाखको ठेक्का सम्झौता भइसकेको बताए। महाबु जोड्ने सडकअन्तर्गत छान्नादेखि ओखरबाससम्मको सडक निर्माणको काम कार्यालयको रहेको सिंहले जानकारी दिए। महाबुधामसम्म पुग्ने यात्रीहरूका लागि अहिलेसम्म उचित बासस्थान निर्माण हुन सकेको छैन। होटल र पाटी पौवा छैनन्। यहाँ भरपर्दो पर्यटन पूर्वाधारको अभाव छ। पानी, शौचालय र उचित बासको प्रबन्ध छैन। यस वर्षको महाबुधाम मेलामा पुगेकी सुर्खेत पिपिरामकी बालसरा रेग्मीले महाबुधाम पुग्दा आनन्दित महसुस भएको बताइन्। महाबुधाम पुग्न पाउँदा खुसी छु, तर सडक भरपर्दो भएन, उनले भनिन्। सडक राम्रो भए आन्तरिक तथा बाह्य पर्यटक तथा भक्तजनहरूको संख्यामा वृद्धि हुने उनले बताइन्। नारायण नगरपालिका १ की कोकिला कोइरालाले गाडीमा आउन खोज्ने भक्तजन तथा श्रद्धालुहरूलाई सास्ती हुने गरेको बताइन्। महाबुधाममा रहेको पोखरी ।"
ललितपुरमा भीमसेन जात्रा मनाइँदै(तस्बिर),"ललितपुर : शनिबार ललितपुरका नेवारका समुदायले भीमसेन जात्रा मनाउँदै छन्। हरेक वर्ष मानाउने यो जात्रा कोरोना महामारीका कारण केही समय रोकिएको थियो। भक्तहरूले भीमसेनलाई वाणिज्य, उद्योग र भाग्यका देवता भनेर पुजा गर्छन्। भीमसेन जात्राले व्यवसायमा समृद्धि आउने विश्वास रहेको छ त्यसैले यस पर्वलाई व्यापारी समुदायले विशेष रुपमा मनाउँछन् । देशभर उच्च सम्मानका साथ मनाइने यो पर्व पाटनमा विशेष आकर्षणको रुपमा रहेको छ । हजारौं भक्तहरू यस जात्रामा सहभागी हुन्छन्। भक्तहरूले भगवान भीमसेनको मूर्तिलाई रथमा बोक्छन्। भीमसेन जात्राको दिन पुजारीले पाटनको मंगलबजारस्थित तीनतले मन्दिरको तेस्रो तलाबाट भगवानको मुर्ती ल्याएर बाहिर तयार गरिएको रथमा राखेर पूजा गर्छन्। भक्तहरूले देवता राखेको रथ काँधमा बोकेर सहरभरि परम्परागत नेवारी संगीत बजाउँदै घुमाउँछन्। र मन्दिरमा फिर्ता लग्छन्।"
स्याङ्जामा बाघ जात्रा,"स्याङ्जा : स्याङ्जामा नेवार समुदायले बाघ जात्रा देखाएका छन्। जनैपूर्णिमाको अघिल्लो दिनदेखि मनाउँदै आएका विभिन्न जात्रामध्ये अन्तिम दिनमा बाघ जात्रा देखाइन्छ। यो प्रायजसो कृष्णा जन्माष्टमीको दिन देखाउने गरिन्छ। लाखे नाँचबाट सुरु भएको गाईजात्रा, पुतली, रोपाइँ हुँदै बाघ जात्रा गरिएसँगै यसपटकका जात्रा सम्पन्न भएका छन्। तर, कृष्ण जात्रा भने आज देखाइँदैछ। बस्तीमा बाघको आक्रमण बढेपछि राजाले वाघ मार्नका लागि आदेश जारी गर्छन। सहरमा पसेको बाघले मान्छेलाई समेत मार्न थालेपछि राजाको आज्ञा अनुरूप शिकारी छाडिएको हुन्छ। केही साना शिकारी र ठूलो एउटा शिकारीले बाघको खोजी गर्दै हिँड्छन्। सहरमा बाघको आक्रमण बढेर जनतालाई दुःख दिन थालेकोले राजाले बाघ मार्ने तयारी भएको सूचना जारी गर्छन्। बाघ जात्राको दिउँसो सूचना सुनाउँदै केही युवाले आफ्ना किल्ला बाध्दै हिँड्छन। जनतालाई बाघ सहरमा पसेकाले सर्तकता अपनाउन सूचित गराइन्छ। रातको समयमा बाघ मार्ने काम हुन्छ। यसरी शिकारीले बाघ मारेर राजा रानीको हातमा सुम्पन्छन। त्यसपछि बाघ जात्रा सकिन्छ। बाघ जात्रा अन्तिम दिन देखाइने जात्रा हो। तत्कालीन मल्ल राजाहरूले सुरुवात गरेको गाइजात्रा पर्व स्याङ्जामा पनि विगत २२ वर्षदेखि देखाउँदै आएको नेवाः देय दवुका युगनारायण श्रेष्ठले बताए। पुतलीबजार नगरपालिकासँगै रहेको स्याङ्जा सदरमुकाममा झिंगु प्रगती नेवा छें र नेवा देय दवुले विगत एक सातादेखि विभिन्न नेवारी सांस्कृतिक पर्वहरू मनाउँदै आएका छन्।"
गुल्मीमा महिलाको व्यवारिसे कंकाल फेला,गुल्मी : गुल्मीमा एक महिलाको कंकाल फेला परेको छ। इस्मा गाउँपालिका १ हस्तिचौरको बसेनी सामुदायिक बनमा महिलाको कंकाल फेला परेको वडा अध्यक्ष शेरबहादुर कुँवरले जानकारी दिए। शनिबार बिहान १० बजे गाई हेर्न गएका स्थानीयले कंकाल देखेपछि वडा अध्यक्षलाई खबर गरेका थिए। अन्दाजी ६० वर्षीया महिलाको कंकाल हुन सक्ने वडा अध्यक्ष कुँवरले उल्लेख गरे। शरीरमा चोलो र हातमा चुरा देखिए पनि कंकालको पहिचान हुन सकेको छैन। घटनास्थलमा हस्तिचौर प्रहरी चौकीका प्रहरी पुगेर अनुसन्धान गरिरहेका छन्।
गुरुकुलले लिए ६ छात्राको अभिभावकत्व,"महोत्तरी : मटिहानीस्थित देशकै जेठो गुरुकुल राजर्षि संस्कृत माध्यमिक विद्यालयले आर्थिक अभावका कारण उच्च शिक्षा लिनबाट बन्चित रहेकी ६ जना छात्राहरुको अभिभावकत्व ग्रहण लिएका छन्। शनिबार विद्यालयका प्राचार्य ईश्वरी पौडेलले घरमा गई कक्षा १२ सम्म निःशुल्क रूपमा पठनपाठनको व्यवस्थापन गरिने प्रतिवद्धताका साथ अभिभावकत्व ग्रहण गरेका हुन्। जलेश्वर नगरपालिका ५ का पर्सापतैली र चौरिया गाउँका सिमान्तकृत, पिछडिएका समुदायका घरमा गई उच्च शिक्षा दिलाउने अवसरमा पाएकोमा आफूलाई गौरवान्वित महसुस भइरहेको प्राचार्य पौडेलले बताए। उनले भने, 'विगतमा पनि चमार, राउत, खत्वेजस्ता आर्थिकरूपले विपन्न एवम् पिछडिएका समुदायका छात्राहरू आर्थिक अभावकै कारण उच्च शिक्षा लिनबाट बन्चित थिए। यसपटक उच्च शिक्षामा यस्ता छोरीको पनि पहुँच बनाउने गुरुकुलको उद्देश्यअनुसार आफूले पहलकदमी लिएको छु।' पाठ्यपुस्तक, पोशाक, रजिष्ट्रेशन फारम शुल्क राजश्वको बन्दोवस्त कुनै माध्यमको सहयोग लिएर उनीहरुको लागि उच्च शिक्षाको लागि आफूले पहलकदमी लिएको प्राचार्य पौडेलले बताए।"
फेसबुक ह्याक गर्ने गिरोह पक्राउ,"विराटनगर : सामाजिक सञ्जाल फेसबुक ह्याक गर्ने गिरोहका तीन जनालाई सुनसरी प्रहरीले पक्राउ गरेको छ। अरुको फेसबुक ह्याक गरेर नक्कली ईसेवा आईडी प्रयोग गर्दै सर्वसाधारणमाथि ठगी गर्ने धन्दामा संलग्नलाई पक्राउ गरिएको सुनसरी प्रहरीका प्रवक्ता डीएसपी राजकुमार राईले जानकारी दिए। उनका अनुसार पक्राउ पर्नेमा झापाको भद्रपुर नगरपालिका६ का १९ वर्षीय आशिष विष्ट, १८ वर्षीय प्रवीण राजवंशी र भवेश राजवंशी रहेका छन्। लुकिछिपी बसेको अवस्थामा झापाको भद्रपुरबाट गत बुधबार पक्राउ गरी तीनै जनाविरुद्ध ठगी मुद्दा चलाउन म्याद थप गरेर अनुसन्धानको बाँकी प्रक्रिया अघि बढाइएको डीएसपी राईले बताए। उनका अनुसार पक्राउ परेको गिरोहले सुरुमा सुनसरीको इटहरी उपमहानगरपालिका२ का डिल्लीबहादुर राउतको फेसबुक अकाउण्ट ह्याक गरेको थियो। आफ्नो फेसबुक ह्याक भएको भनेर राउतले सुनसरी प्रहरीमा गत जेठ १२ गते निवेदन दिएका थिए। ह्याक गरेको गिरोहले आफू समस्यामा परेको भनेर फेसबुकमा जोडिएका साथीहरुलाई म्यासेन्जरमार्फत म्यासेज पठाउँदै नक्कली ईसेवा आईडी खडा गरी रकम पठाउन लगाएर ठगी गरिरहेको उजुरी राउतले दिएका थिए। उजुरीको अनुसन्धान अघि बढाएको प्रहरी अन्ततः फेसबुक ह्याक गर्ने गिरोहसम्म पुग्न सफल भएको हो। सुनसरी प्रहरी प्रमुख एसपी प्रभुप्रसाद ढकालका अनुसार गिरोहले नयाँ सफ्टवेयर बनाउँदै ब्युटी कन्टेस्टमा भोट दिनुहोस् भनेर विभिन्न व्यक्तिलाई झुक्याउँदै म्यासेज पठाएर उनीहरुका फेसबुक ह्याक गर्ने र पासवर्ड चोरी गर्ने गरेको प्रारम्भिक अनुसन्धानबाट खुलेको छ। पासवर्ड चोरी गरिसकेपछि म्यासेन्जरमार्फत नजिकका साथीहरुलाई आफू बिरामी परेकाले उपचारका लागि रकम पठाइदिनु भन्दै नक्कली म्यासेज पठाएर ठगी गर्ने गरेको उनको भनाइ छ। फेसबुक ह्याक गरिसकेपछि पासवर्ड चोरी गरेर म्यासेन्जरमार्फत म्यासेज पठाउँदै नक्कली ईसेवा आईडीमा पैसा ट्रान्सफर गर्न लगाउने गरेको पाइयो, एसपी ढकालले भने, हालसम्मको अनुसन्धानबाट सर्वसाधारणका २५ वटाभन्दा बढी फेसबुक आईडी ह्याक गरेको खुलेको छ। उनका अनुसार अरुको फेसबुक ह्याक गरेर हालसम्म दुई लाख रूपैयाँभन्दा बढी रकम ठगी गरेको पाइयो। पक्राउ परेकाहरु कम्प्युटर साइन्सका विद्यार्थीसमेत रहेको खुलेको छ। उनीहरुले सफ्टवेयर डेभ्लप गरेर धेरै सर्वसाधारणलाई ठगी गरेको हुनसक्ने ढकालको भनाइ छ। अन्य व्यक्तिमाथि समेत ठगी गर्ने प्रयास भइरहेका बेला गिरोहलाई पक्राउ गरिएको हो, उनले भने, पक्राउ परेकाबाट अरु धेरै व्यक्ति ठगिएको हुनसक्ने आशंकामा अनुसन्धानको दायरालाई फराकिलो पारिएको छ। नयाँ प्रविधिको प्रयोग गरेर हुने गरेका अपराध रोक्न सुनसरी प्रहरीले विशेष अभियान सञ्चालन गरिएको एसपी ढकालको भनाइ छ। यस्ता घटनाबाट पीडित भएकाहरुलाई तत्काल प्रहरीको सम्पर्कमा आउन उनको आग्रह छ। नयाँ प्रविधिको दुरुपयोग गरेर हुने अपराध समाजमा बढेका छन्। यस्ता अपराधबाट धेरै सर्वसाधारण पीडित भएको पाइन्छ, एसपी ढकालले भने, पीडितले तत्काल प्रहरीको सम्पर्कमा आउनु पर्छ। अनुसन्धान अघि बढाउँदै गिरोहलाई कारबाहीको दायरामा ल्याएर पीडितलाई न्याय दिन प्रहरी प्रतिवद्ध छ।"
स्वस्थ जीवनको लागि आजैदेखि अपनाउनुहोस् यी सामान्य १० कुरा,"काठमाडौं : हामीले आफ्नो जीवन स्वस्थ राख्न केवल सामान्य केही बानी विकास गर्दा हुन्छ। यहाँ हामी सबैलाई जानकारी भइरहेका तर बेवास्था गरिएका सामान्य १० कुराहरु उल्लेख गरिएको छ। यी कुरालाई ध्यान दिइ जीवनमा अपनाउनु भयो भने तपाईंको जीवन स्वस्थ हुने छ। १ बिहान उठ्ने र राती सुत्ने समय निश्चित गर्ने। २ बिहानको नास्ता सधैं खाने। ३ अस्वास्थ्यकर फ्याट अर्थात बोसो कम भएको खाना छनौट गर्ने। अस्वास्थ्यकर बोसोमा ट्रान्स र सेचुरेटेड फ्याट दुवै हुन्छन्। यसले तपाईंको एलडीएल कोलेस्ट्रोल बढाउँछ। जसका कारण मुटु रोगको जोखिम बढ्छ । ४ खाना पकाउनको लागि स्वस्थ फ्याट भएका ओलिभ, क्यानोला, भटमासको तेल प्रयोग गर्ने। ५ चिनीको मात्रा तथा र रिफाइन कार्बोहाइड्रेट कम भएका खानाहरू छनौट गर्ने। ६ मिठाई, सफ्ट ड्रिंक, धेरै गुलियो फलफूलको जुस कम पिउने। ७ प्रशोधित खानाको सट्टा, पूर्ण खाना, अन्न, फलफूल र तरकारीहरू खाने। ८ व्यायाम वा योग गर्ने बानीको विकास गर्ने। ९ डाइटिङ गर्नतिर नलाग्ने। १० प्रशस्त पानी पिउने।"
राजनीतिको गन्धले फोहोर ज्यूँका त्यूँ,"काठमाडौं : उपत्यकाको फोहोरको समस्या अहिलेको मात्रै हैन। लामो समयदेखिको फोहोर राजनीतिले फोहोर समस्यालाई बल्झाइरहेको छ। नयाँलाई काम गर्न नदिने प्रपन्च रचिएको छ। काठमाडौं महानगरका प्रमुख मेयर बालेन्द्र साहले केही दिनअघि फोहोर व्यवस्थापनमा राजनीति मिसिएकाले समाधान गर्न जटिल भइरहेको बताएका थिए। साहले सत्तारूढ दलहरूकै स्थानीय नेताहरूको अगुवाइमा सडक अवरुद्ध गरेको, काठमाडौंबाट फोहोर बोकेर बन्चरेडाँडा ल्यान्डफिल्ड साइटमा जाँदै गरेका सवारीसाधनलाई रोक्न स्थानीय नेताहरूले सहयोग गरेको आरोप लगाएका छन्। उनी भन्छन्, फोहोर व्यवस्थापनमा देखिएको समस्या सतही मात्रै हो। यसका गहिरा र अलग्गै कारणहरू छन्। काठमाडौं महानगरकी उपप्रमुख सुनिता डंगोलले पनि फोहोर व्यवस्थापनमा स्थानीय दलहरूकै साथ नभएको बताइन्। उनी भन्छिन्, फोहोर व्यवस्थापनमा राजनीतिक र प्राविधिक समस्याहरू छन्। हामीले सहमतिमा समाधान गर्ने कोसिस गरिरहेका छौं। काठमाडौं महानगरको वातावरण तथा कृषि विभाग प्रमुख सरिता राई पनि फोहोरलाई राजनीतिक दलले आफू अनुकूल फाइदा लिने विषय बनाउँदा लामो समयदेखि समस्या देखिएको बताउँछिन्। उनी भन्छिन्, राजनीतिक दलका माग पूरा गर्ने, विरोधको माध्यम बनाउनेजस्ता समस्या यसअघिकै हुन्। काठमाडौं उपत्यका अहिले फोहोरले थुप्रोले भरिभराउ छ। सडकका छेउछाउमा थुप्रिएका फोहोरका डंगुरले बाटो हिँड्नै नसक्ने अवस्था छ। नदीका किनार हुन् या चोक वा पुलपुलेसा नै किन नहुन्, लामो समयदेखि फोहोर कुहिएको लिच्चडको नमिठो गन्ध र झिंगा भन्किएको दृश्यले हरकोहीलाई असर पार्छ। फोहोरको थुप्रो टेक्दै हिँड्ने उपत्यकावासीको मुखबाट निस्कने एउटै वाक्य हो, छ्या ! यस्तो फोहोर पनि राजधानी। तीनकुनेबाट बानेश्वर जानेतर्फको पुलमुनि फोहोर भरिएको बोराले भरिभराउ छन्। पुलको बाटो गन्तव्य जाँदै गरेकी एक कर्मचारी स्कुटरसँगै फोहोरको थुप्रोमा पछारिएकी थिइन्। बर्खामासमा लेदो भरिएको चिप्लो बाटोमा उनी फोहोरको बोरा माथि लडेकी थिइन्। नमिठो गन्ध सुँध्न नसकेर छिटोछिटो सडक पार गर्दा धेरै विद्यार्थी तथा बालबालिका सडकमा लड्ने गरेका छन्। चटपटे, पानीपुरी, मम, चाउमिन, सेकुवालगायतका खानेकुरा सडकमा बेचिरहँदा बेच्ने र खाने दुवै पक्षको स्वास्थ्यमा असर परिरहेको छ। फोहोरको थुप्रोले पैदल यात्रुलाई सबैभन्दा सास्ती दिएको छ। राष्ट्रिय युवा संघ नेपालले गर्यो फोहोर संकलन (फोटोफिचर) प्रहरी खटाएर फालियो फोहोर काठमाडौंको फोहोर व्यवस्थापन गर्न सरकारको ध्यानाकर्षण एकैदिन फोहोर बोकेका २८४ ट्रक बञ्चरेडाँडामा, थप ट्रक सहयोग गर्न बालेनको अपील तेस्रो दिन पनि प्रहरी परिचालन गरेर फोहोर विसर्जन ३ दिनमा फालियो ६७१ टिपर फोहोर उपत्यकाको फोहर व्यवस्थान गर्न १० दिन लाग्ने उपत्यकाको फोहोर नउठेको महिनौं भयो। फोहोर बोकेका गाडीलाई स्थानीयवासीले तोडफोड गर्ने, ढुंगा हान्ने र सफाइ कर्मचारीलाई कुटपिट गर्नेलगायत कार्य गर्दै आएका छन्। महानगरले कहिलेकाहीँ प्रहरी प्रशासनको सुरक्षा सहयोग लिएर फोहोरमैला व्यवस्थापन गर्दै आएको छ। बिहीबार प्रहरी प्रशासनको सहयोगले ६० गाडी फोहोर बन्चरेडाँडा ल्यान्डफिल्ड साइटमा पुग्यो। शुक्रबार पनि प्रहरी प्रशासनको सहयोगमा फोहोरका गाडी बन्चरेडाँडा पठाइएको थियो। काठमाडौं महानगरपालिकालाई सहयोग गर्न निजी तथा व्यावसायिक संस्थाहरूले पनि साथ दिएका छन्। तर सहज तरिकाले फोहोर ल्यान्डफिल्ड साइटमा पुग्न सकेको छैन। नेपाल टिपर तथा ट्रक व्यवसायीको सहयोगमा कुलेश्वरस्थित ट्रान्सफर्मर सेन्टरबाट ६० गाडी फोहोर बन्चरेडाँडा लगिएको हो। महानगरको फोहोर व्यवस्थापनमा रेडक्रसका स्वयंसेवकले पनि साथ दिएका छन्। फोहोर व्यवस्थापनमा स्थानीयले रोक लगाउने र लैजान कडाइ गरेपछि बुधबार प्रहरीले ५ राउन्ड अश्रुग्यास प्रहार गरेर अवरोध हटाएको थियो। सडकको कान्ला र डिलमा बसेर स्थानीयले फोहोर बोकेका गाडीमाथि आक्रमण गर्ने गरेका छन्। सहरी विकास मन्त्रालयका प्रवक्ता प्रदीप परियार स्थानीयले विरोध गरेर अवरोध गरेकै कारण उपत्यकाको फोहोर उठ्न नसकेको बताए। साउन २९ गते धुनबेसी नगरपालिका१ धादिङका नेपाली कांग्रेसका सभापति पूर्णसिंह तामाङ, नेकपा माओवादी केन्द्रका अध्यक्ष विष्णु तामाङ, एकीकृत नेकपा समाजवादीका अध्यक्ष भीषण धितालबीच सम्झौतापत्रमा हस्ताक्षर भएको थियो। उक्त पत्रमा फोहोरमैला सदाका लागि बन्द गर्ने विषयमा सम्झौता भएको व्यहोरा जनाइएको थियो। उनीहरूले फोहोरमैला सदाका लागि बन्द गर्ने अभियान चलाउन सम्पूर्णमा आग्रह गरेका थिए। फोहोरमैलाका कारण स्थानीयवासीले निकै सास्ती बेहोर्नु परेको र सरकार वा महानगरले स्थानीयको समस्यालाई हल्का रूपमा लिएको भन्दै फोहोरमैला रोक्ने आशयको सम्झौता गरेका हुन्। उपत्यकाको फोहोर समस्या समाधान गर्न राजनीतिक दलले नै सहयोग नगरेको बेलाबेलामा चर्चा चल्छ। महानगर प्रमुख मेयर बालेन्द्र साहले सामाजिक सञ्जालमै स्टाटस लेखेर दलहरूले नै फोहोरको समस्या समाधान गर्न नचाहेको बताएका छन्। परियार फोहोरमैला व्यवस्थापन ऐनअनुसार फोहोरमैला व्यवस्थापनको क्षेत्राधिकार स्थानीय तहको भएको बताउँछन्।"
