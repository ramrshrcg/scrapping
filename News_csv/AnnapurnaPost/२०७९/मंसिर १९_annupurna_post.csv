शीर्षक,विवरण
९० मिनेटमा बराबरीपछि जापान र क्रोएयसियाको खेल अतिरिक्त समयमा,"दोहा: फिफा विश्वकपको अन्तिम १६ अन्तर्गत अल जानोब रंगशालामा जारी जापान र साविक उपविजेता क्रोएसियाबीचको खेल निर्धारित ९० मिनेटमा ११ गोलको बराबरीपछि अतिरिक्त समयमा धकेलिएको छ। डाइजेन माइदाले ४४औं मिनेटमा गोल गर्दै एसियाली मुलुकलाई अग्रता दिलाएका थिए। कप्तान माया योसिडाले दिएको पासलाई पेनाल्टी एरिया भित्र चनाखो भएर बसेका माइडाले गोलमा परिणत गरेका हुन्। समूह चरणका जर्मनी र स्पेनलाई पराजित गर्दै नकआउट चरणमा पुगेको जापानले पहिलो हाफमा महत्त्वपूर्ण अग्रता लिएको थियो। तर, ५५औं मिनेटमा इभान पेरिसिचले गोल गर्दै क्रोएसियालाई बराबरीमा फर्काएका हुन्। डेजान लोभरेनले दिएको क्रसलाई पेनाल्टी एरिया भित्रबाट हेडरमार्फत पेरिसिचले गोलमा परिणत गरेका थिए। यो खेलको विजेताले सोमबार राति नै हुने ब्राजिल र कोरियाबीचको खेलको विजेतासँग सेमिफाइनल प्रवेका लागि खेल्ने छ। सन् २०१४ मा समूह चरणबाटै बाहिरिएको जापान लगातार दोस्रो पटक अन्तिम १६ मा पुगेको हो। जापान चार वर्षअघि रुसमा भएको विश्वकपको अन्तिम १६ मा बेल्जियमसँग पराजित हुँदै बाहिरिएको थियो। क्रोएसिया भने फाइनलसम्म पुगेर फ्रान्ससँग पराजित हुँदा उपविजेतामा सीमित भएको थियो।"
बालुवाटारमा जब प्रचण्ड कड्किए माओवादीलाई भोट किन आएन?,"काठमाडौं : माओवादी केन्द्रको पदाधिकारी बैठकले सत्ता समीकरणका सबालमा गरेको निर्णयले सशंकित बनेका प्रधानमन्त्री शेरबहादुर देउवाले सोमबार सत्ता गठबन्धनको बैठक डाके। आफ्नै नेतृत्वमा सरकार गठन गर्न अग्रसर रहेका देउवाका लागि माओवादीको निर्णय 'अप्रत्यासित' नै थियो। साना दलहरूलाई एकीकृत गरी शक्ति निर्माण गर्ने अभियानमा जुटेका प्रचण्डले एमालेसँगको सहकार्यलाई पनि विकल्पका रूपमा राखेका थिए। निर्वाचनअघि 'एकपटक देशको कार्यकारी भूमिका निर्वाह गर्ने' आकांक्षा देखाएका प्रचण्डले जे पनि गर्नसक्ने संकेत देखेपछि बालुवाटारले बैठक डाकेको स्रोतको दाबी छ। बैठकमा प्रधानमन्त्री देउवाले प्रचण्डसँग यस विषयमा जिज्ञासा राखेको बैठकमा सहभागी नेताले बताए। प्रचण्डले गठबन्धनलाई निरन्तरता दिन सकिने बताए पनि निर्वाचनमा 'भोट ट्रान्सफर' नभएको दुखेसो सुनाए। 'यही गठबन्धनलाई निरन्तरता दिनुपर्छ भन्ने हाम्रो पुरानै अडान हो। तर निर्वाचनमा हामीले किन कम मत पायौं? हामीले उम्मेदवारी दिएको ठाउँमा किन भोट ट्रान्सफर भएन?,' बैठकमा प्रचण्डको भनाइ उद्धृत गर्दै स्रोतले भन्यो। प्रचण्डले वर्तमान गठबन्धनलाई नै निरन्तरता दिन सकिने र त्यसका लागि राष्ट्रपति, सभामुख र प्रदेशका मुख्यमन्त्रीहरूलगायतमा 'प्याकेज'मै सहमति गर्नुपर्ने बताएका थिए। त्यसो त एकीकृत समाजवादीका अध्यक्ष माधव कुमार नेपालले पनि यही गठबन्धनलाई निरन्तरता दिनुपर्ने र सबैलाई 'वीनवीन' हुनेगरी सहमति गर्नुपर्ने बताएका थिए। प्रधानमन्त्री देउवालगायत कांग्रेस नेताहरूले बैठकमा यही गठबन्धनलाई निरन्तरता दिने कि नदिने, नदिने भए ठूलो पार्टीको हैसियतले कांग्रेस आफ्नै हिसाबले अगाडि बढ्ने धारणा राखेका थिए। कांग्रेस नेताहरूको अडान सुनेर गठबन्धन दलका नेताहरू पनि संयुक्त विज्ञप्तिका लागि 'पोजेटिभ' भएको बैठकमा सहभागी ती नेताको भनाइ छ। विभिन्न पदका विषयमा आगामी बैठकमा छलफल हुने बताइएको छ। 'समानुपातिक मतको परिणाम आइनसकेकाले अहिल्यै भागबण्डाका कुरामा प्रवेश गर्नु उचित थिएन। समानुपातिकको मत परिणामपछि बस्ने बैठकले भागबण्डाका विषयमा पनि छलफल चलाउने सहमति भएको छ,' ती नेताले भने। जनमोर्चाका नेता हिमलाल पुरीले गठबन्धनको बैठक चुनावको मतपरिणाममै केन्द्रित भएको बताए। उनले गठबन्धन दललाई झिनो मात मात्र प्राप्त भएको र जनमतले पनि यही गठबन्धनलाई निरन्तरता दिनुपर्ने सन्देश दिएको नेताहरूको निष्कर्ष भएको बताए। 'कांग्रेसबाहेक अन्य दलले किन झिनो मत पाए भन्ने विषयमा गहन छलफल भयो। जनमतले पनि यही गठबन्धनलाई निरन्तरता दिएको सन्देश दिन खोजेको सबै नेताहरूको बझाइ रह्यो। जनतालाई सन्देश दिनका लागि भए पनि हामीले संयुक्त विज्ञप्ति जारी गरेका हौं,' उनले अन्नपूर्णसँग भने।"
महिला स्वास्थ्य स्वयमसेविकालाई थर्ममिटर र बीपी सेट,सन्धिखर्क : अर्घाखाँचीको सन्धिखर्क६ नरपानीका महिला स्वास्थ्य स्वयमसेविकालाई डिजिटल थर्ममिटर र बीपी सेट वितरण गरिएको छ। वडाध्यक्ष स्वास्थ्य प्याकेज कार्यक्रम अन्तर्गत वडामा रहेका १८ जना स्वास्थ्य स्वयमसेविकालाई एकेक सेट डिजिटल थर्ममिटर र डिजिटल बीपी सेट प्रदान गरिएको वडाध्यक्ष श्रीधर महत्राले बताए। स्वयमसेविकालाई खाजा खर्च बापत ५५ सय नगद रुपैयाँ पनि प्रदान गरिएको वडा सचिव सीता बीसीले जानकारी दिइन्।
"भुलेर पनि डायल नगर्नुस् यो नम्बर, ह्वाट्सएप ह्याक हुनसक्छ","काठमाडौं : पछिल्लो समयमा म्यासेजका लागि ह्वाट्सएपको प्रयोग बढ्दै गएको छ। प्रयोग बढ्दै जाँदा स्क्यामरहरूले यसमा नजर राखिरहेका हुन्छन्। पछिल्लो समय ह्याकरले ह्वाट्सएपका प्रयोगकर्ताको एकाउन्ट ह्याक गर्न नयाँ उपाय अपनाउन थालेका छन्। प्रतिवेदनका अनुसार सुरुमा अन्जान नम्बरबाट कल आउँछ। उनीहरूले केबल अपरेटर, ब्रोडब्याण्ड वा टेलिकमका मान्छे भनेर बताउँछन्। फोन राख्ने बेलामा स्क्यामरले तपाईंको एकाउन्ट ह्याक हुनबाट बच्नका लागि एउटा नम्बर डायल गर्नुस् वा अनुरोध फर्वाड गर्नका लागि पनि अनुरोध गर्छन्। यसका लागि   नम्बर डायल गर्न अनुरोध गर्छन्। यसले कल फर्वार्ड हुन्छ। देशअनुसार कोड राख्न अनुरोध गर्ने गर्छन्। यस नम्बरमा डायल गरेपछि ह्याकरले ह्वाट्सएप प्रयोगकर्ताको अकाउन्टमा एक्सेस लिनका लागि प्रक्रिया सुरु गर्छन्। स्क्यामरले अकाउन्टमा टू स्टेप अथेन्टिकेसन पनि सेट गरिदिन्छन्। यसकारण प्रयोगकर्ताले यसमा पुनः एक्सेस पाउन सक्दैनन्। यसबारे सम्बन्धित निकायलाई गुनासो टिपाउन सक्छन् तर त्यतिन्जेलसम्म स्क्यामरले लाखौलाई पैसाको माग गर्ने लगायतका कार्य गर्न सक्छन्। एजेन्सी"
कोरियाविरुद्ध शानदार जितसँगै ब्राजिल क्वार्टरफाइनलमा,दोहा: अन्तिम १६ मा दक्षिण कोरियालाई ४१ गोलको नतिजामा पराजित गर्दै पाँच पटकको च्याम्पियन ब्राजिल कतारमा जारी फिफा विश्वकपको क्वार्टरफाइनलमा पुगेको छ। ९७४ रंगशालामा एसियाली मुलुकमाथि सुरुआतदेखि नै आक्रामक बनेको ब्राजिलले सातौं मिनेटमा अग्रता लिएको थियो। राफिन्हाले दायाँ तर्फबाट गरेको क्रसमा रिचार्लिसन र नेइमारले ट्याप इन गर्न नसक्दा बायाँतर्फ अन्मार्क्ड रहेका भिनिसियस जुनियरको खुट्टामा बल पुगेको थियो। भिनिसियसले पेनाल्टी एरिया भित्रबाट सहज प्रहार गर्दै ब्राजिलको खाता खोलेका थिए। वु योङ जुङले रिचार्लिसनलाई १८ यार्ड बक्समा फाउल गरेपछि ब्राजिलले पेनाल्टीमार्फत अग्रता दोब्बर पार्ने मौका पाएको थियो। सोही पेनाल्टीलाई गोलमा परिणत गर्दै नेइमारले अग्रता २० मा लम्ब्याएका थिए। कोरियाली अट्याकर वाङ ही चानले १७औं मिनेमा पेनाल्टी एरिया बाहिरबाट गरेको सशक्त प्रहार ब्राजिलियन गोलकिपर एलिसन बेकरले पञ्च आउट गरिदिएका थिए। एलिसनले क्लियर गरेसँगै पाएको कर्नरमा कोरियाले आक्रामण बुन्न सकेको थिएन। सम्हालिन नसकेको कोरियाली रक्षापंक्तिको बीचमा उत्कृष्ट ढङ्गले बल नियन्त्रणमा लिएर आफैँले सिर्जना गरेको मौकामा रिचार्लिसनले ब्राजिलका लागि तेस्रो गोल गरे। पेनाल्टी एरिया अगाडि कप्तान टिएगो सिल्भालाई पास दिएर ६ यार्ड बक्सतर्फ रन बनाएका रिचार्लिसनले उत्कृष्ट फिनिस गरे। बायाँतर्फबाट ३७औं मिनेटमा भिनिसियसले दिएको पासमा लुकास पाक्वेटाले हाफ भलीमार्फत ब्राजिलका लागि चौथो गोल गरेका थिए। दोस्रो हाफमा सम्हालिने कोसिस गरेको दक्षिण कोरियाका लागि सुङ हो पाइकले ७६औं मिनेटमा एक गोल फर्काएका थिए। लिग चरणको अन्तिम खेलमा क्यामरुनसँग १० को नतिजामा परातिज भए पनि ब्राजिल समूह जीको विजेता बन्दै अन्तिम १६ मा आइपुगेको हो। समूह एचको अन्तिम खेलमा पोर्चुगललाई २१ नतिजामा पराजित गर्दै कोरिया तालिकाको दोस्रो स्थानमा रहेर १२ वर्षपछि अन्तिम १६ मा पुगेको हो। चार वर्षअघि रुसमा समूह चरणबाटै बाहिरिएको कोरिया २००२ मा चौथो भएको थियो। सन् २०१० मा पनि प्रिक्वार्टरफाइनलमा पुगेको कोरिया उरुग्वेसँग १० को नतिजामा पराजित हुँदै बाहिरिएको थियो। सन् २००२ मा जापानकोरियामा विश्व विजेता बनेको ब्राजिल २००६ र २०१० मा क्वार्टरफाइनलमा पुगेर बाहिरिएको थियो। घरेलु मैदानमा २०१४ मा भएको विश्वकपको सेमिफाइनलमा जर्मनीसँग पराजित भएको ब्राजिल सन् २०१८ मा पनि क्वार्टरफाइनलमा पुगेर बेल्जियमसँग हारेको थियो। ब्राजिलले क्वार्टरफाइनलमा साविक उपविजेता क्रोएसियासँग खेल्ने छ। क्रोएसिया सोमबार नै भएको अन्तिम १६ को खेलमा पेनाल्टी सुटआउटमा जापानलाई पराजित गर्दै अन्तिम आठमा पुगेको हो।
हेटौंडामा सिमेन्ट उत्पादन हुन एक हप्ता लाग्ने,"हेटौँडा : हेटौंडा सिमेन्ट उद्योगको विद्युतीय उपकरणको मर्मतसम्हार गरेर सिमेन्ट उत्पादन गर्न अझै एक हप्ता लाग्ने भएको छ। एक साताभित्र सिमेन्टको पुनः उत्पादन सुरु गर्ने लक्ष्य रहेको उद्योगको व्यवस्थापनले जनाएको छ। उद्योगमा प्रयोग हुने चेनको फिल्टर र विद्युतीय मोटर बिग्रिएर केही दिनदेखि सिमेन्ट उत्पादन बन्द गर्नु परेको प्रशासन महाशाखाले जनाएको छ। उद्योगको भण्डारणमा राखिएको गुणस्तरीय सिमेन्टलाई जुटका बारेमा प्याकिङ गरी काठमाडौं र हेटौंडालगायत विभिन्न सहर आपूर्ति गरिरहेको हेटौँडा सिमेन्ट उद्योगका नायब महाप्रबन्धक नवीनकुमार कर्णले बताए। उनका अनुसार, उत्पादन सिमेन्टहरू सुपथ मूल्यमा विकास आयोजना, सडकढल निर्माण एवम् सर्वसाधारणको आवासगृह निर्माणका लागि उच्च प्राथमिकता दिएर खपत गरिरहेको स्पष्ट पारे। मकवानपुरमा नेपाल सरकारद्वारा २०३३ सालमा हेटौंडा सिमेन्टको स्थापना गरी सो उद्योगले विसं २०४२ सालदेखि व्यावसायिक उत्पादन सुरु गरिएको थियो। उपभोक्ताहरूलाई खपत गर्न उद्योग व्यवस्थापन निरन्तर लागिरहेको उद्योगका महाप्रबन्धक बसुन्धारा पाण्डेले बताए। अहिले सो उद्योगमा दैनिक १४ हजार बोरा सिमेन्ट उत्पादन हुँदै आएको छ।"
"ब्राजिल ४० ले अगाडि, दक्षिण कोरिया निरीह",दोहा: पाँच पटकको च्याम्पियन ब्राजिलले कतारमा जारी फिफा विश्वकपको अन्तिम १६ अन्तर्गत दक्षिण कोरियाविरुद्धको पहिलो हाफमा ४० को अग्रता लिएको छ। एसियाली मुलुकमाथि सुरुआतदेखि नै आक्रामक बनेको ब्राजिलले सातौं मिनेटमा अग्रता लिएको थियो। राफिन्हाले दायाँ तर्फबाट गरेको क्रसमा रिचार्लिसन र नेइमारले ट्याप इन गर्न नसक्दा बायाँतर्फ अन्मार्क्ड रहेका भिनिसियस जुनियरको खुट्टामा बल पुगेको थियो। भिनिसियसले पेनाल्टी एरिया भित्रबाट सहज प्रहार गर्दै ब्राजिलको खाता खोलेका थिए। वु योङ जुङले रिचार्लिसनलाई १८ यार्ड बक्समा फाउल गरेपछि ब्राजिलले पेनाल्टीमार्फत अग्रता दोब्बर पार्ने मौका पाएको थियो। सोही पेनाल्टीलाई गोलमा परिणत गर्दै नेइमारले अग्रता २० मा लम्ब्याएका थिए। कोरियाली अट्याकर वाङ ही चानले १७औं मिनेमा पेनाल्टी एरिया बाहिरबाट गरेको सशक्त प्रहार ब्राजिलियन गोलकिपर एलिसन बेकरले पञ्च आउट गरिदिएका थिए। एलिसनले क्लियर गरेसँगै पाएको कर्नरमा कोरियाले आक्रामण बुन्न सकेन। सम्हालिन नसकेको कोरियाली रक्षापंक्तिको बीचमा उत्कृष्ट ढङ्गले बल नियन्त्रणमा लिएर आफैँले सिर्जना गरेको मौकामा रिचार्लिसनले ब्राजिलका लागि तेस्रो गोल गरे। पेनाल्टी एरिया अगाडि कप्तान टिएगो सिल्भालाई पास दिएर ६ यार्ड बक्सतर्फ रन बनाएका रिचार्लिसनले उत्कृष्ट फिनिस गरे। बायाँतर्फबाट ३७औं मिनेटमा भिनिसियसले दिएको पासमा लुकास पाक्वेटाले हाफ भलीमार्फत ब्राजिलका लागि चौथो गोल गरेका थिए। लिग चरणको अन्तिम खेलमा क्यामरुनसँग १० को नतिजामा परातिज भए पनि ब्राजिल समूह जीको विजेता बन्दै अन्तिम १६ मा आइपुगेको हो। समूह एचको अन्तिम खेलमा पोर्चुगललाई २१ नतिजामा पराजित गर्दै कोरिया तालिकाको दोस्रो स्थानमा रहेर १२ वर्षपछि अन्तिम १६ मा पुगेको हो। चार वर्षअघि रुसमा समूह चरणबाटै बाहिरिएको कोरिया २००२ मा चौथो भएको थियो। सन् २०१० मा पनि प्रिक्वार्टरफाइनलमा पुगेको कोरिया उरुग्वेसँग १० को नतिजामा पराजित हुँदै बाहिरिएको थियो। सन् २००२ मा जापानकोरियामा विश्व विजेता बनेको ब्राजिल २००६ र २०१० मा क्वार्टरफाइनलमा पुगेर बाहिरिएको थियो। घरेलु मैदानमा २०१४ मा भएको विश्वकपको सेमिफाइनलमा जर्मनीसँग पराजित भएको ब्राजिल सन् २०१८ मा पनि क्वार्टरफाइनलमा पुगेर बेल्जियमसँग हारेको थियो। यो खेलको विजेताले सेमिफाइनल प्रवेशका लागि साविक उपविजेता क्रोएसियासँग खेल्ने छ। क्रोएसिया सोमबार नै भएको अन्तिम १६ को खेलमा पेनाल्टी सुटआउटमा जापानलाई पराजित गर्दै अन्तिम आठमा पुगेको हो।
दक्षिण कोरियाविरुद्ध नेइमार पहिलो रोजाईमा,"दोहा: फिफा विश्वकपको अन्तिम १६ अन्तर्गत दक्षिण कोरियाविरुद्धको खेलका लागि ब्राजिलियन स्टार फरवार्ड नेइमार पहिलो रोजाईमा परेका छन्। समूह सीको पहिलो खेलमा सर्बियाविरुद्ध घाइते भएपछि त्यसपछिका दुई खेल गुमाएका नेइमार आजको खेलबाट पुनरागमन गर्दैछन्। ब्राजिलियन प्रशिक्षक टिटेले नेइमारसँगै राफिन्हा, रिचार्लिसन र भिनिसियस जुनियरलाई आक्राणको जिम्मा दिएका छन्। एसियाली मुलुक कोरियाविरुद्ध ब्राजिलको मिडफिल्ड क्यासिमिरो र लुकास पाक्वेटाले सम्हाल्ने छन्। नियमित गोलकिपर एलिसन बेकरले निरन्तरता पाउँदा रक्षापंक्तिमा एडर मिलिटाओ, मार्किन्होस, टिएगो सिल्भा र ड्यानिलो छन्। कोरियाले ह्युङ मिन सनकै नेतृत्वमा चो ग्वि सुङ र ह्वाङ हि चानलाई अग्रपंक्तिको जिम्मा दिएको छ। ब्राजिलको टिम: एलिसन बेकर, एडर मिलिटाओ, मार्किन्होस, टिएगो सिल्भा, ड्यानिलो, क्यासिमिरो, लुकास पाक्वेटा, नेइमार, रिचार्लिसन, राफिन्हा, जुनियर। कोरियाको टिम: किम स्युङ ग्यु, जिन सु किम, किम योङ ग्वोन, मिन जाई किम, किम मुन ह्वान, ह्वाङ इन बियोम, जुङ वु योङ, जि सुङ ली, सन ह्युङ मिन, चो ग्वी सुङ, ह्वाङ हि चान।"
जापान भर्सेज क्रोएसिया पेनाल्टी सुटआउटमा,"दोहा: फिफा विश्वकपको अन्तिम १६ अन्तर्गत अल जानोब रंगशालामा जारी जापान र साविक उपविजेता क्रोएसियाबीचको खेल निर्धारितअतिरिक्त समयमा ११ गोलको बराबरीपछि पेनाल्टी सुटआउटमा पुगेको छ। डाइजेन माइदाले ४४औं मिनेटमा गोल गर्दै एसियाली मुलुकलाई अग्रता दिलाएका थिए। कप्तान माया योसिडाले दिएको पासलाई पेनाल्टी एरिया भित्र चनाखो भएर बसेका माइडाले गोलमा परिणत गरेका हुन्। समूह चरणका जर्मनी र स्पेनलाई पराजित गर्दै नकआउट चरणमा पुगेको जापानले पहिलो हाफमा महत्त्वपूर्ण अग्रता लिएको थियो। तर, ५५औं मिनेटमा इभान पेरिसिचले गोल गर्दै क्रोएसियालाई बराबरीमा फर्काएका हुन्। डेजान लोभरेनले दिएको क्रसलाई पेनाल्टी एरिया भित्रबाट हेडरमार्फत पेरिसिचले गोलमा परिणत गरेका थिए। यो खेलको विजेताले सोमबार राति नै हुने ब्राजिल र कोरियाबीचको खेलको विजेतासँग सेमिफाइनल प्रवेशका लागि खेल्ने छ। सन् २०१४ मा समूह चरणबाटै बाहिरिएको जापान लगातार दोस्रो पटक अन्तिम १६ मा पुगेको हो। जापान चार वर्षअघि रुसमा भएको विश्वकपको अन्तिम १६ मा बेल्जियमसँग पराजित हुँदै बाहिरिएको थियो। क्रोएसिया भने फाइनलसम्म पुगेर फ्रान्ससँग पराजित हुँदा उपविजेतामा सीमित भएको थियो।"
माइदाको गोलमा क्रोएसियाविरुद्ध जापानलाई अग्रता,दोहाः डाइजेन माइदाको एक गोलप्रेरित जापानले फिफा विश्वकपको अन्तिम १६ अन्तर्गत साविक उपविजेता क्रोएसियाविरुद्धको पहिलो हाफमा १० को अग्रता लिएको छ। अल जानोब रंगशालामा जारी खेलको ४३औं मिनेटमा माइडाले गोल गर्दै एसियाली मुलुकलाई अग्रता दिलाएका हुन्। कप्तान माया योसिडाले दिएको पासलाई पेनाल्टी एरिया भित्र चनाखो भएर बसेका माइडाले गोलमा परिणत गरेका हुन्। समूह चरणका जर्मनी र स्पेनलाई पराजित गर्दै नकआउट चरणमा पुगेको जापानले पहिलो हाफमा महत्त्वपूर्ण अग्रता लिएको छ। यो खेलको विजेताले सोमबार राति नै हुने ब्राजिल र कोरियाबीचको खेलको विजेतासँग सेमिफाइनल प्रवेका लागि खेल्ने छ। सन् २०१४ मा समूह चरणबाटै बाहिरिएको जापान लगातार दोस्रो पटक अन्तिम १६ मा पुगेको हो। जापान चार वर्षअघि रुसमा भएको विश्वकपको अन्तिम १६ मा बेल्जियमसँग पराजित हुँदै बाहिरिएको थियो। क्रोएसिया भने फाइनलसम्म पुगेर फ्रान्ससँग पराजित हुँदा उपविजेतामा सीमित भएको थियो।
पेनाल्टी सुटआउटमा जापानलाई हराउँदै साविक उपविजेता क्रोएसिया क्वार्टरफाइनलमा,"दोहाः फिफा विश्वकपको अन्तिम १६ अन्तर्गत सोमबार पेनाल्टी सुटआउटमा जापानलाई पराजित गर्दै साविक उपविजेता क्रोएसिया विश्वकपको क्वार्टरफाइनलमा पुगेको छ। अल जानोब रंगशालामा जारी जापान र साविक उपविजेता क्रोएसियाबीचको खेल निर्धारितअतिरिक्त समयमा ११ गोलको बराबरीपछि पेनाल्टी सुटआउटमा पुगेको थियो। सुटआउटमा जापान दुर्भाग्यशाली साबित हुँदा क्रोएसिया १३ ले विजयी भयो। डाइजेन माइदाले ४४औं मिनेटमा गोल गर्दै एसियाली मुलुकलाई अग्रता दिलाएका थिए। कप्तान माया योसिडाले दिएको पासलाई पेनाल्टी एरिया भित्र चनाखो भएर बसेका माइडाले गोलमा परिणत गरेका हुन्। समूह चरणका जर्मनी र स्पेनलाई पराजित गर्दै नकआउट चरणमा पुगेको जापानले पहिलो हाफमा महत्त्वपूर्ण अग्रता लिएको थियो। तर, ५५औं मिनेटमा इभान पेरिसिचले गोल गर्दै क्रोएसियालाई बराबरीमा फर्काएका हुन्। डेजान लोभरेनले दिएको क्रसलाई पेनाल्टी एरिया भित्रबाट हेडरमार्फत पेरिसिचले गोलमा परिणत गरेका थिए। जापानका लागि ताकुमी मिनामिनोले प्रहार गरेको पहिलो पेनाल्टी डोमिनिक लिभाकोभिचले बचाएका थिए। क्रोएसियाका निकोला भ्लासिचले भने पहिलो पेनाल्टीलाई गोलमा परिणत गरे। क्वारो मिटोमाले जापानका लागि प्रहार गरेको दोस्रो पेनाल्टी पनि क्रोएसियन गोलकिपरले बचाएका थिए। क्रोएसियाको तेस्रो पेनाल्टी मार्सेलो ब्राजोभिचले गोलमा परिणत गरेका थिए। जापानका लागि तेस्रो पेनाल्टी प्रहार गरेका ताकुमा असानोले पहिलो गोल गरेका थिए। क्रोएसियाका लागि मार्को लिभायाले गरेको प्रहार पोस्टमा लागेर फर्किएको थियो। जापानी कप्तान माया योसिडाले जापानका लागि प्रहार गरेको चौथो पेनाल्टीमा पनि क्रोएसियन गोलकिपर लिभाकोभिच बाधक बन्दा मार्को पासालिचलेको प्रहार निर्णायक बनेको थियो। उनले गरेको गोलसँगै क्रोएयियाले अन्तिम आठमा स्थान सुरक्षित गर्यो। क्रोएसियालेले सोमबार राति नै हुने ब्राजिल र कोरियाबीचको खेलको विजेतासँग सेमिफाइनल प्रवेशका लागि खेल्ने छ। सन् २०१४ मा समूह चरणबाटै बाहिरिएको जापान लगातार दोस्रो पटक अन्तिम १६ मा पुगेको हो। जापान चार वर्षअघि रुसमा भएको विश्वकपको अन्तिम १६ मा बेल्जियमसँग पराजित हुँदै बाहिरिएको थियो। क्रोएसिया भने फाइनलसम्म पुगेर फ्रान्ससँग पराजित हुँदा उपविजेतामा सीमित भएको थियो।"
मुस्ताङमा दुर्घटनाग्रष्त विमानको सामग्री संकलन सुरु,"मुस्ताङ : तारा एयर कम्पनीले मुस्ताङमा दुर्घटनाग्रष्त विमानको सामग्री संकलन सुरु गरेको छ। कम्पनीले सोमबारदेखि मुस्ताङको थासाङ गाउँपालिका २ मा पर्ने पानीपाथी हिमालको फेंद सानुसरे पहाडमा छरिएको दुर्घटनाग्रष्त विमानको सामग्री संकलन सुरु गरेको हो। गत जेठ १५ गते पोखराबाट जोमसोमका लागि उडेको तारा एयरको ९ एनएईटी टुईनेटर विमान मुस्ताङको सानुसरे पहाडमा दुर्घटनाग्रष्त भएको थियो। त्यसबेला विमानमा सवार १९ जनाले ज्यान गुमाएका थिए। तारा एयरको विमान दुर्घटना भएको ७ महिनापछि विमानको टुक्राटाक्री सामग्री उठाउँन सुरु गरिएको हो। यसका लागि तारा एयरले विमानको टुक्राटाक्री सामग्री संकलन गर्न स्थानीय प्रशासन, प्रहरी र एक्याप जोमसोमसँग अनुमति लिएको थियो। एयरले दुर्घटनाग्रष्त विमानको सामग्री संकलन गर्ने जिम्मा समाजसेवी एवं सडक सुपरभाइजर इन्द्रसिंह शेरचनलाई जिम्मा दिएको छ। शेरचनकै अगुवाइमा अहिले पानीपाथी हिमालको सानुसरे पहाडमा विमानको टुक्राटाक्री सामग्री संकलन गर्ने काम सुरु भएको छ। तारा एयरले विमानको सामग्री खोज्न र संकलन गर्न मलाई जिम्मा दिएको छ, शेरचनले भने, मसहित ७८ जना जनशक्ती लगाएर सामग्री संकलन गर्न थालेका छौं। उनले सानुसरे पहाडबाट सामग्री संकलन गरेर सडक मार्गमा ल्याई पुर्याउन एक हप्ता लाग्ने जानकारी दिए। यसअघि तारा एयरको विमान दुर्घटना हुँदा सो स्थानबाट ब्ल्याक बक्स भेटिएको थियो। कम्पनीले सो बेला ब्ल्याक बक्स सम्बन्धित निकायमा पुर्याएपनि विमानको अन्य सामग्रीहरू पानीपाथी हिमालको सानुसरे पहाडमा छरपष्ट थिए।"
विपद् प्रतिकार्य सामग्री हस्तान्तरण,"जोमसोम : मुस्ताङको घरपझोङ गाउँपालिकाले विपद् प्रतिकार्य सामग्री वितरण गरेको छ। गाउँपालिकाले सोमबार पाँचवटै वडालाई ४० हजार मुल्य बराबरको करिव २ लाख रुपैयाँको विपदजन्य व्यवस्थापन सामग्री वितरण गरेको हो। गाउँपालिकाका सबै वडामा हुने सम्भावित विपद् र त्यसको प्रतिकार्यका लागि उद्दार तथा व्यवस्थापन सामग्री वितरण गरेको हो। गाउँपालिकाका अध्यक्ष मोहनसिंह लालचन, उपाध्यक्ष जमुना थकाली र प्रमुख प्रशासकीय अधिकृत गौरीनाथ आचार्यले पालिकाका वडाका वडाध्यक्ष र वडासचिवहरूलाई संयुक्त रूपमा विपद् व्यव्सथापन सामग्री हस्तान्तरण गरेका हुन्। गण्डकी प्रदेश र पालिकाबीच भएको नवप्रवर्तन साझेदारी कार्यक्रम अन्तर्गत पालिका ५ वटै वडाहरुलाई ३५ थरीका विभिन्न विपद् व्यवस्थापन सामग्री हस्तान्तरण गरिएको हो। कार्यक्रमअन्तर्गत पालिकाले विपद् व्यवस्थापन सामग्री खुर्पा, डोरी,बञ्चरो,लठ्ठी, साबेल, गल,लाईफ जकेट, करौती,पिक, पञ्जा,घन, गमबुट, टर्च लाईट, बाकस,हेलिमेट, स्लीपिङ बेक, ब्याग ट्रेनिङ,रेनकोट,कम्बल,डस्टबिन, इलेक्ट्रिक हिटर, पानी तान्ने पम्प, ड्रिल मेशिन, मेटल कटर, डिजिटल मेडोमिटर, टिभी र स्पीकर लगायतका सामग्री हस्तान्तरण गरेको हो।"
"शंकाले मायाको हत्या, छ महिनाअघि फेसबुकमा भएको थियो चिनजान","धनगढीबैतडी : बैतडीको पञ्चेश्वरकी माया लुहार मृत्यु प्रकरणका आरोपीले हत्या स्वीकार गरेका छन्। आइतबार महेन्द्रनगरबाट पक्राउ परेका सशस्त्र प्रहरीका जवान भरतराम कोलीले हत्या स्वीकार गरेको बैतडी प्रहरीले जनाएको छ। बैतडी प्रहरीले उनलाई सोमबार सार्वजनिक पनि गरेको छ। पञ्चेश्वर गाउँपालिका४ फ्याउलीकी २१ वर्षीया माया लुहारको मंसिर १३ गते घाँटी रेटी हत्या गरेको अवस्थामा शव फेला परेको थियो भने उनीसँगै गएकी भदैनी नेहा लुहारको घाँटीमा चक्कु प्रहार गरेको अवस्थामा फेला परेकी थिइन्। प्रहरीलाई दिएको प्रारम्भिक बयानअनुसार माया र भरतबीच गएको स्थानीय निर्वाचनका बेला फेसबुकबाट चिनजान भएको हो। सशस्त्र प्रहरी गण अत्तरीया कैलालीमा प्रारम्भिक तालिममा रहेका भरतलाई मायाले बैशाखमा फेसबुकमा फ्रेन्ट सिक्वेस्ट पठाइन्। दुबै जनाको फेसबुकमा चिनजान भयो। एकै जिल्ला र नजिक गाउँ भएका उनीहरूबीच फेसबुक प्रेम थियो। भरतराम पास आउट भएपछि उनलाई स्थानीय चुनावका बेला बैतडीको पञ्चेश्वरमै खटाइयो। उनी २०७८ सालमा भर्ना भएका र यसैपाली पहिलोपटक दरबन्दीमा परेका जवान हुन्। उनले स्थानीय चुनावभरि बैतडीमा भएर पनि मायालाई भेट्न पाएका थिएनन्। उनको दरबन्दी सशस्त्र प्रहरी बल नेपाल हुल तथा दंगा व्यावस्थापन शिक्षालय पोखरामा पर्यो। चुनावलगत्तै भरत पोखरा गए। उनी पोखरामा गएका बेला मायाले आफ्नो विहे हुने कुरा चलेकाले भरतलाई लैजान भनेकी थिइन्। त्यसपछि भरत मंसिर ७ गते विदामा घर आए। उनी मंसिरको ९ गते घर पुगे। मायालाई फोन र मेसेन्जरमा कुरा गरिरहने भरतलाई भने मायाको फोन ब्यस्त रहेको मन परिरहेको थिएन। त्यो देखेपछि भदै नेहा चिच्याइन्। उनलाई पनि समातेर घाँटीमा चक्कु हाने। उनको घाटीमा अलि काटियो, उनले चक्कु समातेर प्रतिकार गरिन्। चक्कुको विड उनले तानेपछि मेरो हातको औँलाको बीचमा काटियो। अनि चक्कु खोसाखोस हुँदा टुट्यो। अलि अँध्येरो भइसकेका थियो। उनी भाग्न सफल भइन्, प्रहरीलाई दिएको बयानमा भरतले भनेका छन्। उनले बेलाबेला मायालाई फोन कससँग गरेको, कति ब्यस्त राखेको, को थियो फोन गर्ने भनेर प्रश्न गरिरहन्थे। घर आएपछि मंसिर ११ गते उनले पहिलो पटक मायालाई भेटेका हुन्। मायासँग भेट भएपछि उनले फोन खोसेर लगे। भरतले मायाको फोन लगेपछि उनको फेसबुक, ११ गते र १२ गते 'अनलाइन' राखेर विभिन्न ब्यक्तिसँग म्यासेन्जरमा कुरा गरेको प्रहरीले जनाएको छ। मायाको म्यासेन्जर चेक गरेका र उनको म्यासेन्जरबाट कुरा गरेका भरतले अरु केटाहरूसँग पनि कुराकानी भएको, मायाप्रेमका कुरा गरेको देखेर मार्ने योजना बनाएको प्रहरीलाई बयान दिएका छन्। १३ गते मायालाई फोन लैजान बोलाएँ, घरबाटै चक्कु बोकेर लगेको थिएँ। अब मायासँग विहे नगर्ने र आफूलाई धोका दिएको भन्दै रिस उठिरहेको थियो। उनी बोलाएको स्थानमा आइन्। सँगै उनकी भदैनी पनि आइन्। मैले भदैलाई मेरो फोन दिएर अलि टाढा बसेर टाइम पास गर्न भने। केहीबेर मैले क्रस प्रश्नहरू गरेँ। काँधमा हात हालेर कुरा गरेँ। गहिरो प्रेम गर्थे तर धोका दिएजस्तै लागिरहेको थियो। करिब एक घण्टा कुराकानी गरेँ। त्यसपछि खल्तीको चक्कु निकाले र अगाडिबाट घाँटीमा रेटिदिए, भरतको बयान उद्धृत गर्दै प्रहरी स्रोतले भन्यो। त्यो देखेपछि भदै नेहा चिच्याइन्। उनलाई पनि समातेर घाँटीमा चक्कु हाने। उनको घाटीमा अलि काटियो, उनले चक्कु समातेर प्रतिकार गरिन्। चक्कुको विड उनले तानेपछि मेरो हातको औँलाको बीचमा काटियो। अनि चक्कु खोसाखोस हुँदा टुट्यो। अलि अँध्येरो भइसकेका थियो। उनी भाग्न सफल भइन्, प्रहरीलाई दिएको बयानमा भरतले भनेका छन्। भरतको हातको औँलाहरूको बीचमा तीन टाँका पनि लागेको छ। प्रहरीले घटनास्थल शिवनाथ गाउपालिका६ को नेपाल टेलिकमको टावर नजिकै भरतको टोपी र नजिकै टुटेको रगतले लतपतिएको चक्कु बरामद गरेको छ। नजिकै मायाको फोन पनि प्रहरीले फेला पारेको जनाएको छ। मायाको फोन, हत्याका दिन भरतले प्रयोग गरेको टोपी र उसले लगाएको ट्रयाक सुट पनि प्रहरीले बरामद गरेको छ, बैतडीका प्रहरी नायव उपरीक्षक प्रेमबहादुर शाहीले भने। हत्यापछि भागेका भरत दुई दिनसम्म डडेल्धुराको चौतारी होटलमा बसेको पाइएको प्रहरीले जनाएको छ। त्यहाँबाट साथीसँग केही रकम मागेर भारततिर जान खोजेका उनलाई शनिबार कञ्चनपुर प्रहरीले महेन्द्रनगरमा पक्राउ गरेको थियो। भरतले फोन लैजान भनि बोलाएपछि माया र भदैनी नेहा मंसिर १३ गते लुगा सिलाउने बहानामा घटनास्थल गएका थिए। साँझ अबेरसम्म पनि घर नफर्किएपछि दुबैको खोजी भएको थियो। खोजी गर्दा मंसिर १४ गते बुधबार नेहा घाइते अवस्थामा भेटिएकी थिइन् भने मायाको हत्या गरिएको अवस्थामा शिवनाथ६ को नेपाल टेलिकमको टावर नजिकै शव फेला परेको थियो। मृतक मायाका दाजु टिंकुराम लुहारले १५ गते भरतको नाममा किटानी जाहेरी दिएका थिए। मृत माया स्थानीय तहको निर्वाचन र प्रदेश तथा प्रतिनिधिसभा सदस्य निर्वाचनमा म्यादी प्रहरीको रूपमा कार्यरत थिइन्। मुलुकी अपराध संहिता, २०७४ को परिच्छेद १२ को दफा १७७ ज्यान मार्ने नियतले काम गर्न नहुने र परिच्छेद १२ को १८३ ज्यान मार्ने उद्योग गर्न नहुने मुद्दा शीर्षकमा सोमबार जिल्ला अदातलाट १० दिनको म्याद थप गरी अनुसन्धान अघि बढाइएका प्रहरीले जनाएको छ।"
स्कुटर दुर्घटना हुँदा चालकको मृत्यु,काठमाडौं : रुपन्देहीको सिद्धार्थनगर नगरपालिका३ मा आज स्कुटर दुर्घटना हुँदा चालकको मृत्यु भएको छ। मृत्यु हुनेमा रुपन्देहीकै तिलोत्तमा नगरपालिका४ का ३६ वर्षीय हरी भण्डारी रहेका छन्। आज बिहान ८ बजे बेलहियाबाट भैरहवातर्फ जाँदै गरेको लु ८९ प २९ ८६ नम्बरको स्कुटर अनियन्त्रित भएर पल्टिएको जिल्ला प्रहरी कार्यालय रुपन्देहीले जानकारी दिएको छ।
लैंगिक हिंसा न्यूनीकरणमा धर्म गुरुहरूको महत्वपूर्ण भूमिका,"काठमाडौं : महिलामाथि हुने विभिन्न खाले हिंसा न्यूनीकरणमा धर्म गुरुहरूको महत्वपूर्ण भूमिका रहने विज्ञहरूले धारणा राखेका छन्। सोमबार राजधानीमा सम्पन्न एक कार्यक्रममा महिला हिंसा अन्त्य र लैंगिक समानताका लागि सरोकारवाला निकायहरू एकै ठाउँमा रहेर आआफ्नो भूमिकामा प्रतिवद्ध रहनुपर्ने विज्ञहरूले औंल्याएका छन्। राष्ट्रिय अन्तर धार्मिक सञ्जाल नेपाल (निरन नेपाल)को आयोजनामा सम्पन्न कार्यक्रममा गैरसरकारी संस्था महासंघ ललितपुरकी सचिव नन्दा ताम्राकारले बालविवाह न्यूनीकरण र प्रजनन स्वास्थ्यका समस्याका विषयमा सचेतना जगाउन पनि धर्म गुरुहरूको भूमिका महत्वपूर्ण रहने बताइन्। संस्थाकी कार्यक्रम संयोजक नहिदा बानुले सञ्चालन गरेकी कार्यक्रममा सामूदायिक रेडियो प्रशारक संघका व्यवस्थापक दिपक आचार्यले सबै धर्मले एउटा आचरणमा बाँध्न, मानवभित्र माया प्रेम जगाउन, परोपकारको भावना वृद्धि गर्न सिकाएको बताए। यद्यपि हाम्रा केही परम्परागत हानिकारक अभ्यासले गर्दा समाजमा हिंसा, दुर्व्यवहार र एक आपसमा असमानताको भाव बढेको उनको भनाइ छ। मानव शरिरमा भएका अंग अंगबीचमा पनि विभेद हुने भएकाले यस्ता विभेद हटाउन धर्म गुरुहरूले नै भूमिका खेल्नुपर्ने उनको सुझाव छ। समाजमा यस्ता विषयमा चेतना फैलाउन र नीतिनिर्माण तहलाई घचघचाउन सञ्चार माध्यमले पहलकदमी गर्न सक्ने उनले बताए। लैंगिक हिंसा न्यूनीकरणमा सरोकारवालाको भूमिका विषयक उक्त कार्यक्रममा राष्ट्रिय महिला आयोगकी प्रवक्ता चमिना भट्टराईले सबै धर्मको एउटै उदेश्य भनेको शान्ति कायम गर्नु रहेको र शान्ति भएपछि सम्वृद्धि हुने र सम्बृद्धिले नै विकास हुने विचार राखिन्। झगडाको लागि कुनै ठूलो निहुँ नै हुँदैन र त्यो झगडा गर्नुपर्ने विषय नै नहुँदा नहुँदै पनि महिलाका विभिन्न झगडाहरू आयोगसम्म आइपुग्ने उनले बताइन्। यस्ता घरेलु हिंसा तथा विवादलाई मिलाउन अनकौं प्रयत्न गर्दा पनि आफूहरू सफल हुन नसक्ने बताउँदै उनले भनिन्, हामीले धर्मकै माध्यमबाट समाजमा रुपान्तरण ल्याउन सक्छौं। महिला आयोगले पनि सातै प्रदेशमा यस्ता हानिकारक अभ्यास विरुद्धका कार्यक्रम गर्दै आएका छौं। यी सबै कार्यक्रमका उदेश्य पनि शान्ति कायम गर्नु नै हो। पाटन अस्पतालस्थित एकद्वार संकट व्यवस्थापन केन्द्रकी सहायक प्राध्यापक डा सिर्जना कुँवरले २०७६ सालसम्म हिंसाको चरम सिमासम्म पुगिसकेका प्रभावितहरू आउने गरेका बताइन्। पहिले जवरजस्ती करणी, जवरजस्ती करणीको उद्योग, अभद्र व्यवहार लगायतका घटना आउने गरेकोमा अहिले शाररिक हिंसाका साथै मानसिक हिंसाका घटनाका पीडित पनि आउने गरेका उनले औंल्याइन्। केन्द्र स्थापना भएसँगै २०७५ सालमा ५५ जना यस्ता प्रभावितलाई सेवा दिइएकोमा यो वर्ष मंसिरसम्ममा करिव १०२ जना प्रभावितलाई सेवा दिएको उनले जानकारी दिइन्। हाडनाता करणीको एक पीडितको उदाहरण दिँदै उनले भनिन्, १८ वर्षिय दाजुले १२ वर्षिया बहिनीलाई बारम्बार करणी गर्दा उनी गर्भवती भइन्। तर उनका आमाबाबुले समाज र धर्मको नाममा छोरीलाई तँ चुप लागेर बस्, हाम्रो यही एउटा छोरा हो। यो पनि जेल गए हामीलाई दागबत्ति कसले दिन्छ ? तैले सुत्दा किन कोठामा चुकुल लगाएर बसिनस् भनेर उल्टै छोरीलाई हप्काएको पाइयो। सामाजिक सोच र संस्कारले गर्दा छोरीहरूले घरबाटै वा आफ्नै आमाबाबुबाट नै विभेद र हिंसा भोग्नु परेको उनले गुनासो पोखिन्। मानव अधिकार आयोगकी अधिकृत कल्पना आचार्यले आयोगले मानव अधिकार उल्लंघनका विभिन्न घटनाका सन्दर्भमा सरकारलाई सिफारिस गरेपनि ती कार्यान्वयनमा नआएकाले धार्मिक गुरुहरूलगायतका सरोवारवाला निकायको सामूहिक प्रयासले त्यसको कार्यान्वयनमा पहल गर्नुपर्ने बताइन्। राज्यलाई खबरदारी गर्ने र उत्तरदायी बनाउने काममा सबैलाई सक्रिय हुन उनले सुझाइन्। धर्मको उदेश्य सद्भाव, सदाचारिता, सबै सुखी र खुसी हुने भने भै मानव अधिकारको उदेश्य पनि सबैले सम्मानित र मर्यादित तरिकाले जीवन जिउन पाउने रहेको बताइन्। तर सबैभन्दा दुखको कुरा भनेको हिंसाको उजुरी नै नपर्नु रहेको उनले सुनाइन्। उनका अनुसार गत वर्ष लैंगिक हिंसाका १८६ उजुरी आयोगमा परेका छन्। महिला हिंसा विरुद्धको १६ दिने अभियानमा निरान नेपाल ललितपुर महानगरपालिकाको मुल समारोहमा सुचीकृत भएर यस अभियानमा क्रियाशील छ। ललितपुर महानगरपालिकाकी प्रमुख महिला विकास अधिकृत महेश्वरी विष्टले समाजमा अशिक्षित मात्र नभई पढेलेखेका महिला पनि हिंसा पीडित रहेका बताइन्। हिंसा न्यूनीकरणका लागि १६ दिने अभियानका क्रममा मात्र नभई सबै जना मिलेर वर्ष भरि नै काम गर्ने सोचका साथ महानगरपालिकाले कार्ययोजना निर्माण गरिरहेको उनले जानकारी दिइन्। कार्यक्रममा निरक नेपालकी उपाध्यक्ष रतिदेवी जोशी श्रेष्ठले लैंगिक हिंसा न्यूनीकरणमा धार्मिक गुरुहरूको भूमिका महत्वपूर्ण रहेकाले सम्पूर्ण धर्मका गुरुहरूलाई एकै ठाउँमा राखेर विभिन्न किसिमको नीति निर्माण गर्नुपर्ने आवश्यकता रहेको औंल्याइन्।"
"१४ महिला स्वास्थ्य स्वयमसेविकालाई बिदाइ, १२ सम्मानित","मुगु : मुगुमा १२ जना उत्कृष्ट स्वास्थ्य स्वयमसेविकालाई नगदसहित सम्मान गरिएको छ भने १४ जना उमेर हदका कारण बिदाइ गरिएको छ। मातृ तथा शिशु स्वास्थ्य परियोजना लागु भएका चार स्थानीय तहका २२ वडाका १२ जना महिला स्वास्थ्य स्वयमसेविकालाई नगद ८ हजारका दरले सम्मान गरिएको छ। जिल्लाका २ सय १६ मध्ये ६० वर्ष उमेर पुगेका १४ जनालाई नगद २० हजारसहित बिदाइ गरिएको हो। कोरिया इन्टरनेशनल करर्पोरेसन एजेन्सी (कोईका) र गुड नेर्वस इन्टरनेशनलको आर्थिक सहयोगमा चार स्थानीय तहमा परियोजना लागू भएको छ। मासिक प्रतिदन, नियमित आमा समूहको बैठक, पोषण तथा खोपका बारेमा समुदायमा गरेको उल्लेखनीय कामका आधारमा सम्बन्धित स्थानीय तहले छनौट गरी सिफारिस गरेका नगदसहित मायाको चिनोले सम्मान गरिएको थियो। जिल्ला स्वास्थ्य कार्यालयले उमेर हद पुगेका १४ जना स्वयमसेविकालाई नगद २० हजार र सम्मानपत्रका साथ बिदाइ गरिएको प्रमुख उमेश गौतमले जानकारी दिए।"
जसपाको निर्णयले प्रदेश १ मा सरकार बनाउन एमालेलाई सकस,"विराटनगर : जनता समाजवादी पार्टीका अध्यक्ष उपेन्द्र यादवको अभिव्यक्तिपछि प्रदेश १ मा सरकार गठनको प्रक्रिया अन्योल बनेको छ। यादवले आइतबार एमालेसँगको चुनावी गठबन्धनले निरन्तरता नपाउने बताएपछि प्रदेश १ मा सरकार गठन अन्योल बनेको हो। एमाले नेतृत्वको गठबन्धन र सत्ता गठबन्धन दुवैले बहुमत पुर्याउने नदेखिएपछि प्रदेश १ को सरकार गठनमा अन्योल उत्पन्न भएको हो। सरकार गठनका लागि यसअघि एमालेलाई बहुमत पुग्ने देखिए पनि अध्यक्ष यादवको अभिव्यक्तिपछि त्यो सम्भावना पनि टरेको छ। समानुपातिकतर्फको मतगणना सम्पन्न भएसँगै प्रदेश १ को पहिलो पार्टी बनेको एमालेका लागि सरकार गठनका निम्त्ति बहुमत पुग्ने देखिएको थियो। संसदीय निर्वाचनमा सबैभन्दा बढी सिट सुरक्षित गरी प्रदेश १ को पहिलो पार्टी बनेको एमालेले आगामी पाँच वर्षको नेतृत्व गर्ने सम्भावना देखिएको थियो। प्रत्यक्षतर्फ २५ र समानुपातिकतर्फ १५ गरी एमाले एक्लैले ४० सिट सुरक्षित गर्दा राप्रपाको ६ र जसपाको १ सिट जोड्दा एमालेलाई सरकार गठनका लागि बहुमत पुग्ने देखिएको थियो। तर, चुनावी गठबन्धनले आगामी दिनमा निरन्तरता पाउने वा नपाउने विषयमा दुईमत देखिएपछि सरकार गठन पनि अन्योफलमा परेको छ। कूल ५६ वटा प्रदेश निर्वाचन क्षेत्र रहेको प्रदेश १ मा ३७ जना प्रदेशसभा सदस्यहरु समानुपातिक पद्धतिबाट निर्वाचित हुने गर्छन्। ९३ सदस्यीय प्रदेशसभामा सरकार गठनका लागि ४७ जना सांसदको समर्थन आवश्यक पर्छ। तर, हालः एमाले नेतृत्वको गठबन्धन र सत्ता गठबन्धन दुवैलाई बहुमत पुर्याउन हम्मेहम्मे परेको छ। प्रत्यक्षमा १७ र समानुपातिकमा १२ गरी २९ सिटमा जित हासिल गरेको नेपाली कांग्रेसलाई पनि बहुमत पुर्याउन थप १ सिटको आवश्यकता परेको छ। निर्वाचनमा कांग्रेसले २९ सिट सुरक्षित गर्दा नेकपा (माओवादी केन्द्र)ले १३ र नेकपा (एकीकृत समाजवादी) ले ४ सिटमा जित हासिल गरेको छ। सत्ता गठबन्धनसँग ४६ जना सांसदको समर्थन छ। यद्यपि, जसपाले भने सत्ता गठबन्धनसँगको सहकार्यमा सरकारमा जाने गृहकार्य गरिरहेको स्रोतको दाबी छ। जसपा सरकारमा सामेल भए सत्ता गठबन्धनलाई बहुमतका लागि ठ्याक्कै ४७ जना सांसदको समर्थन प्राप्त हुने देखिन्छ।"
"कांग्रेस नेतृत्वको गठबन्धनलाई निरन्तरता दिने सहमति, संयुक्त विज्ञप्ति आउँदै","काठमाडौं : सत्ता गठबन्धनको बैठकले यही गठबन्धनलाई निरन्तरता दिने सहमति गरेको छ। बालुवाटारमा सोमबार बसेको बैठकले नेपाली कांग्रेस नेतृत्वको गठबन्धनलाई निरन्तरता दिने सहमति गरेको हो। गठबन्धन दलहरूले आजै संयुक्त विज्ञप्ति जारी गर्ने बताइएको छ। कांग्रेसका वरिष्ठ नेता रामचन्द्र पौडेलले यही गठबन्धनलाई निरन्तरता दिने सहमति भएको बताए। 'यही गठबन्धनलाई निरन्तरता दिने सहमति भएको छ। गठबन्धन दलहरूले केहीबेरमै संयुक्त विज्ञप्ति जारी गर्दैछ,' सञ्चारमाध्यमसँग उनले भने। माओवादी केन्द्रको पदाधिकारी बैठकले अन्य विकल्पमा पनि छलफल गर्ने निर्णय गरेपछि कांग्रेस सशंकित बनेको नेताहरुको भनाइ छ। पहिलो दल बनेको कांग्रेसले सत्ता समीकरणकै विषयमा छलफल गर्न आज गठबन्धन दलहरूको बैठक डाकेको हो। बैठकमा नेपाली कांग्रेसबाट वरिष्ठ नेता रामचन्द्र पौडेल, पार्टी उपसभापति पूर्णबहादुर खड्का र सञ्चार तथा सूचना प्रविधिमन्त्री ज्ञानेन्द्रबहादुर कार्की सहभागी थिए। त्यस्तै माओवादीबाट अध्यक्ष पुष्पकमल दााहल प्रचण्ड र नारायणकाजी श्रेष्ठ, नेकपा एकीकृत समाजवादीबाट अध्यक्ष माधवकुमार नेपाल र महासचिव बेदुराम भुसाल सहभागी छन् भने जनमोर्चाबाट दुर्गा पौडेल सहभागी थिए।"
समानुपातिकतर्फको मतगणना मंगलबार सकिने,"काठमाडौं : यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक प्रणालीतर्फ दुवै संसद्को सबै मतगणना मंगलबार सकिने छ। प्रत्यक्षतर्फको मतगणना सोमबार नै सकिएको छ। निर्वाचन आयोगको सूचना प्रणालीमा प्रविष्ट भएअनुसार प्रतिनिधिसभामा सो प्रणालीतर्फ हालसम्म एक करोड चार लाख ३० हजार चार सय ३९ मतगणना सकिएको छ। सो प्रणालीतर्फ अब स्याङ्जा क्षेत्र नं २, दोलखा र बाजुराको केही मतगणना हुन बाँकी रहेको आयोगका सहायक प्रवक्ता कमल भट्टराईले जानकारी दिए। मतगणनाको परिणाम आइसकेपछि आयोगमा दलहरूले बुझाएको समानुपातिकका उम्मेदवारको बन्दसूचीका आधारमा दलहरूले पाउने सिट सङ्ख्यासहित नाम सिफारिसका लागि आयोगले दलहरूलाई पत्राचार गर्नेछ। सोका लागि दलहरूले प्रतिनिधिसभातर्फ सात दिन र प्रदेशसभातर्फ तीन दिन समय पाउनेछन्।"
विद्यार्थीलाई कारबाही गर्ने निर्णयबाट 'ब्याक' भए मेयर,"महोत्तरी : विद्यार्थी निष्काशन गर्ने खबर सामाजिक सञ्जालमा आलोचित भएपछि गौशाला नगरपालिकाको कार्यालयले अन्ततः विद्यार्थी निष्काशन गर्ने निर्णय फिर्ता लिएको छ। जसअनुसार गौशालास्थित राष्ट्रिय माध्यमिक विद्यालय नवराजपुरका कक्षा ९ र १० का पढने विद्यार्थीहरू पूर्ववत रूपमा शिक्षण गतिविधिमा सक्रिय भएका छन्। आज बिहान नगरप्रमुख डा दिपेन्द्र महतो लगायतका टोली विद्यालयमा पुगेर विद्यार्थी निष्काशन गर्ने निर्देशनलाई उल्टाइएको हो। सोमबार बिहान नगरप्रमुखसँग आएको टोलीले विद्यालय व्यवस्थापन समितिका पदाधिकारी, अभिभावक र शिक्षकहरूसँग परामर्श गरी आन्दोलित विद्यार्थीहरूलाई विना शर्त पढाइनेमा सहमति जनाएका हुन्। आइतबार शिक्षकको माग गर्दै विद्यार्थीहरू आन्दोलित भएको भन्दै नगरप्रमुख महतोले एक साताका लागि आन्दोलित विद्यार्थीलाई विद्यालयबाट निष्काशन गर्ने मौखिक निर्देशन दिएको थियो। विद्यार्थी निष्काशन गर्ने खबर सामाजिक सञ्जालमा आलोचित भएपछि सो निर्णयलाई एकाएक उल्टाएर पठनपाठनलाई निरन्तरता दिइएको विद्यालयका प्रधानाध्यापक शुभकरण यादवले जानकारी दिए। प्रधानाध्यापक यादवले भने, नजिकमा आइरहेको परीक्षालाई ध्यानमा राखेर सो निर्णयप्रति नगरप्रमुखले सच्चाइएको हो। नगरप्रमुख आज विहान विद्यालयमा आएर ती विद्यार्थीहरूलाई पढाउनका लागि निर्देशन दिएपछि कक्षा ९ र १० का विद्यार्थीहरू नियमित रूपमा पठनपाठनमा सक्रिय भएका छन्। नगरपालिकाको कार्यालयले सार्वजनिक गरेको नगरशिक्षकको अन्तिम नतिजापछि केही दिनमै सो विद्यालयमा आवश्यक मात्रामा शिक्षक पठाइने गौशाला नगरपालिकाको कार्यालय स्रोतले जनाएको छ।"
चिसोले छेक्न सकेन मर्निङ वाकको क्रेज,"विराटनगर : विराटनगर र आसपास मङ्सिर सुरु भएयता बिहानपख चिसो ह्वात्तै बढेर गएको छ। चिसो मौसममा कतिपय व्यक्ति न्यानो सिरक छाड्न मान्दैनन्। अबेरसम्म सुत्ने र उठेपछि चिया वा कफीको चुस्कीको साथमा पत्रिका पढ्ने इच्छा हुन्छ। तर आफ्नो शरीरको स्वास्थ्यप्रति सजग र सतर्क व्यक्ति पनि छन् जो एकाबिहानै मर्निङ वाकमा निस्कने गरेका छन्। आफ्नो नियमित मर्निङ वाकलाई न त वर्षाले रोक्यो न त घामले नै रोक्यो। विराटनगरमा मर्निङ वाकको क्रेजलाई बढ्दो चिसोले पनि रोक्न सकेको छैन। विराटनगर१ का द्वारिका रायमाझीले मर्निङ वाक थालेको पनि वर्षौँ भइसक्यो। उनी नियमित मर्निङ वाकका लागि सडकमा निस्कने गर्छन्। उच्च रक्तचापको समस्या देखिएपछि रायमाझीले चिकित्सकको सल्लाहमा मर्निङ वाक थालेका हुन्। मर्निङ वाकपछि रायमाझीले आफूलाई तन्दुरूस्त र फुर्तिलो पाएका छन्। रायमाझीलाई मर्निङ वाकमा साथ दिने जनार्दन थापाले शरीरलाई फिट राख्न नियमित हिँड्ने गरेको बताए। उनले आधा घण्टा जति पसिना बगाएरै हिँड्दा आफूलाई फाइदा पुगेको बताए। जस्तोसुकै परिस्थितिमा पनि अपर्णा धनावत दैनिक ५० मिनेट मर्निङ वाक गर्छन्। आफ्नो स्वास्थ्यप्रति सजग धनावतले विगत १० वर्षदेखि मर्निङ वाक गर्दै आएका छन्। वास्तविक उमेरभन्दा कम देखिनु धनावतको राज नै मर्निङ वाक हो। उहाँले मर्निङ वाकले सम्पूर्ण मांशपेशीको व्यायाम हुने अनि मानसिक र शारीरिक थकान मेट्ने बताए। सिक्किम मणिपाल कलेजमा इन्टर्न गरिरहेका फिजियोथेरापिस्ट ऋषभ गौतमले मर्निङ वाकले शरीरलाई सन्तुलनमा राख्न मद्दत गर्ने बताए। उनले मर्निङ वाकका नाममा धपेडी हुने गरी कुद्ने र हिँड्ने गर्नाले शरीरलाई फाइदाभन्दा बेफाइदा हुने बताए। गौतमले स्वास्थ्य अनुकूल हुने गरी मर्निङ वाक, जगिङ, व्यायाम गरे जटिल बन्दै गएका मधुमेह, रक्तचाप, मुटु रोगबाट टाढा रहन सकिने बताए। रासस"
तीव्र गतिमा सवारी चलाउने ३९ जना चालकलाई कारबाही,"काठमाडौं : ट्राफिक प्रहरीले तीव्र गतिमा सवारी चलाउने ३९ जना चालकलाई कारबाही गरेको छ। ललितपुरको सानेपा र भक्तपुरमा गरिएको चेकिङमा तोकिएको गति भन्दा बढी गतिमा सवारी साधन चलाएका चालकलाई कारवाही गरिएको हो। काठमाडौँको चुच्चेपाटी र कलंकीमा सोमबार दिउँसो गरिएको सवारी साधनको विशेष चेकिङका क्रममा ती सवारीलाई कारबाही गरेको हो। ट्राफिक प्रहरीको विशेष चेकिङमा बम्पर गार्ड ननिकाल्ने ११८ वटा सहित यान्त्रिक अवस्था ठिक नभएका ४९ र तिब्र गतिमा सवारी साधन चलाउने ३९ जना चालकलाई कारबाही गरिएको काठमाडौं उपत्यका ट्राफिक प्रहरी कार्यालयले जनाएको छ। यान्त्रिक चेकिङका क्रममा अवस्था ठिक नभएका बस, माइक्रोबस, पानी ट्याङकर, मिनी ट्रक र पिकअप भ्यान लगायतका ४९ वटा सवारी साधनका चालकलाई पनि कारबाही गरेको छ। कार्यालयका सहप्रवक्ता एंव प्रहरी उपरिक्षक अवदेश विष्ट क्षेत्रीका अनुसार तालिम प्राप्त दक्ष प्राविधिक सहितको टोलिद्धारा आज दिउँसो दुई सय (२००) वटा सवारी साधन चेकजाँच गर्दा ब्रेकको अवस्था ठिक नभएका, वाइफर ठिक नभएका, लाइटहरु नभएका र टायर धेरै घिसिएका ४९ वटा सवारी साधनलाई कारवाही गरिएको हो। साथै बम्पर गार्ड ननिकालिएका ११८ वटा सवारी साधनलाई पनि आजै ट्राफिक प्रहरीले कारवाही गरेको छ।"
बालुवाटार बैठकको निर्णय : गठबन्धनलाई निरन्तरता दिनु जरुरी छ (विज्ञप्तिसहित),काठमाडौं : गठबन्धको बैठकले वर्तमान गठबन्धनलाई निरन्ता दिने मोटामोटी सहमति गरेको छ। संयुक्त विज्ञप्ति जारी गर्दै गठबन्धनले भनेको छ प्रतिनिधिसभा र प्रदेशसभा निर्वाचनको नतिजाले वर्तमान गठबन्धनको आवश्यकता र सान्दर्भिकतालाई पुनः पुष्टि गरेको छ। मुलुमका सामु विद्यमान चुनौतीहरूको सामना गर्नुपर्ने आवश्यकताले पनि यो गठबन्धनलाई निरन्तरता दिनु जरुरी छ।' निर्वाचनको नतिजाले राजनीतिक स्थायित्व र आर्थिक समृद्धिको बाटोमा आपसी सहमति र सहकार्यका साथ मिले अघि बढ्नुपर्ने स्पष्ट सन्देश दिएको विज्ञप्तिमा उल्लेख छ।
बागमती प्रदेशमा डेंगु संक्रमित ४२ हजार बढी,"काठमाडौं : लामखुट्टेको टोकाइबाट हुने डेंगु रोगको सङ्क्रमणबाट बागमती प्रदेशमा हालसम्म बिरामीको सङ्ख्या ४२ हजार सात पुगेको जानकारी दिइएको छ। बागमती प्रदेशमा साउनको दोस्रो हप्तादेखि आजसम्ममा डेंगुबाट सङ्क्रमितको सङ्ख्या ४२ हजार सात पुगेको बागमती प्रदेशको स्वास्थ्य निर्देशनालयले जनाएको छ। डेंगुबाट प्रभावित भएको प्रदेशका जिल्लामा सबैभन्दा बढी काठमाडौं र सबैभन्दा कम रसुवा जिल्ला रहेको छ। काठमाडौं जिल्लामा ११ हजार एक सय २७ डेंगुका बिरामी फेला परेका छन्। रसुवा जिल्लामा ११ मा मात्र डेंगुका सङ्क्रमित फेला परेको बताइएको छ। डेंगुको सङ्क्रमणबाट ललितपुरमा नौ हजार छ सय तीन, मकवानपुरमा पाँच हजार आठ सय २२, भक्तपुरमा एक हजार एक सय २४, चितवनमा तीन हजार एक सय ५९, धादिङमा एक हजार छ सय ४५, काभ्रेमा पाँच सय ३६, रामेछापमा दुई सय ३४ बिरामी भएका छन्। यसैगरी सिन्धुपाल्चोकमा दुई सय नौ, नुवाकोटमा, दुई सय ७३, सिन्धुलीमा एक सय ७० र दोलखा जिल्लामा एक सय चार जना बिरामी भएको सो निर्देशनालयबाट प्राप्त विवरणमा जनाइएको छ। त्यसैगरी प्रदेशमा हालसम्म डेंगु सङ्क्रमणका कारण मृत्यु हुनेको सङ्ख्या २३ पुगेको बताइएको छ। काठमाडौंका सात, सिन्धुली र रामेछापका तीनतीन, ललितपुर, काभ्रे, मकवानपुर र चितवनका दुईदुई र धादिङका एकएक जनाको मृत्यु भएको छ।"
म्यानमार दूतावास अगाडि प्रदर्शन गर्ने दस जना विद्यार्थी पक्राउ,काठमाडौं : ललितपुरको भैंसेपाटीस्थित म्यानमार दूतावास अगाडि प्रदर्शनमा उत्रिएका विद्यार्थीहरूलाई प्रहरीले पक्राउ गरेको छ। म्यानमारमा सरकारविरुद्ध प्रदर्शन गर्ने सात जनालाई मृत्युदण्डको सजाय सुनाएपछि विरोधमा उत्रिएका नेपाल विद्यार्थी संघ सम्बद्ध विद्यार्थीहरूलाई प्रहरीले पक्राउ गरेको हो। निषेधित क्षेत्रमा प्रदर्शन गरेको भन्दै उनीहरूलाई पक्राउ गरिएको प्रहरीले जनाएको छ। म्यानमारको सैनिक अदालतले डागन विश्वविद्यालयका सात जना विद्यार्थीलाई मृत्युदण्डको सजाय सुनाएको थियो। तस्बिर : अभिषेक महर्जन
तेस्रो विराटनगर बास्केटबल प्रतियोगिता : बिकेभिएम स्कुलको विजयी सुरुवात,विराटनगर : तेस्रो संस्करणको विराटनगर बास्केटबल कप सुरु भएको छ। विराटनगर बास्केटबल एकेडेमीको आयोजनामा सोमबारदेखि उक्त प्रतियोगिता सुरु भएको हो। सोमबार विराटनगरस्थित कोबास कलेजको बास्केटबल कोर्डमा भएको उद्घाटन खेलमा पुरुषतर्फ सगरमाथा स्कुललाई ३६१४ अङकले पराजित गर्दै बिकेभिएमले विजयी सुरुवात गरेको छ। महिलातर्फको खेलमा पनि बिकेभिएमले नै जित हाँसिल गरेको छ। सगरमाथा स्कुललाई ३४ अङकले पराजित गर्दै बिकेभिएम विजयी भएको हो। पुरुष र महिलातर्फको खेलमा क्रमशः गुनानन्द यादव र प्रशना राउत उत्कृष्ट खेलाडी घोषित भएका छन्। विद्यालयस्तरीय तेस्रो विराटनगर बास्केटबल प्रतियोगितामा महिला र पुरुष गरी ८ वटा टिमको सहभागिता रहेको कार्यक्रम संयोजक मुकेश यादवले बताएका छन्। बास्केटबल प्रतियोगिताको फाइनल खेल २३ गते हुने उनले जानकारी दिएका छन्। बास्केटबल कपको पहिलो संस्करण विराटनगरको सगरमाथा स्कुल र दोस्रो संस्करण भने इटहरीको विश्व आदर्श स्कुलले जितेको थियो।
ट्रिपरको ठक्करबाट मोटरसाइकल चालकको मृत्यु,काठमाडौं : रुपन्देहीको शुद्धोधन गाउँपालिका२ हिरापुरमा सोमबार ट्रिपरको ठक्करबाट मोटरसाइकल चालकको मृत्यु भएको छ। रा १ ख ७१३ नम्बरको बालुवा बोकेको टिपरले विपरीत दिशातर्फ जाँदै गरेको लु २० प १९ ५७ नम्बरको मोटरसाइकललाई आज बिहान ९ बजे ठक्कर दिएको थियो। दुर्घटनामा गम्भीर घाइते भएका रुपन्देहीकै बुटवल१६ का ३८ वर्षीय शालिकराम शर्मा मरासिनीको उपचारका क्रममा लुम्बिनी प्रादेशिक अस्पतालमा पौने १० बजे मृत्यु भएको इलाका प्रहरी कार्यालय रन्यौराले जनाएको छ। ट्रिपरसहित चालकलाई प्रहरीले नियन्त्रणमा लिएको छ।
एकीकृत समाजवादी प्रवेश गरे 'दिपक मनांगे',"काठमाडौं: मनाङ प्रदेश सभा २ बाट प्रदेश सभा सदस्य विजयी बनेका राजीव गुरुङ (दिपक मनांगे) नेकपा एकीकृत समाजवादीमा प्रवेश गरेका छन् । उनले स्वतन्त्र उम्मेदवारका रुपमा मनाङ प्रदेश सभा२बाट निर्विरोध निर्वाचित भएका थिए । गुरुङले आज एक वक्तव्य जारी गर्दै आफू एकीकृत समाजवादीमा प्रवेश गरेको उल्लेख गरेका छन् । उनले परिवर्तित परिस्थितिमा एक्लै रहनुभन्दा राजनीतिक पार्टीको संगठनमा आवद्ध भई त्यसका नीति, विचार र सिद्धान्तबाट निर्देशित हुँदै अघि बढ्नु उपयुक्त हुने ठहर गर्दै पार्टी प्रवेश गर्ने निष्कर्षमा पुगेको बताएका छन् । 'राजनीति कमाउन होइन सेवाभावले निस्वार्थ रुपमा जनताप्रति समर्पित भएर गरिने कार्य हो । यसलाई विकृत हुनबाट जोगाउनु आजको आवश्यकता र हाम्रो दायित्व हो । यही कुरालाई मनन गर्दै मैले स्वतन्त्र रुपमा रही जनताको सेवा गर्ने निर्णय गरेको थिएँ,' वक्तव्यमा उनले भनेका छन्, 'तर, परिवर्तित परिस्थितिमा एक्लै रहनुभन्दा राजनीतिक पार्टीको संगठनमा आवद्ध भई त्यसका नीति, विचार र सिद्धान्तबाट निर्देशित हुँदै त्यसको बलमा गरिने पहलकदमी तथा जनसेवा थप प्रभावकारी हुने निश्कर्षमा म पुगेको छु ।' उनले भनेका छन्, 'मेरो उद्धेश्यसँग मेल खाने नीति, सिद्धान्त र विचार नेपालमा रहेका राजनीतिक दलहरूमध्ये नेपाल कम्युनिष्ट पार्टी एकीकृत समाजवादीमा पाएँ । एकीकृत समाजवादीका नेता कार्यकर्ताको स्वच्छ छवी, मुलुकका लागि केही गरौँ भन्ने धारणा र दृष्टिकोणबाट प्रभावित भई यो पार्टीमा आजैका मितिदेखि आवद्ध हुँदैछु । अब यही पार्टीको मार्ग निर्देशन अनुरुप जनसेवामा सक्रिय रहने सबैमा हार्दिक अनुरोध गर्दछु ।' गुरुङमा नेकपा एकीकृत समाजवादी पार्टीका अध्यक्ष माधवकुमार नेपालले पार्टीमा स्वागत गरेका थिए । उनले मनाङ प्रदेश सभा २ बाट विजयी गराउन भूमिका खेल्ने सबैलाई धन्यवाद पनि दिएका छन्।"
भक्तपुरमा योमरी प्रदर्शन हुने,"भक्तपुर : नेवार समुदायले योमरी पूर्णिमाको दिन पकाएर खाने योमरी (मनपर्ने रोटी) को प्रदर्शन हुने भएको छ। भक्तपुर नगरपालिकाले मंसिर २४ गते नगरको दत्तात्रयमा दिउँसो २ बजेदेखि साँझ ७ बजेसम्म योमरी प्रर्दशनी गर्न लागेको हो। प्रदर्शनीमा आआफ्नो योमरी प्रदर्शन गर्न चाहने नगरवासीले मंसिर २१ गते बिहान ११ बजेभित्र वडा नम्बर ८ , ९ र १० को वडा कार्यालयमा नाम दर्ता गर्नुपर्ने छ। त्यहाँ नाम दर्ता गरेका विभिन्न नगरवासी परिवारले बनाएका योमरीका विभिन्न परिकारहरू प्रर्दशन गर्ने जनाइएको छ। प्रदर्शनीका क्रममा सांस्कृतिक प्रदर्शनी, खाद्यान्न उत्सव र सन्ध्याकालीन सांस्कृतिक सम्पदा पदयात्रा पनि गरिने छ। सन्ध्याकालीन सांस्कृतिक सम्पदा पदयात्रा भक्तपुरको दरवार क्षेत्रबाट दिउँसो २ बजे सुरु हुने छ। त्यसपछि दिउँसो २ बजेदेखि बेलुकी सात बजेसम्म दतात्रयमा योमरी प्रदर्शनी, सांस्कृतिक प्रदर्शनी र खाद्यान्न उत्सव हुने कार्यालयले जनाएको छ। वडा नम्बर ९ का वडाध्यक्ष रवीन्द्र ज्याख्वले पर्यटन व्यावसायलाई आर्कषित गर्ने हेतुले योमरी प्रर्दशनी गर्ने भएको जानकारी गराए। त्यस क्रममा आन्तरिक तथा बाह्य पर्यटकसहित सहभागी गराई संध्याकालीन सास्कृतिक सम्पदा पदयात्रा गर्दै सांस्कृतिक महत्वको बोकेका सम्पदाहरू परिचय दिने कार्यक्रम रहेको उनले सुनाए। भक्तपुरको सम्पदा क्षेत्र घुम्ने योजनाका साथ यो कार्यक्रम राखिएको उनी सुनाउँछन्। योमरी प्रदर्शर्नीमा योमरी मात्र नभई नेवार समुदायमा बन्ने विभिन्न परिकारको प्रदर्शनी हुने उनले जनाए। स्थानीय महिला समूहलाई योमरी लगायत अन्य नेवार समुदायमा बन्ने विभिन्न परिकारहरू रहने उनले बताए। साथै विभिन्न परम्परागत नाचहरूको प्रदर्शन गरिने योजना रहेको उनले सुनाए। भैल प्याख (नाच) माक प्याख, लाखे प्याख, फाकन्डली प्याख बासुरी बाजाको प्रस्तुति हुने उनले बताए। अन्तिममा राति नौ बाजाको प्रस्तुति गर्ने उनले बताए। साथै भक्तपुरको मौलिक जुजु धौ, परम्परागत तरिकाबाट उत्पादित तोरीको तेल र हातले तयार पारेको कालो टोपी अर्थात भातगाउँले टोपी पनि प्रदशनीमा राखिने उनले बताए। विभिन्न तरिकाले आफ्नो मौलिकता झल्काएर छुटाछुटै तरिकाले बनाउने सक्ने स्थानीयले नाम दर्ता गरी प्रर्दशनमा आआफ्नो सहभागिता जनाउने उनले अनुरोध गरे। यहाँ यामरी बनाउनेदेखि लिएर कसरी खाने सम्म देखाउनेछ, उनले भने। कार्यक्रमको मुख्य उद्देश्य भक्तपुरमा भएका आफ्नै परम्परागत पोशाक, खेल, बाजागाजा र खानेकुराको परिकारलाई व्यवसायिक रूपमा लान सक्ने बनाउने र यसैबाट जीविकोपार्जन गराउने रहेको नगरपालिकाले जनाएको छ। पछि गएर यहाँ बाह्य तथा आन्तरिक पर्यटकलाई नाइट स्टे को वातावरण सिर्जना गर्नु रहेको नगरपालिकाको भनाइ छ। यस्तो प्रर्दशनी निरन्तर गर्दै जाने योजना रहेको ज्याख्वले जानकारी गराए।"
नारायणगोपालको स्मृतिमा सांस्कृतिक कार्यक्रम,"काठमाडौं : स्वरसम्राट नारायणगोपाल गुरुवाचार्यको स्मृतिमा सांस्कृतिक कार्यक्रमको आयोजना गरिएको छ। रेडियो अन्नपूर्ण नेपालको आयोजना तथा नारायण गोपाल संगीत कोष र आस्था कलाकेन्द्रको सहकार्यमा सोमबार दिउँसो वाद्यवादनसहित सांस्कृतिक कार्यक्रमको आयोजना गरिएको हो। कार्यक्रममा नारायणगोपाल संगीत कोषका महासचिव दीपक केसीले नारायणगोपाललाई नेपाली गीतसंगीत क्षेत्रका नक्षत्र तथा हरेकको मनमा गुञ्जिने गीतका रुपमा बुझ्नुपर्ने बताएका छन्। उनले भने, नारायणगोपालज्यूलाई एक छेउमा राखेर गीतसंगीतका कुरा गरे त्यो अधुरो हुन्छ। उहाँले दिएका कालजयी गीतहरूलाई सम्झेर सबै संगीतप्रेमीहरु जडिन आएका छन्। नारायणगोपालको परिवारले आफ्नो सम्पत्ति राष्ट्रको गीत संगीतको योगदानमा समर्पित गरेको बताउँदै त्यसको संरक्षण तथा श्रृष्ठासम्मानको क्षेत्रमा कोषले काम गरिरहेको बताए। नारायणगोपालका गीतहरूका जीवन्त राख्दै नयाँ पुस्तालाई पनि गीतसंगीतप्रति आकर्षण गराउने काम आफूहरूले कोषमार्फत गरिरहेको बताए। पछिल्लो समय नारायणगोपाललाई नै मानक बनाएर लागेका धेरै संगीत साधकहरू सांगीतिक क्षेत्रमा सफल बनेको केसीले बताए। कार्यक्रमा आस्था कला केन्द्रका निर्देशक निर्देशक रमेश थापाले विगत २३ बर्षदेखि केन्द्रले गायन, नृत्य तथा बाध्यवाधनको क्षेत्रमा साहित्य संगीत कलाका अग्रज श्रृष्ठलाई सम्मान गदै नयाँ पिँढीलाई सांगितिक क्षेत्रमा ल्याउन काम गरिरहेको बताए। अहिलेको अवस्थामा नारायाणगोपालजस्तै मान्छे भेटाउन गाह्रो पर्ने भएपनि आफुहरु त्यो बाटोमा अघि बढिरहेको बताए। कार्यक्रममा गीता पाण्डे, सञ्जीव आले, अनिल सुनाम, महेन्द्र विश्वकर्मा, नवीन न्यौपाने, राजेश श्रेष्ठ लगायतका कलाकारले स्वरसम्राट नारायण गोपालका गीतहरु प्रस्तुत गरेका थिए। कार्यक्रमको प्रत्यक्ष प्रसारण रेडियो अन्नपूर्ण नेपाल सहित सातै प्रदेशका साझेदार विभिन्न रेडियोहरुले गरेका थिए। हृदय र चेतनाका गायक भनेर परिचित स्वरसम्राट नारायण गोपालको निधन २०४७ मंसिर १९ गते राति ९ बजे मधुमेहका कारण वीर अस्पताल भएको थियो। १९९६ सालमा काठमाडौँको किलागलमा जन्मिएका नारायण गोपाल जीवनमा थुप्रै सम्मान तथा पुरस्कारले सम्मानित समेत भएका छन्। २०२३ सालमा रेडियो नेपालबाट सर्वोत्तम संगीतकार, २०२४ सालमा सर्वोत्तम गायक, २०३९ सालमा रत्न रेकर्ड पुरस्कार, २०३३ सालमा गोरखा दक्षिण बाहु, चौथो, २०४० सालमा इन्द्रराज्यलक्ष्मी प्रज्ञा पुरस्कार, २०४३ सालमा लायन्स अवार्ड, २०४४ सालमा छिन्नलता पुरस्कार, २०४५ सालमा जगदम्बाश्री पुरस्कार, २०४७ सालमा उर्वशी रङ पुरस्कार र २०४८ सालमा त्रिशक्तिपट्ट, तेस्रो (मरणोपरान्त) जस्ता पुरस्कारबाट उनी सम्मानित भए। उनका पर्खी बसेँ, जुन फूल मैले, म त लाली गुँरा भएछु, मलाई नसोध लगायतका दर्जनौँ गीत चर्चित छन्।"
किसानको धान सरकारले नै किन्न पर्छ (भिडियो वार्ता),"काठमाडौं: सरकारले एक महिनाअघि नै धानको मूल्य तोके पनि खरिद नहुँदा किसान चिन्तित छन् । मल, बीउ, श्रमअनुसारको मूल्य नपाएको गुनासो गर्ने किसानलाई मूल्य तोकेर पनि समयमै धान बेच्न नपाउँदा चिन्ता थपिएको छ । धान रोप्नुअघि नै मूल्य तोकेको सरकारले धान बेच्न ठिक्क पार्दा पनि खरिद नगरिएकोमा किसान रुष्ट छन् । सरकारी अधिकारी भने एक अर्कालाई देखाएर पन्छिरहेका छन् । खाद्य व्यवस्था तथा व्यापार कम्पनी किसानको अहिले तयारी अवस्थामा रहेको धानमा ओसिलो मात्रा धेरै भएकाले खरिद गर्न नसकिने बताइरहेको छ । अर्कोतर्फ धान खरिदका लागि अर्थ मन्त्रालयले बजेट नपठाएकाले ढिलो भएको दाबी गर्दै आएको छ । यस्तो अवस्थामा मर्कामा रहेका किसानलाई सरकारकै अर्को संस्था राष्ट्रिय किसान आयोग भने स्थानीय तहले अग्रसरता लिएर भए पनि धान खरिद गर्नुपर्ने बताउँछ । धानको खरिद प्रक्रिया के हुने? सरकारले धान उत्पादक किसानका समस्या हल गर्न के गर्नुपर्छलगायतका विषयमा केन्द्रित रहेर अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलले राष्ट्रिय किसान आयोगका अध्यक्ष प्रेम दंगालसँग गरेको कुराकानी हेर्नुहोस् ।"
"प्रदेश सभामा प्रत्यक्षतर्फ कांग्रेसको १११, एमालेको ९१ सिट","काठमाडौं: सातवटै प्रदेश सभाको ३३० निर्वाचन क्षेत्रको प्रत्यक्षतर्फको परिणाम सार्वजनिक भएको छ। प्रदेश सभाको प्रत्यक्षतर्फ नेपाली कांग्रेस चार र नेकपा एमाले दुई प्रदेशमा ठूलो दल बनेका छन्। मधेस, बागमती, गण्डकी र सुदूरपश्चिम प्रदेशमा कांग्रेस पहिलो पार्टी बन्दा एमाले प्रदेश नं १ र लुम्बिनी प्रदेशमा पहिलो बनेको छ । कर्णाली प्रदेशमा प्रत्यक्षतर्फ कांग्रेस र नेकपा (माओवादी केन्द्र) समान ९९ स्थानमा विजयी भएको छ। प्रदेश सभामा १११ स्थानमा विजयी हुँदै नेपाली कांग्रेस ठूलो दल बनेको छ । नेकपा (एमाले)ले ९१, नेकपा (माओवादी केन्द्र)ले ५४, नेकपा (एकीकृत समाजवादी) ले १५, राष्ट्रिय प्रजातन्त्र पार्टी र जनता समाजवादी पार्टी नेपालले ११११, लोकतान्त्रिक समाजवादी पार्टीले नौ, जनमत पार्टी र नागरिक उन्मुक्ति पार्टीले सातसात तथा नेपाल मजदुर किसान पार्टी र हाम्रो स्वाभिमान पार्टीले एकएक स्थानमा जित हासिल गरेका छन् । प्रदेशसभामा १२ स्वतन्त्र उम्मेदवार विजयी भएको निर्वाचन आयोगले जनाएको छ। प्रदेश नं १ को प्रत्यक्षतर्फको ५६ सिटमा कांग्रेस १७, एमाले २५, माओवादी केन्द्र नौ र एकीकृत समाजवादी दुई तथा मधेस प्रदेशको ६४ सिटमा कांग्रेस १३, एमाले १५, जसपा नौ, लोसपा सात, जनमत पार्टी छ, माओवादी केन्द्र र एकीकृत समाजवादी चारचार स्थानमा विजयी भएका छन् । मधेस प्रदेशसभामा छ स्वतन्त्र उम्मेदवार विजयी भएका छन् । बागमती प्रदेशसभाका ६६ सिटमा कांग्रेस २५, माओवादी केन्द्र १४, एमाले १३, राप्रपा सात, एकीकृत समाजवादी पाँच तथा नेमकिपा र हाम्रो नेपाली पार्टी एकएक स्थानमा तथा गण्डकी प्रदेशसभाका ३६ सिटमा कांग्रेस १८, एमाले १२, माओवादी पाँच र एक स्वतन्त्र उम्मेदवार विजयी भएका छन् । लुम्बिनी प्रदेशसभाका ५२ क्षेत्रमा एमाले १८, कांग्रेस १७, माओवादी पाँच, राप्रपा, जसपा, लोसपा र नागरिक उन्मुक्ति पार्टी दुईदुई, जनमत पार्टी एक तथा तीन स्वतन्त्र उम्मेदवार निर्वाचित भएका छन् । कर्णाली प्रदेशसभाका २४ सिटमा कांग्रेस र माओवादी नौनौ, एमाले पाँच र स्वतन्त्र एक तथा सुदूरपश्चिम प्रदेशसभाका ३२ क्षेत्रमा कांग्रेस १२, माओवादी केन्द्र आठ, नागरिक उन्मुक्ति पार्टी पाँच, एमाले र एकीकृत समाजवादी तीनतीन तथा एक स्वतन्त्र उम्मेदवार विजयी भएका छन्।"
जुमल्याहा दिदीबहिनीले एक युवकसँग विवाह गरेपछि,"मुम्बई : भारतको महाराष्ट्रमा एक युवकले जुमल्याहा दिदीबहिनीसँग विवाह गरेका छन्। सोलापुरको अकलुज क्षेत्रमा अतुल नामका युवकले जुमल्याहा दिदीबहिनी पिंकी र रिंकीसँग विवाह गरेका हुन्। स्थानीय प्रहरी अरुण सुगावकरका अनुसार एउटै अनुहार भएपछि दिदीबहिनीले पहिल्यै एउटै घरमा एकै युवकसँग विवाह गर्ने निर्णय लिएका थिए। 'जुमल्याहा दिदीबहिनीको निर्णयलाई परिवारले पनि सहमति दिएका थिए।' उनीहरुको विवाह जामापुर रोडस्थित गलान्डे होटलमा भएको थियो। अतुल पेसाले ट्राभल एजेन्सी चलाउँछन् भने पिंकी र रिंकी आइटी इन्जिनियर हुन्। होटल सञ्चालक नाना गलान्डेका अनुसार उनीहरुको विवाह २ डिसेम्बरमा सम्पन्न भएको थियो। उनले यो कुरा सुनेर आफू पनि चकित परेको र यसबारे जुमल्याहा दिदीबहिनीसँग कुरासमेत गरेको बताए। 'दिदी बहिनी पढेलेखेका समझदार रहेछन्। दुवैको निर्णयअनुसार नै विवाह हुने तयारी रहेछ। यसमा मैले दख्खल दिने कुरा पनि भएन। मैले उनीहरुको आधार कार्ड र प्यान कार्डको विवरणसमेत लिएर राखेको छु,' उनले बीबीसीसँग भनेका छन्। युवकविरुद्ध उजुरी जुमल्याहा दिदीबहिनीको एकै युवकसँग विवाह भएपछि उनीहरुको भिडियो भाइरल बनेको थियो। युवकविरुद्ध अकलुजस्थित प्रहरी थानामा उजुरीसमेत परेको छ। भारतीय दण्ड संहिताको धारा ४९४ अनुसार भारतमा बहुविवाह गर्न पाइँदैन। राज्य महिला आयोगकी अध्यक्ष रुपाली चाकणकरले विवाहविरुद्ध कानुनी कारबाही गर्न निर्देशन दिएकी छन्। उनले यसविरुद्ध प्रहरीले छानबिन गरी कानुनी प्रक्रिया अगाडि बढाउनुपर्ने बताइन्।"
क्रोएसियाविरुद्ध निडर भएर उत्रिने छ जापान,"दोहाः विश्वकपको अन्तिम १६ अन्तर्गत सोमबार राति एसियाली मुलुक जापानले साविक उपविजेता क्रोएसियाको सामना गर्दैछ। दोहास्थित अल जानोब रंगशालामा हुने खेलमा जापान सुमराई स्पिरिटमा फाइट गर्ने डिफेन्डर युटो नागाटोमो बताउँछन्। समूह ईमा जर्मनी र स्पेनविरुद्ध सनसनीपूर्ण जित निकाल्दै जापान शीर्ष स्थानमा रहेर अन्तिम १६ मा पुगेको हो। तर, यही उपलब्धिमा सन्तुष्ट नभएको डिफेन्डर नागाटोमो बताउँछन्। चौथो पटक विश्वकप खेलिरहेका नागाटोमोले क्रोएसियाविरुद्ध पनि उच्च मनोबलसहित प्रस्तुत हुने बताएका छन्। लडाई अगाडि समुराईले हतियार अर्जाप्छन्, रणनीति तयार गर्छन्, तर लडाईमा डरायो भने त्यसको अर्थ रहँदैन, उनले भने, फुटबलमा पनि त्यस्तै हो। रणनीति, शैली पनि महत्त्वपूर्ण हुन्छ, तर डराएर मैदानमा उत्रिने हो भने जति अभ्यास गरे पनि त्यसको अर्थ रहँदैन। सबैभन्दा महत्त्वपूर्ण कुरा साहसी भएर मैदानमा उत्रिनुपर्छ, ३६ वर्षीय इन्टर मिलानका लेफ्ट ब्याकले भने। जापान पछिल्ला तीन विश्वकपमा लगातार अन्तिम १६ मा पुगेको छ। तर, क्वार्टरफाइनलसम्मको यात्रा तय गर्न सकेको छैन। चार वर्षअघि रुसमा अन्तिम १६ मा बेल्जियमसँग ३२ गोलको नतिजामा पराजित हुँदै बाहिरिएको थियो। नागाटोमो त्यो हार अझै दिमागमा भएको र क्रोएसियाविरुद्धको खेलमा त्यसलाई बिर्सिने बताउँछन्। चार वर्ष हाम्रा लागि कठिन र पीडादायी रह्यो, तर हामी एक टिमको रूपमा सुधार गरेर आएका छौं, उनी भन्छन्, म जापनाबाट १५ वर्षदेखि खेलिरहेको छु, र यो सबैभन्दा बलियो टिम हो।"
यू१९ राष्ट्रिय पुरुष क्रिकेटको उपाधि सुदूरपश्चिमलाई,काठमाडौं: यू१९ राष्ट्रिय पुरुष क्रिकेटको उपाधि सुदूरपश्चिम प्रदेशले जितेको छ । त्रिवि क्रिकेट मैदानमा सोमबार भएको फाइनलमा लुम्बिनी प्रदेशलाई ६ विकेटले पराजित गर्दै सुदूरपश्चिम च्याम्पियन बनेको हो । लुम्बिनी प्रदेशले दिएको ९३ रनको सामान्य लक्ष्य सुदूरपश्चिमले २१ ओभरमा ४ विकेट गुमाएर पूरा गर्यो । सुदूरपश्चिमका लागि गजेन्द्र बोहोराले अविजित ३९ रन बनाए । दिपक बोहोराले २५ रन बनाए भने अनुराग सिंह २२ रनमा आउट भए । यस्तै अर्का दिपक बोहोरा शुन्य रनमा आउट भए भने मिलन बोहोराले ६ रन बनाए । लुम्बिनीका लागि रमेश कुर्मी २ विकेट तथा निर्मल गुरुङ र अभिषेक गौतमले ११ विकेट लिए । त्यसअघि मैदानमा टस जितेर पहिले ब्याटिङ गरेको लुम्बिनीले सुदूरका मिलन धामीको घातक बलिङमा २९१ ओभरमा सबै विकेट गुमाएर लुम्बिनीले ९२ रन मात्रै बनाउन सक्यो । आकाश त्रिपाटीले सर्वाधिक ३८ रन बनाए भने नर सार्कीले ११ रन बनाउने बाहेक अन्य ब्याटरले दोहोरो अंकमा रन बनाउन सकेनन् । सुदुरपश्चिमका लागि मिलन बोहोराले ९ ओभरमा १५ रन दिदै ५ विकेट लिए । हेमन्त धामी र नरेन साउदले समान २२ विकेट लिए । उपाधिसँगै सुदूरपश्चिमले २ लाख नगद प्राप्त गर्यो भने उपविजेता लुम्बिनीले १ लाख नगदमा चित्त बुझाएको छ । गत ७ गतेदेखि सञ्चालन भएको प्रतियोगितामा सातै प्रदेशका टिम सहभागी थिए ।
"कोरियाविरुद्ध खेल्न तयार छन्, नेइमार","दोहा: पाँच पटकको विश्व विजेता ब्राजिलले सोमबार राति विश्वकपमा क्वार्टरफाइनल प्रवेशका लागि दक्षिण कोरियासँग खेल्दै छ। पोर्चुगललाई नाटकीयरूपमा पराजित गर्दै समूह एचको उपविजेता बन्दै कोरिया अन्तिम १६ मा पुगेको हो। समूह चरणको अन्तिम खेलमा क्यामरुनसँग १० गोलको नतिजामा पराजित भए पनि ब्राजिल समूह जीको विजेता बन्दै अन्तिम १६ मा पुगेको हो। समूह चरणको पहिलो खेलमा सर्बियाविरुद्ध घाइते भएका नेइमारले त्यसपछिका दुई खेल गुमाएका थिए। तर, प्रिक्वार्टरफाइनलअन्तर्गत सोमबार एसियाली मुलुकविरुद्ध पुनरागमन गर्ने आसमा छन्। नेइमारले आइतबार मुस्कानसहित ट्रेनिङ गरेका थिए। सोही दिन प्रशिक्षक टिटेले नेइमार पूर्णरूपमा तयार भए खेल्ने बताएका थिए। आइतबारको ट्रेनिङ सेसनमा देखिएको नेइमारको सक्रियताले उनी तयार रहेको स्पष्ट भएको अन्तर्राष्ट्रिय सञ्चारमाध्यमले बताएका छन्। मेरो उत्कृष्ट खेलाडीलाई सुरुआतदेखि खेलाउन चाहन्छु, टिटेले भने, यसको जिम्मेवारी लिने र निर्णय गर्ने प्रशिक्षकले नै हो। ब्राजिलको टिमबाट एलेक्स सान्ड्रो, एलेक्स टेलेस र गाब्रियल जिजस भने बाहिर हुने निश्चित छ। तर, केही सयमअघि घाइते भएका डानिलो भने फेरि तयार भइसकेका छन्।"
सुनको गहना चोरेको आरोपमा दुई जना पक्राउ,बागलुङ : सुनको गहना चोरेको आरोपमा जिल्ला प्रहरी कार्यालय बागलुङले दुई जनालाई पक्राउ गरेको छ। छुट्टाछुट्टै सुन चोरीको आरोपमा तमानखोला गाउँपालिका३ का ३० वर्षीय पूर्णबहादुर तोम्ता र निसीखोला गाउँपालिका१ का १९ की १९ वर्षीय चुमान पुनलाई शुक्रबार पक्राउ गरिएको जिल्ला प्रहरी कार्यालय बागलुङका प्रहरी नायव उपरीक्षक (डीएसपी) गंगाबहादुर थापाले बताए। डीएसपी थापाले तोम्ताले मंसिर १३ गते साँझ ६ बजेर ४५ मिनेटमा तमानखोला४ की ८६ वर्षीया ख्रमती छन्त्यालले लगाएको ३ तोला ९ लालको सुनको सिक्री लुटेर फरार रहेकोले पक्राउ गरिएको बताए। यस्तै पुनले मंसिर १५ गते साँझ ७ बजे निसीखोला१ की जुना रानाले काठको बाकसमा राखेको २ तोला ९७ लालको सुनको सिक्री चोरी गरी फरार रहेको उजुरीका आधारमा सिक्रीसँगै पक्राउ गरिएको डीएसपी थापाले बताए। जिल्ला प्रहरी कार्यालय बागलुङले पक्राउ परेका दुई जनालाई चोरी मुद्दामा जिल्ला अदालत बागलुङबाट ७ दिनको म्याद थप गरेर अनुसन्धान गरिरहेको छ।
सूर्य नेपाल काठमाडौं ओपन गल्फ भोलिदेखि,"काठमाडौं: सूर्य नेपाल गल्फ टुर अन्तर्गतको सूर्य नेपाल काठमाडौं ओपन गल्फ प्रतियोगिता मंगलबारदेखि हुने भएको छ। नेपाल गल्फर एसोसियनले पत्रकार सम्मेलन गर्दै सूर्य नेपाल काठमाडौं ओपन मंगलबारदेखि सञ्चालन हुने जनाएको छ। प्रतियोगिता रोयल नेपाल गल्फ क्लबमा हुनेछ। प्रतियोगितामा नेपालका नम्बर एक शुक्रबहादुर राई, भुवन नगरकोटी, संजय लामा, धन थापा, रामे थापा लगायतले प्रतिस्पर्धा गर्ने छन्। बिजेताले १ लाख १६ हजार नगद पुरस्कार पाउने छन्। यस्तै उपविजेताले ७४ हजार तथा तेस्रोले ६३ हजार पाउनेछन्। शीर्ष २१ मा पर्ने खेलाडीले पनि नगद पुरस्कार पाउने आयोजकले जनाएको छ।"
मध्यपहाडी राजमार्ग: डेढ दशकमा ६४ प्रतिशत काम,"काठमाडौं: मध्यपहाडको समृद्धिको आधारका रुपमा रहेको पुष्पलाल (मध्यपहाडी) राजमार्गको निर्माण सुरु भएको डेढ दशकमा ६४ प्रतिशत पूरा भएको छ । आयोजनाको पहिले तोकिएको अवधि सकिएको छ वर्ष बितिसक्दा पनि कतिपय खण्डमा सडक कहाँबाट बनाउने (रेखाङ्कन)मा नै अन्योल छ । पहिले बूढीगण्डकी नदीको नजिकै सडकको रेखाङ्कन रहेको भने ऊर्जा तथा जलस्रोत मन्त्रालयले सो स्थानमा जलाशययुक्त आयोजना निर्माण गर्ने योजना बनाएका कारण अझै अन्योल भएको आयोजनाका सूचना अधिकारी सुरज अधिकारीले बताए। केही समय पहिलेसम्म कास्कीमा पनि रेखाङ्कनको अन्योल भए पनि अहिले त्यो समाधान भइसकेको उनले बताए । आयोजनाअन्तर्गत झण्डै ४१५ किमी सडक निर्माण र २५ पुल निर्माण गर्न बाँकी छ। त्यसमध्ये पनि २०५ किमी सडक र १९ पुल निर्माणको ठेक्का सम्झौता हुनै बाँकी छ । चालु आर्थिक वर्षमा मात्रै ३५७ किमी सडक कालोपत्र, १८ पुल निर्माण र १३४ दशमलव पाँच किमी सडक निर्माणको ठेक्का व्यवस्थापन गर्नुपर्ने आयोजनाले जनाएको छ । पछिल्लो पटक थप भएको अवधि चालु आवको अन्तिमसम्म भए पनि त्यो अवधिसम्म ठेक्का भइसक्नसमेत कठिन देखिएको छ । मन्त्रिपरिषद्को निर्णयबाट कास्कीमा पर्ने एउटा खण्डमा रेखाङ्कन परिवर्तन भएको छ। भैँसेज्याम्दुमेलबोटपानीघाटआन्टीघरअर्मलाकोटकाली खोला पुलअमला बिसौनीलामाचौरजौबारीयाम्दी पुल खण्डमा सडक निर्माणका लागि ठेक्का प्रक्रिया अघि बढाइएको उनले बताए। सो खण्डको लम्बाइ ३८ किमी छ । बूढीगण्डकीमा जलाशययुक्त आयोजना अझै सातआठ वर्ष नबन्ने भएकाले सडक अघि बढाउनु भनी ऊर्जा मन्त्रालयले पत्र पठाएको सूचना अधिकारी अधिकारीले बताए । ठेक्का लगाउन बाँकी खण्डमा पनि सडक निर्माणका लागि प्रक्रिया अघि बढाइरहेको छ । कास्कीमा ठेक्का सकिएर मूल्याङ्कनका क्रममा छ भने सिन्धुपाल्चोकको बाहुनेपाटी ठेक्का अघि बढाइएको उनले बताए । राजमार्गको दुई खण्डमा पहिले ग्राभेलको ठेक्का सम्पन्न नभएकाले पनि कालोपत्रका लागि ठेक्का गर्न नसकिएको सूचना अधिकारी अधिकारीले बताए । दोलालघाट नेपालथोकको खण्डमा ग्राभेलको ठेक्का चालू रहेकाले त्यो सकिएपछि नयाँ ठेक्कामा जान सकिनेछ । अझै पनि वनको समस्या धेरै खण्डमा रहेको आयोजनाले जनाएको छ। रुख काट्न पहिले वातावरणीय अध्ययन स्वीकृत गर्नुपर्छ र पछि त्यो खण्डमा काम गर्दा रुख काट्न छुट्टै फाइल उठेर मन्त्रालय गएर त्यहाँबाट मन्त्रिपरिषद्ले निर्णय गर्नुपर्छ । पहिले वातावरणीय अध्ययन स्वीकृत गरेर काम सुरु गर्ने तर जङ्गल क्षेत्रमा पुगेपछि पुनः काट्न अनुमति लिनुपर्ने उनको भनाइ छ । अहिले गोरखाका धेरै खण्ड, लमजुङ र नुवाकोटमा वनका कारण ढिलाइ भइरहेको उनले बताए। आयोजनामा निर्माण सामग्री उत्खननमा विवाद, मुआब्जा विवाद र सडक सीमा कायम नहुनु पनि समस्याका रुपमा रहेको आयोजनाले जनाएको छ। सरकारले घर तथा, टहराको मात्रै क्षतिपूर्ति दिन्छ तर जग्गाको दिँदैन । कतिपय ठाउँमा नजिकैमा वैदेशिक लगानीका आयोजनामा जग्गाकोसमेत क्षतिपूर्ति दिने भएकाले स्थानीयबासीले माग गर्ने गरेको अधिकारीले बताए । आव २०६४६५ मा सुरु भएको सडक आव २०७३७४ मा सम्पन्न गर्ने लक्ष्य लिइएको थियो । त्यस यता पटकपटक अवधि थप हुँदै आएको छ । पछिल्लो पटक आगामी असार मसान्तसम्मको अवधि थप भएको छ । राष्ट्रिय यातायात नीति २०५८ मा पूर्वपश्चिम राजमार्गको विकल्पका रुपमा मध्य पहाडबाट अर्को राजमार्ग निर्माण गर्ने उल्लेख थियो । सोहीबमोजिम सरकारले मध्यपहाड (पुष्पलाल राजमार्ग नामकरण गरी विसं २०६४६५ देखि आयोजना कार्यान्वयन सुरु गरेको हो । सरकारले विसं २०६५ फागुन २६ गते रेखाङ्कन स्वीकृत गरेको थियो । मध्य पहाडका २६ जिल्लालाई जोड्ने सो राजमार्गले दुई सय १५ बस्ती जोड्ने र झण्डै एक करोड मानिस लाभन्वित हुने अनुमान गरिएको छ । सरकारले आव २०६७६८ देखि पूर्वी र पश्चिमी खण्डमा विभाजन गरी आयोजना निर्माण अघि बढाएको थियो भने हाल पुष्पलाल (मध्यपहाडी) राजमार्ग आयोजना निर्देशनालयअन्तर्गत पाँच योजना कार्यालय छन् । पहिले पूर्वी र पश्चिमी खण्डमा विभाजन गरी आयोजना निर्माण अघि बढाएको थियो भने हाल पुष्पलाल (मध्यपहाडी) राजमार्ग आयोजना निर्देशनालयअन्तर्गत पाँच योजना कार्यालय छन् । पूर्वको पाँचथरको चियो भञ्ज्याङदेखि पश्चिममा बैतडीको झुलाघाटसम्मको छ । यसको निर्माण सम्पन्न हुँदा मध्यपहाडका नागरिकको जीवन सहज हुने, नयाँ सहर निर्माण हुने र पूर्वपश्चिम राजमार्गको चाप कम हुने अनुमान गरिएको छ । सरकारले आव २०६९७० देखि यो आयोजनालाई राष्ट्रिय गौरवको आयोजनामा राखेको छ । रासस"
चीनको मेनल्याण्डमा लक्षणविहीन कोरोना संक्रमित बढ्दै,बेइजिङ : चीनको मेनल्याण्डमा ४२४७ कोरोना संक्रमित थपिएका छन्। राष्ट्रिय स्वास्थ्य आयोगका अनुसार पछिल्लो २४ घण्टामा २५ हजार ४७७ जना लक्षणविहीन संक्रमित भेटिएका छन्। शनिबार ३ हजार ९१३ जना कोरोना संक्रमित निको भएका छन्। हालसम्म ५ हजार २३५ जनाको कोरोनाको कारण ज्यान गएको छ।
एकै गाउँमा फल्यो पाँच करोडको सुन्तला,"अर्घाखाँची : जिल्लाको पाणिनि गाउँपालिका वडा नं १ सिम्लेमा मात्रै पाँच करोड रुपैयाँ बराबरको सुन्तला फलेको छ। सिम्लेमा मात्र ४९ घरका कृषक व्यावसायिक सुन्तला उत्पादनमा लागेका छन्। उनीहरू सबैले सुन्तला बेचेर कम्तीमा तीनदेखि २८ लाखसम्म आम्दानी गर्छन्। यस गाउँका ४९ घरपरिवार व्यावसायिक सुन्तला खेतीमा लागेको र यसबाट मनग्य आम्दानी गर्न सफल भएको कृषक रेवतीराज पौडेलले बताए। उनले आफ्नो बारीमा पाँच सय ५५ बोट सुन्तला रहेको र यसबाट दुई सय ५० क्विन्टलभन्दा बढी फलेको बताए। उनले यस वर्ष सुन्तला बिक्रीबाट रु २५ देखि २८ लाख आम्दानी हुने बताए। आफ्नो बारीमा पाँच सय ६५ बोट सुन्तला बगैँचामा रहेको जानकारी दिँदै कृषक दधीराम गौतमले भने, 'गत वर्ष सुन्तला बिक्रीबाट नौ लाख कमाएँ, यस वर्ष सुन्तला बढी फलेकाले रु १४ लाख आम्दानी हुने अपेक्षा छ।' विगतका वर्षमा यहाँ उत्पादन भएको सुन्तला प्रतिकिलो ६० देखि ६५ मा बुटवल, तानसेन र भैरहवाका बजारमा बिक्री गर्न बाध्य बनेका कृषक यस वर्ष पाणिनिको पोखराथोकमा शीतभण्डार बनेपछि भण्डारणलाई सहज भएको छ। अहिले मौसमी रूपमा सस्तो मूल्यमा बेच्नुभन्दा शीतभण्डारमा राखेर बैमौसमी समयमा महँगो दरमा सुन्तला बिक्री हुने भएपछि यहाँका कृषक खुसी भएको अगुवा कृषक चिरञ्जीवी पौडेलको भनाइ छ। विगतमा कुहिएर जाने समस्या भोगेका किसान अहिले सुन्तला शीतभण्डारमा राखेर बेमौसममा महँगो मूल्यमा बिक्री गर्ने योजना रहेको कृषक पौडेलले बताए। पाणिनि१ मा मात्र नभइ वडा नं २ पोखराथोक, वडा नं ४ पटौटी र वडा नं ५ मैदानमा पनि सुन्तला उत्पादन हुने गर्दछ। पाणिनि गाउँपालिकासँगै मालारानी गाउँपालिका र छत्रदेव गाउँपालिकाका विभिन्न स्थानमा सुन्तलाखेती हुँदै आएको छ। अर्घाखाँचीमा एक वर्षमा २५ करोडको सुन्तला उत्पादन हुने प्रधानमन्त्री कृषि आधुनिकीकरण परियोजना कार्यान्वयन एकाइका प्रमुख रामनाथ पाण्डेले बताए। रासस"
"सत्ता गठबन्धनको बैठक बालुवाटारमा सुरु, सरकार गठनबारे छलफल हुने","काठमाडौं : सत्ता गठबन्धनको बैठक बालुवाटारमा सुरु भएको छ। प्रधानमन्त्री निवास बालुवाटारमा चुनावपछि पहिलो पटक औपचारिकरुपमा बस्न लागेको बैठकमा निर्वाचनको मतपरिणामको समीक्षा र नयाँ सरकार गठनबारे छलफल हुने छ। बैठकमा नेपाली कांग्रेसबाट वरिष्ठ नेता रामचन्द्र पौडेल, पार्टी उपसभापति पूर्णबहादुर खड्का र सञ्चार तथा सूचना प्रविधिमन्त्री ज्ञानेन्द्रबहादुर कार्की सहभागी छन्। त्यस्तै माओवादीबाट अध्यक्ष पुष्पकमल दााहल प्रचण्ड र नारायणकाजी श्रेष्ठ, नेकपा एकीकृत समाजवादीबाट अध्यक्ष माधवकुमार नेपाल र महासचिव बेदुराम भुसाल सहभागी छन् भने जनमोर्चाबाट दुर्गा पौडेल सहभागी छन्। गठबन्धनका शीर्ष नेताहरूबीच अनौपचारिक छलफल भए पनि आजको बैठकले सरकार गठनका लागि ठोस निर्णय गर्ने बताइएको छ। मङ्सिर ४ गते सम्पन्न निर्वाचनमा प्रतिनिधिसभाको प्रत्यक्षतर्फ नेपाली कांग्रेसले ५७ निर्वाचन क्षेत्रमा जित हासिल गरी पहिलो दल बनेको छ। नेकपा एमालेले ४४ स्थानमा विजयी भइ दोस्रो र माओवादी केन्द्र १८ स्थानमा जित हात पारेको छ। एकीकृत समाजवादी १०, लोकतान्त्रिक समाजवादी पार्टीले ४ र राष्ट्रिय जनमोर्चा एक स्थानमा विजयी भएका छन्।"
मालीमा एक महिनामा ६६ आतंककारी मारिए,बामाको : मालीमा गएको नोभेम्बर महिनामा मात्र कम्तीमा पनि ६६ जना आतंककारी मारिएका बताइएको छ। यहाँको सशस्त्र बलले मालीमा नोभेम्बर महिनामा जारी राखेको आतंककारी विरुद्धको कारबाहीमा उनीहरूमा मारिएका हुन्। सो कारबाहीका क्रममा मालीको सेनाले यहाँका आतंककारीहरूले निर्माण गरेका कैयौँ आश्रयस्थल पनि ध्वस्त बनाइ दिएको छ। उनीहरूले प्रयोग गर्ने शक्तिशाली हतियारहरूका साथै उनीहरूका सवारीसाधन पनि मालीको सशस्त्र सैन्य बलले कब्जामा लिएको छ। सो बलले गएका केही महिनादेखि यहाँका आतंककारीहरूका विरुद्धमा सशक्त कारबाही सुरु गरेको जनाएको छ। प्रतिआतंकवादी अभियान नाम दिइएको सो अभियानमा यहाँको सेनाले अरु कैयौँ आतंककारीहरूलाई पक्राउ पनि गरेको छ। सन् २०१२ देखि मालीले यहाँ सुरक्षा चुनौतीको सामना गर्दै आएको छ। याहँ विभिन्न समूहले आतंककारी क्रियाकलापहरूलाई निरन्तरता दिँदै आएका छन्। यो अफ्रिकी देशमा अतिवादीहरूले जारी राखेको आतंकमा परेर हजारौँ मानिसको ज्यान गइसकेको छ भने अरु हजारौँ नागरिक विस्थापित भएका छन्। राजनीतिक र आर्थिक सङ्कटमा परेको यस देशमा शान्ति स्थापनाका लागि संयुक्त राष्ट्रसङ्घले पहल गर्दै आएको भए पनि सम्भव हुन सकेको छैन।
सामुदायिक महिला स्वास्थ्य स्वयमसेविका सम्मानित,"भक्तपुर : भक्तपुरमा तीन जना महिला स्वास्थ्य स्वयमसेविकालाई सम्मान गरिएको छ। सम्मानित हुनेमा भक्तपुर नगरपालिकाका रामलक्ष्मी दुवाल, सजना कवां र शिवलक्ष्मी दुवाल रहेका छन्। भक्तपुर नगरपालिकाका प्रमुख सुनिल प्रजापतिले भक्तपुर नगरपालिकाका विभिन्न वडामा खटिरहेका उत्कृष्ट ३ जना सामुदायिक महिला स्वास्थ्य स्वयमसेविकालाई प्रमाणपत्र र नगद पुरस्कारले सम्मान गरेका हुन्। नगर प्रमुख प्रजापतिले स्वास्थ्य स्वयमसेविकाहरू समाजको सेवा गर्ने सामाजिक कार्यकर्ताका रूपमा परिचालन हुनुपर्ने बताउँदै स्वयमसेविकाहरूले समुदायसँग शिष्ट र सम्मानजनक बोलीमा जनतासँग व्यवहार गर्नुपर्नेमा जोड दिए। प्रजापतिले स्वास्थ्य स्वयमसेविकाको काम र व्यवहारको मूल्यांकन समाज र समुदायबाट हुने हुँदा जनताको इमानदारिपूर्वक सेवा गर्न प्रेरित गरे ।"
सुन्तन्ला टिप्न किसानलाई भ्याइनभ्याइ (फोटो फिचर),"अर्घाखाँची: अर्घाखाँचीका सुन्तला किसान यतिबेला व्यस्त छन् । किसानको दैनिकी सुन्तला टिप्ने र त्यसलाई बजारसम्म पुर्याउने मै केन्द्रित छ । अर्घाखाँचीको पाणिनी गाउँपालिकाका किसानले यो वर्ष झन्डै ५ करोडको सुन्तला बेचेका छन् । सुन्तला खरिद गर्न बुटवल, पाल्पा र भैरहवाबाट व्यापारी गाउँमै आउने गरेका छन् । सिम्लेमा मात्र ४९ घरका किसानले व्यावसायिक सुन्तला खेती गर्दै आएका छन् ।"
राजनीतिक अस्थिरता नै विकासको बाधक : नेता सिंह,"काठमाडौं : नेपाली कांग्रेस नेता प्रकाशमान सिंहले नेपालमा राजनीतिक स्थिरता नआएका कारण विकासले गति लिन नसकेको बताएका छन्। सोमबार नेपाल सेतेरियो कराँते केन्द्रीय शाखा डोजोले आयोजना गरेको कार्यक्रममा बोल्दै सिंहले संविधान कार्यान्वयन गर्न आवश्यक ऐनको अभावका कारण विभिन्न सामाजिक, सांस्कृतिक, आर्थिक साथै खेल क्षेत्रको विकासमा सोचेजस्तो प्रगति नभएको बताए। संविधान कार्यान्वयन गर्न तीन तहको सरकारलाई अधिकार सम्पन्न बनाउन पर्ने भए पनि उचित कानुन बनाउन बाँकी रहेकाले जन सेवा प्रवाहमा सोचे जस्तो कार्य गर्न नसकेको बताए। अबको दिनमा आफूले सङ्घीयता कार्यान्वयनका साथै तीन तहको सरकारलाई अधिकार सम्पन्न बनाउनका लागि कानुन निर्माणमा लाग्ने बताए। त्यस्तै उनले समाजमा सकारात्मक ऊर्जा प्रदान गर्न खेल र खेलाडीले खेल्ने भूमिकाको प्रशंसा गरे। सिंहले समग्र खेल क्षेत्रको विकासका लागि आफ्नो तर्फबाट सक्दो प्रयास गर्ने दाबी गरे।"
माया हत्याका आरोपित सार्वजनिक,"बैतडी : बैतडीको पञ्चेश्वर गाउँपालिका ४ फ्याउलीकी माया लुहारका हत्या आरोपित सशस्त्र प्रहरी जवान भरतराम कोलीलाई प्रहरीले सार्वजनिक गरेको छ । सोमबार दिउँसो ४ बजे जिल्ला प्रहरी कार्यालय बैतडीले पत्रकार सम्मेलन गरी कोलीलाई सार्वजनिक गरेको हो । कोलीलाई कञ्चनपुर प्रहरीले आइतबार बिहान १० बजे महेन्द्रनगर बसपार्कबाट नियन्त्रणमा लिएको थियो । उनलाई आइतबार राति नै बैतडी ल्याइएको हो । प्रारम्भिक अनुसन्धानबाट हत्या आरोपित भरतराम कोलीले ११ गते नै मायाको मोबाइल नियन्त्रणमा लिएर आफ्नै घर लगेको र १३ गते मोबाइल लिनका लागि मायालाई शिवनाथ ६ को नेपाल टेलिकमको टावर नजिकै बोलाएको खुलेको जिल्ला प्रहरी कार्यालय बैतडीका प्रमुख, प्रहरी नायव उपरीक्षक प्रेमबहादुर शाहीले जानकानरी दिए । भरतराम कोली र मायाबीच प्रेम सम्बन्ध रहेको र भरतरामले भेटका क्रममा अन्यलाई पनि प्रेम गरेको लाल्छना लगाउँदै आफूसँगै भएको चक्कु प्रहार गरी हत्या गरेको खुलेको प्रहरी नायव उपरीक्षक शाहीले बताए । मायाको हत्या गरिसकेपछि मायाँसँगै रहेकी नेहाले पनि घटनाबारे अन्यलाई जानकारी गराउने डरले नेहालाई पनि हत्या गर्ने प्रयासले घाँटीमा छुरा प्रहार गरेको र नेहाले भागेर ज्यान जोगाउन सफल भएको प्रहरी अनुसन्धानबाट खुलेको छ। १३ गते लुगा सिलाउन भन्दै माया आफ्नै भदै नेहा लुहारसँग कुलाउ बजार आएकी थिइन् । साँझ अबेरसम्म पनि घर नफर्किएपछि दुबैको खोजी भएको थियो । खोजी गर्दा भोलिपल्ट १४ गते बुधबार नेहा घाइते अवस्थामा भेटिएकी थिइन् भने मायाको हत्या गरिएको अवस्थामा टेलिकमको टावर नजिकै शव फेला परेको थियो । मृतक मायाका दाजु टिंकुराम लुहारले १५ गते भरतको नाममा किटानी जाहेरी दिएका थिए । भरतराम कोली सशस्त्र प्रहरी बल नेपाल हूल तथा दंगा व्यवस्थापन शिक्षालय पोखरामा कार्यरत छन् । कोली मंसिर ७ गते विदामा घर आएको खुलेको छ । मृत माया स्थानीय तहको निर्वाचन र प्रदेश तथा प्रतिनिधिसभा सदस्य निर्वाचनमा म्यादी प्रहरीको रुपमा कार्यरत थिइन् । मुलुकी अपराध संहिता, २०७४को परिच्छेद १२ को दफा १७७(ज्यान मार्ने नियतले काम गर्न नहुने) र परिच्छेद १२ को १८३(ज्यान मार्ने उद्योग गर्न नहुने) मुद्धा शीर्षकमा सोमबार जिल्ला अदातलाट १० दिनको म्याद थप गरी अनुसन्धान अघि बढाइएका प्रहरीले जनाएको छ।"
माओवादी केन्द्रबाट को को बने प्रतिनिधिसभा सांसद?,"काठमाडौंः प्रतिनिधिसभा र प्रदेशसभा निर्वाचन प्रत्यक्षतर्फ सबै निर्वाचन क्षेत्रको मतपरिणाम सार्वजनिक भएको छ । मंसिर ४ गते एकैपटक प्रतिनिधिसभा र प्रदेशसभा निर्वाचन सम्पन्न भएको थियो। मतदानका क्रममा विवाद देखिएपछि दोलखाको १० मतदान केन्द्रमा भने मंसिर १५ गते पुन: निर्वाचन गरिएको थियो। निर्वाचन आयोगको पछिल्लो तथ्यांकअनुसार प्रतिनिधिसभा प्रत्यक्षतर्फ १२ राजनीतिक दलका उम्मेदवार विजयी भएका छन्। प्रतिनिधिसभामा एक सय ६५ प्रत्यक्ष र एक सय १० जना समानुपातिक निर्वाचन प्रणालीबाट निर्वाचित हुने व्यवस्था छ । सार्वजनिक परिणामअनुसार प्रत्यक्ष निर्वाचनमा नेपाली कांग्रेस पहिलो दल बनेको छ। प्रतिनिधिसभाका १६५ निर्वाचन क्षेत्रमध्ये सबैभन्दा धेरै ५७ स्थानमा जित हासिल गरेर कांग्रेस प्रत्यक्षतर्फ पहिलो दल बनेको हो। यस्तै, नेकपा एमाले ४४ सिटसहित दोस्रो दल र नेकपा माओवादी केन्द्र १८ सिटसहित तेस्रो दल बनेको छ। यसैगरी नेकपा एकीकृत समाजवादी पार्टीले १० सिट, राष्ट्रिय प्रजातन्त्र पार्टी र राष्ट्रिय स्वतन्त्र पार्टीले ७७ सिट प्राप्त गरेका छन्। लोकतान्त्रिक समाजवादी पार्टी ४ र नागरिक उन्मुक्ति पार्टी ३ क्षेत्र निर्वाचित भएका छन् । जनमत पार्टी, राष्ट्रिय जनमोर्चा र नेपाल मजदुर किसान पार्टीले ११ सिट जितेका छन्। यसैगरी प्रतिनिधिसभा प्रत्यक्षतर्फ स्वतन्त्रले ५ क्षेत्रमा जित हासिल गरेको छ। यी हुन् नेकपा माओवादी केन्द्रका नवनिर्वाचित सांसद १ पुष्पकमल दाहालप्रचण्ड २ पूर्णबहादुर घर्ती ३ देवेन्द्र पौडेल ४ वर्षमान पुन ५ माधव सापकोटा ६ शक्तिबहादुर बस्नेत ७ राजन दाहाल ८ रेखा शर्मा ९ रामकुमार राई १० अमनलाल मोदी ११ सुदन किराँती १२ जनार्दन शर्मा १३ महेन्द्रबहादुर शाही १४ सुर्यमान तामाङ दोङ १५ हितबहादुर तामाङ १६ छिरीङ डम्डुल लामा भोटे १७ महिन्द्रराय यादव १८ गंगा कार्की"
खुमलटारमा प्रचण्ड र गृहमन्त्री खाणबीच भेटवार्ता,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड र गृहमन्त्री बालकृष्ण खाणबीच भेटवार्ता भएको छ। प्रचण्ड निवास खुमलटारमा भएको भेटमा समसामयिक राजनीतिक विषयमा छलफल भएको हो। पाँच दलीय गठबन्धनलाई निरन्तरता दिनेबारे छलफल भएको र दुबै नेता गठबन्धनलाई निरन्तरता दिन सकारात्मक रहेको खुमलटार स्रोतले बतायो। मंसिर ४ गते भएको निर्वाचनमा गठबन्धन गरेर निर्वाचनमा लडेका दलहरू पाँच वर्षसम्मै गठबन्धनकै माध्यमबाट मुलुकको विकास गर्न एकजुट भएर लाग्नेबारे कुराकानी भएको थियो।
"सेयर बजार राताम्मे, नेप्से परिसूचक २४ अंकले घट्यो","काठमाडौं : नेप्से परिसूचक आज दोहोरो अंकले घटेको छ। सूचक २४४६ अंकले घटेर १९३८७६ विन्दुमा अडिएको छ। सेन्सेटिभ इण्डेक्स १३५ प्रतिशतले घट्यो। अघिल्लो कारोबार दिन आइतबार नेप्से परिसूचक २१६ अंकले घटेर १९६३२२ विन्दुमा पुगेको थियो। कारोबार रकम भने आइतबारको तुलनामा वृद्धि भएको छ। यसदिन १ अर्ब ६७ करोड ४ लाख ५५ हजार ३४ रुपैयाँको सेयर कारोबार भयो। आज २४० कम्पनीको ४१ लाख २७ हजार २८६ कित्ता सेयर खरिदविक्री भयो। सयपत्री हाइड्रो पावर, एनआईसी एसिया सेलेक्ट फन्ड,ग्लोबल आईएमई ब्यालेन्स फन्ड, नारायणी डेभलपमेन्ट बैंक, केबीएल डेबेन्चर २०८६ कमाउनेमा शीर्ष पाँचभित्र पर्न सफल भएका छन्। कारोबारमा आएका १३ वटै समूहको सूचक नकारात्मक देखिएको छ। यसदिन फाइनान्स समूहको सूचक सर्वाधिक २२८ प्रतिशतले घट्यो। मनु एन्ड प्रोको २३७ प्रतिशतले सूचक ओरालो लाग्दा डेभलपमेन्ट बैंक,होटल्स एन्ड टुरिजम, हाइड्रोपावर, इन्भेस्टमेन्ट,लाइफ इन्स्योरेन्स, माइक्रो फाइनान्स, ननलाइफ इन्स्योरेन्स, अदर्श र ट्रेडिङ समूहको सूचक १ प्रतिशत बढिले घट्यो। कारोबार रकमका आधारमा रिद्धि पावर शीर्षस्थानमा रह्यो। सो कम्पनीको ३० करोड ८३ लाख रुपैयाँ बराबरको सेयर कारोबार भयो। २० करोड २३ लाख रुपैयाँको सेयर कारोबार गरी शिवम् सिमेन्ट दोस्रो स्थानमा रह्यो।"
एक्लो विद्यार्थी पढाउँदै एक्ली शिक्षिका,"कुस्मा : वनको माँझमा एउटा सानो गाउँ छ। त्यही गाउँ छेउमा कक्षा ५ सम्म पढाउने एउटा पुरानो विद्यालय छ। विद्यार्थीको पर्खाइमा विद्यालयका कक्षाकोठाका ढोका सधैँ खुला हुन्छन्। उनीहरूका लागि बनाइएका डेस्कबेञ्च भरिभराउ भए पनि त्यहाँ बसेर पढ्ने विद्यार्थी एक जनाबाहेक अरू कोही छैनन्। विद्यार्थीको अभावमा विद्यालय नै रित्तिएको छ। पर्वतको मोदी गाउँपालिका चित्रेमा रहेको दुर्गा भवानी प्राथमिक विद्यालय २०४० सालमा स्थापना भएको हो। विगतमा विद्यार्थीको सङ्ख्या बाक्लै भए पनि यस वर्ष शिशु कक्षामा पढ्न एक्ला विद्यार्थी नीरज लम्साल मात्र आउने गरेका छन्। विद्यालयमा विद्यार्थी लम्साल र शिक्षिका ठाकुकुमारी केसी मात्रै छन्। विद्यालयमा विद्यार्थी आए वा नआए पनि हरेक दिन विद्यालय पुग्नु केसीको दिनचर्या हो। त्यहाँका एक शिक्षिका र कार्यालय सहयोगी गत वर्ष काजमा खटिएपछि शिक्षिका केसी एक्लै भएकी हुन्। 'गत वर्षसम्म १०१५ विद्यार्थी नियमित पढ्न आउँथे', उनले भनिन्, 'गाउँबाट बसाइँसराइ गर्ने बढेका छन्, विद्यालय आउन खोला तर्नुपर्छ तर बर्खामा तर्न सकिँदैन। पुल नहुँदा विद्यार्थी नजिक छाडेर टाढाको विद्यालय जानुपर्ने अवस्था छ।' विद्यार्थीविनाको विद्यालयमा आउँदा धेरै नरमाइलो लाग्ने गरेको शिक्षिका केसीले सुनाइन्। चाँडै गाउँपालिकाले कतै व्यवस्थापन गर्दिए हुन्थ्यो भन्ने आफ्नो चाहना रहेको उनले सुनाइन्। विद्यालय नजिकको गाउँ हिले, दराक, लम्सालथर, पङ्गालीथर, रेग्मीथर, सरादेखोलालगायत स्थानका विद्यार्थी पढ्न आउने गरेकामा अहिले उनीहरु एक घण्टा टाढाको विद्यालयमा पुग्छन्। विद्यार्थी नभएको बहानामा विद्यालयलाई अन्यत्र गाभ्ने कुरा गाउँका लागि उचित नहुने स्थानीयवासीको भनाइ छ। 'गाउँको ७० घरका विद्यार्थी पढ्ने एक्लो विद्यालय हो', स्थानीयवासी शेरबहादुर केसीले भने, 'विद्यालय आउने खोलामा पुल, सहज बाटो निर्माण र अङ्ग्रेजी माध्यमबाट पठनपाठन गर्न पालिकामा छलफल भइरहेको छ।' गाउँपालिकाले अरू विद्यालयमा विद्यार्थीको सङ्ख्या ज्यादै न्यून भएकाले तिनलाई कसरी व्यवस्थापन गर्न सकिन्छ भन्नेमा छलफल भइरहेको बताएको छ। 'एक विद्यार्थी भए पनि पढ्न पाउने अधिकारबाट बञ्चित हुनु हुँदैन', गाउँपालिकाकी अध्यक्ष हिरादेवी शर्माले भनिन्, 'बसाइँसराइले विद्यार्थी पाउन मुस्किल छ। केही ठाउँमा विद्यार्थीलाई शिक्षक चित्तबुझ्दो नभएर समस्या छ। रासस"
धान उत्पादन बढ्यो,"विराटनगर : अन्नको भण्डार मानिने प्रदेश १ मा यस वर्ष धान उत्पादनमा वृद्धि भएको छ। गत वर्षको तुलनामा यस वर्ष धान १ दशमलव २७ प्रतिशतले वृद्धि भएको हो । ३ लाख ४० हजार ८ सय २९ हेक्टर धान लगाउने क्षेत्रफलमध्ये ३ लाख ३१ हजार ८८ हेक्टर क्षेत्रफलमा धानबाली लगाइएको थियो । यस वर्ष प्रदेश १ मा १२ लाख ९८ हजार ८ सय ५५ दशमलव १५ मेट्रिकटन धान उत्पादन भएको हो। गत वर्ष १२ लाख ८२ हजार ५ सय ७३ मेट्रिकटन धान उत्पादन भएको भएको थियो । पोहोर बेमौसमी पानीसँगै आएको बाढीले गर्दा धान उत्पादनमा कमी आएको थियो । बाढीले धान भित्र्याउने बेलामा खेतमा धान बोट नै पुरिनुका साथै बालुवा थुपारेकाले गत वर्ष धान उत्पादनमा कमी आएको थियो। कृषि विकास निर्देशनालय प्रदेश १ का अर्थविज्ञ नेत्रमणि काफ्लेका अनुसार झापामा ४ लाख २३ हजार ५ सय ९६ मेट्रिकटन धान उत्पादन भएको छ। पूर्वी हिमाली जिल्ला सोलुखुम्बुमा ३५ सय ८८ मेट्रिकटन धान उत्पादन भएको निर्देशनालयले जनाएको छ। यस्तै, मोरङमा ३ लाख ४३ हजार ८ सय ८२ मेट्रिकटन, सुनसरीमा २ लाख ११ हजार २ सय, ताप्लेजुङमा २० हजार ६ सय ३३, पाँचथरमा २१ हजार ६७, इलाममा ४८ हजार ५६, धनकुटामा २४ हजार ६३ मेट्रिकटन धान उत्पादन भएको छ। तेह्रथुममा २२ हजार २ सय ३२, संखुवासभामा ३८ हजार ७ सय ८२, भोजपुरमा ४९ हजार ४ सय ६७, उदयपुरमा ५३ हजार ५ सय २०, खोटाङमा २५ हजार ७ सय ९६, ओखलढुंगामा १२ हजार ८ सय ८८ मेट्रिकटन धान उत्पादन भएको कृषि निर्देशनालय विराटनगरले जनाएको छ।"
नगर प्रहरी भर्ती गर्दै रास्कोट नगर,"कालिकोट : जिल्लाको रास्कोट नगरपालिकाले नगर प्रहरी भर्ती गर्न लागेको छ । राकोट नगरपालिकाले नगरको सेवा करारमा नगर प्रहरी व्यवस्थापन तथा सञ्चालन सम्बन्धी कार्यविधि २०७९ निर्माण गरी त्यसअनुसार नगर प्रहरी भर्ना गर्न लागेको हो । नगरले १५ दिने सार्वजानिक सूचना जारी गरी खुला ८, महिला ३, दलित २ र सहिद तथा वेपत्ता परिवारबाट २ जना गरी १५ जनाको विज्ञापन खुलाएको छ । रास्कोट नगरपालिका प्रमुख धर्मराज शाही पेषणले स्थानीय तहले पाएको अधिकारको प्रयोग गरी नगरको शान्ति सुरक्षा कायम गर्न र स्थानीय युवाहरुलाई रोजगारी सृजना गर्न नगर प्रहरी भर्ना गर्न लागेको बताए । स्थानीय तह सञ्चालन ऐन २०७४ को दफा १९ को उप दफा २ को (क) मा भएको व्यवस्था अनुसार जिल्लामा पहिलो पटक रास्कोट नगरले नगर प्रहरीको भर्ती खोलेको हो । नगर प्रमुख शाहीले भने,' कानुनले दिएका अधिकारीहरुको प्रयोग गरी जनतालाई गाउँमै सिंहदरबार आएको अनुभूति गराउनुछ । हामी स्थानीय सरकारलाई सबल, सक्षम र विधि पद्धतिअनुसार सञ्चालन गरी प्रभावकारी र उदाहरणीय सरकार बनाउने अभियानमा छौं ।' रास्कोट नगरपालिकाले नगर प्रहरी भर्ती गर्न लागेर राम्रो गरेको नागरिक समाजका अगुवा प्रेम शाहीले बताए । उनले भने,' स्थानीय तहले स्थानीयस्तरमै प्रहरी भर्ती गर्न पाउने व्यवस्था कानुनमा नै भएकाले यसको सबैले प्रयोग गर्नुपर्छ । यसले स्थानीय स्तरमा शान्ति सुरक्षा मजबुत हुनुका साथै युवाहरुका लागि रोजगारी पनि सिर्जना हुन्छ । जिल्लाका अन्य स्थानीय तहहरुले पनि यसको कार्यन्वयन गर्नुपर्छ । नगर प्रहरीले स्थानीय सरकार सञ्चालनमा पनि सहज हुने र गाउँमै युवाहरुले रोजगारीको अवसर पाउनेछन् । '"
लागुऔषधसहित दुईजना पक्राउ,सर्लाही : मलंगवा नगरपालिका४ शिवसागर चोकबाट लागुऔषध गाँजा २ केजी ५ सय ग्रामसहित लालबन्दी नगरपालिका५ बस्ने २० वर्षीय हिमाल पाण्डेयसमेत गरी २ जनालाई आइतबार दिउँसो प्रहरीले पक्राउ गरेको छ । अस्थायी प्रहरी पोष्ट पेट्रोलपम्पबाट खटिएको प्रहरीले प्रदेश २०२००३ प १७०२ नम्बरको मोटरसाइकल जाँच गर्ने क्रममा मोटरसाइकलमा सवार उनीहरूलाई गाँजासहित फेला पारी पक्राउ गरेको हो । घटनाबारे अनुसन्धान भइरहेको प्रहरीले बताएको छ।
ट्याक्टरले किच्दा एक जनाको मृत्यु,काठमाडौं : रुपन्देहीको सैनामैना नगरपालिका२ रिङरोडमा आइतबार ट्याक्टरले किच्दा एक जनाको मृत्यु भएको छ। मृत्यु हुनेमा ट्याक्टरका हेल्पर सैनामैना नगरपालिका४ झारबैराका ६० वर्षीय ठगे थारु रहेका छन्। तिनाउ अस्पताल बुटवलमा उपचारको क्रममा साँझ ६ बजे थारुको मृत्यु भएको हो। हिजो साँझ सवा ५ बजे लु २ त ६१८५ नम्बरको ट्याक्टरबाट खसेका थारुलाई सोही ट्याक्टरको पछाडिको चक्काले किचेको थियो। ट्याक्टर र चालकलाई नियन्त्रणमा लिएको इलाका प्रहरी कार्यालय रन्यौराले जानकारी दिएको छ।
जनमतको दीर्घसन्देश,"निर्वाचनको नतिजा आइसकेको छ। नतिजा नयाँ बोतलमा पुरानै रक्सी हो। पुराना फेर्ने अभियान प्रायः असफल भएको छ। जनतामा जित्ने नेताहरूबाट कुनै परिवर्तन नहुने विश्वास छ। राजनीतिक स्थिरता पनि हुने सम्भावना देखिँदैन। किनकि कुनै दलले स्पष्ट बहुमत प्राप्त गर्न सकेन। मिलिजुली सरकार नेपालको सन्दर्भमा सानातिना स्वार्थका कारण टिक्न नसक्ने र सामान्य स्वार्थपूर्तिका लागि क्षणिक तुष्टि प्राप्त गर्न सरकारलाई दिएको समर्थन फिर्ता गर्न अभ्यस्त छ। यो संस्कार पनि परिवर्तन हुने सम्भावना देखिँदैन। दोस्रो हो, सरकार बनाउन सिद्धान्त मिल्दा दलबीच गठबन्धन हुँदा मात्र केही स्थायित्वको आशा गर्न सकिने हो। ठुलो दलका रूपमा नेपाली कांग्रेस छ। सिद्धान्ततः लोकतान्त्रिक आवरण र आस्थामा लामो समयदेखि राजनीति गरिआएको यस दलले साम्यवादी आवरणमा रहेको कम्युनिस्ट दलसँग मिलेर सरकार चलाउनु पर्ने बाध्यता छ। कमल थापादेखि राजावादी लिङ्देनसँग गठबन्धन गरेको एमालेसँगको प्रतिस्पर्धामा विभिन्न गतिविधि गरे पनि गठबन्धन गरेको छ, कांग्रेसले। राजनीतिक अस्थिरतालाई नेपाली राजनीतिको चरित्रका रूपमै ग्रहण गर्नुपर्छ। लोकतान्त्रिक दलसँग कम्युनिस्टहरूको तालमेल वा गठबन्धन अत्यन्त नाजुक हुन्छ, यो अप्राकृतिक हो। त्यसैले हरेक दिन सरकारको निरन्तरताका लागि अब बन्ने सरकार प्रमुख गम्भीर बन्नुपर्छ। राष्ट्रिय मुद्दाहरूलाई व्यक्तिगत र समूहगत मुद्दाले छायाँमा पार्ने निश्चित छ। लोकतन्त्रमा राजनीतिक दलका सिद्धान्त र आस्थाका आधारमा निर्वाचन घोषणापत्र तयार हुन्छ। त्यही घोषणापत्रका आधारमा जनताले मत दिन्छन्। विश्व राजनीति प्रायः साम्यवाद र लोकतन्त्र गरी दुई धारमा विभाजित छ। अहिलेको निर्वाचनमा अतिवादी कम्युनिस्टको रूपमा रहेको माओवादी केन्द्र र लोकतान्त्रिक लडाइँमा लामो समय कुर्बानी गरेको कांग्रेस एक्कै स्थानमा उभिएका छन्। मतदाता बहुदलीय आधारमा आस्था रहेको राजनीतिक दलमा र उसले अघि सारेका उम्मेदवारलाई मतदान गर्छन्। गठबन्धनका कारण यी दुईविपरीत धारका नेताले दुवैका लागि मतदान गर्न आग्रह गरिरहेको पाइन्छ। यो दृश्यले नेपालको लोकतन्त्रको अवस्थालाई उजागर गरेको छ। आजीवन राजावादीहरूले कम्युनिस्टलाई र एमाले साम्यवादी दलले राजावादीहरूलाई मत मागी राखेको दृश्य कम रोचक थिएन। यसबाट लोकतन्त्रलाई बन्धक बनाएर राजनीतिक दलका शीर्षनेताले मात्र फाइदा लिने चरम अवसरवादलाई प्रवद्र्धन गरेको छ। लोकतान्त्रिक र यसैमा आधारित निर्वाचन प्रक्रियालाई निस्तेज बनाउने गरी निर्वाचन सम्पन्न भएको छ। राजनीतिक दलहरू विदेशी प्रभावमा परी परिचालित हुँदै आएको आधारसहितको दाबी र आलोचना राजनीतिक वृत्तमा भइराखेको छ। इस्ट इन्डिया कम्पनीलाई सिपाही विद्रोहमा सघाउन राणाहरूले नेपाली सेना पठाई सम्बन्ध विस्तार गरेर भारत स्वतन्त्र नहुँदासम्म निरंकुश शासन ब्रिटिसको सहयोगमा सञ्चालन गरे। सुनौलीको सन्धिमार्फत ठुलो क्षेत्र गुमाए। राजा त्रिभुवनले भारतीय शरणमा रहेर आफ्नो अधिकार राणाहरूबाट फिर्ता गराए। २०१५, २०१७, २०४६ र बाह्रबुँदे समझदारी हुँदै २०६३ को आन्दोलनसम्म आइपुग्दा भारतको सहयोग र सद्भाव रहेको थियो। एमाले र माओवादी केन्द्रबीच चुनावी तालमेल र दलीय एकता उत्तरी छिमेकी देशले गराएको स्पष्ट छ। विभिन्न दलका सरकार हुँदा कहिले उत्तर त कहिले दक्षिणतर्फ झुकाव देखाउने प्रवृत्ति पनि देश र लोकतन्त्रका लागि खतरा देखिँदैछ। युक्रेन युद्धमा संयुक्त राष्ट्रसंघको प्रस्तावमा नेपालले समर्थन गरी अमेरिकी पक्षको समर्थन गरेको थियो। यो प्रस्तावमा दुई छिमेकी तटस्थ रहे। यसबाट हाम्रो कूटनीति अपरिपक्व देखिएको आलोचना भइराखेको छ। नेपाल भौतिक, रणनीतिक र आर्थिक महŒवको देशका रूपमा विश्वका शक्ति सम्पन्न राष्ट्रले दृष्टि दिएका छन्। नेपालले लोकतान्त्रिक सिद्धान्त आस्थाको संरक्षण गर्दै लोकतन्त्रको संस्थागत सबलीकरण राजनीतिलाई केन्द्रित गर्नु पथ्र्यो। चीनको बीआरआई र भारत अमेरिकी गठबन्धनका इन्डो प्यासिफिक स्ट्राटेजीबीचको अस्वस्थ प्रतिस्पर्धा छ। यसबीच नेपाल तटस्थ रही दुवैबाट फाइदा लिन सक्ने गरी प्रस्तुत हुन सक्नु पथ्र्यो। परस्पर नमिल्दा सिद्धान्त बोकेकालाई साथमा लिई सरकार सञ्चालन गर्दा अब अत्यन्त बढी प्राविधिक कठिनाइको सामना गर्नुपर्ने अवस्था छ। तहसनहस हुँदै गएको लोकतन्त्रले यसका भिजनरी नेताहरूको विकास गर्न सक्दैन। यस अर्थमा पनि नेपालको लोकतन्त्र अत्यन्त नाजुक वनाउने काम ठुला दलले गर्दै आएका छन्। संवैधानिक प्रावधानलाई समेत यो निर्वाचनमा गम्भीरतापूर्वक ग्रहण गरेको अनुभूति हुन सकेन। सबै जात, जाति, लिंग, क्षेत्र, सीमान्तकृत समूह सबैको उचित प्रतिनिधित्व निर्वाचित निकायहरूमा गराउनु पर्ने व्यवस्था छ। तर, यस निर्वाचनमा प्रतिनिधिसभामा पहिलो मत ल्याउने निर्वाचित हुनेतर्फ यस समूहको जम्मा ९३३ उम्मेदवारले टिकट पाई प्रतिस्पर्धा गरेका थिए। त्यसमध्ये केहीले विजय प्राप्त गरे। प्रदेशतर्फ जम्मा ८५९ प्रतिशतले यस निर्वाचन पद्धतिका आधारमा निर्वाचनमा प्रतिस्पर्धा गर्ने अवसर पाई केहीले मात्र विजयी बन्ने अवसर पाएका छन्। लेस्बियन, गे, बाइजेन्डर र ट्रान्स जेन्डर समुदायबाट एकमात्र उम्मेदवारले प्रतिस्पर्धा गरिराखेका छन्। समावेशी लोकतन्त्रको आधुनिक परिभाषालाई यस निर्वाचनले महŒव दिएको देखिएन। कानुन निर्माताहरूमा यी समूहको उल्लेखनीय सहभागिता नगराउँदा समावेशी नीतिले लिएको लक्ष्य पूरा हुन सक्ने देखिएन। यो दलहरूको ठूलो लापरवाही हो। यसबाट लोकतन्त्रमा संकुचन आउने निश्चित छ। प्रतिनिधिसभामा हुने प्रतिनिधित्वको अवस्थाको अनुगमन गर्ने हो भने यो पक्ष थप आलोचित र अप्रभावकारी बन्ने अवस्था स्पष्ट छ। समानुपातिकतर्फको बन्द सूचीमा समेत पारिवारिक नातागोता र इष्टमित्रको बाहुल्य छ। नेपाली लोकतन्त्रको अवस्थालाई दलहरूले स्वविवेकीय अधिकारका रूपमा ग्रहण गर्ने गलत प्रवृत्ति हाबी हुँदै आएको छ। यसले लोकतन्त्रमा नै प्रश्न चिह्न खडा गरिराखेको छ। यो निर्वाचनले निर्वाचित प्रतिनिधिलाई मतदाताप्रति जवाफदेही बनाउने पक्षलाई अस्वीकार गरेको छ। नागरिक आफ्ना प्रतिनिधिलाई आफूप्रति जवाफदेही बनाउन असफल प्रायः छन्। उनीहरू यस निर्वाचनले दलको आदर्श र सिद्धान्तलाई विस्मरण गरेको देख्दा आजित छन्, थकित छन्। दलले सिद्धान्त परित्याग गरेपछि त्यस्ता दलले सार्वजनिक गरेका प्रतिबद्धता र घोषणा त्रसमेत कर्मकाण्डी बन्न पुग्छ। दुई डिजिटको वृद्धिदर कायम गराउने, देशलाई समृद्ध बनाउने, सामाजिक सुरक्षाका लागि थप रकमको व्यवस्था गर्नेजस्ता प्रतिबद्धता पुरानै प्राप्त गर्न नसकिएका प्रतिबद्धताको पुनरावृत्ति गराएको छ। प्राप्त गर्न नसक्ने प्रतिबद्धता गरेर दलहरूले ठूलो मनोरञ्जन मतदातालाई प्रदान गरेका छन्। प्रायः सबै दल जनतालाई गुमराहमा राख्न अभ्यस्त छन्। जनतालाई गुमराहमा राखेर २१औं शताब्दीमा लोकतन्त्रको संस्थागत विकास सम्भव हुँदैन। लोकतन्त्रमा नागरिकलाई मताधिकार प्रदान गर्न नचाहने अवस्था देखिएको छ। यस देशका करिब ६० लाख नेपालीले विदेशी भूमिमा श्रम बेचेर नेपालमा विप्रेषण पठाइराखेका छन्। नेपालका शासक, बुद्धिजीवी सबै नेपालको आर्थिक विकासमा विप्रेषणको योगदान महत्वपूर्ण भएको आख्यान गरेर सत्तामा बस्नेहरू गौरवान्वित महसुस गर्छन्।"
भारतले हात झिकेपछि एसियन कप साउदी अरबमा!,रियादः एसियन कप २०२७ को आयोजनाका लागि भारतले प्रस्ताव फिर्ता लिएसँगै साउदी अरबमा आयोजना हुने सम्भावना देखिएको छ। एसियाली फुटबल महासंघ (एएफसी)ले सोमबार एक वक्तव्य जारी गर्दै आयोजक छनोट प्रक्रियाबाट आफ्नो नाम फिर्ता लिएको छ। गत अक्टोबरमा बसेको एएफसीको कार्यकारी कमिटीको बैठकले भारत र साउदी अरबलाई सम्भावित आयोजकको रूपमा सूचीकृति गरेको थियो। यसबारे आधिकारिक निर्णय आगामी फेब्रुअरीमा बस्ने कार्यकारी कमिटीले निर्णय गर्ने सम्भावना छ। सन् २०२७ मा हुने प्रतियोगिता आयोजनाका लागि प्रस्ताव गर्ने मुलुकमा अब साउदी अरब मात्रै बाँकी छ। अर्को वर्ष हुने एसियन कप कतारमा हुने निश्चित छ। चीनमा हुने तय भए पनि अन्तिम उसले नाम फिर्ता लिएपछि कतारमा हुने भएको हो। अहिले विश्वकपको आयोजना गरिरहेको कतारले एसियन कप दुई पटक आयोजना गरिसकेको छ।
"प्रत्यक्षतर्फ संघ र प्रदेशमा कांग्रेस पहिलो दल, कसले कति सिट जिते ?","काठमाडौं : प्रतिनिधिसभाका १६५ र प्रदेशसभाका ३३० वटै निर्वाचन क्षेत्रको अन्तिम मतपरिणाम सार्वजनिक भएको छ। यही मङ्सिर ४ गते देशभर एकै चरणमा प्रतिनिधिसभा र प्रदेशसभा सदस्य निर्वाचन सम्पन्न भएको थियो । निर्वाचन आयोगका अनुसार प्रतिनिधिसभाका १६५ निर्वाचन क्षेत्रमध्ये सबैभन्दा बढि ५७ निर्वाचन क्षेत्रमा जित हासिल गरेर नेपाली कांग्रेस प्रत्यक्षतर्फ पहिलो दल बनेको छ। यस्तै, नेकपा एमालेले ४४ सिट हात पारेर दोस्रो पार्टी बनेको छ। नेकपा माओवादी केन्द्रले १८ सिट जितेर तेस्रो दल बनेको छ। यसैगरी प्रत्यक्षतर्फ प्रतिनिधिसभामा नेकपा एकीकृत समाजवादी पार्टीले १० सिट,राष्ट्रिय प्रजातन्त्र पार्टी र राष्ट्रिय स्वतन्त्र पार्टीले ७७ स्थानमा जित हासिल गरेका छन्। लोकतान्त्रिक समाजवादी पार्टीले ४ र नागरिक उन्मुक्ति पार्टीले ३ स्थानमा विजयी भएका छन्। जनमत पार्टी, राष्ट्रिय जनमोर्चा र नेपाल मजदुर किसान पार्टीले ११ सिट जितेका छन्। यसैगरी स्वतन्त्रले ५ स्थानमा जित हासिल गरेको छ। प्रतिनिधिसभामा एक सय ६५ प्रत्यक्ष र ११० जना समानुपातिक निर्वाचन प्रणालीबाट निर्वाचित हुने व्यवस्था छ। प्रत्यक्षतर्फ प्रदेशसभामा पनि नेपाली कांग्रेस पहिलो दल बन्न सफल भएको छ। सातवटै प्रदेशका ३३० प्रदेशसभा निर्वाचन क्षेत्रमध्ये ११३ स्थानमा जितेर कांग्रेस पहिलो दल बनेको हो। यस्तै, नेकपा एमाले ९१ सिट जितेर दोस्रो दल बनेको छ। माओवादी केन्द्रले ५३ सिट जितेर तेस्रो दल बनेको छ। एकीकृत समाजवादी पार्टी १५ सिट जितेको छ। जनता समाजवादी पार्टी र राष्ट्रिय प्रजातन्त्र पार्टीले ११११ स्थानमा जित हासिल गरेको छ। लोकतान्त्रिक समाजवादी पार्टीले ९,जनमत पार्टी र नागरिक उन्मुक्ति पार्टीले ७७, हाम्रो नेपाली पार्टीले १ र स्वतन्त्रले १२ सिट हासिल गरेको छ।"
नेपालमा बुबाको पथ पछ्याउँदै टोनी हेगनकी छोरी,"काठमाडौं : मङ्सिर ४ को चुनावको पाँच दिनअघि काठमाडौंको एक होटलमा भेट्दा डा क्याट्रिन रोल्पा जाने तयारीमा थिए। यसपालि पनि उनको उही काम थियो निःशुल्क स्वास्थ्य शिविर। हाडजोर्नीसम्बन्धी विशेषज्ञ ७४ वर्षीया उनी बर्सेनि नेपाल आउँछन्। यहाँका कुनाकन्दरामा पुग्छन्, स्वास्थ्य शिविर राख्छन् र विशेषगरी उनको विशेषज्ञताको हाडजोर्नीसम्बन्धी निःशुल्क उपचार दिन्छन्। नेपाल कति पटक आउनुभयो ? प्रश्नमा उनको जवाफ थियो, गन्ती गरेको छैन, खोइ थाहा छैन। त्यस्तै ४० पटकभन्दा बढी त भयो होला। यस वर्ष उनी नेपाल आएको यो तेस्रो पटक हो। पछिल्लो समय बुबाको नेपाल चिनाउने काम, नेपालका दुर्गम क्षेत्रका नागरिकलाई निःशुल्क उपचार अनि समय भएमा पदयात्राका लागि नेपाल आइरहेकी छु। चार वर्षकी हुँदा सन् १९५२ मा उन नेपाल आएका रहेका रहेछन् तर धेरै सम्झना छैन, चार वर्षकि थिएँ। यति सम्झिन्छु कि त्यतिबेला नेपालमा विमानस्थल थिएन। कताकति मात्र शौचालय थिए,। बडो कठिन थियो यहाँको यातायात र नेपालीको जीवनशैली पनि। उनका बुबाअर्थात् टोनी हेगन। नेपाललाई संसारमा चिनाएको यो नामलाई सायद नेपालमा चिनाइरहनु पर्दैन होला। टोनी हेगेन सम्भवतः नेपालकै पहिलो पर्यटकका रूपमा सन् १९५० मा यहाँ आएका थिए। नेपालमा विमानस्थल नभएकाले उनी कलकत्तासम्म जहाजमा आएर यहाँ आएका रहेछन्। त्यसपछि आफूलाई नेपालको सौन्दर्यले तानेको कुरा उनले नेपाललाई भन्दा बाहिरको संसारलाई बढी सुनाएका छन्। प्रायः यहाँकै हिमाल, पहाड र खोल्सातिर भेटिने टोनीले औषत नेपालीले भन्दा धेरै नेपाल घुमेका छन्। उनलाई नेपालको पहिलो र सर्वाधिक पदयात्रा गरेको विदेशीभन्दा गल्ती हुँदैन। सन् १९५० मा स्वीस् सहयोग परियोजनाका क्रममा नेपाल आएका उनी नेपालको भूगोल र सौन्दर्यसँग नेपालीभन्दा नजिक रहे। नेपालको करिब १४ हजार किलोमिटर पैदलैयात्रा गरेका उनले नेपाल सम्भवत सबै पर्यटकभन्दा बढी पैदलै हिँडेका छन्। नेपालको भौगोलिक अवस्था एवं हिमालयन क्षेत्रको जैविक विविधताका साथै नेपाली जीवनशैली, परम्परा एवं यहाँको जातीय विविधतालाई उनले नेपाल बाहिरसम्म पुर्याएका छन्। नेपाली पर्यटन क्षेत्रले सम्मान गर्ने उनले तयार गरेको नेपाल नामक पुस्तकले नेपालको भौगोलिक, पर्यटकीय र अनेक जीवनशैलीका बहुआयामिक पक्षलाई समेट्छ। उनले हाम्रो हिमाल र हिमाली पर्यटकीय विशेषताका साथै अनेक सांस्कृतिक पक्षलाई समेटेर तयार गरेका वृत्तचित्रले नेपाल बाहिर नेपाल चिनाउन निकै सघाएको छ। उनका यिनै योगदानका कारण नेपालले उनलाई नेपालको मानार्थ नागरिकता प्रदान गरेको थियो। आधा जति बुबाको नेपाल प्रेमलाई उजागर गर्न र आधा आफैंले स्वास्थ्योपचार उपलब्ध गराउन आफू नेपाल आउने गरेको क्याट्रिन हेगन बताउँछिन्। हाडजोर्नीकी सर्जन उनले स्वीट्जरल्याण्डमा खोलेको टोनी हेगेन फाउन्डेसनले नेपालमा मात्र काम गर्छ। बुबाले माया गरेको र बुबालाई सम्मान गरेको देश नेपाल। मलाई वर्षमा एक पटक मात्र यहाँ आएर पुग्दैन, आइरहन मन लाग्छ, क्याटरिनले भनिन्। उनी नेपालका कैयौँ जिल्लामा स्वास्थ्य शिविर राख्ने, असहाय तथा स्वास्थ्योपचारको पहुँचसम्म पुग्न नसक्ने दुर्गम क्षेत्रका नागरिकलाई निःशुल्क स्वस्थ्य सेवा उपलब्ध गराउने गर्छिन्। नेपालका लागि बुबाले गरेका कामलाई पूर्णता दिने आफ्नो काम ठान्छिन्। नेपालका बारेमा बुबाका धेरै अनुसन्धान छन् तिनलाई अझै धेरै विस्तार गर्ने मेरो सोच छ। फाउन्डेसनबाट तिनलाई पूर्णता दिन्छु। टोनीले नेपालमा खिचेका तस्बिरको प्रदर्शनी फाउन्डेसनले गत वर्ष नेपालमा गरेको थियो। नेपालमा उनका कामकारबाहीलाई उजागर गर्न यतिले मात्र पुग्दैन भन्ने लाग्छ। उनका सङ्ग्रह अध्ययन गर्दा नेपालको पर्यटकीय विकासका लागि भावी दिनमा धेरै सहयोग पुग्ने मलाई लाग्छ, उनी भन्छिन्। नेपाल चिनाउन अहिले कतैकतै प्रयोगमा आउने पुराना तस्बीर एवं दृश्यहरू प्रायः टोनीकै नेपाल पुस्तक एवं डकुमेन्ट्रीबाट लिइएको पाइन्छ। बुबाजस्तै उनले पनि नेपालका अधिकांश पदमात्रामा यात्रा गरेकी छिन्। नेपालको हिमाल, पहाड र तराईकै ज्ञान छ उनलाई। उनी चिकित्सक भएर होला उनलाई अर्गानिक कृषि उत्पादन मनपर्छ। स्वीट्जरल्याण्ड आफ्नो घरमा पनि आफू अर्गानिक तरकारी खेती गर्ने बताउँछिन्। अर्गानिक आलु उत्पादन फार्म रहेको उनी बताउँछनिन्। समय मिल्यो कि आफूलाई खेतीको काम मनपर्ने बताउने उनले धेरै उत्पादनका लागि विश्वमै पछिल्लो समयमा प्रयोग गरिने विषादीका कारण विविध खालका रोगको प्रकोप बढेकाले मौलिक र अर्गानिक उत्पादनमा सबैले ध्यान दिनुपर्ने सुझाव दिन्छन्। नेपालका विभिन्न क्षेत्रमा पदयात्रामा जाँदा पनि उनले त्यस क्षेत्रका अर्गानिक उत्पादन किन्ने गर्छिन्। रासस"
यी हुन् प्रतिनिधि सभामा प्रत्यक्ष निर्वाचित १६५ सांसद,"काठमाडौंः प्रतिनिधि सभा र प्रदेश सभा निर्वाचन प्रत्यक्षतर्फ सबै निर्वाचन क्षेत्रको मतपरिणाम सार्वजनिक भएको छ । सार्वजनिक परिणामअनुसार प्रत्यक्ष निर्वाचनमा नेपाली कांग्रेस पहिलो दल बनेको छ। निर्वाचन आयोगका अनुसार प्रतिनिधि सभाका १६५ निर्वाचन क्षेत्रमध्ये सबैभन्दा धेरै ५७ निर्वाचन क्षेत्रमा जित हासिल गरेर कांग्रेस प्रत्यक्षतर्फ पहिलो दल बनेको छ। यस्तै, नेकपा एमाले ४४ सिटसहित दोस्रो दल बनेको छ । नेकपा माओवादी केन्द्र १८ सिटसहित तेस्रो दल बनेको छ। यसैगरी नेकपा एकीकृत समाजवादी पार्टीले १० सिट, राष्ट्रिय प्रजातन्त्र पार्टी र राष्ट्रिय स्वतन्त्र पार्टीले ७७ क्षेत्र जितेका छन् । लोकतान्त्रिक समाजवादी पार्टीले ४ र नागरिक उन्मुक्ति पार्टीका उम्मेदवार ३ क्षेत्र निर्वाचित भएका छन् । जनमत पार्टी, राष्ट्रिय जनमोर्चा र नेपाल मजदुर किसान पार्टीले ११ सिट जितेका छन्। यसैगरी स्वतन्त्रले ५ क्षेत्रमा जित हासिल गरेको छ। कुन दलबाट को को सांसद बने ? नेपाली कांग्रेस १ शेरबहादुर देउवा २ योगेश गौचन थकाली ३ मोहन आचार्य ४ टेकबहादुर गुरुङ ५ राजेन्द्रबहादुर केसी ६ प्रकाशमान सिंह ७ हृदयराम थामी ८ उदयसमशेर जवरा ९ सन्तोष चालिसे १० गगन थापा ११ प्रदीप पौडेल १२ रमेश रिजाल १३ शंकर भण्डारी १४ रामहरि खतिवडा १५ रमेश लेखक १६ विश्वप्रकाश शर्मा १७ अजयकुमार चौरसिया १८ पुष्पबहादुर शाह १९ दीलेन्द्र बडु २० विरबहादुर वलायर २१ खमबहादुर गर्बुजा २२ राजेन्द्र बजगाइँ २३ दुर्लभ थापा क्षेत्री २४ दीक्पालकुमार शाही २५ एनपी साउद २६ रामचन्द्र पौडेल २७ श्यामकुमार घिमिरे २८ किशोरसिंह राठौर २९ शशांक कोइराला ३० देवप्रसाद तिमल्सेना ३१ रामनाथ अधिकारी ३२ दिनेशकुमार यादव ३३ विष्णुकुमार कार्की ३४ पूर्णबहादुर खड्का ३५ मोहनबहादुर बस्नेत ३६ दीपक गिरी ३७ संजयकुमार गौतम ३८ रामकृष्ण यादव ३९ विनोदकुमार चौधरी ४० डाशेखर कोइराला ४१ डिल्लीराज पन्त ४२ चन्द्र भण्डारी ४३ राजु थापा ४४ सुनील शर्मा ४५ दीपक खड्का ४६ अर्जुननरसिंह केसी ४७ सीता गुरुङ ४८ ऐनबहादुर शाही ४९ सुरेन्द्रराज आचार्य ५० तेजुलाल चौधरी ५१ महेन्द्रराय यादव ५२ पूर्णबहादुर तामाङ ५३ डिगबहादुर लिम्बू ५४ नारायण खड्का ५६ धनराज गुरुङ ५७ बद्री पाण्डे नेकपा एमाले १ केपी शर्मा ओली २ कृष्णगोपाल श्रेष्ठ ३ अम्बर रायमाझी ४ प्रेमबहादुर महर्जन ५ योगेश भट्टराई ६ गोकर्ण विष्ट ७ देवराज घिमिरे ८ राजकुमार गुप्ता ९ सुर्य थापा क्षेत्री १० महेशकुमार वर्तौला ११ टोपबहादुर रायमाझी १२ पृथ्विसुव्वा गुरुङ १३ विद्या भट्टराई १४ बासुदेव घिमिरे १५ पदम गिरी १६ मानवीर राई १७ लालबहादुर साँवा १८ राजेन्द्रकुमार राई १९ रामशंकर यादव २० सुर्यप्रसाद ढकाल २१ बलराम अधिकारी २२ तारा लामा तामाङ २३ बसन्तकुमार नेम्वाङ २४ हरिप्रसाद उप्रेती २५ दामोदर भण्डारी २६ जुलीकुमारी महतो २७ अच्युतप्रसाद मैनाली २८ दामोदर पौडेल वैरागी २९ मनबहादुर गुरुङ ३० ज्वालाकुमारी शाह ३१ गोकुल बाँस्कोटा ३२ लीलानाथ श्रेष्ठ ३३ ठाकुर गैरे ३४ नारायणप्रसाद आचार्य ३५ ऋषीकेश पोखरेल ३६ राजकुमार गुप्ता ३७ बलराम अधिकारी ३८ मंगलप्रसाद गुप्ता ३९ सुवासचन्द्र नेम्बाङ ४० लक्ष्मी महतो कोइरी ४१ छवीलाल विश्वकर्मा ४२ महेश बस्नेत ४३ भगवती चौधरी ४४ रघुवीर महासेठ नेकपा माओवादी केन्द्र १ पुष्पकमल दाहालप्रचण्ड २ पूर्णबहादुर घर्ती ३ देवेन्द्र पौडेल ४ वर्षमान पुन ५ माधव सापकोटा ६ शक्तिबहादुर बस्नेत ७ राजन दाहाल ८ रेखा शर्मा ९ रामकुमार राई १० अमनलाल मोदी ११ सुदन किराँती १२ जनार्दन शर्मा १३ महेन्द्रबहादुर शाही १४ सुर्यमान तामाङ दोङ १५ हितबहादुर तामाङ १६ छिरीङ डम्डुल लामा भोटे १७ महिन्द्रराय यादव १८ गंगा कार्की राष्ट्रिय स्वतन्त्र पार्टी १ गणेश पराजुली २ विराजभक्त श्रेष्ठ ३ सोविता गौतम ४ शिशिर खनाल ५ तोसिमा कार्की ६ रवी लामिछाने ७ हरि ढकाल नेकपा एकीकृत समाजवादी १ माधवकुमार नेपाल २ शेरबहादुर कुँवर ३ किसान श्रेष्ठ ४ अम्मरबहादुर थापा ५ प्रेमबहादुर आले ६ भानुभक्त जोशी ७ प्रकाश ज्वाला ८ धनबहादुर बुढा ९ राजेन्द्र पाण्डे १० मेटमणि चौधरी राष्ट्रिय प्रजातन्त्र पार्टी १ धवलशमशेर जवरा २ ज्ञानेन्द्र शाही ३ दीपकबहादुर सिंह ४ राजेन्द्रप्रसाद लिङदेन् ५ ध्रुवबहादुर प्रधान ६ विक्रम पाण्डे ७ दीपक बोहोरा जनता समाजवादी पार्टी १ प्रदीप यादव २ नवलकिशोर शाह ३ विरेन्द्रप्रसाद महतो ४ राजकिशोर यादव ५ रामसहायप्रसाद यादव ६ दीपक कार्की ७ अशोक राई नागरिक उन्मुक्ती पार्टी १ गंगाराम चौधरी २ रञ्जना श्रेष्ठ चौधरी ३ अरुणकुमार चौधरी राष्ट्रिय जनमोर्चा १ चित्रबहादुर केसी जनमत पार्टी १ सिके राउत लोकतान्त्रिक समाजवादी पार्टी १ महन्थ ठाकुर २ सर्वेन्द्रनाथ शुक्ल ३ रामप्रकाश चौधरी ४ शरदसिंह भण्डारी नेपाल मजदुर किसान पार्टी १ प्रेम सुवाल स्वतन्त्र उम्मेदवार १ लालवीर चौधरी २ योगेन्द्र मण्डल ३ प्रभु शाह ४ अमरेशकुमार सिंह ५ किरणकुमार शाह"
जो दक्षिण एसियाकै गौरवशाली पुलका एक इन्जिनियर हुन्,"बंगलादेशको गौरवको आयोजना पद्मा नदीमाथिको पुल निर्माणमा कसरी जोडिनुभयो ? भूप्राविधिकको नाताले पद्मा नदी माथिको दुई तले पुल निर्माणमा संलग्न भएको हुँ। सन् २००६ देखि नै अफगानिस्तान, ईस्ट टिमोरलगायतका मुलुकमा छोटो अवधि काम गरेको थिएँ। त्यसपछि स्वदेशकै विभिन्न परियोजनामा जोडिएँ। त्यसैबीचमा अस्ट्रेलियाको स्मेक (स्नोइङ माउन्टेन इन्जिनियरिङ कर्पोरेसन)बाट रेल्वे परियोजनाका लागि जिओटेक्निकल इन्जिनियर आवश्यक भएको प्रस्ताव आयो। सन् २०१२ को जनवरीमा बंगलादेशमा पुगेँ। सुरुका तीन वर्ष रेल्वे परियोजनामा संलग्न भए। रेल परियोजनामा जियोटेक्निकल इन्जिनियर (जमिनमुनिको सतहको अवस्थाको विज्ञ )का रूपमा काम गरेँ। त्यहीँ बेला पद्मा परियोजनाको विस्तृत डिजाइन सकिएको रहेछ। निर्माणमा जाने कुरा भइरहेको बेला स्मेकबाट प्रस्ताव आयो। २०१४ को नोभेम्बरदेखि काममा संलग्न भएँ। नेपालबाट त्यस्तो आयोजनामा जोडिदा कस्तो महसुस भयो ? पद्मा ब्रिज जस्तो ठूलो बंगलादेशको गौरवको परियोजनाबाट धेरै कुरा सिक्न पाइन्थ्यो। आफ्ना दक्षता पनि देखाउन सकिने भएकाले निकै खुसी महसुस भयो। सन् २०१४ को अन्त्यदेखि नै संलग्न भएँ। जियोटेक्निकल इन्भेस्टिगेसन (जमिनमुनिको सतहको अवस्था)बारे स्ट्रक्चर इन्जिनियर एवं डिजाइनरहरूलाई जानकारी दिनुपथ्र्यो। तीन सिफ्टमा चौबिसै घण्टा काम हुन्थ्यो। कामको चापले गर्दा दुई वर्षसम्म त घर आउनसमेत पाइन निर्धारित समयमा पद्मामाथि पुल निर्माण सम्पन्न गर्न बंगलादेश कसरी सफल भयो ? राजधानी ढाकाबाट दक्षिण पश्चिमका जिल्लाहरूमा जान पद्मा नदी पार गर्नुपर्छ। नदी पार गर्न घण्टौं लाग्थ्यो। डुंगा(स्पिडबोट, स्टिमर)बाट नदी पार गर्दा बेलाबखत दुर्घटना हुन्थ्यो। हरेक वर्ष सयौंको ज्यान जान्थ्यो। कार्गो जहाज र डुंगा पनि एक आपसमा ठोक्किने घटनासमेत हुन्थ्यो। बंगलादेशको राजधानी ढाकाभन्दा करिब ४५ किलोमिटर दक्षिण पश्चिममा पुल बनेको छ। पद्मा नदीको एक छेउको किनारबाट हेर्दा त समुद्र झैं लाग्छ। नदीको दुई भंगालो छ। कहिले उत्तर तिरको भंगालो ठूलो हुन्छ, कहिले अर्को। हामीले काम गर्दा उत्तरतिरको भंगालो ठूलो थियो। उत्तरतर्फको भंगालोमा काम गरेका थियौं। त्यहाँ नदी पश्चिमबाट पूर्वतर्फ बगेको छ। त्यो करिब ४० मिटर जति गहिरो छ। वर्षा याममा गहिराई झन् धेरै हुन्छ। ६० मीटर गहिराइसम्म पुग्छ। अहिले दक्षिणतर्फको भंगालो ठूलो हुँदै गइरहेको छ। बंगलादेश सरकारले पुल निर्माणलाई गौरवको आयोजनाको रूपमा घोषणा गर्यो। बंगलादेशका प्रधानमन्त्रीले गंगाजमुना (ब्रम्हपुत्र) मा झैं पद्मा नदीमाथि पनि पुल निर्माणको महत्वाकांक्षी योजना अघि सार्नुभयो। पुल निर्माणपछि आर्थिक अवस्थामा पनि सुधार आउने अपेक्षा गर्दै काम अघि बढ्यो। सन् २००० देखि नै यसको प्रारम्भिक अध्ययन सुरु भयो। प्रधानमन्त्री आफैं सक्रिय हुनुभयो। प्रतिबद्धता र समर्पणकै कारण निर्धारित समयमै निर्माण सम्पन्न भयो। पुलको भारवहनका लागि कति गहिराइसम्म परीक्षण गर्नु पर्यो ? विशेष प्रविधिको प्रयोग गरियो। त्यसका लागि तीन मिटर डायमिटरको पाइप (ढुंग्रोजस्तो) लाई जमिन मुनि घुसाउनुपथ्र्यो। ६० मिलिमिटर मोटाइ र ३ मिटर डायमिटरको पाइप जमिनमुनि घुसाइयो। पुलको भारवहनका लागि १ सय २५ मिटर गहिराइसम्मको माटो परीक्षण गर्न पनि यो आवश्यक थियो। त्यो नै एउटा विश्व रेकर्ड बन्यो। सुरुमा त पद्मा नदीमाथि पुल निर्माण असम्भव जस्तै लाग्थ्यो। सन् २०१४ को अक्टोबरदेखि व्यवस्थापन र पूर्वाधारको काम सुरु भयो। ८ वर्षमा निर्माण सकिएर उद्घाटनसमेत भयो। कति पिलर छन् ? पुलको दुई छेउको मुख्य पिलरसहित जम्मा ४२ वटा छन्। एक पिलरबाट अर्कोको दूरी १ सय ५० मिटर छ। त्यसैले १५० मिटर लामो ट्रस राख्नु परेको छ। यति लामो ट्रसको कुल तौल पनि अर्को रेकर्ड हो। यसले अन्य कस्ता रेकर्ड कायम गरेको छ ? सबैभन्दा बढी पानीको भोल्युम भएको संसारको तेस्रो ठूलो नदी नै पद्मा हो। नेपालका ठूला नदी र भारतको उत्तर तिरका प्रायः नदी मिलेर गंगा नदी बनेको हो। अलाहावादमा गंगा, जमुना र सरस्वती एउटै भए। यो ब्रिज बनाएको साइटमा गंगा र जमुना मिसिएका छन्। यसको चौडाइ नै करिब ६ किलोमिटर छ। त्यसैले पुल नै पुल ६ दशमलव १५ किलोमिटर लामो छ। पानीको भोल्युम धेरै भएको तेस्रो ठूलो नदीमा अत्याधुनिक ब्रिज निर्माण हुनु नै एउटा गौरवको कुरा भइहाल्यो। यो परियोजनाले नै चारवटा विश्व रेकर्ड कायम गरेको छ। हरेक खम्बामा जमिनमुनि ६ वटा छड्के पाइल (र्याकिङ पाइल ) छ। ३ मिटर डायमिटरको ६० मिलिमिटर मोटाइ भएको पाइल जमिनमुनि १ सय २५ मिटरसम्म धसाइएको छ। यो विश्वको सबैभन्दा गहिरो पाइल हो। इन्जिनियरिङ क्षेत्रमा यो पुललाई चमत्कारका रूपमा लिइएको छ। निर्माणमा अपनाइएको अत्याधुनिक प्रविधि फ्रिक्सन पेन्डुलम बियरिङ्स हो। यसले ९ म्याग्नेच्युडसम्मको भूकम्प थेग्न सक्ने जनाइएको छ। दैनिक २४ हजारभन्दा बढी सवारीसाधन वारपार गर्छन्। तल रेल गुडेको देख्न सकिने छ। सम्भवतः दक्षिण एसियामा सबैभन्दा लामो दुई तले पहिलो पुल हो। नेपालमा भने यस्ता गौरवका परियोजना समयमा पूरा हुँदैनन्। किन होला ? परियोजनाको सुरुवाति चरणमा विभिन्न बाधा व्यवधान आएका थिए। दातृ निकायले हात झिके। अन्तर्राष्ट्रिय दातृ निकायले सहयोग गर्न पन्छिए। अर्थशास्त्रीले पनि दाताको सहयोग नलिई बनाउन नसकिने सुझाएका थिए। प्रधानमन्त्री शेख हसिनाले राष्ट्रिय गौरवको आयोजनाको रूपमा लिँदै सरकारले आफ्नै स्रोतमा बनाउने अठोट गर्नुभयो। सरकारको दूरदर्शिता एवं अठोटको परिणामको फलस्वरूप पुल सम्भव भएको हो। नेपालमा त्यो दृढता देखिँदैन। यो परियोजनाबाट नेपालले के सिक्न सक्छ ? माथिल्लो तहबाट शुद्ध र समर्पित प्रतिबद्धता भएपछि परियोजना सम्पन्न गर्न सम्भव हुँदो रहेछ। मूल सफा हुनुपर्छ। माथिल्लो निकायबाट शुद्ध प्रतिबद्धता भएपछि असम्भव जस्तो लाग्ने परियोजना पनि सफल भएको उदाहरणका रूपमा लिन सकिन्छ। त्यहाँ प्राविधिक समस्या हुनेबित्तिकै सबै बसेर छलफल गर्ने काम हुन्थ्यो। एकले अर्कोलाई औंल्याउने होइन की समस्याको समाधान कसरी गर्ने भन्ने समाधानमुखी दृष्टिकोणमा छलफल हुन्थ्यो। बहुउद्देश्यीय परियोजनाअन्तर्गत झन्डै साढे ४ खर्ब नेपाली रुपैयाँमा यो संरचना बनेको हो। यसको लागत नेपालको वार्षिक बजेटको एक चौथाइ छ। जन्मभूमिप्रतिको प्रतिबद्धता र माटोप्रतिको माया हुँदा गौरवका परियोजना समयमै सम्पन्न हुँदो रहेछ भन्ने उदाहरण बंगलादेशले प्रस्तुत गरेको छ। नेपालमा भौतिक संरचना विकास गर्दा सरकारले के कुरामा ध्यान दिनुपर्छ ? हाम्रो पुस्तामा धेरै राजनीतिक परिवर्तन भयो। तर, भौतिक परिवर्तन भएन। अबको समय देश निर्माणको बेला हो। विकासमा अघि बढ्नका लागि नीति, नियम बनाउनुपर्छ। योजना, परियोजना कार्यान्वयनमा प्रतिबद्धता हुनुपर्छ। जन्मभूमिको माटो निधारमा लगाई मातृभूमि र सन्तानका लागि गर्न लागेको महसुस गर्नुपर्छ। हामीसँग विज्ञ प्राविधिकहरू हुनुहुन्छ। स्वदेशमै पनि राम्रा कन्ट्राक्टरहरू हुनुहुन्छ। विदेशमा गएर दक्षता देखाउने प्राविधिकले स्वदेशमा योगदान नगर्ने कुरै छैन। प्रस्तुति : दिनेश गौतम"
माधवकुमार नेपालसहित १४ जना सांसदविरुद्ध मुद्दाको पेसी हेर्न नभ्याइनेमा,काठमाडौंः नेकपा एकीकृत समाजवादीका अध्यक्ष माधवकुमार नेपालसहित १४ जना सांसदविरुद्धको मुद्दाको पेसी हेर्न नभ्याइनेमा राखिएको छ । सर्वोच्च अदालतले अघिल्लो प्रतिनिधिसभामा माधव नेपालसहितका १४ जना सांसदको पदसम्बन्धी विवादको सुनुवाई तोकिएको थियो । सो मुद्दा न्यायाधीशद्वय हरि फुयाल र डा कुमार चुडालको इजलासमा तोकिए पनि हेर्न नभ्याइनेमा राखिएको छ । एमालेले कारवाही गरेका माधव नेपालसहित १४ सांसदलाई सभामुखले पदमुक्त नगरेको र त्यसकै आधारमा निर्वाचन आयोगले एकीकृत समाजवादी नामक दल दर्ता गरेको भन्दै एमाले अध्यक्ष केपी शर्मा ओलीले रिट दायर गरेका थिए । सांसद पदमुक्तको विषयलाई लिएर एमालेले ६ महिना निरन्तर संसद अवरुद्ध गरेको थियो।
गोल्डेन बुट दौडमा एम्बाप्पे दुई गोलले अगाडि,"दोहा: विश्वकप सुरु हुनुभन्दा अगाडि आंकलन गरिएका प्रायः खेलाडी नै गोल्डेन बुटको दौडमा छन्। कतारमा जारी विश्वकपमा उत्कृष्ट लयमा देखिएका फ्रेन्च फरवार्ड किलियान एक्बाप्पे दुई गोलले अगाडि छन्। चार वर्षअघि रुसमा फ्रान्स विश्वकप विजेता बन्दा टिमका महत्त्वपूर्ण सदस्य रहेका एम्बाप्पले त्यो संस्करणभन्दा धेरै गोल गरिसकेका छन्। आइतबार राति अन्तिम १६ अन्तर्गत पोल्यान्डविरुद्धको खेलमा गरेका एम्बाप्पेले पाँच गोल ठोकिसकेका छन्। चार वर्षअघि रुसमा पाँच गोल गरेका ह्यारी केनले ६ गोलसहित गोल्डेन बुट जितेका थिए। सन् २०१४ मा ब्राजिलमा कोलम्बियन अट्याकर हामेस रोडरिग्वेजले पनि समान ६ गोलसहित नै गोल्डेन बुट जितेका थिए। त्यसअघि सन् २०१० र २००६ मा पाँचपाँच गोल गरेका थोमस मुलर र मिरास्लभ क्लोसले गोल्डने बुट जितेका थिए। पछिल्ला संस्करणलाई हेर्ने हो भने एम्बाप्पे गोल्डेन बुटको एकदम नजिक छन्। साविक विजेता फ्रान्सले विश्वकपमा अझै लामो यात्रा तय गर्यो भने एम्बाप्पेको दाबेदारी अझै बलियो बन्दै जानेछ। जारी विश्वकपमा ६ खेलाडीले तीन गोलसहित एम्बाप्पेलाई पछ्याइरहेका छन्। तीन गोल गरेका इक्वेडरका इनर भ्यालेन्सिया दौडबाट बाहिरिइसकेका छन्। एम्बाप्पेलाई पछ्याउनेमा अर्जेन्टिनी स्टार लियोनेल मेसी, फ्रान्सकै ओलिभर जिरुड, इङ्ल्यान्डका बुकायो साका र मार्कस रासफोर्ड, नेदरल्यान्ड्सका कोडी गाक्पो र स्पेनका अल्भारो मोराटा छन्। गोल्डेन बुट दौडमा भएका खेलाडी: १ किलियान एम्बाप्पे (फ्रान्स) ५ गोल २ लियोनेल मेसी (अर्जेन्टिना) ३ गोल ३ कोडी गाक्पो (नेदरल्यान्ड्स) ३ गोल ४ अल्भारो मोराटा (स्पेन) ३ गोल ५ मार्कस रासफोर्ड (इङ्ल्यान्ड) ३ गोल"
"अनि, उनले स्कुल छाडिन्","गोरखा बजारको एउटा कुनामा सुनेवतीको डेरा छ। घर यसै असुरक्षित, एक हात चौडा पिँढी र मुस्किलले दुई हात फराकिलो आँगनमा टेकेर उभिएको जीर्ण टहरो। अर्थात् उनको रात काट्ने थलो। साहुले छाडेको यस घरमा सुनेवती, ९ वर्षकी बहिनी र आमामात्र त्यहाँ बास गर्छन्। उमेरले १३ पुगे पनि उनी कक्षा ५ मा पढ्छिन्। खै किन हो, सानैदेखि बहिनी र उनी भिन्दाभिन्दै स्कुलमा पढ्छन्। पढ्छिन् पनि के भन्ने, दसैंपछि स्कुलमा पाइला राखेकै छैनन्। दुई महिना गयल भएपछि अब कुन मुख देखाउन जाने स्कुल। यसै अरू साथीभन्दा ठूली, त्यसमाथि पनि गयल भएको दुई महिना बितिसक्यो। वैशाखमै उनले कक्षा फड्किएर पढ्न पाइन्छ कि पाइँदैन, भनेर मनले खाने मिसलाई सोधेकी थिइन्। उनको जस्तो लबस्तरो पढाइ भएकाले कक्षा फड्किन नमिल्ने उत्तरले नाजवाफ भएकी थिइन्। तीजका बेला भएको घटनालाई त पैतालामुनि राखेकै थिइन्, तर जब भाइटीकाको दिन पनि त्यस्तै घटना दोहोरियो। उनलाई लाग्यो, यसपाल त पक्कै पनि सर मिसले पनि थाहा पाइसके होलान्। त्यसैले उनले स्कुल जान छाडिन्। स्कुल मात्र छाडिनन्, डेरा पनि छाडिन्, आमालाई पनि छाडिन्। अचेल उनी फुपूको डेरामा काम सघाएर बस्छिन्। त्यसको घर बाटैमा छ। स्कुल जाँदा आउँदा समात्छ कि भनेर झस्याङझस्याङ हुन्छु त्यसैले घरबाटै निस्किन मन लाग्दैन, उनी भन्छिन्। त्यो उनलाई राक्षसजस्तै भयावह लाग्छ। गत जेठदेखि हो, उनी त्यसको हिंसामा पर्न थालेको। नआइज भन्दानि नटेरीनटेरी कोठामा आउँछ। रातभरि चलेर बस्छ। आएनि रक्सी नखाई आए त हुन्थ्यो, सुनेवतीले एक श्वासमा भनिन्, रक्सीले मातेर मलाई जथाभावी गर्छ, जहाँ पायो त्यहीँ चलाउँछ। चिमोटेर हैरान पार्छ, कोठामा ढड्याङढुडुङ गर्छ। कहिले दुई हजार, कहिले पाँच हजार दिन्छ। चाहिँदैन तेरो पैसा। तेरै स्वास्नी, छोराछोरीले पनि दुःख पाएका छन्। तेरै छोराछोरीलाई दे भन्छु, मान्दैन। बाउको उमेरको परपुरुष सधैं रात काट्न आउँदा उनको डरको सीमा हुँदैन, तर भन्ने कसलाई ? उमेर सानो छ, त्यसैले उसको गतिविधि मन पर्दैन तर चुपचाप सहनुपर्छ, हल्ला गरुँ भने बाहिरकाले थाहा पाउँछन्, आफ्नै बेइज्जत हुन्छ। उनी उसको छोरीकै उमेरकी हुन्। ऊ करिबकरिब ४० वर्ष पुगेको सुनेवतीलाई अड्कल छ। सधैं रातिराति आमा भएको ठाउँमा रक्सी खान आउँछ। अनि आमालाई छोडेर मेरो कोठामा आउँछ, उनी भन्छिन्, एक दिन होइन, दुई दिन होइन, सधंै। तीजको बेलामा मैले उसको छोरालाई सबै कुरा सुनाइदिएँ, तेरो बाउ त सधैं रातिराति हाम्रो घरमा आउँछ, यसोयसो गर्छ, तह लगा भनेर। त्यसपछि उसको घरझगडा भयो। दुई पक्षबीच गोप्य खालको कचहरी बस्यो। अबदेखि यसो गर्दिनँ भनेर उसले माफी माग्यो। आमा निदाएपछि ऊ उनको कोठामा लर्खराउँदै पुग्थ्यो। उनी आजित भइन्। अचेल उनी त्यो मान्छे र आमा दुवैजना राक्षस झैँ भयानक लाग्छन्। दुवैजना देखेर भयभीत हुन्छिन्। यस्तो समस्या कसलाई भनुँ, कसलाई सुनाउँ, शब्दैपिच्छे सुनेवतीको आँसुका डल्ला गालाको बाटो गुडुल्किन्छन्, अति भएपछि एकदिन मैले सलको पासो लगाएँ। बलोमा फेर लगाएँ तर भाइ र बहिनी सम्झिएँ। बेस्सरी रोएँ। अनि अब यो घरमै बस्दिनँ भनेर फुपूको घरमा आएँ। उनी मात्र गइनन्, बहिनी पनि उनको पछि लागेर गइन्। उनको उपस्थिति फुपूलाई सजिलो लाग्दैन भन्ने कुरा राम्ररी थाहा थियो, किनभने आमा र फुपूको सम्बन्ध सुमधुर थिएन। त्यसमाथि बहिनी पनि थपिँदा झन् बोझ बढ्ने नै भयो। फुपूको घरमा बस्न आए पनि सुनेवतीले त्यो परपुरुषको डर, धाक, धम्कीबाट मुक्ति पाइनन्। अत्ति भयो भनेर मान्छे बटुलें। कचहरी बस्यो। पुलिसमा उजुरी दिन्छु भनेर थर्काएँ। राति अबेरसम्म गाउँ समाजले अब एकफेरका लागि माफी दिन भने। सुनेवती त पटक्कै मानेकी थिइन्। तर सबै मान्नेगुन्नेले सम्झाइबुझाइ गरिहाले भनेर माफी मगाएर छोडियो, उनी भन्छिन्। समाजले गरेको छिनोफानोले उनको मन भारी भयो, किनभने समाजको निसाफ बालिकामैत्री नभै पुरुषमैत्री भयो। मैले त पुलिस बोलाएर समातेर थुन्दिम् भनेको हो, कोही पनि मानेनन्। थुनेकै हेर्न चाहन्छु, उनको गुनासो छ। आमाले दिन नसकेको निसाफ फुपूले दिइन् तर यो निसाफले उनको आत्मालाई कोक्याइरहेको छ। त्यसदिनदेखि ऊ त आउन छाड्यो तर सुनेवतीलाई घरबाट बाहिर निस्कन भने झन् गाह्रो भयो। उनी न घरमा पुनस्र्थापित हुन सकिन्, न समाजमा। घरको अभिभावक बिग्रे भने जहान परिवारले दुःख पाउँछन् भन्छिन्, फुपू। यहाँ नङमा लाउने माटो पनि छैन। पेट पाल्ने बाटो पनि छैन। बिहेको गहना बेचेर सुँगुर पाल्न थालें, अलिअलि कमाइ हुन थाल्यो, फुपू भन्छिन्, त्यसपछि त्यो सुनेवतीको खलक हामी नि आउँछौं भन्न थाले। दुःख गरेर खाने हो भनेर बोलाएँ। तर, सुनेवतीको आमाले कामको लय समातिन। पिएर लतारिन थालेपछि निकाल्दिएको हो। त्यसपछि सम्बन्ध राम्रो छैन। फुपूसित टाढिए पनि सुनेवतीकी आमाले निर्माणको काममा ज्याला मजदुरी गरेर पेट पाल्ने काम सुरु गरिन्। बचेको पैसाले रक्सी खाने लत बस्यो। दिनभरि कमाउने रातभरि रमाउने अभ्यासमा लीन हुन थालिन्, सन्तानतिर ध्यान दिइनन्। उनले नदिएपछि ध्यान अरूले नै दिन थाले। उनका श्रीमान् पनि सुरुसुरुमा दिनभरि कमाउने, रातभरि रमाउने गर्थे। पछि कमाउन छोडेर बिहानैदेखि रमाउन मात्र थाले। उनको र परिवारको जीवन सुध्रिने आशामा आफन्तजनले उनलाई सुधार केन्द्रमा पुर्याए। अहिले उनी सुधार केन्द्रमै छन्। उता उनी सुधार हुँदै होलान्, यता परिवारको अवस्था भने उनले नै कोरेको बाटोमा छ। घरको मुली भनेको आमा हो। आमा बिग्रिई भने सन्तानले दुःख पाउँछन् भनेको यही हो, उनी भन्छिन्, आमा पनि रक्सी खाएर मात्तिने, बाहिरबाट अर्काको लोग्ने आउने, आफू पनि बिग्रिने, छोरीहरूलाई पनि बिगार्ने । आफ्नै घर परिवार पाल्न धौधौ छ, मैले पनि कसरी पाल्ने तिनीहरूलाई। यहाँ पनि नआइज भनुँ भने बहक्किएर कता जालान्। बिचल्ली भो। पछि थाहा भो, उनी फुपूको घरमा पनि छैनन्। (गोपनीयताका कारण वास्तविक नाम सुरक्षित राखिएको।)"
मेडिकल काउन्सिलको सदस्यबाट डातोसिमा कार्कीले दिइन् राजीनामा,"काठमाडौंः प्रतिनिधिसभा सदस्यमा निर्वाचित भएपछि डातोसिमा कार्कीले नेपाल मेडिकल काउन्सिलको सदस्य पदबाट राजीनामा दिएकी छन् । कार्कीले आइतबार काउन्सिल पुगेर राजीनामा पत्र बुझाएकी हुन् । काउन्सिलका रजिष्ट्रार डा कृष्ण अधिकारीले डाकार्कीको राजीनामा प्राप्त भएको पुष्टि गरे । अधिकारीले अन्नपूर्णसँग भने, हामीकहाँ राजीनामा पत्र प्राप्त भएको छ । उहाँले दिनुभएको राजीनामा बारे स्वास्थ्य मन्त्रालयलाई जानकारी गराउँछौं ।' कार्की ललितपुर३ मा राष्ट्रिय स्वतन्त्र पार्टीबाट निर्वाचित भएकी थिइन् ।"
शिक्षकको माग गर्दा मेयरले विद्यालयबाट निकाले सय विद्यार्थी,"गौशाला : विद्यालयको अनुशासन तोडेर सडक जाम गरि सर्वसाधरणलाई दुःख दिएको भन्दै गौशाला नगरपालिकाका एक सय विद्यार्थी कारवाहीमा परेका छन् । आइतबार सडक जाम गरेर सर्वसधारणलाई दुःख दिने अनुशासनहीन कार्य गरेको भन्दै राष्ट्रिय माध्यमिक विद्यालय नवराजपुरले कक्षा ९ र १० मा अध्ययनरत करिब एक सय जना विद्यार्थीलाई कारवाही गरेको हो। विद्यार्थीका अभिभावकलाई विद्यालयमै बोलाएर मेयर डादीपेन्द्र महतोले अनुशासनको हकमा कारवाही गरिएको विद्यालयका प्रधानाध्यापक शुभकरण यादवले बताए । विद्यार्थीहरुले शिक्षकको माग गर्दै औरहीगौशाला सडक खण्डमा टायर बाल्दै चक्का जाम गरी प्रदर्शन गरेका थिए । असारमै नगरपालिबाट भर्ना गरिएका ४ जना करारका शिक्षकको समयावधि सकिएपछि विद्यालयमा पठनपाठन प्रभावित हुँदै आएको थियो । नगरपालिकाले अन्य ठाउँमा शिक्षक पठाएर भएपनि पठन पाठन गराउँदै आएको नगरपालिकाको कार्यालयले जनाएको छ । शिक्षक अभावमा पठनपाठन प्रभावकारी नभएपछि विद्यार्थी नियमित रुपमा स्कुलमै शिक्षक भर्ना गर्न मेयर महतोसँग माग गरेका थिए । मेयर महतो तीन दिनभित्र शिक्षक पठाउने विद्यार्थीहरुलाई आश्वासन दिएको थियो । तर, विद्यार्थी अरुको उस्काहटमा लागेर टायर बालेर सडक जाम गरेपछि कारवाही गरिएको मेयर महतोले बताए। मेयर महतोले भने, चुनावको आचारसंहिता लागेकाले शिक्षक भर्ना प्रक्रिया रोक्नु परेको थियो । त्यसैले ढिलो भयो । ५७ पदका लागि आह्वान गरिएको ५ सय बढी शिक्षकले परीक्षा दिएका थिए । त्यसको नतिजा सार्वजनिक गर्न समय लाग्यो । अब छिट्टै शिक्षक स्कुलमा पठाउँछौं । विद्यालयको अनुशासन तोडेका कक्षा ९ र १० का विद्यार्थीलाई एक हप्ताका लागि निष्काशन गरिएको मेयर महतोले बताएका छन् । अभिभावले बच्चाहरुलाई संस्कार नसिकाएसम्म गुणस्तरीय शिक्षा दिन नसक्ने उनले भनाइ छ।"
किन घट्यो रेमिट्यान्स ?,"काठमाडौं : वैदेशिक रोजगारीमा जाने श्रमिकको संख्या बढ्दै गए पनि रेमिट्यान्स भने घटेको छ। देशमा उत्पादन वृद्धि हुन नसक्दा रेमिट्यान्सबाट अर्थतन्त्र धानिएको छ। सन् २०२२ मा कुल गार्हस्थ्य उत्पादन (जीडीपी)को अनुपातमा करिब २२ प्रतिशत रेमिट्यान्स भित्रिएको विश्व बैंकले जनाएको छ। कुल गार्हस्थ्य उत्पादनमा २९ प्रतिशतसम्म रेमिट्यान्स भित्रिएकोमा पछिल्लो समयमा घट्दै गएको छ। तर, स्वदेशमा रोजगारी सिर्जना हुन सकेको छैन। विश्व बैंकले सार्वजनिक गरेको माइग्रेसन एन्ड ब्रिफ२०२२ प्रतिवेदनका आधारमा सन् २०२२ को अन्तसम्म जीडीपीको तुलनामा २१८ प्रतिशत रेमिट्यान्स भित्रिने देखिएको छ। प्रतिवेदनअनुसार जीडीपीको अनुपातमा रेमिट्यान्स पाउने मुलुकमा नेपाल ११औं स्थानमा पुगेको छ। तर, गत वर्ष रेमिट्यान्स प्राप्त गर्ने मुलुकमा नेपाल १०औं स्थानमा थियो। केन्द्रीय तथ्यांक कार्यालयका अनुसार ४८ खर्बको रेमिट्यान्स छ। ५४ प्रतिशत घरधुरीले रेमिट्यान्स उपयोग गर्छन्। सीप नभएका व्यक्ति विदेश जाने गरेकाले रेमिट्यान्स कम भित्रिएको अर्थविद्हरू बताउँछन्। अर्थविद् ज्ञानेन्द्र अधिकारी स्वदेशमा रोजगारी सिर्जना नहुँदै रेमिट्यान्स घट्नु अर्थतन्त्रका लागि सकारात्मक संकेत नभएको बताउँछन्। हाम्रो मुलुकको अर्थतन्त्र रेमिट्यान्समा आधारित छ, स्वदेशमा रोजगारी र आर्थिक गतिविधिमा टेवा नपुग्दै रेमिट्यान्स घट्दा प्रत्यक्ष असर पर्छ अधिकारी भन्छन्, रेमिट्यान्स घट्दा डराउनुपर्ने नभए पनि यसैको भर भएकाले समस्या सिर्जना हुन्छ। वैदेशिक रोजगार विभागका अनुसार गत वर्ष ६ लाख २८ हजार श्रमिक वैदेशिक रोजगारीमा गएका छन्। यस वर्षको चार महिनामा वैदेशिक रोजगारीमा जानेको संख्या पनि उल्लेख्य छ। चार महिनामै करिब चार लाख श्रमिक बिदेसिएका छन्। अर्थविद् अधिकारी हुन्डीको कारोबार फस्टाएका कारण रेमिट्यान्स घटेको बताउँछन्। श्रमिकको तुलनामा पैसो कम आउनुको कारण हुन्डी नै हो, अधिकारी भन्छन्, जीडीपीको २५ देखि ३० प्रतिशत रेमिट्यान्स हुनु अर्थतन्त्रमा पूर्ण निर्भर मानिन्छ। रेमिट्यान्स घट्दा शिक्षा, होटल एग्रिग्रेड डिमान्डलगायतका क्षेत्रमा प्रत्यक्ष असर पार्छ। र, विदेशी मुद्रा सञ्चिति घट्छ। विश्व बैंकका अनुसार सन् २०२२ मा नेपालमा ८ अर्ब ५० करोड अमेरिकी डलर रेमिट्यान्स भित्रिने विश्व बैंकले प्रक्षेपण गरेको छ। सन् २०२१ मा ८ अर्ब २० करोड डलर रेमिट्यान्स भित्रिएको थियो। विश्व बैंकका अनुसार सन् २०२० मा ८ अर्ब १० करोड, सन् २०१९ मा ८ अर्ब २४ करोड, सन् २०१८ मा ८ अर्ब २८ करोड, सन् २०१७ मा ६ अर्ब ९२ करोड अमेरिकी डलर नेपाल भित्रिएको थियो। विदेशी मुद्रा सञ्चिति बढाउन बैंक तथा वित्तीय संस्थाले रेमिट्यान्समा एक प्रतिशत थप सुविधा दिँदै आएका छन्। दैनिक रेमिट्यान्सको सीमा बढाएको तथा गैरआवासीय नेपालीलाई डलरमा खाता खोल्ने व्यवस्था गरिए पनि रेमिट्यान्सको आप्रवाह अपेक्षाकृत रूपमा नबढेको अर्थविद्हरू बताउँछन्। कतारमा विश्वकप आयोजना सकिएपछि कामदारको माग घट्ने र यसले रेमिट्यान्स आप्रवाह ५ प्रतिशत घट्न सक्ने विश्व बैंकले आकलन गरेको छ। खाडी मुलुकबाहेक युरोपियन, अफ्रिकालगायतका देशमा श्रमिक जान थालेकाले रेमिट्यान्स ऋणात्मक नहुने प्रतिवेदनमा उल्लेख छ। अर्थविद् डा चन्द्रमणि अधिकारीले प्रतिव्यक्ति कमाउने क्षमता कम हुँदा श्रमिकको अनुपातमा रेमिट्यान्स आउन नसकेको बताउँछन्। सीप सिकाएर पठाउने सके सामान्य श्रमिकभन्दा तीन गुणा बढी कमाउन सक्छन्, अधिकारी भन्छन्, कम दक्षताका ७५ प्रतिशतको बाहुल्य भएकाले रेमिट्यान्स आप्रवाहमा कमी भएको हो। हुन्डीबाट पनि रेमिट्यान्स आउने गरेकाले अभिलेखमा कम देखिएको अधिकारी बताउँछन्। विश्व बैंकका अनुसार जीडीपीको तुलनामा ०१ प्रतिशत रेमिट्यान्स नेपालले पठाइरहेको छ। सन् २०२० र २०२१ मा ४ करोड ४० लाख, सन् २०१९ मा ६ करोड, सन् २०१८ मा ४ करोड ९० लाख, सन् २०१७ मा ३ करोड ३० लाख अमेरिकी डलर रेमिट्यान्स पठाएको थियो। अर्थविद् अधिकारी भारतबाट आउनेभन्दा जाने रेमिट्यान्स धेरै भएको बताउँछन्। संस्थागत नभएकाले अभिलेख नदेखिएको हो, अधिकारी भन्छन्, भारतबाट आउनेभन्दा जाने दोब्बर जस्तो छ। अर्थविद् डा दिनेशचन्द्र देवकोटाले अब नयाँ बन्ने सरकारले रेमिट्यान्सबाट देश चलाउनेभन्दा पनि स्वदेशमा रोजगारी सिर्जना गर्न ध्यान दिनुपर्ने बताउँछन्। रेमिट्यान्सभन्दा रोजगारी सिर्जनाका योजना ल्याउनुपर्छ, देवकोटा भन्छन्। बेरोजगार र रेमिट्यान्सको लोभमा युवालाई बाहिर पठाउने होइन, स्वदेशमै रोजगारी दिन र सीप सिकाउने प्राथमिकता दिनुपर्ने देवकोटाको भनाइ छ।"
निर्वाचनको समीक्षा गर्न गठबन्धनका शीर्ष नेताको बैठक बस्दै,"काठमाडौं : प्रतिनिधिसभा र प्रदेशसभा सदस्यको निर्वाचनपछिको समग्र अवस्थाका बारेमा छलफल गर्न पाँच दलीय सत्ता गठबन्धनको बैठक बस्दैछ। प्रधानमन्त्री निवास बालुवाटरमा आज दिउँसो ३ बजे बस्ने बैठकमा निर्वाचन परिणामको समीक्षालगायत विषयमा छलफल हुने नेकपा (एकीकृत समाजवादी)का महासचिव बेदुराम भुसालले जानकारी दिए। गठबन्धनका शीर्ष नेतासहितको बैठकका नयाँ सरकार गठनबारेमा समेत छलफल हुने बताइएको छ। पाँच दलीय गठबन्धनमा हाल नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), लोकतान्त्रिक समाजवादी पार्टी नेपाल र राष्ट्रिय जनमोर्चा छन्। यही मङ्सिर ४ गते सम्पन्न निर्वाचनमा प्रतिनिधिसभाको प्रत्यक्षतर्फ कांग्रेसले ५७ र माओवादी केन्द्रले १८ स्थानमा विजयी भएका छन्। यस्तै एकीकृत समाजवादी १०, लोकतान्त्रिक समाजवादी पार्टीले ४, राष्ट्रिय जनमोर्चा एक स्थानमा विजयी भएका छन्। यसअघि कांग्रेस, माओवादी केन्द्र र एकीकृत समाजवादीका शीर्ष नेताले गठबन्धनकै नेतृत्वमा आगामी नयाँ सरकार बनाउने सम्बन्धमा विभिन्न चरणमा छलफल गरिसकेको बताएका छन्।"
सुरक्षित बसोबासको माग गर्दै माइतीघरमा सुकुमबासीको प्रदर्शन (फोटोफिचर),"काठमाडौंः काठमाडौंको बागमति किनाराका सुकुमबासीहरुले प्रदर्शन गरेका छन् । सोमबार उनीहरूले माइतीघर मण्डलादेखि नयाँ बानेश्वर चोकसम्म विरोध र्याली निकालेका हुन् । उनीहरुले लालपुर्जाविहीनताको अवस्था कहिलेसम्म ? भन्दै सरकारलाई प्रश्न गरेका छन् । उनीहरुले संविधानको मौलिक हकको धारा ३७ मा रहेको आवासको अधिकार सुनिश्चित गरियोस्, वार्ता र संवादको ढोका खुला गर,भूमिहीन,सुकुमबासी तथा अव्यवस्थितहरुको सुरक्षित बसोबासको अधिकार सुनिश्चित हुनैपर्छजस्ता नारा लगाएका थिए। विनाविकल्प उठिबास बन्द गराउनुपर्ने उनीहरुको माग छ । यसअघि काठमाडौं महानगरपालिकाले नदी किनारामा बस्दै आएका सुकुमबासीलाई बस्ती खाली गर्न भन्दै पत्राचार गरेको थियो । तोकेको सीमाभित्र बस्ती नउठेपछि महानगर डोजरसहित सुकुमबासी बस्ती पुगेको थियो । सो क्रममा सुकुमबासी र प्रहरीबीच झडप समेत भएको थियो । आफूहरुको दीर्घकालीन व्यवस्थापनको माग गर्दै उनीहरु निरन्तर आन्दोलनमा छन् ।"
सुनको मूल्य प्रतितोला ९९ हजार ९ सय पुग्यो,काठमाडौं : नेपाली बजारमा प्रतितोला सुनको मूल्य ९९ हजार ९ सय पुगेको छ। सुनचाँदी व्यवसायी महासंघका अनुसार सोमबार सुनको मूल्य अघिल्लो कारोबार दिनका तुलनामा चार सयले बढेको हो । आइतबार प्रतितोला ९९ हजार पाँच सयमा कारोबार भएको सुनको मूल्य आज ९९ हजार नौ सय पुगेको हो तेजाबी सुनको मूल्य प्रतितोला ९९ हजार चार सय कायम गरिएको छ । यसको मूल्य अघिल्लो दिन प्रतितोला ९९ हजार थियो । त्यस्तै चाँदीको मूल्य पनि बढेको छ। आज १५ रुपैयाँले बढेर एक हजार तीन सय ८५ पुगेको महासंघले जनाएको छ।
आफैं हारेको निर्वाचन,"संविधान जारी भएपश्चात् पहिलो कार्यकाल सकिएर दोस्रो कार्यकालका लागि गत वैशाखमा स्थानीय तह र भर्खरै प्रतिनिधिसभा र प्रदेशसभाको निर्वाचन सम्पन्न भएको छ। दुवै निर्वाचनलाई विगतका निर्वाचनसँगको समीक्षात्मक विश्लेषण गर्दा औसत उत्साह र बढ्दो वितृष्णाप्रतिका मतहरू गोपनीयतालाई चुनौती दिँदै रूपान्तरणको तिर्खालाई संकेत गरेका छन्। हरेक निर्वाचनले नयाँ सन्देश प्रवाह गरेको हुन्छ। यद्यपि यो निर्वाचनले समयानुकूल रूपान्तरण तीव्र इच्छालाई आममतदाताले निर्धक्क भएर व्यक्त गर्न चाहेको देखिन्छ। मतदाताको जनादेशले समग्र राजनीतिक वक्रदृष्टिलाई लोकतन्त्रको लयबद्ध रूपान्तरण गर्न प्रशस्त सम्भावना उजागर भएका सांकेतिक नतिजाहरूले उद्घोष गरेका छन्। लोकतान्त्रिक अभ्यासलाई नियालेर हेर्दा विगतको भन्दा यस पटकको निर्वाचनले महत्त्वपूर्ण सन्देश प्रवाह गर्न खोजेको देखिन्छ। निर्वाचनको मिति घोषणा भएदेखि निर्वाचन सम्पन्न भई जनादेश गणना हुँदासम्मका छिटपुट घटनाबाहेकका शान्तिपूर्ण भएको छ। जसले नेपालमा लोकतन्त्र संस्थागत हुँदै गएको सकारात्मक सन्देश प्रवाह भएको छ। बदलिँदो परिवेशसँगै सूचना, सञ्चार, प्रविधि र शिक्षाको पहुँचले औसत मतदाता सचेतनाको अभिवृद्धि भएका सन्दर्भहरू देखिएका छन्। तर, स्थानीय तहको चुनावमा करिब ७१ प्रतिशत मत खसेको थियो। यस प्रतिनिधिसभा र प्रदेशसभामा करिब ६१ प्रतिशत मात्र मत खसेको छ। विगतका चुनावभन्दा पनि कम मत खस्नुले आममतदातामा राजनीतिप्रति उत्साह कमी आएको प्रष्ट देखिन्छ। स्थानीय र संघीयप्रादेशिक निर्वाचनको प्रकृति र सन्दर्भ फरक भए पनि केही महिनामै अन्तर देखिनुको अर्थ केलाउनु अपरिहार्य छ। रूपान्तरणको तिर्खा योग्य र सक्रिय नयाँ पुस्ता नवीन सोचका साथमा समयानुकूल अब्बल हुन्छन्। पुराना पाका पुस्ताले आफ्ना अनुभवलाई नयाँ पुस्तामा हस्तान्तरण गर्ने, नयाँ पुस्ताले पाका पुस्ताको ससम्मान अनुभवलाई ग्रहण गर्न सके मात्र रूपान्तरण सम्भव छ। राजनीति अब दुई कित्तामा उभिएको छ। यहाँ कुनै वाद र योगदानमा होइन कि विजयी मतहरू नैतिकता र विज्ञतामा उदाएका छन्। यो निर्वाचनमार्फत आममतदाताले नैतिकता र विज्ञतालाई आत्मसात् गर्न चाहेको प्रारम्भिक परिणामहरूले संकेत गर्छ। नेपाली समाजले राजनीतिक योगदान, आर्थिक योगदान, जेलजीवन, पारिवारिक विरासत, नातावाद र कृपावादभन्दा पनि उम्मेदवारको विज्ञता, योग्यता, सक्षमता र नैतिकताको परीक्षण गर्न चाएको स्पष्ट देखिएको छ। निर्वाचित सांसदहरूले एकातिर संसद्बाट प्रभावकारी कानुनहरूको निर्माण गर्नु छ भने अकोतर्फ नयाँ पुस्ताको अपेक्षा अनुरूपको प्रभावकारी सरकार निर्माण गरी जनताको समुन्नतिको आकांक्षालाई सम्बोधन उन्मुख हुनुपर्ने देखिन्छ। कुनै क्षेत्रमा देखिएका भारी मतान्तर र झिनो मतान्तरको मनोभावनालाई विश्लेषण गर्दा मतदाताले ठुलाठुला सपना र आश्वासनलाई भन्दा पनि ससाना अपेक्षाहरूको सम्बोधनलाई अनुमोदन गर्न खोजेको देखिन्छ। कुनै क्षेत्रमा हेबिवेट उमेदवारलाई पराजित गर्दै नयाँ उम्मेदवारलाई विजयी गराउनुले नागरिकमा रूपान्तरणको तिर्खा रहेको प्रष्ट्याउँछ। यसरी पुराना र स्थापित दलहरूप्रति मतदातामा देखिएको अविश्वास यी दलका लागि ठुलो चुनौती हो। स्थानीय निर्वाचनमै काठमाडौं, धरान र धनगढीमा नयाँ लहर आएको थियो। तर, त्यही परिणामहरूलाई गम्भीरतापूर्वक नलिँदा अहिलेको नतिजा आएको राजनीतिक विश्लेषकहरूको बुझाइ छ। पुरानालाई पटकपटक परीक्षण गरिसकेका मतदाताले यस पटक नयाँलाई अवसर दिएर परिवर्तनको मनोकांक्षा मतमार्फत व्यक्त गरेका छन्। विकल्पको जनअपेक्षा नयाँ पार्टी र नयाँ पुस्ताको उदयले देशमा एउटा सशक्त विकल्पको खाँचो आममतदाताको मनमा देखिएको संकेत हो। राजनीतिमा विकल्पको विमर्श हुनु सकारात्मक सन्देश पनि हो। पुराना पार्टी र पटकपटक राजनीतिक नेतृत्व गरेका शीर्ष नेताहरूलाई आममतदाता मतमार्फत विश्रामका लागि सविनय अनुरोध गरेका छन्। विगतका कार्यशैलीप्रति आममतदातामा वितृष्णा देखिएको छ। यो सुधारको खाँचो हो। मतदाताहरूले नयाँ दल र नयाँ उम्मेदवारमार्फत आफ्ना आवश्यकता र मागको सम्बोधन होस् भन्ने चाहना दर्शाएका छन्। निर्वाचनको सन्मुखमा नो नट अगेन, नो भोट र राइट टु रिजेक्ट, राइट टु रिकलजस्ता अभियान सक्रिय हुनु मतदाताले परिर्वतन चाहेको स्पष्ट संकेत हो। नेताहरूले बुझेको नागरिकको चेतना धरातलमा व्यापक परिवर्तन आएको छ। त्यसलाई समयानुकूल आत्मसात् गर्न नसके क्षति व्यहोर्नुपर्ने छ। सशस्त्र द्वन्द्व, राजनीतिक संक्रमण हुँदै शान्ति प्रक्रियादेखि संविधानसभामार्फत संविधान जारीसम्म मतदाताले विभिन्न स्वरूपमा विकल्पको खोजी गरिरहेका छन्। ६० को दशकमा कांग्रेस र एमालेको विकल्प माओवादी उदाएको थियो। त्यसपश्चात्का राजनीतिक स्वार्थ र खिचातानीले त्यी दलप्रति विवेकशील, साझा, नयाँ शक्तिजस्ता पार्टीहरूको उदय भयो। मधेसका मुद्दाहरूको सम्बोधनका खातिर क्षेत्रीय पार्टीका रूपमा जसपा, लोसपा पनि राजनीतिक मैदानमा उभिए। तर, त्यही पार्टीहरूमा पनि चरम पश्चगमनको विचारले समयानुकूल संस्थागत हुन सकेनन्। त्यसैको फलस्वरूप पुराना पाका दलहरूमा देखिएका चरम राजनीतिक स्वार्थ र वितृष्णाका साथै नयाँ दलहरू राष्ट्रिय स्वतन्त्र पार्टी, जनमत पार्टी, नागरिक उन्मुक्ति पार्टी देखाएका आशा र भरोसाले मतदाताका मत फेरिएका छन्। यसले संसद्मा नयाँ दल र नयाँ उम्मेदवारहरूको प्रतिनिधित्व देखाएको छ। निर्वाचनका मत परिणामहरूलाई हेर्दा रोचक परिदृश्यहरू देखिएका छन्। प्राकृतिक, अप्राकृतिक राजनीतिक गठबन्धनका कारण पार्टीमा गणितीय जोडघटाउ फेरिएका छन्। पटकपटक देशको नेतृत्व गरिसकेका र एउटै क्षेत्रबाट निर्वाचित हुँदै आएका प्रधानमन्त्री एवं नेपाली कांग्रेसका सभापति शेरबहादुर देउवा र भर्खरै राजनीति सुरुवात गरेका सागर ढकालका पक्षमा सम्मानजनक मतसहितको उदयले थप रोचक बनाएको छ। सागर ढकाल डडेलधुरामा प्राप्त मतभारले सांसदमा पराजित भए पनि मतदातामा उनी विजयी भएको अधिकांशको बुझाइ छ। सत्ता र शक्तिकै वरिपरि र पार्टीका मुख्य जिम्मेवारीमा रहेका प्रभावशाली नेताहरू पनि पराजय हुँदा अझै नवीन परिदृश्य देखाएको छ। बदलिँदो परिवेश अनुरूप यस पटक उनीहरू मतदातालाई रिझाउन सकेनन्। पुरानालाई विस्थापित गर्दै संसद्मा नयाँ अनुहारहरूको प्रवेशले पक्कै पनि केही नवीनताको संकेत गर्छ तर परीक्षण हुन भने बाँकी छ। सांकेतिक जनादेश राजनीतिक दलका नेताहरूले बुझेको नागरिकको चेतनाको धरातलमा व्यापक परिवर्तन आएको छ। त्यसलाई समयानुकूल आत्मसात् गर्न नसके व्यापक क्षति व्यहोर्नुपर्ने यो पूर्वसंकेत हुन सक्छ। विगतका चुनावमा भन्दा यस चुनावमा सामाजिक सञ्जाल, मिडिया, सर्वेक्षणको प्रयोग बढेसँगै मतदातामा सहजता र द्विविधा दुवै बढेका छन् भने नागरिक सुशोचित हुने माध्यमले चेतना अभिवृद्धि भई नतिजामा फरकपन देखिएका छन्। विगतको जस्तो ठुलाठुला आमसभा, चर्काचर्की भाषण, भिडन्तजस्ता अशोभनीय चुनावी प्रचारशैलीलाई त्यागेर मतदाताका घरदैलो, समस्याको सम्बोधन, छलफल र सहकार्यको सन्देश छ। यद्यपि, मतदाताका घरदैलोमा पुग्दा अधिकांशको गुनासो, जितेर गएपछि फेरि फर्केर नआउने मिश्रित निराशा भने दोहोरिरह्यो। मतदाताको यो भावना र मतको संकेतले उम्मेदवारहरू नागरिकका सुखदुःखमा नजिक रहिरहुन् भन्ने नै हो। अघिल्लो प्रतिनिधिसभामा रहेका ६० भन्दा बढी निवर्तमान सांसद प्रतिनिधिसभा सदस्य निर्वाचनमा पराजित भएका छन्। संसदीय राजनीतिमा लामो समयको अनुभव भए पनि निर्वाचन परिणामले पार्टीको माथिल्लो तहको जिम्मेवारीमै रहेका मुख्य नेतालाई सदनबाहिर रहन बाध्य तुल्याएको छ। संसद्मा यसपटक प्रवेश गर्न नपाउनेमा कतिपय पार्टीका अध्यक्ष, उपाध्यक्ष, महासचिव तथा प्रदेशका पूर्वमुख्यमन्त्रीसमेत छन्। प्रतिनिधिसभामा हालसम्म सार्वजनिक परिणामअनुसार ४३ जना नयाँ अनुहार चयन भएका छन्। राजनीतिक दलभन्दा बाहिरबाट पार्टीहरूलाई हराएर जित्ने पाँच स्वतन्त्र सांसद छन्। प्रतिनिधिसभा निर्वतमान उपसभामुख साथै सरकारमा रहेका गृहमन्त्रीसहित ६ मन्त्री समेत प्रतिनिधिसभामा पराजित भएका छन्। समावेशी लोकतन्त्रको अवधारणाअनुरूप संसद्मा महिलाको सहभागिता ३३ प्रतिशतको संवैधानिक व्यवस्था नै अपुग हुने देखिन्छ। प्रतिनिधिसभाको प्रत्यक्षतर्फ १ सय ६५ सिटमा २ सय २५ जना उम्मेदवारमध्ये ८ जना मात्रै महिला निर्वाचित भएका छन्। समानुपातिकतर्फ सीमान्तकृत समुदायका पुरुषले समेत अवसर नपाउने सम्भावना बढेको छ । युवा बाहुल्य मतदाता भए पनि संसद्मा युवा प्रतिनिधित्व अपेक्षाअनुरूप भने छैनन्। मधेसबाट उदाएका क्षेत्रीय पार्टीहरूको पराजय र नयाँ पार्टीहरूको उदयले झन् आश्चर्यता देखाएका छन्। विगतमा जस्तै राजनीतिक दलका घोषणापत्र, प्रतिबद्धता र भाषणहरूप्रति आममतदाता उत्साहित छैनन्। र, सोही अनुरूपका कार्यसम्पादनमा राजनीतिक दलहरू उन्मुख पनि देखिँदैनन्। अर्कातर्फ, लोकतान्त्रिक विधि र महँगिँदो चुनावी शैलीले फेरी यो पाँच वर्षका लागि पनि भ्रष्टाचारमा शून्य सहनशीलता कायम भई सभ्य, समतामूलक र न्यायपूर्ण समाज निर्माण हुनेमा प्रशस्त आशंकाहरू उब्जिएका छन्। प्रतिनिधिसभा र प्रदेशसभाको प्रत्यक्षतर्फका लोकप्रिय उम्मेदवार निर्वाचित भए पनि समानुपातिकतर्फका राजनीतिक दलमा नातावाद, कृपावाद, परिवारवादजस्ता अवाञ्छनीय प्रवृत्तिले ठुला र पुराना दलहरूको मत घटाएको छ। नयाँ दलले ती सम्भावनालाई अँगाल्न खोजेको देखिन्छ। पुराना दलले समावेशी लोकतन्त्रलाई वास्तविक रूपमा अवलम्बन गर्न नखोजेको देखिन्छ। गठबन्धनको गठजोड चुनावी मत परिणामलाई लिएर अब कस्को नेतृत्वमा सरकार गठन होला भन्ने बहस भइरहेको छ। मतको सांकेतिक बुझाइलाई केलाउँदा आममतदाताले रूपान्तरणको तिर्खा गोप्य मतमार्फत व्यक्त गर्न चाहेको देखिन्छ। एकातर्फ, नयाँ दल र नयाँ उमेदवारहरूले जितेर आउँदा मतदातामा उत्साह थपिएको छ भने अर्कातर्फ राज्यसत्ता र शासन प्रक्रियामा भने उनै पुराना र पटकपटक प्रमाणित भइसकेका नेतृत्वहरूकै हालिमुहाली चलिरहने हो कि भन्ने आशंकाबीच वितृष्णा पनि मुखरित छ। युवा पुस्ताको बाहुल्य रहेका आममतदाताले राजनीतिसँगै शासन प्रक्रियामा सक्षम, नैतिक र सक्रिय युवा पुस्ताको नेतृत्व चाहना गरेका छन्। प्रतिनिधि र प्रदेशसभा चयन भएका युवाले सरकारको पनि नेतृत्व गरुन् भन्ने मतको संकेत हो। निर्वाचनमा होमिएका दुवै लोकतान्त्रिक वाम गठबन्धन र राजनीतिक दलहरूलाई सरकार गठन र प्रतिपक्षका लागि स्पष्ट म्यान्डेट दिएका छन्। कांग्रेस र नेकपा एमाले दुई ठुला दललाई अन्य पार्टीसँग मिलेर सरकार गठनका साथै सदनमा सशक्त प्रतिपक्ष दुवै विकल्प मतदाताले छोडिदिएका छन्। नागरिकले प्रतिनिधिसभा र प्रदेशसभामा सक्षम र नैतिक विधायिका, कानुन निर्माण र कार्यान्वयन चाहेका छन् भने पाँच वर्षको स्थायी प्रभावकारी सरकार र सशक्त प्रतिपक्षको पनि मतदाताको परिकल्पना देखिन्छन्। प्रत्यक्षतर्फमा नेपाली कांग्रेस धेरै क्षेत्रमा विजय भएको छ भने समानुपातिकको मतभार नेकपा एमालेले अग्रता लिइरहेको छ। यी दुवै मतभारलाई विश्लेषण गर्दा सरकार होस् अथवा प्रतिपक्षको नेतृत्व सदन र सरकारमा प्रभावकारी रहोस् भन्ने अपेक्षा पनि हो। अन्त्यमा, आफ्ना मतमार्फत जनताले न्याय प्रस्तुत गरिसकेका छन्। देशमा सुशासन, कानुन निर्माण र प्रभावकारी कार्यान्वयन, समुन्नतिको चाहना नागरिकका मतमार्फत देखिएको छ। यस्ता विषयमा समयानुकूल सम्बोधन नागरिकको अपेक्षा पनि हो। मतदाताले अब भाषण, आलोचना र सपना होइन, यथार्थमा काम, सेवा र सहजता चाहेका छन्। लोकतन्त्रको विधि र प्रक्रियालाई आममतदाताले कर्तव्य र अधिकार सम्झेर विवेकसम्मत् निर्वाह गरेका छन्। अब निर्वाचित सांसदको कौशलताको अपेक्षा छ। यसर्थ, नागरिकका मतमार्फत मनबाट विजय प्रास्त गरिआएका माननीय जनप्रतिनिधिले विगतकै जस्तो सत्ता, शक्ति र सम्पत्तिमा लिप्त भएर होइन कि यसपटक जनताका मनोभावनालाई कदर गर्न सकुन् भन्ने यस निर्वाचनमार्फत सांकेतिक सन्देश आममतदाताको हो।"
राउटेको जीवनरक्षा जरुरी,"दैलेख : राष्ट्रिय मानव अधिकार आयोगको टोलीले दैलेखमा रहेको राउटे बस्तीको स्थलगत अवलोकन गरेको छ। लोपोन्मुख तथा फिरन्ते जाति राउटेको अवस्थाबारे टोलीले स्थलगत अवलोकन गरेको हो। बस्तीमा अवलोकनपछि आयोगको टोलीले राउटे नागरिकको जीवनरक्षालाई सरकारले पहिलो प्राथमिकतामा राख्न सुझाव दिएको छ। जीवन रक्षालाई पहिलो प्राथमिकतामा राखेर मात्रै राउटेको भाषा, भेषभुषा, संस्कृतिको रक्षामा जोड दिनुपर्ने आयोगका कर्णाली प्रदेश प्रमुख बाँस्तोलाले बताए। राउटेको जीवन रक्षाका लागि स्वास्थ्य, सरसफाइ, शिक्षा र पौष्टिक खानामा विशेष ख्याल गर्नुपर्ने उनको भनाइ छ। राउटे नागरिकहरूमा सरसफाइको अवस्था नाजुक छ, मदिराको प्रयोग अत्यधिक छ, बाँस्तोलाले भने, सरसफाइका लागि राउटे नागरिकहरूलाई सचेतना जरुरी छ। मदिराको प्रयोगलाई तत्काल रोक्नुपर्छ। मदिराको अत्यधिक प्रयोग रोक्न नसके राउटेको अस्तित्व नै सखाप हुनसक्ने खतरा बढेको उनको भनाइ छ। राउटे समुदायको अस्तित्व केवल इतिहासमा मात्र सीमित रहने अवस्थालाई ख्याल गरेर तीनै तहका सरकारले विशेष ध्यान दिनुपर्ने उनले बताए। राउटे बालबालिका पढाइमा इच्छुक भए पनि विविध कारण उनीहरू पढाइबाट वञ्चित छन्। राउटे नागरिकहरूलाई सचेतना जरुरी छ राउटे बालबालिकाको शिक्षाका लागि विशेष कार्यक्रम सञ्चालन गर्नुपर्ने राउटे बालबालिकाको शिक्षाका लागि मात्रै भनेर विशेष कार्यक्रम सञ्चालन गर्नुपर्ने देखिन्छ, बाँस्तोलाले भने, राउटेको जीवन रक्षाका लागि विशेष कानुन बनाएर लागू गर्नुपर्ने आवश्यकता देखिन्छ। चिसोको समयमा राउटे नागरिकहरूलाई न्यानो कपडाको व्यवस्थापन गरिनुपर्ने उनको भनाइ छ। राउटे महामुखिया महिनबहादुर शाहीले चिसोको समयमा न्यानो कपडा स्वीटर वा ज्याकेट उपलब्ध गराइदिन आग्रह गरेका छन्। उनीहरूले सरकारले दिने सामाजिक सुरक्षा भत्ताको सही सदुपयोग नगरेको देखिएको बाँस्तोलाले बताए। राउटे समुदायले सामाजिक सुरक्षाबापत पाएको रकम मदिरा र सुर्ती सेवनमा खर्च गर्ने गरेका छन्। अत्यधिक मदिरा सेवन र पौष्टिक आहाराको अभावमा उनीहरूमध्ये अधिकांशको स्वास्थ्य कमजोर हुने गरेको छ, उनले भने। टोलीमा आयोगका मानव अधिकार अधिकृत किरणकुमार बराम र सोसेक नेपालका कार्यकारी निर्देशक हीरासिंह थापा सहभागी थिए। कर्णालीका विभिन्न जिल्लामा फिरन्ते जीविन बिताउँदै आएका राउटे नागरिक हाल दैलेखको नारायण नगरपालिका ८ सालखर्क र भगवतीमाई गाउँपालिकाको हुलकाटाकुरामा गरी २ स्थानमा बसोबास गरिरहेका छन्। हाल उनीहरूको जनसंख्या १४३ छ। आयोग, सोसेक नेपाल र काठमाडौं विश्वविद्यालयले राउटे समुदायको अवस्थाबारे अध्ययन गरिरहेको छ। त्यसैको शिलशिलामा बस्तीमा आयोगका कर्णाली प्रदेश प्रमुख लोकनाथ बाँस्तोला नेतृत्वको टोलीले स्थलगत अनुगमन गरेको हो।"
सूर्यको बिहे !,"सूर्यदेव बिहे ! हो, सुन्दा अचम्म लाग्ने विषय। सूर्यको बिहे हुनेवाला थियो। यो शुभ समाचार चारैतर्फ फैलिइसकेको थियो। केही समयपछि यो समाचार धर्तीमा पनि आइपुग्यो। सबै जीवहरू यो समाचार सुनेर हर्षित भए। तर अर्को अचम्म देखियो। अर्थात्, भ्यागुताहरू निकै चिन्तित भए। एक दिन तिनीहरूको बैठक बस्यो, जसमा यो बिहेलाई रोक्नुपर्छ भन्ने कुरा पारित भयो। तर यो कसरी सम्भव छ ?, एउटा युवा भ्यागुतो बैठकमा जुरुक्क उठेर सोध्यो। वृहस्पतिदेवसँग प्रार्थना गरेर एक अर्को भ्यागुतोले उत्तर दियो। अतः भ्यागुताहरू दिनरात टर्टराउन थाले। तिनीहरूले टर्टराएको सामूहिक आवाज यति शक्तिशाली बन्यो कि आकाशमा पुग्यो। देवताहरूले आफ्ना गुरु वृहस्पतिलाई सो आवाजबारेको कुराको सूचना दिए। वृहस्पति भ्यागुताहरूलाई भेट्नका लागि धर्तीतर्फ ओर्लिए। त्यहाँ पुगेर उनले भ्यागुताहरूलाई भने, के कष्ट भयो तिमीहरूलाई ? भ्यागुताहरूले उत्तर दिए, महाराज ! हाम्रा लागि त एक सूर्य नै संकटको कारण छन्। उनले आफ्नो चर्को किरणहरूबाट हाम्रा सबै घरहरू सुकाइदिएका छन्। यदि उनले बिहे गरेर दुईतीन अरू सूर्यहरू उत्पन्न गरिदिए भने त हाम्रो हालत के होला ? वृहस्पतिदेवले मुस्कुराएर भने, चिन्ता नगर। म नयाँ सूर्यहरूलाई आकाशको यो भागबाट निकै टाढा पठाइदिनेछु। नैतिक शिक्षा : प्रकृतिको नियम अटल छ।"
"तीन महिनापछि काभ्रेमा पुनः रेबिज भेटियो, सतर्क रहन आग्रह","काभ्रे : काभ्रेमा तीन महिनापछि पुनः रेबिज रोग देखापरेको छ। जिल्लाको दक्षिणी क्षेत्र डाँडापारिस्थित महाभारत गाउँपालिकाको पशुमा रेबिज रोगको सङ्क्रमण देखिएको हो। यसअघि गत भदौमा भुम्लु गाउँपालिकामा रेबिज रोगका कारण एक महिनाको अवधिमा चार दर्जनभन्दा बढी पशुचौपायाको मृत्यु भएको थियो। महाभारत गाउँपालिकामा मरेका दुई गाईमा रेबिज रोग पुष्टि भएपछि स्थानीयलाई सतर्क रहन आग्रह गरिएको छ। केही दिनअघि महाभारत१ गोकुले र ८ नं वडास्थित घर्तीछापमा कुकुरको टोकाइबाट दुई गाई मरेका थिए। वडा नं १ का अध्यक्ष कान्छामान जिम्बाका अनुसार कुकुरले टोकेका गाईको मृत्यु भएपछि परीक्षण गर्दा रेबिज रोगबाट मरेको पुष्टि भएको हो। वडाध्यक्ष जिम्बाले गाउँपालिकाको कुनै स्थानमा शङ्कास्पद कुकुर देखिएमा नियन्त्रण गर्न तथा वडा वा गाउँपालिकाको कार्यालयमा तत्काल जानकारी गराउन आग्रह गरिएको बताए। उनले आवश्यकता अनुसार रेबिजविरुद्धको सुईको व्यवस्थापन गरी तत्काल शिविर सञ्चालन गरिने जानकारी दिए। गाउँपालिकाका देखिएको रेबिज रोगप्रति जिल्ला स्वास्थ्य कार्यालय र जिल्लास्थित भेटेरीनरी अस्पताल तथा पशु सेवा विज्ञ केन्द्रले आवश्यक अनुसन्धान तथा आवश्यक सामग्री सहयोगको व्यवस्थापन भइरहेको जनाएका छन्। कार्यालयका प्रमुख डा पुरुषोत्तम सेढाईंले महाभारतमा थप रेबिज फैलन नदिन केन्द्रसँगको समन्वयमा तत्काल एक्सनमा जाने बताए। केन्द्रका पशु चिकित्सक राजकुमार हुमागाईले पनि महाभारतमा देखिएको रेबिज रोग थप फैलन नदिन तथा रोकथामका उपाय अपनाइने बताए। उनका अनुसार घटनाक्रमले जिल्लामा रेबिज रोगको सङ्क्रमण केही वर्षनै रहिरहने देखिएको छ। यसअघि गत भदौमा भुम्लु गाउँपालिकाको १ नं वडास्थित सापिङ, कात्तिके, आरनगाउँ, भारतीगाउँ, गैराटोल, बोक्से र खोलमबारीका २८९ जनालाई स्वास्थ्य कार्यालयले रेबिजविरुद्ध खोप लगाइएको थियो। स्थानीय १९ परिवारका ५१ जनाले कुकुरले टोकेर मरेका भैँसी तथा खसी, बोका काटेर मासु खाएपछि तथा अन्य शङ्कास्पद व्यक्तिलाई खोप लगाउनुपरेको थियो। त्यतिबेला एक महिनाको अवधिमा करिब चार दर्जनभन्दा बढी पशुचौपाया मरेको तर कुनै मानवीय क्षेत नभएको केन्द्रले जनाएको छ। शतप्रतिशत प्राणघातक मानिएको उक्त रोगबाट छिमेकी गाउँपालिका चौँरीदेउराली६ मा गत वर्ष एक महिनाको अवधिमा एक आठ वर्षीय बालक र दुई पुरुषको मृत्यु भएको थियो। त्यसयता काभ्रेमा रेबिजका कारण मृत्यु हुनेको सङ्ख्या पाँच पुगेको छ। एक वर्षअघि चौँरीदेउरालीमा रेबिजबाट मानिसको मृत्यु भएपछि केन्द्रले सामुदायिक तथा छाडा कुकुरसँग सावधानी अपनाउन आग्रह गर्दै आएको छ। रेबिज लागेको कुकुर तथा अन्य जनावारले मानिसलाई टोकेमा मृत्यु निश्चित हुन्छ। चिकित्सकका अनुसार राम्रोसँग पकाएर खाएको मासु, उमालेर खाएको दूधबाट रेविज सर्दैन। काँचो दूध, मासु खाँदा रेबिज रोग सर्छ। उनान्सय प्रतिशत सङ्क्रमण कुकुरबाट सर्ने गर्दर्छ। कुकुरलाई रेबिजविरुद्धको खोप लगाउँदा रेबिज फैलन पाउँदैन। रेबिज लागेको कुकुरले मान्छे, पशुपन्छीलाई टोकेको अवस्थामा रेबिज सर्न सक्छ। सम्भावित जोखिम न्यूनीकरण गर्न केन्द्रमा पर्याप्त सुई राखिएको छ। चिकित्सकका अनुसार सुरुमा घरपालुवा वा अन्य जनावरको र्यालमा रहेका रेबिज भाइरस टोकाइबाट शरीरमा प्रवेश गर्दछ। भाइरस रगतबाट नभई छालामुनिको भित्री तन्तु र माँसपेशी हुँदै परिधीय स्नायु, मेरुदण्ड र अन्त्यमा गिदीसम्म पुग्ने र गिदी सङ्क्रमित भएपछि मात्रै लक्षण देखिन थाल्ने गर्दछ। रासस"
"दोलखामा एमालेका बालकृष्ण शिवाकोटी अघि बढे, ३० मतले पछि परे कार्की",काठमाडौं : दोलखामा एमालेका उम्मेदवार बालकृष्ण शिवाकोटीले पुन : अग्रता लिएका छन्। पछिल्लो मत परिणाम अनुसार प्रतिनिधि सभाका उम्मेदवार शिवाकोटीले ३३ हजार ९३९ मत ल्याएका हुन्। उनका प्रतिस्पर्धी सत्ता गठबन्धनका उम्मेदवार गंगा कार्कीले ३३ हजार ९०९ मत पाएका हुन् । पछिल्लो समय शिवाकोटीले मतान्तर घटाउँदै लगेका थिए। एमालेका शिवाकोटी र माओवादी केन्द्रका कार्कीको मतान्तर ३० रहेको छ। यसैगरी राष्ट्रिय स्वतन्त्र पार्टीका उम्मेदवार जगदीश खरेलले ३५५० मत ल्याउँदा राप्रपाका विजय खड्काले १४९३ मत प्राप्त गरेका छन्। मतगणना जारी रहेको छ। एमालेका शिवाकोटी र माओवादी केन्द्रका कार्कीको मतान्तर १ हजार ९२६ रहेको छ।
डेंगुका तीन सेरोटाइप पहिचान,"काठमाडौं : डेंगु लागेर साढे पाँच महिना अवधिमा ६२ जनाको ज्यान गएपछि यो रोगका तीन समूह (सेरोटाइप) पहिचान भएको छ। राष्ट्रिय जनस्वास्थ्य प्रयोगशाला टेकुमा परीक्षण गर्दा सेरोटाइप १, २ र ३ ले मुलुकभर संक्रमण गराएको पत्ता लागेको हो। प्रयोगशालाकी निर्देशक डा रुणा झाले यससम्बन्धी रिपोर्ट स्वास्थ्य सेवा विभागमा बुझाइसकेको बताइन्। डेंगुका तीन किसिमका सेरोटाइप पुष्टि भएको छ। रिपोर्ट बुझाइसकेका छौं, निर्देशक डा झाले भनिन्। विभागले भने उक्त प्रतिवेदन एक सातासम्म सार्वजनिक गरेको छैन। विभागअन्तर्गत इपिडिमियोलोजी तथा रोग नियन्त्रण महाशाखाले डेंगुको सेरोटाइप छुट्ट्याउन सातवटै प्रदेशबाट नमुना संकलन गरेको थियो। महाशाखाका निर्देशक डा चुमनलाल दासले मुलुकभर डेंगुका सेरोटाइप १, २ र ३ फैलिएको पुष्टि भएको स्वीकार गरे। संकलित नमुना सबैको सेरोटाइपको नतिजा आइसकेको छैन, निर्देशक डा दासले अन्नपूर्ण पोस्ट्सँग भने, दुईअढाई सय जति नमुनाको रिपोर्ट प्राप्त भएको छ। अधिकांशमा सेरोटाइप १, २ र ३ देखिएको छ। बाँकी नमुनाको रिपोर्ट आएपछि सार्वजनिक गरिने डा दासले बताए। यसअघि बीपी कोइराला स्वास्थ्य विज्ञान प्रतिष्ठान धरानमा गरिएको नमुना परीक्षणमा डेंगुुको सेरोटाइप १ र ३ फैलिएको पुष्टि भएको थियो। अस्पतालको ल्याबमा १२ वटा नमुना परीक्षण गरिएको थियो। लामखुट्टेको टोकाइबाट हुने डेंगु गत साउनदेखि हालसम्म ५३ हजार ९ सय ५१ जनामा देखिएको स्वास्थ्य तथा जनसंख्या मन्त्रालयको तथ्यांकले देखाएको छ। मुलुकमा सन् २००४ मा पहिलो पटक डेंगु संक्रमण देखिएको हो। सो वर्ष एक जनामा संक्रमण पुष्टि भएको थियो। सन् २००५ मा डेंगु संक्रमण पुष्टि हुन सकेन। सन् २००६ देखि हालसम्म हरेक वर्ष डेंगुको संक्रमण फैलिरहेको छ। यस वर्ष मुलुकका ७७ वटै जिल्लामा डेंगु संक्रमण फैलिएको हो। एडिस एजेप्टि र एल्बोपिक्टस जातको लामखुट्टेको टोकाइबाट डेंगुको संक्रमण हुन्छ। तराई क्षेत्रमा देखिने डेंगु यस वर्ष पहाडी र हिमाली जिल्लामा पनि फैलिएकाले जोखिम बढेको विज्ञहरू बताउँछन्। किन छुट्ट्याइन्छ सेरोटाइप ? स्वास्थ्य मन्त्रालयका सचिव डा रोशन पोखरेलका अनुसार सेरोटाइप छुट्ट्याउँदा आगामी वर्ष डेंगु संक्रमण नियन्त्रणमा सहयोग पुग्नेछ। सेरोटाइप नछुट्ट्याउँदा भविष्यमा संक्रमण नियन्त्रण र उपचारमा गाह्रो पर्न सक्छ, डा पोखरेलले भने, त्यही भएर संकलित सबै नमुनाको सेरोटाईप छुट्ट्याउन लागिपरेका हौं। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुन डेंगुको सेरोटाइप पहिचान हुँदा भविष्यमा दिसानिर्देश हुने बताउँछन्। डेंगु संक्रमितलाई देखापर्ने जटिलताको सम्बन्धमा विश्लेषण गर्न सजिलो हुन्छ, डा पुनले भने, सेरोटाइप छुट्ट्याउँदा सर्वसाधारणलाई कुन सेरोटाइपको संक्रमण भएको भन्ने थाहा हुन्छ। सजग हुन सहयोग पुग्छ। भविष्यमा पनि डेंगुको महामारी फैलने जोखिम रहेकाले सरकारलाई स्वास्थ्य जनशक्ति थप गर्ने र पूर्वाधार निर्माण गर्ने लगायतका योजना बनाउन सजिलो हुने डा पुनको भनाइ छ। सरकारले सातवटै प्रदेशमा डेंगु नियन्त्रणका लागि लार्भा खोज र नष्ट गर अभियान सञ्चालन गरेको थियो। तर, उक्त अभियान प्रभावकारी हुन नसकेको विज्ञहरू बताउँछन्। जनस्वास्थ्य विज्ञ डा बाबुराम मरासिनीका अनुसार, वर्षायाम सकिएपछि डेंगु नियन्त्रण हुने सरकारले अपेक्षा राख्दा समयमै डेंगु नियन्त्रण प्रभावकारी हुन नसकेको हो।"
डा श्रेष्ठले पाए षडानन्द पुरस्कार,"काठमाडौं :आबाल ब्रह्मचारी षडानन्द प्रतिष्ठान काठमाडौंले षडानन्द राष्ट्रिय पुरस्कार वनस्पति तथा पर्यावरणविद् डा तीर्थबहादुर श्रेष्ठलाई प्रदान गरेको छ। यो पुरस्कारको राशि नगद १ लाख छ। ब्रह्मचारी षडानन्दको १८८ औं जन्मजयन्ती तथा प्रतिष्ठानको पन्ध्रौं वार्षिकोत्सवमा डा श्रेष्ठ पुरस्कृत भएका हुन्। श्रेष्ठले वन, वनस्पति र पर्यावरण संरक्षण तथा सम्बद्र्धनमा पुयाएको विशिष्ट योगदानको कदरस्वरूप पुरस्कार प्रदान गरिएको प्रतिष्ठानका उपाध्यक्ष लालनाथ सुवेदीले बताए। उनका अनुसार परोपकार संस्थालाई षडानन्द राष्ट्रिय समाजसेवा पुरस्कार प्रदान गरिएको छ। साहित्यकार एवं् शिक्षासेवी दुर्गाप्रसाद अधिकारी षडानन्द क्षेत्रीय पुरस्कारबाट पुरस्कृत भएका छन्। दुवै पुरस्कारको राशि ५१ हजार रुपैयाँ छ। शिक्षाविद् प्राडा सुरेशराज शर्माले पुरस्कार वितरण गरेका थिए। पुरस्कार वितरण समारोहमा प्राडा सोमप्रसाद खतिवडाको कृति ब्रह्मचारी षडानन्दले प्रारम्भ गरेका सांस्कृतिक परम्परा ग्रन्थको लोकार्पण गरिएको थियो। ग्रन्थकारलाई ३५ हजार राशिको विद्वत् वृत्ति सम्मान प्रदान गरिएको थियो। कर्मयोगी षडानन्दको जीवन यात्रा वृत्तचित्र निर्माणमा सहयोग गर्ने शम्भु दाहाल र षडानन्द छात्रवृत्ति अक्षय कोषमा रकम प्रदान गर्ने प्राडा बद्री विशाल भट्टराई, इन्द्रकुमारी घले गुरुङ, डा रूपनारायण श्रेष्ठ र वीर बहादुर बस्नेतलाई सम्मान गरिएको थियो। प्रतिष्ठानले षडानन्द माविको कक्षा ६९ मा उच्च ग्रेड ल्याउने कक्षा ८ की निशा रोका र कक्षा ८ कै शिवदेव राईलाई ५ हजार राशिको षडानन्द छात्रवृत्ति प्रदान गर्ने भएको छ। कक्षा ६८ मा ऐच्छिक विषय संस्कृत अध्ययन गर्ने २८ विद्यार्थीलाई २ हजार ५ सय राशिको षडानन्द संस्कृत छात्रवृत्ति र कक्षा ९ मा ऐच्छिक र थप ऐच्छिक विषयमा संस्कृत अध्ययन गर्ने ६ जनालाई जनही ३ हजार ५ सय राशिको षडानन्द छात्रवृत्ति प्रदान गर्ने जानकारी दिइएको थियो।"
दोलखामा एमालेका शिवाकोटीलाई पराजित गर्दै सत्ता गठबन्धनका गंगा कार्की विजयी,काठमाडौं : दोलखाबाट प्रतिनिधि सभा सदस्यमा सत्ता गठबन्धनका उम्मेदवार विजयी भएका छन्। एमालेका उम्मेदवारलाई पराजित गर्दै नेकपा माओवादी केन्द्रका उम्मेदवार गंगा कार्की ३१७ मतान्तरले विजयी भएका हुन्। कार्कीले ३६ हजार ७९९ मत ल्याउँदा उनका निकटतम् प्रतिद्वन्द्वी एमालेका बालकृष्ण शिवाकोटीले ३६ हजार ४८२ मत ल्याएका छन्। यसैगरी राष्ट्रिय स्वतन्त्र पार्टीका उम्मेदवार जगदीश खरेलले ३ हजार ७९३ मत ल्याउँदा राप्रपाका विजय खड्काले १ हजार ५६१ मत प्राप्त गरेका छन्। दोलखामा सत्ता गठनब्धनले बुथ कब्जा गरेको उजुरी परेपछि निर्वाचन आयोगले केहि मतदान केन्द्रमा भने मंसिर १५ गते पुन: मतदान गरेको थियो। समानुपातिक मतपेटीकामा परेका प्रत्यक्षतर्फको मत गणना गर्ने सर्वदलीय निर्णय भएकाले मतान्तरको अंकमा भने फरक पर्न सक्ने जनाइएको छ।
"मल छ भनिन्छ, तर छैन","किसानलाई गहुँ छर्ने चटारो छ। सबैभन्दा बढी मल चाहिने समय पनि यहीँ हो। तर, चाहिने समयमा सधंै मलकै समस्या भाग्नुपर्छ। सरकारले समयमा खरिद नगर्दा चाहिने बेला मल हुँदैन, नचाहिने समय गोदाम भरिन्छ। कृषि विज्ञ भन्छन्, सरकारलाई समस्या थाहा भए पनि किसानप्रति गम्भीर बनेन। बेलैमा मलका लागि सरकारले टेन्डर प्रक्रियामा ढिलाइ गर्दा बर्सेनि समस्या दोहोरिँदै छ। कृषि तथा पशुपन्छी विकास मन्त्रालयको तथ्यांकअनुसार हिउँदे सिजनमा अनुमानित १ लाख ७७ हजार मेट्रिक टन रासायनिक मलको आवश्यक पर्छ। कात्तिकदेखि पुसको मौसममा मात्रै गहुँ, उखु, तरकारी आदि बाली लगाउन चालू आर्थिक वर्षको ४ महिनामा ८६ हजार २ सय ४६ मेट्रिकटन मल मात्र बिक्री भएको छ। देशभरको डिपोमा ४२ हजार ९ सय ८३ मेट्रिक टन रासायनिक मल मौज्दात रहेको छ। सो अवधिसम्म कुल बिक्री मलको र मौज्दातमा रहेको परिमाणलाई जोड्दा कुल १ लाख २९ हजार २ सय ३० मेट्रिकटन मल छ। तर, यो जोड्दा पनि अहिलेको मौसममा आवश्यक पर्ने कुल परिणाममा तत्कालका लागि अझै ४७ हजार ७ सय ६९ मेट्रिक टन मल अपुग देखिन्छ। बजारमा आवश्यक पर्ने शतप्रतिशत मल उपलब्ध हुन नसकेको कृषि मन्त्रालयका पूर्वसहसचिव लेखनाथ आचार्य स्विकार गर्छन्। समयमा खरिदबिक्रीको प्रक्रिया अवलम्बन नगरेकाले पनि ढिला हुने गरेको उनले बताए। तर, यस्तो ढिलाइ सरकारको हातमा पनि नहुने उनको तर्क छ। मल खरिदको जिम्मेवारी पाएको निकायबाट भएको टेन्डरमा अन्तर्राष्ट्रिय स्तरको ठेक्कामा नियम पुर्याउनुपर्ने, कहिलेकाहीँ रासायनिक मलको मूल्य परिवर्तन हँुदा समयमा ठेकेदारले मल नल्याउने, डलरको भाउमा तलमाथी हँुदा मल नल्याउने भएकाले पनि यस्तो समस्या हुने गरेको छ, उनी भन्छन्, कतिपय अवस्थामा मल बीचैमा आएर रोकिने जस्ता समस्याहरू देखिने गरेका छन्। २३ वर्षअघि नै ठेक्काको योजना गर्न पनि कति बजेट छुट्याउने निश्चित नहुने आर्चाय बताउँछन्। यी विविध कठिनाइले गर्दा नियमित रूपमा सिजनमै रासायनिक मल आपूर्ति हुन नसकेको वास्तविकता हो, उनले भने। आफू पनि सोही महाशाखामा रहेर काम गरेको अनुभव सुनाउँदै आचार्यले समयमै मल आपूर्तिमा बाधा अर्चनहरू हुने गरेको सुनाए। एक अध्ययनअनुसार नेपालमा वार्षिक ७ लाख मेट्रिकटनसम्म मल आवश्यक पर्छ। कहिलेकाहीँ यसको आधा पनि आपूर्ति गर्न नसकेको अवस्था रहेको उनको भनाइ छ। राजनीति क्षेत्र, मन्त्रालय, सम्बन्धित कर्मचारीहरू, जनप्रतिनिधि, निजी क्षेत्र सबैबाट संवेदनशील भएर काम गरे यो समस्या समाधान हुने उनले बताए। विगत १२ वर्षदेखि रासायनिक मल कारखाना स्थापना हुनुपर्छ भनेर बहस सुरु भएको छ। यसलाई पूर्णता दिए आवश्यक परेको समयमा तत्काल मल उपलब्ध गर्न सम्भव हुने भएकाले छिटोभन्दा छिटो नेपालमै रासायनिक मलको कारखाना बनाउनुपर्नेमा कृषि विज्ञ लेखनाथ आचार्यले जोड दिए। यससँगै रासायनिक मलको खपत कम गर्न घरगाउँको अर्गानिक (कम्पोस्ट) मललाई पनि बढावा दिनुपर्ने उनले सुझाव दिए। यता कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की आफूहरूले मल बिक्रीका लागि टेन्डरदेखिका सबै पूर्वतयारी समयमै गरेको दाबी गर्छन्। उनका अनुसार आफूहरूले दसैं अगाडि नै १० अर्ब ५० करोड रुपैयाँको मल ल्याइसकेको र अब युरिया आउँदै छ। निमित्त प्रवन्ध निर्देशक कार्की भन्छन्, सरकारले विनियोजन गरेको सबै रकमको मल खरिद गरिसकेको छौं। यति मात्रै नभएर यो आब कम्पनीले रकम, स्रोत सुनिश्चितता भएको १६ अर्बमध्ये ११ अर्ब २० करोड हो। यसको २ ओटा टेन्डर खोलिसकेको छ। सम्झौता हुन बाँकी छ। १२ दिनमा सम्झौता गरिसकेको छ। चालू आर्थिक वर्षमा हालसम्म कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेडमार्फत २ लाख ५७ हजार हजार मेट्रिक टन रासायनिक मलखाद खरिदका लागि टेन्डर (जीटुजीसमेत) आह्वान भएको थियो। जसमा १ लाख १० हजार मेट्रिक टन मल आयात भई ८६ हजार २ सय ४६ मेट्रिक बिक्री वितरण भइसकेको कृषि तथा पशुपन्छी विकास मन्त्रालयले जानकारी दिएको छ। देशभरको डिपोमा ४२ हजार ९ सय ८३ मेट्रिक टन रासायनिक मलको मौज्दात रहेको बताएको छ। कृषि सामग्री कम्पनीसँग ३५ हजार ४ सय ४९ मेट्रिकटन र साल्ट ट्रेडिङसँग ७ हजार ५३४ मेट्रिकटन मल मौज्दात रहेको मन्त्रालयको तथ्यांकमा उल्लेख छ। जसमा कम्पनीसँग युरिया १५ हजार १ सय ७९ मेट्रिकटन, डीएपी १८ हजार ४ सय ३२ मेट्रिकटन र पोटास १ हजार ८ सय ३७ मेट्रिकटन मौज्दात छ। यससँगै, साल्ट ट्रेडिङ कर्पोरेसनसँग ६ हजार ५ सय ८४ मेट्रिकटन युरिया, ८ सय ५४ मेट्रिकटन डीएपी र ९५ मेट्रिकटन पोटास मौज्दात रहेको बताएको छ। यद्यपि केही मल आयात गर्ने प्रक्रियामै रहेकाले सबै आएपछि यो सीजनमा मल पर्याप्त हुने मन्त्रालयको भनाइ छ। मन्त्रालयका अनुसार १५ हजार मेट्रिकटन युरिया मल आयत भइरहेको छ। साथै, जीटुजीअन्तर्गतको ३० हजार मेट्रिकटन युरिया पुषको पहिलो हप्ता नेपाल आइपुग्ने (हाल बोरा प्याकिङ भइरहेको) मन्त्रालयका प्रवक्ता प्रकाशकुमार सञ्जेलले जानकारी दिए। उनकाअनुसार टेन्डर भएको बाँकी मल माघ तथा फागुन महिना नेपाल आइपुग्ने जानकारी कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेड दिएको। सरकारले चालू आवमा २ लाख ५७ हजार मे टन रासायनिक मलखाद खरिद व्यवस्थापनका लागि ३१ अर्व रुपैयाँ छुट्याइएको छ। जस्मा सुरु विनियोजित बजेट १५ अर्ब रुपैयाँ गरेको थियो। साउन महिनामा अर्थ मन्त्रालयवाट थप स्रोत सुनिश्चितता भएको रकम १६ अर्ब थियो। मन्त्रालयकाअनुसार प्राविधिक हिसाबले रासायनिक मलको कुल आवश्यकताको गणना गर्दा करिब १२ लाख मेट्रिकटन हुन आउँछ। बिरुवालाई आवश्यक पर्ने पोषणको सम्पूर्ण मात्रा केवल अनुदानमा उपलब्ध रासायनिक मलखादबाट मात्र आपूर्ति गर्ने कुरा व्यवहारमा लागू भएको छैन र हुँदैन। हालसम्मको रासायनिक मलको आपूर्ति विश्लेषण गर्दा सरदरमा कुल वार्षिक आयातको ८८ प्रतिशत हिस्सा अनुदानमा उपलब्ध मलको देखिन्छ। हालसम्मको मलखादको माग र खपतको प्रवृत्ति विश्लेषण गर्दा चालू आवमा अनुदानमा उपलव्ध गराइने मलखादको माग अनुरूप अर्थात् करिब ५ लाख २० हजार मेट्रिकटनको आसपास रहने प्रक्षेपण गरिएको छ। आयात बिन्दुमा मलको मूल्यमा एकरूपता कायम गरिएको छ। दुवै संस्थाले आयात बिन्दुबाट तिनको बिक्री कार्यालयसम्म आफैंले ढुवानी गर्छन् र ढुवानीलागत जोडेर मलको सम्बन्धित कार्यालयबाट हुने बिक्री मूल्य कायम गर्छन्। संस्थाको बिक्री कार्यालयबाट स्थानीय विक्रेताले मल लैजान्छन् र सम्वन्धित स्थानीय तहले तय गरेको ढुवानी लागत र नियमानुसार खुद्रा विक्रेताले पाउने सञ्चालन खर्च (प्रतिकेजी रु १) जोडेर किसानलाई बिक्री गर्ने मूल्य निर्धारण गर्छन्। महँगोमा खरिद गर्दै किसान मकवानपुरको मनहरी ७ रमौलीका किसान सन्तबहादुर तामाङले बारीमा तोरी र गहुँ लगाएका छन्। तर, उनले प्रत्येक वर्ष झैं यो पटक पनि सरकारी अनुदानको मल पाएनन्। यापारीसँग महँगो मूल्य तिरेर युरिया मल खरिद गर्नुपर्यो। मल नहाले बाली राम्रो हुँदैन, हजारको मललाई २५ सय तिर्नुपर्यो ब्ल्याकमा किन्दा, तामाङले गुनासो गरे। उनीजस्तै तरकारीको पकेट क्षेत्र बन्दै गरेको रमौली र प्रतापपुरका किसानहरूले सरकारी पहलमा ल्याइएको रासायनिक मल नपाएको वर्षौं भइसक्यो। साल्ट ट्रेडिङ कर्पोरेसन हेटौंडा शाखाले बल्ल अघिल्लो वर्षको मल आइपुगेको पालिकाहरूलाई जानकारी गराएको छ। हाम्रो वडामा १ सय ५० बोरा भाग परेको जानकारी आएको छ, मनहरी ७ नम्बर वडा अध्यक्ष ठाकुर तितुङले भने। चैत्र र असारमा मलको बढी अभाव हुने भएकाले उक्त समयको लागि स्टक राख्ने सहमति भएको उनले बताए। किसानले मलको अभाव झेलिरहँदा कर्पोरेसनको हेटौंडा औद्योगिक क्षेत्रभित्रको गोदाम तथा कृषि सामग्री कम्पनीको हेटौंडा२ मा रहेको गोदाम भने मलले भरिएको छ। गत वर्षको मल बल्ल आइपुगेको हो। कृषि सामग्री कम्पनी हेटौंडाका प्रमुख प्रकाश ज्ञावलीले मकवानपुरमा करिब २० हजार मेट्रिक टन मल आवश्यक भए पनि बढीमा छ हजार टन मात्र मल आउने गरेको बताए। किसानको आवश्यकता अनुसार मल आउँदैन अनि वितरण गर्नमा समस्या हुन्छ, उनले भने। आवश्यक मात्रामा मल आए आफूहरूले सहज ढंगबाट मल वितरण गर्न सक्ने उनको भनाइ छ। कम्पनीले मकवानपुरमा सरकारले पठाएको ७० प्रतिशत मल वितरण गर्दै आएको छ। निर्वाचन जिते लगत्तै प्रतिनिधिसभा मकवानपुर २ का सांसद महेश बर्तौलाले कर्पोरेसनको औद्योगिक क्षेत्रभित्र रहेको गोदाम तथा कम्पनीको हेटौंडा२ मा रहेको गोदामको अनुगमन गरेका थिए। मलमा पनि सोर्सफोर्स गोरखा नगरपालिकाको सबैभन्दा धेरै तरकारी हुने वडा नं १२ को दरौंदी फाँटका किसानहरू यतिबेला मल नपाएर समस्यामा छन्। अनुदानको मल त परको कुरा, कालोबजारीको मललाई पनि सोर्सफोर्स लगाउन उनीहरू बाध्य छन्। हाम्रो सहकारीमा २ सय ४० जना किसान छन्। सबैलाई एकएक बोरा मल चाहिएको छ। तर मल आउँछ जम्मा ३१ बोरा। किसानहरूलाई पाँचपाँच किलोको दरले बाँडियो, दरौंदी कृषि सहकारीकी कृष्णकुमारी कुमाल भन्छिन्, मागको अनुपातमा यति मल त हात्तीको मुखमा जिरा भयो। किसानहरूले मल नपाएको झोकमा हामीलाई नै खाम्ला झैँ गर्छन्। अनुदानको मल त परको कुरा कालोबजारीको मललाई पनि सोर्सफोर्स आउने गरेको उनको भनाइ छ। अनुदानको मल प्रतिकिलो ३० रुपैयाँमा किसानलाई उपलब्ध गराइएकोमा कालोबजारीको मल प्रतिकिलो ६० रुपैयाँका दरले आफैंले बेचेको उनी बताउँछिन्। कृषि कार्यालयकै सरहरू हाम्रो फलानो कृषि ब्लकलाई, ढिस्कानो जोनलाई, पकेट क्षेत्रलाई मल चाहियो भन्न आउनुहुन्छ, उनी भन्छिन्, राजनीतिक पार्टीका सरहरू, प्रहरीहरू नै आफ्ना मान्छेहरूलाई यति मल चाहियो दिनुस् है भन्न आउनुहुन्छ। प्रधानमन्त्री कृषि आधुनिकीकरण परियोजनाले गोरखाको घ्याल्चोकलाई तरकारी जोनका रूपमा विकास गरिरहेको छ। यहाँ उत्पादित तरकारी स्थानीय माग पूरा गरेर कालिमाटी तरकारी बजारसम्म पुग्ने गरेको छ। तरकारीलाई मुख्य खेती अपनाएर बसेका यहाँका किसानहरू तरकारी लगाउने सिजनमा युरिया मल नपाएर चिन्तामा छन्। अनुदानको मल खरिद गर्न गोरखा सदरमुकामको एक एग्रोभेटमा लामबद्ध किसानहरू। तस्बिर : शिव उप्रेती गोरखाका सबै पालिकाहरूले प्रत्येक वडाका एकएक सहकारीलाई अनुदानको मल बिक्री गर्न जिम्मा दिएको जिल्ला उपभोक्ता सहकारी संघका अध्यक्ष ऋषिराज धौराली बताउँछन्। मल अभावले पिरलिएका किसानहरू कालोबजारीको मल प्रयोग गर्न बाध्य भएका उनको भनाइ छ। गोरखामा ३ हजार २ सय १९ मेट्रिक टन, डिएपी मल एक हजार ८२ मेट्रिक टन तथा पोटास मल ५ सय ४२ मेट्रिकटन आवश्यक पर्ने कृषि ज्ञानकेन्द्र गोरखाका प्रमुख परशुराम अधिकारीको भनाइ छ। गहुँ छर्ने पाखो बाँझै गुलरिया नगरपालिका ७ बदलुपुरका प्रवेश यादव रासायनिक मल नपाएपछि गहुँ छर्ने कि नछर्ने भन्नेमा अलमलमा छन्। धानखेतीका बेला मुस्किलले मल पाएका उनी गहुँ छर्ने बेलामा मल नपाउँदा चिन्तित छन्। धानको बेलामा साह्रै दुःखले मल प्राप्त गरें। अब गहुँ छर्ने बेला भएको छ। मल छैन। गहुँ छर्ने कि नछर्ने भन्ने दोधारमा छु, उनले भने, सहकारीमा सोध्दा मल आउने आस्वासन मात्र दिन्छन्। मल कहिले आउने हो, अत्तोपत्तो छैन। हुने खानेले त मल जोहो गरेर राख्छन्। नहुनेले सहकारी र सीमापारी बजारको आशामा गुज्रिनुपर्छ। उनीमात्र होइन कृषिको उर्बर भूमि मानिने बर्दियाका अधिकांस किसानहरू मलको अभावमा छटपटाउनु पर्ने बाध्यता छ। चुनाव सकेर गहुँ छर्ने चटारोमा किसानहरू छन्। रासायनिक मल अभाव हुँदा उनीहरू समस्या खेप्न बाध्य हुनु परेको छ। केही मल आयात गर्ने प्रक्रियामै रहेकाले सबै आएपछि यो सिजनमा मल पर्याप्त हुन्छ। १५ हजार मेट्रिकटन युरिया मल आइको छ। जीटुजीअन्तर्गतको ३० हजार मेट्रिकटन युरिया पुसको पहिलो हप्ता नेपाल आइपुग्छ। प्रकाशकुमार सञ्जेल,प्रवक्ता, कृषि मन्त्रालय तोरी फुलिसकेको छ। गहुँ छर्ने तयारीमा छन् किसान। मल नपाउँदा निकै समस्या भएको राजापुर नगरपालिका ४ घुम्नाका किसान उमेश थारुले भने। कृषि सामग्री कम्पनी र साल्ट ट्रेडिङबाट मल पाउन कठिनाई छ। सीमावर्ती भारतीय बजारबाट मल ल्याएर तोरीमा छरे गुणस्तरीय मल नपरे उल्टै क्षति ब्यहोर्नु पर्ने उनले दुःखेसो पोखे। राजापुर नगरपालिका ७ का किसान विष्णु थारु भन्छन्, हरेक दिन मलकै खोजीमा सीमावर्ती क्षेत्रहरूमा नेपाली किसान पुग्नुपर्ने बाध्यता छ। दिनभरि कुर्यो मल पाइँदैन। सरकारले कृषिमा आधुनिकीकरण र क्रान्ति गर्ने भनेर भाषण गरे पनि हामीले न बीउ न मल पाएका छौं। दुःख गरी गरी उत्पादन गर्यो उत्पादन विक्री गर्दा लागत मुल्य पनि पाइँदैन। हामीलाई दोहोरो समस्या छ। लुम्बिनी सरकारले चालु आर्थिक वर्षको सुरुमा पटकपटक गरी ४ सय २६ मेट्रिकटन रासायनिक मल बर्दियालाई उपलब्ध गराएको थियो। जिल्लामा धान खेतीका लागि ४ हजार मेट युरिया, २ हजार ५ सय मेट डीएपी र १ सय मेट पोटास आवश्यक पर्ने कृषि सामग्री कम्पनी बर्दियाले जनाएको छ। अलिकति मल आएको थियो, वितरण गरेर सक्यौं, गुलरियास्थित रातोतारा सहकारी संस्थाका अध्यक्ष मेघराज सिग्देलले बताए। हामीलाई थोरै परिणाममा मल मिल्छ ल्याउन नपाई सकिन्छ। पर्याप्त मात्रामा मल उपलब्ध गराइदिन उनले सरकारलाई अनुरोध गरे। समयमा पाइँदैन मल कञ्चनपुरको बेदकोट नगरपालिका १ स्थित बेदकोट बहुउद्देश्यीय सहकारी संस्थाले साल्ट्र टेडिङमा मलका लागि ५० हजार धरौटी जम्मा गरेको तीन वर्ष भयो। तर अहिलेसम्म साल्ट्र ट्रेडिङबाट मलखाद पाइएको छैन। सहकारीका व्यवस्थापक लोक पाण्डेयले तीन वर्ष अगाडि मलखादका लागि धरौटी जम्मा गरेको बताए। उनले कृषकले कहिले पनि समयमा मल नपाउने गुनासो गरे। कृषि सामाग्रीमा मलखाद आएको छ भने हामीले पाउँछौं, नत्र पाइँदैन। भारतबाट अबैध मलखाद आउँछ, उनले भने, किसानले समयमै मलखाद पाउने व्यवस्था सरकारले गर्नुपर्छ। कञ्चनपुरको महेन्द्रनगरस्थित कृषि सामग्री कम्पनीमा मौज्दात रहेको डीएपी र युरिया। तस्बिर : महादेव अवस्थी सरकारले समयमै मलखाद उपलब्ध गराउन नसक्दा भारतीय बजारबाट अवैध मलखाद भित्रिने गरेको छ। कञ्चनपुरका खुला सीमा नाकाहरूबाट भित्रिने अवैध मल प्रयोग गर्न किसान बाध्य रहेको कृषक विसन दत्त जोशीले बताए। कृषि सामग्री कम्पनी कार्यालय कञ्चनपुरमा १२६ मेट्रिक टन युरिया र १२७ मेट्रिकटन डीएपी मात्रै मौज्दात रहेको कार्यालयले जनाएको छ। कार्यालय प्रमुख बलबहादुर शाहीले कञ्चनपुरका लागि ७४८ मेट्रिक टन युरिया आउने भने पनि अहिलेसम्म कार्यालयमा ढुवानी हुन नसकेको बताए। स्थानीय तहहरूले विभिन्न सहकारीलाई मलखादका लागि सिफारिस गरेर पठाए पनि मल आपूर्ति नहुँदा समयमा उपलब्ध गराउन नसकेको बताए। उनले केन्द्रबाट जिल्लाको लागि निश्चित कोटा तोकेर मल आउने गरेको बताए। सरकारले विनियोजन गरेको सबै रकमको मल खरिद गरिसकेको छौं। यो वर्ष कम्पनीको रकम र स्रोत सुनिश्चितता भएको १६ अर्बमध्ये ११ अर्ब २० करोड हो। यसको २ टेन्डर खोलिसकेको छ। अब सम्झौता हुन बाँकी छ। राजेन्द्रबहादुर कार्की, निमित्त प्रवन्ध निर्देशक,कृषि सामग्री कम्पनी लिमिटेड मल खरिदको जिम्मेवारी पाएको निकायबाट भएको टेन्डरमा अन्तर्राष्ट्रिय स्तरको विभिन्न नियम पुर्याउनुपर्ने लगायतका समस्या हुन्छन्। यसले समय लम्बिन्छ। समयमा खरिदबिक्रीको प्रक्रिया अवलम्बन नगरे सम्म समस्या यस्तै हो। सरकार गम्भीर बन्नुपर्छ। लेखनाथ आचार्य,कृषि विज्ञ ममता थापा काठमाडौं, कृष्ण सारु मगरमकवानपुर, शिव उप्रेतीगोरखा, यादव आचार्यगुलरिया, महादेव अवस्थीमहेन्द्रनगर"
"छेडाजुम्ला सडक : चुनावमा मुद्दा, पछि बेवास्ता","जाजरकोट : छेडाथलहसानाखोलाचाँदेजुम्ला सडक पश्चिम जाजरकोटको लाइफ लाइन (महत्वपूर्ण) आयोजना हो। यो सडकखण्ड हरेक निर्वाचनमा दलहरूको चुनावी मुद्दा बन्छ। यो सडक निर्माण तथा स्तरोन्नती भएको खण्डमा पश्चिम जाजरकोटमा पर्ने जुनीचाँदे गाउँपालिका, छेडागाड नगरपालिका र कुशे गाउँपालिकाका नागरिकले आवागमनका लागि सहज हुन्छ। यो सडक छेडादेखि जुम्ला जोड्ने सबैभन्दा छोटो मार्ग पनि हो। तर, सडकखण्डको ३० किलोमिटर ट्र्याक खोल्न बाँकी नै छ। जसका कारण उम्मेदवारले चुनावी घोषणापत्रमा यो सडक छुटाउँदैनन्। हरेक नेताले यो सडकखण्डलाई चुनावी ऐजेन्डा बनाउँछन्। उनीहरूले हरेकपटक भोट माग्न आउँदा छेडादेखि जुम्लासम्म सडकको स्तरोन्नति गर्ने र बाँकी खण्डमा छिट्टै ट्र्याक खोल्ने आश्वासन बाँढ्छन्। दुर्भाग्य भनौं सरोकारवाला निकाय मौन बस्दा सडक निर्माणको जिम्मा लिएका ठेकेदारहरूले मनपरी गर्छन्। जसमध्ये अमर सिस्ने जेभी नेपालगन्ज बाँकेको लापरबाही एउटा उदाहरण हो। यो कम्पनीले सानाखोलादेखि जुम्ला सिमानासम्म ३० किलोमिटर निर्माण गर्ने जिम्मा लिएको छ। ५ वर्षभित्र ३० किलोमिटर सडक निर्माण गरिसक्ने जिम्मा लिएको ठेकेदार कम्पनीले वर्ष दिनमा भने १५० मिटर मात्रै ट्र्याक खनेको स्थानीयको भनाइ छ। कम्पनीले कुल ठेक्काको १० प्रतिशत अर्थात् १ करोड ३५ लाख रकम लिइसकेको छ। ठेकेदारले पेस्कीबाफत १ करोड ३५ लाख रकम लिइसकेको पूर्वाधार विकास कार्यालयका जाजरकोटका कार्यालय प्रमुख सोहिन्दर यादवले बताए। वर्षदिन लगाएर १५० मिटर मात्रै ट्र्याक खोलेको प्रमुख यादवले बताए। ५ वर्षभित्र ३० किलोमिटर सडक बनाइसक्ने जिम्मा लिएको ठेकेदारले वर्ष दिनसम्म ०१ प्रतिशत मात्रै काम गरेको छ। ११ महिनासम्म काम नै नगरेर कम्पनीले असारमा उक्त सडक खनेको हो। असारयता उक्त सडक अलपत्र छ। ठेकेदार कम्पनीलाई ताकेता गरिरहेका छौं। म भर्खर सरुवा भएर आएको हुँ। यस अघिको हाकिम सावले पनि ताकेता गरिरहनु भएको थियो। संयुक्त रूपमा सर्भे गर्ने भनेर पत्राचार गरेका छौं। काम पनि अत्यन्तै न्यून रेटमा लिने तर समयमा सम्पन्न नगर्ने गर्नाले समस्या देखियो, कार्यालय प्रमुख यादवले भने, धेरै अटेरी गरे कानुनी उपचारसमेत खोज्छौं। एक वर्षको अवधिमा १५० मिटर मात्रै सडक बनाएपछि तोकिएकै समयमा सडक निर्माणमा आशंका छ। स्थानीय र प्रदेश सरकारले दबाब नदिँदा ठेकेदार कम्पनीले लापरबाही गरेको स्थानीयको गुनासो छ। प्रदेश सरकारअन्तर्गतको पूर्वाधार कार्यालयले भने काम गर्न ठेकेदारलाई पटकपटक अनुरोध गर्दासमेत अटेरी गरेको जनाएको छ। ४२ करोड इस्टिमेट, १५ करोडमा ठेक्का डीपीआरअनुसार सानाखोलाचाँदेजुम्ला सिमानासम्म सडक निर्माण गर्न साढे ४२ करोड रकम खर्च हुने अनुमान छ। सानाखोलादेखि जुम्लासम्म सडकको ट्र्याक खोल्न कुल ४२ करोड ४९ लाख ७४ हजार ५२२ रुपैयाँ लाग्ने इस्टिमेट छ। तर, अमर सिस्ने जेभी नेपालगन्ज बाँकेले भन्दा घटेर १५ करोडमा ठेक्का लिएको पूर्वाधार कार्यालयले जनाएको छ। कम्पनीले आगामी २०८२ पुस ४ गतेभित्र सडक निर्माण गरिसक्ने गरी २०७८ पुस ५ गते ठेक्का लिएको हो। ठेक्का लिएको कुल रकममध्ये पेस्कीबापतको १० प्रतिशत रकम पनि ठेकेदारले लिइसकेको छ। तर, सडक निर्माणमा भने ठेकेदारले चरम लापरबाही गरेको छ। कार्यालयलाई टेर्दैन ठेकेदार कम्पनी ५ वर्षमा ३० किलोमिटर सडक निर्माण गर्ने जिम्मा लिएको अमर सिस्ने जेभी नेपालगन्ज बाँकेले सडक निर्माणमा अटेरी गरेको छ। कम्पनीले पूर्वाधार कार्यालयलाई टेर्न छोडेको हो। पेस्की रकम बुझेर पनि लामो समयसम्म काम सुरु नगरेपछि पूर्वाधार कार्यालयले ठेकेदार कम्पनीले पटकपटक ताकेता गरेको छ। कार्यालयले ४ पटक पत्राचार गरेर कम्पनीलाई तीव्र गतिमा सडक निर्माण गर्न ताकेता गरेको छ। तर, कार्यालयको ताकेतालाई ठेकेदार कम्पनीले पूरै बेवास्ता गर्दै आएको छ। कार्यालयले सम्झौता भएको एक महिनापछि अर्थात् २०७८ माघ ४ गते पहिलो ताकेताका लागि पत्राचार गरेको थियो। सम्झौतापछि काम सुरु नभएपछि कार्यालयले एक महिनामै पत्र काटेको थियो। काम सुरु नगर्नुको कारणसहित कार्यालयले सात दिनभित्र काम सुरु गर्न भन्दै पत्र काटेको थियो। तर, पहिलो पत्रको ठेकेदारले जवाफ नपठाएपछि कार्यालयले फेरि २०७८ माघ २३ गते ताकेता पत्र पठाएको थियो। दोस्रो पत्रमा पनि कार्यालयले एक हप्ताभित्र काम सुरु गर्न भनेको थियो। तर, ठेकेदारले दोस्रो पत्रको जवाफ पनि नदिएपछि २०७९ बैशाख ७ गते तेस्रोपटक पत्राचार गरेको थियो। तेस्रोपटक काम सुरु नगर्नुको स्पष्ट कारणसहित फार्मको आधिकारिक व्यक्ति स्वयं उपस्थित भएर संशोधित कार्यतालिका स्वीकृतिको लागि पेस गर्न भनेको थियो। त्यसपछि कार्यालयले हालसालै (२०७९ मंसिर ७ गते) चौथोपटक पत्राचार गरेको छ। चौथोपत्रमा कार्यालयले काम रोकिनुको कारणसहित सात दिनभित्र चित्त बुझ्दो जवाफ र संशोधित कार्यतालिका माग गरेको छ। तर, पटकपटक गरेको आग्रहलाई भने ठेकेदार कम्पनीले अटेरी गरेको पूर्वाधार कार्यालयले जनाएको छ। जिल्ला प्रशासन नै मूकदर्शक बनेको आरोप यता स्थानीयले भने जिल्ला प्रशासन कार्यालयले नै सडक निर्माणमा पहल नगरेको आरोप लगाएका छन्। प्रशासन मूकदर्शक बनेकै कारण ठेकेदार कम्पनीले सडक निर्माणमा ढिलाइ गरेको जुनीचाँदे३ जयबहादुर रावतले आरोप लगाए। ठेकेदारले काम सुरु गरेको नौटंगी गर्ने तर प्रशासन कार्यालयले त्यसको अनुगमन र निरीक्षण नगरेर मुखदर्शक बनेको उनको आरोप छ।"
पेलेको स्वास्थ्यमा केन्द्रित ब्राजिलको खेल,"दोहा : ब्राजिललाई तीन पटक विश्वकप जिताएका सर्वकालीन महान खेलाडी पेले अहिले क्यान्सरसँग लडिरहेका छन्। पेले जीवनमरणको संघारमा लडिरहँदा ब्राजिल सोमबार राति कतार विश्वकपकअन्तर्गत अन्तिम १६ को खेलमा दक्षिण कोरियासँग भिड्न लागेको छ। दोहाको ९७४ रंगशालामा कोरियाविरुद्ध उत्रिँदा ब्राजिलियन टोली पेलेको स्वास्थ्य अवस्थाप्रति ओतप्रोत हुनेछ। क्यानसरविरुद्धको केमो थेरापीले असर गर्न छाडेपछि इन्ड अफ लाइफ केयर युनिटमा राखेर पेलेको उपचार भइरहेको छ। पेलेले सन् १९५८, १९६२ र १९७० मा तीन पटक ब्राजिललाई विश्व विजेता बनाएका थिए। सोमबार दक्षिण कोरियाविरुद्ध मैदानमा उत्रिँदा ब्राजिलियन टोलीको नजर प्रिक्वार्टरफाइनल खेलमा मात्रै केन्द्रित हुनेछैन, फुटबलका पर्याय पेलेको स्वास्थ्यप्रति पनि रहनेछ। त्यो खेलमा समर्थक र खेलाडीले पनि पेलेप्रति उच्च सम्मान व्यक्त गर्दै स्वास्थ्यलाभको कामना गर्ने अपेक्षा गरिएको छ। दक्षिण कोरियाले सन् २०१० पछि नकआउट चरणको फुटबल खेलेको छैन। कोरियाले हालसम्म विश्वकपमा पेनाल्टी सुटआउट बिना नकआउट चरणमा एक खेल मात्रै जितेको छ। विशेषगरी नेमार कोरियाविरुद्ध मैदान उत्रिँदा पेलेप्रति उच्च सम्मान जनाउन निकै इच्छुक छन्। पेरिस सेन्ट जर्मन (पीएसजी)का स्टार फरवार्ड नेमार पहिलो खेलमा घाइते भएका थिए। त्यसपछि समूह चरणका बाँकी खेल गुमाएका उनी सोमबारको खेलबाटै पुनरागमन गर्ने अपेक्षा गरिएको छ। नेमारबिनाको ब्राजिल लिग चरणको अन्तिम खेलमा क्यामरुनसँग १० गोलले पराजित भए पनि समूह विजेता बन्दै अन्तिम १६ मा पुगेको थियो। नेमार नकआउट चरणमा मैदान फर्किनेमा ब्राजिलको सम्पूर्ण टिम आशावादी छ। नेमारका बुवाले पनि केही दिनअघिको एक अन्तर्वार्तामा उनी उत्कृष्ट लयसहित मैदान फर्किने बताएका थिए। ब्राजिलियन कप्तान थिएगो सिल्भाले पनि नेमार कोरियाविरुद्ध मैदान उत्रिन सक्ने बताएका छन्। नेमारको पुनरागमन उनले कस्तो प्रशिक्षण गरिरहेका छन्, त्यसमै निर्भर हुन्छ, सिल्भाले भने, त्यसको परीक्षण पनि फिल्डमै हुनेछ। त्यसपछि मात्रै उनको अवस्थाबारे केही भन्न सकिन्छ। अहिले त चिकत्सिकलाई मात्रै उनको अवस्थाबारे थाहा छ। उनको खुट्टको अवस्था कस्तो छ भन्ने बुझ्न परीक्षण पनि भइरहेको छ। मैले पनि त्यस्तो चोटको सामना गरेको छु। त्यसैले यी सबै कुरा मैदानमा उत्रिएपछि मात्रै थाहा हुन्छ। सिल्भाले सकेसम्म सोमबार नै नेमारलाई मैदान उतार्न आफूहरू लागिपरेको बताए। उनी शारीरिक रुपमा तयार छन् भने हाम्रो योजना उनलाई मैदानमा उतार्ने हो, सिल्भाले भने, तर, यो प्रशिक्षक टिटे र चिकित्सकमा निर्भर रहन्छ। चोटकै कारण एलेक्स टेल्स र गाब्रियल जिससले विश्वकपका बाँकी खेल गुमाउने भइसकेका छन्। उनीहरूको अनुपस्थितिमा पनि भिनिसियस जुनियर र रिचार्लिसनको प्रदर्शनमै ब्राजिललाई क्वार्टरफाइनल पुर्याउने अभियानमा मुख्य प्रशिक्षक टिटे छन्। ब्राजिलले विश्वकपमा लगातार सात पटक अन्तिम १६ पार गरेको छ। ब्राजिल पछिल्लो पटक सन् १९९० मा अर्जेन्टिनासँग पराजित हुँदै समूह चरणबाटै बाहिरिएको थियो। दक्षिण कोरियाले सन् २०१० पछि नकआउट चरणको फुटबल खेलेको छैन। कोरियाले हालसम्म विश्वकपमा पेनाल्टी सुटआउट बिना नकआउट चरणमा एक खेल मात्रै जितेको छ। सन् २००२ मा जापान र आफ्नै मुलुकमा भएको विश्वकपमा इटालीलाई २१ गोलले पराजित गर्दै दक्षिण कोरियाले क्वार्टरफाइनलमा स्थान बनाएको थियो। ब्राजिलियन प्रशिक्षक टिटे गत जुनमा कोरियालाई ५१ गोलको नतिजामा पराजित गरे पनि त्यसले केही अर्थ नराख्ने बताउँछन्। ब्राजिल क्यामरुनसँग हार्यो। कोरियाले पोर्चुगललाई हरायो। फ्रान्स ट्युनिसियासँग पराजित भयो। अर्जेन्टिना साउदी अरेबियासँग स्तब्ध भयो। मलाई लाग्छ यी नतिजाले हामीलाई आगामी खेल कस्तो खेल्ने भनेर देखाउँछ। विगतको प्रदर्शनलाई मार्गदर्शन पनि गराउँछ। सचेत पनि गराउँछ, टिटे भन्छन्, त्यसैले हामी धेरै चनाखो हुनुपर्छ। क्यामरुनविरुद्धको खेलले पनि हामीलाई धेरै कुरा सिकाएको छ। कुनै पनि टोलीलाई सहज रुपमा दिनु हुँदैन। ह्वाङ ही चानको गोलमा पोर्चुगलले नाटकीय हार बेहोर्न बाध्य भएको थियो। उनकै गोलका कारण उरुग्वे र घाना समूह चरणबाटै घर फर्किएका थिए। हामी ब्राजिलसँग खेल्ने भएकाले नै यहाँसम्म आइपुगेका हौं। हामी यत्तिमा मात्रै खुसी हुने छैनौं, ह्वाङ ही चानले भने, हामी खेल जितेर कोरियाली नागरिकलाई खुसी दिन चाहन्छौं। प्रभाव पार्न सक्ने खेलाडी राफिन्हा (ब्राजिल) दक्षिण कोरियाली टोलीका सबैभन्दा प्रभावशाली खेलाडी किम जिन सुलाई व्यस्त राख्ने मुख्य जिम्मेवारी राफिन्हाको काँधमा रहनेछ। जारी विश्वकपमा ठूलो प्रभाव देखाउन संघर्षरत राफिन्हाका लागि दक्षिण कोरियाविरुद्धको खेल महत्वपूर्ण पनि रहने छ। चोटले सताएको ब्राजिलको टोलीमा राइट ब्याकमा ३९ वर्षीय डानी आल्भेस वा सेन्टर ब्याक एडर मिलिटाओ हुनेछन्। रक्षापंक्तिमा उनीहरूलाई राफिन्हाको उपस्थिति उनीहरूलाई महत्वपूर्ण मानिने छ। कोरियाली कप्तान ह्युङ मिन सनले धेरैजसो बायाँतर्फबाट खेल्न गर्छन्। पोचुगलसँगको सुरुवाती खेलमा पनि सनले बायाँतर्फबाट खेलेका थिए। त्यसैले सनलाई रोक्न राफिन्हाको भूमिका महत्वपूर्ण रहने छ। किम जिन सु (दक्षिण कोरिया) जारी विश्पकपमा दक्षिण कोरियाले गरेका प्रायः अट्याक लेफ्ट फ्लान्कबाट सम्भव भएका छन्। जसमा किम जिन सुले महत्वपूर्ण भूमिका निर्वाह गरिरहेका छन्। ओपन प्लेमा तेस्रो सर्वाधिक क्रस गर्ने खेलाडी किम नै हुन्। किमले पाँच क्रस गरेका छन्। उनीभन्दा अघि पोर्चुगलका जोआओ क्यान्सेलो छन्। उनले ६ क्रस गरेका छन्। त्यसैले ब्राजिलविरुद्ध दक्षिण कोरियाका लागि लेफ्ट क्याक किमको प्रदर्शनले ठूलो अर्थ राख्नेछ।"
कलैया अस्पतालको अनुगमन,"कलैयाः बारा क्षेत्र नं ३ बाट प्रतिनिधिसभा र प्रदेशसभा सदस्यमा निर्वाचित सांसदले कलैया अस्पतालको अनुगमन गरेका छन् । अस्पतालको सेवा प्रभावकारी नभएको भन्दै गुनासो आएपछि प्रतिनिधिसभा सदस्य ज्वालाकुमारी साहको नेतृत्वमा सांसदको टोलीले अनुगमन गरेको हो । अनुगमन गर्न प्रतिनिधिसभा सदस्यमा निर्वाचित साहसहित ३(१) का प्रदेशसभा सदस्य रविन्द्रदास श्रेष्ठ र ३(२) का प्रदेशसभा सदस्य महम्मद समिरको टोली अस्पताल पुगेको थिए । टोलीले अस्पतालको आकस्मिक, ओपिडी, प्रसूति, एक्सरे र ल्याब कक्षको अनुगमन गर्दै बिरामी र उनका आफन्तसँग अस्पतालको सेवाको विषयमा जानकारी लिएका थिए । अनुगमनका क्रममा अस्पतालको सेवा प्रभावकारी नदेखएिकाले सुधार गर्न निर्देशन दिएको प्रतिनिधिसभा सदस्य साहले बताइन् । नेकपा एमालेको पोलिटव्युरो सदस्य एवम् पूर्वमन्त्री समेत रहेकी साहले स्वास्थ्यजस्तो संवेदनशिल विषयमा लापरवाही गर्ने छुट कसैलाई पनि नभएको बताइन् । अस्पतालका मेडिकल सुपरीटेण्डेन्ट सुनिल जैसवाललाई अस्पतालको सेवा प्रभावकारी र व्यवस्थित बनाउन साहले निर्देशन दिएकी थिइन् । गैरजिम्मेवारी र लापरवाहीका कारण सरकारी अस्पतालले प्रदान गर्ने स्वास्थ्य सेवाप्रति आमनागरिकको विश्वास गुम्दै गएको भन्दै साहले संवेदनशिल विषयमा गम्भिर र जवाफदेही भएर काम गर्न आग्रह गरेकी छिन् । प्रदेशसभा सदस्य समिरले अनुगमनका क्रममा देखिएका कमि कमजोरी सच्याउन मेडिकल सुपरीटेण्डेन्ट जैसवाललाई आग्रह गर्दै अस्पतालको सेवा व्यवस्थित बनाउनका लागि आफूहरुको सहयोग रहने बताए ।"
रित्ता कम्युनिस्ट,"चरित्र दुई चीजको नतिजा हो, एउटा मनोगत प्रवृत्ति अनि अर्को यसैमा बितिरहेको समय। एल्बर्ट हबर्ड नेपाली राजनीति अझ वाम राजनीतिमा पछिल्लो दशक ठ्याक्कै मेल खान्छ अमेरिकी लेखक एल्बर्ट हबर्डको कहावत। २०७० को निर्वाचनले बलियो बनाएको नेकपा एमाले २०७४ को संघ र प्रदेश निर्वाचनमा एक्लै उठेको भए पनि सामान्य बहुमत आउँथ्यो भन्ने धेरैको अनुमान थियो। ३४ लाख भन्दा बढी समानुपातिक मत पाएको अवस्था थियो। र, यही रफ्तारमा एमालेलाई दौडाउन सकेको भए २०७९ मा उसको दुईतिहाइको बहुमत आउन सक्थ्यो भन्ने अड्कलहरू पनि थिए। तर भइदियो उल्टो। पाँचवर्षअघि दुई तिहाइ बहुमतको लोभमा माओवादीसँग सहकार्य भयो। यतिखेर चैँ प्रतिगामी र पश्चगमन धुकधुकीका शक्तिहरूसँग सहकार्य गरेर निर्वाचनमा जानु पर्यो। यो उल्टो यात्रा समग्र वामपन्थी राजनीतिको स्खलनको उग्र गति थियो, वाणी र वचनहरू अनेक भए पनि। नेपाल कम्युनिष्ट पार्टी विभाजन भएर अदालतले नेकपा एमाले र नेकपा माओवादी केन्द्र बनाइदिएपछि समाजवादी नेता घनश्याम भूसालले लेख्नु भएको थियो, खरानीबाट बौरिने अवसर। तर गठबन्धन सरकारलाई परमादेशी सरकारको आरोप लगाएर आफू चैँ अदालतबाट छुट्टिएको विषय लुकाउने नेकपा एमाले नेतृत्वलाई यो कुरा असाध्यै अपानवायु सावित भयो। नेपोलियन बोनापार्टको शब्दकोषमा असम्भव भन्ने शब्दावली नै छैन भन्ने इतिहासमा पढिए झैँ नवौँ महाधिवेशनबाट अध्यक्ष चयनपछि पछाडि फर्कन जरुरी नठानेका एमाले अध्यक्ष केपी शर्मा ओलीले कहीँ कतै भूल पो भयो कि, केही त्रुटि पो झुक्किएर भयो कि अथवा थोरै मात्र पनि समीक्षित हुन आवश्यक थियो भन्ने समेत नठानेका बेला समाजवादी आवरणका अरु वरियताका नेताहरूसमेत अध्यक्षसँग चुईँक्क बोल्न नसक्ने अवतारमा रुपान्तरित हुँदा नेकपा एमाले पाँचै वर्षमा नराम्ररी पछारिएको छ। टन्नै समानुपातिक मत छ, यो मतले दोस्रो पार्टी भइएको छ भन्ने घमण्डको मण्डीले तत्कालको राजनीतिक ठण्डी त कटाउन सएिएला। तर पाँच वर्षमा एमालेले गुमाएका प्रत्यक्ष अवसर समीक्षा गर्ने हो भने फुटदेखि ओलीमय एकाकार एमालेको पनि यो हालत बनाउने काममा अरु कसैको दोष जति होला, अध्यक्षको दोष सबैभन्दा बढी प्रतिशत छ भन्न ढिलो भइसकेको छ। त्यति ठूलो जनमत भएको एमालेमा नयाँ नेतृत्व अनुमोदनसँगै हिँडेको उल्टो हिँडाइले कयौँ नेताहरू यसपटक राजनीतिक दाउबाट छेउ लागेका छन्। कतै कांग्रेसका बागी, कतै राजतन्त्र पक्षधर राप्रपा, कतै छुट्टै मधेसको मुद्दा उठाउने सिके राउत बोक्नु पर्ने बाध्यता छ। कतै राप्रपा नेपालका अध्यक्षलाई नै सूर्य चिन्ह दिएर मैदानमा पठाउँदा एमालेले भन्ने गरेको जनताको बहुदलीय जनवाद लगातार स्खलन भइरहेको पक्ष एमालेले कहिल्यै पनि समीक्षा गर्दैन। बरु चोइटिएर गएको शक्तिले कुनै असर पारेको छैन र त्यो अस्तित्वमा पनि रहँदैन भन्दाभन्दै पार्टीर्म रहेका डा भीम रावल, घनश्याम भूसालजस्ता नेतृत्वलाई पनि पाखा पारिँदा क्षति त भयो नै, पार्टीकै पदाधिकारीहरू पनि निर्वाचनमा नराम्ररी पराजित हुँदा कतै सिके राउत, कतै राजेन्द्र लिङदेन र दीपक बोहोरालाई बधाईको किस्ती दिन भ्याइनभ्याइमा छ त कतै उपेन्द्र यादव र कमल थापा हारको भार बहन गर्दै एकनाथ ढकालजस्ता विवादित धर्मभिरु राजनीतिक अनुहारलाई एमाले लेपन लगाएर माननीयको कोट लगाइदिनु पर्ने बाध्यतामा एमाले छ। कोलिन पावेलले भनेका छन्, कुनै ठूलो उपलब्धी हासिल गर्नु छ भने कार्यशैली र आचरण सँगै मनोगत प्रवत्ति पनि कारक हो। हो, अघिल्लो निर्वाचनमा जितेका र दशौँ महाधिवेशनमा जितेका पदाधिकारीहरू यसपटक नराम्ररी जनताबाट लखेटिएका छन्। एकल अध्यक्षलाई शर्वशक्तिमान मान्ने र ठान्ने मात्र होइन बनाउने कम्युनिज्मको नेपाली शैलीलाई जनताले रुचाएका छैनन्। कयौँ बलियो मत भएको गठबन्धन र आँधीसरी आएको स्वतन्त्र पार्टीहरूलाई पनि पछारेर केही एमाले नेताहरू जनतामा अनुमोदित हुँदा जनताको बहुदलीय जनवादको व्याख्यालाई व्यक्तिगत र मनोगत बनाउनेहरू नराम्ररी हार्दा पाँच वर्षअघिको एमालेको आकार खुम्चिएको छ। ३१ प्रतिशत आवाद बागमती प्रदेशमा एमाले ४ सिटमा झरेको छ। यद्यपि दोलखामा मतदान हुनै बाँकी छ। हद आए थप एक सिट आउला। १ सय १० सदस्यीय बागमती प्रदेश सरकारमा एक्लै ५९ सदस्य भएको एमाले पाँच वर्षअघिको उपलब्धीको एक तिहाइमा झर्ने निश्चित देखिन्छ। प्रत्यक्षमा जितेका एक दर्जन सदस्य र समानुपातिकको हिसाबले पाँच वर्षमा बागमती प्रदेशमा एमाले सबैभन्दा कमजोर र तेस्रो पार्टी बनेको छ। यसमा कोलिन पावेलले भने झैँ सावित भएको छ कि, उपलब्धीका लागि व्यवहार मनोगत हुनु नै एमाले स्खलनको कारक हो। तीन वर्षे एकल सरकारका कमजोरीहरू समीक्षा भएन। दशौँ महाधिवेशनमा एक मन भएको र माधव नेपाल समूह छाडेर गएका १० भाइलेसमेत सुधार्न नसकेको एमाले अब पनि नेतृत्वको समीक्षा गर्न तयार भएन भने यो सर्कस कम्पनी जस्तै हुनेछ। सर्कस मालिकले भनेको लुरुलुरु मान्ने र जोखिम मोल्दै सकेसम्म खेल्ने, नसके अपांग भएर घर फर्कने कलाकारको नियती खेपिरहेको छ एमाले। राष्ट्रपति, प्रधानमन्त्री, ६ मुख्यमन्त्री, ७ प्रदेश प्रमुखमा हालिमुहाली गरेर आकार बढाइरहेको एमाले नेकपा विभाजनपति एमालेमात्र हुँदा कत्रो रहेछ, नेपाली जनताले यसपटक यसलाई मिल्दोजुल्दो आकार दिएका छन्। थोरै सही, एमालेलाई आकार दिनका लागि माधवकुमार नेपाल समूहको नेकपा (एकीकृत समाजवादी) सफल भएको देखिन्छ। २०५४ सालमा एमाले विभाजन गर्ने वामदेव गौतमको हालत हुन्छ भनेर एमालेले भनेजस्तो समाजवादी पार्टी देखिएन। पाएको टिकटमा उसले ५५ प्रतिशत जितेर देखाइदिएको छ। मतगणना बाँकी नै छ, सायद राष्ट्रिय पार्टी पनि बन्नेछ भन्ने अनुमान सबैको छ। विद्रोहलाई माधवकुमार नेपालले पुष्टि गरिदिएका छन्। एमालेभित्रको व्यक्तिवादी चरित्रलाई जनताले पनि उदांगो पारिदिएका छन्। नयाँ शक्तिहरू उदाउँदा पनि २५ लाख लोकप्रिय मत पाएको घमण्डबाहेक एमालेसँग अब देखाउने कुनै अस्त्र र तिलस्मी जादू छैन। उसले देखाउने जादूमा सिके राउत, एकनाथ ढकाल, राजेन्द्र लिङ्देन हुनेछन्। सरकार बन्न नसकेको अवस्थामा रवि लामिछाने पनि देखाउन सकिने अर्को जिनिस हुन सक्छ। तर वामपन्थी राजनीतिको यो लगातार ओरालो सर्किटलाई रोक्न प्रयत्न गर्ने कसले ? केपी शर्मा ओली, पुष्पकमल दाहाल प्रचण्ड, माधवकुमार नेपालबीच सम्वादको जाँतो चल्नै सकेको छैन। नेतृत्वबीत सम्वाद गराइदिने भन्दा अरु टाढा पारिदिने धातुहरू पनि यतिखेर निकै सक्रिय देखिएका छन्। तीन धातुहरू निर्वाचनमा दुई तिहाइको कम्युनिष्ट पार्टी क्षत् विक्षत् पार्न सफल भएकामा जति खुशी छन्, फेरि यी शक्तिहरू मिल्लान् कि भन्ने भयमा पनि उस्तै चिन्तन गरिरहेका छन्। सस्तो मजाककै सहारा लिने हो भने त भन्न सकिन्छ, दूध फाटे पनिर बन्छ, चिन्ता किन ? तर यतिखेर फाटेका कम्युनिष्ट मनहरूले के हुन्छ ? न सरकार बन्नेवाला छ, न राष्ट्रपति, प्रधानमन्त्री, मुख्यमन्त्री, प्रदेश प्रमुख नै पाइनेवाला छ। स्थानीय तह निर्वाचन पनि भइसकेकाले चुपचाप कमजोर बनेको संगठन विस्तार गर्दै २०८४ मा हुने निर्वाचनको तयारीबाहेक अहिले गर्न पर्ने कुनै त्यस्तो काम छैन। उत्तर, दक्षिण, पश्चिम जसलाई दोष दिए पनि हुन्छ। र, जताबाट जोड्दा पनि कम्युनिष्टहरू १ सय ३८ सिटमा पुगेका छैनन्। यसले भनिरहेको छ कि, खरानीबाट बौरिने अवसर भन्दा पनि यतिखेर स्वस्थानीमा खरानीको डल्लो पनि खाउँ भन्दा हावाले उडाएर लगेपछि शाली नदी किनारामा मुडा बनेर बालुवामा रगडिएको अवस्था छ। हो, खरानीमय यो बेला तिक्तताको थप कारोबार भन्दा समीक्षा र थोरै भए पनि कमजोरी महसुस गर्न सके नयाँ र स्वतन्त्र शक्तिहरूबाट अर्को चुनावमा कम्युनिष्ट शक्तिको आयतन घटाउनबाट जोगाउन सकिन्छ।"
विश्वकपको क्वार्टरफाइलनमा फ्रान्स र इङ्ल्यान्डको भेट निश्चित,दोहा : अन्तिम १६ मा अफ्रिकी मुलुक सेनेगललाई ३० गोलको नतिजामा पराजित गर्दै इङ्ल्यान्डले फिफा विश्वकपको क्वार्टरफाइनलमा फ्रान्ससँगको भेट निश्चित गरेको छ। आइतबार राति अल बायट रंगशालामा भएको खेलको ३८ औं मिनेटमा जोर्डन हेन्डरसनले गोल गर्दै इङ्ल्यान्डलाई अग्रता दिलाएका थिए। पहिलो हाफको इन्जुरी समयमा कप्ता ह्यारी केनले गरेको गोलसँगै इङ्ल्यान्डले अग्रता दोब्बर पारेको थियो। पहिलो हाफमा २० ले पछि परेको सेनेगलले दोस्रो हाफमा थप एक गोल खायो। बुकायो साकाले ५७औं मिनेटमा गोल गर्दै इङ्ल्यान्डको ३० को जित सुनिश्चित गरे। जितसँगै क्वार्टरफाइनलमा पुगेको इङ्ल्यान्डले सेमिफाइनल प्रवेशका लागि साविक विजेता फ्रान्सको सामना गर्नेछ। साविक विजेता फ्रान्स अन्तिम १६ मा पोल्यान्डलाई ३१ गोलको नतिजामा पराजित गर्दै क्वार्टरफाइनलमा पुगिसकेको छ।
"दोलखामा गंगा कार्कीको अग्रता कायमै, मतान्तर घटाउँदै बालकृष्ण शिवाकोटी",काठमाडौं : प्रतिनिधि सभामा दोलखामा सत्ता गठबन्धनका उम्मेदवारले अग्रता लिएका छन्। पछिल्लो मत परिणाम अनुसार माओवादी केन्द्रका उम्मेदवार गंगा कार्कीले ३३ हजार ७०७ मत पाएका हुन् । उनका प्रतिस्पर्धी एमालेका बालकृष्ण शिवाकोटीले ३३ हजार ५९३ मत ल्याएका छन्। पछिल्लो समय शिवाकोटीले मतान्तर घटाउँदै लगेका हुन्। एमालेका शिवाकोटी र माओवादी केन्द्रका कार्कीको मतान्तर ११४ रहेको छ। यसैगरी राष्ट्रिय स्वतन्त्र पार्टीका उम्मेदवार जगदीश खरेलले ३५३५ मत ल्याउँदा राप्रपाका विजय खड्काले १४८४ मत प्राप्त गरेका छन्। मतगणना जारी रहेको छ।
विद्यालयको निरीक्षण गर्दै लेखीले भने हाम्रा विद्यालयहरूमा सुधारको खाँचो छ,"सप्तरी : मधेस प्रदेशसभामा निर्वाचित एमाले नेता राजकुमार लेखीले शैक्षिक क्षेत्र उकास्ने अभियानअन्तर्गत विद्यालयहरूको निरीक्षण गरेका छन्। सप्तरी क्षेत्र नं १ बाट साक्षर अभियानमा जुटेका उनले मध्यनन्द, विशेश्वर वैरागी र गोबर्द्धन विद्यालयको निरीक्षण गरे। निरीक्षणपछि उनले विद्यालयहरूको अवस्था नाजुक रहेको बताए। उनले केही स्कुलको व्यवस्थापन राम्रो देखिए पनि अस्तव्यस्त रहेको बताए। 'हाम्रा विद्यालयहरूलाई अब सुधार गर्दै लैजानुपर्छ। विद्यालयमा जबसम्म राम्रो वातावरण हुँदैन। तबसम्म विद्यार्थी आकर्षित हुन सक्दैनन्,' निरीक्षणपछि उनले भने। स्थानीय जनप्रतिनिधिसहित उनले विद्यालयको अवलोकन र निरीक्षण अभियानलाई तीव्रता पारेका छन्। उनले सप्तरीसहित मधेस प्रदेशको साक्षरता दर एकदमै न्युन रहेको भन्दै त्यसलाई सुधार गर्ने अभियानमा जुटेको बताए। केही दिनअघि मात्रै उनले सरोकारवालाहरूसँग शैक्षिक क्षेत्रको सुधारका विषयमा अन्तर्क्रिया गरेका थिए। 'मधेस प्रदेशको प्रतिनिधिका रुपमा निर्वाचित भएसँगै यहाँका मुद्दा उठान र कार्यान्वयन गराउने दायित्व मैले लिनुपर्छ। त्यही दायित्व नर्वाह गर्नका निम्ति मैले शिक्षा क्षेत्रबाट सुरुवात गरेको हुँ,' लेखीले भने। मधेस प्रदेशको साक्षरता जम्मा ६५ प्रतिशत रहेको छ। त्यसमा पनि सप्तरी क्षेत्र नं १ को जम्मा ५५ प्रतिशत रहेको लेखीले बताए। 'हाम्रो क्षेत्रमा यतिका न्युन साक्षरता हुनु दुःखद कुरा हो। अब पनि यसतर्फ ध्यान नदिने हो भने भोलिका पुस्ताले हामीलाई सराप्नेछन्,' उनले भने। उनले सप्तरीसहित प्रदेशकै शैक्षिक स्तर उकास्ने योजनासमेत प्रस्तुत गरेका छन्। उनले विद्यार्थी भर्ना अभियानदेखि विद्यालयको गुणस्तर, अनुगमन र निरन्तर प्रशिक्षणको व्यवस्था मिलाउनुपर्ने बताए। उनले राम्रो विद्यालयलाई पुरस्कृत गर्नेदेखि विपन्न परिवारलाई प्रोत्साहन भत्ता उपलब्ध गराउने नीति लिनुपर्ने बताए। गुणस्तरीय शिक्षा प्रदान गर्न विज्ञान प्रयोगशाला, कम्प्युटर ल्याब र सूचना प्रविधिमा जोड दिनुपर्ने उनको भनाइ छ। उनले प्राविधिक शिक्षातर्फ पनि जोड दिनुपर्ने बताए। 'यतिले मात्र पुग्दैन। शिक्षामा विज्ञहरुको समूह निर्माण गर्ने, शिक्षण पेसालाई अझै सम्मानित बनाउने, विद्यालयका समस्याहरूबारे नियमित अनुगमन र अन्तर्क्रियाहरू गर्न आवश्यक छ। यसका लागि मैले पहलकदमी लिनुपर्छ,' उनले भने।"
"इन्डोनेसियामा भयानक विस्फोट, हजारौंको भागाभाग","लुमाजाङ (एएफपी) : इन्डोनेसियाको माउन्ट सेमेरुमा आइतबार प्राकृतिक ग्यास विस्फोट हुँदा करिब दुई किलोमिटर माथि तातो खरानीले ढाकेको र पहाडको फेदीतर्फ लाभाका नदीहरू बगेको देखिएको छ। इन्डोनेसियाली अधिकारीका अनुसार विस्फोटपछि करिब २ हजार व्यक्तिलाई स्थानीय बस्तीबाट सुरक्षित स्थानमा सारिएको छ। ज्वालामुखीका कारण करिब दर्जनौं मानिसको ज्यान गएको ठीक एक वर्षपछि यो विस्फोट भएको हो। राजधानी जकार्ताबाट करिब ८ सय किलोमिटर दक्षिणपूर्वमा रहेको जाभा टापुको सबैभन्दा अग्लो पहाडबाट विस्फोट भएपछि यसलाई ज्वालामुखी हुन सक्ने उच्चतम सम्भावना रहेको चेतावनी अधिकारीहरूले दिएका छन्। सेमेरु वरपरका गाउँ ज्वालामुखीको खरानी र मनसुनी वर्षाको मिश्रणले तहसनहस भइरहेको एक स्थानीय उद्धार समूहले एएफपीलाई सेयर गरेको भिडियोमा देखिएको छ। ज्वालामुखीबाट ठूलो कालो बादल उठेको र त्यसले आकाशलाई घेरेको र सूर्यको प्रकाश छेकिएको छ। स्थानीय एक जना बासिन्दाले आफ्नो गाउँमा खरानीको मात्रा खसिरहँदा आतंकित भएको बताए। अँध्यारो थियो। मैले केही पनि देख्न सकिनँ। पानी र खरानीको वर्षा भइरहेको थियो, नाम उल्लेख नगर्ने सर्तमा ती व्यक्तिले एएफपीसँग भने, मलाई थाहा थिएन कि कहाँ आश्रय लिने ? म भाग्नुपर्यो। इन्डोनेसियाको राष्ट्रिय विपद् न्यूनीकरण निकाय (बीएनपीबी) का प्रवक्ता अब्दुल मुहारीले ३ हजार ६ सय ७६ मिटर (१२ हजार ६० फिट) अग्लो पहाडको टुप्पोमा लाभाको थुप्रोका कारण आएको तातो हिमस्खलनले बगाएको बताए। इन्डोनेसियाको ज्वालामुखी तथा भौगर्भिक प्रकोप न्यूनीकरण केन्द्र (पीभीएमबीजी) का प्रवक्ताले कोम्पास टीभीलाई बताएअनुसार स्थानीय गाउँहरू खतरामा परेका उच्च सतर्कताको सूचना प्रवाह गरिएको छ। यद्यपि, केन्द्रले आसपासका बासिन्दालाई क्रेटरको आठ किलोमिटर (पाँच माइल) भित्र यात्रा नगर्न चेतावनी दिएको छ। आइतबार कुनै हताहत वा घाइते भएको खबर प्राप्त भएको छैन। भौगर्भिक निकायका अनुसार खरानीको बादलको आकार घट्दै गए पनि साँझसम्म सेमेरु विस्फोटको चरणमा थियो। समग्रमा ज्वालामुखी विस्फोटको सम्भावना अझै पनि धेरै उच्च छ, उक्त निकायले भनेको छ। एएफपीका एक पत्रकारका अनुसार विस्फोटपछि उक्त क्षेत्रमा इन्टरनेट बन्द भएको थियो। फोनका सिग्नलहरू हराएका थिए। बीएनपीबीका अनुसार घटनापछि १ हजार ९ सय ७९ जनालाई ११ वटा आश्रयस्थलमा लगिएको छ। स्थानीय प्रशासनका अधिकारी इन्दाह अम्पेरावती मस्दारका अनुसार तातो बादल हटेपछि मात्र स्थानीय बासिन्दालाई घर फर्कन दिइनेछ। स्थानीय बासिन्दालाई तातो खरानी बहेको दिशामा नदी किनारमा १३ किलोमिटर (आठ माइल) दक्षिणपूर्वी क्षेत्रबाट जोगिन पनि भनिएको छ। सबैभन्दा बढी जोखिममा रहेका दुई गाउँका अधिकांश बासिन्दालाई सुरक्षित स्थानमा सारिएको लुमाजाङ विपद् न्यूनीकरण निकायका प्रवक्ता प्याट्रिया द्वि हस्तियाडीले जानकारी दिए।"
पोर्चुगलले ट्रफी उचालेको हेर्ने इच्छा छ,"विश्वकपका खेलहरू नियमित रुपमा हेर्न नपाए पनि अपडेट भने भइरहेको छु। पहिलेभन्दा यस पटकको विश्वकप केही फरक पनि पाएको छु। एसियाली राष्ट्रको उत्कृष्ट प्रदर्शन र ठूला टोलीको हारले पनि विश्वकपलाई रोचक र रोमाञ्चक बनाइरहेको छ। कतार विश्वकपको समूह चरणका खेल सम्पन्न भइसकेको छ। त्यसैले नकआउट चरणमा अझै उत्कृष्ट खेल हेर्न पाइने छ। व्यस्तताका कारण समूह चरणका धेरै खेल हेर्न पाइनँ। अबका खेल भने सकेसम्म सबै हेर्नेछु। घरमै परिवारसँग बसेर विश्वकप हेर्ने योजना बनाएको छु। अबका खेलहरू छुटाउँदिन होला। मेरो मनपर्ने टोली पोर्चुगल हो। क्रिस्टियानो रोनाल्डोका कारण पनि मैले पोर्चुगललाई सपोर्ट गरिरहेको छु। रोनाल्डोले एक किसिमले भन्नुपर्दा विश्व फुटबलमा तहल्का नै मच्चाएका छन्। उनको खेल्ने शैलीकै कारण म उनको फ्यान भएको हुँ। रोनाल्डोकै कारण पनि उनको राष्ट्र पोर्चुगललाई सपोर्ट गरिरहेको छु भन्दा पनि हुन्छ। रोनाल्डोको खेलले आकर्षित गर्नुअघि सानोमा ब्राजिल, अर्जेन्टिना भनेर पनि हिंडियो। ती राष्ट्रका जर्सी लगाएर हिंड्दा छुट्टै आनन्द आउँथ्यो। कुनै विश्वकपमा ब्राजिलको पक्षमा लागियो भने कुनैमा अर्जेन्टिनालाई सपोर्ट गरियो। रोनाल्डोको फ्यान भएपछि चाहिँ पोर्चुगललाई सपोर्ट गरिरहेको छु। आफूले सपोर्ट गरेको टिमले विश्वकप जितोस् भन्ने सबैलाई हुन्छ। म पनि यस पटकको विश्वकपको ट्रफी पोर्चुगलले उचालोस् भन्ने चाहन्छु। यसो भयो भने विश्व फुटबलमा तहल्का मच्चाएका क्रिस्टियानो रोनाल्डोको पनि सुखद् बिदाइ हुनेछ। उनले कतार विश्वकप नै आफ्नो अन्तिम विश्वकप हुने बताइसकेका छन्। त्यसैले रोनाल्डोको सुखद् बिदाइका लागि पनि पोर्चुगलले विश्वकप जितोस् भन्ने चाहन्छु। अर्को कुरा पोर्चुगलको टिम सन्तुलित छ। युवादेखि रोनाल्डोजस्ता स्टार खेलाडीको समिश्रण छ। त्यसैले पोर्चुगल विश्वकप ट्रफी उचाल्ने सम्भावित टोली हो। पोर्चुगलपछिको अर्को टिम रोज्न गाह्रो हुन्छ। रोज्नै पर्यो भने अर्जेन्टिनालाई रोज्छु। अर्जेन्टिना पनि राम्रो टिम छ। अर्जेन्टिनासँग पनि लियोनल मेसीजस्ता स्टार खेलाडी छन्। त्यही भएर मेरो दोस्रो रोजाईको टिम अर्जेन्टिना हो। पहिलो खेलमा एसियाली प्रतिद्वन्द्वी साउदी अरेबियासँग अप्रत्यासित पराजय बेहोरेको अर्जेन्टिना लयमा फर्किएको छ। समूह चरणका बाँकी दुई र प्रिक्वार्टरफाइनलको खेल जित्दै अर्जेन्टिनाले अन्तिम आठमा स्थान बनाइसकेको छ। त्यसैले दक्षिण अमेरिकी टोली तेस्रो पटक विश्वकप ट्रफी उचाल्न तीन खेल मात्रै टाढा छ। यसैगरी एसियाली राष्ट्रले पनि उत्कृष्ट खेल खेलिरहेका छन्। त्यसमा पनि जापानको खेल निकै स्तरीय छ। चर्चित टोलीलाई हराउन सक्ने क्षमता जापानसँग छ। अहिलेको जस्तै तीब्र गतिमा खेल्ने हो भने जापानले जुनसुकै टोलीलाई आच्छुआच्छु पार्न सक्छ। युरोपेली र दक्षिण अमेरिकी राष्ट्रका खेलाडीको मुख्य पेसा नै खेल्नु हो। उनीहरू युरोपलगायत विभिन्न राष्ट्रका चर्चित लिगहरूमा खेलिरहेका हुन्छन्। युरोपेली र दक्षिण अमेरिकी राष्ट्रले फुटबलमा ठूलो लगानी पनि गरेका छन्। त्यही कारण हरेक पटकको विश्वकपमा उनीहरू नै दावेदारमा रुपमा देखिरहेका छन्। युरोपेली र दक्षिण अमेरिकी राष्ट्रका खेलाडीको तुलनामा एसियाली राष्ट्रका खेलाडीले कमै मात्र अवसर पाएका छन्। राष्ट्रको लगानी पनि कम छ। यसका बाबजुद एसियाली राष्ट्रका खेलाडीले पनि उत्कृष्ट प्रदर्शन गरिरहेका छन्। उनीहरूले पनि युरोपियन खेलाडीहरूलाई राम्रै टक्कर दिइराखेका छन्। नेपालले पनि जापान, दक्षिण कोरियालगायतका राष्ट्रको प्रदर्शनबाट धेरै कुरा सिक्न सक्नुपर्छ। हाम्रोजस्तो राष्ट्रले विश्वकपलाई एउटा प्रतियोगिताका रुपमा मात्र लिनु हुँदैन, त्यसबाट केही सिक्ने प्रयास पनि गर्नु पर्दछ।"
खुल्यो दार्चुला पुलको ताला,"दार्चुला : दार्चुलाको सीमा क्षेत्रमा बन्द गरिएको पुल सुचारु भएको छ। आइतबार भारतीय पक्षले नेपालीहरूमाथि ढुंगा हानेको भन्दै पुलमा आवतजावत बन्द गरिएको थियो। दार्चुलाका प्रमुख जिल्ला अधिकारी दीर्घराज उपाध्याय र भारतको धार्चुलाका एसडीएम देवी शासनीबीच कुराकानी भएपछि पुलमा आवतजावत सुरु भएको हो। विगत लामो समयदेखि भारतले नेपालतर्फ महाकाली नदीको धार फर्काउने गरेर तटबन्धन निर्माण गरिरहेको भन्दै दार्चुलाका स्थानीयहरूले विरोध गरेका थिए। उनीहरूले विरोध गर्दा भारतीय पक्षले ढुंगा हानेको नेपाली पक्षको भनाइ छ। भारतीय नागरिकले हानेको ढुंगा लागेर चार जना नेपाली घाइते भएको बताइएको छ। नेपालको तर्फबाट पनि ढुंगा हानाहान हुँदा भारतमा काम गर्ने नेपालकै एक जना घाइते भएका छन्। घाइते हुँदा ५ टाँका लगाएको घाइते पुष्कर सिंहले बताए। भारतले केही दिनयता तटबन्ध निर्माणलाई तीव्रता दिएको छ। नदीको धार परिवर्तन हुने गरी निर्माण भइरहेको तटबन्धले सदरमुकाम खलंगा जोखिममा पर्न सक्ने भन्दै स्थानीयवासी आक्रोशित भएका छन्। स्थानीयवासीले भारतसामु नेपाली प्रशासन निरीह भएको आरोप लगाउँदै तटबन्ध निर्माण कार्य तत्कालै रोकिनुपर्ने माग राख्दै आएका छन् । सीमामा भारतीय पक्षले गैरकानुनी ढंगले विभिन्न गतिविधि गर्दासमेत सरकार र सरकार मातहतका सरोकारवाला निकायहरूले ध्यान नदिएको स्थानीयको गुनासो छ। महाकाली नदीको धार परिवर्तन गरी काम गर्न नमिल्ने इन्जिनियरहरूको भनाइ छ। भारतीय पक्षले नेपाल भारत जोड्ने झोलुंगे पुलको बीच भागबाट वाल हालेर तटबन्ध निर्माण गरिरहेको छ। दुई देशको आपसी छलफलमा महाकाली नदीको धार पुरानै गतिमा छोडिने शासनीले बताए। यता, दार्चुलाका प्रजिअ दीर्घराज उपाध्यायले भने भारतीय पक्षले तत्काल महाकालीलाई पुरानै गतिमा नफर्काए नेपालको तर्फबाट कडा कदम चालिने बताए।"
"सेनाको गाडी दुर्घटना, १५ जना घाइते","फिदिम : नेपाली सेनाको गाडी दुर्घटना हुँदा १५ सेना घाइते भएका छन्। बुधबारेबाट पाँचथरको फिदिमतर्फ आउँदै गरेको बा १ ग ३४४२ नम्बरको गाडी आइतबार अपराह्न इलामको माङसेबुङ गाउँपालिका ६ दारेगौंडाको उकालो बाटोमा ब्रेकफेल भएर दुर्घटनामा परेको सेनाले जनाएको छ। दुर्घटनामा परी सैनिक प्युठ काँशिराम चौधरी, प्रविण खड्का, शिव राना, ओमप्रकाश थापा, नायक रबि तामाङ, रमेश चौधरी, सूर्य थारु, चन्द्रबहादुर कार्की, दिलबहादुर शाही, लोटन थारु, देविलाल सुनुवार, हवल्दार प्रकाश आचार्य, लेस नायक रञ्जित चौधरी र जवान धर्मेश कापर घाइते भएका छन्। दुर्घटनामा घाइते १५ जनामध्ये २ जनाको अवस्था चिन्ताजनक छ। गम्भीर २ जनालाई विराटनगर र १३ जनालाई सैनिक हेलिकोप्टरबाट उद्वार गरी रातिनै काठमाडौं पठाइएको फिदिमस्थित रणशेर गणले जनाएको छ। उनीहरुमध्ये चालक रबि तामाङ र नायक दिलबहादुर शाहीलाई विराटनगरमा उपचार गरिँदैछ।"
माओवादीमा अवसरको राजनीति,"नेकपा माओवादी केन्द्रले सरकार बनाउन एमालेसँग पनि वार्ता गर्ने निर्णय गरेर आफ्नो छविलाई थप धुमिल्याएको छ। चुनाव अघिसम्म एउटासँग अनि चुनावपछि अर्कोसँग लगनगाँठो गाँस्न खोज्नु भनेको अवसरवादको चरम रूप हो। यसलाई अर्को शब्दमा भन्नुपर्दा राजनीतिक बेइमानी हो। हुन त एमालेसँग माओवादीले लगनगाँठो गाँसिसकेको त छैन। तथापि गाँस्ने तरखर गर्नु पनि आफैंमा ठुलो राजनीतिक बेइमानी हुनेछ। जनता र जनादेशको अपमान हुनेछ। त्यसो त माओवादीको छवि र पृष्ठभूमि यसै पनि जनमाझ त्यति राम्रो छैन। सत्ता पाएपछि माओवादी जोसँग पनि सहज भइदिन्छ भनेर आरोप लाग्दै आएको छ। पहिला एमालेसँग मिलेर नेकपा बनायो। पछि कांग्रेससँग मिलेर सत्ता चलायो। अब पुनः एमालेसँग मिल्ने कुरा गर्नुले माओवादीको छवि नराम्रोसँगै धुमिल भएको छ। यस्तो छविलाई सुधार गर्न थप मेहनत गर्नुपर्नेमा उल्टो राजनैतिक बेइमानीमा उत्रँदा उप्रति आमजनताको कस्तो हेराइ होला ? यति पनि बुझ्न नसकी एमालेसँग सरकार बनाउन खोज्नु प्रचण्ड र माओवादीको बौद्धिक दिवालियापन बाहेक अरू के नै हुन सक्ला ? हिजोसम्म केपी ओलीले संसद्को हत्या गरे, लोकतन्त्रको घाँटी निमोठे, संविधानको धज्जी उडाए, प्रतिगमनको नाइके बने भन्दै चुनावमा भोट मागेका प्रचण्डले आजै कुम मिलाउन खोज्नुलाई कुन संज्ञा दिने ? जनतासँग केका लागि भनेर प्रचण्ड देउवाले भोट मागेका थिए ? यस्तै अराजक, अनुचित र अवसरवादी चरित्र प्रदर्शन गरेकाले नै राजीनितिक पार्टी र नेताहरूप्रति आमजनतामा वितृष्णा जन्मन पुगेको हो। तापनि नेताहरूमा चेत आएको छैन। माओवादीमा अलिकति पनि नैतिकता र जनताप्रति उत्तरदायित्व छ भने आफैंले प्रतिगमनकारी शक्ति भनेको एमालेसँग कुनै हालतमा मिल्नु हुँदैन। एमालेको हकमा पनि सोही कुरा लागू हुन्छ। २०७४ को निर्वाचनमा ८० सिट जितेको एमाले र ३६ सिट जितेको माओवादीले यसपालि ४४ र १८ मात्र जित्नुलाई कसरी मूल्यांकन गर्ने ? अनि २३ सिट जितेको कांग्रेस ५७ मा पुग्नु र एक सिट जितेको राप्रपाले ७ जित्नुलाई के संज्ञा दिने ? आफ्नो पार्टी किन खुम्चियो भनेर गम्भीर समीक्षा गर्ने बेला आएको छ, एमाले माओवादी दुवैको। दुवैको महासचिवले पराजय भोगे। किन त्यस्तो अवस्था आयो ? अरू धेरै कारण छ तथापि प्रमुख कारण भनेकै पार्टी विभाजन हुनु हो। गोपाल देवकोटा, जोरपाटी, काठमाडौं"
सच्चा सहकारी कहिल्यै डुब्दैनन्,"सहकारी यस्तो अवधारणा हो, जहाँ कोही मालिक हुँदैन। कोही लगानीकर्ता र कोही ऋणी वा बचतकर्तामात्रै पनि हुँदैन। यो त एउटै हैसियत र उद्देश्य भएकाहरूले मिलेर सामूहिक हितमा मिलीजुली काम गर्ने अवधारणा हो। तर, नेपालमा भएका ३०औं हजार सहकारीमध्ये कतिमा यो अवधारणा आत्मसात् भएको होला ? यकिनका साथ भन्न सकिन्छ दुर्लभमात्रै। अपवाद र दुर्लभको अवस्था किन आयो त भन्दा सहकारीको नियमन निकै फितलो छ। जुन उद्देश्य र सिद्धान्त सहकारीको हो त्योभन्दा विपरीत सहकारीलाई सर्वसाधारणको पैसा बटुल्ने र आफ्नो अनुकूल चलाउने धन्दामा सीमित गरेका उदाहरण बग्रेल्ती देखिएका छन्। एकपछि अर्काे सहकारी डुब्ने र सेयर सदस्य नोक्सानी पर्ने घटनाहरूको पुनरावृत्ति बाक्लो हुनु पनि त्यही त्यही कारण हो। एकै व्यक्ति दुई वा दुईभन्दा धेरै सहकारीमा हुनु हुँदैन भन्ने मान्यता छ। तर सहकारीलाई ठगी धन्दाको माध्यम बनाउन चाहनेहरू जति धेरै सहकारीमा पनि बस्दैनन् मात्रै, पदाधिकारी नै पनि हुन्छन्। जब सञ्चालक र पदाधिकारी बन्छन् अनि आफूखुसी सहकारीको पैसा चलाउँछन्। सहकारीको पैसा कसले कसरी चलाइरहेको छ भनेर एकएक हेर्ने निकाय नै छैन। बैंकमा पैसापैसाको हिसाब एउटा प्रणालीबाट नियमन भइरहेको हुन्छ भने सहकारीहरू फुक्काफाल छन्। न लगाम छ, न कुनै साङ्लो। पालिकाहरूअन्तर्गत गएका सहकारीहरूलाई नियमन गर्ने क्षमता पालिकाहरूमै छैन। वित्तीय कारोबार नियमन गर्न जुन खालको दक्ष जनशक्ति चाहिन्छ, त्यो बिना नै अनुगमन र नियमनको कार्यक्षेत्र मात्रै पालिकाहरूले पाएका छन्। यसैको फाइदा गलत नियत हुनेहरूले उठाइरहेका हुन्। असललाई त खास नियमनभन्दा पनि नैतिकता नै ठूलो बन्धन भइहाल्छ। सहकारीको पैसा जोखिममा हुनु, डुब्नु र मुठीभर सञ्चालकले रजाइँ गर्नु नेपाली अर्थतन्त्रकै लागि घातक छ। सहकारी सञ्चालकहरू आफैं ऋण लिने, आफ्नालाई ऋण दिने गर्छन्। सहकारी विभागले ४९ प्रतिशत सञ्चालकले ऋण लिन पाउने व्यवस्था गरेको छ। सञ्चालकलाई आफ्नो हात जगन्नाथ गर्न झन् सजिलो भएको छ। यस्ता खाले विकृति आजदेखिका होइनन्। एकपछि अर्काे सहकारी समस्याग्रस्त भएपछि सरकारले २०७० सालमा गौरीबहादुर कार्की नेतृत्वमा जाँचबुझ आयोग गठन गरेको थियो। त्यसले सञ्चालकलाई ऋण दिन रोक्नुपर्ने सुझाएको थियो। तर भइरहेको विपरीत। विभागले पनि ऋण लिन पाइने कुरामै मलजल गर्यो। कार्की आयोगको प्रतिवेदन धमिराको आहारामात्रै भयो। सहकारी सञ्चालकहरूले लिएको ऋणको १० प्रतिशत खराब ऋणमा पर्ने गरेको छ। नहोस् पनि किन न धितोको मूल्यांकन नै हचुवाका भरमा हुन्छ। बजारमूल्यभन्दा धेरै मूल्यांकन गरी ऋण प्रवाह गरिन्छ। त्यसपछि जोखिम हुनु स्वाभाविकै भइहाल्यो। सहकारीको पैसा जोखिममा हुनु, डुब्नु र मुठीभर सञ्चालकले रजाइँ गर्नु नेपाली अर्थतन्त्रकै लागि घातक छ। यस्तो संवेदनशील विषयमा सरकार कहिल्यै गम्भीर भएन। किन पनि होला भने सहकारीमा जो जो डुब्छन्, ती निमुखा नागरिक हुन्छ। बरु सञ्चालकहरू नै राज्यशक्तिसँग नजिक हुन्छ, नीति नियमै परिवर्तन गर्छन्। असल नियतबाट गठित आयोगको प्रतिवेदनका सुझाव कार्यान्वयन गर्न बाधा पुर्याइदिन्छन्। सञ्चालकले जथाभावी गरिदिँदा दिनभर ज्याला मजदुरी गरी वा कुटिखेलो गरी बचत गर्नेहरूको ढाड भाँचिन्छ। उनीहरूको आर्थिक अवस्था चौपट हुन्छ। राज्य छ भने न्याय दिनुपर्ने भनेको तिनै नागरिकलाई हो। र, अर्काेतिर अर्थतन्त्रलाई नै पनि चौपट पार्न उद्यत् हुने गरी कुनै पनि संस्थाहरू चल्न रोक्ने दायित्व पनि सरकारको हो। सरकारले सहकारीलाई बचत र ऋणतिर भन्दा उत्पादनका लागि प्रोत्साहन गर्नुपर्छ। ऋण र बचतको कामका लागि बैंक वित्त संस्था छँदै छन्। गाउँगाउँमा पनि वित्तीय पहुँच पुर्याउन लघुवित्त संस्था पनि छन्। सहकारीको सिद्धान्त र मान्यतालाई कार्यान्वयन गर्न राज्य लाग्नै पर्छ। मापदण्डविपरीत एकै भवनमा खचाखच सहकारी च्याउ सरी सहकारी सहकारीका समस्या समाधान गर्न महासंघको सक्रियता सञ्चालककै बदमासीले धेरैजसो सहकारी धराशायी"
सच्चा सहकारी कहिल्यै डुब्दैनन्,"सहकारी यस्तो अवधारणा हो, जहाँ कोही मालिक हुँदैन। कोही लगानीकर्ता र कोही ऋणी वा बचतकर्तामात्रै पनि हुँदैन। यो त एउटै हैसियत र उद्देश्य भएकाहरूले मिलेर सामूहिक हितमा मिलीजुली काम गर्ने अवधारणा हो। तर, नेपालमा भएका ३०औं हजार सहकारीमध्ये कतिमा यो अवधारणा आत्मसात् भएको होला ? यकिनका साथ भन्न सकिन्छ दुर्लभमात्रै। अपवाद र दुर्लभको अवस्था किन आयो त भन्दा सहकारीको नियमन निकै फितलो छ। जुन उद्देश्य र सिद्धान्त सहकारीको हो त्योभन्दा विपरीत सहकारीलाई सर्वसाधारणको पैसा बटुल्ने र आफ्नो अनुकूल चलाउने धन्दामा सीमित गरेका उदाहरण बग्रेल्ती देखिएका छन्। एकपछि अर्काे सहकारी डुब्ने र सेयर सदस्य नोक्सानी पर्ने घटनाहरूको पुनरावृत्ति बाक्लो हुनु पनि त्यही त्यही कारण हो। एकै व्यक्ति दुई वा दुईभन्दा धेरै सहकारीमा हुनु हुँदैन भन्ने मान्यता छ। तर सहकारीलाई ठगी धन्दाको माध्यम बनाउन चाहनेहरू जति धेरै सहकारीमा पनि बस्दैनन् मात्रै, पदाधिकारी नै पनि हुन्छन्। जब सञ्चालक र पदाधिकारी बन्छन् अनि आफूखुसी सहकारीको पैसा चलाउँछन्। सहकारीको पैसा कसले कसरी चलाइरहेको छ भनेर एकएक हेर्ने निकाय नै छैन। बैंकमा पैसापैसाको हिसाब एउटा प्रणालीबाट नियमन भइरहेको हुन्छ भने सहकारीहरू फुक्काफाल छन्। न लगाम छ, न कुनै साङ्लो। पालिकाहरूअन्तर्गत गएका सहकारीहरूलाई नियमन गर्ने क्षमता पालिकाहरूमै छैन। वित्तीय कारोबार नियमन गर्न जुन खालको दक्ष जनशक्ति चाहिन्छ, त्यो बिना नै अनुगमन र नियमनको कार्यक्षेत्र मात्रै पालिकाहरूले पाएका छन्। यसैको फाइदा गलत नियत हुनेहरूले उठाइरहेका हुन्। असललाई त खास नियमनभन्दा पनि नैतिकता नै ठूलो बन्धन भइहाल्छ। सहकारीको पैसा जोखिममा हुनु, डुब्नु र मुठीभर सञ्चालकले रजाइँ गर्नु नेपाली अर्थतन्त्रकै लागि घातक छ। सहकारी सञ्चालकहरू आफैं ऋण लिने, आफ्नालाई ऋण दिने गर्छन्। सहकारी विभागले ४९ प्रतिशत सञ्चालकले ऋण लिन पाउने व्यवस्था गरेको छ। सञ्चालकलाई आफ्नो हात जगन्नाथ गर्न झन् सजिलो भएको छ। यस्ता खाले विकृति आजदेखिका होइनन्। एकपछि अर्काे सहकारी समस्याग्रस्त भएपछि सरकारले २०७० सालमा गौरीबहादुर कार्की नेतृत्वमा जाँचबुझ आयोग गठन गरेको थियो। त्यसले सञ्चालकलाई ऋण दिन रोक्नुपर्ने सुझाएको थियो। तर भइरहेको विपरीत। विभागले पनि ऋण लिन पाइने कुरामै मलजल गर्यो। कार्की आयोगको प्रतिवेदन धमिराको आहारामात्रै भयो। सहकारी सञ्चालकहरूले लिएको ऋणको १० प्रतिशत खराब ऋणमा पर्ने गरेको छ। नहोस् पनि किन न धितोको मूल्यांकन नै हचुवाका भरमा हुन्छ। बजारमूल्यभन्दा धेरै मूल्यांकन गरी ऋण प्रवाह गरिन्छ। त्यसपछि जोखिम हुनु स्वाभाविकै भइहाल्यो। सहकारीको पैसा जोखिममा हुनु, डुब्नु र मुठीभर सञ्चालकले रजाइँ गर्नु नेपाली अर्थतन्त्रकै लागि घातक छ। यस्तो संवेदनशील विषयमा सरकार कहिल्यै गम्भीर भएन। किन पनि होला भने सहकारीमा जो जो डुब्छन्, ती निमुखा नागरिक हुन्छ। बरु सञ्चालकहरू नै राज्यशक्तिसँग नजिक हुन्छ, नीति नियमै परिवर्तन गर्छन्। असल नियतबाट गठित आयोगको प्रतिवेदनका सुझाव कार्यान्वयन गर्न बाधा पुर्याइदिन्छन्। सञ्चालकले जथाभावी गरिदिँदा दिनभर ज्याला मजदुरी गरी वा कुटिखेलो गरी बचत गर्नेहरूको ढाड भाँचिन्छ। उनीहरूको आर्थिक अवस्था चौपट हुन्छ। राज्य छ भने न्याय दिनुपर्ने भनेको तिनै नागरिकलाई हो। र, अर्काेतिर अर्थतन्त्रलाई नै पनि चौपट पार्न उद्यत् हुने गरी कुनै पनि संस्थाहरू चल्न रोक्ने दायित्व पनि सरकारको हो। सरकारले सहकारीलाई बचत र ऋणतिर भन्दा उत्पादनका लागि प्रोत्साहन गर्नुपर्छ। ऋण र बचतको कामका लागि बैंक वित्त संस्था छँदै छन्। गाउँगाउँमा पनि वित्तीय पहुँच पुर्याउन लघुवित्त संस्था पनि छन्। सहकारीको सिद्धान्त र मान्यतालाई कार्यान्वयन गर्न राज्य लाग्नै पर्छ।"
जो दक्षिण एसियाकै गौरवशाली पुलका एक इन्जिनियर हुन्,"बंगलादेशको गौरवको आयोजना पद्मा नदीमाथिको पुल निर्माणमा कसरी जोडिनुभयो ? भूप्राविधिकको नाताले पद्मा नदी माथिको दुई तले पुल निर्माणमा संलग्न भएको हुँ। सन् २००६ देखि नै अफगानिस्तान, ईस्ट टिमोरलगायतका मुलुकमा छोटो अवधि काम गरेको थिएँ। त्यसपछि स्वदेशकै विभिन्न परियोजनामा जोडिएँ। त्यसैबीचमा अस्ट्रेलियाको स्मेक (स्नोइङ माउन्टेन इन्जिनियरिङ कर्पोरेसन)बाट रेल्वे परियोजनाका लागि जिओटेक्निकल इन्जिनियर आवश्यक भएको प्रस्ताव आयो। सन् २०१२ को जनवरीमा बंगलादेशमा पुगेँ। सुरुका तीन वर्ष रेल्वे परियोजनामा संलग्न भए। रेल परियोजनामा जियोटेक्निकल इन्जिनियर (जमिनमुनिको सतहको अवस्थाको विज्ञ )का रूपमा काम गरेँ। त्यहीँ बेला पद्मा परियोजनाको विस्तृत डिजाइन सकिएको रहेछ। निर्माणमा जाने कुरा भइरहेको बेला स्मेकबाट प्रस्ताव आयो। २०१४ को नोभेम्बरदेखि काममा संलग्न भएँ। नेपालबाट त्यस्तो आयोजनामा जोडिदा कस्तो महसुस भयो ? पद्मा ब्रिज जस्तो ठूलो बंगलादेशको गौरवको परियोजनाबाट धेरै कुरा सिक्न पाइन्थ्यो। आफ्ना दक्षता पनि देखाउन सकिने भएकाले निकै खुसी महसुस भयो। सन् २०१४ को अन्त्यदेखि नै संलग्न भएँ। जियोटेक्निकल इन्भेस्टिगेसन (जमिनमुनिको सतहको अवस्था)बारे स्ट्रक्चर इन्जिनियर एवं डिजाइनरहरूलाई जानकारी दिनुपथ्र्यो। तीन सिफ्टमा चौबिसै घण्टा काम हुन्थ्यो। कामको चापले गर्दा दुई वर्षसम्म त घर आउनसमेत पाइन निर्धारित समयमा पद्मामाथि पुल निर्माण सम्पन्न गर्न बंगलादेश कसरी सफल भयो ? राजधानी ढाकाबाट दक्षिण पश्चिमका जिल्लाहरूमा जान पद्मा नदी पार गर्नुपर्छ। नदी पार गर्न घण्टौं लाग्थ्यो। डुंगा(स्पिडबोट, स्टिमर)बाट नदी पार गर्दा बेलाबखत दुर्घटना हुन्थ्यो। हरेक वर्ष सयौंको ज्यान जान्थ्यो। कार्गो जहाज र डुंगा पनि एक आपसमा ठोक्किने घटनासमेत हुन्थ्यो। बंगलादेशको राजधानी ढाकाभन्दा करिब ४५ किलोमिटर दक्षिण पश्चिममा पुल बनेको छ। पद्मा नदीको एक छेउको किनारबाट हेर्दा त समुद्र झैं लाग्छ। नदीको दुई भंगालो छ। कहिले उत्तर तिरको भंगालो ठूलो हुन्छ, कहिले अर्को। हामीले काम गर्दा उत्तरतिरको भंगालो ठूलो थियो। उत्तरतर्फको भंगालोमा काम गरेका थियौं। त्यहाँ नदी पश्चिमबाट पूर्वतर्फ बगेको छ। त्यो करिब ४० मिटर जति गहिरो छ। वर्षा याममा गहिराई झन् धेरै हुन्छ। ६० मीटर गहिराइसम्म पुग्छ। अहिले दक्षिणतर्फको भंगालो ठूलो हुँदै गइरहेको छ। बंगलादेश सरकारले पुल निर्माणलाई गौरवको आयोजनाको रूपमा घोषणा गर्यो। बंगलादेशका प्रधानमन्त्रीले गंगाजमुना (ब्रम्हपुत्र) मा झैं पद्मा नदीमाथि पनि पुल निर्माणको महत्वाकांक्षी योजना अघि सार्नुभयो। पुल निर्माणपछि आर्थिक अवस्थामा पनि सुधार आउने अपेक्षा गर्दै काम अघि बढ्यो। सन् २००० देखि नै यसको प्रारम्भिक अध्ययन सुरु भयो। प्रधानमन्त्री आफैं सक्रिय हुनुभयो। प्रतिबद्धता र समर्पणकै कारण निर्धारित समयमै निर्माण सम्पन्न भयो। पुलको भारवहनका लागि कति गहिराइसम्म परीक्षण गर्नु पर्यो ? विशेष प्रविधिको प्रयोग गरियो। त्यसका लागि तीन मिटर डायमिटरको पाइप (ढुंग्रोजस्तो) लाई जमिन मुनि घुसाउनुपथ्र्यो। ६० मिलिमिटर मोटाइ र ३ मिटर डायमिटरको पाइप जमिनमुनि घुसाइयो। पुलको भारवहनका लागि १ सय २५ मिटर गहिराइसम्मको माटो परीक्षण गर्न पनि यो आवश्यक थियो। त्यो नै एउटा विश्व रेकर्ड बन्यो। सुरुमा त पद्मा नदीमाथि पुल निर्माण असम्भव जस्तै लाग्थ्यो। सन् २०१४ को अक्टोबरदेखि व्यवस्थापन र पूर्वाधारको काम सुरु भयो। ८ वर्षमा निर्माण सकिएर उद्घाटनसमेत भयो। कति पिलर छन् ?पुलको दुई छेउको मुख्य पिलरसहित जम्मा ४२ वटा छन्। एक पिलरबाट अर्कोको दूरी १ सय ५० मिटर छ। त्यसैले १५० मिटर लामो ट्रस राख्नु परेको छ। यति लामो ट्रसको कुल तौल पनि अर्को रेकर्ड हो। यसले अन्य कस्ता रेकर्ड कायम गरेको छ ?सबैभन्दा बढी पानीको भोल्युम भएको संसारको तेस्रो ठूलो नदी नै पद्मा हो। नेपालका ठूला नदी र भारतको उत्तर तिरका प्रायः नदी मिलेर गंगा नदी बनेको हो। अलाहावादमा गंगा, जमुना र सरस्वती एउटै भए। यो ब्रिज बनाएको साइटमा गंगा र जमुना मिसिएका छन्। यसको चौडाइ नै करिब ६ किलोमिटर छ। त्यसैले पुल नै पुल ६ दशमलव १५ किलोमिटर लामो छ। पानीको भोल्युम धेरै भएको तेस्रो ठूलो नदीमा अत्याधुनिक ब्रिज निर्माण हुनु नै एउटा गौरवको कुरा भइहाल्यो। यो परियोजनाले नै चारवटा विश्व रेकर्ड कायम गरेको छ। हरेक खम्बामा जमिनमुनि ६ वटा छड्के पाइल (र्याकिङ पाइल ) छ। ३ मिटर डायमिटरको ६० मिलिमिटर मोटाइ भएको पाइल जमिनमुनि १ सय २५ मिटरसम्म धसाइएको छ। यो विश्वको सबैभन्दा गहिरो पाइल हो। इन्जिनियरिङ क्षेत्रमा यो पुललाई चमत्कारका रूपमा लिइएको छ। निर्माणमा अपनाइएको अत्याधुनिक प्रविधि फ्रिक्सन पेन्डुलम बियरिङ्स हो। यसले ९ म्याग्नेच्युडसम्मको भूकम्प थेग्न सक्ने जनाइएको छ। दैनिक २४ हजारभन्दा बढी सवारीसाधन वारपार गर्छन्। तल रेल गुडेको देख्न सकिने छ। सम्भवतः दक्षिण एसियामा सबैभन्दा लामो दुई तले पहिलो पुल हो। नेपालमा भने यस्ता गौरवका परियोजना समयमा पूरा हुँदैनन्। किन होला ? परियोजनाको सुरुवाति चरणमा विभिन्न बाधा व्यवधान आएका थिए। दातृ निकायले हात झिके। अन्तर्राष्ट्रिय दातृ निकायले सहयोग गर्न पन्छिए। अर्थशास्त्रीले पनि दाताको सहयोग नलिई बनाउन नसकिने सुझाएका थिए। प्रधानमन्त्री शेख हसिनाले राष्ट्रिय गौरवको आयोजनाको रूपमा लिँदै सरकारले आफ्नै स्रोतमा बनाउने अठोट गर्नुभयो। सरकारको दूरदर्शिता एवं अठोटको परिणामको फलस्वरूप पुल सम्भव भएको हो। नेपालमा त्यो दृढता देखिँदैन। यो परियोजनाबाट नेपालले के सिक्न सक्छ ? माथिल्लो तहबाट शुद्ध र समर्पित प्रतिबद्धता भएपछि परियोजना सम्पन्न गर्न सम्भव हुँदो रहेछ। मूल सफा हुनुपर्छ। माथिल्लो निकायबाट शुद्ध प्रतिबद्धता भएपछि असम्भव जस्तो लाग्ने परियोजना पनि सफल भएको उदाहरणका रूपमा लिन सकिन्छ। त्यहाँ प्राविधिक समस्या हुनेबित्तिकै सबै बसेर छलफल गर्ने काम हुन्थ्यो। एकले अर्कोलाई औंल्याउने होइन की समस्याको समाधान कसरी गर्ने भन्ने समाधानमुखी दृष्टिकोणमा छलफल हुन्थ्यो। बहुउद्देश्यीय परियोजनाअन्तर्गत झन्डै साढे ४ खर्ब नेपाली रुपैयाँमा यो संरचना बनेको हो। यसको लागत नेपालको वार्षिक बजेटको एक चौथाइ छ। जन्मभूमिप्रतिको प्रतिबद्धता र माटोप्रतिको माया हुँदा गौरवका परियोजना समयमै सम्पन्न हुँदो रहेछ भन्ने उदाहरण बंगलादेशले प्रस्तुत गरेको छ। नेपालमा भौतिक संरचना विकास गर्दा सरकारले के कुरामा ध्यान दिनुपर्छ ? हाम्रो पुस्तामा धेरै राजनीतिक परिवर्तन भयो। तर, भौतिक परिवर्तन भएन। अबको समय देश निर्माणको बेला हो। विकासमा अघि बढ्नका लागि नीति, नियम बनाउनुपर्छ। योजना, परियोजना कार्यान्वयनमा प्रतिबद्धता हुनुपर्छ। जन्मभूमिको माटो निधारमा लगाई मातृभूमि र सन्तानका लागि गर्न लागेको महसुस गर्नुपर्छ। हामीसँग विज्ञ प्राविधिकहरू हुनुहुन्छ। स्वदेशमै पनि राम्रा कन्ट्राक्टरहरू हुनुहुन्छ। विदेशमा गएर दक्षता देखाउने प्राविधिकले स्वदेशमा योगदान नगर्ने कुरै छैन। प्रस्तुति : दिनेश गौतम"
आफैं हारेको निर्वाचन,"संविधान जारी भएपश्चात् पहिलो कार्यकाल सकिएर दोस्रो कार्यकालका लागि गत वैशाखमा स्थानीय तह र भर्खरै प्रतिनिधिसभा र प्रदेशसभाको निर्वाचन सम्पन्न भएको छ। दुवै निर्वाचनलाई विगतका निर्वाचनसँगको समीक्षात्मक विश्लेषण गर्दा औसत उत्साह र बढ्दो वितृष्णाप्रतिका मतहरू गोपनीयतालाई चुनौती दिँदै रूपान्तरणको तिर्खालाई संकेत गरेका छन्। हरेक निर्वाचनले नयाँ सन्देश प्रवाह गरेको हुन्छ। यद्यपि यो निर्वाचनले समयानुकूल रूपान्तरण तीव्र इच्छालाई आममतदाताले निर्धक्क भएर व्यक्त गर्न चाहेको देखिन्छ। मतदाताको जनादेशले समग्र राजनीतिक वक्रदृष्टिलाई लोकतन्त्रको लयबद्ध रूपान्तरण गर्न प्रशस्त सम्भावना उजागर भएका सांकेतिक नतिजाहरूले उद्घोष गरेका छन्। लोकतान्त्रिक अभ्यासलाई नियालेर हेर्दा विगतको भन्दा यस पटकको निर्वाचनले महत्त्वपूर्ण सन्देश प्रवाह गर्न खोजेको देखिन्छ। निर्वाचनको मिति घोषणा भएदेखि निर्वाचन सम्पन्न भई जनादेश गणना हुँदासम्मका छिटपुट घटनाबाहेकका शान्तिपूर्ण भएको छ। जसले नेपालमा लोकतन्त्र संस्थागत हुँदै गएको सकारात्मक सन्देश प्रवाह भएको छ। बदलिँदो परिवेशसँगै सूचना, सञ्चार, प्रविधि र शिक्षाको पहुँचले औसत मतदाता सचेतनाको अभिवृद्धि भएका सन्दर्भहरू देखिएका छन्। तर, स्थानीय तहको चुनावमा करिब ७१ प्रतिशत मत खसेको थियो। यस प्रतिनिधिसभा र प्रदेशसभामा करिब ६१ प्रतिशत मात्र मत खसेको छ। विगतका चुनावभन्दा पनि कम मत खस्नुले आममतदातामा राजनीतिप्रति उत्साह कमी आएको प्रष्ट देखिन्छ। स्थानीय र संघीयप्रादेशिक निर्वाचनको प्रकृति र सन्दर्भ फरक भए पनि केही महिनामै अन्तर देखिनुको अर्थ केलाउनु अपरिहार्य छ। योग्य र सक्रिय नयाँ पुस्ता नवीन सोचका साथमा समयानुकूल अब्बल हुन्छन्। पुराना पाका पुस्ताले आफ्ना अनुभवलाई नयाँ पुस्तामा हस्तान्तरण गर्ने, नयाँ पुस्ताले पाका पुस्ताको ससम्मान अनुभवलाई ग्रहण गर्न सके मात्र रूपान्तरण सम्भव छ। राजनीति अब दुई कित्तामा उभिएको छ। यहाँ कुनै वाद र योगदानमा होइन कि विजयी मतहरू नैतिकता र विज्ञतामा उदाएका छन्। यो निर्वाचनमार्फत आममतदाताले नैतिकता र विज्ञतालाई आत्मसात् गर्न चाहेको प्रारम्भिक परिणामहरूले संकेत गर्छ। नेपाली समाजले राजनीतिक योगदान, आर्थिक योगदान, जेलजीवन, पारिवारिक विरासत, नातावाद र कृपावादभन्दा पनि उम्मेदवारको विज्ञता, योग्यता, सक्षमता र नैतिकताको परीक्षण गर्न चाएको स्पष्ट देखिएको छ। निर्वाचित सांसदहरूले एकातिर संसद्बाट प्रभावकारी कानुनहरूको निर्माण गर्नु छ भने अकोतर्फ नयाँ पुस्ताको अपेक्षा अनुरूपको प्रभावकारी सरकार निर्माण गरी जनताको समुन्नतिको आकांक्षालाई सम्बोधन उन्मुख हुनुपर्ने देखिन्छ। कुनै क्षेत्रमा देखिएका भारी मतान्तर र झिनो मतान्तरको मनोभावनालाई विश्लेषण गर्दा मतदाताले ठुलाठुला सपना र आश्वासनलाई भन्दा पनि ससाना अपेक्षाहरूको सम्बोधनलाई अनुमोदन गर्न खोजेको देखिन्छ। कुनै क्षेत्रमा हेबिवेट उमेदवारलाई पराजित गर्दै नयाँ उम्मेदवारलाई विजयी गराउनुले नागरिकमा रूपान्तरणको तिर्खा रहेको प्रष्ट्याउँछ। यसरी पुराना र स्थापित दलहरूप्रति मतदातामा देखिएको अविश्वास यी दलका लागि ठुलो चुनौती हो। स्थानीय निर्वाचनमै काठमाडौं, धरान र धनगढीमा नयाँ लहर आएको थियो। तर, त्यही परिणामहरूलाई गम्भीरतापूर्वक नलिँदा अहिलेको नतिजा आएको राजनीतिक विश्लेषकहरूको बुझाइ छ। पुरानालाई पटकपटक परीक्षण गरिसकेका मतदाताले यस पटक नयाँलाई अवसर दिएर परिवर्तनको मनोकांक्षा मतमार्फत व्यक्त गरेका छन्। विकल्पको जनअपेक्षा नयाँ पार्टी र नयाँ पुस्ताको उदयले देशमा एउटा सशक्त विकल्पको खाँचो आममतदाताको मनमा देखिएको संकेत हो। राजनीतिमा विकल्पको विमर्श हुनु सकारात्मक सन्देश पनि हो। पुराना पार्टी र पटकपटक राजनीतिक नेतृत्व गरेका शीर्ष नेताहरूलाई आममतदाता मतमार्फत विश्रामका लागि सविनय अनुरोध गरेका छन्। विगतका कार्यशैलीप्रति आममतदातामा वितृष्णा देखिएको छ। यो सुधारको खाँचो हो। मतदाताहरूले नयाँ दल र नयाँ उम्मेदवारमार्फत आफ्ना आवश्यकता र मागको सम्बोधन होस् भन्ने चाहना दर्शाएका छन्। निर्वाचनको सन्मुखमा नो नट अगेन, नो भोट र राइट टु रिजेक्ट, राइट टु रिकलजस्ता अभियान सक्रिय हुनु मतदाताले परिर्वतन चाहेको स्पष्ट संकेत हो। नेताहरूले बुझेको नागरिकको चेतना धरातलमा व्यापक परिवर्तन आएको छ। त्यसलाई समयानुकूल आत्मसात् गर्न नसके क्षति व्यहोर्नुपर्ने छ। सशस्त्र द्वन्द्व, राजनीतिक संक्रमण हुँदै शान्ति प्रक्रियादेखि संविधानसभामार्फत संविधान जारीसम्म मतदाताले विभिन्न स्वरूपमा विकल्पको खोजी गरिरहेका छन्। ६० को दशकमा कांग्रेस र एमालेको विकल्प माओवादी उदाएको थियो। त्यसपश्चात्का राजनीतिक स्वार्थ र खिचातानीले त्यी दलप्रति विवेकशील, साझा, नयाँ शक्तिजस्ता पार्टीहरूको उदय भयो। मधेसका मुद्दाहरूको सम्बोधनका खातिर क्षेत्रीय पार्टीका रूपमा जसपा, लोसपा पनि राजनीतिक मैदानमा उभिए। तर, त्यही पार्टीहरूमा पनि चरम पश्चगमनको विचारले समयानुकूल संस्थागत हुन सकेनन्। त्यसैको फलस्वरूप पुराना पाका दलहरूमा देखिएका चरम राजनीतिक स्वार्थ र वितृष्णाका साथै नयाँ दलहरू राष्ट्रिय स्वतन्त्र पार्टी, जनमत पार्टी, नागरिक उन्मुक्ति पार्टी देखाएका आशा र भरोसाले मतदाताका मत फेरिएका छन्। यसले संसद्मा नयाँ दल र नयाँ उम्मेदवारहरूको प्रतिनिधित्व देखाएको छ। निर्वाचनका मत परिणामहरूलाई हेर्दा रोचक परिदृश्यहरू देखिएका छन्। प्राकृतिक, अप्राकृतिक राजनीतिक गठबन्धनका कारण पार्टीमा गणितीय जोडघटाउ फेरिएका छन्। पटकपटक देशको नेतृत्व गरिसकेका र एउटै क्षेत्रबाट निर्वाचित हुँदै आएका प्रधानमन्त्री एवं नेपाली कांग्रेसका सभापति शेरबहादुर देउवा र भर्खरै राजनीति सुरुवात गरेका सागर ढकालका पक्षमा सम्मानजनक मतसहितको उदयले थप रोचक बनाएको छ। सागर ढकाल डडेलधुरामा प्राप्त मतभारले सांसदमा पराजित भए पनि मतदातामा उनी विजयी भएको अधिकांशको बुझाइ छ। सत्ता र शक्तिकै वरिपरि र पार्टीका मुख्य जिम्मेवारीमा रहेका प्रभावशाली नेताहरू पनि पराजय हुँदा अझै नवीन परिदृश्य देखाएको छ। बदलिँदो परिवेश अनुरूप यस पटक उनीहरू मतदातालाई रिझाउन सकेनन्। पुरानालाई विस्थापित गर्दै संसद्मा नयाँ अनुहारहरूको प्रवेशले पक्कै पनि केही नवीनताको संकेत गर्छ तर परीक्षण हुन भने बाँकी छ। सांकेतिक जनादेश राजनीतिक दलका नेताहरूले बुझेको नागरिकको चेतनाको धरातलमा व्यापक परिवर्तन आएको छ। त्यसलाई समयानुकूल आत्मसात् गर्न नसके व्यापक क्षति व्यहोर्नुपर्ने यो पूर्वसंकेत हुन सक्छ। विगतका चुनावमा भन्दा यस चुनावमा सामाजिक सञ्जाल, मिडिया, सर्वेक्षणको प्रयोग बढेसँगै मतदातामा सहजता र द्विविधा दुवै बढेका छन् भने नागरिक सुशोचित हुने माध्यमले चेतना अभिवृद्धि भई नतिजामा फरकपन देखिएका छन्। विगतको जस्तो ठुलाठुला आमसभा, चर्काचर्की भाषण, भिडन्तजस्ता अशोभनीय चुनावी प्रचारशैलीलाई त्यागेर मतदाताका घरदैलो, समस्याको सम्बोधन, छलफल र सहकार्यको सन्देश छ। यद्यपि, मतदाताका घरदैलोमा पुग्दा अधिकांशको गुनासो, जितेर गएपछि फेरि फर्केर नआउने मिश्रित निराशा भने दोहोरिरह्यो। मतदाताको यो भावना र मतको संकेतले उम्मेदवारहरू नागरिकका सुखदुःखमा नजिक रहिरहुन् भन्ने नै हो। अघिल्लो प्रतिनिधिसभामा रहेका ६० भन्दा बढी निवर्तमान सांसद प्रतिनिधिसभा सदस्य निर्वाचनमा पराजित भएका छन्। संसदीय राजनीतिमा लामो समयको अनुभव भए पनि निर्वाचन परिणामले पार्टीको माथिल्लो तहको जिम्मेवारीमै रहेका मुख्य नेतालाई सदनबाहिर रहन बाध्य तुल्याएको छ। संसद्मा यसपटक प्रवेश गर्न नपाउनेमा कतिपय पार्टीका अध्यक्ष, उपाध्यक्ष, महासचिव तथा प्रदेशका पूर्वमुख्यमन्त्रीसमेत छन्। प्रतिनिधिसभामा हालसम्म सार्वजनिक परिणामअनुसार ४३ जना नयाँ अनुहार चयन भएका छन्। राजनीतिक दलभन्दा बाहिरबाट पार्टीहरूलाई हराएर जित्ने पाँच स्वतन्त्र सांसद छन्। प्रतिनिधिसभा निर्वतमान उपसभामुख साथै सरकारमा रहेका गृहमन्त्रीसहित ६ मन्त्री समेत प्रतिनिधिसभामा पराजित भएका छन्। समावेशी लोकतन्त्रको अवधारणाअनुरूप संसद्मा महिलाको सहभागिता ३३ प्रतिशतको संवैधानिक व्यवस्था नै अपुग हुने देखिन्छ। प्रतिनिधिसभाको प्रत्यक्षतर्फ १ सय ६५ सिटमा २ सय २५ जना उम्मेदवारमध्ये ८ जना मात्रै महिला निर्वाचित भएका छन्। समानुपातिकतर्फ सीमान्तकृत समुदायका पुरुषले समेत अवसर नपाउने सम्भावना बढेको छ । युवा बाहुल्य मतदाता भए पनि संसद्मा युवा प्रतिनिधित्व अपेक्षाअनुरूप भने छैनन्। मधेसबाट उदाएका क्षेत्रीय पार्टीहरूको पराजय र नयाँ पार्टीहरूको उदयले झन् आश्चर्यता देखाएका छन्। विगतमा जस्तै राजनीतिक दलका घोषणापत्र, प्रतिबद्धता र भाषणहरूप्रति आममतदाता उत्साहित छैनन्। र, सोही अनुरूपका कार्यसम्पादनमा राजनीतिक दलहरू उन्मुख पनि देखिँदैनन्। अर्कातर्फ, लोकतान्त्रिक विधि र महँगिँदो चुनावी शैलीले फेरी यो पाँच वर्षका लागि पनि भ्रष्टाचारमा शून्य सहनशीलता कायम भई सभ्य, समतामूलक र न्यायपूर्ण समाज निर्माण हुनेमा प्रशस्त आशंकाहरू उब्जिएका छन्। प्रतिनिधिसभा र प्रदेशसभाको प्रत्यक्षतर्फका लोकप्रिय उम्मेदवार निर्वाचित भए पनि समानुपातिकतर्फका राजनीतिक दलमा नातावाद, कृपावाद, परिवारवादजस्ता अवाञ्छनीय प्रवृत्तिले ठुला र पुराना दलहरूको मत घटाएको छ। नयाँ दलले ती सम्भावनालाई अँगाल्न खोजेको देखिन्छ। पुराना दलले समावेशी लोकतन्त्रलाई वास्तविक रूपमा अवलम्बन गर्न नखोजेको देखिन्छ। चुनावी मत परिणामलाई लिएर अब कस्को नेतृत्वमा सरकार गठन होला भन्ने बहस भइरहेको छ। मतको सांकेतिक बुझाइलाई केलाउँदा आममतदाताले रूपान्तरणको तिर्खा गोप्य मतमार्फत व्यक्त गर्न चाहेको देखिन्छ। एकातर्फ, नयाँ दल र नयाँ उमेदवारहरूले जितेर आउँदा मतदातामा उत्साह थपिएको छ भने अर्कातर्फ राज्यसत्ता र शासन प्रक्रियामा भने उनै पुराना र पटकपटक प्रमाणित भइसकेका नेतृत्वहरूकै हालिमुहाली चलिरहने हो कि भन्ने आशंकाबीच वितृष्णा पनि मुखरित छ। युवा पुस्ताको बाहुल्य रहेका आममतदाताले राजनीतिसँगै शासन प्रक्रियामा सक्षम, नैतिक र सक्रिय युवा पुस्ताको नेतृत्व चाहना गरेका छन्। प्रतिनिधि र प्रदेशसभा चयन भएका युवाले सरकारको पनि नेतृत्व गरुन् भन्ने मतको संकेत हो। निर्वाचनमा होमिएका दुवै लोकतान्त्रिक वाम गठबन्धन र राजनीतिक दलहरूलाई सरकार गठन र प्रतिपक्षका लागि स्पष्ट म्यान्डेट दिएका छन्। कांग्रेस र नेकपा एमाले दुई ठुला दललाई अन्य पार्टीसँग मिलेर सरकार गठनका साथै सदनमा सशक्त प्रतिपक्ष दुवै विकल्प मतदाताले छोडिदिएका छन्। नागरिकले प्रतिनिधिसभा र प्रदेशसभामा सक्षम र नैतिक विधायिका, कानुन निर्माण र कार्यान्वयन चाहेका छन् भने पाँच वर्षको स्थायी प्रभावकारी सरकार र सशक्त प्रतिपक्षको पनि मतदाताको परिकल्पना देखिन्छन्। प्रत्यक्षतर्फमा नेपाली कांग्रेस धेरै क्षेत्रमा विजय भएको छ भने समानुपातिकको मतभार नेकपा एमालेले अग्रता लिइरहेको छ। यी दुवै मतभारलाई विश्लेषण गर्दा सरकार होस् अथवा प्रतिपक्षको नेतृत्व सदन र सरकारमा प्रभावकारी रहोस् भन्ने अपेक्षा पनि हो। अन्त्यमा, आफ्ना मतमार्फत जनताले न्याय प्रस्तुत गरिसकेका छन्। देशमा सुशासन, कानुन निर्माण र प्रभावकारी कार्यान्वयन, समुन्नतिको चाहना नागरिकका मतमार्फत देखिएको छ। यस्ता विषयमा समयानुकूल सम्बोधन नागरिकको अपेक्षा पनि हो। मतदाताले अब भाषण, आलोचना र सपना होइन, यथार्थमा काम, सेवा र सहजता चाहेका छन्। लोकतन्त्रको विधि र प्रक्रियालाई आममतदाताले कर्तव्य र अधिकार सम्झेर विवेकसम्मत् निर्वाह गरेका छन्। अब निर्वाचित सांसदको कौशलताको अपेक्षा छ। यसर्थ, नागरिकका मतमार्फत मनबाट विजय प्रास्त गरिआएका माननीय जनप्रतिनिधिले विगतकै जस्तो सत्ता, शक्ति र सम्पत्तिमा लिप्त भएर होइन कि यसपटक जनताका मनोभावनालाई कदर गर्न सकुन् भन्ने यस निर्वाचनमार्फत सांकेतिक सन्देश आममतदाताको हो।"
किन घट्यो रेमिट्यान्स ?,"काठमाडौं : वैदेशिक रोजगारीमा जाने श्रमिकको संख्या बढ्दै गए पनि रेमिट्यान्स भने घटेको छ। देशमा उत्पादन वृद्धि हुन नसक्दा रेमिट्यान्सबाट अर्थतन्त्र धानिएको छ। सन् २०२२ मा कुल गार्हस्थ्य उत्पादन (जीडीपी)को अनुपातमा करिब २२ प्रतिशत रेमिट्यान्स भित्रिएको विश्व बैंकले जनाएको छ। कुल गार्हस्थ्य उत्पादनमा २९ प्रतिशतसम्म रेमिट्यान्स भित्रिएकोमा पछिल्लो समयमा घट्दै गएको छ। तर, स्वदेशमा रोजगारी सिर्जना हुन सकेको छैन। विश्व बैंकले सार्वजनिक गरेको माइग्रेसन एन्ड ब्रिफ२०२२ प्रतिवेदनका आधारमा सन् २०२२ को अन्तसम्म जीडीपीको तुलनामा २१८ प्रतिशत रेमिट्यान्स भित्रिने देखिएको छ। प्रतिवेदनअनुसार जीडीपीको अनुपातमा रेमिट्यान्स पाउने मुलुकमा नेपाल ११औं स्थानमा पुगेको छ। तर, गत वर्ष रेमिट्यान्स प्राप्त गर्ने मुलुकमा नेपाल १०औं स्थानमा थियो। केन्द्रीय तथ्यांक कार्यालयका अनुसार ४८ खर्बको रेमिट्यान्स छ। ५४ प्रतिशत घरधुरीले रेमिट्यान्स उपयोग गर्छन्। सीप नभएका व्यक्ति विदेश जाने गरेकाले रेमिट्यान्स कम भित्रिएको अर्थविद्हरू बताउँछन्। वैदेशिक रोजगार विभागका अनुसार गत वर्ष ६ लाख २८ हजार श्रमिक वैदेशिक रोजगारीमा गएका छन्। यस वर्षको चार महिनामा वैदेशिक रोजगारीमा जानेको संख्या पनि उल्लेख्य छ। चार महिनामै करिब चार लाख श्रमिक बिदेसिएका छन्। अर्थविद् अधिकारी हुन्डीको कारोबार फस्टाएका कारण रेमिट्यान्स घटेको बताउँछन्। श्रमिकको तुलनामा पैसो कम आउनुको कारण हुन्डी नै हो, अधिकारी भन्छन्, जीडीपीको २५ देखि ३० प्रतिशत रेमिट्यान्स हुनु अर्थतन्त्रमा पूर्ण निर्भर मानिन्छ। रेमिट्यान्स घट्दा शिक्षा, होटल एग्रिग्रेड डिमान्डलगायतका क्षेत्रमा प्रत्यक्ष असर पार्छ। र, विदेशी मुद्रा सञ्चिति घट्छ। विश्व बैंकका अनुसार सन् २०२२ मा नेपालमा ८ अर्ब ५० करोड अमेरिकी डलर रेमिट्यान्स भित्रिने विश्व बैंकले प्रक्षेपण गरेको छ। सन् २०२१ मा ८ अर्ब २० करोड डलर रेमिट्यान्स भित्रिएको थियो। विश्व बैंकका अनुसार सन् २०२० मा ८ अर्ब १० करोड, सन् २०१९ मा ८ अर्ब २४ करोड, सन् २०१८ मा ८ अर्ब २८ करोड, सन् २०१७ मा ६ अर्ब ९२ करोड अमेरिकी डलर नेपाल भित्रिएको थियो। विदेशी मुद्रा सञ्चिति बढाउन बैंक तथा वित्तीय संस्थाले रेमिट्यान्समा एक प्रतिशत थप सुविधा दिँदै आएका छन्। दैनिक रेमिट्यान्सको सीमा बढाएको तथा गैरआवासीय नेपालीलाई डलरमा खाता खोल्ने व्यवस्था गरिए पनि रेमिट्यान्सको आप्रवाह अपेक्षाकृत रूपमा नबढेको अर्थविद्हरू बताउँछन्। कतारमा विश्वकप आयोजना सकिएपछि कामदारको माग घट्ने र यसले रेमिट्यान्स आप्रवाह ५ प्रतिशत घट्न सक्ने विश्व बैंकले आकलन गरेको छ। खाडी मुलुकबाहेक युरोपियन, अफ्रिकालगायतका देशमा श्रमिक जान थालेकाले रेमिट्यान्स ऋणात्मक नहुने प्रतिवेदनमा उल्लेख छ। अर्थविद् डा चन्द्रमणि अधिकारीले प्रतिव्यक्ति कमाउने क्षमता कम हुँदा श्रमिकको अनुपातमा रेमिट्यान्स आउन नसकेको बताउँछन्। सीप सिकाएर पठाउने सके सामान्य श्रमिकभन्दा तीन गुणा बढी कमाउन सक्छन्, अधिकारी भन्छन्, कम दक्षताका ७५ प्रतिशतको बाहुल्य भएकाले रेमिट्यान्स आप्रवाहमा कमी भएको हो। हुन्डीबाट पनि रेमिट्यान्स आउने गरेकाले अभिलेखमा कम देखिएको अधिकारी बताउँछन्। विश्व बैंकका अनुसार जीडीपीको तुलनामा ०१ प्रतिशत रेमिट्यान्स नेपालले पठाइरहेको छ। सन् २०२० र २०२१ मा ४ करोड ४० लाख, सन् २०१९ मा ६ करोड, सन् २०१८ मा ४ करोड ९० लाख, सन् २०१७ मा ३ करोड ३० लाख अमेरिकी डलर रेमिट्यान्स पठाएको थियो। अर्थविद् अधिकारी भारतबाट आउनेभन्दा जाने रेमिट्यान्स धेरै भएको बताउँछन्। संस्थागत नभएकाले अभिलेख नदेखिएको हो, अधिकारी भन्छन्, भारतबाट आउनेभन्दा जाने दोब्बर जस्तो छ। अर्थविद् डा दिनेशचन्द्र देवकोटाले अब नयाँ बन्ने सरकारले रेमिट्यान्सबाट देश चलाउनेभन्दा पनि स्वदेशमा रोजगारी सिर्जना गर्न ध्यान दिनुपर्ने बताउँछन्। रेमिट्यान्सभन्दा रोजगारी सिर्जनाका योजना ल्याउनुपर्छ, देवकोटा भन्छन्। बेरोजगार र रेमिट्यान्सको लोभमा युवालाई बाहिर पठाउने होइन, स्वदेशमै रोजगारी दिन र सीप सिकाउने प्राथमिकता दिनुपर्ने देवकोटाको भनाइ छ।"
डेंगुका तीन सेरोटाइप पहिचान,"काठमाडौं : डेंगु लागेर साढे पाँच महिना अवधिमा ६२ जनाको ज्यान गएपछि यो रोगका तीन समूह (सेरोटाइप) पहिचान भएको छ। राष्ट्रिय जनस्वास्थ्य प्रयोगशाला टेकुमा परीक्षण गर्दा सेरोटाइप १, २ र ३ ले मुलुकभर संक्रमण गराएको पत्ता लागेको हो। प्रयोगशालाकी निर्देशक डा रुणा झाले यससम्बन्धी रिपोर्ट स्वास्थ्य सेवा विभागमा बुझाइसकेको बताइन्। डेंगुका तीन किसिमका सेरोटाइप पुष्टि भएको छ। रिपोर्ट बुझाइसकेका छौं, निर्देशक डा झाले भनिन्। विभागले भने उक्त प्रतिवेदन एक सातासम्म सार्वजनिक गरेको छैन। विभागअन्तर्गत इपिडिमियोलोजी तथा रोग नियन्त्रण महाशाखाले डेंगुको सेरोटाइप छुट्ट्याउन सातवटै प्रदेशबाट नमुना संकलन गरेको थियो। महाशाखाका निर्देशक डा चुमनलाल दासले मुलुकभर डेंगुका सेरोटाइप १, २ र ३ फैलिएको पुष्टि भएको स्वीकार गरे। संकलित नमुना सबैको सेरोटाइपको नतिजा आइसकेको छैन, निर्देशक डा दासले अन्नपूर्ण पोस्ट्सँग भने, दुईअढाई सय जति नमुनाको रिपोर्ट प्राप्त भएको छ। अधिकांशमा सेरोटाइप १, २ र ३ देखिएको छ। बाँकी नमुनाको रिपोर्ट आएपछि सार्वजनिक गरिने डा दासले बताए। यसअघि बीपी कोइराला स्वास्थ्य विज्ञान प्रतिष्ठान धरानमा गरिएको नमुना परीक्षणमा डेंगुुको सेरोटाइप १ र ३ फैलिएको पुष्टि भएको थियो। अस्पतालको ल्याबमा १२ वटा नमुना परीक्षण गरिएको थियो। लामखुट्टेको टोकाइबाट हुने डेंगु गत साउनदेखि हालसम्म ५३ हजार ९ सय ५१ जनामा देखिएको स्वास्थ्य तथा जनसंख्या मन्त्रालयको तथ्यांकले देखाएको छ। मुलुकमा सन् २००४ मा पहिलो पटक डेंगु संक्रमण देखिएको हो। सो वर्ष एक जनामा संक्रमण पुष्टि भएको थियो। सन् २००५ मा डेंगु संक्रमण पुष्टि हुन सकेन। सन् २००६ देखि हालसम्म हरेक वर्ष डेंगुको संक्रमण फैलिरहेको छ। यस वर्ष मुलुकका ७७ वटै जिल्लामा डेंगु संक्रमण फैलिएको हो। एडिस एजेप्टि र एल्बोपिक्टस जातको लामखुट्टेको टोकाइबाट डेंगुको संक्रमण हुन्छ। तराई क्षेत्रमा देखिने डेंगु यस वर्ष पहाडी र हिमाली जिल्लामा पनि फैलिएकाले जोखिम बढेको विज्ञहरू बताउँछन्। स्वास्थ्य मन्त्रालयका सचिव डा रोशन पोखरेलका अनुसार सेरोटाइप छुट्ट्याउँदा आगामी वर्ष डेंगु संक्रमण नियन्त्रणमा सहयोग पुग्नेछ। सेरोटाइप नछुट्ट्याउँदा भविष्यमा संक्रमण नियन्त्रण र उपचारमा गाह्रो पर्न सक्छ, डा पोखरेलले भने, त्यही भएर संकलित सबै नमुनाको सेरोटाईप छुट्ट्याउन लागिपरेका हौं। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुन डेंगुको सेरोटाइप पहिचान हुँदा भविष्यमा दिसानिर्देश हुने बताउँछन्। डेंगु संक्रमितलाई देखापर्ने जटिलताको सम्बन्धमा विश्लेषण गर्न सजिलो हुन्छ, डा पुनले भने, सेरोटाइप छुट्ट्याउँदा सर्वसाधारणलाई कुन सेरोटाइपको संक्रमण भएको भन्ने थाहा हुन्छ। सजग हुन सहयोग पुग्छ। भविष्यमा पनि डेंगुको महामारी फैलने जोखिम रहेकाले सरकारलाई स्वास्थ्य जनशक्ति थप गर्ने र पूर्वाधार निर्माण गर्ने लगायतका योजना बनाउन सजिलो हुने डा पुनको भनाइ छ। सरकारले सातवटै प्रदेशमा डेंगु नियन्त्रणका लागि लार्भा खोज र नष्ट गर अभियान सञ्चालन गरेको थियो। तर, उक्त अभियान प्रभावकारी हुन नसकेको विज्ञहरू बताउँछन्। जनस्वास्थ्य विज्ञ डा बाबुराम मरासिनीका अनुसार, वर्षायाम सकिएपछि डेंगु नियन्त्रण हुने सरकारले अपेक्षा राख्दा समयमै डेंगु नियन्त्रण प्रभावकारी हुन नसकेको हो।"
"मल छ भनिन्छ, तर छैन","किसानलाई गहुँ छर्ने चटारो छ। सबैभन्दा बढी मल चाहिने समय पनि यहीँ हो। तर, चाहिने समयमा सधंै मलकै समस्या भाग्नुपर्छ। सरकारले समयमा खरिद नगर्दा चाहिने बेला मल हुँदैन, नचाहिने समय गोदाम भरिन्छ। कृषि विज्ञ भन्छन्, सरकारलाई समस्या थाहा भए पनि किसानप्रति गम्भीर बनेन। बेलैमा मलका लागि सरकारले टेन्डर प्रक्रियामा ढिलाइ गर्दा बर्सेनि समस्या दोहोरिँदै छ। कृषि तथा पशुपन्छी विकास मन्त्रालयको तथ्यांकअनुसार हिउँदे सिजनमा अनुमानित १ लाख ७७ हजार मेट्रिक टन रासायनिक मलको आवश्यक पर्छ। कात्तिकदेखि पुसको मौसममा मात्रै गहुँ, उखु, तरकारी आदि बाली लगाउन चालू आर्थिक वर्षको ४ महिनामा ८६ हजार २ सय ४६ मेट्रिकटन मल मात्र बिक्री भएको छ। देशभरको डिपोमा ४२ हजार ९ सय ८३ मेट्रिक टन रासायनिक मल मौज्दात रहेको छ। सो अवधिसम्म कुल बिक्री मलको र मौज्दातमा रहेको परिमाणलाई जोड्दा कुल १ लाख २९ हजार २ सय ३० मेट्रिकटन मल छ। तर, यो जोड्दा पनि अहिलेको मौसममा आवश्यक पर्ने कुल परिणाममा तत्कालका लागि अझै ४७ हजार ७ सय ६९ मेट्रिक टन मल अपुग देखिन्छ। बजारमा आवश्यक पर्ने शतप्रतिशत मल उपलब्ध हुन नसकेको कृषि मन्त्रालयका पूर्वसहसचिव लेखनाथ आचार्य स्विकार गर्छन्। समयमा खरिदबिक्रीको प्रक्रिया अवलम्बन नगरेकाले पनि ढिला हुने गरेको उनले बताए। तर, यस्तो ढिलाइ सरकारको हातमा पनि नहुने उनको तर्क छ। मल खरिदको जिम्मेवारी पाएको निकायबाट भएको टेन्डरमा अन्तर्राष्ट्रिय स्तरको ठेक्कामा नियम पुर्याउनुपर्ने, कहिलेकाहीँ रासायनिक मलको मूल्य परिवर्तन हँुदा समयमा ठेकेदारले मल नल्याउने, डलरको भाउमा तलमाथी हँुदा मल नल्याउने भएकाले पनि यस्तो समस्या हुने गरेको छ, उनी भन्छन्, कतिपय अवस्थामा मल बीचैमा आएर रोकिने जस्ता समस्याहरू देखिने गरेका छन्। २३ वर्षअघि नै ठेक्काको योजना गर्न पनि कति बजेट छुट्याउने निश्चित नहुने आर्चाय बताउँछन्। यी विविध कठिनाइले गर्दा नियमित रूपमा सिजनमै रासायनिक मल आपूर्ति हुन नसकेको वास्तविकता हो, उनले भने। आफू पनि सोही महाशाखामा रहेर काम गरेको अनुभव सुनाउँदै आचार्यले समयमै मल आपूर्तिमा बाधा अर्चनहरू हुने गरेको सुनाए। एक अध्ययनअनुसार नेपालमा वार्षिक ७ लाख मेट्रिकटनसम्म मल आवश्यक पर्छ। कहिलेकाहीँ यसको आधा पनि आपूर्ति गर्न नसकेको अवस्था रहेको उनको भनाइ छ। राजनीति क्षेत्र, मन्त्रालय, सम्बन्धित कर्मचारीहरू, जनप्रतिनिधि, निजी क्षेत्र सबैबाट संवेदनशील भएर काम गरे यो समस्या समाधान हुने उनले बताए। विगत १२ वर्षदेखि रासायनिक मल कारखाना स्थापना हुनुपर्छ भनेर बहस सुरु भएको छ। यसलाई पूर्णता दिए आवश्यक परेको समयमा तत्काल मल उपलब्ध गर्न सम्भव हुने भएकाले छिटोभन्दा छिटो नेपालमै रासायनिक मलको कारखाना बनाउनुपर्नेमा कृषि विज्ञ लेखनाथ आचार्यले जोड दिए। यससँगै रासायनिक मलको खपत कम गर्न घरगाउँको अर्गानिक (कम्पोस्ट) मललाई पनि बढावा दिनुपर्ने उनले सुझाव दिए। यता कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की आफूहरूले मल बिक्रीका लागि टेन्डरदेखिका सबै पूर्वतयारी समयमै गरेको दाबी गर्छन्। उनका अनुसार आफूहरूले दसैं अगाडि नै १० अर्ब ५० करोड रुपैयाँको मल ल्याइसकेको र अब युरिया आउँदै छ। निमित्त प्रवन्ध निर्देशक कार्की भन्छन्, सरकारले विनियोजन गरेको सबै रकमको मल खरिद गरिसकेको छौं। यति मात्रै नभएर यो आब कम्पनीले रकम, स्रोत सुनिश्चितता भएको १६ अर्बमध्ये ११ अर्ब २० करोड हो। यसको २ ओटा टेन्डर खोलिसकेको छ। सम्झौता हुन बाँकी छ। १२ दिनमा सम्झौता गरिसकेको छ। चालू आर्थिक वर्षमा हालसम्म कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेडमार्फत २ लाख ५७ हजार हजार मेट्रिक टन रासायनिक मलखाद खरिदका लागि टेन्डर (जीटुजीसमेत) आह्वान भएको थियो। जसमा १ लाख १० हजार मेट्रिक टन मल आयात भई ८६ हजार २ सय ४६ मेट्रिक बिक्री वितरण भइसकेको कृषि तथा पशुपन्छी विकास मन्त्रालयले जानकारी दिएको छ। देशभरको डिपोमा ४२ हजार ९ सय ८३ मेट्रिक टन रासायनिक मलको मौज्दात रहेको बताएको छ। कृषि सामग्री कम्पनीसँग ३५ हजार ४ सय ४९ मेट्रिकटन र साल्ट ट्रेडिङसँग ७ हजार ५३४ मेट्रिकटन मल मौज्दात रहेको मन्त्रालयको तथ्यांकमा उल्लेख छ। जसमा कम्पनीसँग युरिया १५ हजार १ सय ७९ मेट्रिकटन, डीएपी १८ हजार ४ सय ३२ मेट्रिकटन र पोटास १ हजार ८ सय ३७ मेट्रिकटन मौज्दात छ। यससँगै, साल्ट ट्रेडिङ कर्पोरेसनसँग ६ हजार ५ सय ८४ मेट्रिकटन युरिया, ८ सय ५४ मेट्रिकटन डीएपी र ९५ मेट्रिकटन पोटास मौज्दात रहेको बताएको छ। यद्यपि केही मल आयात गर्ने प्रक्रियामै रहेकाले सबै आएपछि यो सीजनमा मल पर्याप्त हुने मन्त्रालयको भनाइ छ। मन्त्रालयका अनुसार १५ हजार मेट्रिकटन युरिया मल आयत भइरहेको छ। साथै, जीटुजीअन्तर्गतको ३० हजार मेट्रिकटन युरिया पुषको पहिलो हप्ता नेपाल आइपुग्ने (हाल बोरा प्याकिङ भइरहेको) मन्त्रालयका प्रवक्ता प्रकाशकुमार सञ्जेलले जानकारी दिए। उनकाअनुसार टेन्डर भएको बाँकी मल माघ तथा फागुन महिना नेपाल आइपुग्ने जानकारी कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेड दिएको। सरकारले चालू आवमा २ लाख ५७ हजार मे टन रासायनिक मलखाद खरिद व्यवस्थापनका लागि ३१ अर्व रुपैयाँ छुट्याइएको छ। जस्मा सुरु विनियोजित बजेट १५ अर्ब रुपैयाँ गरेको थियो। साउन महिनामा अर्थ मन्त्रालयवाट थप स्रोत सुनिश्चितता भएको रकम १६ अर्ब थियो। मन्त्रालयकाअनुसार प्राविधिक हिसाबले रासायनिक मलको कुल आवश्यकताको गणना गर्दा करिब १२ लाख मेट्रिकटन हुन आउँछ। बिरुवालाई आवश्यक पर्ने पोषणको सम्पूर्ण मात्रा केवल अनुदानमा उपलब्ध रासायनिक मलखादबाट मात्र आपूर्ति गर्ने कुरा व्यवहारमा लागू भएको छैन र हुँदैन। हालसम्मको रासायनिक मलको आपूर्ति विश्लेषण गर्दा सरदरमा कुल वार्षिक आयातको ८८ प्रतिशत हिस्सा अनुदानमा उपलब्ध मलको देखिन्छ। हालसम्मको मलखादको माग र खपतको प्रवृत्ति विश्लेषण गर्दा चालू आवमा अनुदानमा उपलव्ध गराइने मलखादको माग अनुरूप अर्थात् करिब ५ लाख २० हजार मेट्रिकटनको आसपास रहने प्रक्षेपण गरिएको छ। आयात बिन्दुमा मलको मूल्यमा एकरूपता कायम गरिएको छ। दुवै संस्थाले आयात बिन्दुबाट तिनको बिक्री कार्यालयसम्म आफैंले ढुवानी गर्छन् र ढुवानीलागत जोडेर मलको सम्बन्धित कार्यालयबाट हुने बिक्री मूल्य कायम गर्छन्। संस्थाको बिक्री कार्यालयबाट स्थानीय विक्रेताले मल लैजान्छन् र सम्वन्धित स्थानीय तहले तय गरेको ढुवानी लागत र नियमानुसार खुद्रा विक्रेताले पाउने सञ्चालन खर्च (प्रतिकेजी रु १) जोडेर किसानलाई बिक्री गर्ने मूल्य निर्धारण गर्छन्। मकवानपुरको मनहरी ७ रमौलीका किसान सन्तबहादुर तामाङले बारीमा तोरी र गहुँ लगाएका छन्। तर, उनले प्रत्येक वर्ष झैं यो पटक पनि सरकारी अनुदानको मल पाएनन्। यापारीसँग महँगो मूल्य तिरेर युरिया मल खरिद गर्नुपर्यो। मल नहाले बाली राम्रो हुँदैन, हजारको मललाई २५ सय तिर्नुपर्यो ब्ल्याकमा किन्दा, तामाङले गुनासो गरे। उनीजस्तै तरकारीको पकेट क्षेत्र बन्दै गरेको रमौली र प्रतापपुरका किसानहरूले सरकारी पहलमा ल्याइएको रासायनिक मल नपाएको वर्षौं भइसक्यो। साल्ट ट्रेडिङ कर्पोरेसन हेटौंडा शाखाले बल्ल अघिल्लो वर्षको मल आइपुगेको पालिकाहरूलाई जानकारी गराएको छ। हाम्रो वडामा १ सय ५० बोरा भाग परेको जानकारी आएको छ, मनहरी ७ नम्बर वडा अध्यक्ष ठाकुर तितुङले भने। चैत्र र असारमा मलको बढी अभाव हुने भएकाले उक्त समयको लागि स्टक राख्ने सहमति भएको उनले बताए। किसानले मलको अभाव झेलिरहँदा कर्पोरेसनको हेटौंडा औद्योगिक क्षेत्रभित्रको गोदाम तथा कृषि सामग्री कम्पनीको हेटौंडा२ मा रहेको गोदाम भने मलले भरिएको छ। गत वर्षको मल बल्ल आइपुगेको हो। कृषि सामग्री कम्पनी हेटौंडाका प्रमुख प्रकाश ज्ञावलीले मकवानपुरमा करिब २० हजार मेट्रिक टन मल आवश्यक भए पनि बढीमा छ हजार टन मात्र मल आउने गरेको बताए। किसानको आवश्यकता अनुसार मल आउँदैन अनि वितरण गर्नमा समस्या हुन्छ, उनले भने। आवश्यक मात्रामा मल आए आफूहरूले सहज ढंगबाट मल वितरण गर्न सक्ने उनको भनाइ छ। कम्पनीले मकवानपुरमा सरकारले पठाएको ७० प्रतिशत मल वितरण गर्दै आएको छ। निर्वाचन जिते लगत्तै प्रतिनिधिसभा मकवानपुर २ का सांसद महेश बर्तौलाले कर्पोरेसनको औद्योगिक क्षेत्रभित्र रहेको गोदाम तथा कम्पनीको हेटौंडा२ मा रहेको गोदामको अनुगमन गरेका थिए। गोरखा नगरपालिकाको सबैभन्दा धेरै तरकारी हुने वडा नं १२ को दरौंदी फाँटका किसानहरू यतिबेला मल नपाएर समस्यामा छन्। अनुदानको मल त परको कुरा, कालोबजारीको मललाई पनि सोर्सफोर्स लगाउन उनीहरू बाध्य छन्। हाम्रो सहकारीमा २ सय ४० जना किसान छन्। सबैलाई एकएक बोरा मल चाहिएको छ। तर मल आउँछ जम्मा ३१ बोरा। किसानहरूलाई पाँचपाँच किलोको दरले बाँडियो, दरौंदी कृषि सहकारीकी कृष्णकुमारी कुमाल भन्छिन्, मागको अनुपातमा यति मल त हात्तीको मुखमा जिरा भयो। किसानहरूले मल नपाएको झोकमा हामीलाई नै खाम्ला झैँ गर्छन्। अनुदानको मल त परको कुरा कालोबजारीको मललाई पनि सोर्सफोर्स आउने गरेको उनको भनाइ छ। अनुदानको मल प्रतिकिलो ३० रुपैयाँमा किसानलाई उपलब्ध गराइएकोमा कालोबजारीको मल प्रतिकिलो ६० रुपैयाँका दरले आफैंले बेचेको उनी बताउँछिन्। कृषि कार्यालयकै सरहरू हाम्रो फलानो कृषि ब्लकलाई, ढिस्कानो जोनलाई, पकेट क्षेत्रलाई मल चाहियो भन्न आउनुहुन्छ, उनी भन्छिन्, राजनीतिक पार्टीका सरहरू, प्रहरीहरू नै आफ्ना मान्छेहरूलाई यति मल चाहियो दिनुस् है भन्न आउनुहुन्छ। प्रधानमन्त्री कृषि आधुनिकीकरण परियोजनाले गोरखाको घ्याल्चोकलाई तरकारी जोनका रूपमा विकास गरिरहेको छ। यहाँ उत्पादित तरकारी स्थानीय माग पूरा गरेर कालिमाटी तरकारी बजारसम्म पुग्ने गरेको छ। तरकारीलाई मुख्य खेती अपनाएर बसेका यहाँका किसानहरू तरकारी लगाउने सिजनमा युरिया मल नपाएर चिन्तामा छन्। अनुदानको मल खरिद गर्न गोरखा सदरमुकामको एक एग्रोभेटमा लामबद्ध किसानहरू। तस्बिर : शिव उप्रेती गोरखाका सबै पालिकाहरूले प्रत्येक वडाका एकएक सहकारीलाई अनुदानको मल बिक्री गर्न जिम्मा दिएको जिल्ला उपभोक्ता सहकारी संघका अध्यक्ष ऋषिराज धौराली बताउँछन्। मल अभावले पिरलिएका किसानहरू कालोबजारीको मल प्रयोग गर्न बाध्य भएका उनको भनाइ छ। गोरखामा ३ हजार २ सय १९ मेट्रिक टन, डिएपी मल एक हजार ८२ मेट्रिक टन तथा पोटास मल ५ सय ४२ मेट्रिकटन आवश्यक पर्ने कृषि ज्ञानकेन्द्र गोरखाका प्रमुख परशुराम अधिकारीको भनाइ छ। गहुँ छर्ने पाखो बाँझै गुलरिया नगरपालिका ७ बदलुपुरका प्रवेश यादव रासायनिक मल नपाएपछि गहुँ छर्ने कि नछर्ने भन्नेमा अलमलमा छन्। धानखेतीका बेला मुस्किलले मल पाएका उनी गहुँ छर्ने बेलामा मल नपाउँदा चिन्तित छन्। धानको बेलामा साह्रै दुःखले मल प्राप्त गरें। अब गहुँ छर्ने बेला भएको छ। मल छैन। गहुँ छर्ने कि नछर्ने भन्ने दोधारमा छु, उनले भने, सहकारीमा सोध्दा मल आउने आस्वासन मात्र दिन्छन्। मल कहिले आउने हो, अत्तोपत्तो छैन। हुने खानेले त मल जोहो गरेर राख्छन्। नहुनेले सहकारी र सीमापारी बजारको आशामा गुज्रिनुपर्छ। उनीमात्र होइन कृषिको उर्बर भूमि मानिने बर्दियाका अधिकांस किसानहरू मलको अभावमा छटपटाउनु पर्ने बाध्यता छ। चुनाव सकेर गहुँ छर्ने चटारोमा किसानहरू छन्। रासायनिक मल अभाव हुँदा उनीहरू समस्या खेप्न बाध्य हुनु परेको छ। केही मल आयात गर्ने प्रक्रियामै रहेकाले सबै आएपछि यो सिजनमा मल पर्याप्त हुन्छ। १५ हजार मेट्रिकटन युरिया मल आइको छ। जीटुजीअन्तर्गतको ३० हजार मेट्रिकटन युरिया पुसको पहिलो हप्ता नेपाल आइपुग्छ। प्रकाशकुमार सञ्जेल,प्रवक्ता, कृषि मन्त्रालय तोरी फुलिसकेको छ। गहुँ छर्ने तयारीमा छन् किसान। मल नपाउँदा निकै समस्या भएको राजापुर नगरपालिका ४ घुम्नाका किसान उमेश थारुले भने। कृषि सामग्री कम्पनी र साल्ट ट्रेडिङबाट मल पाउन कठिनाई छ। सीमावर्ती भारतीय बजारबाट मल ल्याएर तोरीमा छरे गुणस्तरीय मल नपरे उल्टै क्षति ब्यहोर्नु पर्ने उनले दुःखेसो पोखे। राजापुर नगरपालिका ७ का किसान विष्णु थारु भन्छन्, हरेक दिन मलकै खोजीमा सीमावर्ती क्षेत्रहरूमा नेपाली किसान पुग्नुपर्ने बाध्यता छ। दिनभरि कुर्यो मल पाइँदैन। सरकारले कृषिमा आधुनिकीकरण र क्रान्ति गर्ने भनेर भाषण गरे पनि हामीले न बीउ न मल पाएका छौं। दुःख गरी गरी उत्पादन गर्यो उत्पादन विक्री गर्दा लागत मुल्य पनि पाइँदैन। हामीलाई दोहोरो समस्या छ। लुम्बिनी सरकारले चालु आर्थिक वर्षको सुरुमा पटकपटक गरी ४ सय २६ मेट्रिकटन रासायनिक मल बर्दियालाई उपलब्ध गराएको थियो। जिल्लामा धान खेतीका लागि ४ हजार मेट युरिया, २ हजार ५ सय मेट डीएपी र १ सय मेट पोटास आवश्यक पर्ने कृषि सामग्री कम्पनी बर्दियाले जनाएको छ। अलिकति मल आएको थियो, वितरण गरेर सक्यौं, गुलरियास्थित रातोतारा सहकारी संस्थाका अध्यक्ष मेघराज सिग्देलले बताए। हामीलाई थोरै परिणाममा मल मिल्छ ल्याउन नपाई सकिन्छ। पर्याप्त मात्रामा मल उपलब्ध गराइदिन उनले सरकारलाई अनुरोध गरे। कञ्चनपुरको बेदकोट नगरपालिका १ स्थित बेदकोट बहुउद्देश्यीय सहकारी संस्थाले साल्ट्र टेडिङमा मलका लागि ५० हजार धरौटी जम्मा गरेको तीन वर्ष भयो। तर अहिलेसम्म साल्ट्र ट्रेडिङबाट मलखाद पाइएको छैन। सहकारीका व्यवस्थापक लोक पाण्डेयले तीन वर्ष अगाडि मलखादका लागि धरौटी जम्मा गरेको बताए। उनले कृषकले कहिले पनि समयमा मल नपाउने गुनासो गरे। कृषि सामाग्रीमा मलखाद आएको छ भने हामीले पाउँछौं, नत्र पाइँदैन। भारतबाट अबैध मलखाद आउँछ, उनले भने, किसानले समयमै मलखाद पाउने व्यवस्था सरकारले गर्नुपर्छ। कञ्चनपुरको महेन्द्रनगरस्थित कृषि सामग्री कम्पनीमा मौज्दात रहेको डीएपी र युरिया। तस्बिर : महादेव अवस्थी सरकारले समयमै मलखाद उपलब्ध गराउन नसक्दा भारतीय बजारबाट अवैध मलखाद भित्रिने गरेको छ। कञ्चनपुरका खुला सीमा नाकाहरूबाट भित्रिने अवैध मल प्रयोग गर्न किसान बाध्य रहेको कृषक विसन दत्त जोशीले बताए। कृषि सामग्री कम्पनी कार्यालय कञ्चनपुरमा १२६ मेट्रिक टन युरिया र १२७ मेट्रिकटन डीएपी मात्रै मौज्दात रहेको कार्यालयले जनाएको छ। कार्यालय प्रमुख बलबहादुर शाहीले कञ्चनपुरका लागि ७४८ मेट्रिक टन युरिया आउने भने पनि अहिलेसम्म कार्यालयमा ढुवानी हुन नसकेको बताए। स्थानीय तहहरूले विभिन्न सहकारीलाई मलखादका लागि सिफारिस गरेर पठाए पनि मल आपूर्ति नहुँदा समयमा उपलब्ध गराउन नसकेको बताए। उनले केन्द्रबाट जिल्लाको लागि निश्चित कोटा तोकेर मल आउने गरेको बताए। सरकारले विनियोजन गरेको सबै रकमको मल खरिद गरिसकेको छौं। यो वर्ष कम्पनीको रकम र स्रोत सुनिश्चितता भएको १६ अर्बमध्ये ११ अर्ब २० करोड हो। यसको २ टेन्डर खोलिसकेको छ। अब सम्झौता हुन बाँकी छ। राजेन्द्रबहादुर कार्की, निमित्त प्रवन्ध निर्देशक,कृषि सामग्री कम्पनी लिमिटेड मल खरिदको जिम्मेवारी पाएको निकायबाट भएको टेन्डरमा अन्तर्राष्ट्रिय स्तरको विभिन्न नियम पुर्याउनुपर्ने लगायतका समस्या हुन्छन्। यसले समय लम्बिन्छ। समयमा खरिदबिक्रीको प्रक्रिया अवलम्बन नगरे सम्म समस्या यस्तै हो। सरकार गम्भीर बन्नुपर्छ। लेखनाथ आचार्य,कृषि विज्ञ ममता थापा काठमाडौं, कृष्ण सारु मगरमकवानपुर, शिव उप्रेतीगोरखा, यादव आचार्यगुलरिया, महादेव अवस्थीमहेन्द्रनगर"
"छेडाजुम्ला सडक : चुनावमा मुद्दा, पछि बेवास्ता","जाजरकोट : छेडाथलहसानाखोलाचाँदेजुम्ला सडक पश्चिम जाजरकोटको लाइफ लाइन (महत्वपूर्ण) आयोजना हो। यो सडकखण्ड हरेक निर्वाचनमा दलहरूको चुनावी मुद्दा बन्छ। यो सडक निर्माण तथा स्तरोन्नती भएको खण्डमा पश्चिम जाजरकोटमा पर्ने जुनीचाँदे गाउँपालिका, छेडागाड नगरपालिका र कुशे गाउँपालिकाका नागरिकले आवागमनका लागि सहज हुन्छ। यो सडक छेडादेखि जुम्ला जोड्ने सबैभन्दा छोटो मार्ग पनि हो। तर, सडकखण्डको ३० किलोमिटर ट्र्याक खोल्न बाँकी नै छ। जसका कारण उम्मेदवारले चुनावी घोषणापत्रमा यो सडक छुटाउँदैनन्। हरेक नेताले यो सडकखण्डलाई चुनावी ऐजेन्डा बनाउँछन्। उनीहरूले हरेकपटक भोट माग्न आउँदा छेडादेखि जुम्लासम्म सडकको स्तरोन्नति गर्ने र बाँकी खण्डमा छिट्टै ट्र्याक खोल्ने आश्वासन बाँढ्छन्। दुर्भाग्य भनौं सरोकारवाला निकाय मौन बस्दा सडक निर्माणको जिम्मा लिएका ठेकेदारहरूले मनपरी गर्छन्। जसमध्ये अमर सिस्ने जेभी नेपालगन्ज बाँकेको लापरबाही एउटा उदाहरण हो। यो कम्पनीले सानाखोलादेखि जुम्ला सिमानासम्म ३० किलोमिटर निर्माण गर्ने जिम्मा लिएको छ। ५ वर्षभित्र ३० किलोमिटर सडक निर्माण गरिसक्ने जिम्मा लिएको ठेकेदार कम्पनीले वर्ष दिनमा भने १५० मिटर मात्रै ट्र्याक खनेको स्थानीयको भनाइ छ। कम्पनीले कुल ठेक्काको १० प्रतिशत अर्थात् १ करोड ३५ लाख रकम लिइसकेको छ। ठेकेदारले पेस्कीबाफत १ करोड ३५ लाख रकम लिइसकेको पूर्वाधार विकास कार्यालयका जाजरकोटका कार्यालय प्रमुख सोहिन्दर यादवले बताए। वर्षदिन लगाएर १५० मिटर मात्रै ट्र्याक खोलेको प्रमुख यादवले बताए। ५ वर्षभित्र ३० किलोमिटर सडक बनाइसक्ने जिम्मा लिएको ठेकेदारले वर्ष दिनसम्म ०१ प्रतिशत मात्रै काम गरेको छ। ११ महिनासम्म काम नै नगरेर कम्पनीले असारमा उक्त सडक खनेको हो। असारयता उक्त सडक अलपत्र छ। ठेकेदार कम्पनीलाई ताकेता गरिरहेका छौं। म भर्खर सरुवा भएर आएको हुँ। यस अघिको हाकिम सावले पनि ताकेता गरिरहनु भएको थियो। संयुक्त रूपमा सर्भे गर्ने भनेर पत्राचार गरेका छौं। काम पनि अत्यन्तै न्यून रेटमा लिने तर समयमा सम्पन्न नगर्ने गर्नाले समस्या देखियो, कार्यालय प्रमुख यादवले भने, धेरै अटेरी गरे कानुनी उपचारसमेत खोज्छौं। एक वर्षको अवधिमा १५० मिटर मात्रै सडक बनाएपछि तोकिएकै समयमा सडक निर्माणमा आशंका छ। स्थानीय र प्रदेश सरकारले दबाब नदिँदा ठेकेदार कम्पनीले लापरबाही गरेको स्थानीयको गुनासो छ। प्रदेश सरकारअन्तर्गतको पूर्वाधार कार्यालयले भने काम गर्न ठेकेदारलाई पटकपटक अनुरोध गर्दासमेत अटेरी गरेको जनाएको छ। डीपीआरअनुसार सानाखोलाचाँदेजुम्ला सिमानासम्म सडक निर्माण गर्न साढे ४२ करोड रकम खर्च हुने अनुमान छ। सानाखोलादेखि जुम्लासम्म सडकको ट्र्याक खोल्न कुल ४२ करोड ४९ लाख ७४ हजार ५२२ रुपैयाँ लाग्ने इस्टिमेट छ। तर, अमर सिस्ने जेभी नेपालगन्ज बाँकेले भन्दा घटेर १५ करोडमा ठेक्का लिएको पूर्वाधार कार्यालयले जनाएको छ। कम्पनीले आगामी २०८२ पुस ४ गतेभित्र सडक निर्माण गरिसक्ने गरी २०७८ पुस ५ गते ठेक्का लिएको हो। ठेक्का लिएको कुल रकममध्ये पेस्कीबापतको १० प्रतिशत रकम पनि ठेकेदारले लिइसकेको छ। तर, सडक निर्माणमा भने ठेकेदारले चरम लापरबाही गरेको छ। कार्यालयलाई टेर्दैन ठेकेदार कम्पनी ५ वर्षमा ३० किलोमिटर सडक निर्माण गर्ने जिम्मा लिएको अमर सिस्ने जेभी नेपालगन्ज बाँकेले सडक निर्माणमा अटेरी गरेको छ। कम्पनीले पूर्वाधार कार्यालयलाई टेर्न छोडेको हो। पेस्की रकम बुझेर पनि लामो समयसम्म काम सुरु नगरेपछि पूर्वाधार कार्यालयले ठेकेदार कम्पनीले पटकपटक ताकेता गरेको छ। कार्यालयले ४ पटक पत्राचार गरेर कम्पनीलाई तीव्र गतिमा सडक निर्माण गर्न ताकेता गरेको छ। तर, कार्यालयको ताकेतालाई ठेकेदार कम्पनीले पूरै बेवास्ता गर्दै आएको छ। कार्यालयले सम्झौता भएको एक महिनापछि अर्थात् २०७८ माघ ४ गते पहिलो ताकेताका लागि पत्राचार गरेको थियो। सम्झौतापछि काम सुरु नभएपछि कार्यालयले एक महिनामै पत्र काटेको थियो। काम सुरु नगर्नुको कारणसहित कार्यालयले सात दिनभित्र काम सुरु गर्न भन्दै पत्र काटेको थियो। तर, पहिलो पत्रको ठेकेदारले जवाफ नपठाएपछि कार्यालयले फेरि २०७८ माघ २३ गते ताकेता पत्र पठाएको थियो। दोस्रो पत्रमा पनि कार्यालयले एक हप्ताभित्र काम सुरु गर्न भनेको थियो। तर, ठेकेदारले दोस्रो पत्रको जवाफ पनि नदिएपछि २०७९ बैशाख ७ गते तेस्रोपटक पत्राचार गरेको थियो। तेस्रोपटक काम सुरु नगर्नुको स्पष्ट कारणसहित फार्मको आधिकारिक व्यक्ति स्वयं उपस्थित भएर संशोधित कार्यतालिका स्वीकृतिको लागि पेस गर्न भनेको थियो। त्यसपछि कार्यालयले हालसालै (२०७९ मंसिर ७ गते) चौथोपटक पत्राचार गरेको छ। चौथोपत्रमा कार्यालयले काम रोकिनुको कारणसहित सात दिनभित्र चित्त बुझ्दो जवाफ र संशोधित कार्यतालिका माग गरेको छ। तर, पटकपटक गरेको आग्रहलाई भने ठेकेदार कम्पनीले अटेरी गरेको पूर्वाधार कार्यालयले जनाएको छ। यता स्थानीयले भने जिल्ला प्रशासन कार्यालयले नै सडक निर्माणमा पहल नगरेको आरोप लगाएका छन्। प्रशासन मूकदर्शक बनेकै कारण ठेकेदार कम्पनीले सडक निर्माणमा ढिलाइ गरेको जुनीचाँदे३ जयबहादुर रावतले आरोप लगाए। ठेकेदारले काम सुरु गरेको नौटंगी गर्ने तर प्रशासन कार्यालयले त्यसको अनुगमन र निरीक्षण नगरेर मुखदर्शक बनेको उनको आरोप छ।"
सच्चा सहकारी कहिल्यै डुब्दैनन्,"सहकारी यस्तो अवधारणा हो, जहाँ कोही मालिक हुँदैन। कोही लगानीकर्ता र कोही ऋणी वा बचतकर्तामात्रै पनि हुँदैन। यो त एउटै हैसियत र उद्देश्य भएकाहरूले मिलेर सामूहिक हितमा मिलीजुली काम गर्ने अवधारणा हो। तर, नेपालमा भएका ३०औं हजार सहकारीमध्ये कतिमा यो अवधारणा आत्मसात् भएको होला ? यकिनका साथ भन्न सकिन्छ दुर्लभमात्रै। अपवाद र दुर्लभको अवस्था किन आयो त भन्दा सहकारीको नियमन निकै फितलो छ। जुन उद्देश्य र सिद्धान्त सहकारीको हो त्योभन्दा विपरीत सहकारीलाई सर्वसाधारणको पैसा बटुल्ने र आफ्नो अनुकूल चलाउने धन्दामा सीमित गरेका उदाहरण बग्रेल्ती देखिएका छन्। एकपछि अर्काे सहकारी डुब्ने र सेयर सदस्य नोक्सानी पर्ने घटनाहरूको पुनरावृत्ति बाक्लो हुनु पनि त्यही त्यही कारण हो। एकै व्यक्ति दुई वा दुईभन्दा धेरै सहकारीमा हुनु हुँदैन भन्ने मान्यता छ। तर सहकारीलाई ठगी धन्दाको माध्यम बनाउन चाहनेहरू जति धेरै सहकारीमा पनि बस्दैनन् मात्रै, पदाधिकारी नै पनि हुन्छन्। जब सञ्चालक र पदाधिकारी बन्छन् अनि आफूखुसी सहकारीको पैसा चलाउँछन्। सहकारीको पैसा कसले कसरी चलाइरहेको छ भनेर एकएक हेर्ने निकाय नै छैन। बैंकमा पैसापैसाको हिसाब एउटा प्रणालीबाट नियमन भइरहेको हुन्छ भने सहकारीहरू फुक्काफाल छन्। न लगाम छ, न कुनै साङ्लो। पालिकाहरूअन्तर्गत गएका सहकारीहरूलाई नियमन गर्ने क्षमता पालिकाहरूमै छैन। वित्तीय कारोबार नियमन गर्न जुन खालको दक्ष जनशक्ति चाहिन्छ, त्यो बिना नै अनुगमन र नियमनको कार्यक्षेत्र मात्रै पालिकाहरूले पाएका छन्। यसैको फाइदा गलत नियत हुनेहरूले उठाइरहेका हुन्। असललाई त खास नियमनभन्दा पनि नैतिकता नै ठूलो बन्धन भइहाल्छ। सहकारीको पैसा जोखिममा हुनु, डुब्नु र मुठीभर सञ्चालकले रजाइँ गर्नु नेपाली अर्थतन्त्रकै लागि घातक छ। सहकारी सञ्चालकहरू आफैं ऋण लिने, आफ्नालाई ऋण दिने गर्छन्। सहकारी विभागले ४९ प्रतिशत सञ्चालकले ऋण लिन पाउने व्यवस्था गरेको छ। सञ्चालकलाई आफ्नो हात जगन्नाथ गर्न झन् सजिलो भएको छ। यस्ता खाले विकृति आजदेखिका होइनन्। एकपछि अर्काे सहकारी समस्याग्रस्त भएपछि सरकारले २०७० सालमा गौरीबहादुर कार्की नेतृत्वमा जाँचबुझ आयोग गठन गरेको थियो। त्यसले सञ्चालकलाई ऋण दिन रोक्नुपर्ने सुझाएको थियो। तर भइरहेको विपरीत। विभागले पनि ऋण लिन पाइने कुरामै मलजल गर्यो। कार्की आयोगको प्रतिवेदन धमिराको आहारामात्रै भयो। सहकारी सञ्चालकहरूले लिएको ऋणको १० प्रतिशत खराब ऋणमा पर्ने गरेको छ। नहोस् पनि किन न धितोको मूल्यांकन नै हचुवाका भरमा हुन्छ। बजारमूल्यभन्दा धेरै मूल्यांकन गरी ऋण प्रवाह गरिन्छ। त्यसपछि जोखिम हुनु स्वाभाविकै भइहाल्यो। सहकारीको पैसा जोखिममा हुनु, डुब्नु र मुठीभर सञ्चालकले रजाइँ गर्नु नेपाली अर्थतन्त्रकै लागि घातक छ। यस्तो संवेदनशील विषयमा सरकार कहिल्यै गम्भीर भएन। किन पनि होला भने सहकारीमा जो जो डुब्छन्, ती निमुखा नागरिक हुन्छ। बरु सञ्चालकहरू नै राज्यशक्तिसँग नजिक हुन्छ, नीति नियमै परिवर्तन गर्छन्। असल नियतबाट गठित आयोगको प्रतिवेदनका सुझाव कार्यान्वयन गर्न बाधा पुर्याइदिन्छन्। सञ्चालकले जथाभावी गरिदिँदा दिनभर ज्याला मजदुरी गरी वा कुटिखेलो गरी बचत गर्नेहरूको ढाड भाँचिन्छ। उनीहरूको आर्थिक अवस्था चौपट हुन्छ। राज्य छ भने न्याय दिनुपर्ने भनेको तिनै नागरिकलाई हो। र, अर्काेतिर अर्थतन्त्रलाई नै पनि चौपट पार्न उद्यत् हुने गरी कुनै पनि संस्थाहरू चल्न रोक्ने दायित्व पनि सरकारको हो। सरकारले सहकारीलाई बचत र ऋणतिर भन्दा उत्पादनका लागि प्रोत्साहन गर्नुपर्छ। ऋण र बचतको कामका लागि बैंक वित्त संस्था छँदै छन्। गाउँगाउँमा पनि वित्तीय पहुँच पुर्याउन लघुवित्त संस्था पनि छन्। सहकारीको सिद्धान्त र मान्यतालाई कार्यान्वयन गर्न राज्य लाग्नै पर्छ।"
पेलेको स्वास्थ्यमा केन्द्रित ब्राजिलको खेल,"दोहा : ब्राजिललाई तीन पटक विश्वकप जिताएका सर्वकालीन महान खेलाडी पेले अहिले क्यान्सरसँग लडिरहेका छन्। पेले जीवनमरणको संघारमा लडिरहँदा ब्राजिल सोमबार राति कतार विश्वकपकअन्तर्गत अन्तिम १६ को खेलमा दक्षिण कोरियासँग भिड्न लागेको छ। दोहाको ९७४ रंगशालामा कोरियाविरुद्ध उत्रिँदा ब्राजिलियन टोली पेलेको स्वास्थ्य अवस्थाप्रति ओतप्रोत हुनेछ। क्यानसरविरुद्धको केमो थेरापीले असर गर्न छाडेपछि इन्ड अफ लाइफ केयर युनिटमा राखेर पेलेको उपचार भइरहेको छ। पेलेले सन् १९५८, १९६२ र १९७० मा तीन पटक ब्राजिललाई विश्व विजेता बनाएका थिए। सोमबार दक्षिण कोरियाविरुद्ध मैदानमा उत्रिँदा ब्राजिलियन टोलीको नजर प्रिक्वार्टरफाइनल खेलमा मात्रै केन्द्रित हुनेछैन, फुटबलका पर्याय पेलेको स्वास्थ्यप्रति पनि रहनेछ। त्यो खेलमा समर्थक र खेलाडीले पनि पेलेप्रति उच्च सम्मान व्यक्त गर्दै स्वास्थ्यलाभको कामना गर्ने अपेक्षा गरिएको छ। दक्षिण कोरियाले सन् २०१० पछि नकआउट चरणको फुटबल खेलेको छैन। कोरियाले हालसम्म विश्वकपमा पेनाल्टी सुटआउट बिना नकआउट चरणमा एक खेल मात्रै जितेको छ। विशेषगरी नेमार कोरियाविरुद्ध मैदान उत्रिँदा पेलेप्रति उच्च सम्मान जनाउन निकै इच्छुक छन्। पेरिस सेन्ट जर्मन (पीएसजी)का स्टार फरवार्ड नेमार पहिलो खेलमा घाइते भएका थिए। त्यसपछि समूह चरणका बाँकी खेल गुमाएका उनी सोमबारको खेलबाटै पुनरागमन गर्ने अपेक्षा गरिएको छ। नेमारबिनाको ब्राजिल लिग चरणको अन्तिम खेलमा क्यामरुनसँग १० गोलले पराजित भए पनि समूह विजेता बन्दै अन्तिम १६ मा पुगेको थियो। नेमार नकआउट चरणमा मैदान फर्किनेमा ब्राजिलको सम्पूर्ण टिम आशावादी छ। नेमारका बुवाले पनि केही दिनअघिको एक अन्तर्वार्तामा उनी उत्कृष्ट लयसहित मैदान फर्किने बताएका थिए। ब्राजिलियन कप्तान थिएगो सिल्भाले पनि नेमार कोरियाविरुद्ध मैदान उत्रिन सक्ने बताएका छन्। नेमारको पुनरागमन उनले कस्तो प्रशिक्षण गरिरहेका छन्, त्यसमै निर्भर हुन्छ, सिल्भाले भने, त्यसको परीक्षण पनि फिल्डमै हुनेछ। त्यसपछि मात्रै उनको अवस्थाबारे केही भन्न सकिन्छ। अहिले त चिकत्सिकलाई मात्रै उनको अवस्थाबारे थाहा छ। उनको खुट्टको अवस्था कस्तो छ भन्ने बुझ्न परीक्षण पनि भइरहेको छ। मैले पनि त्यस्तो चोटको सामना गरेको छु। त्यसैले यी सबै कुरा मैदानमा उत्रिएपछि मात्रै थाहा हुन्छ। सिल्भाले सकेसम्म सोमबार नै नेमारलाई मैदान उतार्न आफूहरू लागिपरेको बताए। उनी शारीरिक रुपमा तयार छन् भने हाम्रो योजना उनलाई मैदानमा उतार्ने हो, सिल्भाले भने, तर, यो प्रशिक्षक टिटे र चिकित्सकमा निर्भर रहन्छ। चोटकै कारण एलेक्स टेल्स र गाब्रियल जिससले विश्वकपका बाँकी खेल गुमाउने भइसकेका छन्। उनीहरूको अनुपस्थितिमा पनि भिनिसियस जुनियर र रिचार्लिसनको प्रदर्शनमै ब्राजिललाई क्वार्टरफाइनल पुर्याउने अभियानमा मुख्य प्रशिक्षक टिटे छन्। ब्राजिलले विश्वकपमा लगातार सात पटक अन्तिम १६ पार गरेको छ। ब्राजिल पछिल्लो पटक सन् १९९० मा अर्जेन्टिनासँग पराजित हुँदै समूह चरणबाटै बाहिरिएको थियो। दक्षिण कोरियाले सन् २०१० पछि नकआउट चरणको फुटबल खेलेको छैन। कोरियाले हालसम्म विश्वकपमा पेनाल्टी सुटआउट बिना नकआउट चरणमा एक खेल मात्रै जितेको छ। सन् २००२ मा जापान र आफ्नै मुलुकमा भएको विश्वकपमा इटालीलाई २१ गोलले पराजित गर्दै दक्षिण कोरियाले क्वार्टरफाइनलमा स्थान बनाएको थियो। ब्राजिलियन प्रशिक्षक टिटे गत जुनमा कोरियालाई ५१ गोलको नतिजामा पराजित गरे पनि त्यसले केही अर्थ नराख्ने बताउँछन्। ब्राजिल क्यामरुनसँग हार्यो। कोरियाले पोर्चुगललाई हरायो। फ्रान्स ट्युनिसियासँग पराजित भयो। अर्जेन्टिना साउदी अरेबियासँग स्तब्ध भयो। मलाई लाग्छ यी नतिजाले हामीलाई आगामी खेल कस्तो खेल्ने भनेर देखाउँछ। विगतको प्रदर्शनलाई मार्गदर्शन पनि गराउँछ। सचेत पनि गराउँछ, टिटे भन्छन्, त्यसैले हामी धेरै चनाखो हुनुपर्छ। क्यामरुनविरुद्धको खेलले पनि हामीलाई धेरै कुरा सिकाएको छ। कुनै पनि टोलीलाई सहज रुपमा दिनु हुँदैन। ह्वाङ ही चानको गोलमा पोर्चुगलले नाटकीय हार बेहोर्न बाध्य भएको थियो। उनकै गोलका कारण उरुग्वे र घाना समूह चरणबाटै घर फर्किएका थिए। हामी ब्राजिलसँग खेल्ने भएकाले नै यहाँसम्म आइपुगेका हौं। हामी यत्तिमा मात्रै खुसी हुने छैनौं, ह्वाङ ही चानले भने, हामी खेल जितेर कोरियाली नागरिकलाई खुसी दिन चाहन्छौं। राफिन्हा (ब्राजिल)दक्षिण कोरियाली टोलीका सबैभन्दा प्रभावशाली खेलाडी किम जिन सुलाई व्यस्त राख्ने मुख्य जिम्मेवारी राफिन्हाको काँधमा रहनेछ। जारी विश्वकपमा ठूलो प्रभाव देखाउन संघर्षरत राफिन्हाका लागि दक्षिण कोरियाविरुद्धको खेल महत्वपूर्ण पनि रहने छ। चोटले सताएको ब्राजिलको टोलीमा राइट ब्याकमा ३९ वर्षीय डानी आल्भेस वा सेन्टर ब्याक एडर मिलिटाओ हुनेछन्। रक्षापंक्तिमा उनीहरूलाई राफिन्हाको उपस्थिति उनीहरूलाई महत्वपूर्ण मानिने छ। कोरियाली कप्तान ह्युङ मिन सनले धेरैजसो बायाँतर्फबाट खेल्न गर्छन्। पोचुगलसँगको सुरुवाती खेलमा पनि सनले बायाँतर्फबाट खेलेका थिए। त्यसैले सनलाई रोक्न राफिन्हाको भूमिका महत्वपूर्ण रहने छ। किम जिन सु (दक्षिण कोरिया)जारी विश्पकपमा दक्षिण कोरियाले गरेका प्रायः अट्याक लेफ्ट फ्लान्कबाट सम्भव भएका छन्। जसमा किम जिन सुले महत्वपूर्ण भूमिका निर्वाह गरिरहेका छन्। ओपन प्लेमा तेस्रो सर्वाधिक क्रस गर्ने खेलाडी किम नै हुन्। किमले पाँच क्रस गरेका छन्। उनीभन्दा अघि पोर्चुगलका जोआओ क्यान्सेलो छन्। उनले ६ क्रस गरेका छन्। त्यसैले ब्राजिलविरुद्ध दक्षिण कोरियाका लागि लेफ्ट क्याक किमको प्रदर्शनले ठूलो अर्थ राख्नेछ।"
खुल्यो दार्चुला पुलको ताला,"दार्चुला : दार्चुलाको सीमा क्षेत्रमा बन्द गरिएको पुल सुचारु भएको छ। आइतबार भारतीय पक्षले नेपालीहरूमाथि ढुंगा हानेको भन्दै पुलमा आवतजावत बन्द गरिएको थियो। दार्चुलाका प्रमुख जिल्ला अधिकारी दीर्घराज उपाध्याय र भारतको धार्चुलाका एसडीएम देवी शासनीबीच कुराकानी भएपछि पुलमा आवतजावत सुरु भएको हो। विगत लामो समयदेखि भारतले नेपालतर्फ महाकाली नदीको धार फर्काउने गरेर तटबन्धन निर्माण गरिरहेको भन्दै दार्चुलाका स्थानीयहरूले विरोध गरेका थिए। उनीहरूले विरोध गर्दा भारतीय पक्षले ढुंगा हानेको नेपाली पक्षको भनाइ छ। भारतीय नागरिकले हानेको ढुंगा लागेर चार जना नेपाली घाइते भएको बताइएको छ। नेपालको तर्फबाट पनि ढुंगा हानाहान हुँदा भारतमा काम गर्ने नेपालकै एक जना घाइते भएका छन्। घाइते हुँदा ५ टाँका लगाएको घाइते पुष्कर सिंहले बताए। भारतले केही दिनयता तटबन्ध निर्माणलाई तीव्रता दिएको छ। नदीको धार परिवर्तन हुने गरी निर्माण भइरहेको तटबन्धले सदरमुकाम खलंगा जोखिममा पर्न सक्ने भन्दै स्थानीयवासी आक्रोशित भएका छन्। स्थानीयवासीले भारतसामु नेपाली प्रशासन निरीह भएको आरोप लगाउँदै तटबन्ध निर्माण कार्य तत्कालै रोकिनुपर्ने माग राख्दै आएका छन् । सीमामा भारतीय पक्षले गैरकानुनी ढंगले विभिन्न गतिविधि गर्दासमेत सरकार र सरकार मातहतका सरोकारवाला निकायहरूले ध्यान नदिएको स्थानीयको गुनासो छ। महाकाली नदीको धार परिवर्तन गरी काम गर्न नमिल्ने इन्जिनियरहरूको भनाइ छ। भारतीय पक्षले नेपाल भारत जोड्ने झोलुंगे पुलको बीच भागबाट वाल हालेर तटबन्ध निर्माण गरिरहेको छ। दुई देशको आपसी छलफलमा महाकाली नदीको धार पुरानै गतिमा छोडिने शासनीले बताए। यता, दार्चुलाका प्रजिअ दीर्घराज उपाध्यायले भने भारतीय पक्षले तत्काल महाकालीलाई पुरानै गतिमा नफर्काए नेपालको तर्फबाट कडा कदम चालिने बताए।"
राउटेको जीवनरक्षा जरुरी,"दैलेख : राष्ट्रिय मानव अधिकार आयोगको टोलीले दैलेखमा रहेको राउटे बस्तीको स्थलगत अवलोकन गरेको छ। लोपोन्मुख तथा फिरन्ते जाति राउटेको अवस्थाबारे टोलीले स्थलगत अवलोकन गरेको हो। बस्तीमा अवलोकनपछि आयोगको टोलीले राउटे नागरिकको जीवनरक्षालाई सरकारले पहिलो प्राथमिकतामा राख्न सुझाव दिएको छ। जीवन रक्षालाई पहिलो प्राथमिकतामा राखेर मात्रै राउटेको भाषा, भेषभुषा, संस्कृतिको रक्षामा जोड दिनुपर्ने आयोगका कर्णाली प्रदेश प्रमुख बाँस्तोलाले बताए। राउटेको जीवन रक्षाका लागि स्वास्थ्य, सरसफाइ, शिक्षा र पौष्टिक खानामा विशेष ख्याल गर्नुपर्ने उनको भनाइ छ। राउटे नागरिकहरूमा सरसफाइको अवस्था नाजुक छ, मदिराको प्रयोग अत्यधिक छ, बाँस्तोलाले भने, सरसफाइका लागि राउटे नागरिकहरूलाई सचेतना जरुरी छ। मदिराको प्रयोगलाई तत्काल रोक्नुपर्छ। मदिराको अत्यधिक प्रयोग रोक्न नसके राउटेको अस्तित्व नै सखाप हुनसक्ने खतरा बढेको उनको भनाइ छ। राउटे समुदायको अस्तित्व केवल इतिहासमा मात्र सीमित रहने अवस्थालाई ख्याल गरेर तीनै तहका सरकारले विशेष ध्यान दिनुपर्ने उनले बताए। राउटे बालबालिका पढाइमा इच्छुक भए पनि विविध कारण उनीहरू पढाइबाट वञ्चित छन्। राउटे बालबालिकाको शिक्षाका लागि मात्रै भनेर विशेष कार्यक्रम सञ्चालन गर्नुपर्ने देखिन्छ, बाँस्तोलाले भने, राउटेको जीवन रक्षाका लागि विशेष कानुन बनाएर लागू गर्नुपर्ने आवश्यकता देखिन्छ। चिसोको समयमा राउटे नागरिकहरूलाई न्यानो कपडाको व्यवस्थापन गरिनुपर्ने उनको भनाइ छ। राउटे महामुखिया महिनबहादुर शाहीले चिसोको समयमा न्यानो कपडा स्वीटर वा ज्याकेट उपलब्ध गराइदिन आग्रह गरेका छन्। उनीहरूले सरकारले दिने सामाजिक सुरक्षा भत्ताको सही सदुपयोग नगरेको देखिएको बाँस्तोलाले बताए। राउटे समुदायले सामाजिक सुरक्षाबापत पाएको रकम मदिरा र सुर्ती सेवनमा खर्च गर्ने गरेका छन्। अत्यधिक मदिरा सेवन र पौष्टिक आहाराको अभावमा उनीहरूमध्ये अधिकांशको स्वास्थ्य कमजोर हुने गरेको छ, उनले भने। टोलीमा आयोगका मानव अधिकार अधिकृत किरणकुमार बराम र सोसेक नेपालका कार्यकारी निर्देशक हीरासिंह थापा सहभागी थिए। कर्णालीका विभिन्न जिल्लामा फिरन्ते जीविन बिताउँदै आएका राउटे नागरिक हाल दैलेखको नारायण नगरपालिका ८ सालखर्क र भगवतीमाई गाउँपालिकाको हुलकाटाकुरामा गरी २ स्थानमा बसोबास गरिरहेका छन्। हाल उनीहरूको जनसंख्या १४३ छ। आयोग, सोसेक नेपाल र काठमाडौं विश्वविद्यालयले राउटे समुदायको अवस्थाबारे अध्ययन गरिरहेको छ। त्यसैको शिलशिलामा बस्तीमा आयोगका कर्णाली प्रदेश प्रमुख लोकनाथ बाँस्तोला नेतृत्वको टोलीले स्थलगत अनुगमन गरेको हो।"
बागमती प्रदेशमा डेंगु संक्रमित ४२ हजार बढी,"काठमाडौं : लामखुट्टेको टोकाइबाट हुने डेंगु रोगको सङ्क्रमणबाट बागमती प्रदेशमा हालसम्म बिरामीको सङ्ख्या ४२ हजार सात पुगेको जानकारी दिइएको छ। डेंगुबाट प्रभावित भएको प्रदेशका जिल्लामा सबैभन्दा बढी काठमाडौं र सबैभन्दा कम रसुवा जिल्ला रहेको छ। काठमाडौं जिल्लामा ११ हजार एक सय २७ डेंगुका बिरामी फेला परेका छन्। रसुवा जिल्लामा ११ मा मात्र डेंगुका सङ्क्रमित फेला परेको बताइएको छ। डेंगुको सङ्क्रमणबाट ललितपुरमा नौ हजार छ सय तीन, मकवानपुरमा पाँच हजार आठ सय २२, भक्तपुरमा एक हजार एक सय २४, चितवनमा तीन हजार एक सय ५९, धादिङमा एक हजार छ सय ४५, काभ्रेमा पाँच सय ३६, रामेछापमा दुई सय ३४ बिरामी भएका छन्। यसैगरी सिन्धुपाल्चोकमा दुई सय नौ, नुवाकोटमा, दुई सय ७३, सिन्धुलीमा एक सय ७० र दोलखा जिल्लामा एक सय चार जना बिरामी भएको सो निर्देशनालयबाट प्राप्त विवरणमा जनाइएको छ। त्यसैगरी प्रदेशमा हालसम्म डेंगु सङ्क्रमणका कारण मृत्यु हुनेको सङ्ख्या २३ पुगेको बताइएको छ। काठमाडौंका सात, सिन्धुली र रामेछापका तीनतीन, ललितपुर, काभ्रे, मकवानपुर र चितवनका दुईदुई र धादिङका एकएक जनाको मृत्यु भएको छ।"
किसानको धान सरकारले नै किन्न पर्छ (भिडियो वार्ता),"काठमाडौं: सरकारले एक महिनाअघि नै धानको मूल्य तोके पनि खरिद नहुँदा किसान चिन्तित छन् । मल, बीउ, श्रमअनुसारको मूल्य नपाएको गुनासो गर्ने किसानलाई मूल्य तोकेर पनि समयमै धान बेच्न नपाउँदा चिन्ता थपिएको छ । धान रोप्नुअघि नै मूल्य तोकेको सरकारले धान बेच्न ठिक्क पार्दा पनि खरिद नगरिएकोमा किसान रुष्ट छन् । सरकारी अधिकारी भने एक अर्कालाई देखाएर पन्छिरहेका छन् । खाद्य व्यवस्था तथा व्यापार कम्पनी किसानको अहिले तयारी अवस्थामा रहेको धानमा ओसिलो मात्रा धेरै भएकाले खरिद गर्न नसकिने बताइरहेको छ । अर्कोतर्फ धान खरिदका लागि अर्थ मन्त्रालयले बजेट नपठाएकाले ढिलो भएको दाबी गर्दै आएको छ । यस्तो अवस्थामा मर्कामा रहेका किसानलाई सरकारकै अर्को संस्था राष्ट्रिय किसान आयोग भने स्थानीय तहले अग्रसरता लिएर भए पनि धान खरिद गर्नुपर्ने बताउँछ । धानको खरिद प्रक्रिया के हुने? सरकारले धान उत्पादक किसानका समस्या हल गर्न के गर्नुपर्छलगायतका विषयमा केन्द्रित रहेर अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलले राष्ट्रिय किसान आयोगका अध्यक्ष प्रेम दंगालसँग गरेको कुराकानी हेर्नुहोस् ।"
बालुवाटार बैठकको निर्णय : गठबन्धनलाई निरन्तरता दिनु जरुरी छ (विज्ञप्तिसहित),काठमाडौं : गठबन्धको बैठकले वर्तमान गठबन्धनलाई निरन्ता दिने मोटामोटी सहमति गरेको छ। संयुक्त विज्ञप्ति जारी गर्दै गठबन्धनले भनेको छ प्रतिनिधिसभा र प्रदेशसभा निर्वाचनको नतिजाले वर्तमान गठबन्धनको आवश्यकता र सान्दर्भिकतालाई पुनः पुष्टि गरेको छ। मुलुमका सामु विद्यमान चुनौतीहरूको सामना गर्नुपर्ने आवश्यकताले पनि यो गठबन्धनलाई निरन्तरता दिनु जरुरी छ।' निर्वाचनको नतिजाले राजनीतिक स्थायित्व र आर्थिक समृद्धिको बाटोमा आपसी सहमति र सहकार्यका साथ मिले अघि बढ्नुपर्ने स्पष्ट सन्देश दिएको विज्ञप्तिमा उल्लेख छ।
बालुवाटारमा जब प्रचण्ड कड्किए माओवादीलाई भोट किन आएन?,"काठमाडौं : माओवादी केन्द्रको पदाधिकारी बैठकले सत्ता समीकरणका सबालमा गरेको निर्णयले सशंकित बनेका प्रधानमन्त्री शेरबहादुर देउवाले सोमबार सत्ता गठबन्धनको बैठक डाके। आफ्नै नेतृत्वमा सरकार गठन गर्न अग्रसर रहेका देउवाका लागि माओवादीको निर्णय 'अप्रत्यासित' नै थियो। साना दलहरूलाई एकीकृत गरी शक्ति निर्माण गर्ने अभियानमा जुटेका प्रचण्डले एमालेसँगको सहकार्यलाई पनि विकल्पका रूपमा राखेका थिए। निर्वाचनअघि 'एकपटक देशको कार्यकारी भूमिका निर्वाह गर्ने' आकांक्षा देखाएका प्रचण्डले जे पनि गर्नसक्ने संकेत देखेपछि बालुवाटारले बैठक डाकेको स्रोतको दाबी छ। बैठकमा प्रधानमन्त्री देउवाले प्रचण्डसँग यस विषयमा जिज्ञासा राखेको बैठकमा सहभागी नेताले बताए। प्रचण्डले गठबन्धनलाई निरन्तरता दिन सकिने बताए पनि निर्वाचनमा 'भोट ट्रान्सफर' नभएको दुखेसो सुनाए। 'यही गठबन्धनलाई निरन्तरता दिनुपर्छ भन्ने हाम्रो पुरानै अडान हो। तर निर्वाचनमा हामीले किन कम मत पायौं? हामीले उम्मेदवारी दिएको ठाउँमा किन भोट ट्रान्सफर भएन?,' बैठकमा प्रचण्डको भनाइ उद्धृत गर्दै स्रोतले भन्यो। प्रचण्डले वर्तमान गठबन्धनलाई नै निरन्तरता दिन सकिने र त्यसका लागि राष्ट्रपति, सभामुख र प्रदेशका मुख्यमन्त्रीहरूलगायतमा 'प्याकेज'मै सहमति गर्नुपर्ने बताएका थिए। त्यसो त एकीकृत समाजवादीका अध्यक्ष माधव कुमार नेपालले पनि यही गठबन्धनलाई निरन्तरता दिनुपर्ने र सबैलाई 'वीनवीन' हुनेगरी सहमति गर्नुपर्ने बताएका थिए। प्रधानमन्त्री देउवालगायत कांग्रेस नेताहरूले बैठकमा यही गठबन्धनलाई निरन्तरता दिने कि नदिने, नदिने भए ठूलो पार्टीको हैसियतले कांग्रेस आफ्नै हिसाबले अगाडि बढ्ने धारणा राखेका थिए। कांग्रेस नेताहरूको अडान सुनेर गठबन्धन दलका नेताहरू पनि संयुक्त विज्ञप्तिका लागि 'पोजेटिभ' भएको बैठकमा सहभागी ती नेताको भनाइ छ। विभिन्न पदका विषयमा आगामी बैठकमा छलफल हुने बताइएको छ। 'समानुपातिक मतको परिणाम आइनसकेकाले अहिल्यै भागबण्डाका कुरामा प्रवेश गर्नु उचित थिएन। समानुपातिकको मत परिणामपछि बस्ने बैठकले भागबण्डाका विषयमा पनि छलफल चलाउने सहमति भएको छ,' ती नेताले भने। जनमोर्चाका नेता हिमलाल पुरीले गठबन्धनको बैठक चुनावको मतपरिणाममै केन्द्रित भएको बताए। उनले गठबन्धन दललाई झिनो मात मात्र प्राप्त भएको र जनमतले पनि यही गठबन्धनलाई निरन्तरता दिनुपर्ने सन्देश दिएको नेताहरूको निष्कर्ष भएको बताए। 'कांग्रेसबाहेक अन्य दलले किन झिनो मत पाए भन्ने विषयमा गहन छलफल भयो। जनमतले पनि यही गठबन्धनलाई निरन्तरता दिएको सन्देश दिन खोजेको सबै नेताहरूको बझाइ रह्यो। जनतालाई सन्देश दिनका लागि भए पनि हामीले संयुक्त विज्ञप्ति जारी गरेका हौं,' उनले अन्नपूर्णसँग भने।"
एकीकृत समाजवादी प्रवेश गरे 'दिपक मनांगे',"काठमाडौं: मनाङ प्रदेश सभा २ बाट प्रदेश सभा सदस्य विजयी बनेका राजीव गुरुङ (दिपक मनांगे) नेकपा एकीकृत समाजवादीमा प्रवेश गरेका छन् । उनले स्वतन्त्र उम्मेदवारका रुपमा मनाङ प्रदेश सभा२बाट निर्विरोध निर्वाचित भएका थिए । गुरुङले आज एक वक्तव्य जारी गर्दै आफू एकीकृत समाजवादीमा प्रवेश गरेको उल्लेख गरेका छन् । उनले परिवर्तित परिस्थितिमा एक्लै रहनुभन्दा राजनीतिक पार्टीको संगठनमा आवद्ध भई त्यसका नीति, विचार र सिद्धान्तबाट निर्देशित हुँदै अघि बढ्नु उपयुक्त हुने ठहर गर्दै पार्टी प्रवेश गर्ने निष्कर्षमा पुगेको बताएका छन् । 'राजनीति कमाउन होइन सेवाभावले निस्वार्थ रुपमा जनताप्रति समर्पित भएर गरिने कार्य हो । यसलाई विकृत हुनबाट जोगाउनु आजको आवश्यकता र हाम्रो दायित्व हो । यही कुरालाई मनन गर्दै मैले स्वतन्त्र रुपमा रही जनताको सेवा गर्ने निर्णय गरेको थिएँ,' वक्तव्यमा उनले भनेका छन्, 'तर, परिवर्तित परिस्थितिमा एक्लै रहनुभन्दा राजनीतिक पार्टीको संगठनमा आवद्ध भई त्यसका नीति, विचार र सिद्धान्तबाट निर्देशित हुँदै त्यसको बलमा गरिने पहलकदमी तथा जनसेवा थप प्रभावकारी हुने निश्कर्षमा म पुगेको छु ।' उनले भनेका छन्, 'मेरो उद्धेश्यसँग मेल खाने नीति, सिद्धान्त र विचार नेपालमा रहेका राजनीतिक दलहरूमध्ये नेपाल कम्युनिष्ट पार्टी एकीकृत समाजवादीमा पाएँ । एकीकृत समाजवादीका नेता कार्यकर्ताको स्वच्छ छवी, मुलुकका लागि केही गरौँ भन्ने धारणा र दृष्टिकोणबाट प्रभावित भई यो पार्टीमा आजैका मितिदेखि आवद्ध हुँदैछु । अब यही पार्टीको मार्ग निर्देशन अनुरुप जनसेवामा सक्रिय रहने सबैमा हार्दिक अनुरोध गर्दछु ।' गुरुङमा नेकपा एकीकृत समाजवादी पार्टीका अध्यक्ष माधवकुमार नेपालले पार्टीमा स्वागत गरेका थिए । उनले मनाङ प्रदेश सभा २ बाट विजयी गराउन भूमिका खेल्ने सबैलाई धन्यवाद पनि दिएका छन्।"
म्यानमार दूतावास अगाडि प्रदर्शन गर्ने दस जना विद्यार्थी पक्राउ,काठमाडौं : ललितपुरको भैंसेपाटीस्थित म्यानमार दूतावास अगाडि प्रदर्शनमा उत्रिएका विद्यार्थीहरूलाई प्रहरीले पक्राउ गरेको छ। म्यानमारमा सरकारविरुद्ध प्रदर्शन गर्ने सात जनालाई मृत्युदण्डको सजाय सुनाएपछि विरोधमा उत्रिएका नेपाल विद्यार्थी संघ सम्बद्ध विद्यार्थीहरूलाई प्रहरीले पक्राउ गरेको हो। निषेधित क्षेत्रमा प्रदर्शन गरेको भन्दै उनीहरूलाई पक्राउ गरिएको प्रहरीले जनाएको छ। म्यानमारको सैनिक अदालतले डागन विश्वविद्यालयका सात जना विद्यार्थीलाई मृत्युदण्डको सजाय सुनाएको थियो। तस्बिर : अभिषेक महर्जन
समानुपातिकतर्फको मतगणना मंगलबार सकिने,"काठमाडौं : यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक प्रणालीतर्फ दुवै संसद्को सबै मतगणना मंगलबार सकिने छ। प्रत्यक्षतर्फको मतगणना सोमबार नै सकिएको छ। निर्वाचन आयोगको सूचना प्रणालीमा प्रविष्ट भएअनुसार प्रतिनिधिसभामा सो प्रणालीतर्फ हालसम्म एक करोड चार लाख ३० हजार चार सय ३९ मतगणना सकिएको छ। सो प्रणालीतर्फ अब स्याङ्जा क्षेत्र नं २, दोलखा र बाजुराको केही मतगणना हुन बाँकी रहेको आयोगका सहायक प्रवक्ता कमल भट्टराईले जानकारी दिए। मतगणनाको परिणाम आइसकेपछि आयोगमा दलहरूले बुझाएको समानुपातिकका उम्मेदवारको बन्दसूचीका आधारमा दलहरूले पाउने सिट सङ्ख्यासहित नाम सिफारिसका लागि आयोगले दलहरूलाई पत्राचार गर्नेछ। सोका लागि दलहरूले प्रतिनिधिसभातर्फ सात दिन र प्रदेशसभातर्फ तीन दिन समय पाउनेछन्।"
"शंकाले मायाको हत्या, छ महिनाअघि फेसबुकमा भएको थियो चिनजान","धनगढीबैतडी : बैतडीको पञ्चेश्वरकी माया लुहार मृत्यु प्रकरणका आरोपीले हत्या स्वीकार गरेका छन्। आइतबार महेन्द्रनगरबाट पक्राउ परेका सशस्त्र प्रहरीका जवान भरतराम कोलीले हत्या स्वीकार गरेको बैतडी प्रहरीले जनाएको छ। बैतडी प्रहरीले उनलाई सोमबार सार्वजनिक पनि गरेको छ। पञ्चेश्वर गाउँपालिका४ फ्याउलीकी २१ वर्षीया माया लुहारको मंसिर १३ गते घाँटी रेटी हत्या गरेको अवस्थामा शव फेला परेको थियो भने उनीसँगै गएकी भदैनी नेहा लुहारको घाँटीमा चक्कु प्रहार गरेको अवस्थामा फेला परेकी थिइन्। प्रहरीलाई दिएको प्रारम्भिक बयानअनुसार माया र भरतबीच गएको स्थानीय निर्वाचनका बेला फेसबुकबाट चिनजान भएको हो। सशस्त्र प्रहरी गण अत्तरीया कैलालीमा प्रारम्भिक तालिममा रहेका भरतलाई मायाले बैशाखमा फेसबुकमा फ्रेन्ट सिक्वेस्ट पठाइन्। दुबै जनाको फेसबुकमा चिनजान भयो। एकै जिल्ला र नजिक गाउँ भएका उनीहरूबीच फेसबुक प्रेम थियो। भरतराम पास आउट भएपछि उनलाई स्थानीय चुनावका बेला बैतडीको पञ्चेश्वरमै खटाइयो। उनी २०७८ सालमा भर्ना भएका र यसैपाली पहिलोपटक दरबन्दीमा परेका जवान हुन्। उनले स्थानीय चुनावभरि बैतडीमा भएर पनि मायालाई भेट्न पाएका थिएनन्। उनको दरबन्दी सशस्त्र प्रहरी बल नेपाल हुल तथा दंगा व्यावस्थापन शिक्षालय पोखरामा पर्यो। चुनावलगत्तै भरत पोखरा गए। उनी पोखरामा गएका बेला मायाले आफ्नो विहे हुने कुरा चलेकाले भरतलाई लैजान भनेकी थिइन्। त्यसपछि भरत मंसिर ७ गते विदामा घर आए। उनी मंसिरको ९ गते घर पुगे। मायालाई फोन र मेसेन्जरमा कुरा गरिरहने भरतलाई भने मायाको फोन ब्यस्त रहेको मन परिरहेको थिएन। त्यो देखेपछि भदै नेहा चिच्याइन्। उनलाई पनि समातेर घाँटीमा चक्कु हाने। उनको घाटीमा अलि काटियो, उनले चक्कु समातेर प्रतिकार गरिन्। चक्कुको विड उनले तानेपछि मेरो हातको औँलाको बीचमा काटियो। अनि चक्कु खोसाखोस हुँदा टुट्यो। अलि अँध्येरो भइसकेका थियो। उनी भाग्न सफल भइन्, प्रहरीलाई दिएको बयानमा भरतले भनेका छन्। उनले बेलाबेला मायालाई फोन कससँग गरेको, कति ब्यस्त राखेको, को थियो फोन गर्ने भनेर प्रश्न गरिरहन्थे। घर आएपछि मंसिर ११ गते उनले पहिलो पटक मायालाई भेटेका हुन्। मायासँग भेट भएपछि उनले फोन खोसेर लगे। भरतले मायाको फोन लगेपछि उनको फेसबुक, ११ गते र १२ गते 'अनलाइन' राखेर विभिन्न ब्यक्तिसँग म्यासेन्जरमा कुरा गरेको प्रहरीले जनाएको छ। मायाको म्यासेन्जर चेक गरेका र उनको म्यासेन्जरबाट कुरा गरेका भरतले अरु केटाहरूसँग पनि कुराकानी भएको, मायाप्रेमका कुरा गरेको देखेर मार्ने योजना बनाएको प्रहरीलाई बयान दिएका छन्। १३ गते मायालाई फोन लैजान बोलाएँ, घरबाटै चक्कु बोकेर लगेको थिएँ। अब मायासँग विहे नगर्ने र आफूलाई धोका दिएको भन्दै रिस उठिरहेको थियो। उनी बोलाएको स्थानमा आइन्। सँगै उनकी भदैनी पनि आइन्। मैले भदैलाई मेरो फोन दिएर अलि टाढा बसेर टाइम पास गर्न भने। केहीबेर मैले क्रस प्रश्नहरू गरेँ। काँधमा हात हालेर कुरा गरेँ। गहिरो प्रेम गर्थे तर धोका दिएजस्तै लागिरहेको थियो। करिब एक घण्टा कुराकानी गरेँ। त्यसपछि खल्तीको चक्कु निकाले र अगाडिबाट घाँटीमा रेटिदिए, भरतको बयान उद्धृत गर्दै प्रहरी स्रोतले भन्यो। त्यो देखेपछि भदै नेहा चिच्याइन्। उनलाई पनि समातेर घाँटीमा चक्कु हाने। उनको घाटीमा अलि काटियो, उनले चक्कु समातेर प्रतिकार गरिन्। चक्कुको विड उनले तानेपछि मेरो हातको औँलाको बीचमा काटियो। अनि चक्कु खोसाखोस हुँदा टुट्यो। अलि अँध्येरो भइसकेका थियो। उनी भाग्न सफल भइन्, प्रहरीलाई दिएको बयानमा भरतले भनेका छन्। भरतको हातको औँलाहरूको बीचमा तीन टाँका पनि लागेको छ। प्रहरीले घटनास्थल शिवनाथ गाउपालिका६ को नेपाल टेलिकमको टावर नजिकै भरतको टोपी र नजिकै टुटेको रगतले लतपतिएको चक्कु बरामद गरेको छ। नजिकै मायाको फोन पनि प्रहरीले फेला पारेको जनाएको छ। मायाको फोन, हत्याका दिन भरतले प्रयोग गरेको टोपी र उसले लगाएको ट्रयाक सुट पनि प्रहरीले बरामद गरेको छ, बैतडीका प्रहरी नायव उपरीक्षक प्रेमबहादुर शाहीले भने। हत्यापछि भागेका भरत दुई दिनसम्म डडेल्धुराको चौतारी होटलमा बसेको पाइएको प्रहरीले जनाएको छ। त्यहाँबाट साथीसँग केही रकम मागेर भारततिर जान खोजेका उनलाई शनिबार कञ्चनपुर प्रहरीले महेन्द्रनगरमा पक्राउ गरेको थियो। भरतले फोन लैजान भनि बोलाएपछि माया र भदैनी नेहा मंसिर १३ गते लुगा सिलाउने बहानामा घटनास्थल गएका थिए। साँझ अबेरसम्म पनि घर नफर्किएपछि दुबैको खोजी भएको थियो। खोजी गर्दा मंसिर १४ गते बुधबार नेहा घाइते अवस्थामा भेटिएकी थिइन् भने मायाको हत्या गरिएको अवस्थामा शिवनाथ६ को नेपाल टेलिकमको टावर नजिकै शव फेला परेको थियो। मृतक मायाका दाजु टिंकुराम लुहारले १५ गते भरतको नाममा किटानी जाहेरी दिएका थिए। मृत माया स्थानीय तहको निर्वाचन र प्रदेश तथा प्रतिनिधिसभा सदस्य निर्वाचनमा म्यादी प्रहरीको रूपमा कार्यरत थिइन्। मुलुकी अपराध संहिता, २०७४ को परिच्छेद १२ को दफा १७७ ज्यान मार्ने नियतले काम गर्न नहुने र परिच्छेद १२ को १८३ ज्यान मार्ने उद्योग गर्न नहुने मुद्दा शीर्षकमा सोमबार जिल्ला अदातलाट १० दिनको म्याद थप गरी अनुसन्धान अघि बढाइएका प्रहरीले जनाएको छ।"
जसपाको निर्णयले प्रदेश १ मा सरकार बनाउन एमालेलाई सकस,"विराटनगर : जनता समाजवादी पार्टीका अध्यक्ष उपेन्द्र यादवको अभिव्यक्तिपछि प्रदेश १ मा सरकार गठनको प्रक्रिया अन्योल बनेको छ। यादवले आइतबार एमालेसँगको चुनावी गठबन्धनले निरन्तरता नपाउने बताएपछि प्रदेश १ मा सरकार गठन अन्योल बनेको हो। एमाले नेतृत्वको गठबन्धन र सत्ता गठबन्धन दुवैले बहुमत पुर्याउने नदेखिएपछि प्रदेश १ को सरकार गठनमा अन्योल उत्पन्न भएको हो। सरकार गठनका लागि यसअघि एमालेलाई बहुमत पुग्ने देखिए पनि अध्यक्ष यादवको अभिव्यक्तिपछि त्यो सम्भावना पनि टरेको छ। समानुपातिकतर्फको मतगणना सम्पन्न भएसँगै प्रदेश १ को पहिलो पार्टी बनेको एमालेका लागि सरकार गठनका निम्त्ति बहुमत पुग्ने देखिएको थियो। संसदीय निर्वाचनमा सबैभन्दा बढी सिट सुरक्षित गरी प्रदेश १ को पहिलो पार्टी बनेको एमालेले आगामी पाँच वर्षको नेतृत्व गर्ने सम्भावना देखिएको थियो। प्रत्यक्षतर्फ २५ र समानुपातिकतर्फ १५ गरी एमाले एक्लैले ४० सिट सुरक्षित गर्दा राप्रपाको ६ र जसपाको १ सिट जोड्दा एमालेलाई सरकार गठनका लागि बहुमत पुग्ने देखिएको थियो। तर, चुनावी गठबन्धनले आगामी दिनमा निरन्तरता पाउने वा नपाउने विषयमा दुईमत देखिएपछि सरकार गठन पनि अन्योफलमा परेको छ। कूल ५६ वटा प्रदेश निर्वाचन क्षेत्र रहेको प्रदेश १ मा ३७ जना प्रदेशसभा सदस्यहरु समानुपातिक पद्धतिबाट निर्वाचित हुने गर्छन्। ९३ सदस्यीय प्रदेशसभामा सरकार गठनका लागि ४७ जना सांसदको समर्थन आवश्यक पर्छ। तर, हालः एमाले नेतृत्वको गठबन्धन र सत्ता गठबन्धन दुवैलाई बहुमत पुर्याउन हम्मेहम्मे परेको छ। प्रत्यक्षमा १७ र समानुपातिकमा १२ गरी २९ सिटमा जित हासिल गरेको नेपाली कांग्रेसलाई पनि बहुमत पुर्याउन थप १ सिटको आवश्यकता परेको छ। निर्वाचनमा कांग्रेसले २९ सिट सुरक्षित गर्दा नेकपा (माओवादी केन्द्र)ले १३ र नेकपा (एकीकृत समाजवादी) ले ४ सिटमा जित हासिल गरेको छ। सत्ता गठबन्धनसँग ४६ जना सांसदको समर्थन छ। यद्यपि, जसपाले भने सत्ता गठबन्धनसँगको सहकार्यमा सरकारमा जाने गृहकार्य गरिरहेको स्रोतको दाबी छ। जसपा सरकारमा सामेल भए सत्ता गठबन्धनलाई बहुमतका लागि ठ्याक्कै ४७ जना सांसदको समर्थन प्राप्त हुने देखिन्छ।"
राजनीतिक अस्थिरता नै विकासको बाधक : नेता सिंह,"काठमाडौं : नेपाली कांग्रेस नेता प्रकाशमान सिंहले नेपालमा राजनीतिक स्थिरता नआएका कारण विकासले गति लिन नसकेको बताएका छन्। सोमबार नेपाल सेतेरियो कराँते केन्द्रीय शाखा डोजोले आयोजना गरेको कार्यक्रममा बोल्दै सिंहले संविधान कार्यान्वयन गर्न आवश्यक ऐनको अभावका कारण विभिन्न सामाजिक, सांस्कृतिक, आर्थिक साथै खेल क्षेत्रको विकासमा सोचेजस्तो प्रगति नभएको बताए। संविधान कार्यान्वयन गर्न तीन तहको सरकारलाई अधिकार सम्पन्न बनाउन पर्ने भए पनि उचित कानुन बनाउन बाँकी रहेकाले जन सेवा प्रवाहमा सोचे जस्तो कार्य गर्न नसकेको बताए। अबको दिनमा आफूले सङ्घीयता कार्यान्वयनका साथै तीन तहको सरकारलाई अधिकार सम्पन्न बनाउनका लागि कानुन निर्माणमा लाग्ने बताए।त्यस्तै उनले समाजमा सकारात्मक ऊर्जा प्रदान गर्न खेल र खेलाडीले खेल्ने भूमिकाको प्रशंसा गरे। सिंहले समग्र खेल क्षेत्रको विकासका लागि आफ्नो तर्फबाट सक्दो प्रयास गर्ने दाबी गरे।"
शिक्षकको माग गर्दा मेयरले विद्यालयबाट निकाले सय विद्यार्थी,"गौशाला : विद्यालयको अनुशासन तोडेर सडक जाम गरि सर्वसाधरणलाई दुःख दिएको भन्दै गौशाला नगरपालिकाका एक सय विद्यार्थी कारवाहीमा परेका छन् । आइतबार सडक जाम गरेर सर्वसधारणलाई दुःख दिने अनुशासनहीन कार्य गरेको भन्दै राष्ट्रिय माध्यमिक विद्यालय नवराजपुरले कक्षा ९ र १० मा अध्ययनरत करिब एक सय जना विद्यार्थीलाई कारवाही गरेको हो। विद्यार्थीका अभिभावकलाई विद्यालयमै बोलाएर मेयर डादीपेन्द्र महतोले अनुशासनको हकमा कारवाही गरिएको विद्यालयका प्रधानाध्यापक शुभकरण यादवले बताए । विद्यार्थीहरुले शिक्षकको माग गर्दै औरहीगौशाला सडक खण्डमा टायर बाल्दै चक्का जाम गरी प्रदर्शन गरेका थिए । असारमै नगरपालिबाट भर्ना गरिएका ४ जना करारका शिक्षकको समयावधि सकिएपछि विद्यालयमा पठनपाठन प्रभावित हुँदै आएको थियो । नगरपालिकाले अन्य ठाउँमा शिक्षक पठाएर भएपनि पठन पाठन गराउँदै आएको नगरपालिकाको कार्यालयले जनाएको छ । शिक्षक अभावमा पठनपाठन प्रभावकारी नभएपछि विद्यार्थी नियमित रुपमा स्कुलमै शिक्षक भर्ना गर्न मेयर महतोसँग माग गरेका थिए । मेयर महतो तीन दिनभित्र शिक्षक पठाउने विद्यार्थीहरुलाई आश्वासन दिएको थियो । तर, विद्यार्थी अरुको उस्काहटमा लागेर टायर बालेर सडक जाम गरेपछि कारवाही गरिएको मेयर महतोले बताए। मेयर महतोले भने, चुनावको आचारसंहिता लागेकाले शिक्षक भर्ना प्रक्रिया रोक्नु परेको थियो । त्यसैले ढिलो भयो । ५७ पदका लागि आह्वान गरिएको ५ सय बढी शिक्षकले परीक्षा दिएका थिए । त्यसको नतिजा सार्वजनिक गर्न समय लाग्यो । अब छिट्टै शिक्षक स्कुलमा पठाउँछौं । विद्यालयको अनुशासन तोडेका कक्षा ९ र १० का विद्यार्थीलाई एक हप्ताका लागि निष्काशन गरिएको मेयर महतोले बताएका छन् । अभिभावले बच्चाहरुलाई संस्कार नसिकाएसम्म गुणस्तरीय शिक्षा दिन नसक्ने उनले भनाइ छ।"
दोलखामा एमालेका शिवाकोटीलाई पराजित गर्दै सत्ता गठबन्धनका गंगा कार्की विजयी,काठमाडौं : दोलखाबाट प्रतिनिधि सभा सदस्यमा सत्ता गठबन्धनका उम्मेदवार विजयी भएका छन्। एमालेका उम्मेदवारलाई पराजित गर्दै नेकपा माओवादी केन्द्रका उम्मेदवार गंगा कार्की ३१७ मतान्तरले विजयी भएका हुन्। कार्कीले ३६ हजार ७९९ मत ल्याउँदा उनका निकटतम् प्रतिद्वन्द्वी एमालेका बालकृष्ण शिवाकोटीले ३६ हजार ४८२ मत ल्याएका छन्। यसैगरी राष्ट्रिय स्वतन्त्र पार्टीका उम्मेदवार जगदीश खरेलले ३ हजार ७९३ मत ल्याउँदा राप्रपाका विजय खड्काले १ हजार ५६१ मत प्राप्त गरेका छन्। दोलखामा सत्ता गठनब्धनले बुथ कब्जा गरेको उजुरी परेपछि निर्वाचन आयोगले केहि मतदान केन्द्रमा भने मंसिर १५ गते पुन: मतदान गरेको थियो। समानुपातिक मतपेटीकामा परेका प्रत्यक्षतर्फको मत गणना गर्ने सर्वदलीय निर्णय भएकाले मतान्तरको अंकमा भने फरक पर्न सक्ने जनाइएको छ।
"कांग्रेस नेतृत्वको गठबन्धनलाई निरन्तरता दिने सहमति, संयुक्त विज्ञप्ति आउँदै","काठमाडौं : सत्ता गठबन्धनको बैठकले यही गठबन्धनलाई निरन्तरता दिने सहमति गरेको छ। बालुवाटारमा सोमबार बसेको बैठकले नेपाली कांग्रेस नेतृत्वको गठबन्धनलाई निरन्तरता दिने सहमति गरेको हो। गठबन्धन दलहरूले आजै संयुक्त विज्ञप्ति जारी गर्ने बताइएको छ। कांग्रेसका वरिष्ठ नेता रामचन्द्र पौडेलले यही गठबन्धनलाई निरन्तरता दिने सहमति भएको बताए। 'यही गठबन्धनलाई निरन्तरता दिने सहमति भएको छ। गठबन्धन दलहरूले केहीबेरमै संयुक्त विज्ञप्ति जारी गर्दैछ,' सञ्चारमाध्यमसँग उनले भने। माओवादी केन्द्रको पदाधिकारी बैठकले अन्य विकल्पमा पनि छलफल गर्ने निर्णय गरेपछि कांग्रेस सशंकित बनेको नेताहरुको भनाइ छ। पहिलो दल बनेको कांग्रेसले सत्ता समीकरणकै विषयमा छलफल गर्न आज गठबन्धन दलहरूको बैठक डाकेको हो। बैठकमा नेपाली कांग्रेसबाट वरिष्ठ नेता रामचन्द्र पौडेल, पार्टी उपसभापति पूर्णबहादुर खड्का र सञ्चार तथा सूचना प्रविधिमन्त्री ज्ञानेन्द्रबहादुर कार्की सहभागी थिए। त्यस्तै माओवादीबाट अध्यक्ष पुष्पकमल दााहल प्रचण्ड र नारायणकाजी श्रेष्ठ, नेकपा एकीकृत समाजवादीबाट अध्यक्ष माधवकुमार नेपाल र महासचिव बेदुराम भुसाल सहभागी छन् भने जनमोर्चाबाट दुर्गा पौडेल सहभागी थिए।"
निर्वाचनको समीक्षा गर्न गठबन्धनका शीर्ष नेताको बैठक बस्दै,"काठमाडौं : प्रतिनिधिसभा र प्रदेशसभा सदस्यको निर्वाचनपछिको समग्र अवस्थाका बारेमा छलफल गर्न पाँच दलीय सत्ता गठबन्धनको बैठक बस्दैछ। प्रधानमन्त्री निवास बालुवाटरमा आज दिउँसो ३ बजे बस्ने बैठकमा निर्वाचन परिणामको समीक्षालगायत विषयमा छलफल हुने नेकपा (एकीकृत समाजवादी)का महासचिव बेदुराम भुसालले जानकारी दिए। गठबन्धनका शीर्ष नेतासहितको बैठकका नयाँ सरकार गठनबारेमा समेत छलफल हुने बताइएको छ। पाँच दलीय गठबन्धनमा हाल नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), लोकतान्त्रिक समाजवादी पार्टी नेपाल र राष्ट्रिय जनमोर्चा छन्। यही मङ्सिर ४ गते सम्पन्न निर्वाचनमा प्रतिनिधिसभाको प्रत्यक्षतर्फ कांग्रेसले ५७ र माओवादी केन्द्रले १८ स्थानमा विजयी भएका छन्। यस्तै एकीकृत समाजवादी १०, लोकतान्त्रिक समाजवादी पार्टीले ४, राष्ट्रिय जनमोर्चा एक स्थानमा विजयी भएका छन्। यसअघि कांग्रेस, माओवादी केन्द्र र एकीकृत समाजवादीका शीर्ष नेताले गठबन्धनकै नेतृत्वमा आगामी नयाँ सरकार बनाउने सम्बन्धमा विभिन्न चरणमा छलफल गरिसकेको बताएका छन्।"
"प्रदेश सभामा प्रत्यक्षतर्फ कांग्रेसको १११, एमालेको ९१ सिट","काठमाडौं: सातवटै प्रदेश सभाको ३३० निर्वाचन क्षेत्रको प्रत्यक्षतर्फको परिणाम सार्वजनिक भएको छ। प्रदेश सभाको प्रत्यक्षतर्फ नेपाली कांग्रेस चार र नेकपा एमाले दुई प्रदेशमा ठूलो दल बनेका छन्। मधेस, बागमती, गण्डकी र सुदूरपश्चिम प्रदेशमा कांग्रेस पहिलो पार्टी बन्दा एमाले प्रदेश नं १ र लुम्बिनी प्रदेशमा पहिलो बनेको छ । कर्णाली प्रदेशमा प्रत्यक्षतर्फ कांग्रेस र नेकपा (माओवादी केन्द्र) समान ९९ स्थानमा विजयी भएको छ। प्रदेश सभामा १११ स्थानमा विजयी हुँदै नेपाली कांग्रेस ठूलो दल बनेको छ । नेकपा (एमाले)ले ९१, नेकपा (माओवादी केन्द्र)ले ५४, नेकपा (एकीकृत समाजवादी) ले १५, राष्ट्रिय प्रजातन्त्र पार्टी र जनता समाजवादी पार्टी नेपालले ११११, लोकतान्त्रिक समाजवादी पार्टीले नौ, जनमत पार्टी र नागरिक उन्मुक्ति पार्टीले सातसात तथा नेपाल मजदुर किसान पार्टी र हाम्रो स्वाभिमान पार्टीले एकएक स्थानमा जित हासिल गरेका छन् । प्रदेशसभामा १२ स्वतन्त्र उम्मेदवार विजयी भएको निर्वाचन आयोगले जनाएको छ। प्रदेश नं १ को प्रत्यक्षतर्फको ५६ सिटमा कांग्रेस १७, एमाले २५, माओवादी केन्द्र नौ र एकीकृत समाजवादी दुई तथा मधेस प्रदेशको ६४ सिटमा कांग्रेस १३, एमाले १५, जसपा नौ, लोसपा सात, जनमत पार्टी छ, माओवादी केन्द्र र एकीकृत समाजवादी चारचार स्थानमा विजयी भएका छन् । मधेस प्रदेशसभामा छ स्वतन्त्र उम्मेदवार विजयी भएका छन् । बागमती प्रदेशसभाका ६६ सिटमा कांग्रेस २५, माओवादी केन्द्र १४, एमाले १३, राप्रपा सात, एकीकृत समाजवादी पाँच तथा नेमकिपा र हाम्रो नेपाली पार्टी एकएक स्थानमा तथा गण्डकी प्रदेशसभाका ३६ सिटमा कांग्रेस १८, एमाले १२, माओवादी पाँच र एक स्वतन्त्र उम्मेदवार विजयी भएका छन् । लुम्बिनी प्रदेशसभाका ५२ क्षेत्रमा एमाले १८, कांग्रेस १७, माओवादी पाँच, राप्रपा, जसपा, लोसपा र नागरिक उन्मुक्ति पार्टी दुईदुई, जनमत पार्टी एक तथा तीन स्वतन्त्र उम्मेदवार निर्वाचित भएका छन् । कर्णाली प्रदेशसभाका २४ सिटमा कांग्रेस र माओवादी नौनौ, एमाले पाँच र स्वतन्त्र एक तथा सुदूरपश्चिम प्रदेशसभाका ३२ क्षेत्रमा कांग्रेस १२, माओवादी केन्द्र आठ, नागरिक उन्मुक्ति पार्टी पाँच, एमाले र एकीकृत समाजवादी तीनतीन तथा एक स्वतन्त्र उम्मेदवार विजयी भएका छन्।"
यी हुन् प्रतिनिधि सभामा प्रत्यक्ष निर्वाचित १६५ सांसद,"काठमाडौंः प्रतिनिधि सभा र प्रदेश सभा निर्वाचन प्रत्यक्षतर्फ सबै निर्वाचन क्षेत्रको मतपरिणाम सार्वजनिक भएको छ । सार्वजनिक परिणामअनुसार प्रत्यक्ष निर्वाचनमा नेपाली कांग्रेस पहिलो दल बनेको छ। निर्वाचन आयोगका अनुसार प्रतिनिधि सभाका १६५ निर्वाचन क्षेत्रमध्ये सबैभन्दा धेरै ५७ निर्वाचन क्षेत्रमा जित हासिल गरेर कांग्रेस प्रत्यक्षतर्फ पहिलो दल बनेको छ। यस्तै, नेकपा एमाले ४४ सिटसहित दोस्रो दल बनेको छ । नेकपा माओवादी केन्द्र १८ सिटसहित तेस्रो दल बनेको छ। यसैगरी नेकपा एकीकृत समाजवादी पार्टीले १० सिट, राष्ट्रिय प्रजातन्त्र पार्टी र राष्ट्रिय स्वतन्त्र पार्टीले ७७ क्षेत्र जितेका छन् । लोकतान्त्रिक समाजवादी पार्टीले ४ र नागरिक उन्मुक्ति पार्टीका उम्मेदवार ३ क्षेत्र निर्वाचित भएका छन् । जनमत पार्टी, राष्ट्रिय जनमोर्चा र नेपाल मजदुर किसान पार्टीले ११ सिट जितेका छन्। यसैगरी स्वतन्त्रले ५ क्षेत्रमा जित हासिल गरेको छ। कुन दलबाट को को सांसद बने ? नेपाली कांग्रेस१ शेरबहादुर देउवा २ योगेश गौचन थकाली ३ मोहन आचार्य ४ टेकबहादुर गुरुङ५ राजेन्द्रबहादुर केसी६ प्रकाशमान सिंह७ हृदयराम थामी८ उदयसमशेर जवरा९ सन्तोष चालिसे१० गगन थापा ११ प्रदीप पौडेल१२ रमेश रिजाल१३ शंकर भण्डारी१४ रामहरि खतिवडा१५ रमेश लेखक१६ विश्वप्रकाश शर्मा१७ अजयकुमार चौरसिया १८ पुष्पबहादुर शाह१९ दीलेन्द्र बडु२० विरबहादुर वलायर२१ खमबहादुर गर्बुजा२२ राजेन्द्र बजगाइँ२३ दुर्लभ थापा क्षेत्री२४ दीक्पालकुमार शाही२५ एनपी साउद२६ रामचन्द्र पौडेल२७ श्यामकुमार घिमिरे२८ किशोरसिंह राठौर २९ शशांक कोइराला३० देवप्रसाद तिमल्सेना३१ रामनाथ अधिकारी३२ दिनेशकुमार यादव३३ विष्णुकुमार कार्की३४ पूर्णबहादुर खड्का३५ मोहनबहादुर बस्नेत३६ दीपक गिरी३७ संजयकुमार गौतम३८ रामकृष्ण यादव३९ विनोदकुमार चौधरी४० डाशेखर कोइराला४१ डिल्लीराज पन्त४२ चन्द्र भण्डारी४३ राजु थापा४४ सुनील शर्मा४५ दीपक खड्का४६ अर्जुननरसिंह केसी४७ सीता गुरुङ४८ ऐनबहादुर शाही४९ सुरेन्द्रराज आचार्य५० तेजुलाल चौधरी५१ महेन्द्रराय यादव ५२ पूर्णबहादुर तामाङ ५३ डिगबहादुर लिम्बू५४ नारायण खड्का५६ धनराज गुरुङ५७ बद्री पाण्डे नेकपा एमाले १ केपी शर्मा ओली२ कृष्णगोपाल श्रेष्ठ३ अम्बर रायमाझी४ प्रेमबहादुर महर्जन५ योगेश भट्टराई६ गोकर्ण विष्ट७ देवराज घिमिरे८ राजकुमार गुप्ता ९ सुर्य थापा क्षेत्री१० महेशकुमार वर्तौला११ टोपबहादुर रायमाझी१२ पृथ्विसुव्वा गुरुङ१३ विद्या भट्टराई१४ बासुदेव घिमिरे१५ पदम गिरी१६ मानवीर राई१७ लालबहादुर साँवा१८ राजेन्द्रकुमार राई१९ रामशंकर यादव२० सुर्यप्रसाद ढकाल२१ बलराम अधिकारी२२ तारा लामा तामाङ२३ बसन्तकुमार नेम्वाङ२४ हरिप्रसाद उप्रेती२५ दामोदर भण्डारी२६ जुलीकुमारी महतो२७ अच्युतप्रसाद मैनाली२८ दामोदर पौडेल वैरागी२९ मनबहादुर गुरुङ३० ज्वालाकुमारी शाह३१ गोकुल बाँस्कोटा३२ लीलानाथ श्रेष्ठ३३ ठाकुर गैरे३४ नारायणप्रसाद आचार्य३५ ऋषीकेश पोखरेल३६ राजकुमार गुप्ता३७ बलराम अधिकारी३८ मंगलप्रसाद गुप्ता३९ सुवासचन्द्र नेम्बाङ४० लक्ष्मी महतो कोइरी४१ छवीलाल विश्वकर्मा ४२ महेश बस्नेत४३ भगवती चौधरी४४ रघुवीर महासेठ नेकपा माओवादी केन्द्र १ पुष्पकमल दाहालप्रचण्ड २ पूर्णबहादुर घर्ती३ देवेन्द्र पौडेल४ वर्षमान पुन५ माधव सापकोटा६ शक्तिबहादुर बस्नेत७ राजन दाहाल८ रेखा शर्मा९ रामकुमार राई१० अमनलाल मोदी११ सुदन किराँती१२ जनार्दन शर्मा१३ महेन्द्रबहादुर शाही१४ सुर्यमान तामाङ दोङ१५ हितबहादुर तामाङ१६ छिरीङ डम्डुल लामा भोटे१७ महिन्द्रराय यादव१८ गंगा कार्की राष्ट्रिय स्वतन्त्र पार्टी १ गणेश पराजुली२ विराजभक्त श्रेष्ठ३ सोविता गौतम४ शिशिर खनाल५ तोसिमा कार्की६ रवी लामिछाने७ हरि ढकाल नेकपा एकीकृत समाजवादी १ माधवकुमार नेपाल२ शेरबहादुर कुँवर३ किसान श्रेष्ठ४ अम्मरबहादुर थापा५ प्रेमबहादुर आले६ भानुभक्त जोशी७ प्रकाश ज्वाला८ धनबहादुर बुढा९ राजेन्द्र पाण्डे१० मेटमणि चौधरी राष्ट्रिय प्रजातन्त्र पार्टी १ धवलशमशेर जवरा२ ज्ञानेन्द्र शाही३ दीपकबहादुर सिंह४ राजेन्द्रप्रसाद लिङदेन् ५ ध्रुवबहादुर प्रधान६ विक्रम पाण्डे७ दीपक बोहोरा जनता समाजवादी पार्टी १ प्रदीप यादव२ नवलकिशोर शाह३ विरेन्द्रप्रसाद महतो४ राजकिशोर यादव५ रामसहायप्रसाद यादव६ दीपक कार्की७ अशोक राई नागरिक उन्मुक्ती पार्टी १ गंगाराम चौधरी२ रञ्जना श्रेष्ठ चौधरी३ अरुणकुमार चौधरी राष्ट्रिय जनमोर्चा १ चित्रबहादुर केसी जनमत पार्टी १ सिके राउत लोकतान्त्रिक समाजवादी पार्टी १ महन्थ ठाकुर २ सर्वेन्द्रनाथ शुक्ल३ रामप्रकाश चौधरी४ शरदसिंह भण्डारी नेपाल मजदुर किसान पार्टी १ प्रेम सुवाल स्वतन्त्र उम्मेदवार १ लालवीर चौधरी२ योगेन्द्र मण्डल३ प्रभु शाह४ अमरेशकुमार सिंह५ किरणकुमार शाह"
मेडिकल काउन्सिलको सदस्यबाट डातोसिमा कार्कीले दिइन् राजीनामा,"काठमाडौंः प्रतिनिधिसभा सदस्यमा निर्वाचित भएपछि डातोसिमा कार्कीले नेपाल मेडिकल काउन्सिलको सदस्य पदबाट राजीनामा दिएकी छन् । कार्कीले आइतबार काउन्सिल पुगेर राजीनामा पत्र बुझाएकी हुन् । काउन्सिलका रजिष्ट्रार डा कृष्ण अधिकारीले डाकार्कीको राजीनामा प्राप्त भएको पुष्टि गरे । अधिकारीले अन्नपूर्णसँग भने, हामीकहाँ राजीनामा पत्र प्राप्त भएको छ । उहाँले दिनुभएको राजीनामा बारे स्वास्थ्य मन्त्रालयलाई जानकारी गराउँछौं ।' कार्की ललितपुर३ मा राष्ट्रिय स्वतन्त्र पार्टीबाट निर्वाचित भएकी थिइन् ।"
"प्रत्यक्षतर्फ संघ र प्रदेशमा कांग्रेस पहिलो दल, कसले कति सिट जिते ?","काठमाडौं : प्रतिनिधिसभाका १६५ र प्रदेशसभाका ३३० वटै निर्वाचन क्षेत्रको अन्तिम मतपरिणाम सार्वजनिक भएको छ। यही मङ्सिर ४ गते देशभर एकै चरणमा प्रतिनिधिसभा र प्रदेशसभा सदस्य निर्वाचन सम्पन्न भएको थियो । निर्वाचन आयोगका अनुसार प्रतिनिधिसभाका १६५ निर्वाचन क्षेत्रमध्ये सबैभन्दा बढि ५७ निर्वाचन क्षेत्रमा जित हासिल गरेर नेपाली कांग्रेस प्रत्यक्षतर्फ पहिलो दल बनेको छ। यस्तै, नेकपा एमालेले ४४ सिट हात पारेर दोस्रो पार्टी बनेको छ। नेकपा माओवादी केन्द्रले १८ सिट जितेर तेस्रो दल बनेको छ। यसैगरी प्रत्यक्षतर्फ प्रतिनिधिसभामा नेकपा एकीकृत समाजवादी पार्टीले १० सिट,राष्ट्रिय प्रजातन्त्र पार्टी र राष्ट्रिय स्वतन्त्र पार्टीले ७७ स्थानमा जित हासिल गरेका छन्। लोकतान्त्रिक समाजवादी पार्टीले ४ र नागरिक उन्मुक्ति पार्टीले ३ स्थानमा विजयी भएका छन्। जनमत पार्टी, राष्ट्रिय जनमोर्चा र नेपाल मजदुर किसान पार्टीले ११ सिट जितेका छन्। यसैगरी स्वतन्त्रले ५ स्थानमा जित हासिल गरेको छ। प्रतिनिधिसभामा एक सय ६५ प्रत्यक्ष र ११० जना समानुपातिक निर्वाचन प्रणालीबाट निर्वाचित हुने व्यवस्था छ। प्रत्यक्षतर्फ प्रदेशसभामा पनि नेपाली कांग्रेस पहिलो दल बन्न सफल भएको छ। सातवटै प्रदेशका ३३० प्रदेशसभा निर्वाचन क्षेत्रमध्ये ११३ स्थानमा जितेर कांग्रेस पहिलो दल बनेको हो। यस्तै, नेकपा एमाले ९१ सिट जितेर दोस्रो दल बनेको छ। माओवादी केन्द्रले ५३ सिट जितेर तेस्रो दल बनेको छ। एकीकृत समाजवादी पार्टी १५ सिट जितेको छ। जनता समाजवादी पार्टी र राष्ट्रिय प्रजातन्त्र पार्टीले ११११ स्थानमा जित हासिल गरेको छ। लोकतान्त्रिक समाजवादी पार्टीले ९,जनमत पार्टी र नागरिक उन्मुक्ति पार्टीले ७७, हाम्रो नेपाली पार्टीले १ र स्वतन्त्रले १२ सिट हासिल गरेको छ।"
खुमलटारमा प्रचण्ड र गृहमन्त्री खाणबीच भेटवार्ता,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड र गृहमन्त्री बालकृष्ण खाणबीच भेटवार्ता भएको छ। प्रचण्ड निवास खुमलटारमा भएको भेटमा समसामयिक राजनीतिक विषयमा छलफल भएको हो। पाँच दलीय गठबन्धनलाई निरन्तरता दिनेबारे छलफल भएको र दुबै नेता गठबन्धनलाई निरन्तरता दिन सकारात्मक रहेको खुमलटार स्रोतले बतायो। मंसिर ४ गते भएको निर्वाचनमा गठबन्धन गरेर निर्वाचनमा लडेका दलहरू पाँच वर्षसम्मै गठबन्धनकै माध्यमबाट मुलुकको विकास गर्न एकजुट भएर लाग्नेबारे कुराकानी भएको थियो।
विद्यालयको निरीक्षण गर्दै लेखीले भने हाम्रा विद्यालयहरूमा सुधारको खाँचो छ,"सप्तरी : मधेस प्रदेशसभामा निर्वाचित एमाले नेता राजकुमार लेखीले शैक्षिक क्षेत्र उकास्ने अभियानअन्तर्गत विद्यालयहरूको निरीक्षण गरेका छन्। सप्तरी क्षेत्र नं १ बाट साक्षर अभियानमा जुटेका उनले मध्यनन्द, विशेश्वर वैरागी र गोबर्द्धन विद्यालयको निरीक्षण गरे। निरीक्षणपछि उनले विद्यालयहरूको अवस्था नाजुक रहेको बताए। उनले केही स्कुलको व्यवस्थापन राम्रो देखिए पनि अस्तव्यस्त रहेको बताए। 'हाम्रा विद्यालयहरूलाई अब सुधार गर्दै लैजानुपर्छ। विद्यालयमा जबसम्म राम्रो वातावरण हुँदैन। तबसम्म विद्यार्थी आकर्षित हुन सक्दैनन्,' निरीक्षणपछि उनले भने। स्थानीय जनप्रतिनिधिसहित उनले विद्यालयको अवलोकन र निरीक्षण अभियानलाई तीव्रता पारेका छन्। उनले सप्तरीसहित मधेस प्रदेशको साक्षरता दर एकदमै न्युन रहेको भन्दै त्यसलाई सुधार गर्ने अभियानमा जुटेको बताए। केही दिनअघि मात्रै उनले सरोकारवालाहरूसँग शैक्षिक क्षेत्रको सुधारका विषयमा अन्तर्क्रिया गरेका थिए। 'मधेस प्रदेशको प्रतिनिधिका रुपमा निर्वाचित भएसँगै यहाँका मुद्दा उठान र कार्यान्वयन गराउने दायित्व मैले लिनुपर्छ। त्यही दायित्व नर्वाह गर्नका निम्ति मैले शिक्षा क्षेत्रबाट सुरुवात गरेको हुँ,' लेखीले भने। मधेस प्रदेशको साक्षरता जम्मा ६५ प्रतिशत रहेको छ। त्यसमा पनि सप्तरी क्षेत्र नं १ को जम्मा ५५ प्रतिशत रहेको लेखीले बताए। 'हाम्रो क्षेत्रमा यतिका न्युन साक्षरता हुनु दुःखद कुरा हो। अब पनि यसतर्फ ध्यान नदिने हो भने भोलिका पुस्ताले हामीलाई सराप्नेछन्,' उनले भने। उनले सप्तरीसहित प्रदेशकै शैक्षिक स्तर उकास्ने योजनासमेत प्रस्तुत गरेका छन्। उनले विद्यार्थी भर्ना अभियानदेखि विद्यालयको गुणस्तर, अनुगमन र निरन्तर प्रशिक्षणको व्यवस्था मिलाउनुपर्ने बताए। उनले राम्रो विद्यालयलाई पुरस्कृत गर्नेदेखि विपन्न परिवारलाई प्रोत्साहन भत्ता उपलब्ध गराउने नीति लिनुपर्ने बताए। गुणस्तरीय शिक्षा प्रदान गर्न विज्ञान प्रयोगशाला, कम्प्युटर ल्याब र सूचना प्रविधिमा जोड दिनुपर्ने उनको भनाइ छ। उनले प्राविधिक शिक्षातर्फ पनि जोड दिनुपर्ने बताए। 'यतिले मात्र पुग्दैन। शिक्षामा विज्ञहरुको समूह निर्माण गर्ने, शिक्षण पेसालाई अझै सम्मानित बनाउने, विद्यालयका समस्याहरूबारे नियमित अनुगमन र अन्तर्क्रियाहरू गर्न आवश्यक छ। यसका लागि मैले पहलकदमी लिनुपर्छ,' उनले भने।"
"सेयर बजार राताम्मे, नेप्से परिसूचक २४ अंकले घट्यो","काठमाडौं : नेप्से परिसूचक आज दोहोरो अंकले घटेको छ। सूचक २४४६ अंकले घटेर १९३८७६ विन्दुमा अडिएको छ। सेन्सेटिभ इण्डेक्स १३५ प्रतिशतले घट्यो। अघिल्लो कारोबार दिन आइतबार नेप्से परिसूचक २१६ अंकले घटेर १९६३२२ विन्दुमा पुगेको थियो। कारोबार रकम भने आइतबारको तुलनामा वृद्धि भएको छ। यसदिन १ अर्ब ६७ करोड ४ लाख ५५ हजार ३४ रुपैयाँको सेयर कारोबार भयो। आज २४० कम्पनीको ४१ लाख २७ हजार २८६ कित्ता सेयर खरिदविक्री भयो। सयपत्री हाइड्रो पावर, एनआईसी एसिया सेलेक्ट फन्ड,ग्लोबल आईएमई ब्यालेन्स फन्ड, नारायणी डेभलपमेन्ट बैंक, केबीएल डेबेन्चर २०८६ कमाउनेमा शीर्ष पाँचभित्र पर्न सफल भएका छन्। कारोबारमा आएका १३ वटै समूहको सूचक नकारात्मक देखिएको छ। यसदिन फाइनान्स समूहको सूचक सर्वाधिक २२८ प्रतिशतले घट्यो। मनु एन्ड प्रोको २३७ प्रतिशतले सूचक ओरालो लाग्दा डेभलपमेन्ट बैंक,होटल्स एन्ड टुरिजम, हाइड्रोपावर, इन्भेस्टमेन्ट,लाइफ इन्स्योरेन्स, माइक्रो फाइनान्स, ननलाइफ इन्स्योरेन्स, अदर्श र ट्रेडिङ समूहको सूचक १ प्रतिशत बढिले घट्यो। कारोबार रकमका आधारमा रिद्धि पावर शीर्षस्थानमा रह्यो। सो कम्पनीको ३० करोड ८३ लाख रुपैयाँ बराबरको सेयर कारोबार भयो। २० करोड २३ लाख रुपैयाँको सेयर कारोबार गरी शिवम् सिमेन्ट दोस्रो स्थानमा रह्यो।"
"दोलखामा एमालेका बालकृष्ण शिवाकोटी अघि बढे, ३० मतले पछि परे कार्की",काठमाडौं : दोलखामा एमालेका उम्मेदवार बालकृष्ण शिवाकोटीले पुन : अग्रता लिएका छन्। पछिल्लो मत परिणाम अनुसार प्रतिनिधि सभाका उम्मेदवार शिवाकोटीले ३३ हजार ९३९ मत ल्याएका हुन्। उनका प्रतिस्पर्धी सत्ता गठबन्धनका उम्मेदवार गंगा कार्कीले ३३ हजार ९०९ मत पाएका हुन् । पछिल्लो समय शिवाकोटीले मतान्तर घटाउँदै लगेका थिए। एमालेका शिवाकोटी र माओवादी केन्द्रका कार्कीको मतान्तर ३० रहेको छ। यसैगरी राष्ट्रिय स्वतन्त्र पार्टीका उम्मेदवार जगदीश खरेलले ३५५० मत ल्याउँदा राप्रपाका विजय खड्काले १४९३ मत प्राप्त गरेका छन्। मतगणना जारी रहेको छ। एमालेका शिवाकोटी र माओवादी केन्द्रका कार्कीको मतान्तर १ हजार ९२६ रहेको छ।
रित्ता कम्युनिस्ट,"चरित्र दुई चीजको नतिजा हो, एउटा मनोगत प्रवृत्ति अनि अर्को यसैमा बितिरहेको समय। नेपाली राजनीति अझ वाम राजनीतिमा पछिल्लो दशक ठ्याक्कै मेल खान्छ अमेरिकी लेखक एल्बर्ट हबर्डको कहावत। २०७० को निर्वाचनले बलियो बनाएको नेकपा एमाले २०७४ को संघ र प्रदेश निर्वाचनमा एक्लै उठेको भए पनि सामान्य बहुमत आउँथ्यो भन्ने धेरैको अनुमान थियो। ३४ लाख भन्दा बढी समानुपातिक मत पाएको अवस्था थियो। र, यही रफ्तारमा एमालेलाई दौडाउन सकेको भए २०७९ मा उसको दुईतिहाइको बहुमत आउन सक्थ्यो भन्ने अड्कलहरू पनि थिए। तर भइदियो उल्टो। पाँचवर्षअघि दुई तिहाइ बहुमतको लोभमा माओवादीसँग सहकार्य भयो। यतिखेर चैँ प्रतिगामी र पश्चगमन धुकधुकीका शक्तिहरूसँग सहकार्य गरेर निर्वाचनमा जानु पर्यो। यो उल्टो यात्रा समग्र वामपन्थी राजनीतिको स्खलनको उग्र गति थियो, वाणी र वचनहरू अनेक भए पनि। नेपाल कम्युनिष्ट पार्टी विभाजन भएर अदालतले नेकपा एमाले र नेकपा माओवादी केन्द्र बनाइदिएपछि समाजवादी नेता घनश्याम भूसालले लेख्नु भएको थियो, खरानीबाट बौरिने अवसर। तर गठबन्धन सरकारलाई परमादेशी सरकारको आरोप लगाएर आफू चैँ अदालतबाट छुट्टिएको विषय लुकाउने नेकपा एमाले नेतृत्वलाई यो कुरा असाध्यै अपानवायु सावित भयो। नेपोलियन बोनापार्टको शब्दकोषमा असम्भव भन्ने शब्दावली नै छैन भन्ने इतिहासमा पढिए झैँ नवौँ महाधिवेशनबाट अध्यक्ष चयनपछि पछाडि फर्कन जरुरी नठानेका एमाले अध्यक्ष केपी शर्मा ओलीले कहीँ कतै भूल पो भयो कि, केही त्रुटि पो झुक्किएर भयो कि अथवा थोरै मात्र पनि समीक्षित हुन आवश्यक थियो भन्ने समेत नठानेका बेला समाजवादी आवरणका अरु वरियताका नेताहरूसमेत अध्यक्षसँग चुईँक्क बोल्न नसक्ने अवतारमा रुपान्तरित हुँदा नेकपा एमाले पाँचै वर्षमा नराम्ररी पछारिएको छ। टन्नै समानुपातिक मत छ, यो मतले दोस्रो पार्टी भइएको छ भन्ने घमण्डको मण्डीले तत्कालको राजनीतिक ठण्डी त कटाउन सएिएला। तर पाँच वर्षमा एमालेले गुमाएका प्रत्यक्ष अवसर समीक्षा गर्ने हो भने फुटदेखि ओलीमय एकाकार एमालेको पनि यो हालत बनाउने काममा अरु कसैको दोष जति होला, अध्यक्षको दोष सबैभन्दा बढी प्रतिशत छ भन्न ढिलो भइसकेको छ। त्यति ठूलो जनमत भएको एमालेमा नयाँ नेतृत्व अनुमोदनसँगै हिँडेको उल्टो हिँडाइले कयौँ नेताहरू यसपटक राजनीतिक दाउबाट छेउ लागेका छन्। कतै कांग्रेसका बागी, कतै राजतन्त्र पक्षधर राप्रपा, कतै छुट्टै मधेसको मुद्दा उठाउने सिके राउत बोक्नु पर्ने बाध्यता छ। कतै राप्रपा नेपालका अध्यक्षलाई नै सूर्य चिन्ह दिएर मैदानमा पठाउँदा एमालेले भन्ने गरेको जनताको बहुदलीय जनवाद लगातार स्खलन भइरहेको पक्ष एमालेले कहिल्यै पनि समीक्षा गर्दैन। बरु चोइटिएर गएको शक्तिले कुनै असर पारेको छैन र त्यो अस्तित्वमा पनि रहँदैन भन्दाभन्दै पार्टीर्म रहेका डा भीम रावल, घनश्याम भूसालजस्ता नेतृत्वलाई पनि पाखा पारिँदा क्षति त भयो नै, पार्टीकै पदाधिकारीहरू पनि निर्वाचनमा नराम्ररी पराजित हुँदा कतै सिके राउत, कतै राजेन्द्र लिङदेन र दीपक बोहोरालाई बधाईको किस्ती दिन भ्याइनभ्याइमा छ त कतै उपेन्द्र यादव र कमल थापा हारको भार बहन गर्दै एकनाथ ढकालजस्ता विवादित धर्मभिरु राजनीतिक अनुहारलाई एमाले लेपन लगाएर माननीयको कोट लगाइदिनु पर्ने बाध्यतामा एमाले छ। कोलिन पावेलले भनेका छन्, कुनै ठूलो उपलब्धी हासिल गर्नु छ भने कार्यशैली र आचरण सँगै मनोगत प्रवत्ति पनि कारक हो। हो, अघिल्लो निर्वाचनमा जितेका र दशौँ महाधिवेशनमा जितेका पदाधिकारीहरू यसपटक नराम्ररी जनताबाट लखेटिएका छन्। एकल अध्यक्षलाई शर्वशक्तिमान मान्ने र ठान्ने मात्र होइन बनाउने कम्युनिज्मको नेपाली शैलीलाई जनताले रुचाएका छैनन्। कयौँ बलियो मत भएको गठबन्धन र आँधीसरी आएको स्वतन्त्र पार्टीहरूलाई पनि पछारेर केही एमाले नेताहरू जनतामा अनुमोदित हुँदा जनताको बहुदलीय जनवादको व्याख्यालाई व्यक्तिगत र मनोगत बनाउनेहरू नराम्ररी हार्दा पाँच वर्षअघिको एमालेको आकार खुम्चिएको छ। ३१ प्रतिशत आवाद बागमती प्रदेशमा एमाले ४ सिटमा झरेको छ। यद्यपि दोलखामा मतदान हुनै बाँकी छ। हद आए थप एक सिट आउला। १ सय १० सदस्यीय बागमती प्रदेश सरकारमा एक्लै ५९ सदस्य भएको एमाले पाँच वर्षअघिको उपलब्धीको एक तिहाइमा झर्ने निश्चित देखिन्छ। प्रत्यक्षमा जितेका एक दर्जन सदस्य र समानुपातिकको हिसाबले पाँच वर्षमा बागमती प्रदेशमा एमाले सबैभन्दा कमजोर र तेस्रो पार्टी बनेको छ। यसमा कोलिन पावेलले भने झैँ सावित भएको छ कि, उपलब्धीका लागि व्यवहार मनोगत हुनु नै एमाले स्खलनको कारक हो। तीन वर्षे एकल सरकारका कमजोरीहरू समीक्षा भएन। दशौँ महाधिवेशनमा एक मन भएको र माधव नेपाल समूह छाडेर गएका १० भाइलेसमेत सुधार्न नसकेको एमाले अब पनि नेतृत्वको समीक्षा गर्न तयार भएन भने यो सर्कस कम्पनी जस्तै हुनेछ। सर्कस मालिकले भनेको लुरुलुरु मान्ने र जोखिम मोल्दै सकेसम्म खेल्ने, नसके अपांग भएर घर फर्कने कलाकारको नियती खेपिरहेको छ एमाले। राष्ट्रपति, प्रधानमन्त्री, ६ मुख्यमन्त्री, ७ प्रदेश प्रमुखमा हालिमुहाली गरेर आकार बढाइरहेको एमाले नेकपा विभाजनपति एमालेमात्र हुँदा कत्रो रहेछ, नेपाली जनताले यसपटक यसलाई मिल्दोजुल्दो आकार दिएका छन्। थोरै सही, एमालेलाई आकार दिनका लागि माधवकुमार नेपाल समूहको नेकपा (एकीकृत समाजवादी) सफल भएको देखिन्छ। २०५४ सालमा एमाले विभाजन गर्ने वामदेव गौतमको हालत हुन्छ भनेर एमालेले भनेजस्तो समाजवादी पार्टी देखिएन। पाएको टिकटमा उसले ५५ प्रतिशत जितेर देखाइदिएको छ। मतगणना बाँकी नै छ, सायद राष्ट्रिय पार्टी पनि बन्नेछ भन्ने अनुमान सबैको छ। विद्रोहलाई माधवकुमार नेपालले पुष्टि गरिदिएका छन्। एमालेभित्रको व्यक्तिवादी चरित्रलाई जनताले पनि उदांगो पारिदिएका छन्। नयाँ शक्तिहरू उदाउँदा पनि २५ लाख लोकप्रिय मत पाएको घमण्डबाहेक एमालेसँग अब देखाउने कुनै अस्त्र र तिलस्मी जादू छैन। उसले देखाउने जादूमा सिके राउत, एकनाथ ढकाल, राजेन्द्र लिङ्देन हुनेछन्। सरकार बन्न नसकेको अवस्थामा रवि लामिछाने पनि देखाउन सकिने अर्को जिनिस हुन सक्छ। तर वामपन्थी राजनीतिको यो लगातार ओरालो सर्किटलाई रोक्न प्रयत्न गर्ने कसले ? केपी शर्मा ओली, पुष्पकमल दाहाल प्रचण्ड, माधवकुमार नेपालबीच सम्वादको जाँतो चल्नै सकेको छैन। नेतृत्वबीत सम्वाद गराइदिने भन्दा अरु टाढा पारिदिने धातुहरू पनि यतिखेर निकै सक्रिय देखिएका छन्। तीन धातुहरू निर्वाचनमा दुई तिहाइको कम्युनिष्ट पार्टी क्षत् विक्षत् पार्न सफल भएकामा जति खुशी छन्, फेरि यी शक्तिहरू मिल्लान् कि भन्ने भयमा पनि उस्तै चिन्तन गरिरहेका छन्। सस्तो मजाककै सहारा लिने हो भने त भन्न सकिन्छ, दूध फाटे पनिर बन्छ, चिन्ता किन ? तर यतिखेर फाटेका कम्युनिष्ट मनहरूले के हुन्छ ? न सरकार बन्नेवाला छ, न राष्ट्रपति, प्रधानमन्त्री, मुख्यमन्त्री, प्रदेश प्रमुख नै पाइनेवाला छ। स्थानीय तह निर्वाचन पनि भइसकेकाले चुपचाप कमजोर बनेको संगठन विस्तार गर्दै २०८४ मा हुने निर्वाचनको तयारीबाहेक अहिले गर्न पर्ने कुनै त्यस्तो काम छैन। उत्तर, दक्षिण, पश्चिम जसलाई दोष दिए पनि हुन्छ। र, जताबाट जोड्दा पनि कम्युनिष्टहरू १ सय ३८ सिटमा पुगेका छैनन्। यसले भनिरहेको छ कि, खरानीबाट बौरिने अवसर भन्दा पनि यतिखेर स्वस्थानीमा खरानीको डल्लो पनि खाउँ भन्दा हावाले उडाएर लगेपछि शाली नदी किनारामा मुडा बनेर बालुवामा रगडिएको अवस्था छ। हो, खरानीमय यो बेला तिक्तताको थप कारोबार भन्दा समीक्षा र थोरै भए पनि कमजोरी महसुस गर्न सके नयाँ र स्वतन्त्र शक्तिहरूबाट अर्को चुनावमा कम्युनिष्ट शक्तिको आयतन घटाउनबाट जोगाउन सकिन्छ।"
कलैया अस्पतालको अनुगमन,"कलैयाः बारा क्षेत्र नं ३ बाट प्रतिनिधिसभा र प्रदेशसभा सदस्यमा निर्वाचित सांसदले कलैया अस्पतालको अनुगमन गरेका छन् । अस्पतालको सेवा प्रभावकारी नभएको भन्दै गुनासो आएपछि प्रतिनिधिसभा सदस्य ज्वालाकुमारी साहको नेतृत्वमा सांसदको टोलीले अनुगमन गरेको हो । अनुगमन गर्न प्रतिनिधिसभा सदस्यमा निर्वाचित साहसहित ३(१) का प्रदेशसभा सदस्य रविन्द्रदास श्रेष्ठ र ३(२) का प्रदेशसभा सदस्य महम्मद समिरको टोली अस्पताल पुगेको थिए । टोलीले अस्पतालको आकस्मिक, ओपिडी, प्रसूति, एक्सरे र ल्याब कक्षको अनुगमन गर्दै बिरामी र उनका आफन्तसँग अस्पतालको सेवाको विषयमा जानकारी लिएका थिए । अनुगमनका क्रममा अस्पतालको सेवा प्रभावकारी नदेखएिकाले सुधार गर्न निर्देशन दिएको प्रतिनिधिसभा सदस्य साहले बताइन् । नेकपा एमालेको पोलिटव्युरो सदस्य एवम् पूर्वमन्त्री समेत रहेकी साहले स्वास्थ्यजस्तो संवेदनशिल विषयमा लापरवाही गर्ने छुट कसैलाई पनि नभएको बताइन् । अस्पतालका मेडिकल सुपरीटेण्डेन्ट सुनिल जैसवाललाई अस्पतालको सेवा प्रभावकारी र व्यवस्थित बनाउन साहले निर्देशन दिएकी थिइन् । गैरजिम्मेवारी र लापरवाहीका कारण सरकारी अस्पतालले प्रदान गर्ने स्वास्थ्य सेवाप्रति आमनागरिकको विश्वास गुम्दै गएको भन्दै साहले संवेदनशिल विषयमा गम्भिर र जवाफदेही भएर काम गर्न आग्रह गरेकी छिन् । प्रदेशसभा सदस्य समिरले अनुगमनका क्रममा देखिएका कमि कमजोरी सच्याउन मेडिकल सुपरीटेण्डेन्ट जैसवाललाई आग्रह गर्दै अस्पतालको सेवा व्यवस्थित बनाउनका लागि आफूहरुको सहयोग रहने बताए ।"
माओवादी केन्द्रबाट को को बने प्रतिनिधिसभा सांसद?,"काठमाडौंः प्रतिनिधिसभा र प्रदेशसभा निर्वाचन प्रत्यक्षतर्फ सबै निर्वाचन क्षेत्रको मतपरिणाम सार्वजनिक भएको छ । मंसिर ४ गते एकैपटक प्रतिनिधिसभा र प्रदेशसभा निर्वाचन सम्पन्न भएको थियो। मतदानका क्रममा विवाद देखिएपछि दोलखाको १० मतदान केन्द्रमा भने मंसिर १५ गते पुन: निर्वाचन गरिएको थियो। निर्वाचन आयोगको पछिल्लो तथ्यांकअनुसार प्रतिनिधिसभा प्रत्यक्षतर्फ १२ राजनीतिक दलका उम्मेदवार विजयी भएका छन्। प्रतिनिधिसभामा एक सय ६५ प्रत्यक्ष र एक सय १० जना समानुपातिक निर्वाचन प्रणालीबाट निर्वाचित हुने व्यवस्था छ । सार्वजनिक परिणामअनुसार प्रत्यक्ष निर्वाचनमा नेपाली कांग्रेस पहिलो दल बनेको छ। प्रतिनिधिसभाका १६५ निर्वाचन क्षेत्रमध्ये सबैभन्दा धेरै ५७ स्थानमा जित हासिल गरेर कांग्रेस प्रत्यक्षतर्फ पहिलो दल बनेको हो। यस्तै, नेकपा एमाले ४४ सिटसहित दोस्रो दल र नेकपा माओवादी केन्द्र १८ सिटसहित तेस्रो दल बनेको छ। यसैगरी नेकपा एकीकृत समाजवादी पार्टीले १० सिट, राष्ट्रिय प्रजातन्त्र पार्टी र राष्ट्रिय स्वतन्त्र पार्टीले ७७ सिट प्राप्त गरेका छन्। लोकतान्त्रिक समाजवादी पार्टी ४ र नागरिक उन्मुक्ति पार्टी ३ क्षेत्र निर्वाचित भएका छन् । जनमत पार्टी, राष्ट्रिय जनमोर्चा र नेपाल मजदुर किसान पार्टीले ११ सिट जितेका छन्। यसैगरी प्रतिनिधिसभा प्रत्यक्षतर्फ स्वतन्त्रले ५ क्षेत्रमा जित हासिल गरेको छ। यी हुन् नेकपा माओवादी केन्द्रका नवनिर्वाचित सांसद १ पुष्पकमल दाहालप्रचण्ड २ पूर्णबहादुर घर्ती३ देवेन्द्र पौडेल४ वर्षमान पुन५ माधव सापकोटा६ शक्तिबहादुर बस्नेत७ राजन दाहाल८ रेखा शर्मा९ रामकुमार राई१० अमनलाल मोदी११ सुदन किराँती१२ जनार्दन शर्मा१३ महेन्द्रबहादुर शाही१४ सुर्यमान तामाङ दोङ१५ हितबहादुर तामाङ१६ छिरीङ डम्डुल लामा भोटे१७ महिन्द्रराय यादव१८ गंगा कार्की"
खुल्यो दार्चुला पुलको ताला,"दार्चुला : दार्चुलाको सीमा क्षेत्रमा बन्द गरिएको पुल सुचारु भएको छ। आइतबार भारतीय पक्षले नेपालीहरूमाथि ढुंगा हानेको भन्दै पुलमा आवतजावत बन्द गरिएको थियो। दार्चुलाका प्रमुख जिल्ला अधिकारी दीर्घराज उपाध्याय र भारतको धार्चुलाका एसडीएम देवी शासनीबीच कुराकानी भएपछि पुलमा आवतजावत सुरु भएको हो। विगत लामो समयदेखि भारतले नेपालतर्फ महाकाली नदीको धार फर्काउने गरेर तटबन्धन निर्माण गरिरहेको भन्दै दार्चुलाका स्थानीयहरूले विरोध गरेका थिए। उनीहरूले विरोध गर्दा भारतीय पक्षले ढुंगा हानेको नेपाली पक्षको भनाइ छ। भारतीय नागरिकले हानेको ढुंगा लागेर चार जना नेपाली घाइते भएको बताइएको छ। नेपालको तर्फबाट पनि ढुंगा हानाहान हुँदा भारतमा काम गर्ने नेपालकै एक जना घाइते भएका छन्। घाइते हुँदा ५ टाँका लगाएको घाइते पुष्कर सिंहले बताए। भारतले केही दिनयता तटबन्ध निर्माणलाई तीव्रता दिएको छ। नदीको धार परिवर्तन हुने गरी निर्माण भइरहेको तटबन्धले सदरमुकाम खलंगा जोखिममा पर्न सक्ने भन्दै स्थानीयवासी आक्रोशित भएका छन्। स्थानीयवासीले भारतसामु नेपाली प्रशासन निरीह भएको आरोप लगाउँदै तटबन्ध निर्माण कार्य तत्कालै रोकिनुपर्ने माग राख्दै आएका छन् । सीमामा भारतीय पक्षले गैरकानुनी ढंगले विभिन्न गतिविधि गर्दासमेत सरकार र सरकार मातहतका सरोकारवाला निकायहरूले ध्यान नदिएको स्थानीयको गुनासो छ। महाकाली नदीको धार परिवर्तन गरी काम गर्न नमिल्ने इन्जिनियरहरूको भनाइ छ। भारतीय पक्षले नेपाल भारत जोड्ने झोलुंगे पुलको बीच भागबाट वाल हालेर तटबन्ध निर्माण गरिरहेको छ। दुई देशको आपसी छलफलमा महाकाली नदीको धार पुरानै गतिमा छोडिने शासनीले बताए। यता, दार्चुलाका प्रजिअ दीर्घराज उपाध्यायले भने भारतीय पक्षले तत्काल महाकालीलाई पुरानै गतिमा नफर्काए नेपालको तर्फबाट कडा कदम चालिने बताए।"
"सत्ता गठबन्धनको बैठक बालुवाटारमा सुरु, सरकार गठनबारे छलफल हुने","काठमाडौं : सत्ता गठबन्धनको बैठक बालुवाटारमा सुरु भएको छ। प्रधानमन्त्री निवास बालुवाटारमा चुनावपछि पहिलो पटक औपचारिकरुपमा बस्न लागेको बैठकमा निर्वाचनको मतपरिणामको समीक्षा र नयाँ सरकार गठनबारे छलफल हुने छ। बैठकमा नेपाली कांग्रेसबाट वरिष्ठ नेता रामचन्द्र पौडेल, पार्टी उपसभापति पूर्णबहादुर खड्का र सञ्चार तथा सूचना प्रविधिमन्त्री ज्ञानेन्द्रबहादुर कार्की सहभागी छन्। त्यस्तै माओवादीबाट अध्यक्ष पुष्पकमल दााहल प्रचण्ड र नारायणकाजी श्रेष्ठ, नेकपा एकीकृत समाजवादीबाट अध्यक्ष माधवकुमार नेपाल र महासचिव बेदुराम भुसाल सहभागी छन् भने जनमोर्चाबाट दुर्गा पौडेल सहभागी छन्। गठबन्धनका शीर्ष नेताहरूबीच अनौपचारिक छलफल भए पनि आजको बैठकले सरकार गठनका लागि ठोस निर्णय गर्ने बताइएको छ। मङ्सिर ४ गते सम्पन्न निर्वाचनमा प्रतिनिधिसभाको प्रत्यक्षतर्फ नेपाली कांग्रेसले ५७ निर्वाचन क्षेत्रमा जित हासिल गरी पहिलो दल बनेको छ। नेकपा एमालेले ४४ स्थानमा विजयी भइ दोस्रो र माओवादी केन्द्र १८ स्थानमा जित हात पारेको छ। एकीकृत समाजवादी १०, लोकतान्त्रिक समाजवादी पार्टीले ४ र राष्ट्रिय जनमोर्चा एक स्थानमा विजयी भएका छन्।"
"छेडाजुम्ला सडक : चुनावमा मुद्दा, पछि बेवास्ता","जाजरकोट : छेडाथलहसानाखोलाचाँदेजुम्ला सडक पश्चिम जाजरकोटको लाइफ लाइन (महत्वपूर्ण) आयोजना हो। यो सडकखण्ड हरेक निर्वाचनमा दलहरूको चुनावी मुद्दा बन्छ। यो सडक निर्माण तथा स्तरोन्नती भएको खण्डमा पश्चिम जाजरकोटमा पर्ने जुनीचाँदे गाउँपालिका, छेडागाड नगरपालिका र कुशे गाउँपालिकाका नागरिकले आवागमनका लागि सहज हुन्छ। यो सडक छेडादेखि जुम्ला जोड्ने सबैभन्दा छोटो मार्ग पनि हो। तर, सडकखण्डको ३० किलोमिटर ट्र्याक खोल्न बाँकी नै छ। जसका कारण उम्मेदवारले चुनावी घोषणापत्रमा यो सडक छुटाउँदैनन्। हरेक नेताले यो सडकखण्डलाई चुनावी ऐजेन्डा बनाउँछन्। उनीहरूले हरेकपटक भोट माग्न आउँदा छेडादेखि जुम्लासम्म सडकको स्तरोन्नति गर्ने र बाँकी खण्डमा छिट्टै ट्र्याक खोल्ने आश्वासन बाँढ्छन्। दुर्भाग्य भनौं सरोकारवाला निकाय मौन बस्दा सडक निर्माणको जिम्मा लिएका ठेकेदारहरूले मनपरी गर्छन्। जसमध्ये अमर सिस्ने जेभी नेपालगन्ज बाँकेको लापरबाही एउटा उदाहरण हो। यो कम्पनीले सानाखोलादेखि जुम्ला सिमानासम्म ३० किलोमिटर निर्माण गर्ने जिम्मा लिएको छ। ५ वर्षभित्र ३० किलोमिटर सडक निर्माण गरिसक्ने जिम्मा लिएको ठेकेदार कम्पनीले वर्ष दिनमा भने १५० मिटर मात्रै ट्र्याक खनेको स्थानीयको भनाइ छ। कम्पनीले कुल ठेक्काको १० प्रतिशत अर्थात् १ करोड ३५ लाख रकम लिइसकेको छ। ठेकेदारले पेस्कीबाफत १ करोड ३५ लाख रकम लिइसकेको पूर्वाधार विकास कार्यालयका जाजरकोटका कार्यालय प्रमुख सोहिन्दर यादवले बताए। वर्षदिन लगाएर १५० मिटर मात्रै ट्र्याक खोलेको प्रमुख यादवले बताए। ५ वर्षभित्र ३० किलोमिटर सडक बनाइसक्ने जिम्मा लिएको ठेकेदारले वर्ष दिनसम्म ०१ प्रतिशत मात्रै काम गरेको छ। ११ महिनासम्म काम नै नगरेर कम्पनीले असारमा उक्त सडक खनेको हो। असारयता उक्त सडक अलपत्र छ। ठेकेदार कम्पनीलाई ताकेता गरिरहेका छौं। म भर्खर सरुवा भएर आएको हुँ। यस अघिको हाकिम सावले पनि ताकेता गरिरहनु भएको थियो। संयुक्त रूपमा सर्भे गर्ने भनेर पत्राचार गरेका छौं। काम पनि अत्यन्तै न्यून रेटमा लिने तर समयमा सम्पन्न नगर्ने गर्नाले समस्या देखियो, कार्यालय प्रमुख यादवले भने, धेरै अटेरी गरे कानुनी उपचारसमेत खोज्छौं। एक वर्षको अवधिमा १५० मिटर मात्रै सडक बनाएपछि तोकिएकै समयमा सडक निर्माणमा आशंका छ। स्थानीय र प्रदेश सरकारले दबाब नदिँदा ठेकेदार कम्पनीले लापरबाही गरेको स्थानीयको गुनासो छ। प्रदेश सरकारअन्तर्गतको पूर्वाधार कार्यालयले भने काम गर्न ठेकेदारलाई पटकपटक अनुरोध गर्दासमेत अटेरी गरेको जनाएको छ। डीपीआरअनुसार सानाखोलाचाँदेजुम्ला सिमानासम्म सडक निर्माण गर्न साढे ४२ करोड रकम खर्च हुने अनुमान छ। सानाखोलादेखि जुम्लासम्म सडकको ट्र्याक खोल्न कुल ४२ करोड ४९ लाख ७४ हजार ५२२ रुपैयाँ लाग्ने इस्टिमेट छ। तर, अमर सिस्ने जेभी नेपालगन्ज बाँकेले भन्दा घटेर १५ करोडमा ठेक्का लिएको पूर्वाधार कार्यालयले जनाएको छ। कम्पनीले आगामी २०८२ पुस ४ गतेभित्र सडक निर्माण गरिसक्ने गरी २०७८ पुस ५ गते ठेक्का लिएको हो। ठेक्का लिएको कुल रकममध्ये पेस्कीबापतको १० प्रतिशत रकम पनि ठेकेदारले लिइसकेको छ। तर, सडक निर्माणमा भने ठेकेदारले चरम लापरबाही गरेको छ। कार्यालयलाई टेर्दैन ठेकेदार कम्पनी ५ वर्षमा ३० किलोमिटर सडक निर्माण गर्ने जिम्मा लिएको अमर सिस्ने जेभी नेपालगन्ज बाँकेले सडक निर्माणमा अटेरी गरेको छ। कम्पनीले पूर्वाधार कार्यालयलाई टेर्न छोडेको हो। पेस्की रकम बुझेर पनि लामो समयसम्म काम सुरु नगरेपछि पूर्वाधार कार्यालयले ठेकेदार कम्पनीले पटकपटक ताकेता गरेको छ। कार्यालयले ४ पटक पत्राचार गरेर कम्पनीलाई तीव्र गतिमा सडक निर्माण गर्न ताकेता गरेको छ। तर, कार्यालयको ताकेतालाई ठेकेदार कम्पनीले पूरै बेवास्ता गर्दै आएको छ। कार्यालयले सम्झौता भएको एक महिनापछि अर्थात् २०७८ माघ ४ गते पहिलो ताकेताका लागि पत्राचार गरेको थियो। सम्झौतापछि काम सुरु नभएपछि कार्यालयले एक महिनामै पत्र काटेको थियो। काम सुरु नगर्नुको कारणसहित कार्यालयले सात दिनभित्र काम सुरु गर्न भन्दै पत्र काटेको थियो। तर, पहिलो पत्रको ठेकेदारले जवाफ नपठाएपछि कार्यालयले फेरि २०७८ माघ २३ गते ताकेता पत्र पठाएको थियो। दोस्रो पत्रमा पनि कार्यालयले एक हप्ताभित्र काम सुरु गर्न भनेको थियो। तर, ठेकेदारले दोस्रो पत्रको जवाफ पनि नदिएपछि २०७९ बैशाख ७ गते तेस्रोपटक पत्राचार गरेको थियो। तेस्रोपटक काम सुरु नगर्नुको स्पष्ट कारणसहित फार्मको आधिकारिक व्यक्ति स्वयं उपस्थित भएर संशोधित कार्यतालिका स्वीकृतिको लागि पेस गर्न भनेको थियो। त्यसपछि कार्यालयले हालसालै (२०७९ मंसिर ७ गते) चौथोपटक पत्राचार गरेको छ। चौथोपत्रमा कार्यालयले काम रोकिनुको कारणसहित सात दिनभित्र चित्त बुझ्दो जवाफ र संशोधित कार्यतालिका माग गरेको छ। तर, पटकपटक गरेको आग्रहलाई भने ठेकेदार कम्पनीले अटेरी गरेको पूर्वाधार कार्यालयले जनाएको छ। यता स्थानीयले भने जिल्ला प्रशासन कार्यालयले नै सडक निर्माणमा पहल नगरेको आरोप लगाएका छन्। प्रशासन मूकदर्शक बनेकै कारण ठेकेदार कम्पनीले सडक निर्माणमा ढिलाइ गरेको जुनीचाँदे३ जयबहादुर रावतले आरोप लगाए। ठेकेदारले काम सुरु गरेको नौटंगी गर्ने तर प्रशासन कार्यालयले त्यसको अनुगमन र निरीक्षण नगरेर मुखदर्शक बनेको उनको आरोप छ।"
"दोलखामा गंगा कार्कीको अग्रता कायमै, मतान्तर घटाउँदै बालकृष्ण शिवाकोटी",काठमाडौं : प्रतिनिधि सभामा दोलखामा सत्ता गठबन्धनका उम्मेदवारले अग्रता लिएका छन्। पछिल्लो मत परिणाम अनुसार माओवादी केन्द्रका उम्मेदवार गंगा कार्कीले ३३ हजार ७०७ मत पाएका हुन् । उनका प्रतिस्पर्धी एमालेका बालकृष्ण शिवाकोटीले ३३ हजार ५९३ मत ल्याएका छन्। पछिल्लो समय शिवाकोटीले मतान्तर घटाउँदै लगेका हुन्। एमालेका शिवाकोटी र माओवादी केन्द्रका कार्कीको मतान्तर ११४ रहेको छ। यसैगरी राष्ट्रिय स्वतन्त्र पार्टीका उम्मेदवार जगदीश खरेलले ३५३५ मत ल्याउँदा राप्रपाका विजय खड्काले १४८४ मत प्राप्त गरेका छन्। मतगणना जारी रहेको छ।
तीव्र गतिमा सवारी चलाउने ३९ जना चालकलाई कारबाही,"काठमाडौं : ट्राफिक प्रहरीले तीव्र गतिमा सवारी चलाउने ३९ जना चालकलाई कारबाही गरेको छ। ललितपुरको सानेपा र भक्तपुरमा गरिएको चेकिङमा तोकिएको गति भन्दा बढी गतिमा सवारी साधन चलाएका चालकलाई कारवाही गरिएको हो। काठमाडौँको चुच्चेपाटी र कलंकीमा सोमबार दिउँसो गरिएको सवारी साधनको विशेष चेकिङका क्रममा ती सवारीलाई कारबाही गरेको हो। ट्राफिक प्रहरीको विशेष चेकिङमा बम्पर गार्ड ननिकाल्ने ११८ वटा सहित यान्त्रिक अवस्था ठिक नभएका ४९ र तिब्र गतिमा सवारी साधन चलाउने ३९ जना चालकलाई कारबाही गरिएको काठमाडौं उपत्यका ट्राफिक प्रहरी कार्यालयले जनाएको छ। यान्त्रिक चेकिङका क्रममा अवस्था ठिक नभएका बस, माइक्रोबस, पानी ट्याङकर, मिनी ट्रक र पिकअप भ्यान लगायतका ४९ वटा सवारी साधनका चालकलाई पनि कारबाही गरेको छ। कार्यालयका सहप्रवक्ता एंव प्रहरी उपरिक्षक अवदेश विष्ट क्षेत्रीका अनुसार तालिम प्राप्त दक्ष प्राविधिक सहितको टोलिद्धारा आज दिउँसो दुई सय (२००) वटा सवारी साधन चेकजाँच गर्दा ब्रेकको अवस्था ठिक नभएका, वाइफर ठिक नभएका, लाइटहरु नभएका र टायर धेरै घिसिएका ४९ वटा सवारी साधनलाई कारवाही गरिएको हो। साथै बम्पर गार्ड ननिकालिएका ११८ वटा सवारी साधनलाई पनि आजै ट्राफिक प्रहरीले कारवाही गरेको छ।"
"भुलेर पनि डायल नगर्नुस् यो नम्बर, ह्वाट्सएप ह्याक हुनसक्छ","काठमाडौं : पछिल्लो समयमा म्यासेजका लागि ह्वाट्सएपको प्रयोग बढ्दै गएको छ। प्रयोग बढ्दै जाँदा स्क्यामरहरूले यसमा नजर राखिरहेका हुन्छन्। पछिल्लो समय ह्याकरले ह्वाट्सएपका प्रयोगकर्ताको एकाउन्ट ह्याक गर्न नयाँ उपाय अपनाउन थालेका छन्। प्रतिवेदनका अनुसार सुरुमा अन्जान नम्बरबाट कल आउँछ। उनीहरूले केबल अपरेटर, ब्रोडब्याण्ड वा टेलिकमका मान्छे भनेर बताउँछन्। फोन राख्ने बेलामा स्क्यामरले तपाईंको एकाउन्ट ह्याक हुनबाट बच्नका लागि एउटा नम्बर डायल गर्नुस् वा अनुरोध फर्वाड गर्नका लागि पनि अनुरोध गर्छन्। यसका लागि   नम्बर डायल गर्न अनुरोध गर्छन्। यसले कल फर्वार्ड हुन्छ। देशअनुसार कोड राख्न अनुरोध गर्ने गर्छन्। यस नम्बरमा डायल गरेपछि ह्याकरले ह्वाट्सएप प्रयोगकर्ताको अकाउन्टमा एक्सेस लिनका लागि प्रक्रिया सुरु गर्छन्। स्क्यामरले अकाउन्टमा टू स्टेप अथेन्टिकेसन पनि सेट गरिदिन्छन्। यसकारण प्रयोगकर्ताले यसमा पुनः एक्सेस पाउन सक्दैनन्। यसबारे सम्बन्धित निकायलाई गुनासो टिपाउन सक्छन् तर त्यतिन्जेलसम्म स्क्यामरले लाखौलाई पैसाको माग गर्ने लगायतका कार्य गर्न सक्छन्। एजेन्सी"
चिसोले छेक्न सकेन मर्निङ वाकको क्रेज,"विराटनगर : विराटनगर र आसपास मङ्सिर सुरु भएयता बिहानपख चिसो ह्वात्तै बढेर गएको छ। चिसो मौसममा कतिपय व्यक्ति न्यानो सिरक छाड्न मान्दैनन्। अबेरसम्म सुत्ने र उठेपछि चिया वा कफीको चुस्कीको साथमा पत्रिका पढ्ने इच्छा हुन्छ। तर आफ्नो शरीरको स्वास्थ्यप्रति सजग र सतर्क व्यक्ति पनि छन् जो एकाबिहानै मर्निङ वाकमा निस्कने गरेका छन्। आफ्नो नियमित मर्निङ वाकलाई न त वर्षाले रोक्यो न त घामले नै रोक्यो। विराटनगरमा मर्निङ वाकको क्रेजलाई बढ्दो चिसोले पनि रोक्न सकेको छैन। विराटनगर१ का द्वारिका रायमाझीले मर्निङ वाक थालेको पनि वर्षौँ भइसक्यो। उनी नियमित मर्निङ वाकका लागि सडकमा निस्कने गर्छन्। उच्च रक्तचापको समस्या देखिएपछि रायमाझीले चिकित्सकको सल्लाहमा मर्निङ वाक थालेका हुन्। मर्निङ वाकपछि रायमाझीले आफूलाई तन्दुरूस्त र फुर्तिलो पाएका छन्। रायमाझीलाई मर्निङ वाकमा साथ दिने जनार्दन थापाले शरीरलाई फिट राख्न नियमित हिँड्ने गरेको बताए। उनले आधा घण्टा जति पसिना बगाएरै हिँड्दा आफूलाई फाइदा पुगेको बताए। जस्तोसुकै परिस्थितिमा पनि अपर्णा धनावत दैनिक ५० मिनेट मर्निङ वाक गर्छन्। आफ्नो स्वास्थ्यप्रति सजग धनावतले विगत १० वर्षदेखि मर्निङ वाक गर्दै आएका छन्। वास्तविक उमेरभन्दा कम देखिनु धनावतको राज नै मर्निङ वाक हो। उहाँले मर्निङ वाकले सम्पूर्ण मांशपेशीको व्यायाम हुने अनि मानसिक र शारीरिक थकान मेट्ने बताए। सिक्किम मणिपाल कलेजमा इन्टर्न गरिरहेका फिजियोथेरापिस्ट ऋषभ गौतमले मर्निङ वाकले शरीरलाई सन्तुलनमा राख्न मद्दत गर्ने बताए। उनले मर्निङ वाकका नाममा धपेडी हुने गरी कुद्ने र हिँड्ने गर्नाले शरीरलाई फाइदाभन्दा बेफाइदा हुने बताए। गौतमले स्वास्थ्य अनुकूल हुने गरी मर्निङ वाक, जगिङ, व्यायाम गरे जटिल बन्दै गएका मधुमेह, रक्तचाप, मुटु रोगबाट टाढा रहन सकिने बताए। रासस"
मुस्ताङमा दुर्घटनाग्रष्त विमानको सामग्री संकलन सुरु,"मुस्ताङ : तारा एयर कम्पनीले मुस्ताङमा दुर्घटनाग्रष्त विमानको सामग्री संकलन सुरु गरेको छ। कम्पनीले सोमबारदेखि मुस्ताङको थासाङ गाउँपालिका २ मा पर्ने पानीपाथी हिमालको फेंद सानुसरे पहाडमा छरिएको दुर्घटनाग्रष्त विमानको सामग्री संकलन सुरु गरेको हो। गत जेठ १५ गते पोखराबाट जोमसोमका लागि उडेको तारा एयरको ९ एनएईटी टुईनेटर विमान मुस्ताङको सानुसरे पहाडमा दुर्घटनाग्रष्त भएको थियो। त्यसबेला विमानमा सवार १९ जनाले ज्यान गुमाएका थिए। तारा एयरको विमान दुर्घटना भएको ७ महिनापछि विमानको टुक्राटाक्री सामग्री उठाउँन सुरु गरिएको हो। यसका लागि तारा एयरले विमानको टुक्राटाक्री सामग्री संकलन गर्न स्थानीय प्रशासन, प्रहरी र एक्याप जोमसोमसँग अनुमति लिएको थियो। एयरले दुर्घटनाग्रष्त विमानको सामग्री संकलन गर्ने जिम्मा समाजसेवी एवं सडक सुपरभाइजर इन्द्रसिंह शेरचनलाई जिम्मा दिएको छ। शेरचनकै अगुवाइमा अहिले पानीपाथी हिमालको सानुसरे पहाडमा विमानको टुक्राटाक्री सामग्री संकलन गर्ने काम सुरु भएको छ। तारा एयरले विमानको सामग्री खोज्न र संकलन गर्न मलाई जिम्मा दिएको छ, शेरचनले भने, मसहित ७८ जना जनशक्ती लगाएर सामग्री संकलन गर्न थालेका छौं। उनले सानुसरे पहाडबाट सामग्री संकलन गरेर सडक मार्गमा ल्याई पुर्याउन एक हप्ता लाग्ने जानकारी दिए। यसअघि तारा एयरको विमान दुर्घटना हुँदा सो स्थानबाट ब्ल्याक बक्स भेटिएको थियो। कम्पनीले सो बेला ब्ल्याक बक्स सम्बन्धित निकायमा पुर्याएपनि विमानको अन्य सामग्रीहरू पानीपाथी हिमालको सानुसरे पहाडमा छरपष्ट थिए।"
ट्रिपरको ठक्करबाट मोटरसाइकल चालकको मृत्यु,काठमाडौं : रुपन्देहीको शुद्धोधन गाउँपालिका२ हिरापुरमा सोमबार ट्रिपरको ठक्करबाट मोटरसाइकल चालकको मृत्यु भएको छ। रा १ ख ७१३ नम्बरको बालुवा बोकेको टिपरले विपरीत दिशातर्फ जाँदै गरेको लु २० प १९ ५७ नम्बरको मोटरसाइकललाई आज बिहान ९ बजे ठक्कर दिएको थियो। दुर्घटनामा गम्भीर घाइते भएका रुपन्देहीकै बुटवल१६ का ३८ वर्षीय शालिकराम शर्मा मरासिनीको उपचारका क्रममा लुम्बिनी प्रादेशिक अस्पतालमा पौने १० बजे मृत्यु भएको इलाका प्रहरी कार्यालय रन्यौराले जनाएको छ। ट्रिपरसहित चालकलाई प्रहरीले नियन्त्रणमा लिएको छ।
लैंगिक हिंसा न्यूनीकरणमा धर्म गुरुहरूको महत्वपूर्ण भूमिका,"काठमाडौं : महिलामाथि हुने विभिन्न खाले हिंसा न्यूनीकरणमा धर्म गुरुहरूको महत्वपूर्ण भूमिका रहने विज्ञहरूले धारणा राखेका छन्। सोमबार राजधानीमा सम्पन्न एक कार्यक्रममा महिला हिंसा अन्त्य र लैंगिक समानताका लागि सरोकारवाला निकायहरू एकै ठाउँमा रहेर आआफ्नो भूमिकामा प्रतिवद्ध रहनुपर्ने विज्ञहरूले औंल्याएका छन्। राष्ट्रिय अन्तर धार्मिक सञ्जाल नेपाल (निरन नेपाल)को आयोजनामा सम्पन्न कार्यक्रममा गैरसरकारी संस्था महासंघ ललितपुरकी सचिव नन्दा ताम्राकारले बालविवाह न्यूनीकरण र प्रजनन स्वास्थ्यका समस्याका विषयमा सचेतना जगाउन पनि धर्म गुरुहरूको भूमिका महत्वपूर्ण रहने बताइन्। संस्थाकी कार्यक्रम संयोजक नहिदा बानुले सञ्चालन गरेकी कार्यक्रममा सामूदायिक रेडियो प्रशारक संघका व्यवस्थापक दिपक आचार्यले सबै धर्मले एउटा आचरणमा बाँध्न, मानवभित्र माया प्रेम जगाउन, परोपकारको भावना वृद्धि गर्न सिकाएको बताए। यद्यपि हाम्रा केही परम्परागत हानिकारक अभ्यासले गर्दा समाजमा हिंसा, दुर्व्यवहार र एक आपसमा असमानताको भाव बढेको उनको भनाइ छ। मानव शरिरमा भएका अंग अंगबीचमा पनि विभेद हुने भएकाले यस्ता विभेद हटाउन धर्म गुरुहरूले नै भूमिका खेल्नुपर्ने उनको सुझाव छ। समाजमा यस्ता विषयमा चेतना फैलाउन र नीतिनिर्माण तहलाई घचघचाउन सञ्चार माध्यमले पहलकदमी गर्न सक्ने उनले बताए। लैंगिक हिंसा न्यूनीकरणमा सरोकारवालाको भूमिका विषयक उक्त कार्यक्रममा राष्ट्रिय महिला आयोगकी प्रवक्ता चमिना भट्टराईले सबै धर्मको एउटै उदेश्य भनेको शान्ति कायम गर्नु रहेको र शान्ति भएपछि सम्वृद्धि हुने र सम्बृद्धिले नै विकास हुने विचार राखिन्। झगडाको लागि कुनै ठूलो निहुँ नै हुँदैन र त्यो झगडा गर्नुपर्ने विषय नै नहुँदा नहुँदै पनि महिलाका विभिन्न झगडाहरू आयोगसम्म आइपुग्ने उनले बताइन्। यस्ता घरेलु हिंसा तथा विवादलाई मिलाउन अनकौं प्रयत्न गर्दा पनि आफूहरू सफल हुन नसक्ने बताउँदै उनले भनिन्, हामीले धर्मकै माध्यमबाट समाजमा रुपान्तरण ल्याउन सक्छौं। महिला आयोगले पनि सातै प्रदेशमा यस्ता हानिकारक अभ्यास विरुद्धका कार्यक्रम गर्दै आएका छौं। यी सबै कार्यक्रमका उदेश्य पनि शान्ति कायम गर्नु नै हो। पाटन अस्पतालस्थित एकद्वार संकट व्यवस्थापन केन्द्रकी सहायक प्राध्यापक डा सिर्जना कुँवरले २०७६ सालसम्म हिंसाको चरम सिमासम्म पुगिसकेका प्रभावितहरू आउने गरेका बताइन्। पहिले जवरजस्ती करणी, जवरजस्ती करणीको उद्योग, अभद्र व्यवहार लगायतका घटना आउने गरेकोमा अहिले शाररिक हिंसाका साथै मानसिक हिंसाका घटनाका पीडित पनि आउने गरेका उनले औंल्याइन्। केन्द्र स्थापना भएसँगै २०७५ सालमा ५५ जना यस्ता प्रभावितलाई सेवा दिइएकोमा यो वर्ष मंसिरसम्ममा करिव १०२ जना प्रभावितलाई सेवा दिएको उनले जानकारी दिइन्। हाडनाता करणीको एक पीडितको उदाहरण दिँदै उनले भनिन्, १८ वर्षिय दाजुले १२ वर्षिया बहिनीलाई बारम्बार करणी गर्दा उनी गर्भवती भइन्। तर उनका आमाबाबुले समाज र धर्मको नाममा छोरीलाई तँ चुप लागेर बस्, हाम्रो यही एउटा छोरा हो। यो पनि जेल गए हामीलाई दागबत्ति कसले दिन्छ ? तैले सुत्दा किन कोठामा चुकुल लगाएर बसिनस् भनेर उल्टै छोरीलाई हप्काएको पाइयो। सामाजिक सोच र संस्कारले गर्दा छोरीहरूले घरबाटै वा आफ्नै आमाबाबुबाट नै विभेद र हिंसा भोग्नु परेको उनले गुनासो पोखिन्। मानव अधिकार आयोगकी अधिकृत कल्पना आचार्यले आयोगले मानव अधिकार उल्लंघनका विभिन्न घटनाका सन्दर्भमा सरकारलाई सिफारिस गरेपनि ती कार्यान्वयनमा नआएकाले धार्मिक गुरुहरूलगायतका सरोवारवाला निकायको सामूहिक प्रयासले त्यसको कार्यान्वयनमा पहल गर्नुपर्ने बताइन्। राज्यलाई खबरदारी गर्ने र उत्तरदायी बनाउने काममा सबैलाई सक्रिय हुन उनले सुझाइन्। धर्मको उदेश्य सद्भाव, सदाचारिता, सबै सुखी र खुसी हुने भने भै मानव अधिकारको उदेश्य पनि सबैले सम्मानित र मर्यादित तरिकाले जीवन जिउन पाउने रहेको बताइन्। तर सबैभन्दा दुखको कुरा भनेको हिंसाको उजुरी नै नपर्नु रहेको उनले सुनाइन्। उनका अनुसार गत वर्ष लैंगिक हिंसाका १८६ उजुरी आयोगमा परेका छन्। महिला हिंसा विरुद्धको १६ दिने अभियानमा निरान नेपाल ललितपुर महानगरपालिकाको मुल समारोहमा सुचीकृत भएर यस अभियानमा क्रियाशील छ। ललितपुर महानगरपालिकाकी प्रमुख महिला विकास अधिकृत महेश्वरी विष्टले समाजमा अशिक्षित मात्र नभई पढेलेखेका महिला पनि हिंसा पीडित रहेका बताइन्। हिंसा न्यूनीकरणका लागि १६ दिने अभियानका क्रममा मात्र नभई सबै जना मिलेर वर्ष भरि नै काम गर्ने सोचका साथ महानगरपालिकाले कार्ययोजना निर्माण गरिरहेको उनले जानकारी दिइन्। कार्यक्रममा निरक नेपालकी उपाध्यक्ष रतिदेवी जोशी श्रेष्ठले लैंगिक हिंसा न्यूनीकरणमा धार्मिक गुरुहरूको भूमिका महत्वपूर्ण रहेकाले सम्पूर्ण धर्मका गुरुहरूलाई एकै ठाउँमा राखेर विभिन्न किसिमको नीति निर्माण गर्नुपर्ने आवश्यकता रहेको औंल्याइन्।"
स्कुटर दुर्घटना हुँदा चालकको मृत्यु,काठमाडौं : रुपन्देहीको सिद्धार्थनगर नगरपालिका३ मा आज स्कुटर दुर्घटना हुँदा चालकको मृत्यु भएको छ। मृत्यु हुनेमा रुपन्देहीकै तिलोत्तमा नगरपालिका४ का ३६ वर्षीय हरी भण्डारी रहेका छन्। आज बिहान ८ बजे बेलहियाबाट भैरहवातर्फ जाँदै गरेको लु ८९ प २९ ८६ नम्बरको स्कुटर अनियन्त्रित भएर पल्टिएको जिल्ला प्रहरी कार्यालय रुपन्देहीले जानकारी दिएको छ।
ट्याक्टरले किच्दा एक जनाको मृत्यु,काठमाडौं : रुपन्देहीको सैनामैना नगरपालिका२ रिङरोडमा आइतबार ट्याक्टरले किच्दा एक जनाको मृत्यु भएको छ। मृत्यु हुनेमा ट्याक्टरका हेल्पर सैनामैना नगरपालिका४ झारबैराका ६० वर्षीय ठगे थारु रहेका छन्। तिनाउ अस्पताल बुटवलमा उपचारको क्रममा साँझ ६ बजे थारुको मृत्यु भएको हो। हिजो साँझ सवा ५ बजे लु २ त ६१८५ नम्बरको ट्याक्टरबाट खसेका थारुलाई सोही ट्याक्टरको पछाडिको चक्काले किचेको थियो। ट्याक्टर र चालकलाई नियन्त्रणमा लिएको इलाका प्रहरी कार्यालय रन्यौराले जानकारी दिएको छ।
सुन्तन्ला टिप्न किसानलाई भ्याइनभ्याइ (फोटो फिचर),"अर्घाखाँची: अर्घाखाँचीका सुन्तला किसान यतिबेला व्यस्त छन् । किसानको दैनिकी सुन्तला टिप्ने र त्यसलाई बजारसम्म पुर्याउने मै केन्द्रित छ । अर्घाखाँचीको पाणिनी गाउँपालिकाका किसानले यो वर्ष झन्डै ५ करोडको सुन्तला बेचेका छन् । सुन्तला खरिद गर्न बुटवल, पाल्पा र भैरहवाबाट व्यापारी गाउँमै आउने गरेका छन् । सिम्लेमा मात्र ४९ घरका किसानले व्यावसायिक सुन्तला खेती गर्दै आएका छन् ।"
भक्तपुरमा योमरी प्रदर्शन हुने,"भक्तपुर : नेवार समुदायले योमरी पूर्णिमाको दिन पकाएर खाने योमरी (मनपर्ने रोटी) को प्रदर्शन हुने भएको छ। भक्तपुर नगरपालिकाले मंसिर २४ गते नगरको दत्तात्रयमा दिउँसो २ बजेदेखि साँझ ७ बजेसम्म योमरी प्रर्दशनी गर्न लागेको हो। प्रदर्शनीमा आआफ्नो योमरी प्रदर्शन गर्न चाहने नगरवासीले मंसिर २१ गते बिहान ११ बजेभित्र वडा नम्बर ८ , ९ र १० को वडा कार्यालयमा नाम दर्ता गर्नुपर्ने छ। त्यहाँ नाम दर्ता गरेका विभिन्न नगरवासी परिवारले बनाएका योमरीका विभिन्न परिकारहरू प्रर्दशन गर्ने जनाइएको छ। प्रदर्शनीका क्रममा सांस्कृतिक प्रदर्शनी, खाद्यान्न उत्सव र सन्ध्याकालीन सांस्कृतिक सम्पदा पदयात्रा पनि गरिने छ। सन्ध्याकालीन सांस्कृतिक सम्पदा पदयात्रा भक्तपुरको दरवार क्षेत्रबाट दिउँसो २ बजे सुरु हुने छ। त्यसपछि दिउँसो २ बजेदेखि बेलुकी सात बजेसम्म दतात्रयमा योमरी प्रदर्शनी, सांस्कृतिक प्रदर्शनी र खाद्यान्न उत्सव हुने कार्यालयले जनाएको छ। वडा नम्बर ९ का वडाध्यक्ष रवीन्द्र ज्याख्वले पर्यटन व्यावसायलाई आर्कषित गर्ने हेतुले योमरी प्रर्दशनी गर्ने भएको जानकारी गराए। त्यस क्रममा आन्तरिक तथा बाह्य पर्यटकसहित सहभागी गराई संध्याकालीन सास्कृतिक सम्पदा पदयात्रा गर्दै सांस्कृतिक महत्वको बोकेका सम्पदाहरू परिचय दिने कार्यक्रम रहेको उनले सुनाए। भक्तपुरको सम्पदा क्षेत्र घुम्ने योजनाका साथ यो कार्यक्रम राखिएको उनी सुनाउँछन्। योमरी प्रदर्शर्नीमा योमरी मात्र नभई नेवार समुदायमा बन्ने विभिन्न परिकारको प्रदर्शनी हुने उनले जनाए। स्थानीय महिला समूहलाई योमरी लगायत अन्य नेवार समुदायमा बन्ने विभिन्न परिकारहरू रहने उनले बताए। साथै विभिन्न परम्परागत नाचहरूको प्रदर्शन गरिने योजना रहेको उनले सुनाए। भैल प्याख (नाच) माक प्याख, लाखे प्याख, फाकन्डली प्याख बासुरी बाजाको प्रस्तुति हुने उनले बताए। अन्तिममा राति नौ बाजाको प्रस्तुति गर्ने उनले बताए। साथै भक्तपुरको मौलिक जुजु धौ, परम्परागत तरिकाबाट उत्पादित तोरीको तेल र हातले तयार पारेको कालो टोपी अर्थात भातगाउँले टोपी पनि प्रदशनीमा राखिने उनले बताए। विभिन्न तरिकाले आफ्नो मौलिकता झल्काएर छुटाछुटै तरिकाले बनाउने सक्ने स्थानीयले नाम दर्ता गरी प्रर्दशनमा आआफ्नो सहभागिता जनाउने उनले अनुरोध गरे। यहाँ यामरी बनाउनेदेखि लिएर कसरी खाने सम्म देखाउनेछ, उनले भने। कार्यक्रमको मुख्य उद्देश्य भक्तपुरमा भएका आफ्नै परम्परागत पोशाक, खेल, बाजागाजा र खानेकुराको परिकारलाई व्यवसायिक रूपमा लान सक्ने बनाउने र यसैबाट जीविकोपार्जन गराउने रहेको नगरपालिकाले जनाएको छ। पछि गएर यहाँ बाह्य तथा आन्तरिक पर्यटकलाई नाइट स्टे को वातावरण सिर्जना गर्नु रहेको नगरपालिकाको भनाइ छ। यस्तो प्रर्दशनी निरन्तर गर्दै जाने योजना रहेको ज्याख्वले जानकारी गराए।"
"सेनाको गाडी दुर्घटना, १५ जना घाइते","फिदिम : नेपाली सेनाको गाडी दुर्घटना हुँदा १५ सेना घाइते भएका छन्। बुधबारेबाट पाँचथरको फिदिमतर्फ आउँदै गरेको बा १ ग ३४४२ नम्बरको गाडी आइतबार अपराह्न इलामको माङसेबुङ गाउँपालिका ६ दारेगौंडाको उकालो बाटोमा ब्रेकफेल भएर दुर्घटनामा परेको सेनाले जनाएको छ। दुर्घटनामा परी सैनिक प्युठ काँशिराम चौधरी, प्रविण खड्का, शिव राना, ओमप्रकाश थापा, नायक रबि तामाङ, रमेश चौधरी, सूर्य थारु, चन्द्रबहादुर कार्की, दिलबहादुर शाही, लोटन थारु, देविलाल सुनुवार, हवल्दार प्रकाश आचार्य, लेस नायक रञ्जित चौधरी र जवान धर्मेश कापर घाइते भएका छन्। दुर्घटनामा घाइते १५ जनामध्ये २ जनाको अवस्था चिन्ताजनक छ। गम्भीर २ जनालाई विराटनगर र १३ जनालाई सैनिक हेलिकोप्टरबाट उद्वार गरी रातिनै काठमाडौं पठाइएको फिदिमस्थित रणशेर गणले जनाएको छ। उनीहरुमध्ये चालक रबि तामाङ र नायक दिलबहादुर शाहीलाई विराटनगरमा उपचार गरिँदैछ।"
"१४ महिला स्वास्थ्य स्वयमसेविकालाई बिदाइ, १२ सम्मानित","मुगु : मुगुमा १२ जना उत्कृष्ट स्वास्थ्य स्वयमसेविकालाई नगदसहित सम्मान गरिएको छ भने १४ जना उमेर हदका कारण बिदाइ गरिएको छ। मातृ तथा शिशु स्वास्थ्य परियोजना लागु भएका चार स्थानीय तहका २२ वडाका १२ जना महिला स्वास्थ्य स्वयमसेविकालाई नगद ८ हजारका दरले सम्मान गरिएको छ। जिल्लाका २ सय १६ मध्ये ६० वर्ष उमेर पुगेका १४ जनालाई नगद २० हजारसहित बिदाइ गरिएको हो। कोरिया इन्टरनेशनल करर्पोरेसन एजेन्सी (कोईका) र गुड नेर्वस इन्टरनेशनलको आर्थिक सहयोगमा चार स्थानीय तहमा परियोजना लागू भएको छ। मासिक प्रतिदन, नियमित आमा समूहको बैठक, पोषण तथा खोपका बारेमा समुदायमा गरेको उल्लेखनीय कामका आधारमा सम्बन्धित स्थानीय तहले छनौट गरी सिफारिस गरेका नगदसहित मायाको चिनोले सम्मान गरिएको थियो। जिल्ला स्वास्थ्य कार्यालयले उमेर हद पुगेका १४ जना स्वयमसेविकालाई नगद २० हजार र सम्मानपत्रका साथ बिदाइ गरिएको प्रमुख उमेश गौतमले जानकारी दिए।"
माया हत्याका आरोपित सार्वजनिक,"बैतडी : बैतडीको पञ्चेश्वर गाउँपालिका ४ फ्याउलीकी माया लुहारका हत्या आरोपित सशस्त्र प्रहरी जवान भरतराम कोलीलाई प्रहरीले सार्वजनिक गरेको छ । सोमबार दिउँसो ४ बजे जिल्ला प्रहरी कार्यालय बैतडीले पत्रकार सम्मेलन गरी कोलीलाई सार्वजनिक गरेको हो । कोलीलाई कञ्चनपुर प्रहरीले आइतबार बिहान १० बजे महेन्द्रनगर बसपार्कबाट नियन्त्रणमा लिएको थियो । उनलाई आइतबार राति नै बैतडी ल्याइएको हो । प्रारम्भिक अनुसन्धानबाट हत्या आरोपित भरतराम कोलीले ११ गते नै मायाको मोबाइल नियन्त्रणमा लिएर आफ्नै घर लगेको र १३ गते मोबाइल लिनका लागि मायालाई शिवनाथ ६ को नेपाल टेलिकमको टावर नजिकै बोलाएको खुलेको जिल्ला प्रहरी कार्यालय बैतडीका प्रमुख, प्रहरी नायव उपरीक्षक प्रेमबहादुर शाहीले जानकानरी दिए । भरतराम कोली र मायाबीच प्रेम सम्बन्ध रहेको र भरतरामले भेटका क्रममा अन्यलाई पनि प्रेम गरेको लाल्छना लगाउँदै आफूसँगै भएको चक्कु प्रहार गरी हत्या गरेको खुलेको प्रहरी नायव उपरीक्षक शाहीले बताए । मायाको हत्या गरिसकेपछि मायाँसँगै रहेकी नेहाले पनि घटनाबारे अन्यलाई जानकारी गराउने डरले नेहालाई पनि हत्या गर्ने प्रयासले घाँटीमा छुरा प्रहार गरेको र नेहाले भागेर ज्यान जोगाउन सफल भएको प्रहरी अनुसन्धानबाट खुलेको छ। १३ गते लुगा सिलाउन भन्दै माया आफ्नै भदै नेहा लुहारसँग कुलाउ बजार आएकी थिइन् । साँझ अबेरसम्म पनि घर नफर्किएपछि दुबैको खोजी भएको थियो । खोजी गर्दा भोलिपल्ट १४ गते बुधबार नेहा घाइते अवस्थामा भेटिएकी थिइन् भने मायाको हत्या गरिएको अवस्थामा टेलिकमको टावर नजिकै शव फेला परेको थियो । मृतक मायाका दाजु टिंकुराम लुहारले १५ गते भरतको नाममा किटानी जाहेरी दिएका थिए । भरतराम कोली सशस्त्र प्रहरी बल नेपाल हूल तथा दंगा व्यवस्थापन शिक्षालय पोखरामा कार्यरत छन् । कोली मंसिर ७ गते विदामा घर आएको खुलेको छ । मृत माया स्थानीय तहको निर्वाचन र प्रदेश तथा प्रतिनिधिसभा सदस्य निर्वाचनमा म्यादी प्रहरीको रुपमा कार्यरत थिइन् । मुलुकी अपराध संहिता, २०७४को परिच्छेद १२ को दफा १७७(ज्यान मार्ने नियतले काम गर्न नहुने) र परिच्छेद १२ को १८३(ज्यान मार्ने उद्योग गर्न नहुने) मुद्धा शीर्षकमा सोमबार जिल्ला अदातलाट १० दिनको म्याद थप गरी अनुसन्धान अघि बढाइएका प्रहरीले जनाएको छ।"
सुनको गहना चोरेको आरोपमा दुई जना पक्राउ,बागलुङ : सुनको गहना चोरेको आरोपमा जिल्ला प्रहरी कार्यालय बागलुङले दुई जनालाई पक्राउ गरेको छ। छुट्टाछुट्टै सुन चोरीको आरोपमा तमानखोला गाउँपालिका३ का ३० वर्षीय पूर्णबहादुर तोम्ता र निसीखोला गाउँपालिका१ का १९ की १९ वर्षीय चुमान पुनलाई शुक्रबार पक्राउ गरिएको जिल्ला प्रहरी कार्यालय बागलुङका प्रहरी नायव उपरीक्षक (डीएसपी) गंगाबहादुर थापाले बताए। डीएसपी थापाले तोम्ताले मंसिर १३ गते साँझ ६ बजेर ४५ मिनेटमा तमानखोला४ की ८६ वर्षीया ख्रमती छन्त्यालले लगाएको ३ तोला ९ लालको सुनको सिक्री लुटेर फरार रहेकोले पक्राउ गरिएको बताए। यस्तै पुनले मंसिर १५ गते साँझ ७ बजे निसीखोला१ की जुना रानाले काठको बाकसमा राखेको २ तोला ९७ लालको सुनको सिक्री चोरी गरी फरार रहेको उजुरीका आधारमा सिक्रीसँगै पक्राउ गरिएको डीएसपी थापाले बताए। जिल्ला प्रहरी कार्यालय बागलुङले पक्राउ परेका दुई जनालाई चोरी मुद्दामा जिल्ला अदालत बागलुङबाट ७ दिनको म्याद थप गरेर अनुसन्धान गरिरहेको छ।
डा श्रेष्ठले पाए षडानन्द पुरस्कार,"काठमाडौं :आबाल ब्रह्मचारी षडानन्द प्रतिष्ठान काठमाडौंले षडानन्द राष्ट्रिय पुरस्कार वनस्पति तथा पर्यावरणविद् डा तीर्थबहादुर श्रेष्ठलाई प्रदान गरेको छ। यो पुरस्कारको राशि नगद १ लाख छ। ब्रह्मचारी षडानन्दको १८८ औं जन्मजयन्ती तथा प्रतिष्ठानको पन्ध्रौं वार्षिकोत्सवमा डा श्रेष्ठ पुरस्कृत भएका हुन्। श्रेष्ठले वन, वनस्पति र पर्यावरण संरक्षण तथा सम्बद्र्धनमा पुयाएको विशिष्ट योगदानको कदरस्वरूप पुरस्कार प्रदान गरिएको प्रतिष्ठानका उपाध्यक्ष लालनाथ सुवेदीले बताए। उनका अनुसार परोपकार संस्थालाई षडानन्द राष्ट्रिय समाजसेवा पुरस्कार प्रदान गरिएको छ। साहित्यकार एवं् शिक्षासेवी दुर्गाप्रसाद अधिकारी षडानन्द क्षेत्रीय पुरस्कारबाट पुरस्कृत भएका छन्। दुवै पुरस्कारको राशि ५१ हजार रुपैयाँ छ। शिक्षाविद् प्राडा सुरेशराज शर्माले पुरस्कार वितरण गरेका थिए। पुरस्कार वितरण समारोहमा प्राडा सोमप्रसाद खतिवडाको कृति ब्रह्मचारी षडानन्दले प्रारम्भ गरेका सांस्कृतिक परम्परा ग्रन्थको लोकार्पण गरिएको थियो। ग्रन्थकारलाई ३५ हजार राशिको विद्वत् वृत्ति सम्मान प्रदान गरिएको थियो। कर्मयोगी षडानन्दको जीवन यात्रा वृत्तचित्र निर्माणमा सहयोग गर्ने शम्भु दाहाल र षडानन्द छात्रवृत्ति अक्षय कोषमा रकम प्रदान गर्ने प्राडा बद्री विशाल भट्टराई, इन्द्रकुमारी घले गुरुङ, डा रूपनारायण श्रेष्ठ र वीर बहादुर बस्नेतलाई सम्मान गरिएको थियो। प्रतिष्ठानले षडानन्द माविको कक्षा ६९ मा उच्च ग्रेड ल्याउने कक्षा ८ की निशा रोका र कक्षा ८ कै शिवदेव राईलाई ५ हजार राशिको षडानन्द छात्रवृत्ति प्रदान गर्ने भएको छ। कक्षा ६८ मा ऐच्छिक विषय संस्कृत अध्ययन गर्ने २८ विद्यार्थीलाई २ हजार ५ सय राशिको षडानन्द संस्कृत छात्रवृत्ति र कक्षा ९ मा ऐच्छिक र थप ऐच्छिक विषयमा संस्कृत अध्ययन गर्ने ६ जनालाई जनही ३ हजार ५ सय राशिको षडानन्द छात्रवृत्ति प्रदान गर्ने जानकारी दिइएको थियो।"
राउटेको जीवनरक्षा जरुरी,"दैलेख : राष्ट्रिय मानव अधिकार आयोगको टोलीले दैलेखमा रहेको राउटे बस्तीको स्थलगत अवलोकन गरेको छ। लोपोन्मुख तथा फिरन्ते जाति राउटेको अवस्थाबारे टोलीले स्थलगत अवलोकन गरेको हो। बस्तीमा अवलोकनपछि आयोगको टोलीले राउटे नागरिकको जीवनरक्षालाई सरकारले पहिलो प्राथमिकतामा राख्न सुझाव दिएको छ। जीवन रक्षालाई पहिलो प्राथमिकतामा राखेर मात्रै राउटेको भाषा, भेषभुषा, संस्कृतिको रक्षामा जोड दिनुपर्ने आयोगका कर्णाली प्रदेश प्रमुख बाँस्तोलाले बताए। राउटेको जीवन रक्षाका लागि स्वास्थ्य, सरसफाइ, शिक्षा र पौष्टिक खानामा विशेष ख्याल गर्नुपर्ने उनको भनाइ छ। राउटे नागरिकहरूमा सरसफाइको अवस्था नाजुक छ, मदिराको प्रयोग अत्यधिक छ, बाँस्तोलाले भने, सरसफाइका लागि राउटे नागरिकहरूलाई सचेतना जरुरी छ। मदिराको प्रयोगलाई तत्काल रोक्नुपर्छ। मदिराको अत्यधिक प्रयोग रोक्न नसके राउटेको अस्तित्व नै सखाप हुनसक्ने खतरा बढेको उनको भनाइ छ। राउटे समुदायको अस्तित्व केवल इतिहासमा मात्र सीमित रहने अवस्थालाई ख्याल गरेर तीनै तहका सरकारले विशेष ध्यान दिनुपर्ने उनले बताए। राउटे बालबालिका पढाइमा इच्छुक भए पनि विविध कारण उनीहरू पढाइबाट वञ्चित छन्। राउटे नागरिकहरूलाई सचेतना जरुरी छ राउटे बालबालिकाको शिक्षाका लागि विशेष कार्यक्रम सञ्चालन गर्नुपर्ने राउटे बालबालिकाको शिक्षाका लागि मात्रै भनेर विशेष कार्यक्रम सञ्चालन गर्नुपर्ने देखिन्छ, बाँस्तोलाले भने, राउटेको जीवन रक्षाका लागि विशेष कानुन बनाएर लागू गर्नुपर्ने आवश्यकता देखिन्छ। चिसोको समयमा राउटे नागरिकहरूलाई न्यानो कपडाको व्यवस्थापन गरिनुपर्ने उनको भनाइ छ। राउटे महामुखिया महिनबहादुर शाहीले चिसोको समयमा न्यानो कपडा स्वीटर वा ज्याकेट उपलब्ध गराइदिन आग्रह गरेका छन्। उनीहरूले सरकारले दिने सामाजिक सुरक्षा भत्ताको सही सदुपयोग नगरेको देखिएको बाँस्तोलाले बताए। राउटे समुदायले सामाजिक सुरक्षाबापत पाएको रकम मदिरा र सुर्ती सेवनमा खर्च गर्ने गरेका छन्। अत्यधिक मदिरा सेवन र पौष्टिक आहाराको अभावमा उनीहरूमध्ये अधिकांशको स्वास्थ्य कमजोर हुने गरेको छ, उनले भने। टोलीमा आयोगका मानव अधिकार अधिकृत किरणकुमार बराम र सोसेक नेपालका कार्यकारी निर्देशक हीरासिंह थापा सहभागी थिए। कर्णालीका विभिन्न जिल्लामा फिरन्ते जीविन बिताउँदै आएका राउटे नागरिक हाल दैलेखको नारायण नगरपालिका ८ सालखर्क र भगवतीमाई गाउँपालिकाको हुलकाटाकुरामा गरी २ स्थानमा बसोबास गरिरहेका छन्। हाल उनीहरूको जनसंख्या १४३ छ। आयोग, सोसेक नेपाल र काठमाडौं विश्वविद्यालयले राउटे समुदायको अवस्थाबारे अध्ययन गरिरहेको छ। त्यसैको शिलशिलामा बस्तीमा आयोगका कर्णाली प्रदेश प्रमुख लोकनाथ बाँस्तोला नेतृत्वको टोलीले स्थलगत अनुगमन गरेको हो।"
सामुदायिक महिला स्वास्थ्य स्वयमसेविका सम्मानित,"भक्तपुर : भक्तपुरमा तीन जना महिला स्वास्थ्य स्वयमसेविकालाई सम्मान गरिएको छ। सम्मानित हुनेमा भक्तपुर नगरपालिकाका रामलक्ष्मी दुवाल, सजना कवां र शिवलक्ष्मी दुवाल रहेका छन्। भक्तपुर नगरपालिकाका प्रमुख सुनिल प्रजापतिले भक्तपुर नगरपालिकाका विभिन्न वडामा खटिरहेका उत्कृष्ट ३ जना सामुदायिक महिला स्वास्थ्य स्वयमसेविकालाई प्रमाणपत्र र नगद पुरस्कारले सम्मान गरेका हुन्। नगर प्रमुख प्रजापतिले स्वास्थ्य स्वयमसेविकाहरू समाजको सेवा गर्ने सामाजिक कार्यकर्ताका रूपमा परिचालन हुनुपर्ने बताउँदै स्वयमसेविकाहरूले समुदायसँग शिष्ट र सम्मानजनक बोलीमा जनतासँग व्यवहार गर्नुपर्नेमा जोड दिए। प्रजापतिले स्वास्थ्य स्वयमसेविकाको काम र व्यवहारको मूल्यांकन समाज र समुदायबाट हुने हुँदा जनताको इमानदारिपूर्वक सेवा गर्न प्रेरित गरे ।"
सूर्यको बिहे !,"सूर्यदेव बिहे ! हो, सुन्दा अचम्म लाग्ने विषय। सूर्यको बिहे हुनेवाला थियो। यो शुभ समाचार चारैतर्फ फैलिइसकेको थियो। केही समयपछि यो समाचार धर्तीमा पनि आइपुग्यो। सबै जीवहरू यो समाचार सुनेर हर्षित भए। तर अर्को अचम्म देखियो। अर्थात्, भ्यागुताहरू निकै चिन्तित भए। एक दिन तिनीहरूको बैठक बस्यो, जसमा यो बिहेलाई रोक्नुपर्छ भन्ने कुरा पारित भयो। तर यो कसरी सम्भव छ ?, एउटा युवा भ्यागुतो बैठकमा जुरुक्क उठेर सोध्यो। वृहस्पतिदेवसँग प्रार्थना गरेर एक अर्को भ्यागुतोले उत्तर दियो। अतः भ्यागुताहरू दिनरात टर्टराउन थाले। तिनीहरूले टर्टराएको सामूहिक आवाज यति शक्तिशाली बन्यो कि आकाशमा पुग्यो। देवताहरूले आफ्ना गुरु वृहस्पतिलाई सो आवाजबारेको कुराको सूचना दिए। वृहस्पति भ्यागुताहरूलाई भेट्नका लागि धर्तीतर्फ ओर्लिए। त्यहाँ पुगेर उनले भ्यागुताहरूलाई भने, के कष्ट भयो तिमीहरूलाई ? भ्यागुताहरूले उत्तर दिए, महाराज ! हाम्रा लागि त एक सूर्य नै संकटको कारण छन्। उनले आफ्नो चर्को किरणहरूबाट हाम्रा सबै घरहरू सुकाइदिएका छन्। यदि उनले बिहे गरेर दुईतीन अरू सूर्यहरू उत्पन्न गरिदिए भने त हाम्रो हालत के होला ? वृहस्पतिदेवले मुस्कुराएर भने, चिन्ता नगर। म नयाँ सूर्यहरूलाई आकाशको यो भागबाट निकै टाढा पठाइदिनेछु। नैतिक शिक्षा : प्रकृतिको नियम अटल छ।"
विपद् प्रतिकार्य सामग्री हस्तान्तरण,"जोमसोम : मुस्ताङको घरपझोङ गाउँपालिकाले विपद् प्रतिकार्य सामग्री वितरण गरेको छ। गाउँपालिकाले सोमबार पाँचवटै वडालाई ४० हजार मुल्य बराबरको करिव २ लाख रुपैयाँको विपदजन्य व्यवस्थापन सामग्री वितरण गरेको हो। गाउँपालिकाका सबै वडामा हुने सम्भावित विपद् र त्यसको प्रतिकार्यका लागि उद्दार तथा व्यवस्थापन सामग्री वितरण गरेको हो। गाउँपालिकाका अध्यक्ष मोहनसिंह लालचन, उपाध्यक्ष जमुना थकाली र प्रमुख प्रशासकीय अधिकृत गौरीनाथ आचार्यले पालिकाका वडाका वडाध्यक्ष र वडासचिवहरूलाई संयुक्त रूपमा विपद् व्यव्सथापन सामग्री हस्तान्तरण गरेका हुन्। गण्डकी प्रदेश र पालिकाबीच भएको नवप्रवर्तन साझेदारी कार्यक्रम अन्तर्गत पालिका ५ वटै वडाहरुलाई ३५ थरीका विभिन्न विपद् व्यवस्थापन सामग्री हस्तान्तरण गरिएको हो। कार्यक्रमअन्तर्गत पालिकाले विपद् व्यवस्थापन सामग्री खुर्पा, डोरी,बञ्चरो,लठ्ठी, साबेल, गल,लाईफ जकेट, करौती,पिक, पञ्जा,घन, गमबुट, टर्च लाईट, बाकस,हेलिमेट, स्लीपिङ बेक, ब्याग ट्रेनिङ,रेनकोट,कम्बल,डस्टबिन, इलेक्ट्रिक हिटर, पानी तान्ने पम्प, ड्रिल मेशिन, मेटल कटर, डिजिटल मेडोमिटर, टिभी र स्पीकर लगायतका सामग्री हस्तान्तरण गरेको हो।"
नगर प्रहरी भर्ती गर्दै रास्कोट नगर,"कालिकोट : जिल्लाको रास्कोट नगरपालिकाले नगर प्रहरी भर्ती गर्न लागेको छ । राकोट नगरपालिकाले नगरको सेवा करारमा नगर प्रहरी व्यवस्थापन तथा सञ्चालन सम्बन्धी कार्यविधि २०७९ निर्माण गरी त्यसअनुसार नगर प्रहरी भर्ना गर्न लागेको हो । नगरले १५ दिने सार्वजानिक सूचना जारी गरी खुला ८, महिला ३, दलित २ र सहिद तथा वेपत्ता परिवारबाट २ जना गरी १५ जनाको विज्ञापन खुलाएको छ । रास्कोट नगरपालिका प्रमुख धर्मराज शाही पेषणले स्थानीय तहले पाएको अधिकारको प्रयोग गरी नगरको शान्ति सुरक्षा कायम गर्न र स्थानीय युवाहरुलाई रोजगारी सृजना गर्न नगर प्रहरी भर्ना गर्न लागेको बताए । स्थानीय तह सञ्चालन ऐन २०७४ को दफा १९ को उप दफा २ को (क) मा भएको व्यवस्था अनुसार जिल्लामा पहिलो पटक रास्कोट नगरले नगर प्रहरीको भर्ती खोलेको हो । नगर प्रमुख शाहीले भने,' कानुनले दिएका अधिकारीहरुको प्रयोग गरी जनतालाई गाउँमै सिंहदरबार आएको अनुभूति गराउनुछ । हामी स्थानीय सरकारलाई सबल, सक्षम र विधि पद्धतिअनुसार सञ्चालन गरी प्रभावकारी र उदाहरणीय सरकार बनाउने अभियानमा छौं ।' रास्कोट नगरपालिकाले नगर प्रहरी भर्ती गर्न लागेर राम्रो गरेको नागरिक समाजका अगुवा प्रेम शाहीले बताए । उनले भने,' स्थानीय तहले स्थानीयस्तरमै प्रहरी भर्ती गर्न पाउने व्यवस्था कानुनमा नै भएकाले यसको सबैले प्रयोग गर्नुपर्छ । यसले स्थानीय स्तरमा शान्ति सुरक्षा मजबुत हुनुका साथै युवाहरुका लागि रोजगारी पनि सिर्जना हुन्छ । जिल्लाका अन्य स्थानीय तहहरुले पनि यसको कार्यन्वयन गर्नुपर्छ । नगर प्रहरीले स्थानीय सरकार सञ्चालनमा पनि सहज हुने र गाउँमै युवाहरुले रोजगारीको अवसर पाउनेछन् । '"
नेपालमा बुबाको पथ पछ्याउँदै टोनी हेगनकी छोरी,"काठमाडौं : मङ्सिर ४ को चुनावको पाँच दिनअघि काठमाडौंको एक होटलमा भेट्दा डा क्याट्रिन रोल्पा जाने तयारीमा थिए। यसपालि पनि उनको उही काम थियो निःशुल्क स्वास्थ्य शिविर। हाडजोर्नीसम्बन्धी विशेषज्ञ ७४ वर्षीया उनी बर्सेनि नेपाल आउँछन्। यहाँका कुनाकन्दरामा पुग्छन्, स्वास्थ्य शिविर राख्छन् र विशेषगरी उनको विशेषज्ञताको हाडजोर्नीसम्बन्धी निःशुल्क उपचार दिन्छन्। नेपाल कति पटक आउनुभयो ? प्रश्नमा उनको जवाफ थियो, गन्ती गरेको छैन, खोइ थाहा छैन। त्यस्तै ४० पटकभन्दा बढी त भयो होला। यस वर्ष उनी नेपाल आएको यो तेस्रो पटक हो। पछिल्लो समय बुबाको नेपाल चिनाउने काम, नेपालका दुर्गम क्षेत्रका नागरिकलाई निःशुल्क उपचार अनि समय भएमा पदयात्राका लागि नेपाल आइरहेकी छु। चार वर्षकी हुँदा सन् १९५२ मा उन नेपाल आएका रहेका रहेछन् तर धेरै सम्झना छैन, चार वर्षकि थिएँ। यति सम्झिन्छु कि त्यतिबेला नेपालमा विमानस्थल थिएन। कताकति मात्र शौचालय थिए,। बडो कठिन थियो यहाँको यातायात र नेपालीको जीवनशैली पनि। उनका बुबाअर्थात् टोनी हेगन। नेपाललाई संसारमा चिनाएको यो नामलाई सायद नेपालमा चिनाइरहनु पर्दैन होला। टोनी हेगेन सम्भवतः नेपालकै पहिलो पर्यटकका रूपमा सन् १९५० मा यहाँ आएका थिए। नेपालमा विमानस्थल नभएकाले उनी कलकत्तासम्म जहाजमा आएर यहाँ आएका रहेछन्। त्यसपछि आफूलाई नेपालको सौन्दर्यले तानेको कुरा उनले नेपाललाई भन्दा बाहिरको संसारलाई बढी सुनाएका छन्। प्रायः यहाँकै हिमाल, पहाड र खोल्सातिर भेटिने टोनीले औषत नेपालीले भन्दा धेरै नेपाल घुमेका छन्। उनलाई नेपालको पहिलो र सर्वाधिक पदयात्रा गरेको विदेशीभन्दा गल्ती हुँदैन। सन् १९५० मा स्वीस् सहयोग परियोजनाका क्रममा नेपाल आएका उनी नेपालको भूगोल र सौन्दर्यसँग नेपालीभन्दा नजिक रहे। नेपालको करिब १४ हजार किलोमिटर पैदलैयात्रा गरेका उनले नेपाल सम्भवत सबै पर्यटकभन्दा बढी पैदलै हिँडेका छन्। नेपालको भौगोलिक अवस्था एवं हिमालयन क्षेत्रको जैविक विविधताका साथै नेपाली जीवनशैली, परम्परा एवं यहाँको जातीय विविधतालाई उनले नेपाल बाहिरसम्म पुर्याएका छन्। नेपाली पर्यटन क्षेत्रले सम्मान गर्ने उनले तयार गरेको नेपाल नामक पुस्तकले नेपालको भौगोलिक, पर्यटकीय र अनेक जीवनशैलीका बहुआयामिक पक्षलाई समेट्छ। उनले हाम्रो हिमाल र हिमाली पर्यटकीय विशेषताका साथै अनेक सांस्कृतिक पक्षलाई समेटेर तयार गरेका वृत्तचित्रले नेपाल बाहिर नेपाल चिनाउन निकै सघाएको छ। उनका यिनै योगदानका कारण नेपालले उनलाई नेपालको मानार्थ नागरिकता प्रदान गरेको थियो। आधा जति बुबाको नेपाल प्रेमलाई उजागर गर्न र आधा आफैंले स्वास्थ्योपचार उपलब्ध गराउन आफू नेपाल आउने गरेको क्याट्रिन हेगन बताउँछिन्। हाडजोर्नीकी सर्जन उनले स्वीट्जरल्याण्डमा खोलेको टोनी हेगेन फाउन्डेसनले नेपालमा मात्र काम गर्छ। बुबाले माया गरेको र बुबालाई सम्मान गरेको देश नेपाल। मलाई वर्षमा एक पटक मात्र यहाँ आएर पुग्दैन, आइरहन मन लाग्छ, क्याटरिनले भनिन्। उनी नेपालका कैयौँ जिल्लामा स्वास्थ्य शिविर राख्ने, असहाय तथा स्वास्थ्योपचारको पहुँचसम्म पुग्न नसक्ने दुर्गम क्षेत्रका नागरिकलाई निःशुल्क स्वस्थ्य सेवा उपलब्ध गराउने गर्छिन्। नेपालका लागि बुबाले गरेका कामलाई पूर्णता दिने आफ्नो काम ठान्छिन्। नेपालका बारेमा बुबाका धेरै अनुसन्धान छन् तिनलाई अझै धेरै विस्तार गर्ने मेरो सोच छ। फाउन्डेसनबाट तिनलाई पूर्णता दिन्छु। टोनीले नेपालमा खिचेका तस्बिरको प्रदर्शनी फाउन्डेसनले गत वर्ष नेपालमा गरेको थियो। नेपालमा उनका कामकारबाहीलाई उजागर गर्न यतिले मात्र पुग्दैन भन्ने लाग्छ। उनका सङ्ग्रह अध्ययन गर्दा नेपालको पर्यटकीय विकासका लागि भावी दिनमा धेरै सहयोग पुग्ने मलाई लाग्छ, उनी भन्छिन्। नेपाल चिनाउन अहिले कतैकतै प्रयोगमा आउने पुराना तस्बीर एवं दृश्यहरू प्रायः टोनीकै नेपाल पुस्तक एवं डकुमेन्ट्रीबाट लिइएको पाइन्छ। बुबाजस्तै उनले पनि नेपालका अधिकांश पदमात्रामा यात्रा गरेकी छिन्। नेपालको हिमाल, पहाड र तराईकै ज्ञान छ उनलाई। उनी चिकित्सक भएर होला उनलाई अर्गानिक कृषि उत्पादन मनपर्छ। स्वीट्जरल्याण्ड आफ्नो घरमा पनि आफू अर्गानिक तरकारी खेती गर्ने बताउँछिन्। अर्गानिक आलु उत्पादन फार्म रहेको उनी बताउँछनिन्। समय मिल्यो कि आफूलाई खेतीको काम मनपर्ने बताउने उनले धेरै उत्पादनका लागि विश्वमै पछिल्लो समयमा प्रयोग गरिने विषादीका कारण विविध खालका रोगको प्रकोप बढेकाले मौलिक र अर्गानिक उत्पादनमा सबैले ध्यान दिनुपर्ने सुझाव दिन्छन्। नेपालका विभिन्न क्षेत्रमा पदयात्रामा जाँदा पनि उनले त्यस क्षेत्रका अर्गानिक उत्पादन किन्ने गर्छिन्। रासस"
सुरक्षित बसोबासको माग गर्दै माइतीघरमा सुकुमबासीको प्रदर्शन (फोटोफिचर),"काठमाडौंः काठमाडौंको बागमति किनाराका सुकुमबासीहरुले प्रदर्शन गरेका छन् । सोमबार उनीहरूले माइतीघर मण्डलादेखि नयाँ बानेश्वर चोकसम्म विरोध र्याली निकालेका हुन् । उनीहरुले लालपुर्जाविहीनताको अवस्था कहिलेसम्म ? भन्दै सरकारलाई प्रश्न गरेका छन् । उनीहरुले संविधानको मौलिक हकको धारा ३७ मा रहेको आवासको अधिकार सुनिश्चित गरियोस्, वार्ता र संवादको ढोका खुला गर,भूमिहीन,सुकुमबासी तथा अव्यवस्थितहरुको सुरक्षित बसोबासको अधिकार सुनिश्चित हुनैपर्छजस्ता नारा लगाएका थिए। विनाविकल्प उठिबास बन्द गराउनुपर्ने उनीहरुको माग छ । यसअघि काठमाडौं महानगरपालिकाले नदी किनारामा बस्दै आएका सुकुमबासीलाई बस्ती खाली गर्न भन्दै पत्राचार गरेको थियो । तोकेको सीमाभित्र बस्ती नउठेपछि महानगर डोजरसहित सुकुमबासी बस्ती पुगेको थियो । सो क्रममा सुकुमबासी र प्रहरीबीच झडप समेत भएको थियो । आफूहरुको दीर्घकालीन व्यवस्थापनको माग गर्दै उनीहरु निरन्तर आन्दोलनमा छन् ।"
लागुऔषधसहित दुईजना पक्राउ,सर्लाही : मलंगवा नगरपालिका४ शिवसागर चोकबाट लागुऔषध गाँजा २ केजी ५ सय ग्रामसहित लालबन्दी नगरपालिका५ बस्ने २० वर्षीय हिमाल पाण्डेयसमेत गरी २ जनालाई आइतबार दिउँसो प्रहरीले पक्राउ गरेको छ । अस्थायी प्रहरी पोष्ट पेट्रोलपम्पबाट खटिएको प्रहरीले प्रदेश २०२००३ प १७०२ नम्बरको मोटरसाइकल जाँच गर्ने क्रममा मोटरसाइकलमा सवार उनीहरूलाई गाँजासहित फेला पारी पक्राउ गरेको हो । घटनाबारे अनुसन्धान भइरहेको प्रहरीले बताएको छ।
"तीन महिनापछि काभ्रेमा पुनः रेबिज भेटियो, सतर्क रहन आग्रह","काभ्रे : काभ्रेमा तीन महिनापछि पुनः रेबिज रोग देखापरेको छ। जिल्लाको दक्षिणी क्षेत्र डाँडापारिस्थित महाभारत गाउँपालिकाको पशुमा रेबिज रोगको सङ्क्रमण देखिएको हो। यसअघि गत भदौमा भुम्लु गाउँपालिकामा रेबिज रोगका कारण एक महिनाको अवधिमा चार दर्जनभन्दा बढी पशुचौपायाको मृत्यु भएको थियो। महाभारत गाउँपालिकामा मरेका दुई गाईमा रेबिज रोग पुष्टि भएपछि स्थानीयलाई सतर्क रहन आग्रह गरिएको छ। केही दिनअघि महाभारत१ गोकुले र ८ नं वडास्थित घर्तीछापमा कुकुरको टोकाइबाट दुई गाई मरेका थिए। वडा नं १ का अध्यक्ष कान्छामान जिम्बाका अनुसार कुकुरले टोकेका गाईको मृत्यु भएपछि परीक्षण गर्दा रेबिज रोगबाट मरेको पुष्टि भएको हो। वडाध्यक्ष जिम्बाले गाउँपालिकाको कुनै स्थानमा शङ्कास्पद कुकुर देखिएमा नियन्त्रण गर्न तथा वडा वा गाउँपालिकाको कार्यालयमा तत्काल जानकारी गराउन आग्रह गरिएको बताए। उनले आवश्यकता अनुसार रेबिजविरुद्धको सुईको व्यवस्थापन गरी तत्काल शिविर सञ्चालन गरिने जानकारी दिए। गाउँपालिकाका देखिएको रेबिज रोगप्रति जिल्ला स्वास्थ्य कार्यालय र जिल्लास्थित भेटेरीनरी अस्पताल तथा पशु सेवा विज्ञ केन्द्रले आवश्यक अनुसन्धान तथा आवश्यक सामग्री सहयोगको व्यवस्थापन भइरहेको जनाएका छन्। कार्यालयका प्रमुख डा पुरुषोत्तम सेढाईंले महाभारतमा थप रेबिज फैलन नदिन केन्द्रसँगको समन्वयमा तत्काल एक्सनमा जाने बताए। केन्द्रका पशु चिकित्सक राजकुमार हुमागाईले पनि महाभारतमा देखिएको रेबिज रोग थप फैलन नदिन तथा रोकथामका उपाय अपनाइने बताए। उनका अनुसार घटनाक्रमले जिल्लामा रेबिज रोगको सङ्क्रमण केही वर्षनै रहिरहने देखिएको छ। यसअघि गत भदौमा भुम्लु गाउँपालिकाको १ नं वडास्थित सापिङ, कात्तिके, आरनगाउँ, भारतीगाउँ, गैराटोल, बोक्से र खोलमबारीका २८९ जनालाई स्वास्थ्य कार्यालयले रेबिजविरुद्ध खोप लगाइएको थियो। स्थानीय १९ परिवारका ५१ जनाले कुकुरले टोकेर मरेका भैँसी तथा खसी, बोका काटेर मासु खाएपछि तथा अन्य शङ्कास्पद व्यक्तिलाई खोप लगाउनुपरेको थियो। त्यतिबेला एक महिनाको अवधिमा करिब चार दर्जनभन्दा बढी पशुचौपाया मरेको तर कुनै मानवीय क्षेत नभएको केन्द्रले जनाएको छ। शतप्रतिशत प्राणघातक मानिएको उक्त रोगबाट छिमेकी गाउँपालिका चौँरीदेउराली६ मा गत वर्ष एक महिनाको अवधिमा एक आठ वर्षीय बालक र दुई पुरुषको मृत्यु भएको थियो। त्यसयता काभ्रेमा रेबिजका कारण मृत्यु हुनेको सङ्ख्या पाँच पुगेको छ। एक वर्षअघि चौँरीदेउरालीमा रेबिजबाट मानिसको मृत्यु भएपछि केन्द्रले सामुदायिक तथा छाडा कुकुरसँग सावधानी अपनाउन आग्रह गर्दै आएको छ। रेबिज लागेको कुकुर तथा अन्य जनावारले मानिसलाई टोकेमा मृत्यु निश्चित हुन्छ। चिकित्सकका अनुसार राम्रोसँग पकाएर खाएको मासु, उमालेर खाएको दूधबाट रेविज सर्दैन। काँचो दूध, मासु खाँदा रेबिज रोग सर्छ। उनान्सय प्रतिशत सङ्क्रमण कुकुरबाट सर्ने गर्दर्छ। कुकुरलाई रेबिजविरुद्धको खोप लगाउँदा रेबिज फैलन पाउँदैन। रेबिज लागेको कुकुरले मान्छे, पशुपन्छीलाई टोकेको अवस्थामा रेबिज सर्न सक्छ। सम्भावित जोखिम न्यूनीकरण गर्न केन्द्रमा पर्याप्त सुई राखिएको छ। चिकित्सकका अनुसार सुरुमा घरपालुवा वा अन्य जनावरको र्यालमा रहेका रेबिज भाइरस टोकाइबाट शरीरमा प्रवेश गर्दछ। भाइरस रगतबाट नभई छालामुनिको भित्री तन्तु र माँसपेशी हुँदै परिधीय स्नायु, मेरुदण्ड र अन्त्यमा गिदीसम्म पुग्ने र गिदी सङ्क्रमित भएपछि मात्रै लक्षण देखिन थाल्ने गर्दछ। रासस"
विद्यार्थीलाई कारबाही गर्ने निर्णयबाट 'ब्याक' भए मेयर,"महोत्तरी : विद्यार्थी निष्काशन गर्ने खबर सामाजिक सञ्जालमा आलोचित भएपछि गौशाला नगरपालिकाको कार्यालयले अन्ततः विद्यार्थी निष्काशन गर्ने निर्णय फिर्ता लिएको छ। जसअनुसार गौशालास्थित राष्ट्रिय माध्यमिक विद्यालय नवराजपुरका कक्षा ९ र १० का पढने विद्यार्थीहरू पूर्ववत रूपमा शिक्षण गतिविधिमा सक्रिय भएका छन्। आज बिहान नगरप्रमुख डा दिपेन्द्र महतो लगायतका टोली विद्यालयमा पुगेर विद्यार्थी निष्काशन गर्ने निर्देशनलाई उल्टाइएको हो। सोमबार बिहान नगरप्रमुखसँग आएको टोलीले विद्यालय व्यवस्थापन समितिका पदाधिकारी, अभिभावक र शिक्षकहरूसँग परामर्श गरी आन्दोलित विद्यार्थीहरूलाई विना शर्त पढाइनेमा सहमति जनाएका हुन्। आइतबार शिक्षकको माग गर्दै विद्यार्थीहरू आन्दोलित भएको भन्दै नगरप्रमुख महतोले एक साताका लागि आन्दोलित विद्यार्थीलाई विद्यालयबाट निष्काशन गर्ने मौखिक निर्देशन दिएको थियो। विद्यार्थी निष्काशन गर्ने खबर सामाजिक सञ्जालमा आलोचित भएपछि सो निर्णयलाई एकाएक उल्टाएर पठनपाठनलाई निरन्तरता दिइएको विद्यालयका प्रधानाध्यापक शुभकरण यादवले जानकारी दिए। प्रधानाध्यापक यादवले भने, नजिकमा आइरहेको परीक्षालाई ध्यानमा राखेर सो निर्णयप्रति नगरप्रमुखले सच्चाइएको हो। नगरप्रमुख आज विहान विद्यालयमा आएर ती विद्यार्थीहरूलाई पढाउनका लागि निर्देशन दिएपछि कक्षा ९ र १० का विद्यार्थीहरू नियमित रूपमा पठनपाठनमा सक्रिय भएका छन्। नगरपालिकाको कार्यालयले सार्वजनिक गरेको नगरशिक्षकको अन्तिम नतिजापछि केही दिनमै सो विद्यालयमा आवश्यक मात्रामा शिक्षक पठाइने गौशाला नगरपालिकाको कार्यालय स्रोतले जनाएको छ।"
मध्यपहाडी राजमार्ग: डेढ दशकमा ६४ प्रतिशत काम,"काठमाडौं: मध्यपहाडको समृद्धिको आधारका रुपमा रहेको पुष्पलाल (मध्यपहाडी) राजमार्गको निर्माण सुरु भएको डेढ दशकमा ६४ प्रतिशत पूरा भएको छ । आयोजनाको पहिले तोकिएको अवधि सकिएको छ वर्ष बितिसक्दा पनि कतिपय खण्डमा सडक कहाँबाट बनाउने (रेखाङ्कन)मा नै अन्योल छ । पहिले बूढीगण्डकी नदीको नजिकै सडकको रेखाङ्कन रहेको भने ऊर्जा तथा जलस्रोत मन्त्रालयले सो स्थानमा जलाशययुक्त आयोजना निर्माण गर्ने योजना बनाएका कारण अझै अन्योल भएको आयोजनाका सूचना अधिकारी सुरज अधिकारीले बताए। केही समय पहिलेसम्म कास्कीमा पनि रेखाङ्कनको अन्योल भए पनि अहिले त्यो समाधान भइसकेको उनले बताए । आयोजनाअन्तर्गत झण्डै ४१५ किमी सडक निर्माण र २५ पुल निर्माण गर्न बाँकी छ। त्यसमध्ये पनि २०५ किमी सडक र १९ पुल निर्माणको ठेक्का सम्झौता हुनै बाँकी छ । चालु आर्थिक वर्षमा मात्रै ३५७ किमी सडक कालोपत्र, १८ पुल निर्माण र १३४ दशमलव पाँच किमी सडक निर्माणको ठेक्का व्यवस्थापन गर्नुपर्ने आयोजनाले जनाएको छ । पछिल्लो पटक थप भएको अवधि चालु आवको अन्तिमसम्म भए पनि त्यो अवधिसम्म ठेक्का भइसक्नसमेत कठिन देखिएको छ । मन्त्रिपरिषद्को निर्णयबाट कास्कीमा पर्ने एउटा खण्डमा रेखाङ्कन परिवर्तन भएको छ। भैँसेज्याम्दुमेलबोटपानीघाटआन्टीघरअर्मलाकोटकाली खोला पुलअमला बिसौनीलामाचौरजौबारीयाम्दी पुल खण्डमा सडक निर्माणका लागि ठेक्का प्रक्रिया अघि बढाइएको उनले बताए। सो खण्डको लम्बाइ ३८ किमी छ । बूढीगण्डकीमा जलाशययुक्त आयोजना अझै सातआठ वर्ष नबन्ने भएकाले सडक अघि बढाउनु भनी ऊर्जा मन्त्रालयले पत्र पठाएको सूचना अधिकारी अधिकारीले बताए । ठेक्का लगाउन बाँकी खण्डमा पनि सडक निर्माणका लागि प्रक्रिया अघि बढाइरहेको छ । कास्कीमा ठेक्का सकिएर मूल्याङ्कनका क्रममा छ भने सिन्धुपाल्चोकको बाहुनेपाटी ठेक्का अघि बढाइएको उनले बताए । राजमार्गको दुई खण्डमा पहिले ग्राभेलको ठेक्का सम्पन्न नभएकाले पनि कालोपत्रका लागि ठेक्का गर्न नसकिएको सूचना अधिकारी अधिकारीले बताए । दोलालघाट नेपालथोकको खण्डमा ग्राभेलको ठेक्का चालू रहेकाले त्यो सकिएपछि नयाँ ठेक्कामा जान सकिनेछ । अझै पनि वनको समस्या धेरै खण्डमा रहेको आयोजनाले जनाएको छ। रुख काट्न पहिले वातावरणीय अध्ययन स्वीकृत गर्नुपर्छ र पछि त्यो खण्डमा काम गर्दा रुख काट्न छुट्टै फाइल उठेर मन्त्रालय गएर त्यहाँबाट मन्त्रिपरिषद्ले निर्णय गर्नुपर्छ । पहिले वातावरणीय अध्ययन स्वीकृत गरेर काम सुरु गर्ने तर जङ्गल क्षेत्रमा पुगेपछि पुनः काट्न अनुमति लिनुपर्ने उनको भनाइ छ । अहिले गोरखाका धेरै खण्ड, लमजुङ र नुवाकोटमा वनका कारण ढिलाइ भइरहेको उनले बताए। आयोजनामा निर्माण सामग्री उत्खननमा विवाद, मुआब्जा विवाद र सडक सीमा कायम नहुनु पनि समस्याका रुपमा रहेको आयोजनाले जनाएको छ। सरकारले घर तथा, टहराको मात्रै क्षतिपूर्ति दिन्छ तर जग्गाको दिँदैन । कतिपय ठाउँमा नजिकैमा वैदेशिक लगानीका आयोजनामा जग्गाकोसमेत क्षतिपूर्ति दिने भएकाले स्थानीयबासीले माग गर्ने गरेको अधिकारीले बताए । आव २०६४६५ मा सुरु भएको सडक आव २०७३७४ मा सम्पन्न गर्ने लक्ष्य लिइएको थियो । त्यस यता पटकपटक अवधि थप हुँदै आएको छ । पछिल्लो पटक आगामी असार मसान्तसम्मको अवधि थप भएको छ । राष्ट्रिय यातायात नीति २०५८ मा पूर्वपश्चिम राजमार्गको विकल्पका रुपमा मध्य पहाडबाट अर्को राजमार्ग निर्माण गर्ने उल्लेख थियो । सोहीबमोजिम सरकारले मध्यपहाड (पुष्पलाल राजमार्ग नामकरण गरी विसं २०६४६५ देखि आयोजना कार्यान्वयन सुरु गरेको हो । सरकारले विसं २०६५ फागुन २६ गते रेखाङ्कन स्वीकृत गरेको थियो । मध्य पहाडका २६ जिल्लालाई जोड्ने सो राजमार्गले दुई सय १५ बस्ती जोड्ने र झण्डै एक करोड मानिस लाभन्वित हुने अनुमान गरिएको छ । सरकारले आव २०६७६८ देखि पूर्वी र पश्चिमी खण्डमा विभाजन गरी आयोजना निर्माण अघि बढाएको थियो भने हाल पुष्पलाल (मध्यपहाडी) राजमार्ग आयोजना निर्देशनालयअन्तर्गत पाँच योजना कार्यालय छन् । पहिले पूर्वी र पश्चिमी खण्डमा विभाजन गरी आयोजना निर्माण अघि बढाएको थियो भने हाल पुष्पलाल (मध्यपहाडी) राजमार्ग आयोजना निर्देशनालयअन्तर्गत पाँच योजना कार्यालय छन् । पूर्वको पाँचथरको चियो भञ्ज्याङदेखि पश्चिममा बैतडीको झुलाघाटसम्मको छ । यसको निर्माण सम्पन्न हुँदा मध्यपहाडका नागरिकको जीवन सहज हुने, नयाँ सहर निर्माण हुने र पूर्वपश्चिम राजमार्गको चाप कम हुने अनुमान गरिएको छ । सरकारले आव २०६९७० देखि यो आयोजनालाई राष्ट्रिय गौरवको आयोजनामा राखेको छ । रासस"
एक्लो विद्यार्थी पढाउँदै एक्ली शिक्षिका,"कुस्मा : वनको माँझमा एउटा सानो गाउँ छ। त्यही गाउँ छेउमा कक्षा ५ सम्म पढाउने एउटा पुरानो विद्यालय छ। विद्यार्थीको पर्खाइमा विद्यालयका कक्षाकोठाका ढोका सधैँ खुला हुन्छन्। उनीहरूका लागि बनाइएका डेस्कबेञ्च भरिभराउ भए पनि त्यहाँ बसेर पढ्ने विद्यार्थी एक जनाबाहेक अरू कोही छैनन्। विद्यार्थीको अभावमा विद्यालय नै रित्तिएको छ। पर्वतको मोदी गाउँपालिका चित्रेमा रहेको दुर्गा भवानी प्राथमिक विद्यालय २०४० सालमा स्थापना भएको हो। विगतमा विद्यार्थीको सङ्ख्या बाक्लै भए पनि यस वर्ष शिशु कक्षामा पढ्न एक्ला विद्यार्थी नीरज लम्साल मात्र आउने गरेका छन्। विद्यालयमा विद्यार्थी लम्साल र शिक्षिका ठाकुकुमारी केसी मात्रै छन्। विद्यालयमा विद्यार्थी आए वा नआए पनि हरेक दिन विद्यालय पुग्नु केसीको दिनचर्या हो। त्यहाँका एक शिक्षिका र कार्यालय सहयोगी गत वर्ष काजमा खटिएपछि शिक्षिका केसी एक्लै भएकी हुन्। 'गत वर्षसम्म १०१५ विद्यार्थी नियमित पढ्न आउँथे', उनले भनिन्, 'गाउँबाट बसाइँसराइ गर्ने बढेका छन्, विद्यालय आउन खोला तर्नुपर्छ तर बर्खामा तर्न सकिँदैन। पुल नहुँदा विद्यार्थी नजिक छाडेर टाढाको विद्यालय जानुपर्ने अवस्था छ।' विद्यार्थीविनाको विद्यालयमा आउँदा धेरै नरमाइलो लाग्ने गरेको शिक्षिका केसीले सुनाइन्। चाँडै गाउँपालिकाले कतै व्यवस्थापन गर्दिए हुन्थ्यो भन्ने आफ्नो चाहना रहेको उनले सुनाइन्। विद्यालय नजिकको गाउँ हिले, दराक, लम्सालथर, पङ्गालीथर, रेग्मीथर, सरादेखोलालगायत स्थानका विद्यार्थी पढ्न आउने गरेकामा अहिले उनीहरु एक घण्टा टाढाको विद्यालयमा पुग्छन्। विद्यार्थी नभएको बहानामा विद्यालयलाई अन्यत्र गाभ्ने कुरा गाउँका लागि उचित नहुने स्थानीयवासीको भनाइ छ। 'गाउँको ७० घरका विद्यार्थी पढ्ने एक्लो विद्यालय हो', स्थानीयवासी शेरबहादुर केसीले भने, 'विद्यालय आउने खोलामा पुल, सहज बाटो निर्माण र अङ्ग्रेजी माध्यमबाट पठनपाठन गर्न पालिकामा छलफल भइरहेको छ।' गाउँपालिकाले अरू विद्यालयमा विद्यार्थीको सङ्ख्या ज्यादै न्यून भएकाले तिनलाई कसरी व्यवस्थापन गर्न सकिन्छ भन्नेमा छलफल भइरहेको बताएको छ। 'एक विद्यार्थी भए पनि पढ्न पाउने अधिकारबाट बञ्चित हुनु हुँदैन', गाउँपालिकाकी अध्यक्ष हिरादेवी शर्माले भनिन्, 'बसाइँसराइले विद्यार्थी पाउन मुस्किल छ। केही ठाउँमा विद्यार्थीलाई शिक्षक चित्तबुझ्दो नभएर समस्या छ। रासस"
