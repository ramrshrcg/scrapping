शीर्षक,विवरण
स्पाइस जेटको विमानभित्र अकस्मात धुँवा भरिएपछि,नयाँ दिल्ली : शनिबार आन्तरिक उडानका लागि भारतको राजधानी नयाँ दिल्लीबाट जबालपुरका लागि छुटेको केही छिनमा विमानभित्र धुवाँ भरिएपछि भारतीय स्पाइस जेटको विमानलाई नयाँ दिल्लीमा आकस्मिक अवतरण गराइएको छ। विमानमा रहेका सबै यात्रुहरूलाई विमानबाट सकुशल उद्धार गरिएको छ। विमानले पाँच हजार फिटमाथि उडिरहेका समय विमानको केविनमा धुँवा भरिएको चालकदलका सदस्यलाई थाहा भएको र विमानलाई आकस्मिक अवतरण गरिएको विमान कम्पनीले ट्वीटरमार्फत् जानकारी गराएको छ। केविनमा धुँवा भरिएको भिडियो सार्वजनिक भएपछि सामाजिक सञ्जालमा भाइरल बनेको थियो। विमानमा कति यात्रु थिए भन्नेबारे कम्पनीले जानकारी गराएको छैन तर विमान सकुशल अवतरण गराइएको र यात्रुहरूलाई तत्काल अर्को उडानमार्फत् गन्तब्यमा पठाइएको उल्लेख गरिएको छ। यसै वर्षको जुनमा पनि भारतको पटनाबाट नयाँ दिल्लीका लागि १८५ यात्रुसहित उडेको स्पाइस जेटको विमानको इन्जिनमा आगलागी भएपछि आकस्मिक अवतरण गराई यात्रुहरूलाई सुरक्षित विमानबाट निकालिएको थियो। मे महिनामा भारतमा नै अर्को एक विमानको सफ्टवेयरमा आक्रमण गर्ने प्रयास भएको भन्दै निम्न भाडादर भएको स्पाइसजेट कम्पनीका विमानहरूको उडान अवरूद्ध भएको र यसका कारण हजारौँ हवाई यात्रुहरू विमानस्थलमा अलपत्र परेका थिए।
"'वामदेव गौतमको पद यथावत छ, युवराज सफलले राजीनामा दिएपछि स्वीकृत गर्यौं'","काठमाडौं : नेकपा एकता राष्ट्रिय अभियानका संयोजक वामदेव गौतमको पद यथावत रहेको प्रचार विभाग प्रमुख एवं सचिवालय सदस्य निमकान्त पाण्डेले बताएका छन्। सञ्चारमाध्यममा वामदेव गौतमलाई निष्काशन गरेको समाचारमा सत्यता नरहेको उनको भनाइ छ। उनले सचिवालय सदस्य युवराज सफलले असार १६ गते राजीनामा दिएको र शुक्रबार गौतमकै अध्यक्षतामा बसेको बैठकले राजीनामा स्वीकृत गरेको बताए। 'नेकपा एकता राष्ट्रिय अभियानका ९ जना सचिवालय सदस्यहरुमध्ये १ जना सदस्य युवराज सफलले असार १६ गते सचिवालय सदस्यबाट राजीनामा गर्नुभएको र उहाँको राजीनामा सम्बन्धमा असार १७ गते संयोजक कमरेड वामदेव गौतमको अध्यक्षतामा बसेको सचिवालय बैठकमा छलफल भई राजीनामा स्वीकृत गर्ने निर्णय गरिएको हो,' पाण्डेले विज्ञप्ति जारी गर्दै भनेका छन्। यसअघि सो अभियानमा आबद्ध पार्टीहरुले संयोजक गौतमलाई पाँच बुँदे असहमित जनाउँदै संयोजकबाट निष्काशन गरेको र नयाँ संयोजकमा युवराज सफललाई जिम्मेवारी तोकेको दाबी गरिएको थियो।"
गोरखा उद्योग वाणिज्य संघ गण्डकी प्रदेशभित्रकै उत्कृष्ट,गोरखा : गोरखा उद्योग वाणिज्य संघ गण्डकी प्रदेश भित्रकै उत्कृष्ट भएको छ। नेपाल उद्योग वाणिज्य महासंघ गण्डकी प्रदेशको पाँचौ प्रदेशसभाको अवसरमा आयोजित एक कार्यक्रमका बीच गोरखालाई सम्मान गरिएको हो। जिल्लानगर उद्योग वाणिज्य संघहरुमध्ये गोरखाले उत्कृष्ट कार्यसम्पादन गरेको संघका प्रदेश अध्यक्ष संजीवबहादुर कोईरालाले बताए। सो उपलक्ष्यमा संघका गोरखा जिल्ला अध्यक्ष कृष्णकुमार श्रेष्ठलाई शनिबार एक कार्यक्रमकाबीच गण्डकी प्रदेशका पर्यटन उद्योग वाणिज्य तथा आपूर्ती मन्त्री मणिभद्र शर्माले दोसल्ला ओढाएर उत्कृष्टताको प्रमाणपत्र प्रदान गरेका हुन्। नेपाल उद्योग वाणिज्य महासंघ गण्डकी प्रदेश समितिले लक्ष्मीप्रसाद त्रिपाठीको संयोजकत्वमा उत्कृष्ट छनौट समिति बनाएर जिल्लानगर उद्योग वाणिज्य संघहरु मध्येबाट छनौट गरेको थियो।
जुम्लामा चट्याङबाट ८० भेडा मरे,"जुम्ला : जुम्लाको पातारासी गाउँपालिका४ स्थित बागजाले पाटनमा परेको चट्याङले पाँच जना कृषकका ८० भेडा मरेका छन्। सो चट्याङबाट करिब ३०० भेडा हराएका छन्। पातारासी गाउँपालिका४ लुम निवासी पाँच कृषकका भेडा मरेको गाउँपालिकाका पशु शाखाका प्राविधिक हरि कामीले जानकारी दिए। अप्ठ्यारो भिर भएकाले खोजतलास गर्न कठिनाइ भएको छ। सोही गाउँपालिकामा रहेको प्रहरी चौकी डिल्लीचौरका प्रमुख बद्री साउदका अनुसार चट्याङबाट पाटनमा मरेका भेडा किसान जोरा रोकाया, रामबहादुर रेउले, शङ्कर नेपाली, धर्म रेउले र मानबहादुर रोकायाको भेडा चट्याङमा परेर मरेका हुन्। रासस"
लमजुङको ७६ प्रतिशत खानेपानीमा दिसा मिसावट,"बेंसीसहर : लमजुङमा प्रयोग गरिदै आएको ७६ प्रतिशत खानेपानीमा इकोली अर्थात् दिसा मिसावट भएको पाइएको छ। जिल्लाका सात वटा स्थानीय तहको खानेपानी आयोजनाको मुहान, धारा र ढुङ्गे धारा, युरोगाडसमेतमा जिल्ला स्वास्थ्य कार्यालयले गरेको परिक्षणमा इकोली भेटिएको हो। स्वास्थ्य कार्यालयले विभिन्न समयमा १२० स्थानको पानीको नमूना परीक्षण गरेकामा ९१ वटामा इकोली भेटिएको स्वास्थ्य कार्यालय प्रमुख अमर दवाडीले बताए। पानीमा दिसाजन्य पदार्थ मिश्रण हुनुलाई इकोली भनिन्छ। परीक्षणमा जिल्लाका धेरैजसो स्थानको पानी अशुद्ध पाइएको दवाडीले बताए। परिक्षणले जिल्लामा प्रयोग भैरहेको खानेपानी स्वास्थ्यका हिसावले प्रतिकुल देखिन्छ, दवाडीले भने, यति धेरै पानीमा इकोली भेटिनुले जिल्लामा शुद्ध पानी कमै नागरिकले मात्र प्रयोग गरेको देखिन्छ। स्वास्थ्य कार्यालयका अनुसार परीक्षण गरिएकामध्ये सुन्दरबजार नगरपालिकामा ३९ वटा नमूना परीक्षण गर्दा २७ अर्थात् ६९ प्रतिशत इकोली भेटिएको छ। बेँसीशहर नगरपालिकामा २९ वटा नमूना परीक्षण गर्दा २२ अर्थात् ७६ प्रतिशत पानीमा इकोली भेटिएको छ। मध्यनेपाल नगरपालिकामा खानेपानीको २२ वटा नमूना परीक्षण गर्दा २० अर्थात् ९१ प्रतिशत पानीमा इकोली भेटिएको छ। राइनास नगरपालिकामा आठवटा नमूना परीक्षण गर्दा छ वटा अर्थात् ७५ प्रतिशत रहेको छ भने दोर्दी गाउँपालिकामा पाँचवटा नमूना परीक्षण गर्दा चार अर्थात् ८० प्रतिशतमा इकोली रहेको भेटिएको स्वास्थ्य कार्यालयले जनाएको छ। मस्र्याङ्दी गाउँपालिकामा परीक्षण गरिएको दुईवटै नमूनामा शतप्रतिशत इकोली भेटिएको छ भने, क्वहोंलासोँथर गाउँपालिकामा १४ नमूना परीक्षण गर्दा १० वटा अर्थात् ७१ प्रतिशतमा इकोली भेटिएको छ। जिल्लाका आठ स्थानीय तहमध्ये दूधपोखरी गाउँपालिकामा भने परीक्षण गरिएको छैन। जिल्लामा एक घर एक धारा अभियान तीव्र रुपमा अघि बढिरहेपनि शुद्धपानी पुर्याउन भने सरकार असफल भइरहेको यो तथ्याङ्कले देखाएको छ। प्रत्येक घरमा धारा पुर्याउनुसँगै शुद्ध खानेपानी उपलब्ध गराउनका लागि चुनौती थपिएको संघीय खानेपानी तथा ढल ब्यवस्थापन कार्यालय लमजुङका प्रमुख शेखरचन्द्र केसीले बताए। वर्खाको समयमा सङ्क्रमणको जोखिम रहने भएकाले खानेपानी प्रयोगमा स्वास्थ्य सावधानी अपनाउनुपर्ने स्वास्थ्यकर्मीहरु बताउँछन्। पानी शुद्धीकरण गरेर मात्र पिउन स्वास्थ्यकर्मीको आग्रह छ।"
बन्यो गौरे सार्कीको घर,"दैलेख : जिल्लाको भैरवी गाउँपालिका१ रावतकोटका गौरे सार्कीको परिवारको लागि घर निर्माण सकिएको छ। चरम गरिबीको चपेटामा परेर कष्टकर जीवनयापन बिताईरहेका ७९ वर्षिय गौरेको परिवारलाई पञ्चदेवल पूर्व विद्यार्थी समाज र भैरबी गाउँपालिकाले संयुक्तरुपमा घर निर्माण गरिदिएका हुन्। गौरेको परिवारले झेलिरहेको समस्याबारे यसअघि अन्नपूर्ण पोस्ट्मा भुक्तमान भोगिरहेको एक दलित परिवार शिर्षकमा समाचार प्रकाशित भएको थियो। समाचार प्रकाशन भएपछि गाउँपालिका र समाजले गौरेको परिवारलाई घर निर्माणका लागि चासो देखाएका थिए। नेपाली सेनाको कालीदत्त गुल्म काँडाचौर ब्यारेकले खाद्यान्न तथा लत्ता कपडा समेत सहयोग उपलब्ध गराएको थियो। गाउँपालिकाका प्रमुख प्रशासकीय अधिकृत पूर्णबहादुर विकले करिब दुई लाख ३८ हजार रुपैयाँ लागतमा एक तले घर निर्माण गरिएको बताए। गाउँपालिकाले गौरे सार्कीको परिवारका लागि घर निर्माण गर्न सशर्त अनुदानतर्फ ५० हजार र ७० हजार रुपैयाँ गाउँ सभाको पहिलो बैठक भत्ताबाट खर्च व्यवस्थापन गरेको थियो। यस्तै पूर्व विद्यार्थी समाजले घर निर्माणका लागि एक लाख रुपैयाँ जुटाएको थियो। घर निर्माणका लागि अन्य व्यक्तिहरुले समेत स्वेच्छिक सहयोग गरेको प्रमुख प्रशासकीय अधिकृत विकले बताए। उनले टिनको छानो भएको दुई कोठे घरसहित शौचालय निर्माण गरिएको बताए। शनिबार नवनिर्मित घर गौरे सार्कीको परिवारलाई हस्तान्तरण गरिएको छ। गाउँपालिकाका उपाध्यक्ष देवी भण्डारीलगायतको उपस्थितीमा घर हस्तान्तरण गरिएको हो। सोहि अवसरमा उपाध्यक्ष भण्डारीले पाँच हजार रुपैयाँ व्यक्तिगत सहयोगसमेत उपलब्ध गराईन्। कार्यपालिका सदस्य मन बहादुर विकले गौरेका छोराको लागि शैक्षिक सामग्री किन्न रकम उपलब्ध गराए। उनीहरुको राष्ट्रिय गौरवको आयोजना मध्यपहाडी राजमार्गदेखि दूई सय मिटर दुरीमा काठका खाबाको सहायता र त्रिपालको छानोले बनेको झुपडी थियो। गौरे उनकी पत्नी ६५ वर्षीय बुदी सार्की र छोरा १६ वर्षीय उज्जल सार्की त्यहि कष्टकर दैनिकी बिताईरहेका थिए। गाउँपालिका र पूर्व विद्यार्थी समाजले घर निर्माण गरिदिएसँगै उनीहरु बस्ने घर बदलिँएको छ। काठका खाँबामाथि त्रिपाल टाँगेर दैनिकी गुजारिरहेका उनीहरु अब सुरक्षित र नयाँ घरमा सरेका छन्। नयाँ घर बनेसँगै गौरेले पूर्व विद्यार्थी समाज र गाउँपालिकालाई धन्यवाद दिए। २०७४ को चुनावपछि जनप्रतिनिधिलाई पटकपटक आफ्नो समस्या सुनाएका थियौं, गाउँपालिकाले घर बनाइदिन्छौं भन्दै आश्वासन मात्र दियो, तर, अहिलेको चुनाव लगत्तै घर बनाईदिनुभयो, गौरेले भने त्रिपालमूनिको कष्टकर दैनिकीबाट सुरक्षित घरमा बस्न पाउँदा खुसीको सिमा नै छैन्। अब मुसलधारे पानी पर्दा समेत ढुक्कले बस्न पाइने गौरेको भनाई छ।"
कोरोनाको नयाँ भेरयन्ट देखिएको हो? स्वास्थ्य विज्ञ भन्छन् नयाँ प्रजातिबारे अध्ययन हुँदैछ,"काठमाडौं : पछिल्ला दिनमा कोरोना भाइरस सङ्क्रमणको ग्राफ उकालो लागेको छ। भारतमा सङ्क्रमण बढ्नु तथा नेपालमा नै सङ्क्रमण छैनजस्तो गरी स्वास्थ्यका मापदण्ड पालना नगर्नुजस्ता कारणले सङ्क्रमण बढेको पाइएको हो। स्वास्थ्य तथा जनसङ्ख्या मन्त्रालयका सहप्रवक्ता डा समीरकुमार अधिकारीले भारतमा सङ्क्रमण बढेसँगै नेपालमा पनि सङ्क्रमण बढेको बताए। उनका अनुसार ०५ प्रतिशतसम्म झरेको सङ्क्रमणको दर अहिले ६ प्रतिशत पुगेको छ। 'भारतमा जुन हिसाबले सङ्क्रमण बढेको थियो। सोहीअनुसार नेपालमा अहिले सङ्क्रमण धेरै नै बढेको हुनुपर्ने हो। तर नेपालमा भारतमा बढेकोजस्तो भने बढेको छैन,' उनले भने। नेपालमा कोरोना भाइरसको सङ्क्रमण सबैभन्दा कम चार जनामा देखिएको थियो। सङ्क्रमण बढ्दा सक्रिय सङ्क्रमित पनि बढिरहेका छन्। अहिले २९७ जना सक्रिय सङ्क्रमित रहेका छन्। असार १ गते तीन हजार ९०५ जनामा परीक्षण गराउँदा २५ जनामा सङ्क्रमण भएकामा हिजो असार १७ गते दुई हजार ८१४ जनामा परीक्षण गर्दा दोब्बरमा सङ्क्रमण देखिएको छ। असार १७ गते ५० जनामा सङ्क्रमण देखिएको छ। असार १६ गते ५५ जना, असार १५ गते ६२ जना, असार असार १४ गते ४४ जना, असार १३ गते ४१ जना, असार १२ गते २९ जना र असार ११ गते २७ जना सङ्क्रमित रहेका छन्। अहिले २९१ जन होम आइसोलेशन, छ जना संस्थागत आइसोलेशन र तीन जना सघन उपचार कक्ष (आइसीयु)मा छन्। इपीडीमीयोलोजी तथा सरुवा रोग नियन्त्रण महाशाखाका निर्देशक डा चुमनलाल दासले भारतमा सङ्क्रमण बढेका कारणले नेपालमा पनि बढेको जानकारी दिए। भारतबाट नेपालमा आउने मानिसमा सङ्क्रमण देखिएको उनको भनाइ छ। 'सङ्क्रमण बढे पनि तर ग्राफमा ठूलो नदेखिएको हो। तर हामीले जनस्वास्थ्यमा मापदण्ड पालना गर्नुपर्छ,' उनले भने। उनले अहिले देखिएको सङ्क्रमणमा ओमिक्रोन भेरियन्ट ( वा ) प्रजातिको हो वा होइन भन्नेबारेमा राष्ट्रिय जनस्वास्थ्य प्रयोगशालामा अणु वाङ्शिक (जीन सिक्वेन्सिङ) अध्ययन भइरहेको बताए। 'अहिले देखिएका सङ्क्रमणमा ओमिक्रोन भेरियन्ट नयाँ हो वा होइन भनेर हामीले जीन सिक्वेन्सिङ गरिरहेका छौं,' उनले भने, 'एक दुई दिनमा रिपोर्ट आएपछि थाहा हुन्छ।' नेपालमा अहिलेसम्म ओमिक्रोनको  प्रजातिको भेरियन्ट रहेको छ। उनका अनुसार अहिलेका बिरामीमा पहिलेका सङ्क्रमतिलाई जस्तै सामान्य लक्षण रहेको छ।  रासस"
वाणिज्य विभागद्धारा देशभरका ७१ वटा कम्पनीलाई कारवाही,"काठमाडौं : सरकारले मुलुकभर एकैसाथ बजार अनुगमन सुरु गरेको छ। वाणिज्य, आपूर्ति तथा उपभोक्ता विभागले शनिबार काठमाडौंमा पत्रकार सम्मेलन गर्दै असार १७ गते शुक्रबार केन्द्र, प्रदेश र स्थानीय तहका साथै ७७ वटै जिल्ला प्रशासन कार्यालयमार्फत एकै साथ अनुगमन गरिएको जानकारी दिएको हो। अनुगमनका क्रममा मुलुकभरका विभिन्न स्थानमा ७१ वटा कम्पनीलाई कारवाही गरिएको विभागका महानिर्देशक लीलाप्रसाद शर्माले जानकारी दिए। जसमध्ये विभागले गरेको २५ वटा फर्मको अनुगमनका क्रममा ९ वटालाई कारवाही गरिएको छ। त्यस्तै प्रदेश १ मा २० फर्ममा अनुगमन गरिएको छ भने मधेस प्रदेशमा गरिएको १३ फर्मको अनुगमनका क्रममा ११ लाई कारवाही गरिएको विभागले जनाएको छ। त्यस्तै अन्य स्थानमा पनि प्रभावकारीरुपमा अनुगमन गरिएको शर्माले बताए। त्यस्तै बजारमा चिनीको भाउ महङ्गीएको विषयमा पनि विभागले आपूर्ति मन्त्रालयलाई अध्ययनका लागि अनुरोध गरिएको उनले बताए। त्यस्तै उनले बजारमा अन्य कम्पनीको नूनको विषयमा पनि छानबिन गर्न अनुसन्धान टिम बनाएको र नूनको नमुना परिक्षणका लागि पठाइएको जानकारी दिए। यस्तै विभागले ७७ वटा जिल्ला प्रशासन र स्थानीय तहमार्फत देशभर अनुगमनको कार्यलाई निरन्रता दिने जनाएको छ।"
धान रोप्ने क्रममा चट्याङ लागेर किशोरीको मृत्यु,कपिलवस्तु : कपिलवस्तुमा शनिबार चट्याङ लागेर एक किशोरीको ज्यान गएको छ। शिवराज नगरपालिका२ बालापुरका १९ वर्षीय सुशीला थारूको खेतमा धान रोप्ने क्रममा चट्याङ लागेर ज्यान गएको वडा प्रहरी कार्यालय चन्द्रौटाका प्रहरी निरीक्षक कपिलजङ्ग शाहीले बताए। बिहान खेतमा धान रोप्न गएकी थारू चट्याङ लागेर घाइते भएकी थिइन्। उपचारका लागि चन्द्रौटामा रहेको सञ्जीवनी अस्पतालमा लगिएकामा उनको उपचारका क्रममा मृत्यु भएको प्रहरीले जनाएको हो। रासस
ललितपुरमा मोटरसाइकल दुर्घटना हुँदा एक जनाको मृत्यु,काठमाडौं : ललितपुरमा भएको सवारी दुर्घटनामा एक जनाको मृत्यु भएको छ। ललितपुर महानगरपालिका१५ थसिखेल चोकमा बागमती प्रदेश ०२०३४प ०७५८ नम्बरको मोटरसाइकल अनियन्त्रित भई दुर्घटना हुँदा चालक महालक्ष्मी नगरपालिका१० लामाटार बस्ने ४४ वर्षीय चन्द्रबहादुर स्याङ्तानको मृत्यु भएको छ। दुर्घटनामा गम्भीर घाइते भएका उनको सातदोबाटो गणेशमान मेमोरियल अस्पतालमा उपचारको क्रममा मृत्यु भएको जनाइएको छ। यता काठमाडौं महानगरपालिका१० युएनपुल नजिकै सडकमा बागमती प्रदेश०२०२६प ०६२७ नम्बरको मोटरसाइकलको ठक्करबाट पैदलयात्री ललितपुर महानगरपालिका१० बस्ने ७३ वर्षीय मधुरमान मास्केको मृत्यु भएको प्रहरीले जानकारी दिएको छ। ठक्करबाट गम्भीर घाइते भएका उनको सिभिल अस्पताल मीनभवनमा उपचारका क्रममा मृत्यु भएको हो। मोटरसाइकल चालकलाई प्रहरीले नियन्त्रणमा लिएको छ।
त्रिशुलीले बगाउँदा आमाछोरा बेपत्ता,"नुवाकोट : त्रिशूली नदीले बगाएर आमाछोरा बेपत्ता भएका छन्। बिदुर नगरपालिका३ ढोडेनी घर भएका आमाछोरालाई त्रिशुली नदीले बगाउँदा शनिबार दिउँसोदेखि स्थानीय पूर्णलाल श्रेष्ठको छोरा र उनकी श्रीमती बेपत्ता रहेको जिल्ला प्रहरी कार्यालय नुवाकोटले जनाएको छ। ७ वर्षिय युनिक श्रेष्ठ नदी किनारमा खेल्ने क्रममा त्रिशुली नदीले बगाएसँगै उनलाई बचाउन गएकी नजिकै काम गरिरहेकी आमालाइसमेत त्रिशुलीले बगाएको प्रहरी निरीक्षक लक्ष्मी खड्काले जानकारी दिइन्। छोरालाई बचाउन गएकी ३२ वर्षिय सन्जिता श्रेष्ठलाई समेत त्रिशूली नदीले सिर्खाली भन्ने स्थानबाट बगाई बेपत्ता बनाएकोमा खोजी कार्य जारी रहेको खड्काले बताइन्। उनका अनुसार नदीले बगाएको जानकारी आउनासाथ नेपाल प्रहरी, सशस्त्र प्रहरी बल र विपत ब्यवस्थापन वेसक्याम्प नुवाकोटको टोली उक्त नदीमा पुगेर खोजतलास कार्य भई रहेको छ।"
दार्चुलामा ढुङ्गा लागेर एकको मृत्यु,दार्चुला : ढुङ्गा लागेर दार्चुलामा एक जनाको मृत्यु भएको छ। मृत्यु हुनेमा नौगाड गाउँपालिका६ परीगाउँ बस्ने २१ वर्षिय करनसिंह ठगुन्ना रहेको जिल्ला प्रहरी कार्यालय दार्चुलाले जनाएको छ। शनिबार अप्रहान्न ५ बजेतिर गडिगाडस्थित ठगुन्नाको घटनास्थलमै मृत्यु भएको जिल्ला प्रहरी कार्यालय दार्चुलाका सूचना अधिकारी राजेश शाहीले बताए। घटना घटेको थाहा पाउनासाथ इलाका प्रहरी कार्यालय गोकुलेश्वरबाट प्रहरी निरीक्षक सुरज बहादुर सिहको नेतृत्वमा प्रहरी टोलि घटनास्थल गएको सूचना अधिकारी शाहीले बताए।
पछिल्लो २४ घण्टामा ४४ जना कोरोना संक्रमित,काठमाडौं : देशभर पछिल्लो २४ घण्टामा ४४ जनामा कोरोना भाइरस सङ्क्रमण पुष्टि भएको छ। स्वास्थ्य तथा जनसङ्ख्या मन्त्रालयका अनुसार पछिल्लो समय दुई हजार ४६७ को परीक्षण गर्दा उक्त सङ्ख्यामा सङ्क्रमण पुष्टि भएको हो। यससँगै नेपालमा पिसीआर विधिबाट गरिएको परीक्षणमा कोरोना भाइरस सङ्क्रमितको सङ्ख्या नौ लाख ७९ हजार ७६२ पुगेको छ। एन्टिजेन परीक्षण विधिबाट सङ्क्रमितको सङ्ख्या एक लाख ४० हजार ४९९ रहेको छ। पछिल्लो समय थप १६ जना सङ्क्रमणमुक्त भएका छन्। यससँगै सङ्क्रमणमुक्त हुनेको सङ्ख्या नौ लाख ६७ हजार ४९६ पुगेको छ। यो दर ९८ दशमलव सात प्रतिशत रहेको मन्त्रालयले जनाएको छ। नेपालमा यस रोगको सङ्क्रमणबाट हालसम्म मृत्यु हुनेको सङ्ख्या ११ हजार ९५२ पुगेको छ। त्यसैगरी पछिल्लो समय ८७ हजार २३५ जनाले खोप लगाइसकेका छन्। हाल सक्रिय सङ्क्रमितको सङ्ख्या ३१४ रहेको छ। होमआइसोलेशनमा ३०७ र संस्थागत आइसोलेशनमा सात र आइसीयूमा चार जनाले उपचार गराइरहेको छन्। रासस
माधव नेपाल र भारतीय राजदूत श्रीवास्तवबीच शिष्टाचार भेट,"काठमाडौं : नेकपा एकीकृत समाजवादीका अध्यक्ष माधव कुमार नेपाल र नेपालका लागि भारतीय राजदूत नविन श्रीवास्तवबीच शिष्टाचार भेटवार्ता भएको छ। काठमाडौंको कोटेश्वरस्थित निवासमा उनीहरुबीच नेपालभारत सम्बन्धनका विविध पक्षमा छलफल भएको नेता नेपालले जानकारी दिएका छन्। उनले सामाजिक सञ्जालमार्फत् राजदूत श्रीवास्तवलाई सफल कार्यकालको शुभकामना दिएको बताए। 'नवनियुक्त भारतीय राजदूत महामहिम नवीन श्रीवास्तव आज बेलुकी शिष्टाचार भेटका निम्ति निजी निवास कोटेश्वरमा आउनुभयो। उहाँलाई नेपालमा स्वागत गर्दै उहाँको सफल कार्यकालका लागि शुभकामना व्यक्त गरियो। भेटमा नेपाल भारतसम्बन्ध र अहिले हाम्रो समाजमा भोगिरहेका समस्याका विविध विषयमा कुराकानी भयो,' उनले फेसबुकमा लेखेका छन्। राजदूत श्रीवास्तवले शुक्रबारमात्रै परराष्ट्रमन्त्री डा नारायण खड्कासँग शिष्टाचार भेटवार्ता गरेका थिए। त्यसअघि प्रधानमन्त्री शेरबहादुर देउवासँग पनि शिष्टाचार भेटवार्ता गरेका थिए।"
वामदेव गौतम पार्टीबाट निष्काशित,"काठमाडौं : नेकपा एकता राष्ट्रिय अभियानका संयोजक बनेका वामदेव गौतम पार्टीबाट निष्काशित भएका छन्। उनीविरुद्ध ५ बुँदे आरोप लगाउँदै पार्टीबाट निष्काशन गरिएको हो। वाम एकताका लागि छुट्टै अभियान सञ्चालन गर्ने भन्दै गत असार १४ गते गौतमले नयाँ पार्टी घोषणा गरेका थिए। तर ५ दिनमै अभियानमा आबद्ध समाजवादी केन्द्र नेपाल, आधुनिक नेपाल समाजवादी पार्टी, नेकपा (राष्ट्रवादी), आम नेपाली पार्टीका शीर्ष नेताको बैठकले गौतममाथि पाँच बुँदे आरोप लगाउँदै पार्टी निष्काशन गरेको हो। बैठकले सचिवालय सदस्य युवराज सफललाई नयाँ संयोजक तोकेको छ। गौतममाथि सांगठनिक अराजकता, निरंकुशत, तानाशाी शैली, चरम अवसरवादी चरित्र र अराजनीतिक व्यवहार प्रस्तुत गरेको आरोप छ। त्यस्तै अहंकारी सोँच र एकलौटी निर्णय गरिएको, जालझेल, छलछाम, षड्यन्त्र र तिकडमबाजी कार्यशैली अपनाइएको उनीमाथि आरोप छ। त्यस्तै नेकपा एकता राष्ट्रिय अभियानमा आबद्ध दलहरुको आडमा शक्ति बनाइ सो शक्ति चरम दुरुपयोग गरी उल्टो उल्लेखित शक्तिलाई सिध्याउने गतिविध गरेको आरोप लगाइएको छ।"
"नुवाकोटमा बलात्कारका घटना बढ्दै, पछिल्लो ६ महिनामा १० घटना","नुवाकोट : नुवाकोटमा पछिल्लो ६ महिनामा बलात्कार तथा बलात्कार प्रयासका १० घटना भएका छन्। अशिक्षा, चेतनाको अभाव तथा मादक पदार्थ सेवनका कारण घटनाहरु बढेको निष्कर्ष निकालिएको छ। अनौपचारिक क्षेत्र सेवा केन्द्र(इन्सेक)ले आयोजना गरेको कार्यक्रममा नुवाकोटमा बहुविवाहका २ वटा, हत्याका ३ वटा, बलात्कारका ७ वटा र बलात्कार प्रयासका ३ वटा घटनाको अभिलेखीकरण गरिएको जानकारी दिएको हो। कार्यक्रममा जिल्ला सरकारी वकिल कार्यालयका प्रमुख जिल्ला न्यायाधिवक्ता टेकराज भुषालले आफ्नो कार्यालयले पीडितको पक्षका काम गरिरहेको र आरोपितको पनि अधिकारलाई ध्यानमा राखिएको बताए। आरोपितको मानवअधिकारको सम्मान गर्दै यातना नदिई वस्तुनिष्ठ प्रमाणको आधारमा मुद्धा चलाइरहेको न्यायाधिवक्ता भुषालले बताए। कार्यक्रममा नुवाकोट प्रहरी प्रमुख तथा प्रहरी उपरिक्षक रामप्रकाश शाहले जिल्लामा पछिल्लो वर्षहरुमा मानवबेचविखनका मुद्धा दर्ता नभएकोले जिल्लामै मानव बेचबिखनका घटना नभएको हो र बेचविखनको स्वरुप परिवर्तन भएको हो त्यसको खोजीमा सरकारी तथा गैरसरकारी निकायहरुको ध्यान जानु पर्ने बताए। एसपी शाहले स्थानीय तहहरुले न्यायिक समितिहरुलाई प्रभावकारी बनाउन ध्यान दिनुपर्ने र साना विवादहरुको लागि सदरमुकामसम्म आउनु नपर्ने बनाउन आग्रह गरे। कार्यक्रममा जिल्ला प्रशासन कार्यालयका प्रशासकीय अधिकृत सुरेश श्रेष्ठले सर्वसाधारणलाई प्रदान गर्ने सेवा प्रवाहको विषयमा कार्यालय सदा चनाखो भएर काम गरिरहेको बताए। कार्यक्रममा नेपाल पत्रकार महासंघ नुवाकोटका अध्यक्ष कपिलदेव खनालले इन्सेकले राख्ने अभिलेखको क्षेत्र विस्तार हुनु पर्नेमा बताए।"
एउटा यस्तो पुस्तकालय जहाँ १०० वर्षसम्म पढ्न पाइँदैन,"सन् २०१४ यता हरेक वर्ष स्कटिस कलाकार केटी प्याटरसन र उनको नर्वेजियन समकक्षी एनी बिट होभिन्ड र ट्रस्टीहरूको एक समूहले विश्वभरका चर्चित लेखकहरूलाई पाण्डुलिपि पेस गर्न आह्वान गरेको छ। यो काम सन् २११३ सम्म सम्पन्न हुनेछ। परियोजना सुरु भएको एक शताब्दीपछि ती सबै पाण्डुलिपि प्रकाशित हुनेछन्। अहिले कसैले पनि पुस्तक पढ्न नपाउने पुस्तकालय किन बनाउने त ? सबैलाई आश्चर्य लाग्न सक्छ। सन्दर्भ हालैको एउटा आइतबार बिहानी पखको हो। नर्वेस्थित ओस्लोको उत्तरमा पर्ने एउटा जंगलमा भीडभाड थियो। करिब दुई सयभन्दा बढी मानिस एउटा समारोहमा भेला भएका थिए। उनीहरू कोही आफ्ना कुकुरसँग त कोही छोराछोरीसँगै जाँदै थिए। ती मानिस हिँडिरहेका ग्राभेल बाटोमा काठको धुलोले बनाइएको रेखाले दिशा निर्देश गरिरहेको थियो। त्यहाँको हावामा सल्लाको तिखो सुइँरो, जलेको काठको मुडो र कडा नर्वेजियन कफीको सुगन्ध फैलिएको थियो। उनीहरूको गन्तव्य थियो, भर्खरै बिरुवा हुर्काइएको एक जंगल। वरिपरि सल्लाका रुखहरू रहेको भिरालो परेको ढलान गरिएको ठाउँ जहाँ वरिपरि सल्लाका रुखहरू छन्। सबै मानिस त्यहीँ बसिरहेका थिए। प्रत्येक रुख करिब एक मिटर मात्र अग्ला थिए। तर, एक दिन त्यस्तो आउनेछ, जुन दिन ती रुखहरू अहिलेभन्दा २०३० गुणा अग्ला र ठूलो आकारका हुनेछन्। तिनै रुखहरूले पुस्तकहरूको विशेष संग्रहका लागि कागज प्रदान गर्नेछन्। त्यहाँ उपस्थित सबैलाई यो थाहा थियो कि यस्तो भइन्जेलसम्म उनीहरू कोही पक्कै बाँच्ने छैनन्। त्यसैले यो सोच सम्भव भएको पनि उनीहरूले देख्न पाउने छैनन्। ती रुखबाट बनेका किताबहरू पढ्न आफूहरूले पाउने छैनौं भन्ने पनि उनीहरूलाई थाहा छ। यो सन् २०२२ भविष्यको पुस्तकालय समारोह थियो। सयवर्षे लामो यो कला परियोजनालाई समय र कर्तव्यप्रति मानिसको दृष्टिकोण विस्तार गर्न बनाइएको थियो। सन् २०१४ यता हरेक वर्ष स्कटिस कलाकार केटी प्याटरसन र उनको नर्वेजियन समकक्षी एनी बिट होभिन्ड र ट्रस्टीहरूको एक समूहले विश्वभरका चर्चित लेखकहरूलाई पाण्डुलिपि पेस गर्न आह्वान गरेको छ। यो काम सन् २११३ सम्म सम्पन्न हुनेछ। परियोजना सुरु भएको एक शताब्दीपछि ती सबै पाण्डुलिपि प्रकाशित हुनेछन्। लेखक मार्गरेट एटवुडबाट यो सुरु भएको थियो। उनले स्क्रिबलर मुननामक कथा लेखेकी थिइन्। त्यतिबेलादेखि पुस्तकालयले अंग्रेजी उपन्यासकार डेभिड मिचेल, आइसल्यान्डका कवि जोन, टर्कीका एलिफ सफाक, दक्षिण कोरियाका हान काङ, भियतनामीअमेरिकी कवि ओसियन भोङलगायत संसारभरका कवि, लेखक र साहित्यकारलाई पाण्डुलिपिहरू बुझाउन आग्रह गरेको छ। यस वर्ष जिम्बाब्वेका लेखक सित्सी ड्यांगारेम्ब्गा र नर्वेका लेखक कार्ल ओभ नाउसगार्ड आफ्ना पाण्डुलिपि हस्तान्तरण गर्न मिचेल र जोनसँगै जंगलमा आएका थिए। उनीहरूलाई आफ्नो कृतिको विषयवस्तु भन्न बन्देज लगाइएको थियो। यद्यपि उनीहरूले आफ्नो कथाको शीर्षक भने सार्वजनिक गर्न पाउने सुविधा पाएका थिए। ड्यांगारेम्ब्गोले आफ्नो कथाको शीर्षक नारीनी र उनको गधा राखेकी थिइन्। नारीनी जिम्बाब्वेको अनन्त शब्दबाट ब्युत्पन्न भएको हो। जबकि नाउसगार्डले थप रहस्यमय शीर्षक पेस गरेका थिए। उनको शीर्षक एकदम सरल थियो अन्धो पुस्तक। सबै पाण्डुलिपिहरूलाई काठको भित्तामा भएको सिसाको लकरमा थन्क्याइनेछ। ओस्लोको मुख्य सार्वजनिक पुस्तकालयको भित्तामा तिनलाई एक शताब्दीसम्म राखिनेछ। पुस्तकालय भएको काठको उक्त कोठालाई साइलेन्ट रुम भनिन्छ। सन् २११४ मा ती लकरहरूलाई खोलिनेछ र रुखहरू काटिनेछन्। एक शताब्दीसम्म लुकाएर राखिएका ती पाण्डुलिपिहरू अन्ततः एकै पटक प्रकाशित हुनेछन्। ओस्लोमा गत आइतबार भेला भएका लेखकहरू र अरू सबैजनालाई यो थाहा थियो कि यस्तो सम्भव भएको देख्न निश्चित रूपमा उनीहरू कोही पनि बाँच्ने छैनन्। यो एउटा यस्तो परियोजना हो जसले अहिले हाम्रो बारेमा मात्र सोचिरहेको छैन, जो जन्मेका छैनन् उनीहरूका बारेमा पनि सोचेको छ, प्याटरसन बताउँछिन्। उनी थप्छिन्, वास्तवमा अधिकांश लेखकहरू अझै जन्मिएका छैनन्। त्यसो भए, अहिले कसैले पनि पुस्तक पढ्न नपाउने पुस्तकालय किन बनाउने त ? सबैलाई आश्चर्य लाग्न सक्छ। भविष्यको पुस्तकालय, लामो समयावधिसँग मानव सम्बन्धको सम्बोधन गर्ने प्याटरसनको पहिलो कलाकृति होइन। यो विषयवस्तुप्रतिको उनको आकर्षण उनी २० वर्ष हुँदादेखि पलाएको हो। आइसल्यान्डमा काम गर्दा उनले वरपर देखेको असाधारण परिदृश्यहरूबाट उनी प्रभावित भएकी थिइन्। तपाईंले आफ्नो स्तरमा लगभग समय पढ्न सक्नुहुन्छ, तपाईं मध्यरातको सूर्य र पृथ्वीको ऊर्जा महसुस गर्न सक्नुहुन्छ, उनी भन्छिन्, यो अत्यन्तै सुन्दर र जागृत पार्ने परिदृश्य थियो। जुन १२ मा आयोजित समारोहमा सहभागिता जनाउन जाँदै गरेका लेखक, कलाकार र ओस्लोवासीहरू। यसले उनको पहिलो कृतिमध्येको एउटाको नेतृत्व गर्यो। कृतिको नाम वात्नाजोकुल थियो। जसको अर्थ थियो एउटा फोन नम्बर जसलाई जो कोहीले आइसल्यान्डको हिमनदी पग्लिएको आवाज सुन्नका लागि डाइल गर्न सक्छ। नम्बर डायल गर्नुहोस् र तपाईं आइसल्यान्डको दक्षिणी तटमा रहेको जोकुलसारोन लगुनमा पानीमुनिको माइक्रोफोनमा जोडिनुहुनेछ। जहाँ टाढा रहेका नीलो रङका आइसबर्गहरू समुद्रतिर तैरिँदै गरेका हुनेछन्। त्यतिबेलादेखि प्याटरसनले भौगोलिक, खगोलीय, मानवतावादीलगायत विभिन्न कोणहरूबाट समयको गहिरो विश्लेषण गरेकी छन्। इतिहासमा पत्ता लागेका करिब सबै सूर्यग्रहण, अस्तित्वमा रहेयता ब्रह्माण्डको रङ, पृथ्वीमा पहिलो उम्रिएका रुखहरूबाट आएका सुगन्ध वा जीवनको प्रत्येक चरण प्रस्तुत गरिएको १ सय ७० वटा पुरातन जीवाश्महरूबाट कोरिएका हारलाई आफ्ना कलाकृतिमा उतारेकी छन्। उनका कलाकृतिमध्ये हालै एडिनबर्गको एक ग्यालरीमा भएको एक प्रदर्शनीले पनि समयका फरक पलहरूको प्रतिनिधित्व गरेको थियो। लामो अवधिको अन्वेषण गर्ने उनका सबै काममध्ये भविष्यको पुस्तकालय एक सम्झनालायक परियोजना हो। वास्तवमा यो जानीजानी बनाइएको थियो। र यस वर्ष यसको दीर्घायु सुनिश्चित भएको छ। ओस्लो सहरका नेताहरूले आफ्ना उत्तराधिकारीहरूलाई अर्को एक सय वर्षसम्म वन र पुस्तकालयको संरक्षण गर्ने एक प्रतिबद्धता पत्रमा औपचारिक रूपमा हस्ताक्षर गरिसकेका छन्। प्याटरसन र उनका सहयोगीहरूले यस परियोजनालाई यसरी डिजाइन गरेका छन् कि यसले विश्वका अन्यलाई पनि ठूलो पाठ सिकाउन सक्छ। कुनै पनि कुरालाई कसरी दिगो बनाउने र छोटो अवधिमै विचलित नहुने विषयमा यसले प्रेरित गरेको छ। भविष्यको पुस्तकालय परियोजना हालैका वर्षहरूमा मैले सामना गरेको धेरै कलात्मक परियोजनामध्ये एक हो। यसले दीर्घकालीन सोचलाई बढावा दिन खोज्छ। विगत केही वर्षयता द लङ भ्यु शीर्षकमा पुस्तक लेख्दैछु। संसारले समयको दृष्टिकोणलाई किन परिवर्तन गर्नु आवश्यक छ भन्ने विषयमा यो पुस्तक केन्द्रित छ। म भविष्यको पुस्तकालय परियोजनाको विशेष प्रशंसा गर्छु। किनकि यसले दीर्घकालीन सोचलाई थप प्रोत्साहित मात्र गर्दैन, यसका बारेमा जान्ने सबैलाई वंशजप्रतिको कर्तव्य र उनीहरूले भविष्यका पुस्ताहरूका लागि के छोड्दैछन् भनेर पनि प्रतिविम्बित गर्छ। भविष्यको पुस्तकालय अर्को प्रकारको विरासत पुस्तकालयसँग ठीक विपरीत हुन सक्छ। यसको मतलव भविष्यको पुस्तकालयलाई बलिदानको रूपमा हेरिनुपर्छ भन्ने पनि होइन। एक आलोचकले यसलाई मानिसलाई बहिष्कार गर्ने समय क्याप्सुलको संज्ञा दिएका छन्। केहीले भने पुस्तकालयको मूल उद्देश्य सबैलाई पुस्तकहरू उपलब्ध गराउनु हुनुपर्ने तर्क गरेका छन्। तर यस परियोजनाले वर्तमान समयमा संलग्न हुनेहरूलाई विभिन्न फाइदा दिलाएको छ। कहिलेकाहीँ म एउटा भावनामा बहन्छु कि भविष्यका मानिसका बारेमा हेरचाह गर्नु भनेको वर्तमानमा आनन्दहरू बिर्सनु हो। भविष्यको पुस्तकालयले पनि भोलिका लागि दिनु भनेको आजबाट लिनु आवश्यक छैन भन्ने देखाउँछ। भविष्यका मानिसका बारेमा हेरचाह गर्नु भनेको वर्तमानमा आनन्दहरू बिर्सनु हो। भविष्यको पुस्तकालयले पनि भोलिका लागि दिनु भनेको आजबाट लिनु आवश्यक छैन भन्ने देखाउँछ। तपाईं र मैले किताबहरू पढ्न सक्दैनौं भन्ने तथ्य साँचो हो। जसलाई बेवास्ता गर्न सकिँदैन। तर जो कोहीले पनि जंगल भ्रमणको मजा लिन सक्छन्। जब म त्यहाँ थिएँ, त्यहाँका बाटाहरू परिवार, पदयात्री र माउन्टेनबाइकवालाहरूले भरिएका थिए। सार्वजनिक रूपमा पहुँचयोग्य जमिनमा उनीहरूले मजा लिइरहेका थिए। पाण्डुलिपिहरू भण्डारण गरिएका त्यस साइलेन्ट रुममा समय बिताउन पनि सकिन्छ। सन् २०२२ को समारोहपछि, ओस्लो सहरका मेयर मारियान बोर्गेनले यसको उद्घाटन गरेर जनताको लागि खुला गर्नेछन्। मौन कक्षभित्र रहेका सिसाका लकरहरू। साइलेन्ट रुम खोज्नु भनेको अर्को संसारमा पुग्नु जस्तै हो। लिफ्ट चढेर पाँच तलामाथि पुगेपछि काठको गुफाजस्तो एउटा कोठामा पुगिनेछ। त्यहाँभित्र पस्न तपाईंले आफ्नो जुत्ता फुकाल्नु पर्नेछ। काठका पर्खालहरूमा ताल्चा लगाइएका सिसाका लकरहरूमध्ये प्रत्येकमा एक पाण्डुलिपि राखिएका छन्। यो रुखभित्र भएको जस्तो लाग्छ, प्याटरसन भन्छिन्, यो एकदमै जादुमय छ, किनकि यो धेरै सानो र घनिष्ट छ। काठैकाठले घेरिएको, पाण्डुलिपिका लकरहरूबाट उज्यालो चम्किरहेको छ। भविष्यको पुस्तकालयका लागि केटी प्याटरसनले एक्लै काम गर्न रोजेकी भए यसको भाग्य उनको आफ्नै रुचि र निरन्तर अस्तित्वमा निर्भर हुने थियो। तर अहिले त्यहाँ सयौं व्यक्तिहरू जोडिएका छन्। यो सजिलैसँग सय वर्ष र त्यसपछिका दिनहरूमा उनीबिना पनि चलिरहन सक्छ। प्याटरसनले समारोहकै क्रममा औंल्याएकी थिइन्, भविष्यको पुस्तकालय धेरै हातले बनाइएको हो। भविष्यको पुस्तकालयको बारेमा मैले प्रशंसा गरेको अन्तिम विषय भनेको यसको विकास र समयसँगै अनुकूलन गर्ने क्षमता हो। प्याटरसन र उनका सहकर्मीहरूले यो परियोजनालाई कसरी आकार दिने भन्ने बारेमा आगामी पुस्ताहरूलाई छनोट दिने हिसाबले डिजाइन गरेका छन्। कुन लेखकहरू छनोट गर्ने, प्रत्येक वर्ष समारोह कसरी सञ्चालन गर्ने, कसलाई आमन्त्रित गर्ने, र अन्ततः पुस्तकहरूको आवरणमा के राख्ने भन्नेमा उनीहरूले छान्न सक्नेछन्। पुस्तकमा प्रयोग गरिने कागज बनाउन लगाइएको बनलाई कसरी हुर्काउने भन्ने विषयमा पनि केही समय पछाडि निर्णय हुनेछ। भविष्यको पुस्तकालय परियोजना भविष्यमा विश्वासको मत हो, मिचेलले सन् २०१५ मा आफ्नो योगदानका साथ टिप्पणीहरूमा लेखेका थिए, हामीले सय वर्षको अवधिमा परियोजनालाई अगाडि बढाउन हाम्रा उत्तराधिकारीहरू, उनीहरूका उत्तराधिकारीहरू र तिनका पनि उत्तराधिकारीहरूलाई विश्वास गर्नुपर्छ।  बीबीसीबाट आंशिक अनुवादमा आधारित आलेख।"
निजगढ विमानस्थलको निरीक्षणमा पुग्यो प्रधानमन्त्री सहितको टोली,"काठमाडौं : प्रधानमन्त्री शेरबहादुर देउवा निजगढमा प्रस्तावित अन्तर्राष्ट्रिय विमानस्थल निर्माणस्थलको निरीक्षणमा पुगेका छन्। देउवासहित गठबन्धनका शीर्ष नेताहरु शनिबार बिहान निजगढ विमानस्थलको स्थलगत निरीक्षणका लागि त्यसतर्फ प्रस्थान गरेका थिए । सर्वोच्च अदालतले न्यून वातावरणीय क्षति हुने गरी र वातावरणीय प्रभाव मूल्यांकन (ईआईए) गराएर मात्र विमानस्थल बनाउन विकल्प दिएपछि देउवा निजगढ गएका हुन्। पाँच न्यायाधीशले बुधबार फैसलाको पूर्ण पाठ सार्वजनिक गर्दै विमानस्थल निर्माणको सन्दर्भमा विश्लेषण र निष्कर्षका साथ छुट्टाछुट्टै राय व्यक्त गरेका थिए। सर्वोच्चको बृहत पूर्ण इजलासको बहुचर्चित फैसलामा तीन न्यायाधीश र दुई न्यायाधीशको राय फरक छ। न्यायाधीशले विमानस्थल निर्माणको लागि उपयुक्त स्थान निर्धारण भएपछि सो क्षेत्रमा वातावरणीय प्रभाव मूल्याङ्कन गर्दा वातावरणमा पर्ने प्रतिकूल प्रभावलाई न्यूनीकरण गर्ने प्रर्याप्त व्यवस्था गर्नू र प्रभावित हुने देखिएका आस्रित वन्यजन्तुको वासस्थान, विचरण तथा अन्य गतिविधिलाई असर नपुग्ने गरी उपयुक्त पूर्वाधारको निर्माण र विकास गरी वन्यजन्तु संरक्षणको उचित व्यवस्था गर्नुपर्ने राय दिएका छन्। पूर्व तयारीकै काममा राज्यको करिब १ अर्ब खर्च भएको छ। नदी तटबन्ध, मुआब्जा, चारकिला, तार घेरालगायतमा उक्त रकम खर्च भएको हो। प्रस्तावित क्षेत्रको पश्चिमतर्फ पसाहा र पूर्वतर्फ बकैया नदी पर्छन्। उक्त नदी क्षेत्रलाई तटबन्ध गर्ने काम भइरहेको थियो। यो कार्यमा करिब ३५ करोड खर्च भयो। कोल्हबी नगरपालिकाको काँटगाउँ र करैयामाई गाउँपालिकाको ककडीमा पर्ने एक सय १० बिघामध्ये ६० बिघाको मुआब्जामा करिब ४७ करोड खर्च भएको छ। काँटगाउँको ५० बिघा र ककडी क्षेत्रको १० बिघा नम्बरी जग्गामा बसोबास गर्दै आएकालाई मुआब्जा दिएर स्थानान्तरण गरिएको थियो। टांगियाबस्तीका एक हजार ४ सय ७६ घरधुरीको उचित व्यवस्थापन मुख्य चुनौतीका रूपमा देखिएको थियो। विमानस्थलको अनुमानित लागत १ खर्ब ६५ अर्ब निर्धारण गरिएको छ।"
"नेपालीहरुको राजधानीमा घर हुनैपर्ने, भाडामा बस्छु भन्न लाज लाग्ने रहेछ : ओली","काठमाडौं : नेकपा एमाले अध्यक्ष केपी शर्मा ओलीले प्रधानमन्त्री शेरबहादुर देउवाले मिठो बोलीमार्फत् किसानलाई मल उपलब्ध गराउने बताए पनि त्यो पूरा नगरेको आरोप लगाएका छन्। शनिबार पार्टी कार्यालयमा आयोजित कार्यक्रममा बोल्दै उनले सरकारले अलम्याउने काममात्र गरेको बताए। 'प्रधानमन्त्रीले अस्ती संसदमा मलको आपूर्ति तत्काल गरिनेछ। किसानले मल पाउँछ भनेर मिठो वाणी बोल्नुभयो। तर मलको प्रबन्धन गरिएन। अलमल्याउने काममात्र भयो,' उनले भने। सरकारको छक्याउने नीतिले कृषि क्षेत्रको विकास हुन नसकेको उनले बताए। कृषि क्षेत्रमा उत्पादन बढाउनुपर्ने र त्यसका लागि ठूलो लगानी चाहिने उनको भनाइ थियो। 'ठूलो लगानी नगरिकन कृषि क्षेत्रमा व्यवसायीकरण गर्न सकिँदैन। हामी त्यतातिर पनि जानुपर्छ,' उनले भने। त्यसैले कृषिमा आधुनिकीकरण जरुरी रहेको र त्यसका लागि पकेट क्षेत्र घोषणा हुनुपर्ने उनले बताए। नेपालमा मानिसहरु घर घडेरी र जमिनको पछि लागेको बताए। नेपालीहरुलाई काठमाडौंमा घर छैनभन्दा लाज लाग्ने अवस्था आएको उनको भनाइ थियो। 'अमेरिकामा घडेरीको चिन्ता कसेलाई छैन। हङकङमा पनि चिन्ता छैन। उनीहरुले यी कुराको विचारै गर्दैन। किन चाहियो घडेरी भन्छ। त्यहाँ त धनाढ्य मान्छेको मात्र घर हुन्छ,' उनले थपे, 'तर नेपालमा घर छैनभन्दा लाज हुन्छ। डेरामा बसिया छ भन्न लाज हुन्छ।' उनले सबैको राजधानीमा घर हुनुपर्छ भन्ने मानसिकता त्याग्नुपर्ने औंल्याए। 'अमेरिकामा राजधानीमै घर हुन्छ सबैको? बेइजिङमा घर हुन्छ सबैको? दिल्लीमा घर हुन्छ सबैको? कहीँ पनि हुँदैन त्यस्तो। तर यहाँ राजधानीमा घर छैन भन्नलाई अफ्ठ्यारो हुन्छ,' उनले भने। उनले नेपालीहरुको जमिनलाई निजी सम्पत्तिको रुपमा मान्दा कृषि क्षेत्रमा उत्पादन बढ्न नसकेको र त्यो टुक्रा टुक्रामा परिणत भएको स्पष्ट पारे।"
"घृणाले होइन, मायाले व्यवहार गरौँ","दैलेख : दैलेखमा यौनिक तथा लैङ्गिक अल्पसंख्यक समुदायका व्यक्तिहरुको हक अधिकारका निम्ति विभिन्न कार्यक्रमहरु आयोजना भए। प्रत्येक वर्ष ईश्वी संवत् अनुसार जुन महिनालाई गौरव महिना (प्राइड मन्थ) का रूपमा मनाइन्छ। प्राइड मन्थको अवसरमा जिल्लाको गुराँस गाउँपालिकाका ८ वटै वडाका विद्यालय र समुदायमा कार्यक्रमहरु आयोजना भए। बाल क्लबको सक्रियतामा आयोजित र्याली, छलफल तथा अन्तरक्रियालगायतका कार्यक्रमहरुमा एलजीबीटीआईक्यू समुदायबारे सबैको एकै स्वर थियो, घृणाले होइन, मायाले व्यवहार गरौँ। यति मात्र होइन, यौनिक तथा लैङ्गिक अल्पसंख्यक हुनु प्राकृतिक हो, यौनिक तथा लैङ्गिक अल्पसंख्यक बालबालिकाहरुको अधिकार सुनिश्चित गरौँ, समानताले कसैलाई हानी गर्दैन जस्ता नाराहरु घन्किए। गाउँगाउँमा आयोजना गरिएका र्यालीमा अल्पसंख्यक समुदायका अधिकारलाई सम्बोधन गरिनुपर्ने मागसहितका प्लेकार्डहरू प्रदर्शन भए। गुराँस गाउँपालिका२ को महादेव बालक्लबका कोषाध्यक्ष सुरेन्द्र नेपालीले जुन महिनालाई गौरव महिनाको रुपमा चेतनामुलक कार्यक्रमगरी मनाईएको बताउँछन्। हामीले एलजीबीटीआईक्यू समुदायको हक अधिकार सुनिश्चत गर्नका लागि सचेतनासँगै, कक्षाकोठामै पनि यो सवालबारे छलफल तथा अन्तरक्रिया गर्ने गरेका छौँ, उनले भने। प्राइड मन्थमा गुराँस गाउँपालिका१ को लाँलीगुराँस बाल क्लबले प्लेकार्डहरू प्रर्दशन तथा अल्पसंख्यक समुदायको हक अधिकारबारे समुदायलाई जानकारी दिए। वडा नम्बर २ को महादेव बाल क्लबले तल्लो डुङ्गेश्वर बजारमा र्यालीसहित प्लेकार्डहरू प्रर्दशनसँगै अल्पसंख्यक समुदायको स्वीकार्यताका लागि समुदायलाई आह्वान गरेको छ। यस्तै वडा नम्बर ३ को सरस्वती बाल क्लबले सरस्वती मावीमा विद्यार्थी तथा शिक्षकलाई एलजीबीटीआईक्यू समुदायबारे जानकारी दिँदै पातिकान्ला बजारमा प्लेकार्डहरू प्रर्दशन तथा सुरक्षित विद्यालय बनाउन आह्वान गरेको छ। स्थानीय सृजनशिल बाल क्लबले शान्ति मावी सेरीमा विद्यार्थी र शिक्षकसँग प्राइड मन्थको महत्व, एलजीबीटीआईक्यू व्यक्तिहरुको हक अधिकारबारे जानकारी गराएको छ। वडा नम्बर ४ को लक्ष्मी बाल क्लबले लक्ष्मी मावीमा शिक्षक तथा विद्यार्थीहरुसँग यौनिक तथा लैङ्गिक अल्पसंख्यक बालबालिकाहरुले भोग्दै आएको समस्या, चुनौती र लैङ्गिक मैत्री विद्यालय बनाउनुपर्नेबारे छलफल नै चलाए। बाल क्लबले अल्पसंख्यक समुदायलाई परिवार र समाजमा स्वीकार्यता सम्बन्धी नाटक समेत प्रर्दशन गर्यो। वडा नम्बर ६ को जयजनता बाल क्लबले जय जनता मावी र गुराँस बाल क्लबले नेपाल राष्ट्रिय मावी बगौरामा प्लेकार्ड प्रर्दशनसहित अल्पसंख्यक समुदायका व्यक्तिहरुको हक अधिकार र चुनौती विषयक छलफल चलायो। यस्तै वडा नम्बर ७ को पञ्चकोशी बाल क्लबले विद्यालय व्यवस्थापन समिति, शिक्षक अभिभावक संघ, शिक्षक तथा समुदायका नागरिकहरुसँग गौरव महिनाको विशेषता र अल्पसंख्यक समुदायको स्वीकार्यताका लागि अन्तरक्रिया तथा प्लेकार्ड प्रर्दशन गर्यो। त्यसैगरी वडा नम्बर ८ को मालिका बाल क्लबले अल्पसंख्यक समुदायको स्वीकार्यता बढाउन र्यालीसहित प्लेकार्डहरु प्रर्दशन गरे। यो बाल क्लबमा गर्व महिना २०२१ मा धरमपोखरा बजारमा प्लेकार्डहरु प्रर्दशन गरेका थिए। गुराँसमा सोसेक नेपाल र सेभ द चिल्ड्रेनको साझेदारी तथा गाउँपालिकाको समन्वयमा लैङ्गिकता तथा समावेशीकरण (एलजीबीटीआई) परियोजना सञ्चालित छ। गौरव महिना अर्थात प्राइड मन्थको अबसरमा संस्थाका कर्मचारी, विभिन्न विद्यालयका प्रधानाध्यापक तथा शिक्षकहरुको सहभागितामा गुराँसे बजारमा प्लेकार्डहरु प्रर्दशन गरिएको छ। सोहि अबसरमा एलजीबीटीआईक्यू व्यक्तिहरुको सवाल, समस्या र चुनौतीबारे समुदायलाई जानकारी दिईएको छ। गौरव महिनाको अवसरमा गुराँस गाउँपालिकामा यौनिक तथा लैङ्गिक अल्पसंख्यक बालबालिकाहरुको समानता, सुरक्षा, स्वतन्त्रता, समान सहभागिता, मर्यादा र न्यायका लागि वकालत, उनीहरुको भोगिरहेको समस्याहरुलाई चेतनामुलक कार्यक्रममार्फत उजागर गरि समस्या समाधान गर्न सबैलाई महसुस गराउने माध्ययमको रुपमा लिईएको परियोजना संयोजक सजना सुनारले बताइन्। लैङ्गिकमैत्री विद्यालय बनाउन पहल गर्न, समुदाय र विद्यालयमा यौनिक तथा लैङ्गिक अल्पसंख्यक बालबालिकाहरुको स्वीकार्यता बढाउनका लागि आवाज उठाईएको संयोजक सुनारले बताइन्। परियोजनाले गुराँस गाउँपालिकाका बाल क्लब, विद्यालय व्यवस्थापन समिति, शिक्षकसँगको सहकार्यमा यौनिक तथा लैङ्गिक अल्पसंख्यक बालबालिका तथा व्यक्तिहरुले भोगिरहेको समस्यालाई पहिचान गर्ने, समाधानका लागि सबैलाई प्रतिबद्ध बनाउने र सचेतना जगाउने कार्य गरिरहेको छ। परियोजनाले सञ्चालन गरेको गतिविधिले स्थानीयहरु सचेत हुँदै गएका छन्। शान्ति मावी लाँलिकाडाका विद्यालय व्यवस्थापन समितिका सदस्य पद्मा बिसी भन्छिन् हामीलाई यौनिक तथा लैङ्गिक अल्पसंख्यक समुदायबारे केहि थाहा थिएन्, अपशव्दहरु प्रयोग गथ्र्यौँ, त्यसो गर्नु गलत रहेछ भन्ने कुरा अहिले आएर थाहा भएको छ। मालिका बाल क्लबका अध्यक्ष दिनिसा ओलीले यौनिक तथा लैङ्गिक अल्पसंख्यक समुदायको सवालमा खुलेर वकालत गर्न, अभिभावक र छिमेकीहरुलाई पनि जानकारी दिन सहज भएको बताइन्।"
काञ्जीरोवा नेसनल स्कुल २५ औं वर्षमा,"काठमाडौ : कोटेश्वरमा रहेको काञ्जीरोवा नेसनल माध्यमिक विद्यालयले आफ्नो स्थापनाको २४ वर्षपूरा गरेर २५ औं वर्षमा प्रवेश गरेको छ। कमलादीस्थित राष्ट्रिय प्रज्ञाप्रतिष्ठानमा एक भब्य समारोहकाबीच विद्यालयले २५ औं वार्षिकोत्सव मनाएको हो। २०५५ सालमा काठमाडौं डोन बस्को उमाविको नामले स्थापित यस विद्यालयले विभिन्न आरोह अवरोहकाबीच २५ औं वर्षमा प्रवेश गरेको हो। प्रधानमन्त्री तथा मन्त्री परीषद् कार्यालयका राज्यमन्त्री उमेश श्रेष्ठको प्रमुख आतिथ्यमा सुरु भएको समारोहमा विभिन्न शिक्षा क्षेत्रका विशिष्ट ब्यक्तित्व, पूर्वविद्यार्थी, शिक्षक, अभिभावक, शिक्षाविद् तथा अन्य विशिष्ट पाहुनाहरूको उपस्थिति रहेको थियो। विद्यालयमा अध्ययनरत कक्षा १ देखि कक्षा १२ सम्मका विद्यार्थीहरूको गीत, सङ्गीत, नृत्य, कविता तथा अन्य प्रस्तुती सहित विशेष उद्घाटन समारोह आयोजना भएको थियो। समारोहमा विद्यालयमा अनवरत रूपमा लामो समयसम्म सेवा पुर्याउने शिक्षक तथा कर्मचारीहरूलाई सम्मान समेत गरीएको थियो। यस्तै विद्यालयबाट यसै वर्ष कक्षा १० र कक्षा १२ को अन्तिम परीक्षा दिएका विद्यार्थीहरूको सम्मान गरेको छ। रजत महोत्सवको अवसरमा वर्षभरि नै राष्ट्रिय तथा अन्तर्राष्ट्रियस्तरका विविध कार्यक्रम आयोजना गरिने प्राचार्य रन्जित थापाले बताए। विद्यालयले पढाईसँगै सिप विकास गर्दै शैक्षिक गुणस्तरलाई जीवनोपयोगी बनाउन लागीपरेको उनको दाबी छ। २१ औँ शताब्दीको आवश्यकता अनुरूप सिप विकासमा केन्द्रित रहेर ज्ञान हासिल गर्न जोड दिँदै विद्यालयले अनुशासित नागरिक उत्पादन गर्दै विकासमा योगदान पुर्याएको छ, थापाले भने, यस विद्यालयले शैक्षिक गुणस्तरलाई जीवनोपयोगी बनाउन कारखाना, रोवोटिक्स एसोसिएसन नेपाल, सम्भाव्य फाउण्डेसनलगायतका राष्ट्रिय तथा अन्तर्राष्ट्रिय संघ, संस्थाहरूसंग पनि सहकार्य गरेको छ।"
सांसद मल्ल भन्छन् : सवारीसाधन नविकरणमा बढेको शुल्क हटाउ,"स्याङ्जा : गण्डकी प्रदेश सांसद भागवतप्रकाश मल्लले सवारी साधनमा प्रदेश सरकारले बढाएको कर शुल्क हटाउन माग गरेका छन्। आन्तरिक मामिला मन्त्री दोबाटेसंगै स्याङ्जा सदरमुकाममा आयोजित कार्यक्रममा शुक्रवार सहभागी भएका सांसद मल्लले बढाईएको शुल्क तत्काल हटाउनु पर्ने बताएका हुन्। प्रदेश आन्तरिक मामिला मन्त्रालयद्धारा आयोजित ट्राफिक ब्यवस्थापन सुदृढीकरण सम्बन्धी कार्यक्रममा बोल्दै प्रदेशसभा सदस्य मल्लले नविकरण शुल्कमा बढाईएको रकम फिर्ता हुनुपर्ने उनको भनाई छ। आर्थिक समस्याका बेला सरकारले साना तथा ठूला सवारी साधनमा नविकरण शुल्क बढाएको निर्णय पुर्नविचार गर्न उनको आग्रह हो। २९ सय सीसीसम्मका सवारी साधनको नविकरणका लागि वार्षिक १ हजार र ३ हजार सीसी माथिका सवारी साधन नविकरणका लागि वार्षिक १० हजार रुपैयाँ बढाउने निर्णय भएको छ। यसतर्फ मुख्यमन्त्री, भौतिक पूर्वाधार मन्त्रीलाई भेटेरै घटाउन भनेको पनि स्मरण गराए। २९ सय सीसीका केही साना र ३ हजार सीसी माथिका ठूला र महंगा (बस, मिनी बस, ट्र्क) लगायतका सवारी साधनहरु यस अन्तर्गत पर्ने बताइएको छ। उनले भने, सवारी साधानको जाँचपास कार्य ६६ महिनामै हुने ब्यवस्था यसअघि देखि नै छ। तर, यसलाई नविकरण भन्दै गलत ब्याख्या गरियो। जाँचपासका लागिे ५ सय रुपैंया लाग्नेमा अब, न्यूनतम शुल्क लिन पनि हाम्रो सुझाव छ। स्याङ्जामा अटो चालकका समस्यालाई सुक्ष्म तरिकाले अध्ययन गरिरहेको जनाउदै लाइसेन्स, बिमा र सडक अनुमतिका लागि स्थानीय पालिकासंग समन्वय गर्दै अघि बढ्ने बताए। मल्ल स्याङ्जाको निर्वाचन क्षेत्र नं २ (ख) बाट निर्वाचित प्रदेशसभा सदस्य हुन्। कार्यक्रममा जिल्ला समन्वय प्रमुख श्रीप्रसाद जिटी, वालिङ् नगरप्रमुख कृष्ण खाँण, आँधीखोला गाउँपालिका अध्यक्ष विश्व पौडेल, प्रमुख जिल्ला अधिकारी राजुप्रसाद पौडेल, आन्तरिक मामिला मन्त्रालयका शाखा अधिकृत शिल लम्साल लगायतले सवारी तथा यातायात ब्यवस्था ऐन एवं नियमावलीको पूर्णतः कार्यान्वयन गर्दे ट्राफिक सुरक्षासम्बन्धी जनचेतना जगाउन आवश्यक रहेकोमा जोड दिए। आन्तरिक मामिला मन्त्रालयका सचिव बद्रीनाथ अधिकारीले मन्त्रालयबाट ट्राफिक ब्यवस्थापनमा भए गरेका कार्यका बारेमा र गण्डकी प्रदेश ट्राफिक प्रहरी कार्यालय प्रमुख एवं प्रहरी उपरीक्षक गोबिन्द अधिकारीले प्रदेशको ट्राफिक ब्यवस्थापनको अवस्थाका बारेमा छुट्टाछुट्टै कार्यपत्र प्रस्तुत गरेका थिए।"
"अखिल (क्रान्तिकारी)को विवाद उत्कर्षमा, समानान्तर कमिटी घोषणा","काठमाडौं : नेकपा (माओवादी केन्द्र) को विद्यार्थी संगठन अनेरास्ववियू (क्रान्तिकारी)को विवाद उत्कर्षमा पुगेको छ । क्रान्तिकारीको असन्तुष्ट पक्षले शनिबार छुट्टै भेला आयोजना गरेर राष्ट्रिय भेला आयोजक कमिटी घोषणा गरेको हो। अध्यक्ष पञ्चा सिंहले विधान अनुसार काम नगरेको भन्दै उपाध्यक्ष पवन कार्कीको नेतृत्वमा अलग्गै समानान्तर कमिटी घोषणा भएको हो। लामो विवादमा फसेको पुष्पकमल दाहाल प्रचण्डनेतृत्व निकट अखिल क्रान्तिकारीमा कार्की संगठनमा उपाध्यक्ष थिए तर केही दिन अगाडि उनीसहित १० जनालाई संगठनले अनिश्चितकालिन निलम्बन गरिएको थियो । कार्कीसहितका प्रवीण बस्नेत, सञ्जिव चौधरी, उपदेश यादव, बालकुमार केसी, रमेश खड्का, वसन्त भण्डारी, पदम नेपालीलगायत नेताहरु कारबाहीमा परेपछि अखिल क्रान्तिकारीको विवाद थप उत्कर्षमा पुगेको हो । क्रान्तिकारी संगठनको पुनर्गठन र विद्यार्थी आन्दोलनलाई पुनर्जीवन प्रदान गर्न अवैध समितिहरु खारेज गरी विशेष राष्ट्रिय महाधिवेशनमा जानुपर्ने भन्दै असन्तुष्ट पक्षले भेला गरेका हुन्। असन्तुष्ट पक्षका नेताहरुले देशैभरका विद्यार्थीको समर्थन रहेको दावी गरेका छन् । पदाधिकारी चयनमा सिंहले एकलौटी भएको भन्दै लामो समयदेखि क्रान्तिकारीमा विवाद हुँदै आएको छ। अखिल क्रान्तिकारीमा निर्वाचनबाट केन्द्रीय कमिटी छान्न माग गरेपनि प्रचण्डले सिंहलाई अध्यक्षको जिम्मेवारी दिएका थिए।"
बुटवल पुगेर गृहमन्त्रीले भने अन्तर्राष्ट्रिय सैन्य गतिविधिमा सहभागी हुँदैनौं,"बुटवल : गृहमन्त्री बालकृष्ण खाँणले पाँच दलीय गठबन्धन कुनै दल र नेताविरुद्ध नभई संविधानको कार्यान्वयन, लोकतान्त्रिक गणतन्त्रलाई संस्थागत गर्न र वैदेशिक सम्बन्ध सन्तुलनका लागि भएको बताएका छन्। उनले वर्तमान सरकारले निर्वाचनमा भाग नलिएका दललाई समेत लोकतान्त्रिक धारमा ल्याउन सरकारले प्रयत्न गरिरहेको जानकारी दिए। नेपाली कांग्रेस रुपन्देही क्षेत्रं २ ले आज बुटवलमा आयोजना गरेको स्थानीय तहका नवनिर्वाचित जनप्रतिनिधिको सम्मानमा गृहमन्त्री खाणले नेपाल कुनै पनि अन्तर्राष्ट्रिय सैन्य गतिविधिमा सहभागी नहुने पनि प्रष्ट पारे। सिद्धार्थ राजमार्गको बुटवल पाल्पा सडकमा पर्ने सिद्धबाबा क्षेत्रको सडक दुरावस्थाका कारण हजारौँ यात्रुले सास्ती भोग्नुपरेको र सयौँले ज्यानसमेत गुमाएकाले त्यसलाई सुरक्षित बनाउन सुरुङमार्ग निर्माण आगामी आर्थिक वर्षदेखि अगाडि बढाइने र पूर्वपश्चिम राजमार्गको दाउन्नेमा पनि सुरुङमार्ग निर्माणको काम सुरु हुने उनले जानकारी दिए। स्थानीय तहको निर्वाचनले कांग्रेसलाई सबैभन्दा ठूलो पार्टी बनाएको र आगामी प्रतिनिधिसभा तथा प्रदेशसभाको निर्वाचनमा पनि पार्टीलाई ठूलो र बलियो बनाउने गरी काम गर्न नेता कार्यकर्तालाई मन्त्री खाँडले आग्रह गरे। नेपाली कांग्रेस लुम्बिनी प्रदेश सभापति अमरसिंह पुनले स्थानीय तहमा निर्वाचित जनप्रतिनिधिलाई घोषणापत्र र पार्टीको निर्देशनअनुसार काम गर्न आग्रह गरे। कार्यक्रममा रुपन्देही क्षेत्र नं २ अन्तर्गत बुटवल उपमहानगरपालिका, तिलोत्तमा र सैनामैनाका जनप्रतिनिधिलाई सम्मान गरिएको थियो। रासस"
प्रस्तावित निजगढ विमानस्थलमा सत्ता गठबन्धनका शीर्ष नेता (तस्बिर),"काठमाडौं : सत्तारुढ गठबन्धनका शीर्ष नेता प्रस्तावित अन्तर्राष्ट्रिय विमानस्थल निर्माणस्थलको निरीक्षण गरेका छन्। शनिबार प्रधानमन्त्री शेरबहादुर देउवासहित नेकपा माओवादी केन्द्रका अध्यक्ष प्रचण्ड, नेकपा एकीकृत समाजवादीका अध्यक्ष माधव नेपाल, अर्थमन्त्री जनार्दन शर्मा, जनता समाजवादी पार्टीका अध्यक्ष उपेन्द्र यादवलगायतका नेता स्थलगत निरीक्षण गरेका हुन् । सरकारी टोली विमानस्थल निर्माणस्थलको स्थलगत निरीक्षण र हालसम्मको प्रगतिबारे जानकारी लिएर काठमाडौं फर्किनेछ। सर्वोच्च अदालतले न्यून वातावरणीय क्षति हुने गरी र वातावरणीय प्रभाव मूल्यांकन (ईआईए) गराएर मात्र विमानस्थल बनाउन विकल्प दिएपछि गठबन्धनका नेताहरु निजगढ गएका हुन्। पाँच न्यायाधीशले बुधबार फैसलाको पूर्ण पाठ सार्वजनिक गर्दै विमानस्थल निर्माणको सन्दर्भमा विश्लेषण र निष्कर्षका साथ छुट्टाछुट्टै राय व्यक्त गरेका थिए। सर्वोच्चको बृहत पूर्ण इजलासको बहुचर्चित फैसलामा तीन न्यायाधीश र दुई न्यायाधीशको राय फरक छ। न्यायाधीशले विमानस्थल निर्माणको लागि उपयुक्त स्थान निर्धारण भएपछि सो क्षेत्रमा वातावरणीय प्रभाव मूल्याङ्कन गर्दा वातावरणमा पर्ने प्रतिकूल प्रभावलाई न्यूनीकरण गर्ने प्रर्याप्त व्यवस्था गर्नू र प्रभावित हुने देखिएका आस्रित वन्यजन्तुको वासस्थान, विचरण तथा अन्य गतिविधिलाई असर नपुग्ने गरी उपयुक्त पूर्वाधारको निर्माण र विकास गरी वन्यजन्तु संरक्षणको उचित व्यवस्था गर्नुपर्ने राय दिएका छन्।"
११ महिनामै नेपालीले करिब तीन अर्बको चकलेट र ४१ करोडको चुइगम चपाए,"काठमाडौं : न त छाक टर्ने, न त पेट भरिने। नखाए पनि हुने, नखाँदा परि नपरिने अनावश्यक वस्तुमा समेत ठूलो मात्रामा पैसा खर्च हुने गरेको पाइएको छ। स्वास्थ्यलाई फाइदा गर्ने भए त ठीकै पनि हो। कुनै पनि हिसाबले पनि अर्थ नभएको वस्तु आयात गरेर ठूलो मेहनत गरेर जम्मा पारेको विदेशी मुद्रा खर्च गर्नुपरेको छ। अनावश्यक र फजुल खर्चमा नेपाली कति अगाडि छन् भन्ने कुराको खास उदाहरण हो चुइगम आयातको तथ्याङ्क। न औषधि नै हुने, न त अत्यावश्यक वस्तु। न त मुलुकमा नै उत्पादन हुन्छ। एकातिर विदेशी मुद्रा सञ्चिति घट्दो छ भने अर्कातर्फ यस्ता अनावश्यक वस्तुको आयात बढ्दो छ। मुलुकको आर्थिक अवस्थाका बारेमा प्रायः सबैमा चेतना नभएको पनि होइन। तर पनि यस्ता अनावश्यक र विलाशिताका वस्तुको आयातमा अर्बौं रकम बाहिरिरहेको तथ्याङ्क समयसमयमा सार्वजनिक हुने गरेको छ। खेतबारीमा सहजै उत्पादन गर्न सकिने वस्तुदेखि अनावश्यक ठानिएका वस्तुको आयात गरेर ठूलोमात्रामा विदेशी मुद्रा खर्च गरेर नेपालीले आफैंलाई थप परनिर्भर बनाइरहेका छन्। यस्तै तथ्याङ्क भन्सार विभागले सार्वजनिक गरेको छ। विभागले सार्वजनिक गरेको चालु आर्थिक वर्षको ११ महिनाको आयात निर्यातसम्बन्धी विवरणानुसार जेठ मसान्तसम्म मुलुकमा १३ लाख दुई हजार १९५ किलो चुइगम आयात भएको छ। एकाध मिनेटका लागि नेपाली समाजमा प्रचलित भनाइजस्तै मुखको तीतो मेट्नका लागि चपाइनै त्यस्ता वस्तुको आयातका लागि मात्रै झण्डै रु ४१ करोड बराबरको लगानी गरिएको छ। विभागका अनुसार सो परिमाणको चुइगम आयात गर्न मुलुकबाट रु ४० करोड ८४ लाख ६७ हजार रकम बाहिरिएको छ। नेपालमा विशेष गरी, चीन, भारत र युरोपेली देशबाट चुइगम आयात हुने गरेको छ। त्यस्तै यस अवधिमा चकलेट र यससँग सम्बन्धित वस्तु आयातमा रु दुई अर्ब ८३ करोड ८८ लाख ८१ हजार बराबरको रकम बाहिरिएको छ। एघार महिनाका अवधिमा ८० लाख ६१ हजार ६३६ किलो चकलेट र चकलेट बनाउन प्रयोग हुने कच्चा सामग्री आयात भएको छ। त्यस्तै कुरकुरे, कुरमुरे, लेज, चिजबल्सजस्ता खानेकुराको आयातसमेत करोडौँमा हुने गरेको छ। ती खाद्य पदार्थको सेवन नगर्दा पनि नेपाली पछाडि पर्दैनन्। तर जसरी भए पनि खानैपर्ने भन्ने सोचका कारण विदेशी मुद्राको सञ्चिति घटाउन प्रयोग भइरहेको छ। चालु आवको पहिलो ११ महिनामा १४ लाख २४ हजार ३६९ किलो बराबरको त्यस्ता खानेकुरा आयात भएको छ। त्यसका लागि मात्रै मुलुकबाट रु ६६ करोड ६५ लाख २५ हजार बराबरको रकम बाहिरिएको छ। यस अवधिमा बिस्कुटजस्ता खानेकुराको आयातमासमेत अर्बौं रकम विदेशिने गरेको देखिन्छ। चालु आवको जेठ मसान्तसम्म रु एक अर्ब ३७ लाखभन्दा बढीका बिस्कुट आयात भएको छ। त्यस्तै पापड रु १९ करोड ९४ लाख, मकैको खानेकुरा (कर्नफ्लेक्स) रु १८ करोड ४९ लाखमा आयात भएको विवरण छ। अनावश्यक ठानिएका त्यस्ता सामग्रीको आयातमा कडाइ गर्नुपर्ने माग पनि नउठेको होइन। तर सरकारी निकायले त्यसतर्फ ध्यान दिन सकेको छैन। अर्थमन्त्री जनार्दन शर्माले देशभित्रै उत्पादन हुने बिस्कुटको प्रयोग सरकारी निकायमा अनिवार्यरुपमा गर्न यसअघि नै प्रक्रिया अगाडि बढाइसकिएको बताए। विदेशी मुद्राको सञ्चिति ओरालो लागेको बेला अनावश्यक ठानिएका यस्ता वस्तुको तत्काल आयात प्रतिबन्ध लगाउनुपर्ने माग पनि उठेको छ। यी सामग्री अत्यावश्यक पनि नभएकाले सरकारले सामान्यरुपमा कडाइ गर्नेवित्तिकै नियन्त्रण भइहाल्ने सरोकारवालाको भनाइ छ। रासस"
विराटनगरका व्यापारीलाई धम्क्याएर पैसा असुल्ने पक्राउ,"विराटनगर : विराटनगरका उद्योगीव्यापारीलाई धम्क्याएर पैसा असुल्ने गिरोहका २ जना मोरङबाट शुक्रबार साँझ पक्राउ परेका छन्। मोरङ प्रहरीका प्रवक्ता डीएसपी दीपक श्रेष्ठका अनुसार मोरङको पथरीशनिश्चरे नगरपालिका६ घर भइ विराटनगर महानगरपालिका४ कञ्चनबारीस्थित एयरपोर्ट मोडमा बस्दै आएका ३९ वर्षीय गणेशकुमार कार्की र पथरीशनिश्चरे६ हसनदहका २६ वर्षीय विशाल ऋषिदेवलाई पक्राउ गरिएको हो। धाकधम्की दिएर विराटनगर महानगरपालिका३ का व्यापारी मुकेश शर्मासँग पैसा असुलेको पत्ता लागेपछि कार्की र ऋषिदेवलाई पक्राउ गरिएको उनले बताए। शर्माको विराटनगरको तीनपैनीमा मुकेश अगरबत्ती उद्योग छ। डीएसपी श्रेष्ठका अनुसार पक्राउ परेकाहरुले बारम्बार धम्कीपूर्ण पत्र पठाएर र फोनमार्फत शर्मासँग ५ लाख रूपैयाँ मागेको प्रारम्भिक अनुसन्धानबाट खुलेको छ। १० दिनअघिदेखि ५ लाखबाट डिल गर्न थालेको गिरोहले शर्मासँग २५ हजार रूपैयाँ पनि लिइसकेको उनले बताए। पैसा माग गर्दै आफूमाथि बारम्बार धम्की आउन थालेपछि शर्माले प्रहरीलाई घटनाको जानकारी गराए। धम्कीका कारण डराएका उनले ऋषिदेवको नाममा शुक्रबार २५ हजार रूपैयाँ आईएमई गरेर पठाएका थिए। शर्माले पठाएको पैसा आईएमईबाट निकाल्दै गर्दा ऋषिदेवलाई प्रहरीले हसनदहदेखि पक्राउ गरेको हो। त्यसलगत्तै कार्कीलाई विराटनगरबाट पक्राउ गरिएको डीएसपी श्रेष्ठले जानकारी दिए। उनका अनुसार व्यापारीलाई धम्क्याउने र पैसाको डिल गर्ने कामको नेतृत्व कार्कीले गर्दै आएका थिए। प्रहरीले पैसा माग गरिएको पत्र, आईएमईमा पैसा पठाएको र निकालेको कागज लगायतका प्रमाण सुरक्षित गरेको छ। पक्राउ परेकाविरुद्ध प्रहरीले ठगी तथा अपराधिक लाभअन्तर्गत मुद्दा चलाउने भएको छ। डीएसपी श्रेष्ठले शनिबार सार्वजनिक बिदा परेका कारण कार्की र ऋषिदेवविरुद्ध आइतबार अदालतबाट म्याद थप गरेर अनुसन्धानको बाँकी प्रक्रिया अघि बढाइने जानकारी दिए। मोरङ प्रहरी प्रमुख एसपी शान्तिराज कोइरालाले पक्राउ परेकाको पृष्ठभूमि केलाउँदै विभिन्न कोणबाट अनुसन्धानको पाटोलाई अघि बढाइने बताए। उनले धम्क्याउँदै र तर्साउँदै व्यापारीसँग पैसा असुल्ने तथा सर्वसाधारणलाई आतंकित पर्ने एवं सार्वजनिक शान्ति सुरक्षामा खलल पुर्याउनेविरुद्ध प्रहरी कडा रूपमा प्रस्तुत भएको जानकारी दिए। भने, अरुमाथि पनि यस्तो धम्की आएको हुनसक्ने सम्भावनालाई मध्यनजर गर्दै प्रहरी कारबाही तीव्र पारिएको छ। पैसा माग गर्दै कोहीकसैलाई धम्क्याएको र बार्गेनिङ गरेको भए तत्काल प्रहरीमा जानकारी गराउन र घटना नलुकाउन एसपी कोइरालाले आग्रहसमेत गरेका छन्।"
मोरङमा आगो लगाएर श्रीमतीको हत्या,"विराटनगर : मोरङको रंगेली नगरपालिका१ बिर्ता बजारकी ३० वर्षिया बबिता मल्लिकको हत्या आफ्नै श्रीमानले गरेको खुलेको छ। शरीरमा मट्टितेल छर्किएर आगो लगाउँदै २३ वर्षिय तिलका मल्लिकले श्रीमती बबिताको हत्या गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार आगोले जलेर गम्भीर घाइते भएको अवस्थामा शुक्रबार राति १० बजेतिर उद्धार गरेर बबितालाई उपचारका लागि विराटनगरको कोसी अस्पतालमा ल्याइएको थियो। शरीरका अधिकांश भाग जलेको र बोल्न नसक्ने अवस्थामा उद्धार गरिएकी उनको उपचारको क्रममा शनिबार बिहान ६ बजेतिर मृत्यु भएको डीएसपी श्रेष्ठले बताए। उनका अनुसार घरभित्रै मट्टिेल छर्किएर पत्नीलाई आगो लगाएपछि तिलका फरार बनेका थिए। पत्नीलाई लगाएको आगोले घर पनि जलेर खरानी भएको छ। पत्नीलाई आगो झोसेर भागेका तिलकालाई इलाका प्रहरी कार्यालय रंगेलीका प्रहरी निरीक्षक शैलेश न्यौपाने नेतृत्वको टोलीले राति नै पक्राउ गरेर घटनाको अनुसन्धान थालेको छ। तिलकाले सुरुमा आगो लाग्न थालेपछि डर लागेर बस्न नसकेकाले आफू घरदेखि पर गएको प्रहरीलाई बताएका थिए। खाना खाने बेलामा पत्नीसँग विवाद भएको र त्यसपछि शरीरमा मट्टितेल छर्किएर आगो लगाएको प्रारम्भिक अनुसन्धानबाट खुलेको डीएसपी श्रेष्ठले बताए। तिलका र उनकी पत्नी सरसफाईको काम गर्थे। तिलकाले काम गर्दा भएको कमाई घरमा नदिने र अत्यधिक मदिरा सेवन गर्ने गरेको विषयलाई लिएर पतिपत्नीबीच बारम्बार झगडा भइरहने स्थानीयले प्रहरीलाई बताएका छन्। डीएसपी श्रेष्ठका अनुसार घरमा अचानक आगलागी भएको भनेर राति प्रहरीलाई खबर आएको थियो। घटनास्थल पुगेको प्रहरीले स्थानीयको सहयोगमा १ घण्टापछि नियन्त्रणमा लिएपनि आगोले टिनको छानो भएको र बाँसको टाटीले सेन्ट्रीबेरा गरेको घर तथा घरभित्र रहेका लत्ताकपडा, अन्नपात, भाँडावर्तनलगायत सबै सामान जलेर खरानी भएको प्रहरीले जनाएको छ। आगलागीमा भने २ लाख मूल्य बराबरको क्षति भएको प्रहरीले जनाएको छ।"
गठबन्धन सरकारको प्राथमिकतामा द्रुतमार्ग र निजगढ विमानस्थल : प्रधानमन्त्री देउवा,"सिमरा : प्रधानमन्त्री शेरबहादुर देउवाले निजगढ अन्तर्राष्ट्रिय विमानस्थलको निर्माणको कामलाई सरकारले प्राथमिकतामा राखेर अघि बढ्ने बताएका छन्। विमानस्थल निर्माणका लागि प्रस्तावित स्थलको निरीक्षण गर्न बारा आएका प्रधानमन्त्री देउवाले संक्षिप्त प्रतिक्रिया दिंदै निजगढ विमानस्थल बनाउने काम सरकारको प्राथमिकतामा रहने बताए। प्रधानमन्त्री देउवाले तराई मधेस द्रुतमार्ग र विमानस्थल एकअर्कासँग जोडिएको आयोजना रहेको भन्दै दुबै आयोजना निर्माणको काम नरोकिने बताएका छन्। देउवाले गठबन्धन सरकारले द्रुतमार्ग र विमानस्थल निर्माणको कामलाई प्राथमिकतामा राखेको समेत बताए। 'विमानस्थलकै कारण द्रुतमार्ग निर्माण भएको हो। त्यसैले दुवै आयोजना बन्नुपर्छ', देउवाले भने, 'त्यसैले गठबन्धन सरकारको प्राथमिकता भनेको द्रुतमार्ग बनाएर प्लेन ल्याण्ड गराउने हो।' प्रधानमन्त्री देउवासँगै आएका पूर्वप्रधानमन्त्री एवम् नेकपा माओवादी केन्द्रका अध्यक्ष पुष्पकमल दहाल प्रचण्डले पनि द्रुतमार्ग बनाउनुको औचित्य विमानस्थलसँग जोडिएको भन्दै विमानस्थल बनाउनुपर्ने बताए। समयमै विमानस्थल नबने राज्यको अर्बौं लगानी खेर जाने भन्दै प्रचण्डले विमानस्थल निर्माणमा ढिलाइ गर्न नहु उल्लेख गरे। प्रचण्डले देशको अर्थतन्त्रका लागि निजगढ विमानस्थल 'गेम चेन्ज' प्रोजेक्ट रहेको भन्दै प्रधानमन्त्री पनि विमानस्थल निर्माणका लागि सकारात्मक देखिएको बताएका छन्। पूर्वप्रधानमन्त्री माधवकुमार नेपालले पनि विमानस्थल निर्माण रोकिन नहुने बताए। उनले पनि विमानस्थललाई द्रुतमार्गसंग जोडेका छन्। प्रधानमन्त्रीको नेतृत्वमा आएको टोलीमा अर्थमन्त्री जनार्दन शर्मा, वन तथा वातावरण मन्त्री रामसहाय यादव, संस्कृति पर्यटन तथा नागरिक उड्यान मन्त्री जीवनराम श्रेष्ठ, खानेपानी मन्त्री उमाकान्त चौधरी, नागरिक उड्यान प्राधिकरणका महानिर्देशक प्रदीप अधिकारीलगायत सहभागी थिए। टोलीले जीतपुरसिमरा उपमहानगरपालिका, निजगढ नगरपालिका र कोल्हबी नगरपालिकाका जनप्रतिनिधिसँग छलफलसमेत गरेका थिए।"
दुई वटा रनवेको भए पनि निजगढ विमानस्थल बन्छ : प्रधानमन्त्री देउवा,"सिमरा : प्रधानमन्त्री शेरबहादुर देउवाले निजगढ अन्तर्राष्ट्रिय विमानस्थलको निर्माणको विकल्प नरहेको बताएका छन्। सर्वोच्चको पूर्णपाठले विमानस्थल निर्माणको लागि बाटो खुलेसँगै निरिक्षणका लागि आएका प्रधानमन्त्री देउवाले विमानस्थल निर्माण गरिने बताएका हुन्। गठबन्धदल दलका शिर्ष नेतासहित आएका प्रधानमन्त्री देउवाले निजगढस्थित विकास निर्माण कार्यदलमा आयोजित ब्रिफिङ् कार्यक्रममा दुई वटा रनवे बनाएर भए पनि विमानस्थल बनाईने बताएका छन्। ब्रिफिङ्का क्रममा प्रधानमन्त्री देउवा विमानस्थलको विषयमा सकारात्मक देखिएको बताइएको छ। ब्रिफिङ्पछि संचारकर्मीलाई संक्षिप्त प्रतिक्रिया दिँदै देउवाले तराईमधेस द्रुतमार्ग र विमानस्थल एकअर्कासँग जोडिएको आयोजना रहेको भन्दै दुवै आयोजना सरकारको प्राथमिकतामा रहने बताए। विमानस्थलकै कारण द्रुतमार्गको परिकल्पना गरिएको हो। त्यसैले दुवै आयोजना बनाउनुपर्छ। देउवाले भने, गठबन्धन सरकारको प्राथमिकता भनेको द्रुतमार्ग बनाएर प्लेन ल्याण्ड गराउने हो। दुई वटा रनवेको भएपनि विमानस्थल बन्छ। प्रधानमन्त्री देउवासँगै आएका पूर्वप्रधानमन्त्री एवम् नेकपा माओवादी केन्द्रका अध्यक्ष पुष्पकमल दहाल प्रचण्डले देशको अर्थतन्त्रका लागि निजगढ विमानस्थल गेम चेन्जर प्रोजेक्ट रहेको भन्दै विमानस्थल निर्माणका लागि कुनै दुविधा राख्न नहुने बताए। द्रुतमार्ग बनाउनुको औचित्य विमानस्थलसँग जोडिएको र समयमै विमानस्थल नबने राज्यको अर्बौ लगानी खेर जाने भन्दै प्रचण्डले विमानस्थल निर्माणमा ढिलाई गर्न नहुने बताएका छन्। प्रचण्डले मुलुकका लागि पनि अतिआवश्यक आयोजना रहेकाले निजगढमै बनाउनका लागि दृढतापूर्वक अघि बढ्नुपर्ने बताए। पूर्वप्रधानमन्त्री माधवकुमार नेपालले पनि विमानस्थल निर्माण रोकिन नहुने बताए। नेता नेपालले विमानस्थल निर्माणका लागि बाटो खुलेको र अब यसलाई सफल बनाउन सबैको सहयोग आवश्यक रहेको बताए। विमानस्थल निर्माणका लागि बाटो खुलेको छ। अब यसमा अवरोध कसैले गर्नुहुन्न नेपालले भने जायज माग राखेर विमानस्थल निर्माणका लागि सबैले सहयोग गर्नुपर्छ। नत्र फेरि अन्तै लैजाने डर हुन्छ। जनता समाजवादी पार्टीका अध्यक्ष उपेन्द्र यादवले देशभरी गरिएको सर्वेक्षणले निजगढ उपयुक्त देखिएकाले यसको विकल्पका विषयमा सोच्न नहुने बताए। देशमा सुविधासम्पन्न अन्तर्राष्ट्रिय विमानस्थलको अति आवश्यक रहेको भन्दै यादवले विमानस्थल निर्माणको कामलाई अघि बढाउन आफू सकारात्मक रहेको बताएका छन्। गठबन्धन दलकै अर्की नेतृ राष्ट्रिय जनमोर्चाकी उपाध्यक्ष दुर्गा पौडेलले कम भन्दा कम क्षतिमा विमानस्थल बनाउनुपर्ने बताईन्। प्रधानमन्त्रीको नेतृत्वमा आएको टोलीमा अर्थमन्त्री जनार्दन शर्मा, वन तथा वातावरण मन्त्री रामसहाय यादव, संस्कृति पर्यटन तथा नागरिक उड्यान मन्त्री जीवनराम श्रेष्ठ, खानेपानी मन्त्री उमाकान्त चौधरी, बाग्मती प्रदेशका मुख्यमन्त्री राजेन्द्र पाण्डे, नागरिक उड्यान प्राधिकरणका महानिर्देशक प्रदीप अधिकारीलगायत सहभागी थिए। टोलीले जीतपुरसिमरा उपमहानगरपालिका, निजगढ नगरपालिका र कोल्हबी नगरपालिकाकाका नगर प्रमुखसँग छलफलसमेत गरेका थिए। छलफलका क्रममा जनप्रतिनिधिले विमानस्थल निर्माणको कामलाई रोक्न नहुने भन्दै अघि बढाउनका लागि प्रधानमन्त्रीसहित नेताको ध्यानाकर्षण गराएका थिए। प्रधानमन्त्रीको नेतृत्वमा आएको टोलीलाई निजगढ विमानस्थल आयोजनाका निमित्त प्रमुख बिजय यादवले विमानस्थलका विषयमा हालम्म भएका प्रगतीका विषयमा जानकारी गराएका थिए। टोलीले सेनाको हेलिकप्टरबाट टांगियाबस्ती क्षेत्रको हवाई निरिक्षण गरेको थियो।"
बाढीले पोल ढालेपछि अन्धकार,"उदयपुर : बाढीले बिजुलीको पोल ढालेपछि उदयपुरको त्रियुगा नगरपालिका३ का दर्जनौ बस्तिमा विद्युत सेवा ठप्प भएको छ। स्थानीय लुहाले खोलामा आएको बाढीले पोल ढालेपछि गाईघाट पूर्वका दर्जर्नै गाउँमा विद्युत सेवा ठप्प भएको हो। शनिबार बिहानै खोलाले पोल ढालेको स्थानीयले बताएका छन्। विद्युत सेवा अवरुद्ध भएको करिब १५ घण्टा बितिसक्दापनि सेवा सुचारु हुन नसकेकोमा स्थानीय आक्रोशित बनेका छन्। सेवा सुचारु गर्न विद्युत प्राधिकरणलाई आग्रह गरेपनि खासै चासो नदेखिएको त्रियुगा नगरपालिका२ का अध्यक्ष घमानसिंह खत्रीले बताए। पोल ढलेर विद्युत सेवा बिच्छेद भएपछि वडा नं १, २ र चौदण्डिगढी नगरपालिकाका वडानं ५, ९ र १० मा शनिबार बिहानैदेखि बिद्युत सेवा अवरुद्ध भएको उनले बताए। प्राधिकरणका निमित्त कार्यालय प्रमुख ईन्जिनिएर सत्यनारायण साहले बाढीले धेरैतिर क्षति पुर्याएकाले मर्मतसम्भारमा ढिलाई भएको उनले बताए। उनले भने, क्षति धेरै छ, हामीसँग दंक्ष जनशक्ति कम छ, त्यहीँ प्राविधिक सबै तिर पुग्दा समय लागेको हो, सकेसम्म चाँडै सुचारु गर्ने गरी काम भईरहेको छ। सर्वसाधरणको समस्यालाई मध्यनजर गरी द्रुतगतीमा काम भईरहेको उनले बताए।"
गिरिजाप्रसाद कोइरालाको नाममा विश्वविद्यालय स्थापना गर्नुपर्छ : उद्योगमन्त्री बडू,"काठमाडौं : उद्योग, वाणिज्य तथा आपूर्तिमन्त्री दीलेन्द्रप्रसाद बडूले गिरिजाप्रसाद कोइरालाका नाममा विश्वविद्यालय स्थापना गर्नुपर्ने बताएका छन्। जिपी कोइराला मेमोरियल कलेजले स्वर्गीय नेता गिरिजाप्रसाद कोइरालाको ९९औँ जन्मजयन्तीका अवसरमा आयोजना गरेको गिरिजाप्रसाद कोइराला शान्ति कोष स्थापना कार्यक्रममा उनले आदर्शका प्रतिक गिरिजाबाबुको नाममा विश्वविद्यालय स्थापना गर्नुपर्ने बताएका हुन्। विभिन्न नेताहरुको नाममा विश्वविद्यालय स्थापना भएका छन्, शान्ति प्रक्रियाका नायक गिरिजाबाबुको नाममा पनि जिपी कोइराला विश्वविद्यालय स्थापना हुनुपर्छ, मन्त्री बडूले भने, जिपी कोइराला विश्वविद्यालय निर्माणका लागि सरकार सहयोग गर्न तयार छ। सोही अवसरमा गिरिजाप्रसाद कोइराला शान्ति कोष स्थापना गरी सोही कोषबाट गिरिजाप्रसाद कोइराला शान्ति पुरस्कार वितरण गरिने जानकारी दिइएको थियो। कार्यक्रममा कलेजमा अध्ययनरत विद्यार्थीलाई विभिन्न विधाका पुरस्कारसमेत प्रदान गरिएको थियो।"
अमेरिकाद्वारा युक्रेनलाई ८२ करोड डलर बराबरको सैन्य सहयोग घोषणा,एजेन्सी : संयुक्त राज्य अमेरिकाले युक्रेनलाई ८२ करोड डलर बराबरको नयाँ सैन्य सहयोग प्रदान गर्ने घोषणा गरेको छ। नयाँ सैन्य सहयोगमा जमिनबाट आकाशमा प्रहार गर्ने क्षेप्यास्त्र प्रणाली र रडारसहितका अन्य युद्ध सामग्री समावेश गरिएको छ। पछिल्ला दिनमा रूसले युक्रेनमा दर्जनौं क्षेप्यास्त्र प्रहार गरेर त्यहाँको जनजीवन अस्तब्यस्त पारेको छ भने युक्रेनी सेनामाथि पनि घण्टौँसम्म तोपगोलाले लगातार आक्रमण गरिरहेको छ। रूसी फौजको निरन्तर आक्रमणबाट भयभीयत भएका युक्रेनी नेताहरूले सार्वजनिक रूपमा पश्चिमा सहयोगीहरूलाई तत्काल थप गोला बारुद र आधुनिक हातहतियार उपलव्ध गराउन गरेको आह्वानको जवाफमा अमेरिकाले नयाँ सैन्य सहयोगको घोषणा गरेको हो। अमेरिकाले युक्रेनलाई हतियार र सैन्य प्रशिक्षणमा आठ अर्ब ८० करोड डलरभन्दा बढीको सैन्य सहयोगको प्रतिबद्धता गरेको छ। रूसी सेनालाई परास्त गर्न अमेरिकासहितका पश्चिमा देशबाट युक्रेनले थप मद्दत मागेका थिए। उनीहरूले रूसी आक्रमणपछि करिब सात अर्ब डलरको सहायता घोषणा गरिसकेका छन्। शुक्रबार औपचारिक रूपमा घोषणा गरिएको अधिकांश सहायता युक्रेन पुग्न हप्ता वा महिना लाग्नेछ। यसैबीच युक्रेनी राष्ट्रपति भोलोडिमिर जेलेन्स्कीले नयाँ सैन्य सहयोग घोषणा गरेकामा अमेरिकी राष्ट्रपतिप्रति कृतज्ञता व्यक्त गरेका छन्। रासस
न्यूयोर्कका सार्वजनिक स्थलमा बन्दुक बोक्न नपाइने,न्यूयोर्क : सर्वोच्च अदालतको आदेशपछि न्यूयोर्क राज्य सरकारले धेरै सार्वजनिक स्थानमा बन्दुक बोक्न नपाउने नियम लागू गरेको छ। राज्यसरकारले टाइम्स स्क्वायरलगायत धेरै सार्वजनिक स्थानमा बन्दुकमाथि प्रतिबन्ध लगाएको छ भने बन्दुक राख्ने अनुमतिका लागि आवेदकहरूलाई उनीहरूको प्रहार गर्ने प्रवीणता प्रमाणित गर्न तथा सामाजिक सञ्जालका खाताहरू समीक्षाका लागि सरकारी अधिकारीसमक्ष पेश गर्नुपर्ने कानून पारित गरेको छ। न्यूयोर्कका डेमोक्र्याट नेताहरूले राज्य सरकार र अदालतको निन्दा गर्दै जति धेरै बन्दुक बोकेका मानिस हुन्छन् त्यति नै धेरै बन्दुक हिंसाका घटना बढ्ने टिप्पणी गरेका छन्। सार्वजनिक सुरक्षाका नाममा त्यसो गर्न नहुने उनीहरूको अभिमत छ। गत साता सर्वोच्च अदालतको ऐतिहासिक निर्णयले बन्दुक हिंसा नियन्त्रण गर्नेसम्बन्धी कानुन पारित गर्न बाध्य पारेपछि बोलाइएको आकष्मिक बैठकले उक्त कानुन अनुमोदन गरेको हो। अमेरिकी संविधानले हरेक नागरिकलाई आत्मरक्षाको लागि सार्वजनिक बन्दुक बोक्ने अधिकार प्रत्याभूत गरेको छ। सन् १९११ मा न्यूयोर्क राज्यसरकारले आत्मरक्षका निम्ति बन्दुक राख्न पाउने संवैधानिक प्रावधानलाई अनुमोदन गरेको थियो। रासस
"भारतको मणिपुरमा पहिरोका कारण ३८ जना अझै बेपत्ता, खोजी जारी","गुवाहाटी : भारतको मणिपुरमा पहिरोमापरि मृत्यु भएकाहरूको सङ्ख्या बढेर २४ पुगेको छ। रेल मार्ग निर्माण कार्य भइरहेको मणिपुरको नोनी भन्ने ठाउँमा घटना भएको हो। पहिरोमापरि शनिबारसम्म २४ जनाको मृत्यु भएको अधिकारीहरूले जनाएका छन्। उनीहरूका अनुसार पहिरोका कारण अरु ३८ जना अझै पनि बेपत्ता नै रहेका छन्। ती मध्ये १२ जना प्रादेशिक सेनाका व्यक्ति रहेका छन् भने २६ जना सर्वसाधारण रहेका छन्। बेपत्ता भएका सबैको खोजी कार्य भइरहेको जनाइएको छ। खोजी तथा उद्धारका लागि सेना, आसाम राइफल्स, प्रादेशिक सेना, स्थानीय स्वयंसेवक, उद्धारकर्ता र सरकारी अन्य अधिकारीहरू खटिएका छन्। घटनास्थलबाट प्रादेशिक सेनाका १३ जना र स्थानीय बासिन्दा पाँच जनालाई उद्धार गरिएको छ। मृत्यु भएका मध्ये प्रादेशिक सेनाका १८ जना र स्थानीय छ जना गरी २४ जनाको शव निकालिएको अधिकारीहरूले जनाएका छन्। मृत्यु भएकामध्ये १४ जनाको शव सम्बन्धितको आफन्तलाई बुझाइसकिएको छ। अरुको पनि पठाउने प्रक्रिया चलिरहेको जनाइएको छ। रासस"
वर्षाको बितण्डा : राजमार्ग तथा ग्रामिण सडक अवरुद्ध,"उदयपुर : लगातारको वर्षाकाकारण उदयपुरका राष्ट्रिय राजमार्ग र स्थानीय सडकहरु अवरुद्ध भएका छन्। एक सातादेखि परेको पानी नरोकिएपछि मदन भण्डारी, सगरमाथा, सिद्धिचरण राजमार्ग र ग्रामिण सडकको ठाउँठाउँमा पहिरो जाँदा सडकअवरुद्ध भएका हुन्। सगरमाथा राजमार्गको रौतामाई गाउँपालिका५ छामलिङ्ग र जल्केनी विचको कुण्डले भिरको पहिरो बग्दा सडक अवरुद्ध छ। दुबै ठाउँमा सडक सूचारु गर्न आयोजना कार्यालयले लोडर मेसिन पठाएपनि पानी नरोकिएकाकारण सफा गर्न नसकिएको रौतामाई५ का वडाध्यक्ष पाण्डोव राईले बताए। अवरुद्ध सडक सुचारु नहुँदा खोटाङ्ग र उदयपुरको ग्रामिणभेगबाट यातायातका साधनबाट सदरमुकाम गाईघाट झरेका सर्वसाधरणले सास्ति व्यहोर्नु परेको छ। पहिरो नरोकिएकाकारण पैदलयात्राबाट आवतजावत गर्नसमेत कठिनाई भएको उनले बताए। राईले भने, जोखिम मोलेर सर्वसाधरण सडक माथिको पहिरो हेर्दै कुद्नु पर्ने बाध्यता छ, अझ विरामीलाई पिट्युमा बोकेर पहिरो कटाउनुको समस्या झनै छ। खुट्टा भाचिँएर उपचारका लागि जिल्ला अस्पताल ल्याईदै गरेका स्थानीय बखतबहादुर राईलार्ई भर्खरै जोखिम मोलेर पिढ्युमा बोकेर पहिरो कटाउन बाध्य भयौ, उनले भने, आयोजनालाई सडक सुचारु गर्न भनेका छौ मेसिन पनि आएको छ, मौसमलेगर्दा काम गर्न सक्ने अवश्था छैन। आयोजना प्रमुख गोपाल खकुरेलले पहिरो सफा गर्न लोडर र प्राविधिक टोली पठाइएको र आईतबारसम्म सूचारु हुने बताए। मदन भण्डारी राजमार्गकोसमेत प्रमुखको जिम्वेवारी सम्हालेका डिई खकुरेलले पहिरो पन्छाउन ठाउँठाउँमा मेसिन राखिएको र काम भईरहेको बताए। उनले पुर्विखण्डको खैरहा र असारी खोलामा केहि समस्या देखिएपनि समाधानका लागि प्रयास भईरहको बताए। पश्चिमी खण्डमा मौवासी खोलले ह्युमपाईप वगाउँदा यातायात वारपार गर्न समस्या भएको बताए। बाँकी ठाउँमा पहिरो पन्छाउँदै भएपनि यातायात सुचारु गरिएको उनको भनाई छ। सिद्धीचरण राजमार्गको मिर्चैयाकटारीघुर्मि खण्डमा पहिरो वग्दा यातायातअवरुद्ध छन्। रौतामाईको आँपटार क्षेत्र मात्र हैन् अधिकांस ग्रामिण सडकको अवश्था उस्तै छ । खोटाङ्गबाट पैदलयात्रा गरी गाईघाट झर्दै गरेका गोपाल अधिकारी भन्छन्, राजमार्गको अवश्था त यो छ, गाउँपालिकाको लगानीमा भर्खरै खुलेका ग्रामिणभेगका सडकको अवश्था के हालत होला एक पटक नजर लगाउनुस। लगातारको वर्षाकैकारण सदरमुकाम गाईघाटसँग जोडिने रौतामाई, उदयपुरगढी, ताप्लि, लिम्चुङ्गबुङ्ग गाउँपालिका र कटारी नगरपालिकाका ग्रामिण सडक अवरुद्ध छन्। त्यस क्षेत्रमा यातायातका साधनहरु सञ्चालनमा आउन सकेका छैनन्। सदरमुकामको वरुवा खोलाले पुर्वपश्चिम बसपार्क छेउ र पिकनिक स्पोर्ट नजिकका बाँध कटान गर्न सुरु गरेको छ। बेलका नगरपालिकाको वडानं १, २, ३ मा सप्तकोसी नदी र त्रियुगा खोलाले खेतीयोग्य जमिन कटान गरेको उपमेयर जिरा राईले बताईन्। उनले नियन्त्रणका लागि सशस्त्र, नेपाल प्रहरी र स्थानीय परिचान गरिएको बताईन्। सदरमुकामको त्रियुगा र बरुवा बसपार्कले धार परिवर्तन गर्दा बजार जलमग्न छ। त्यसैगरी चौदण्डिगढी नगरपालिका५ शिवाईमा त्रियुगा खोलाले भर्खरै निर्माण गरिएको बाँध भत्काउँदा खेतीयोग्य जमिन वगरमा परिणत भएको स्थानीय भाष्कर चौधरीले बताए। प्रमुख जिल्ला अधिकारी बिरेन्द्रकुमार यादवले जनताको ज्युधन सुरक्षाका लागि आवश्यक अनुसार सुरक्षाकर्मी नदी नियन्त्रणमा परिचालन गरिएको बताए। उनले वर्षा तत्काल नरोकिने देखिएकाले नदी आसपासका क्षेत्रमा उच्चसतर्कता अपनाउन सर्वसाधरणलाई अपिल गरिएको बताए। उनले बस्ति सुरक्षित गर्न स्थानीय तहसँग समन्वय गरी सुरक्षाकर्मीको टोली परिचालन गरिएको बताए। जिल्लाका सप्तकोसी नदी, त्रियुगा, बरुवा, ककरु, तावा, मरुवा, लुहाले, बैद्यनाथ, यारी, लामा, खैराहा, वविया लगायत दर्जनौँ खोलामा पानीको बहाव उच्च भएसँगै बाढीको जोखिम बढेको छ।"
मरु प्रदेश,"मेरो कविताको आन्दोलित हरफहरूको साँझमा रात खसालेर मरु प्रदेशको आकाशले स्वप्न भंग गीत गाउँछ, सपना निचोरेर सुकाइएका आत्मपीडक जस्तै लाग्ने बालुवाका नांगा बथानहरू सुसाइरहन्छन् अतृप्त तिर्खाहरूमा र भन्छन् मरु प्रदेश स्वप्न प्रदेश हो मलाई सपनाको मरु प्रदेश कविताको अक्षरहरू जस्तै प्रिय लाग्छ, पुराना सपनाहरू जब भोकले टोक्न आउँछन् हृदयलाई म उठेर हात हल्लाउँछु टाढा टाढा आकाशको आँखासम्म, त्यही आकाशको पहाडी आँखा सधैं सधैं तिर्खाइरहन्छ सपनामा रामे र साइँली बादलको अँगालो चिरेर तिर्खा मिसाउन झरिगएछ मरु प्रदेशमा, कविताका आन्दोलित हरफहरू समय पिनेर गाइरहन्छन् स्वप्न भंग गीतहरू, मरु प्रदेश असिमा तिर्खाहरूको खानी हो ! यसको छाया आकाशमा पनि छ बतासमा पनि छ, बाडुल्कीमै अल्झिएरै पनि देखेँ मैले सपनीमा फूलमाया ! ए फूलमाया !! कवितामा समुद्र सुकाउ दिनभरि घामले पखाल र आफ्नै छाती खोलेर हेर त्यहाँ पनि छ मरु प्रदेश, ऐनै नहेरी कसरी देखिन्छ र आफ्नो अनुहार बाकसमा आएको अनुहारमा राम्रोसँगै देखियो मरु प्रदेशले हाम्रै बाँसुरी बजाउन थालेको पनि धेरै भइसकेको रहेछ। पोखरा"
"सहकारीको ४६ लाखभन्दा बढी घोटाला, काउन्टरका कर्मचारी पक्राउ",विराटनगर : मोरङको सुन्दरहरैँचा नगरपालिका६ मा रहेको कनकलक्ष्मी बचत तथा ऋण सहकारी संस्था लिमिटेडको ४६ लाख रूपैयाँभन्दा बढी घोटाला भएको छ। ४६ लाख ८७ हजार ९ सय ८० रूपैयाँ घोटाला गरिएको पुष्टि भएपछि सहकारीको गोठगाउँ सेवा केन्द्रका कर्मचारी सुन्दरहरैँचा७ का २४ वर्षीय विवेक खवासलाई शुक्रबार राति प्रहरीले पक्राउ गरेको छ। मोरङ प्रहरीका प्रवक्ता डीएसपी दीपक श्रेष्ठका अनुसार सहकारीका सचिव यमप्रसाद सिग्देलको जाहेरीका आधारमा सहकारीको काउण्टरमा कार्यरत रहेका खवासलाई पक्राउ गरेर अनुसन्धानको बाँकी प्रक्रिया अघि बढाइएको छ। बचतकर्ताको ठूलो रकम हिनामिना भएको पाइएपछि सहकारीले सचिव सिग्देलको संयोजकत्वमा लेखा समिति संयोजक युवराज आचार्य र लेखा प्रमुख विराटचन्द्र पोखरेल सम्मिलित समिति बनाएर छानबिन गरेको थियो। समितिले रकम हिनामिना भएको पुष्टि गरेपछि खवासविरुद्ध कारबाही अघि बढाउन माग गर्दै सहकारीले प्रहरीमा जाहेरी दिएको हो। आफूले ३१ लाख घोटाला गरेको स्वीकार गरेपछि आगामी भदौ १० गतेभित्रमा सबै रकम फिर्ता गराउने सहमति यसअघि नै खवासलाई गराइएको थियो। तर हिमामिना भएको रकम बढ्दै गएपछि छानबिन समिति बनाएर वास्तविकता खोजी गर्दै कानुनी कारबाहीका लागि जानुपर्ने अवस्था आएको सहकारीका अध्यक्ष अर्जुनराज अधिकारीले जानकारी दिए। उनका अनुसार जम्मा गरेको रकम निकाल्न आएका बचतकर्ताले आफ्नो खातामा पैसा नभएको थाहा पाएपछि सहकारीको रकम घोटाला भएको खुलेको हो। सहकारीले सफ्टवेयरमार्फत काम गर्दै आएको थियो। बचतकर्ताको पैसा सफ्टवेयरमार्फत सहकारीमा जम्मा भएको देखाउने तर रकम भने नक्कली हस्ताक्षर गरेर खवास आफैंले लैजाने गरेको प्रहरीको प्रारम्भिक अनुसन्धानबाट खुलेको छ। घोटाला गरेकोमध्ये करीब १० लाख रूपैयाँ भने उनले सहकारीलाई फिर्ता गरिसकेको प्रहरीले जनाएको छ। अरु रकम खवासले अन्यत्र लगानी गरेको हुनसक्ने प्रहरीको अनुमान छ। उनी काउण्टरको सहायक कर्मचारीका रूपमा २०७७ मंसिरदेखि सहकारीमा कार्यरत रहेको पाइएको छ। उनीविरुद्ध सहकारी ठगी कसूरमा कारबाही अघि बढाउने प्रहरीको तयारी छ। शेयर सदस्य तथा बचतकर्ताले भने खवास एक्लैबाट यति धेरै रकम अनियमितता भएको कुरामा विश्वास गरेका छैनन्। उनीहरुले अरु कर्मचारीको पनि मिलेमतो भएको हुनसक्ने आशंका गर्दै छानबिन एवं अनुसन्धानको दायरालाई बढाइनुपर्ने माग राख्दै आएका छन्।
युद्ध जितेको त्यो रात !,"मनमा धेरै शंका अनि त्रास राखेर शल्यक्रिया कक्षबाट बाहिरियौं। तर, जितेको खुसीभन्दा पनि लामो युद्घले थाकेको अनुहार थियो। मनकुमारी बाँचेर फर्केकी छिन्। चिकित्सकको लापरबाहीले वृद्धाको मृत्यु भनेर समाचार कतै छापिएन। हुन त विराटनगरबाट भोजपुरको गन्तव्य करिब दुई सय किलोमिटरको मात्रै हो। प्रदेश नम्बर १ (पूर्वाञ्चल) को कोसी अञ्चलमा पर्ने यी दुई जिल्ला क्रमशः दक्षिण र उत्तरमा पर्छन् अर्थात्, तराई र पहाडमा छन्। पहाडी अनि घुमाउरो बाटोका कारण सडक यात्राबाट त्यहाँ पुग्न ६७ घण्टा नै लाग्यो। यसले मुलुकको सडक सञ्जाल र सडकमाथि गुणस्तरीयताको वास्तविकता देखाउँछ। सडक मात्र होइन, स्वास्थ्यमा पनि भोजपुरको वास्तविकता ऐनामा झैं छर्लंग पायौं, जब हाम्रो प्रतीक्षामा भोजपुर अस्पतालका डा राजकुमार गजमेरका टिम र भोजपुरका तल्लो क्षेत्र आमचौक र हतुवागढीका आङ खसेर पीडामा रहेका आमाहरू थिए। भोजपुरमा आङ खसेका ५० वर्ष नाघेका महिला धेरै छन्। तर तिनको घरमा सहयोगी मान्छे भने थोरै छन्। उपचारका लागि सहर अर्थात् धरान, विराटनगर ल्याउन सकिँदैन। त्यसैले भोजपुर अस्पतालमै शल्यक्रिया गराउन पाए राम्रो हुने थियो भन्ने प्रस्ताव केही जिम्मेवार चिकित्सक तथा स्वास्थ्यकर्मीहरूले ल्याएपछि यो अवसर जुरेको हो। स्वास्थ्य सेवा दिने उद्देश्य लिएर नै चिकित्सक भएकाले पंक्तिकारले यस प्रस्तावलाई अवसरका रूपमा लिएको थियो। शल्यक्रियाजस्तो गम्भीर विषय जहाँ पायो त्यहीँ चिर्नु त भएन नि ? सफलता नि पाउनु थियो। १० औं वर्षदेखि झुन्डिएर अप्ठ्यारो झेलिरहेका ती महिलाको पाठेघर फाल्नु थियो। हो, तिनै आङ (पाठेघर) जसबाट ४ देखि ६ जनासम्म सन्तानलाई जन्म दिएका थिए तिनले। तिनै सहृदयी आमाहरूको पीडा कम गराउनु थियो मैले। मलाई साथ दिन भोजपुर अस्पतालका चिकित्सकहरू तयार मात्रै भएनन्, सम्पूर्ण संयोजन गर्न लागि परे। स्थानीय स्वास्थ्य संयोजकहरू, नर्सिङ स्टाफ अनि अस्पताल परिवार नै यो ऐतिहासिक कामका लागि एकजुट भए। सेवा गर्ने यो उच्चतम अवसर मिलेको थियो। मैले यो अवसर गुमाउन चाहिनँ। शल्यक्रियामा सहयोग गर्ने स्वास्थ्यकर्मी भाइ आनन्द मण्डललाई साथमा लिएर भोजपुर अस्पताल पुगेको थिएँ। पहिलो दिन टाढाटाढाबाट धेरै आमा आइपुगेका थिएनन्। जम्मा पाँच जना मात्रै शल्यक्रियाका लागि तयार थिए। त्यसैले विस्तारै समयमै सबै शल्यक्रिया सकियो। नयाँ ठाउँ, नयाँ टिम सबै उत्साहित थियौं। अनि, पहिलो सफलतामा खुसी थियौं। तर, पूर्व अनुमानित तथा दिइएको संख्याअनुसार बिमारी आइपुगेका थिएनन्। त्यसैले चार दिन शल्यक्रिया गर्ने तालिका बनाए पनि तीन दिन मात्रै गरेर फर्किने योजना तय गरियो। सोहीअनुसार अन्तिम अर्थात् चौथो दिनका लागि भनिएको बिमारीलाई पनि भर्ना हुने प्रपञ्च मिलाइयो। दोस्रो दिन नौजनाको शल्यक्रिया गर्यौं। दोस्रो दिन, हामी नयाँ रहेनौं। त्यही कक्षमा अभ्यस्त भएकाले र हाम्रो कामको गति केही तेज भयो। तेस्रो दिन, शल्यक्रिया गर्ने अन्तिम दिन थियो। करिब १६ जना बिरामी भर्ना भए। तर, शल्यक्रिया गर्दै जाँदा दुई जनालाई ऐनेस्थेसियाले काम गरेन। अन्तिम अवस्थामा रद्द गर्नु पर्यो। अन्य दुईजनाको पनि विविध कारणले रद्द भयो। त्यसैले १२ जनाको शल्यक्रिया गर्नुपर्ने भयो। अन्यथा, तेस्रो दिन १४ वटा र चौथो दिन बिहान दुई वटा शल्यक्रिया गरेर विराटनगर फर्किने योजना थियो। अन्तिम दिनको अन्तिम बिमारी। करिब ९ बजे राति शल्यक्रिया गर्न सुरु गरें। उनी ५० वर्षीया ट्याम्केमेयुङ ६ (कोट) की मनकुमारी चर्मकार थिइन्। उनी आफ्नो अविवाहित छोरासँग आएकी थिइन्। दम रोगी पनि रहेकीले मनकुमारीको शल्यक्रिया गर्ने कि नगर्ने ? दोधारमा थियौं। तर, १० वर्षदेखि आङ खस्ने समस्या रहेकाले हिँडडुल गर्न नि समस्या भएको रहेछ। घरमा कामकाज गर्ने पनि कोही नभएको साथै आर्थिक अवस्था पनि कमजोर भएकाले सकिन्छ भने गरौं भन्ने निर्णयमा पुर्यौं। शल्यक्रियाका लागि दुईवटा महत्वपूर्ण पक्ष र जटिलता हुन्छन्। पहिलो ऐनेस्थेसिया पक्ष र जटिलता अनि अर्को शल्यक्रियाको आफ्नै पक्ष र जटिलता। दमका रोगीमा ऐनेस्थेसियाले गर्दा जटिलता आउन सक्छ भन्ने थियो। तर ऐन्सेथेटिकले अनुमति दिएकाले उनको शल्यक्रिया गर्ने निर्णय भएको थियो। ९ बजे शल्यक्रिया सुरु गरियो। १० बजे काम सकेर खाना खाने, एकछिन रमाइलो गर्ने र सुन्दर सम्झना लिएर विराटनगर फर्किने सोचमा थियौं हामी। तर, त्यसो हुन सकेन। परिस्थितिले जटिल मोड लियो। उनको शल्यक्रिया गर्ने क्रममा रक्तस्राव हुन थाल्यो। रक्तस्राव रोक्ने धेरै प्रयास गरियो तर कहाँबाट रक्तस्राव भएको खोज्न सकिरहेका थिएनौं। अहँ अब हुँदैन। बचाउन सकिँदैन जस्तो भयो। तलबाट (अर्थात् आङ खसेको पाठेघरको शल्यक्रिया योनिमार्गबाट नै गरिएको हुन्छ) त्यहीँबाट रक्तस्राव भएको विन्दु खोज्न सकिएन। त्यसपछि जनरल सर्जनको मद्दतले पेट खोल्नु पर्छ भन्ने भयो। भोजपुरमा सर्जन कहाँ पाउनु ? सर्जन आउने सम्भावना थिएन। अब के गर्ने ? बिमारीलाई आफ्नै अगाडि कसरी मर्न दिनु ? त्यो मृत्यु कसरी हेर्न सक्नु ? हामीसँग उपायहरू कम थिए। आशाका किरणहरू घट्दै गएका थिए। उनलाई दिएको ऐनेस्थेसियाले छोड्दै थियो। त्यसैले दुखाइ बढ्न थालिसकेको थियो। के गर्ने ? सोच्न सकिएन। दिमाग शून्य भयो। रक्तस्राव भएको विन्दु खोज्न सकिएन। त्यसपछि जनरल सर्जनको मद्दतले पेट खोल्नुपर्छ भन्ने भयो। भोजपुरमा सर्जन कहाँ पाउनु ? सर्जन आउने सम्भावना थिएन। अब के गर्ने ? बिमारीलाई आफ्नै अगाडि कसरी मर्न दिनु ? रगत मगायौं तर ब्लड बैंक थिएन। रगतको समूह हेरेर प्रहरी, सशस्त्र प्रहरी र सैनिक ब्यारेकमा सो समूहका रगतका लागि खबर गर्यौं। डीएसपी साबलगायत केही जवान आउनुभयो। तीन पिन्ट रगत ल्याएकाले रगत दिन थालियो। बिमारीलाई एनेन्स्थेसियाले छोड्यो। दुःखाइ कम गराउँदै बिरामीलाई बेहोस बनाइयो। तर पनि रक्तस्राव रोकिएन। डा सञ्जयले बिमारीका आफन्तलाई बीचबीचमा सम्झाउँदै थिए। बिमारीको गम्भीरता र भवितव्य हुन सक्ने खतराबारे अवगत गराउँदै थिए। बिमारीको छोरीले कुरा बुझेको जस्तै गर्दै थियो रे। तर, कान्छो छोरा उमेरले परिपक्व नभएकाले अनि पेसाले सहचालक भएकाले चोकका युवा बोलाउन थाले। हिँडेर आएर भर्ना भएको, हेर्दा बिमारी नदेखिने ५० वर्षीया आमाको शल्यक्रिया गर्ने क्रममा मृत्यु भन्ने खबर गएको भए के हुन्थ्यो ? अनुमान गर्न सकिन्छ। तर, म त्यो सोच्न सकिरहेको थिइनँ, कल्पनाबाहिरको कुरा थियो त्यो मेरा लागि। परिवेशले यसरी च्यापिरहेको थियो कि त्यो बाध्यताको जञ्जीर कसरी चुडाल्ने ? बस्, दिमागमा यत्ति घुमिरहेको थियो, फनफनी। यी बाहिरी वातावरणभन्दा पनि आँखाकै अगाडि मृत्युुको कालो बादल मडारिएको देखेर हामी सबै (शल्य समूह) चिन्तित थियौं। शून्य समय र शून्य दिमागमा पनि आशाका किरण खोज्दै थियौं। डा राजकुमारले धरानको सर्जनलाई फोन सम्पर्क गरे। रातको १२ बजे सर्जनको मोबाइलले स्विच अफ भनेन। फोन रिसिभ भयो। केसको अवस्था सुनेर सर्जनको निद्रा हरायो होला। १ सय ५६ किलोमिटर पहाडी यात्राको दूरी। ५ घण्टाभन्दा कममा पार गर्ने सम्भावना थिएन। डा रोजिनाले दुईवटा एम्बुलेन्स तयार गरिन्। बिमारीसँगै हामी पनि धरान जाने कुरा भयो तर ५ घण्टा ? बाटोमा बिमारी बचाउन सकिने अवस्था थिएन। आनन्दको शल्यक्रियामा लामो अनुभव थियो। मलाई सम्झाउँदै मर्ता क्या नही कर्ता अब पेट खोलुम् सर भने उनले। पेट खोल्यौं। पेटभरि रगत थियो। सफा गर्यौं। रक्तस्राव भएको ठाउँ खोज्यौं। गाह्रो भयो। ठ्याक्कै ठाउँ नभेटे पनि जुन धमनीबाट भएको हुनुपर्छ भन्ने थियो त्यसको माउ धमनी भेटियो। अर्थात् इन्टरनल इलियाक आर्टरी बाध्यौं। रक्तस्राव रोकियो। नयाँ आशा पलायो। घडी हेर्यौं, रातको २ बजेको थियो। १० बजे खाना खाने भनेका थियौं, २ बज्दा पनि भोक थिएन। शरीरमा थकान थिएन तर अझै डर थियो। रक्तस्राब रोकिएपछि शल्यक्रिया सक्यौं। बिमारीको अवस्था ठीक देखियो। तर, पनि दमको पुरानो रोगी अनि लामो अवधिको शल्यक्रिया, नसाबाट दिएको धेरै स्लाइन, रगत अनि औषधिहरूले थपिएको जटिलताका कारण ढुक्क हुने अवस्था थिएन। मनमा धेरै शंका अनि त्रास राखेर शल्यक्रिया कक्षबाट बाहिरियौं। तर, जितेको खुसीभन्दा पनि लामो युद्धले थाकेको अनुहार थियो। मनकुमारी बाँचेर फर्केकी छिन्। उनको कान्छो छोराले अस्पताल घेर्नु परेन। फेरि चिकित्सकको लापरबाहीले वृद्धाको मृत्यु भनेर समाचार कतै छापिएन। जे भए पनि एउटा युद्ध जितेका थियौं।"
"इरानमा ६१ रेक्टर स्केलको भूकम्प : पाँच जनाको मृत्यु, चीनमा पनि धक्का महसुस","दक्षिणी इरान : इरानमा शनिबार बिहान आएको ६१ रेक्टर स्केलको भूकम्पमा परी पाँच जनाको मृत्यु भएको छ। केही समयपछि त्यस क्षेत्रमा ६३ रेक्टर स्केलका दुई थप शक्तिशाली परकम्पहरू आएका थिए। भूकम्पमा परी अहिलेसम्म पाँच जनाको मृत्यु भएको र केही घाइते भएका छन्। घाइतेलाई अस्पतालमा भर्ना गरिएको बताइएको छ। सो क्षेत्रमा राहत तथा उद्धार कार्य सुरु गरिएको छ। भूकम्पपश्चात सो क्षेत्रमा दर्जनभन्दा बढी पराकम्प गएको छ, जसका कारण इरानको खाडीनजिकैको साइह खोश गाउँ पूर्ण रूपमा ध्वस्त भएको छ। आइआरएनएका एक अधिकारीले भने, 'भूकम्पको पहिलो पराकम्पमा नै ५ जनाको मृत्यु भएको हो। त्यसपछिका दुई ठूला पराकम्पहरूमा कसैलाई पनि क्षति पुगेन, किनभने मानिसहरू पहिले नै घरबाट बाहिर निस्की सकेका थिए।' भूकम्पको केन्द्रबिन्दु इरानको बन्दरगाह सहर बन्दर अब्बासबाट करिब एक सय किलोमिटर टाढा थियो। धेरै देशमा भूकम्पको धक्का महसुस चीन, संयुक्त अरब इमिरेट्स, साउदी अरेबिया र बहराइन लगायत नजिकका धेरै देशहरूमा भूकम्पको धक्का महसुस भएको छ। भारतको नेशनल सेन्टर फर सिस्मोलोजीका अनुसार चीनको सिनजियाङ प्रान्तमा केन्द्रबिन्दु रहेर ४३ रेक्टर स्केलको भूकम्प गएको छ। दुई प्रमुख टेक्टोनिक प्लेटमा रहेको इरानमा बारम्बार भूकम्प जान्छ। भूकम्पका कारण इरानमा १९९० बाट हालसम्म ८० हजारभन्दा बढीको मृत्यु भइसकेको छ। २००३ मा करमान प्रान्तमा ६५ रेक्टरको भूकम्पमा परेर लगभग ३१ हजार मानिसको मृत्यु भएको थियो। बीबीसी"
पोल्यान्डको कन्सुलरमा अझै विवाद,"काठमाडौं : युरोपेली मुलुक पोल्यान्डमा लामो समयदेखि नेपाल सरकारको तर्फबाट अवैतनिक वाणिज्यदूत (कन्सुलर) तोकिएको छैन। बन्ने र बनाउने लिगलिगे दौडमा रहेकाहरूकै कारण नेपाल र पोल्यान्डलाई जोड्ने संयन्त्रको नियुक्ति प्रक्रिया अन्योलमा परेको हो। कन्सुलर हुने दौडको अग्रपंक्तिमा रहेका एनआरएनए पोल्यान्डका संस्थापक अध्यक्ष तथा पूर्वआईसीसी सदस्य डा बोधराज सुवेदीलाई कुनै पनि हालतमा नबनाउन नहुने भन्दै अहिले नेपाली कांग्रेसको केन्द्रीय कार्यालयमा पत्र नै दर्ता भएको छ। नेपाली जनसम्पर्क समिति पोल्यान्डले १४५ नम्बरमा पत्र दर्ता गरेको र प्रधानमन्त्रीको कार्यालयलाई बोधार्थ दिएको बताइएको छ। पत्रमा केही वर्षदेखि पोल्यान्डमा विवादित व्यक्ति डा बोधराज सुवेदीको नाम कन्सुलरमा सिफारिस परेकोमा गम्भीर ध्यानाकर्षण भएको र नेपालीमा वैमनश्यता उत्पन्न गराउने तथा जनसम्पर्क समितिलाई फुटाउने व्यक्तिलाई पोल्यान्डको लागि कन्सुलरमा अविलम्ब रोक्न भनिएको छ। डा सुवेदीलाई कन्सुलर हुन नहुने पाँच कारणहरू भन्दै एनआरएनए पोल्यान्डलाई विभाजित र विवादित गरेको, सुवेदीलाई कन्सुलर बनाउन पोल्यान्डका कुनै पनि सामाजिक र राजनीतिक संस्थाको समर्थन नरहेको, जनसम्पर्क समिति पोल्यान्डको विरुद्ध मुख्य भूमिका खेलेको र आफ्नो स्वार्थको लागि पोल्यान्डको नेपाली समाजलाई प्रयोग गरेको लगायतका उल्लेख छन्। तत्कालीन केपी शर्मा ओली सरकारको पालामा डा सुवेदीको कन्सुलर नियुक्तिको अन्तिम चरणमा पुगेको बेला एनआरएनए पोल्यान्डको अध्यक्ष हुँदा पदको दुरुपयोग गरी आठ जनालाई अवैधानिक तरिकाले युरोप भित्र्याएको भन्दै समाचार बाहिरिएका कारण रोकिएको थियो। यद्यपि सुवेदीले प्रेस विज्ञप्तिमार्फत खण्डन गर्दै आठ जनालाई नभई दुई जनालाई मात्र आफूले सहयोग गरेको बताएका थिए। दोस्रो अधिवेशनमा विवादका कारण भीम परियार र नारायण चालिसेको नेतृत्वमा दुई वटा जनसम्पर्क समिति पोल्यान्डमा क्रियाशील रहेका छन्। डा सुवेदीले परियार नेतृत्वको समितिलाई आधिकारिक भन्दै निर्वाचित भएको प्रमाणपत्र वितरण गरेपछि चालिसे नेतृत्वको समिति कुनै हालतमा सुवेदीलाई कन्सुलर बन्न नदिने भनेर लागेको बताइन्छ। त्यसमा एनआरएनए पोल्यान्डको छैटौं अधिवेशनको निर्वाचनको समितिको संयोजकको जिम्मेवारी दिइएकोमा एक पक्षमा लागेर निर्वाचन नै नगरी दिएपछि अन्तिम क्षणमा उनलाई हटाएर डा उदयदेव आचार्यको नेतृत्वले सफलताका साथ निर्वाचन गराएको थियो। त्यसपछि एनआरएनए पोल्यान्डसँग सुवेदीको सम्बन्ध अझ चिसिएको छ। पछिल्लो समय नेपालीहरूको आकर्षक गन्तव्य रहँदै आएको पोल्यान्डमा नेपालीको संख्यात्मक चाप बढेपछि सामान्य कागजी प्रक्रियाको निम्ति कन्सुलर अति आवश्यक भएकोले पोल्यान्डसमेत हेर्ने नेपाली दूतावास जर्मनीले कन्सुलरमा डाउदयदेव आचार्य र डा बोधराज सुवेदीको नाम परराष्ट्र मन्त्रालयलाई सिफारिस गरेको छ।"
"सभामुख सापकोटा र अजरबैजानका सभामुख गफारोवाबीच भेटवार्ता, के भयो कुराकानी ?",काठमाडौं : प्रतिनिधि सभाका सभामुख अग्निप्रसाद सापकोटा र अजरबैजानका सभामुख साहिबा गफारोवाबीच भेटवार्ता भएको छ । अजरबैजानको बाकुमा जारी असंलग्न आन्दोलनको संसदीय सञ्जालको सम्मेलनका क्रममा उनीहरुबीच शुक्रबार अपरान्ह भेटवार्ता भएको हो । भेटमा सभामुख सापकोटाले अजरबैजानले असंलग्न आन्दोलन संसदीय सञ्जालको सम्मेलनको सफल आयोजना गरेकोमा बधाई ज्ञापन गरे। उनले असंलग्न आन्दोलनका आदर्शहरू महत्वपूर्ण भएको बताउँदै यसका आदर्श र एजेन्डाहरूप्रति अजरबैजानले जनाएको प्रतिबद्धताको प्रशंसा गरेको उनको सचिवालयले जनाएको छ । भेटमा सभामुख सापकोटाले अन्तर्राष्ट्र्रिय एकताको प्रयासबाट मात्र विश्वव्यापी चुनौतीहरूको समाधान गर्न सकिने धारणा राखे। सभामुख सापकोटाले नेपाल र अजरबैजानको संसदको सम्बन्धलाई अझ प्रगाढ बनाउन संसदीय मैत्री समूह निर्माणको प्रस्ताव गरे। अजरबैजानका सभामुख गफारोवाले नेपालका सभामुखसहितको प्रतिनिधि मण्डलको सहभागिता र सम्बोधनका लागि आभार व्यक्त गरे। यस अघि स्पेनमा भएको अन्तर व्यवस्थापिका संघको बैठकका क्रममा भएको भेट स्मरण गर्दै गफारोवाले नेपालसँग संसदीय मैत्री समूह बनाउन अजरबैजानको संसद तयार रहेको बताए। बाकुमा जारी सम्मेलनमा सहभागी हुन यहि असार १४ गते गएका सभामुख सापकोटा नेतृत्वको संसदीय प्रतिनिधि मण्डल असार १९ गते साँझ नेपाल फर्कने समय तालिका छ ।
"अखिल (क्रान्तिकारी)को विवाद उत्कर्षमा, समानान्तर कमिटी घोषणा","काठमाडौं : नेकपा (माओवादी केन्द्र) को विद्यार्थी संगठन अनेरास्ववियू (क्रान्तिकारी)को विवाद उत्कर्षमा पुगेको छ । क्रान्तिकारीको असन्तुष्ट पक्षले शनिबार छुट्टै भेला आयोजना गरेर राष्ट्रिय भेला आयोजक कमिटी घोषणा गरेको हो। अध्यक्ष पञ्चा सिंहले विधान अनुसार काम नगरेको भन्दै उपाध्यक्ष पवन कार्कीको नेतृत्वमा अलग्गै समानान्तर कमिटी घोषणा भएको हो। लामो विवादमा फसेको पुष्पकमल दाहाल प्रचण्डनेतृत्व निकट अखिल क्रान्तिकारीमा कार्की संगठनमा उपाध्यक्ष थिए तर केही दिन अगाडि उनीसहित १० जनालाई संगठनले अनिश्चितकालिन निलम्बन गरिएको थियो । कार्कीसहितका प्रवीण बस्नेत, सञ्जिव चौधरी, उपदेश यादव, बालकुमार केसी, रमेश खड्का, वसन्त भण्डारी, पदम नेपालीलगायत नेताहरु कारबाहीमा परेपछि अखिल क्रान्तिकारीको विवाद थप उत्कर्षमा पुगेको हो । क्रान्तिकारी संगठनको पुनर्गठन र विद्यार्थी आन्दोलनलाई पुनर्जीवन प्रदान गर्न अवैध समितिहरु खारेज गरी विशेष राष्ट्रिय महाधिवेशनमा जानुपर्ने भन्दै असन्तुष्ट पक्षले भेला गरेका हुन्। असन्तुष्ट पक्षका नेताहरुले देशैभरका विद्यार्थीको समर्थन रहेको दावी गरेका छन् । पदाधिकारी चयनमा सिंहले एकलौटी भएको भन्दै लामो समयदेखि क्रान्तिकारीमा विवाद हुँदै आएको छ। अखिल क्रान्तिकारीमा निर्वाचनबाट केन्द्रीय कमिटी छान्न माग गरेपनि प्रचण्डले सिंहलाई अध्यक्षको जिम्मेवारी दिएका थिए।"
हिति खोज्दै जाँदा,"ललितपुर महानगर नजिक पहिला ठूलो पोखरी थियो नागगाः पोखरी पुखु। अहिले त्यहाँ व्यापार प्रवर्द्धन केन्द्र ठडिएको छ। काठमाडौंको केन्द्रबिन्दुमा एउटा प्रख्यात ठाउँ छ भोटाहिटी (ति)। त्यहाँ अहिले हिति छैन। जहाँ अहिले साझाको भवन रहेको छ। हिति र पोखरी उपत्यकाका गहना मात्र होइनन्, पानी सञ्चय र प्रवाह गर्ने थलो हुन्। वातावरणीय सन्तुलनका आधार हुन्। तर, ती संकटोन्मुख छन्। तिनको खोजीनीति हुन सकेको छैन। त्यसैलाई ध्यान दिएर सहरी विकासविद् पद्मसुन्दर जोशीले गहन अनुसन्धान गरेका छन्। त्यसको सँगालोस्वरूप पुस्तक तयार पारेका छन् हिति प्रणाली। त्यसमा राजधानीका पुराना हितिको इतिहासदेखि अवस्थासम्म केलाइएको छ। काठमाडौं उपत्यकामा खानेपानी मुख्य स्रोत नै ढुंगेधारा (हिति)हरू हुन्थे। तर पछिल्लो समय खानेपानीका पानी मुख्य स्रोत रहेका हितिहरू केही नासिए भने केही नासिने अवस्थामा छन्। बजारीकरणले खानेपानीको माग बढेको छ भने हितिहरू संरक्षण अभावले सुक्दैछन्। अव्यवस्थित र अनियन्त्रित सहरीकरणले हिति सम्पदा नासिँदै गएका छन्। यहाँका हितिहरू विश्व प्रसिद्ध पनि छन् तर पनि यी सम्पदाहरू संरक्षणको अभावले मासिँदै गएका छन्। हिति भनेको हामी केवल ढुंगेधारा भन्ने ठान्छौं तर त्यो होइन। हिति प्रणालीमा राजकुलो, पोखरी, भूमिगत जलभण्डार, नाभीमण्डल, हितिधुम, हितिगाँ, हितिमंगद र निकासी प्रणाली गरी ८ वटा भाग हुन्छ भने कतिपय हितिमा पोखरी बनाइएको हुन्छ। यसरी बनेका हिति उपत्यकाका गहना मात्र होइनन्, पानी सञ्चय र प्रवाह गर्ने थलो हुन्। वातावरणीय सन्तुलनका आधार हुन् तर ती संकटोन्मुख छन्। तिनको खोजीनीति भने हुन सकेको छैन। ऐतिहासिक मानिएका हितिहरूकै संरक्षण सरकारले गर्न सकेको छैन। जसबाट पानी बग्न छोडेका छन्। कतिपय हिति मासेर उक्त ठाउँमा संरचना बनिसकेका छन्। तत्कालीन समयका राजकुलोहरू अहिले सडकमा परिणत भएका छन्। ऐतिहासिक पृष्ठभूमिलाई हेर्दा काठमाडौंमा ५० वटा बस्ती छन्। जसलाई किराँतकालबाटै बस्ती बसालिएको थियो। जुन लिच्छविकाल हुँदै मल्लकालमा फैलिँदै गएको इतिहास छ। पूर्वजले पर्यावरणको ख्याल गरेको पाइन्छ। तत्कालीन समयमा बस्ती बसाउँदा उनीहरूले पर्यावरणको निकै ख्याल गर्ने गरेको पाइन्छ। मानव व्बस्ती, खेतीयोग्य जमिन, पानीको व्यवस्थापन गरी हिति प्रणालीको आविष्कार हुने गरेको पाइन्छ। लिच्छविकालबाटै काठमाडौंमा सहरीकरण भएको इतिहास छ। हिति भनेका के हुन् ? यसबाट के फाइदा छ ? भन्ने विषयमा धेरै नागरिक अनविज्ञ छन्। खासगरी यसमा सतहको मूलको पानीसँगै वर्षात्को पानी उपभोग हुने गर्छ। सबैभन्दा पुरानो हिति हितिको विषयमा पद्मसुन्दर जोशीले हिति प्रणालीको गहिरो अध्ययन गरेका छन्। उनका अनुसार सबैभन्दा पुरानो हिति मंगलबजारको मंगः हिति हो जुन ईस्वी संवत् ५७० मा बनाइएको थियो। १५ सय वर्षअगाडि मानदेवका नाति फारवीले बनाएका इतिहासमा उल्लेख छ। तत्कालीन समयमा उपत्यकामा पानी ल्याउने बूढानीलकण्ठ, बागेश्वरी र टीकाभैरव तीन वटा ठूला सिस्टम थिए। जसमा राजकुलोमार्फत पानी ल्याउने गरिन्थ्यो। थहिति, कोहिति र मरुहिति गरी तीन हिति छन्। यी तीनवटै हिति संरक्षणको अभावमा अलपत्र अवस्थामा छन्। कहीँ मुहान सुकेको छ भने कतै फोहोर पानीको दह छ। कहीँ कतै भने सानो पानी आइरहेको देख्न सकिन्छ। १० नगरपालिकामा ५६३ हिति काठमाडौंका १० वटा नगरपालिकामा ५ सय ६३ हिति रहेको लेखक जोशीको भनाइ छ। जसमा २ सय ३३ परम्परागत पोखरी रहेको तथ्यांक छ। काठमाडौ महानगरपालिकामा मात्र १ सय ७५ हिति छन्। भन्छन्, हिति भनेको हामी केवल ढुंगेधारा भन्ने ठान्छौं तर त्यो होइन। हिति प्रणालीमा राजकुलो, पोखरी, भूमिगत जलभण्डार, नाभीमण्डल, हितिधुम, हितिगाँ, हितिमंगद र निकासी प्रणाली गरी आठ वटा भाग हुन्छ भने कतिपय हितिमा पोखरी बनाइएको हुन्छ। उनी भन्छन्, हिति बनाउन सजिलो छैन, त्यसका लागि भगीरथ प्रयास चाहिन्छ। पुर्खाले निकै ठूलो प्रयास र योगदानले बनाएको हिति मासिनु दुःखद् कुरा हो। उनका अनुसार जुरौहरू पनि बेहाल अवस्थामा छन्। अहिले मिनरल वाटरले बजार पिटेको छ। जारको पानीका कारण हितिहरू संरक्षणको अभावमा छन्। काठमाडौं उपत्यकामा बन्दै गएका संरचना र बसाइँसराइले हितिलाई असर गरेको स्पष्ट देखिन्छ। बाह्य स्थानबाट बसाइँसराइ आउने जग्गाजमिन बिक्री वितरण गर्ने कामले पनि यसमा असर गरेको अनुमान विज्ञको छ। खेतीयोग्य जमिनमा ठूला घर बन्नु, राजकुलो भएका स्थानमा सडक बन्नु र खाली स्थानमा संरचना बन्नुको प्रभाव हितिहरूमा परेको देख्न सकिन्छ। किन आवश्यक छ पोखरी पोखरीको काम वर्षात्मा बस्ती माथि वा वरिपरिको भेललाई रोक्ने र सो क्षेत्र सुरक्षित गर्नु पनि हो। जोशी भन्छन्, लगनखेलमा पोखरी नहुने हो भने लगनखेलको भेलले मंगल बजार जलमग्न हुन्छ। पोखरीको काम पानी रिचार्ज गर्नु मात्र होइन, पानी होल्ड गर्नु पनि हो। उनी थप्छन्, त्यसैले रणनीतिक पोखरी भन्छु म। उनी बस्तीबीचको पानी संकलन गर्ने ससाना पोखरीको पनि उत्तिकै महत्त्व भएको बताउँछन्। थहिति, कोहिति र मरुहिति गरी तीन हिति छन्। यी तीनवटै हिति संरक्षणको अभावमा अलपत्र अवस्थामा छन्। कहीँ मुहान सुकेको छ भने कतै फोहोर पानीको दह छ। कहीँ कतै भने सानो पानी आइरहेको देख्न सकिन्छ। हिति संरक्षणले सहरका गरिब मानिसलाई पनि राहत हुने अनुमान गर्न सकिन्छ। जोशी भन्छन्, यो गरिब नागरिकको पानीको आधार पनि बनेको छ। सहरिया गरिबलाई पानीको स्रोत के त ? ट्र्याक्टरको पानी किनेर जीविकोपार्जन गर्न गरिबलाई समस्या छ। जुन ठाउँमा हिति छ, त्यहाँ धेरै गरिब नागरिकले पानी उपयोग गरेका छन्। सबैभन्दा महत्त्वपूर्ण कुरा यसले जलवायु असरमा पनि महत्त्वपूर्ण भूमिका निर्वाह गर्छ। हितिहरूबाट उपलब्ध खानेपानीको स्रोतहरू हराउनु र मासिँदै जानु भविष्यमा मानव जातिलाई असर गर्नेमा कुनै शंका छैन। हिति संरक्षणमा पुर्खाको आफ्नै नियम थियो। पानीको स्रोतलाई पूजा गर्ने मुहान फोहोर गर्न नहुने, पानीको स्रोतलाई संरक्षणका लागि प्रकृतिको पूजा गर्ने लगायतका आफ्नै नियम थिए। पुस्तान्तरणमा हिति र यसको स्वामित्व हिति पुस्तान्तरण गर्न यिनको जगेर्ना गर्नु आवश्यक छ। जोशी भन्छन्, हितिको स्वामित्व कसले लिने भन्ने कुरामा प्रष्टता छैन। परम्परागत व्यवस्थापन प्रणाली पनि हराउँदै गयो। विकल्पमा हामीले यसको संरक्षण गर्ने विषयमा सोचेनौं। जसका लागि हितिलाई राष्ट्रिय सम्पदा भनेर घोषणा गर्ने हो भने कानुनी रूपमा संरक्षण गर्ने आधार बन्छ। केही समाधानका लागि भइरहेको पोखरीको संरक्षणसँगै खुला ठाउँमा पोखरी बनाउनु पर्छ। वातावरणीय, सामाजिक र आर्थिक हिसाबले पोखरी बनाउन उपयुक्त हुने उनको भनाइ छ। हिति पुनर्जीवन दिन ब्युँत्याएर प्राकृतिक रूपमै सबै हितिमा पानी ल्याउनु पर्नेमा उनको जोड छ। यसका लागि सरकारले ठोस योजना ल्याउन आवश्यक छ। हितिभित्रको पानीमा भ्यागुता, सर्पलगायत जलस्रोतसँगै जीवको बासस्थान पनि मासिँदै गएको एक अध्ययनले देखाएको उनी बताउँछन्। उपत्यकाको अस्तित्व जोगाउन र खानेपानीको समस्या समाधान गर्न पनि हितिको संरक्षण आवश्यक रहेको उनको भनाइ छ। ऐतिहासिक हितिलाई पुनर्जीवन दिन आवश्यक छ। यो हाम्रो मात्र होइन, विश्वकै जीवित सभ्यता र सम्पदा हो। यसको दायित्व स्थानीय सरकारको लिनुपर्ने सरोकारवालाको बुझाइ छ। उनीहरू यी हिति स्थानीय सरकारको सम्पत्ति भए पनि त्यसरी हेर्न र बुझ्न अनि स्वामित्व ग्रहण गर्न नसकेको बताउँछन्। पछिल्लो समय केही नगरपालिका र युवा जमात हिति बचाउमा लागि परेका। भन्छन्, हिति संरक्षण गर्नुपर्छ भन्ने जमात छ। स्थानीय सरकार र स्थानीयवासीको साथ रहेमा सबै ठाउँमा हितिको संरक्षण हुनेमा दुई मत छैन। विकासको नाममा सम्पदा मास्ने सोचलाई सबैले परिवर्तन गर्नुपर्ने जोशीको भनाइ छ। हिति प्रणालीको अध्ययन पुस्तक हिति प्रणाली पुस्तकका लेखक पद्मसुन्दर जोशीले हितिको विशेषमा विस्तृत अध्ययन गरेका छन्। आउँदो साता सार्वजनिक हुन लागेको उक्त पुस्तकमा हिति इतिहास, वर्तमान र भविष्यका विषयमा अध्ययन गरिएको छ। जसमा पुर्खाले हिति बनाउँदा गरिएको एतिहासिक एवं प्राविधिक पक्षदेखि सामाजिक पक्षका कुरा र भविष्यको बाटोबारे उल्लेख गरिएको छ। पुर्खाले बनाएका पुराताŒिवक हितिलाई मासिँदै जानु र जोगाउन सकिने आधार बताइएको छ। पुस्तकमा पुर्खाले बनाएको हितिको इतिहासको कुरा उल्लेख गरिएको छ। प्राविधिक रूपमा हिति कसरी बनाए वा भन्ने कुरालाई विस्तृत रूपमा बताउन खोजिएको छ। हितिको सामाजिक पक्षमा जोड दिइएको छ। त्यसको व्यवस्थापन पक्ष संस्कृति, रीतिरिवाज र चाडवर्षको महत्त्वसँग जोडिएको हितिका सन्दर्भ पनि समेटिएका छन्। परम्परासँग जोडिएको कुरा टीकाभैरव राजकुलोसँगै ललितपुरको हिति प्रणालीको विषयमा विस्तृत रूपमा प्रस्तुत गरिएको छ। कहाँबाट राजकुलो बग्थ्यो ? कहाँकहाँ पोखरीहरू थिए ? कुनकुन हितिहरू थिए ? साथै के कुराले विनाश भयो ? कहिले विनाश भयो ? यसको विनाशको कारण के हो ? भन्ने समेत उल्लेख छ। योसँगै पुस्तकमा ललितपुरमा पानीका लागि आन्दोलन किन, कहिले र कसरी भयो भन्ने कुरा उल्लेख छ। झन्डै डेढ दशकको अनुसन्धानपछि तयार पारिएको हितिबारेमा लिखित पुस्तकमा तीन पक्ष समेटिएका छन्, प्रविधिक, सामाजिक र सांस्कृतिक। पुस्तकमा पछिल्लो पुस्ताले हिति के हो र यो किन आवश्यक छ ? अध्ययन गर्न पाउनेछन् हिति जोगाउनु किन आवश्यक छ र यसले के के कुरामा फाइदा पुग्छ भन्ने पनि पुस्तकले स्पष्ट पार्नेमा लेखक विश्वस्त छन्।"
सरकारको नीतिले स्वदेशी उद्योग धराशायी,"विराटनगर : उद्योगीव्यवसायीले सरकारको वर्तमान नीतिका कारण स्वेदशी उद्योग धराशायी बन्दै गइरहेको निष्कर्ष निकालेका छन्। विराटनगरमा सम्पन्न उद्योग वाणिज्य महासंघ प्रदेश १ को चौथो सभामार्फत उद्योगीव्यवसायीले औद्योगिक कच्चा पदार्थमा भएको सरकारको नीतिले स्यानिटरी प्याड, वायर उद्योग, वनस्पति तेललगायतका स्वेदशी उद्योग संकटग्रस्त बनेको निष्कर्ष निकालेका हुन्। सभाले १५ बुँदे प्रस्तावसमेत पारित गरेको छ। प्रस्तावको पहिलो बुँदामै कच्चा पदार्थमा भन्सार दर बढाइँदा स्वदेशी उद्योग मर्कामा परेको उल्लेख गरिएको छ। त्यसलाई संशोधन गर्न पहल गर्ने प्रस्ताव सभाले पारित गरेको महासंघ प्रदेश १ का अध्यक्ष टीकाराज ढकालले बताए। आउने क्रममा रहेको मौद्रिक नीतिले बैंकको तरलता अन्त्य गरेमात्रै औद्योगिकव्यावसायिक वातावरण सहज हुने उनले बताए। बजेटले सिर्जना गरेको कतिपय समस्या मौद्रिक नीतिमार्फत हल गरिनुपर्छ र बैंकको तरलताबाट सिर्जित औद्योगिकव्यावसायिक समस्या निराकरणतर्फ जोड दिनुपर्छ, प्रस्तावमा भनिएको छ, अर्थतन्त्र गम्भीर रहेको अवस्थामा नेपाल राष्ट्र बैंकबाट ल्याइने मौद्रिक नीति कसिलो हुनुपर्छ। उत्पादनशील क्षेत्रको कर्जालाई एकल अंकमा नबढ्ने गरी कायम गर्नुपर्ने माग सभाले गरेको संघका वरिष्ठ उपाध्यक्ष राजेन्द्र राउतले बताए। उनका अनुसार विराटनगरमा प्रादेशिक औद्योगिक प्रदर्शनी र विशेष आर्थिक क्षेत्र स्थापनका लागि प्रादेशिक बजेटमा भएको सम्बोधनलाई कार्यान्वयन गर्नुपर्ने प्रस्ताव पनि पारित भएको छ। विराटनगर विमानस्थलको स्तरोन्नति, प्रदेशमा राजस्व न्यायाधिकरणको कार्यालय स्थापना, फागुनभित्रमा व्यापार मेलाको आयोजना, प्रदेश १ बाट विदेश निर्यात हुँदै आएका वस्तु (अलैंची, चिया, सुपारी, अदुवा, अम्लिसो, जडीबुटी)को प्रवद्र्धन, पर्यटक भिœयाएर प्रदेशको पर्यटन प्रवद्र्धनलगायतका प्रस्ताव पारित भएको राउतले बताए। कोरोना महामारी र युक्रेनरुस युद्धले चियाको अन्तर्राष्ट्रिय बजार धराशायी बन्दै गएको अवस्थामा अर्थोडक्स चियाको बजारीकरणका लागि प्रभावकारी योजना ल्याएर बजारीकरणमा देखिएको कानुनी जटिलतालाई सहज बनाउन पहल गर्नुपर्ने महासंघ प्रदेश १ का कार्यकारी निर्देशक राधारमण भण्डारीले बताए। सभामा प्रदेश १ का १४ जिल्लाको जिल्ला र नगर उद्योग वाणिज्य संघका पदाधिकारी सहभागी थिए। मुख्यमन्त्री राजेन्द्र राईले उद्घाटन गरेको सभामा नेपाल उद्योग वाणिज्य महासंघका अध्यक्ष शेखर गोल्छालगायतका उद्योगीव्यवसायीको उपस्थिति थियो।"
"नेपाली सेनाद्वारा स्याङ्जाको नुवाकोट गढी, चौतारा र टुँडीखेल संरक्षण","स्याङ्जा : बाइसे राज्य अन्तरगतको तत्कालीन नुवाकोट दरबारका गढी, चौतारा र पुराना टुँडीखेल नेपाली सेनाले संरक्षण गरी हस्तान्तरण गरेको छ। फेदिखोला गाउँपालिका र पुतलीबजार नगरपालिकाको वडा नं ५ को सिमानामा पर्ने ऐतिहासिक, धार्मिक तथा पुरातात्विक दृष्टिकोणले महत्वपूर्ण रहेको नुवाकोटमा द्रुत प्रभाव परियोजना अन्तरगत विनियोजित १५ लाख रुपैयाँको लागतमा संरक्षण कार्य सम्पन्न गरिएको आँधीखोला ब्यारेक समरजीत गुल्मपति एवं सेनानी अशोक मल्लले जानकारी दिए। सेनानी मल्लका अनुसार, नेपाली सेनाको सिमिक कार्यक्रम अन्तरगत नुवाकोट गढीको मर्मत संभार, चौतारी पुननिर्माण, पुरानो टुँडीखेलमा परिमिटरमा जालीबार सहित गेट निर्माण गरिएका छन्। चैतको अन्तिम सातादेखि निर्माण कार्य सुरु गरेको थियो भने सम्पन्नपश्चात् शुक्रबार आयोजित एक औपचारिक कार्यक्रम मार्फत हस्तान्तरण गरिएको हो। मध्य कमाण्ड सेनापति उपरथी बाबुराम श्रेष्ठले उदघाटन गर्दै ऐतिहासिक एवं धार्मिक थलोको संरक्षणको जिम्मा दिएका हुन्। उदघाटनपछि कालाभैरव पूरातात्विक मन्दिर तथा नुवाकोटगढी व्यवस्थापन समितिका अध्यक्ष नरकाजी गुरुङ्गलाई हस्तान्तरण गरेका हुन्। कार्यक्रममा सेनापति उपरथी बाबुराम श्रेष्ठ, बाहिनीपति सहायकरथी प्रेम पुन, कार्यक्रममा पुतलीबजार नगर उपमेयर देवी अर्याल, ३ नम्बर बाहिनी सहायक बाहिनीपति महासेनानी विष्णु कार्की, समरजीत गुल्मका उपसेनानी भगीरथ बुढा क्षेत्री, पुतलीबजार ५ का वडाध्यक्ष अर्जुनकुमार कार्कीज्यू, प्राडा दिल बहादुर क्षेत्री लगायतले सार्वभौम नेपाल निर्माणका लागि नेपाली सेनाले पुरयाएको योगदानको चर्चा परिचर्चा गर्दै नेपाली सेनाको गरिमालाई कायम राख्नु पर्नेमा जोड दिए। सोही अवसरमा मन्दिर ब्यवस्थापन समितिले सेनापति उपरथी बाबुराम श्रेष्ठ, बाहिनीपति सहायकरथी प्रेम पुन, स्याङ्जाका गुल्मपति सेनानी अशोककुमार मल्ललाई सम्मान गरेको छ। नेपाली सेनाको ब्यवस्थापनमा २०७८ चैत २४ गते सुरु भएको सो निर्माण कार्य सम्पन्न भएपछि २०७९ असार १७ मा उदघाटन सहित हस्तान्तरण भएको हो। सेनाका नाउमा ७९ रोपनी जग्गा रहेको र त्यहाँ अहिले सेनाको तालिम संचालन गरिंदै आएको सेनानी अशोकुमार मल्लले जानकारी दिए। नुवाकोट दरबार क्षेत्र अहिले धार्मिक, पर्यटनको नमूना स्थल बनेको छ।"
प्रिय दुश्मन !,"दन्किरहेको आगो छ मभित्र उम्लिरहेको पानी छ मभित्र भर्भराइरहेको जवानी छ मभित्र जो, कुनै पनि बेला अराजक स्वरूपमा फैलिन सक्छ अराजक स्वरूपमा उर्लिन सक्छ अराजक स्वरूपमा बिस्फोटन हुन सक्छ अराजक स्वरूपमा देखिन सक्छ अराजक अक्षरमा लेखिन सक्छ ! प्रिय दुश्मन ! तिमी आफैंले भनिरहेका छौ दन्किरहेको आगो, उम्लिरहेको पानी र, चढिरहेको जवानी सबैभन्दा बढी खतरनाक हुन्छन् ! स्याङ्जा"
प्रधानमन्त्रीसहित गठबन्धनका नेता निजगढ विमानस्थलको निरीक्षण गर्न जाँदै,"काठमाडौं : प्रधानमन्त्री शेरबहादुर देउवा आज निजगढमा प्रस्तावित अन्तर्राष्ट्रिय विमानस्थल निर्माणका लागि निरीक्षण गर्न जान लागेका छन् । देउवासहित गठबन्धनका शीर्ष नेताहरु शनिबार बिहान निजगढ विमानस्थलको स्थलगत निरीक्षणका लागि प्रस्थान गर्न लागेको बालुवाटार स्रोतले जनाएको छ। सर्वोच्च अदालतले न्यून वातावरणीय क्षति हुने गरी र वातावरणीय प्रभाव मूल्यांकन (ईआईए) गराएर मात्र विमानस्थल बनाउन विकल्प दिइपछि देउवा निजगढ जाने भएका हुन्। पाँच न्यायाधीशले बुधबार फैसलाको पूर्ण पाठ सार्वजनिक गर्दै विमानस्थल निर्माणका सन्दर्भमा विश्लेषण र निष्कर्षका साथ छुट्टाछुट्टै राय व्यक्त गरेका हुन्। सर्वोच्चको बृहत् पूर्ण इजलासको बहुचर्चित फैसलामा तीन न्यायाधीश र दुई न्यायाधीशको राय फरक छ। न्यायाधीशले विमानस्थल निर्माणको लागि उपयुक्त स्थान निर्धारण भएपछि सो क्षेत्रमा वातावरणीय प्रभाव मूल्याङ्कन गर्दा वातावरणमा पर्ने प्रतिकूल प्रभावलाई न्यूनीकरण गर्ने प्रर्याप्त व्यवस्था गर्नू र प्रभावित हुने देखिएका आस्रित वन्यजन्तुको वासस्थान, विचरण तथा अन्य गतिविधिलाई असर नपुग्ने गरी उपयुक्त पूर्वाधारको निर्माण र विकास गरी वन्यजन्तु संरक्षणको उचित व्यवस्था गर्नुपर्ने राय दिएका छन्। पूर्वतयारीकै काममा राज्यको करिब १ अर्ब खर्च भएको छ। नदी तटबन्ध, मुआब्जा, चारकिला, तार घेरालगायतमा उक्त रकम खर्च भएको हो। प्रस्तावित क्षेत्रको पश्चिमतर्फ पसाहा र पूर्वतर्फ बकैया नदी पर्छन्। उक्त नदी क्षेत्रलाई तटबन्ध गर्ने काम भइरहेको थियो। यो कार्यमा करिब ३५ करोड खर्च भयो। कोल्हबी नगरपालिकाको काँटगाउँ र करैयामाई गाउँपालिकाको ककडीमा पर्ने एक सय १० बिघामध्ये ६० बिघाको मुआब्जामा करिब ४७ करोड खर्च भएको छ। काँटगाउँको ५० बिघा र ककडी क्षेत्रको १० बिघा नम्बरी जग्गामा बसोबास गर्दै आएकालाई मुआब्जा दिएर स्थानान्तरण गरिएको थियो। टांगियाबस्तीका एक हजार ४ सय ७६ घरधुरीको उचित व्यवस्थापन मुख्य चुनौतीका रूपमा देखिएको थियो। विमानस्थलको अनुमानित लागत १ खर्ब ६५ अर्ब निर्धारण गरिएको छ। प्राविधिक दृष्टिकोणले हेर्दा नेपालमा भारतले जुन मार्ग दिएको छ, त्यसको प्रयोग गर्दा सबैभन्दा छोटो मार्ग हुने, भारतको स्वीकृति लिन नपर्ने, काठमाडौंमा जस्तो लोड पेनाल्टी निजगढमा नहुने, सुरक्षित एयरपोर्ट, भौगोलिक संवेदनशीलता जस्ता कारणले निजगढको विकल्प नभएको विज्ञहरुले बताउँदै आएका छन्।"
हिप्पी ट्रेलरको हिस्ट्री,"नेपाली पर्यटनको इतिहास केलाउँदा नछुट्ने शब्द हो हिप्पी। सन् १९६० र १९७० को दशकको काठमाडौं भोग्नेहरूलाई यसबारे अझ व्यक्तिगत अनुभव होला। नेपाली पर्यटन, पठन संस्कृतिदेखि संगीतको विकासमा हिप्पी जोड्ने गरिएको छ। हिप्पीको नेपाल भ्रमण र उनीहरूसँगै आएका पश्चिमका राम्रा पुस्तक र संगीतले ती पक्ष जोडिएका हुन्। हिप्पीलाई गँजेडी र कम खर्च गर्ने फुक्काफाल घुमन्तेको रूपमा नकरात्मक चित्रित गर्ने अर्को पक्ष पनि छ। हिप्पी को हुन् ? हिप्पी ट्रेलर के हो ? यसको विकास क्रम कसरी भयो ? भन्ने बारेमा प्राज्ञिक रूपमा कुनै बलियो अनुसन्धान र प्रकाशन भएको थिएन। यो प्राज्ञिक खडेरी तोड्न बेलायतको मेन्चेस्टर युनिभर्सिटीले आफ्नै प्रेसबाट हिप्पीको इतिहासको पुस्तक तयार गरेको छ। द हिप्पी ट्रेलर ः अ हिस्ट्री पुस्तकका लेखक हुन्, सरिफ जेमी र ब्रायन आयरल्यान्ड। सरिफ आधुनिक युरोपका इतिहासकार हुन् भने ब्रायन आधुनिक अमेरिकाका इतिहासकार हुन्। दुवै विद्यावारिधि गरेका छन्। दुई इतिहासकारले बेलायतको नामी विश्वविद्यालयको तर्फबाट प्रकाशन गरेको पुस्तकलाई प्राज्ञिक कोणबाट विश्वास गर्न सकिन्छ। ८० हिप्पी ट्रेलरका सहभागीसँग गरिएको अनुसन्धान, हिप्पी ट्रेलर सम्बन्धित प्रकाशन भएका र बजारमा आएका चलचित्रदेखि उपन्यास हुँदै नियात्रा आदि सबै समेटेर पुस्तक तयार भएकाले धेरै खुराक छन्। बेलायत, जर्मनीदेखि अमेरिकाका ५६ पुरुष र २४ महिलासँग गरिएको खोजलाई थप प्रकाशित सामग्रीलाई समेटेर पुस्तक तयार भएको छ। विभिन्न पाँच अध्यायमा बाँडिएको पुस्तकमा लेखकहरूले अध्यायको सुरु र अन्त्यमा अनुभव राखेर पुस्तक रुचिकर बनाएको छ। नेपाली पर्यटनको इतिहास केलाउँदा नछुट्ने शब्द हो हिप्पी। नेपाली पर्यटन, पठन संस्कृतिदेखि संगीतको विकासमा हिप्पी जोड्ने गरिएको छ। लेखकद्वयले सन् १९६० र १९७० को दशकमा चम्किएर हाल इतिहास भएको हिप्पी ट्रेलरको इतिहासको प्रथम ग्रन्थमा सालैपिच्छेका सामग्री र भूगोलअनुसारको क्रमबद्ध सामग्री प्रस्तुत गरिएको छैन। विभिन्न विषयगत अध्यायमा ती कुराहरू समेटेका छन्। यस्तै ८० सहभागी समेटिएर गरिएको अनुसन्धानमा हरेकको बेग्लाबेग्लै अध्याय बनाइएको छैन। विषयगत क्षेत्रका अध्यायमा उनीहरूको अनुभवहरू समेटेका छन्। अध्याय एकमा लागूऔसध खासगरी गाँजा र ट्रेलरको कुरा छ। दुईमा ट्रेलरमा जन्मने यौन तथा प्रेमका कुराहरू छन्। अध्याय ३ मा हिप्पी पर्यटकको कुरा छ भने चारमा हिप्पी तीर्थयात्रीको कुरा छ। ५ मा हिप्पी बारेमा आएका सिनेमा, अनुभव डायरी, आत्मवृत्तान्तदेखि विभिन्न आख्यानको विवेचना छ। अमेरिका तथा युरोपबाट टर्की छिरेर, इरान, अफगानिस्तान, पाकिस्तान र भारत हुँदै नेपालको काठमाडौंसम्म ६ हप्तामा आउने हिप्पी ट्रेलरको बदनाम लागूऔषध र यौनको कारण गरिएको थियो। तर, अनुसन्धानात्मक यस पुस्तकमा यात्रुको २५ प्रतिशतले मात्रै लागूऔषध प्रयोग गरिएको देखाउँछ। यौनको मामिलामा पनि सबैले यौनकै लागि यात्रा नगरेको देखाउँछ। महिलाभन्दा पुरुष दोब्बर देखिएको अनुसन्धानले सबैले यौनकै लागि यात्रा नगरेको उल्लेख छ। हिप्पी ट्रेलरको यात्रा गर्नेहरूमा कोही पर्यटक त कोही तीर्थयात्रुको रूपमा समेत यात्रा गरेको उल्लेख छ। हिप्पी ट्रेलरमा सरिक हुनेहरूको कारण कसैले सस्तो यात्रा गर्न, कसैले युरोप अमेरिकाको बढ्दो उपभोक्तावाद तथा इसाई धर्मसंस्कृतिको एकांकीपनबाट मुक्ति हुन आएको देखाइएको छ। यस्तै, भियतनाम युद्धको सकसदेखि काउन्टर कल्चरको उद्भव पनि हिप्पी ट्रेलरमा आउनेहरूको अर्को कारण भएको पुस्तकमा छ। रोचक कुरा त हिप्पी ट्रेलरले सुरु भएको धेरैपछि नामै नाम पाएको चर्चा यसमा छ। अझ रोचक त हिप्पी नामको उत्पादन अमेरिकी भए पनि हिप्पी ट्रेलरको व्यावसायिक सञ्चालनको जस भने बेलायतीको भएको पुस्तकमा छ। सन् १९६० को दशकबाट सुरु भएको युरोप हुँदै दक्षिण एसिया आउने जमिनमार्ग अर्थात् हिप्पी ट्रेलरको कथासँग जोडिएको हिप्पी शब्दको पहिलो प्रयोग भने सन् १९६२ बाट सुरु भएको र सन् १९७५ मा बन्द भएको रामपार्ट्स म्यागजिनले गरेको थियो। ८० हिप्पी ट्रेलरका सहभागीसँग गरिएको अनुसन्धान, हिप्पी ट्रेलर सम्बन्धित प्रकाशन भएका र बजारमा आएका चलचित्रदेखि उपन्यास हुँदै नियात्रा आदि सबै समेटेर पुस्तक तयार पारिएको छ। सन फ्रान्सिस्कोको म्यागाजिनमा वारिन हिंकलले हिप्पी संस्कृति नयाँ सामाजिक चलनको रूपमा आएको आलेख लेखेका थिए। फिसरको हिप्पी ट्रेलरको व्यावसायिक प्रवेशपछि अन्य धेरै बस, भ्यान तथा मिनीबसले लन्डनबाट दिल्ली हुँदै काठमाडौंसम्मको स्थलगत यात्राको सेवा दिएको पाइन्छ। इन्डियामेन कोच सर्भिसमा सन् १९५७ अगस्टमा लन्डनबाट कलकत्तासम्मको भाडा ८५ पाउन्ड भाडा तिरेको पिटर मोसले लेखकसँग भनेका छन्। जुन अहिलेको सटही दरमा १३ हजार ६ सय नेपाली रुपैयाँ हुन आउँछ। हिप्पी ट्रेलरमा यात्रा गर्नेहरूले हर्मन हेस्सेको पुस्तक सिद्धार्थ, एलन गिन्सबर्गको भारत आएपछिको तारिफदेखि बिटल्सका गीतलाई प्रिय प्रेरणा बनाएका पुस्तकमा छ। सन् १९६८ फेबु्रअरीमा द बिटल्स् सदस्यहरू भारतको ऋषिकेशमा आएर महाऋषि महेश योगीसँग ध्यान सिकेकोले उनीहरू हिप्पी ट्रेलरमा थप लोकप्रिय भएका थिए। हिप्पीहरूले काठमाडांैलाई साम्बला र नेपाललाई सांग्रिलाको रूपमा मानेको पुस्तकमा आधा हिप्पीहरूको भारतसम्म आउने, लागूऔषध प्रियहरू अफगानिस्तानलाई प्रिय मान्ने लेखिएको छ। भारतको तटीय राज्य गोवा, आग्राको ताजमहल हिप्पीका मुख्य आकर्षण भनिएको छ। सन् १९६० र १९७० को दशकको विश्वमा व्यापक चर्चा भएको हिप्पी ट्रेलर बन्द हुने कारणमा युद्धदेखि हवाई यात्राको सहजता प्रमुख कारण भएको भनिएको छ। सोभियत संघको अफगानिस्तान कब्जा, इरानी क्रान्तिदेखि बंगलादेशको स्वतन्त्रता संग्राम हुँदै भारत पाकिस्तान तनावले ट्रेलर असुरक्षित हुँदै बन्दसम्म पुगेको उल्लेख छ। हवाई यात्रामा सस्ता टिकट मिल्न थालेपछि पनि उक्त ट्रेलरको आकर्षण घटेको लेखिएको छ। केही देखिने गल्तीहरू पुस्तकमा छन्। जस्तो, बुद्ध जन्मभूमि कपिलवस्तुलाई नेपालको नभएर उत्तरी भारतको गन्तव्य भनिएको छ। हाल नेपालको जेलमा रहेका चाल्र्स शोभराजको हत्या शृंखला हिप्पी ट्रेलरबाटै भएको थियो। उक्त प्रसंग पुस्तकमा छैन। अमेरिकी राष्ट्रपति रिचर्ड निक्सनले लागूऔषधविरुद्ध युद्ध घोषणा गरेपछि अमेरिकी सहयोग लिने नेपालले अमेरिकी आडमा गाँजा बन्ददेखि हिप्पीलाई नेपाल प्रवेश निषेश गरेको विषय पनि पुस्तकमा छैन। हिप्पी ट्रेलरका देशहरूमा हिप्पीहरूले पारेका सकारात्मक र नकारात्मक प्रभावको चर्चा कम छ। यद्यपि, बेलायती र अमेरिकी आँखाबाट लेखिएको हिप्पी ट्रेलरको इतिहासको एक गज्जब प्राज्ञिक पुस्तक भने हो।"
ओहायो हिस्ट्री सेन्टरमा साहित्य सम्मेलन,"कोलम्बस : केही दिनदेखि जेएन दाहालको फर्याकफुरुक सानो थिएन। नेपालबाट अमेरिका आएका अतिथिहरूलाई रिसिभ गर्न विमानस्थल जानु र घर ल्याउनु, खानपिनदेखि हरेक ससाना आवश्यकताको ख्याल राख्नु उनको दैनिकी जस्तै थियो। अमेरिकाकै अर्को राज्यमा भएका अतिथिहरूलाई अझ अर्कै राज्यमा तोकिएको ठाउँसम्मका लागि पिक अप गर्नु झन् ठूलो जिम्मेवारी थियो। आफ्ना अग्रजहरूसँगै सम्मेलन अवधिभर, आफ्ना जिम्माका अतिथिहरूसहित अरू सहभागीहरूको पनि चिसोतातोको हेक्का राख्नु पनि उनको नियमित कार्य थियो। लेखककी छोरी कथासंग्रहका सर्जक जेएनले तेस्रो अन्तर्राष्ट्रिय साहित्य सम्मेलनमा आफ्नो संस्था साहित्य परिषद् भुटानले दिएको जनसम्पर्कको जिम्मेवारी कुशलतापूर्वक निर्वाह गर्दै थिए। सम्मेलन साहित्य परिषद् भुटानले ओहायोको राजधानी कोलम्बसमा जुन अन्तिम हप्ता आयोजना गरेको थियो, त्यहाँ विभिन्न विधाका ११ पुस्तक र एउटा गीति एल्बमको विमोचनसमेत गरिएको थियो। दुईदिने सम्मेलनको पूर्वाद्र्धमा भुटानी नेपाली साहित्यका विभिन्न आयामको परिचर्चा गर्दै डागोविन्दराज भट्टराई, डाअञ्जना वस्ती भट्टराई, शिवलाल दाहाल, रमेश गौतम, डेन्जोम राई र डा लक्ष्मीनारायण ढकालले कार्यपत्र प्रस्तुत गरे। पुनर्वासमा पुगेका भुटानीहरूमा देखिएका पहिचान, बसाइँसराइ र डायस्पोराका सवालहरूमाथि घनीभूत छलफल भयो। शिवलाल दाहाल, रमेश गौतम र भक्त घिमिरेले सम्पादन गरेको पुनर्वासपछिका भुटानी नेपाली कविता मा समेत यी विषयमा गहन चर्चा गरिएको छ। १३५ भुटानी कविहरूका सिर्जना समेटिएको उक्त कृति तथा डायस्पोरा र बसाइँसराइका बारेमा डा भट्टराईले विशद चर्चा गरे। सम्पादकत्रयले यस संग्रहका सिर्जनाहरूलाई पुनर्वासपछिका भुटानी नेपाली कविता भने पनि यहाँ सबै खालका कवितारचना छन्, उनले भने, एचजी वेल्सको टाइम ट्राभलर प्रत्येक स्रष्टामा हुन्छ। त्यसैले ऊ सबै कालमा पुग्छ। प्रत्यक्ष सम्झे पनि, प्रतीकात्मक रूपले बुझे पनि यो भुटानी समाजले ३० वर्षका अत्यन्तै तीव्र संवेगहरू भोगेर यहाँ अवतरण गरेको छ। यी कविहरूले जस्तो अनुभूति त्यस्तै समयचित्र सम्झाउने कविता रचेका छन्। डा अञ्जना वस्ती भट्टराईले भुटानी महिला लेखकहरूको अभिलेखीकरणको आवश्यकता औंल्याइन्। साहित्यकार कृष्ण धरावासीले एकडेढ दशकअघिसम्म नेपालमा शरणार्थी जीवन बिताइरहेका नेपालीभाषी भुटानीहरू अहिले विकसित देशहरूका नागरिक भइसकेकाले तिनीहरूले अब पनि आफूलाई शरणार्थी नै सम्झिरहन नहुने धारणा राखे। सम्मेलनमा केही सांगीतिक कोसेली पनि प्रस्तुत गरिएका थिए। हिमालयन संगीत एकेडेमीका अमिर गजमेरले जातीय जागरण ल्याउने गीत र प्रवीण दियालीले गजल गाएर मनोरञ्जन दिलाएका थिए। चन्दना र सोफियालगायतले छन्द कवितावाचन गरेका थिए। अस्ट्रेलियाबाट आएका भुटानका अघिल्लो पुस्ताका लेखक अम्बिकाप्रसाद दुलाल तथा नेपाली भाषा पढाउँदै आएका शिक्षकलाई समेत सम्मान गरिएको थियो।"
तृष्णा लिएर आए बुद्धिसागर,"काठमाडौं : गायक बुद्धिसागर लामिछानेको गीति संग्रह तृष्णा सार्वजनिक भएको छ। शुक्रबार भएको एक कार्यक्रममा नेपाल प्रज्ञा प्रतिष्ठानका कुलपति गंगाप्रसाद उप्रेतीले गीति संग्रहको विमोचन गरेका हुन्। संस्कृति, पर्यटन तथा नागरिक उड्डयन मन्त्रालयअन्तर्गत नागरिक उड्डयन महाशाखाका सहसचिवसमेत रहेका लामिछानेको उक्त गीति संग्रहमा ९ वटा गीत समावेश छन्। सोही संग्रहमा समावेश भएको जीवनको दाउ राखेर विदेश गीतको भिडियो हाइलाइट्स नेपालको युट्युब च्यानलमा सार्वजनिक गरिएको छ। भिडियोमा मिलन कार्की र अञ्जु देउवाले अभिनय गरेका छन्। गीतमा बुद्धि सागरकै शब्द र विपिन घिमिरेको संगीत रहेको छ भने सञ्जय श्रीपालीले संगीत संयोजन गरेका छन्। गीतको भिडियोलाई अनिल के मानन्धरले छायांकन गरेका हुन् भने मनोज कार्कीले सम्पादन गरेका हु्न्। कार्यक्रममा नेपाल सरकारका सचिवहरू सुरेश आचार्य, भरतमणि सुवेदी, समीक्षक दिनेश अधिकारी, संगीतकार सुरेश अधिकारी, गायक स्वरूपराज आचार्यलगायत सहभागी थिए।"
रिचार्लिसन टोटेनहममा,ब्राजिल : इङ्लिस प्रिमियर लिग क्लब टोटेनहमले ब्राजिलियन फरवार्ड रिचार्लिसनलाई भित्र्याएको छ। टोटेनहमले एभर्टनबाट रिचार्लिसनलाई भित्र्याएको क्लबले जनाएको छ। २५ वर्षीय रिचार्लिसनले बिहीबार ब्राजिलमै स्वास्थ्य परीक्षण गरेका थिए। एभर्टनले पनि उनी टोटेनहम जान लागेको पुष्टि गरेको छ। रिचार्लिसन प्रिसिजनका लागि चाँडै टोटेनहममा आउने बताइएको छ। उनले एभर्टनमा चार वर्ष बिताउँदै १ सय ५२ खेलमा ५३ गोल गरेका थिए। रिचार्लिसन सन् २०१८ मा वाटफोर्ड छाड्दै एभर्टनमा आबद्ध भएका थिए। हालसम्म उनले प्रिमियर लिगमा १ सय ७३ खेल खेल्दै ४८ गोल गरेका छन्। उनले ब्राजिलका लागि ३६ खेल खेलेका छन्।
"क्यानडामा मङ्कीपक्सका २७८ बिरामी : अफ्रिकाका १२ देशमा फैलियो, ७३ जनाको मृत्यु","ओटावा : क्यानडाका प्रमुख जनस्वास्थ्य अधिकारी थेरेसा ट्यामले जुन २९ सम्म क्यानडामा कुल २७८ जना मङ्कीपक्स सङ्क्रमित भएको पुष्टि गरेकी छिन् । ब्रिटिश कोलम्बियाका चार, अल्बर्टाबाट पाँच, ओन्टारियोबाट ६७ र क्युबेकका २०२ सङ्क्रमणका घटना दर्ता भएका वरिष्ठ चिकित्सक ट्यामले जानकारी दिएकी छन् । मङ्कीपक्स भाइरसको जोखिमको जोखिम कुनै समूहमा मात्र नभएर यसकोसिकार जो कोही पनि हुनसक्ने बताइएको छ । उनले भनिन्, 'जुन कुनै लिङ्ग, उमेर समूको व्यक्ति पनि सहजै सङ्क्रमित हुन सक्छन्। अधिकाङ्श सङ्क्रमित २० देखी ६९ उमेर समूह भित्रका छन् ।' यो सुरुमा मध्य र पश्चिम अफ्रिकाको जङ्गली भागहरूमा पाइएको थियो। हालसम्म अफ्रिकाका १२ देशहरूमा मङ्कीपक्स सङ्क्रमण फैलिएको र संक्रमितको संख्या एक हजार ७८२ भएको अफ्रिकी रोग नियन्त्रण तथा रोकथाम केन्द्र (अफ्रिका सीडीसी) ले शुक्रबार जनाएको छ । अफ्रिका सीडीसीका कार्यकारी निर्देशक अहमद ओगवेलका अनुसार अफ्रिकामा रिपोर्ट गरिएका एक हजार ७८२ बिरामीमध्ये १०४ जनामा मङ्कीपक्स सङ्क्रमण पुष्टि भएको र उक्त हजार ६७८ शंकास्पद सङ्क्रमित रहेका छन् । बेनिन, मोरक्को र दक्षिण अफ्रिका यस सङ्क्रमणको महामारी नदेखिएका अफ्रिकी मुलुक हुन् भने अन्य सदस्य राष्ट्रमा सङ्क्रमितको सङ्ख्या बढेको पाइएको छ । 'दुःखको कुरा, मङ्कीपक्सको प्रकोपले गर्दा यस महादेशमा ७३ जनाको मृत्यु भएको छ र मृत्यु दर ४१ प्रतिशत पुगेको छ,' सीडीसीका कार्यकारी निर्देशकले बताए। पहिले स्क्ररमित नभेटिएका देशहरू इथियोपिया, गिनी, लाइबेरिया, मोजाम्बिक, सिएरा लियोन, सुडान र युगान्डामा पनि सङ्क्रमित भेटिएका विश्व स्वास्थ्य संगठनले जनाएको छ ।"
बर्दियामा सामुदायिक बनमा झुन्डिएको अवस्थामा मृत भेटिएकी महिलाको आफन्त खोजिंदै,"गुलरिया : बर्दियाको बाँसगढी नगरपालिका वडा नम्बर ४ स्थित जनचेतना सामुदायिक बनमा झुण्डिएको अवस्थामा फेला परेकी एक महिलाको पहिचान हुन नसक्दा प्रहरीले आफन्तको खोजी गरेको छ। जामुनको रुखमा सलको पासो लगाएर झुण्डिएकी महिलाको अनुहार नचिनिने भएकोले प्रहरीलाई सनाखत गर्न कठिनाई परेको हो। नाम, थर, ठेगाना नखुलेकी अन्दाजी २४२५ वर्षकी महिलाको पहिचान हुन नसकेपछि हुलिया सार्वजनिक गर्दै मृतकको आफन्त वा चिन्न सक्ने मानिस खोजी भैरहेको जिल्ला प्रहरी कार्यालय बर्दियाका प्रहरी नायव उपरीक्षक सूर्यप्रकाश सुवेदीले बताए। शुक्रबार सामुदायिक बनमा मृत भेटिएकी महिलाले करिव ५ दिनअघि आत्महत्या गरेको हुन सक्ने प्रहरीको अनुमान छ। गाढा रातो रंगको साधारण फित्ता भएको चप्पल झुण्डिएको ठाउँ नजिकै भेटिएको छ। सेतो खैरो ठाडो धर्सा भएको रातो रंगको कुर्ता र हरियो सुरुवालमा मृतक फेला परेको डीएसपी सुवेदीले प्रष्ट्याए। जामुनको रुखमा सलले पासो लगाएको अवस्थामा शव छ। मृतकको अनुहारमा किरा परेको हुँदा अनुहार क्षतविक्षत भएकोले सनाखत गर्न कठिनाई परेको उनले बताएका छन्। मृतकको शव पोष्टमार्टमको लागि बर्दिया अस्पताल गुलरियामा राखिएको जानकारी दिए। उनले मृतकको आफन्तको खोजीका लागि सहयोग गरिदिन मिडिया लगायत सबैलाई आग्रह गरेका छन्।"
आत्मसन्तुष्टिका लागि अभिनय,"काठमाडौं : देवेन्द्र क्षत्री करिब डेढ दशकदेखि आधुनिक तथा लोकदोहोरी गीतका अभिनयमा सक्रिय छन्। प्यूठानका क्षत्री सानैदेखि अध्ययन र अतिरिक्त क्रियाकलापमा अब्बल थिए। टेलिभिजनमा बोल्ने र नाच्ने हुटहुटीले उनलाई म्युजिक भिडियोको क्षेत्रमा सामेल बनायो। कलेज पढ्नका लागि राजधानी पसेका देवेन्द्र अभिनयसँगै आईटी क्षेत्र र व्यापारमा समेत सक्रिय छन्। वियोगान्त गीतहरूमा उनले गरेको अभिनयलाई धेरै दर्शकले मन पराउँछन्। क्षत्रीले अभिनय गरेका नरोऊ सानु, झरेको फूल, नचाहेरै तिमीसँग, मनाही छ, माया लगाएर हेर, मलाई नि पिर छ भो, हिँड्दै छु बेसुर बनेरलगायतका गीत चर्चामा छन्। गीत संगीतकै माध्यमबाट उनले देशविदेशको भ्रमणसँगै दर्जनौं पुरस्कार तथा अवार्ड पनि प्राप्त गरेका छन्। उनले आफ्नै लगानी र शब्दमा रहेको पिरतीको इतिहास बोलको गीत बजारमा ल्याएर कला क्षेत्रमा पाइला सारेका हुन्। यो गीतले उनलाई नामसँगै पहिचान दियो। चर्चित मोडल रञ्जिता गुरुङसँग यो गीतमा उनी आफैंले अभिनय गरेका थिए। कला क्षेत्रको सिकारु विद्यार्थी हुँ भन्ने देवेन्द्रले करिब दुई सयभन्दा बढी लोक तथा आधुनिक गीतमा अभिनय गरेका छन्। उनी भन्छन्, गीतसंगीतका माध्यमबाट समाज रूपान्तरण गर्न सम्भव छ। दर्शकलाई मनोरञ्जनसँगै चेतना पनि छर्न सकिने प्रभावकारी माध्यम हो कला क्षेत्र। म मेरो खुसीको लागि यस क्षेत्रमा छु। जसले मलाई आत्मसन्तुष्टि दिन्छ। उनले विन्ध्यवासिनी म्युजिकमा जोडिएर सयांै आधुनिक गीतमा अभिनय गरेका छन्। भन्छन्, वियोगान्त गीतहरूमा नाच्दानाच्दै म्युजिक सिके। गीतको शब्दमा डुबेर अभिनय गर्न सिके। कला र संगीतसँग जीवनभर जोडिन पाउँ। उनले अध्ययन, व्यवसाय र अभिनय सँगसँगै अगाडि बढाएका छन्। व्यवस्थापन विषयमा मास्र्टस् गरेका क्षेत्री जरुवा नेपालका सीईओसमेत हुन्। पढाइ, काम र व्यवसायलाई सँगसँगै अगाडि बढाउँदा सफल हुने अनुभव बटुलेका छन्। उनी भन्छन्, अध्ययन गरेर मात्रै पेसामा आउन आवश्यक छ। पढेर बुझेर आउँदा सहज हुन्छ। अन्य क्षेत्रमा झै कलाकारिता क्षेत्र पनि विकृतिमुक्त हुन सकेको छैन। आफूलाई धेरै विषयमा अब्बल बनाउने हो भने कतै पनि टिक्न अप्ठ्यारो छैन। अभिनय मात्रै भनेर कुरेर बस्न हुँदैन। उनले चलेका सबै निर्माता निर्देशकसँग काम गरिसकेका छन्। समय र प्रविधिसँग अपडेड हुन सिक्यो भने अभिनयमा नै लागेर पनि कमाउन सकिने बताउँछन्। भन्छन्, पैसा कमाउने अनेक पाटा छन् र यही क्षेत्रमा पनि। विभिन्न अवार्ड तथा पुरस्कार पनि उनले प्राप्त गरेका छन्। विविध संस्थामा बसेर कला क्षेत्रको विकास र उत्थानमा उनी सक्रिय छन्।"
बूढानीलकण्ठ १० दिन अन्धकार हुने,"काठमाडौं : बूढानीलकण्ठ नगरपालिका तीन दिनदेखि अन्धकारमा छ। चपली सबस्टेसनको पावर ट्रान्सफर्मरमा समस्या आएपछि त्यहाँको विद्युत् आपूर्ति बन्द भएको हो। सबस्टेसनमा रहेका १०१० एमभीए क्षमताका तीन वटा ट्रान्सफर्मरमध्ये एउटामा बुधबार बिहानदेखि समस्या आएको नेपाल विद्युत् प्राधिकरणले जनाएको छ। अझै १० दिन विद्युत् आपूर्ति बन्द हुने प्राधिकरण प्रसारण लाइन प्रमुख दीर्घायु श्रेष्ठले जानकारी दिए। ट्रान्सफर्मरमा समस्या आउँदा टोखा, मण्डिखाटार, बाँसबारी, धापासी हाइट, बूढानीलकण्ठ, तारेभीर, झोरलगायतका क्षेत्रमा विद्युत् आपूर्ति बन्द छ। उक्त ट्रान्सफर्मरबाट पाँच वटा फिडर निकाली ती क्षेत्रमा विद्युत् आपूर्ति हुँदै आएको थियो। चपलीमा १५ देखि २० मेगावाट लोड रहेको छ। प्रमुख दीर्घायु श्रेष्ठले सम्भव भएका स्थानमा अन्य सबस्टेसनबाट वैकल्पिक व्यवस्था गरी विद्युत् आपूर्ति गरिरहेको बताए। बालाजु, महाराजगन्ज, चाबहिललगायत नजिकका सबस्टेसनबाट फिडरलाई चालू गरिएको छ, उनले भने, तर, उच्च माग (पिक)को बेला फिडरले फूल लोड लिन नसक्ने भएको हुँदा रोटेसनमा विद्युत् आपूर्ति भइरहेको छ। समस्या देखिएको ट्रान्सफर्मरलाई बिहीबार दिनभर चार्ज गर्न कोसिस गर्दा नसकिएको उनले जानकारी दिए। प्राधिकरणको आयोजना व्यवस्थापन निर्देशनालय अन्तर्गत काठमाडौं उपत्यका सुदृढीकरण आयोजनासँग खरिपाटीमा रहेको नयाँ ट्रान्सफर्मरलाई जडान गर्ने तयारी भएको छ। चपली र फुटुङमा सबस्टेसन बनाउनका लागि भनेर झिकाइएको ट्रान्सफर्मरलाई सोधभर्ना गर्ने गरी चपलीमा जडान गर्न लागिएको पनि श्रेष्ठले जानकारी दिए। नयाँ ट्रान्सफर्मरलाई खरिपाटीबाट शनिबार चपली पुर्याइनेछ। त्यसपछि, ट्रान्सफर्मरमा तेल हाल्ने, जडान गर्ने, टेस्टिङ गर्ने लगायतका आधारभूत तयारीको काम गर्न एक हप्तादेखि १० दिनसम्म लाग्ने बताइएको छ। प्राविधिक कारणले जलेको ३४ मेगाबाइट (एमबी) को ट्रान्सफर्मलाई हटाएर जगेडामा रहेको ४५ एमबीको ट्रान्सफर्मर जडान गर्न लागिएको छ। नयाँ ट्रान्सफर्मर जडान जतिसक्दो छिट्टो सम्पन्न गरी विद्युत् आपूर्ति सुचारु गर्न टोली परिचालित भएको श्रेष्ठले उल्लेख गरे। प्राधिकरणले नयाँ ट्रान्सफर्मर किन्नका लागि धेरै समय लाग्ने कारणले जगेडाबाट नै काम चलाउन लागिएको हो। प्राधिकरणले नयाँ ट्रान्सफर्मर किन्ने हो भने टेन्डर आह्वान गरेर सबै प्रक्रिया पुर्याउँदा एक वर्ष नै लाग्छ। त्यही भएर वैकल्पिक बाटो अपनाइएको हो, श्रेष्ठले भने।"
"सुटकेसको ह्याण्डिलनै सुनको, त्रिभुवन विमानस्थलबाट २६७४ ग्राम सुनसहित एक जना पक्राउ",काठमाडौं : बैङ्ककबाट काठमाडौं आएका एक यात्रुले बोकेको सुटकेसको ह्याण्डिलभित्र सुन भेटिएको छ। शुक्रबार बेलुका नेपाल एयरलाइन्समार्फत बैङ्ककबाट काठमाडौं आएका रोकेश तुलाधरले बोकेको सुटकेसबाट २६७४ ग्राम सुन त्रिभुवन विमानस्थल भन्सार कार्यालयले नियन्त्रणमा लिएको हो। भन्सार अधिकृतले चेकजाँच गर्ने क्रममा सुटकेश उचाल्न प्रयोग हुने ह्याण्डिल साईडको भित्रपट्टि शंकास्पद धातु रहेको पाएपश्चात खोल्दा भित्री भागमा सुन भेटिएको हो। करिब ५ ईन्च लम्बाई र १ ईन्च चौडाईको सुनको बारलाई कार्बन पेपरले र्यापिङ गरी अड्काएर ल्याएको थियो। शुक्रबार राती नै उनलाई नेपाल प्रहरीको हिरासतमा राखेर भन्सार कार्यालयले विस्तृत अनुसन्धान प्रारम्भ गरेको छ। सुनको अवैध आयातमा रोकेश तुलाधर एक्लै संलग्न थिए वा अरू व्यक्तिको पनि संलग्नता थियो भन्ने विषय भने थप अनुसन्धान भइरहेको प्रहरीले जनाएको छ। अनुसन्धानका लागि भन्सार अधिकृतलाई २५ दिनको समय उपलब्ध हुने प्रावधान छ।
"निगुरो टिप्दा गोली प्रहार, सीमा क्षेत्रमा गोली चलाउनेको पहिचान खुलेन","गुलरिया : बर्दियाको गुलरिया नगरपालिकासँग जोडिएको भारतको सीमा क्षेत्रमा निगुरो टिप्न गएका एक व्यक्तिको गोली लागेर मृत्यु भएको छ। कर्तनियाघाट वाइल्ड लाइफ सेन्जुरीको घना मूर्तिहा जंगलमा निगुरो खोज्दै पुगेका गुलरिया नगरपालिका३ बनकट्टाका ५४ वर्षीय हेमराज गोडियाको मृत्यु भएको हो। उनलाई अज्ञात स्थानबाट चलाइएको गोली लागेको प्रहरीले जानकारी दिएको छ। हेमराजको दाहिने खुट्टामा गोली लागेपछि उपचारका लागि आफन्तले गुलरिया अस्पताल पुर्याएका थिए। उनी गोली लागेपछि घर फर्किएको र उपचारका लागि परिवारले अस्पताल लैजाँदा चिकित्सकले मृत घोषणा गरेको जिल्ला प्रहरी कार्यालय बर्दियाका प्रहरी नायब उपरीक्षक सूर्यप्रकाश सुवेदीले बताए। परिवारले गोली लागेपछि घर आएको र अवस्था गम्भीर बन्दै गएपछि अस्पताल पुर्याउँदा चिकित्सकले मृत घोषणा गरेको बताएका छन्। अझै पनि हामी यो विषयमा अनुसन्धान गरिरहेका छौं, प्रनाउ सुवेदीले भने। जंगलमा गोली कसले र किन चलायो ? अनि उनी कसरी घर आइपुगे भन्ने विषय गम्भीर भएकाले सूक्ष्म अनुसन्धान भइरहेको सुवेदीको भनाइ छ। जंगलमा गोली लागेका व्यक्ति कसरी फर्किए ? निगुरो साग टिप्न वा अन्य कुनै कारणले जंगल गएको हो भन्ने बारेमा अनुसन्धान भइरहेको छ, उनले भने, मृतकका परिवारले धेरै कुरा खुलाउनु भएको छैन। घटनाको सबै विवरण आइसकेको छैन। सबै सत्यतथ्य अनुसन्धान पछि सार्वजनिक गर्ने उनले बताए। हेमराजको पारिवारिक स्रोतका अनुसार गोडियालाई भारतीय जंगलमा गोली लागेपछि उनी भागेर नेपालतर्फ आएका हुन्। दौडने क्रममा उनी लडेका थिए। नेपालतर्फ आइसकेपछि उनले घरमा फोन गरेर घटनाको बारेमा परिवारमा जानकारी गराएका हुन्। लगत्तै छोरा र श्रीमती पुगेर उनलाई एम्बुलेन्सको व्यवस्था गरी गुलरिया अस्पताल पुर्याएका हुन्। उनी निगुरो टिप्दाटिप्दै भारततर्फको जंगलमा पुगेका थिए। बिहीबार बेलुका नै घटना भए पनि शुक्रबार मात्रै बाहिर आएको छ। परिवारले राति नै उपचारका लागि अस्पताल पुर्याएका थिए। भारतीय सुरक्षाकर्मीले भने घटनाको बारेमा जानकारी नभएको बताएका छन्। नेपाल भारत दुवैतर्फका सुरक्षाकर्मीले घटनाको सूष्म अनुसन्धान गरिरहेको बताएका छन्। भारतीय सुरक्षाकर्मीले पनि अनुसन्धान गरिरहेको छ र हामीले पनि। अहिले सम्म दुवैतर्फ केही खुलेको छैन, प्रनाउ सुवेदीले भने। दुवैतर्फका सुरक्षाकर्मीले वाइल्ड लाइफ सेन्चुरीको जंगलमा संयुक्त गस्ती पनि गरिएको उनले जानकारी दिए। नेपालका तर्फबाट नेपाल प्रहरी, सशस्त्र प्रहरीलगायत भारतीय सीमा सुरक्षा बल (एसएसबी) को संयुक्त टोलीले घटनास्थल पुगेर अनुगमन गरेको छ। अनुगमनका क्रममा कुनै संकेत फेला नपरेको जनाइएको छ। गुलरिया नगरपालिका३ हस्नापुर कट्टी सशस्त्र प्रहरी सीमा सुरक्षा बलको बीओपी र भारततर्फ मूर्तिहाको वेनवा कुँवा जंगलमा घटना भएको बताइएको छ। घटनको वास्तविकता बारेमा दुवै देशका सुरक्षाकर्मीहरू मिली संयुक्त अनुसन्धान गरी रहेको जिल्ला प्रहरी कार्यालय बर्दियाका प्रहरी उपरीक्षक वीरेन्द्रबहादुर शाहीले बताए। गुलरिया र मूर्तिहा सीमा क्षेत्रमा नेपाली र भारतीय दुवै पक्ष बीच पटकपटक विवाद हुने गरेको छ। नेपालीहरू भारतीय जंगललगायत सीमावर्ती बजारमा आश्रित भएका कारण कैयौं समस्या झेल्नुपर्ने बाध्यता छ। सीमावर्ती नेपाली बासिन्दाहरूले सीमाको समस्या समाधान गर्नुपर्ने सरकारसँग पटकपटक माग गर्दै आएका छन्।"
"सेतीको भँगालोमा ढुंगाड गाउँ, ८२ घर बाढीको जोखिममा","बैतडी : दुई तर्फबाट सेती नदी बग्छ। बीचको टापुमा छ ढुंगाड बस्ती। बैतडीको सिगास गाउँपालिका५ मा पर्ने ढुंगाडमा झुरुप्प घरहरू छन्। खेतीयोग्य जमिन सात सय रोपनीभन्दा बढी छ। उर्बरभूमि भएकैले यहाँ बस्ती बस्यो। हिउँदको महिना त यो स्थानले स्वर्गको उपमा नै पाउँछ। तर, वर्षात्मा भने स्थानीय निदाउनसमेत पाउँदैनन्। कुन बेला सेती उर्लेर आउने हो पत्तै हुँदैन। खेती त परको कुरा, ज्यानसमेत बचाउन हम्मेहम्मे पर्छ स्थानीयलाई। हिउँदमा त आनन्द हुन्छ। खेतीयोग्य जमिन छ। पुस्तौंदेखि बस्दै आएकाले हामी पनि बस्यौं। तर, बर्खामा धेरै समस्या छ, स्थानीय कर्णबहादुर खडायत भन्छन्। गत कात्तिक पहिलो साता वर्षापछि आएको बाढीले सेती नदी बस्तीमै पसेको थियो। सेती नदीले गाउँ नै घेरेपछि बीच भँगालोमा करिब सयभन्दा बढी नागरिक फसे। १ गते राति भँगालोमा फसेका उनीहरूको पानीको बहाव कम भएपछि ३ गते बिहान मात्रै उद्धार भएको थियो। जब बर्खा लाग्छ, अहिले पनि त्यही अवस्था होला कि भन्ने चिन्ताले सताउँछ, खडायत भन्छन्। पहिले नदी पसेको स्थानबाट अहिले पनि पानी बढे सहजै गाउँ पस्न सक्ने उनको भनाइ छ। वर्षा सुरु भइसक्यो। डरैडरमा बस्नु परेको छ। कुन बेला बस्तीमा सेती पस्ने हो ठेगान छैन, अर्की स्थानीय मन्दरा धामी भन्छिन्। सेतीले खेतीयोग्य जमिन र बस्तीलाई नै बगर बनाइदिएको छ। अहिले बगरमा बस्ती बसे जस्तो देखिने उनी बताउँछिन्। खेती गर्ने स्थान बगर बनेसँगै खाद्यान्न अभावसमेत हुने गरेको मन्दराको भनाइ छ। यो बस्तीमा सेती उर्लेर परेको नयाँ घटना होइन। विगत सात पटकसम्म बाढी परेको थियो। तर, गत कात्तिकमा आएको बाढीले यहाँ धेरै क्षति पुर्यायो। ढुंगाड तहसनहस बनायो। कात्तिकको वर्षाले बस्तीतर्फ पसेको सेती यस वर्षको वर्षात्मा झन् सहजै प्रवेश गर्ने देखिएको वडाध्यक्ष राजेन्द्र चन्दले बताए। गाउँतर्फ धेरै कटान भएको छ। थोरै वर्षा भएको अवस्थामा पनि सहजै सेती बस्तीमा प्रवेश गर्छ, वडाध्यक्ष चन्दले भने, नजिक अन्य गाउँ तथा घरहरूसमेत नरहेकाले स्थानीय त्रासमा छन्। वडा नं ५ मा अवस्थित ढुंगाडसँगै सोही वडाको लोडे, लामबगड, वडा नं ६ को लेकम र नाकरा र वडा नं ७ को बोरी बाढी प्रभावित क्षेत्र हुन्। लामबगडमा पनि स्थानीयका लालपुर्जा भएका खेतमाथि सेती नदी बगिरहेको छ। डोटीको सिमाना रहेको उक्त क्षेत्रमा खेतहरू पारि डोटीतर्फ छुटेका छन्। पश्चिम सेतीका कारण सरकारी लगानी शून्य पश्चिम सेती परियोजनाका कारण ढुंगाडका जनताले विकास पाएनन्। पश्चिम सेती बनेपछि मुख्य जलाशय भएको क्षेत्र ढुंगाड हो। त्यहाँको बस्ती स्थानान्तरण हुने भएकाले पनि सरकारले त्यहाँ लगानी नगरेको हो। अहिलेसम्म सेती नदीमा आवश्यक परेको ठाउँमा पुलसमेत छैनन्, स्थानीय रणबहादुर चन्दले भने, पश्चिम सेती परियोजना बन्ने भनेकै कारण विकासका कामहरू भएनन्। ठाउँठाउँमा पुलहरू निर्माणको माग भए पनि बन्न सकेका छैनन्। अहिलेसम्म न पश्चिम सेती बन्ने सुरसार छ, न विकासका काम नै भए। पश्चिम सेती हुने ठाउँमा लगानी गरिने होइन भनेर विकास हुन नपाएको उनले गुनासो गरे। २०३९ सालदेखि फिल्डमा काम गरेको भए पनि पश्चिम सेती जलविद्युत् आयोजनाको चर्चा भने २०३६ सालदेखि नै भएको हो। त्यतिबेलाको पञ्चायती सरकारको पालामा फ्रान्सको सोग्रेह नामक कम्पनीले पश्चिम सेतीको अध्ययन गरेको हो। उसले बैतडीको ढुंगाडदेखि आठ किलोमिटर माथि बाँधरहित आयोजना निर्माण गरी ३७ मेगावाट विद्युत् उत्पादन गर्न सकिने सम्भावना देखाएको थियो। तर, सरकारले यसको म्याद थप गरेर अरू सम्भाव्यता अध्ययनको अनुमति दियो। सोग्रेहले त्यसपछि ढुंगाड क्षेत्रमा बाँध बनाएर ३६० मेगावाट विद्युत् उत्पादन गर्न सकिने प्रतिवेदन सरकारलाई बुझाएको थियो। तर, उसले आयोजनाको निर्माणको अनुमति भने पाएन। सोग्रेहले निर्माणको अनुमति नपाएपछि सेलाएको पश्चिम सेतीको अध्ययनको जिम्मा अस्ट्रेलियाको स्मेक (स्नोई माउन्टेन इन्जिनियरिङ कर्पोरेसन)ले पायो। उसले २०४६ सालको भदौदेखि पश्चिम सेतीमा काम सुरु गरेको पश्चिम सेती सरोकार समितिका अध्यक्ष रतन साउद बताउँछन्। स्मेकले २०४९ सालमा बुझाएको अध्ययन प्रतिवेदनमा १९५ मिटर अल्लो बाँध बनाएर ७५० मेगावाट क्षमताको आयोजना निर्माण गर्न सकिने देखाएको थियो। यसका लागि उसले ६७ किलोमिटर लामो हेडरेस सुरुङ बनाउनुपर्ने र उक्त बाँधले २५ किलोमिटर ताल बन्ने अनुमान गरिएको थियो। २५ किलोमिटरको तालका कारण बैतडीको ढुंगाड, डँडेलधुराको नवदुर्गा गाउँपालिकाको केही वडा, डोटीको आदर्श र तलारा गाउँपालिका, बझाङको केदारस्यु गाउँपालिकाका बस्तीका १२ हजार परिवार विस्थापित हुने भएका हुन्। दुई तर्फबाट सेती नदीले घेरेको बैतडीको सिगास गाउँपालिका५ मा पर्ने ढुंगाड बस्ती र नदीले कटान गरेको खेत। तस्बिर : कृष्ण विष्ट सेती नदी बझाङ जिल्लामा पर्ने साईपाल हिमालबाट उत्पत्ति भएर बैतडी, डँडेलधुरा र डोटी हुँदै अछाम जिल्लामा पुगेपछि कर्णालीमा मिसिन्छ। तर सेती नदीले सबैभन्दा बढी डुबान र कटान बैतडीको ढुंगाडमा गर्दै आएको छ। ढुंगाड, पश्चिम सेती बनेपछि विस्थापित हुनुपर्ने गाउँ हो। त्यसैले त्यहाँ सरकारले २०३६ सालदेखि नै पूर्वाधार निर्माणका कामहरूमा लगानी गरेको छैन। स्मेकले निर्माणस्वामित्व ग्रहणसञ्चालनहस्तान्तरण (बुट) मोडलमा पाँच वर्षभित्र आयोजना निर्माण गर्ने, उत्पादन हुने विद्युत् भारतलाई बेच्ने र उत्पादन सुरु भएको ३० वर्षपछि नेपाललाई हस्तान्तरण गर्ने गरी विद्युत् विकास केन्द्रसँग सन् १९९४ मा समझदारी गर्यो। तर, स्मेकले सन् २०१२ सम्म (करिब १८ वर्ष) सम्म पनि आयोजना कार्यान्वयन गर्न नसकेपछि ढुंगाडका जनतालाई स्थानान्तरण नगरिएको हो। सरकारले स्मेकसँगको सम्झौता रद्द गरेपछि पूर्वऊर्जामन्त्री गोकर्ण विष्टको पालामा २०६९ सालमा आयोजना निर्माण अनुमति चीनको थ्री गर्जेजको सहायक कम्पनी सिडब्ल्युई इन्भेस्टमेन्ट कर्पोरेसनलाई दिइएको थियो। करिब १ खर्ब ८० अर्ब रुपैयाँ लागतमा सन् २०१४ बाट आयोजना निर्माण सुरु गरी २०२१ सम्म पूरा गर्ने प्रारम्भिक सहमति भए पनि उसले पनि आयोजनाबाट हात झिक्यो। २०७५ सालको भदौमा चाइना थ्री गर्जेजले हात झिकेपछि पश्चिम सेतीका लागि बजेट विनियोजन पनि हुन छोडेको हो। सरकारले केही दिनअघि मात्रै पश्चिम सेती भारतलाई बनाउन दिने सहमति गरेको छ। भारतको नेसनल हाइड्रो पावर कर्पोरेसन (एनएचपीसी)ले पश्चिम सेती बनाउने सहमति भएको छ। तर ढुंगाडका जनतामा पटकपटक ठगिएकाले पश्चिम सेती बन्ला र आफूहरूको पुनस्र्थापना होला भन्ने आशा मरिसकेको छ। पश्चिम सेती बन्ला, त्यहाँका बासिन्दाहरू अन्त कतै स्थानान्तरण होलान्, सेतीको भँगालोबाट मुक्ति पाइएला भन्ने आशा मरिसकेको छ, ढुंगाडका स्थानीय विष्णु चन्दले भने, हरेक सरकारले हामीलाई भोट बैंक बनायो, हरेक चुनावमा आश्वासन पाइन्छन् तर उनीहरू फर्केर आउने भनेको अर्को चुनावमा मात्र हो। त्यसैले खै कसरी भर पर्नु र ? सरकारबाट उपेक्षा सरकारले सिगास गाउँपालिकालाई संकटग्रस्त घोषणा गरेको छ। संघीय सरकारले संकटग्रस्त घोषणा गरेको विषय घोषणामै सीमित रहेको गाउँपालिका अध्यक्ष हरिसिंह धामीले बताए। पालिकाको बजेटले गर्न सक्ने जति गरेकै हौं, तर त्यहाँका स्थानीयहरूको स्थानान्तरणका लागि पालिकाको बजेटले पुग्दैन, अध्यक्ष धामीले भने, संघीय सरकारसमक्ष लगत संकलन गरेर बुझाइसकेका छौं, त्यसपछि संघीय सरकारले कुनै पहल गरको छैन। पश्चिम सेती परियोजना बन्ने भनिएका कारण पुनस्र्थापना तथा तत्कालै तटबन्धन बनाउने योजना नआएको पनि गाउँपालिका अध्यक्ष धामीले बताए। सेती नदीका कारण वडा नं ५, ६ र ७ बढी प्रभावित क्षेत्र हुन्। सिगास गाउँपालिकाले क्षतिको विवरण पनि संकलन गरेर प्रदेश सरकार तथा संघीय सरकारलाई बुझाएको छ। गाउँपालिका अध्यक्ष धामीका अनुसार ३ सय ३२ परिवारको क्षतिग्रस्त भएको विवरण सरकारलाई पठाई सकिएको छ। सेती नदीबीचको टापुमा बस्ती हुँदा बर्सेनि बाढीले क्षति। ७ सय रोपनी जग्गा बाढीले पुर्दा बन्यो बगर। ८२ परिवार प्रभावित। १७ पुस्तादेखि बाढीको पीडा भोग्दै। बाढीकै कारण ४० परिवार तराई बसाइँ सरे। पश्चिम सेती परियोजनाको प्रभावित क्षेत्र भएकाले सरकारले समस्या समाधान नगरेको गुनासो। ढुंगाडमा मात्रै चार सय रोपनी र एक सय घरपरिवार पूर्ण रूपमा प्रभावित बनेका हुन्। तर, ढुंगाडका लागि कुनै उपयुक्त पहल भने भएको छैन। पश्चिम सेती बन्ने वा नबन्ने कुराका टुंगो नलागे पनि त्यहाँ न बस्ती स्थानान्तरण भयो, न तटबन्ध नै बन्यो। उपयुक्त स्थानमा बस्ती स्थानान्तरण गर्नुपर्ने वा सेती नदीमा पक्की तटबन्धन लगाउनुपर्ने स्थानीयले माग गर्दै आएका छन्। सिगास५ ढुंगाडमा बाढी पछि गाउँपालिका अध्यक्ष हरिसिंह धामी, सुदूरपश्चिम प्रदेशका मुख्यमन्त्री त्रिलोचन भट्ट, प्रधानमन्त्री शेरबहादुर देउवाले समेत अनुगमन गरेका थिए। अनुगमनका क्रममा बस्ती व्यवस्थापन, तटबन्धन निर्माणका लागि आश्वासन दिएकाहरूले अहिले कुनै चासो नदिएका त्यहाँका स्थानीयको गुनासो छ। प्रधानमन्त्री देउवा स्वयंले ढुंगाडको बस्ती स्थानान्तरणको आश्वासन दिएको कांग्रेस नेता रामबहादुर धामीले जानकारी दिए। त्यतिबेला प्रधानमन्त्री देउवाले छिट्टै ढुंगाडलाई जस्ताको त्यस्तै बनाउने बताए पनि अहिलेसम्म यसका लागि कुनै योजना नदिएको उनको गुनासो छ। ढुंगाडलाई पूर्ण रूपमा सुरक्षित राख्न तटबन्धनका लागि बजेट विनियोजन गर्छौं र फेरि खेती गर्न लायक ढुंगाड बनाउछौं, तत्कालीन समयमा प्रधानमन्त्री देउवाले भनेका कुरा स्मरण गर्दै धामीले भने, तर कुनै बजेट विनियोजन भएन। प्रदेश सरकारका मुख्यमन्त्री तथा गृहमन्त्रीले समेत छिट्टै बस्तीलाई सुरक्षित राख्ने गरी तटबन्धन लगाउने भनेका थिए। तर पनि यसको कुनै सुनुवाइ नभएको अर्का स्थानीय एवं शिक्षक धानबहादुर धामीले बताए। बस्ती स्थानान्तरणका लागि स्थानीयले पनि पटकपटक आग्रह गर्दा सुनुवाइ नभएको पाइएको छ। पश्चिम सेती परियोजनाको नाममा र पीडितको नाममा पटकपटक लगत संकलन गरिएको भए पनि कुनै सुनुवाइ नभएको त्यहाँका स्थानीय बताउँछन्। सुदूरपश्चिम प्रदेशको विपद् व्यवस्थापन परिषद्ले पारित गरेको मनसुन पूर्वतयारी तथा प्रतिकार्य कार्ययोजना २०७९ अनुसार यस वर्ष बैतडीमा १० हजारभन्दा बढी मानिस प्रभावित हुने अनुमान गरिएको छ। नेपाल मनसुन फोरमले यस वर्ष बैतडीमा ३५ देखि ५५ प्रतिशत वर्षा हुने सम्भावना रहेको जनाएको छ। १७ पुुस्तादेखि बाढीको पीडा ढुंगाडका स्थानीयका अनुसार यो बस्तीको अहिले १७औं पुस्ता हो। राम्रो उर्वर भूमि मानिँदै आएको ढुंगाडमा ७ सय रोपनी अहिले बगरमा परिणत भएको छ। ८२ परिवार प्रभावित छन्। अहिलेसम्म ढुंगाड सात पटकसम्म बाढीले प्रभावित बनेको छ। २०२७, २०४०, २०५७, २०६०, २०६४, २०७० र २०७८ मा गरी सात पटकसम्म ढुंगाडमा बाढीले असर पुर्याएको हो। विगतमा सात पटकसम्म बाढी आएर खेतहरू यसरी नै बगरमा परिणत भइसकेका छन्, सामाजिक अगुवा एवं स्थानीय कर्णबहादुर चन्दले भने, मानवीय क्षति नभए पनि वर्षौंसम्म खेतहरू खेती गर्न पाएका थिएनौं। गत वर्ष सबैभन्दा बढी क्षति पुग्यो। सेती नदीमा आएको बाढीले क्षति पुर्याएको ढुंगाड बस्तीको घर। बेलाबेलामा आउने बाढीकै कारण त्यहाँका स्थानीय बसाइँसराइ गर्नसमेत बाध्य छन्। ढुंगाडबाट बाढीकै कारण ४० परिवार तराई झरिसकेका चन्द बताउँछन्। आर्थिक रूपमा सम्पन्न भएका परिवार पलायन हुन्छन्। गरिब कहाँ जाने ? यो क्षेत्रबाहेक कतै जमिन छैन, उनले भने। १७ पुस्तादेखि बस्दै आएको ढुंगाडले बेलाबेला समस्या खेप्दै आएको अर्का स्थानीय इन्द्रबहादुर चन्दले जानकारी दिए। बेलाबेला आउने बाढीबाट खेत बगर बन्थ्यो, अन्य कुनै ठाउँमा जमिन नभए पनि फेरि व्यवस्थापन गरेर खेती गर्न लायक बनाउथ्यौं, उनले भने। डोटीको आदर्श गाउँपालिकासँग जोडिएको पालिका रहेकाले पनि त्यहाँका स्थानीयले समस्या खेप्दै आएका छन्। ओहोरदोहोर गर्न पक्की पुल नहुँदा काठेपुलको भरमा उनीहरूले ओहोरदोहोर गर्ने गरेका छन्। असार २ गते मात्रै काठेपुलबाट खसेर १७ वर्षीया डल्लु अधिकारीको मृत्यु भएको थियो। पुल नहँुदा बेलाबेलामा समस्या हुँदै आएको छ। कैयौंले ज्यान गुमाइसके, यहाँको समस्या कहिल्यै समाधान हुने भएन, स्थानीय द्रोपती धामीले भनिन्।"
"घरमा आगो लाग्दा महिलाको मृत्यु, घटना शंकास्पद देखिएपछि श्रीमान पक्राउ","विराटनगर : मोरङको रंगेली नगरपालिका१ बिर्ता बजारस्थित एउटा घरमा शुक्रबार राति आगलागी हुँदा एक जना महिलाको मृत्यु भएको छ। रंगेली१ की अन्दाजी ३० वर्षीया बबिता मल्लिकको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार आगोले जलेर गम्भीर घाइते भएको अवस्थामा राति नै उद्धार गरेर बबितालाई उपचारका लागि विराटनगरको कोसी अस्पतालमा ल्याइएको थियो। शरीरका अधिकांश भाग जलेको र बोल्न नसक्ने अवस्थामा उद्धार गरिएकी उनको उपचारको क्रममा बिहान ६ बजेतिर मृत्यु भएको डीएसपी श्रेष्ठले बताए। घटनालगत्तै प्रहरीले बबिताका पति (श्रीमान) २३ वर्षीय तिल्का मल्लिकलाई नियन्त्रणमा लिएको छ। घटना शंकास्पद देखिएपछि तिल्कालाई नियन्त्रणमा लिएर विभिन्न कोणबाट अनुसन्धान सुरु गरिएको डीएसपी श्रेष्ठको भनाइ छ। तिल्काले पत्नीलाई भित्र थुनेर घरमा आगो लगाइदिएको हुनसक्ने प्रहरीको अनुमान छ। घटनास्थलदेखि केही परबाट उनलाई प्रहरीले नियन्त्रणमा लिएको हो। आगो लाग्न थालेपछि डर लागेर बस्न नसकेकाले आफू घरदेखि अलि पर गएर बसेको तिल्काले प्रहरीलाई बताएका छन्। खाना खाने विषयमा श्रीमतीसँग विवाद भएको र घरमा अचानक आगो लागेपछि आफू भागेको उनले प्रहरीलाई बताएका हुन्। श्रीमानश्रीमतीबीचको विवादको कारण प्रहरीले पत्ता लगाइसकेको छैन। घरमा आगो आफैँ लागेको हो कि लगाइएको हो भन्ने बारेमा पनि खुल्न बाँकी रहेको डीएसपी श्रेष्ठले बताए। दाजु जगदीश मल्लिकको ७ वर्षअघि मृत्यु भएपछि तिल्काले भाउजूलाई श्रीमती स्वीकार गरेर राखेको प्रहरीको प्रारम्भिक अनुसन्धानबाट खुलेको छ। तिल्काले ५ वर्षअघि श्रीमती स्वीकार गरेर भाउजूसँग बिहे गरेको प्रहरीले जनाएको छ। उनीहरुका सन्तान छैनन्। दाजुतर्फ पनि सन्तान नरहेको जानकारी प्रहरीले दिएको छ। प्रहरीका अनुसार तिल्का र श्रीमती बबिता सरसफाईको काम गर्दै आएका थिए। डीएसपी श्रेष्ठका अनुसार घरमा अचानक आगलागी भएको भनेर राति १० बजेतिर प्रहरीलाई खबर आएको थियो। घटनास्थल पुगेको प्रहरी र स्थानीयको सहयोगमा आगो १ घण्टापछि नियन्त्रणमा लिइएको उनले बताए। आगोले टिनको छानो भएको र बाँसको टाटीले सेन्ट्री बेरा गरेको घर तथा घरभित्र रहेका लत्ताकपडा, अन्नपात, भाँडावर्तनलगायत सबै सामान जलेको प्रहरीले जनाएको छ। घटनामा २ लाख मूल्य बराबरको क्षति भएको प्रारम्भिक अनुसन्धानबाट खुलेको छ।"
"सिन्धुपाल्चोकमा भारी वर्षा, मेलम्चीमा बाढीको चेतावनी : कहाँकहाँ हुँदैछ बर्षा ?","काठमाडौं : देशभर मनसुनी वायुको प्रभावले प्रदेश नं १, बागमती प्रदेश, लुम्बिनी प्रदेश र गण्डकी प्रदेशमा हल्का बर्षा भइरहेको छ। शनिबार बिहान जारी मौसम पूर्वानुमान बुलेटिनमा आज देशका पहाडी भूभागका धेरै स्थानमा मध्यम वर्षाको सम्भावना रहेको छ। तराई क्षेत्रका केहि स्थानमा पनि हल्का बर्षाको सम्भावना छ । प्रदेश १ का एक वा दुई स्थानमा भारी बर्षाको समेत सम्भावना रहेकोले पहाडी भूभागमा भूक्षय, पहिरो जाने, नदी नाला तथा खहरे खोलाहरूमा पानीको सतह बढ्न सक्ने भएकोले सतर्कता अपनाउन महाशाखाले अनुरोध गरेको छ। सिन्धुपाल्चोकको गुम्थाङ, धाप, नकोटेलगायत धेरै स्थानमा भारी बर्षा मापन भएको छ। मेलम्ची नदी नकोटेको बाढीमापन केन्द्रमा जलसतह १५ मिटरले बढेको रहेको छ। मेलम्चीको तटिय क्षेत्रमा आकस्मिक बाढी हुनुका साथै कमजोर भिरालो जमिनमा पहिरोको जोखिम भएकाले उच्च सतर्कता अपनान बाढी पूर्वानुमान महाशाखाले अनुरोध गरेको छ। झापाको शनिश्चरे,चन्द्रगढी लगायत इलाम, झापाको सीमा आसपास केही स्थानहरूमा भारी वर्षा भएको छ। मेची, विरिङ, निन्दा, अदुवाखोला लगायत साना खोलामा बाढीको जोखिम भएकाले तटीय क्षेत्र तथा डुबान भइरहने होचा भूभागमा दिउँसोसम्म उच्च सतर्कता अपनाउन महाशाखाले अनुरोध गरेको छ। आइतबार देशका धेरै स्थानहरुमा मध्यम वर्षाको सम्भावना रहेको छ। सुदूरपश्चिम प्रदेश र लुम्बिनी प्रदेशका एक वा दुई स्थानहरुमा भारी वर्षाको समेत सम्भावना रहेको छ । राती लुम्बिनी प्रदेशका एकदुई स्थानमा भारी वर्षाको समेत सम्भावना रहेको मौसम पूर्वानुमान महाशाखाले जनाएको छ। सोमबार गण्डकी प्रदेश र लुम्बिनी प्रदेशका का एक वा दुई स्थानहरुमा भारी वर्षाको समेत सम्भावना रहेको बुलेटिनमा उल्लेख छ ।"
रेडक्रसमा सरकारी बलजफ्ती अदालतले रोक्यो,"काठमाडौं : डानेत्रप्रसाद तिम्सिना नेतृत्वको केन्द्रीय समितिलाई नै नेपाल रेडक्रस सोसाइटीमा काम गर्न दिन सर्वोच्च अदालतले सरकारको नाममा पुनः आदेश दिएको छ। न्यायाधीश नहकुल सुवेदीको एकल इजलासले अदालतको अपहेलनासहितको उत्प्रेषण मुद्दामा अन्तरिम आदेश दिएको हो। सरकारले २०७९ जेठ ३१ मा दोस्रो पटक प्रासुदर्शनप्रसाद नेपालको अध्यक्षतामा ३१ सदस्यीय नयाँ तदर्थ समिति गठन गरेको थियो। यो समितिको विरुद्ध अदालतको अपहेलनासहितको मुद्दा लिएर डा तिम्सिना नेतृत्वको समिति सर्वोच्च गएको थियो। असार १६ गते सर्वोच्चले सरकारको नाममा कारण देखाऊसहित अल्पकालीन अन्तरिम आदेश जारी गरेको हो। सरकारविरुद्ध सर्वोच्चले यो तेस्रो पटक अन्तरिम आदेश दिएको हो। यसअघि २०७८ पुस २३ मा डा तिम्सिनाकै नेतृत्वको कार्यसमितिलाई काम गर्नूगराउनू भनी आदेश दिएको थियो। ती आदेशलाई अपहेलना गर्दै सरकारले पुनः प्रानेपालकै नेतृत्वमा नयाँ तदर्थ समिति बनायो। पहिलो पटक मन्त्रिपरिषद् निर्णय गर्दै सरकारले पुस १४ मा तिम्सिना नेतृत्वको समितिलाई भंग गरेर प्रा नेपालको नेतृत्वमा तदर्थ समिति बनाएको थियो। नयाँ भन्दै पुरानै व्यक्तिलाई राखेर सरकारले बनाएको पछिल्लो प्रा नेपाल नेतृत्वको समितिविरुद्ध सर्वोच्चबाट पुनः आदेश आएको छ। तत्कालीन सरकारले रेडक्रस अध्यक्ष सञ्जीव थापा नेतृत्वको कार्यसमिति भ्रष्टाचारमा फसेका कारण २०७७ साउन १२ गते डा तिम्सिनाको नेतृत्वमा विशेष जिम्मेवारी दिएर रेडक्रस केन्द्रीय कार्यसमिति गठन गरेको थियो। यो समितिलाई पटकपटक वर्तमान सरकारले हस्तक्षेप गरिरह्यो। विधान महाधिवेशन गर्न खोज्दा हस्तक्षेप गरेर गर्नसमेत दिएन। सरकारको हस्तक्षेपविरुद्ध पनि डा तिम्सिना नेतृत्वको समिति सर्वोच्च गएको थियो। २०७८ असोज २० मा गैरकानुनी हस्तक्षेप नगर्नूनगराउनू भनी सर्वोच्चले सरकारको नाममा आदेश जारी गरेको थियो। प्रानेपालको समितिविरुद्ध अन्तिरम आदेश आइसक्दा पनि यो समितिका पदाधिकारी कार्यालयमा गएर काम गरिरहेको रेडक्रस स्रोतले बताएको छ। सरकारले नै हस्तक्षेप गरेर अघिल्लो अन्तरिम आदेशपछि डा तिम्सिना नेतृत्वको समितिलाई काम गर्न दिएको थिएन। रेडक्रसमा भएका भ्रष्टाचार, अनियमितताको विषयलाई लिएर पटकपटक छानबिन समिति बनेका छन्। तर, ती छानबिन समितिले दिएका प्रतिवेदनका आधारमा भ्रष्टाचारमा संलग्न भएको भनेर तत्कालीन सञ्जीव थापाको नेतृत्व कार्यसमिति विघटन गर्ने बाहेक कसैलाई कारबाही भएको छैन। रेडक्रसको पुरानो समिति विघटन : भागबण्डामा नयाँ कार्यसमिति अदालतले रोक्यो रेडक्रसको फेरबदल रेडक्रसमा तदर्थ माथि तदर्थ थापा नेतृत्वको समितिले २०७२ सालको भूकम्पमा आएको रकमसमेत अनियमितता गरेका थिए। भूकम्प पुनर्निर्माणमा आएको आठ अर्ब सहयोग रकममा भ्रष्टाचार भएको डा होमनाथ चालिसेको संयोजकत्वको छानबिन समितिले औंल्याएको थियो। राष्ट्रिय योजना आयोगका तत्कालीन सदस्य मीनबहादुर शाही संयोजकत्वको छानबिन समितिले दातृ निकायबाट अर्बौं रकम सरकारको स्वीकृतिबिना नै ल्याएर दुरुपयोग गरेको पत्ता लगाएको थियो। समितिको प्रतिवेदनअनुसार थापा नेतृत्वको समितिले वैदेशिक सहयोग १५ अर्ब ९५ करोड ६ लाख रुपैयाँ प्राप्त गरेको थियो। जसमा १५ अर्ब ६१ करोड १८ लाख रुपैयाँ खर्च देखिएको छ। तर, रेडक्रसले गैरसरकारी संस्थाका रूपमा परिषद्बाट ७ करोड १५ लाख रकमको मात्रै स्वीकृति लिएको देखिएको छ। रेडक्रसले गोदामघरका लागि भक्तपुरमा जग्गा किन्दा सार्वजनिक खरिद प्रक्रिया पूरा नगरेकोे प्रतिवेदनमा उल्लेख छ। उक्त जग्गा खरिद गर्न आह्वान गरिएको बोलपत्रलाई नियमसंगत मूल्यांकन नभई अन्तिम रूप दिएको देखिएको छ। वास्तविक जग्गाधनीलाई सोझै भुक्तानी नगरी राजेश देशेमरू भन्ने व्यक्तिसँग जग्गा खरिदबापत तिरेको रकम ६ करोड ३२ लाख ८१ हजार २ सय ५० रुपैयाँ देखिन आएकोले सो जग्गा खरिदमा बदनियत छैन भन्ने अवस्था रहेन, प्रतिवेदनमा लेखिएको छ। यसमा एक करोड बढी अनियमितता भएको देखिन्छ। त्यस्तै, चिनियाँ रेडक्रस सोसाइटीको ११ करोडको सहयोगमा चाँगुनारायणमा गोदाम निर्माणमा पनि अनियमितता भएको छ। तत्कालीन अध्यक्ष सञ्जीव थापाको गृहनगर उदयपुरको कटारीमा गोदाम घर निर्माण गर्दा पनि बदमासी भएको थियो। ठेकेदार थापाकै आफन्त थिए। यो गोदाम घर निर्माण गर्दा ७८ लाखमा टेन्डर भएको थियो। तर, ठेकेदार कम्पनीलाई १ करोड ७० लाख भुक्तानी भएको देखिएको छ। रेडक्रसको स्वामित्वको रहेको इटहरीको जग्गा बिक्री वितरणसमेत गर्ने काम थापाको पालामा भएको थियो। तिम्सिनाको कार्यकालमा एउटा छानबिन समिति बनेको थियो। उपकोषाध्यक्ष होम पाठकको संयोजकत्वमा बनेको छानबिन समितिले रक्तसञ्चार भवन निर्माण, केन्द्रीय गोदाम घरका निर्माणलगायतमा धेरै क्षेत्रमा ठूलो भ्रष्टाचार भएको प्रतिवेदन दिएको छ। २०७१ मा समाज कल्याण परिषद्का तत्कालीन सहायक निर्देशक उमा पौडेल, २०७५ मा तत्कालीन बोर्ड सदस्य लक्ष्मीकुमार पौडेल, २०७६ मा धनञ्जय पौडेल र २०७७ मा निशा बानियाँको संयोजकत्वमा रेडक्रसमा भएका भ्रष्टाचार र अनियमितताको विषय छानबिन भएको थियो। सबै छानबिनले रेडक्रसमा व्यापक भ्रष्टाचार, अनियमितता भएको प्रतिवेदन दिएका थिए। रेडक्रसको अन्तर्राष्ट्रिय महासंघले समेत अनियमितता भएको भन्दै दोषीलाई कारबाही गर्न सिफारिस गरेको थियो। यति ठूलाठूला भ्रष्टाचार अनियमिततामा पनि सरकारले कसैलाई कारबाही गरेको छैन। ३५ वर्षसम्म रेडक्रसमा एउटै व्यक्ति पदाधिकारी भएका थिए। देवरत्न धाख्वा २०४२ माघ २७ देखि लगातार २०७७ साउन १२ सम्म महामन्त्री भए। तत्कालीन अध्यक्ष थापा २०६४ वैशाख १५ गतेदेखि निरन्तर विघटन नहुनन्जेल उही पदमा छन्। प्रिन्सेस शाह २०२० भदौ १९ देखि २०३९ जेठ ८ सम्म १९ वर्ष अध्यक्ष थिइन्। प्रिन्सेस पूर्वराजा महेन्द्रका भाइ हिमालय शमशेरकी श्रीमती हुन्। त्यस्तै २०३९ चैत २० गतेदेखि ०४७ मंसिर १६ गतेसम्म ८ वर्ष हेलेन शाह अध्यक्ष थिइन्।"
पाँचथरमा पहिरोले घर बगाउँदा तीन जना बेपत्ता,"फिदिम : अविरल वर्षासँगै पहिरो गएर पाँचथरमा एक घर बगाउँदा तीन जना बेपत्ता भएका छन् । फालेलुङ गाउँपालिका वडा नं ७ विहीदिनका रुपलाल मगरको घर पहिरोले बगाउँदा ४२ वर्षीय रुपलालसहित तीन जना बेपत्ता भएका हुन् । उनकी ३८ वर्षीया श्रीमती गोमा मगर र १९ वर्षीया भतिजी एलिसा मगर बेपत्ता भएका छन् । रुपलालका काका ७१ वर्षीय दलप्रसाद मगर भने पहिरोमा उछिट्टिएर बाँच्न सफल भएका छन् । शुक्रबार राती करिब १०:१५ बजे पहिरो झरेर ढुङ्गा, माटोले बनेको रुपलालको घर तथा गोठ बगाएको जिल्ला प्रहरी कार्यालय पाँचथरले जनाएको छ । बेपत्ताको खोजी कार्य भइरहेको प्रहरीले जनाएको छ ।"
एउटा यस्तो पुस्तकालय जहाँ १०० वर्षसम्म पढ्न पाइँदैन,"सन् २०१४ यता हरेक वर्ष स्कटिस कलाकार केटी प्याटरसन र उनको नर्वेजियन समकक्षी एनी बिट होभिन्ड र ट्रस्टीहरूको एक समूहले विश्वभरका चर्चित लेखकहरूलाई पाण्डुलिपि पेस गर्न आह्वान गरेको छ। यो काम सन् २११३ सम्म सम्पन्न हुनेछ। परियोजना सुरु भएको एक शताब्दीपछि ती सबै पाण्डुलिपि प्रकाशित हुनेछन्। अहिले कसैले पनि पुस्तक पढ्न नपाउने पुस्तकालय किन बनाउने त ? सबैलाई आश्चर्य लाग्न सक्छ। सन्दर्भ हालैको एउटा आइतबार बिहानी पखको हो। नर्वेस्थित ओस्लोको उत्तरमा पर्ने एउटा जंगलमा भीडभाड थियो। करिब दुई सयभन्दा बढी मानिस एउटा समारोहमा भेला भएका थिए। उनीहरू कोही आफ्ना कुकुरसँग त कोही छोराछोरीसँगै जाँदै थिए। ती मानिस हिँडिरहेका ग्राभेल बाटोमा काठको धुलोले बनाइएको रेखाले दिशा निर्देश गरिरहेको थियो। त्यहाँको हावामा सल्लाको तिखो सुइँरो, जलेको काठको मुडो र कडा नर्वेजियन कफीको सुगन्ध फैलिएको थियो। उनीहरूको गन्तव्य थियो, भर्खरै बिरुवा हुर्काइएको एक जंगल। वरिपरि सल्लाका रुखहरू रहेको भिरालो परेको ढलान गरिएको ठाउँ जहाँ वरिपरि सल्लाका रुखहरू छन्। सबै मानिस त्यहीँ बसिरहेका थिए। प्रत्येक रुख करिब एक मिटर मात्र अग्ला थिए। तर, एक दिन त्यस्तो आउनेछ, जुन दिन ती रुखहरू अहिलेभन्दा २०३० गुणा अग्ला र ठूलो आकारका हुनेछन्। तिनै रुखहरूले पुस्तकहरूको विशेष संग्रहका लागि कागज प्रदान गर्नेछन्। त्यहाँ उपस्थित सबैलाई यो थाहा थियो कि यस्तो भइन्जेलसम्म उनीहरू कोही पक्कै बाँच्ने छैनन्। त्यसैले यो सोच सम्भव भएको पनि उनीहरूले देख्न पाउने छैनन्। ती रुखबाट बनेका किताबहरू पढ्न आफूहरूले पाउने छैनौं भन्ने पनि उनीहरूलाई थाहा छ। यो सन् २०२२ भविष्यको पुस्तकालय समारोह थियो। सयवर्षे लामो यो कला परियोजनालाई समय र कर्तव्यप्रति मानिसको दृष्टिकोण विस्तार गर्न बनाइएको थियो। सन् २०१४ यता हरेक वर्ष स्कटिस कलाकार केटी प्याटरसन र उनको नर्वेजियन समकक्षी एनी बिट होभिन्ड र ट्रस्टीहरूको एक समूहले विश्वभरका चर्चित लेखकहरूलाई पाण्डुलिपि पेस गर्न आह्वान गरेको छ। यो काम सन् २११३ सम्म सम्पन्न हुनेछ। परियोजना सुरु भएको एक शताब्दीपछि ती सबै पाण्डुलिपि प्रकाशित हुनेछन्। लेखक मार्गरेट एटवुडबाट यो सुरु भएको थियो। उनले स्क्रिबलर मुननामक कथा लेखेकी थिइन्। त्यतिबेलादेखि पुस्तकालयले अंग्रेजी उपन्यासकार डेभिड मिचेल, आइसल्यान्डका कवि जोन, टर्कीका एलिफ सफाक, दक्षिण कोरियाका हान काङ, भियतनामीअमेरिकी कवि ओसियन भोङलगायत संसारभरका कवि, लेखक र साहित्यकारलाई पाण्डुलिपिहरू बुझाउन आग्रह गरेको छ। यस वर्ष जिम्बाब्वेका लेखक सित्सी ड्यांगारेम्ब्गा र नर्वेका लेखक कार्ल ओभ नाउसगार्ड आफ्ना पाण्डुलिपि हस्तान्तरण गर्न मिचेल र जोनसँगै जंगलमा आएका थिए। उनीहरूलाई आफ्नो कृतिको विषयवस्तु भन्न बन्देज लगाइएको थियो। यद्यपि उनीहरूले आफ्नो कथाको शीर्षक भने सार्वजनिक गर्न पाउने सुविधा पाएका थिए। ड्यांगारेम्ब्गोले आफ्नो कथाको शीर्षक नारीनी र उनको गधा राखेकी थिइन्। नारीनी जिम्बाब्वेको अनन्त शब्दबाट ब्युत्पन्न भएको हो। जबकि नाउसगार्डले थप रहस्यमय शीर्षक पेस गरेका थिए। उनको शीर्षक एकदम सरल थियो अन्धो पुस्तक। सबै पाण्डुलिपिहरूलाई काठको भित्तामा भएको सिसाको लकरमा थन्क्याइनेछ। ओस्लोको मुख्य सार्वजनिक पुस्तकालयको भित्तामा तिनलाई एक शताब्दीसम्म राखिनेछ। पुस्तकालय भएको काठको उक्त कोठालाई साइलेन्ट रुम भनिन्छ। सन् २११४ मा ती लकरहरूलाई खोलिनेछ र रुखहरू काटिनेछन्। एक शताब्दीसम्म लुकाएर राखिएका ती पाण्डुलिपिहरू अन्ततः एकै पटक प्रकाशित हुनेछन्। ओस्लोमा गत आइतबार भेला भएका लेखकहरू र अरू सबैजनालाई यो थाहा थियो कि यस्तो सम्भव भएको देख्न निश्चित रूपमा उनीहरू कोही पनि बाँच्ने छैनन्। यो एउटा यस्तो परियोजना हो जसले अहिले हाम्रो बारेमा मात्र सोचिरहेको छैन, जो जन्मेका छैनन् उनीहरूका बारेमा पनि सोचेको छ, प्याटरसन बताउँछिन्। उनी थप्छिन्, वास्तवमा अधिकांश लेखकहरू अझै जन्मिएका छैनन्। त्यसो भए, अहिले कसैले पनि पुस्तक पढ्न नपाउने पुस्तकालय किन बनाउने त ? सबैलाई आश्चर्य लाग्न सक्छ। भविष्यको पुस्तकालय, लामो समयावधिसँग मानव सम्बन्धको सम्बोधन गर्ने प्याटरसनको पहिलो कलाकृति होइन। यो विषयवस्तुप्रतिको उनको आकर्षण उनी २० वर्ष हुँदादेखि पलाएको हो। आइसल्यान्डमा काम गर्दा उनले वरपर देखेको असाधारण परिदृश्यहरूबाट उनी प्रभावित भएकी थिइन्। तपाईंले आफ्नो स्तरमा लगभग समय पढ्न सक्नुहुन्छ, तपाईं मध्यरातको सूर्य र पृथ्वीको ऊर्जा महसुस गर्न सक्नुहुन्छ, उनी भन्छिन्, यो अत्यन्तै सुन्दर र जागृत पार्ने परिदृश्य थियो। जुन १२ मा आयोजित समारोहमा सहभागिता जनाउन जाँदै गरेका लेखक, कलाकार र ओस्लोवासीहरू। यसले उनको पहिलो कृतिमध्येको एउटाको नेतृत्व गर्यो। कृतिको नाम वात्नाजोकुल थियो। जसको अर्थ थियो एउटा फोन नम्बर जसलाई जो कोहीले आइसल्यान्डको हिमनदी पग्लिएको आवाज सुन्नका लागि डाइल गर्न सक्छ। नम्बर डायल गर्नुहोस् र तपाईं आइसल्यान्डको दक्षिणी तटमा रहेको जोकुलसारोन लगुनमा पानीमुनिको माइक्रोफोनमा जोडिनुहुनेछ। जहाँ टाढा रहेका नीलो रङका आइसबर्गहरू समुद्रतिर तैरिँदै गरेका हुनेछन्। त्यतिबेलादेखि प्याटरसनले भौगोलिक, खगोलीय, मानवतावादीलगायत विभिन्न कोणहरूबाट समयको गहिरो विश्लेषण गरेकी छन्। इतिहासमा पत्ता लागेका करिब सबै सूर्यग्रहण, अस्तित्वमा रहेयता ब्रह्माण्डको रङ, पृथ्वीमा पहिलो उम्रिएका रुखहरूबाट आएका सुगन्ध वा जीवनको प्रत्येक चरण प्रस्तुत गरिएको १ सय ७० वटा पुरातन जीवाश्महरूबाट कोरिएका हारलाई आफ्ना कलाकृतिमा उतारेकी छन्। उनका कलाकृतिमध्ये हालै एडिनबर्गको एक ग्यालरीमा भएको एक प्रदर्शनीले पनि समयका फरक पलहरूको प्रतिनिधित्व गरेको थियो। लामो अवधिको अन्वेषण गर्ने उनका सबै काममध्ये भविष्यको पुस्तकालय एक सम्झनालायक परियोजना हो। वास्तवमा यो जानीजानी बनाइएको थियो। र यस वर्ष यसको दीर्घायु सुनिश्चित भएको छ। ओस्लो सहरका नेताहरूले आफ्ना उत्तराधिकारीहरूलाई अर्को एक सय वर्षसम्म वन र पुस्तकालयको संरक्षण गर्ने एक प्रतिबद्धता पत्रमा औपचारिक रूपमा हस्ताक्षर गरिसकेका छन्। प्याटरसन र उनका सहयोगीहरूले यस परियोजनालाई यसरी डिजाइन गरेका छन् कि यसले विश्वका अन्यलाई पनि ठूलो पाठ सिकाउन सक्छ। कुनै पनि कुरालाई कसरी दिगो बनाउने र छोटो अवधिमै विचलित नहुने विषयमा यसले प्रेरित गरेको छ। भविष्यको पुस्तकालय परियोजना हालैका वर्षहरूमा मैले सामना गरेको धेरै कलात्मक परियोजनामध्ये एक हो। यसले दीर्घकालीन सोचलाई बढावा दिन खोज्छ। विगत केही वर्षयता द लङ भ्यु शीर्षकमा पुस्तक लेख्दैछु। संसारले समयको दृष्टिकोणलाई किन परिवर्तन गर्नु आवश्यक छ भन्ने विषयमा यो पुस्तक केन्द्रित छ। म भविष्यको पुस्तकालय परियोजनाको विशेष प्रशंसा गर्छु। किनकि यसले दीर्घकालीन सोचलाई थप प्रोत्साहित मात्र गर्दैन, यसका बारेमा जान्ने सबैलाई वंशजप्रतिको कर्तव्य र उनीहरूले भविष्यका पुस्ताहरूका लागि के छोड्दैछन् भनेर पनि प्रतिविम्बित गर्छ। भविष्यको पुस्तकालय अर्को प्रकारको विरासत पुस्तकालयसँग ठीक विपरीत हुन सक्छ। यसको मतलव भविष्यको पुस्तकालयलाई बलिदानको रूपमा हेरिनुपर्छ भन्ने पनि होइन। एक आलोचकले यसलाई मानिसलाई बहिष्कार गर्ने समय क्याप्सुलको संज्ञा दिएका छन्। केहीले भने पुस्तकालयको मूल उद्देश्य सबैलाई पुस्तकहरू उपलब्ध गराउनु हुनुपर्ने तर्क गरेका छन्। तर यस परियोजनाले वर्तमान समयमा संलग्न हुनेहरूलाई विभिन्न फाइदा दिलाएको छ। कहिलेकाहीँ म एउटा भावनामा बहन्छु कि भविष्यका मानिसका बारेमा हेरचाह गर्नु भनेको वर्तमानमा आनन्दहरू बिर्सनु हो। भविष्यको पुस्तकालयले पनि भोलिका लागि दिनु भनेको आजबाट लिनु आवश्यक छैन भन्ने देखाउँछ। भविष्यका मानिसका बारेमा हेरचाह गर्नु भनेको वर्तमानमा आनन्दहरू बिर्सनु हो। भविष्यको पुस्तकालयले पनि भोलिका लागि दिनु भनेको आजबाट लिनु आवश्यक छैन भन्ने देखाउँछ।तपाईं र मैले किताबहरू पढ्न सक्दैनौं भन्ने तथ्य साँचो हो। जसलाई बेवास्ता गर्न सकिँदैन। तर जो कोहीले पनि जंगल भ्रमणको मजा लिन सक्छन्। जब म त्यहाँ थिएँ, त्यहाँका बाटाहरू परिवार, पदयात्री र माउन्टेनबाइकवालाहरूले भरिएका थिए। सार्वजनिक रूपमा पहुँचयोग्य जमिनमा उनीहरूले मजा लिइरहेका थिए। पाण्डुलिपिहरू भण्डारण गरिएका त्यस साइलेन्ट रुममा समय बिताउन पनि सकिन्छ। सन् २०२२ को समारोहपछि, ओस्लो सहरका मेयर मारियान बोर्गेनले यसको उद्घाटन गरेर जनताको लागि खुला गर्नेछन्। मौन कक्षभित्र रहेका सिसाका लकरहरू। साइलेन्ट रुम खोज्नु भनेको अर्को संसारमा पुग्नु जस्तै हो। लिफ्ट चढेर पाँच तलामाथि पुगेपछि काठको गुफाजस्तो एउटा कोठामा पुगिनेछ। त्यहाँभित्र पस्न तपाईंले आफ्नो जुत्ता फुकाल्नु पर्नेछ। काठका पर्खालहरूमा ताल्चा लगाइएका सिसाका लकरहरूमध्ये प्रत्येकमा एक पाण्डुलिपि राखिएका छन्। यो रुखभित्र भएको जस्तो लाग्छ, प्याटरसन भन्छिन्, यो एकदमै जादुमय छ, किनकि यो धेरै सानो र घनिष्ट छ। काठैकाठले घेरिएको, पाण्डुलिपिका लकरहरूबाट उज्यालो चम्किरहेको छ। भविष्यको पुस्तकालयका लागि केटी प्याटरसनले एक्लै काम गर्न रोजेकी भए यसको भाग्य उनको आफ्नै रुचि र निरन्तर अस्तित्वमा निर्भर हुने थियो। तर अहिले त्यहाँ सयौं व्यक्तिहरू जोडिएका छन्। यो सजिलैसँग सय वर्ष र त्यसपछिका दिनहरूमा उनीबिना पनि चलिरहन सक्छ। प्याटरसनले समारोहकै क्रममा औंल्याएकी थिइन्, भविष्यको पुस्तकालय धेरै हातले बनाइएको हो। भविष्यको पुस्तकालयको बारेमा मैले प्रशंसा गरेको अन्तिम विषय भनेको यसको विकास र समयसँगै अनुकूलन गर्ने क्षमता हो। प्याटरसन र उनका सहकर्मीहरूले यो परियोजनालाई कसरी आकार दिने भन्ने बारेमा आगामी पुस्ताहरूलाई छनोट दिने हिसाबले डिजाइन गरेका छन्। कुन लेखकहरू छनोट गर्ने, प्रत्येक वर्ष समारोह कसरी सञ्चालन गर्ने, कसलाई आमन्त्रित गर्ने, र अन्ततः पुस्तकहरूको आवरणमा के राख्ने भन्नेमा उनीहरूले छान्न सक्नेछन्। पुस्तकमा प्रयोग गरिने कागज बनाउन लगाइएको बनलाई कसरी हुर्काउने भन्ने विषयमा पनि केही समय पछाडि निर्णय हुनेछ। भविष्यको पुस्तकालय परियोजना भविष्यमा विश्वासको मत हो, मिचेलले सन् २०१५ मा आफ्नो योगदानका साथ टिप्पणीहरूमा लेखेका थिए, हामीले सय वर्षको अवधिमा परियोजनालाई अगाडि बढाउन हाम्रा उत्तराधिकारीहरू, उनीहरूका उत्तराधिकारीहरू र तिनका पनि उत्तराधिकारीहरूलाई विश्वास गर्नुपर्छ।  बीबीसीबाट आंशिक अनुवादमा आधारित आलेख।"
हिप्पी ट्रेलरको हिस्ट्री,"नेपाली पर्यटनको इतिहास केलाउँदा नछुट्ने शब्द हो हिप्पी। सन् १९६० र १९७० को दशकको काठमाडौं भोग्नेहरूलाई यसबारे अझ व्यक्तिगत अनुभव होला। नेपाली पर्यटन, पठन संस्कृतिदेखि संगीतको विकासमा हिप्पी जोड्ने गरिएको छ। हिप्पीको नेपाल भ्रमण र उनीहरूसँगै आएका पश्चिमका राम्रा पुस्तक र संगीतले ती पक्ष जोडिएका हुन्। हिप्पीलाई गँजेडी र कम खर्च गर्ने फुक्काफाल घुमन्तेको रूपमा नकरात्मक चित्रित गर्ने अर्को पक्ष पनि छ। हिप्पी को हुन् ? हिप्पी ट्रेलर के हो ? यसको विकास क्रम कसरी भयो ? भन्ने बारेमा प्राज्ञिक रूपमा कुनै बलियो अनुसन्धान र प्रकाशन भएको थिएन। यो प्राज्ञिक खडेरी तोड्न बेलायतको मेन्चेस्टर युनिभर्सिटीले आफ्नै प्रेसबाट हिप्पीको इतिहासको पुस्तक तयार गरेको छ। द हिप्पी ट्रेलर ः अ हिस्ट्री पुस्तकका लेखक हुन्, सरिफ जेमी र ब्रायन आयरल्यान्ड। सरिफ आधुनिक युरोपका इतिहासकार हुन् भने ब्रायन आधुनिक अमेरिकाका इतिहासकार हुन्। दुवै विद्यावारिधि गरेका छन्। दुई इतिहासकारले बेलायतको नामी विश्वविद्यालयको तर्फबाट प्रकाशन गरेको पुस्तकलाई प्राज्ञिक कोणबाट विश्वास गर्न सकिन्छ। ८० हिप्पी ट्रेलरका सहभागीसँग गरिएको अनुसन्धान, हिप्पी ट्रेलर सम्बन्धित प्रकाशन भएका र बजारमा आएका चलचित्रदेखि उपन्यास हुँदै नियात्रा आदि सबै समेटेर पुस्तक तयार भएकाले धेरै खुराक छन्। बेलायत, जर्मनीदेखि अमेरिकाका ५६ पुरुष र २४ महिलासँग गरिएको खोजलाई थप प्रकाशित सामग्रीलाई समेटेर पुस्तक तयार भएको छ। विभिन्न पाँच अध्यायमा बाँडिएको पुस्तकमा लेखकहरूले अध्यायको सुरु र अन्त्यमा अनुभव राखेर पुस्तक रुचिकर बनाएको छ। नेपाली पर्यटनको इतिहास केलाउँदा नछुट्ने शब्द हो हिप्पी। नेपाली पर्यटन, पठन संस्कृतिदेखि संगीतको विकासमा हिप्पी जोड्ने गरिएको छ। लेखकद्वयले सन् १९६० र १९७० को दशकमा चम्किएर हाल इतिहास भएको हिप्पी ट्रेलरको इतिहासको प्रथम ग्रन्थमा सालैपिच्छेका सामग्री र भूगोलअनुसारको क्रमबद्ध सामग्री प्रस्तुत गरिएको छैन। विभिन्न विषयगत अध्यायमा ती कुराहरू समेटेका छन्। यस्तै ८० सहभागी समेटिएर गरिएको अनुसन्धानमा हरेकको बेग्लाबेग्लै अध्याय बनाइएको छैन। विषयगत क्षेत्रका अध्यायमा उनीहरूको अनुभवहरू समेटेका छन्। अध्याय एकमा लागूऔसध खासगरी गाँजा र ट्रेलरको कुरा छ। दुईमा ट्रेलरमा जन्मने यौन तथा प्रेमका कुराहरू छन्। अध्याय ३ मा हिप्पी पर्यटकको कुरा छ भने चारमा हिप्पी तीर्थयात्रीको कुरा छ। ५ मा हिप्पी बारेमा आएका सिनेमा, अनुभव डायरी, आत्मवृत्तान्तदेखि विभिन्न आख्यानको विवेचना छ। अमेरिका तथा युरोपबाट टर्की छिरेर, इरान, अफगानिस्तान, पाकिस्तान र भारत हुँदै नेपालको काठमाडौंसम्म ६ हप्तामा आउने हिप्पी ट्रेलरको बदनाम लागूऔषध र यौनको कारण गरिएको थियो। तर, अनुसन्धानात्मक यस पुस्तकमा यात्रुको २५ प्रतिशतले मात्रै लागूऔषध प्रयोग गरिएको देखाउँछ। यौनको मामिलामा पनि सबैले यौनकै लागि यात्रा नगरेको देखाउँछ। महिलाभन्दा पुरुष दोब्बर देखिएको अनुसन्धानले सबैले यौनकै लागि यात्रा नगरेको उल्लेख छ। हिप्पी ट्रेलरको यात्रा गर्नेहरूमा कोही पर्यटक त कोही तीर्थयात्रुको रूपमा समेत यात्रा गरेको उल्लेख छ। हिप्पी ट्रेलरमा सरिक हुनेहरूको कारण कसैले सस्तो यात्रा गर्न, कसैले युरोप अमेरिकाको बढ्दो उपभोक्तावाद तथा इसाई धर्मसंस्कृतिको एकांकीपनबाट मुक्ति हुन आएको देखाइएको छ। यस्तै, भियतनाम युद्धको सकसदेखि काउन्टर कल्चरको उद्भव पनि हिप्पी ट्रेलरमा आउनेहरूको अर्को कारण भएको पुस्तकमा छ। रोचक कुरा त हिप्पी ट्रेलरले सुरु भएको धेरैपछि नामै नाम पाएको चर्चा यसमा छ। अझ रोचक त हिप्पी नामको उत्पादन अमेरिकी भए पनि हिप्पी ट्रेलरको व्यावसायिक सञ्चालनको जस भने बेलायतीको भएको पुस्तकमा छ। सन् १९६० को दशकबाट सुरु भएको युरोप हुँदै दक्षिण एसिया आउने जमिनमार्ग अर्थात् हिप्पी ट्रेलरको कथासँग जोडिएको हिप्पी शब्दको पहिलो प्रयोग भने सन् १९६२ बाट सुरु भएको र सन् १९७५ मा बन्द भएको रामपार्ट्स म्यागजिनले गरेको थियो। ८० हिप्पी ट्रेलरका सहभागीसँग गरिएको अनुसन्धान, हिप्पी ट्रेलर सम्बन्धित प्रकाशन भएका र बजारमा आएका चलचित्रदेखि उपन्यास हुँदै नियात्रा आदि सबै समेटेर पुस्तक तयार पारिएको छ। सन फ्रान्सिस्कोको म्यागाजिनमा वारिन हिंकलले हिप्पी संस्कृति नयाँ सामाजिक चलनको रूपमा आएको आलेख लेखेका थिए। फिसरको हिप्पी ट्रेलरको व्यावसायिक प्रवेशपछि अन्य धेरै बस, भ्यान तथा मिनीबसले लन्डनबाट दिल्ली हुँदै काठमाडौंसम्मको स्थलगत यात्राको सेवा दिएको पाइन्छ। इन्डियामेन कोच सर्भिसमा सन् १९५७ अगस्टमा लन्डनबाट कलकत्तासम्मको भाडा ८५ पाउन्ड भाडा तिरेको पिटर मोसले लेखकसँग भनेका छन्। जुन अहिलेको सटही दरमा १३ हजार ६ सय नेपाली रुपैयाँ हुन आउँछ। हिप्पी ट्रेलरमा यात्रा गर्नेहरूले हर्मन हेस्सेको पुस्तक सिद्धार्थ, एलन गिन्सबर्गको भारत आएपछिको तारिफदेखि बिटल्सका गीतलाई प्रिय प्रेरणा बनाएका पुस्तकमा छ। सन् १९६८ फेबु्रअरीमा द बिटल्स् सदस्यहरू भारतको ऋषिकेशमा आएर महाऋषि महेश योगीसँग ध्यान सिकेकोले उनीहरू हिप्पी ट्रेलरमा थप लोकप्रिय भएका थिए। हिप्पीहरूले काठमाडांैलाई साम्बला र नेपाललाई सांग्रिलाको रूपमा मानेको पुस्तकमा आधा हिप्पीहरूको भारतसम्म आउने, लागूऔषध प्रियहरू अफगानिस्तानलाई प्रिय मान्ने लेखिएको छ। भारतको तटीय राज्य गोवा, आग्राको ताजमहल हिप्पीका मुख्य आकर्षण भनिएको छ। सन् १९६० र १९७० को दशकको विश्वमा व्यापक चर्चा भएको हिप्पी ट्रेलर बन्द हुने कारणमा युद्धदेखि हवाई यात्राको सहजता प्रमुख कारण भएको भनिएको छ। सोभियत संघको अफगानिस्तान कब्जा, इरानी क्रान्तिदेखि बंगलादेशको स्वतन्त्रता संग्राम हुँदै भारत पाकिस्तान तनावले ट्रेलर असुरक्षित हुँदै बन्दसम्म पुगेको उल्लेख छ। हवाई यात्रामा सस्ता टिकट मिल्न थालेपछि पनि उक्त ट्रेलरको आकर्षण घटेको लेखिएको छ। केही देखिने गल्तीहरू पुस्तकमा छन्। जस्तो, बुद्ध जन्मभूमि कपिलवस्तुलाई नेपालको नभएर उत्तरी भारतको गन्तव्य भनिएको छ। हाल नेपालको जेलमा रहेका चाल्र्स शोभराजको हत्या शृंखला हिप्पी ट्रेलरबाटै भएको थियो। उक्त प्रसंग पुस्तकमा छैन। अमेरिकी राष्ट्रपति रिचर्ड निक्सनले लागूऔषधविरुद्ध युद्ध घोषणा गरेपछि अमेरिकी सहयोग लिने नेपालले अमेरिकी आडमा गाँजा बन्ददेखि हिप्पीलाई नेपाल प्रवेश निषेश गरेको विषय पनि पुस्तकमा छैन। हिप्पी ट्रेलरका देशहरूमा हिप्पीहरूले पारेका सकारात्मक र नकारात्मक प्रभावको चर्चा कम छ। यद्यपि, बेलायती र अमेरिकी आँखाबाट लेखिएको हिप्पी ट्रेलरको इतिहासको एक गज्जब प्राज्ञिक पुस्तक भने हो।"
हिति खोज्दै जाँदा,"ललितपुर महानगर नजिक पहिला ठूलो पोखरी थियो नागगाः पोखरी पुखु। अहिले त्यहाँ व्यापार प्रवर्द्धन केन्द्र ठडिएको छ। काठमाडौंको केन्द्रबिन्दुमा एउटा प्रख्यात ठाउँ छ भोटाहिटी (ति)। त्यहाँ अहिले हिति छैन। जहाँ अहिले साझाको भवन रहेको छ। हिति र पोखरी उपत्यकाका गहना मात्र होइनन्, पानी सञ्चय र प्रवाह गर्ने थलो हुन्। वातावरणीय सन्तुलनका आधार हुन्। तर, ती संकटोन्मुख छन्। तिनको खोजीनीति हुन सकेको छैन। त्यसैलाई ध्यान दिएर सहरी विकासविद् पद्मसुन्दर जोशीले गहन अनुसन्धान गरेका छन्। त्यसको सँगालोस्वरूप पुस्तक तयार पारेका छन् हिति प्रणाली। त्यसमा राजधानीका पुराना हितिको इतिहासदेखि अवस्थासम्म केलाइएको छ। काठमाडौं उपत्यकामा खानेपानी मुख्य स्रोत नै ढुंगेधारा (हिति)हरू हुन्थे। तर पछिल्लो समय खानेपानीका पानी मुख्य स्रोत रहेका हितिहरू केही नासिए भने केही नासिने अवस्थामा छन्। बजारीकरणले खानेपानीको माग बढेको छ भने हितिहरू संरक्षण अभावले सुक्दैछन्। अव्यवस्थित र अनियन्त्रित सहरीकरणले हिति सम्पदा नासिँदै गएका छन्। यहाँका हितिहरू विश्व प्रसिद्ध पनि छन् तर पनि यी सम्पदाहरू संरक्षणको अभावले मासिँदै गएका छन्। हिति भनेको हामी केवल ढुंगेधारा भन्ने ठान्छौं तर त्यो होइन। हिति प्रणालीमा राजकुलो, पोखरी, भूमिगत जलभण्डार, नाभीमण्डल, हितिधुम, हितिगाँ, हितिमंगद र निकासी प्रणाली गरी ८ वटा भाग हुन्छ भने कतिपय हितिमा पोखरी बनाइएको हुन्छ। यसरी बनेका हिति उपत्यकाका गहना मात्र होइनन्, पानी सञ्चय र प्रवाह गर्ने थलो हुन्। वातावरणीय सन्तुलनका आधार हुन् तर ती संकटोन्मुख छन्। तिनको खोजीनीति भने हुन सकेको छैन। ऐतिहासिक मानिएका हितिहरूकै संरक्षण सरकारले गर्न सकेको छैन। जसबाट पानी बग्न छोडेका छन्। कतिपय हिति मासेर उक्त ठाउँमा संरचना बनिसकेका छन्। तत्कालीन समयका राजकुलोहरू अहिले सडकमा परिणत भएका छन्। ऐतिहासिक पृष्ठभूमिलाई हेर्दा काठमाडौंमा ५० वटा बस्ती छन्। जसलाई किराँतकालबाटै बस्ती बसालिएको थियो। जुन लिच्छविकाल हुँदै मल्लकालमा फैलिँदै गएको इतिहास छ। पूर्वजले पर्यावरणको ख्याल गरेको पाइन्छ। तत्कालीन समयमा बस्ती बसाउँदा उनीहरूले पर्यावरणको निकै ख्याल गर्ने गरेको पाइन्छ। मानव व्बस्ती, खेतीयोग्य जमिन, पानीको व्यवस्थापन गरी हिति प्रणालीको आविष्कार हुने गरेको पाइन्छ। लिच्छविकालबाटै काठमाडौंमा सहरीकरण भएको इतिहास छ। हिति भनेका के हुन् ? यसबाट के फाइदा छ ? भन्ने विषयमा धेरै नागरिक अनविज्ञ छन्। खासगरी यसमा सतहको मूलको पानीसँगै वर्षात्को पानी उपभोग हुने गर्छ। हितिको विषयमा पद्मसुन्दर जोशीले हिति प्रणालीको गहिरो अध्ययन गरेका छन्। उनका अनुसार सबैभन्दा पुरानो हिति मंगलबजारको मंगः हिति हो जुन ईस्वी संवत् ५७० मा बनाइएको थियो। १५ सय वर्षअगाडि मानदेवका नाति फारवीले बनाएका इतिहासमा उल्लेख छ। तत्कालीन समयमा उपत्यकामा पानी ल्याउने बूढानीलकण्ठ, बागेश्वरी र टीकाभैरव तीन वटा ठूला सिस्टम थिए। जसमा राजकुलोमार्फत पानी ल्याउने गरिन्थ्यो। थहिति, कोहिति र मरुहिति गरी तीन हिति छन्। यी तीनवटै हिति संरक्षणको अभावमा अलपत्र अवस्थामा छन्। कहीँ मुहान सुकेको छ भने कतै फोहोर पानीको दह छ। कहीँ कतै भने सानो पानी आइरहेको देख्न सकिन्छ। १० नगरपालिकामा ५६३ हिति काठमाडौंका १० वटा नगरपालिकामा ५ सय ६३ हिति रहेको लेखक जोशीको भनाइ छ। जसमा २ सय ३३ परम्परागत पोखरी रहेको तथ्यांक छ। काठमाडौ महानगरपालिकामा मात्र १ सय ७५ हिति छन्। भन्छन्, हिति भनेको हामी केवल ढुंगेधारा भन्ने ठान्छौं तर त्यो होइन। हिति प्रणालीमा राजकुलो, पोखरी, भूमिगत जलभण्डार, नाभीमण्डल, हितिधुम, हितिगाँ, हितिमंगद र निकासी प्रणाली गरी आठ वटा भाग हुन्छ भने कतिपय हितिमा पोखरी बनाइएको हुन्छ। उनी भन्छन्, हिति बनाउन सजिलो छैन, त्यसका लागि भगीरथ प्रयास चाहिन्छ। पुर्खाले निकै ठूलो प्रयास र योगदानले बनाएको हिति मासिनु दुःखद् कुरा हो। उनका अनुसार जुरौहरू पनि बेहाल अवस्थामा छन्। अहिले मिनरल वाटरले बजार पिटेको छ। जारको पानीका कारण हितिहरू संरक्षणको अभावमा छन्। काठमाडौं उपत्यकामा बन्दै गएका संरचना र बसाइँसराइले हितिलाई असर गरेको स्पष्ट देखिन्छ। बाह्य स्थानबाट बसाइँसराइ आउने जग्गाजमिन बिक्री वितरण गर्ने कामले पनि यसमा असर गरेको अनुमान विज्ञको छ। खेतीयोग्य जमिनमा ठूला घर बन्नु, राजकुलो भएका स्थानमा सडक बन्नु र खाली स्थानमा संरचना बन्नुको प्रभाव हितिहरूमा परेको देख्न सकिन्छ। पोखरीको काम वर्षात्मा बस्ती माथि वा वरिपरिको भेललाई रोक्ने र सो क्षेत्र सुरक्षित गर्नु पनि हो। जोशी भन्छन्, लगनखेलमा पोखरी नहुने हो भने लगनखेलको भेलले मंगल बजार जलमग्न हुन्छ। पोखरीको काम पानी रिचार्ज गर्नु मात्र होइन, पानी होल्ड गर्नु पनि हो। उनी थप्छन्, त्यसैले रणनीतिक पोखरी भन्छु म। उनी बस्तीबीचको पानी संकलन गर्ने ससाना पोखरीको पनि उत्तिकै महत्त्व भएको बताउँछन्। थहिति, कोहिति र मरुहिति गरी तीन हिति छन्। यी तीनवटै हिति संरक्षणको अभावमा अलपत्र अवस्थामा छन्। कहीँ मुहान सुकेको छ भने कतै फोहोर पानीको दह छ। कहीँ कतै भने सानो पानी आइरहेको देख्न सकिन्छ। हिति संरक्षणले सहरका गरिब मानिसलाई पनि राहत हुने अनुमान गर्न सकिन्छ। जोशी भन्छन्, यो गरिब नागरिकको पानीको आधार पनि बनेको छ। सहरिया गरिबलाई पानीको स्रोत के त ? ट्र्याक्टरको पानी किनेर जीविकोपार्जन गर्न गरिबलाई समस्या छ। जुन ठाउँमा हिति छ, त्यहाँ धेरै गरिब नागरिकले पानी उपयोग गरेका छन्। सबैभन्दा महत्त्वपूर्ण कुरा यसले जलवायु असरमा पनि महत्त्वपूर्ण भूमिका निर्वाह गर्छ। हितिहरूबाट उपलब्ध खानेपानीको स्रोतहरू हराउनु र मासिँदै जानु भविष्यमा मानव जातिलाई असर गर्नेमा कुनै शंका छैन। हिति संरक्षणमा पुर्खाको आफ्नै नियम थियो। पानीको स्रोतलाई पूजा गर्ने मुहान फोहोर गर्न नहुने, पानीको स्रोतलाई संरक्षणका लागि प्रकृतिको पूजा गर्ने लगायतका आफ्नै नियम थिए। हिति पुस्तान्तरण गर्न यिनको जगेर्ना गर्नु आवश्यक छ। जोशी भन्छन्, हितिको स्वामित्व कसले लिने भन्ने कुरामा प्रष्टता छैन। परम्परागत व्यवस्थापन प्रणाली पनि हराउँदै गयो। विकल्पमा हामीले यसको संरक्षण गर्ने विषयमा सोचेनौं। जसका लागि हितिलाई राष्ट्रिय सम्पदा भनेर घोषणा गर्ने हो भने कानुनी रूपमा संरक्षण गर्ने आधार बन्छ। केही समाधानका लागि भइरहेको पोखरीको संरक्षणसँगै खुला ठाउँमा पोखरी बनाउनु पर्छ। वातावरणीय, सामाजिक र आर्थिक हिसाबले पोखरी बनाउन उपयुक्त हुने उनको भनाइ छ। हिति पुनर्जीवन दिन ब्युँत्याएर प्राकृतिक रूपमै सबै हितिमा पानी ल्याउनु पर्नेमा उनको जोड छ। यसका लागि सरकारले ठोस योजना ल्याउन आवश्यक छ। हितिभित्रको पानीमा भ्यागुता, सर्पलगायत जलस्रोतसँगै जीवको बासस्थान पनि मासिँदै गएको एक अध्ययनले देखाएको उनी बताउँछन्। उपत्यकाको अस्तित्व जोगाउन र खानेपानीको समस्या समाधान गर्न पनि हितिको संरक्षण आवश्यक रहेको उनको भनाइ छ।ऐतिहासिक हितिलाई पुनर्जीवन दिन आवश्यक छ। यो हाम्रो मात्र होइन, विश्वकै जीवित सभ्यता र सम्पदा हो। यसको दायित्व स्थानीय सरकारको लिनुपर्ने सरोकारवालाको बुझाइ छ। उनीहरू यी हिति स्थानीय सरकारको सम्पत्ति भए पनि त्यसरी हेर्न र बुझ्न अनि स्वामित्व ग्रहण गर्न नसकेको बताउँछन्। पछिल्लो समय केही नगरपालिका र युवा जमात हिति बचाउमा लागि परेका। भन्छन्, हिति संरक्षण गर्नुपर्छ भन्ने जमात छ। स्थानीय सरकार र स्थानीयवासीको साथ रहेमा सबै ठाउँमा हितिको संरक्षण हुनेमा दुई मत छैन। विकासको नाममा सम्पदा मास्ने सोचलाई सबैले परिवर्तन गर्नुपर्ने जोशीको भनाइ छ। हिति प्रणालीको अध्ययन पुस्तक हिति प्रणाली पुस्तकका लेखक पद्मसुन्दर जोशीले हितिको विशेषमा विस्तृत अध्ययन गरेका छन्। आउँदो साता सार्वजनिक हुन लागेको उक्त पुस्तकमा हिति इतिहास, वर्तमान र भविष्यका विषयमा अध्ययन गरिएको छ। जसमा पुर्खाले हिति बनाउँदा गरिएको एतिहासिक एवं प्राविधिक पक्षदेखि सामाजिक पक्षका कुरा र भविष्यको बाटोबारे उल्लेख गरिएको छ। पुर्खाले बनाएका पुराताŒिवक हितिलाई मासिँदै जानु र जोगाउन सकिने आधार बताइएको छ। पुस्तकमा पुर्खाले बनाएको हितिको इतिहासको कुरा उल्लेख गरिएको छ। प्राविधिक रूपमा हिति कसरी बनाए वा भन्ने कुरालाई विस्तृत रूपमा बताउन खोजिएको छ। हितिको सामाजिक पक्षमा जोड दिइएको छ। त्यसको व्यवस्थापन पक्ष संस्कृति, रीतिरिवाज र चाडवर्षको महत्त्वसँग जोडिएको हितिका सन्दर्भ पनि समेटिएका छन्। परम्परासँग जोडिएको कुरा टीकाभैरव राजकुलोसँगै ललितपुरको हिति प्रणालीको विषयमा विस्तृत रूपमा प्रस्तुत गरिएको छ। कहाँबाट राजकुलो बग्थ्यो ? कहाँकहाँ पोखरीहरू थिए ? कुनकुन हितिहरू थिए ? साथै के कुराले विनाश भयो ? कहिले विनाश भयो ? यसको विनाशको कारण के हो ? भन्ने समेत उल्लेख छ। योसँगै पुस्तकमा ललितपुरमा पानीका लागि आन्दोलन किन, कहिले र कसरी भयो भन्ने कुरा उल्लेख छ। झन्डै डेढ दशकको अनुसन्धानपछि तयार पारिएको हितिबारेमा लिखित पुस्तकमा तीन पक्ष समेटिएका छन्, प्रविधिक, सामाजिक र सांस्कृतिक। पुस्तकमा पछिल्लो पुस्ताले हिति के हो र यो किन आवश्यक छ ? अध्ययन गर्न पाउनेछन् हिति जोगाउनु किन आवश्यक छ र यसले के के कुरामा फाइदा पुग्छ भन्ने पनि पुस्तकले स्पष्ट पार्नेमा लेखक विश्वस्त छन्।"
"सेतीको भँगालोमा ढुंगाड गाउँ, ८२ घर बाढीको जोखिममा","बैतडी : दुई तर्फबाट सेती नदी बग्छ। बीचको टापुमा छ ढुंगाड बस्ती। बैतडीको सिगास गाउँपालिका५ मा पर्ने ढुंगाडमा झुरुप्प घरहरू छन्। खेतीयोग्य जमिन सात सय रोपनीभन्दा बढी छ। उर्बरभूमि भएकैले यहाँ बस्ती बस्यो। हिउँदको महिना त यो स्थानले स्वर्गको उपमा नै पाउँछ। तर, वर्षात्मा भने स्थानीय निदाउनसमेत पाउँदैनन्। कुन बेला सेती उर्लेर आउने हो पत्तै हुँदैन। खेती त परको कुरा, ज्यानसमेत बचाउन हम्मेहम्मे पर्छ स्थानीयलाई। हिउँदमा त आनन्द हुन्छ। खेतीयोग्य जमिन छ। पुस्तौंदेखि बस्दै आएकाले हामी पनि बस्यौं। तर, बर्खामा धेरै समस्या छ, स्थानीय कर्णबहादुर खडायत भन्छन्। गत कात्तिक पहिलो साता वर्षापछि आएको बाढीले सेती नदी बस्तीमै पसेको थियो। सेती नदीले गाउँ नै घेरेपछि बीच भँगालोमा करिब सयभन्दा बढी नागरिक फसे। १ गते राति भँगालोमा फसेका उनीहरूको पानीको बहाव कम भएपछि ३ गते बिहान मात्रै उद्धार भएको थियो। जब बर्खा लाग्छ, अहिले पनि त्यही अवस्था होला कि भन्ने चिन्ताले सताउँछ, खडायत भन्छन्। पहिले नदी पसेको स्थानबाट अहिले पनि पानी बढे सहजै गाउँ पस्न सक्ने उनको भनाइ छ। वर्षा सुरु भइसक्यो। डरैडरमा बस्नु परेको छ। कुन बेला बस्तीमा सेती पस्ने हो ठेगान छैन, अर्की स्थानीय मन्दरा धामी भन्छिन्। सेतीले खेतीयोग्य जमिन र बस्तीलाई नै बगर बनाइदिएको छ। अहिले बगरमा बस्ती बसे जस्तो देखिने उनी बताउँछिन्। खेती गर्ने स्थान बगर बनेसँगै खाद्यान्न अभावसमेत हुने गरेको मन्दराको भनाइ छ। यो बस्तीमा सेती उर्लेर परेको नयाँ घटना होइन। विगत सात पटकसम्म बाढी परेको थियो। तर, गत कात्तिकमा आएको बाढीले यहाँ धेरै क्षति पुर्यायो। ढुंगाड तहसनहस बनायो। कात्तिकको वर्षाले बस्तीतर्फ पसेको सेती यस वर्षको वर्षात्मा झन् सहजै प्रवेश गर्ने देखिएको वडाध्यक्ष राजेन्द्र चन्दले बताए। गाउँतर्फ धेरै कटान भएको छ। थोरै वर्षा भएको अवस्थामा पनि सहजै सेती बस्तीमा प्रवेश गर्छ, वडाध्यक्ष चन्दले भने, नजिक अन्य गाउँ तथा घरहरूसमेत नरहेकाले स्थानीय त्रासमा छन्। वडा नं ५ मा अवस्थित ढुंगाडसँगै सोही वडाको लोडे, लामबगड, वडा नं ६ को लेकम र नाकरा र वडा नं ७ को बोरी बाढी प्रभावित क्षेत्र हुन्। लामबगडमा पनि स्थानीयका लालपुर्जा भएका खेतमाथि सेती नदी बगिरहेको छ। डोटीको सिमाना रहेको उक्त क्षेत्रमा खेतहरू पारि डोटीतर्फ छुटेका छन्। पश्चिम सेती परियोजनाका कारण ढुंगाडका जनताले विकास पाएनन्। पश्चिम सेती बनेपछि मुख्य जलाशय भएको क्षेत्र ढुंगाड हो। त्यहाँको बस्ती स्थानान्तरण हुने भएकाले पनि सरकारले त्यहाँ लगानी नगरेको हो। अहिलेसम्म सेती नदीमा आवश्यक परेको ठाउँमा पुलसमेत छैनन्, स्थानीय रणबहादुर चन्दले भने, पश्चिम सेती परियोजना बन्ने भनेकै कारण विकासका कामहरू भएनन्। ठाउँठाउँमा पुलहरू निर्माणको माग भए पनि बन्न सकेका छैनन्। अहिलेसम्म न पश्चिम सेती बन्ने सुरसार छ, न विकासका काम नै भए। पश्चिम सेती हुने ठाउँमा लगानी गरिने होइन भनेर विकास हुन नपाएको उनले गुनासो गरे। २०३९ सालदेखि फिल्डमा काम गरेको भए पनि पश्चिम सेती जलविद्युत् आयोजनाको चर्चा भने २०३६ सालदेखि नै भएको हो। त्यतिबेलाको पञ्चायती सरकारको पालामा फ्रान्सको सोग्रेह नामक कम्पनीले पश्चिम सेतीको अध्ययन गरेको हो। उसले बैतडीको ढुंगाडदेखि आठ किलोमिटर माथि बाँधरहित आयोजना निर्माण गरी ३७ मेगावाट विद्युत् उत्पादन गर्न सकिने सम्भावना देखाएको थियो। तर, सरकारले यसको म्याद थप गरेर अरू सम्भाव्यता अध्ययनको अनुमति दियो। सोग्रेहले त्यसपछि ढुंगाड क्षेत्रमा बाँध बनाएर ३६० मेगावाट विद्युत् उत्पादन गर्न सकिने प्रतिवेदन सरकारलाई बुझाएको थियो। तर, उसले आयोजनाको निर्माणको अनुमति भने पाएन। सोग्रेहले निर्माणको अनुमति नपाएपछि सेलाएको पश्चिम सेतीको अध्ययनको जिम्मा अस्ट्रेलियाको स्मेक (स्नोई माउन्टेन इन्जिनियरिङ कर्पोरेसन)ले पायो। उसले २०४६ सालको भदौदेखि पश्चिम सेतीमा काम सुरु गरेको पश्चिम सेती सरोकार समितिका अध्यक्ष रतन साउद बताउँछन्। स्मेकले २०४९ सालमा बुझाएको अध्ययन प्रतिवेदनमा १९५ मिटर अल्लो बाँध बनाएर ७५० मेगावाट क्षमताको आयोजना निर्माण गर्न सकिने देखाएको थियो। यसका लागि उसले ६७ किलोमिटर लामो हेडरेस सुरुङ बनाउनुपर्ने र उक्त बाँधले २५ किलोमिटर ताल बन्ने अनुमान गरिएको थियो। २५ किलोमिटरको तालका कारण बैतडीको ढुंगाड, डँडेलधुराको नवदुर्गा गाउँपालिकाको केही वडा, डोटीको आदर्श र तलारा गाउँपालिका, बझाङको केदारस्यु गाउँपालिकाका बस्तीका १२ हजार परिवार विस्थापित हुने भएका हुन्। दुई तर्फबाट सेती नदीले घेरेको बैतडीको सिगास गाउँपालिका५ मा पर्ने ढुंगाड बस्ती र नदीले कटान गरेको खेत। तस्बिर : कृष्ण विष्ट सेती नदी बझाङ जिल्लामा पर्ने साईपाल हिमालबाट उत्पत्ति भएर बैतडी, डँडेलधुरा र डोटी हुँदै अछाम जिल्लामा पुगेपछि कर्णालीमा मिसिन्छ। तर सेती नदीले सबैभन्दा बढी डुबान र कटान बैतडीको ढुंगाडमा गर्दै आएको छ। ढुंगाड, पश्चिम सेती बनेपछि विस्थापित हुनुपर्ने गाउँ हो। त्यसैले त्यहाँ सरकारले २०३६ सालदेखि नै पूर्वाधार निर्माणका कामहरूमा लगानी गरेको छैन। स्मेकले निर्माणस्वामित्व ग्रहणसञ्चालनहस्तान्तरण (बुट) मोडलमा पाँच वर्षभित्र आयोजना निर्माण गर्ने, उत्पादन हुने विद्युत् भारतलाई बेच्ने र उत्पादन सुरु भएको ३० वर्षपछि नेपाललाई हस्तान्तरण गर्ने गरी विद्युत् विकास केन्द्रसँग सन् १९९४ मा समझदारी गर्यो। तर, स्मेकले सन् २०१२ सम्म (करिब १८ वर्ष) सम्म पनि आयोजना कार्यान्वयन गर्न नसकेपछि ढुंगाडका जनतालाई स्थानान्तरण नगरिएको हो। सरकारले स्मेकसँगको सम्झौता रद्द गरेपछि पूर्वऊर्जामन्त्री गोकर्ण विष्टको पालामा २०६९ सालमा आयोजना निर्माण अनुमति चीनको थ्री गर्जेजको सहायक कम्पनी सिडब्ल्युई इन्भेस्टमेन्ट कर्पोरेसनलाई दिइएको थियो। करिब १ खर्ब ८० अर्ब रुपैयाँ लागतमा सन् २०१४ बाट आयोजना निर्माण सुरु गरी २०२१ सम्म पूरा गर्ने प्रारम्भिक सहमति भए पनि उसले पनि आयोजनाबाट हात झिक्यो। २०७५ सालको भदौमा चाइना थ्री गर्जेजले हात झिकेपछि पश्चिम सेतीका लागि बजेट विनियोजन पनि हुन छोडेको हो। सरकारले केही दिनअघि मात्रै पश्चिम सेती भारतलाई बनाउन दिने सहमति गरेको छ। भारतको नेसनल हाइड्रो पावर कर्पोरेसन (एनएचपीसी)ले पश्चिम सेती बनाउने सहमति भएको छ। तर ढुंगाडका जनतामा पटकपटक ठगिएकाले पश्चिम सेती बन्ला र आफूहरूको पुनस्र्थापना होला भन्ने आशा मरिसकेको छ। पश्चिम सेती बन्ला, त्यहाँका बासिन्दाहरू अन्त कतै स्थानान्तरण होलान्, सेतीको भँगालोबाट मुक्ति पाइएला भन्ने आशा मरिसकेको छ, ढुंगाडका स्थानीय विष्णु चन्दले भने, हरेक सरकारले हामीलाई भोट बैंक बनायो, हरेक चुनावमा आश्वासन पाइन्छन् तर उनीहरू फर्केर आउने भनेको अर्को चुनावमा मात्र हो। त्यसैले खै कसरी भर पर्नु र ? सरकारले सिगास गाउँपालिकालाई संकटग्रस्त घोषणा गरेको छ। संघीय सरकारले संकटग्रस्त घोषणा गरेको विषय घोषणामै सीमित रहेको गाउँपालिका अध्यक्ष हरिसिंह धामीले बताए। पालिकाको बजेटले गर्न सक्ने जति गरेकै हौं, तर त्यहाँका स्थानीयहरूको स्थानान्तरणका लागि पालिकाको बजेटले पुग्दैन, अध्यक्ष धामीले भने, संघीय सरकारसमक्ष लगत संकलन गरेर बुझाइसकेका छौं, त्यसपछि संघीय सरकारले कुनै पहल गरको छैन। पश्चिम सेती परियोजना बन्ने भनिएका कारण पुनस्र्थापना तथा तत्कालै तटबन्धन बनाउने योजना नआएको पनि गाउँपालिका अध्यक्ष धामीले बताए। सेती नदीका कारण वडा नं ५, ६ र ७ बढी प्रभावित क्षेत्र हुन्। सिगास गाउँपालिकाले क्षतिको विवरण पनि संकलन गरेर प्रदेश सरकार तथा संघीय सरकारलाई बुझाएको छ। गाउँपालिका अध्यक्ष धामीका अनुसार ३ सय ३२ परिवारको क्षतिग्रस्त भएको विवरण सरकारलाई पठाई सकिएको छ। ढुंगाडमा मात्रै चार सय रोपनी र एक सय घरपरिवार पूर्ण रूपमा प्रभावित बनेका हुन्। तर, ढुंगाडका लागि कुनै उपयुक्त पहल भने भएको छैन। पश्चिम सेती बन्ने वा नबन्ने कुराका टुंगो नलागे पनि त्यहाँ न बस्ती स्थानान्तरण भयो, न तटबन्ध नै बन्यो। उपयुक्त स्थानमा बस्ती स्थानान्तरण गर्नुपर्ने वा सेती नदीमा पक्की तटबन्धन लगाउनुपर्ने स्थानीयले माग गर्दै आएका छन्। सिगास५ ढुंगाडमा बाढी पछि गाउँपालिका अध्यक्ष हरिसिंह धामी, सुदूरपश्चिम प्रदेशका मुख्यमन्त्री त्रिलोचन भट्ट, प्रधानमन्त्री शेरबहादुर देउवाले समेत अनुगमन गरेका थिए। अनुगमनका क्रममा बस्ती व्यवस्थापन, तटबन्धन निर्माणका लागि आश्वासन दिएकाहरूले अहिले कुनै चासो नदिएका त्यहाँका स्थानीयको गुनासो छ। प्रधानमन्त्री देउवा स्वयंले ढुंगाडको बस्ती स्थानान्तरणको आश्वासन दिएको कांग्रेस नेता रामबहादुर धामीले जानकारी दिए। त्यतिबेला प्रधानमन्त्री देउवाले छिट्टै ढुंगाडलाई जस्ताको त्यस्तै बनाउने बताए पनि अहिलेसम्म यसका लागि कुनै योजना नदिएको उनको गुनासो छ। ढुंगाडलाई पूर्ण रूपमा सुरक्षित राख्न तटबन्धनका लागि बजेट विनियोजन गर्छौं र फेरि खेती गर्न लायक ढुंगाड बनाउछौं, तत्कालीन समयमा प्रधानमन्त्री देउवाले भनेका कुरा स्मरण गर्दै धामीले भने, तर कुनै बजेट विनियोजन भएन। प्रदेश सरकारका मुख्यमन्त्री तथा गृहमन्त्रीले समेत छिट्टै बस्तीलाई सुरक्षित राख्ने गरी तटबन्धन लगाउने भनेका थिए। तर पनि यसको कुनै सुनुवाइ नभएको अर्का स्थानीय एवं शिक्षक धानबहादुर धामीले बताए। बस्ती स्थानान्तरणका लागि स्थानीयले पनि पटकपटक आग्रह गर्दा सुनुवाइ नभएको पाइएको छ। पश्चिम सेती परियोजनाको नाममा र पीडितको नाममा पटकपटक लगत संकलन गरिएको भए पनि कुनै सुनुवाइ नभएको त्यहाँका स्थानीय बताउँछन्। सुदूरपश्चिम प्रदेशको विपद् व्यवस्थापन परिषद्ले पारित गरेको मनसुन पूर्वतयारी तथा प्रतिकार्य कार्ययोजना २०७९ अनुसार यस वर्ष बैतडीमा १० हजारभन्दा बढी मानिस प्रभावित हुने अनुमान गरिएको छ। नेपाल मनसुन फोरमले यस वर्ष बैतडीमा ३५ देखि ५५ प्रतिशत वर्षा हुने सम्भावना रहेको जनाएको छ। ढुंगाडका स्थानीयका अनुसार यो बस्तीको अहिले १७औं पुस्ता हो। राम्रो उर्वर भूमि मानिँदै आएको ढुंगाडमा ७ सय रोपनी अहिले बगरमा परिणत भएको छ। ८२ परिवार प्रभावित छन्। अहिलेसम्म ढुंगाड सात पटकसम्म बाढीले प्रभावित बनेको छ। २०२७, २०४०, २०५७, २०६०, २०६४, २०७० र २०७८ मा गरी सात पटकसम्म ढुंगाडमा बाढीले असर पुर्याएको हो। विगतमा सात पटकसम्म बाढी आएर खेतहरू यसरी नै बगरमा परिणत भइसकेका छन्, सामाजिक अगुवा एवं स्थानीय कर्णबहादुर चन्दले भने, मानवीय क्षति नभए पनि वर्षौंसम्म खेतहरू खेती गर्न पाएका थिएनौं। गत वर्ष सबैभन्दा बढी क्षति पुग्यो। सेती नदीमा आएको बाढीले क्षति पुर्याएको ढुंगाड बस्तीको घर। बेलाबेलामा आउने बाढीकै कारण त्यहाँका स्थानीय बसाइँसराइ गर्नसमेत बाध्य छन्। ढुंगाडबाट बाढीकै कारण ४० परिवार तराई झरिसकेका चन्द बताउँछन्। आर्थिक रूपमा सम्पन्न भएका परिवार पलायन हुन्छन्। गरिब कहाँ जाने ? यो क्षेत्रबाहेक कतै जमिन छैन, उनले भने। १७ पुस्तादेखि बस्दै आएको ढुंगाडले बेलाबेला समस्या खेप्दै आएको अर्का स्थानीय इन्द्रबहादुर चन्दले जानकारी दिए। बेलाबेला आउने बाढीबाट खेत बगर बन्थ्यो, अन्य कुनै ठाउँमा जमिन नभए पनि फेरि व्यवस्थापन गरेर खेती गर्न लायक बनाउथ्यौं, उनले भने। डोटीको आदर्श गाउँपालिकासँग जोडिएको पालिका रहेकाले पनि त्यहाँका स्थानीयले समस्या खेप्दै आएका छन्। ओहोरदोहोर गर्न पक्की पुल नहुँदा काठेपुलको भरमा उनीहरूले ओहोरदोहोर गर्ने गरेका छन्। असार २ गते मात्रै काठेपुलबाट खसेर १७ वर्षीया डल्लु अधिकारीको मृत्यु भएको थियो। पुल नहँुदा बेलाबेलामा समस्या हुँदै आएको छ। कैयौंले ज्यान गुमाइसके, यहाँको समस्या कहिल्यै समाधान हुने भएन, स्थानीय द्रोपती धामीले भनिन्।"
रेडक्रसमा सरकारी बलजफ्ती अदालतले रोक्यो,"काठमाडौं : डानेत्रप्रसाद तिम्सिना नेतृत्वको केन्द्रीय समितिलाई नै नेपाल रेडक्रस सोसाइटीमा काम गर्न दिन सर्वोच्च अदालतले सरकारको नाममा पुनः आदेश दिएको छ। न्यायाधीश नहकुल सुवेदीको एकल इजलासले अदालतको अपहेलनासहितको उत्प्रेषण मुद्दामा अन्तरिम आदेश दिएको हो। सरकारले २०७९ जेठ ३१ मा दोस्रो पटक प्रासुदर्शनप्रसाद नेपालको अध्यक्षतामा ३१ सदस्यीय नयाँ तदर्थ समिति गठन गरेको थियो। यो समितिको विरुद्ध अदालतको अपहेलनासहितको मुद्दा लिएर डा तिम्सिना नेतृत्वको समिति सर्वोच्च गएको थियो। असार १६ गते सर्वोच्चले सरकारको नाममा कारण देखाऊसहित अल्पकालीन अन्तरिम आदेश जारी गरेको हो। सरकारविरुद्ध सर्वोच्चले यो तेस्रो पटक अन्तरिम आदेश दिएको हो। यसअघि २०७८ पुस २३ मा डा तिम्सिनाकै नेतृत्वको कार्यसमितिलाई काम गर्नूगराउनू भनी आदेश दिएको थियो। ती आदेशलाई अपहेलना गर्दै सरकारले पुनः प्रानेपालकै नेतृत्वमा नयाँ तदर्थ समिति बनायो। पहिलो पटक मन्त्रिपरिषद् निर्णय गर्दै सरकारले पुस १४ मा तिम्सिना नेतृत्वको समितिलाई भंग गरेर प्रा नेपालको नेतृत्वमा तदर्थ समिति बनाएको थियो। नयाँ भन्दै पुरानै व्यक्तिलाई राखेर सरकारले बनाएको पछिल्लो प्रा नेपाल नेतृत्वको समितिविरुद्ध सर्वोच्चबाट पुनः आदेश आएको छ। तत्कालीन सरकारले रेडक्रस अध्यक्ष सञ्जीव थापा नेतृत्वको कार्यसमिति भ्रष्टाचारमा फसेका कारण २०७७ साउन १२ गते डा तिम्सिनाको नेतृत्वमा विशेष जिम्मेवारी दिएर रेडक्रस केन्द्रीय कार्यसमिति गठन गरेको थियो। यो समितिलाई पटकपटक वर्तमान सरकारले हस्तक्षेप गरिरह्यो। विधान महाधिवेशन गर्न खोज्दा हस्तक्षेप गरेर गर्नसमेत दिएन। सरकारको हस्तक्षेपविरुद्ध पनि डा तिम्सिना नेतृत्वको समिति सर्वोच्च गएको थियो। २०७८ असोज २० मा गैरकानुनी हस्तक्षेप नगर्नूनगराउनू भनी सर्वोच्चले सरकारको नाममा आदेश जारी गरेको थियो। प्रानेपालको समितिविरुद्ध अन्तिरम आदेश आइसक्दा पनि यो समितिका पदाधिकारी कार्यालयमा गएर काम गरिरहेको रेडक्रस स्रोतले बताएको छ। सरकारले नै हस्तक्षेप गरेर अघिल्लो अन्तरिम आदेशपछि डा तिम्सिना नेतृत्वको समितिलाई काम गर्न दिएको थिएन। रेडक्रसमा भएका भ्रष्टाचार, अनियमितताको विषयलाई लिएर पटकपटक छानबिन समिति बनेका छन्। तर, ती छानबिन समितिले दिएका प्रतिवेदनका आधारमा भ्रष्टाचारमा संलग्न भएको भनेर तत्कालीन सञ्जीव थापाको नेतृत्व कार्यसमिति विघटन गर्ने बाहेक कसैलाई कारबाही भएको छैन। थापा नेतृत्वको समितिले २०७२ सालको भूकम्पमा आएको रकमसमेत अनियमितता गरेका थिए। भूकम्प पुनर्निर्माणमा आएको आठ अर्ब सहयोग रकममा भ्रष्टाचार भएको डा होमनाथ चालिसेको संयोजकत्वको छानबिन समितिले औंल्याएको थियो। राष्ट्रिय योजना आयोगका तत्कालीन सदस्य मीनबहादुर शाही संयोजकत्वको छानबिन समितिले दातृ निकायबाट अर्बौं रकम सरकारको स्वीकृतिबिना नै ल्याएर दुरुपयोग गरेको पत्ता लगाएको थियो। समितिको प्रतिवेदनअनुसार थापा नेतृत्वको समितिले वैदेशिक सहयोग १५ अर्ब ९५ करोड ६ लाख रुपैयाँ प्राप्त गरेको थियो। जसमा १५ अर्ब ६१ करोड १८ लाख रुपैयाँ खर्च देखिएको छ। तर, रेडक्रसले गैरसरकारी संस्थाका रूपमा परिषद्बाट ७ करोड १५ लाख रकमको मात्रै स्वीकृति लिएको देखिएको छ। रेडक्रसले गोदामघरका लागि भक्तपुरमा जग्गा किन्दा सार्वजनिक खरिद प्रक्रिया पूरा नगरेकोे प्रतिवेदनमा उल्लेख छ। उक्त जग्गा खरिद गर्न आह्वान गरिएको बोलपत्रलाई नियमसंगत मूल्यांकन नभई अन्तिम रूप दिएको देखिएको छ। वास्तविक जग्गाधनीलाई सोझै भुक्तानी नगरी राजेश देशेमरू भन्ने व्यक्तिसँग जग्गा खरिदबापत तिरेको रकम ६ करोड ३२ लाख ८१ हजार २ सय ५० रुपैयाँ देखिन आएकोले सो जग्गा खरिदमा बदनियत छैन भन्ने अवस्था रहेन, प्रतिवेदनमा लेखिएको छ। यसमा एक करोड बढी अनियमितता भएको देखिन्छ। त्यस्तै, चिनियाँ रेडक्रस सोसाइटीको ११ करोडको सहयोगमा चाँगुनारायणमा गोदाम निर्माणमा पनि अनियमितता भएको छ। तत्कालीन अध्यक्ष सञ्जीव थापाको गृहनगर उदयपुरको कटारीमा गोदाम घर निर्माण गर्दा पनि बदमासी भएको थियो। ठेकेदार थापाकै आफन्त थिए। यो गोदाम घर निर्माण गर्दा ७८ लाखमा टेन्डर भएको थियो। तर, ठेकेदार कम्पनीलाई १ करोड ७० लाख भुक्तानी भएको देखिएको छ। रेडक्रसको स्वामित्वको रहेको इटहरीको जग्गा बिक्री वितरणसमेत गर्ने काम थापाको पालामा भएको थियो। तिम्सिनाको कार्यकालमा एउटा छानबिन समिति बनेको थियो। उपकोषाध्यक्ष होम पाठकको संयोजकत्वमा बनेको छानबिन समितिले रक्तसञ्चार भवन निर्माण, केन्द्रीय गोदाम घरका निर्माणलगायतमा धेरै क्षेत्रमा ठूलो भ्रष्टाचार भएको प्रतिवेदन दिएको छ। २०७१ मा समाज कल्याण परिषद्का तत्कालीन सहायक निर्देशक उमा पौडेल, २०७५ मा तत्कालीन बोर्ड सदस्य लक्ष्मीकुमार पौडेल, २०७६ मा धनञ्जय पौडेल र २०७७ मा निशा बानियाँको संयोजकत्वमा रेडक्रसमा भएका भ्रष्टाचार र अनियमितताको विषय छानबिन भएको थियो। सबै छानबिनले रेडक्रसमा व्यापक भ्रष्टाचार, अनियमितता भएको प्रतिवेदन दिएका थिए। रेडक्रसको अन्तर्राष्ट्रिय महासंघले समेत अनियमितता भएको भन्दै दोषीलाई कारबाही गर्न सिफारिस गरेको थियो। यति ठूलाठूला भ्रष्टाचार अनियमिततामा पनि सरकारले कसैलाई कारबाही गरेको छैन। ३५ वर्षसम्म रेडक्रसमा एउटै व्यक्ति पदाधिकारी भएका थिए। देवरत्न धाख्वा २०४२ माघ २७ देखि लगातार २०७७ साउन १२ सम्म महामन्त्री भए। तत्कालीन अध्यक्ष थापा २०६४ वैशाख १५ गतेदेखि निरन्तर विघटन नहुनन्जेल उही पदमा छन्। प्रिन्सेस शाह २०२० भदौ १९ देखि २०३९ जेठ ८ सम्म १९ वर्ष अध्यक्ष थिइन्। प्रिन्सेस पूर्वराजा महेन्द्रका भाइ हिमालय शमशेरकी श्रीमती हुन्। त्यस्तै २०३९ चैत २० गतेदेखि ०४७ मंसिर १६ गतेसम्म ८ वर्ष हेलेन शाह अध्यक्ष थिइन्।"
"'वामदेव गौतमको पद यथावत छ, युवराज सफलले राजीनामा दिएपछि स्वीकृत गर्यौं'","काठमाडौं : नेकपा एकता राष्ट्रिय अभियानका संयोजक वामदेव गौतमको पद यथावत रहेको प्रचार विभाग प्रमुख एवं सचिवालय सदस्य निमकान्त पाण्डेले बताएका छन्। सञ्चारमाध्यममा वामदेव गौतमलाई निष्काशन गरेको समाचारमा सत्यता नरहेको उनको भनाइ छ। उनले सचिवालय सदस्य युवराज सफलले असार १६ गते राजीनामा दिएको र शुक्रबार गौतमकै अध्यक्षतामा बसेको बैठकले राजीनामा स्वीकृत गरेको बताए। 'नेकपा एकता राष्ट्रिय अभियानका ९ जना सचिवालय सदस्यहरुमध्ये १ जना सदस्य युवराज सफलले असार १६ गते सचिवालय सदस्यबाट राजीनामा गर्नुभएको र उहाँको राजीनामा सम्बन्धमा असार १७ गते संयोजक कमरेड वामदेव गौतमको अध्यक्षतामा बसेको सचिवालय बैठकमा छलफल भई राजीनामा स्वीकृत गर्ने निर्णय गरिएको हो,' पाण्डेले विज्ञप्ति जारी गर्दै भनेका छन्। यसअघि सो अभियानमा आबद्ध पार्टीहरुले संयोजक गौतमलाई पाँच बुँदे असहमित जनाउँदै संयोजकबाट निष्काशन गरेको र नयाँ संयोजकमा युवराज सफललाई जिम्मेवारी तोकेको दाबी गरिएको थियो।"
"नेपालीहरुको राजधानीमा घर हुनैपर्ने, भाडामा बस्छु भन्न लाज लाग्ने रहेछ : ओली","काठमाडौं : नेकपा एमाले अध्यक्ष केपी शर्मा ओलीले प्रधानमन्त्री शेरबहादुर देउवाले मिठो बोलीमार्फत् किसानलाई मल उपलब्ध गराउने बताए पनि त्यो पूरा नगरेको आरोप लगाएका छन्। शनिबार पार्टी कार्यालयमा आयोजित कार्यक्रममा बोल्दै उनले सरकारले अलम्याउने काममात्र गरेको बताए। 'प्रधानमन्त्रीले अस्ती संसदमा मलको आपूर्ति तत्काल गरिनेछ। किसानले मल पाउँछ भनेर मिठो वाणी बोल्नुभयो। तर मलको प्रबन्धन गरिएन। अलमल्याउने काममात्र भयो,' उनले भने। सरकारको छक्याउने नीतिले कृषि क्षेत्रको विकास हुन नसकेको उनले बताए। कृषि क्षेत्रमा उत्पादन बढाउनुपर्ने र त्यसका लागि ठूलो लगानी चाहिने उनको भनाइ थियो। 'ठूलो लगानी नगरिकन कृषि क्षेत्रमा व्यवसायीकरण गर्न सकिँदैन। हामी त्यतातिर पनि जानुपर्छ,' उनले भने। त्यसैले कृषिमा आधुनिकीकरण जरुरी रहेको र त्यसका लागि पकेट क्षेत्र घोषणा हुनुपर्ने उनले बताए। नेपालमा मानिसहरु घर घडेरी र जमिनको पछि लागेको बताए। नेपालीहरुलाई काठमाडौंमा घर छैनभन्दा लाज लाग्ने अवस्था आएको उनको भनाइ थियो। 'अमेरिकामा घडेरीको चिन्ता कसेलाई छैन। हङकङमा पनि चिन्ता छैन। उनीहरुले यी कुराको विचारै गर्दैन। किन चाहियो घडेरी भन्छ। त्यहाँ त धनाढ्य मान्छेको मात्र घर हुन्छ,' उनले थपे, 'तर नेपालमा घर छैनभन्दा लाज हुन्छ। डेरामा बसिया छ भन्न लाज हुन्छ।' उनले सबैको राजधानीमा घर हुनुपर्छ भन्ने मानसिकता त्याग्नुपर्ने औंल्याए। 'अमेरिकामा राजधानीमै घर हुन्छ सबैको? बेइजिङमा घर हुन्छ सबैको? दिल्लीमा घर हुन्छ सबैको? कहीँ पनि हुँदैन त्यस्तो। तर यहाँ राजधानीमा घर छैन भन्नलाई अफ्ठ्यारो हुन्छ,' उनले भने। उनले नेपालीहरुको जमिनलाई निजी सम्पत्तिको रुपमा मान्दा कृषि क्षेत्रमा उत्पादन बढ्न नसकेको र त्यो टुक्रा टुक्रामा परिणत भएको स्पष्ट पारे।"
प्रस्तावित निजगढ विमानस्थलमा सत्ता गठबन्धनका शीर्ष नेता (तस्बिर),"काठमाडौं : सत्तारुढ गठबन्धनका शीर्ष नेता प्रस्तावित अन्तर्राष्ट्रिय विमानस्थल निर्माणस्थलको निरीक्षण गरेका छन्। शनिबार प्रधानमन्त्री शेरबहादुर देउवासहित नेकपा माओवादी केन्द्रका अध्यक्ष प्रचण्ड, नेकपा एकीकृत समाजवादीका अध्यक्ष माधव नेपाल, अर्थमन्त्री जनार्दन शर्मा, जनता समाजवादी पार्टीका अध्यक्ष उपेन्द्र यादवलगायतका नेता स्थलगत निरीक्षण गरेका हुन् । सरकारी टोली विमानस्थल निर्माणस्थलको स्थलगत निरीक्षण र हालसम्मको प्रगतिबारे जानकारी लिएर काठमाडौं फर्किनेछ। सर्वोच्च अदालतले न्यून वातावरणीय क्षति हुने गरी र वातावरणीय प्रभाव मूल्यांकन (ईआईए) गराएर मात्र विमानस्थल बनाउन विकल्प दिएपछि गठबन्धनका नेताहरु निजगढ गएका हुन्। पाँच न्यायाधीशले बुधबार फैसलाको पूर्ण पाठ सार्वजनिक गर्दै विमानस्थल निर्माणको सन्दर्भमा विश्लेषण र निष्कर्षका साथ छुट्टाछुट्टै राय व्यक्त गरेका थिए। सर्वोच्चको बृहत पूर्ण इजलासको बहुचर्चित फैसलामा तीन न्यायाधीश र दुई न्यायाधीशको राय फरक छ। न्यायाधीशले विमानस्थल निर्माणको लागि उपयुक्त स्थान निर्धारण भएपछि सो क्षेत्रमा वातावरणीय प्रभाव मूल्याङ्कन गर्दा वातावरणमा पर्ने प्रतिकूल प्रभावलाई न्यूनीकरण गर्ने प्रर्याप्त व्यवस्था गर्नू र प्रभावित हुने देखिएका आस्रित वन्यजन्तुको वासस्थान, विचरण तथा अन्य गतिविधिलाई असर नपुग्ने गरी उपयुक्त पूर्वाधारको निर्माण र विकास गरी वन्यजन्तु संरक्षणको उचित व्यवस्था गर्नुपर्ने राय दिएका छन्।"
गिरिजाप्रसाद कोइरालाको नाममा विश्वविद्यालय स्थापना गर्नुपर्छ : उद्योगमन्त्री बडू,"काठमाडौं : उद्योग, वाणिज्य तथा आपूर्तिमन्त्री दीलेन्द्रप्रसाद बडूले गिरिजाप्रसाद कोइरालाका नाममा विश्वविद्यालय स्थापना गर्नुपर्ने बताएका छन्। जिपी कोइराला मेमोरियल कलेजले स्वर्गीय नेता गिरिजाप्रसाद कोइरालाको ९९औँ जन्मजयन्तीका अवसरमा आयोजना गरेको गिरिजाप्रसाद कोइराला शान्ति कोष स्थापना कार्यक्रममा उनले आदर्शका प्रतिक गिरिजाबाबुको नाममा विश्वविद्यालय स्थापना गर्नुपर्ने बताएका हुन्। विभिन्न नेताहरुको नाममा विश्वविद्यालय स्थापना भएका छन्, शान्ति प्रक्रियाका नायक गिरिजाबाबुको नाममा पनि जिपी कोइराला विश्वविद्यालय स्थापना हुनुपर्छ, मन्त्री बडूले भने, जिपी कोइराला विश्वविद्यालय निर्माणका लागि सरकार सहयोग गर्न तयार छ। सोही अवसरमा गिरिजाप्रसाद कोइराला शान्ति कोष स्थापना गरी सोही कोषबाट गिरिजाप्रसाद कोइराला शान्ति पुरस्कार वितरण गरिने जानकारी दिइएको थियो। कार्यक्रममा कलेजमा अध्ययनरत विद्यार्थीलाई विभिन्न विधाका पुरस्कारसमेत प्रदान गरिएको थियो।"
माधव नेपाल र भारतीय राजदूत श्रीवास्तवबीच शिष्टाचार भेट,"काठमाडौं : नेकपा एकीकृत समाजवादीका अध्यक्ष माधव कुमार नेपाल र नेपालका लागि भारतीय राजदूत नविन श्रीवास्तवबीच शिष्टाचार भेटवार्ता भएको छ। काठमाडौंको कोटेश्वरस्थित निवासमा उनीहरुबीच नेपालभारत सम्बन्धनका विविध पक्षमा छलफल भएको नेता नेपालले जानकारी दिएका छन्। उनले सामाजिक सञ्जालमार्फत् राजदूत श्रीवास्तवलाई सफल कार्यकालको शुभकामना दिएको बताए। 'नवनियुक्त भारतीय राजदूत महामहिम नवीन श्रीवास्तव आज बेलुकी शिष्टाचार भेटका निम्ति निजी निवास कोटेश्वरमा आउनुभयो। उहाँलाई नेपालमा स्वागत गर्दै उहाँको सफल कार्यकालका लागि शुभकामना व्यक्त गरियो। भेटमा नेपाल भारतसम्बन्ध र अहिले हाम्रो समाजमा भोगिरहेका समस्याका विविध विषयमा कुराकानी भयो,' उनले फेसबुकमा लेखेका छन्। राजदूत श्रीवास्तवले शुक्रबारमात्रै परराष्ट्रमन्त्री डा नारायण खड्कासँग शिष्टाचार भेटवार्ता गरेका थिए। त्यसअघि प्रधानमन्त्री शेरबहादुर देउवासँग पनि शिष्टाचार भेटवार्ता गरेका थिए।"
बुटवल पुगेर गृहमन्त्रीले भने अन्तर्राष्ट्रिय सैन्य गतिविधिमा सहभागी हुँदैनौं,"बुटवल : गृहमन्त्री बालकृष्ण खाँणले पाँच दलीय गठबन्धन कुनै दल र नेताविरुद्ध नभई संविधानको कार्यान्वयन, लोकतान्त्रिक गणतन्त्रलाई संस्थागत गर्न र वैदेशिक सम्बन्ध सन्तुलनका लागि भएको बताएका छन्। उनले वर्तमान सरकारले निर्वाचनमा भाग नलिएका दललाई समेत लोकतान्त्रिक धारमा ल्याउन सरकारले प्रयत्न गरिरहेको जानकारी दिए। नेपाली कांग्रेस रुपन्देही क्षेत्रं २ ले आज बुटवलमा आयोजना गरेको स्थानीय तहका नवनिर्वाचित जनप्रतिनिधिको सम्मानमा गृहमन्त्री खाणले नेपाल कुनै पनि अन्तर्राष्ट्रिय सैन्य गतिविधिमा सहभागी नहुने पनि प्रष्ट पारे। सिद्धार्थ राजमार्गको बुटवल पाल्पा सडकमा पर्ने सिद्धबाबा क्षेत्रको सडक दुरावस्थाका कारण हजारौँ यात्रुले सास्ती भोग्नुपरेको र सयौँले ज्यानसमेत गुमाएकाले त्यसलाई सुरक्षित बनाउन सुरुङमार्ग निर्माण आगामी आर्थिक वर्षदेखि अगाडि बढाइने र पूर्वपश्चिम राजमार्गको दाउन्नेमा पनि सुरुङमार्ग निर्माणको काम सुरु हुने उनले जानकारी दिए। स्थानीय तहको निर्वाचनले कांग्रेसलाई सबैभन्दा ठूलो पार्टी बनाएको र आगामी प्रतिनिधिसभा तथा प्रदेशसभाको निर्वाचनमा पनि पार्टीलाई ठूलो र बलियो बनाउने गरी काम गर्न नेता कार्यकर्तालाई मन्त्री खाँडले आग्रह गरे। नेपाली कांग्रेस लुम्बिनी प्रदेश सभापति अमरसिंह पुनले स्थानीय तहमा निर्वाचित जनप्रतिनिधिलाई घोषणापत्र र पार्टीको निर्देशनअनुसार काम गर्न आग्रह गरे। कार्यक्रममा रुपन्देही क्षेत्र नं २ अन्तर्गत बुटवल उपमहानगरपालिका, तिलोत्तमा र सैनामैनाका जनप्रतिनिधिलाई सम्मान गरिएको थियो। रासस"
वामदेव गौतम पार्टीबाट निष्काशित,"काठमाडौं : नेकपा एकता राष्ट्रिय अभियानका संयोजक बनेका वामदेव गौतम पार्टीबाट निष्काशित भएका छन्। उनीविरुद्ध ५ बुँदे आरोप लगाउँदै पार्टीबाट निष्काशन गरिएको हो। वाम एकताका लागि छुट्टै अभियान सञ्चालन गर्ने भन्दै गत असार १४ गते गौतमले नयाँ पार्टी घोषणा गरेका थिए। तर ५ दिनमै अभियानमा आबद्ध समाजवादी केन्द्र नेपाल, आधुनिक नेपाल समाजवादी पार्टी, नेकपा (राष्ट्रवादी), आम नेपाली पार्टीका शीर्ष नेताको बैठकले गौतममाथि पाँच बुँदे आरोप लगाउँदै पार्टी निष्काशन गरेको हो। बैठकले सचिवालय सदस्य युवराज सफललाई नयाँ संयोजक तोकेको छ। गौतममाथि सांगठनिक अराजकता, निरंकुशत, तानाशाी शैली, चरम अवसरवादी चरित्र र अराजनीतिक व्यवहार प्रस्तुत गरेको आरोप छ। त्यस्तै अहंकारी सोँच र एकलौटी निर्णय गरिएको, जालझेल, छलछाम, षड्यन्त्र र तिकडमबाजी कार्यशैली अपनाइएको उनीमाथि आरोप छ। त्यस्तै नेकपा एकता राष्ट्रिय अभियानमा आबद्ध दलहरुको आडमा शक्ति बनाइ सो शक्ति चरम दुरुपयोग गरी उल्टो उल्लेखित शक्तिलाई सिध्याउने गतिविध गरेको आरोप लगाइएको छ।"
प्रधानमन्त्रीसहित गठबन्धनका नेता निजगढ विमानस्थलको निरीक्षण गर्न जाँदै,"काठमाडौं : प्रधानमन्त्री शेरबहादुर देउवा आज निजगढमा प्रस्तावित अन्तर्राष्ट्रिय विमानस्थल निर्माणका लागि निरीक्षण गर्न जान लागेका छन् । देउवासहित गठबन्धनका शीर्ष नेताहरु शनिबार बिहान निजगढ विमानस्थलको स्थलगत निरीक्षणका लागि प्रस्थान गर्न लागेको बालुवाटार स्रोतले जनाएको छ। सर्वोच्च अदालतले न्यून वातावरणीय क्षति हुने गरी र वातावरणीय प्रभाव मूल्यांकन (ईआईए) गराएर मात्र विमानस्थल बनाउन विकल्प दिइपछि देउवा निजगढ जाने भएका हुन्। पाँच न्यायाधीशले बुधबार फैसलाको पूर्ण पाठ सार्वजनिक गर्दै विमानस्थल निर्माणका सन्दर्भमा विश्लेषण र निष्कर्षका साथ छुट्टाछुट्टै राय व्यक्त गरेका हुन्। सर्वोच्चको बृहत् पूर्ण इजलासको बहुचर्चित फैसलामा तीन न्यायाधीश र दुई न्यायाधीशको राय फरक छ। न्यायाधीशले विमानस्थल निर्माणको लागि उपयुक्त स्थान निर्धारण भएपछि सो क्षेत्रमा वातावरणीय प्रभाव मूल्याङ्कन गर्दा वातावरणमा पर्ने प्रतिकूल प्रभावलाई न्यूनीकरण गर्ने प्रर्याप्त व्यवस्था गर्नू र प्रभावित हुने देखिएका आस्रित वन्यजन्तुको वासस्थान, विचरण तथा अन्य गतिविधिलाई असर नपुग्ने गरी उपयुक्त पूर्वाधारको निर्माण र विकास गरी वन्यजन्तु संरक्षणको उचित व्यवस्था गर्नुपर्ने राय दिएका छन्। पूर्वतयारीकै काममा राज्यको करिब १ अर्ब खर्च भएको छ। नदी तटबन्ध, मुआब्जा, चारकिला, तार घेरालगायतमा उक्त रकम खर्च भएको हो। प्रस्तावित क्षेत्रको पश्चिमतर्फ पसाहा र पूर्वतर्फ बकैया नदी पर्छन्। उक्त नदी क्षेत्रलाई तटबन्ध गर्ने काम भइरहेको थियो। यो कार्यमा करिब ३५ करोड खर्च भयो। कोल्हबी नगरपालिकाको काँटगाउँ र करैयामाई गाउँपालिकाको ककडीमा पर्ने एक सय १० बिघामध्ये ६० बिघाको मुआब्जामा करिब ४७ करोड खर्च भएको छ। काँटगाउँको ५० बिघा र ककडी क्षेत्रको १० बिघा नम्बरी जग्गामा बसोबास गर्दै आएकालाई मुआब्जा दिएर स्थानान्तरण गरिएको थियो। टांगियाबस्तीका एक हजार ४ सय ७६ घरधुरीको उचित व्यवस्थापन मुख्य चुनौतीका रूपमा देखिएको थियो। विमानस्थलको अनुमानित लागत १ खर्ब ६५ अर्ब निर्धारण गरिएको छ। प्राविधिक दृष्टिकोणले हेर्दा नेपालमा भारतले जुन मार्ग दिएको छ, त्यसको प्रयोग गर्दा सबैभन्दा छोटो मार्ग हुने, भारतको स्वीकृति लिन नपर्ने, काठमाडौंमा जस्तो लोड पेनाल्टी निजगढमा नहुने, सुरक्षित एयरपोर्ट, भौगोलिक संवेदनशीलता जस्ता कारणले निजगढको विकल्प नभएको विज्ञहरुले बताउँदै आएका छन्।"
निजगढ विमानस्थलको निरीक्षणमा पुग्यो प्रधानमन्त्री सहितको टोली,"काठमाडौं : प्रधानमन्त्री शेरबहादुर देउवा निजगढमा प्रस्तावित अन्तर्राष्ट्रिय विमानस्थल निर्माणस्थलको निरीक्षणमा पुगेका छन्। देउवासहित गठबन्धनका शीर्ष नेताहरु शनिबार बिहान निजगढ विमानस्थलको स्थलगत निरीक्षणका लागि त्यसतर्फ प्रस्थान गरेका थिए । सर्वोच्च अदालतले न्यून वातावरणीय क्षति हुने गरी र वातावरणीय प्रभाव मूल्यांकन (ईआईए) गराएर मात्र विमानस्थल बनाउन विकल्प दिएपछि देउवा निजगढ गएका हुन्। पाँच न्यायाधीशले बुधबार फैसलाको पूर्ण पाठ सार्वजनिक गर्दै विमानस्थल निर्माणको सन्दर्भमा विश्लेषण र निष्कर्षका साथ छुट्टाछुट्टै राय व्यक्त गरेका थिए। सर्वोच्चको बृहत पूर्ण इजलासको बहुचर्चित फैसलामा तीन न्यायाधीश र दुई न्यायाधीशको राय फरक छ। न्यायाधीशले विमानस्थल निर्माणको लागि उपयुक्त स्थान निर्धारण भएपछि सो क्षेत्रमा वातावरणीय प्रभाव मूल्याङ्कन गर्दा वातावरणमा पर्ने प्रतिकूल प्रभावलाई न्यूनीकरण गर्ने प्रर्याप्त व्यवस्था गर्नू र प्रभावित हुने देखिएका आस्रित वन्यजन्तुको वासस्थान, विचरण तथा अन्य गतिविधिलाई असर नपुग्ने गरी उपयुक्त पूर्वाधारको निर्माण र विकास गरी वन्यजन्तु संरक्षणको उचित व्यवस्था गर्नुपर्ने राय दिएका छन्। पूर्व तयारीकै काममा राज्यको करिब १ अर्ब खर्च भएको छ। नदी तटबन्ध, मुआब्जा, चारकिला, तार घेरालगायतमा उक्त रकम खर्च भएको हो। प्रस्तावित क्षेत्रको पश्चिमतर्फ पसाहा र पूर्वतर्फ बकैया नदी पर्छन्। उक्त नदी क्षेत्रलाई तटबन्ध गर्ने काम भइरहेको थियो। यो कार्यमा करिब ३५ करोड खर्च भयो। कोल्हबी नगरपालिकाको काँटगाउँ र करैयामाई गाउँपालिकाको ककडीमा पर्ने एक सय १० बिघामध्ये ६० बिघाको मुआब्जामा करिब ४७ करोड खर्च भएको छ। काँटगाउँको ५० बिघा र ककडी क्षेत्रको १० बिघा नम्बरी जग्गामा बसोबास गर्दै आएकालाई मुआब्जा दिएर स्थानान्तरण गरिएको थियो। टांगियाबस्तीका एक हजार ४ सय ७६ घरधुरीको उचित व्यवस्थापन मुख्य चुनौतीका रूपमा देखिएको थियो। विमानस्थलको अनुमानित लागत १ खर्ब ६५ अर्ब निर्धारण गरिएको छ।"
सांसद मल्ल भन्छन् : सवारीसाधन नविकरणमा बढेको शुल्क हटाउ,"स्याङ्जा : गण्डकी प्रदेश सांसद भागवतप्रकाश मल्लले सवारी साधनमा प्रदेश सरकारले बढाएको कर शुल्क हटाउन माग गरेका छन्। आन्तरिक मामिला मन्त्री दोबाटेसंगै स्याङ्जा सदरमुकाममा आयोजित कार्यक्रममा शुक्रवार सहभागी भएका सांसद मल्लले बढाईएको शुल्क तत्काल हटाउनु पर्ने बताएका हुन्। प्रदेश आन्तरिक मामिला मन्त्रालयद्धारा आयोजित ट्राफिक ब्यवस्थापन सुदृढीकरण सम्बन्धी कार्यक्रममा बोल्दै प्रदेशसभा सदस्य मल्लले नविकरण शुल्कमा बढाईएको रकम फिर्ता हुनुपर्ने उनको भनाई छ। आर्थिक समस्याका बेला सरकारले साना तथा ठूला सवारी साधनमा नविकरण शुल्क बढाएको निर्णय पुर्नविचार गर्न उनको आग्रह हो। २९ सय सीसीसम्मका सवारी साधनको नविकरणका लागि वार्षिक १ हजार र ३ हजार सीसी माथिका सवारी साधन नविकरणका लागि वार्षिक १० हजार रुपैयाँ बढाउने निर्णय भएको छ। यसतर्फ मुख्यमन्त्री, भौतिक पूर्वाधार मन्त्रीलाई भेटेरै घटाउन भनेको पनि स्मरण गराए। २९ सय सीसीका केही साना र ३ हजार सीसी माथिका ठूला र महंगा (बस, मिनी बस, ट्र्क) लगायतका सवारी साधनहरु यस अन्तर्गत पर्ने बताइएको छ। उनले भने, सवारी साधानको जाँचपास कार्य ६६ महिनामै हुने ब्यवस्था यसअघि देखि नै छ। तर, यसलाई नविकरण भन्दै गलत ब्याख्या गरियो। जाँचपासका लागिे ५ सय रुपैंया लाग्नेमा अब, न्यूनतम शुल्क लिन पनि हाम्रो सुझाव छ। स्याङ्जामा अटो चालकका समस्यालाई सुक्ष्म तरिकाले अध्ययन गरिरहेको जनाउदै लाइसेन्स, बिमा र सडक अनुमतिका लागि स्थानीय पालिकासंग समन्वय गर्दै अघि बढ्ने बताए। मल्ल स्याङ्जाको निर्वाचन क्षेत्र नं २ (ख) बाट निर्वाचित प्रदेशसभा सदस्य हुन्। कार्यक्रममा जिल्ला समन्वय प्रमुख श्रीप्रसाद जिटी, वालिङ् नगरप्रमुख कृष्ण खाँण, आँधीखोला गाउँपालिका अध्यक्ष विश्व पौडेल, प्रमुख जिल्ला अधिकारी राजुप्रसाद पौडेल, आन्तरिक मामिला मन्त्रालयका शाखा अधिकृत शिल लम्साल लगायतले सवारी तथा यातायात ब्यवस्था ऐन एवं नियमावलीको पूर्णतः कार्यान्वयन गर्दे ट्राफिक सुरक्षासम्बन्धी जनचेतना जगाउन आवश्यक रहेकोमा जोड दिए। आन्तरिक मामिला मन्त्रालयका सचिव बद्रीनाथ अधिकारीले मन्त्रालयबाट ट्राफिक ब्यवस्थापनमा भए गरेका कार्यका बारेमा र गण्डकी प्रदेश ट्राफिक प्रहरी कार्यालय प्रमुख एवं प्रहरी उपरीक्षक गोबिन्द अधिकारीले प्रदेशको ट्राफिक ब्यवस्थापनको अवस्थाका बारेमा छुट्टाछुट्टै कार्यपत्र प्रस्तुत गरेका थिए।"
"अखिल (क्रान्तिकारी)को विवाद उत्कर्षमा, समानान्तर कमिटी घोषणा","काठमाडौं : नेकपा (माओवादी केन्द्र) को विद्यार्थी संगठन अनेरास्ववियू (क्रान्तिकारी)को विवाद उत्कर्षमा पुगेको छ । क्रान्तिकारीको असन्तुष्ट पक्षले शनिबार छुट्टै भेला आयोजना गरेर राष्ट्रिय भेला आयोजक कमिटी घोषणा गरेको हो। अध्यक्ष पञ्चा सिंहले विधान अनुसार काम नगरेको भन्दै उपाध्यक्ष पवन कार्कीको नेतृत्वमा अलग्गै समानान्तर कमिटी घोषणा भएको हो। लामो विवादमा फसेको पुष्पकमल दाहाल प्रचण्डनेतृत्व निकट अखिल क्रान्तिकारीमा कार्की संगठनमा उपाध्यक्ष थिए तर केही दिन अगाडि उनीसहित १० जनालाई संगठनले अनिश्चितकालिन निलम्बन गरिएको थियो । कार्कीसहितका प्रवीण बस्नेत, सञ्जिव चौधरी, उपदेश यादव, बालकुमार केसी, रमेश खड्का, वसन्त भण्डारी, पदम नेपालीलगायत नेताहरु कारबाहीमा परेपछि अखिल क्रान्तिकारीको विवाद थप उत्कर्षमा पुगेको हो । क्रान्तिकारी संगठनको पुनर्गठन र विद्यार्थी आन्दोलनलाई पुनर्जीवन प्रदान गर्न अवैध समितिहरु खारेज गरी विशेष राष्ट्रिय महाधिवेशनमा जानुपर्ने भन्दै असन्तुष्ट पक्षले भेला गरेका हुन्। असन्तुष्ट पक्षका नेताहरुले देशैभरका विद्यार्थीको समर्थन रहेको दावी गरेका छन् । पदाधिकारी चयनमा सिंहले एकलौटी भएको भन्दै लामो समयदेखि क्रान्तिकारीमा विवाद हुँदै आएको छ। अखिल क्रान्तिकारीमा निर्वाचनबाट केन्द्रीय कमिटी छान्न माग गरेपनि प्रचण्डले सिंहलाई अध्यक्षको जिम्मेवारी दिएका थिए।"
गठबन्धन सरकारको प्राथमिकतामा द्रुतमार्ग र निजगढ विमानस्थल : प्रधानमन्त्री देउवा,"सिमरा : प्रधानमन्त्री शेरबहादुर देउवाले निजगढ अन्तर्राष्ट्रिय विमानस्थलको निर्माणको कामलाई सरकारले प्राथमिकतामा राखेर अघि बढ्ने बताएका छन्। विमानस्थल निर्माणका लागि प्रस्तावित स्थलको निरीक्षण गर्न बारा आएका प्रधानमन्त्री देउवाले संक्षिप्त प्रतिक्रिया दिंदै निजगढ विमानस्थल बनाउने काम सरकारको प्राथमिकतामा रहने बताए। प्रधानमन्त्री देउवाले तराई मधेस द्रुतमार्ग र विमानस्थल एकअर्कासँग जोडिएको आयोजना रहेको भन्दै दुबै आयोजना निर्माणको काम नरोकिने बताएका छन्। देउवाले गठबन्धन सरकारले द्रुतमार्ग र विमानस्थल निर्माणको कामलाई प्राथमिकतामा राखेको समेत बताए। 'विमानस्थलकै कारण द्रुतमार्ग निर्माण भएको हो। त्यसैले दुवै आयोजना बन्नुपर्छ', देउवाले भने, 'त्यसैले गठबन्धन सरकारको प्राथमिकता भनेको द्रुतमार्ग बनाएर प्लेन ल्याण्ड गराउने हो।' प्रधानमन्त्री देउवासँगै आएका पूर्वप्रधानमन्त्री एवम् नेकपा माओवादी केन्द्रका अध्यक्ष पुष्पकमल दहाल प्रचण्डले पनि द्रुतमार्ग बनाउनुको औचित्य विमानस्थलसँग जोडिएको भन्दै विमानस्थल बनाउनुपर्ने बताए। समयमै विमानस्थल नबने राज्यको अर्बौं लगानी खेर जाने भन्दै प्रचण्डले विमानस्थल निर्माणमा ढिलाइ गर्न नहु उल्लेख गरे। प्रचण्डले देशको अर्थतन्त्रका लागि निजगढ विमानस्थल 'गेम चेन्ज' प्रोजेक्ट रहेको भन्दै प्रधानमन्त्री पनि विमानस्थल निर्माणका लागि सकारात्मक देखिएको बताएका छन्। पूर्वप्रधानमन्त्री माधवकुमार नेपालले पनि विमानस्थल निर्माण रोकिन नहुने बताए। उनले पनि विमानस्थललाई द्रुतमार्गसंग जोडेका छन्। प्रधानमन्त्रीको नेतृत्वमा आएको टोलीमा अर्थमन्त्री जनार्दन शर्मा, वन तथा वातावरण मन्त्री रामसहाय यादव, संस्कृति पर्यटन तथा नागरिक उड्यान मन्त्री जीवनराम श्रेष्ठ, खानेपानी मन्त्री उमाकान्त चौधरी, नागरिक उड्यान प्राधिकरणका महानिर्देशक प्रदीप अधिकारीलगायत सहभागी थिए। टोलीले जीतपुरसिमरा उपमहानगरपालिका, निजगढ नगरपालिका र कोल्हबी नगरपालिकाका जनप्रतिनिधिसँग छलफलसमेत गरेका थिए।"
दुई वटा रनवेको भए पनि निजगढ विमानस्थल बन्छ : प्रधानमन्त्री देउवा,"सिमरा : प्रधानमन्त्री शेरबहादुर देउवाले निजगढ अन्तर्राष्ट्रिय विमानस्थलको निर्माणको विकल्प नरहेको बताएका छन्। सर्वोच्चको पूर्णपाठले विमानस्थल निर्माणको लागि बाटो खुलेसँगै निरिक्षणका लागि आएका प्रधानमन्त्री देउवाले विमानस्थल निर्माण गरिने बताएका हुन्। गठबन्धदल दलका शिर्ष नेतासहित आएका प्रधानमन्त्री देउवाले निजगढस्थित विकास निर्माण कार्यदलमा आयोजित ब्रिफिङ् कार्यक्रममा दुई वटा रनवे बनाएर भए पनि विमानस्थल बनाईने बताएका छन्। ब्रिफिङ्का क्रममा प्रधानमन्त्री देउवा विमानस्थलको विषयमा सकारात्मक देखिएको बताइएको छ। ब्रिफिङ्पछि संचारकर्मीलाई संक्षिप्त प्रतिक्रिया दिँदै देउवाले तराईमधेस द्रुतमार्ग र विमानस्थल एकअर्कासँग जोडिएको आयोजना रहेको भन्दै दुवै आयोजना सरकारको प्राथमिकतामा रहने बताए। विमानस्थलकै कारण द्रुतमार्गको परिकल्पना गरिएको हो। त्यसैले दुवै आयोजना बनाउनुपर्छ। देउवाले भने, गठबन्धन सरकारको प्राथमिकता भनेको द्रुतमार्ग बनाएर प्लेन ल्याण्ड गराउने हो। दुई वटा रनवेको भएपनि विमानस्थल बन्छ। प्रधानमन्त्री देउवासँगै आएका पूर्वप्रधानमन्त्री एवम् नेकपा माओवादी केन्द्रका अध्यक्ष पुष्पकमल दहाल प्रचण्डले देशको अर्थतन्त्रका लागि निजगढ विमानस्थल गेम चेन्जर प्रोजेक्ट रहेको भन्दै विमानस्थल निर्माणका लागि कुनै दुविधा राख्न नहुने बताए। द्रुतमार्ग बनाउनुको औचित्य विमानस्थलसँग जोडिएको र समयमै विमानस्थल नबने राज्यको अर्बौ लगानी खेर जाने भन्दै प्रचण्डले विमानस्थल निर्माणमा ढिलाई गर्न नहुने बताएका छन्। प्रचण्डले मुलुकका लागि पनि अतिआवश्यक आयोजना रहेकाले निजगढमै बनाउनका लागि दृढतापूर्वक अघि बढ्नुपर्ने बताए। पूर्वप्रधानमन्त्री माधवकुमार नेपालले पनि विमानस्थल निर्माण रोकिन नहुने बताए। नेता नेपालले विमानस्थल निर्माणका लागि बाटो खुलेको र अब यसलाई सफल बनाउन सबैको सहयोग आवश्यक रहेको बताए। विमानस्थल निर्माणका लागि बाटो खुलेको छ। अब यसमा अवरोध कसैले गर्नुहुन्न नेपालले भने जायज माग राखेर विमानस्थल निर्माणका लागि सबैले सहयोग गर्नुपर्छ। नत्र फेरि अन्तै लैजाने डर हुन्छ। जनता समाजवादी पार्टीका अध्यक्ष उपेन्द्र यादवले देशभरी गरिएको सर्वेक्षणले निजगढ उपयुक्त देखिएकाले यसको विकल्पका विषयमा सोच्न नहुने बताए। देशमा सुविधासम्पन्न अन्तर्राष्ट्रिय विमानस्थलको अति आवश्यक रहेको भन्दै यादवले विमानस्थल निर्माणको कामलाई अघि बढाउन आफू सकारात्मक रहेको बताएका छन्। गठबन्धन दलकै अर्की नेतृ राष्ट्रिय जनमोर्चाकी उपाध्यक्ष दुर्गा पौडेलले कम भन्दा कम क्षतिमा विमानस्थल बनाउनुपर्ने बताईन्। प्रधानमन्त्रीको नेतृत्वमा आएको टोलीमा अर्थमन्त्री जनार्दन शर्मा, वन तथा वातावरण मन्त्री रामसहाय यादव, संस्कृति पर्यटन तथा नागरिक उड्यान मन्त्री जीवनराम श्रेष्ठ, खानेपानी मन्त्री उमाकान्त चौधरी, बाग्मती प्रदेशका मुख्यमन्त्री राजेन्द्र पाण्डे, नागरिक उड्यान प्राधिकरणका महानिर्देशक प्रदीप अधिकारीलगायत सहभागी थिए। टोलीले जीतपुरसिमरा उपमहानगरपालिका, निजगढ नगरपालिका र कोल्हबी नगरपालिकाकाका नगर प्रमुखसँग छलफलसमेत गरेका थिए। छलफलका क्रममा जनप्रतिनिधिले विमानस्थल निर्माणको कामलाई रोक्न नहुने भन्दै अघि बढाउनका लागि प्रधानमन्त्रीसहित नेताको ध्यानाकर्षण गराएका थिए। प्रधानमन्त्रीको नेतृत्वमा आएको टोलीलाई निजगढ विमानस्थल आयोजनाका निमित्त प्रमुख बिजय यादवले विमानस्थलका विषयमा हालम्म भएका प्रगतीका विषयमा जानकारी गराएका थिए। टोलीले सेनाको हेलिकप्टरबाट टांगियाबस्ती क्षेत्रको हवाई निरिक्षण गरेको थियो।"
"सभामुख सापकोटा र अजरबैजानका सभामुख गफारोवाबीच भेटवार्ता, के भयो कुराकानी ?",काठमाडौं : प्रतिनिधि सभाका सभामुख अग्निप्रसाद सापकोटा र अजरबैजानका सभामुख साहिबा गफारोवाबीच भेटवार्ता भएको छ । अजरबैजानको बाकुमा जारी असंलग्न आन्दोलनको संसदीय सञ्जालको सम्मेलनका क्रममा उनीहरुबीच शुक्रबार अपरान्ह भेटवार्ता भएको हो । भेटमा सभामुख सापकोटाले अजरबैजानले असंलग्न आन्दोलन संसदीय सञ्जालको सम्मेलनको सफल आयोजना गरेकोमा बधाई ज्ञापन गरे। अजरबैजानका सभामुख गफारोवाले नेपालका सभामुखसहितको प्रतिनिधि मण्डलको सहभागिता र सम्बोधनका लागि आभार व्यक्त गरे। यस अघि स्पेनमा भएको अन्तर व्यवस्थापिका संघको बैठकका क्रममा भएको भेट स्मरण गर्दै गफारोवाले नेपालसँग संसदीय मैत्री समूह बनाउन अजरबैजानको संसद तयार रहेको बताए। बाकुमा जारी सम्मेलनमा सहभागी हुन यहि असार १४ गते गएका सभामुख सापकोटा नेतृत्वको संसदीय प्रतिनिधि मण्डल असार १९ गते साँझ नेपाल फर्कने समय तालिका छ ।
रेडक्रसमा सरकारी बलजफ्ती अदालतले रोक्यो,"काठमाडौं : डानेत्रप्रसाद तिम्सिना नेतृत्वको केन्द्रीय समितिलाई नै नेपाल रेडक्रस सोसाइटीमा काम गर्न दिन सर्वोच्च अदालतले सरकारको नाममा पुनः आदेश दिएको छ। न्यायाधीश नहकुल सुवेदीको एकल इजलासले अदालतको अपहेलनासहितको उत्प्रेषण मुद्दामा अन्तरिम आदेश दिएको हो। सरकारले २०७९ जेठ ३१ मा दोस्रो पटक प्रासुदर्शनप्रसाद नेपालको अध्यक्षतामा ३१ सदस्यीय नयाँ तदर्थ समिति गठन गरेको थियो। यो समितिको विरुद्ध अदालतको अपहेलनासहितको मुद्दा लिएर डा तिम्सिना नेतृत्वको समिति सर्वोच्च गएको थियो। असार १६ गते सर्वोच्चले सरकारको नाममा कारण देखाऊसहित अल्पकालीन अन्तरिम आदेश जारी गरेको हो। सरकारविरुद्ध सर्वोच्चले यो तेस्रो पटक अन्तरिम आदेश दिएको हो। यसअघि २०७८ पुस २३ मा डा तिम्सिनाकै नेतृत्वको कार्यसमितिलाई काम गर्नूगराउनू भनी आदेश दिएको थियो। ती आदेशलाई अपहेलना गर्दै सरकारले पुनः प्रानेपालकै नेतृत्वमा नयाँ तदर्थ समिति बनायो। पहिलो पटक मन्त्रिपरिषद् निर्णय गर्दै सरकारले पुस १४ मा तिम्सिना नेतृत्वको समितिलाई भंग गरेर प्रा नेपालको नेतृत्वमा तदर्थ समिति बनाएको थियो। नयाँ भन्दै पुरानै व्यक्तिलाई राखेर सरकारले बनाएको पछिल्लो प्रा नेपाल नेतृत्वको समितिविरुद्ध सर्वोच्चबाट पुनः आदेश आएको छ। तत्कालीन सरकारले रेडक्रस अध्यक्ष सञ्जीव थापा नेतृत्वको कार्यसमिति भ्रष्टाचारमा फसेका कारण २०७७ साउन १२ गते डा तिम्सिनाको नेतृत्वमा विशेष जिम्मेवारी दिएर रेडक्रस केन्द्रीय कार्यसमिति गठन गरेको थियो। यो समितिलाई पटकपटक वर्तमान सरकारले हस्तक्षेप गरिरह्यो। विधान महाधिवेशन गर्न खोज्दा हस्तक्षेप गरेर गर्नसमेत दिएन। सरकारको हस्तक्षेपविरुद्ध पनि डा तिम्सिना नेतृत्वको समिति सर्वोच्च गएको थियो। २०७८ असोज २० मा गैरकानुनी हस्तक्षेप नगर्नूनगराउनू भनी सर्वोच्चले सरकारको नाममा आदेश जारी गरेको थियो। प्रानेपालको समितिविरुद्ध अन्तिरम आदेश आइसक्दा पनि यो समितिका पदाधिकारी कार्यालयमा गएर काम गरिरहेको रेडक्रस स्रोतले बताएको छ। सरकारले नै हस्तक्षेप गरेर अघिल्लो अन्तरिम आदेशपछि डा तिम्सिना नेतृत्वको समितिलाई काम गर्न दिएको थिएन। रेडक्रसमा भएका भ्रष्टाचार, अनियमितताको विषयलाई लिएर पटकपटक छानबिन समिति बनेका छन्। तर, ती छानबिन समितिले दिएका प्रतिवेदनका आधारमा भ्रष्टाचारमा संलग्न भएको भनेर तत्कालीन सञ्जीव थापाको नेतृत्व कार्यसमिति विघटन गर्ने बाहेक कसैलाई कारबाही भएको छैन। थापा नेतृत्वको समितिले २०७२ सालको भूकम्पमा आएको रकमसमेत अनियमितता गरेका थिए। भूकम्प पुनर्निर्माणमा आएको आठ अर्ब सहयोग रकममा भ्रष्टाचार भएको डा होमनाथ चालिसेको संयोजकत्वको छानबिन समितिले औंल्याएको थियो। राष्ट्रिय योजना आयोगका तत्कालीन सदस्य मीनबहादुर शाही संयोजकत्वको छानबिन समितिले दातृ निकायबाट अर्बौं रकम सरकारको स्वीकृतिबिना नै ल्याएर दुरुपयोग गरेको पत्ता लगाएको थियो। समितिको प्रतिवेदनअनुसार थापा नेतृत्वको समितिले वैदेशिक सहयोग १५ अर्ब ९५ करोड ६ लाख रुपैयाँ प्राप्त गरेको थियो। जसमा १५ अर्ब ६१ करोड १८ लाख रुपैयाँ खर्च देखिएको छ। तर, रेडक्रसले गैरसरकारी संस्थाका रूपमा परिषद्बाट ७ करोड १५ लाख रकमको मात्रै स्वीकृति लिएको देखिएको छ। रेडक्रसले गोदामघरका लागि भक्तपुरमा जग्गा किन्दा सार्वजनिक खरिद प्रक्रिया पूरा नगरेकोे प्रतिवेदनमा उल्लेख छ। उक्त जग्गा खरिद गर्न आह्वान गरिएको बोलपत्रलाई नियमसंगत मूल्यांकन नभई अन्तिम रूप दिएको देखिएको छ। वास्तविक जग्गाधनीलाई सोझै भुक्तानी नगरी राजेश देशेमरू भन्ने व्यक्तिसँग जग्गा खरिदबापत तिरेको रकम ६ करोड ३२ लाख ८१ हजार २ सय ५० रुपैयाँ देखिन आएकोले सो जग्गा खरिदमा बदनियत छैन भन्ने अवस्था रहेन, प्रतिवेदनमा लेखिएको छ। यसमा एक करोड बढी अनियमितता भएको देखिन्छ। त्यस्तै, चिनियाँ रेडक्रस सोसाइटीको ११ करोडको सहयोगमा चाँगुनारायणमा गोदाम निर्माणमा पनि अनियमितता भएको छ। तत्कालीन अध्यक्ष सञ्जीव थापाको गृहनगर उदयपुरको कटारीमा गोदाम घर निर्माण गर्दा पनि बदमासी भएको थियो। ठेकेदार थापाकै आफन्त थिए। यो गोदाम घर निर्माण गर्दा ७८ लाखमा टेन्डर भएको थियो। तर, ठेकेदार कम्पनीलाई १ करोड ७० लाख भुक्तानी भएको देखिएको छ। रेडक्रसको स्वामित्वको रहेको इटहरीको जग्गा बिक्री वितरणसमेत गर्ने काम थापाको पालामा भएको थियो। तिम्सिनाको कार्यकालमा एउटा छानबिन समिति बनेको थियो। उपकोषाध्यक्ष होम पाठकको संयोजकत्वमा बनेको छानबिन समितिले रक्तसञ्चार भवन निर्माण, केन्द्रीय गोदाम घरका निर्माणलगायतमा धेरै क्षेत्रमा ठूलो भ्रष्टाचार भएको प्रतिवेदन दिएको छ। २०७१ मा समाज कल्याण परिषद्का तत्कालीन सहायक निर्देशक उमा पौडेल, २०७५ मा तत्कालीन बोर्ड सदस्य लक्ष्मीकुमार पौडेल, २०७६ मा धनञ्जय पौडेल र २०७७ मा निशा बानियाँको संयोजकत्वमा रेडक्रसमा भएका भ्रष्टाचार र अनियमितताको विषय छानबिन भएको थियो। सबै छानबिनले रेडक्रसमा व्यापक भ्रष्टाचार, अनियमितता भएको प्रतिवेदन दिएका थिए। रेडक्रसको अन्तर्राष्ट्रिय महासंघले समेत अनियमितता भएको भन्दै दोषीलाई कारबाही गर्न सिफारिस गरेको थियो। यति ठूलाठूला भ्रष्टाचार अनियमिततामा पनि सरकारले कसैलाई कारबाही गरेको छैन। ३५ वर्षसम्म रेडक्रसमा एउटै व्यक्ति पदाधिकारी भएका थिए। देवरत्न धाख्वा २०४२ माघ २७ देखि लगातार २०७७ साउन १२ सम्म महामन्त्री भए। तत्कालीन अध्यक्ष थापा २०६४ वैशाख १५ गतेदेखि निरन्तर विघटन नहुनन्जेल उही पदमा छन्। प्रिन्सेस शाह २०२० भदौ १९ देखि २०३९ जेठ ८ सम्म १९ वर्ष अध्यक्ष थिइन्। प्रिन्सेस पूर्वराजा महेन्द्रका भाइ हिमालय शमशेरकी श्रीमती हुन्। त्यस्तै २०३९ चैत २० गतेदेखि ०४७ मंसिर १६ गतेसम्म ८ वर्ष हेलेन शाह अध्यक्ष थिइन्।"
ललितपुरमा मोटरसाइकल दुर्घटना हुँदा एक जनाको मृत्यु,काठमाडौं : ललितपुरमा भएको सवारी दुर्घटनामा एक जनाको मृत्यु भएको छ। ललितपुर महानगरपालिका१५ थसिखेल चोकमा बागमती प्रदेश ०२०३४प ०७५८ नम्बरको मोटरसाइकल अनियन्त्रित भई दुर्घटना हुँदा चालक महालक्ष्मी नगरपालिका१० लामाटार बस्ने ४४ वर्षीय चन्द्रबहादुर स्याङ्तानको मृत्यु भएको छ। दुर्घटनामा गम्भीर घाइते भएका उनको सातदोबाटो गणेशमान मेमोरियल अस्पतालमा उपचारको क्रममा मृत्यु भएको जनाइएको छ। यता काठमाडौं महानगरपालिका१० युएनपुल नजिकै सडकमा बागमती प्रदेश०२०२६प ०६२७ नम्बरको मोटरसाइकलको ठक्करबाट पैदलयात्री ललितपुर महानगरपालिका१० बस्ने ७३ वर्षीय मधुरमान मास्केको मृत्यु भएको प्रहरीले जानकारी दिएको छ। ठक्करबाट गम्भीर घाइते भएका उनको सिभिल अस्पताल मीनभवनमा उपचारका क्रममा मृत्यु भएको हो। मोटरसाइकल चालकलाई प्रहरीले नियन्त्रणमा लिएको छ।
बर्दियामा सामुदायिक बनमा झुन्डिएको अवस्थामा मृत भेटिएकी महिलाको आफन्त खोजिंदै,"गुलरिया : बर्दियाको बाँसगढी नगरपालिका वडा नम्बर ४ स्थित जनचेतना सामुदायिक बनमा झुण्डिएको अवस्थामा फेला परेकी एक महिलाको पहिचान हुन नसक्दा प्रहरीले आफन्तको खोजी गरेको छ। जामुनको रुखमा सलको पासो लगाएर झुण्डिएकी महिलाको अनुहार नचिनिने भएकोले प्रहरीलाई सनाखत गर्न कठिनाई परेको हो। नाम, थर, ठेगाना नखुलेकी अन्दाजी २४२५ वर्षकी महिलाको पहिचान हुन नसकेपछि हुलिया सार्वजनिक गर्दै मृतकको आफन्त वा चिन्न सक्ने मानिस खोजी भैरहेको जिल्ला प्रहरी कार्यालय बर्दियाका प्रहरी नायव उपरीक्षक सूर्यप्रकाश सुवेदीले बताए। शुक्रबार सामुदायिक बनमा मृत भेटिएकी महिलाले करिव ५ दिनअघि आत्महत्या गरेको हुन सक्ने प्रहरीको अनुमान छ। गाढा रातो रंगको साधारण फित्ता भएको चप्पल झुण्डिएको ठाउँ नजिकै भेटिएको छ। सेतो खैरो ठाडो धर्सा भएको रातो रंगको कुर्ता र हरियो सुरुवालमा मृतक फेला परेको डीएसपी सुवेदीले प्रष्ट्याए। जामुनको रुखमा सलले पासो लगाएको अवस्थामा शव छ। मृतकको अनुहारमा किरा परेको हुँदा अनुहार क्षतविक्षत भएकोले सनाखत गर्न कठिनाई परेको उनले बताएका छन्। मृतकको शव पोष्टमार्टमको लागि बर्दिया अस्पताल गुलरियामा राखिएको जानकारी दिए। उनले मृतकको आफन्तको खोजीका लागि सहयोग गरिदिन मिडिया लगायत सबैलाई आग्रह गरेका छन्।"
"सहकारीको ४६ लाखभन्दा बढी घोटाला, काउन्टरका कर्मचारी पक्राउ",विराटनगर : मोरङको सुन्दरहरैँचा नगरपालिका६ मा रहेको कनकलक्ष्मी बचत तथा ऋण सहकारी संस्था लिमिटेडको ४६ लाख रूपैयाँभन्दा बढी घोटाला भएको छ। ४६ लाख ८७ हजार ९ सय ८० रूपैयाँ घोटाला गरिएको पुष्टि भएपछि सहकारीको गोठगाउँ सेवा केन्द्रका कर्मचारी सुन्दरहरैँचा७ का २४ वर्षीय विवेक खवासलाई शुक्रबार राति प्रहरीले पक्राउ गरेको छ। मोरङ प्रहरीका प्रवक्ता डीएसपी दीपक श्रेष्ठका अनुसार सहकारीका सचिव यमप्रसाद सिग्देलको जाहेरीका आधारमा सहकारीको काउण्टरमा कार्यरत रहेका खवासलाई पक्राउ गरेर अनुसन्धानको बाँकी प्रक्रिया अघि बढाइएको छ। बचतकर्ताको ठूलो रकम हिनामिना भएको पाइएपछि सहकारीले सचिव सिग्देलको संयोजकत्वमा लेखा समिति संयोजक युवराज आचार्य र लेखा प्रमुख विराटचन्द्र पोखरेल सम्मिलित समिति बनाएर छानबिन गरेको थियो। समितिले रकम हिनामिना भएको पुष्टि गरेपछि खवासविरुद्ध कारबाही अघि बढाउन माग गर्दै सहकारीले प्रहरीमा जाहेरी दिएको हो। आफूले ३१ लाख घोटाला गरेको स्वीकार गरेपछि आगामी भदौ १० गतेभित्रमा सबै रकम फिर्ता गराउने सहमति यसअघि नै खवासलाई गराइएको थियो। तर हिमामिना भएको रकम बढ्दै गएपछि छानबिन समिति बनाएर वास्तविकता खोजी गर्दै कानुनी कारबाहीका लागि जानुपर्ने अवस्था आएको सहकारीका अध्यक्ष अर्जुनराज अधिकारीले जानकारी दिए। उनका अनुसार जम्मा गरेको रकम निकाल्न आएका बचतकर्ताले आफ्नो खातामा पैसा नभएको थाहा पाएपछि सहकारीको रकम घोटाला भएको खुलेको हो। सहकारीले सफ्टवेयरमार्फत काम गर्दै आएको थियो। बचतकर्ताको पैसा सफ्टवेयरमार्फत सहकारीमा जम्मा भएको देखाउने तर रकम भने नक्कली हस्ताक्षर गरेर खवास आफैंले लैजाने गरेको प्रहरीको प्रारम्भिक अनुसन्धानबाट खुलेको छ। घोटाला गरेकोमध्ये करीब १० लाख रूपैयाँ भने उनले सहकारीलाई फिर्ता गरिसकेको प्रहरीले जनाएको छ। अरु रकम खवासले अन्यत्र लगानी गरेको हुनसक्ने प्रहरीको अनुमान छ। उनी काउण्टरको सहायक कर्मचारीका रूपमा २०७७ मंसिरदेखि सहकारीमा कार्यरत रहेको पाइएको छ। उनीविरुद्ध सहकारी ठगी कसूरमा कारबाही अघि बढाउने प्रहरीको तयारी छ। शेयर सदस्य तथा बचतकर्ताले भने खवास एक्लैबाट यति धेरै रकम अनियमितता भएको कुरामा विश्वास गरेका छैनन्। उनीहरुले अरु कर्मचारीको पनि मिलेमतो भएको हुनसक्ने आशंका गर्दै छानबिन एवं अनुसन्धानको दायरालाई बढाइनुपर्ने माग राख्दै आएका छन्।
लमजुङको ७६ प्रतिशत खानेपानीमा दिसा मिसावट,"बेंसीसहर : लमजुङमा प्रयोग गरिदै आएको ७६ प्रतिशत खानेपानीमा इकोली अर्थात् दिसा मिसावट भएको पाइएको छ। जिल्लाका सात वटा स्थानीय तहको खानेपानी आयोजनाको मुहान, धारा र ढुङ्गे धारा, युरोगाडसमेतमा जिल्ला स्वास्थ्य कार्यालयले गरेको परिक्षणमा इकोली भेटिएको हो। स्वास्थ्य कार्यालयले विभिन्न समयमा १२० स्थानको पानीको नमूना परीक्षण गरेकामा ९१ वटामा इकोली भेटिएको स्वास्थ्य कार्यालय प्रमुख अमर दवाडीले बताए। पानीमा दिसाजन्य पदार्थ मिश्रण हुनुलाई इकोली भनिन्छ। परीक्षणमा जिल्लाका धेरैजसो स्थानको पानी अशुद्ध पाइएको दवाडीले बताए। परिक्षणले जिल्लामा प्रयोग भैरहेको खानेपानी स्वास्थ्यका हिसावले प्रतिकुल देखिन्छ, दवाडीले भने, यति धेरै पानीमा इकोली भेटिनुले जिल्लामा शुद्ध पानी कमै नागरिकले मात्र प्रयोग गरेको देखिन्छ। स्वास्थ्य कार्यालयका अनुसार परीक्षण गरिएकामध्ये सुन्दरबजार नगरपालिकामा ३९ वटा नमूना परीक्षण गर्दा २७ अर्थात् ६९ प्रतिशत इकोली भेटिएको छ। बेँसीशहर नगरपालिकामा २९ वटा नमूना परीक्षण गर्दा २२ अर्थात् ७६ प्रतिशत पानीमा इकोली भेटिएको छ। मध्यनेपाल नगरपालिकामा खानेपानीको २२ वटा नमूना परीक्षण गर्दा २० अर्थात् ९१ प्रतिशत पानीमा इकोली भेटिएको छ। राइनास नगरपालिकामा आठवटा नमूना परीक्षण गर्दा छ वटा अर्थात् ७५ प्रतिशत रहेको छ भने दोर्दी गाउँपालिकामा पाँचवटा नमूना परीक्षण गर्दा चार अर्थात् ८० प्रतिशतमा इकोली रहेको भेटिएको स्वास्थ्य कार्यालयले जनाएको छ। मस्र्याङ्दी गाउँपालिकामा परीक्षण गरिएको दुईवटै नमूनामा शतप्रतिशत इकोली भेटिएको छ भने, क्वहोंलासोँथर गाउँपालिकामा १४ नमूना परीक्षण गर्दा १० वटा अर्थात् ७१ प्रतिशतमा इकोली भेटिएको छ। जिल्लाका आठ स्थानीय तहमध्ये दूधपोखरी गाउँपालिकामा भने परीक्षण गरिएको छैन। जिल्लामा एक घर एक धारा अभियान तीव्र रुपमा अघि बढिरहेपनि शुद्धपानी पुर्याउन भने सरकार असफल भइरहेको यो तथ्याङ्कले देखाएको छ। प्रत्येक घरमा धारा पुर्याउनुसँगै शुद्ध खानेपानी उपलब्ध गराउनका लागि चुनौती थपिएको संघीय खानेपानी तथा ढल ब्यवस्थापन कार्यालय लमजुङका प्रमुख शेखरचन्द्र केसीले बताए। वर्खाको समयमा सङ्क्रमणको जोखिम रहने भएकाले खानेपानी प्रयोगमा स्वास्थ्य सावधानी अपनाउनुपर्ने स्वास्थ्यकर्मीहरु बताउँछन्। पानी शुद्धीकरण गरेर मात्र पिउन स्वास्थ्यकर्मीको आग्रह छ।"
"सेतीको भँगालोमा ढुंगाड गाउँ, ८२ घर बाढीको जोखिममा","बैतडी : दुई तर्फबाट सेती नदी बग्छ। बीचको टापुमा छ ढुंगाड बस्ती। बैतडीको सिगास गाउँपालिका५ मा पर्ने ढुंगाडमा झुरुप्प घरहरू छन्। खेतीयोग्य जमिन सात सय रोपनीभन्दा बढी छ। उर्बरभूमि भएकैले यहाँ बस्ती बस्यो। हिउँदको महिना त यो स्थानले स्वर्गको उपमा नै पाउँछ। तर, वर्षात्मा भने स्थानीय निदाउनसमेत पाउँदैनन्। कुन बेला सेती उर्लेर आउने हो पत्तै हुँदैन। खेती त परको कुरा, ज्यानसमेत बचाउन हम्मेहम्मे पर्छ स्थानीयलाई। हिउँदमा त आनन्द हुन्छ। खेतीयोग्य जमिन छ। पुस्तौंदेखि बस्दै आएकाले हामी पनि बस्यौं। तर, बर्खामा धेरै समस्या छ, स्थानीय कर्णबहादुर खडायत भन्छन्। गत कात्तिक पहिलो साता वर्षापछि आएको बाढीले सेती नदी बस्तीमै पसेको थियो। सेती नदीले गाउँ नै घेरेपछि बीच भँगालोमा करिब सयभन्दा बढी नागरिक फसे। १ गते राति भँगालोमा फसेका उनीहरूको पानीको बहाव कम भएपछि ३ गते बिहान मात्रै उद्धार भएको थियो। जब बर्खा लाग्छ, अहिले पनि त्यही अवस्था होला कि भन्ने चिन्ताले सताउँछ, खडायत भन्छन्। पहिले नदी पसेको स्थानबाट अहिले पनि पानी बढे सहजै गाउँ पस्न सक्ने उनको भनाइ छ। वर्षा सुरु भइसक्यो। डरैडरमा बस्नु परेको छ। कुन बेला बस्तीमा सेती पस्ने हो ठेगान छैन, अर्की स्थानीय मन्दरा धामी भन्छिन्। सेतीले खेतीयोग्य जमिन र बस्तीलाई नै बगर बनाइदिएको छ। अहिले बगरमा बस्ती बसे जस्तो देखिने उनी बताउँछिन्। खेती गर्ने स्थान बगर बनेसँगै खाद्यान्न अभावसमेत हुने गरेको मन्दराको भनाइ छ। यो बस्तीमा सेती उर्लेर परेको नयाँ घटना होइन। विगत सात पटकसम्म बाढी परेको थियो। तर, गत कात्तिकमा आएको बाढीले यहाँ धेरै क्षति पुर्यायो। ढुंगाड तहसनहस बनायो। कात्तिकको वर्षाले बस्तीतर्फ पसेको सेती यस वर्षको वर्षात्मा झन् सहजै प्रवेश गर्ने देखिएको वडाध्यक्ष राजेन्द्र चन्दले बताए। गाउँतर्फ धेरै कटान भएको छ। थोरै वर्षा भएको अवस्थामा पनि सहजै सेती बस्तीमा प्रवेश गर्छ, वडाध्यक्ष चन्दले भने, नजिक अन्य गाउँ तथा घरहरूसमेत नरहेकाले स्थानीय त्रासमा छन्। वडा नं ५ मा अवस्थित ढुंगाडसँगै सोही वडाको लोडे, लामबगड, वडा नं ६ को लेकम र नाकरा र वडा नं ७ को बोरी बाढी प्रभावित क्षेत्र हुन्। लामबगडमा पनि स्थानीयका लालपुर्जा भएका खेतमाथि सेती नदी बगिरहेको छ। डोटीको सिमाना रहेको उक्त क्षेत्रमा खेतहरू पारि डोटीतर्फ छुटेका छन्। पश्चिम सेतीका कारण सरकारी लगानी शून्य पश्चिम सेती परियोजनाका कारण ढुंगाडका जनताले विकास पाएनन्। पश्चिम सेती बनेपछि मुख्य जलाशय भएको क्षेत्र ढुंगाड हो। त्यहाँको बस्ती स्थानान्तरण हुने भएकाले पनि सरकारले त्यहाँ लगानी नगरेको हो। अहिलेसम्म सेती नदीमा आवश्यक परेको ठाउँमा पुलसमेत छैनन्, स्थानीय रणबहादुर चन्दले भने, पश्चिम सेती परियोजना बन्ने भनेकै कारण विकासका कामहरू भएनन्। ठाउँठाउँमा पुलहरू निर्माणको माग भए पनि बन्न सकेका छैनन्। अहिलेसम्म न पश्चिम सेती बन्ने सुरसार छ, न विकासका काम नै भए। पश्चिम सेती हुने ठाउँमा लगानी गरिने होइन भनेर विकास हुन नपाएको उनले गुनासो गरे। २०३९ सालदेखि फिल्डमा काम गरेको भए पनि पश्चिम सेती जलविद्युत् आयोजनाको चर्चा भने २०३६ सालदेखि नै भएको हो। त्यतिबेलाको पञ्चायती सरकारको पालामा फ्रान्सको सोग्रेह नामक कम्पनीले पश्चिम सेतीको अध्ययन गरेको हो। उसले बैतडीको ढुंगाडदेखि आठ किलोमिटर माथि बाँधरहित आयोजना निर्माण गरी ३७ मेगावाट विद्युत् उत्पादन गर्न सकिने सम्भावना देखाएको थियो। तर, सरकारले यसको म्याद थप गरेर अरू सम्भाव्यता अध्ययनको अनुमति दियो। सोग्रेहले त्यसपछि ढुंगाड क्षेत्रमा बाँध बनाएर ३६० मेगावाट विद्युत् उत्पादन गर्न सकिने प्रतिवेदन सरकारलाई बुझाएको थियो। तर, उसले आयोजनाको निर्माणको अनुमति भने पाएन। सोग्रेहले निर्माणको अनुमति नपाएपछि सेलाएको पश्चिम सेतीको अध्ययनको जिम्मा अस्ट्रेलियाको स्मेक (स्नोई माउन्टेन इन्जिनियरिङ कर्पोरेसन)ले पायो। उसले २०४६ सालको भदौदेखि पश्चिम सेतीमा काम सुरु गरेको पश्चिम सेती सरोकार समितिका अध्यक्ष रतन साउद बताउँछन्। स्मेकले २०४९ सालमा बुझाएको अध्ययन प्रतिवेदनमा १९५ मिटर अल्लो बाँध बनाएर ७५० मेगावाट क्षमताको आयोजना निर्माण गर्न सकिने देखाएको थियो। यसका लागि उसले ६७ किलोमिटर लामो हेडरेस सुरुङ बनाउनुपर्ने र उक्त बाँधले २५ किलोमिटर ताल बन्ने अनुमान गरिएको थियो। २५ किलोमिटरको तालका कारण बैतडीको ढुंगाड, डँडेलधुराको नवदुर्गा गाउँपालिकाको केही वडा, डोटीको आदर्श र तलारा गाउँपालिका, बझाङको केदारस्यु गाउँपालिकाका बस्तीका १२ हजार परिवार विस्थापित हुने भएका हुन्। दुई तर्फबाट सेती नदीले घेरेको बैतडीको सिगास गाउँपालिका५ मा पर्ने ढुंगाड बस्ती र नदीले कटान गरेको खेत। तस्बिर : कृष्ण विष्ट सेती नदी बझाङ जिल्लामा पर्ने साईपाल हिमालबाट उत्पत्ति भएर बैतडी, डँडेलधुरा र डोटी हुँदै अछाम जिल्लामा पुगेपछि कर्णालीमा मिसिन्छ। तर सेती नदीले सबैभन्दा बढी डुबान र कटान बैतडीको ढुंगाडमा गर्दै आएको छ। ढुंगाड, पश्चिम सेती बनेपछि विस्थापित हुनुपर्ने गाउँ हो। त्यसैले त्यहाँ सरकारले २०३६ सालदेखि नै पूर्वाधार निर्माणका कामहरूमा लगानी गरेको छैन। स्मेकले निर्माणस्वामित्व ग्रहणसञ्चालनहस्तान्तरण (बुट) मोडलमा पाँच वर्षभित्र आयोजना निर्माण गर्ने, उत्पादन हुने विद्युत् भारतलाई बेच्ने र उत्पादन सुरु भएको ३० वर्षपछि नेपाललाई हस्तान्तरण गर्ने गरी विद्युत् विकास केन्द्रसँग सन् १९९४ मा समझदारी गर्यो। तर, स्मेकले सन् २०१२ सम्म (करिब १८ वर्ष) सम्म पनि आयोजना कार्यान्वयन गर्न नसकेपछि ढुंगाडका जनतालाई स्थानान्तरण नगरिएको हो। सरकारले स्मेकसँगको सम्झौता रद्द गरेपछि पूर्वऊर्जामन्त्री गोकर्ण विष्टको पालामा २०६९ सालमा आयोजना निर्माण अनुमति चीनको थ्री गर्जेजको सहायक कम्पनी सिडब्ल्युई इन्भेस्टमेन्ट कर्पोरेसनलाई दिइएको थियो। करिब १ खर्ब ८० अर्ब रुपैयाँ लागतमा सन् २०१४ बाट आयोजना निर्माण सुरु गरी २०२१ सम्म पूरा गर्ने प्रारम्भिक सहमति भए पनि उसले पनि आयोजनाबाट हात झिक्यो। २०७५ सालको भदौमा चाइना थ्री गर्जेजले हात झिकेपछि पश्चिम सेतीका लागि बजेट विनियोजन पनि हुन छोडेको हो। सरकारले केही दिनअघि मात्रै पश्चिम सेती भारतलाई बनाउन दिने सहमति गरेको छ। भारतको नेसनल हाइड्रो पावर कर्पोरेसन (एनएचपीसी)ले पश्चिम सेती बनाउने सहमति भएको छ। तर ढुंगाडका जनतामा पटकपटक ठगिएकाले पश्चिम सेती बन्ला र आफूहरूको पुनस्र्थापना होला भन्ने आशा मरिसकेको छ। पश्चिम सेती बन्ला, त्यहाँका बासिन्दाहरू अन्त कतै स्थानान्तरण होलान्, सेतीको भँगालोबाट मुक्ति पाइएला भन्ने आशा मरिसकेको छ, ढुंगाडका स्थानीय विष्णु चन्दले भने, हरेक सरकारले हामीलाई भोट बैंक बनायो, हरेक चुनावमा आश्वासन पाइन्छन् तर उनीहरू फर्केर आउने भनेको अर्को चुनावमा मात्र हो। त्यसैले खै कसरी भर पर्नु र ? सरकारबाट उपेक्षा सरकारले सिगास गाउँपालिकालाई संकटग्रस्त घोषणा गरेको छ। संघीय सरकारले संकटग्रस्त घोषणा गरेको विषय घोषणामै सीमित रहेको गाउँपालिका अध्यक्ष हरिसिंह धामीले बताए। पालिकाको बजेटले गर्न सक्ने जति गरेकै हौं, तर त्यहाँका स्थानीयहरूको स्थानान्तरणका लागि पालिकाको बजेटले पुग्दैन, अध्यक्ष धामीले भने, संघीय सरकारसमक्ष लगत संकलन गरेर बुझाइसकेका छौं, त्यसपछि संघीय सरकारले कुनै पहल गरको छैन। पश्चिम सेती परियोजना बन्ने भनिएका कारण पुनस्र्थापना तथा तत्कालै तटबन्धन बनाउने योजना नआएको पनि गाउँपालिका अध्यक्ष धामीले बताए। सेती नदीका कारण वडा नं ५, ६ र ७ बढी प्रभावित क्षेत्र हुन्। सिगास गाउँपालिकाले क्षतिको विवरण पनि संकलन गरेर प्रदेश सरकार तथा संघीय सरकारलाई बुझाएको छ। गाउँपालिका अध्यक्ष धामीका अनुसार ३ सय ३२ परिवारको क्षतिग्रस्त भएको विवरण सरकारलाई पठाई सकिएको छ। सेती नदीबीचको टापुमा बस्ती हुँदा बर्सेनि बाढीले क्षति। ७ सय रोपनी जग्गा बाढीले पुर्दा बन्यो बगर। ८२ परिवार प्रभावित। १७ पुस्तादेखि बाढीको पीडा भोग्दै। बाढीकै कारण ४० परिवार तराई बसाइँ सरे। पश्चिम सेती परियोजनाको प्रभावित क्षेत्र भएकाले सरकारले समस्या समाधान नगरेको गुनासो। ढुंगाडमा मात्रै चार सय रोपनी र एक सय घरपरिवार पूर्ण रूपमा प्रभावित बनेका हुन्। तर, ढुंगाडका लागि कुनै उपयुक्त पहल भने भएको छैन। पश्चिम सेती बन्ने वा नबन्ने कुराका टुंगो नलागे पनि त्यहाँ न बस्ती स्थानान्तरण भयो, न तटबन्ध नै बन्यो। उपयुक्त स्थानमा बस्ती स्थानान्तरण गर्नुपर्ने वा सेती नदीमा पक्की तटबन्धन लगाउनुपर्ने स्थानीयले माग गर्दै आएका छन्। सिगास५ ढुंगाडमा बाढी पछि गाउँपालिका अध्यक्ष हरिसिंह धामी, सुदूरपश्चिम प्रदेशका मुख्यमन्त्री त्रिलोचन भट्ट, प्रधानमन्त्री शेरबहादुर देउवाले समेत अनुगमन गरेका थिए। अनुगमनका क्रममा बस्ती व्यवस्थापन, तटबन्धन निर्माणका लागि आश्वासन दिएकाहरूले अहिले कुनै चासो नदिएका त्यहाँका स्थानीयको गुनासो छ। प्रधानमन्त्री देउवा स्वयंले ढुंगाडको बस्ती स्थानान्तरणको आश्वासन दिएको कांग्रेस नेता रामबहादुर धामीले जानकारी दिए। त्यतिबेला प्रधानमन्त्री देउवाले छिट्टै ढुंगाडलाई जस्ताको त्यस्तै बनाउने बताए पनि अहिलेसम्म यसका लागि कुनै योजना नदिएको उनको गुनासो छ। ढुंगाडलाई पूर्ण रूपमा सुरक्षित राख्न तटबन्धनका लागि बजेट विनियोजन गर्छौं र फेरि खेती गर्न लायक ढुंगाड बनाउछौं, तत्कालीन समयमा प्रधानमन्त्री देउवाले भनेका कुरा स्मरण गर्दै धामीले भने, तर कुनै बजेट विनियोजन भएन। प्रदेश सरकारका मुख्यमन्त्री तथा गृहमन्त्रीले समेत छिट्टै बस्तीलाई सुरक्षित राख्ने गरी तटबन्धन लगाउने भनेका थिए। तर पनि यसको कुनै सुनुवाइ नभएको अर्का स्थानीय एवं शिक्षक धानबहादुर धामीले बताए। बस्ती स्थानान्तरणका लागि स्थानीयले पनि पटकपटक आग्रह गर्दा सुनुवाइ नभएको पाइएको छ। पश्चिम सेती परियोजनाको नाममा र पीडितको नाममा पटकपटक लगत संकलन गरिएको भए पनि कुनै सुनुवाइ नभएको त्यहाँका स्थानीय बताउँछन्। सुदूरपश्चिम प्रदेशको विपद् व्यवस्थापन परिषद्ले पारित गरेको मनसुन पूर्वतयारी तथा प्रतिकार्य कार्ययोजना २०७९ अनुसार यस वर्ष बैतडीमा १० हजारभन्दा बढी मानिस प्रभावित हुने अनुमान गरिएको छ। नेपाल मनसुन फोरमले यस वर्ष बैतडीमा ३५ देखि ५५ प्रतिशत वर्षा हुने सम्भावना रहेको जनाएको छ। १७ पुुस्तादेखि बाढीको पीडा ढुंगाडका स्थानीयका अनुसार यो बस्तीको अहिले १७औं पुस्ता हो। राम्रो उर्वर भूमि मानिँदै आएको ढुंगाडमा ७ सय रोपनी अहिले बगरमा परिणत भएको छ। ८२ परिवार प्रभावित छन्। अहिलेसम्म ढुंगाड सात पटकसम्म बाढीले प्रभावित बनेको छ। २०२७, २०४०, २०५७, २०६०, २०६४, २०७० र २०७८ मा गरी सात पटकसम्म ढुंगाडमा बाढीले असर पुर्याएको हो। विगतमा सात पटकसम्म बाढी आएर खेतहरू यसरी नै बगरमा परिणत भइसकेका छन्, सामाजिक अगुवा एवं स्थानीय कर्णबहादुर चन्दले भने, मानवीय क्षति नभए पनि वर्षौंसम्म खेतहरू खेती गर्न पाएका थिएनौं। गत वर्ष सबैभन्दा बढी क्षति पुग्यो। सेती नदीमा आएको बाढीले क्षति पुर्याएको ढुंगाड बस्तीको घर। बेलाबेलामा आउने बाढीकै कारण त्यहाँका स्थानीय बसाइँसराइ गर्नसमेत बाध्य छन्। ढुंगाडबाट बाढीकै कारण ४० परिवार तराई झरिसकेका चन्द बताउँछन्। आर्थिक रूपमा सम्पन्न भएका परिवार पलायन हुन्छन्। गरिब कहाँ जाने ? यो क्षेत्रबाहेक कतै जमिन छैन, उनले भने। १७ पुस्तादेखि बस्दै आएको ढुंगाडले बेलाबेला समस्या खेप्दै आएको अर्का स्थानीय इन्द्रबहादुर चन्दले जानकारी दिए। बेलाबेला आउने बाढीबाट खेत बगर बन्थ्यो, अन्य कुनै ठाउँमा जमिन नभए पनि फेरि व्यवस्थापन गरेर खेती गर्न लायक बनाउथ्यौं, उनले भने। डोटीको आदर्श गाउँपालिकासँग जोडिएको पालिका रहेकाले पनि त्यहाँका स्थानीयले समस्या खेप्दै आएका छन्। ओहोरदोहोर गर्न पक्की पुल नहुँदा काठेपुलको भरमा उनीहरूले ओहोरदोहोर गर्ने गरेका छन्। असार २ गते मात्रै काठेपुलबाट खसेर १७ वर्षीया डल्लु अधिकारीको मृत्यु भएको थियो। पुल नहँुदा बेलाबेलामा समस्या हुँदै आएको छ। कैयौंले ज्यान गुमाइसके, यहाँको समस्या कहिल्यै समाधान हुने भएन, स्थानीय द्रोपती धामीले भनिन्।"
बाढीले पोल ढालेपछि अन्धकार,"उदयपुर : बाढीले बिजुलीको पोल ढालेपछि उदयपुरको त्रियुगा नगरपालिका३ का दर्जनौ बस्तिमा विद्युत सेवा ठप्प भएको छ। स्थानीय लुहाले खोलामा आएको बाढीले पोल ढालेपछि गाईघाट पूर्वका दर्जर्नै गाउँमा विद्युत सेवा ठप्प भएको हो। शनिबार बिहानै खोलाले पोल ढालेको स्थानीयले बताएका छन्। विद्युत सेवा अवरुद्ध भएको करिब १५ घण्टा बितिसक्दापनि सेवा सुचारु हुन नसकेकोमा स्थानीय आक्रोशित बनेका छन्। सेवा सुचारु गर्न विद्युत प्राधिकरणलाई आग्रह गरेपनि खासै चासो नदेखिएको त्रियुगा नगरपालिका२ का अध्यक्ष घमानसिंह खत्रीले बताए। पोल ढलेर विद्युत सेवा बिच्छेद भएपछि वडा नं १, २ र चौदण्डिगढी नगरपालिकाका वडानं ५, ९ र १० मा शनिबार बिहानैदेखि बिद्युत सेवा अवरुद्ध भएको उनले बताए। प्राधिकरणका निमित्त कार्यालय प्रमुख ईन्जिनिएर सत्यनारायण साहले बाढीले धेरैतिर क्षति पुर्याएकाले मर्मतसम्भारमा ढिलाई भएको उनले बताए। उनले भने, क्षति धेरै छ, हामीसँग दंक्ष जनशक्ति कम छ, त्यहीँ प्राविधिक सबै तिर पुग्दा समय लागेको हो, सकेसम्म चाँडै सुचारु गर्ने गरी काम भईरहेको छ। सर्वसाधरणको समस्यालाई मध्यनजर गरी द्रुतगतीमा काम भईरहेको उनले बताए।"
धान रोप्ने क्रममा चट्याङ लागेर किशोरीको मृत्यु,कपिलवस्तु : कपिलवस्तुमा शनिबार चट्याङ लागेर एक किशोरीको ज्यान गएको छ। शिवराज नगरपालिका२ बालापुरका १९ वर्षीय सुशीला थारूको खेतमा धान रोप्ने क्रममा चट्याङ लागेर ज्यान गएको वडा प्रहरी कार्यालय चन्द्रौटाका प्रहरी निरीक्षक कपिलजङ्ग शाहीले बताए। बिहान खेतमा धान रोप्न गएकी थारू चट्याङ लागेर घाइते भएकी थिइन्। उपचारका लागि चन्द्रौटामा रहेको सञ्जीवनी अस्पतालमा लगिएकामा उनको उपचारका क्रममा मृत्यु भएको प्रहरीले जनाएको हो। रासस
काञ्जीरोवा नेसनल स्कुल २५ औं वर्षमा,"काठमाडौ : कोटेश्वरमा रहेको काञ्जीरोवा नेसनल माध्यमिक विद्यालयले आफ्नो स्थापनाको २४ वर्षपूरा गरेर २५ औं वर्षमा प्रवेश गरेको छ। कमलादीस्थित राष्ट्रिय प्रज्ञाप्रतिष्ठानमा एक भब्य समारोहकाबीच विद्यालयले २५ औं वार्षिकोत्सव मनाएको हो। २०५५ सालमा काठमाडौं डोन बस्को उमाविको नामले स्थापित यस विद्यालयले विभिन्न आरोह अवरोहकाबीच २५ औं वर्षमा प्रवेश गरेको हो। प्रधानमन्त्री तथा मन्त्री परीषद् कार्यालयका राज्यमन्त्री उमेश श्रेष्ठको प्रमुख आतिथ्यमा सुरु भएको समारोहमा विभिन्न शिक्षा क्षेत्रका विशिष्ट ब्यक्तित्व, पूर्वविद्यार्थी, शिक्षक, अभिभावक, शिक्षाविद् तथा अन्य विशिष्ट पाहुनाहरूको उपस्थिति रहेको थियो। विद्यालयमा अध्ययनरत कक्षा १ देखि कक्षा १२ सम्मका विद्यार्थीहरूको गीत, सङ्गीत, नृत्य, कविता तथा अन्य प्रस्तुती सहित विशेष उद्घाटन समारोह आयोजना भएको थियो। समारोहमा विद्यालयमा अनवरत रूपमा लामो समयसम्म सेवा पुर्याउने शिक्षक तथा कर्मचारीहरूलाई सम्मान समेत गरीएको थियो। यस्तै विद्यालयबाट यसै वर्ष कक्षा १० र कक्षा १२ को अन्तिम परीक्षा दिएका विद्यार्थीहरूको सम्मान गरेको छ। रजत महोत्सवको अवसरमा वर्षभरि नै राष्ट्रिय तथा अन्तर्राष्ट्रियस्तरका विविध कार्यक्रम आयोजना गरिने प्राचार्य रन्जित थापाले बताए। विद्यालयले पढाईसँगै सिप विकास गर्दै शैक्षिक गुणस्तरलाई जीवनोपयोगी बनाउन लागीपरेको उनको दाबी छ। २१ औँ शताब्दीको आवश्यकता अनुरूप सिप विकासमा केन्द्रित रहेर ज्ञान हासिल गर्न जोड दिँदै विद्यालयले अनुशासित नागरिक उत्पादन गर्दै विकासमा योगदान पुर्याएको छ, थापाले भने, यस विद्यालयले शैक्षिक गुणस्तरलाई जीवनोपयोगी बनाउन कारखाना, रोवोटिक्स एसोसिएसन नेपाल, सम्भाव्य फाउण्डेसनलगायतका राष्ट्रिय तथा अन्तर्राष्ट्रिय संघ, संस्थाहरूसंग पनि सहकार्य गरेको छ।"
मोरङमा आगो लगाएर श्रीमतीको हत्या,"विराटनगर : मोरङको रंगेली नगरपालिका१ बिर्ता बजारकी ३० वर्षिया बबिता मल्लिकको हत्या आफ्नै श्रीमानले गरेको खुलेको छ। शरीरमा मट्टितेल छर्किएर आगो लगाउँदै २३ वर्षिय तिलका मल्लिकले श्रीमती बबिताको हत्या गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार आगोले जलेर गम्भीर घाइते भएको अवस्थामा शुक्रबार राति १० बजेतिर उद्धार गरेर बबितालाई उपचारका लागि विराटनगरको कोसी अस्पतालमा ल्याइएको थियो। शरीरका अधिकांश भाग जलेको र बोल्न नसक्ने अवस्थामा उद्धार गरिएकी उनको उपचारको क्रममा शनिबार बिहान ६ बजेतिर मृत्यु भएको डीएसपी श्रेष्ठले बताए। उनका अनुसार घरभित्रै मट्टिेल छर्किएर पत्नीलाई आगो लगाएपछि तिलका फरार बनेका थिए। पत्नीलाई लगाएको आगोले घर पनि जलेर खरानी भएको छ। पत्नीलाई आगो झोसेर भागेका तिलकालाई इलाका प्रहरी कार्यालय रंगेलीका प्रहरी निरीक्षक शैलेश न्यौपाने नेतृत्वको टोलीले राति नै पक्राउ गरेर घटनाको अनुसन्धान थालेको छ। तिलकाले सुरुमा आगो लाग्न थालेपछि डर लागेर बस्न नसकेकाले आफू घरदेखि पर गएको प्रहरीलाई बताएका थिए। खाना खाने बेलामा पत्नीसँग विवाद भएको र त्यसपछि शरीरमा मट्टितेल छर्किएर आगो लगाएको प्रारम्भिक अनुसन्धानबाट खुलेको डीएसपी श्रेष्ठले बताए। तिलका र उनकी पत्नी सरसफाईको काम गर्थे। तिलकाले काम गर्दा भएको कमाई घरमा नदिने र अत्यधिक मदिरा सेवन गर्ने गरेको विषयलाई लिएर पतिपत्नीबीच बारम्बार झगडा भइरहने स्थानीयले प्रहरीलाई बताएका छन्। डीएसपी श्रेष्ठका अनुसार घरमा अचानक आगलागी भएको भनेर राति प्रहरीलाई खबर आएको थियो। घटनास्थल पुगेको प्रहरीले स्थानीयको सहयोगमा १ घण्टापछि नियन्त्रणमा लिएपनि आगोले टिनको छानो भएको र बाँसको टाटीले सेन्ट्रीबेरा गरेको घर तथा घरभित्र रहेका लत्ताकपडा, अन्नपात, भाँडावर्तनलगायत सबै सामान जलेर खरानी भएको प्रहरीले जनाएको छ। आगलागीमा भने २ लाख मूल्य बराबरको क्षति भएको प्रहरीले जनाएको छ।"
"नेपाली सेनाद्वारा स्याङ्जाको नुवाकोट गढी, चौतारा र टुँडीखेल संरक्षण","स्याङ्जा : बाइसे राज्य अन्तरगतको तत्कालीन नुवाकोट दरबारका गढी, चौतारा र पुराना टुँडीखेल नेपाली सेनाले संरक्षण गरी हस्तान्तरण गरेको छ। फेदिखोला गाउँपालिका र पुतलीबजार नगरपालिकाको वडा नं ५ को सिमानामा पर्ने ऐतिहासिक, धार्मिक तथा पुरातात्विक दृष्टिकोणले महत्वपूर्ण रहेको नुवाकोटमा द्रुत प्रभाव परियोजना अन्तरगत विनियोजित १५ लाख रुपैयाँको लागतमा संरक्षण कार्य सम्पन्न गरिएको आँधीखोला ब्यारेक समरजीत गुल्मपति एवं सेनानी अशोक मल्लले जानकारी दिए। सेनानी मल्लका अनुसार, नेपाली सेनाको सिमिक कार्यक्रम अन्तरगत नुवाकोट गढीको मर्मत संभार, चौतारी पुननिर्माण, पुरानो टुँडीखेलमा परिमिटरमा जालीबार सहित गेट निर्माण गरिएका छन्। चैतको अन्तिम सातादेखि निर्माण कार्य सुरु गरेको थियो भने सम्पन्नपश्चात् शुक्रबार आयोजित एक औपचारिक कार्यक्रम मार्फत हस्तान्तरण गरिएको हो। मध्य कमाण्ड सेनापति उपरथी बाबुराम श्रेष्ठले उदघाटन गर्दै ऐतिहासिक एवं धार्मिक थलोको संरक्षणको जिम्मा दिएका हुन्। उदघाटनपछि कालाभैरव पूरातात्विक मन्दिर तथा नुवाकोटगढी व्यवस्थापन समितिका अध्यक्ष नरकाजी गुरुङ्गलाई हस्तान्तरण गरेका हुन्। कार्यक्रममा सेनापति उपरथी बाबुराम श्रेष्ठ, बाहिनीपति सहायकरथी प्रेम पुन, कार्यक्रममा पुतलीबजार नगर उपमेयर देवी अर्याल, ३ नम्बर बाहिनी सहायक बाहिनीपति महासेनानी विष्णु कार्की, समरजीत गुल्मका उपसेनानी भगीरथ बुढा क्षेत्री, पुतलीबजार ५ का वडाध्यक्ष अर्जुनकुमार कार्कीज्यू, प्राडा दिल बहादुर क्षेत्री लगायतले सार्वभौम नेपाल निर्माणका लागि नेपाली सेनाले पुरयाएको योगदानको चर्चा परिचर्चा गर्दै नेपाली सेनाको गरिमालाई कायम राख्नु पर्नेमा जोड दिए। सोही अवसरमा मन्दिर ब्यवस्थापन समितिले सेनापति उपरथी बाबुराम श्रेष्ठ, बाहिनीपति सहायकरथी प्रेम पुन, स्याङ्जाका गुल्मपति सेनानी अशोककुमार मल्ललाई सम्मान गरेको छ। नेपाली सेनाको ब्यवस्थापनमा २०७८ चैत २४ गते सुरु भएको सो निर्माण कार्य सम्पन्न भएपछि २०७९ असार १७ मा उदघाटन सहित हस्तान्तरण भएको हो। सेनाका नाउमा ७९ रोपनी जग्गा रहेको र त्यहाँ अहिले सेनाको तालिम संचालन गरिंदै आएको सेनानी अशोकुमार मल्लले जानकारी दिए। नुवाकोट दरबार क्षेत्र अहिले धार्मिक, पर्यटनको नमूना स्थल बनेको छ।"
विराटनगरका व्यापारीलाई धम्क्याएर पैसा असुल्ने पक्राउ,"विराटनगर : विराटनगरका उद्योगीव्यापारीलाई धम्क्याएर पैसा असुल्ने गिरोहका २ जना मोरङबाट शुक्रबार साँझ पक्राउ परेका छन्। मोरङ प्रहरीका प्रवक्ता डीएसपी दीपक श्रेष्ठका अनुसार मोरङको पथरीशनिश्चरे नगरपालिका६ घर भइ विराटनगर महानगरपालिका४ कञ्चनबारीस्थित एयरपोर्ट मोडमा बस्दै आएका ३९ वर्षीय गणेशकुमार कार्की र पथरीशनिश्चरे६ हसनदहका २६ वर्षीय विशाल ऋषिदेवलाई पक्राउ गरिएको हो। धाकधम्की दिएर विराटनगर महानगरपालिका३ का व्यापारी मुकेश शर्मासँग पैसा असुलेको पत्ता लागेपछि कार्की र ऋषिदेवलाई पक्राउ गरिएको उनले बताए। शर्माको विराटनगरको तीनपैनीमा मुकेश अगरबत्ती उद्योग छ। डीएसपी श्रेष्ठका अनुसार पक्राउ परेकाहरुले बारम्बार धम्कीपूर्ण पत्र पठाएर र फोनमार्फत शर्मासँग ५ लाख रूपैयाँ मागेको प्रारम्भिक अनुसन्धानबाट खुलेको छ। १० दिनअघिदेखि ५ लाखबाट डिल गर्न थालेको गिरोहले शर्मासँग २५ हजार रूपैयाँ पनि लिइसकेको उनले बताए। पैसा माग गर्दै आफूमाथि बारम्बार धम्की आउन थालेपछि शर्माले प्रहरीलाई घटनाको जानकारी गराए। धम्कीका कारण डराएका उनले ऋषिदेवको नाममा शुक्रबार २५ हजार रूपैयाँ आईएमई गरेर पठाएका थिए। शर्माले पठाएको पैसा आईएमईबाट निकाल्दै गर्दा ऋषिदेवलाई प्रहरीले हसनदहदेखि पक्राउ गरेको हो। त्यसलगत्तै कार्कीलाई विराटनगरबाट पक्राउ गरिएको डीएसपी श्रेष्ठले जानकारी दिए। उनका अनुसार व्यापारीलाई धम्क्याउने र पैसाको डिल गर्ने कामको नेतृत्व कार्कीले गर्दै आएका थिए। प्रहरीले पैसा माग गरिएको पत्र, आईएमईमा पैसा पठाएको र निकालेको कागज लगायतका प्रमाण सुरक्षित गरेको छ। पक्राउ परेकाविरुद्ध प्रहरीले ठगी तथा अपराधिक लाभअन्तर्गत मुद्दा चलाउने भएको छ। डीएसपी श्रेष्ठले शनिबार सार्वजनिक बिदा परेका कारण कार्की र ऋषिदेवविरुद्ध आइतबार अदालतबाट म्याद थप गरेर अनुसन्धानको बाँकी प्रक्रिया अघि बढाइने जानकारी दिए। मोरङ प्रहरी प्रमुख एसपी शान्तिराज कोइरालाले पक्राउ परेकाको पृष्ठभूमि केलाउँदै विभिन्न कोणबाट अनुसन्धानको पाटोलाई अघि बढाइने बताए। उनले धम्क्याउँदै र तर्साउँदै व्यापारीसँग पैसा असुल्ने तथा सर्वसाधारणलाई आतंकित पर्ने एवं सार्वजनिक शान्ति सुरक्षामा खलल पुर्याउनेविरुद्ध प्रहरी कडा रूपमा प्रस्तुत भएको जानकारी दिए। भने, अरुमाथि पनि यस्तो धम्की आएको हुनसक्ने सम्भावनालाई मध्यनजर गर्दै प्रहरी कारबाही तीव्र पारिएको छ। पैसा माग गर्दै कोहीकसैलाई धम्क्याएको र बार्गेनिङ गरेको भए तत्काल प्रहरीमा जानकारी गराउन र घटना नलुकाउन एसपी कोइरालाले आग्रहसमेत गरेका छन्।"
गोरखा उद्योग वाणिज्य संघ गण्डकी प्रदेशभित्रकै उत्कृष्ट,गोरखा : गोरखा उद्योग वाणिज्य संघ गण्डकी प्रदेश भित्रकै उत्कृष्ट भएको छ। नेपाल उद्योग वाणिज्य महासंघ गण्डकी प्रदेशको पाँचौ प्रदेशसभाको अवसरमा आयोजित एक कार्यक्रमका बीच गोरखालाई सम्मान गरिएको हो। जिल्लानगर उद्योग वाणिज्य संघहरुमध्ये गोरखाले उत्कृष्ट कार्यसम्पादन गरेको संघका प्रदेश अध्यक्ष संजीवबहादुर कोईरालाले बताए। सो उपलक्ष्यमा संघका गोरखा जिल्ला अध्यक्ष कृष्णकुमार श्रेष्ठलाई शनिबार एक कार्यक्रमकाबीच गण्डकी प्रदेशका पर्यटन उद्योग वाणिज्य तथा आपूर्ती मन्त्री मणिभद्र शर्माले दोसल्ला ओढाएर उत्कृष्टताको प्रमाणपत्र प्रदान गरेका हुन्। नेपाल उद्योग वाणिज्य महासंघ गण्डकी प्रदेश समितिले लक्ष्मीप्रसाद त्रिपाठीको संयोजकत्वमा उत्कृष्ट छनौट समिति बनाएर जिल्लानगर उद्योग वाणिज्य संघहरु मध्येबाट छनौट गरेको थियो।
बन्यो गौरे सार्कीको घर,"दैलेख : जिल्लाको भैरवी गाउँपालिका१ रावतकोटका गौरे सार्कीको परिवारको लागि घर निर्माण सकिएको छ। चरम गरिबीको चपेटामा परेर कष्टकर जीवनयापन बिताईरहेका ७९ वर्षिय गौरेको परिवारलाई पञ्चदेवल पूर्व विद्यार्थी समाज र भैरबी गाउँपालिकाले संयुक्तरुपमा घर निर्माण गरिदिएका हुन्। गौरेको परिवारले झेलिरहेको समस्याबारे यसअघि अन्नपूर्ण पोस्ट्मा भुक्तमान भोगिरहेको एक दलित परिवार शिर्षकमा समाचार प्रकाशित भएको थियो। समाचार प्रकाशन भएपछि गाउँपालिका र समाजले गौरेको परिवारलाई घर निर्माणका लागि चासो देखाएका थिए। नेपाली सेनाको कालीदत्त गुल्म काँडाचौर ब्यारेकले खाद्यान्न तथा लत्ता कपडा समेत सहयोग उपलब्ध गराएको थियो। गाउँपालिकाका प्रमुख प्रशासकीय अधिकृत पूर्णबहादुर विकले करिब दुई लाख ३८ हजार रुपैयाँ लागतमा एक तले घर निर्माण गरिएको बताए। गाउँपालिकाले गौरे सार्कीको परिवारका लागि घर निर्माण गर्न सशर्त अनुदानतर्फ ५० हजार र ७० हजार रुपैयाँ गाउँ सभाको पहिलो बैठक भत्ताबाट खर्च व्यवस्थापन गरेको थियो। यस्तै पूर्व विद्यार्थी समाजले घर निर्माणका लागि एक लाख रुपैयाँ जुटाएको थियो। घर निर्माणका लागि अन्य व्यक्तिहरुले समेत स्वेच्छिक सहयोग गरेको प्रमुख प्रशासकीय अधिकृत विकले बताए। उनले टिनको छानो भएको दुई कोठे घरसहित शौचालय निर्माण गरिएको बताए। शनिबार नवनिर्मित घर गौरे सार्कीको परिवारलाई हस्तान्तरण गरिएको छ। गाउँपालिकाका उपाध्यक्ष देवी भण्डारीलगायतको उपस्थितीमा घर हस्तान्तरण गरिएको हो। सोहि अवसरमा उपाध्यक्ष भण्डारीले पाँच हजार रुपैयाँ व्यक्तिगत सहयोगसमेत उपलब्ध गराईन्। कार्यपालिका सदस्य मन बहादुर विकले गौरेका छोराको लागि शैक्षिक सामग्री किन्न रकम उपलब्ध गराए। उनीहरुको राष्ट्रिय गौरवको आयोजना मध्यपहाडी राजमार्गदेखि दूई सय मिटर दुरीमा काठका खाबाको सहायता र त्रिपालको छानोले बनेको झुपडी थियो। गौरे उनकी पत्नी ६५ वर्षीय बुदी सार्की र छोरा १६ वर्षीय उज्जल सार्की त्यहि कष्टकर दैनिकी बिताईरहेका थिए। गाउँपालिका र पूर्व विद्यार्थी समाजले घर निर्माण गरिदिएसँगै उनीहरु बस्ने घर बदलिँएको छ। काठका खाँबामाथि त्रिपाल टाँगेर दैनिकी गुजारिरहेका उनीहरु अब सुरक्षित र नयाँ घरमा सरेका छन्। नयाँ घर बनेसँगै गौरेले पूर्व विद्यार्थी समाज र गाउँपालिकालाई धन्यवाद दिए। २०७४ को चुनावपछि जनप्रतिनिधिलाई पटकपटक आफ्नो समस्या सुनाएका थियौं, गाउँपालिकाले घर बनाइदिन्छौं भन्दै आश्वासन मात्र दियो, तर, अहिलेको चुनाव लगत्तै घर बनाईदिनुभयो, गौरेले भने त्रिपालमूनिको कष्टकर दैनिकीबाट सुरक्षित घरमा बस्न पाउँदा खुसीको सिमा नै छैन्। अब मुसलधारे पानी पर्दा समेत ढुक्कले बस्न पाइने गौरेको भनाई छ।"
वाणिज्य विभागद्धारा देशभरका ७१ वटा कम्पनीलाई कारवाही,"काठमाडौं : सरकारले मुलुकभर एकैसाथ बजार अनुगमन सुरु गरेको छ। वाणिज्य, आपूर्ति तथा उपभोक्ता विभागले शनिबार काठमाडौंमा पत्रकार सम्मेलन गर्दै असार १७ गते शुक्रबार केन्द्र, प्रदेश र स्थानीय तहका साथै ७७ वटै जिल्ला प्रशासन कार्यालयमार्फत एकै साथ अनुगमन गरिएको जानकारी दिएको हो। अनुगमनका क्रममा मुलुकभरका विभिन्न स्थानमा ७१ वटा कम्पनीलाई कारवाही गरिएको विभागका महानिर्देशक लीलाप्रसाद शर्माले जानकारी दिए। जसमध्ये विभागले गरेको २५ वटा फर्मको अनुगमनका क्रममा ९ वटालाई कारवाही गरिएको छ। त्यस्तै प्रदेश १ मा २० फर्ममा अनुगमन गरिएको छ भने मधेस प्रदेशमा गरिएको १३ फर्मको अनुगमनका क्रममा ११ लाई कारवाही गरिएको विभागले जनाएको छ। त्यस्तै अन्य स्थानमा पनि प्रभावकारीरुपमा अनुगमन गरिएको शर्माले बताए। त्यस्तै बजारमा चिनीको भाउ महङ्गीएको विषयमा पनि विभागले आपूर्ति मन्त्रालयलाई अध्ययनका लागि अनुरोध गरिएको उनले बताए। त्यस्तै उनले बजारमा अन्य कम्पनीको नूनको विषयमा पनि छानबिन गर्न अनुसन्धान टिम बनाएको र नूनको नमुना परिक्षणका लागि पठाइएको जानकारी दिए। यस्तै विभागले ७७ वटा जिल्ला प्रशासन र स्थानीय तहमार्फत देशभर अनुगमनको कार्यलाई निरन्रता दिने जनाएको छ।"
"घरमा आगो लाग्दा महिलाको मृत्यु, घटना शंकास्पद देखिएपछि श्रीमान पक्राउ","विराटनगर : मोरङको रंगेली नगरपालिका१ बिर्ता बजारस्थित एउटा घरमा शुक्रबार राति आगलागी हुँदा एक जना महिलाको मृत्यु भएको छ। रंगेली१ की अन्दाजी ३० वर्षीया बबिता मल्लिकको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार आगोले जलेर गम्भीर घाइते भएको अवस्थामा राति नै उद्धार गरेर बबितालाई उपचारका लागि विराटनगरको कोसी अस्पतालमा ल्याइएको थियो। शरीरका अधिकांश भाग जलेको र बोल्न नसक्ने अवस्थामा उद्धार गरिएकी उनको उपचारको क्रममा बिहान ६ बजेतिर मृत्यु भएको डीएसपी श्रेष्ठले बताए। घटनालगत्तै प्रहरीले बबिताका पति (श्रीमान) २३ वर्षीय तिल्का मल्लिकलाई नियन्त्रणमा लिएको छ। घटना शंकास्पद देखिएपछि तिल्कालाई नियन्त्रणमा लिएर विभिन्न कोणबाट अनुसन्धान सुरु गरिएको डीएसपी श्रेष्ठको भनाइ छ। तिल्काले पत्नीलाई भित्र थुनेर घरमा आगो लगाइदिएको हुनसक्ने प्रहरीको अनुमान छ। घटनास्थलदेखि केही परबाट उनलाई प्रहरीले नियन्त्रणमा लिएको हो। आगो लाग्न थालेपछि डर लागेर बस्न नसकेकाले आफू घरदेखि अलि पर गएर बसेको तिल्काले प्रहरीलाई बताएका छन्। खाना खाने विषयमा श्रीमतीसँग विवाद भएको र घरमा अचानक आगो लागेपछि आफू भागेको उनले प्रहरीलाई बताएका हुन्। श्रीमानश्रीमतीबीचको विवादको कारण प्रहरीले पत्ता लगाइसकेको छैन। घरमा आगो आफैँ लागेको हो कि लगाइएको हो भन्ने बारेमा पनि खुल्न बाँकी रहेको डीएसपी श्रेष्ठले बताए। दाजु जगदीश मल्लिकको ७ वर्षअघि मृत्यु भएपछि तिल्काले भाउजूलाई श्रीमती स्वीकार गरेर राखेको प्रहरीको प्रारम्भिक अनुसन्धानबाट खुलेको छ। तिल्काले ५ वर्षअघि श्रीमती स्वीकार गरेर भाउजूसँग बिहे गरेको प्रहरीले जनाएको छ। उनीहरुका सन्तान छैनन्। दाजुतर्फ पनि सन्तान नरहेको जानकारी प्रहरीले दिएको छ। प्रहरीका अनुसार तिल्का र श्रीमती बबिता सरसफाईको काम गर्दै आएका थिए। डीएसपी श्रेष्ठका अनुसार घरमा अचानक आगलागी भएको भनेर राति १० बजेतिर प्रहरीलाई खबर आएको थियो। घटनास्थल पुगेको प्रहरी र स्थानीयको सहयोगमा आगो १ घण्टापछि नियन्त्रणमा लिइएको उनले बताए। आगोले टिनको छानो भएको र बाँसको टाटीले सेन्ट्री बेरा गरेको घर तथा घरभित्र रहेका लत्ताकपडा, अन्नपात, भाँडावर्तनलगायत सबै सामान जलेको प्रहरीले जनाएको छ। घटनामा २ लाख मूल्य बराबरको क्षति भएको प्रारम्भिक अनुसन्धानबाट खुलेको छ।"
त्रिशुलीले बगाउँदा आमाछोरा बेपत्ता,"नुवाकोट : त्रिशूली नदीले बगाएर आमाछोरा बेपत्ता भएका छन्। बिदुर नगरपालिका३ ढोडेनी घर भएका आमाछोरालाई त्रिशुली नदीले बगाउँदा शनिबार दिउँसोदेखि स्थानीय पूर्णलाल श्रेष्ठको छोरा र उनकी श्रीमती बेपत्ता रहेको जिल्ला प्रहरी कार्यालय नुवाकोटले जनाएको छ। ७ वर्षिय युनिक श्रेष्ठ नदी किनारमा खेल्ने क्रममा त्रिशुली नदीले बगाएसँगै उनलाई बचाउन गएकी नजिकै काम गरिरहेकी आमालाइसमेत त्रिशुलीले बगाएको प्रहरी निरीक्षक लक्ष्मी खड्काले जानकारी दिइन्। छोरालाई बचाउन गएकी ३२ वर्षिय सन्जिता श्रेष्ठलाई समेत त्रिशूली नदीले सिर्खाली भन्ने स्थानबाट बगाई बेपत्ता बनाएकोमा खोजी कार्य जारी रहेको खड्काले बताइन्। उनका अनुसार नदीले बगाएको जानकारी आउनासाथ नेपाल प्रहरी, सशस्त्र प्रहरी बल र विपत ब्यवस्थापन वेसक्याम्प नुवाकोटको टोली उक्त नदीमा पुगेर खोजतलास कार्य भई रहेको छ।"
"नुवाकोटमा बलात्कारका घटना बढ्दै, पछिल्लो ६ महिनामा १० घटना","नुवाकोट : नुवाकोटमा पछिल्लो ६ महिनामा बलात्कार तथा बलात्कार प्रयासका १० घटना भएका छन्। अशिक्षा, चेतनाको अभाव तथा मादक पदार्थ सेवनका कारण घटनाहरु बढेको निष्कर्ष निकालिएको छ। अनौपचारिक क्षेत्र सेवा केन्द्र(इन्सेक)ले आयोजना गरेको कार्यक्रममा नुवाकोटमा बहुविवाहका २ वटा, हत्याका ३ वटा, बलात्कारका ७ वटा र बलात्कार प्रयासका ३ वटा घटनाको अभिलेखीकरण गरिएको जानकारी दिएको हो। कार्यक्रममा जिल्ला सरकारी वकिल कार्यालयका प्रमुख जिल्ला न्यायाधिवक्ता टेकराज भुषालले आफ्नो कार्यालयले पीडितको पक्षका काम गरिरहेको र आरोपितको पनि अधिकारलाई ध्यानमा राखिएको बताए। आरोपितको मानवअधिकारको सम्मान गर्दै यातना नदिई वस्तुनिष्ठ प्रमाणको आधारमा मुद्धा चलाइरहेको न्यायाधिवक्ता भुषालले बताए। कार्यक्रममा नुवाकोट प्रहरी प्रमुख तथा प्रहरी उपरिक्षक रामप्रकाश शाहले जिल्लामा पछिल्लो वर्षहरुमा मानवबेचविखनका मुद्धा दर्ता नभएकोले जिल्लामै मानव बेचबिखनका घटना नभएको हो र बेचविखनको स्वरुप परिवर्तन भएको हो त्यसको खोजीमा सरकारी तथा गैरसरकारी निकायहरुको ध्यान जानु पर्ने बताए। एसपी शाहले स्थानीय तहहरुले न्यायिक समितिहरुलाई प्रभावकारी बनाउन ध्यान दिनुपर्ने र साना विवादहरुको लागि सदरमुकामसम्म आउनु नपर्ने बनाउन आग्रह गरे। कार्यक्रममा जिल्ला प्रशासन कार्यालयका प्रशासकीय अधिकृत सुरेश श्रेष्ठले सर्वसाधारणलाई प्रदान गर्ने सेवा प्रवाहको विषयमा कार्यालय सदा चनाखो भएर काम गरिरहेको बताए। कार्यक्रममा नेपाल पत्रकार महासंघ नुवाकोटका अध्यक्ष कपिलदेव खनालले इन्सेकले राख्ने अभिलेखको क्षेत्र विस्तार हुनु पर्नेमा बताए।"
जुम्लामा चट्याङबाट ८० भेडा मरे,"जुम्ला : जुम्लाको पातारासी गाउँपालिका४ स्थित बागजाले पाटनमा परेको चट्याङले पाँच जना कृषकका ८० भेडा मरेका छन्। सो चट्याङबाट करिब ३०० भेडा हराएका छन्। पातारासी गाउँपालिका४ लुम निवासी पाँच कृषकका भेडा मरेको गाउँपालिकाका पशु शाखाका प्राविधिक हरि कामीले जानकारी दिए। अप्ठ्यारो भिर भएकाले खोजतलास गर्न कठिनाइ भएको छ। सोही गाउँपालिकामा रहेको प्रहरी चौकी डिल्लीचौरका प्रमुख बद्री साउदका अनुसार चट्याङबाट पाटनमा मरेका भेडा किसान जोरा रोकाया, रामबहादुर रेउले, शङ्कर नेपाली, धर्म रेउले र मानबहादुर रोकायाको भेडा चट्याङमा परेर मरेका हुन्। रासस"
"घृणाले होइन, मायाले व्यवहार गरौँ","दैलेख : दैलेखमा यौनिक तथा लैङ्गिक अल्पसंख्यक समुदायका व्यक्तिहरुको हक अधिकारका निम्ति विभिन्न कार्यक्रमहरु आयोजना भए। प्रत्येक वर्ष ईश्वी संवत् अनुसार जुन महिनालाई गौरव महिना (प्राइड मन्थ) का रूपमा मनाइन्छ। प्राइड मन्थको अवसरमा जिल्लाको गुराँस गाउँपालिकाका ८ वटै वडाका विद्यालय र समुदायमा कार्यक्रमहरु आयोजना भए। बाल क्लबको सक्रियतामा आयोजित र्याली, छलफल तथा अन्तरक्रियालगायतका कार्यक्रमहरुमा एलजीबीटीआईक्यू समुदायबारे सबैको एकै स्वर थियो, घृणाले होइन, मायाले व्यवहार गरौँ। यति मात्र होइन, यौनिक तथा लैङ्गिक अल्पसंख्यक हुनु प्राकृतिक हो, यौनिक तथा लैङ्गिक अल्पसंख्यक बालबालिकाहरुको अधिकार सुनिश्चित गरौँ, समानताले कसैलाई हानी गर्दैन जस्ता नाराहरु घन्किए। गाउँगाउँमा आयोजना गरिएका र्यालीमा अल्पसंख्यक समुदायका अधिकारलाई सम्बोधन गरिनुपर्ने मागसहितका प्लेकार्डहरू प्रदर्शन भए। गुराँस गाउँपालिका२ को महादेव बालक्लबका कोषाध्यक्ष सुरेन्द्र नेपालीले जुन महिनालाई गौरव महिनाको रुपमा चेतनामुलक कार्यक्रमगरी मनाईएको बताउँछन्। हामीले एलजीबीटीआईक्यू समुदायको हक अधिकार सुनिश्चत गर्नका लागि सचेतनासँगै, कक्षाकोठामै पनि यो सवालबारे छलफल तथा अन्तरक्रिया गर्ने गरेका छौँ, उनले भने। प्राइड मन्थमा गुराँस गाउँपालिका१ को लाँलीगुराँस बाल क्लबले प्लेकार्डहरू प्रर्दशन तथा अल्पसंख्यक समुदायको हक अधिकारबारे समुदायलाई जानकारी दिए। वडा नम्बर २ को महादेव बाल क्लबले तल्लो डुङ्गेश्वर बजारमा र्यालीसहित प्लेकार्डहरू प्रर्दशनसँगै अल्पसंख्यक समुदायको स्वीकार्यताका लागि समुदायलाई आह्वान गरेको छ। यस्तै वडा नम्बर ३ को सरस्वती बाल क्लबले सरस्वती मावीमा विद्यार्थी तथा शिक्षकलाई एलजीबीटीआईक्यू समुदायबारे जानकारी दिँदै पातिकान्ला बजारमा प्लेकार्डहरू प्रर्दशन तथा सुरक्षित विद्यालय बनाउन आह्वान गरेको छ। स्थानीय सृजनशिल बाल क्लबले शान्ति मावी सेरीमा विद्यार्थी र शिक्षकसँग प्राइड मन्थको महत्व, एलजीबीटीआईक्यू व्यक्तिहरुको हक अधिकारबारे जानकारी गराएको छ। वडा नम्बर ४ को लक्ष्मी बाल क्लबले लक्ष्मी मावीमा शिक्षक तथा विद्यार्थीहरुसँग यौनिक तथा लैङ्गिक अल्पसंख्यक बालबालिकाहरुले भोग्दै आएको समस्या, चुनौती र लैङ्गिक मैत्री विद्यालय बनाउनुपर्नेबारे छलफल नै चलाए। बाल क्लबले अल्पसंख्यक समुदायलाई परिवार र समाजमा स्वीकार्यता सम्बन्धी नाटक समेत प्रर्दशन गर्यो। वडा नम्बर ६ को जयजनता बाल क्लबले जय जनता मावी र गुराँस बाल क्लबले नेपाल राष्ट्रिय मावी बगौरामा प्लेकार्ड प्रर्दशनसहित अल्पसंख्यक समुदायका व्यक्तिहरुको हक अधिकार र चुनौती विषयक छलफल चलायो। यस्तै वडा नम्बर ७ को पञ्चकोशी बाल क्लबले विद्यालय व्यवस्थापन समिति, शिक्षक अभिभावक संघ, शिक्षक तथा समुदायका नागरिकहरुसँग गौरव महिनाको विशेषता र अल्पसंख्यक समुदायको स्वीकार्यताका लागि अन्तरक्रिया तथा प्लेकार्ड प्रर्दशन गर्यो। त्यसैगरी वडा नम्बर ८ को मालिका बाल क्लबले अल्पसंख्यक समुदायको स्वीकार्यता बढाउन र्यालीसहित प्लेकार्डहरु प्रर्दशन गरे। यो बाल क्लबमा गर्व महिना २०२१ मा धरमपोखरा बजारमा प्लेकार्डहरु प्रर्दशन गरेका थिए। गुराँसमा सोसेक नेपाल र सेभ द चिल्ड्रेनको साझेदारी तथा गाउँपालिकाको समन्वयमा लैङ्गिकता तथा समावेशीकरण (एलजीबीटीआई) परियोजना सञ्चालित छ। गौरव महिना अर्थात प्राइड मन्थको अबसरमा संस्थाका कर्मचारी, विभिन्न विद्यालयका प्रधानाध्यापक तथा शिक्षकहरुको सहभागितामा गुराँसे बजारमा प्लेकार्डहरु प्रर्दशन गरिएको छ। सोहि अबसरमा एलजीबीटीआईक्यू व्यक्तिहरुको सवाल, समस्या र चुनौतीबारे समुदायलाई जानकारी दिईएको छ। गौरव महिनाको अवसरमा गुराँस गाउँपालिकामा यौनिक तथा लैङ्गिक अल्पसंख्यक बालबालिकाहरुको समानता, सुरक्षा, स्वतन्त्रता, समान सहभागिता, मर्यादा र न्यायका लागि वकालत, उनीहरुको भोगिरहेको समस्याहरुलाई चेतनामुलक कार्यक्रममार्फत उजागर गरि समस्या समाधान गर्न सबैलाई महसुस गराउने माध्ययमको रुपमा लिईएको परियोजना संयोजक सजना सुनारले बताइन्। लैङ्गिकमैत्री विद्यालय बनाउन पहल गर्न, समुदाय र विद्यालयमा यौनिक तथा लैङ्गिक अल्पसंख्यक बालबालिकाहरुको स्वीकार्यता बढाउनका लागि आवाज उठाईएको संयोजक सुनारले बताइन्। परियोजनाले गुराँस गाउँपालिकाका बाल क्लब, विद्यालय व्यवस्थापन समिति, शिक्षकसँगको सहकार्यमा यौनिक तथा लैङ्गिक अल्पसंख्यक बालबालिका तथा व्यक्तिहरुले भोगिरहेको समस्यालाई पहिचान गर्ने, समाधानका लागि सबैलाई प्रतिबद्ध बनाउने र सचेतना जगाउने कार्य गरिरहेको छ। परियोजनाले सञ्चालन गरेको गतिविधिले स्थानीयहरु सचेत हुँदै गएका छन्। शान्ति मावी लाँलिकाडाका विद्यालय व्यवस्थापन समितिका सदस्य पद्मा बिसी भन्छिन् हामीलाई यौनिक तथा लैङ्गिक अल्पसंख्यक समुदायबारे केहि थाहा थिएन्, अपशव्दहरु प्रयोग गथ्र्यौँ, त्यसो गर्नु गलत रहेछ भन्ने कुरा अहिले आएर थाहा भएको छ। मालिका बाल क्लबका अध्यक्ष दिनिसा ओलीले यौनिक तथा लैङ्गिक अल्पसंख्यक समुदायको सवालमा खुलेर वकालत गर्न, अभिभावक र छिमेकीहरुलाई पनि जानकारी दिन सहज भएको बताइन्।"
दार्चुलामा ढुङ्गा लागेर एकको मृत्यु,दार्चुला : ढुङ्गा लागेर दार्चुलामा एक जनाको मृत्यु भएको छ। मृत्यु हुनेमा नौगाड गाउँपालिका६ परीगाउँ बस्ने २१ वर्षिय करनसिंह ठगुन्ना रहेको जिल्ला प्रहरी कार्यालय दार्चुलाले जनाएको छ। शनिबार अप्रहान्न ५ बजेतिर गडिगाडस्थित ठगुन्नाको घटनास्थलमै मृत्यु भएको जिल्ला प्रहरी कार्यालय दार्चुलाका सूचना अधिकारी राजेश शाहीले बताए। घटना घटेको थाहा पाउनासाथ इलाका प्रहरी कार्यालय गोकुलेश्वरबाट प्रहरी निरीक्षक सुरज बहादुर सिहको नेतृत्वमा प्रहरी टोलि घटनास्थल गएको सूचना अधिकारी शाहीले बताए।
वर्षाको बितण्डा : राजमार्ग तथा ग्रामिण सडक अवरुद्ध,"उदयपुर : लगातारको वर्षाकाकारण उदयपुरका राष्ट्रिय राजमार्ग र स्थानीय सडकहरु अवरुद्ध भएका छन्। एक सातादेखि परेको पानी नरोकिएपछि मदन भण्डारी, सगरमाथा, सिद्धिचरण राजमार्ग र ग्रामिण सडकको ठाउँठाउँमा पहिरो जाँदा सडकअवरुद्ध भएका हुन्। सगरमाथा राजमार्गको रौतामाई गाउँपालिका५ छामलिङ्ग र जल्केनी विचको कुण्डले भिरको पहिरो बग्दा सडक अवरुद्ध छ। दुबै ठाउँमा सडक सूचारु गर्न आयोजना कार्यालयले लोडर मेसिन पठाएपनि पानी नरोकिएकाकारण सफा गर्न नसकिएको रौतामाई५ का वडाध्यक्ष पाण्डोव राईले बताए। अवरुद्ध सडक सुचारु नहुँदा खोटाङ्ग र उदयपुरको ग्रामिणभेगबाट यातायातका साधनबाट सदरमुकाम गाईघाट झरेका सर्वसाधरणले सास्ति व्यहोर्नु परेको छ। पहिरो नरोकिएकाकारण पैदलयात्राबाट आवतजावत गर्नसमेत कठिनाई भएको उनले बताए। राईले भने, जोखिम मोलेर सर्वसाधरण सडक माथिको पहिरो हेर्दै कुद्नु पर्ने बाध्यता छ, अझ विरामीलाई पिट्युमा बोकेर पहिरो कटाउनुको समस्या झनै छ। खुट्टा भाचिँएर उपचारका लागि जिल्ला अस्पताल ल्याईदै गरेका स्थानीय बखतबहादुर राईलार्ई भर्खरै जोखिम मोलेर पिढ्युमा बोकेर पहिरो कटाउन बाध्य भयौ, उनले भने, आयोजनालाई सडक सुचारु गर्न भनेका छौ मेसिन पनि आएको छ, मौसमलेगर्दा काम गर्न सक्ने अवश्था छैन। आयोजना प्रमुख गोपाल खकुरेलले पहिरो सफा गर्न लोडर र प्राविधिक टोली पठाइएको र आईतबारसम्म सूचारु हुने बताए। मदन भण्डारी राजमार्गकोसमेत प्रमुखको जिम्वेवारी सम्हालेका डिई खकुरेलले पहिरो पन्छाउन ठाउँठाउँमा मेसिन राखिएको र काम भईरहेको बताए। उनले पुर्विखण्डको खैरहा र असारी खोलामा केहि समस्या देखिएपनि समाधानका लागि प्रयास भईरहको बताए। पश्चिमी खण्डमा मौवासी खोलले ह्युमपाईप वगाउँदा यातायात वारपार गर्न समस्या भएको बताए। बाँकी ठाउँमा पहिरो पन्छाउँदै भएपनि यातायात सुचारु गरिएको उनको भनाई छ। सिद्धीचरण राजमार्गको मिर्चैयाकटारीघुर्मि खण्डमा पहिरो वग्दा यातायातअवरुद्ध छन्। रौतामाईको आँपटार क्षेत्र मात्र हैन् अधिकांस ग्रामिण सडकको अवश्था उस्तै छ । खोटाङ्गबाट पैदलयात्रा गरी गाईघाट झर्दै गरेका गोपाल अधिकारी भन्छन्, राजमार्गको अवश्था त यो छ, गाउँपालिकाको लगानीमा भर्खरै खुलेका ग्रामिणभेगका सडकको अवश्था के हालत होला एक पटक नजर लगाउनुस। लगातारको वर्षाकैकारण सदरमुकाम गाईघाटसँग जोडिने रौतामाई, उदयपुरगढी, ताप्लि, लिम्चुङ्गबुङ्ग गाउँपालिका र कटारी नगरपालिकाका ग्रामिण सडक अवरुद्ध छन्। त्यस क्षेत्रमा यातायातका साधनहरु सञ्चालनमा आउन सकेका छैनन्। सदरमुकामको वरुवा खोलाले पुर्वपश्चिम बसपार्क छेउ र पिकनिक स्पोर्ट नजिकका बाँध कटान गर्न सुरु गरेको छ। बेलका नगरपालिकाको वडानं १, २, ३ मा सप्तकोसी नदी र त्रियुगा खोलाले खेतीयोग्य जमिन कटान गरेको उपमेयर जिरा राईले बताईन्। उनले नियन्त्रणका लागि सशस्त्र, नेपाल प्रहरी र स्थानीय परिचान गरिएको बताईन्। सदरमुकामको त्रियुगा र बरुवा बसपार्कले धार परिवर्तन गर्दा बजार जलमग्न छ। त्यसैगरी चौदण्डिगढी नगरपालिका५ शिवाईमा त्रियुगा खोलाले भर्खरै निर्माण गरिएको बाँध भत्काउँदा खेतीयोग्य जमिन वगरमा परिणत भएको स्थानीय भाष्कर चौधरीले बताए। प्रमुख जिल्ला अधिकारी बिरेन्द्रकुमार यादवले जनताको ज्युधन सुरक्षाका लागि आवश्यक अनुसार सुरक्षाकर्मी नदी नियन्त्रणमा परिचालन गरिएको बताए। उनले वर्षा तत्काल नरोकिने देखिएकाले नदी आसपासका क्षेत्रमा उच्चसतर्कता अपनाउन सर्वसाधरणलाई अपिल गरिएको बताए। उनले बस्ति सुरक्षित गर्न स्थानीय तहसँग समन्वय गरी सुरक्षाकर्मीको टोली परिचालन गरिएको बताए। जिल्लाका सप्तकोसी नदी, त्रियुगा, बरुवा, ककरु, तावा, मरुवा, लुहाले, बैद्यनाथ, यारी, लामा, खैराहा, वविया लगायत दर्जनौँ खोलामा पानीको बहाव उच्च भएसँगै बाढीको जोखिम बढेको छ।"
