शीर्षक,विवरण
पोखराजोमसोम हवाई मार्गमा मौसम हेर्न अत्याधुनिक क्यामेरा,जोमसोम : हवाई उडानमा अत्यन्तै सम्वेदनशील मानिएको पोखराजोमसोम हवाई मार्गमा अत्याधुनिक क्यामेराको सहयोगमा मौसम हेर्न सकिने प्रविधिको प्रारम्भिक परीक्षण गर्न थालिएको छ। नेपाल नागरिक उड्यन प्राधिकरणको अनुरोधमा राष्ट्रिय अविष्कार केन्द्रले पोखराजोमसोम हवाई मार्गमा पर्ने विभिन्न जोखिमयुक्त स्थानको मौसम थाहा पाउने उक्त प्रविधि विस्तार गरिएको हो। म्याग्दीको अग्लोअग्लो स्थानमा राखिएको क्यामेराको माध्यमबाट सो स्थानको मौसम हेर्न मिल्ने अत्याधुनिक क्यामेरा जडान गरिएको राष्ट्रिय अविष्कार केन्द्रका प्रमुख महावीर पुनले सामाजिक सञ्जाल फेसबुक मार्फत जानकारी गराएका छन्। पुनले उक्त क्यामेराको सहयोगमा हवाई कन्ट्रोल टावरबाटै पोखराजोमसोम हवाई मार्गका मौसमी दृष्य थाहा पाउन सकिने प्रविधिको परीक्षण भइरहेको बताएका हुन्। पोखराजोमसोम हवाई मार्गको समून्द्री सतहदेखि २३०० सय मिटरदेखि ३३०० सय मिटर अग्लो स्थान उक्त अत्याधुनिक क्यामेरा जडान गरिएको छ। राष्ट्रिय आविष्कार केन्द्रका प्राविधिकहरूले मौसमी विवरण थाहा पाउन सक्ने प्रविधिको एक महिना अघिदेखि नियमित परीक्षण गरिरहेको केन्द्र प्रमुख पुनको भनाइ छ। पोखराजोमसोम बीचमा पर्ने अग्ला डाँडा र खोंचहरूको दृष्य कैद गर्न सीसीटीभी जडान भइसकेको बताएका छन्।
'लौरो'सहित तीन निर्वाचन चिन्हमा सामान्य हेरफेर,"काठमाडौं : निर्वाचन आयोगले आसन्न प्रतिनिधिसभा र प्रदेशसभा सदस्य निर्वाचनका लागि तीन वटा निर्वाचन चिन्हमा सामान्य हेरफेर गरेको छ। निर्वाचन आयोगको अभिलेखमा रहेको निर्वाचन चिन्हको नाम र चिन्हमा केही भिन्नता देखिएको र आयोगमा रहेको अभिलेख र निर्देशिकामा रहेको विवरणबीच भिन्नता पाइएकाले चिन्ह हेरफेर गरिएको आयोगले जनाएको छ। यही असोज २७ गतेको निर्णयअनुसार प्रतिनिधिसभा सदस्य निर्वाचन तथा प्रदेशसभा सदस्य निर्वाचन निर्देशिका, २०७९ को दफा ८७ ले दिएको अधिकार प्रयोग गरी ती निर्वाचन चिन्हको अनुसूचीमा हेरफेर गरिएको सहायक प्रवक्ता कमल भट्टराईले जानकारी दिए। निर्देशिकाको अनुसूची २९ को क्रम सङ्ख्या १३ मा रहेको हाम्रो नेपाली पार्टीको निर्वाचन चिन्ह लौरो र अनुसूची३० को खण्ड (क) मा रहेका स्वतन्त्र उम्मेदवारको लागि निर्धारित निर्वाचन चिन्हअन्तर्गत डोजर र क्रस खुकुरी निर्वाचन चिन्ह हेरफेर गरिएको छ। हेरफेर गरिएका निर्वाचन चिन्हसहितको विवरण वेवसाइटमा राखिएको आयोगले जनाएको छ। आगामी मङ्सिर ४ गते आइतबार देशभर एकै चरणमा प्रतिनिधिसभा सदस्य र प्रदेशसभा सदस्य निर्वाचन हुँदैछ। आयोगले यही असोज २६ गते मनोनयनपत्र दर्ता गराएका उम्मेदवारलाई निर्वाचन चिन्ह प्रदान गरेको थियो।"
थ्री बाइ थ्री बास्केटबलमा बागमती र आर्मी विजयी,"तनहुँ : नवौं राष्ट्रिय खेलकुदअन्तर्गत तनहुँमा सञ्चालित थ्री बाइ थ्री महिला बास्केटबल प्रतियोगितामा त्रिभुवन आर्मी र बागमती प्रदेशले विजयी सुरुवात गरेका छन्। शनिबार भएको खेलमा आर्मीले लुम्बिनी प्रदेशलाई १४७ को अन्तरमा पराजित गरेको हो। आर्मीको जितमा जेनिशा श्रेष्ठ एक्लैले ८ अंक जोडिन्। त्यस्तै, बागमती प्रदेशले मधेस प्रदेशलाई फराकिलो अन्तरले हरायो। खेलमा बागमतीले मधेस प्रदेश विरूद्ध १४२ को अन्तर बनाएको थियो। बागमतीको शानदार जितमा आस्था चौधरीले ८ अंक जोडेकी थिइन।"
महिला भलिबलमा सेना र प्रदेश १ विजयी,"बेनी : विभागीय टिम नेपाली सेना र प्रदेश १ ले म्याग्दीको बेनीमा जारी नवौ राष्ट्रिय खेलकुद प्रतियोगिताको महिला भलिबलको शनिवार भएको खेलमा जित निकालेका छन्। बेनीको खुल्ला मञ्च खेलमैदानमा भएको खेलमा सेनाले कर्णाली र प्रदेश १ ले मधेस प्रदेशलाई सोझो तीन सेटमा पराजित गरेका हुन्। मनिषा खाँडको कप्तानीमा मैदानमा उत्रिएको सेनाको टोलीले कर्णालीलाई पहिलो सेट २५१२, दोस्रो सेट २५१३ र तेस्रो सेट २५१२ अन्तरमा पराजित गरेको हो। विनिता राईको नेतृत्वमा खेलेको प्रदेश १ ले मधेशलाई क्रमशः २५१३, २५२२ र २५१५ को अन्तरमा पराजित गरेको थियो। लिक कम नक आउट वेष्ट अफ फाइफ सिस्टममा खेलाइएको प्रतियोगितामा सेना र कर्णाली एउटै समूह (ए)का हुन्। पहिलो चरणको दुई वटा प्रतिस्पर्धामा पराजित कर्णाली प्रदेश लिग चरणबाट बाहिरिएको जिल्ला खेलकुद विकास समिति, म्याग्दीका अध्यक्ष दिनेश केसीले बताए। सशस्त्र प्रहरीसँग शुक्रबार फराकिलो अन्तरका बीच सोझो तीन सेटमा पराजित भएको नविना आचार्यको कप्तानीमा रहेको कर्णालीले सेनासँगको खेलमा प्रर्दशन सुधार गरेपनि जित निकाल्न सकेन। प्रजना थापाको कप्तानीमा रहेको मधेसको टोलीले दोस्रो सेटमा प्रतिस्पर्धा गरेपनि पहिलो र तेस्रो सेटमा फराकिलो अन्तरमा प्रदेश १ सँग पराजित भयो। आइतबार दश बजे शसस्त्र प्रहरी र नेपाली सेना तथा दिउँसो २ बजे बागमती र मधेस प्रदेशबीचको प्रतिस्पर्धा भएसँगै पहिलो चरणको खेल सकिने जिल्ला भलिबल संघ म्याग्दीका अध्यक्ष तेजेन्द्र बानियाले जानकारी दिए। शनिबारको खेलमा सेनाकी संगम महतो र प्रदेश १ की समिक्षा राईलाई वमेन अफ द म्याच घोषणा गरिएको छ। हालसम्म ६ वटा खेल सकिएको छ। राष्ट्रिय खेलकुद परिषद्ले आयोजना गरेको प्रतियोगिता कात्तिक २ गतेसम्म सञ्चालन हुँदैछ। प्रतियोगितामा सात वटा प्रदेश र तीन वटा विभागीय टोलीले सहभागिता जनाएका छन्।"
"समानुपातिक निर्वाचनका लागि मतपत्र छपाइ सकियो, १८ जिल्लामा ढुवानी","काठमाडौं : आगामी मंसिर ४ गते हुने प्रतिनिधि सभा तथा प्रदेश सभा निर्वाचनका लागि समानुपातिक निर्वाचन प्रणालीतर्फको मतपत्र छपाइको काम सकिएको छ। आयोगका अनुसार ४ करोड ६ लाख ५ हजार मतपत्रको छपाइ सम्पन्न भएको हो। प्रतिनिधि सभातर्फको समानुपातिक प्रणालीका लागि २ करोड ४ लाख २१ हजार मतपत्र छापिएको छ। यसैगरी सातवटै प्रदेशका लागि समानुपातिकतर्फको २ करोड १ लाख ८४ हजार मतपत्रको छपाइ सम्पन्न भएको छ। पहिलो हुने निर्वाचित हुने प्रणालीका लागि आज शनिबारसम्म १७ लाख मतपत्र छपाइ भएको छ। समानुपातिक निर्वाचन प्रणालीतर्फको प्रतिनिधि सभा तथा प्रदेश सभा निर्वाचनका लागि मतपत्र ढुवानी भइरहेको छ। हालसम्म खोटाङ, ओखलढुंगा, सोलुखुम्बु, उदयपुर, सप्तरी, महोत्तरी, धनुषा, सिरहा, ताप्लेजुङ, पाँचथर, इलाम, झापा, संखुवासभा, तेह्रथुम, भोजपुर, धनकुटा, मोरङ र सुनसरी जिल्लामा उक्त मतपत्र ढुवानी भएको छ।"
"थप ५२ जनामा कोरोना पुष्टि, सक्रिय संक्रमित ६६७",काठमाडौं : थप ५२ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १७६३ नमूना परीक्षण गर्दा ५२ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ७४५ र एन्टिजेनबाट १०१८ नमूनाको परीक्षण गर्दा पीसीआरबाट ४५ र एन्टिजेनबाट ७ नमूनाको रिपोर्ट पोजिटिभ आएको हो। मन्त्रालयका अनुसार थप १६ जना कोरोनामुक्त भएका छन्। हाल सक्रिय कोरोना संक्रमितको संख्या ६६७ पुगेको छ।
अवैध कपडासहित दुई पक्राउ,"विराटनगर : अवैध रूपमा ल्याएको कपडासहित प्रहरीले विराटनगरबाट शनिबार बिहान दुई जनालाई पक्राउ गरेको छ। भारतबाट तस्करी गरेर कपडा ल्याउँदै गरेको अवस्थामा विराटनगर महानगरपालिका१६ स्थित उखुबारीबाट उनीहरु पक्राउ परेका हुन्। साढे चार लाख रुपैयाँभन्दा बढीको कपडासहित पक्राउ पर्नेमा विराटनगर१६ का २२ वर्षीय दिनेश ऋषिदेव र ३५ वर्षीय खेदन यादव रहेका छन्। इलाका प्रहरी कार्यालय रानीका प्रहरी निरीक्षक महेन्द्र दर्नाल नेतृत्वको टोलीले भन्सार छलीको कपडासहित ऋषिदेव र यादवलाई बिहान साढे ४ बजेतिर पक्राउ गरेको हो। बोरामा प्याक गरेर ल्याइएको अवैध कपडा पनि प्रहरीले बरामद गरेको छ। मोरङ प्रहरीका प्रवक्ता डीएसपी टीकाबहादुर कार्कीले पक्राउ परेकाको साथबाट १ सय १० पिस कुर्तासलवार, ५० पिस साडी, २ सय ५ पिस टप्स र २० पिस तन्ना बरामद भएको जानकारी दिए। उनका अनुसार बरामद भएको कपडा चार लाख ५२ हजार पाँच सय मूल्य बराबरको छ। बरामद गरिएको कपडासहित पक्राउ परेकाहरूलाई आवश्यक अनुसन्धान र कारबाहीका लागि विराटनगर भन्सार कार्यालयमा बुझाइने कार्कीले बताए।"
ओखलढुंगामा गठबन्धन र एमालेबीच रोचक भिडन्त,"ओखलढुंगा : प्रदेशसभा क तर्फ गठबन्धनका उम्मेदवार कांग्रेस केन्द्रीय सदस्य प्रदिपकुमार सुनुवार र नेकपा एमालेका उम्मेदवार प्रदेश १ का पूर्वमन्त्री अम्बीरबाबु गुरुङबीच रोचक प्रतिस्पर्धा हुने देखिएको छ। गठबन्धनका सुनुवार कांग्रेसको २ पटक लगातार जिल्ला सभापति र अहिले केन्द्रिय सदस्य हुन् भने एमालेका गुरुङ प्रदेश १ कमिटीको सचिवालय सदस्य, २०७४ मा निर्वाचित सांसद र प्रदेश १ को भौतिक पूर्वाधार विकास मन्त्रीको जिम्मेवारी सम्हालेको नेता हुन्। सुनुवारसँग स्थानीय तह हुँदा २०५४ सालमा गाविस अध्यक्ष तथा जिल्ला पार्टी सभापति हुँदा तत्कालीन जिल्ला विकास समितिको राजनीतिक संयन्त्रको नेतृत्व गरेर काम गरेको, स्थानीय विकासको संरचना र भूगोलबारे जानकारी छ। गुरुङ प्रदेश सरकारको शक्तिशाली मन्त्रालय सञ्चालन गर्दा प्रदेशको विकासमा सरकारले गरेका काम र ती संरचनाबारे जानकार छन्। दुवै नेतामा हक्की र कुनै एउटा निचोडमा पुगेपछि पछि नर्फकने स्वभाव छ। निर्वाचन जित्दा आफ्नो पार्टीको नेतृत्वमा प्रदेश सरकार बन्ने परिस्थितिमा दुवै नेता प्रदेश मन्त्रीका मुख्य दावेदार पनि हुन्। पहिलोपटक यी दुई नेताबीच चुनावी मैदानमा भेट भएको छ। यसअघि दुवै फरकफरक निर्वाचन क्षेत्रबाट लडेका थिए। चुनावमा सुनुवार पराजित भए भने गुरुङ निर्वाचन जितेपछि राज्यमन्त्री हुँदै मन्त्री भए। गुरुङको यो निर्वाचन तेस्रो हो भने सुनुवार दोस्रो पटक मैदानमा उत्रिएका छन्। २०५६ सालको आम निर्वाचनमा गुरुङ नेकपा मालेको चुनाव चिन्हबाट प्रतिनिधिसभाका उम्मेदवार थिए। यस्तो छ राजनीतिक अकं गणित प्रदेश सभा क मा ४ स्थानीय तह छन्। यसमध्ये स्थानीय तह निर्वाचनमा कांग्रेस माओवादी गठबन्धनबाट चिंशखुगढी गाउँपालिकामा प्रमुख उपप्रमुख, सिद्धिचरण नगरपालिकामा प्रमुख तथा खिजीदेम्वामा उपप्रमुख जितेका छन्। खिजीदेम्वाको प्रमुख जनता समाजवादीले जितेको छ भने सिद्धिचरणको उपप्रमुख एमालेले जितेको छ। मोलुङ गाउँपालिकाको दुवै सिट एमालेले जितेको छ। खिजीदेम्वा जितेको जसपाले उम्मेदवार उठाएर चुनावी मैदानमा छ भने कांग्रेस, माओवादी र एकीकृत समाजवादीको गठबन्धन छ। एमाले एक्लै चुनावी मैदानमा छ। स्थानीय तहको निर्वाचनको मत परिणामले गठबन्धनका सुनुवार बलियो देखिन्छन् भने यसअघि बाम गठबन्धनबाट उम्मेदवार बनेका गुरुङले ७ हजार मतान्तरले कांग्रेसका उम्मेदवारलाई पराजित गरेका थिए। मन्त्री बनेपछि जिल्लामा धेरै विकासका योजना पार्ने मन्त्रीका रुपमा परिचित छन्। उता कांग्रेसका सुनुवार गाविस अध्यक्ष हुँदै जिल्ला पार्टी नेतृत्वमा हुँदा तत्कालीन जिल्ला विकास समितिको राजनीतिक संयन्त्रको नेतृत्व गरेर वडा वडामा बजेट पठाउने काम गरेका थिए। लामो समय भूगोलको राजनीतिमा सक्रिय सुनुवार र मन्त्री समेत भइसकेका गुरुङ दुवै जिल्लाको विकासका लागि खट्ने र विकासप्रेमी नेताका रुपमा परिचित छन्। उनीहरुको प्रतिस्पर्धालाई लिएर अनेक अड्कलबाजी भए पनिर्विाचन परिणाम कसको पक्षमा जान्छ भन्न सकिने अवस्था छैन।"
८ लाख बराबरको पटका बरामद,"विराटनगर : भारतबाट ल्याइएको झण्डै आठ लाख मूल्य बराबरको पटक सशस्त्र प्रहरीले झापा र सुनसरीबाट बरामद गरेको छ। तिहार, छठलगायतका पर्वलाई लक्षित गरेर नेपाल भित्राइएको अवैध पटका सशस्त्रले नियन्त्रणमा लिएकाको हो। पटका ओसारपसारमा संलग्नहरू भने सशस्त्रलाई देखेपछि फरार बनेका थिए। बोरामा प्याक गरेर ल्याइएको विभिन्न प्रकारका १० बोरा पटका झापाको झापा गाउँपालिका१ बाट बरामद भएको सशस्त्रले जनाएको छ। सशस्त्र प्रहरी निरीक्षक विभूराज दाहालको नेतृत्वमा खटिएको टोलीले सात लाख ५० हजार मूल्य बराबरको पटका बरामद गरेको हो। त्यस्तै सशस्त्र प्रहरीले सुनसरीको हरिनगरा गाउँपालिका१ बाट शुक्रबार विभिन्न प्रकारका पटका बरामद गरेको छ। सशस्त्र प्रहरी बल भुटाहाबाट खटिएको प्रहरी निरीक्षक भूपेन्द्रकाजी निरौला नेतृत्वको टोलीले ३५ हजार मूल्य बराबरको पटका बरामद गरेको हो। बरामद गरिएको पटका नेपाल प्रहरी, जनप्रतिनिधि र स्थानीयको रहोबरमा नष्ट गरिएको छ। कारोबारमा संलग्नले नेपालभारत खुला सीमाको फाइदा उठाउँदै धमाधम पटका नेपाल भित्राउन थालेपछि निगरानी बढाएर सीमानाकामा कडाइ गर्न सशस्त्र प्रहरी बल प्रदेश १ का प्रमुख डीआईजी कमल गिरीले विशेष टोली परिचालन गरेका छन्। आगामी निर्वाचनतर्फ सुरक्षाकर्मी केन्द्रित भइरहँदा भारतबाट पटाउन भित्राउने गिरोह सक्रिय भएको सशस्त्रको विश्लेषण छ। तिहार, छठसमेतका पर्वमा पटकाजन्य विष्फोटक पदार्थको कारोबार एवं प्रयोग धेरै हुन्छ। चाडपर्वका बेला सुरक्षाकर्मीलाई छलेर भित्राइने पटकाजन्य विष्फोटक पदार्थको किनबेच, ओसारपसार र प्रयोगमा भने स्थानीय प्रशासनले रोक लगाएको छ। तर विभिन्न माध्यमबाट भित्राउने गरिन्छ। बरामद गरिएको पटका प्रयोगमा ल्याउन नसक्ने हिसाबले नष्ट गर्ने गरिएको सशस्त्रले जनाएको छ। चाडपर्वका नाममा रमाइलो गर्ने नाममा ध्वनी प्रदूषण, आगलागी, भौतिक तथा मानवीय क्षतिको जोखिम हुने भएकाले पटकाको ओसारपसार, कारोबार र प्रयोगलाई निरुत्साहित गर्न सक्रियता बढाइएको डीआईजी गिरीको भनाइ छ। उनका अनुसारा चाडपर्व र आगामी निर्वाचनलाई समेत लक्षित गरेर अन्य सुरक्षा निकायसँग समन्वय गरी सीमा क्षेत्रमा कडाइ गरिएको छ।"
"डेंगुबाट हालसम्म ४७ को मृत्यु, ३८९१८ मा संक्रमण",काठमाडौं : डेंगु संक्रमण ७७ वटै जिल्लामा फैलिएको छ। डेंगुबाट हालसम्म ४७ जनाको मृत्यु भएको स्वास्थ्य तथा जनसङ्ख्या मन्त्रालयले जनाएको छ। गत साउनदेखि हालसम्म ३८ हजार ९१८ जनामा डेंगु पुष्टि भएको छ। डेंगु संक्रमण रोक्न प्रतिकार्यका कार्य तीव्र पारिएको मन्त्रालयले जनाएको छ। स्वास्थ्य मन्त्रालयले डेंगुबाट बच्न फोहर जम्मा भएको ठाउँ सफा गर्न र पूरा बाहुला भएको कपडा लगाउन अनुरोध गरेको छ। विज्ञहरूले डेंगु जोखिम कायम रहेको भन्दै सचेत रहन आग्रह गरेका छन्।
"विश्वव्यापी भोकमरीको सूचीमा भारत नेपालभन्दा पछाडि, ८१औं स्थानमा नेपाल","काठमाडौं : विश्व भोकमरी सूचकाङ्क (जीएचआई) २०२२ मा भारत विश्वका १२० देश र क्षेत्रमध्ये १०७औँ स्थानमा झरेको छ। गत वर्षको १०१औँ स्थानबाट तल झरेर भारत एशियाली मुलुकहरू श्रीलङ्कका, म्यानमार, नेपाल, बङ्गलादेश र पाकिस्तानभन्दा पनि पछि परेको हो। जिएचआई अनुसार श्रीलङ्कका (६४), म्यानमार (७१), नेपाल (८१), बङ्गलादेश (८४) र पाकिस्तान (९९) स्थानमा रहेका छन्। नयाँ तथ्याङ्कमा यस वर्ष १४ देश वा क्षेत्रले मात्र भारतभन्दा खराब प्रदर्शन गरेका छन्। कन्सर्न वल्र्डवाइड आइरिस सहायता एजेन्सी र वेल्टहंगरहिल्फ नामक जर्मन संस्थाले संयुक्त रूपमा उक्त प्रतिवेदन हालै सार्वजनिक गरेका हुन्। भारतको जीएचआई अङ्कमा पनि सन् २०२० मा सुधार भई ३८८ बाट सन् २०१४ देखि २०२२ को औषत २९ अङ्कको दायरामा पुगेको छ। अल्पपोषण, बाल बर्बादी, बाल पुड्कोपन र पाँच वर्ष भन्दा कम उमेरका बच्चाहरूको मृत्यु दर गरी जीएचआई स्कोर चार सूचकहरूमा गणना गरिन्छ। पाँच वर्षभन्दा कम उमेरका बालबालिकाको तौल कम हुनुलाई अल्पपोषणको कारणले गर्दा बालबालिकाको तौल कम हुनु मानिन्छ। बाल पुड्कोपनले पाँच वर्षभन्दा कम उमेरका बच्चाहरूको अनुपात मापन गर्दछ जुन पुरानो कुपोषणको प्रभावको कारण उनीहरूको उमेरको लागि कम उचाइ रहेको छ। प्रतिवेदनअनुसार १७ वटा देशले जीएचआई स्कोर ५ भन्दा कम प्राप्त गरेका छन्। भोकमरी र कुपोषणको अनुगमन गर्ने जीएचआईका अनुसार भारतमा भोकमरीको स्तर गम्भीर छ।"
मनहरीमा भएको छुट्टाछुट्टै सवारी दुर्घटनामा चार घाइते,हेटौंडा : मकवानपुरको मनहरीमा भएको छुट्टाछुट्टै सवारी दुर्घटनामा परी चार जना घाइते भएका छन्। पूर्वपश्चिम राजमार्गअन्तर्गत मनहरी९ खरङ्गास्थित सडकखण्डमा आज हेटौंडाबाट चितवनतर्फ जाँदै गरेको ना५त ८९३६ नम्वरको ट्याक्टरलाई सोही दीशातर्फ जाँदै गरेको जेएच १० डीजेड ७९९६ नम्वरको भारतीय यात्रुबाहक बसले ठक्कर दिँदा दुई जना घाइते भएका इलाका प्रहरी कार्यालय मनहरीले जनाएको छ। घाइते हुनेहरूमा ट्याक्टर चालक पर्साको वीरगंज२९ निवासी २७ वर्षीय सुनिल साह र ट्याक्टरमा सवार सोही स्थानमा बस्ने ३७ वर्षीय विनोद चौधरी रहेका छन्। त्यस्तै पूर्वपश्चिम राजमार्गकै मनहरी६ बिजौनास्थित खण्डमा भएको सवारी दुर्घटनामा परी २ जना घाइते भएका छन्। हेटौंडाबाट चितवनतर्फ जाँदै गरेको ना५२प ८१९ नम्वरको मोटरसाइकल आफैं अनियन्त्रित भएर दुर्घटना हुँदा मोटरसाइकल चालक चितवनको रत्ननगर नगरपालिका९ बस्ने ४७ वर्षीय रेशम ढुंगाना र उनको छोरी १९ वर्षीया पूजा ढुंगाना घाइते भएका हुन्। घाइते चारै जनाको मकवानपुर र चितवनको विभिन्न अस्पतालहरूमा उपचार भइरहेको प्रदेश प्रहरी कार्यालय बागमती प्रदेश हेटौंडाले जनाएको छ।
"हाइटेन्सनबाट करेन्ट लाग्दा एकको मृत्यु, एक जना घाइते",विराटनगर : हाइटेन्सन लाइनबाट करेन्ट लाग्दा मोरङको कटहरी गाउँपालिका४ मा शनिबार अपरान्ह एक जनाको मृत्यु भएको छ। अर्का एक जना गम्भीर घाइते भएका छन्। मोरङ प्रहरीका प्रवक्ता डीएसपी टीकाबहादुर कार्कीका अनुसार करेन्ट लागेर कटहरी४ का ५२ वर्षीय दिलिप साहको मृत्यु भएको हो। दुर्गा मन्दिरमा लगाएको टेन्ट खोल्ने क्रममा साहलाई ११ हजार भोल्टको हाइटेन्सन लाइनबाट करेन्ट लागेको प्रारम्भिक अनुसन्धानबाट खुलेको उनले बताए। गम्भीर घाइते अवस्थामा उद्धार गरेर उपचारका लागि कोसी अस्पताल ल्याइएका साहलाई अपरान्ह ५ बजेतिर चिकित्सकले मृत घोषित गरेका हुन्। करेन्ट लागेर छटपटाइरहेको देखेपछि साहलाई उद्धार गर्न गएका अर्का व्यक्ति घाइते भएका छन्। करेन्ट लागेर सुनसरीको इनरुवा नगरपालिका७ का ४५ वर्षीय फागु सरदार गम्भीर घाइते भएको प्रहरीले जनाएको छ। प्रहरीका अनुसार रंगेलीबाट मोटरसाइकलमा विराटनगरतर्फ आउँदै गर्दा करेन्ट लागेर साह छटपटाइरहेको देखेपछि सरदार उद्धार गर्न पुगेको पाइएको छ। त्यतिबेलै सरदारलाई पनि करेन्ट लागेको डीएसपी कार्कीले बताए। घाइतेको चिन्ताजनक अवस्था कोसी अस्पतालमै उपचार भइरहेको प्रहरीले जनाएको छ। प्रहरीले घटनाको अनुसन्धान सुरु गरिएको जानकारी दिएको छ।
६ प्रदेशबाट मनसुन बाहिरियो,"काठमाडौं : शनिबारदेखि छवटा प्रदेशबाट मनसुन बाहिरिएको छ। जल तथा मौसम विज्ञान विभागअन्गत रहेको मौसम पूर्वानुमान महाशाखाका अनुसार शनिबारदेखि सूदुरपश्चिम, कर्णाली, गण्डकी, लुम्बिनी, बागमती र मधेश प्रदेशबाट मनसुन बाहिरिएको हो। यसवर्ष जेठ २२ गते नेपालको पूर्वी भूभागबाट मनसुन प्रवेश गरेको थियो। बाँकी भूभागबाट मनसुन बाहिरिन अझै केही दिन लाग्ने सम्भावना रहेको महाशाखाले जनाएको छ। नेपालको अधिकांश स्थानबाट यस वर्षको मनसुन बहिर्गमन भएसँगै हाल कुनै उल्लेखनीय मौसमसम्बन्धी चेतावनी तथा परामर्श नभएको महाशाखाले जनाएको छ।"
निर्वाचन आचारसंहिता उल्लंघन गर्ने व्यक्ति र संस्थालाई स्पष्टीकरण,"काठमाडौ : निर्वाचन आयोगबाट लागू गरिएको निर्वाचन आचारसंहिता, २०७९ उल्लंघन गर्ने व्यक्ति तथा संस्थालाई स्पष्टीकरण सोधिएको छ। आगामी मंसिर ४ गते हुने प्रतिनिधि सभा तथा प्रदेश सभा सदस्य निर्वाचनका लागि लागू गरिएको आचारसंहिता उल्लंघन गरेकालाई स्पष्टीकरण सोधिएको हो। नेकपा (माओवादी केन्द्र)का अध्यक्ष पुष्पकमल दाहाल, पचरौता नगरपालिकाका नगरप्रमुख जलन्धर सिंह जैसवार, व्यापार तथा निकासी प्रवर्द्धन केन्द्रका अधिकृत गोकुल बस्ती, जनमत पार्टीका अध्यक्ष डा चन्द्रकान्त राउत, हाम्रो नेपाल पार्टीका अध्यक्ष अनन्तराम घिमिरे र प्रतिनिधि सभा सदस्य निर्वाचन क्षेत्र नं १ नुवाकोटका उम्मेदवार बद्री मैनालीलाई स्पष्टीकरण सोधिएको आयोगका सहायक प्रवक्ता कमल भट्टराईले बताए। आयोगमा परेका उजुरी तथा प्राप्त जानकारी विषयमा आयोगले स्पष्टीकरण सोधेको सहायक प्रवक्ता भट्टराईले बताए। यसैगरी श्रम रोजगार तथा सामाजिक सुरक्षा मन्त्रालय र अर्थ मन्त्रालयलाई आयोगको सहमति बमोजिम मात्र कार्यसम्पादन गर्न तथा संघीय मामिला तथा सामान्य प्रशासन मन्त्रालय, सहरी विकास मन्त्रालय, नेपाल प्रज्ञा प्रतिष्ठान, अर्थ मन्त्रालय, धितोपत्र बोर्ड, बीमा समिति र मुख्यमन्त्री तथा मन्त्रिपरिषद्को कार्यालय, गण्डकी प्रदेशलाई स्पष्टीकरण सोधिएको सहायक प्रवक्ता भट्टराईले जानकारी दिए।"
प्रदेश स्तरीय कराँतेमा नुवाकोट प्रथम,"नुवाकोट : खेल क्षेत्रको विकासका लागि नुवाकोटको म्यागङमा सञ्चालित बागमती प्रदेश स्तरीय कराँते प्रतियोगिता सम्पन्न भएको छ। प्रतियोगितामा नुवाकोट प्रथम भएको छ। प्रतियोगितामा १३ स्वर्ण १० रजत र १७ कास्य पदक जित्दै नुवाकोट प्रथम भएको छ। ४ स्वर्ण र ४ कास्य पदकसहित सिन्धुपाल्चोक उपविजेता बनेको छ। यस्तै ३ स्वर्ण १ रजत र ८ कास्य पदक जित्दै काठमाडौले तेस्रो स्थान हासिल गरेको छ। प्रतियोगितामा उत्कृष्ट अनुशासित खेलाडी समूह धादिङ भएको छ। उत्कृष्ट पुरुष खेलाडी ललितपुरका अभिषेक तामाङ भएका छन्। यस्तै उत्कृष्ट महिला खेलाडी भक्तपुरकी रुक्साना दुवाल भएकी छन्। स्वास्थ्यका लागि खेलकुद राष्ट्रका लागि खेलाडी, भन्ने नारासहित म्यागङ गाउँपालिका५ सामरीमा बाग्मती प्रदेश स्तरीय कराँते प्रतियोगिता सम्पन्न भएको हो। नेपाल सितोरियो कराँते डो, सामरी कल्लाबारी डोजो नुवाकोट र म्यागङ गाउँपालिकाको संयुक्त आयोजनामा भएको प्रतियोगितामा बागमती प्रदेशका नुवाकोट, रसुवासहित नौ जिल्लाका खेलाडीहरूले सहभागिता जनाएका थिए।"
मधेसमा ६४ मध्ये ५३ क्षेत्रमा पुरानै अनुहार दोहोरिए,"जनकपुरधाम : मधेस प्रदेशमा प्रत्यक्ष तर्फ ६४ सिटमध्ये ५३ सिटमा पुरानै अनुहार दोहोरिएका छन्। आसन्न मंसिर ४ गते हुने निर्वाचनका लागि सभामुख, मुख्यमन्त्री, मन्त्री, पूर्वमन्त्री र राज्यमन्त्रीसहित प्रत्यक्षतर्फ गठबन्धन र स्वतन्त्र गरी ५२ र १ समानुपातिक सांसद रहेका र यसपटक स्वतन्त्रबाट उम्मेदवारी दिएका हुन्। उम्मेदवारी दर्ता नगराएकामध्ये १२ जनामध्ये दुई जना सांसद पदबाट राजीनामा दिएर स्थानीय तह निर्वाचनमा भाग लिएकाले सिट पाएनन्। अन्य ४४ जना गठबन्धनको कोटामा पर्न नसकेको र स्थानमा पार्टीले नयाँ उम्मेदवार खडा गरेकोले अवसर पाउन नसकेको हो। अन्य दुई जना प्रतिनिधिसभाको उम्मेदवार बनेपछि त्यसमा नयाँ उम्मेदवारले अवसर पाएका छन। सभामुख, मुख्यमन्त्री र मन्त्री सहितका ११ जनामध्ये ९ जनाले प्रदेशसभा सदस्य दोहर्याउन आआफ्नो पुरानै निर्वाचन क्षेत्रबाट निर्वाचनमा भाग लिएका छन्। सभामुख र केही मन्त्रीहरू पछिल्लो निर्वाचनमा अर्को पार्टीबाट जितेपनि यसपटक चाहि पार्टी टुटफुट हुँदा नवगठित पार्टीबाट उम्मेदवार भएका छन्। तत्कालीन राजपाबाट सभामुख भएका सरोज कुमार यादवले जसपाबाट बारा १ (ख), एमालेबाट निर्वाचित उद्योग, पर्यटन तथा वन मन्त्री शत्रुधन महतोले नेकपा एसबाट धनुषा ४ (ख) र एमालेबाट निर्वाचित कानून न्याय तथा प्रदेशसभा मामिला मन्त्री प्रमोद यादवले नेकपा एसबाट सिरहा ३ (ख) मा दोस्रो कार्यकालका लागि निर्वाचनमा होमिएका छन्। जसपाबाट मुख्यमन्त्री लालबाबु राउतले पर्साको १ (ख), कांग्रेसबाट भौतिक पूर्वाधार विकास मन्त्री धनुषा ३ (क), गृह तथा सञ्चार मन्त्री भरत साह नेकपा माओवादी केन्द्रबाट महोत्तरी १ (ख), कांग्रेसबाट महिला बालबालिका, युवा तथा खेलकुद मन्त्री वीरेन्द्र प्रसाद सिंह सर्लाही ४ (क), अर्थमन्त्री शैलेन्द्र साह जसपाबाट सप्तरी २ (क) र भूमि व्यवस्था र कृषि तथा सहकारी मन्त्री विजय यादवले जसपाबाट सिरहा २ (क) मा चुनावी मैदानमा होमिएका छन। त्यस्तै पूर्वमन्त्री तर्फ ज्ञानेन्द्र यादव धनुषा ४ (क) र जितेन्द्र सोनार बारा ४ (ख) बाट चुनाव लड्दैछन भने समानुपातिक कोटाबाट आएका पूर्वमन्त्री रामनरेश राय यस पटक स्वतन्त्रबाट उम्मेदवारी दिएका छन। रौतहट १ (ख) जसपाका राज्यमन्त्री योगेन्द्र राय यादव, महोत्तरी ४ ख) बाट पूर्वराज्यमन्त्री सरोज कुमार सिंह कुशवाहा, सिरहा ४ (ख) पूर्वराज्य मन्त्री सुरेश कुमार मण्डल, लोसपाबाट महोत्तरी ३ (क) मा पूर्वराज्य मन्त्री अभिराम शर्माले संसदीय कार्यकाल दोहोर्याउन चुनावी प्रतिष्पर्धामा उत्रेका छन। उता खानेपानी तथा उर्जा मन्त्री ओमप्रकाश शर्माले पछिल्लो निर्वाचनमा समानुपातिकबाट आएकोमा यसपटक प्रत्यक्षतर्फ अवसर पाएका छैनन् भने सामाजिक विकास मन्त्री नवल किशोर साह प्रतिनिधिसभामा चुनाव लडेका छन्। उनको स्थानमा भने नयाँ अनुहार जसपाकै सुरेन्द्र यादवलाई अवसर दिइएको छ। आउँदो निर्वाचनका लागि सबैभन्दा बढी जसपाबाट १८ जना र सबैभन्दा कम नेकपा माओवादीबाट एक जनाले मात्र दोस्रो कार्यकालका लागि मनोनयन दर्ता गराएका छन्। त्यसैगरी एमालेबाट ४ जना, लोसपा ८, कांग्रेस ४, नेकपा एस ९ र स्वतन्त्रबाट ७ जनाले दोस्रो कार्यकालका लागि मनोनयन दर्ता गराएका छन्। जसपाबाट दोहोर्याउनेहरूमा सप्तरी ४ (ख) अभिषेक यादव, सर्लाही २ (ख) अशोक कुमार यादव, बारा ३ (ख) पारस प्रसाद साह, बारा २ (ख) बच्चा राउत अहिर, सर्लाही ३ (ख) विन्देश्वर प्रसाद यादव, सप्तरी २ (ख) मनिष सुमन, धनुषा २ (क) रामआशिष यादव, धनुषा २ (ख) शैलेन्द्र यादव, रौतहट २ (ख) रामकिशोर प्रसाद यादव, र पर्सा ४ (ख) सिंहासन साह कलवार रहेका छन। त्यस्तै सर्लाही १ (क) मा उपेन्द्र महतो, महोत्तरी ४ (क) मा कौशल किशोर यादव, महोत्तरी २ (क) मा जयनूल राईन, धनुषा ३ (ख) मा परमेश्वर साह, पर्सा २ (ख) रमेश प्रसाद कुर्मी र महोत्तरी ३ (ख) मा रानी शर्मा तिवारीले दोस्रो कार्यकालका लागि उम्मेदवारी दर्ता गराएकी छिन। एमालेबाट पर्सा ३(१) मा जसपाबाट पार्टी प्रवेश गरेका अब्दूल रहीम अन्सारी, महोत्तरी १ (क) शारदा देवी थापा, बारा १ (क) बाट त्रिलोकी प्रसाद र माओवादीबाट एमालेमा गएका रामचन्द्र मण्डलले धनुषाको १ (क) बाट उम्मेदवारी दिएका छन भने माओवादीबाट एक जना मात्रै मन्त्री भरत साहले दोहोर्याउने भएको छ। यसैगरी नेकपा एकीकृत समाजवादी पार्टीबाट मन्त्री बाहेक सप्तरी ४ (क) मा गोविन्द बहादुर न्यौपाने, सर्लाही ३ (क) डिल्लीप्रसाद उप्रेती, रौतहट ३ (क) नागेन्द्र राय यादव, सिरहा १ (ख) मा अशोक कुमार यादव, पर्सा ३ (ख) मा लोसपा परित्याग गरेका प्रहलाद गोस्वामी, सिरहा २ (ख) मा मदनसेन श्रीवास्तव र सर्लाही १ (ख) मा बेची लुंगेलीले उम्मेदवारी दिएकी छिन। कांग्रेसबाट पनि मन्त्री बाहेक सप्तरी ३ (क) मोहम्मद समीम र पर्सा ४ (क) मा शंकर प्रसाद चौधरी उम्मेदवारी दिएका छन्। कांग्रेसबाट उपेन्द्र कुशवाहा स्थानीय तह निर्वाचनका लागि राजीनामा दिइसकेको तथा गठबन्धनमा नपर्दा राजेश्वर प्रसाद साह र धनलाल ठोकरले उम्मेदवारी दिएका छैनन भने कोटामा नपर्दा नागेन्द्र प्रसाद सिन्हाले स्वतन्त्रबाट उम्मेदवारी दिएका छन्। गठबन्धनको चुनावी तालमेलले पार्टीबाट टिकट नपाउँदा लोसपाकी सुरिता कुमारी साहले महोत्तरी दुई (ख), एमालेका किशोरी साह कमल प्रतिनिधिसभामा, जसपाका जन्नत अन्सारी पर्सा १ (क), कांग्रेसका नागेन्द्र प्रसाद यादव रौतहट दुई (क), लोसपाका बाबुलाल साह कानू रौतहट १ (क), समानुपातिकबाट आएकी जसपाकी करिमा बेगम पर्सा दुई (ख) र जसपाका शारदा शंकर प्रसाद बारा २ (क) बाट स्वतन्त्रमा मनोनयन दर्ता गराएका छन्। गठबन्धन चुनावी तालमेलले लोसपाका गौरी नारायण साह, कांग्रेसका धनलाल ठोकर, माओवादीका रामकुमार यादव र नेकपा एसका सुन्दर बहादुर विश्वकर्माले अवसर पाएको छैन भने माओवादीका दिलिप साहको ठाउँमा महेन्द्र पासवान, कांग्रेसका राजेश्वर साहको ठाउँमा श्याम पटेल, एमालेका लगनलाल चौधरीको ठाउँमा राजेन्द्र चौधरी र एमालेकै सत्यनारायण मण्डलको ठाउँमा राजकुमार तेलीलाई नयाँ अनुहारको रूपमा अवसर दिइएको छ। २०७४ सालको निर्वाचनमा एमालेले १४, तत्कालीन संघीय समाजवादी पार्टीले २०, तत्कालीन राजपाले १५, कांग्रेसले ८, माओवादी ६ र एक जना स्वतन्त्रले प्रदेशसभामा प्रत्यक्षतर्फ सिट जितेका थिए।"
प्रतिनिधिसभा र प्रदेशसभातर्फ खस आर्य उम्मेदवारको बाहुल्य,"काठमाडौं : आसन्न प्रतिनिधिसभा तथा प्रदेशसभा सदस्य निर्वाचनमा समावेशी समूहमा खस आर्य समूहका उम्मेदवारको बाहुल्य देखिएको छ। प्रतिनिधिसभातर्फ कूल दुई हजार चार सय १२ उम्मेदवारमध्ये खस आर्य समूहमा सबैभन्दा बढी एक हजार १७ जनाको उम्मेदवारी कायम भएको निर्वाचन आयोगको तथ्याङ्क छ। आदिवासी जनजाति समूहमा छ सय ४१, मधेसी समूहतर्फ पाँच सय छ, दलिततर्फ ९७, मुस्लिमतर्फ ८२ र थारु समूहतर्फ ६९ जनाको उम्मेदवारी कायम भएको छ। प्रदेशसभातर्फ पनि खसआर्य समूहका उम्मेदवार बढी देखिएका छन्। खसआर्यतर्फ एक हजार ५५ जनाको उम्मेदवारी कायम भएको छ। प्रदेशसभा सदस्य निर्वाचनका लागि तीन हजार २२४ जनाको उम्मेदवारी दर्ता भएको छ। प्रदेशसभातर्फ नौ सय छ आदिवासी जनजाति, आठ सय ७४ मधेसी, एक सय ४५ मुस्लिम, एक सय ४४ दलित र एक सय जना थारु समूहतर्फ उम्मेदवारी कायम भएको छ। आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि यही असोज २३ गते देशभर उम्मेदवारको मनोनयनपत्र दर्ता भएको थियो।"
स्पष्ट देखिने गरी नम्बर प्लेट नराख्ने ४४६ सहित १४०७ चालक कारबाहीमा,"काठमाडौं : स्पष्ट देखिने गरी नम्बर प्लेट नराख्ने ४४६ चालक कारबाहीमा परेका छन्। शनिबार गरिएको विशेष चेकिङका क्रममा काठमाडौं उपत्यकाका विभिन्न स्थानबाट ट्राफिक नियम उल्लंघन गर्ने एक हजार ४०७ जना चालकलाई ट्राफिक प्रहरीले कारबाही गरेको छ। नम्बर प्लेट स्पष्ट नभएका ४४६ जना, नम्बर प्लेट आकाशतिर फर्काउने सात जना, दिउँसै मापसे गरी सवारी साधन चलाउने चार जनालाई कारबाही गरिएको छ। यसैगरी तीव्र गतिमा सवारी चलाउने १५५ जना, अनावश्यक हर्न बजाउने पाँच जना र ठूलो आवाज निकाल्ने दुईवटा मोटरसाइकलका चालक कारबाहीमा परेका ट्राफिक प्रहरीले जनाएको छ। त्यस्तै चेकिङकै क्रममा अन्य ट्राफिक नियम उल्लंघन गर्ने ७८८ जना चालक पनि कारबाहीमा परेका छन् । स्पष्ट रूपमा नम्बरहरू नदेखिने र मापदण्ड अनुसार नम्बर प्लेट नराख्ने सवारी साधनको चेकजाँच अभियानलाई काठमाडौं उपत्यका ट्राफिक प्रहरी कार्यालयले हिजोदेखि तीव्रता दिएको हो । नम्बर प्लेट स्पष्ट नराखी सवारी साधन चलाउँदा सवारी तथा यातायात व्यवस्था ऐन २०४९ अनुसारको कसूर हुनुका साथै सवारी दुर्घटनाको अनुसन्धानमा समस्या हुने सहप्रवक्ता एवं प्रहरी उपरीक्षक अवदेश बिष्ट क्षेत्रीले बताए। मापदण्ड अनुसारको नम्बर प्लेट बनाएर सवारी साधनको अगाडि र पछाडि राख्न प्रहरीले अनुरोध गरेको छ।"
राप्ती स्वास्थ विज्ञान प्रतिष्ठानमा शैक्षिक कार्यक्रम सुरु गरिने,"काठमाडौं : दाङको घोराहीमा रहेको राप्ती स्वास्थ विज्ञान प्रतिष्ठानमा छिट्टै शैक्षिक कार्यक्रम सुरु गरिने भएको छ। राप्ती स्वास्थ विज्ञान प्रतिष्ठानको शनिबार भएको पाँचौ वार्षिकोत्सव कार्यक्रममा बोल्दै स्वास्थ तथा जनसंख्या मन्त्रालयका सचिव डा रोशन पोखरेलले प्रतिष्ठानमा अब छिट्टै शैक्षिक कार्यक्रम सुरु गर्नका लागि मन्त्रालयले आवश्यक तयारी गरिरहेको बताए। 'अस्पताल मैले निरीक्षण गरेँ, सेवा विस्तार र गुणस्तरीय भएको छ', डा पोखरेलले भने, 'स्थापनाको पाँचौ वर्षमा आइपुग्दा अब शैक्षिक कार्यक्रम सुरु गर्नका लागि मन्त्रालय आवश्यक कार्य गरिरहेको छ।' तीन सय शय्याबाट सेवा दिइरहेको प्रतिष्ठानको सेवा गुणस्तरीय सेवा प्रदान गरिरहेको भन्दै उपकुलपति डा विकास लामिछानेले अब छिटोभन्दा छिटो शैक्षिक कार्यक्रम सुरु गरिने बताए। प्रधानमन्त्रीका स्वास्थ्य विज्ञ डा आरपी बिच्छाले प्रतिष्ठानको समग्र विकासका लागि सहयोग गर्न आफूहरू तयार रहेको बताए। उनले प्रतिष्ठानको स्तरोन्नति सहितको विकासमा प्रधानमन्त्रीसँगको लबिङ गर्ने प्रतिबद्धता जनाए। घोराही उपमहानगरपालिकाका प्रमुख नरुलाल चौधरीले उपचारात्मक सेवालाई गुणस्तरीय बनाउँदै शैक्षिक कार्यक्रम सुरु गर्न नगरपालिकाले सहयोग गर्ने बताए। तुल्सिपुर उपमहानगरपालिकाका प्रमुख टीकाराम खड्काले अब दाङमै डाक्टर र नर्सको पढाइ हुने गरी प्रतिष्ठानलाई मेडिकल कलेजका रूपमा विकास गर्नुपर्नेमा जोड दिए।"
रसुवामा निर्वाचन लक्षित तीन जिल्लाका सुरक्षा अधिकारीको बैठक,"काठमाडौं : रसुवामा निर्वाचनलाई लक्षित गर्दै तीन जिल्लाका सुरक्षा अधिकारीको बैठक बसेको छ। जिल्ला प्रशासन कार्यालय रसुवाको आयोजनामा शुक्रबार जिल्लाको गोसाईंकुण्ड गाउँपालिका२, टिमुरेमा रसुवासहित नुवाकोट र धादिङका सुरक्षा अधिकारीको बैठक बसेको हो। बैठकले आसन्न प्रतिनिधि सभा तथा प्रदेश सभा सदस्य निर्वाचन २०७९ को सुरक्षा व्यवस्थापन प्रभावकारी बनाउनका लागि एक अर्का जिल्ला बीचको असल अभ्यास नियमित रूपमा आदान प्रदान गर्ने निर्णय गरेको रसुवाका प्रमुख जिल्ला अधिकारी नवराज जैशीले बताए। उनका अनुसार सुरक्षासम्बन्धी आवश्यक सूचनाहरूको दोहोरो सञ्चार समन्वय नियमित रूपमा गर्ने निर्णय भएको छ। यसैगरी तीनवटै जिल्ला विभिन्न किसिमका विपद्का घटनाबाट प्रभावित हुने गरेकाले त्यस्ता समस्या सन्दर्भमा एकल र साझा चासो पहिचान गरी सूचना सम्प्रेषण, अन्तर जिल्ला तथा अन्तर निकाय समन्वय र वेयरहाउस स्तरीकरण र स्रोत साधनको साझा प्रयोगका लागि आवश्यक समन्वय गर्ने निर्णय भएको कार्यालयले जनाएको छ। खानीबाट उत्पन्न हुने साथै नदीजन्य पदार्थको उपयोगबाट सिर्जना हुने फोहोरमैला सिधै त्रिशुली लगायतका नदीमा मिसिन नदिन आवश्यक अनुगमन बढाई नदी प्रणाली तथा नदीको सरसफाई कायम राख्न आवश्यक पहल गर्ने, बहुजिल्ला कार्यक्षेत्र भएका कार्यालयहरूका सबै जिल्लामा सेवा प्रवाह र जवाफदेहिता अभिवृद्धि गराउन कार्यालय प्रमुखको बैठक धादिङ, नुवाकोट र रसुवा जिल्लामा प्रत्येक महिनाको क्रमश: ५, ६ र ७ गते गर्ने निर्णय पनि बैठकले गरेको छ। आगामी दिनमा हुने अन्तर जिल्ला सुरक्षा समन्वय बैठकका लागि एक अर्का जिल्ला बीचको साझा सुरक्षा चुनौति पहिचान गरी विकल्पमाथि छलफल हुन अग्रिम रूपमा एजेण्डा निर्माण गरी सञ्चार गर्ने तथा पछिल्ला बैठकहरूमा अघिल्ला बैठकको निर्णय र तत्कालीन अवस्थाको समीक्षा गरिने भएको छ। आआफ्ना जिल्लाका पर्यटकीय स्थलहरूको विस्तृत सूचना सञ्चार हुने व्यवस्था मिलाउनुका साथै पर्यटकहरूको सुरक्षा प्रभावकारी बनाउने निर्णय गरेको प्रजिअ जैशीले बताए। प्रमुख जिल्ला अधिकारीको नियमित कार्यभूमिका साथै संघीय प्रणालीमा विभिन्न निकायको भूमिका स्पष्ट नभएका विषयहरू, सुशासन प्रवर्द्धन र नागरिकमैत्री सेवा प्रवाहका विषयहरूमा प्रमुख जिल्ला अधिकारी र जिल्लास्थित सुरक्षा निकायको भूमिका सशक्त हुने देखिएको सन्दर्भमा आवश्यक पर्न जाने जनशक्ति तथा स्रोतसाधन व्यवस्थाका लागि गृह मन्त्रालयमा अनुरोध गर्ने निर्णय पनि भएको छ।"
"सपना बोकेर आएको थिएँ, स्वर्ण जितेपछि असाध्यै खुसी छु : सरस्वती चौधरी","कास्की : बर्दियाकी २४ वर्षीया सरस्वती चौधरीले खेल्न सुरु गरेको १२ वर्षभन्दा बढी भयो। विद्यालयमा पढ्दै गर्दा राष्ट्रपति रनिङ शिल्डमा सहभागी भएर उनले जिल्लास्तरीय प्रतियोगिता खेल्न सुरु गरिन्। जिल्लामा राम्रो गरेपछि उनी विभागीय टोलीको नजरमा परिन्। नेपाली सेनामा आबद्ध भएपछि चौधरीलाई खेलका लागि अझ राम्रो वातावरण मिल्यो। विभागीय टोलीमा रहेर खेलकुदमा केन्द्रित भएर लागिरहँदा चौधरीको खेल जीवनमा आज ठूलो सफलता मिलेको छ। पोखरा रङ्गशालामा नवौँ राष्ट्रिय खेलकुदको एथलेटिक्सअन्तर्गत महिला १०० मिटर दौडमा यसअघिको कीर्तिमान तोड्दै सरस्वतीले स्वर्ण पदक जितेपछि उनी असाध्यै खुसी छिन्। सरस्वतीले १२ दशमलव १३ सेकेण्डमा दौड पूरा गरेर राष्ट्रिय कीर्तिमान बनाउँदा उनको खेल जीवनमा उत्साह थपिएको छ। यसअघि हिटमा लुम्बिनी प्रदेशका निशा चौधरीले १२ दशमलव १५ सेकेण्डको कीर्तिमानलाई फाइनलमा सरस्वतीले तोडिन्। निशाले निर्धारित दूरी पूरा गर्न १२ दशमलव २२ सेकेण्डको समय लगाएकी थिइन्। यसअघि देवीमाया पनेरुको नाममा रहेको १२ दशमलव १९ सेकेन्डको राष्ट्रिय कीर्तिमान निशाले १२ दशमलव १५ सेकेन्डमा पूरा गर्दै नयाँ कीर्तिमान बनाएकी थिइन्। यसअघि दाङमा भएको आठौँ राष्ट्रिय खेलकुदमा पनि उनले स्वर्ण पदक हासिल गरेकी थिइन्। त्यसबेला उनले १२ दशमलव १९ सेकेण्डमा निर्धारित दूरी पार गरेकी थिइन्। आठौंदेखि नै उनको मनमा नयाँ कीर्तिमान कायम गर्नुपर्छ भन्ने लागिरह्यो तर उनी ठ्याक्कै आजै रेकर्ड राख्छु भन्नेचाहिँ नसोचेको बताइन्। उनले भनिन्, 'जिल्लास्तरीय खेल्दादेखि नै सबैले तिमीले राम्रो गर्छौ, भन्नुहुन्थ्यो, आफूलाई कमजोर सोचेको थिइनँ। राष्ट्रिय कीर्तिमानको सपना बोकेर नै प्रतियोगिता खेल्न आएको हुँ। सक्छु कि सक्दिन भनेर मनमा लागिरहन्थ्यो। कीर्तिमान बनाउँदा अहिले असाध्यै खुसी छु।' चौधरीले आफ्नो खेल जीवनको सफलतामा धेरै गुरुको साथ रहेको बताइन्। कीर्तिमान राख्नका लागि ठूलो मेहनत गरेको भन्दै उनले यसलाई कायमै राख्न थप मेहनत गर्ने बताइन्। 'जिल्लास्तरीय प्रतियोगितामा विद्यालयबाट विक्रमचन्द्र गुरुले ल्याउनुभयो। पछि आर्मीमा जोइन भएपछि त्यहाँ खेलको राम्रो वातावरण बन्यो, पछि ओलम्पिकसमेत खेलेँ,' उनले थपिन्। उनी विसं २०७४ देखि विभागीय नेपाली सेनामा आबद्ध छिन्।"
प्रदेशलाई कानूनी मस्यौदासहितको दस्तावेज हस्तान्तरण,"हेटौंडा : प्रदेश नीति तथा योजना आयोगले बागमती प्रदेशलाई चारवटा कानूनी मस्यौदा समावेश गरिएको दस्तावेज हस्तान्तरण गरेको छ। आयोगका उपाध्यक्ष डा कृष्णराज पन्तले शुक्रबार मुख्यमन्त्री राजेन्द्रप्रसाद पाण्डेलाई उक्त दस्तावेज हस्तान्तरण गरेका हुन्। मस्यौदा दस्तावेजहरूमा क्रमश प्रदेश तथ्याङ्क व्यवस्थापन ऐन२०७९, प्रदेश नीति तथा योजना आयोग ऐन२०७९, प्रदेश आयोजना बैंक दिग्दर्शन२०७९, सङ्गठनात्मक संरचना र जनशक्ति प्रस्ताव रहेको आयोगका उपाध्यक्ष पन्तले बताए। उनका अनुसार उक्त मस्यौदाहरू भदौ ५ र ६ गते गण्डकी प्रदेशको नीति तथा योजना आयोगको आयोजनामा पोखरामा सम्पन्न सातै प्रदेशका योजना आयोगहरूको बैठकद्वारा पारित गरी तयार पारिएको थियो। मस्यौदा दस्तावेज हस्तान्तरण कार्यक्रममा बागमती प्रदेश सरकारका मन्त्रीहरू, प्रमुख सचिव, सचिव, आयोगका पदाधिकारीहरूलगायत सहभागी थिए।"
"पहिरोले घर खोस्यो, दुई गाउँको जंगलमा बास (तस्बिरसहित)","मुगु : दसैं सुरु भएदेखि २४ गतेसम्म परेको अविरल वर्षले छाँयानाथ रारा नगरपालिका८ झयारी र सिगाडी गाउँमा पहिरो पसेर गाउँ नै जोखिममा पुगेको छ। पहिरो गाउँ पसेपछी दुबै गाउँका स्थानीय जंगलमा त्रिपाल हालेर बसेका छन्। छायाँनाथ रारा नगरपालिका८ झयारी गाउँका १ सय ६ र सोही वडाको सिगाडी गाउँका ५ घरधुरी गाउँ नजिक सुरक्षित स्थान नभएपछि रारा राष्ट्रिय निकुञ्ज अन्त्रर्गत मध्यवर्ति क्षेत्रको जंगलमा बास बसेका हुन्। वर्षाले छायाँनाथ रारा नगरपालिका१२ को तलि सालिममा ८ जनाको ज्यान गएको थियो । बाढी पहिरोले जिल्लाभर ३३ बस्ती उच्च जोखिममा रहेका छन्। भने ३ सयभन्दा बढी घरमा पूर्ण क्षति भएको छ । गाउँ नजिक बस्ने सुरक्षित स्थान नभएपछि उनीहरु जंगलमा बस्नु परेको छायाँनाथ रारा नगरपालिका८ का वडा अध्यक्ष कर्ण रावलले बताए। 'माथिबाट आएको पहिरोले बस्ती जोखिममा छ । घर भत्किएर बस्ने ठाँउ छैन त्रिपाल हालेर बस्ने सुरक्षित स्थान नभएपछी जंगलमा बस्नु परेको हो । अहिलेसम्म कुनै खाले राहत पाएको छैन', केही त्रिपाल आएका भए पनि आफूले नपाएको छाँयानाथ रारा नगरपालिका८ की ८८ वर्षीया बेला रावलले बताइन्। सरकारी निकायबाट ४० त्रिपाल मात्र पाएका र पहिरो पीडित १ सय ५६ घरधुरी भएको सोही वडाका कृष्णा रावलले बताए। जंगलमा सुरक्षित भनेर बसेका भए पनि खानेपानी, शौचालयको समस्या रहेको र कसैले ध्यान नदिएको उनको दुखेसो छ। शुक्रबार उक्त स्थानमा पुगेका छाँयानाथ रारा नगरपालिकाका मेयर विष्णु भामसहित प्रमुख जिल्ला अधिकारी रोमबहादुर महत र सुरक्षा निकाय प्रमुख पुगेका थिए। उनीहरुले जंगलमा बसेका स्थानीलाई जिल्ला स्थित गैर सरकारी संघ संस्थाले राहत उपलब्ध गर्ने र उक्त राहत एकद्वार प्रणाली मार्फत जिल्ला प्रशासन कार्यालयले केही दिनमै उपलब्ध गर्ने जानकारी दिएका छन्। पहिरो पीडितले भने स्थायी बसोबासका लागि सुरक्षित स्थानको पहल गरिदिन आग्रह गरेको थिए । जंगलमा बसेका स्थानीयमा वृद्ध, बालबालिका, गर्भवति महिला र बिरामीहरु उच्च जेखिमा छन्। शौचालय र खानेपानीको समस्याले झाडा पखाल र चिसोले दमका रोगीलाई समस्या हुने हुँदा त्रिपाल, शौचालय र खानेपानीको समस्या समधानका लागी स्थानिय गैर सरकारी संस्थासँग समन्वय गरिएको प्रमुख जिल्ला अधिकारी रोम बहादुर महतले बताए । जिल्ला भर ३३ बस्ती उच्च जोखिममा रहेका र ३ सयभन्दा बढी घर भत्किएर सर्बसाधरण घरबारविहीन भएका भए पनी छाँयानाथ रारा नगरपालिका८ का दुई बस्ती भने गाउँ नजिक सुरक्षित स्थान नपाउँदा जंगलमा त्रिपाल हालेर बस्नु परेको हो ।"
तीनवटा निर्वाचन चिह्नमा हेरफेर,"काठमाडौं : निर्वाचन आयोगले मङ्सिर ४ गते हुने प्रतिनिधिसभा सदस्य र प्रदेशसभा सदस्यको निर्वाचन प्रयोजनका लागि निर्धारित चिह्नमध्ये तीन वटामा सामान्य हेरफेर गरेको छ। आयोगको असोज २७ गतेको निर्णयअनुसार प्रतिनिधिसभा सदस्य निर्वाचन तथा प्रदेशसभा सदस्यको निर्वाचन निर्देशिका, २०७९ को दफा ८७ ले दिएको अधिकार प्रयोग गरी ती निर्वाचन चिह्नको अनुसूचीमा रहेको आकारमा हेरफेर गरिएको हो। चिह्न भने उही रहेको छ। निर्वाचन आयोगमा अभिलेखमा रहेको निर्वाचन चिह्नको नाम र चिह्नमा केही भिन्नता देखिएको र आयोगमा रहेको अभिलेख र निर्देशिकामा रहेको विवरणबीच भिन्नता पाइएकाले उक्त निर्णय गरिएको हो। उक्त निर्णय बमोजिम प्रतिनिधिसभा सदस्य निर्वाचन तथा प्रदेशसभा सदस्य निर्वाचन निर्देशिका, २०७९ को अनुसूची २९ को क्रम सङ्ख्या १३ मा रहेको हाम्रो नेपाली पार्टीको निर्वाचन चिह्न लौरो र अनुसूची३० को खण्ड (क) मा रहेका प्रतिनिधिसभा सदस्य निर्वाचनको प्रयोजनका लागि राखिएको स्वतन्त्र उम्मेदवारको निर्वाचन चिह्न अन्तर्गत डोजर र क्रस खुकुरी निर्वाचनमा समेत हेरफेर गरिएको आयोगका सहायक प्रवक्ता कमल भट्टराईले जानकारी दिए।"
"चिनियाँ कम्युनिष्ट पार्टीको २०औं महाधिवेशन आइतबारदेखि, यस्ता छन् मुख्य एजेण्डा","काठमाडौं : चिनियाँ कम्युनिष्ट पार्टी (सीपीसी)को २०औं महाधिवेशन आइतबारदेखि सुरु हुँदैछ। महाधिवेशन बेइजिङ समयअनुसार आइतबार बिहान १० बजेदेखि बेइजिङस्थित ग्रेट हल अफ द पिपुल्समा हुने छ। महाधिवेशनमा सीपीसी, केन्द्रीय समितिको अनुशासन निरीक्षण आयोगको प्रतिवेदनमाथि लेखाजोखा गरेर पार्टीका महत्त्वपूर्ण विषयहरुबारे छलफल र निर्णय गर्ने मुख्य एजेण्डा छ। अन्य एजेण्डामा कम्युनिस्ट पार्टीको नयाँ केन्द्रीय समिति निर्माण गर्ने, नयाँ केन्द्रीय अनुशासन निरीक्षण आयोगको निर्वाचन गर्ने, १९औं सीपीसी केन्द्रीय समितिको प्रतिवेदन पेस गर्ने, सीपीसीको विधान संशोधन लगायतका विषय छन्। प्रवक्ता स्वन एलीले शनिबार पत्रकार सम्मेलनमा महाधिवेशनबारे जानकारी दिएका हुन्। महाधिवेशन अक्टोबर २२ सम्म सञ्चालन हुने छ। महाधिवेशनमा २२९६ जना प्रतिनिधिले भाग लिँदैछन्। यी प्रतिनिधिले चीनका ९ करोड ६० लाख पार्टी सदस्यहरूको प्रतिनिधित्व गर्दछन्। महाधिवेशनका लागि चीनमा करिब २५०० पत्रकार सहभागी हुँदै छन्। जसमा चीनको हङकङ, मकाउ र ताइवानका १५० तथा ७५० विदेशी पत्रकार रहेका छन्।"
संविधानको रक्षा र प्रतिगमनलाई रोक्न गठबन्धन : कांग्रेस प्रवक्ता,काठमाडौं : नेपाली कांग्रेसका प्रवक्ता डा प्रकाश शरण महतले संविधानको रक्षा र प्रतिगमनलाई रोक्न गठबन्धन बनेकाले देशको आवश्यकता अनुसार गठबन्धन कायम रहने बताएका छन्। शनिबार काठमाडौंमा आयोजित चुनावी सभालाई सम्बोधन गर्दै महतले गठबन्धन अहिले पनि आवश्यकता रहेकाले चुनावपछि पनि निरन्तर अघि बढ्ने बताएका हुन्। संविधानलाई संस्थागतरुपमा कार्यान्वयन गर्न गठबन्धन प्रतिवद्धत रहेको उनको भनाइ छ। महतले स्वार्थ केन्द्रित भएर जसपा गठबन्धनबाट बाहिरिएको बताए। देशको विकास र स्थायित्वका लागि गठबन्धनको सरकारले मुलुकलाई आगामी दिनमा अघि बढाउने उनको भनाइ छ।
सूचना लुकाउने अर्थ मन्त्रालयलाई आयोगले दियो ३० दिन,"काठमाडौं : राष्ट्रिय सूचना आयोगले तीस दिनभित्र सूचना मागकर्तालाई सूचना उपलब्ध गराउन अर्थ मन्त्रालयलाई आदेश दिने निर्णय गरेको छ। प्रमुख सूचना आयुक्त महेन्द्रमान गुरुङको संयोजकत्वमा सूचना आयुक्तहरू कमला ओली थापा र रत्नप्रसाद मैनालीसमेतको इजलासले आदेश जारी गर्ने निर्णय गरेको हो। पत्रकार रविराज बरालले गत वर्ष भदौ १७ गते अर्थ मन्त्रालयका सूचना अधिकारीलाई सम्बोधन गरी सूचनाको हकसम्बन्धी ऐन, २०६४ बमोजिम सरकार मन्त्रिपरिषद्को मिति २०७१ माघ २२ गतेको बैठकको निर्णयानुसार गठित कर फर्छ्योट आयोग, २०७१ ले त्यस मन्त्रालयमार्फत २०७२ मङ्सिर २२ गते नेपाल सरकारलाई बुझाएको नेपाल सरकार, कर फर्छ्योट आयोग, २०७१ को प्रतिवेदन को प्रमाणित प्रतिलिपिको सूचना पाऊँ भनी सूचनाको हकको निवेदन दर्ता गराएका थिए। अर्थ मन्त्रालयका तत्कालिन सचिव मधुकुमार मरासिनीले सरकार कर फर्छ्योट आयोग, २०७१ को प्रतिवेदनको प्रमाणित प्रतिलिपिको सूचना प्रवाह गर्न नमिल्ने भनी मन्त्रालयको मिति २०७८ असोज ११ को (मन्त्रिस्तरीय) निर्णयानुसार माग भएको सूचना गोप्य राख्ने निर्णयको जानकारी दिएका थिए। मन्त्रालयले सूचना लुकाउने निर्णय गरेर लिखित जानकारी गराएपछि पत्रकार बरालले मन्त्रालयको उक्त निर्णय बदर गरी माग गरेको सूचना उपलब्ध गराई पाऊँ भन्दै गत वर्ष कात्तिक ११ गते आयोगमा पुनरावेदन गरेका थिए। पुनरावेदन परेपछि गत वर्षको कात्तिक १५ मा आयोगले मन्त्रालयलाई सात दिनभित्र लिखित जवाफ पठाउन आदेश जारी गरेको हो। उक्त आदेशको लामो समय बेवास्ता गरेको मन्त्रालयले आयोगको पटकपटकको ताकेतापछि लिखित जवाफमा कर फर्छ्योट आयोग ऐन, २०३३ को दफा (१४)मा आयोगमा प्रस्तुत गरिएका कागजपत्र तथा आयोगको कारबाहीको सिलसिलामा कुनै स्रोतबाट थाहा हुन आएका कुरा गोप्य राख्नु पर्नेछ। त्यस्तो कागजपत्र र गोप्य कुरा कर निर्धारण वा असुलीको प्रयोजनको निमित्तबाहेक अन्य काममा प्रकाश गरिने वा कुनै अदालतमा प्रमाण लाग्ने छैन र नेपाल सरकारको अनुमतिबिना कुनै अधिकारीले निरीक्षण वा अनुसन्धानका लागि समेत माग गर्न सक्ने छैन भन्ने व्यवस्था भएको जनाउँदै सूचना दिन नमिल्ने जिकिर गरेको थियो। यसैगरी सूचनाको हकसम्बन्धी ऐन, २०६४ को दफा ३ को उपदफा (३) को खण्ड (ग) बमोजिम आर्थिक, व्यापारिक तथा मौद्रिक हितवा बौद्धिक सम्पत्तिको संरक्षण वा बैंकिङ वा व्यापारिक गोपनीयतामा गम्भीर आघात पार्ने विषयको सूचना प्रवाह नगरिने व्यवस्था भएको, सूचनाको हक कार्यान्वयन निर्देशिका, २०७० को परिच्छेद २ को दफा ३ को उपदफा (३)को खण्ड (ग)मा समेत आर्थिक, व्यापारिक तथा मौद्रिक हित या बौद्धिक सम्पत्तिको संरक्षण वा वैविक वा व्यापारिक गोपनीयतामा गम्भीर आघात पार्ने विषयको सूचना प्रवाह नगरिने व्यवस्था भएको र उक्त प्रतिवेदन सार्वजनिक भएको विषयवस्तु नरहेको आधार र कारण देखाउँदै सूचना लुकाएको थियो। रासस"
मैले पनि उहिल्यै रुखमा भोट हालिसकेको हुँ : प्रचण्ड,"गोरखा : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले कांग्रेससँग गरिएको गठबन्धन नै 'नेचुरल' भएको दाबी गरेका छन्। गठबन्धन दलका अगुवा कार्यकर्ता अभिमुखीकरण कार्यक्रममा बोल्दै प्रचण्डले १२ बुँदे समझदारी र शान्ति सम्झौतामा हस्ताक्षर गर्ने दलबीच गरिएको गठबन्धन नै वास्तविक गठबन्धन भएको दाबी गरेका हुन्। 'शान्ति सम्झौताको दायाँतिर नेपाली कांग्रेसका तत्कालीन सभापति तथा प्रधानमन्त्री गिरिजाप्रसाद कोइरालाले हस्ताक्षर गर्नुभएको हो। बायाँतिर मैले हस्ताक्षर गरेको छु', उनले भने, '१० वर्षे जनयुद्ध अन्त्य गरी मुलुकलाई शान्ति प्रक्रियामा लैजान अरू राजनीतिक दलले पनि सहयोग गरेका हुन्, तर मुख्य भूमिका कांग्रेस, माओवादीकै हो। अहिले यी दुई पार्टीका बीच गठबन्धन भएको छ। यो नै नेचुरल गठबन्धन हो।' केही समयअघि नेकपा एमालेसित गरिएको गठबन्धन जालझेल, तिकडम र अनेक षड्यन्त्रका कारण तोड्न बाध्य भएको भन्दै उनले त्यस घटनाबाट आफूले मुलुकलाई प्रतिगमनबाट जोगाउने पाठ सिकेको बताए। 'यो गठबन्धनलाई अपवित्र भन्नेहरूले विस्तृत शान्ति सम्झौता, बृहत् शान्ति प्रक्रियाको महत्व बुझ्नु भएको रहेनछ भन्ने पुष्टि गर्दछ, तपाईंहरूले संविधानसभा, संघीयता, गणतन्त्रको महत्व बुझ्नु भएको रहेनछ भन्ने पुष्टि हुन्छ', उनले भने, 'तसर्थ यदि कोही कांग्रेस कार्यकर्तालाई हँसिया हथौडामा भोट हाल्न हात अघि बढ्दैन भने, यदि कोही माओवादी कार्यकर्तालाई रुखमा भोट हाल्न हात अघि बढ्दैन भने तपाईहरूले शान्ति प्रक्रियालाई राम्रोसित आत्मासात गर्नुभएको रहेनेछ। गिरिजाप्रसादले त उहिल्यै हँसिया हथौडामा भोट हालिसक्नु भएको हो। मैले पनि उहिल्यै रुखमा भोट हालिसकेको हुँ।' गिरिजाप्रसाद र आफ्नो कार्यगत एकता वा गठबन्धनले नै मुलुक यो अबस्थामा अघि बढिरहेको उनको भनाइ थियो। बाँकी कार्यभार पूरा गर्न अहिलेको गठबन्धन अपरिहार्य रहेको भन्दै उनले यसलाई नेचुरल गठबन्धनको संज्ञा दिएका हुन्। सोही कार्यक्रममा बोल्दै नेपाली कांग्रेसका केन्द्रीय सदस्य तथा उम्मेद्वार सुरेन्द्रराज पाण्डेले बृहत् शान्ति सम्झौतामा गिरिजाप्रसाद र प्रचण्डले हस्ताक्षर गर्न हुन्छ भने कांग्रेसलाई माओवादीले, माओवादीलाई कांग्रेसले भोट हाल्न हिच्किचाउन नहुने तर्क गरे। 'गिरिजा प्रसाद र प्रचण्डले पहिल्यै गठबन्धन गरिसक्नु भएको हो। एउटाले अर्कालाई पहिल्यै भोट हालिसक्नु भएको हो भने उहाँकै इमान्दार कार्यकर्ता हामीले एक अर्काको चुनाव चिह्नमा भोट हाल्न किन हिच्किचाउने?' पाण्डेले भने, 'यो गठबन्धनलाई यो चुनावसम्म मात्र होइन, विकास र संवृद्धिको यात्रा अघि बढाउन पनि यसलाई अघि बढाइरहनु पर्छ।'"
तिहार नजिकिंदै : ढकमक्क फुल्यो सयपत्री,"स्याङ्जा : तिहार नजिकिंदै गर्दा कालीगण्डकी गाउँपालिका भने सयपत्रीमय बनेको छ। गत वर्षदेखि सयपत्री फूल रोप्दै आएको पालिकाले यस वर्ष पनि ५० रोपनी जग्गामा कर्मा ५५५ जातको सयपत्री फूल खेती गरेको छ। पालिकालाई सयपत्रीको फूल माफर्त व्यवसायिकता एवम् पहिचान दिलाउने उद्देश्यले गाउँपालिकाले गत वर्ष नै फूल खेती सुरु गरेको हो। अघिल्लो वर्ष पहिलो पटकमै फूलबाट राम्रो उत्पादन भएपछि यस वर्ष यहाँका किसानलाई थप अनुदान दिएर खेती गर्न थालिएको गाउँपालिकाका अध्यक्ष खिमबहादुर थापाले जानकारी दिए। उनका अनुसार गतबर्ष फूल खेतीबाटै झण्डै ८ लाख रुपैयाँ आम्दानी भएको थियो। गत वर्ष १५ रोपनी जग्गामा ड्रागन फ्रुटसँगै फूल खेती गरिएको थियो। यस बर्ष गाउँपालिकाले १५ र कृषक समूह तथा व्यक्तिले गरी ३५ रोपनीमा सयपत्री फूल खेती गरिएको छ। व्यावसायिक किसान बढाउन पालिकाले ५० प्रतिशत अनुदान उपलब्ध गराएको छ। गाउँपालिका४ बिर्घामा १५ रोपनी जग्गामा नर्सरी बनाइएको छ। पालिकाभित्रका फूल रोप्ने किसानलाई प्रशिक्षण दिइने गरिएको छ। तीसभन्दा बढी किसानले व्यवसायिकरुपमा फूल खेतीलाई अघि बढाउने जनाएका छन्। समूह तथा व्यक्तिले २ देखि ५ रोपनीसम्म जग्गामा व्यावसायिक फूल खेती गर्नुपर्ने छ। जग्गा खनजोतदेखि फूल फुल्ने अवधिसम्मका लागि पालिकाले प्रतिरोपनी ९ हजार रुपैयाँ अनुदान उपलब्ध गराएको छ। यहाँ उत्पादित फूलको किसान आफैंले बिक्री वितरण तथा उपयोग गर्न सक्नेछन्। तर, बजार नपाएमा पालिकाले नै खरिदको जिम्मा लिएको छ। पालिकामा घरबास (होमस्टे) पनि सञ्चालनमा छ। बीउ जमाएको ९० दिनमा फूल फुल्छ। विशेष गरी दसैं तिहारलाई लक्षित गरेर फूल खेती सुरु गरिएको हो। दसैंभन्दा तिहारको बेलामा सयपत्री फूलको माग बढी हुने गर्छ। एउटा बोटमा पटक पटक गरी २ सय वटा भन्दा बढी फूल फुल्छन्। यी फूलहरु चैत महिनासम्म रहने बताइएको छ। तिहार लगायतका चाडबाड नजिकिंदै गर्दा फूलमा धेरै रकम बाहिर गइरहेको बेला कालीगण्डकी गाउँपालिकाले खाली र बाँझा जग्गाको सदुपयोग गर्दै सहज रुपमा राम्रो नगद आर्जन गर्न सकिने रहेछ भनेर प्रमाणित गरिसकेको बताउँछन् गाउँपालिकाका अध्यक्ष खिम थापा। अघिल्ला वर्षहरुमा जस्तो अन्य ठाउँबाट फूलमाला मगाउनु पर्ने बाध्यता हटेको छ। गत वर्ष पोखरा, नारायणघाट, पाल्पा, काठमाडौं लगायत सहरमा माग बमोजिम फूलमाला निर्यात गरिएको थियो।"
जल्यारू,"पुस महिनाका कहालीलाग्दा चिसा दिनहरू थिए ती। पुस जाडो महिनामात्रै होइन। यो जाडो महिनाको पनि हजुरबा हो। दिन आधा ढलेपछि घाट गएर एकछिन पीर बिसाउनु मेरो दैनिकी भएको थियो। नदी किनारमा हिँडिरहेका मान्छेका लामालामा छायाहरू नदीको पानी हुँदै बगिजान्थे। त्यसैले यो कथा बगिजानेहरूको कथा हो। यो छुटिजानेहरूको कथा हो। नदीसँगै सुसेल्दै हिँड्नेहरूको कथा हो यो। स्कुल, घर र घाटको बाटो नाप्दानाप्दा सपना पनि ठूलै नाप्ने भइसकेको थिएँ। आँगनको डिलमा ढकमक्क फुलेका गुलाफका फूलहरू उन्दाउन्दा सपना पनि ठूलै उन्ने भइसकेको थिएँ। झुपडीमा जन्मेर महलका सपना देख्थेँ। अँध्यारोमा भात खाएर उज्यालोको माली हुन खोज्थेँ। आफ्ना परेला छाम्दै, आकाश र धर्तीका परेला यानकी क्षितिज छुने सपना देख्थेँ। अग्लो हुन चाहन्थेँ। महत्त्वाकांक्षाका पखेटाहरू मेरो शरीरबाट उदाइसकेका थिए। औसत दिन ढलिसकेपछिको एक साँझ, उसै गरी म खोली किनार हुँदै घाटतिर जाँदै थिएँ। स्वैरकल्पनाको खुला मैदानबाट दौडँदै आएर मेरो एउटा मनले मलाई भन्यो, सम्झिनेहरू भए पो, कोही बिर्सिन्छन् कि भन्ने चिन्ता हुन्छ। जब सम्झिनेहरू नै नभएपछि, कसैले बिर्सिन्छन् कि भन्ने डर नहुँदो रहेछ। किन हराएको भन्ने प्रश्नको सुईं नघोचिँदो रहेछ। बदलामा फिस्स मुस्कुराइ दिएँ। सम्झेँ, आफैं मुस्काउ मुसुक्क, जुन तारा टिपी कोही दिँदैन। ठीक त्यति नै बेला फेरि अर्को मनले भन्यो, केटा। सपना देख्न नछोड् यार। तर पूरा हुने सपना कहिल्यै नदेख्। पूरा हुन्छन् भने ती सपना होइनन्। सपना जस्तै केही अरू हुन्। एउटै आत्माभित्र अनेकौं मन हुँदा रहेछन्। म भित्रका मेरा मनहरू जुम्ल्याहा दाजुभाइ जस्ता छन्। घरी झगडा गर्छन्। छुट्टिन्छन्। घरी मिल्छन्। सँगसँगै हिँड्छन्। यो बेला मनलाई सुनेर मेरा आँखाहरू, ओभाना रहेनन्। आँसुहरूले डरलाग्दो अनुहारको भीरबाट हाम फाले। सोचेँ, फूलले हान्दा पनि दुख्नेहरूको घाउमा लगाउने, मल्हम कहाँ पाइएला र ? सिसैसिसाको बाटोमा आफ्नो छातीको पूरै क्षेत्रफल ओछ्याउँदा पनि, हिँड्दा दुख्नेहरूप्रति सहानुभूतिका शब्दहरू नहुँदा रहेछन्। सम्झिनेहरू भए पो, कोही बिर्सिन्छन् कि भन्ने चिन्ता हुन्छ। जब सम्झिनेहरू नै नभएपछि, कसैले बिर्सिन्छन् कि भन्ने डर नहुँदो रहेछ सुसेली खेल्दै आएका पसिनाहरूले परैबाट हात हल्लाएर भने, नरो न यार। रित्तो छस्। अक्सर मान्छेहरू रित्तो भाँडो नै त बजाउने हुन्। तिनीहरूलाई बजाउन दे। निधार माथिका पसिना बायाँ हातले पुछिसकेपछि सोचेँ, भरिएकाहरूबाट टाढै हुन पर्ने रहेछ। भुइँमा हुनेहरूलाई पो उचाइमा पुग्ने डर हुन्छ। जो पहिल्यै उचाइमा पुगिसकेका छन्, उनीहरूलाई भुइँसँग के नाता, के सम्बन्ध ? भुइँको के वास्ता ? छुट्टै मज्जा छ सोच्नुको पनि। आफ्नै मज्जा छ सुन्नुको पनि। झन् मज्जा छ आफ्नो व्यथा आफ्नै मनलाई सुनाउनुको पनि।  आधा बाटो हिँडेपछि, पर एउटा पानीघट्टसँग जम्काभेट भयो। यो घट्ट भोटेनी बौजुको हो। माथि भोटानमा (भेडा चराउने ठाउँ) भेडा चराउँदाचराउँदा गाउँको क्षत्री दाइले भोटेनीसित बिहे गरेछन्। पछि तिनै बौजुलाई सबैले भोटेनी बौजु भन्न थाले। त्यसपछि यो पानी घट्ट जन्म्यो। यसको न्वारन भयो। यसरी यो घट्ट भोटेनी बौजुको पानीघट्ट भयो। धुलोले सेतो छोपिएको घट्ट बाहिरैबाट बोलाएँ। बौजु , क्या छ रैबार ? निकी छौ तमी ? निकी छु राक्या स्कुल्या (देवर)। कथ्थबाटी आया ? काहीँ नाई। यसै खोलैखोला घुम्दो। घुमन्ते त हुँ मु। ए। क्या कामले घुम्न लाग्या त ? काम पन केही आछी न। रहण लाग्दी। घुम्या। क्या हार्नु देवर, जिन्दगी भन्नु पन बगी झान्या खोलाका पानी जसो रैछ। कैलै उकालो आउँदो। कैलै ओरालो आउँदो। बग्या पछि नफर्किन्या। त्यही हो, बौजु। माइसको जुनी भन्नु पन, हिउँदका ठाणा (पानी जमेर बनेको बरफ) जसो धेक्या। एक दिन बिलाउनु त छँदाई छ। नयाँ वर्षमा कमेरो माटोले घर पोतिएजस्तै भोटेनी बौजु धूलोले सेतै भएकी थिइन्। अन्नका अनेकौं दानाहरू पिसेर धुलैधुलो बनाउन सक्ने भोटेनी बौजुले आफ्ना दुःखहरू पिसेर पिठैपिठो पार्न सकिनन्। खोलामा बिहान घाम झुल्किन्छ। साँझ घाम डुब्छ। भोटेनी बौजुको जीवनमा सुखको घाम कहिल्यै झुल्केन। न त दुःखका पहाडहरू नउदाउने गरी डुबे। हिउँदबर्खा नभनी पानी घट्ट निरन्तर चलिरहेको छ, आफ्नै सुरमा। आफ्नै तालमा। ऊ निर्जीव हो। हामी सजीव हौँ। हाम्रो त सास पनि निरन्तर चल्दैन। घट्टको दायाँपट्टि सानो खुल्ला चौर छ। केटाकेटीहरू खेलिरहेका छन्। उनीहरू पीठो पिस्न आएका घट्टाला हुन्। म उनीहरू भएको ठाउँमा जान्छु। उनीहरू लाजले मुख छोप्छन्। कोही खल्तीमा हात राख्छन्। कोही हात बाँध्छन्। कोही हाई काढ्छन्। ठ्याक्कै संसद्भित्रका सांसदजस्ता। च्यातिएका काला मैला कपडा, नांगा खुट्टा, भोको पेट बोकेर उनीहरू घट्ट आएका हुन्। उनीहरूभित्र पनि ज्युँदा सपना हुँदा हुन् तर खोतल्ने कसले ? उनीहरू पनि उज्यालोतिर हिँड्न चाहँदा हुन तर हिँडाउने कसले ? उनीहरू पनि फुल्न चाहँदा हुन तर माली को भैदियोस् ? तम्रो घर काँ हो ? मैले उनीहरूलाई सामूहिक प्रश्न सोधेँ। हप्र (माथि) पुजारीबाडा। सबभन्दा ठूली देखिने छोरी मान्छे बोली। ए ए, अनि यति नाना माइस कहरी सक्दा छौ, घट्ट आउन ? हामी कति टाढा त झाँदा छौँ। यो रे निस्सै (नजिकै)। एउटा केटो बोल्यो। थप केही भलाकुसारी गरी म त्यहाँबाट फर्किएँ। बाध्यताको लगमले उनीहरू घोडा भइरहेका छन्। अबोध बालबालिकाहरू मनको चिहानमा आफ्नै सपना पोलिरहेछन्। नदीमा बग्ने पानीले छाल हानेर बालुवा किनार पुर्याएजस्तो उनीहरूलाई बाध्यताको पानीले किनार पुर्याइरहेछ। भोटेनी बौजु, घट्टाला केटाकेटी र भोटेनी बौजुको पानी घट्टसँग बिदाइको हात हल्लाएर म नदीसँगै लय मिलाएर अगाडि हिँडेँ।  हिँड्दाहिँड्दै दुइटा भर्खरै कलेज पढ्दै गरेकाजस्ता देखिने एक जोडी विद्यार्थी भेटिए। उनीहरू बालुवाको छाती टेकेर अघिअघि हिँडिरहेका थिए। उनीहरू पाइलामाथि पाइला मिलाइरहेका थिए। यसैले पनि उनीहरू जोडी नै हुन् भन्ने कुराको अड्कल काट्न मलाई गाह्रो भएन। म उनीहरूलाई पछ्याइरहेको थिएँ। केटाले सानो स्वरमा केटीलाई भनिरहेथ्यो, सबिना ! जुन चिज एकदम सम्हालिएर राखेकी हुन्छ्यौ अक्सर त्यही चिज छताछुल्ल पोखिजान्छ। हेर, जुन चिजको सबैभन्दा धेरै केयर गछ्यौं त्यो चिज नै छिटो हराउँछ। यति कुरा चाहिँ याद राख्नू। हो रहेछ। मैले सबैभन्दा सम्हालेर राखेको चिज पोखियो आँसु। अनि मैले सबैभन्दा धेरै केयर गरेर राखेको चिज हरायो प्रेम !  हिँड्दाहिँड्दै अलि पर घनश्याम दाइ भेटिए। उनी पल्लो गाउँका नामी जल्यारु (जाल खेल्ने मान्छे माछा मार्ने मान्छे) हुन्। सधैँ खोलाको किनारमा पानी सँगै बग्ने घनश्याम दाइले नदीमा बग्नेहरूलाई कहिल्यै भेटाएनन्। घाम डुबेको थाहा पाउने घनश्याम दाइले नदीमा मान्छे डुबेको कहिल्यै थाहा पाएनन्। झरी पर्दा बेल (सूर्य) हराएको थाहा पाउने जल्यारुले, नदीमा हराइरहेकाहरूको बारेमा थाहा पाएनन्। नजिकै गएर मैले दाइलाई नमस्कार गरेँ। घनश्याम दाइले थाकेको मलिन स्वरमा नमस्कार फर्काए। सुख दुःखका केही कुरा पछि मैले घनश्याम दाइलाई सोधेँ, दाइ माछा मार्दै, जाल खेल्दै हिँडेको यत्रो वर्ष भयो। त्यस्तो कुनै बिर्सन नसकिने अविस्मरणीय समय याद छ ? वा बिर्सनै नसकिने कुनै पल छ ? छ भने आज सुनाइदिनुस् न। म त नदीको आवाज सुन्ने मान्छे। चराचुरुंगीको स्वर सुन्ने मान्छे। आँखा बोलेको, भुजनगाड सुसेलेको सुन्ने मान्छे। तपाईंका कुरा झन् सुन्छु। खोला किनारको एउटा चाक्लो (चौडा) ढुंगामा दाजुभाइ चकरमड्न्या (पलँेटी कसेर) बस्यौँ। एक पटक जाल खेल्दाखेल्दै, जालमा माछा परेन। भाँगोले (गाँजाको बोटको बोक्राबाट बनाइने परम्परागत धागो) राम्ररी मुख बाँधेको चाउचाउको प्याकेट पर्यो। के रहेछ भनेर खोलेर हेरेँ। त्यहाँभित्र एउटा कागज थियो। दाइले यति सुनाएपछि मेरो शरीरमा काँडा उम्रिए। शरीरका रौं जर्याकजुरुक उठे। कान खुल्ला भए। मनमा उत्सुकताको बाढी आयो। अनेकौँ प्रश्नहरू उठे। हतपत सोधेँ, दाइ त्यो कागजमा के थियो ?  कागजमा यस्तो लेखिएको थियो भाइ प्रिय मान्छे , यहाँ मैले मान्छे भनेर सम्बोधन गरेँ। यो चिठी भेट्ने मान्छेलाई, यो पढ्ने मान्छेलाई अँगालोभरिको माया ! दरबारका चिठीहरू मसीले लेखिन्छन्। भुईँ मान्छेका चिठी पसिनाले लेखिन्छन्। मायालुका चिठी रगतले लेखिन्छन्। अनि आमाको चिठी ? आमाका चिठी आँसुले लेखिन्छन्। हो, यो चिठी मैले आमाको लागि, मेरा आँसुले लेख्दैछु। सुरुमै भन्छु। चिठी पाएर पढिदिनुभो। त्यसका लागि झिक्कै धन्यवाद। भुजनगाड खोला पारी ठूलो खेत छ हाम्रो। हाम्रो परिवार पाल्ने त्यही खेत हो। जिउनीको खेत हो त्यो। घरको धुरी भने पनि, घरको जग भने पनि त्यही खेत हो। असारमा रोपेको धान असोजमा भित्र्याउँछौं हामी। एक पटक असारमा, ठूलोखेतमा रोपाइँ भएकै दिन खोलामा बाढी आयो। खोलो नमज्जाले बढ्यो। दिनभरि रोपाइँ सकेर साँझ घर फर्किंदा आमालाई खोलाले बगायो। त्यसपछि न आमा घर फर्किइन्। न घरमा खुसी फर्कियो। खोलाले आमा मात्रै बगाएन। मेरो खुसी बगायो। मेरो भगवान् बगायो। मेरो गुरु बगायो। मेरो जीवनबाट आमाको अध्याय बगायो। बाढीले खेतका छेउकुना मात्रै चुँडेन। बाढीले मातृत्वको धागो चुँड्यो। आमाको सास चुँड्यो। बाको हृदय चुँड्यो। आमाको छाती, मेरो आँगन चुँड्यो। त्यसपछि न मैले आमा भेटेँ। न खुसी भेटेँ। न उज्यालो भेटेँ। न मेरो घाउमा मल्हम लगाउने अर्को मान्छे नै भेटेँ। आमालाई बगाएपछि भत्कियो, म म हुनुको अस्तित्व। त्यसपछि कहिल्यै पलाएन, सुखको हाँगो। त्यसपछि कहिल्यै हरियो फर्केन, आमाले मलाई दिने ममताको पात। त्यसपछि कहिल्यै बार्दलीमा उदाएन आमाको जून। त्यसपछि थुप्रै पटक आयो आमाको मुख हेर्ने दिन तर हेर्नलाई मेरी आमा आफ्नो घर आइनन्। आमा बगाइदिने खोलाले, साहुलाई साक्षी राखेको तमसुक बगाउन सकेन। बाढीले बगाइदिएन, दिदी पढाउँदा बाले झिकेको धनजिते साहुको ऋण। र बगाएन, दुःखका लामा लामा शृंखला। घर उजाड बनाईदिने खोलाले, निधारमा नाम्लो बेरेर भारी बोक्दा बोक्दा, बाको निधारमाथि बसेको दाग उजाड बनाउन सकेन। घरमा बल्ने गरेको खुसीको दियो निभाईदिने बाढीले, निभाउन सकेन गरिबीको राँको, भोकको आगो। ठूलो खेतको सिमाना मेटाई दिने खोलाले, मेटाउन सकेन अभावले फाटेका बुवाका पैतला। ए प्रिय चिठी भेटाउने मान्छे, मेरा लागि शब्दकोशमा आमा भन्ने शब्द जहाँ लेखिएको छ, त्यहाँ मेरो भाग्यले हगिदिएको छ। म के गरुँ ? कसलाई पोखुँ, आक्रोशको ज्वारभाटा ? आमाको न त्यसपछि लास भेटिएको छ। न सास भेटिएको छ। आमा बगादिने खोलासँग मेरो रिस कति छ होला ? चिठी पढेर अनुमान गर्नू। आमाको लुगाफाटो, हाडखोड (हड्डीका टुक्रा), अस्थिपञ्जर जे जे हुन्छ, कतै भेटाई दिनुभो भने, मेरो घर ल्याइ दिनू। आमाको कुहिएको हड्डी नै किन नहोस्, मलाई त्यसैगरी सुम्सुम्याउन मन छ, जसरी बच्चामा तोरीको तेल लाएर आमाले मलाई घाममा सुम्सुम्याउनु हुन्थ्यो। हड्डी पो कुहिएला, आमाप्रतिको प्रेम कुहिएको छैन। त्यो कुहिन, म आफैं कुहिनु पर्छ। यति गरिदिनुभो भने, मेरो साक्षात् भगवान् हजुर हुनु हुनेछ। हरेक गुरुपूर्णिमामा म हजुरको पूजा गर्नेछु। बिर्खबहादुर गैराघर, डोगडी। यति सुनेपछि मेरा, यति सुनाएपछि घनश्याम दाइका परेली भिजिरहे। हामी बसेको ढुंगो भिजिरह्यो। एकछिन दुवै मौन बस्यौँ। भुजनगाड एकोहोरो आफ्नै लयमा सुसाइरह्यो सुसाइरह्यो। कति वर्ष पहिलेको कुरा हो दाइ यो ? केही समयको ओझेलपछि मैले फेरि हिम्मतले सोधेँ। भयो होला, चार पाँच साल जति। एउटा हत्केला गालामा राख्दै दाइले भन्नुभो। त्यसपछि दाइ जाल खेल्न बग्दैबग्दै खोली किनारैकिनारै जानुभो। फूल दिँदा पनि स्वीकार नगरी प्रेमिका हिँडेपछि, प्रेमी जुन हालतले हेर्छ, मैले घनश्याम दाइलाई त्यही हालतले हेरिरहेँ। आँखाले देख्ने भूगोलसम्म हेरिरहेँ। सानो सानो चित्र हुँदै उहाँ हराइरहनुभो।  ठीक यति नै बेला पर क्षितिज हुँदै सूर्य हराउँदै रहेथ्यो गाउँबाट। मैले पनि सोचेँ, म पनि हराउँछु अब। भीडभन्दा अलि पर, कोलाहालभन्दा अलि पर। जहाँ महसुस गर्न पाइन्छ त्यहाँ। सूर्य त भोलि फेरि आउला। उज्यालो भोलि फेरि आउला। म नफर्किन पनि सक्छु। छुटी जानेहरूको के भर ? उडी जानेहरूको के विश्वास। बगिजानेहरूको के आस ? समर्पण ती जाल खेल्ने मान्छेलाई समर्पण त्यो पत्र लेख्ने छोरालाई पुष्पगुच्छा बगिजाने आमालाई सप्रेम यी अक्षर पढ्ने मेरा पाठकहरूलाई!"
नौ अर्ब रुपैयाँ कमिशनको आरोप सच्चियो : बाबुराम भट्टराई,"गोरखा : बूढीगण्डकी आयोजनाबाट शेरबहादुर देउवा, केपी शर्मा ओली र प्रचण्डले नौ अर्ब रुपैयाँ कमिशन खाएको भनेर आफूले डेढ वर्षअघि लगाएको आरोप सच्चिएको डाक्टर बाबुराम भट्टराईले स्वीकार गरेका छन्। गोरखामा शनिबार आयोजित गठबन्धन दलहरूको अगुवा कार्यकर्ता अभिमुखीकरण कार्यक्रममा बोल्दै नेपाल समाजवादी पार्टीका अध्यक्ष तथा पूर्व प्रधानमन्त्री भट्टराईले सो आरोप सच्चिएको बताएका हुन्। 'बूढीगण्डकी योजना राष्ट्रिय गौरवको योजना हो, र त्यो एउटा गेमचेञ्जर योजना हो, त्यसैले त्यसले प्राथमिकता पाउनै पर्छ। नेपाल आफैंले बनाउनै पर्छ। तर केही असमझदारीवश हामीले अलिकति बांगोटिंगो बाटो लिन खोज्यौँ', उनले भने। कमिशनको आरोपबारे प्रष्टिकरण दिँदै उनले त्यतिबेला अलिकति आलोचना गरेको बताए। 'किनकि नेपाल आफैंले बनाउनु पर्ने त्यो बूढीगण्डकी कताकता कसको खेलमा हो, बाहिर जान लाग्यो भन्ने अर्थमा मैले केही सूचना पाएको थिएँ। त्यसको आधारमा मैले त्यो (नौ अर्ब भ्रष्टाचारको बारेमा) बोलेकै हो। तर त्यो अहिले सच्चिएको छ। म के खुशी व्यक्त गर्न चाहन्छु भने अब बूढीगण्डकी नेपालले बनाउने निर्णय गरेको छ। त्यसै भएको हुनाले बूढीगण्डकीबारे अब हाम्रो विवाद छैन।' अब बूढीगण्डकी छिटो बनाउने अभिभारा गोरखाबाट निर्वाचित भएपछि प्रचण्डको काँधमा जाने उनले बताए। सोही आरोपका विषयमा पछिल्ला वक्ता प्रचण्डले आरोप सच्याउन जरुरी रहेको बताएका थिए। 'बाबुरामजीले बूढीगण्डकी परियोजनाको बारेमा जुन सूचनाका आधारमा आरोप लगाउनु भएको थियो, त्यो सच्चियो भन्नुभएको छ, धन्यवाद', उनले भने, 'त्यसलाई हामी आफैले बनाउने निर्णय गरेका छौँ, त्यो अगाडि बढेको छ। तपाईंले मलाई बलियो बनाउनु भयो भने त्यो तीब्रगतिमा अघि बढ्छ।'"
स्थानीयलाई गौतमबुद्ध विमानस्थलमा रोजगारी दिइन्छ : गृहमन्त्री खाण,"रुपन्देही : गृहमन्त्री बालकृष्ण खाणले गौतमबुद्ध अन्तर्राष्ट्रिय विमानस्थलमा नयाँ रोजगारी खुल्दा स्थानीयले प्राथमिकता पाउने बताएका छन्। कांग्रेस केन्द्रीय सदस्य खाणले स्थानीयले आफ्नो जग्गा उपलब्ध गराएपछि मात्र एयरपोर्ट निर्माण सम्पन्न भएकोले विमानस्थलमा नयाँ रोजगारी खुल्दा स्थानीयले योग्यता अनुसारको रोजगारीमा प्राथमिकता पाउने बताएका हुन् । गृहमन्त्री खाणले भने, 'एयरपोर्ट निर्माण हुँदा जसको जग्गा अधिग्रहणमा परेको छ, त्यो परिवारका सदस्यलाई विमानस्थलमा रोजगारीमा योग्यता अनुसार प्राथमिकतामा राख्न सरकार प्रतिबद्ध छ।' यसबारे आफूले गौतमबुद्ध विमानस्थल प्रमुख र नागरिक उड्डयन प्राधिकरणसँग कुरा गर्ने बताए। मुलुकका प्रधानमन्त्री, मन्त्री, प्रशासक, सुरक्षा निकाय जनाताका सेवक भएकाले सदैव जनताको सेवामा लाग्नु पर्ने गृहमन्त्री खाणको भनाई छ।"
"शीर्ष नेताको झापा३ मा शून्य महिला उम्मेदवार, पाँच क्षेत्रमा १९ जना मात्र उम्मेदवार","झापा : देशकै चर्चित झापा क्षेत्र नम्बर३ मा महिला उम्मेदवारी शून्य रहेको पाइएको छ। झापा३ बाट शीर्ष नेताहरू गठबन्धनतर्फका नेपाली कांग्रेसका नेता कृष्णप्रसाद सिटौला तथा नेकपा (एमाले) र राप्रपा बीचको गठबन्धनबाट राप्रपाका अध्यक्ष राजेन्द्रप्रसाद लिङदेन चुनावी प्रतिस्पर्धामा उत्रिएका छन्। संविधानले कम्तीमा ३३ प्रतिशत महिलाको प्रतिनिधित्व हुनुपर्ने अनिवार्य व्यवस्था गरेकोमा सिटौला र लिङदेनको क्षेत्रबाट प्रतिनिधिसभा र प्रदेशसभा सदस्यमा महिलाको उम्मेदवारी नै परेको छैन। जिल्लाका पाँचै निर्वाचन क्षेत्रबाट प्रतिनिधिसभा तथा प्रदेशसभा सदस्यतर्फ १९२ जनाको उम्मेदवारी परेको छ। त्यसमध्ये महिलाको उम्मेदवारको उपस्थिति अत्यन्त न्यून छ। प्रतिनिधिसभातर्फ ८ जना र प्रदेशसभातर्फ ११ जना महिलाले मात्र उम्मेदवारी दिएकी छिन्। मनोनयन दर्ता गराएका उम्मेदवारमध्ये ९ दशमलव ८९ प्रतिशत मात्र महिला उम्मेदवार रहेको जिल्ला निर्वाचन कार्यालय झापाले जनाएको छ। जिल्लामा कुल मतदाताको सङ्ख्या ६ लाख ६३ हजार ३ सय ११ रहेको छ। त्यसमा पनि महिला मतदाताको सङ्ख्या ३ लाख ३२ हजार २ सय ५९ छ। पुरुष मतदाताको तुलनामा महिला मतदाताको सङ्ख्या २ सय १५ जनाले मात्र कम हो। करिब आधा जति महिला मतदाता रहेको जिल्लामा ठुला राजनीतिक दलहरू नेकपा (एमाले), नेपाली कांग्रेस, नेकपा ९माओवादी केन्द्र, नेकपा (एकीकृत समाजवादी) बाट महिला उम्मेदवार नै छैन। राप्रपासहित साना दल र स्वतन्त्रबाट मात्रै महिलाको उम्मेदवारी परेको छ। झापा१ मा संघीय लोकतान्त्रिक राष्ट्रिय मञ्चकी पदममाया लिम्बू, जसपाकी राधा थापा र केन्द्रकुमारी दाहालले स्वतन्त्रबाट प्रतिनिधिसभा सदस्यमा उम्मेदवारी दिएकी छिन्। झापा२ मा रेश्मा चेम्जोङ संघीय लोकतान्त्रिक राष्ट्रिय मञ्चकीबाट उम्मेदवारी दिएकी छिन्। झापा४ मा राप्रपा नेतृ खुस्बू ओलीले स्वतन्त्र उम्मेदवारी दिएकी छिन्। झापा५ मा जसपाकी ओममाया आङ्देम्वे, कल्पना लावती स्वतन्त्र र शान्ता अधिकारीले स्वतन्त्र उम्मेदवारी दिएकी छिन्। प्रदेशसभा सदस्यतर्फ झापा१ (१) मा जसपाकी मिरा कार्की र मौलिक जरोकिलो पार्टीकी सीता दुलालले उम्मेदवारी दिएकी छिन्। त्यस्तै झापा १ (२) बाट लोकतान्त्रिक समाजवादी पार्टीकी रमा मेचे र राप्रपाकी सविना बजगाईँको उम्मेदवारी दिएकी छिन्। झापा नम्बर २ (१) मा राष्ट्रिय जनमुक्ति पार्टीकी पार्वती माङ्मू र मौलिक जरोकिलो पार्टीकी रोमादेवी निरौलाले उम्मेदवारी दिएकी छिन्। त्यस्तै झापा४ (१)मा राष्ट्रिय जनमुक्ति पार्टीकी संगीता लिम्बूको उम्मेदवारी परेको छ। झापा ५ (१) मा इन्दिरादेवी दाहाल स्वतन्त्र, लेखमाया श्रेष्ठ स्वतन्त्र र लोकतान्त्रिक समाजवादी पार्टीकी सत्याकुमारी राजवंशीले उम्मेदवारी दिएकी छिन्। झापा ५ (२) मा स्वतन्त्रबाट मधु थापा मगरको उम्मेदवारी परेको छ।"
नवौँ राष्ट्रिय खेलकुद : पोखरामा १२ खेल सुरु हुँदै,"पोखरा : नवौँ राष्ट्रिय खेलकुद प्रतियोगिताअन्तर्गत आजदेखि पोखरामा थप विभिन्न १२ खेल सुरु हुँदैछन्। असोज २३ देखि केही खेल सुरु भएकामा अधिकांश खेल उद्घाटनपछि सुरु हुने तालिका छ। पोखरासहित प्रदेशका अन्य जिल्लामा पनि केही खेल यसअघि नै सुरु भएका छन्। पोखरा रङ्गशालामा एथलेटिक्स, ब्याडमिन्टन कोर्टमा ब्याडमिन्टन, स्क्वास, उसु, आर्चरी मैदानमा आर्चरी, सफ्टटेनिस रङ्गशालाको टेनिसकोर्ट र पोखरा सभागृहमा शारीरिक सुगठनको खेल हुने खेलस्थल व्यवस्थापन उपसमितिका संयोजक राजेश गुरुङले बताए। यसैगरी पोखराको फिस्टेल एकेडेमीमा पौडी, कोल्माबहाकोट समाजघरमा टेबलटेनिस, पोखरा उद्योग बाणिज्य सङ्घको हलमा भारत्तोलन, प्याराग्लाइडिङ पोखराको सराङकोट र महिला पुरुष रग्वी लेखनाथमा सञ्चालन हुँदैछ। राष्ट्रिय खेलकुदका ३६ खेलमध्ये पुरुष क्रिकेट, क्रिकेट महिला, फुटबल महिला तथा पुरुष, भलिबल महिला, महिला तथा पुरुष ह्याण्डबल, फेन्सिङ, फुल कन्ट्याक्ट कराते, बुद्धिचाल, महिला तथा पुरुष हक्की, गल्फ, टेनिसलगायत खेल यसअघि नै सुरु भएका छन्। फेन्सिङ खेलको सबै विधाका प्रतिस्पर्धा सकिएर नेपाली सेनाको टोली पाँच स्वर्ण पदकसहित च्याम्पियन बनेको छ। हालसम्मको पदक तालिकामा विभागी नेपाली सेनाले अग्रता बनाएको छ। सेना पाँच स्वर्ण, छ रजत र सात कास्य पदकसहित शीर्षस्थानमा रहँदा बागमती प्रदेशले चार स्वर्ण, तीन रजत र एक कास्य गरी आठ पदक जितेर सेनालाई पछ्याइरहेको छ। सशस्त्र प्रहरीको एपिएफले दुई स्वर्ण चार रजत र सात कास्य जितेको छ। सुदूरपश्चिम प्रदेश एक स्वर्ण र तीन कास्य, नेपाल प्रहरी एक स्वर्ण र एक कास्य, गण्डकी प्रदेश चार कास्य, प्रदेश नं १ तीन कास्य जित्दा कर्णाली, लुम्बिनी, मधेस प्रदेश र एनआरएनले पदकको खाता खोल्न सकेका छैनन्। गण्डकी प्रदेशका हिमाली जिल्ला मनाङ, मुस्ताङ र लमजुङबाहेकका अन्य आठ जिल्लामा राष्ट्रिय खेलकुदअन्तर्गतका खेल सञ्चालन गरिएको हो। खेलकुदको कुम्भमेला राष्ट्रिय खेलुदको अपनत्व सबै प्रदेशवासीलाई गराउने उद्देश्यसहित सबै जिल्लामा कम्तीमा एक खेल खेलाउने योजना रहे पनि मौसम, पूर्वाधारलगायत कारणले तीन जिल्लामा सम्भव नभएको पश्चिमाञ्चल क्षेत्रीय खेलुकद विकास समितिका कार्यालय प्रमुख लक्ष्मण योगीले जानकारी दिए। राष्ट्रिय खेलकुदमा ३६ खेल र दुई प्रदर्शनी गरी ३८ खेल समावेश गरिएको छ। प्रतियोगितामा सात प्रदेश, तीन विभागीय र एनआएरएन गरी ११ टोली सहभागी छन्। प्रतियोगितामा छ हजार एक सय ५७ खेलाडीले पदकका लागि प्रतिस्पर्धा गर्नेछन्। नेपालमा विसं २०३८ देखि राष्ट्रिय खेलकुद प्रतियोगिता आयोजना गर्न लागिएको हो। प्रत्येक दुईदुई वर्षमा राष्ट्रिय खेलकुद हुने भए पनि राजनीतिक तथा विभिन्न कारणले सोअनुसार हुनसकेको छैन।"
घुरुमा घुरु परेवा घुरु,"बाबा र ज्यूको धुरी है भरि परेवा घुरुघुरु नौडाँडा काटी दिइहाल्यौ बाबा मन रुन्छ धुरुरु यी हरफहरू बागमती पूर्व कोसी प्रदेशमा प्रचलित संगिनी भाकाका गेडा हुन्। लोकगीतको उत्पत्ति त्यति पुरानो छ, जति पुरानो छ मानव जातिको इतिहास। जब मानव जातिमा चेतनाको विकास भयो सायद त्यही बेलादेखि नै मानिसहरूले आफ्नो मनको भावना लयात्मक रूपमा व्यक्त गर्नलाई लोकगीत रचे होलान्। वास्तवमा लोकगीतको प्रमुख विशेषता भनेको नै साधारणजनहरूले आफ्ना मनको भावनालाई गीत वा कविताको माध्यमबाट माधुर्यताका साथ लयात्मक रूपमा प्रस्तुत गर्नु हो। लोकगीत जनमानसको साधारण अभिव्यक्ति हो, जुन आदिकालदेखि वर्तमान युगसम्म चल्दै आइरहेको हुन्छ। जर्मनीका प्रसिद्ध लोकसाहित्यविद् विल्लीप्रियले यो प्रमाणित गर्ने कोसिस गरेका थिए कि लोकगीतको निर्माण सामूहिक तवरले भयो। लोकगीत मागि उनले सामूहिक उत्पत्तिको सिद्धान्त प्रतिपादित गरेका थिए तर रूसी लोकसाहित्यविद् सोकोलोवले यो सिद्धान्तको खण्डन गर्दै भने कि लोकगीतको सिर्जनबिजको रूपमा सर्वप्रथम एक व्यक्तिद्वारा भयो, मौखिक परम्परा रहेको कारण अन्य व्यक्तिद्वारा समय समयमा सम्बोधित भइरह्यो। मूलत लोकगीत सामूहिक चेतनाको फल हो। लोकगीत जनमानसको साधारण अभिव्यक्ति हो, जुन आदिकालदेखि वर्तमान युगसम्म चल्दै आइरहेको हुन्छ। लोकगीत समाजको त्यस्तो ऐना हो, जसमा त्यो समाजको स्वरूप, संस्कृति, परम्परा, भोगेका पीडा, सुख, दुःख, हर्ष, विस्मात आदि छर्लंग देखिन्छ। जहाँ समाजले भोगेका पीडाको विषयमा न इतिहास बोल्छन् न शास्त्रले उत्तर दिन्छ, त्यो समाजमा मानिसका मनका ऊहापोह, गुम्सिएका भावना, कुण्ठा, वेदना, व्यथाहरू लोकगीत भएर ध्वनित हुन्छ। मुखारित हुन्छ। संगिनी लोकगाथालाई पनि यही रूपमा बुझ्नुपर्ने हुन्छ। आदिम युगमा नारी पुरुष बराबर थिए। अझ त्यो युग त मातृसत्तात्मक युग थियो। जब दास युग, सामन्तवादी युग सुरु भयो, महिला विभेद सुरु भयो। पितृसत्तात्मकताले जरा गाड्न थाल्यो। महिलाहरूलाई घरको चौघेरामा सीमित राख्न थालियो। उनीहरू आफ्ना मनका भावनाहरू भित्रभित्र गुम्साउन बाध्य भए। तब उनीहरूले आफ्ना मनका भावनाहरू मेलापात, पानी, पँधेरो, घाँस दाउरा गर्न जाँदा लोकगीत मार्फत व्यक्त गर्न थाले। भारतका प्रख्यात लोक अध्येता देवेन्द्र सत्यार्थीले त लोकगीतलाई नारीवेदको रूपमा व्याख्या गरेका थिए। जसरी वेद व्यासको रचना नभएर संकलन थियो। त्यस्तै लोकगीतको रचनाकार अज्ञात नै हुन्छ। लोकगीतलाई यसैकारणले पनि नारीवेद भन्न सकिन्छ कि लोकगीतमा जति नारी भावना साहित्यको अरू विधामा झल्किएको पाइन्न। कोसी प्रदेशमा प्रचलित संगिनी लोकभाका पनि यही परिवेशमा जन्मिएको हुनुपर्छ। संगिनी भाका गीतको रूपमा प्रस्तुत भए पनि मूूलतः यो गाथा हो। कथात्मक गीत हो। यो हरि मल्ल राजा र भवल्ली रानीको लोककथासँग जोडिएको हुन्छ। हरि मल्ल राजा र भवल्ली रानीको असमान उमेरबीच विवाहलाई विस्मात रूपमा पोखिएको छ। जस्तो संगिनी गीतको एउटा गेडा यसैसँग सम्बन्धित छः बिसै र बाइसका हरि मल्ल राजै चार पुगी पाँचकी भवल्ली रानी यी दुईको बिहे भो नि यसरी यहाँ तत्कालीन युगको बालविवाह, असमान विवाहमाथि प्रतिरोध नगरे पनी असन्तुष्टि भने जाहेर गरेका छन्। संगिनी भाका हरि मल्ल राजा र भवल्ली रानीको लोककथासँग गाँसिए पनि महिलाहरूले आफ्नोआफ्नो वर्गअनुसार मनको भावना पोख्नलाई यो भाकालाई प्रयोग गरेको पाइन्छ। यो भाका बाह्मासा भाका भए पनि विवाह उत्सवमा अधिक चल्छ। जन्तीहरू आएपछि एउटी बेहुली संगिनी गीतमार्फत यसरी आफ्नो उत्सुकता व्यक्त गर्छे, जसमा जूना प्रसाईंले स्वर भरेकी छिन् दमकी लौरी छिर्लिंगै बज्यो, त्यो बाहिर को आयो मेरी भाउजू अघिमा लागे शोले र डोले माझैको चिनिन ए मेरी भाउजू। भोलि विवाह भएर पराई घर जान लागेकी चेली यसरी आफ्नो पितासँग मनको बिलौना पोख्छे, जसमा सुनिता सुब्बाले स्वर भरेकी छिन्। बाबा र ज्यूको नि करेसाबारी पानीको पँधेरो भोलि त मलाई पठाउने भन्छौ घर होला अँधेरो बाटा र मुनि नि बाटा र माथि सर्पको काँचुली अरूको खटनमा दिइहल्यौ बाबा कसरी बाँचुली पराई घरमा गएपछि आफ्नो घरमा जस्तो स्वतन्त्रता हुँदैन। अनेकौं बुहार्तन खप्नुपर्छ। समयमा नै ब्युँझिनु पर्छ। यसको निम्ति महिलाहरू संगिनी गीतमार्फत आफ्ना पिताहरूसँग परेवा दाइजो माग्छन्, जसमा अरुण उपत्यकाले स्वर भरेको छः जेठा र बाबाको धुरी है भरि नौ जोर परेवा एक जोर परेवा दाइजो देउ बाबा घुरुमा घुरु परेवा घुर्दा म चाँडै उठ्नेछु माग मात्र होइन, कताकता व्यंग्य पनि झल्किन्छ परेवा दाइजो नि के माग्छौ चेली लैजाऊ है हात्ती गोठ परेवा दाइजो नि नदिने बाबा के देउला हात्ती गोठ एकातिर बिलौना छ, अर्कातिर विभेदका गुनासा पनि छन्ः छुपुमा छुपु नि धानै रोप्नु, आलीमा रोप्नु मास, छोरालाई भने अंशबन्डा मलाई चाहिँ बनीबास। संगिनी गीतको मधुरतम लय हो मधुसंगिनी। मधुसंगिनीमा बिरानो स्थानमा बस्न बाध्य चेलीहरूका मनका वेदना यसरी पोखिएका छन्ः मधु र पोखरी नुहाउनै जाँदा घुटुक्क मलाई बाँडुली लाग्यो बाबाले सम्झेकी हाम्रा कति सारो मायालु किन दिन्थे सातै डाँडा पारि, धर्तीकै पल्लो छेउ संगिनी भाकामा पुराणका कथाहरू पनि जोडिएका हुन्छन्। जस्तो रामायणको कथा जोडिएको संगिनीको गेडा यस्तो छः कसले लगाएको यो फूलबारी, कसले बार्यो बार हरहर सीतामाईले लगाएको यो फूलबारी, रामज्यूले बारे बार हरहर संगिनी एउटा नदी हो, यसका अनेकौं भंगालाहरू छन्। यो पानी हो, जुन भाँडोमा हाल्यो त्यही आकार लिन्छ। आफ्नोआफ्नो वर्ग अनुरूप यो भाका अभिव्यक्त भएका छन्। पूर्वी पहाडमा प्रचलित संगिनी भाका कोसी प्रदेशको लोक फूलबारीमा फुलेको मगमगाउँदो फूल हो, जुन अहिले ओइलाएर झर्न लागेको छ। लोपोन्मुख अवस्थामा छ। यसलाई झर्न दिनु हुन्न। अन्त्यमा संगिनीका केही गेडाः कोसीको के फूल फुल्यो फूलै फुल्यो सयपत्री किनारै उज्यालो ओ हरहर किनारै उज्यालो।"
साइकल यात्रीको मृत्यु,झापा : झापाको भद्रपुर नगरपालिका७ बासोलाल चोकमा हिजो शुक्रबार मोटरसाइकलको ठक्करबाट साइकल यात्रीको मृत्यु भएको छ। मृत्यु हुनेमा साइकलमा सवार स्थानीय ३८ वर्षीय अनिल राजवंशी रहेका छन्। नम्बर नखुलेको मोटरसाइकलले हिजो बेलुकी सवा ७ बजे साइकलमा सवार उनलाई ठक्कर दिएको हो। दुर्घटनामा गम्भीर घाइते भएका अनिलको उपचारका क्रममा बिएण्डसि अस्पताल बिर्तामोडमा मृत्यु भएको छ। मोटरसाइकलसहित फरार भएका चालकको खोजी भइरहेको जिल्ला प्रहरी कार्यालय झापाले जानकारी दिएको छ।
जलवायु परिवर्तन होइन आपतकाल,"काठमाडौं : विश्वव्यापी बहसको केन्द्रमा रहेको जलवायु परिवर्तनलाई युवाहरूले आफ्नो मुद्दा बताएका छन्। उनीहरूले आफूहरूको भविष्य हेरेर अहिलेदेखि नै जलवायु परिवर्तन अनुकूलको विकासमा जोड दिए। अन्नपूर्ण मिडिया नेटवर्कले राजधानीमा बिहीबारदेखि आयोजना गरेको दुईदिने राष्ट्रिय कार्यशालाको अन्तिम दिन शुक्रबार युवाहरू जलवायु परिवर्तन, युवा र लैंगिक समानता र सुशासन विषयक छलफलमा जुटेका थिए। अन्नपूर्ण एक्सप्रेसका पत्रकार प्रतीक घिमिरेसँग जलवायु न्याय अभियन्ता श्रेया केसी, स्वच्छ ऊर्जा नेपालकी कार्यक्रम संयोजक वर्षा पराजुली, दिगो विकासका अभिषेक श्रेष्ठ र हरिन नेपालका विनोद देउवाले विचार मन्थन गरे। केसीले जलवायु परिवर्तन शब्दावलीसँग असहमति प्रकट गरिन्। जलवायु संकट वा आपत्काल भन्नुपर्छ, उनले भनिन्। जलवायु परिवर्तनमा वातावरण विज्ञानको मात्रै नभई सबैको भूमिकाको अपेक्षा उनले गरिन्। जलवायु परिवर्तनकै कारण लैंगिक हिंसा पनि बढिरहेको छ, उनले भनिन्। देउवाले यो मुद्दालाई कूटनीतिक हिसाबले पनि हेरिनुपर्ने खाँचो औंल्याए। सरकारले गर्ने हरेक निर्णयमा जलवायु परिवर्तन केन्द्रमा राखिनुपर्छ, उनले भने, अहिले जसरी जथाभावी विकास भइरहेको छ, जलवायु परिवर्तनलाई केन्द्रमा राखेनौं भने हाम्रो अवस्था एकदमै खराब हुनेछ। श्रेष्ठले जलवायु परिवर्तन वातावरणमा काम गर्ने युवा र वातावरणलाई माया गर्नेहरूको मुद्दा भएको बताए। वातावरण अभियान अहिले अन्तर्राष्ट्रिय सम्बन्धसँग सीमित भएकोमा अब स्थानीयकरण गरिनुपर्ने विचार उनले राखे। पराजुलीले स्थानीय तहसम्म पुगेरै जलवायु परिवर्तनबारे बुझाउनुपर्ने खाँचो औंल्याइन्। स्थानीय बासिन्दालाई जलवायु परिवर्तनका असरका पूर्वसूचना दिने संयन्त्र उपलब्ध गराउनुपर्ने पनि उनले बताइन्। युवालाई क्षमता अभिवृद्धि गर्दै लगेर जलवायु परिवर्तनको मुद्दामा अझै जोड्नुपर्ने उनको भनाइ थियो। देउवाले जलवायु परिवर्तनको मुद्दा अन्तर्राष्ट्रिय मञ्चमा नेपालले आफ्नो मुद्दाका रूपमा उठाउनुपर्ने विचार राखे। हामीले समस्या भोगिराछौं, त्यसैले यो मुद्दा हाम्रो हो, हामीले नै नेतृत्व गर्नुपर्छ, उनले भने, नेपालले नेतृत्व गर्न सक्ने मुद्दा भनेकै पर्यावरणको मुद्दा हो। थुप्रैका लागि जलवायु परिवर्तन बौद्धिक विलास भए पनि युवाका लागि व्यक्तिगत मुद्दा भएको उनको विचार थियो। नेपालका राजनीतिकर्मीमध्ये धेरै यो विषयमा संवेदनशील र गम्भीर हुन नसकेको उनको दुःखेसो थियो। पराजुलीले स्वच्छ ऊर्जामा जानुपर्ने भन्दाभन्दै पनि नीति नबन्नु र बनेका नीति पनि कार्यान्वयन नहुनु दुःखद् भएको बताइन्। विद्युतीय गाडीका लागि चार्जिङ स्टेसन बन्न सकेका छैनन्, उनले भनिन्। केसीले जलवायु परिवर्तनको मुद्दालाई मानव अधिकार केन्द्रित गर्नुपर्ने बताइन्। देउवाले नेपालमा विकासको उत्कट चाहनाको छटपटी हुँदा जलवायु परिवर्तनको मुद्दा छायामा परेको सुनाए। श्रेष्ठले जलवायु परिवर्तनको वित्त ऋणका रूपमा नभई अनुदानका रूपमा आउनुपर्नेमा जोड दिए। जलवायु परिवर्तनको अग्रमोर्चामा हामी छौं, अनि नेपाली जनता देखाएर ऋण लिनु सिद्धान्ततः गलत हो, उनले भने, जलवायु परिवर्तनमा हाम्रो भूमिका कम तर असर बढी छ, अनि हामीले नै ऋणमा पैसा लिनुपर्ने ? कार्यशालामै प्रस्तुतीकरण गर्दै सामुदायिक वन उपभोक्ता महासंघकी अध्यक्ष भारती पाठकले जलवायु परिवर्तनको असर रोक्न सिंगो स्थानीय समुदायको योगदान रहेको औंल्याइन्।"
गौतमबुद्ध विमानस्थलको रोजगारीमा स्थानीयलाई प्राथमिकता : गृहमन्त्री,"भैरहवा : गृहमन्त्री बालकृष्ण खाँणले गौतमबुद्घ अन्तर्राष्ट्रिय विमानस्थलमा रोजगारीका लागि स्थानीयबासीलाई प्राथमिकता दिने बताएका छन्। रुपन्देही३ मा सत्ता गठबन्धनबाट प्रतिनिधिसभा सदस्यका उम्मेदवार रहेका कांग्रेस केन्द्रीय सदस्य खाँणले भैरहवामा आयोजित कार्यक्रमलाई सम्बोधन गर्दै पुस्तौदेखि बसोबास गर्दै आएको स्थानीयले जग्गा उपलब्ध गराएपछि मात्र विमानस्थल निर्माण भएकाले योग्यता अनुसार स्थानीयले विमानस्थलमा रोजगारीमा प्राथमिकता पाउने बताए। स्थानीयहरुले जग्गा दिएर नै आज यहाँ अन्तर्राष्ट्रिय विमानस्थल बनेर सञ्चालनमा आएको छ। जग्गा नदिएको भए आज विमानस्थल बन्ने थिएन। तसर्थ जग्गा दिएर योगदान पुर्याउने स्थानीयलाई नै हरेक अवसरमा प्राथमिकता पाउनुपर्छ र पाउनेछन्,' उनले भने। उनले जग्गा दिएर योगदान पुर्याएका परिवारका सदस्यलाई योग्यताअनुसार विमानस्थलमा रोजगारी प्रदानका लागि सरकार प्रतिवद्घ रहेको जानकारी दिए। स्थानीयलाई रोजगारीमा प्राथमिकताका लागि विमानस्थल प्रमुख र नागरिक उड्डयन प्राधिकरणसगँ आफूले छलफल जारी राखेको उनले बताए। विमानस्थलको कार्गो सेवा सञ्चालनका लागि पहल भइरहेको बताउँदै उनले कार्गो सञ्चालनपछि यहाँको कृषि तथा ओैधोगिक उत्पादनलाई अन्तर्राष्ट्रिय बजामा पुर्याएर स्थानीयलाई रोजगारी बढाउने सरकारको योजना रहेको जानकारी दिए।"
'आचारसंहिता उल्लंघन गर्ने उम्मेदवारलाई २४ घण्टाभित्रै स्पष्टीकरण सोध्नुहोस्',"काठमाडौं : प्रमुख निर्वाचन आयुक्त दिनेशकुमार थपलियाले निर्वाचन आचारसंहिता, २०७९ लाई कडाइका साथ पालना गर्न गराउन निर्देशन दिएका छन्। प्रमुख आयुक्त थपलियाले पोखरामा आज शनिबार आयोजित जिल्ला आचारसंहिता अनुगमन समितिको बैठकमा बोल्दै आचारसंहिताको उल्लंघन गरेको देखिएमा तत्काल आयोगमा लिखित वा मौखिक जानकारी दिन आग्रह गरेका हुन्। उनले आयोगले तोकेका अनुगमन अधिकृतलाई आचारसंहिताको उल्लंघन गर्ने उम्मेदवारलाई २४ घण्टाभित्र स्पष्टीकरण सोध्न निर्देशन दिए। उम्मेदवारबाट चित्त बुझ्दो जवाफ पेस नभएमा उम्मेदवारी रद्द गर्ने समेतको अधिकार निर्वाचन आयोगलाई भएकाले त्यससम्बन्धी विवरण स्पष्ट खुलाइ आयोगमा लेखिपठाउन उनले निर्देशन दिए। प्रमुख आयुक्त थपलियाका अनुसार निर्वाचन आयोग ऐन २०७३ को दफा २२ ले दिएको अधिकार प्रयोग गरेर आयोगले निर्वाचन आचारसंहिता, २०७९ निर्माण गरेको छ। निर्वाचन आचारसंहिता, २०७९ को दफा ४६ मा 'कसैले आचारसंहिता उल्लंघन गरेमा आयोगले निर्वाचन आयोग ऐन, २०७३ को दफा २३ बमोजिम एक लाख रुपैयाँसम्म जरिवाना गर्न वा उम्मेदवारी रद्द गर्न सक्नेछ।' उम्मेदवारले मनोनयन दर्ता गर्ने क्रममा बुझाएको विवरणमा उल्लेख भएबमोजिमको स्रोतबाट खर्च गरे नगरेको बारे आयोगले निगरानी गर्ने बताउँदै निर्वाचन आयुक्त थपलियाले निर्वाचन आचारसंहिता उल्लंघन गर्ने कर्मचारीलाई समेत कारबाही गर्न सुरु भइसकेको जानकारी दिए। कर्मचारीले निर्वाचन सम्पन्न नहुँदासम्म सामाजिक सञ्जाल प्रयोगमासमेत सचेतता अपनाउन उनको आग्रह थियो। बैठकमा कास्कीका मुख्य निर्वाचन अधिकृत प्रकाश खरेल, कास्कीका प्रमुख जिल्ला अधिकारी एवं जिल्ला आचारसंहिता अनुगमन समितिका सहसंयोजक टेकबहादुर केसी, सदस्य प्रहरी उपरीक्षक अजय केसी, उपअनुसन्धान निर्देशक मनोज ढकाल, अनुगमन अधिकृत रामजी शर्मा र सदस्य सचिव हुमनाथ पराजुली लगायतले निर्वाचन आचारसंहिता पालना गर्न गराउन सञ्चालन गरिएका गतिविधिका बारेमा जानकारी गराएका थिए।"
मोटरसाइकल दुर्घटना हुँदा चालकको मृत्यु,ललितपुर : ललितपुरको महालक्ष्मी नगरपालिका८ लुभुमा गएराति मोटरसाइकल दुर्घटना हुँदा चालकको मृत्यु भएको छ। मृत्यु हुनेमा सर्लाही घर भएका २६ वर्षीय मोहनबाबु खत्री रहेका छन्। गम्भीर घाइते भएका खत्रीको उपचारका क्रममा किष्ट अस्पताल इमाडोलमा राति नै मृत्यु भएको हो। इमाडोलबाट लुभुतर्फ जाँदै गरेको बा९३प ८९० नम्बरको मोटरसाइकल गएराती २ बजे अनियन्त्रित भई घरको भित्तामा ठोकिएको प्रहरी प्रभाग लुभु ललितपुरले जनाएको छ।
प्राथमिकतामा जलवायु परिवर्तनको मुद्दा,"काठमाडौं : स्थानीय तहका जनप्रतिनिधिले जलवायुका कारण समस्या बढ्दै गएको महसुस गरेको बताएका छन्। उनीहरूले जलवायुको प्रत्यक्ष र पहिलो असर स्थानीय समुदायमा देखिएकाले पालिकाहरूले यो मुद्दा प्राथमिकता दिएको पनि सुनाएका छन्। अन्नपूर्ण मिडिया नेटवर्कले आयोजना गरेको जलवायु र सुशासनसम्बन्धी दुईदिने कार्यशालाको अन्तिम दिन शुक्रबार स्थानीय तहका जनप्रतिनिधि र विज्ञ छलफलमा जुटेका थिए। छलफलको विषय जलवायु र स्थानीय सरकार थियो। हेटौंडा उपमहानगरकी मेयर मीनाकुमारी लामाले जलवायुको विषयमा तल्लो तहसम्म काम गर्न केन्द्रबाट सर्कुलर भएको जानकारी दिइन्। दलहरूले पनि यसको बारेमा सोचेकाले नै नीति नियमहरू बनेको उनले बताइन्। तर राजनीतिक दलहरूको ध्यान केन्द्रित निर्वाचनको जितहारतिर भएकाले यस्ता विषयमा मूल मुद्दाका रूपमा प्राथमिकतामा पर्न नसकेको बताइन्। मेयर लामाले २०७५ सालमा बैठक बसेर विपद् प्रतिकार्य ऐन बनाएको जानकारी दिइन्। विद् तथा वातावरण इन्जिनियरहरूले वडास्तरमा काम गरिरहेको पनि उनले सुनाइन्। मेयर लामाले स्थानीय तहको माग भौतिक पूर्वाधार निर्माण भएकाले जलवायुजस्ता विषयमा काम गर्न अप्ठेरो भएको अनुभव साटिन्। मकवानपुरमा देशको सबैभन्दा धेरै उद्योग भएकाले त्यसको असर त्यहाँका जनताले भोगिरहेको बताइन्। त्यहाँका खोलाहरूमा औद्योगिक रसायन मिसाइएको र सिमेन्ट उद्योगबाट आउने धूलोले स्थानीय हैरान भएको समेत बताइन्। उनले भनिन्, गर्वका साथै निस्सासिएका छौं। काठमाडौंको कागेश्वरी मनोहरा नगरपालिकाका मेयर उपेन्द्र कार्कीले स्थानीय तहहरूलाई आवश्यकताअनुसार नीति बनाएर कार्यान्वयन गर्ने अधिकार दिइएकाले धेरै स्थानीय तहले नीति नियम कार्यक्रम बनाएको बताए। तर पनि जलवायुको विषयमा राज्यका तीनै तहमा नीतिगत अस्पष्टताहरू रहेको र जलवायुको असर स्थानीय तहमा प्रत्यक्ष हुने भएकाले पालिकाहरूसँग स्थानीय तहलाई सम्बोधन गर्ने अधिकार दिइएको जनाए। मेयर कार्कीले जलवायु तथा वातावरणलाई सानो मुद्दाको रूपमा हेरिएको पनि बताए। स्थानीय तहहरूले जलवायुको विषयमा क्षमता विकास गर्दै जानुपर्ने पनि सुझाए। उनले भने, जलवायुका विषयमा रिसर्च तथा इनोभेटिभ इन्जिनियरिङ नहुँदा समस्या भएको छ। त्यसैगरी वातावरण मन्त्रालयको पहँुच तल्लो तहसम्म हुनुपर्ने र आफ्नो नगरमा अत्यधिक सहरीकरण, विषादी प्रयोग, जैविक इन्धनको प्रयोग देखिएको बताउँदै उनले भने, जलवायुमा काम गर्न प्रयासरत छु। रसुवाको गोसाइँकुण्ड गाउँपालिकाका प्रमुख कैसाङ नुर्पु तामाङले गाउँपालिकाको ११औं गाउँसभाले जलवायु परिवर्तन सम्बन्धमा केही काम गर्ने निर्णय गरेको जानकारी दिए। जलवायुको मुद्दा जटिल र महत्त्वपूर्ण रहेको बताए। रसुवामा पछिल्लो समय जलवायुका कारण देखिएको समस्याबारे तापक्रम बढ्दो क्रममा रहेको बताउँदै उनले भने इसिमोडसँग मिलेर रिसर्च गर्दा २० वर्षको अवधिमा १७ डिग्री तापक्रम बढेको देखाएको छ। यो २०२० को रिपोर्ट थियो। यहाँका हिमनदी २५ प्रतिशतले घटिसकेको छ। यसले सम्पूर्ण जनजीवनमा असर गरेको बताए। पालिका स्तरमा स्रोतसाधन कम भए पनि जलवायुका क्षेत्रमा काम गरिरहेको उनले बताए। अनुकूलन र न्यूनीकरणलाई बृहत् रूपमा लैजाँदै गरेको बताए। रसुवा हाइड्रोपावरको हब भएकाले वैकल्पिक ऊर्जालाई प्राथमिकतामा राखेको पनि उनले बताए। जलवायु परिवर्तन होइन आपतकाल छलफलमा रहेका जलवायु तथा नीति विज्ञ अर्जुन ढकालले स्थानीय तह चुनावमा ठूला पार्टीहरूले घोषणापत्रमा जलवायुको विषय समेटेको जानकारी दिए। नेपाली कांग्रेसले ऊर्जा, वृक्षारोपण, पूर्वाधार निर्माणलगायत विषय समेटको सुनाए। एमालेले पनि फोहोरमैला, डँढेलो र समाजवादीले दुई सय युनिटसम्म बिजुली निःशुल्क गर्ने लगायतका प्रतिबद्धता गरेको उनले बताए। ढकालले जलवायुका क्षेत्रमा स्थानीय सरकारहरूले योजना बनाएर काम नगरेको टिप्पणी गरे। जलवायुमैत्री पूर्वाधारहरू तयार गर्न इन्जिनियरिङ नभएको र जलवायुले असर गर्ने ठाउँहरूमा सुरक्षित पूर्वाधार निर्माण गर्नपुर्ने बताए। आर्थिक विकाससँगै दिगो परियोजना चाहिन्छ। ता कि जोखिम नहोस्। ठूलो विकासभन्दा सुरक्षित जीवनशैली चाहिने भन्दै कृषि, जनस्वास्थ्य जलवायुले अत्यन्त जोखिममा रहेको बताए। जलवायुजन्य जोखिम न्यूनीकरणका लागि केन्द्रीय तहबाटै सामूहिक प्रयास आवश्यक औंल्याए । जलवायुका क्षेत्रमा स्थानीय तहले लगानी गरेका पैसा कहाँ, कसरी खर्च भयो अनुगमन गर्नुपर्ने खाँचो उनले औंल्याए। विश्व बैंकका पूर्वकन्सल्टेन्ट विनोद न्यौपानेले जलवायु तथा सुशासन ठूला शब्द भएको बताए। यसमा औपचारिक तथा अनौपचारिक रूपमा सन् १९९० देखि नै काम भइरहेको पनि बताए। पहिलादेखि नीतिगत कुराहरू भए पनि कार्यान्वयन नभएको बताए। जलवायु अझै राजनीतिक मुद्दा नबनेको गुनासो गरे। तर हाल स्थानीय तहमा सम्पूर्ण शक्ति आएकाले उनीहरूले काम गर्न सक्ने पनि बताए। जलवायु अनुकूलन, न्यूनीकरण र उत्थानशीलताका कुरा गर्दा सन् १९९० ताका काममा लागेको समेत बताए। उनले भने, सरकारलाई मात्र दोष दिएर हुँदैन। स्थानीय तहले स्रोतसाधनलाई कसरी जोगाउने भन्ने बुझ्न आवश्यक छ। श्रम, रोजगार र तथा सामाजिक सुरक्षामन्त्री शेरबहादुर कुँवरले मानिसले प्रकृतिको दोहन गर्दा संकट र चुनौती थपिएको बताएका छन्। जलवायु र सुशासनसम्बन्धी दुईदिने राष्ट्रिय कार्यशालाको अन्तिम दिन शुक्रबार समापनमा बोल्दै प्राकृतिक भर्जिनिटी मासिएको चिन्ता उनले प्रकट गरे। मन्त्री कुँवरले जलवायुको मुद्दा झन्झन् पेचिलो बन्दै गएको बताए। उनले भने, मानिसले गरेको गल्तीका कारण हिमालमा असर देखिसकेका छौं। नदीनाला घटेका छन्। पानीका मुहान सुकिसकेका छन्। जलवायुजन्य विपत्ति बढ्दै गएको र बाढीपहिरोको घटना बढेको पनि बताए। वर्षाका कारण कहाँनिर, कस्को मृत्यु हुन्छ कुनै ग्यारेन्टी नै नभएको पनि बताए। प्राकृतिक भर्जिनिटी मासिएका कारण ठूला दुर्घटनाहरू बढेको र प्राकृतिक स्रोतसाधन मासिएकाले भोलिका लागि ठूलो चिन्ताको विषय भएको बताए। अन्नपूर्ण मिडिया नेटवर्कका अध्यक्ष क्याप्टेन रामेवर थापाले आफू पर्वतारोहीको उद्धारमा हेलिकप्टर उडाएर जाँदा दुर्घटनामा परेको र हिउँकै कारण आफ्नो ज्यान बचेको अनुभव साटे। त्यसै घटनापछि हिउँ र हिमालको महत्त्व आफूले झनै बुझेको उनको भनाइ थियो। उनले भने, हिमाल पग्लिए हाम्रो जीवनस्तर पनि पग्लिँदै जान्छ। त्यसैले पर्यावरण जोगाउनुपर्छ। प्राक्टिकल एक्सन नेपालका थेमेटिक हेड, डाधर्मराज उप्रेतीले सहरमा ३० एमएल मात्रै पानी पर्दा पनि सहरी क्षेत्रमा बाढी आउन थालेको बताए। विपद्को मापन कसरी गर्ने तय नभएको र विश्वमा १५ डिग्री तापक्रम बढ्दा नेपालमा २१ भन्दा बढी बढ्ने र १३ प्रतिशत इकोसिस्टममा ह्रास आउने जनाए। सन् २०८० सम्ममा कार्बनको गति बढ्दै गएमा नेपालमा कम्तीमा १२ देखि ४२ सम्म तापमान बढ्न सक्ने पनि बताए। नेपालमा १५ भन्दा बढी तापमान बढेमा हिमालमा हिउँ सकिने समेत बताए। कार्यक्रममा समीक्षात्मक मन्तव्य राख्दै अन्नपूर्ण मिडिया नेटवर्कका ग्रुप सीईओ सनत न्यौपाने। अन्नपूर्ण मिडियाका ग्रुप सीईओ सनत न्यौपानेले अन्नपूर्ण मिडिया नेटवर्कले साधारण मुद्दाभन्दा पृथक् विषय उठान गर्न खोजेकाले जलवायुको विषयमा अभियान सुरु गरेको बताए। अन्नपूर्ण पोस्टले मात्रै १ सय ५० भन्दा धेरै समाचार जलवायुको विषयमा प्रकाशन गरेको बताए। चार वटा जलवायुको विषयमा छलफल भएको समेत बताए। उनले भने जलवायुको विषय प्राथमिकतामा राखेका छौं। वातावरण पत्रकारिताका दिग्गज पत्रकार भैरव रिसाललाई क्लामेट हिरोको उपाधिले सम्मान गर्दै मन्त्री शेरबहादुर कुँवर र अन्नपूर्ण मिडिया नेटवर्कका अध्यक्ष क्याप्टेन रामेश्वर थापा । कार्यक्रममा पत्रकार भैरव रिसाललाई क्लाइमेट हिरोको रूपमा सम्मान गरियो। रिसालले पृथ्वी मानिस आफैंले बिगारेकाले सपार्ने काम पनि आफ्नै भएको बताए। मेरो पुस्ताले सपार्न सकेन। तपाईंको पुस्ताले सपारोस्, पत्रकार रिसालले भने। उनले आफूलाई सय वर्षपछि के खालान्, के गर्लान् भनेर पीर परेको र यस क्षेत्रका विज्ञहरूले यसमा काम गर्नुपर्ने समय आएको बताए । कार्यक्रममा नेसनल डेमोक्रेटिक इन्स्टिच्युट (एनडीआई) का राष्ट्रिय निर्देशक डिबोरा हिलेले जलवायुको विषय राजनीतिक तहबाट जोडदारका साथ उठाउनुपर्ने बताए। शिल्पी थिएटरका डाइरेक्टर घिमिरे युवराजले नाटकको माध्यमबाट जलवायुसम्बन्धी जनचेतना कसरी फैलाइरहेका छन् भनेर प्रस्तुतिसमेत दिएका थिए। २०७५ सालमा बैठक बसेर विपद् प्रतिकार्य ऐन बनाएका छौं। मीनाकुमारी लामा, मेयर, हेटौंडा उपमहानगर धेरै स्थानीय तहले पाएको अधिकारअनुसार नीतिनियम कार्यक्रम बनाएका छन्। उपेन्द्र कार्की, मेयर, कागेश्वरी मनोहरा नगरपालिका गाउँपालिकाको ११औं गाउँसभाले जलवायु परिवर्तन सम्बन्धमा केही काम गर्ने निर्णय गरेको छ। कैसाङ नुर्पु तामाङ, अध्यक्ष, गोसाइँकुण्ड गाउँपालिका स्थानीय तह निर्वाचनमा ठूला पार्टीहरूले जलवायु परिवर्तनको मुद्दा समेटेका थिए। अर्जुन ढकाल, विज्ञ मानिसले गरेको गल्तीका कारण हिमालमा असर देखिसकेका छौं। नदीनाला घटेका छन्। पानीका मुहान सुकिसकेका छन्। शेरबहादुर कुँवर,मन्त्री, श्रम, रोजगार तथा सामाजिक सुरक्षा"
'कलिङ साहित्यिक महोत्सव काठमाडौं' सुरु,"काठमाडौं : दुई दिने कलिङ साहित्यिक महोत्सव काठमाडौं' आज शनिबारदेखि सुरु भएको छ। ११औँ संस्करणमा अन्तर्राष्ट्रिय रूपमा नेपालमा पहिलो पटक 'कलिङ साहित्यिक महोत्सव' सुरु भएको हो। महोत्सवमा नेपाल र भारतका प्रसिद्ध साहित्यकारहरूको सहभागिता रहेको छ। महोत्सवको उद्घाटन नेपाल प्रज्ञा प्रतिष्ठानका उपकुलपति डा जगमान गुरुङले गरेका थिए। सो क्रममा गुरुङले महोत्सवले दुई देशको साहित्यिक सम्बन्ध अझ बढाउने विश्वास व्यक्त गरे। कलिङका युद्ध विजेता सम्राट अशोक हुँदै पछिल्ला पुस्ताका श्रष्टाहरूले दुई देशको सभ्यतालाई जोड्न गरेको योगदानको विषयमा चर्चा गरे। महोत्सवले नेपालभारत साहित्यिक ऐतिहासिक सम्बन्ध र दुई देशबीचको सभ्यताको सम्बन्धलाई सुमधुर बनाउन र कला, संस्कृति र साहित्यको प्रवद्र्धन र विश्वव्यापीकरणमा टेवा पुग्ने विश्वास लिएको आयोजकले बताएको छ। 'भारत र नेपालः सभ्यताको यात्रा र आत्माको खोजी' भन्ने नाराका साथ यो कार्यक्रम साहित्यिक भावनाको सबैभन्दा ठूलो उत्सव रहेको बताइएको छ। कार्यक्रममा ७५ प्रतिशत वक्ता नेपाल र बाँकी भारतबाट सहभागी छन्। नेपाली कला, साहित्य र संस्कृतिमा केन्द्रित रहेको यस महोत्सवमा भारतबाट आएका व्योमेश शुक्लाको 'राम की शक्तिपूजा' थिएटर (काशी)मा प्रस्तुति रहने छ भने चर्चित बलिउड गायक, अभिनेता पियुष मिश्र, बलिउडका चर्चित संगीतकार राज शेखर र चर्चित कलाकारले प्रस्तुति दिनेछन्। मालिनी अवस्थीको पनि प्रस्तुति हुनेछ। भारतको साहित्य क्षेत्रमा विशेष योगदान पुर्याउने अशोक वाजपेयी, सुधीर चन्द्र, गीताञ्जली श्री, मृदुला गर्ग, अरुण कमल, रञ्जित रे, आनन्द नीलकण्ठ (बाहुबलीका लेखक), ओम तन्वी, गगन गिल, हलधर नाग, मालिनी अवस्थी, यतीश कुमार, दिप्ती गोपालनान, पियुश कुमार, पी , राज शेखर, गीतकार समीर र अन्य कलाप्रेमीको सहभागिता छ। नेपाली साहित्यकारहरू तुलसी दिवस, विष्णुविभु घिमिरे, रागिनी उपाध्याय, माया ठकुरी जगमान गुरुङ, दिनेश अधिकारी, प्रागोपाल भण्डारी, वसन्त चौधरी, प्राडा वासुदेव त्रिपाठी, आशेष मल्ल, मञ्जु कञ्चुली, तिवारी, तीर्थ श्रेष्ठ, रमेश क्षितिज, कनक दीक्षित, अर्चना थापा, गणेश पौडेल, भागीरथी श्रेष्ठ, महेश विक्रम शाह, माया ठकुरी, अमर न्यौपाने, नारायण ढकाल, विजय कुमार, डा ज्ञानु पाण्डे, डा कुमारी लामा, डासावित्री मल्ल, सगुना शाह, डाशान्तिमाया गिरी, डारजनी ढकाल, डाज्ञानु अधिकारी, अभय श्रेष्ठ, डागीता त्रिपाठी, स्नेह सायमी, राजकुमार बानियाँ, भीष्म उप्रेती, युवराज नयाँघरे, जय छाँचा, प्रभा बराल, प्रतीक ढकाल, नयनराज पाण्डे, राजन मुकारुङ, विमल आचार्य, रामलाल जोशी, सन्तोष श्रेष्ठ, विवेक ओझा, धीरेन्द्र प्रेममर्षी, अर्पण थापा, सुरक्षा पन्त, गोपाल आशक, उमा सुवेदी लगायतको सहभागिता छ।"
फेन्सिङमा आर्मी च्याम्पियन,"पोखरा : नवौं राष्ट्रिय खेलकुदअन्तर्गत फेन्सिङमा नेपाल आर्मी शुक्रबार टिम च्याम्पियन बनेको छ। समान ५५ स्वर्ण, रजत र कांस्यसाथ आर्मी टिम च्याम्पियन बनेको हो। ४ स्वर्ण, ३ रजत र १ कांस्यसाथ बागमती दोश्रो तथा २ स्वर्ण, ४ रजत र ७ कांस्यसाथ एपीएफ तेस्रो भए। सुदूरपश्चिम प्रदेशले १ स्वर्ण र २ कांस्य, गण्डकीले ४ कांस्य तथा प्रदेश १ ले ३ कांस्य प्राप्त गरे। प्रतियोगितामा १२ स्वर्णका लागि प्रतिस्पर्धा भएको थियो। अन्तिम दिन शुक्रबार सिनियर पुरुष टिम ईपीमा नेपाल आर्मी पहिलो भयो। आर्मीबाट राजेश चौधरी, मीन कार्की, सुरज सिंह र राम थापाले प्रतिस्पर्धा गरेका थिए। पोखरा रंगशालास्थित ब्याडमिन्टन कभर्डहलमा एपीएफका जंग गिरी, सुकिराम तामाङ र सागर थापा दोस्रो भए। बागमतीका भीष्मराज दाहाल, राहुल दर्शन, गगन राई र ओमकार सिंह तथा गण्डकीका विजय अधिकारी, प्रशान्त गुरुङ, नवराज कार्की र सुनील थापा तेस्रो भए।"
हिमाली ब्रान्ड,"सन् १९८० को अमेरिकी राष्ट्रपतीय चुनावमा रोनाल्ड रेगन विजय भए। विजय भएपछि उनको निजी सहयोगीको रूपमा हेलन भन डाम आइन्। डाम अस्ट्रियाको शरणार्थीबाट रास्ट्रपतिको निजी सहयोगीसम्म भएकोले उनको चर्चा मिडियामा पनि उत्तिकै थियो। मिडियाले उनलाई सोधे, तपाईं शरणार्थीबाट राष्ट्रपतिको निजी सहयोगी भइसक्नुभयो, तपाईंको निजी इच्छा के छ ? उत्तरमा डामले भनिन्, एकपटक नेपालका हिमालय चढ्ने इच्छा छ। यो एक सानो जानकारीले नेपाली राजदूतलाई ठूलो फाइदा भयो। तत्कालीन राजदूत भेषबहादुर थापाकी श्रीमतीले यहीँ हिमाल प्रसंग लिएर राष्ट्रपति कार्यालयमा सोझो सम्बन्ध बनाइन्। त्यही सम्बन्धले राजदूत थापाको सम्बन्ध पनि बलियो भयो। यतिसम्म बलियो भयो कि रेगनकै सत्ताकालमा नेपालका राजा वीरेन्द्रको अमेरिकाको राजकीय भ्रमण गराउनेसम्म भयो। नेपालको हिमाल ब्रान्ड कत्ति महत्त्वपूर्ण छ भन्ने यो एक सुन्दर उदाहरण हो। परराष्ट्र मामिला अध्ययन प्रतिष्ठानले प्रकाशन गरेर विष्णु रिजालले सम्पादन गरेको पुस्तक नेपालको कूटनीतिक अभ्यासः राजदूतहरूको अनुभवमा आएको यो प्रसंगले नेपालको हिमाली ब्रान्डको हैसियत प्रस्ट्याँउछ। नेपालको हिमाली ब्रान्डको कुरा आउँदा त्यही ब्रान्डमा जोडिने सम्माननार्थी शब्द हो शेर्पा। र, शेर्पा अहिले एक हिमाली समुदाय नभएर आरोही समुदायको रूपमा अथवा आरोहण सहयोगी पेसाको रूपमै चिनिन थालेको छ। विश्वभर चासो हुने त्यही शेर्पाको बारेमा लेखिएका विश्वका विभिन्न प्रकाशनका पुस्तकहरूले पश्चिमा आँखाबाट मात्रै लेख्दै आएका छन्। हालसालै बेलायतको नामी अक्टोपस पब्लिसिङ समूहले प्रकाशन गरेको पुस्तक शेर्पा भने यो मेसोमा बिल्कुल पृथक् छ। प्रदीप बस्याल र अंकितबाबु अधिकारीजस्ता नेपाली पत्रकार तथा लेखकहरू भएर मात्रै यो पृथक् भएको हैन। शेर्पालाई विश्वले चिन्दै आएको र चिनाउँदै आएको भन्दा भिन्न शैलीका कथाहरूसमेत पुस्तकमा समेटिएका छन्। नेपालको सोलुखुम्बुको खुम्बु, दोलखाको रोल्वालिङ, संखुवासभाको मकालु र भारतको दार्जिलिङसम्मको भूगोलमा स्थलगत अध्ययन गरेर लेखिएका १२ अध्याय धेरै मेहनतपूर्वक लेखिएका छन्। सन् १९५० जुन ३ मा अन्नपूर्ण आरोहण दलको शेर्पा सरदार आङ थार्केदेखि सन् १९५३ मे २९ को प्रथम सगरमाथा आरोहणका एक नायक तेन्जिङ नोर्गे हुँदै अहिलेका चिनिएका केटुको विन्टर आरोहण दलका कीर्तिमानी आरोही मिङ्मा डेभिटलगायत थ्रुपै अनुहार पुस्तकमा आएका छन्। प्रथम सगरमाथा आरोहणका एक जीवित सदस्य ९० वर्षका कान्छा शेर्पादेखि सगरमाथा चढ्ने आठ सन्तानकी रोल्वालिङकी आमा किन्जुम शेर्पासम्म समेटिएका छन्। मकालु क्षेत्रबाटै भुटान, सिक्किम हुँदै दार्जिलिङ भासिएर पछि चचित आरोही बनेका कुसाङ दोर्जी शेर्पादेखि मकाल क्षेत्रबाटै उदाएर विश्वका कीर्तिमानी आरोही दाजुभाइ क्रय मिङमा शेर्पा, छाङ्दावा शेर्पादेखि टासी लाक्पाहरू पुस्तकमा अटाएका छन्। नेपालका धेरै आरोहीको विगतदेखि आगत आउँदा बूढालाई कुनै न कुनै स्थान दिनुपर्ने तर्क पाठकको मनमा आउँछ लेखकहरूले विभिन्न अध्ययन ग्रन्थको सहायताले इतिहास खोतलेका छन्। जीवितहरूसँग काठमाडौंदेखि अनलाइन हुँदै गाउँघरमै पुगेर परिवारसँग कुराकानी गरेका छन्। यी कुराले पुस्तक खँदिलो भएको छ। शेर्पाहरूले उच्च हिमाली क्षेत्रमा यात्रा गर्ने वंशज शक्तिदेखि उनीहरूको उच्च हिमाली क्षेत्रको कामका सवालमा आउने हर्म, पीडादेखि कीर्तिमानका समष्टि खुराक पुस्तकमा छन्। सन् २०१० मा सगरमाथा क्षेत्रको सरसफाइ अभियान चलाएर १८ सय केजी फोहोर र दुई लास (स्विस र रूसी) ल्याएका नाम्ग्याल शेर्पाको लास सन् २०१३ देखि तिब्बततर्फ अड्केको छ। उनकी श्रीमती डोमाले धेरै पहल गर्दा पनि लास आउन सकेको छैन। सन् २०१५ को भूकम्पको समयमा सगरथामामा आएको हिमपहिरोको समयमा नेपाली शेर्पालाई त्यत्तिकै छोडेर विदेशीलाई मात्रै हेलिकप्टरबाट उद्धार गरिएका देखि धेरै शेर्पा वेदनाहरू पुस्तकमा छन्। शेर्पा महिलाहरूको हिमाल आरोहणका रोचक कुरा पनि पुस्तकमा छन्। पासाङ ल्हामो शेर्पाको नेतृत्व तथा लाक्पा फुटी शेर्पाको सहनेतृत्वमा भएको नेपाली महिला आरोहण दलको चर्चित कथादेखि श्रीमान्को सगरमाथामा मृत्युपछि घरको काम छोडेर सगरमाथामै आरोहण गरेका दुई महिलाहरू फुर्दिकी शेर्पा र नीमा डोमाको कथाले मन छुन्छ। फुत्र्से गाउँमा बाबु पानुरु शेर्पाले नचाहेर पनि हिमालमा जोडिएका छोरा लाक्पाको कथाले शेर्पा युवाहरू अभावदेखि आकांक्षा दुवैले कसरी हिमालमा जोडिन्छन् भन्ने देखाउँछ। सन् २०१४ को सगरमाथा दुर्घटनामा चुरोट पिउन साथीले बोलाएर बचेका मिङ्मा शेर्पादेखि भारतमा एमबीबीएस पढाइ चटक्कै छोडेर हिमाली पर्यटन उद्यममा जोडिएका आङछिरिङ शेर्पा हुँदै २१ पटक सगरमाथा चढेर चटक्कै विश्राम लिएका फुर्वा टासी शेर्पाका चित्ताकर्षक कथाहरू पुस्तकमा छन्। शेर्पालाई विभिन्न कोणबाट हेरेर लेखिएको पुस्तक भएकोले एक आरोही शेर्पा मात्रै नभएर एक सामाजिक प्राणी, एक नेपाली नागरिक र एक सिमान्तकृत समुदायको सदस्यको नेपाली पर्यटन र पहिचानको ब्रान्ड आम्बासड शेर्पाहरू बारेमा बुझ्न पुस्तक एक ठूलो ठेली हो। तत्कालीन राजदूत भेषबहादुर थापाकी श्रीमतीले यहीँ हिमाल प्रसंग लिएर राष्ट्रपति कार्यालयमा सोझो सम्बन्ध बनाइन्। त्यही सम्बन्धले राजदूत थापाको सम्बन्ध पनि बलियो भयो। पुस्तकमा कमजोरी नभएका हैनन्। जस्तो पृष्ठ नम्बर १६८ मा स्याङ्बोचेको हवाईमैदान एडमन्ड हिलारीले बनाएको कुरा गलत हो। होटल एभरेस्ट भ्युका पायोनियर जापानी नागरिक (जो पछि नेपाली भए) ताकासी मियाहाराले उक्त हवाईमैदान बनाएका थिए। बरु एडमन्ड हिलारीले हवाईमैदान र होटल निर्माणको खरो विरोध गरेको कुरा मियाहाराको पुस्तकमै उल्लेख छ। शेर्पा नाम भएकोले हुन सक्छ पुस्तकमा सन् १९२२ मै डेथ जोन अर्थात आठ हजार मिटरको छेउछाउ पुग्ने प्रथम नेपाली आरोही तेजवीर बुढाको नाम पुस्तकमा कतै समेटिएको छैन। नेपालका धेरै आरोहीको विगतदेखि आगत आउँदा बूढालाई कुनै न कुनै स्थान दिनुपर्ने तर्क पाठकको मनमा आउँछ। यद्यपि, पुस्तक पठनीय मात्रै छैन संग्रहनीय पनि छ। हरेक अध्ययन पढ्दा कुनै पट्यारलाग्दो ३२१ पेजको पुस्तक पढेको नभएर कुनै चाखलाग्दो चलचित्र वा डकुमेन्ट्री हेरेको महसुस हुन्छ। लेखकहरूले आफ्ना कुरा भन्ने भन्दा पात्राहरूकै कुरालाई ज्यादा महत्त्व दिएकोले आफैँले संवाद गरेको जस्तो लाग्छ। नेपाली वैश्विक पहिचानका आम्बासडरहरू हुन् शेर्पा। शेर्पा र हिमालकै कारणले धेरै कोणमा नेपाललाई प्रत्यक्ष वा अप्रत्यक्ष फाइदा भएको छ। जस्तो कि रोनाल्ड रेगनकी निजी सचिवको हिमाल प्रेमको कुराले नेपालका राजाको अमेरिकी राजकीय भ्रमणसम्म भयो।"
गण्डकीमा राष्ट्रिय खेलकुद,"पोखरा : नेपाली खेलकुदको कुम्भमेला मानिने नवौं राष्ट्रिय खेलकुद प्रतियोगिता पोखरामा सुरु भएको छ। शुक्रबार आयोजित विशेष समारोहका बीच नवौं राष्ट्रिय खेलकुदको औपचारिक उद्घाटन गरिएको हो। एकताबद्ध देश, खेलकुदको सन्देश भन्ने नाराको साथ सुरु भएको नवौं राष्ट्रिय खेलकुदको उपराष्ट्रपति नन्दबहादुर पुनले औपचारिक उद्घाटनको घोषणा गरेका थिए। नवौं राष्ट्रिय खेलकुदको औपचारिक उद्घाटन भएको घोषणा गर्दछु, उपराष्ट्रपति पुनले भने, माछापुच्छ्रेको काख, फेवातालको किनार र प्रमुख पर्यटकीय गन्तव्य सुन्दर नगरी पोखरामा आयोजना हुने नवौं राष्ट्रिय खेलकुदको भव्य सफलताको शुभकामना व्यक्त गर्दछु। विभिन्न सांस्कृतिक तथा मनोरञ्जनात्मक कार्यक्रमसहित भएको उद्घाटन समारोहमा गण्डकी प्रदेशका ओलम्पियन टीकाबहादुर बोगटीले ओलम्पिक फ्लेम प्रज्ज्वलन गरेका थिए। यस्तै नवौं राष्ट्रिय मूल आयोजक समितिका अध्यक्ष युवा तथा खेलकुदमन्त्री महेश्वरजंग गहतराजले झन्डात्तोलन गरेका थिए। उद्घाटन समारोहमा नवौं राष्ट्रिय खेलकुदमा सहभागी ११ टोलीकै खेलाडीले मार्चपास गरेका थिए। त्यसबाहेक झाँकी, नृत्य, गायनलगायत आतिसबाजी गरिएको थियो। हरेक दुई वर्षमा आयोजना हुने राष्ट्रिय खेलकुद कोरोना महामारीलगायत विभिन्न कारण करिब चार वर्षपछि आयोजना भएको हो। गण्डकी प्रदेशमा भने ३९ वर्षपछि राष्ट्रिय खेलकुद फर्किएको हो। यसअघि २०४० सालमा गण्डकीमा दोस्रो राष्ट्रिय खेलकुद प्रतियोगिता आयोजना भएको थियो। नवौं राष्ट्रिय खेलकुदमा ११ टोलीका ६ हजार १ सय ५७ खेलाडीले प्रतिस्पर्धा गरिरहेका छन्। जसमा ४ सय ४ स्वर्ण पदकका लागि प्रतिस्पर्धा हुनेछ। यसपटक विभागीय टोली नेपाल पुलिस, एपीएफ र त्रिभुवन आर्मी क्लबसहित सात प्रदेश र गैरआवासीय नेपाली संघ (एनआरएनए) गरी ११ टोलीका खेलाडीले सहभागिता जनाएका छन्। प्रतियोगितामा ३६ खेलका ४ सय ४ इभेन्ट समावेश गरिएको छ। राष्ट्रिय खेलकुद प्रतियोगिताको महत्त्व विश्वका हरेक राष्ट्रले प्रतिभावान् खेलाडी उत्पादन गर्न नियमित रूपमा राष्ट्रिय खेलकुद प्रतियोगितामा आयोजना गर्ने गरेका छन्। खेलकुद प्रतिभाहरू सहरमा मात्र नभई देशका कुनाकाप्चामा पनि लुकेर रहेका हुन्छन् भन्ने मान्यतालाई आधार बनाएर यस्तो प्रतियोगिता आयोजना गर्ने गरिन्छ। राष्ट्रिय प्रतियोगिताभन्दा अघि देशको तल्लो तहदेखि नै छनोट प्रतियोगिताहरू आयोजना गर्ने गरिन्छ। तल्लो तहका प्रतियोगितामा उत्कृष्ट प्रदर्शन गर्ने खेलाडी खेलाडीहरू क्रमशः छनोट चरण पार गर्दै मुख्य प्रतियोगितासम्म आइपुग्छन्। यसरी छनोट भएर आएका खेलाडीले राष्ट्रिय स्तरमा चर्चित खेलाडीहरूसँग प्रतिस्पर्धा गरेर आफ्नो क्षमता देखाउने अवसर पाउँछन्। पोखरा रंगशालामा शुक्रबार नवौं राष्ट्रिय खेलकुद प्रतियोगिताको उद्घाटनपछि साँझ आतसबाजी गरिँदै । तस्बिर : युवराज गुरुङ त्यसैले नयाँनयाँ प्रतिभा खोजी गर्न राष्ट्रिय प्रतियोगिता महत्त्वपूर्ण माध्यम हो। राष्ट्रिय प्रतियोगितामा उत्कृष्ट प्रदर्शन गर्ने खेलाडीलाई लामो समयसम्म प्रशिक्षणमा राखेर उनीहरूको सीप तिखार्ने काम गरिन्छ। त्यसपछि ती खेलाडीलाई विभिन्न अन्तर्राष्ट्रिय प्रतियोगितामा सहभागी गराइन्छ। राष्ट्रिय खेलकुद प्रतियोगिताको इतिहास कुनै पनि राष्ट्रका लागि दक्ष खेलाडी उत्पादन गर्ने दृष्टिकोणले सबैभन्दा ठूलो र महत्त्वपूर्ण प्रतियोगिता हो, राष्ट्रिय खेलकुद। नेपालमा राष्ट्रिय खेलकुद प्रतियोगिताको इतिहास २०३८ सालदेखि सुरु भएको हो। राष्ट्रिय खेलकुद कुनै पनि देशको सबैभन्दा ठूलो खेल मेला हो। देशभर छरिएर र लुकेर रहेका प्रतिभाको खोजी गर्ने उद्देश्यले कुनै निश्चित समयावधि तोकेर राष्ट्रिय खेलकुद प्रतियोगिता आयोजना गर्ने गरिन्छ। नेपालमा भने प्रत्येक दुई वर्षमा राष्ट्रिय खेलकुद प्रतियोगिता आयोजना गर्ने भनिए पनि यसले भनेकै समयमा निरन्तरता पाउन सकेको छैन। त्यसैले २०३८ सालमा सुरु भएको राष्ट्रिय खेलकुद प्रतियोगिताले २०७९ सालसम्म आइपुग्दा नौ वटा खुड्किलो मात्र पार्न गर्न सकेको छ। सुरुमा राष्ट्रिय खेलकुद प्रतियोगितामा अञ्चलको अवधारणा अनुरूप खेलाडीबीच प्रतिस्पर्धा हुन्थ्यो। १४ वटा अञ्चलका टोलीले प्रतियोगितामा भाग लिन्थे र अन्त्यमा जुन अञ्चलका खेलाडीले सबैभन्दा बढी स्वर्ण पदक जित्यो त्यही अञ्चल राष्ट्रिय खेलकुदमा पहिलो हुन्थ्यो। त्यसपछि अञ्चलको अवधारणा हटाएर विकास क्षेत्रका आधारमा राष्ट्रिय खेलकुदमा प्रतिस्पर्धा गराउन थालिएको हो। यस अवधारणमा पाँच वटा विकास क्षेत्रका टोलीले प्रतियोगितामा भाग लिन्थे र जुन विकास क्षेत्रका खेलाडीले सबैभन्दा बढी स्वर्ण पदक जित्यो त्यही विकास क्षेत्र राष्ट्रिय च्याम्पियन बन्थ्यो। त्यसपछि आएर पाँंचवटा विकास क्षेत्रसँंगै त्रिभुवन आर्मी क्लब, नेपाल पुलिस क्लब र सशस्त्र प्रहरी बलको एपीएफ क्लबलाई पनि राष्ट्रिय खेलकुदमा प्रवेश दिइएको थियो। काठमाडौंमा सम्पन्न पाँचौं राष्ट्रिय खेलकुद प्रतियोगितामा नेपाल कम्युनिस्ट पार्टी माआवादीको भ्रातृ संगठन जनमुक्ति सेना (पीएलए) लाई पनि छुट्टै अस्तित्व दिएर सहभागी गराइएको थियो। त्यतिबेला यो विषयले ठूलै विवादको रूप लिएको थियो। जनमुक्ति सेनाका नाममा माओवादीलाई प्रतियोगितामा सहभागी गराइए आफूहरू प्रतियोगिताबाट बाहिरिने अडान नेपाली सेनाले लिएको थियो। अन्ततः तत्कालीन प्रधानमन्त्री पुष्पकमल दाहालको ठाडो निर्देशनमा जनमुक्ति सेनालाई पनि प्रतियोगितामा सहभागी गराइयो भने जनमुक्ति सेनाले भाग लिएका पाँचवटा खेलमा नेपाली सेनाका खेलाडी सहभागी भएनन्। सोही कारणले नेपाली सेनाले २०६८ सालमा सुदूरपश्चिमाञ्चलको धनगढी र महेन्द्रनगरमा आयोजित छैटौं राष्ट्रिय खेलकुद प्रतियोगितामा पनि सहभागिता जनाएन। पहिलो राष्ट्रिय खेलकुद प्रतियोगिता पहिलो राष्ट्रिय खेलकुद प्रतियोगिता २०३८ साल भदौ २७ देखि असोज ४ गतेसम्म काठमाडौंको दशरथ रंगशालामा आयोजना भएको थियो। प्रतियोगिताको उद्घाटन तत्कालीन राजा श्री ५ वीरेन्द्रले गरेका थिए। नौ दिनसम्म चलेको उक्त प्रतियोगितामा खेलाडीले अञ्चलगत रूपमा भाग लिएका थिए। प्रतियोगितामा १४ वटै अञ्चलका खेलाडीको सहभागिता रहेको थियो। प्रतियोगिताको प्रतीक चिह्नका रूपमा नौ रंगी डाँफे राखिएको थियो। डाँफे नेपालको राष्ट्रिय पन्छी भएकाले त्यतिबेला यसलाई पहिलो राष्ट्रिय खेलकुदको प्रतीक चिह्नका रूपमा प्रयोग गरिएको थियो। पहिलो राष्ट्रिय खेलकुद आयोजना गर्न आठ लाख रुपैयाँ खर्च भएको थियो। पहिलो राष्ट्रिय खेलकुद प्रतियोगितामा १ हजार २ सय २० पुरुष र २ सय २३ महिला गरी कुल १ हजार ४ सय ४३ जना खेलाडीले भाग लिएका थिए। प्रतियोगितामा ७८ स्वर्ण, ७६ रजत र ७२ कांस्य गरी कुल २ सय २६ वटा पदकका लागि खेलाडीले आपसमा भिडन्त गरेका थिए। राष्ट्रिय खेलकुदको पहिलो संस्करणमा विभिन्न १६ वटा खेल समावेश गरिएको थियो। दोस्रो राष्ट्रिय खेलकुद प्रतियोगिता दोस्रो राष्ट्रिय खेलकुद प्रतियोगिता २०४० साल चैत १२ देखि २० गतेसम्म पोखरामा आयोजना भएको थियो। यो प्रतियोगिताको उद्घाटन पनि तत्कालीन श्री ५ वीरेन्द्रले नै गरेका थिए। दोस्रो राष्ट्रिय खेलकुदको प्रतीक चिह्नका रूपमा राष्ट्रिय फूल लालीगुराँसलाई प्रयोग गरिएको थियो। प्रतियोगितामा २३ वटा खेल र दुईवटा सांस्कृतिक कार्यक्रम गरी २५ वटा स्पर्धा समावेश गरिएको थियो। दोस्रो संस्करणमा पनि १४ वटै अञ्चलका खेलाडीले प्रतिस्पर्धा गरेका थिए। प्रतियोगितामा १ हजार ९ सय ६८ पुरुष र ५ सय ३९ महिला गरी कुल २ हजार ५ सय सातजना खेलाडीले भाग लिएका थिए। दोस्रो राष्ट्रिय खेलकुदमा १ सय १९ स्वर्ण, १ सय १९ रजत र १ सय ३२ रजत गरी कुल ३ सय ७० वटा पदकका लागि खेलाडीबीच प्रतिस्पर्धा भएको थियो। दोस्रो संस्करणमा २५ वटा खेल समावेश गरिएको थियो। प्रतियोगितामा समावेश गरिएका खेलमा एथलेटिक्स, ब्याडमिन्टन, पुरुष कबड्डी, महिला कबड्डी, टेबुलटेनिस, पुरुष भलिबल, महिला भलिबल, ह्यान्डबल, लनटेनिस, पुरुष फुटबल, महिला फुटबल, पुरुष सुटिङ, महिला सुटिङ, जिम्न्यास्टिक, भारोत्तोलन, शारीरिक सुगठन, बुद्धिचाल, बाघचाल, बक्सिङ, मार्सल आर्टस, हकी, क्रिकेट, पौडी, दोहोरी गीत र लोकनृत्य थिए। तेस्रो राष्ट्रिय खेलकुद प्रतियोगिता तेस्रो राष्ट्रिय खेलकुद प्रतियोगिता २०४२ साल फागुन २३ देखि चैत १ गतेसम्म वीरगन्जमा आयोजना भएको थियो। यो प्रतियोगिताको उद्घाटन पनि तत्कालीन राजा श्री ५ वीरेन्द्रले नै गरेका थिए। राष्ट्रिय खेलकुदको तेस्रो संस्करणमा पनि अञ्चलगत आधारमै खेलाडीले प्रतिस्पर्धा गरेका थिए। प्रतियोगितामा १४ वटै अञ्चलका २ हजार ३७ पुरुष र ७ सय ३८ महिला गरी कुल २ हजार ७ सय ७५ जना खेलाडीले भाग लिएका थिए। प्रतियोगितामा १ सय ४६ स्वर्ण, १ सय ४७ रजत र १ सय ८१ कांस्य गरी कुल ४ सय ७४ वटा पदकका खेलाडीले आपसमा भिडन्त गरेका थिए। तेस्रो संस्करणमा विभिन्न २६ खेलका १ सय ३७ वटा स्पर्धा समावेश गरिएको थियो। विगतको तुलनामा प्रत्येक संस्करणमा महिला खेलाडी र खेलको संख्या भने बढ्दै गएको पाइन्छ। तेस्रो राष्ट्रिय खेलकुदमा ह्यान्डबलको महिला स्पर्धा थप गरिएको थियो। बाँकी भने दोस्रो संस्करणमै समावेश गरिएका खेल थिए। एथलेटिक्स, बाघचाल, पुरुष भलिबल, भारोत्तोलन, लोकनृत्य र दोहोरी गीत प्रतियोगितामा १४ वटै अञ्चलका खेलाडीले सहभागिता जनाएका थिए। विगतमा झैं यो संस्करणमा पनि बागमती अञ्चल नै पहिलो भयो। यसैगरी कोसी दोस्रो र आयोजक नारायणी तेस्रो स्थानमा रहेका थिए। प्रतियोगितामा बागमती अञ्चलका ६८ वर्षीय वंशीधर ताम्राकार सबैभन्दा बढी उमेरका र आठ वर्षीय विश्वराम मकाजू सबैभन्दा कम उमेरका खेलाडी थिए। मेची अञ्चलका इन्द्रप्रसाद सिग्देल तेस्रो संस्कणमा पनि स्वर्ण जित्दै सुरुका तीनवटै राष्ट्रिय खेलकुदमा स्वर्ण पदक जित्ने पहिलो खेलाडी बने। तेस्रो राष्ट्रिय खेलकुद वीरगन्जमा भए पनि भौतिक पूर्वाधारको समस्याका कारण पौडीको स्पर्धा भने काठमाडौंमै आयोजना गरिएको थियो। तेस्रो राष्ट्रिय खेलकुदमा कोसी अञ्चलका जितेन्द्र चौधरी एक्लैले पाँचवटा स्वर्ण पदक जितेका थिए। एथलेटिक्स खेलाडी जितेन्द्र छोटो दूरीका धावक थिए। चौथो राष्ट्रिय खेलकुद प्रतियोगिता तेस्रो संस्करणसम्म नियमित समयमै भए पनि राष्ट्रिय खेलकुद प्रतियोगिताको चौथो संस्करण भने समयमा आयोजना हुन सकेन। २०४२ सालमा तेस्रो संस्करण भएको निकै लामो समयपछि मात्र चौथो राष्ट्रिय खेलकुद आयोजना भयो। निर्दलीय पञ्चायती व्यवस्थाविरुद्ध सुरु भएको जनआन्दोलन, मुलुकमा भएको राजनीतिक परिवर्तन र लामो संघर्षपछि प्राप्त प्रजातान्त्रिक व्यवस्थालाई संस्थागत बनाउने प्रयासका कारण समयमै राष्ट्रिय खेलकुद आयोजना गर्ने दिशामा सरकारको ध्यान नपुगेको अनुमान गर्न सकिन्छ। जे होस् तेस्रो संस्करण सम्पन्न भएको १३ वर्षपछि नेपालगन्जमा चौथो राष्ट्रिय खेलकुद प्रतियोगिता आयोजना भयो। चौथो राष्ट्रिय खेलकुद २०५५ साल चैत ८ देखि १४ गतेसम्म सञ्चालन भएको थियो। नेपालमै आयोजना हुने आठौं दक्षिण एसियाली खेलकुदको तयारीलाई समेत ध्यानमा राखी चौथो राष्ट्रिय खेलकुद आयोजना गरिएको थियो। प्रतियोगिताको उद्घाटन राष्ट्रिय खेलकुद परिषद्का तत्कालीन संरक्षक दीपेन्द्र (तत्कालीन युवराजाधिराज) ले गरेका थिए। यसअघि अञ्चलगत आधारमा सञ्चालन गरिँंदै आएको राष्ट्रिय खेलकुद चौथो संस्करणमा आएर भने विकास क्षेत्रका आधारमा परिवर्तित भयो। राष्ट्रिय खेलकुदको इतिहासमा पहिलो पटक पाँचवटा विकास क्षेत्रका टोलीले प्रतिस्पर्धा गरेका थिए। यसैगरी चौथो संस्करणदेखि राष्ट्रिय खेलकुदमा दुईवटा विभागीय टोली त्रिभुवन आर्मी क्लब र नेपाल पुलिस क्लबलाई पनि समावेश गराइएको थियो। त्यसैले प्रतियोगितामा सातवटा टोलीका खेलाडीले सहभागिता जनाएका थिए। खेलाडीको दृष्टिकोणले भने चौथो राष्ट्रिय खेलकुदमा सहभागिता न्यून रह्यो। जम्मा १ हजार ६ सय २२ जना खेलाडीले मात्र प्रतियोगितामा भाग लिएका थिए। यसैगरी चौथो संस्करणमा खेल संख्या पनि घटाइएको थियो। आठौं दक्षिण एसियाली खेलकुदको तयारीलाई मुख्य आधार बनाइएकाले चौथो राष्ट्रिय खेलकुदमा १२ वटा खेल मात्र समावेश गरिएको थियो। प्रतियोगिता नेपालगन्जमा आयोजना भए पनि महिला र पुरुष भलिबल सुर्खेत जिल्लाको वीरेन्द्रनगरमा तथा पौडी ललितपुर जिल्लाको सातदोबाटोस्थित अन्तर्राष्ट्रिय पौडी पोखरीमा खेलाइएको थियो। यो पौडी पोखरी केही समयअघि मात्र आठौं दक्षिण एसियाली खेलकुदका लागि चीन सरकारले बनाइदिएको थियो। अन्य १० खेल भने नेपालगन्जमै खेलाइएको थियो। चौथो राष्ट्रिय खेलकुदमा एथलेटिक्स, बक्सिङ, फुटबल, कराँते, कबड्डी, सुटिङ, पौडी, तेक्वान्दो, टेबुलटेनिस, भलिबल, कुस्ती र भारोत्तोलन खेलका स्पर्धा समावेश गरिएको थियो। आठौं दक्षिण एसियाली खेलकुदमा पनि यही १२ वटा खेल समावेश गरिएको थियो। पाँचौं राष्ट्रिय खेलकुद प्रतियोगिता नेपालमा प्रत्येक दुई वर्षमा राष्ट्रिय खेलकुद प्रतियोगिता आयोजना गर्ने प्रावधान छ। सोही अनुरूप अघिल्ला तीन संस्करण निर्धारित समयमै भए पनि त्यसपछिका संस्करण भने तोकिएको समयमा हुन सकेको पाइँदैन। तेस्रो र चौथो राष्ट्रिय खेलकुदको बीचमा १३ वर्षको अन्तर थियो भने चौथो र पाँचौं संस्करणको बीचमा पनि १० वर्षको फरक भयो। चौथो राष्ट्रिय खेलकुद समापनका अवसरमा पाँचौं संस्करण २०५७ साल फागुनमा सुदूरपश्चिमाञ्चलमा आयोजना गर्ने भनी झन्डा हस्तान्तरण गरिएको थियो। तर सुदूरपश्चिमाञ्चलमा खेलकुदका भौतिक पूर्वाधारको अभाव रहेको कारण देखाउँंदै प्रतियोगिता निर्धारित समयमा आयोजना गरिएन। त्यसपछि पनि कहिले राजनीतिक त कहिले आर्थिक अभावको कारण देखाउँदै पाँचौं राष्ट्रिय खेलकुदको मिति पाँच पटक परिवर्तन गरिएको थियो। राजदरबार हत्या काण्डका कारण पनि एक पटक पाँचौं राष्ट्रिय खेलकुदको मिति परिवर्तन भएको थियो। अन्त्यमा २०६५ साल चैत २४ देखि ३० गतेसम्म काठमाडौंमै पाँचौं राष्ट्रिय खेलकुद आयोजना भयो। पाँचौं राष्ट्रिय खेलकुदमा ३२ वटा खेल समावेश गरिएको थियो। प्रतियोगितामा पाँचवटै विकास क्षेत्रका अतिरिक्त विभागीय टोलीहरू त्रिभुवन आर्मी क्लब, नेपाल पुलिस क्लब र सशस्त्र प्रहरीको एपीएफ क्लब पनि सहभागी थिए। यसैगरी नेकपा माओवादीको जनमुक्ति सेना (पीएलए)लाई पनि प्रतियोगितामा सहभागी गराइएको थियो। राष्ट्रिय खेलकुदमा एपीएफ क्लब र पीएलएको यो पहिलो सहभागिता थियो। प्रतियोगितामा कुल ३५ सय खेलाडीले भाग लिएका थिए। प्रतियोगितामा २ सय ८९ स्वर्ण, २ सय ८९ रजत र ४ सय १० कांस्य पदकका लागि खेलाडीबीच भिडन्त भएको थियो। प्रतियोगिता सम्पन्न गर्न सरकारले २५ करोड रुपैयाँं विनियोजन गरेको थियो। खर्च, खेलाडी सहभागिता र पदकीय दृष्टिकोणले यो सबैभन्दा बृहत् राष्ट्रिय प्रतियोगिता थियो। प्रतियोगिता सकिएपछि बचेको रकममध्येबाट खेलाडी कल्याण कोष र हेटौंडामा निर्माणाधीन खेलकुद एकेडेमीका लागि एकएक लाख रुपैयाँ छुट्ट्याइएको थियो। पाँचौं राष्ट्रिय खेलकुदमा मध्यमाञ्चल विकास क्षेत्र पहिलो, एपीएफ क्लब दोस्रो, नेपाल पुलिस क्लब तेस्रो, पश्चिमाञ्चल विकास क्षेत्र चौथो र पूर्वाञ्चल विकास क्षेत्र पाँचौं भएका थिए। यसैगरी मध्यपश्चिमाञ्चल विकास क्षेत्र छैटौं, सुदूरपश्चिमाञ्चल विकास क्षेत्र सातौं, त्रिभुवन आर्मी क्लब आठौं र पीएलए क्लब नवौं भएका थिए। राष्ट्रिय खेलकुदको पाँंचौं संस्करणमा पीएलए क्लबको सहभागिताका विषयलाई लिएर निकै ठूलो विवाद सिर्जना भएको थियो। प्रतियोगिताको उद्घाटन समारोह सकिएपछि तत्कालीन प्रधानमन्त्री पुष्पकमल दाहालको निर्देशनमा पीएलए क्लबलाई प्रतियोगितामा सहभागी गराइएपछि त्यसको व्यापक विरोध भएको थियो। राष्ट्रिय तथा अन्तर्राष्ट्रिय खेलकुदको नियमविपरीत प्रतियोगिता उद्घाटन भइसकेपछि पीएलए क्लबलाई प्रतियोगिता सहभागी गराइएपछि खासगरी नेपाली सेनाले त्यसको निकै विरोध गरेको थियो। सोही कारणले पीएलए क्लबका खेलाडी सहभागी भएको खेलमा आर्मी क्लबका खेलाडीले भाग लिएनन्। सेनाका केही खेलाडीले त जितिसकेको पदक पनि फिर्ता गरेका थिए। त्यसैले राष्ट्रिय स्तरका थुप्रै चर्चित खेलाडी आफ्नो क्लबमा भएपनि आर्मी पदक तालिकामा आठौं बनेको थियो। सातौं राष्ट्रिय खेलकुद प्रतियोगिता सातौं राष्ट्रिय खेलकुद पूर्वाञ्चलमा २०७३ पुस ८ देखि १५ गतेसम्म आयोजना भएको थियो। प्रतियोगितामा ७ प्रदेश र ३ विभागीय टोलीका खेलाडीले प्रतिस्पर्धा गरेका थिए। पहिलो संस्करणदेखि छैटौं संस्करणसम्म बागमती अञ्चलले दबदबा कायम राख्दै आएकोमा सातौं राष्ट्रिय खेलकुदमा पहिलो पटक विभागीय टोली त्रिभुवन आर्मी क्लब च्याम्पियन बनेको थियो। विभिन्न कारणले पटकपटक स्थगित हुँदै निर्धारित समयभन्दा करिब पाँच वर्षपछि सरेका सातौं संस्करण औद्योगिक नगरी विराटनगरस्थित सहिद रंगशालामा उद्घाटन गरिएको थियो। पूर्वाञ्चल विकास क्षेत्रमा यो पहिलो पटक राष्ट्रिय प्रतियोगिता आयोजना भएको हो। प्रत्येक दुईदुई वर्षमा आयोजना हुने भनिए पनि छैटौं र सातौं संस्करणको बीचमा पाँच वर्षको अन्तराल रहेको थियो। सूदूरपश्चिमाञ्चलको कैलाली र कञ्चनपुरमा २०६८ साल फागुन १४ देखि २१ गतेसम्म सम्पन्न छैटौं राष्ट्रिय खेलकुदको समापन समारोहमा सातौं संस्करण पूर्वाञ्चलमा आयोजना गर्ने गरी झन्डा हस्तान्तरण गरिएको थियो। सातौं खेलकुदमा विभिन्न ३० वटा खेल समावेश गरिएको थियो। प्रतियोगिताका खेलहरू पूर्वाञ्चलका सुनसरी, मोरङ, झापा, सप्तरी, सिरहा, धनकुटा र उदयपुरमा आयोजना भएका थिए। आठौं राष्ट्रिय खेलकुद प्रतियोगिता आठौं राष्ट्रिय खेलकुद प्रतियोगिता २०७६ वैशाख ५ देखि ११ गतेसम्म प्रदेश ५ को नेपालगन्जमा आयोजना भएको थियो। प्रतियोगितामा तीन विभागीय टोली नेपाल पुलिस, त्रिभुवन आर्मी, एपीएफ, सात प्रदेश र गैरआवासीय नेपाली संघ (एनआरएनए) गरी ११ टोलीका ५ हजार २ सय ११ खेलाडीको सहभागिता रहेको थियो। जसमा २ हजार ८ सय २५ पुरुष र २ हजार ३ सय ८६ महिला खेलाडी रहेका थिए। सबै खेलका ६ सय ४० प्रशिक्षक र ४ सय ६१ व्यवस्थापक सहभागी भएका थिए। आठौं राष्ट्रिय खेलकुद प्रतियोगिताको पदक तालिकामा विभागीय टोलीले वर्चस्व जमाएका थिए। विभागीय टोली त्रिभुवन आर्मी क्लब, नेपाल पुलिस क्लब र सशस्त्र प्रहरी बलको एपीएफले शीर्ष तीन स्थान हात पारेका थिए। प्रतियोगितामा सर्वाधिक १२ स्वर्ण आर्मीकी गौरिका सिंहले जितेकी थिइन्। पदक तालिकामा पहिलो स्थान हात पारेको आर्मीले प्रतियोगिताको ३ सय ७२ मध्ये १ सय ४० स्वर्ण जित्यो। यस्तै ८१ रजत र ६७ कांस्य जित्दै समग्रमा टिम च्याम्पियन बन्न सफल भयो।"
माटोको दियो,तिहारका लागि झिलिमिली पार्न आवश्यक माटोको दियो (पाला) बनाउँदै भक्तपुरको पोटरी स्क्वायरकी एक महिला । नेवा समुदायका प्रजापतिहरूले माटोका पालाहरू बनाउँछन् । यो उनीहरूको पुख्र्यौली पेसा हो । तस्बिर : सुनिता डंगोल
पुरुष भलिबलमा गण्डकी समूह विजेता,"पोखरा : पुरुष भलिबलमा गण्डकी प्रदेशले शुक्रबार विजयी सुरुआत गरेको छ। पोखरा रंगशालास्थित भलिबल टेक्निकल सेन्टरमा भएको खेलमा गण्डकीले बागमतीलाई ३१ सेटमा हरायो। यद्यपि, समूह डीमा गण्डकी र बागमती मात्रै रहेकोले दुवै टिमले क्वार्टरफाइनल चरण प्रवेशलाई सुनिश्चित गरिसकेका छन्। दुई टिमले समूह बिजेता बन्न प्रतिस्पर्धा गरेका हुन्। पहिलो सेट २५२० ले परिणाम हात पारेको गण्डकीले दोस्रो सेट भने १५२५ ले बागमतीलाई सुम्पियो। तेस्रो र चौंथो सेटमा गण्डकीले मौका दिएन। तेस्रो सेट २५१८ ले जित हात पार्दा चौंथो सेट सहज प्रतिस्पर्धामा २५१४ ले गण्डकी विजयी भयो। शुक्रबार भएको भलिबल खेलको उद्घाटन खेलमा विभागीय टिम पुलिसले कर्णाली प्रदेशलाई ३० को सोझो सेटमा पराजित गर्यो। साबिक विजेता पुलिसले २५१६, २५१२ र २५११ को सहज जित निकालेको हो। लिग कम नकआउटको आधारमा हुने प्रतियोगितामा पुलिसले जितसँगै ३ अंक जोडेको छ। पुरुष भलिबलको समूह एमा पुलिस र कर्णालीसहित लुम्बिनी प्रदेश रहेको छ। सहभागी ११ टिमलाई चार समूहमा विभाजन गरिएको छ। समूह बीमा त्रिभुवन आर्मी, प्रदेश १ र मधेस प्रदेश, समूह सीमा एपीएफ, एनआरएनए र सुदूरपश्चिम तथा समूह डीमा गण्डकी र बागमती प्रदेश छन्। प्रतियोगितामा समूहका शीर्ष दुई टिम क्वार्टरफाइनल पुग्नेछन्। शनिबारको पहिलो खेल एपीएफ र गैरआवासीय नेपाली संघ (एनआरएनए), दोस्रो खेल त्रिभुवन आर्मी र प्रदेश १ र तेस्रो खेल पुलिस र लुम्बिनी प्रदेशबीच हुनेछ। पुरुष भलिबलको फाइनल कात्तिक ३ मा हुनेछ।"
१० हजारका लागि साथीको हत्या,"विराटनगर : अपहरण गरी विराटनगर ल्याएर आफ्नै साथीहरूले एक किशोरको हत्या गरेका छन्। सिरहाको गोलबजार नगरपालिका३ का १७ वर्षीय अंशु सदाको हत्या भएको हो। विराटनगर महानगरपालिका११ बसपार्कस्थित न्यु अप्सरा गेस्ट हाउसको पहिलो तलामा रहेको कोठामा शुक्रबार दिउँसो सदाको शव फेला परेको थियो। हत्या गरेपछि तन्नामा पोको पारेर शव गेस्ट हाउसको १ नम्बर कोठाभित्र रहेको पलङ (लोबेड) भित्र हालिदिएको मोरङ प्रहरीका प्रवक्ता डीएसपी टीकाबहादुर कार्कीले जानकारी दिए। उनका अनुसार नाकबाट रगत बगिरहेको अवस्थामा शव भेटिएका सदाको टाउकोलगायत शरीरका विभिन्न भागमा चोट छ। इँटाले हानेर बिहीबार राति गेस्ट हाउसको कोठाभित्रै हत्या गरिएको प्रारम्भिक अनुमान रहेको डीएसपी कार्कीले बताए। कोठाभित्र रगत लतपतिएको कपडा भेटिएका छन्। पारिवारिक स्रोतले प्रहरीलाई दिएको जानकारीअनुसार सदा असोज २३ गते साथीहरूसँँग जाने भनेर घरबाट हिँडेका थिए। तर नफर्किएपछि आमा ललिताले खोजतलासको माग राखेर इलाका प्रहरी कार्यालय गोलबजारमा बिहीबार जाहेरी दिइन्। सिरहा प्रहरी प्रमुख एसपी अर्जुनप्रसाद तिमल्सिनाका अनुसार साथीहरूसँग गएको छोरा घर नफर्किएको भन्दै खोजतलासको माग राखेर आमाले जाहेरी दिएकी हुन्। अत्यन्तै मिल्ने साथीहरूसँग गएको भनिएकाले जाहेरी पर्दासम्म अपहरणको कुरा यकिन थिएन। परिवारबाट खोजतलासको माग भएपछि मोबाइल ट्र्याक गर्ने क्रममा लोकेसन विराटनगरमा देखियो, उनले भने, त्यसपछि खोजतलासका लागि मोरङ प्रहरीसँग समन्वय गरियो। तर हत्या भएको अवस्थामा शव फेला परेको छ। सदालाई ३ जना साथीहरूले २४ गते बिहान विराटनगर लिएर आएको खुलेको छ। गेस्ट हाउसका एक कर्मचारीले दिएको जानकारीअनुसार असोज २६ गते बुधबार राति ८ बजेतिर कोठा खोज्दै सदासहित ४ जना आएका थिए। उनीहरूले बुधबार र बिहीबारका लागि कोठा बुक गरे। अझै एक साता बस्ने भनेर शुक्रबार बिहान अर्को कोठा पनि बुक गर्न खोजेका थिए। अझै एक साता बस्छौँ। थप एउटा कोठा चाहियो भनेर माग गरेका थिए, ती कर्मचारी भन्छन्, त्यसपछि पैसा लिएर आउँँछौं भन्दै बाहिर निस्किएर गए। फर्किएर आएनन्। विराटनगर आएपछि भने ४ जना २४ र २५ गते हत्या गरिएको गेस्ट हाउसनजिकैको धनकुटे लजमा बसेको पाइएको प्रहरीका एक अनुसन्धान अधिकृतले बताए। उनका अनुसार २६ गतेबाट भने न्यु अप्सरा गेस्ट हाउसको १ नम्बर कोठा बुक गरेर बसेका हुन्। फिरौतीबापत परिवारसँग १ लाख रुपैयाँ माग गरिएपछि भने सदाको अपहरण भएको खुलेको प्रहरीले जनाएको छ। खोजतलासका लागि प्रहरीमा जाहेरी परिसकेको थियो। त्यसपछि भने फिरौती रकम माग गर्दै परिवारलाई फोन गएछ। सुरुमा १ लाख रुपैयाँ माग गरिएछ, प्रहरी स्रोतले भन्यो, पारिवारिक अवस्था अति नै कमजोर भएकाले परिवारले त्यो रकम उपलब्ध गराउन सक्ने अवस्था थिएन। बार्गेनिङ गर्दै १० हजारमा झरेपछि कुरा मिलेछ। तर परिवारले फिरौतीबापतको पैसा पठाउँदा सदाको हत्या भइसकेको थियो। प्रहरीका अनुसार हत्यामा संलग्न र हत्या गरिएका सबै लागूऔषधका प्रयोगकर्ता रहेको प्रारम्भिक अनुसन्धानबाट खुलेको छ। सेवन गर्ने लागूऔषध खरिदका लागि फिरौती माग्न साथीको अपहरण गरेको र समयमा पैसा नपठाएपछि हत्या नै गरिदिएको प्रहरीको अनुमान छ। अपहरण र हत्यासँग जोडिएका अरू पनि कारण हुन सक्ने बताउँदै डीएसपी कार्कीले विभिन्न कोणबाट घटनाको अनुसन्धान सुरु गरिएको जानकारी दिए। शव पोस्टमार्टमका लागि विराटनगरकै कोसी अस्पतालमा राखिएको छ। अपहरणकारीसँग फिरौतीमा कुरा मिलेको १० हजार रुपैयाँ सदाका परिवारले माछापुच्छे बैंकमा पठाइदिएको प्रहरी स्रोतले बतायो। तर विराटनगर९ स्थित बैंकको शाखा कार्यालयमा रकम निकाल्न पुगेका बेला धनुषाको कमला नगरपालिका६ का बिसु भनिने १९ वर्षीय प्रशान्तकुमार मण्डल र उनको साथमा रहेका मोरङको रतुवामाई नगरपालिका५ का ३६ वर्षीय मनोज कार्की पक्राउ परे। सदाको हत्या गरिएको गेस्ट हाउसबाट धनुषाको कमला६ का १९ वर्षीय राकेश ठाकुरलाई पनि प्रहरीले पक्राउ गर्यो। मोरङ प्रहरी प्रमुख एसपी शान्तिराज कोइरालाको नेतृत्वमा खटिएको टोलीले तीनै जनालाई पक्राउ गरेको हो। उनीहरू पक्राउ परेपछि सदाको हत्या भएको खुल्यो। घटनामा संलग्न भएका १ जना फरार रहेको प्रहरीले जनाएको छ। सदालाई लिएर मण्डल र ठाकुरसँगै विराटनगर आएका तथा हत्यामा संलग्न भएका १ व्यक्ति फरार रहेको र खोजी तीव्र पारिएको प्रहरीले जनाएको छ। पक्राउ परेकामध्ये कार्कीको भने घटनामा संलग्नता यकिन भइसकेको छैन। प्रहरीका अनुसार गेस्ट हाउसको अर्को कोठा बुक गरेर उनी बसेका थिए। त्यहीँ चिनजान भएका आधारमा पैसा निकाल्न बैंक जाने भनेपछि मण्डललाई आफ्नो मोटरसाइकलमा राखेर कार्कीले बैंकसम्म पुर्याइदिएको मात्रै खुलेको छ। प्रारम्भिक अनुसन्धानबाट घटनामा उनको कुनै कनेक्सन देखिएको छैन। तर पक्राउ परेका मण्डल र ठाकुर तथा फरार रहेका व्यक्ति भने घटनामा संलन रहेको प्रहरीले जनाएको छ। यद्यपि पक्राउ परेका तीनै जनालाई जिल्ला प्रहरी कार्यालय मोरङमा राखेर विभिन्न कोणबाट घटनाको अनुसन्धान थालिएको डीएसपी कार्कीले बताए। घटनाका सम्बन्धमा मोरङ र सिरहाबाट भिन्दाभिन्दै अनुसन्धान हुने भएको छ। मोरङ प्रहरीले कर्तव्य ज्यान मुद्दा र सिरहा प्रहरीले अपहरण तथा शरीर बन्धक मुद्दामा अनुसन्धान गर्ने भएको हो।"
८१ वर्षको उमेरमा पनि श्रमबन्धक,"ढल्केवर (धनुषा) : धनुषाको धनौजी गाउँपालिका२ गौरदाहाका ८१ वर्षीय लगन महराको श्रम अझै बन्धकीमा छ। अशक्त श्रीमती र परिवारको पेट पाल्न उनी यतिको उमेरमा पनि बँधुवा मजदुरको रूपमा काम गरिरहेका छन्। उनी १५ वर्षदेखि गाउँकै साहु जगदीश मण्डलमा हरूवाचरुवाको काम गर्दै आएका छन्। हरूवाचरुवा गर्ने सर्तमा साहु जगदीशले ५ कठ्ठा जग्गा खेती गर्न दिएको लगन बताउँछन्। मालिकले उब्जाएर खान जमिन दिएको छ। त्यसबापत उहाँले आफ्नो काम पनि लगाउँछन्। साहुले भनेको काम जसरी पनि गर्नुपर्छ, लगन भन्छन्, त्यहाँ काम गरेबापत ज्यालामा साहुले ८ किलो धान दिन्छ। त्यसैले छाँक टार्नुपर्ने हाम्रो बाध्यता छ। भोको पेटले उमेर नदेख्ने उनी सुनाउँछन्। उमेर त धेरै भयो नि। तर, पेटले मान्दैन के गर्नु ? काम गर्न आँट गर्नैपर्यो, दुःखेसो पोख्दै लगनले भने साहुको काम गर्नुको अर्को कुनै विकल्प छैन। काम गर्न नगए बाँच्नै गाह्रो छ। ६ धुर जग्गामा लगनको घर छ। वर्षाको पानी छल्न छानोमा प्लास्टिक ओछ्याइएको छ। कान्छी श्रीमती लिएर बस्दै आएका छन् उनी। उनले कान्छीबाट जन्मिएका पाँच छोरीको विवाह गरिसकेका छन्। जेठी तर्फमा एउटा छोरा छ। उनीहरूले हामीलाई कुनै वास्ता गर्दैनन्। हाम्रो बाँच्ने सहारा भनेको नै काम हो। आहारा भनेको साहुको धान हो, भावुक हुँदै लगनले भने, हामी बूढाबूढीलाई हेरचाह गर्ने कोही छैनन्। काम गरुन्जेलसम्म मात्रै हो यो जीवन। लगनकी ७२ वर्षीया श्रीमती महावती अशक्त छिन्। उनी १० वर्षदेखि हिँड्डुल गर्न सकिरहेकी छैनन्। उनको उपचार गर्न लगनले ३ वर्षअघि गाउँकै मिथिलेश साहसँग एक लाख रुपैयाँ लिएका छन्। तमसुक बनाएर ३ रुपैयाँ सैयकडाले कर्जा लिएको थिएँ। त्यै पैसा अहिले कति न कति भको छ। अब त्यो पैसा तिर्न निकै धौ धौ छ, लगन भन्छन्, काम त मालिकमा गर्दैछु। ज्यालाको धानले पेट पाल्नु कि कर्जा तिर्नु ? गौरदाहा टोलकै ५० वर्षीय विन्देश्वर महरा पनि बँधुवा मजदुरको रूपमा काम गर्छन्। उनी गाउँकै रामकुमार मण्डलमा पाँच वर्षदेखि हरूवाचरुवाको काम गर्दै आएका छन्। साहुले उनलाई पनि पाँच कठ्ठा जग्गा उब्जाउन दिएका छन्, हरूवाचरुवा गर्ने सर्तमा। साहुले हरूवाचरुवा कामबापत दिने ८ किलोको ज्याला धानले ९ जनाको परिवार धान्नुपर्ने विन्देश्वरलाई बाध्यता छ। ७ धुर जग्गामा उनको सानो घर छ। त्यसै घरमा उनको श्रीमती, ४ जना छोराबुहारी र ३ नातिनातिनी बसिरहेका छन्। विन्देश्वरको अवस्था पनि दैन्य छ। ८ किलो धानले बाँच्न निकै कठिनाइ छ। हाम्रो दिनानुदिन अवस्था जर्जर हुँदै गइरहेको छ, बिलौना गर्दै विन्देश्वरले दुःखेसो पोखे। लगन र विन्देश्वर हरूवाचरुवामा गाउँका प्रतिनिधि पात्र मात्र हुन्। गौरदाहा टोलमा मात्रै झन्डै ७० घरपरिवार हरूवाचरुवा छन्। ती सबै परिवारको अवस्था अत्यन्तै पीडादायी छ। आर्थिक अभावमा चरम शोषणमा परेका छन्, उनीहरू। अधिकांशको जग्गा गाउँ ब्लक छ। मालपोतमा जग्गा उनीहरूको नाममा छ, हातमा लालपुर्जा छैन।"
दाङमा उच्च प्रतिस्पर्धी महिला,"दाङ : दाङमा तीन क्षेत्र। तीनैमा सशक्त दाबेदार छन्, प्रमुख दलका महिला नेत्रीहरू। संसदीय राजनीतिमा भाग लिइसकेका नेत्रीहरू चुनावी मैदानमा उत्रिएकाले दाङको चुनावी माहोल रोचक छ। क्षेत्र नम्बर १ मा एमालेबाट उम्मेदवार छिन्, शान्ता चौधरी। कमलरी आन्दोलनले जन्माएकी नेत्री चौधरी यसअघि समानुपातिक सांसद बनेकी थिइन्। संसदीय समितिको सभापतिदेखि एमाले दलको सचेतकको भूमिका निर्वाह गरेसकेकी छिन्, शान्ताले। यसपटक पार्टीले उनलाई प्रत्यक्षमा टिकट दिएको छ। तर, प्रतिस्पर्धी छन्, पूर्वसहकर्मी एवं एकीकृत समाजवादीका नेता मेटमणि चौधरी। सहरी विकास मन्त्री मेटमणि सत्ता गठबन्धनका साझा उम्मेदवार हुन्। २०७४ सालको निर्वाचनमा मेटमणिले यही क्षेत्रबाट चुनाव जित्दा शान्ता एमालेको समानुपातिक उम्मेदवार थिइन्। विगतमा एउटै पार्टीमा रहँदा मेटमणि र शान्ताले राजनीतिक रूपमा थुप्रै सहकार्य गरेका थिए। एमालेका तत्कालीन जिल्ला इन्चार्ज तथा केन्द्रीय सदस्य मेटमणि पार्टी विभाजन भएसँगै एकीकृत समाजवादीमा लागेका थिए। राजनीतिक पृष्ठभूमिले भने शान्ताभन्दा मेटमणि अघि छन्। यो क्षेत्रमा थारू बाहुल्य छ। प्यूठान, अर्घाखाँचीलगायतका जिल्लाबाट बसाइँ सरेर आउनेको संख्या पनि अधिक छ। प्यूठानबाट झर्नेको संख्या पनि धेरै रहेकाले यहाँ जनमोर्चाको प्रभाव पनि राम्रै छ। जनमोर्चा सत्ता गठबन्धनमा छ। अर्कोतर्फ विगतमा एमालेकै उम्मेदवार भएर मेटमणिले यहीँ क्षेत्रबाट चुनाव जितेको हुँदा शान्तालाई सहज हुन सक्छ। तर, शान्ताका लागि पूर्वसांसद गंगा चौधरी तगारो बन्दैछिन्। एमालेले टिकट नदिएपछि गंगाले शान्ताविरुद्ध बागी उम्मेदवारी दिएकी छन्। यसबाट शान्ताको केही मत तलमाथि हुने आकलन गरिएको छ। क्षेत्र नं १ लुम्बिनी प्रदेशको स्थायी राजधानी तोकिएको क्षेत्र हो। लमही नगरपालिका, राप्ती, गढवा र राजपुर गाउँपालिका यहीँ क्षेत्रमा पर्छन्। दाङको २ नम्बर क्षेत्रमा पूर्वमन्त्री एवं माओवादी नेत्री रेखा शर्मा चुनावी मैदानमा छिन्। यहाँ एमाले महासचिव शंकर पोखरेल मैदानमा उत्रिएका छन्। पूर्वसभामुख कृष्णबहादुर महरा पछि सरेपछि रेखाले टिकट पाएकी हुन्। रेखालाई सत्ता गठबन्धनको समर्थन छ। तर लुम्बिनी प्रदेशका मुख्यमन्त्री एवं एमाले महासचिव पोखरेल नै मुख्य प्रतिस्पर्धी रहेकाले यहाँको निर्वाचन पनि रोचक छ। २०७४ सालको निर्वाचनमा पोखरेल वाम गठबन्धनको तर्फबाट क्षेत्र नम्बर २ को (क) मा निर्वाचित भएका थिए। त्यसपछि उनी लुम्बिनी प्रदेशको मुख्यमन्त्री बने। त्यो बेला निर्वाचन क्षेत्र नं २ बाट प्रतिनिधिसभा सदस्यमा वाम गठबन्धनकै कृष्णबहादुर महरा निर्वाचित भएका थिए। पोखरेलको गृहनगर तुलसीपुर उपमहानगरपालिका हो। पोखरेलले २०५१ पछि हालसम्म कुनै पनि केन्द्रको संसदीय निर्वाचन जितेका छैनन्। त्यसैले उनी २०७४ सालमा आफ्नो निर्वाचन क्षेत्र नं ३ छोडेर क्षेत्र नं २ मा चुनाव लड्न गएका थिए। पछिल्लो समय शंकरको पक्षमा दंगाली जनताको मनमा एउटा राम्रो छाप छ। उनी मुख्यमन्त्री हुँदा उनकै पहलमा लुम्बिनी प्रदेशको स्थायी राजधानी रूपन्देहीबाट दाङ सार्न भूमिका खेलेको जश पोखरेललाई गएको छ। त्यसैलाई उनले भोट तान्ने प्रमुख अस्त्रको रूपमा प्रयोग गर्ने देखिन्छ। मनोनयन दर्तालगत्तै पनि पोखरेलले राजधानी सारेको विषयलाई उठाएका थिए। गत वैशाखमा सम्पन्न स्थानीय तह निर्वाचनको परिणामबाट पनि पोखरेल उत्साहित छन्। गठबन्धन दलका उम्मेदवारलाई हराउँदै घोराही उपमहानगरपालिकासहित बहुमत वडाध्यक्षमा एमालेले जित निकालेको थियो। तर, कतिपय माओवादी नेताले आज पनि त्यो हारको प्रमुख कारण कांग्रेसभित्रकै आन्तरिक घात र अन्तर्घातलाई अथ्र्याउने गर्छन्। अहिले त्यस्तो स्थिति नरहेकाले रेखाको पल्ला भारी हुने माओवादी पक्षको दाबी छ। जे जस्तो भए पनि इमान्दार छविकी रेखा र पार्टीभित्र कम्युनिस्ट आन्दोलन र जबजको व्याख्याता मानिने पोखरेलबीचमा रोचक प्रतिस्पर्धा हुने अनुमान गरिएको छ। रेखाले २०६४ को पहिलो संविधानसभा निर्वाचन पश्चिम दाङबाट जितेकी थिइन्। त्यतिखेर दाङमा पाँच निर्वाचन क्षेत्र थिए। उतिखेर सबै क्षेत्र माओवादीले क्लिनस्विप गरेको थियो। यो निर्वाचन क्षेत्र घोराही क्षेत्रमा पर्छ। यहाँ बंगलाचुली गाउँपालिका र घोराही उपमहानगरपालिका गरी दुई पालिका मात्रै छन्। रोल्पा र प्यूठानसँग सीमा जोडिएको यो क्षेत्रमा अधिकांश मानिस रोल्पाबाट बसाइँ सरेर आएका छन्। आस्थाका दृष्टिकोणले रोल्पालीहरू अधिकांश माओवादी निकट छन्। त्यसको लाभ रेखालाई हुन सक्छ। उनी मन्त्री हुँदा वा राजनीतिक रूपमा पनि कुनै पनि विवादमा नमुछिएकी नेत्री हुन्। त्यसको लाभ उनले उठाउन सक्छिन्। यो नेपाली कांग्रेसको बलियो पडक भएको क्षेत्रसमेत हो। त्यसैले उनलाई थप फाइदा हुन सक्छ। तर, उनलाई नेकपा एमालेका महासचिव शंकर पोखरेललाई हराउन सहज हुने छैन। निर्वाचन क्षेत्र नं ३ मा नेकपा एमालेले कोमल वलीलाई प्रतिनिधिसभाको उम्मेदवार बनाएको छ। वली २०७४ सालको निर्वाचनताका राप्रपा छोडेर एमाले प्रवेश गरेकी हुन्। पार्टीले समानुपातिक सांसद बनाएपछि कोमल यो बीचमा राष्ट्रियसभा सदस्यसमेत बनेकी थिइन्। दाङ टिकरीकी कोमल पत्रकारिकता र कला क्षेत्रबाट उदाएकी नेत्री हुन्। गायिका हुँदै रेडियो नेपालमा लामो समय समाचार वाचिकाको रूपमा काम गरेकी उनले राप्रपाबाट राजनीतिक यात्रा सुरु गरेकी हुन्। अहिले पनि उनको भोट माग्ने प्रमुख अस्त्र भनेकै उनको कला र वक्तृत्वशैली भएको एमालेका एक नेताले बताए। कला क्षेत्रबाट उदाएकी कोमललाई पार्टीले सम्मान गरेको र उनले सहज रूपमा जित्ने यहाँका एमाले नेताहरूको दाबी छ। त्यस्तो मत राख्नेहरू जित्ने प्रमुख आधार महिला मत कोमलले धेरै तान्ने तर्क गर्छन्। उनीहरूले कल्पना गरेजस्तै महिलाको मत आयो र पार्टीभित्रैकै असन्तुष्टको आवाज सम्बोधन गर्न सफल भइन्छ भने कोमलको पक्षमा परिणाम आउन सक्छ। स्थानीय निर्वाचनमा तुलसीपुर उपमहानगरपालिकामा गठबन्धनलाई हराउँदै एमाले उम्मेदवार विजयी हुनुले पनि कोमल हौसिएकी छन्। तर, कोमललाई यहाँ सोचेजस्तै सहज भने छैन। उनका प्रमुख प्रतिस्पर्धी कांग्रेसका केन्द्रीय सदस्य दीपक गिरी छन्। विगतमा एमालेकै शंकर पोखरेलसँग पनि चुनाव लडेका उनी लामो समयदेखि राजनीतिमा सक्रिय छन्। उनकै टिम पार्टीको १४ औं महाधिवेशनमा जिल्लादेखि प्रदेशमा हाबी छ। पार्टीभित्र संस्थापन पक्षधर गृहमन्त्री बालकृष्ण खाँण पक्षलाई हराएर दीपक गिरी लुम्बिनीका एक्ला नेता कहलिएका छन्। निर्वाचन क्षेत्र नं ३ मा पर्ने चार पालिकामध्ये तुलसीपुरबाहेक स्थानीय तह निर्वाचनमा कांग्रेसले शान्तिनगर, दंगीशरण र बबई गाउँपालिकामा एकलौटी जित निकालेको थियो। सोही परिणामका आधारमा पनि गिरी बलियो देखिन्छन्। पूर्व सिँचाइमन्त्रीसमेत रहेका गिरीले त्यतिखेर जिल्लामा पुल, बाटोलगायत पूर्वाधार निर्माणमा थुपै्र कामहरू गरेका छन्। त्योबाहेक उनकै पहलमा सुरु भएको बृहत् सिँचाइ परियोजना दाङका लागि महत्वपूर्ण परियोजना मानिएको छ। विगतमा उनको कामले नै यसपालि गिरीलाई सहज हुने अनुमान पार्टी पंक्तिले गरेको छ।"
रहस्यमय गाथा,"गोकर्ण मल्लको पहिलो पुस्तक शुभारम्भका पाइलाहरू एउटा सामाजिक उपन्यास हो। ४८८ पेजको यो किताबमा ८० वटा उपकथाहरू रहेका छन्। २२ महिना लगाएर लेखिएको बताउने लेखकले यो ग्रन्थभित्र एउटा सिंगो कालखण्ड उतारेका छन्। ती प्रायः कथाहरूले ग्रामीण भेगको दुःखकष्टलाई उजागर गरेको छ। समस्यै समस्याको पहाडलाई खन्दै, सम्याउँदै, मिलाउँदै अघि बढेर एउटा निश्चित गन्तव्यमा पुगेपछि यो उपन्यास संयोगान्त बनेर टुंगिन्छ। शुभारम्भको पाइलाहरू उपन्यासको मुख्य नायक आरम्भ सम्भ्रान्त परिवारमा हुर्किएको एक्लो छोरो हुन्छ। एसईईको रिजल्टमा जिल्ला टप गरेको केटो आफ्नै घर पायक पारेर कृषि क्याम्पसमा पढ्दै हुन्छ। कलेजको बर्खे बिदामा छुट्टीको सदुपयोग गर्दै आफू एक्लै घुम्न जाने सोच बनाउँछ र गाडी चढेर नदेखेको गाउँतिर यात्रा अघि बढाउँछ। प्यारा भन्ज्याङ गाउँमा गएर अध्ययन रिपोर्ट तयार पार्ने सोच हुन्छ उसको। सहर बजारमा जन्मे हुर्केको आरम्भले सौराहा चोकबाट आफ्नो यात्रा अगाडि बढाउँछ। मितिनी आमाले भन्नुभएको गाउँमा गएर उहाँले अह्राउनु भएको काम गरेर फर्कन्छु भन्दै घरबाट बिदा मागेर ऊ निक्लन्छ। तर, उसले गाउँ जाने बाटो पत्ता लगाउन सक्दैन। जाँदाजाँदै उसले बाटोमा बटुवाहरूसँग सोध्दै आफन्तको घरसम्म पुग्छ। आफ्ना बाउ बाजेको पैत्रिक थलो प्यारा भन्ज्याङको कुरा एकजना बूढीआमैले भनेको सुनेर उसलाई त्यो गाउँ जाने इच्छा जागृत भएको हुन्छ। घरभन्दा अलि पर पुगेर नौलो देशदुनियाँ हेर्ने रहरले ऊ नयाँनयाँ आकृति, प्रकृति र प्रवृत्तिहरूलाई नजिकैबाट अवलोकन गर्दै कथाभित्र डुब्छ तर उसलाई कथाका पात्रहरूले बेस्सरी दुखाउँछन्। पूर्वराज्यमन्त्री प्यारा बाबुको छोरो आरम्भ प्यारा भन्ज्याङ गाउँको अध्ययन रिपोर्ट तयार पार्न हिँडेको हुन्छ। डरलाग्दो जंगलको बाटोमा साथी बनेर आइपुग्छन् दुई दिदीबहिनी। आरम्भकी बालसखी शुभा भने उच्च अध्ययनको सिलसिलामा काठमाडौं गएकी हुन्छे तर उनीहरूको भेटघाट कुराकानी भइरहेको हुन्छ। उसले म केही दिन घुम्न गाउँतिर जान्छु भनेर सबैसँग बिदा मागेर नै हिँडेको हुन्छ। यहाँबाट नै कथाले जरा हाल्दै जान्छ। पढाइको क्रममा गाउँको अध्ययन रिपोर्ट तयार पार्न आफ्नै गाउँ जाने उसको इच्छालाई मंगलिकाले गाइड बनेर साथ दिन्छे। बाटोमा भेटिएका आइतिकाका आमाछोरी र मंगलिका समेत तीनजनालाई उसले बाटोमै भेटेर साथी बनाइसकेको हुन्छ। उनीहरू काम गर्ने खेताला खोज्दै हिँडेका हुन्छन्। बाटोमा भेटिएको आरम्भलाई खेताला बनाएर घरसम्म लान्छन् र यसरी दुःखको महासागरभित्र पस्छ नायक आरम्भ। पहाडलाई खन्दै, सम्याउँदै, मिलाउँदै अघि बढेर एउटा निश्चित गन्तव्यमा पुगेपछि यो उपन्यास संयोगान्त बनेर टुंगिन्छ। दसवर्षे गृहयुद्धको आतंकले बन्जर बनेको ग्रामीण परिवेश, अभावले थिलथिलिएकाले युवा वर्गलाई आफ्ना गाउँठाउँमा बस्ने वातावरण सिर्जना गर्न नसकेकै कारण धेरै युवा पुस्ता देश छोडेर अन्यत्र पलायन भए। त्यै युद्धको चपेटामा परेको आइतिकाको लोग्ने अपांग हुन्छ र हिँडडुल गर्न नसक्ने अवस्थामा पुगेको हुन्छ। खनजोत गर्दा खान पुग्ने माटो त छ तर काम गर्ने परि श्रमी लाठेको अभावले खेत बाँझो भएको हुन्छ। आँसुका धारा बगाउँदै बाँकी कष्टकर जीवन बिताउन विवश भएको हुन्छ आइतिकाको लोग्ने। के गरोस् बिचरा, ऊ हिँडडुल गर्न सक्दैन। सानी छोरीलाई टुलुटुलु हेर्दै दुःख र पीडाका आँसुलाई घुटुक्क निल्दै एकै ठाउँमा चुपचाप बसिरहन्छ। बहिनी मंगलिकाको कथा भिन्नै छ। १५ वर्षको उमेरमा नक्कले नाम गरेको पुरुषसँग बिहे गरेर भित्रिएकी ऊ १६ वर्षमा एक छोराकी आमा बनेकी हुन्छे। परिपक्व नहुँदै आमा बनेपछि मंगलिकाको बच्चालाई खुवाउन दूध आउँदैन। आफ्नी भाउजूको दूध खुवाएर छोरो जसरी पनि बचाउन चाहन्छे ऊ। अन्ततः आफ्नो छोरो भाउजूलाई सुम्पन ऊ बाध्य हुन्छे। यता साथीको लहैलहैमा लागेर आफ्नी तरुनी स्वास्नीको बेवास्ता गर्दै हिँडेको नक्कले स्वास्नी सम्झेर सात वर्ष बितिसक्दा पनि फर्केर आएको हुँदैन। मंगलिकाकोे जीवनमा बितेका प्रत्येक पलहरूले अनेकौं प्रश्नहरू जन्माउँछन्। उसलाई आफ्नो जीवन निरर्थक लाग्छ। ऊ आफैंसँग प्रश्न गर्छे : कहाँनिर, कतिखेर, केमा स्वतन्त्रता छ त ? विचार, जात, धर्म, नीति, लगाइखुवाइ, अधिकार, अवसर, उपभोग, हिँडडुल आदि कुनै कुरामा स्वतन्त्रता रहेनछ। म चाहिँ यहाँ रित्तो चौतारो झैं ठिंग उभिएर उसैको बाटो हेरेर बस्नुपर्ने ? मभित्रको चाहनाले ठुङ्गिरहँदा सहेर बस्नुपर्ने ? अझै कति ओइलाउने ? कति मन मार्ने ? उता नक्कले भने यसरी नै मन मारेर बसेको होला त ? उसको शरीरमा तृष्णा पलाउँछ कि पलाउँदैन होला ? एकदिन जाँडले नशामा डुबेको खेताले पाहुना आरम्भसँग मंगलिकाले वर्षौँदेखि गुम्सिएर बसेको यौनको भोक तृप्त गर्छे। गाउँमा खेत रोप्ने चटारो थियो तर यी दिदीबहिनीको खेत भने बाँझो थियो। खेतालाहरू नभेटिने हुनाले उनीहरूले आरम्भसँग सहयोगको वाचा गराएर नै घरमा ल्याएर राखेका थिए। व्यवहार नगरेको केटोले खेतीपातीको काममा सघाउने वाचा गर्छ र मंगलिकाकै घरमा काम सघाउँदै मंगलिकाकी सासूसँग दुःखसुखका गफ गर्दै धेरै दिन त्यही घरमा बिताउँछ। आरम्भलाई प्रत्येक रात मंगलिकाकी सासूले जाँड खान सिकाउँथिन्। ऊ पनि रमाएर पिउँथ्यो र निदाउँथ्यो। आफ्नो काम बिर्सिएर मस्तमौला बनेको आरम्भले दुवै दिदीबहिनीको रोपाइँ गर्न सघाउँथ्यो। मुलुकको व्यवस्था बदल्ने द्वन्द्वकालीन कथाले जन्माएका आइतिका जस्ता धेरै नारीहरू हाम्रो समाजमा अझै भेटिन्छन्। सशस्त्र द्वन्दमा राज्य र विद्रोही पक्षबाट भएको अत्याचार सुनिनसक्नु छ। सानैमा आमा मरेकी, सौतेनी आमाबाट लखेटिएकी टुल्कीको कथा उस्तै दर्दनाक छ। आफ्नै आमा झुन्डिएको देख्ने प्रमेशको कथाले मन यसै हुँडलिन्छ। साक्षात् देवता जस्ता ठूलो बुवाको उदार चित्तले गर्दा आफ्नो बुवाको उपचार सम्भव भएकोले नै ठूलोबुवालाई आरम्भले उच्च आदर र सम्मान गर्छ। राजनीतिक तिकडम, जालझेल, टिकटको नाममा लुटतन्त्र मच्चाउने भ्रष्ट नेताको गुटले आरम्भका पितालाई टिकट दिने आश्वासन दिएर पनि लास्टमा टिकट दिँदैनन्। त्यसपछि उनका उद्योगधन्दा घाटामा जान थाले। यसरी दुःखका अक्करे भीरहरू एकपछि अर्को गर्दै लाइन लागेर उभिएपछि उनीहरूको सम्पूर्ण जायजेथा लिलाम हुन्छ र अचानक पाटीको बास हुने अवस्था सिर्जना हुन्छ। त्यो सम्पन्न परिवार दुई कोठाको सानो डेरामा सर्न पुग्छ। यिनै विभिन्न कारणले गर्दा आरम्भको बुवामा गहिरो चोट पर्न जान्छ। यो किताबमा यस्ता धेरै पात्र छन् जसले सुख के हो आजसम्म देख्न त टाढाको कुरा, सुनेका पनि हुँदैनन्। बेपत्ता भएको लोग्ने पर्खिएर जीवन बिताउने हजारौं नारीहरूको पीडा एक्ली मंगलिकाले बोलेकी छे। यौन मनोविज्ञानमा आधारित कथाले बेरिएका पात्र बेजोड लाग्छन्। धेरै ठाउँमा पाठकको मन बिथोलिन्छ। आफ्नै आँखाअगाडि मारिएका आफन्तको लासका लस्कर हेरेर बाँच्नु, एकै रातमा पहिरोमा परेर सबै आफ्नाहरू पुरिनु  मेरा आँशस बगिरहे धेरै ठाउँमा, मैले रोक्न सकिन कसैगरी। कलेजको बर्खे बिदामा छुट्टीको सदुपयोग गर्दै आफू एक्लै घुम्न जाने सोच बनाउँछ र गाडी चढेर नदेखेको गाउँतिर यात्रा अघि बढाउँछ। प्यारा भन्ज्याङ गाउँमा गएर अध्ययन रिपोर्ट तयार पार्ने सोच हुन्छ उसको। सानो कुरामा रिसाएर विष सेवन गर्ने शुभाका आधुनिक आमाबाबुभन्दा बरु ती गाउँकै नारीहरू सहनशील बनेर उभिएको राम्रो लाग्यो। दुष्ट आमाकी छोरी शुभा र आरम्भको सानैदेखिको मित्रता अन्त्यसम्म रहेर जीवन साथीमा परिणत हुनु एउटा राम्रो पक्ष हो तर चाहिने भन्दा धेरै नै विदुषी बनेकी शुभा अलिक अशोभनीय लाग्छ कतिपय ठाउँमा। बाटुलीको चमकधमकले सुन्तलीको मन लोभ्याउँछ। अन्ततः आफ्नो सोझो लोग्ने छोडेर ऊ पनि बाटुलीसँगै सुखभोग गर्न खाडी मुलुकको बाटो लागी। यसरी गाउँले जीवनभन्दा पर रहेको देखावटी संसारको मोहले तानेर बाटुली र सुन्तली जस्ता धेरै चेलीबेटीको घरबार उजाडिएको छ। यसको मुख्य कारण बेरोजगारी हो। गरिबीको कारणले मान्छे जे गर्न पनि तयार हुन्छ भन्ने कुरा सुन्तलीको कथाले बोल्छ। तिमी नभए पनि तिमी बसेको त्यो डाँडालाई पूजा गर्छु, तिम्रो प्यारा भन्ज्याङलाई उज्यालो पार्छु, तिमी सम्झेर देउरालीमा फूल चडाउँछु भनेर बिदा गर्ने महान् नारी मंगलिकाको जतिपटक प्रशंसा गरे पनि थाकिन्न। विशाल हृदय भएकी ती नारीलाई म जीवनभर बिर्सन सक्दिनँ। अन्त्यमा उसको नक्कलेलाई पनि बेपत्ता नागरिक छानबिन समितिले पत्ता लगाएर फिर्ता ल्याउँछ। च्याउमानेबा, मितबा, क्याप्टेन बा, मितआमा, फुपूजस्ता पात्रहरूले हौसला र आँट भरिरहन्छन्। संवाद बिना मान्छे बाँच्न सक्दैन। सोझा गाउँलेको मन निश्चल छ, उनीहरू पहाडी झरना हेर्दै, पाखापखेरामा चहार्दै, फेदीको वनजंगल डुल्दै, नाच्दै, गाउँदै, प्रकृतिसँग मनको व्यथा साट्छन्। सुनसान प्रायः मध्य पहाडी गाउँ प्यारा भन्ज्याङको पुनः गुल्जार हुँदासम्म भेटिएका, भोगिएका, सुनिएका र सुखदुःख र संघर्ष, प्रेम, ईष्र्या र घृणा, लोभ, दया, मायाजस्ता विभिन्न अन्तरकथाहरू उल्लेखित छन् जसले पाठकलाई किताबसँग सुमधुर सम्बन्ध बनाइराख्न सफल भएको छ। अन्त्यमा, ठूलो बुवाको इच्छाअनुसार प्यारा भन्ज्याङ गाउँको विकासको लागि आरम्भले बनाएको प्रतिवेदनलाई स्थानीय निकायमा बुझाएर त्यसैअनुसारको कार्य सम्पादनले गाउँ गुल्जार भयो। शुभारम्भका पाइलाहरूले बिदेसिएका युवाशक्तिलाई आफ्नै देशमा फर्काउने र आफ्नो गाउँठाउँलाई गुल्जार बनाउने उद्देश्य राखेको छ। कथाको मुख्य पात्रसहित सम्पूर्ण टिमको यो उत्साहजनक कार्यलाई सम्मान गर्नैपर्छ। सबैलाई शुभारम्भका पाइलाहरूले मातृभूमिको महत्त्व बुझाउँदै जीवन जिउन सिकाओस् भन्छन् प्यारा भन्ज्याङवासीहरू। यसरी धेरै वर्षअघिदेखिको प्यारा गाउँको रहस्यमय कथालाई चखिलो पारामा प्रस्तुत गर्न सक्नु लेखकको खुबी हो। साहित्यिक संसारमा अगाडि बढेको पाइलाहरू नरोक्किओस्। हामी पाठकले यस्तै ज्ञानवद्र्धक खुराक अरू पनि पढ्न पाइरहुँ। हार्दिक धन्यवाद।"
रुखबाट लडेर पाल्पामा १ जनाको मृत्यु,तानसेन : रुखबाट लडेर तिनाउ गाउँपालिका वडा नं २ दोभानका ३० वर्षीय विष्णु सारुको मृत्यु भएको छ। लडेर घाइते भएका सारुको लुम्बिनी प्रादेशिक अस्पताल बुटवलमा शनिबार बिहान मृत्यु भएको जिल्ला प्रहरी कार्यालयका सूचना अधिकारी वीरृन्द्र थापाले जानकारी दिए। सारु शुक्रबार राती दोभानकै तारे जंगलमा अरिंगाल पोल्न रुखमा चढेको समयमा लडेर घाइते भएका थिए। सारुसहित अरिंगाल पोल्न सोही ठाउँकै ३२ वर्षीय पुर्णबहादुर राना जंगल पुगेका थिए। रुखबाट खसी घाइते भएका सारु लडेर एक सय मिटर तल झरेका थिए। घटनाको विषयमा थप अनुसन्धान जारी रहेको पाल्पा प्रहरीले जनाएको छ।
अवशान सपना,"तिमीले लगाएको सीमारेखा तोडेर भर्खरै आएको छु प्रेमको राजधानी हेर्नु छ अनगिन्ती विभ्रम बोकेको आँखाहरूमा फुल्छ कि फुल्दैन मायाको गुराँस हामीले जस्तै राखेर साक्षी भगवान्लाई खान्छन् कि खाँदैनन् सपना बोकेको रंगीन कसमहरू तोडेर तिमीले जस्तै आफ्ना आदर्श रोज्छन् कि रोज्दैनन् महलको कालो सुरुङ विश्वास बलत्कृत भएको यातनाको संगीन समय हेर्नु छ तिम्रो सहरमा थाहा छैन कठोर भएर कसरी लगायौ प्रेमको कागजमा सम्बन्ध ब्रेकको औंठा छाप भुइँभरि छरेर कसरी गयौ वर्षौं लेखेको प्रेमको इतिहास कल्चिँदै कुल्चिँदै आफ्नै पैतलाले कसरी मेट्यौ सपना ओढेको प्रेमको चित्र सोचिरहेछु अचेल म विश्वासको पर्खाल बालुवाको घरभन्दा कमजोर हुँदोरहेछ तिमीले लगाएको सीमारेखा तोडेर भर्खर आएको छु प्रेमको राजधानी चढ्दै गएको उकालो फक्रँदै गएको प्रेमको कोपिला उज्यालो छिर्दै गएको मनको मझेरी भेट्नै लागेको गन्तव्यको निश्चित बिन्दु जब ब्रेक गरेर घोषणा गर्यौ प्रेमको हडताल त्यसै दिनदेखि खुम्चँदै गयो मनको राजमार्ग उर्लंदै गयो दुःखको तमोर तिखारिँदै छ अझै पनि वेदनाको काँढा खस्दैछ मनबाट यातनाको पहिरो तिमीले लगाएको सीमारेखा तोडेर भर्खरै आएको छु प्रेमको राजधानी कथित सम्पन्न तिम्रो सहरमा भयभीत छन् सपनाको फूलहरू अबला छोरीको ताण्डव नाचमा मस्त छनसराबी आजका युगपुरूषहरू आत्मीयता ओइलिएर अत्यासहरूको बतासमा दिउँसै आतंक बाँचिरहेछन् द्रौपती र सीताहरू वचनबद्ध मान्छे होइन तिम्रो सहरमा विडम्बनाको लास बाँच्छ भत्काएर स्नेहको हिमाल र, टेक्दै आस्थाको छातीहरूबाट चुपचाप चुपचाप लाचार ठिंग छ तिम्रो बस्ती हो नियालेर हेर तिमी बाँचेको मखमली दरबारभित्र भेट्ने छौ प्रत्येक सिँढी दम्भको सिमेन्ट जमेको छ अभिमानको रङले पोतेका छन् प्रत्येक भित्ता भित्ता र, अहम् बोकेर क्रूर उभिएको छ प्रत्येक कोठाको झ्यालहरू मर्यादा तिलाञ्जली दिएर शानदार घुम्छ सिलिङमा पंखा पनि च्यातेर मायाका पत्रहरू अराजक बाँच्नुको आनन्द बहिष्कृत छ प्रिय मलाई अराजक समय केवल आक्रोश मात्र पोख्छ घृणा ओकल्छ र, यातना हुर्काइरहन्छ हो तिम्रो सहरमा अवशान सपनाको मलामी बनेर वैमनश्यता कसरी बाँच्छ हेर्नकै लागि तिमीले लगाएको सीमारेखा तोडेर भर्खर आएको छु प्रेमको राजधानी। बिर्खे अञ्जान"
लुम्बिनीमाथि आर्मीको जित,"पोखरा : आर्मीले लुम्बिनी प्रदेशलाई आर्मीले ४१ गोल अन्तरले पराजित गर्यो। लामाचौरस्थित लामाचौर खेल मैदान गोस्तेघाटमा भएको खेलमा आर्मीका लागि दिनेश हेमजनले पहिलो गोल गरे। उनले खेलको १५ औं मिनेटमा गोल गर्दै आर्मीलाई अग्रता दिलाए। दोस्रो गोल भने आर्मीले उपहार प्राप्त गर्यो। दीपसन ठकुरीको अत्मघाती गोलबाट आर्मीले अग्रता दोब्बर बनायो। जर्जप्रिन्स कार्कीले ४७ औं मिनेटमा आर्मीका लागि अर्को गोल थप्दै लुम्बिनीमाथि दबाब बनायो। लुम्बिनीले ५०औं मिनेटमा चेतन थारूको गोलबाट खेलमा फर्किने प्रयास गरेको थियो। तर थपिएको दुई मिनेटमा नवयुग श्रेष्ठले गोल गर्दै आर्मीलाई फराकिलो जितको हकदार बनाए। अर्को खेलमा सुदूरपश्चिमले कर्णाली प्रदेशलाई ५३ गोलले हरायो। प्रतिस्पर्धात्मक बनेको खेलको दोस्रो हाफमा कर्णाली सम्हालिन नसक्दा हार व्यहोर्न पुग्यो। ३८औं मिनेटमा कर्णालीका करण रावतले आत्मघाती गोल गरेपछि सुदूरपश्चिम १० को अग्रतामा रह्यो। पहिलो हाफमा १० ले रोकिएको खेलको दोस्रो हाफमा कुल ७ गोल भयो। खेलको ५८औं मिनेटमा ज्ञानेन्द्र जोशीले गोल गर्दै सुदूरपश्चिमको अग्रता दोब्बर पारे। खेलको ६२ औं मिनेटमा कर्णालीका विकेश सन्तोषीले गोल गर्दै २१ को स्थितिमा खेल पुर्याए। ७७ औं मिनेटमा कुवेर सिंहले गोल गर्दै ३१ बनाएपछि कर्णाली दबाबमा परेको थियो। ८४ औं मिनेटमा कर्णलीका विकेशले व्यक्तिगत दोस्रो गोल गर्दै ३२ को स्थितिमा पुर्याउँदै टोलीलाई खेलमा फर्काउने प्रयास गरे। तर, त्यसको २ मिनेटपश्चात् अर्थात् ८६औं मिनेटमा सुदूरका शशांक बोहोराले गोल गर्दै अन्तर फराकिलो बनाए। खेलको ९४औं मिनेटमा दिरेन्द्र शाहले गोल गर्दै जित निश्चित गराए। त्यसको एक मिनेट पनि बित्न नपाउँदै कर्णालीका विकेशले पेनाल्टीमा गोल गर्दै ह्याट्रिक पूरा गरे पनि जितका लागि पर्याप्त रहेन। उनले खेलको ९५ औं मिनेटमा ह्याट्रिक पूरा गरे। प्रतियोगिताअन्तर्गत शनिबार २ खेल हुनेछन्। समूह बीअन्तर्गत मधेस प्रदेश र सशस्त्र प्रहरी बलको एपीएफ क्लबबीच पहिलो तथा समूह ए अन्तर्गत प्रदेश नं १ र गण्डकी प्रदेशबीच दोस्रो खेल हुनेछन्। सावित्राको दोहोरो ह्याट्रिक स्याङ्जा: स्याङ्जाको वालिङस्थित मालेबगर फुटबल मैदानमा भइरहेको फुटबलको पहिलो खेलमा सावित्रा भण्डारीको दोहोरो ह्याट्रिक मद्दतमा एपीएफले सहज जित निकाल्ने क्रममा प्रदेश नम्बर १ लाई ७१ गोलअन्तरले पराजित गर्यो। खेलको २३ औं मिनेटमा एपीएफकी सावित्रा भण्डारीले पहिलो गोल गरेकी थिइन् भने लगत्तै एकै मिनेटमा प्रदेश नम्बर १ की अञ्जना थुलुङ राईले एक गोल गर्दै खेल बराबरीको स्थितिमा पुर्याइन्। एपीएफकी सावित्राले खेलको ४०औँ मिनेटमा व्यक्तिगत दोस्रो गोल गरिन् भने ४५आंै मिनेटमा तेस्रो गोल गरेर ह्याट्रिक पूरा गरिन्। यस्तै सावित्राले खेलको ५१औँ र ५८ मिनेटमा चौँथो र पाँचौ गोल गरिन्। खेलको ६०औँ मिनेटमा एपीएफकी अनिता केसीले गोल गरिन्। त्यस्तै पुन सावित्राले ६५औँ मिनेटमा गोल गरेर दोहोरो ह्याट्रिक पूरा गरिन्। यस्तै शुक्रबार नै भएको दोसो खेलमा गण्डकी प्रदेश विजयी भएको छ। गण्डकीले कर्णाली प्रदेशलाई ३० गोलअन्तरले पराजित गर्दै जित दर्ता गरेकोे हो। खेलको ३३औं मिनेटमा गण्डकी शान्ति नेपालीले पहिलो गोल गर्दै आफ्नो टिमलाई अगाडि बढाएकी थिइन्। त्यस्तै खेलको ५८औँ र ६६औँ मिनेटमा उदया थापाले दोस्रो र तेस्रो गोल गरिन्। शुक्रबारको तेस्रो तथा अन्तिम खेलमा मधेस प्रदेश र सुदूरपश्चिम प्रदेशबीच प्रतिस्पर्धा भएको थियो। निर्धारित समयमा दुवैै समूहले गोल गर्न नसकेपछि एकएक अंक बाँडे।"
सुनकोसीमरिण डाइभर्सनको सुरुङ खन्न सुरु,"कुसुमटार (सिन्धुली) : बहुचर्चित सुनकोसीमरिण डाइभर्सन राष्ट्रिय बहुउद्देश्यीय आयोजना को सुरुङ मार्ग (टनेल) खन्न सुरु गरिएको छ। हिमालपहाड र तराईलाई समृद्धिका रूपमा जोड्ने सेतु मानिएको आयोजनाको टनेल बोरिङ मेसिन (टीबीएम) द्वारा सुरुङमार्ग खन्ने कार्य शुक्रबारबाट थालिएको हो। ऊर्जा, जलस्रोत तथा सिँचाइमन्त्री पम्फा भुसालले सिन्धुलीको कमलामाई नगरपालिका२ कुसुमटारस्थित आयोजना स्थलमा टीबीएम मेसिनको स्विच अन गरेपछि औपचारिक रूपमा सुरुङ मार्ग खन्न थालिएको हो। उक्त मेसिनले १३ दशमलव ३ किलोमिटर लामो सुरुङ मार्ग निर्माण गरिनेछ। सुरुङमार्फत सुनकोसी नदीको पानी मरिणखोलामा खसाली ३१ दशमलव सात मेगावाट विद्युत् उत्पादन गर्ने लक्ष्य राखिएको छ। तराईका जिल्ला बारा, रौतहट, धनुषा, महोत्तरी र सर्लाही जिल्लामा १ लाख २२ हजार हेक्टर क्षेत्रमा सिँचाइ सुविधा पुर्याउने सरकारी लक्ष्य छ। सुरुङ मार्ग निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक)ले पाएको थियो। ठेकेदार कम्पनीले झन्डै ९ महिना अघिदेखि सुरुङ खन्ने मेसिन (टीबीएम) राख्न जनशक्तिमार्फत प्लेटफर्म निर्माण गरेको थियो। सुरुङको प्रवेशद्वारमा प्वाल पारेर दुई सय मिटर लामो प्लेटफर्म जनशक्तिमार्फत निर्माण भएपछि टीबीएम मेसिनबाट सुरुङ खन्ने काम सुरु भएको हो। मन्त्री भुसालका अनुसार, सुनकोसीमरिण डाइभर्सन परियोजनाको सुरुङ निर्माणकार्य राष्ट्रको समृद्धि र जनताको सम्पन्नताको दृष्टिले अत्यन्त महत्त्वपूर्ण रहेको छ। यस आयोजना निर्धारित समयमा नै सम्पन्न हुँदा ऊर्जा उत्पादन, रोजगारको अवसर सिर्जना, खाद्यान्नमा आत्मनिर्भर बन्नुका साथै राष्ट्रिय असन्तुलित व्यापारघाटा कम गर्नसमेत सहयोग पुग्नेछ, उनले भनिन्। मन्त्री भुसालले आयोजना सम्पन्न गर्न आवश्यक पर्ने बजेट तथा सुरक्षा व्यवस्थामा सरकारले कुनै कमी हुन नदिने प्रतिबद्धतासमेत व्यक्त गरिन्। टनेल निर्माणपछि १२ मिटर उचाइको बाँध निर्माण गरी सुनकोसी नदीको पानी १३ दशमलव ३ किलोमिटर लामो सुरुङमार्फत मरिण नदीमा खसालिने छ। उक्त आयोजनामा ६४ मिटरको हेड हुनेछ। सुरुङमार्फत प्रतिसेकेन्ड ६७ क्युसेक पानी कमलामाई नगरपालिका२ कुसुमटारस्थित ६६ मिटर तल मरिण खोलामा खसालिनेछ। मरिणमा खसेको पानी ४० किलोमिटर तल बागमती नदीमा बाँधिएको बाँधमा पुगेर सिँचाइ नहरमा लगिनेछ। आयोजनाको कुल लागत ४६ अर्ब १९ करोड ३९ लाख रहेको छ। हाल सुरुङ मार्गसँगै अन्य संरचना निर्माणको ठेक्का ११ अर्ब २९ करोड २७ लाख २६ हजार ३३४ रुपैयाँमा चाइना ओभरसिज कम्पनीले पाएको आयोजनाका प्रमुख मित्र बरालले बताए। पावर हाउसको ठेक्का लगाउन अन्तर्राष्ट्रिय निर्माण कम्पनीको छनोट कार्य भइरहेको बताइएको छ। भौगर्भिक रूपमा कुनै समस्या नआए आगामी २२ महिनाभित्र सुरुङ निर्माण कार्य सक्नेगरी कार्यतालिका बनाइएको आयोजना प्रमुख बरालको भनाइ छ। आयोजनाअन्तर्गत निर्माण हुने सुरुङमार्ग, हेडबक्स र पावर हाउस निर्माण मुख्य भौतिक संरचना रहेका छन्। सरकारले यस आयोजनालाई इकोनोमिक गेम चेन्जरका रूपमा लिएको छ। यस आयोजना निर्माण सम्पन्न भएपछि वार्षिक रूपमा ऊर्जाबाट २ दशमलव ७ र सिँचाइबाट ७ दशमलव ३ अर्ब गरी कुल १० अर्ब आम्दानी गर्न सकिने छ। आयोजना निर्माण गर्न कुल ४६ अर्ब १९ करोड रुपैयाँ लाग्ने अनुमान गरिएको छ। आयोजनाको प्रतिवेदनमा बीपी राजमार्ग ४ सय २५ मिटर, खुर्कोट मन्थली सडकको एक किलोमिटर डुबानमा पर्ने उल्लेख छ। डुबानमा पर्ने राजमार्गको स्थानान्तरणको कार्य छिट्टै थालिनेछ। आयोजनाबाट सिन्धुली र रामेछापका ५ सय ३२ घरधुरीका ४ हजार २ सय ३४ नागरिक प्रभावित हुनेछन्। उनीहरूलाई मुआब्जा दिएर अन्यत्र सारिएको छ। आयोजनाले हालसम्म ४२ हेक्टर जग्गा अधिग्रहण गरेको छ। यस आयोजनाको निर्माण कार्य ०८४०८५ सम्ममा सम्पन्न गर्ने लक्ष्य रहेको छ।"
पुल निर्माण अन्तिम चरणमा,उदयपुर : बहुचर्चित सुनकोसी नदीको पुल निर्माण कार्य अन्तिम चरणमा पुगेको छ। एक दशकअघि उदयपुर र खोटाङ जिल्लालाई जोड्ने गरी सुनकोसी नदीको पक्की पुल निर्माणकार्य सुरु गरिएको हो। सगरमाथा लोकमार्गअन्तर्गत गाईघाटदिक्तेल सडकमा पर्ने पुलको निर्माण सम्झौता २०६९ चैत्र ३० गते सम्झौता भएको थियो। २०७५ चैत्र २२ गते सम्पन्न गर्ने लक्ष्य राखिए पनि निर्माण कम्पनीले काम नगरेपछि पुल अलपत्र परेको थियो। पछिल्लो समय स्थानीयवासीको खबरदारी र जनप्रतिनिधिको दबाबपछि पुल निर्माण सुरु भएको हो। गौरीपार्वती र वाईपी जेबीले चौथो पटक म्याद थप गरी पुल निर्माणकार्य सुरु गरेको हो। यसअघि थप गरिएको समयमा ठेकेदार कम्पनीले विभिन्न कारण देखाउँदै कोसी वारि र पारि पिलर बनाई पुल निर्माणको काम स्थगन गर्दै आएका थिए। खोटाङकाठमाडौं सिधा यातायात सञ्चालन गर्ने गरी सुरु गरिएको उक्त पुल उदयपुरतर्फ रौतामाई गाउँपालिका५ र खोटाङतर्फ खोटेहाङ गाउँपालिका९ को बीचमा पर्छ। पूर्वी क्षेत्र सेक्टर नम्बर १ धरानको कार्य क्षेत्रभित्र रहेको उक्त पुलको स्ल्याब ढलान कार्य सम्पन्न भएको कार्यालय प्रमुख डीई नीतेश झाले बताए। उनका अनुसार कात्तिक मसान्तसम्ममा पुलबाट गाडी चलाउने योजना रहेकाले सोही अनुरूप कन्ट्र्याक्टरले पनि युद्धस्तरमा काम गरिरहेको छ। पुलमा नदीको दुवैतर्फ साढे ६ मिटर गहिरो फाउन्डेसनसहित २० मिटर उचाइको पिलर र १ सय २० मिटर लम्बाइ रहेको छ। ८ करोड ५० लाखमा ठेक्का सम्झौता गरी सुरु गरिएको उक्त पुल पछिल्लो समय मूल्य समायोजन गर्दा २२ करोड ६७ लाख ११ हजार पुगेको छ। निर्माणाधीन पक्की पुल ढिलाइ हुनुमा ठेकेदार र विभागका उच्च पदस्थ कर्मचारी जिम्मेवार रहेको स्थानीय यादवसेन राई बताए। खोटाङ जिल्लालाई तराईसँग जोड्ने सबैभन्दा छोटो दूरीको उक्त सडकको सुनकोसी नदीमा पुल नबन्दा ७ महिना सर्वसाधारण जोखिमपूर्ण यात्रा गर्न बाध्य छन्। हिउँदमा बेलीब्रिज लगाउने र वर्षामा खोल्दा राज्यलाई समेत आर्थिक व्यवभार बढ्दै आएको थियो। एक पटकमा झन्डै करोड रुपैयाँ खर्च हुने बेलिब्रिज यसअघि छैटौं पटकसम्म लगाइसकिएको छ। हिउँदमा बेलिब्रिजको माध्यमबाट सिधा यातायात सञ्चालन भए पनि वर्षात्मा सुनकोसीमा आउने बाढीले बेलिब्रिज खोल्दा यातायात ठप्प हुने गथ्र्यो। पक्की पुल नहुँदा वर्षात्को समयमा बिरामीलाई महँगो मूल्यमा हेलिकोप्टर चार्टर गरेर उपचारका लागि जिल्लाबाहिर लैजानु पर्ने बाध्यता रहेको स्थानीय हरिबहादुर राईले बताए।
"अरिङ्गालको टोकाइबाट एकको मृत्यु, दुई घाइते",खोटाङ : अरिङ्गालको टोकाइबाट दिक्तेल रुपाकोट मझुवागढी नगरपालिका८ दोर्पाचिउरीडाँडास्थित बानाचुङका २६ वर्षीय विनोद परियारको मृत्यु भएको छ। बाटो हिँडिरहेको अवस्थामा शुक्रबार बाटो नजिकै रहेको गोलाबाट निस्केको अरिङ्गालले टोक्दा परियारको घटनास्थलमै मृत्यु भाएको हो। मृतक परियारसँगै हिँड्दै गरेका सोही ठाउँका २५ वर्षीया शर्मिला नेपाली र ७२ वर्षीय नैनसिं दर्जी घाइते भएका छन्। घाइते दुवै जनाको जिल्ला अस्पताल खोटाङमा उपचार भइरहेको प्रहरीले जनाएको छ। अस्पतालमा उपचाररत दुवै जनाको स्वास्थ्य अवस्था सामान्य रहेको जिल्ला प्रहरी कार्यालय खोटाङका प्रमुख प्रहरी नायब उपरीक्षक मञ्जिल मुकारुङले जानकारी दिए। मृतकको शव उनका आमा बदम परियारले अन्तिम दाहसंस्कारका लागि बुझिसकेका छन्। मृतक परियार फरक क्षमताका थिए। उनको शरीर सामान्य मानिसको भन्दा अस्वभाविक बढी मोटो थियो। शरीर मोटो भएकै कारण भाग्न नसक्दा अरिङ्गालको टोकाइबाट उनको मृत्यु भएको हुनसक्ने स्थानीय बासिन्दा एवं पत्रकार उजुर राईले बताए। मृतक परियार मावलीघर दिक्तेल रुपाकोट मझुवागढी नगरपालिका३ बाम्राङ बस्दै आएका थिए। रासस
कांग्रेसले स्थायी सरकारको प्रतिबद्धता गर्ने,"काठमाडौं : नेपाली कांग्रेसले मंसिर ४ को निर्वाचनमा संसद् विघटन र संसदीय व्यवस्था सिध्याउने गरी ओली सरकारले गरेका गतिविधिलाई मुख्य चुनावी मुद्दा बनाउने भएको छ। कांग्रेसको घोषणापत्र संशोधनसहित कार्यसम्पादन समितिले शुक्रबार पारित गरेको छ। सानेपामा आयोजित पत्रकार सम्मेलनमा बोल्दै सहमहामन्त्री जीवन परियारले कार्यसम्पादन समितिबाट पारित भएको घोषणापत्रलाई छिट्टै अन्तिम रूप दिएर सार्वजनिक गरिने बताए। उनले घोषणापत्रमा कांग्रेसको सरकारका पालामा भएका राम्रा कामको प्रचार र अघिल्लो केपी शर्मा ओली सरकारका असंवैधानिक गतिविधिलाई जनतासामु लगेर छर्लंग पार्नु पर्ने जरुरी भएको बताए। उनले भने, मुख्य मुद्दा नै यिनै छन्। सहमहामन्त्री परियार, अर्थशास्त्री स्वर्णिम वाग्ले, राष्ट्रिय योजना आयोगका पूर्वउपाध्यक्ष डागोविन्दराज पोखरेल, राजनीति विश्लेषक गेजा शर्मा वाग्लेलगायतका विज्ञहरूले तयार पारेको घोषणापत्रमा आर्थिक विकास र समुन्नत नेपालको मार्गचित्र समेटिएको बताए। सहमहामन्त्री परियारले पहिलो खण्डमा राजनीतिक मुद्दाबारे स्पष्ट धारणा राखिएको छ भने दोस्रो खण्डमा पाँच वर्षको मार्गचित्र समुन्नत नेपाल कसरी बनाउने भन्ने एजेन्डा राखिएको बताए। परियारले भने, २०४८ देखि अहिलेसम्म कांग्रेसले नेतृत्व गरेको सरकारले गरेका महत्वपूर्ण विषयहरू घोषणापत्रमा समावेश गरिएको छ। आगामी निर्वाचनमा कांग्रेसले विजय हासिल गरेपछि पाँच वर्षका लागि संविधानको व्यवस्थाअनुसार कसरी अगाडि बढ्ने भन्ने कुरा लिएर जनता माझ जाने तयारी रहेको उनले बताए। कांग्रेसको नेतृत्वमा जारी भएको संविधानको रक्षा कांग्रेसले लिने विषयलाई मुख्य प्रतिबद्धताका रूपमा राखिएको परियारले बताए। २०७४ को निर्वाचनपछि नेकपा नेतृत्वको सरकारले संसदीय लोकतान्त्रिक शासन प्रणालीकै विरुद्धमा विविध गतिविधि गर्यो। २०७२ मा कांग्रेसको नेतृत्वमा जारी संविधानको रक्षा गर्ने जिम्मा कांग्रेसले लिन्छ त्यो प्रतिबद्धता घोषणापत्रमा मुख्यरूपमा समेटिएको बताए। समितिको पहिलो बैठकबाट डा स्वर्णिम वाग्लेको संयोजकत्वमा प्रारम्भिक मस्यौदा उपसमिति गठन गरिएको थियो। सोही टिमले घोषणापत्रको मस्यौदा तयार गर्दै छ। कांग्रेसको केन्द्रीय कार्यसम्पादन समिति बैठकमा महामन्त्री शर्माले घोषणापत्रको सैद्धान्तिक पक्षका बारेमा र नेता डा वाग्लेले घोषणापत्रको संक्षिप्त सार राखेपछि पार्टी सभापति, पदाधिकारी र पूर्वपदाधिकारीले सुझाव दिएका थिए। उक्त सुझावसहित मस्यौदा समितिले घोषणापत्रलाई अन्तिम रूप दिने सहमहामन्त्री परियारले बताए। महामन्त्री शर्माको संयोजकत्वमा प्रतिनिधिसभा र प्रदेशसभाको घोषणापत्र तयारी समिति गठन भएको थियो। महामन्त्री शर्माले घोषणापत्र लेखनमा सबै क्षेत्रका विज्ञहरू गरेर ४१ सदस्यीय घोषणापत्र समिति समेटेका छन्। जसमा कर्णालीबाट प्रतिनिधित्वका लागि रंगमती शाही, फस्ट टाइम भोटरको प्रतिनिधित्व गर्दै विकल राई, कवि श्रवण मुकारुङ, क्रिकेटर विनोद दास,चलचित्र निर्देशक मीन भाम, कृषिविज्ञ सञ्जय महतो, समाजशास्त्री दीपेश घिमिरे, मधेसी महिलाको प्रतिनिधित्व गर्दै प्रीति मण्डल, सामाजिक रूपान्तरणतर्प अनुसन्धानकर्ता प्रकाश लामिछानेलाई महामन्त्री शर्माले राखेका छन्। घोषणापत्र उपसमिति समितिका संयोजक डा वाग्लेले घोषणापत्रमा सुरुवातमा राजनीतिक टिप्पणी भएको बताए। उनले भने, त्यसपछि मुख्यतः लोकतान्त्रिक प्रणालीभित्र समुन्नत नेपालको विषय छ। मुख्यतया सात एजेन्डा समेटिएको छ। फराकिला अर्थतन्त्रका खाका, समन्यायिक समाज र सार्वभौमिक समानतासहितको विदेशनीतिका एजेन्डा, फराकिलो आर्थिक अवस्था, नेपालको समन्यायिक समाज र सांस्कृतिक विकासको एजेन्डा, जलवायु परिवर्तन, वन तथा विपत्को कुरा समावेश छ। परराष्ट्रसम्बन्धी र नयाँ सम्भावनाका क्षेत्र र प्रविधिक विकासका कुरा समेटिएको उनले बताए।"
विश्व हात धुने दिवस : हात धुँदै विद्यार्थी,पाटन ९ को सरस्वती आधारभुत विद्यालयमा हात धुँदै विद्यार्थी। तस्बिर : कृष्ण विष्ट।
पुरुष हक्कीमा ४ खेल,"पोखरा : नवौं राष्ट्रिय खेलकुद प्रतियोगिताअन्तर्गत पुरुष हक्कीतर्फ शुक्रबार चार खेल सम्पन्न भएका छन्। हेम्जाको गौरीशंकर खेलमैदानमा जारी प्रतियोगिताको पहिलो खेलमा गण्डकी र सुदूरपश्चिम प्रदेश ११ गोलको बरावरीमा रोकिएका छन्। खेलको दोस्रो मिनेटमा महेश नेपालीले गोल गर्दै सुदूरपश्चिमलाई १० को अग्रता दिलाएका थिए भने ५२ ्औं मिनेटमा गण्डकीका पवन परियारले गोल फर्काउँदै टिमलाई बरावरीमा फर्काएका हुन्। खेल बराबरीमा रोकिएपछि दुवै टिमले ११ अंक बाँड्न बाध्य भएका छन्।त्यसैगरी दोस्रो खेलमा मधेस प्रदेश र प्रदेश १ बीचको खेलमा प्रदेश १ विजयी भएको छ।प्रदेश १ ४१ गोलअन्तरले विजयी भएको हो।खेलको २७औं, ५९औं र ५०औं मिनेटमा प्रदेश १ का खेलाडी रिसव चौधरीले गोल गर्दै टिमलाई योगदान दिएका थिए। त्यसैगरी खेलको ३२औं मिनेटमा मधेस प्रदेशका खेलाडी अमितकुमार श्रीवास्तवले गोल गरेका थिए।खेलको ४०औं मिनेटमा पुनः प्रदेश १ का खेलाडी कृष्ण तामाङले एक गोल गरेपछि टिमलाई ४१ मा पुर्याएका थिए।त्यसैगरी तेस्रो खेलमा नेपाल पुलिस क्लब विजयी भएको छ।नेपाल पुलिसले कर्णाली प्रदेशलाई ६० अन्तरको फराकिलो गोलअन्तरले पराजित गरेको हो। खेलको १७औं, २८औं र ३६ मिनेटमा नेपाल पुलिसका नरेन्द्र कार्कीले गोल गरेका थिए भने ४४औं मिनेटमा गणेशसिंह ठगुन्नाले गोल गरेका थिए।खेलको ५१औं मिनेटमा महेश धामीले एक गोल गरेका थिए।त्यसैगरी खेलको ५४औं मिनेटमा शशि दर्लामीले एक गोल थप गरेपछि टिमलाई ६० को फराकिलो अन्तरले जित दिलाउन सफल भएको हो। समय अभावका कारण बिहीबार हुन नसकेको बागमती प्रदेश र लुम्बिनी प्रदेशबीचको खेल शुक्रबार दिउँसो भएको थियो।उक्त खेलमा बागमती प्रदेश विजयी भएको छ।"
"विकृतिको अखडा बन्दै झापा कारागार, आवाज उठाउने निर्दोष कैदीबन्दीकै सरुवा","झापा : झापा कारागार भद्रपुरका चौकीदार (नाइके) समूहले अन्य कैदीबन्दीलाई यातना दिनुका साथै अवैध कारोबारको अखडा बन्दै गएको भनी एक जना महिलाले चार महिनाअघि झापाका प्रमुख जिल्ला अधिकारीलाई सम्बोधन गरी एउटा खुलापत्र लेखेकी थिइन्। कारागारबाट छुटेकी इलामकी महिलाले लेखेकी त्यो खुलापत्र सामाजिक सञ्जालमार्फत भाइरल भयो। कैदीबन्दीले भोग्दै आएका दयनीय पीडाबारे त्यस पत्रलाई आधार मानेर सञ्चारमाध्यममा समाचार आयो। समाचार सार्वजनिक भएसँगै कारागारको सुरक्षा व्यवस्थामाथि गम्भीर प्रश्न उठ्यो। जसले झापाका प्रहरी, प्रशासनभित्र खैलाबैला नै मच्चियो। जिल्ला प्रशासन कार्यालय झापाले तत्काल सहायक प्रमुख जिल्ला अधिकारी चोमेन्द्र न्यौपानेको संयोजकत्वमा जिल्ला प्रहरी कार्यालयका डीएसपी वसन्त पाठक र राष्ट्रिय अनुसन्धान कार्यालयका डीएसपी दुर्गा चापागाईँको नेतृत्वमा छानबिन समिति गठन गर्यो। छानबिन समितिले महिला चौकीदार रिता राईलाई जिम्मेवारीबाट हटाउनुका साथै सुरक्षामा खटिएका सबै प्रहरीहरूलाई जिल्ला प्रहरी कार्यालय तानियो। सो घटनाले तरङ्ग फैलिएपछि एकदुई महिना कारागारभित्र आन्तरिक गतिविधि सबै ठिकठाक चल्न थाल्यो। तर, विडम्बना अहिले फेरि कारागारभित्र पहिलाकै जस्तो बेथिति मौलाएको छ। चौकिदार (नाइके) समूहको ज्यादतीले हद पार गरेपछि कारागारभित्रै चौकीदार पक्ष र पीडित कैदीबन्दी पक्षबीच कुटाकुट नै हुन थालेको छ। घटना विवरण अनुसार गत शनिबार बिहान करिब साढे १० बजे कारागारको महिला सेलमा दुई पक्षबीच विवाद भएको थियो। पीडित महिला बन्दीहरूले भ्रष्टाचारी चौकीदार चाहिँदैन भन्दै सोही दिन राती फेरि विवाद गरेका थिए। पीडितहरूले चौकीदारलाई कोठाबाहिर बस भन्दै ताला नै लगाइदिए। त्यसपछि दुवै पक्षबीच कुटाकुट भयो, एक कैदीबन्दीले भने। चौकीदार सीता कटुवाल, रिता राई, निशा राई (लुङगा०), रिना करुवा समूह र पीडित बनेका महिला बन्दीहरू कमला मास्के, विमला चाम्लागाई, विना तामाङ र उर्मिला सन्दास समूहबीच कुटाकुट भएको ती कैदीबन्दीले जानकारी दिए। कारागारभित्रै विवादसँगै कुटाकुट भएको घटना भएलगतै झापाका प्रमुख जिल्ला अधिकारी छविलाल रिजाल, प्रहरी कार्यालय झापाका एसपी विश्वमणि पोखरेल घटनास्थल पुगेका थिए। झापा कारागार प्रशासनले पीडित कमला, विमला, बिना र उर्मिलालाई अन्यत्र सरुवाका लागि जिल्ला प्रहरी कार्यालय झापा पठायो। चौकीदार कटुवाल समूहमाथि कारागार प्रशासनले कुनै एक्सन लिएनन्। चौकीदार कटुवाललाई रिता, निशा र रिनाले प्रयोग गरिरहेका छन्। उनीहरूलाई झापामै राखियो। प्रहरीले आइतबार बिहान चारै जना महिला बन्दीलाई वीरगन्ज कारागार पठाइसकेको प्रहरी कार्यालय झापाका डीएसपी वसन्त पाठकले जानकारी दिए। कारागारभित्रको घटनाको बारे प्रहरीले केही बोल्न नमिल्ने बताउँदै डीएसपी पाठकले भने, कारागारको बाहिरी सुरक्षाको जिम्मा मात्र प्रहरीको हो, थप भित्री कुरा बुझ्नु पर्यो भने सीडीओ वा कारागार प्रशासनसँगै बुझ्नु पर्ने हुन्छ। झापा कारागारका निमित्त प्रमुख सुब्बा हिमा पौडेलले महिलाहरुबीच कुटाकुट नभइ विवाद मात्र भएको बताइन्। ताला लगाउने विषयमा विवाद भएको बताउँदै उनले भनिन्, विवादलाई साम्य बनाउन चार जनालाई यहाँबाट वीरगन्ज सरुवा गरिएको हो। त्यस्तै असोज १० गते घटस्थापनाका दिन पनि पुरुष कारागार बेसमा चौकीदार समूह र अन्य कैदीबन्दीबीच कुटाकुट भएको थियो। चौकीदारले अवैध कारोबार चलाउनुका साथै मंहगी बढाएको भन्दै दुई पक्षबीच विवाद भएको थियो। घटनाले उग्र रुप लिएपछि कारागार प्रशासनले चौकीदार विशाल गिरी र टंक सार्कीलाई इलाम कारागार सरुवा गरेका थिए। चौकीदार गिरीको सरुवा भएपछि हाल लय सिवाकोटीलाई चौकीदारको जिम्मेवारी दिएको छ। विकृतिको अखडा बन्दै कारागार कारागारभित्र चौकीदारले रक्सी, खैनी, सुर्ती, चुरोट, हुक्का चर्को मुल्य असुलेर बिक्री वितरण गर्नुका साथै पैसा लिएर तास खेलाउने गरेको कैदीबन्दीहरु बताउँछन्। राज्यले दिने सेवा सुविधाको भाग खोस्ने, बाहिरबाट सरसामान छिराउन नदिने, भित्र कुनै सामान किन्नु परेमा तीनदेखि चौगुना बढी रकम तिरेर किन्नुपर्ने चौकीदारको अत्याचारबाट कैदीबन्दीहरु गुज्रिरहेका छन्। चौकीदार समूहको विपक्षमा बोल्ने वा बाहिर आवाज उठाउने बन्दीहरूलाई मरणासन्न हुने गरी कुटपिट पनि गर्छन्। केही महिनाअघि रिहा भएकी निशा माझी, सविना चौधरी र आशा उप्रेतीलाई चौकीदार समूहले निर्घात कुटेका थिए। उनीहरू कारागारभित्रबाट बचेर बाहिर आएको घटना पनि कैदीबन्दी सुनाउँछन्। कारागार प्रशासन र सम्बन्धित निकायले त्यसतर्फ खासै चासो नदेखाएकोले कैदीबन्दीहरु चौकीदारको ज्यादती सहन बाध्य रहेको भर्खरै रिहा भएकी निता प्रसाईँले अन्नपूर्णकर्मीलाई बताए। अपराध गरेको सजाय भोग्न कारागार गएका हुन्छ। कारागारभित्र पनि चरम यातना सहनु कतिको जायज हो, प्रसाईँले भनिन्, पहुँच र पैसा नहुने बन्दीहरूलाई भित्र निरिह बनाएर दैनिक पेलाइन्छ, कुटपिट गरिन्छ, छुट्टै राखिन्छ। राज्यले कैदीबन्दीलाई दैनिक ६० रुपैयाँ भत्ता र ७०० ग्राम चामल दिन्छन्। तर, चौकीदारले मासिक रुपमा सरसफाइको ४०, भान्सामा खान खाएको ८००, अन्य कामको भनेर ६० रुपैयाँ लिएर ९०० मात्र दिन्छन्। ७०० ग्राम चामलको हिसाबकिताब हुँदैन। ती चामल चौकीदारले बाहिर बेच्ने गरेको कारागारमा रहेको प्रसाईँले गुनासो पोखिन्। एक बुक तासको ८०० र एक क्वाटर रक्सी दुई हजारदेखि २५ सयमा बिक्री गर्ने गरेको उनको भनाइ छ। चौकीदारको अत्याचार सहेर बसेका पीडित कैदीबन्दीहरु कसैलाई केही भन्न सक्दैनन्। केही बोल्यो कि कुटिहाल्ने वा अन्यत्र सरुवा गर्ने धम्की दिन्छन्। चौकीदारको अत्याचारको सीमा नाघेपछि शनिबार मात्र केही महिला बन्दीहरूले आवाज उठाएका बताएका छन्। झापाका प्रहरी, प्रशासनले चौकीदार समूहलाई त्यतिकै छाडेर निर्दोष चार महिला बन्दीलाई अन्यत्र सरुवा गरिदियो, उनले भनिन्, घटना भएपछि दुवै पक्षलाई राखेर यथार्थ बुझ्नु पर्नेमा पीडितहरूको कुरै नसुनी प्रशासन पक्षले एकलौटी ढङ्गबाट उनीहरूलाई मात्र वीरगन्ज पठाउनु कतिको जायज हो। यस बारेमा सीडीओ साब र एसपी साबलाई पनि जानकारी गराएको बताउँदै उनले भनिन्, तर, उहाँहरूले पनि ज्यादती गर्ने चौकीदार समूहकै पक्षमा निर्णय लिनुभयो, यो घटनाले भित्र बस्ने अन्य कैदीबन्दीका लागि फेरि दुःखद हुन्छ। यता प्रमुख जिल्ला अधिकारी छविलाल रिजालले कारागार जस्तो संवेदनशील क्षेत्रमा यस्तो घटना हुन राम्रो नभएको प्रतिक्रिया दिएका छन्। कारागारमा विवाद भएको दिन आफू बाहिर रहेकोले घटनालाई सूक्ष्म रुपमा अध्ययन गर्न नपाएको बताउँदै प्रजिअ रिजालले भने, चारलाई अन्यत्र सरुवा गरिएको जानकारी पाएँ। ती महिला निर्दोष हुन भन्ने पनि सुनियो। कारागार प्रमुखको सरुवा भएकोले पनि यस्तो समस्या आएको हो। यस घटनाको बारेमा फेरि बुझेर गलत गर्नेलाई कारबाहीका लागि सिफारिस गर्छु, उनले भने।"
सुख्खा पहिरोले जयपृथ्वी राजमार्ग शनिबार बिहानैदेखि अवरुद्ध,"बझाङ : सडकमाथिबाट खसेको सुख्खा पहिरोले जयपृथ्वी राजमार्ग शनिबार बिहानैखेखि अवरुद्ध बनेको छ। जयपृथ्वी राजमार्गअन्तर्गत छबिसपाथिभेरा गाउँपालिका१ बालुवाटार (सुङ्गाल्ना) नजिकै सुख्खा पहिरो खस्दा यातायात सेवा अवरुद्ध भएको हो। पहिरोका कारण बझाङ सदरमुकाम चैनपुरसँगको सम्पर्क बिच्छेद भएको छ। शनिबार बिहानैदेखि सदरमुकाम चैनपुरबाट छुटेका यात्रुबाहक बस, मालबाहक ट्रक र जीपहरु रोकिएको प्रहरीले जनाएको छ। अवरुद्ध सडक खुलाउन पहल भइरहेको प्रमुख जिल्ला अधिकारी बाबुराम अर्यालले बताए। सडक डिभिजन कार्यालय बैतडीको डोजर परिचालन गरि सडक खुलाउने अधिकारी अर्यालको भनाई छ।"
प्राथमिकतामा जलवायु परिवर्तनको मुद्दा,"काठमाडौं : स्थानीय तहका जनप्रतिनिधिले जलवायुका कारण समस्या बढ्दै गएको महसुस गरेको बताएका छन्। उनीहरूले जलवायुको प्रत्यक्ष र पहिलो असर स्थानीय समुदायमा देखिएकाले पालिकाहरूले यो मुद्दा प्राथमिकता दिएको पनि सुनाएका छन्। अन्नपूर्ण मिडिया नेटवर्कले आयोजना गरेको जलवायु र सुशासनसम्बन्धी दुईदिने कार्यशालाको अन्तिम दिन शुक्रबार स्थानीय तहका जनप्रतिनिधि र विज्ञ छलफलमा जुटेका थिए। छलफलको विषय जलवायु र स्थानीय सरकार थियो। हेटौंडा उपमहानगरकी मेयर मीनाकुमारी लामाले जलवायुको विषयमा तल्लो तहसम्म काम गर्न केन्द्रबाट सर्कुलर भएको जानकारी दिइन्। दलहरूले पनि यसको बारेमा सोचेकाले नै नीति नियमहरू बनेको उनले बताइन्। तर राजनीतिक दलहरूको ध्यान केन्द्रित निर्वाचनको जितहारतिर भएकाले यस्ता विषयमा मूल मुद्दाका रूपमा प्राथमिकतामा पर्न नसकेको बताइन्। मेयर लामाले २०७५ सालमा बैठक बसेर विपद् प्रतिकार्य ऐन बनाएको जानकारी दिइन्। विद् तथा वातावरण इन्जिनियरहरूले वडास्तरमा काम गरिरहेको पनि उनले सुनाइन्। मेयर लामाले स्थानीय तहको माग भौतिक पूर्वाधार निर्माण भएकाले जलवायुजस्ता विषयमा काम गर्न अप्ठेरो भएको अनुभव साटिन्। मकवानपुरमा देशको सबैभन्दा धेरै उद्योग भएकाले त्यसको असर त्यहाँका जनताले भोगिरहेको बताइन्। त्यहाँका खोलाहरूमा औद्योगिक रसायन मिसाइएको र सिमेन्ट उद्योगबाट आउने धूलोले स्थानीय हैरान भएको समेत बताइन्। उनले भनिन्, गर्वका साथै निस्सासिएका छौं। काठमाडौंको कागेश्वरी मनोहरा नगरपालिकाका मेयर उपेन्द्र कार्कीले स्थानीय तहहरूलाई आवश्यकताअनुसार नीति बनाएर कार्यान्वयन गर्ने अधिकार दिइएकाले धेरै स्थानीय तहले नीति नियम कार्यक्रम बनाएको बताए। तर पनि जलवायुको विषयमा राज्यका तीनै तहमा नीतिगत अस्पष्टताहरू रहेको र जलवायुको असर स्थानीय तहमा प्रत्यक्ष हुने भएकाले पालिकाहरूसँग स्थानीय तहलाई सम्बोधन गर्ने अधिकार दिइएको जनाए। मेयर कार्कीले जलवायु तथा वातावरणलाई सानो मुद्दाको रूपमा हेरिएको पनि बताए। स्थानीय तहहरूले जलवायुको विषयमा क्षमता विकास गर्दै जानुपर्ने पनि सुझाए। उनले भने, जलवायुका विषयमा रिसर्च तथा इनोभेटिभ इन्जिनियरिङ नहुँदा समस्या भएको छ। त्यसैगरी वातावरण मन्त्रालयको पहँुच तल्लो तहसम्म हुनुपर्ने र आफ्नो नगरमा अत्यधिक सहरीकरण, विषादी प्रयोग, जैविक इन्धनको प्रयोग देखिएको बताउँदै उनले भने, जलवायुमा काम गर्न प्रयासरत छु। रसुवाको गोसाइँकुण्ड गाउँपालिकाका प्रमुख कैसाङ नुर्पु तामाङले गाउँपालिकाको ११औं गाउँसभाले जलवायु परिवर्तन सम्बन्धमा केही काम गर्ने निर्णय गरेको जानकारी दिए। जलवायुको मुद्दा जटिल र महत्त्वपूर्ण रहेको बताए। रसुवामा पछिल्लो समय जलवायुका कारण देखिएको समस्याबारे तापक्रम बढ्दो क्रममा रहेको बताउँदै उनले भने इसिमोडसँग मिलेर रिसर्च गर्दा २० वर्षको अवधिमा १७ डिग्री तापक्रम बढेको देखाएको छ। यो २०२० को रिपोर्ट थियो। यहाँका हिमनदी २५ प्रतिशतले घटिसकेको छ। यसले सम्पूर्ण जनजीवनमा असर गरेको बताए। पालिका स्तरमा स्रोतसाधन कम भए पनि जलवायुका क्षेत्रमा काम गरिरहेको उनले बताए। अनुकूलन र न्यूनीकरणलाई बृहत् रूपमा लैजाँदै गरेको बताए। रसुवा हाइड्रोपावरको हब भएकाले वैकल्पिक ऊर्जालाई प्राथमिकतामा राखेको पनि उनले बताए। छलफलमा रहेका जलवायु तथा नीति विज्ञ अर्जुन ढकालले स्थानीय तह चुनावमा ठूला पार्टीहरूले घोषणापत्रमा जलवायुको विषय समेटेको जानकारी दिए। नेपाली कांग्रेसले ऊर्जा, वृक्षारोपण, पूर्वाधार निर्माणलगायत विषय समेटको सुनाए। एमालेले पनि फोहोरमैला, डँढेलो र समाजवादीले दुई सय युनिटसम्म बिजुली निःशुल्क गर्ने लगायतका प्रतिबद्धता गरेको उनले बताए। ढकालले जलवायुका क्षेत्रमा स्थानीय सरकारहरूले योजना बनाएर काम नगरेको टिप्पणी गरे। जलवायुमैत्री पूर्वाधारहरू तयार गर्न इन्जिनियरिङ नभएको र जलवायुले असर गर्ने ठाउँहरूमा सुरक्षित पूर्वाधार निर्माण गर्नपुर्ने बताए। आर्थिक विकाससँगै दिगो परियोजना चाहिन्छ। ता कि जोखिम नहोस्। ठूलो विकासभन्दा सुरक्षित जीवनशैली चाहिने भन्दै कृषि, जनस्वास्थ्य जलवायुले अत्यन्त जोखिममा रहेको बताए। जलवायुजन्य जोखिम न्यूनीकरणका लागि केन्द्रीय तहबाटै सामूहिक प्रयास आवश्यक औंल्याए । जलवायुका क्षेत्रमा स्थानीय तहले लगानी गरेका पैसा कहाँ, कसरी खर्च भयो अनुगमन गर्नुपर्ने खाँचो उनले औंल्याए। विश्व बैंकका पूर्वकन्सल्टेन्ट विनोद न्यौपानेले जलवायु तथा सुशासन ठूला शब्द भएको बताए। यसमा औपचारिक तथा अनौपचारिक रूपमा सन् १९९० देखि नै काम भइरहेको पनि बताए। पहिलादेखि नीतिगत कुराहरू भए पनि कार्यान्वयन नभएको बताए। जलवायु अझै राजनीतिक मुद्दा नबनेको गुनासो गरे। तर हाल स्थानीय तहमा सम्पूर्ण शक्ति आएकाले उनीहरूले काम गर्न सक्ने पनि बताए। जलवायु अनुकूलन, न्यूनीकरण र उत्थानशीलताका कुरा गर्दा सन् १९९० ताका काममा लागेको समेत बताए। उनले भने, सरकारलाई मात्र दोष दिएर हुँदैन। स्थानीय तहले स्रोतसाधनलाई कसरी जोगाउने भन्ने बुझ्न आवश्यक छ। श्रम, रोजगार र तथा सामाजिक सुरक्षामन्त्री शेरबहादुर कुँवरले मानिसले प्रकृतिको दोहन गर्दा संकट र चुनौती थपिएको बताएका छन्। जलवायु र सुशासनसम्बन्धी दुईदिने राष्ट्रिय कार्यशालाको अन्तिम दिन शुक्रबार समापनमा बोल्दै प्राकृतिक भर्जिनिटी मासिएको चिन्ता उनले प्रकट गरे। मन्त्री कुँवरले जलवायुको मुद्दा झन्झन् पेचिलो बन्दै गएको बताए। उनले भने, मानिसले गरेको गल्तीका कारण हिमालमा असर देखिसकेका छौं। नदीनाला घटेका छन्। पानीका मुहान सुकिसकेका छन्। जलवायुजन्य विपत्ति बढ्दै गएको र बाढीपहिरोको घटना बढेको पनि बताए। वर्षाका कारण कहाँनिर, कस्को मृत्यु हुन्छ कुनै ग्यारेन्टी नै नभएको पनि बताए। प्राकृतिक भर्जिनिटी मासिएका कारण ठूला दुर्घटनाहरू बढेको र प्राकृतिक स्रोतसाधन मासिएकाले भोलिका लागि ठूलो चिन्ताको विषय भएको बताए। अन्नपूर्ण मिडिया नेटवर्कका अध्यक्ष क्याप्टेन रामेवर थापाले आफू पर्वतारोहीको उद्धारमा हेलिकप्टर उडाएर जाँदा दुर्घटनामा परेको र हिउँकै कारण आफ्नो ज्यान बचेको अनुभव साटे। त्यसै घटनापछि हिउँ र हिमालको महत्त्व आफूले झनै बुझेको उनको भनाइ थियो। उनले भने, हिमाल पग्लिए हाम्रो जीवनस्तर पनि पग्लिँदै जान्छ। त्यसैले पर्यावरण जोगाउनुपर्छ। प्राक्टिकल एक्सन नेपालका थेमेटिक हेड, डाधर्मराज उप्रेतीले सहरमा ३० एमएल मात्रै पानी पर्दा पनि सहरी क्षेत्रमा बाढी आउन थालेको बताए। विपद्को मापन कसरी गर्ने तय नभएको र विश्वमा १५ डिग्री तापक्रम बढ्दा नेपालमा २१ भन्दा बढी बढ्ने र १३ प्रतिशत इकोसिस्टममा ह्रास आउने जनाए। सन् २०८० सम्ममा कार्बनको गति बढ्दै गएमा नेपालमा कम्तीमा १२ देखि ४२ सम्म तापमान बढ्न सक्ने पनि बताए। नेपालमा १५ भन्दा बढी तापमान बढेमा हिमालमा हिउँ सकिने समेत बताए। कार्यक्रममा समीक्षात्मक मन्तव्य राख्दै अन्नपूर्ण मिडिया नेटवर्कका ग्रुप सीईओ सनत न्यौपाने। अन्नपूर्ण मिडियाका ग्रुप सीईओ सनत न्यौपानेले अन्नपूर्ण मिडिया नेटवर्कले साधारण मुद्दाभन्दा पृथक् विषय उठान गर्न खोजेकाले जलवायुको विषयमा अभियान सुरु गरेको बताए। अन्नपूर्ण पोस्टले मात्रै १ सय ५० भन्दा धेरै समाचार जलवायुको विषयमा प्रकाशन गरेको बताए। चार वटा जलवायुको विषयमा छलफल भएको समेत बताए। उनले भने जलवायुको विषय प्राथमिकतामा राखेका छौं। वातावरण पत्रकारिताका दिग्गज पत्रकार भैरव रिसाललाई क्लामेट हिरोको उपाधिले सम्मान गर्दै मन्त्री शेरबहादुर कुँवर र अन्नपूर्ण मिडिया नेटवर्कका अध्यक्ष क्याप्टेन रामेश्वर थापा । कार्यक्रममा पत्रकार भैरव रिसाललाई क्लाइमेट हिरोको रूपमा सम्मान गरियो। रिसालले पृथ्वी मानिस आफैंले बिगारेकाले सपार्ने काम पनि आफ्नै भएको बताए। मेरो पुस्ताले सपार्न सकेन। तपाईंको पुस्ताले सपारोस्, पत्रकार रिसालले भने। उनले आफूलाई सय वर्षपछि के खालान्, के गर्लान् भनेर पीर परेको र यस क्षेत्रका विज्ञहरूले यसमा काम गर्नुपर्ने समय आएको बताए । कार्यक्रममा नेसनल डेमोक्रेटिक इन्स्टिच्युट (एनडीआई) का राष्ट्रिय निर्देशक डिबोरा हिलेले जलवायुको विषय राजनीतिक तहबाट जोडदारका साथ उठाउनुपर्ने बताए। शिल्पी थिएटरका डाइरेक्टर घिमिरे युवराजले नाटकको माध्यमबाट जलवायुसम्बन्धी जनचेतना कसरी फैलाइरहेका छन् भनेर प्रस्तुतिसमेत दिएका थिए। २०७५ सालमा बैठक बसेर विपद् प्रतिकार्य ऐन बनाएका छौं।मीनाकुमारी लामा,मेयर, हेटौंडा उपमहानगर धेरै स्थानीय तहले पाएको अधिकारअनुसार नीतिनियम कार्यक्रम बनाएका छन्।उपेन्द्र कार्की, मेयर, कागेश्वरी मनोहरा नगरपालिका गाउँपालिकाको ११औं गाउँसभाले जलवायु परिवर्तन सम्बन्धमा केही काम गर्ने निर्णय गरेको छ।कैसाङ नुर्पु तामाङ,अध्यक्ष, गोसाइँकुण्ड गाउँपालिका स्थानीय तह निर्वाचनमा ठूला पार्टीहरूले जलवायु परिवर्तनको मुद्दा समेटेका थिए।अर्जुन ढकाल, विज्ञ मानिसले गरेको गल्तीका कारण हिमालमा असर देखिसकेका छौं। नदीनाला घटेका छन्। पानीका मुहान सुकिसकेका छन्।शेरबहादुर कुँवर,मन्त्री, श्रम, रोजगार तथा सामाजिक सुरक्षा"
कांग्रेसले स्थायी सरकारको प्रतिबद्धता गर्ने,"काठमाडौं : नेपाली कांग्रेसले मंसिर ४ को निर्वाचनमा संसद् विघटन र संसदीय व्यवस्था सिध्याउने गरी ओली सरकारले गरेका गतिविधिलाई मुख्य चुनावी मुद्दा बनाउने भएको छ। कांग्रेसको घोषणापत्र संशोधनसहित कार्यसम्पादन समितिले शुक्रबार पारित गरेको छ। सानेपामा आयोजित पत्रकार सम्मेलनमा बोल्दै सहमहामन्त्री जीवन परियारले कार्यसम्पादन समितिबाट पारित भएको घोषणापत्रलाई छिट्टै अन्तिम रूप दिएर सार्वजनिक गरिने बताए। उनले घोषणापत्रमा कांग्रेसको सरकारका पालामा भएका राम्रा कामको प्रचार र अघिल्लो केपी शर्मा ओली सरकारका असंवैधानिक गतिविधिलाई जनतासामु लगेर छर्लंग पार्नु पर्ने जरुरी भएको बताए। उनले भने, मुख्य मुद्दा नै यिनै छन्। सहमहामन्त्री परियार, अर्थशास्त्री स्वर्णिम वाग्ले, राष्ट्रिय योजना आयोगका पूर्वउपाध्यक्ष डागोविन्दराज पोखरेल, राजनीति विश्लेषक गेजा शर्मा वाग्लेलगायतका विज्ञहरूले तयार पारेको घोषणापत्रमा आर्थिक विकास र समुन्नत नेपालको मार्गचित्र समेटिएको बताए। सहमहामन्त्री परियारले पहिलो खण्डमा राजनीतिक मुद्दाबारे स्पष्ट धारणा राखिएको छ भने दोस्रो खण्डमा पाँच वर्षको मार्गचित्र समुन्नत नेपाल कसरी बनाउने भन्ने एजेन्डा राखिएको बताए। परियारले भने, २०४८ देखि अहिलेसम्म कांग्रेसले नेतृत्व गरेको सरकारले गरेका महत्वपूर्ण विषयहरू घोषणापत्रमा समावेश गरिएको छ। आगामी निर्वाचनमा कांग्रेसले विजय हासिल गरेपछि पाँच वर्षका लागि संविधानको व्यवस्थाअनुसार कसरी अगाडि बढ्ने भन्ने कुरा लिएर जनता माझ जाने तयारी रहेको उनले बताए। कांग्रेसको नेतृत्वमा जारी भएको संविधानको रक्षा कांग्रेसले लिने विषयलाई मुख्य प्रतिबद्धताका रूपमा राखिएको परियारले बताए। २०७४ को निर्वाचनपछि नेकपा नेतृत्वको सरकारले संसदीय लोकतान्त्रिक शासन प्रणालीकै विरुद्धमा विविध गतिविधि गर्यो। २०७२ मा कांग्रेसको नेतृत्वमा जारी संविधानको रक्षा गर्ने जिम्मा कांग्रेसले लिन्छ त्यो प्रतिबद्धता घोषणापत्रमा मुख्यरूपमा समेटिएको बताए। समितिको पहिलो बैठकबाट डा स्वर्णिम वाग्लेको संयोजकत्वमा प्रारम्भिक मस्यौदा उपसमिति गठन गरिएको थियो। सोही टिमले घोषणापत्रको मस्यौदा तयार गर्दै छ। कांग्रेसको केन्द्रीय कार्यसम्पादन समिति बैठकमा महामन्त्री शर्माले घोषणापत्रको सैद्धान्तिक पक्षका बारेमा र नेता डा वाग्लेले घोषणापत्रको संक्षिप्त सार राखेपछि पार्टी सभापति, पदाधिकारी र पूर्वपदाधिकारीले सुझाव दिएका थिए। उक्त सुझावसहित मस्यौदा समितिले घोषणापत्रलाई अन्तिम रूप दिने सहमहामन्त्री परियारले बताए। महामन्त्री शर्माको संयोजकत्वमा प्रतिनिधिसभा र प्रदेशसभाको घोषणापत्र तयारी समिति गठन भएको थियो। महामन्त्री शर्माले घोषणापत्र लेखनमा सबै क्षेत्रका विज्ञहरू गरेर ४१ सदस्यीय घोषणापत्र समिति समेटेका छन्। जसमा कर्णालीबाट प्रतिनिधित्वका लागि रंगमती शाही, फस्ट टाइम भोटरको प्रतिनिधित्व गर्दै विकल राई, कवि श्रवण मुकारुङ, क्रिकेटर विनोद दास,चलचित्र निर्देशक मीन भाम, कृषिविज्ञ सञ्जय महतो, समाजशास्त्री दीपेश घिमिरे, मधेसी महिलाको प्रतिनिधित्व गर्दै प्रीति मण्डल, सामाजिक रूपान्तरणतर्प अनुसन्धानकर्ता प्रकाश लामिछानेलाई महामन्त्री शर्माले राखेका छन्। घोषणापत्र उपसमिति समितिका संयोजक डा वाग्लेले घोषणापत्रमा सुरुवातमा राजनीतिक टिप्पणी भएको बताए। उनले भने, त्यसपछि मुख्यतः लोकतान्त्रिक प्रणालीभित्र समुन्नत नेपालको विषय छ। मुख्यतया सात एजेन्डा समेटिएको छ। फराकिला अर्थतन्त्रका खाका, समन्यायिक समाज र सार्वभौमिक समानतासहितको विदेशनीतिका एजेन्डा, फराकिलो आर्थिक अवस्था, नेपालको समन्यायिक समाज र सांस्कृतिक विकासको एजेन्डा, जलवायु परिवर्तन, वन तथा विपत्को कुरा समावेश छ। परराष्ट्रसम्बन्धी र नयाँ सम्भावनाका क्षेत्र र प्रविधिक विकासका कुरा समेटिएको उनले बताए।"
गण्डकीमा राष्ट्रिय खेलकुद,"पोखरा : नेपाली खेलकुदको कुम्भमेला मानिने नवौं राष्ट्रिय खेलकुद प्रतियोगिता पोखरामा सुरु भएको छ। शुक्रबार आयोजित विशेष समारोहका बीच नवौं राष्ट्रिय खेलकुदको औपचारिक उद्घाटन गरिएको हो। एकताबद्ध देश, खेलकुदको सन्देश भन्ने नाराको साथ सुरु भएको नवौं राष्ट्रिय खेलकुदको उपराष्ट्रपति नन्दबहादुर पुनले औपचारिक उद्घाटनको घोषणा गरेका थिए। नवौं राष्ट्रिय खेलकुदको औपचारिक उद्घाटन भएको घोषणा गर्दछु, उपराष्ट्रपति पुनले भने, माछापुच्छ्रेको काख, फेवातालको किनार र प्रमुख पर्यटकीय गन्तव्य सुन्दर नगरी पोखरामा आयोजना हुने नवौं राष्ट्रिय खेलकुदको भव्य सफलताको शुभकामना व्यक्त गर्दछु। विभिन्न सांस्कृतिक तथा मनोरञ्जनात्मक कार्यक्रमसहित भएको उद्घाटन समारोहमा गण्डकी प्रदेशका ओलम्पियन टीकाबहादुर बोगटीले ओलम्पिक फ्लेम प्रज्ज्वलन गरेका थिए। यस्तै नवौं राष्ट्रिय मूल आयोजक समितिका अध्यक्ष युवा तथा खेलकुदमन्त्री महेश्वरजंग गहतराजले झन्डात्तोलन गरेका थिए। उद्घाटन समारोहमा नवौं राष्ट्रिय खेलकुदमा सहभागी ११ टोलीकै खेलाडीले मार्चपास गरेका थिए। त्यसबाहेक झाँकी, नृत्य, गायनलगायत आतिसबाजी गरिएको थियो। हरेक दुई वर्षमा आयोजना हुने राष्ट्रिय खेलकुद कोरोना महामारीलगायत विभिन्न कारण करिब चार वर्षपछि आयोजना भएको हो। गण्डकी प्रदेशमा भने ३९ वर्षपछि राष्ट्रिय खेलकुद फर्किएको हो। यसअघि २०४० सालमा गण्डकीमा दोस्रो राष्ट्रिय खेलकुद प्रतियोगिता आयोजना भएको थियो। नवौं राष्ट्रिय खेलकुदमा ११ टोलीका ६ हजार १ सय ५७ खेलाडीले प्रतिस्पर्धा गरिरहेका छन्। जसमा ४ सय ४ स्वर्ण पदकका लागि प्रतिस्पर्धा हुनेछ। यसपटक विभागीय टोली नेपाल पुलिस, एपीएफ र त्रिभुवन आर्मी क्लबसहित सात प्रदेश र गैरआवासीय नेपाली संघ (एनआरएनए) गरी ११ टोलीका खेलाडीले सहभागिता जनाएका छन्। प्रतियोगितामा ३६ खेलका ४ सय ४ इभेन्ट समावेश गरिएको छ। राष्ट्रिय खेलकुद प्रतियोगिताको महत्त्व विश्वका हरेक राष्ट्रले प्रतिभावान् खेलाडी उत्पादन गर्न नियमित रूपमा राष्ट्रिय खेलकुद प्रतियोगितामा आयोजना गर्ने गरेका छन्। खेलकुद प्रतिभाहरू सहरमा मात्र नभई देशका कुनाकाप्चामा पनि लुकेर रहेका हुन्छन् भन्ने मान्यतालाई आधार बनाएर यस्तो प्रतियोगिता आयोजना गर्ने गरिन्छ। राष्ट्रिय प्रतियोगिताभन्दा अघि देशको तल्लो तहदेखि नै छनोट प्रतियोगिताहरू आयोजना गर्ने गरिन्छ। तल्लो तहका प्रतियोगितामा उत्कृष्ट प्रदर्शन गर्ने खेलाडी खेलाडीहरू क्रमशः छनोट चरण पार गर्दै मुख्य प्रतियोगितासम्म आइपुग्छन्। यसरी छनोट भएर आएका खेलाडीले राष्ट्रिय स्तरमा चर्चित खेलाडीहरूसँग प्रतिस्पर्धा गरेर आफ्नो क्षमता देखाउने अवसर पाउँछन्। पोखरा रंगशालामा शुक्रबार नवौं राष्ट्रिय खेलकुद प्रतियोगिताको उद्घाटनपछि साँझ आतसबाजी गरिँदै । तस्बिर : युवराज गुरुङ त्यसैले नयाँनयाँ प्रतिभा खोजी गर्न राष्ट्रिय प्रतियोगिता महत्त्वपूर्ण माध्यम हो। राष्ट्रिय प्रतियोगितामा उत्कृष्ट प्रदर्शन गर्ने खेलाडीलाई लामो समयसम्म प्रशिक्षणमा राखेर उनीहरूको सीप तिखार्ने काम गरिन्छ। त्यसपछि ती खेलाडीलाई विभिन्न अन्तर्राष्ट्रिय प्रतियोगितामा सहभागी गराइन्छ। कुनै पनि राष्ट्रका लागि दक्ष खेलाडी उत्पादन गर्ने दृष्टिकोणले सबैभन्दा ठूलो र महत्त्वपूर्ण प्रतियोगिता हो, राष्ट्रिय खेलकुद। नेपालमा राष्ट्रिय खेलकुद प्रतियोगिताको इतिहास २०३८ सालदेखि सुरु भएको हो। राष्ट्रिय खेलकुद कुनै पनि देशको सबैभन्दा ठूलो खेल मेला हो। देशभर छरिएर र लुकेर रहेका प्रतिभाको खोजी गर्ने उद्देश्यले कुनै निश्चित समयावधि तोकेर राष्ट्रिय खेलकुद प्रतियोगिता आयोजना गर्ने गरिन्छ। नेपालमा भने प्रत्येक दुई वर्षमा राष्ट्रिय खेलकुद प्रतियोगिता आयोजना गर्ने भनिए पनि यसले भनेकै समयमा निरन्तरता पाउन सकेको छैन। त्यसैले २०३८ सालमा सुरु भएको राष्ट्रिय खेलकुद प्रतियोगिताले २०७९ सालसम्म आइपुग्दा नौ वटा खुड्किलो मात्र पार्न गर्न सकेको छ। सुरुमा राष्ट्रिय खेलकुद प्रतियोगितामा अञ्चलको अवधारणा अनुरूप खेलाडीबीच प्रतिस्पर्धा हुन्थ्यो। १४ वटा अञ्चलका टोलीले प्रतियोगितामा भाग लिन्थे र अन्त्यमा जुन अञ्चलका खेलाडीले सबैभन्दा बढी स्वर्ण पदक जित्यो त्यही अञ्चल राष्ट्रिय खेलकुदमा पहिलो हुन्थ्यो। त्यसपछि अञ्चलको अवधारणा हटाएर विकास क्षेत्रका आधारमा राष्ट्रिय खेलकुदमा प्रतिस्पर्धा गराउन थालिएको हो। यस अवधारणमा पाँच वटा विकास क्षेत्रका टोलीले प्रतियोगितामा भाग लिन्थे र जुन विकास क्षेत्रका खेलाडीले सबैभन्दा बढी स्वर्ण पदक जित्यो त्यही विकास क्षेत्र राष्ट्रिय च्याम्पियन बन्थ्यो। त्यसपछि आएर पाँंचवटा विकास क्षेत्रसँंगै त्रिभुवन आर्मी क्लब, नेपाल पुलिस क्लब र सशस्त्र प्रहरी बलको एपीएफ क्लबलाई पनि राष्ट्रिय खेलकुदमा प्रवेश दिइएको थियो। काठमाडौंमा सम्पन्न पाँचौं राष्ट्रिय खेलकुद प्रतियोगितामा नेपाल कम्युनिस्ट पार्टी माआवादीको भ्रातृ संगठन जनमुक्ति सेना (पीएलए) लाई पनि छुट्टै अस्तित्व दिएर सहभागी गराइएको थियो। त्यतिबेला यो विषयले ठूलै विवादको रूप लिएको थियो। जनमुक्ति सेनाका नाममा माओवादीलाई प्रतियोगितामा सहभागी गराइए आफूहरू प्रतियोगिताबाट बाहिरिने अडान नेपाली सेनाले लिएको थियो। अन्ततः तत्कालीन प्रधानमन्त्री पुष्पकमल दाहालको ठाडो निर्देशनमा जनमुक्ति सेनालाई पनि प्रतियोगितामा सहभागी गराइयो भने जनमुक्ति सेनाले भाग लिएका पाँचवटा खेलमा नेपाली सेनाका खेलाडी सहभागी भएनन्। सोही कारणले नेपाली सेनाले २०६८ सालमा सुदूरपश्चिमाञ्चलको धनगढी र महेन्द्रनगरमा आयोजित छैटौं राष्ट्रिय खेलकुद प्रतियोगितामा पनि सहभागिता जनाएन। पहिलो राष्ट्रिय खेलकुद प्रतियोगिता २०३८ साल भदौ २७ देखि असोज ४ गतेसम्म काठमाडौंको दशरथ रंगशालामा आयोजना भएको थियो। प्रतियोगिताको उद्घाटन तत्कालीन राजा श्री ५ वीरेन्द्रले गरेका थिए। नौ दिनसम्म चलेको उक्त प्रतियोगितामा खेलाडीले अञ्चलगत रूपमा भाग लिएका थिए। प्रतियोगितामा १४ वटै अञ्चलका खेलाडीको सहभागिता रहेको थियो। प्रतियोगिताको प्रतीक चिह्नका रूपमा नौ रंगी डाँफे राखिएको थियो। डाँफे नेपालको राष्ट्रिय पन्छी भएकाले त्यतिबेला यसलाई पहिलो राष्ट्रिय खेलकुदको प्रतीक चिह्नका रूपमा प्रयोग गरिएको थियो। पहिलो राष्ट्रिय खेलकुद आयोजना गर्न आठ लाख रुपैयाँ खर्च भएको थियो। पहिलो राष्ट्रिय खेलकुद प्रतियोगितामा १ हजार २ सय २० पुरुष र २ सय २३ महिला गरी कुल १ हजार ४ सय ४३ जना खेलाडीले भाग लिएका थिए। प्रतियोगितामा ७८ स्वर्ण, ७६ रजत र ७२ कांस्य गरी कुल २ सय २६ वटा पदकका लागि खेलाडीले आपसमा भिडन्त गरेका थिए। राष्ट्रिय खेलकुदको पहिलो संस्करणमा विभिन्न १६ वटा खेल समावेश गरिएको थियो। दोस्रो राष्ट्रिय खेलकुद प्रतियोगिता दोस्रो राष्ट्रिय खेलकुद प्रतियोगिता २०४० साल चैत १२ देखि २० गतेसम्म पोखरामा आयोजना भएको थियो। यो प्रतियोगिताको उद्घाटन पनि तत्कालीन श्री ५ वीरेन्द्रले नै गरेका थिए। दोस्रो राष्ट्रिय खेलकुदको प्रतीक चिह्नका रूपमा राष्ट्रिय फूल लालीगुराँसलाई प्रयोग गरिएको थियो। प्रतियोगितामा २३ वटा खेल र दुईवटा सांस्कृतिक कार्यक्रम गरी २५ वटा स्पर्धा समावेश गरिएको थियो। दोस्रो संस्करणमा पनि १४ वटै अञ्चलका खेलाडीले प्रतिस्पर्धा गरेका थिए। प्रतियोगितामा १ हजार ९ सय ६८ पुरुष र ५ सय ३९ महिला गरी कुल २ हजार ५ सय सातजना खेलाडीले भाग लिएका थिए। दोस्रो राष्ट्रिय खेलकुदमा १ सय १९ स्वर्ण, १ सय १९ रजत र १ सय ३२ रजत गरी कुल ३ सय ७० वटा पदकका लागि खेलाडीबीच प्रतिस्पर्धा भएको थियो। दोस्रो संस्करणमा २५ वटा खेल समावेश गरिएको थियो। प्रतियोगितामा समावेश गरिएका खेलमा एथलेटिक्स, ब्याडमिन्टन, पुरुष कबड्डी, महिला कबड्डी, टेबुलटेनिस, पुरुष भलिबल, महिला भलिबल, ह्यान्डबल, लनटेनिस, पुरुष फुटबल, महिला फुटबल, पुरुष सुटिङ, महिला सुटिङ, जिम्न्यास्टिक, भारोत्तोलन, शारीरिक सुगठन, बुद्धिचाल, बाघचाल, बक्सिङ, मार्सल आर्टस, हकी, क्रिकेट, पौडी, दोहोरी गीत र लोकनृत्य थिए। तेस्रो राष्ट्रिय खेलकुद प्रतियोगिता २०४२ साल फागुन २३ देखि चैत १ गतेसम्म वीरगन्जमा आयोजना भएको थियो। यो प्रतियोगिताको उद्घाटन पनि तत्कालीन राजा श्री ५ वीरेन्द्रले नै गरेका थिए। राष्ट्रिय खेलकुदको तेस्रो संस्करणमा पनि अञ्चलगत आधारमै खेलाडीले प्रतिस्पर्धा गरेका थिए। प्रतियोगितामा १४ वटै अञ्चलका २ हजार ३७ पुरुष र ७ सय ३८ महिला गरी कुल २ हजार ७ सय ७५ जना खेलाडीले भाग लिएका थिए। प्रतियोगितामा १ सय ४६ स्वर्ण, १ सय ४७ रजत र १ सय ८१ कांस्य गरी कुल ४ सय ७४ वटा पदकका खेलाडीले आपसमा भिडन्त गरेका थिए। तेस्रो संस्करणमा विभिन्न २६ खेलका १ सय ३७ वटा स्पर्धा समावेश गरिएको थियो। विगतको तुलनामा प्रत्येक संस्करणमा महिला खेलाडी र खेलको संख्या भने बढ्दै गएको पाइन्छ। तेस्रो राष्ट्रिय खेलकुदमा ह्यान्डबलको महिला स्पर्धा थप गरिएको थियो। बाँकी भने दोस्रो संस्करणमै समावेश गरिएका खेल थिए। एथलेटिक्स, बाघचाल, पुरुष भलिबल, भारोत्तोलन, लोकनृत्य र दोहोरी गीत प्रतियोगितामा १४ वटै अञ्चलका खेलाडीले सहभागिता जनाएका थिए। विगतमा झैं यो संस्करणमा पनि बागमती अञ्चल नै पहिलो भयो। यसैगरी कोसी दोस्रो र आयोजक नारायणी तेस्रो स्थानमा रहेका थिए। प्रतियोगितामा बागमती अञ्चलका ६८ वर्षीय वंशीधर ताम्राकार सबैभन्दा बढी उमेरका र आठ वर्षीय विश्वराम मकाजू सबैभन्दा कम उमेरका खेलाडी थिए। मेची अञ्चलका इन्द्रप्रसाद सिग्देल तेस्रो संस्कणमा पनि स्वर्ण जित्दै सुरुका तीनवटै राष्ट्रिय खेलकुदमा स्वर्ण पदक जित्ने पहिलो खेलाडी बने। तेस्रो राष्ट्रिय खेलकुद वीरगन्जमा भए पनि भौतिक पूर्वाधारको समस्याका कारण पौडीको स्पर्धा भने काठमाडौंमै आयोजना गरिएको थियो। तेस्रो राष्ट्रिय खेलकुदमा कोसी अञ्चलका जितेन्द्र चौधरी एक्लैले पाँचवटा स्वर्ण पदक जितेका थिए। एथलेटिक्स खेलाडी जितेन्द्र छोटो दूरीका धावक थिए। तेस्रो संस्करणसम्म नियमित समयमै भए पनि राष्ट्रिय खेलकुद प्रतियोगिताको चौथो संस्करण भने समयमा आयोजना हुन सकेन। २०४२ सालमा तेस्रो संस्करण भएको निकै लामो समयपछि मात्र चौथो राष्ट्रिय खेलकुद आयोजना भयो। निर्दलीय पञ्चायती व्यवस्थाविरुद्ध सुरु भएको जनआन्दोलन, मुलुकमा भएको राजनीतिक परिवर्तन र लामो संघर्षपछि प्राप्त प्रजातान्त्रिक व्यवस्थालाई संस्थागत बनाउने प्रयासका कारण समयमै राष्ट्रिय खेलकुद आयोजना गर्ने दिशामा सरकारको ध्यान नपुगेको अनुमान गर्न सकिन्छ। जे होस् तेस्रो संस्करण सम्पन्न भएको १३ वर्षपछि नेपालगन्जमा चौथो राष्ट्रिय खेलकुद प्रतियोगिता आयोजना भयो। चौथो राष्ट्रिय खेलकुद २०५५ साल चैत ८ देखि १४ गतेसम्म सञ्चालन भएको थियो। नेपालमै आयोजना हुने आठौं दक्षिण एसियाली खेलकुदको तयारीलाई समेत ध्यानमा राखी चौथो राष्ट्रिय खेलकुद आयोजना गरिएको थियो। प्रतियोगिताको उद्घाटन राष्ट्रिय खेलकुद परिषद्का तत्कालीन संरक्षक दीपेन्द्र (तत्कालीन युवराजाधिराज) ले गरेका थिए। यसअघि अञ्चलगत आधारमा सञ्चालन गरिँंदै आएको राष्ट्रिय खेलकुद चौथो संस्करणमा आएर भने विकास क्षेत्रका आधारमा परिवर्तित भयो। राष्ट्रिय खेलकुदको इतिहासमा पहिलो पटक पाँचवटा विकास क्षेत्रका टोलीले प्रतिस्पर्धा गरेका थिए। यसैगरी चौथो संस्करणदेखि राष्ट्रिय खेलकुदमा दुईवटा विभागीय टोली त्रिभुवन आर्मी क्लब र नेपाल पुलिस क्लबलाई पनि समावेश गराइएको थियो। त्यसैले प्रतियोगितामा सातवटा टोलीका खेलाडीले सहभागिता जनाएका थिए। खेलाडीको दृष्टिकोणले भने चौथो राष्ट्रिय खेलकुदमा सहभागिता न्यून रह्यो। जम्मा १ हजार ६ सय २२ जना खेलाडीले मात्र प्रतियोगितामा भाग लिएका थिए। यसैगरी चौथो संस्करणमा खेल संख्या पनि घटाइएको थियो। आठौं दक्षिण एसियाली खेलकुदको तयारीलाई मुख्य आधार बनाइएकाले चौथो राष्ट्रिय खेलकुदमा १२ वटा खेल मात्र समावेश गरिएको थियो। प्रतियोगिता नेपालगन्जमा आयोजना भए पनि महिला र पुरुष भलिबल सुर्खेत जिल्लाको वीरेन्द्रनगरमा तथा पौडी ललितपुर जिल्लाको सातदोबाटोस्थित अन्तर्राष्ट्रिय पौडी पोखरीमा खेलाइएको थियो। यो पौडी पोखरी केही समयअघि मात्र आठौं दक्षिण एसियाली खेलकुदका लागि चीन सरकारले बनाइदिएको थियो। अन्य १० खेल भने नेपालगन्जमै खेलाइएको थियो। चौथो राष्ट्रिय खेलकुदमा एथलेटिक्स, बक्सिङ, फुटबल, कराँते, कबड्डी, सुटिङ, पौडी, तेक्वान्दो, टेबुलटेनिस, भलिबल, कुस्ती र भारोत्तोलन खेलका स्पर्धा समावेश गरिएको थियो। आठौं दक्षिण एसियाली खेलकुदमा पनि यही १२ वटा खेल समावेश गरिएको थियो। पाँचौं राष्ट्रिय खेलकुद प्रतियोगिता नेपालमा प्रत्येक दुई वर्षमा राष्ट्रिय खेलकुद प्रतियोगिता आयोजना गर्ने प्रावधान छ। सोही अनुरूप अघिल्ला तीन संस्करण निर्धारित समयमै भए पनि त्यसपछिका संस्करण भने तोकिएको समयमा हुन सकेको पाइँदैन। तेस्रो र चौथो राष्ट्रिय खेलकुदको बीचमा १३ वर्षको अन्तर थियो भने चौथो र पाँचौं संस्करणको बीचमा पनि १० वर्षको फरक भयो। चौथो राष्ट्रिय खेलकुद समापनका अवसरमा पाँचौं संस्करण २०५७ साल फागुनमा सुदूरपश्चिमाञ्चलमा आयोजना गर्ने भनी झन्डा हस्तान्तरण गरिएको थियो। तर सुदूरपश्चिमाञ्चलमा खेलकुदका भौतिक पूर्वाधारको अभाव रहेको कारण देखाउँंदै प्रतियोगिता निर्धारित समयमा आयोजना गरिएन। त्यसपछि पनि कहिले राजनीतिक त कहिले आर्थिक अभावको कारण देखाउँदै पाँचौं राष्ट्रिय खेलकुदको मिति पाँच पटक परिवर्तन गरिएको थियो। राजदरबार हत्या काण्डका कारण पनि एक पटक पाँचौं राष्ट्रिय खेलकुदको मिति परिवर्तन भएको थियो। अन्त्यमा २०६५ साल चैत २४ देखि ३० गतेसम्म काठमाडौंमै पाँचौं राष्ट्रिय खेलकुद आयोजना भयो। पाँचौं राष्ट्रिय खेलकुदमा ३२ वटा खेल समावेश गरिएको थियो। प्रतियोगितामा पाँचवटै विकास क्षेत्रका अतिरिक्त विभागीय टोलीहरू त्रिभुवन आर्मी क्लब, नेपाल पुलिस क्लब र सशस्त्र प्रहरीको एपीएफ क्लब पनि सहभागी थिए। यसैगरी नेकपा माओवादीको जनमुक्ति सेना (पीएलए)लाई पनि प्रतियोगितामा सहभागी गराइएको थियो। राष्ट्रिय खेलकुदमा एपीएफ क्लब र पीएलएको यो पहिलो सहभागिता थियो। प्रतियोगितामा कुल ३५ सय खेलाडीले भाग लिएका थिए। प्रतियोगितामा २ सय ८९ स्वर्ण, २ सय ८९ रजत र ४ सय १० कांस्य पदकका लागि खेलाडीबीच भिडन्त भएको थियो। प्रतियोगिता सम्पन्न गर्न सरकारले २५ करोड रुपैयाँं विनियोजन गरेको थियो। खर्च, खेलाडी सहभागिता र पदकीय दृष्टिकोणले यो सबैभन्दा बृहत् राष्ट्रिय प्रतियोगिता थियो। प्रतियोगिता सकिएपछि बचेको रकममध्येबाट खेलाडी कल्याण कोष र हेटौंडामा निर्माणाधीन खेलकुद एकेडेमीका लागि एकएक लाख रुपैयाँ छुट्ट्याइएको थियो। पाँचौं राष्ट्रिय खेलकुदमा मध्यमाञ्चल विकास क्षेत्र पहिलो, एपीएफ क्लब दोस्रो, नेपाल पुलिस क्लब तेस्रो, पश्चिमाञ्चल विकास क्षेत्र चौथो र पूर्वाञ्चल विकास क्षेत्र पाँचौं भएका थिए। यसैगरी मध्यपश्चिमाञ्चल विकास क्षेत्र छैटौं, सुदूरपश्चिमाञ्चल विकास क्षेत्र सातौं, त्रिभुवन आर्मी क्लब आठौं र पीएलए क्लब नवौं भएका थिए। राष्ट्रिय खेलकुदको पाँंचौं संस्करणमा पीएलए क्लबको सहभागिताका विषयलाई लिएर निकै ठूलो विवाद सिर्जना भएको थियो। प्रतियोगिताको उद्घाटन समारोह सकिएपछि तत्कालीन प्रधानमन्त्री पुष्पकमल दाहालको निर्देशनमा पीएलए क्लबलाई प्रतियोगितामा सहभागी गराइएपछि त्यसको व्यापक विरोध भएको थियो। राष्ट्रिय तथा अन्तर्राष्ट्रिय खेलकुदको नियमविपरीत प्रतियोगिता उद्घाटन भइसकेपछि पीएलए क्लबलाई प्रतियोगिता सहभागी गराइएपछि खासगरी नेपाली सेनाले त्यसको निकै विरोध गरेको थियो। सोही कारणले पीएलए क्लबका खेलाडी सहभागी भएको खेलमा आर्मी क्लबका खेलाडीले भाग लिएनन्। सेनाका केही खेलाडीले त जितिसकेको पदक पनि फिर्ता गरेका थिए। त्यसैले राष्ट्रिय स्तरका थुप्रै चर्चित खेलाडी आफ्नो क्लबमा भएपनि आर्मी पदक तालिकामा आठौं बनेको थियो। सातौं राष्ट्रिय खेलकुद प्रतियोगिता सातौं राष्ट्रिय खेलकुद पूर्वाञ्चलमा २०७३ पुस ८ देखि १५ गतेसम्म आयोजना भएको थियो। प्रतियोगितामा ७ प्रदेश र ३ विभागीय टोलीका खेलाडीले प्रतिस्पर्धा गरेका थिए। पहिलो संस्करणदेखि छैटौं संस्करणसम्म बागमती अञ्चलले दबदबा कायम राख्दै आएकोमा सातौं राष्ट्रिय खेलकुदमा पहिलो पटक विभागीय टोली त्रिभुवन आर्मी क्लब च्याम्पियन बनेको थियो। विभिन्न कारणले पटकपटक स्थगित हुँदै निर्धारित समयभन्दा करिब पाँच वर्षपछि सरेका सातौं संस्करण औद्योगिक नगरी विराटनगरस्थित सहिद रंगशालामा उद्घाटन गरिएको थियो। पूर्वाञ्चल विकास क्षेत्रमा यो पहिलो पटक राष्ट्रिय प्रतियोगिता आयोजना भएको हो। प्रत्येक दुईदुई वर्षमा आयोजना हुने भनिए पनि छैटौं र सातौं संस्करणको बीचमा पाँच वर्षको अन्तराल रहेको थियो। सूदूरपश्चिमाञ्चलको कैलाली र कञ्चनपुरमा २०६८ साल फागुन १४ देखि २१ गतेसम्म सम्पन्न छैटौं राष्ट्रिय खेलकुदको समापन समारोहमा सातौं संस्करण पूर्वाञ्चलमा आयोजना गर्ने गरी झन्डा हस्तान्तरण गरिएको थियो। सातौं खेलकुदमा विभिन्न ३० वटा खेल समावेश गरिएको थियो। प्रतियोगिताका खेलहरू पूर्वाञ्चलका सुनसरी, मोरङ, झापा, सप्तरी, सिरहा, धनकुटा र उदयपुरमा आयोजना भएका थिए। आठौं राष्ट्रिय खेलकुद प्रतियोगिता आठौं राष्ट्रिय खेलकुद प्रतियोगिता २०७६ वैशाख ५ देखि ११ गतेसम्म प्रदेश ५ को नेपालगन्जमा आयोजना भएको थियो। प्रतियोगितामा तीन विभागीय टोली नेपाल पुलिस, त्रिभुवन आर्मी, एपीएफ, सात प्रदेश र गैरआवासीय नेपाली संघ (एनआरएनए) गरी ११ टोलीका ५ हजार २ सय ११ खेलाडीको सहभागिता रहेको थियो। जसमा २ हजार ८ सय २५ पुरुष र २ हजार ३ सय ८६ महिला खेलाडी रहेका थिए। सबै खेलका ६ सय ४० प्रशिक्षक र ४ सय ६१ व्यवस्थापक सहभागी भएका थिए। आठौं राष्ट्रिय खेलकुद प्रतियोगिताको पदक तालिकामा विभागीय टोलीले वर्चस्व जमाएका थिए। विभागीय टोली त्रिभुवन आर्मी क्लब, नेपाल पुलिस क्लब र सशस्त्र प्रहरी बलको एपीएफले शीर्ष तीन स्थान हात पारेका थिए। प्रतियोगितामा सर्वाधिक १२ स्वर्ण आर्मीकी गौरिका सिंहले जितेकी थिइन्। पदक तालिकामा पहिलो स्थान हात पारेको आर्मीले प्रतियोगिताको ३ सय ७२ मध्ये १ सय ४० स्वर्ण जित्यो। यस्तै ८१ रजत र ६७ कांस्य जित्दै समग्रमा टिम च्याम्पियन बन्न सफल भयो।"
सुनकोसीमरिण डाइभर्सनको सुरुङ खन्न सुरु,"कुसुमटार (सिन्धुली) : बहुचर्चित सुनकोसीमरिण डाइभर्सन राष्ट्रिय बहुउद्देश्यीय आयोजना को सुरुङ मार्ग (टनेल) खन्न सुरु गरिएको छ। हिमालपहाड र तराईलाई समृद्धिका रूपमा जोड्ने सेतु मानिएको आयोजनाको टनेल बोरिङ मेसिन (टीबीएम) द्वारा सुरुङमार्ग खन्ने कार्य शुक्रबारबाट थालिएको हो। ऊर्जा, जलस्रोत तथा सिँचाइमन्त्री पम्फा भुसालले सिन्धुलीको कमलामाई नगरपालिका२ कुसुमटारस्थित आयोजना स्थलमा टीबीएम मेसिनको स्विच अन गरेपछि औपचारिक रूपमा सुरुङ मार्ग खन्न थालिएको हो। उक्त मेसिनले १३ दशमलव ३ किलोमिटर लामो सुरुङ मार्ग निर्माण गरिनेछ। सुरुङमार्फत सुनकोसी नदीको पानी मरिणखोलामा खसाली ३१ दशमलव सात मेगावाट विद्युत् उत्पादन गर्ने लक्ष्य राखिएको छ। तराईका जिल्ला बारा, रौतहट, धनुषा, महोत्तरी र सर्लाही जिल्लामा १ लाख २२ हजार हेक्टर क्षेत्रमा सिँचाइ सुविधा पुर्याउने सरकारी लक्ष्य छ। सुरुङ मार्ग निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक)ले पाएको थियो। ठेकेदार कम्पनीले झन्डै ९ महिना अघिदेखि सुरुङ खन्ने मेसिन (टीबीएम) राख्न जनशक्तिमार्फत प्लेटफर्म निर्माण गरेको थियो। सुरुङको प्रवेशद्वारमा प्वाल पारेर दुई सय मिटर लामो प्लेटफर्म जनशक्तिमार्फत निर्माण भएपछि टीबीएम मेसिनबाट सुरुङ खन्ने काम सुरु भएको हो। मन्त्री भुसालका अनुसार, सुनकोसीमरिण डाइभर्सन परियोजनाको सुरुङ निर्माणकार्य राष्ट्रको समृद्धि र जनताको सम्पन्नताको दृष्टिले अत्यन्त महत्त्वपूर्ण रहेको छ। यस आयोजना निर्धारित समयमा नै सम्पन्न हुँदा ऊर्जा उत्पादन, रोजगारको अवसर सिर्जना, खाद्यान्नमा आत्मनिर्भर बन्नुका साथै राष्ट्रिय असन्तुलित व्यापारघाटा कम गर्नसमेत सहयोग पुग्नेछ, उनले भनिन्। मन्त्री भुसालले आयोजना सम्पन्न गर्न आवश्यक पर्ने बजेट तथा सुरक्षा व्यवस्थामा सरकारले कुनै कमी हुन नदिने प्रतिबद्धतासमेत व्यक्त गरिन्। टनेल निर्माणपछि १२ मिटर उचाइको बाँध निर्माण गरी सुनकोसी नदीको पानी १३ दशमलव ३ किलोमिटर लामो सुरुङमार्फत मरिण नदीमा खसालिने छ। उक्त आयोजनामा ६४ मिटरको हेड हुनेछ। सुरुङमार्फत प्रतिसेकेन्ड ६७ क्युसेक पानी कमलामाई नगरपालिका२ कुसुमटारस्थित ६६ मिटर तल मरिण खोलामा खसालिनेछ। मरिणमा खसेको पानी ४० किलोमिटर तल बागमती नदीमा बाँधिएको बाँधमा पुगेर सिँचाइ नहरमा लगिनेछ। आयोजनाको कुल लागत ४६ अर्ब १९ करोड ३९ लाख रहेको छ। हाल सुरुङ मार्गसँगै अन्य संरचना निर्माणको ठेक्का ११ अर्ब २९ करोड २७ लाख २६ हजार ३३४ रुपैयाँमा चाइना ओभरसिज कम्पनीले पाएको आयोजनाका प्रमुख मित्र बरालले बताए। पावर हाउसको ठेक्का लगाउन अन्तर्राष्ट्रिय निर्माण कम्पनीको छनोट कार्य भइरहेको बताइएको छ। भौगर्भिक रूपमा कुनै समस्या नआए आगामी २२ महिनाभित्र सुरुङ निर्माण कार्य सक्नेगरी कार्यतालिका बनाइएको आयोजना प्रमुख बरालको भनाइ छ। आयोजनाअन्तर्गत निर्माण हुने सुरुङमार्ग, हेडबक्स र पावर हाउस निर्माण मुख्य भौतिक संरचना रहेका छन्। सरकारले यस आयोजनालाई इकोनोमिक गेम चेन्जरका रूपमा लिएको छ। यस आयोजना निर्माण सम्पन्न भएपछि वार्षिक रूपमा ऊर्जाबाट २ दशमलव ७ र सिँचाइबाट ७ दशमलव ३ अर्ब गरी कुल १० अर्ब आम्दानी गर्न सकिने छ। आयोजना निर्माण गर्न कुल ४६ अर्ब १९ करोड रुपैयाँ लाग्ने अनुमान गरिएको छ। आयोजनाको प्रतिवेदनमा बीपी राजमार्ग ४ सय २५ मिटर, खुर्कोट मन्थली सडकको एक किलोमिटर डुबानमा पर्ने उल्लेख छ। डुबानमा पर्ने राजमार्गको स्थानान्तरणको कार्य छिट्टै थालिनेछ। आयोजनाबाट सिन्धुली र रामेछापका ५ सय ३२ घरधुरीका ४ हजार २ सय ३४ नागरिक प्रभावित हुनेछन्। उनीहरूलाई मुआब्जा दिएर अन्यत्र सारिएको छ। आयोजनाले हालसम्म ४२ हेक्टर जग्गा अधिग्रहण गरेको छ। यस आयोजनाको निर्माण कार्य ०८४०८५ सम्ममा सम्पन्न गर्ने लक्ष्य रहेको छ।"
दाङमा उच्च प्रतिस्पर्धी महिला,"दाङ : दाङमा तीन क्षेत्र। तीनैमा सशक्त दाबेदार छन्, प्रमुख दलका महिला नेत्रीहरू। संसदीय राजनीतिमा भाग लिइसकेका नेत्रीहरू चुनावी मैदानमा उत्रिएकाले दाङको चुनावी माहोल रोचक छ। क्षेत्र नम्बर १ मा एमालेबाट उम्मेदवार छिन्, शान्ता चौधरी। कमलरी आन्दोलनले जन्माएकी नेत्री चौधरी यसअघि समानुपातिक सांसद बनेकी थिइन्। संसदीय समितिको सभापतिदेखि एमाले दलको सचेतकको भूमिका निर्वाह गरेसकेकी छिन्, शान्ताले। यसपटक पार्टीले उनलाई प्रत्यक्षमा टिकट दिएको छ। तर, प्रतिस्पर्धी छन्, पूर्वसहकर्मी एवं एकीकृत समाजवादीका नेता मेटमणि चौधरी। सहरी विकास मन्त्री मेटमणि सत्ता गठबन्धनका साझा उम्मेदवार हुन्। २०७४ सालको निर्वाचनमा मेटमणिले यही क्षेत्रबाट चुनाव जित्दा शान्ता एमालेको समानुपातिक उम्मेदवार थिइन्। विगतमा एउटै पार्टीमा रहँदा मेटमणि र शान्ताले राजनीतिक रूपमा थुप्रै सहकार्य गरेका थिए। एमालेका तत्कालीन जिल्ला इन्चार्ज तथा केन्द्रीय सदस्य मेटमणि पार्टी विभाजन भएसँगै एकीकृत समाजवादीमा लागेका थिए। राजनीतिक पृष्ठभूमिले भने शान्ताभन्दा मेटमणि अघि छन्। यो क्षेत्रमा थारू बाहुल्य छ। प्यूठान, अर्घाखाँचीलगायतका जिल्लाबाट बसाइँ सरेर आउनेको संख्या पनि अधिक छ। प्यूठानबाट झर्नेको संख्या पनि धेरै रहेकाले यहाँ जनमोर्चाको प्रभाव पनि राम्रै छ। जनमोर्चा सत्ता गठबन्धनमा छ। अर्कोतर्फ विगतमा एमालेकै उम्मेदवार भएर मेटमणिले यहीँ क्षेत्रबाट चुनाव जितेको हुँदा शान्तालाई सहज हुन सक्छ। तर, शान्ताका लागि पूर्वसांसद गंगा चौधरी तगारो बन्दैछिन्। एमालेले टिकट नदिएपछि गंगाले शान्ताविरुद्ध बागी उम्मेदवारी दिएकी छन्। यसबाट शान्ताको केही मत तलमाथि हुने आकलन गरिएको छ। क्षेत्र नं १ लुम्बिनी प्रदेशको स्थायी राजधानी तोकिएको क्षेत्र हो। लमही नगरपालिका, राप्ती, गढवा र राजपुर गाउँपालिका यहीँ क्षेत्रमा पर्छन्। दाङको २ नम्बर क्षेत्रमा पूर्वमन्त्री एवं माओवादी नेत्री रेखा शर्मा चुनावी मैदानमा छिन्। यहाँ एमाले महासचिव शंकर पोखरेल मैदानमा उत्रिएका छन्। पूर्वसभामुख कृष्णबहादुर महरा पछि सरेपछि रेखाले टिकट पाएकी हुन्। रेखालाई सत्ता गठबन्धनको समर्थन छ। तर लुम्बिनी प्रदेशका मुख्यमन्त्री एवं एमाले महासचिव पोखरेल नै मुख्य प्रतिस्पर्धी रहेकाले यहाँको निर्वाचन पनि रोचक छ। २०७४ सालको निर्वाचनमा पोखरेल वाम गठबन्धनको तर्फबाट क्षेत्र नम्बर २ को (क) मा निर्वाचित भएका थिए। त्यसपछि उनी लुम्बिनी प्रदेशको मुख्यमन्त्री बने। त्यो बेला निर्वाचन क्षेत्र नं २ बाट प्रतिनिधिसभा सदस्यमा वाम गठबन्धनकै कृष्णबहादुर महरा निर्वाचित भएका थिए। पोखरेलको गृहनगर तुलसीपुर उपमहानगरपालिका हो। पोखरेलले २०५१ पछि हालसम्म कुनै पनि केन्द्रको संसदीय निर्वाचन जितेका छैनन्। त्यसैले उनी २०७४ सालमा आफ्नो निर्वाचन क्षेत्र नं ३ छोडेर क्षेत्र नं २ मा चुनाव लड्न गएका थिए। पछिल्लो समय शंकरको पक्षमा दंगाली जनताको मनमा एउटा राम्रो छाप छ। उनी मुख्यमन्त्री हुँदा उनकै पहलमा लुम्बिनी प्रदेशको स्थायी राजधानी रूपन्देहीबाट दाङ सार्न भूमिका खेलेको जश पोखरेललाई गएको छ। त्यसैलाई उनले भोट तान्ने प्रमुख अस्त्रको रूपमा प्रयोग गर्ने देखिन्छ। मनोनयन दर्तालगत्तै पनि पोखरेलले राजधानी सारेको विषयलाई उठाएका थिए। गत वैशाखमा सम्पन्न स्थानीय तह निर्वाचनको परिणामबाट पनि पोखरेल उत्साहित छन्। गठबन्धन दलका उम्मेदवारलाई हराउँदै घोराही उपमहानगरपालिकासहित बहुमत वडाध्यक्षमा एमालेले जित निकालेको थियो। तर, कतिपय माओवादी नेताले आज पनि त्यो हारको प्रमुख कारण कांग्रेसभित्रकै आन्तरिक घात र अन्तर्घातलाई अथ्र्याउने गर्छन्। अहिले त्यस्तो स्थिति नरहेकाले रेखाको पल्ला भारी हुने माओवादी पक्षको दाबी छ। जे जस्तो भए पनि इमान्दार छविकी रेखा र पार्टीभित्र कम्युनिस्ट आन्दोलन र जबजको व्याख्याता मानिने पोखरेलबीचमा रोचक प्रतिस्पर्धा हुने अनुमान गरिएको छ। रेखाले २०६४ को पहिलो संविधानसभा निर्वाचन पश्चिम दाङबाट जितेकी थिइन्। त्यतिखेर दाङमा पाँच निर्वाचन क्षेत्र थिए। उतिखेर सबै क्षेत्र माओवादीले क्लिनस्विप गरेको थियो। यो निर्वाचन क्षेत्र घोराही क्षेत्रमा पर्छ। यहाँ बंगलाचुली गाउँपालिका र घोराही उपमहानगरपालिका गरी दुई पालिका मात्रै छन्। रोल्पा र प्यूठानसँग सीमा जोडिएको यो क्षेत्रमा अधिकांश मानिस रोल्पाबाट बसाइँ सरेर आएका छन्। आस्थाका दृष्टिकोणले रोल्पालीहरू अधिकांश माओवादी निकट छन्। त्यसको लाभ रेखालाई हुन सक्छ। उनी मन्त्री हुँदा वा राजनीतिक रूपमा पनि कुनै पनि विवादमा नमुछिएकी नेत्री हुन्। त्यसको लाभ उनले उठाउन सक्छिन्। यो नेपाली कांग्रेसको बलियो पडक भएको क्षेत्रसमेत हो। त्यसैले उनलाई थप फाइदा हुन सक्छ। तर, उनलाई नेकपा एमालेका महासचिव शंकर पोखरेललाई हराउन सहज हुने छैन। निर्वाचन क्षेत्र नं ३ मा नेकपा एमालेले कोमल वलीलाई प्रतिनिधिसभाको उम्मेदवार बनाएको छ। वली २०७४ सालको निर्वाचनताका राप्रपा छोडेर एमाले प्रवेश गरेकी हुन्। पार्टीले समानुपातिक सांसद बनाएपछि कोमल यो बीचमा राष्ट्रियसभा सदस्यसमेत बनेकी थिइन्। दाङ टिकरीकी कोमल पत्रकारिकता र कला क्षेत्रबाट उदाएकी नेत्री हुन्। गायिका हुँदै रेडियो नेपालमा लामो समय समाचार वाचिकाको रूपमा काम गरेकी उनले राप्रपाबाट राजनीतिक यात्रा सुरु गरेकी हुन्। अहिले पनि उनको भोट माग्ने प्रमुख अस्त्र भनेकै उनको कला र वक्तृत्वशैली भएको एमालेका एक नेताले बताए। कला क्षेत्रबाट उदाएकी कोमललाई पार्टीले सम्मान गरेको र उनले सहज रूपमा जित्ने यहाँका एमाले नेताहरूको दाबी छ। त्यस्तो मत राख्नेहरू जित्ने प्रमुख आधार महिला मत कोमलले धेरै तान्ने तर्क गर्छन्। उनीहरूले कल्पना गरेजस्तै महिलाको मत आयो र पार्टीभित्रैकै असन्तुष्टको आवाज सम्बोधन गर्न सफल भइन्छ भने कोमलको पक्षमा परिणाम आउन सक्छ। स्थानीय निर्वाचनमा तुलसीपुर उपमहानगरपालिकामा गठबन्धनलाई हराउँदै एमाले उम्मेदवार विजयी हुनुले पनि कोमल हौसिएकी छन्। तर, कोमललाई यहाँ सोचेजस्तै सहज भने छैन। उनका प्रमुख प्रतिस्पर्धी कांग्रेसका केन्द्रीय सदस्य दीपक गिरी छन्। विगतमा एमालेकै शंकर पोखरेलसँग पनि चुनाव लडेका उनी लामो समयदेखि राजनीतिमा सक्रिय छन्। उनकै टिम पार्टीको १४ औं महाधिवेशनमा जिल्लादेखि प्रदेशमा हाबी छ। पार्टीभित्र संस्थापन पक्षधर गृहमन्त्री बालकृष्ण खाँण पक्षलाई हराएर दीपक गिरी लुम्बिनीका एक्ला नेता कहलिएका छन्। निर्वाचन क्षेत्र नं ३ मा पर्ने चार पालिकामध्ये तुलसीपुरबाहेक स्थानीय तह निर्वाचनमा कांग्रेसले शान्तिनगर, दंगीशरण र बबई गाउँपालिकामा एकलौटी जित निकालेको थियो। सोही परिणामका आधारमा पनि गिरी बलियो देखिन्छन्। पूर्व सिँचाइमन्त्रीसमेत रहेका गिरीले त्यतिखेर जिल्लामा पुल, बाटोलगायत पूर्वाधार निर्माणमा थुपै्र कामहरू गरेका छन्। त्योबाहेक उनकै पहलमा सुरु भएको बृहत् सिँचाइ परियोजना दाङका लागि महत्वपूर्ण परियोजना मानिएको छ। विगतमा उनको कामले नै यसपालि गिरीलाई सहज हुने अनुमान पार्टी पंक्तिले गरेको छ।"
जलवायु परिवर्तन होइन आपतकाल,"काठमाडौं : विश्वव्यापी बहसको केन्द्रमा रहेको जलवायु परिवर्तनलाई युवाहरूले आफ्नो मुद्दा बताएका छन्। उनीहरूले आफूहरूको भविष्य हेरेर अहिलेदेखि नै जलवायु परिवर्तन अनुकूलको विकासमा जोड दिए। अन्नपूर्ण मिडिया नेटवर्कले राजधानीमा बिहीबारदेखि आयोजना गरेको दुईदिने राष्ट्रिय कार्यशालाको अन्तिम दिन शुक्रबार युवाहरू जलवायु परिवर्तन, युवा र लैंगिक समानता र सुशासन विषयक छलफलमा जुटेका थिए। केसीले जलवायु परिवर्तन शब्दावलीसँग असहमति प्रकट गरिन्। जलवायु संकट वा आपत्काल भन्नुपर्छ, उनले भनिन्। जलवायु परिवर्तनमा वातावरण विज्ञानको मात्रै नभई सबैको भूमिकाको अपेक्षा उनले गरिन्। जलवायु परिवर्तनकै कारण लैंगिक हिंसा पनि बढिरहेको छ, उनले भनिन्। देउवाले यो मुद्दालाई कूटनीतिक हिसाबले पनि हेरिनुपर्ने खाँचो औंल्याए। सरकारले गर्ने हरेक निर्णयमा जलवायु परिवर्तन केन्द्रमा राखिनुपर्छ, उनले भने, अहिले जसरी जथाभावी विकास भइरहेको छ, जलवायु परिवर्तनलाई केन्द्रमा राखेनौं भने हाम्रो अवस्था एकदमै खराब हुनेछ। श्रेष्ठले जलवायु परिवर्तन वातावरणमा काम गर्ने युवा र वातावरणलाई माया गर्नेहरूको मुद्दा भएको बताए। वातावरण अभियान अहिले अन्तर्राष्ट्रिय सम्बन्धसँग सीमित भएकोमा अब स्थानीयकरण गरिनुपर्ने विचार उनले राखे। पराजुलीले स्थानीय तहसम्म पुगेरै जलवायु परिवर्तनबारे बुझाउनुपर्ने खाँचो औंल्याइन्। स्थानीय बासिन्दालाई जलवायु परिवर्तनका असरका पूर्वसूचना दिने संयन्त्र उपलब्ध गराउनुपर्ने पनि उनले बताइन्। युवालाई क्षमता अभिवृद्धि गर्दै लगेर जलवायु परिवर्तनको मुद्दामा अझै जोड्नुपर्ने उनको भनाइ थियो। देउवाले जलवायु परिवर्तनको मुद्दा अन्तर्राष्ट्रिय मञ्चमा नेपालले आफ्नो मुद्दाका रूपमा उठाउनुपर्ने विचार राखे। हामीले समस्या भोगिराछौं, त्यसैले यो मुद्दा हाम्रो हो, हामीले नै नेतृत्व गर्नुपर्छ, उनले भने, नेपालले नेतृत्व गर्न सक्ने मुद्दा भनेकै पर्यावरणको मुद्दा हो। थुप्रैका लागि जलवायु परिवर्तन बौद्धिक विलास भए पनि युवाका लागि व्यक्तिगत मुद्दा भएको उनको विचार थियो। नेपालका राजनीतिकर्मीमध्ये धेरै यो विषयमा संवेदनशील र गम्भीर हुन नसकेको उनको दुःखेसो थियो। पराजुलीले स्वच्छ ऊर्जामा जानुपर्ने भन्दाभन्दै पनि नीति नबन्नु र बनेका नीति पनि कार्यान्वयन नहुनु दुःखद् भएको बताइन्। विद्युतीय गाडीका लागि चार्जिङ स्टेसन बन्न सकेका छैनन्, उनले भनिन्। केसीले जलवायु परिवर्तनको मुद्दालाई मानव अधिकार केन्द्रित गर्नुपर्ने बताइन्। देउवाले नेपालमा विकासको उत्कट चाहनाको छटपटी हुँदा जलवायु परिवर्तनको मुद्दा छायामा परेको सुनाए। श्रेष्ठले जलवायु परिवर्तनको वित्त ऋणका रूपमा नभई अनुदानका रूपमा आउनुपर्नेमा जोड दिए। जलवायु परिवर्तनको अग्रमोर्चामा हामी छौं, अनि नेपाली जनता देखाएर ऋण लिनु सिद्धान्ततः गलत हो, उनले भने, जलवायु परिवर्तनमा हाम्रो भूमिका कम तर असर बढी छ, अनि हामीले नै ऋणमा पैसा लिनुपर्ने ? कार्यशालामै प्रस्तुतीकरण गर्दै सामुदायिक वन उपभोक्ता महासंघकी अध्यक्ष भारती पाठकले जलवायु परिवर्तनको असर रोक्न सिंगो स्थानीय समुदायको योगदान रहेको औंल्याइन्।"
रहस्यमय गाथा,"गोकर्ण मल्लको पहिलो पुस्तक शुभारम्भका पाइलाहरू एउटा सामाजिक उपन्यास हो। ४८८ पेजको यो किताबमा ८० वटा उपकथाहरू रहेका छन्। २२ महिना लगाएर लेखिएको बताउने लेखकले यो ग्रन्थभित्र एउटा सिंगो कालखण्ड उतारेका छन्। ती प्रायः कथाहरूले ग्रामीण भेगको दुःखकष्टलाई उजागर गरेको छ। समस्यै समस्याको पहाडलाई खन्दै, सम्याउँदै, मिलाउँदै अघि बढेर एउटा निश्चित गन्तव्यमा पुगेपछि यो उपन्यास शुभारम्भको पाइलाहरू उपन्यासको मुख्य नायक आरम्भ सम्भ्रान्त परिवारमा हुर्किएको एक्लो छोरो हुन्छ। एसईईको रिजल्टमा जिल्ला टप गरेको केटो आफ्नै घर पायक पारेर कृषि क्याम्पसमा पढ्दै हुन्छ। कलेजको बर्खे बिदामा छुट्टीको सदुपयोग गर्दै आफू एक्लै घुम्न जाने सोच बनाउँछ र गाडी चढेर नदेखेको गाउँतिर यात्रा अघि बढाउँछ। प्यारा भन्ज्याङ गाउँमा गएर अध्ययन रिपोर्ट तयार पार्ने सोच हुन्छ उसको। सहर बजारमा जन्मे हुर्केको आरम्भले सौराहा चोकबाट आफ्नो यात्रा अगाडि बढाउँछ। मितिनी आमाले भन्नुभएको गाउँमा गएर उहाँले अह्राउनु भएको काम गरेर फर्कन्छु भन्दै घरबाट बिदा मागेर ऊ निक्लन्छ। तर, उसले गाउँ जाने बाटो पत्ता लगाउन सक्दैन। जाँदाजाँदै उसले बाटोमा बटुवाहरूसँग सोध्दै आफन्तको घरसम्म पुग्छ। आफ्ना बाउ बाजेको पैत्रिक थलो प्यारा भन्ज्याङको कुरा एकजना बूढीआमैले भनेको सुनेर उसलाई त्यो गाउँ जाने इच्छा जागृत भएको हुन्छ। घरभन्दा अलि पर पुगेर नौलो देशदुनियाँ हेर्ने रहरले ऊ नयाँनयाँ आकृति, प्रकृति र प्रवृत्तिहरूलाई नजिकैबाट अवलोकन गर्दै कथाभित्र डुब्छ तर उसलाई कथाका पात्रहरूले पूर्वराज्यमन्त्री प्यारा बाबुको छोरो आरम्भ प्यारा भन्ज्याङ गाउँको अध्ययन रिपोर्ट तयार पार्न हिँडेको हुन्छ। डरलाग्दो जंगलको बाटोमा साथी बनेर आइपुग्छन् दुई दिदीबहिनी। आरम्भकी बालसखी शुभा भने उच्च अध्ययनको सिलसिलामा काठमाडौं गएकी हुन्छे तर उनीहरूको भेटघाट कुराकानी भइरहेको हुन्छ। उसले म केही दिन घुम्न गाउँतिर जान्छु भनेर सबैसँग बिदा मागेर नै हिँडेको हुन्छ। यहाँबाट नै कथाले जरा हाल्दै जान्छ। पढाइको क्रममा गाउँको अध्ययन रिपोर्ट तयार पार्न आफ्नै गाउँ जाने उसको इच्छालाई मंगलिकाले गाइड बनेर साथ दिन्छे। बाटोमा भेटिएका आइतिकाका आमाछोरी र मंगलिका समेत तीनजनालाई उसले बाटोमै भेटेर साथी बनाइसकेको हुन्छ। उनीहरू काम गर्ने खेताला खोज्दै हिँडेका हुन्छन्। बाटोमा भेटिएको आरम्भलाई खेताला बनाएर घरसम्म लान्छन् र यसरी दुःखको महासागरभित्र पस्छ नायक आरम्भ। पहाडलाई खन्दै, सम्याउँदै, मिलाउँदै अघि बढेर एउटा निश्चित गन्तव्यमा पुगेपछि यो उपन्यास संयोगान्त बनेर टुंगिन्छ। दसवर्षे गृहयुद्धको आतंकले बन्जर बनेको ग्रामीण परिवेश, अभावले थिलथिलिएकाले युवा वर्गलाई आफ्ना गाउँठाउँमा बस्ने वातावरण सिर्जना गर्न नसकेकै कारण धेरै युवा पुस्ता देश छोडेर अन्यत्र पलायन भए। त्यै युद्धको चपेटामा परेको आइतिकाको लोग्ने अपांग हुन्छ र हिँडडुल गर्न नसक्ने अवस्थामा पुगेको हुन्छ। खनजोत गर्दा खान पुग्ने माटो त छ तर काम गर्ने परि श्रमी लाठेको अभावले खेत बाँझो भएको हुन्छ। आँसुका धारा बगाउँदै बाँकी कष्टकर जीवन बिताउन विवश भएको हुन्छ आइतिकाको लोग्ने। के गरोस् बिचरा, ऊ हिँडडुल गर्न सक्दैन। सानी छोरीलाई टुलुटुलु हेर्दै दुःख र पीडाका आँसुलाई घुटुक्क निल्दै एकै ठाउँमा चुपचाप बसिरहन्छ। बहिनी मंगलिकाको कथा भिन्नै छ। १५ वर्षको उमेरमा नक्कले नाम गरेको पुरुषसँग बिहे गरेर भित्रिएकी ऊ १६ वर्षमा एक छोराकी आमा बनेकी हुन्छे। परिपक्व नहुँदै आमा बनेपछि मंगलिकाको बच्चालाई खुवाउन दूध आउँदैन। आफ्नी भाउजूको दूध खुवाएर छोरो जसरी पनि बचाउन चाहन्छे ऊ। अन्ततः आफ्नो छोरो भाउजूलाई सुम्पन ऊ बाध्य हुन्छे। यता साथीको लहैलहैमा लागेर आफ्नी तरुनी स्वास्नीको बेवास्ता गर्दै हिँडेको नक्कले स्वास्नी सम्झेर सात वर्ष बितिसक्दा पनि फर्केर आएको हुँदैन। मंगलिकाकोे जीवनमा बितेका प्रत्येक पलहरूले अनेकौं प्रश्नहरू जन्माउँछन्। उसलाई आफ्नो जीवन निरर्थक लाग्छ। ऊ आफैंसँग प्रश्न गर्छे : कहाँनिर, कतिखेर, केमा स्वतन्त्रता छ त ? विचार, जात, धर्म, नीति, लगाइखुवाइ, अधिकार, अवसर, उपभोग, हिँडडुल आदि कुनै कुरामा स्वतन्त्रता रहेनछ। म चाहिँ यहाँ रित्तो चौतारो झैं ठिंग उभिएर उसैको बाटो हेरेर बस्नुपर्ने ? मभित्रको चाहनाले ठुङ्गिरहँदा सहेर बस्नुपर्ने ? अझै कति ओइलाउने ? कति मन मार्ने ? उता नक्कले भने यसरी नै मन मारेर बसेको होला त ? उसको शरीरमा तृष्णा पलाउँछ कि पलाउँदैन होला ? एकदिन जाँडले नशामा डुबेको खेताले पाहुना आरम्भसँग मंगलिकाले वर्षौँदेखि गुम्सिएर बसेको यौनको भोक तृप्त गर्छे। गाउँमा खेत रोप्ने चटारो थियो तर यी दिदीबहिनीको खेत भने बाँझो थियो। खेतालाहरू नभेटिने हुनाले उनीहरूले आरम्भसँग सहयोगको वाचा गराएर नै घरमा ल्याएर राखेका थिए। व्यवहार नगरेको केटोले खेतीपातीको काममा सघाउने वाचा गर्छ र मंगलिकाकै घरमा काम सघाउँदै मंगलिकाकी सासूसँग दुःखसुखका गफ गर्दै धेरै दिन त्यही घरमा बिताउँछ। आरम्भलाई प्रत्येक रात मंगलिकाकी सासूले जाँड खान सिकाउँथिन्। ऊ पनि रमाएर पिउँथ्यो र निदाउँथ्यो। आफ्नो काम बिर्सिएर मस्तमौला बनेको आरम्भले दुवै दिदीबहिनीको रोपाइँ गर्न सघाउँथ्यो। मुलुकको व्यवस्था बदल्ने द्वन्द्वकालीन कथाले जन्माएका आइतिका जस्ता धेरै नारीहरू हाम्रो समाजमा अझै भेटिन्छन्। सशस्त्र द्वन्दमा राज्य र विद्रोही पक्षबाट भएको अत्याचार सुनिनसक्नु छ। सानैमा आमा मरेकी, सौतेनी आमाबाट लखेटिएकी टुल्कीको कथा उस्तै दर्दनाक छ। आफ्नै आमा झुन्डिएको देख्ने प्रमेशको कथाले मन यसै हुँडलिन्छ। साक्षात् देवता जस्ता ठूलो बुवाको उदार चित्तले गर्दा आफ्नो बुवाको उपचार सम्भव भएकोले नै ठूलोबुवालाई आरम्भले उच्च आदर र सम्मान गर्छ। राजनीतिक तिकडम, जालझेल, टिकटको नाममा लुटतन्त्र मच्चाउने भ्रष्ट नेताको गुटले आरम्भका पितालाई टिकट दिने आश्वासन दिएर पनि लास्टमा टिकट दिँदैनन्। त्यसपछि उनका उद्योगधन्दा घाटामा जान थाले। यसरी दुःखका अक्करे भीरहरू एकपछि अर्को गर्दै लाइन लागेर उभिएपछि उनीहरूको सम्पूर्ण जायजेथा लिलाम हुन्छ र अचानक पाटीको बास हुने अवस्था सिर्जना हुन्छ। त्यो सम्पन्न परिवार दुई कोठाको सानो डेरामा सर्न पुग्छ। यिनै विभिन्न कारणले गर्दा आरम्भको बुवामा गहिरो चोट पर्न जान्छ। यो किताबमा यस्ता धेरै पात्र छन् जसले सुख के हो आजसम्म देख्न त टाढाको कुरा, सुनेका पनि हुँदैनन्। बेपत्ता भएको लोग्ने पर्खिएर जीवन बिताउने हजारौं नारीहरूको पीडा एक्ली मंगलिकाले बोलेकी छे। यौन मनोविज्ञानमा आधारित कथाले बेरिएका पात्र बेजोड लाग्छन्। धेरै ठाउँमा पाठकको मन बिथोलिन्छ। आफ्नै आँखाअगाडि मारिएका आफन्तको लासका लस्कर हेरेर बाँच्नु, एकै रातमा पहिरोमा परेर सबै आफ्नाहरू पुरिनु  मेरा आँशस बगिरहे धेरै ठाउँमा, मैले रोक्न सकिन कसैगरी। कलेजको बर्खे बिदामा छुट्टीको सदुपयोग गर्दै आफू एक्लै घुम्न जाने सोच बनाउँछ र गाडी चढेर नदेखेको गाउँतिर यात्रा अघि बढाउँछ। प्यारा भन्ज्याङ गाउँमा गएर अध्ययन रिपोर्ट तयार पार्ने सोच हुन्छ उसको। सानो कुरामा रिसाएर विष सेवन गर्ने शुभाका आधुनिक आमाबाबुभन्दा बरु ती गाउँकै नारीहरू सहनशील बनेर उभिएको राम्रो लाग्यो। दुष्ट आमाकी छोरी शुभा र आरम्भको सानैदेखिको मित्रता अन्त्यसम्म रहेर जीवन साथीमा परिणत हुनु एउटा राम्रो पक्ष हो तर चाहिने भन्दा धेरै नै विदुषी बनेकी शुभा अलिक अशोभनीय लाग्छ कतिपय ठाउँमा। बाटुलीको चमकधमकले सुन्तलीको मन लोभ्याउँछ। अन्ततः आफ्नो सोझो लोग्ने छोडेर ऊ पनि बाटुलीसँगै सुखभोग गर्न खाडी मुलुकको बाटो लागी। यसरी गाउँले जीवनभन्दा पर रहेको देखावटी संसारको मोहले तानेर बाटुली र सुन्तली जस्ता धेरै चेलीबेटीको घरबार उजाडिएको छ। यसको मुख्य कारण बेरोजगारी हो। गरिबीको कारणले मान्छे जे गर्न पनि तयार हुन्छ भन्ने कुरा सुन्तलीको कथाले बोल्छ। तिमी नभए पनि तिमी बसेको त्यो डाँडालाई पूजा गर्छु, तिम्रो प्यारा भन्ज्याङलाई उज्यालो पार्छु, तिमी सम्झेर देउरालीमा फूल चडाउँछु भनेर बिदा गर्ने महान् नारी मंगलिकाको जतिपटक प्रशंसा गरे पनि थाकिन्न। विशाल हृदय भएकी ती नारीलाई म जीवनभर बिर्सन सक्दिनँ। अन्त्यमा उसको नक्कलेलाई पनि बेपत्ता नागरिक छानबिन समितिले पत्ता लगाएर फिर्ता ल्याउँछ। च्याउमानेबा, मितबा, क्याप्टेन बा, मितआमा, फुपूजस्ता पात्रहरूले हौसला र आँट भरिरहन्छन्। संवाद बिना मान्छे बाँच्न सक्दैन। सोझा गाउँलेको मन निश्चल छ, उनीहरू पहाडी झरना हेर्दै, पाखापखेरामा चहार्दै, फेदीको वनजंगल डुल्दै, नाच्दै, गाउँदै, प्रकृतिसँग मनको व्यथा साट्छन्। सुनसान प्रायः मध्य पहाडी गाउँ प्यारा भन्ज्याङको पुनः गुल्जार हुँदासम्म भेटिएका, भोगिएका, सुनिएका र सुखदुःख र संघर्ष, प्रेम, ईष्र्या र घृणा, लोभ, दया, मायाजस्ता विभिन्न अन्तरकथाहरू उल्लेखित छन् जसले पाठकलाई किताबसँग सुमधुर सम्बन्ध बनाइराख्न सफल भएको छ। अन्त्यमा, ठूलो बुवाको इच्छाअनुसार प्यारा भन्ज्याङ गाउँको विकासको लागि आरम्भले बनाएको प्रतिवेदनलाई स्थानीय निकायमा बुझाएर त्यसैअनुसारको कार्य सम्पादनले गाउँ गुल्जार भयो।शुभारम्भका पाइलाहरूले बिदेसिएका युवाशक्तिलाई आफ्नै देशमा फर्काउने र आफ्नो गाउँठाउँलाई गुल्जार बनाउने उद्देश्य राखेको छ। कथाको मुख्य पात्रसहित सम्पूर्ण टिमको यो उत्साहजनक कार्यलाई सम्मान गर्नैपर्छ। सबैलाई शुभारम्भका पाइलाहरूले मातृभूमिको महत्त्व बुझाउँदै जीवन जिउन सिकाओस् भन्छन् प्यारा भन्ज्याङवासीहरू। यसरी धेरै वर्षअघिदेखिको प्यारा गाउँको रहस्यमय कथालाई चखिलो पारामा प्रस्तुत गर्न सक्नु लेखकको खुबी हो। साहित्यिक संसारमा अगाडि बढेको पाइलाहरू नरोक्किओस्। हामी पाठकले यस्तै ज्ञानवद्र्धक खुराक अरू पनि पढ्न पाइरहुँ। हार्दिक धन्यवाद।"
८१ वर्षको उमेरमा पनि श्रमबन्धक,"ढल्केवर (धनुषा) : धनुषाको धनौजी गाउँपालिका२ गौरदाहाका ८१ वर्षीय लगन महराको श्रम अझै बन्धकीमा छ। अशक्त श्रीमती र परिवारको पेट पाल्न उनी यतिको उमेरमा पनि बँधुवा मजदुरको रूपमा काम गरिरहेका छन्। उनी १५ वर्षदेखि गाउँकै साहु जगदीश मण्डलमा हरूवाचरुवाको काम गर्दै आएका छन्। हरूवाचरुवा गर्ने सर्तमा साहु जगदीशले ५ कठ्ठा जग्गा खेती गर्न दिएको लगन बताउँछन्। मालिकले उब्जाएर खान जमिन दिएको छ। त्यसबापत उहाँले आफ्नो काम पनि लगाउँछन्। साहुले भनेको काम जसरी पनि गर्नुपर्छ, लगन भन्छन्, त्यहाँ काम गरेबापत ज्यालामा साहुले ८ किलो धान दिन्छ। त्यसैले छाँक टार्नुपर्ने हाम्रो बाध्यता छ। भोको पेटले उमेर नदेख्ने उनी सुनाउँछन्। उमेर त धेरै भयो नि। तर, पेटले मान्दैन के गर्नु ? काम गर्न आँट गर्नैपर्यो, दुःखेसो पोख्दै लगनले भने साहुको काम गर्नुको अर्को कुनै विकल्प छैन। काम गर्न नगए बाँच्नै गाह्रो छ। ६ धुर जग्गामा लगनको घर छ। वर्षाको पानी छल्न छानोमा प्लास्टिक ओछ्याइएको छ। कान्छी श्रीमती लिएर बस्दै आएका छन् उनी। उनले कान्छीबाट जन्मिएका पाँच छोरीको विवाह गरिसकेका छन्। जेठी तर्फमा एउटा छोरा छ। उनीहरूले हामीलाई कुनै वास्ता गर्दैनन्। हाम्रो बाँच्ने सहारा भनेको नै काम हो। आहारा भनेको साहुको धान हो, भावुक हुँदै लगनले भने, हामी बूढाबूढीलाई हेरचाह गर्ने कोही छैनन्। काम गरुन्जेलसम्म मात्रै हो यो जीवन। लगनकी ७२ वर्षीया श्रीमती महावती अशक्त छिन्। उनी १० वर्षदेखि हिँड्डुल गर्न सकिरहेकी छैनन्। उनको उपचार गर्न लगनले ३ वर्षअघि गाउँकै मिथिलेश साहसँग एक लाख रुपैयाँ लिएका छन्। तमसुक बनाएर ३ रुपैयाँ सैयकडाले कर्जा लिएको थिएँ। त्यै पैसा अहिले कति न कति भको छ। अब त्यो पैसा तिर्न निकै धौ धौ छ, लगन भन्छन्, काम त मालिकमा गर्दैछु। ज्यालाको धानले पेट पाल्नु कि कर्जा तिर्नु ? गौरदाहा टोलकै ५० वर्षीय विन्देश्वर महरा पनि बँधुवा मजदुरको रूपमा काम गर्छन्। उनी गाउँकै रामकुमार मण्डलमा पाँच वर्षदेखि हरूवाचरुवाको काम गर्दै आएका छन्। साहुले उनलाई पनि पाँच कठ्ठा जग्गा उब्जाउन दिएका छन्, हरूवाचरुवा गर्ने सर्तमा। साहुले हरूवाचरुवा कामबापत दिने ८ किलोको ज्याला धानले ९ जनाको परिवार धान्नुपर्ने विन्देश्वरलाई बाध्यता छ। ७ धुर जग्गामा उनको सानो घर छ। त्यसै घरमा उनको श्रीमती, ४ जना छोराबुहारी र ३ नातिनातिनी बसिरहेका छन्। विन्देश्वरको अवस्था पनि दैन्य छ। ८ किलो धानले बाँच्न निकै कठिनाइ छ। हाम्रो दिनानुदिन अवस्था जर्जर हुँदै गइरहेको छ, बिलौना गर्दै विन्देश्वरले दुःखेसो पोखे। लगन र विन्देश्वर हरूवाचरुवामा गाउँका प्रतिनिधि पात्र मात्र हुन्। गौरदाहा टोलमा मात्रै झन्डै ७० घरपरिवार हरूवाचरुवा छन्। ती सबै परिवारको अवस्था अत्यन्तै पीडादायी छ। आर्थिक अभावमा चरम शोषणमा परेका छन्, उनीहरू। अधिकांशको जग्गा गाउँ ब्लक छ। मालपोतमा जग्गा उनीहरूको नाममा छ, हातमा लालपुर्जा छैन।"
हिमाली ब्रान्ड,"सन् १९८० को अमेरिकी राष्ट्रपतीय चुनावमा रोनाल्ड रेगन विजय भए। विजय भएपछि उनको निजी सहयोगीको रूपमा हेलन भन डाम आइन्। डाम अस्ट्रियाको शरणार्थीबाट रास्ट्रपतिको निजी सहयोगीसम्म भएकोले उनको चर्चा मिडियामा पनि उत्तिकै थियो। मिडियाले उनलाई सोधे, तपाईं शरणार्थीबाट राष्ट्रपतिको निजी सहयोगी भइसक्नुभयो, तपाईंको निजी इच्छा के छ ? उत्तरमा डामले भनिन्, एकपटक नेपालका हिमालय चढ्ने इच्छा छ। यो एक सानो जानकारीले नेपाली राजदूतलाई ठूलो फाइदा भयो। तत्कालीन राजदूत भेषबहादुर थापाकी श्रीमतीले यहीँ हिमाल प्रसंग लिएर राष्ट्रपति कार्यालयमा सोझो सम्बन्ध बनाइन्। त्यही सम्बन्धले राजदूत थापाको सम्बन्ध पनि बलियो भयो। यतिसम्म बलियो भयो कि रेगनकै सत्ताकालमा नेपालका राजा वीरेन्द्रको अमेरिकाको राजकीय भ्रमण गराउनेसम्म भयो। नेपालको हिमाल ब्रान्ड कत्ति महत्त्वपूर्ण छ भन्ने यो एक सुन्दर उदाहरण हो। परराष्ट्र मामिला अध्ययन प्रतिष्ठानले प्रकाशन गरेर विष्णु रिजालले सम्पादन गरेको पुस्तक नेपालको कूटनीतिक अभ्यासः राजदूतहरूको अनुभवमा आएको यो प्रसंगले नेपालको हिमाली ब्रान्डको हैसियत प्रस्ट्याँउछ। नेपालको हिमाली ब्रान्डको कुरा आउँदा त्यही ब्रान्डमा जोडिने सम्माननार्थी शब्द हो शेर्पा। र, शेर्पा अहिले एक हिमाली समुदाय नभएर आरोही समुदायको रूपमा अथवा आरोहण सहयोगी पेसाको रूपमै चिनिन थालेको छ। विश्वभर चासो हुने त्यही शेर्पाको बारेमा लेखिएका विश्वका विभिन्न प्रकाशनका पुस्तकहरूले पश्चिमा आँखाबाट मात्रै लेख्दै आएका छन्। हालसालै बेलायतको नामी अक्टोपस पब्लिसिङ समूहले प्रकाशन गरेको पुस्तक शेर्पा भने यो मेसोमा बिल्कुल पृथक् छ। प्रदीप बस्याल र अंकितबाबु अधिकारीजस्ता नेपाली पत्रकार तथा लेखकहरू भएर मात्रै यो पृथक् भएको हैन। शेर्पालाई विश्वले चिन्दै आएको र चिनाउँदै आएको भन्दा भिन्न शैलीका कथाहरूसमेत पुस्तकमा समेटिएका छन्। नेपालको सोलुखुम्बुको खुम्बु, दोलखाको रोल्वालिङ, संखुवासभाको मकालु र भारतको दार्जिलिङसम्मको भूगोलमा स्थलगत अध्ययन गरेर लेखिएका १२ अध्याय धेरै मेहनतपूर्वक लेखिएका छन्। सन् १९५० जुन ३ मा अन्नपूर्ण आरोहण दलको शेर्पा सरदार आङ थार्केदेखि सन् १९५३ मे २९ को प्रथम सगरमाथा आरोहणका एक नायक तेन्जिङ नोर्गे हुँदै अहिलेका चिनिएका केटुको विन्टर आरोहण दलका कीर्तिमानी आरोही मिङ्मा डेभिटलगायत थ्रुपै अनुहार पुस्तकमा आएका छन्। प्रथम सगरमाथा आरोहणका एक जीवित सदस्य ९० वर्षका कान्छा शेर्पादेखि सगरमाथा चढ्ने आठ सन्तानकी रोल्वालिङकी आमा किन्जुम शेर्पासम्म समेटिएका छन्। मकालु क्षेत्रबाटै भुटान, सिक्किम हुँदै दार्जिलिङ भासिएर पछि चचित आरोही बनेका कुसाङ दोर्जी शेर्पादेखि मकाल क्षेत्रबाटै उदाएर विश्वका कीर्तिमानी आरोही दाजुभाइ क्रय मिङमा शेर्पा, छाङ्दावा शेर्पादेखि टासी लाक्पाहरू पुस्तकमा अटाएका छन्। नेपालका धेरै आरोहीको विगतदेखि आगत आउँदा बूढालाई कुनै न कुनै स्थान दिनुपर्ने तर्क पाठकको मनमा आउँछ लेखकहरूले विभिन्न अध्ययन ग्रन्थको सहायताले इतिहास खोतलेका छन्। जीवितहरूसँग काठमाडौंदेखि अनलाइन हुँदै गाउँघरमै पुगेर परिवारसँग कुराकानी गरेका छन्। यी कुराले पुस्तक खँदिलो भएको छ। शेर्पाहरूले उच्च हिमाली क्षेत्रमा यात्रा गर्ने वंशज शक्तिदेखि उनीहरूको उच्च हिमाली क्षेत्रको कामका सवालमा आउने हर्म, पीडादेखि कीर्तिमानका समष्टि खुराक पुस्तकमा छन्। सन् २०१० मा सगरमाथा क्षेत्रको सरसफाइ अभियान चलाएर १८ सय केजी फोहोर र दुई लास (स्विस र रूसी) ल्याएका नाम्ग्याल शेर्पाको लास सन् २०१३ देखि तिब्बततर्फ अड्केको छ। उनकी श्रीमती डोमाले धेरै पहल गर्दा पनि लास आउन सकेको छैन। सन् २०१५ को भूकम्पको समयमा सगरथामामा आएको हिमपहिरोको समयमा नेपाली शेर्पालाई त्यत्तिकै छोडेर विदेशीलाई मात्रै हेलिकप्टरबाट उद्धार गरिएका देखि धेरै शेर्पा वेदनाहरू पुस्तकमा छन्। शेर्पा महिलाहरूको हिमाल आरोहणका रोचक कुरा पनि पुस्तकमा छन्। पासाङ ल्हामो शेर्पाको नेतृत्व तथा लाक्पा फुटी शेर्पाको सहनेतृत्वमा भएको नेपाली महिला आरोहण दलको चर्चित कथादेखि श्रीमान्को सगरमाथामा मृत्युपछि घरको काम छोडेर सगरमाथामै आरोहण गरेका दुई महिलाहरू फुर्दिकी शेर्पा र नीमा डोमाको कथाले मन छुन्छ। फुत्र्से गाउँमा बाबु पानुरु शेर्पाले नचाहेर पनि हिमालमा जोडिएका छोरा लाक्पाको कथाले शेर्पा युवाहरू अभावदेखि आकांक्षा दुवैले कसरी हिमालमा जोडिन्छन् भन्ने देखाउँछ। सन् २०१४ को सगरमाथा दुर्घटनामा चुरोट पिउन साथीले बोलाएर बचेका मिङ्मा शेर्पादेखि भारतमा एमबीबीएस पढाइ चटक्कै छोडेर हिमाली पर्यटन उद्यममा जोडिएका आङछिरिङ शेर्पा हुँदै २१ पटक सगरमाथा चढेर चटक्कै विश्राम लिएका फुर्वा टासी शेर्पाका चित्ताकर्षक कथाहरू पुस्तकमा छन्। शेर्पालाई विभिन्न कोणबाट हेरेर लेखिएको पुस्तक भएकोले एक आरोही शेर्पा मात्रै नभएर एक सामाजिक प्राणी, एक नेपाली नागरिक र एक सिमान्तकृत समुदायको सदस्यको नेपाली पर्यटन र पहिचानको ब्रान्ड आम्बासड शेर्पाहरू बारेमा बुझ्न पुस्तक एक ठूलो ठेली हो। तत्कालीन राजदूत भेषबहादुर थापाकी श्रीमतीले यहीँ हिमाल प्रसंग लिएर राष्ट्रपति कार्यालयमा सोझो सम्बन्ध बनाइन्। त्यही सम्बन्धले राजदूत थापाको सम्बन्ध पनि बलियो भयो। पुस्तकमा कमजोरी नभएका हैनन्। जस्तो पृष्ठ नम्बर १६८ मा स्याङ्बोचेको हवाईमैदान एडमन्ड हिलारीले बनाएको कुरा गलत हो। होटल एभरेस्ट भ्युका पायोनियर जापानी नागरिक (जो पछि नेपाली भए) ताकासी मियाहाराले उक्त हवाईमैदान बनाएका थिए। बरु एडमन्ड हिलारीले हवाईमैदान र होटल निर्माणको खरो विरोध गरेको कुरा मियाहाराको पुस्तकमै उल्लेख छ। शेर्पा नाम भएकोले हुन सक्छ पुस्तकमा सन् १९२२ मै डेथ जोन अर्थात आठ हजार मिटरको छेउछाउ पुग्ने प्रथम नेपाली आरोही तेजवीर बुढाको नाम पुस्तकमा कतै समेटिएको छैन। नेपालका धेरै आरोहीको विगतदेखि आगत आउँदा बूढालाई कुनै न कुनै स्थान दिनुपर्ने तर्क पाठकको मनमा आउँछ। यद्यपि, पुस्तक पठनीय मात्रै छैन संग्रहनीय पनि छ। हरेक अध्ययन पढ्दा कुनै पट्यारलाग्दो ३२१ पेजको पुस्तक पढेको नभएर कुनै चाखलाग्दो चलचित्र वा डकुमेन्ट्री हेरेको महसुस हुन्छ। लेखकहरूले आफ्ना कुरा भन्ने भन्दा पात्राहरूकै कुरालाई ज्यादा महत्त्व दिएकोले आफैँले संवाद गरेको जस्तो लाग्छ। नेपाली वैश्विक पहिचानका आम्बासडरहरू हुन् शेर्पा। शेर्पा र हिमालकै कारणले धेरै कोणमा नेपाललाई प्रत्यक्ष वा अप्रत्यक्ष फाइदा भएको छ। जस्तो कि रोनाल्ड रेगनकी निजी सचिवको हिमाल प्रेमको कुराले नेपालका राजाको अमेरिकी राजकीय भ्रमणसम्म भयो।"
निर्वाचन आचारसंहिता उल्लंघन गर्ने व्यक्ति र संस्थालाई स्पष्टीकरण,"काठमाडौ : निर्वाचन आयोगबाट लागू गरिएको निर्वाचन आचारसंहिता, २०७९ उल्लंघन गर्ने व्यक्ति तथा संस्थालाई स्पष्टीकरण सोधिएको छ। आगामी मंसिर ४ गते हुने प्रतिनिधि सभा तथा प्रदेश सभा सदस्य निर्वाचनका लागि लागू गरिएको आचारसंहिता उल्लंघन गरेकालाई स्पष्टीकरण सोधिएको हो। नेकपा (माओवादी केन्द्र)का अध्यक्ष पुष्पकमल दाहाल, पचरौता नगरपालिकाका नगरप्रमुख जलन्धर सिंह जैसवार, व्यापार तथा निकासी प्रवर्द्धन केन्द्रका अधिकृत गोकुल बस्ती, जनमत पार्टीका अध्यक्ष डा चन्द्रकान्त राउत, हाम्रो नेपाल पार्टीका अध्यक्ष अनन्तराम घिमिरे र प्रतिनिधि सभा सदस्य निर्वाचन क्षेत्र नं १ नुवाकोटका उम्मेदवार बद्री मैनालीलाई स्पष्टीकरण सोधिएको आयोगका सहायक प्रवक्ता कमल भट्टराईले बताए। आयोगमा परेका उजुरी तथा प्राप्त जानकारी विषयमा आयोगले स्पष्टीकरण सोधेको सहायक प्रवक्ता भट्टराईले बताए। यसैगरी श्रम रोजगार तथा सामाजिक सुरक्षा मन्त्रालय र अर्थ मन्त्रालयलाई आयोगको सहमति बमोजिम मात्र कार्यसम्पादन गर्न तथा संघीय मामिला तथा सामान्य प्रशासन मन्त्रालय, सहरी विकास मन्त्रालय, नेपाल प्रज्ञा प्रतिष्ठान, अर्थ मन्त्रालय, धितोपत्र बोर्ड, बीमा समिति र मुख्यमन्त्री तथा मन्त्रिपरिषद्को कार्यालय, गण्डकी प्रदेशलाई स्पष्टीकरण सोधिएको सहायक प्रवक्ता भट्टराईले जानकारी दिए।"
"समानुपातिक निर्वाचनका लागि मतपत्र छपाइ सकियो, १८ जिल्लामा ढुवानी","काठमाडौं : आगामी मंसिर ४ गते हुने प्रतिनिधि सभा तथा प्रदेश सभा निर्वाचनका लागि समानुपातिक निर्वाचन प्रणालीतर्फको मतपत्र छपाइको काम सकिएको छ। आयोगका अनुसार ४ करोड ६ लाख ५ हजार मतपत्रको छपाइ सम्पन्न भएको हो। प्रतिनिधि सभातर्फको समानुपातिक प्रणालीका लागि २ करोड ४ लाख २१ हजार मतपत्र छापिएको छ। यसैगरी सातवटै प्रदेशका लागि समानुपातिकतर्फको २ करोड १ लाख ८४ हजार मतपत्रको छपाइ सम्पन्न भएको छ। पहिलो हुने निर्वाचित हुने प्रणालीका लागि आज शनिबारसम्म १७ लाख मतपत्र छपाइ भएको छ। समानुपातिक निर्वाचन प्रणालीतर्फको प्रतिनिधि सभा तथा प्रदेश सभा निर्वाचनका लागि मतपत्र ढुवानी भइरहेको छ। हालसम्म खोटाङ, ओखलढुंगा, सोलुखुम्बु, उदयपुर, सप्तरी, महोत्तरी, धनुषा, सिरहा, ताप्लेजुङ, पाँचथर, इलाम, झापा, संखुवासभा, तेह्रथुम, भोजपुर, धनकुटा, मोरङ र सुनसरी जिल्लामा उक्त मतपत्र ढुवानी भएको छ।"
महिला भलिबलमा सेना र प्रदेश १ विजयी,"बेनी : विभागीय टिम नेपाली सेना र प्रदेश १ ले म्याग्दीको बेनीमा जारी नवौ राष्ट्रिय खेलकुद प्रतियोगिताको महिला भलिबलको शनिवार भएको खेलमा जित निकालेका छन्। बेनीको खुल्ला मञ्च खेलमैदानमा भएको खेलमा सेनाले कर्णाली र प्रदेश १ ले मधेस प्रदेशलाई सोझो तीन सेटमा पराजित गरेका हुन्। मनिषा खाँडको कप्तानीमा मैदानमा उत्रिएको सेनाको टोलीले कर्णालीलाई पहिलो सेट २५१२, दोस्रो सेट २५१३ र तेस्रो सेट २५१२ अन्तरमा पराजित गरेको हो। विनिता राईको नेतृत्वमा खेलेको प्रदेश १ ले मधेशलाई क्रमशः २५१३, २५२२ र २५१५ को अन्तरमा पराजित गरेको थियो। लिक कम नक आउट वेष्ट अफ फाइफ सिस्टममा खेलाइएको प्रतियोगितामा सेना र कर्णाली एउटै समूह (ए)का हुन्। पहिलो चरणको दुई वटा प्रतिस्पर्धामा पराजित कर्णाली प्रदेश लिग चरणबाट बाहिरिएको जिल्ला खेलकुद विकास समिति, म्याग्दीका अध्यक्ष दिनेश केसीले बताए। सशस्त्र प्रहरीसँग शुक्रबार फराकिलो अन्तरका बीच सोझो तीन सेटमा पराजित भएको नविना आचार्यको कप्तानीमा रहेको कर्णालीले सेनासँगको खेलमा प्रर्दशन सुधार गरेपनि जित निकाल्न सकेन। प्रजना थापाको कप्तानीमा रहेको मधेसको टोलीले दोस्रो सेटमा प्रतिस्पर्धा गरेपनि पहिलो र तेस्रो सेटमा फराकिलो अन्तरमा प्रदेश १ सँग पराजित भयो। आइतबार दश बजे शसस्त्र प्रहरी र नेपाली सेना तथा दिउँसो २ बजे बागमती र मधेस प्रदेशबीचको प्रतिस्पर्धा भएसँगै पहिलो चरणको खेल सकिने जिल्ला भलिबल संघ म्याग्दीका अध्यक्ष तेजेन्द्र बानियाले जानकारी दिए। शनिबारको खेलमा सेनाकी संगम महतो र प्रदेश १ की समिक्षा राईलाई वमेन अफ द म्याच घोषणा गरिएको छ। हालसम्म ६ वटा खेल सकिएको छ। राष्ट्रिय खेलकुद परिषद्ले आयोजना गरेको प्रतियोगिता कात्तिक २ गतेसम्म सञ्चालन हुँदैछ। प्रतियोगितामा सात वटा प्रदेश र तीन वटा विभागीय टोलीले सहभागिता जनाएका छन्।"
ओखलढुंगामा गठबन्धन र एमालेबीच रोचक भिडन्त,"ओखलढुंगा : प्रदेशसभा क तर्फ गठबन्धनका उम्मेदवार कांग्रेस केन्द्रीय सदस्य प्रदिपकुमार सुनुवार र नेकपा एमालेका उम्मेदवार प्रदेश १ का पूर्वमन्त्री अम्बीरबाबु गुरुङबीच रोचक प्रतिस्पर्धा हुने देखिएको छ। गठबन्धनका सुनुवार कांग्रेसको २ पटक लगातार जिल्ला सभापति र अहिले केन्द्रिय सदस्य हुन् भने एमालेका गुरुङ प्रदेश १ कमिटीको सचिवालय सदस्य, २०७४ मा निर्वाचित सांसद र प्रदेश १ को भौतिक पूर्वाधार विकास मन्त्रीको जिम्मेवारी सम्हालेको नेता हुन्। सुनुवारसँग स्थानीय तह हुँदा २०५४ सालमा गाविस अध्यक्ष तथा जिल्ला पार्टी सभापति हुँदा तत्कालीन जिल्ला विकास समितिको राजनीतिक संयन्त्रको नेतृत्व गरेर काम गरेको, स्थानीय विकासको संरचना र भूगोलबारे जानकारी छ। गुरुङ प्रदेश सरकारको शक्तिशाली मन्त्रालय सञ्चालन गर्दा प्रदेशको विकासमा सरकारले गरेका काम र ती संरचनाबारे जानकार छन्। दुवै नेतामा हक्की र कुनै एउटा निचोडमा पुगेपछि पछि नर्फकने स्वभाव छ। निर्वाचन जित्दा आफ्नो पार्टीको नेतृत्वमा प्रदेश सरकार बन्ने परिस्थितिमा दुवै नेता प्रदेश मन्त्रीका मुख्य दावेदार पनि हुन्। पहिलोपटक यी दुई नेताबीच चुनावी मैदानमा भेट भएको छ। यसअघि दुवै फरकफरक निर्वाचन क्षेत्रबाट लडेका थिए। चुनावमा सुनुवार पराजित भए भने गुरुङ निर्वाचन जितेपछि राज्यमन्त्री हुँदै मन्त्री भए। गुरुङको यो निर्वाचन तेस्रो हो भने सुनुवार दोस्रो पटक मैदानमा उत्रिएका छन्। २०५६ सालको आम निर्वाचनमा गुरुङ नेकपा मालेको चुनाव चिन्हबाट प्रतिनिधिसभाका उम्मेदवार थिए। यस्तो छ राजनीतिक अकं गणित प्रदेश सभा क मा ४ स्थानीय तह छन्। यसमध्ये स्थानीय तह निर्वाचनमा कांग्रेस माओवादी गठबन्धनबाट चिंशखुगढी गाउँपालिकामा प्रमुख उपप्रमुख, सिद्धिचरण नगरपालिकामा प्रमुख तथा खिजीदेम्वामा उपप्रमुख जितेका छन्। खिजीदेम्वाको प्रमुख जनता समाजवादीले जितेको छ भने सिद्धिचरणको उपप्रमुख एमालेले जितेको छ। मोलुङ गाउँपालिकाको दुवै सिट एमालेले जितेको छ। खिजीदेम्वा जितेको जसपाले उम्मेदवार उठाएर चुनावी मैदानमा छ भने कांग्रेस, माओवादी र एकीकृत समाजवादीको गठबन्धन छ। एमाले एक्लै चुनावी मैदानमा छ। स्थानीय तहको निर्वाचनको मत परिणामले गठबन्धनका सुनुवार बलियो देखिन्छन् भने यसअघि बाम गठबन्धनबाट उम्मेदवार बनेका गुरुङले ७ हजार मतान्तरले कांग्रेसका उम्मेदवारलाई पराजित गरेका थिए। मन्त्री बनेपछि जिल्लामा धेरै विकासका योजना पार्ने मन्त्रीका रुपमा परिचित छन्। उता कांग्रेसका सुनुवार गाविस अध्यक्ष हुँदै जिल्ला पार्टी नेतृत्वमा हुँदा तत्कालीन जिल्ला विकास समितिको राजनीतिक संयन्त्रको नेतृत्व गरेर वडा वडामा बजेट पठाउने काम गरेका थिए। लामो समय भूगोलको राजनीतिमा सक्रिय सुनुवार र मन्त्री समेत भइसकेका गुरुङ दुवै जिल्लाको विकासका लागि खट्ने र विकासप्रेमी नेताका रुपमा परिचित छन्। उनीहरुको प्रतिस्पर्धालाई लिएर अनेक अड्कलबाजी भए पनिर्विाचन परिणाम कसको पक्षमा जान्छ भन्न सकिने अवस्था छैन।"
'लौरो'सहित तीन निर्वाचन चिन्हमा सामान्य हेरफेर,"काठमाडौं : निर्वाचन आयोगले आसन्न प्रतिनिधिसभा र प्रदेशसभा सदस्य निर्वाचनका लागि तीन वटा निर्वाचन चिन्हमा सामान्य हेरफेर गरेको छ। निर्वाचन आयोगको अभिलेखमा रहेको निर्वाचन चिन्हको नाम र चिन्हमा केही भिन्नता देखिएको र आयोगमा रहेको अभिलेख र निर्देशिकामा रहेको विवरणबीच भिन्नता पाइएकाले चिन्ह हेरफेर गरिएको आयोगले जनाएको छ। यही असोज २७ गतेको निर्णयअनुसार प्रतिनिधिसभा सदस्य निर्वाचन तथा प्रदेशसभा सदस्य निर्वाचन निर्देशिका, २०७९ को दफा ८७ ले दिएको अधिकार प्रयोग गरी ती निर्वाचन चिन्हको अनुसूचीमा हेरफेर गरिएको सहायक प्रवक्ता कमल भट्टराईले जानकारी दिए। निर्देशिकाको अनुसूची २९ को क्रम सङ्ख्या १३ मा रहेको हाम्रो नेपाली पार्टीको निर्वाचन चिन्ह लौरो र अनुसूची३० को खण्ड (क) मा रहेका स्वतन्त्र उम्मेदवारको लागि निर्धारित निर्वाचन चिन्हअन्तर्गत डोजर र क्रस खुकुरी निर्वाचन चिन्ह हेरफेर गरिएको छ। हेरफेर गरिएका निर्वाचन चिन्हसहितको विवरण वेवसाइटमा राखिएको आयोगले जनाएको छ। आगामी मङ्सिर ४ गते आइतबार देशभर एकै चरणमा प्रतिनिधिसभा सदस्य र प्रदेशसभा सदस्य निर्वाचन हुँदैछ। आयोगले यही असोज २६ गते मनोनयनपत्र दर्ता गराएका उम्मेदवारलाई निर्वाचन चिन्ह प्रदान गरेको थियो।"
रसुवामा निर्वाचन लक्षित तीन जिल्लाका सुरक्षा अधिकारीको बैठक,"काठमाडौं : रसुवामा निर्वाचनलाई लक्षित गर्दै तीन जिल्लाका सुरक्षा अधिकारीको बैठक बसेको छ। जिल्ला प्रशासन कार्यालय रसुवाको आयोजनामा शुक्रबार जिल्लाको गोसाईंकुण्ड गाउँपालिका२, टिमुरेमा रसुवासहित नुवाकोट र धादिङका सुरक्षा अधिकारीको बैठक बसेको हो। बैठकले आसन्न प्रतिनिधि सभा तथा प्रदेश सभा सदस्य निर्वाचन २०७९ को सुरक्षा व्यवस्थापन प्रभावकारी बनाउनका लागि एक अर्का जिल्ला बीचको असल अभ्यास नियमित रूपमा आदान प्रदान गर्ने निर्णय गरेको रसुवाका प्रमुख जिल्ला अधिकारी नवराज जैशीले बताए। उनका अनुसार सुरक्षासम्बन्धी आवश्यक सूचनाहरूको दोहोरो सञ्चार समन्वय नियमित रूपमा गर्ने निर्णय भएको छ। यसैगरी तीनवटै जिल्ला विभिन्न किसिमका विपद्का घटनाबाट प्रभावित हुने गरेकाले त्यस्ता समस्या सन्दर्भमा एकल र साझा चासो पहिचान गरी सूचना सम्प्रेषण, अन्तर जिल्ला तथा अन्तर निकाय समन्वय र वेयरहाउस स्तरीकरण र स्रोत साधनको साझा प्रयोगका लागि आवश्यक समन्वय गर्ने निर्णय भएको कार्यालयले जनाएको छ। आगामी दिनमा हुने अन्तर जिल्ला सुरक्षा समन्वय बैठकका लागि एक अर्का जिल्ला बीचको साझा सुरक्षा चुनौति पहिचान गरी विकल्पमाथि छलफल हुन अग्रिम रूपमा एजेण्डा निर्माण गरी सञ्चार गर्ने तथा पछिल्ला बैठकहरूमा अघिल्ला बैठकको निर्णय र तत्कालीन अवस्थाको समीक्षा गरिने भएको छ। आआफ्ना जिल्लाका पर्यटकीय स्थलहरूको विस्तृत सूचना सञ्चार हुने व्यवस्था मिलाउनुका साथै पर्यटकहरूको सुरक्षा प्रभावकारी बनाउने निर्णय गरेको प्रजिअ जैशीले बताए। प्रमुख जिल्ला अधिकारीको नियमित कार्यभूमिका साथै संघीय प्रणालीमा विभिन्न निकायको भूमिका स्पष्ट नभएका विषयहरू, सुशासन प्रवर्द्धन र नागरिकमैत्री सेवा प्रवाहका विषयहरूमा प्रमुख जिल्ला अधिकारी र जिल्लास्थित सुरक्षा निकायको भूमिका सशक्त हुने देखिएको सन्दर्भमा आवश्यक पर्न जाने जनशक्ति तथा स्रोतसाधन व्यवस्थाका लागि गृह मन्त्रालयमा अनुरोध गर्ने निर्णय पनि भएको छ।"
प्रतिनिधिसभा र प्रदेशसभातर्फ खस आर्य उम्मेदवारको बाहुल्य,"काठमाडौं : आसन्न प्रतिनिधिसभा तथा प्रदेशसभा सदस्य निर्वाचनमा समावेशी समूहमा खस आर्य समूहका उम्मेदवारको बाहुल्य देखिएको छ। प्रतिनिधिसभातर्फ कूल दुई हजार चार सय १२ उम्मेदवारमध्ये खस आर्य समूहमा सबैभन्दा बढी एक हजार १७ जनाको उम्मेदवारी कायम भएको निर्वाचन आयोगको तथ्याङ्क छ। आदिवासी जनजाति समूहमा छ सय ४१, मधेसी समूहतर्फ पाँच सय छ, दलिततर्फ ९७, मुस्लिमतर्फ ८२ र थारु समूहतर्फ ६९ जनाको उम्मेदवारी कायम भएको छ। प्रदेशसभातर्फ पनि खसआर्य समूहका उम्मेदवार बढी देखिएका छन्। खसआर्यतर्फ एक हजार ५५ जनाको उम्मेदवारी कायम भएको छ। प्रदेशसभा सदस्य निर्वाचनका लागि तीन हजार २२४ जनाको उम्मेदवारी दर्ता भएको छ। प्रदेशसभातर्फ नौ सय छ आदिवासी जनजाति, आठ सय ७४ मधेसी, एक सय ४५ मुस्लिम, एक सय ४४ दलित र एक सय जना थारु समूहतर्फ उम्मेदवारी कायम भएको छ। आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि यही असोज २३ गते देशभर उम्मेदवारको मनोनयनपत्र दर्ता भएको थियो।"
मधेसमा ६४ मध्ये ५३ क्षेत्रमा पुरानै अनुहार दोहोरिए,"जनकपुरधाम : मधेस प्रदेशमा प्रत्यक्ष तर्फ ६४ सिटमध्ये ५३ सिटमा पुरानै अनुहार दोहोरिएका छन्। आसन्न मंसिर ४ गते हुने निर्वाचनका लागि सभामुख, मुख्यमन्त्री, मन्त्री, पूर्वमन्त्री र राज्यमन्त्रीसहित प्रत्यक्षतर्फ गठबन्धन र स्वतन्त्र गरी ५२ र १ समानुपातिक सांसद रहेका र यसपटक स्वतन्त्रबाट उम्मेदवारी दिएका हुन्। उम्मेदवारी दर्ता नगराएकामध्ये १२ जनामध्ये दुई जना सांसद पदबाट राजीनामा दिएर स्थानीय तह निर्वाचनमा भाग लिएकाले सिट पाएनन्। अन्य ४४ जना गठबन्धनको कोटामा पर्न नसकेको र स्थानमा पार्टीले नयाँ उम्मेदवार खडा गरेकोले अवसर पाउन नसकेको हो। अन्य दुई जना प्रतिनिधिसभाको उम्मेदवार बनेपछि त्यसमा नयाँ उम्मेदवारले अवसर पाएका छन। सभामुख, मुख्यमन्त्री र मन्त्री सहितका ११ जनामध्ये ९ जनाले प्रदेशसभा सदस्य दोहर्याउन आआफ्नो पुरानै निर्वाचन क्षेत्रबाट निर्वाचनमा भाग लिएका छन्। सभामुख र केही मन्त्रीहरू पछिल्लो निर्वाचनमा अर्को पार्टीबाट जितेपनि यसपटक चाहि पार्टी टुटफुट हुँदा नवगठित पार्टीबाट उम्मेदवार भएका छन्। तत्कालीन राजपाबाट सभामुख भएका सरोज कुमार यादवले जसपाबाट बारा १ (ख), एमालेबाट निर्वाचित उद्योग, पर्यटन तथा वन मन्त्री शत्रुधन महतोले नेकपा एसबाट धनुषा ४ (ख) र एमालेबाट निर्वाचित कानून न्याय तथा प्रदेशसभा मामिला मन्त्री प्रमोद यादवले नेकपा एसबाट सिरहा ३ (ख) मा दोस्रो कार्यकालका लागि निर्वाचनमा होमिएका छन्। जसपाबाट मुख्यमन्त्री लालबाबु राउतले पर्साको १ (ख), कांग्रेसबाट भौतिक पूर्वाधार विकास मन्त्री धनुषा ३ (क), गृह तथा सञ्चार मन्त्री भरत साह नेकपा माओवादी केन्द्रबाट महोत्तरी १ (ख), कांग्रेसबाट महिला बालबालिका, युवा तथा खेलकुद मन्त्री वीरेन्द्र प्रसाद सिंह सर्लाही ४ (क), अर्थमन्त्री शैलेन्द्र साह जसपाबाट सप्तरी २ (क) र भूमि व्यवस्था र कृषि तथा सहकारी मन्त्री विजय यादवले जसपाबाट सिरहा २ (क) मा चुनावी मैदानमा होमिएका छन। त्यस्तै पूर्वमन्त्री तर्फ ज्ञानेन्द्र यादव धनुषा ४ (क) र जितेन्द्र सोनार बारा ४ (ख) बाट चुनाव लड्दैछन भने समानुपातिक कोटाबाट आएका पूर्वमन्त्री रामनरेश राय यस पटक स्वतन्त्रबाट उम्मेदवारी दिएका छन। रौतहट १ (ख) जसपाका राज्यमन्त्री योगेन्द्र राय यादव, महोत्तरी ४ ख) बाट पूर्वराज्यमन्त्री सरोज कुमार सिंह कुशवाहा, सिरहा ४ (ख) पूर्वराज्य मन्त्री सुरेश कुमार मण्डल, लोसपाबाट महोत्तरी ३ (क) मा पूर्वराज्य मन्त्री अभिराम शर्माले संसदीय कार्यकाल दोहोर्याउन चुनावी प्रतिष्पर्धामा उत्रेका छन। उता खानेपानी तथा उर्जा मन्त्री ओमप्रकाश शर्माले पछिल्लो निर्वाचनमा समानुपातिकबाट आएकोमा यसपटक प्रत्यक्षतर्फ अवसर पाएका छैनन् भने सामाजिक विकास मन्त्री नवल किशोर साह प्रतिनिधिसभामा चुनाव लडेका छन्। उनको स्थानमा भने नयाँ अनुहार जसपाकै सुरेन्द्र यादवलाई अवसर दिइएको छ। आउँदो निर्वाचनका लागि सबैभन्दा बढी जसपाबाट १८ जना र सबैभन्दा कम नेकपा माओवादीबाट एक जनाले मात्र दोस्रो कार्यकालका लागि मनोनयन दर्ता गराएका छन्। त्यसैगरी एमालेबाट ४ जना, लोसपा ८, कांग्रेस ४, नेकपा एस ९ र स्वतन्त्रबाट ७ जनाले दोस्रो कार्यकालका लागि मनोनयन दर्ता गराएका छन्। जसपाबाट दोहोर्याउनेहरूमा सप्तरी ४ (ख) अभिषेक यादव, सर्लाही २ (ख) अशोक कुमार यादव, बारा ३ (ख) पारस प्रसाद साह, बारा २ (ख) बच्चा राउत अहिर, सर्लाही ३ (ख) विन्देश्वर प्रसाद यादव, सप्तरी २ (ख) मनिष सुमन, धनुषा २ (क) रामआशिष यादव, धनुषा २ (ख) शैलेन्द्र यादव, रौतहट २ (ख) रामकिशोर प्रसाद यादव, र पर्सा ४ (ख) सिंहासन साह कलवार रहेका छन। त्यस्तै सर्लाही १ (क) मा उपेन्द्र महतो, महोत्तरी ४ (क) मा कौशल किशोर यादव, महोत्तरी २ (क) मा जयनूल राईन, धनुषा ३ (ख) मा परमेश्वर साह, पर्सा २ (ख) रमेश प्रसाद कुर्मी र महोत्तरी ३ (ख) मा रानी शर्मा तिवारीले दोस्रो कार्यकालका लागि उम्मेदवारी दर्ता गराएकी छिन। एमालेबाट पर्सा ३(१) मा जसपाबाट पार्टी प्रवेश गरेका अब्दूल रहीम अन्सारी, महोत्तरी १ (क) शारदा देवी थापा, बारा १ (क) बाट त्रिलोकी प्रसाद र माओवादीबाट एमालेमा गएका रामचन्द्र मण्डलले धनुषाको १ (क) बाट उम्मेदवारी दिएका छन भने माओवादीबाट एक जना मात्रै मन्त्री भरत साहले दोहोर्याउने भएको छ। यसैगरी नेकपा एकीकृत समाजवादी पार्टीबाट मन्त्री बाहेक सप्तरी ४ (क) मा गोविन्द बहादुर न्यौपाने, सर्लाही ३ (क) डिल्लीप्रसाद उप्रेती, रौतहट ३ (क) नागेन्द्र राय यादव, सिरहा १ (ख) मा अशोक कुमार यादव, पर्सा ३ (ख) मा लोसपा परित्याग गरेका प्रहलाद गोस्वामी, सिरहा २ (ख) मा मदनसेन श्रीवास्तव र सर्लाही १ (ख) मा बेची लुंगेलीले उम्मेदवारी दिएकी छिन। कांग्रेसबाट पनि मन्त्री बाहेक सप्तरी ३ (क) मोहम्मद समीम र पर्सा ४ (क) मा शंकर प्रसाद चौधरी उम्मेदवारी दिएका छन्। कांग्रेसबाट उपेन्द्र कुशवाहा स्थानीय तह निर्वाचनका लागि राजीनामा दिइसकेको तथा गठबन्धनमा नपर्दा राजेश्वर प्रसाद साह र धनलाल ठोकरले उम्मेदवारी दिएका छैनन भने कोटामा नपर्दा नागेन्द्र प्रसाद सिन्हाले स्वतन्त्रबाट उम्मेदवारी दिएका छन्। गठबन्धनको चुनावी तालमेलले पार्टीबाट टिकट नपाउँदा लोसपाकी सुरिता कुमारी साहले महोत्तरी दुई (ख), एमालेका किशोरी साह कमल प्रतिनिधिसभामा, जसपाका जन्नत अन्सारी पर्सा १ (क), कांग्रेसका नागेन्द्र प्रसाद यादव रौतहट दुई (क), लोसपाका बाबुलाल साह कानू रौतहट १ (क), समानुपातिकबाट आएकी जसपाकी करिमा बेगम पर्सा दुई (ख) र जसपाका शारदा शंकर प्रसाद बारा २ (क) बाट स्वतन्त्रमा मनोनयन दर्ता गराएका छन्। गठबन्धन चुनावी तालमेलले लोसपाका गौरी नारायण साह, कांग्रेसका धनलाल ठोकर, माओवादीका रामकुमार यादव र नेकपा एसका सुन्दर बहादुर विश्वकर्माले अवसर पाएको छैन भने माओवादीका दिलिप साहको ठाउँमा महेन्द्र पासवान, कांग्रेसका राजेश्वर साहको ठाउँमा श्याम पटेल, एमालेका लगनलाल चौधरीको ठाउँमा राजेन्द्र चौधरी र एमालेकै सत्यनारायण मण्डलको ठाउँमा राजकुमार तेलीलाई नयाँ अनुहारको रूपमा अवसर दिइएको छ। २०७४ सालको निर्वाचनमा एमालेले १४, तत्कालीन संघीय समाजवादी पार्टीले २०, तत्कालीन राजपाले १५, कांग्रेसले ८, माओवादी ६ र एक जना स्वतन्त्रले प्रदेशसभामा प्रत्यक्षतर्फ सिट जितेका थिए।"
स्थानीयलाई गौतमबुद्ध विमानस्थलमा रोजगारी दिइन्छ : गृहमन्त्री खाण,"रुपन्देही : गृहमन्त्री बालकृष्ण खाणले गौतमबुद्ध अन्तर्राष्ट्रिय विमानस्थलमा नयाँ रोजगारी खुल्दा स्थानीयले प्राथमिकता पाउने बताएका छन्। कांग्रेस केन्द्रीय सदस्य खाणले स्थानीयले आफ्नो जग्गा उपलब्ध गराएपछि मात्र एयरपोर्ट निर्माण सम्पन्न भएकोले विमानस्थलमा नयाँ रोजगारी खुल्दा स्थानीयले योग्यता अनुसारको रोजगारीमा प्राथमिकता पाउने बताएका हुन् । गृहमन्त्री खाणले भने, 'एयरपोर्ट निर्माण हुँदा जसको जग्गा अधिग्रहणमा परेको छ, त्यो परिवारका सदस्यलाई विमानस्थलमा रोजगारीमा योग्यता अनुसार प्राथमिकतामा राख्न सरकार प्रतिबद्ध छ।' मुलुकका प्रधानमन्त्री, मन्त्री, प्रशासक, सुरक्षा निकाय जनाताका सेवक भएकाले सदैव जनताको सेवामा लाग्नु पर्ने गृहमन्त्री खाणको भनाई छ।"
संविधानको रक्षा र प्रतिगमनलाई रोक्न गठबन्धन : कांग्रेस प्रवक्ता,काठमाडौं : नेपाली कांग्रेसका प्रवक्ता डा प्रकाश शरण महतले संविधानको रक्षा र प्रतिगमनलाई रोक्न गठबन्धन बनेकाले देशको आवश्यकता अनुसार गठबन्धन कायम रहने बताएका छन्। शनिबार काठमाडौंमा आयोजित चुनावी सभालाई सम्बोधन गर्दै महतले गठबन्धन अहिले पनि आवश्यकता रहेकाले चुनावपछि पनि निरन्तर अघि बढ्ने बताएका हुन्। संविधानलाई संस्थागतरुपमा कार्यान्वयन गर्न गठबन्धन प्रतिवद्धत रहेको उनको भनाइ छ। महतले स्वार्थ केन्द्रित भएर जसपा गठबन्धनबाट बाहिरिएको बताए। देशको विकास र स्थायित्वका लागि गठबन्धनको सरकारले मुलुकलाई आगामी दिनमा अघि बढाउने उनको भनाइ छ।
"शीर्ष नेताको झापा३ मा शून्य महिला उम्मेदवार, पाँच क्षेत्रमा १९ जना मात्र उम्मेदवार","झापा : देशकै चर्चित झापा क्षेत्र नम्बर३ मा महिला उम्मेदवारी शून्य रहेको पाइएको छ। झापा३ बाट शीर्ष नेताहरू गठबन्धनतर्फका नेपाली कांग्रेसका नेता कृष्णप्रसाद सिटौला तथा नेकपा (एमाले) र राप्रपा बीचको गठबन्धनबाट राप्रपाका अध्यक्ष राजेन्द्रप्रसाद लिङदेन चुनावी प्रतिस्पर्धामा उत्रिएका छन्। संविधानले कम्तीमा ३३ प्रतिशत महिलाको प्रतिनिधित्व हुनुपर्ने अनिवार्य व्यवस्था गरेकोमा सिटौला र लिङदेनको क्षेत्रबाट प्रतिनिधिसभा र प्रदेशसभा सदस्यमा महिलाको उम्मेदवारी नै परेको छैन। जिल्लाका पाँचै निर्वाचन क्षेत्रबाट प्रतिनिधिसभा तथा प्रदेशसभा सदस्यतर्फ १९२ जनाको उम्मेदवारी परेको छ। त्यसमध्ये महिलाको उम्मेदवारको उपस्थिति अत्यन्त न्यून छ। प्रतिनिधिसभातर्फ ८ जना र प्रदेशसभातर्फ ११ जना महिलाले मात्र उम्मेदवारी दिएकी छिन्। मनोनयन दर्ता गराएका उम्मेदवारमध्ये ९ दशमलव ८९ प्रतिशत मात्र महिला उम्मेदवार रहेको जिल्ला निर्वाचन कार्यालय झापाले जनाएको छ। जिल्लामा कुल मतदाताको सङ्ख्या ६ लाख ६३ हजार ३ सय ११ रहेको छ। त्यसमा पनि महिला मतदाताको सङ्ख्या ३ लाख ३२ हजार २ सय ५९ छ। पुरुष मतदाताको तुलनामा महिला मतदाताको सङ्ख्या २ सय १५ जनाले मात्र कम हो। करिब आधा जति महिला मतदाता रहेको जिल्लामा ठुला राजनीतिक दलहरू नेकपा (एमाले), नेपाली कांग्रेस, नेकपा ९माओवादी केन्द्र, नेकपा (एकीकृत समाजवादी) बाट महिला उम्मेदवार नै छैन। राप्रपासहित साना दल र स्वतन्त्रबाट मात्रै महिलाको उम्मेदवारी परेको छ। झापा१ मा संघीय लोकतान्त्रिक राष्ट्रिय मञ्चकी पदममाया लिम्बू, जसपाकी राधा थापा र केन्द्रकुमारी दाहालले स्वतन्त्रबाट प्रतिनिधिसभा सदस्यमा उम्मेदवारी दिएकी छिन्। झापा२ मा रेश्मा चेम्जोङ संघीय लोकतान्त्रिक राष्ट्रिय मञ्चकीबाट उम्मेदवारी दिएकी छिन्। झापा४ मा राप्रपा नेतृ खुस्बू ओलीले स्वतन्त्र उम्मेदवारी दिएकी छिन्। झापा५ मा जसपाकी ओममाया आङ्देम्वे, कल्पना लावती स्वतन्त्र र शान्ता अधिकारीले स्वतन्त्र उम्मेदवारी दिएकी छिन्। प्रदेशसभा सदस्यतर्फ झापा१ (१) मा जसपाकी मिरा कार्की र मौलिक जरोकिलो पार्टीकी सीता दुलालले उम्मेदवारी दिएकी छिन्। त्यस्तै झापा १ (२) बाट लोकतान्त्रिक समाजवादी पार्टीकी रमा मेचे र राप्रपाकी सविना बजगाईँको उम्मेदवारी दिएकी छिन्। झापा नम्बर २ (१) मा राष्ट्रिय जनमुक्ति पार्टीकी पार्वती माङ्मू र मौलिक जरोकिलो पार्टीकी रोमादेवी निरौलाले उम्मेदवारी दिएकी छिन्। त्यस्तै झापा४ (१)मा राष्ट्रिय जनमुक्ति पार्टीकी संगीता लिम्बूको उम्मेदवारी परेको छ। झापा ५ (१) मा इन्दिरादेवी दाहाल स्वतन्त्र, लेखमाया श्रेष्ठ स्वतन्त्र र लोकतान्त्रिक समाजवादी पार्टीकी सत्याकुमारी राजवंशीले उम्मेदवारी दिएकी छिन्। झापा ५ (२) मा स्वतन्त्रबाट मधु थापा मगरको उम्मेदवारी परेको छ।"
गौतमबुद्ध विमानस्थलको रोजगारीमा स्थानीयलाई प्राथमिकता : गृहमन्त्री,"भैरहवा : गृहमन्त्री बालकृष्ण खाँणले गौतमबुद्घ अन्तर्राष्ट्रिय विमानस्थलमा रोजगारीका लागि स्थानीयबासीलाई प्राथमिकता दिने बताएका छन्। रुपन्देही३ मा सत्ता गठबन्धनबाट प्रतिनिधिसभा सदस्यका उम्मेदवार रहेका कांग्रेस केन्द्रीय सदस्य खाँणले भैरहवामा आयोजित कार्यक्रमलाई सम्बोधन गर्दै पुस्तौदेखि बसोबास गर्दै आएको स्थानीयले जग्गा उपलब्ध गराएपछि मात्र विमानस्थल निर्माण भएकाले योग्यता अनुसार स्थानीयले विमानस्थलमा रोजगारीमा प्राथमिकता पाउने बताए। स्थानीयहरुले जग्गा दिएर नै आज यहाँ अन्तर्राष्ट्रिय विमानस्थल बनेर सञ्चालनमा आएको छ। जग्गा नदिएको भए आज विमानस्थल बन्ने थिएन। तसर्थ जग्गा दिएर योगदान पुर्याउने स्थानीयलाई नै हरेक अवसरमा प्राथमिकता पाउनुपर्छ र पाउनेछन्,' उनले भने। उनले जग्गा दिएर योगदान पुर्याएका परिवारका सदस्यलाई योग्यताअनुसार विमानस्थलमा रोजगारी प्रदानका लागि सरकार प्रतिवद्घ रहेको जानकारी दिए। स्थानीयलाई रोजगारीमा प्राथमिकताका लागि विमानस्थल प्रमुख र नागरिक उड्डयन प्राधिकरणसगँ आफूले छलफल जारी राखेको उनले बताए। विमानस्थलको कार्गो सेवा सञ्चालनका लागि पहल भइरहेको बताउँदै उनले कार्गो सञ्चालनपछि यहाँको कृषि तथा ओैधोगिक उत्पादनलाई अन्तर्राष्ट्रिय बजामा पुर्याएर स्थानीयलाई रोजगारी बढाउने सरकारको योजना रहेको जानकारी दिए।"
मैले पनि उहिल्यै रुखमा भोट हालिसकेको हुँ : प्रचण्ड,"गोरखा : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले कांग्रेससँग गरिएको गठबन्धन नै 'नेचुरल' भएको दाबी गरेका छन्। गठबन्धन दलका अगुवा कार्यकर्ता अभिमुखीकरण कार्यक्रममा बोल्दै प्रचण्डले १२ बुँदे समझदारी र शान्ति सम्झौतामा हस्ताक्षर गर्ने दलबीच गरिएको गठबन्धन नै वास्तविक गठबन्धन भएको दाबी गरेका हुन्। 'शान्ति सम्झौताको दायाँतिर नेपाली कांग्रेसका तत्कालीन सभापति तथा प्रधानमन्त्री गिरिजाप्रसाद कोइरालाले हस्ताक्षर गर्नुभएको हो। बायाँतिर मैले हस्ताक्षर गरेको छु', उनले भने, '१० वर्षे जनयुद्ध अन्त्य गरी मुलुकलाई शान्ति प्रक्रियामा लैजान अरू राजनीतिक दलले पनि सहयोग गरेका हुन्, तर मुख्य भूमिका कांग्रेस, माओवादीकै हो। अहिले यी दुई पार्टीका बीच गठबन्धन भएको छ। यो नै नेचुरल गठबन्धन हो।' केही समयअघि नेकपा एमालेसित गरिएको गठबन्धन जालझेल, तिकडम र अनेक षड्यन्त्रका कारण तोड्न बाध्य भएको भन्दै उनले त्यस घटनाबाट आफूले मुलुकलाई प्रतिगमनबाट जोगाउने पाठ सिकेको बताए। 'यो गठबन्धनलाई अपवित्र भन्नेहरूले विस्तृत शान्ति सम्झौता, बृहत् शान्ति प्रक्रियाको महत्व बुझ्नु भएको रहेनछ भन्ने पुष्टि गर्दछ, तपाईंहरूले संविधानसभा, संघीयता, गणतन्त्रको महत्व बुझ्नु भएको रहेनछ भन्ने पुष्टि हुन्छ', उनले भने, 'तसर्थ यदि कोही कांग्रेस कार्यकर्तालाई हँसिया हथौडामा भोट हाल्न हात अघि बढ्दैन भने, यदि कोही माओवादी कार्यकर्तालाई रुखमा भोट हाल्न हात अघि बढ्दैन भने तपाईहरूले शान्ति प्रक्रियालाई राम्रोसित आत्मासात गर्नुभएको रहेनेछ। गिरिजाप्रसादले त उहिल्यै हँसिया हथौडामा भोट हालिसक्नु भएको हो। मैले पनि उहिल्यै रुखमा भोट हालिसकेको हुँ।' गिरिजाप्रसाद र आफ्नो कार्यगत एकता वा गठबन्धनले नै मुलुक यो अबस्थामा अघि बढिरहेको उनको भनाइ थियो। बाँकी कार्यभार पूरा गर्न अहिलेको गठबन्धन अपरिहार्य रहेको भन्दै उनले यसलाई नेचुरल गठबन्धनको संज्ञा दिएका हुन्। सोही कार्यक्रममा बोल्दै नेपाली कांग्रेसका केन्द्रीय सदस्य तथा उम्मेद्वार सुरेन्द्रराज पाण्डेले बृहत् शान्ति सम्झौतामा गिरिजाप्रसाद र प्रचण्डले हस्ताक्षर गर्न हुन्छ भने कांग्रेसलाई माओवादीले, माओवादीलाई कांग्रेसले भोट हाल्न हिच्किचाउन नहुने तर्क गरे। 'गिरिजा प्रसाद र प्रचण्डले पहिल्यै गठबन्धन गरिसक्नु भएको हो। एउटाले अर्कालाई पहिल्यै भोट हालिसक्नु भएको हो भने उहाँकै इमान्दार कार्यकर्ता हामीले एक अर्काको चुनाव चिह्नमा भोट हाल्न किन हिच्किचाउने?' पाण्डेले भने, 'यो गठबन्धनलाई यो चुनावसम्म मात्र होइन, विकास र संवृद्धिको यात्रा अघि बढाउन पनि यसलाई अघि बढाइरहनु पर्छ।'"
दाङमा उच्च प्रतिस्पर्धी महिला,"दाङ : दाङमा तीन क्षेत्र। तीनैमा सशक्त दाबेदार छन्, प्रमुख दलका महिला नेत्रीहरू। संसदीय राजनीतिमा भाग लिइसकेका नेत्रीहरू चुनावी मैदानमा उत्रिएकाले दाङको चुनावी माहोल रोचक छ। क्षेत्र नम्बर १ मा एमालेबाट उम्मेदवार छिन्, शान्ता चौधरी। कमलरी आन्दोलनले जन्माएकी नेत्री चौधरी यसअघि समानुपातिक सांसद बनेकी थिइन्। संसदीय समितिको सभापतिदेखि एमाले दलको सचेतकको भूमिका निर्वाह गरेसकेकी छिन्, शान्ताले। यसपटक पार्टीले उनलाई प्रत्यक्षमा टिकट दिएको छ। तर, प्रतिस्पर्धी छन्, पूर्वसहकर्मी एवं एकीकृत समाजवादीका नेता मेटमणि चौधरी। सहरी विकास मन्त्री मेटमणि सत्ता गठबन्धनका साझा उम्मेदवार हुन्। २०७४ सालको निर्वाचनमा मेटमणिले यही क्षेत्रबाट चुनाव जित्दा शान्ता एमालेको समानुपातिक उम्मेदवार थिइन्। विगतमा एउटै पार्टीमा रहँदा मेटमणि र शान्ताले राजनीतिक रूपमा थुप्रै सहकार्य गरेका थिए। एमालेका तत्कालीन जिल्ला इन्चार्ज तथा केन्द्रीय सदस्य मेटमणि पार्टी विभाजन भएसँगै एकीकृत समाजवादीमा लागेका थिए। राजनीतिक पृष्ठभूमिले भने शान्ताभन्दा मेटमणि अघि छन्। यो क्षेत्रमा थारू बाहुल्य छ। प्यूठान, अर्घाखाँचीलगायतका जिल्लाबाट बसाइँ सरेर आउनेको संख्या पनि अधिक छ। प्यूठानबाट झर्नेको संख्या पनि धेरै रहेकाले यहाँ जनमोर्चाको प्रभाव पनि राम्रै छ। जनमोर्चा सत्ता गठबन्धनमा छ। अर्कोतर्फ विगतमा एमालेकै उम्मेदवार भएर मेटमणिले यहीँ क्षेत्रबाट चुनाव जितेको हुँदा शान्तालाई सहज हुन सक्छ। तर, शान्ताका लागि पूर्वसांसद गंगा चौधरी तगारो बन्दैछिन्। एमालेले टिकट नदिएपछि गंगाले शान्ताविरुद्ध बागी उम्मेदवारी दिएकी छन्। यसबाट शान्ताको केही मत तलमाथि हुने आकलन गरिएको छ। क्षेत्र नं १ लुम्बिनी प्रदेशको स्थायी राजधानी तोकिएको क्षेत्र हो। लमही नगरपालिका, राप्ती, गढवा र राजपुर गाउँपालिका यहीँ क्षेत्रमा पर्छन्। दाङको २ नम्बर क्षेत्रमा पूर्वमन्त्री एवं माओवादी नेत्री रेखा शर्मा चुनावी मैदानमा छिन्। यहाँ एमाले महासचिव शंकर पोखरेल मैदानमा उत्रिएका छन्। पूर्वसभामुख कृष्णबहादुर महरा पछि सरेपछि रेखाले टिकट पाएकी हुन्। रेखालाई सत्ता गठबन्धनको समर्थन छ। तर लुम्बिनी प्रदेशका मुख्यमन्त्री एवं एमाले महासचिव पोखरेल नै मुख्य प्रतिस्पर्धी रहेकाले यहाँको निर्वाचन पनि रोचक छ। २०७४ सालको निर्वाचनमा पोखरेल वाम गठबन्धनको तर्फबाट क्षेत्र नम्बर २ को (क) मा निर्वाचित भएका थिए। त्यसपछि उनी लुम्बिनी प्रदेशको मुख्यमन्त्री बने। त्यो बेला निर्वाचन क्षेत्र नं २ बाट प्रतिनिधिसभा सदस्यमा वाम गठबन्धनकै कृष्णबहादुर महरा निर्वाचित भएका थिए। पोखरेलको गृहनगर तुलसीपुर उपमहानगरपालिका हो। पोखरेलले २०५१ पछि हालसम्म कुनै पनि केन्द्रको संसदीय निर्वाचन जितेका छैनन्। त्यसैले उनी २०७४ सालमा आफ्नो निर्वाचन क्षेत्र नं ३ छोडेर क्षेत्र नं २ मा चुनाव लड्न गएका थिए। पछिल्लो समय शंकरको पक्षमा दंगाली जनताको मनमा एउटा राम्रो छाप छ। उनी मुख्यमन्त्री हुँदा उनकै पहलमा लुम्बिनी प्रदेशको स्थायी राजधानी रूपन्देहीबाट दाङ सार्न भूमिका खेलेको जश पोखरेललाई गएको छ। त्यसैलाई उनले भोट तान्ने प्रमुख अस्त्रको रूपमा प्रयोग गर्ने देखिन्छ। मनोनयन दर्तालगत्तै पनि पोखरेलले राजधानी सारेको विषयलाई उठाएका थिए। गत वैशाखमा सम्पन्न स्थानीय तह निर्वाचनको परिणामबाट पनि पोखरेल उत्साहित छन्। गठबन्धन दलका उम्मेदवारलाई हराउँदै घोराही उपमहानगरपालिकासहित बहुमत वडाध्यक्षमा एमालेले जित निकालेको थियो। तर, कतिपय माओवादी नेताले आज पनि त्यो हारको प्रमुख कारण कांग्रेसभित्रकै आन्तरिक घात र अन्तर्घातलाई अथ्र्याउने गर्छन्। अहिले त्यस्तो स्थिति नरहेकाले रेखाको पल्ला भारी हुने माओवादी पक्षको दाबी छ। जे जस्तो भए पनि इमान्दार छविकी रेखा र पार्टीभित्र कम्युनिस्ट आन्दोलन र जबजको व्याख्याता मानिने पोखरेलबीचमा रोचक प्रतिस्पर्धा हुने अनुमान गरिएको छ। रेखाले २०६४ को पहिलो संविधानसभा निर्वाचन पश्चिम दाङबाट जितेकी थिइन्। त्यतिखेर दाङमा पाँच निर्वाचन क्षेत्र थिए। उतिखेर सबै क्षेत्र माओवादीले क्लिनस्विप गरेको थियो। यो निर्वाचन क्षेत्र घोराही क्षेत्रमा पर्छ। यहाँ बंगलाचुली गाउँपालिका र घोराही उपमहानगरपालिका गरी दुई पालिका मात्रै छन्। रोल्पा र प्यूठानसँग सीमा जोडिएको यो क्षेत्रमा अधिकांश मानिस रोल्पाबाट बसाइँ सरेर आएका छन्। आस्थाका दृष्टिकोणले रोल्पालीहरू अधिकांश माओवादी निकट छन्। त्यसको लाभ रेखालाई हुन सक्छ। उनी मन्त्री हुँदा वा राजनीतिक रूपमा पनि कुनै पनि विवादमा नमुछिएकी नेत्री हुन्। त्यसको लाभ उनले उठाउन सक्छिन्। यो नेपाली कांग्रेसको बलियो पडक भएको क्षेत्रसमेत हो। त्यसैले उनलाई थप फाइदा हुन सक्छ। तर, उनलाई नेकपा एमालेका महासचिव शंकर पोखरेललाई हराउन सहज हुने छैन। निर्वाचन क्षेत्र नं ३ मा नेकपा एमालेले कोमल वलीलाई प्रतिनिधिसभाको उम्मेदवार बनाएको छ। वली २०७४ सालको निर्वाचनताका राप्रपा छोडेर एमाले प्रवेश गरेकी हुन्। पार्टीले समानुपातिक सांसद बनाएपछि कोमल यो बीचमा राष्ट्रियसभा सदस्यसमेत बनेकी थिइन्। दाङ टिकरीकी कोमल पत्रकारिकता र कला क्षेत्रबाट उदाएकी नेत्री हुन्। गायिका हुँदै रेडियो नेपालमा लामो समय समाचार वाचिकाको रूपमा काम गरेकी उनले राप्रपाबाट राजनीतिक यात्रा सुरु गरेकी हुन्। अहिले पनि उनको भोट माग्ने प्रमुख अस्त्र भनेकै उनको कला र वक्तृत्वशैली भएको एमालेका एक नेताले बताए। कला क्षेत्रबाट उदाएकी कोमललाई पार्टीले सम्मान गरेको र उनले सहज रूपमा जित्ने यहाँका एमाले नेताहरूको दाबी छ। त्यस्तो मत राख्नेहरू जित्ने प्रमुख आधार महिला मत कोमलले धेरै तान्ने तर्क गर्छन्। उनीहरूले कल्पना गरेजस्तै महिलाको मत आयो र पार्टीभित्रैकै असन्तुष्टको आवाज सम्बोधन गर्न सफल भइन्छ भने कोमलको पक्षमा परिणाम आउन सक्छ। स्थानीय निर्वाचनमा तुलसीपुर उपमहानगरपालिकामा गठबन्धनलाई हराउँदै एमाले उम्मेदवार विजयी हुनुले पनि कोमल हौसिएकी छन्। तर, कोमललाई यहाँ सोचेजस्तै सहज भने छैन। उनका प्रमुख प्रतिस्पर्धी कांग्रेसका केन्द्रीय सदस्य दीपक गिरी छन्। विगतमा एमालेकै शंकर पोखरेलसँग पनि चुनाव लडेका उनी लामो समयदेखि राजनीतिमा सक्रिय छन्। उनकै टिम पार्टीको १४ औं महाधिवेशनमा जिल्लादेखि प्रदेशमा हाबी छ। पार्टीभित्र संस्थापन पक्षधर गृहमन्त्री बालकृष्ण खाँण पक्षलाई हराएर दीपक गिरी लुम्बिनीका एक्ला नेता कहलिएका छन्। निर्वाचन क्षेत्र नं ३ मा पर्ने चार पालिकामध्ये तुलसीपुरबाहेक स्थानीय तह निर्वाचनमा कांग्रेसले शान्तिनगर, दंगीशरण र बबई गाउँपालिकामा एकलौटी जित निकालेको थियो। सोही परिणामका आधारमा पनि गिरी बलियो देखिन्छन्। पूर्व सिँचाइमन्त्रीसमेत रहेका गिरीले त्यतिखेर जिल्लामा पुल, बाटोलगायत पूर्वाधार निर्माणमा थुपै्र कामहरू गरेका छन्। त्योबाहेक उनकै पहलमा सुरु भएको बृहत् सिँचाइ परियोजना दाङका लागि महत्वपूर्ण परियोजना मानिएको छ। विगतमा उनको कामले नै यसपालि गिरीलाई सहज हुने अनुमान पार्टी पंक्तिले गरेको छ।"
तीनवटा निर्वाचन चिह्नमा हेरफेर,"काठमाडौं : निर्वाचन आयोगले मङ्सिर ४ गते हुने प्रतिनिधिसभा सदस्य र प्रदेशसभा सदस्यको निर्वाचन प्रयोजनका लागि निर्धारित चिह्नमध्ये तीन वटामा सामान्य हेरफेर गरेको छ। आयोगको असोज २७ गतेको निर्णयअनुसार प्रतिनिधिसभा सदस्य निर्वाचन तथा प्रदेशसभा सदस्यको निर्वाचन निर्देशिका, २०७९ को दफा ८७ ले दिएको अधिकार प्रयोग गरी ती निर्वाचन चिह्नको अनुसूचीमा रहेको आकारमा हेरफेर गरिएको हो। चिह्न भने उही रहेको छ। निर्वाचन आयोगमा अभिलेखमा रहेको निर्वाचन चिह्नको नाम र चिह्नमा केही भिन्नता देखिएको र आयोगमा रहेको अभिलेख र निर्देशिकामा रहेको विवरणबीच भिन्नता पाइएकाले उक्त निर्णय गरिएको हो। उक्त निर्णय बमोजिम प्रतिनिधिसभा सदस्य निर्वाचन तथा प्रदेशसभा सदस्य निर्वाचन निर्देशिका, २०७९ को अनुसूची २९ को क्रम सङ्ख्या १३ मा रहेको हाम्रो नेपाली पार्टीको निर्वाचन चिह्न लौरो र अनुसूची३० को खण्ड (क) मा रहेका प्रतिनिधिसभा सदस्य निर्वाचनको प्रयोजनका लागि राखिएको स्वतन्त्र उम्मेदवारको निर्वाचन चिह्न अन्तर्गत डोजर र क्रस खुकुरी निर्वाचनमा समेत हेरफेर गरिएको आयोगका सहायक प्रवक्ता कमल भट्टराईले जानकारी दिए।"
नौ अर्ब रुपैयाँ कमिशनको आरोप सच्चियो : बाबुराम भट्टराई,"गोरखा : बूढीगण्डकी आयोजनाबाट शेरबहादुर देउवा, केपी शर्मा ओली र प्रचण्डले नौ अर्ब रुपैयाँ कमिशन खाएको भनेर आफूले डेढ वर्षअघि लगाएको आरोप सच्चिएको डाक्टर बाबुराम भट्टराईले स्वीकार गरेका छन्। गोरखामा शनिबार आयोजित गठबन्धन दलहरूको अगुवा कार्यकर्ता अभिमुखीकरण कार्यक्रममा बोल्दै नेपाल समाजवादी पार्टीका अध्यक्ष तथा पूर्व प्रधानमन्त्री भट्टराईले सो आरोप सच्चिएको बताएका हुन्। 'बूढीगण्डकी योजना राष्ट्रिय गौरवको योजना हो, र त्यो एउटा गेमचेञ्जर योजना हो, त्यसैले त्यसले प्राथमिकता पाउनै पर्छ। नेपाल आफैंले बनाउनै पर्छ। तर केही असमझदारीवश हामीले अलिकति बांगोटिंगो बाटो लिन खोज्यौँ', उनले भने। कमिशनको आरोपबारे प्रष्टिकरण दिँदै उनले त्यतिबेला अलिकति आलोचना गरेको बताए। 'किनकि नेपाल आफैंले बनाउनु पर्ने त्यो बूढीगण्डकी कताकता कसको खेलमा हो, बाहिर जान लाग्यो भन्ने अर्थमा मैले केही सूचना पाएको थिएँ। त्यसको आधारमा मैले त्यो (नौ अर्ब भ्रष्टाचारको बारेमा) बोलेकै हो। तर त्यो अहिले सच्चिएको छ। म के खुशी व्यक्त गर्न चाहन्छु भने अब बूढीगण्डकी नेपालले बनाउने निर्णय गरेको छ। त्यसै भएको हुनाले बूढीगण्डकीबारे अब हाम्रो विवाद छैन।' अब बूढीगण्डकी छिटो बनाउने अभिभारा गोरखाबाट निर्वाचित भएपछि प्रचण्डको काँधमा जाने उनले बताए। सोही आरोपका विषयमा पछिल्ला वक्ता प्रचण्डले आरोप सच्याउन जरुरी रहेको बताएका थिए। 'बाबुरामजीले बूढीगण्डकी परियोजनाको बारेमा जुन सूचनाका आधारमा आरोप लगाउनु भएको थियो, त्यो सच्चियो भन्नुभएको छ, धन्यवाद', उनले भने, 'त्यसलाई हामी आफैले बनाउने निर्णय गरेका छौँ, त्यो अगाडि बढेको छ। तपाईंले मलाई बलियो बनाउनु भयो भने त्यो तीब्रगतिमा अघि बढ्छ।'"
'आचारसंहिता उल्लंघन गर्ने उम्मेदवारलाई २४ घण्टाभित्रै स्पष्टीकरण सोध्नुहोस्',"काठमाडौं : प्रमुख निर्वाचन आयुक्त दिनेशकुमार थपलियाले निर्वाचन आचारसंहिता, २०७९ लाई कडाइका साथ पालना गर्न गराउन निर्देशन दिएका छन्। प्रमुख आयुक्त थपलियाले पोखरामा आज शनिबार आयोजित जिल्ला आचारसंहिता अनुगमन समितिको बैठकमा बोल्दै आचारसंहिताको उल्लंघन गरेको देखिएमा तत्काल आयोगमा लिखित वा मौखिक जानकारी दिन आग्रह गरेका हुन्। उनले आयोगले तोकेका अनुगमन अधिकृतलाई आचारसंहिताको उल्लंघन गर्ने उम्मेदवारलाई २४ घण्टाभित्र स्पष्टीकरण सोध्न निर्देशन दिए। उम्मेदवारबाट चित्त बुझ्दो जवाफ पेस नभएमा उम्मेदवारी रद्द गर्ने समेतको अधिकार निर्वाचन आयोगलाई भएकाले त्यससम्बन्धी विवरण स्पष्ट खुलाइ आयोगमा लेखिपठाउन उनले निर्देशन दिए। प्रमुख आयुक्त थपलियाका अनुसार निर्वाचन आयोग ऐन २०७३ को दफा २२ ले दिएको अधिकार प्रयोग गरेर आयोगले निर्वाचन आचारसंहिता, २०७९ निर्माण गरेको छ। निर्वाचन आचारसंहिता, २०७९ को दफा ४६ मा 'कसैले आचारसंहिता उल्लंघन गरेमा आयोगले निर्वाचन आयोग ऐन, २०७३ को दफा २३ बमोजिम एक लाख रुपैयाँसम्म जरिवाना गर्न वा उम्मेदवारी रद्द गर्न सक्नेछ।' उम्मेदवारले मनोनयन दर्ता गर्ने क्रममा बुझाएको विवरणमा उल्लेख भएबमोजिमको स्रोतबाट खर्च गरे नगरेको बारे आयोगले निगरानी गर्ने बताउँदै निर्वाचन आयुक्त थपलियाले निर्वाचन आचारसंहिता उल्लंघन गर्ने कर्मचारीलाई समेत कारबाही गर्न सुरु भइसकेको जानकारी दिए। कर्मचारीले निर्वाचन सम्पन्न नहुँदासम्म सामाजिक सञ्जाल प्रयोगमासमेत सचेतता अपनाउन उनको आग्रह थियो। बैठकमा कास्कीका मुख्य निर्वाचन अधिकृत प्रकाश खरेल, कास्कीका प्रमुख जिल्ला अधिकारी एवं जिल्ला आचारसंहिता अनुगमन समितिका सहसंयोजक टेकबहादुर केसी, सदस्य प्रहरी उपरीक्षक अजय केसी, उपअनुसन्धान निर्देशक मनोज ढकाल, अनुगमन अधिकृत रामजी शर्मा र सदस्य सचिव हुमनाथ पराजुली लगायतले निर्वाचन आचारसंहिता पालना गर्न गराउन सञ्चालन गरिएका गतिविधिका बारेमा जानकारी गराएका थिए।"
कांग्रेसले स्थायी सरकारको प्रतिबद्धता गर्ने,"काठमाडौं : नेपाली कांग्रेसले मंसिर ४ को निर्वाचनमा संसद् विघटन र संसदीय व्यवस्था सिध्याउने गरी ओली सरकारले गरेका गतिविधिलाई मुख्य चुनावी मुद्दा बनाउने भएको छ। कांग्रेसको घोषणापत्र संशोधनसहित कार्यसम्पादन समितिले शुक्रबार पारित गरेको छ। सानेपामा आयोजित पत्रकार सम्मेलनमा बोल्दै सहमहामन्त्री जीवन परियारले कार्यसम्पादन समितिबाट पारित भएको घोषणापत्रलाई छिट्टै अन्तिम रूप दिएर सार्वजनिक गरिने बताए। उनले घोषणापत्रमा कांग्रेसको सरकारका पालामा भएका राम्रा कामको प्रचार र अघिल्लो केपी शर्मा ओली सरकारका असंवैधानिक गतिविधिलाई जनतासामु लगेर छर्लंग पार्नु पर्ने जरुरी भएको बताए। उनले भने, मुख्य मुद्दा नै यिनै छन्। सहमहामन्त्री परियार, अर्थशास्त्री स्वर्णिम वाग्ले, राष्ट्रिय योजना आयोगका पूर्वउपाध्यक्ष डागोविन्दराज पोखरेल, राजनीति विश्लेषक गेजा शर्मा वाग्लेलगायतका विज्ञहरूले तयार पारेको घोषणापत्रमा आर्थिक विकास र समुन्नत नेपालको मार्गचित्र समेटिएको बताए। सहमहामन्त्री परियारले पहिलो खण्डमा राजनीतिक मुद्दाबारे स्पष्ट धारणा राखिएको छ भने दोस्रो खण्डमा पाँच वर्षको मार्गचित्र समुन्नत नेपाल कसरी बनाउने भन्ने एजेन्डा राखिएको बताए। परियारले भने, २०४८ देखि अहिलेसम्म कांग्रेसले नेतृत्व गरेको सरकारले गरेका महत्वपूर्ण विषयहरू घोषणापत्रमा समावेश गरिएको छ। आगामी निर्वाचनमा कांग्रेसले विजय हासिल गरेपछि पाँच वर्षका लागि संविधानको व्यवस्थाअनुसार कसरी अगाडि बढ्ने भन्ने कुरा लिएर जनता माझ जाने तयारी रहेको उनले बताए। कांग्रेसको नेतृत्वमा जारी भएको संविधानको रक्षा कांग्रेसले लिने विषयलाई मुख्य प्रतिबद्धताका रूपमा राखिएको परियारले बताए। २०७४ को निर्वाचनपछि नेकपा नेतृत्वको सरकारले संसदीय लोकतान्त्रिक शासन प्रणालीकै विरुद्धमा विविध गतिविधि गर्यो। २०७२ मा कांग्रेसको नेतृत्वमा जारी संविधानको रक्षा गर्ने जिम्मा कांग्रेसले लिन्छ त्यो प्रतिबद्धता घोषणापत्रमा मुख्यरूपमा समेटिएको बताए। समितिको पहिलो बैठकबाट डा स्वर्णिम वाग्लेको संयोजकत्वमा प्रारम्भिक मस्यौदा उपसमिति गठन गरिएको थियो। सोही टिमले घोषणापत्रको मस्यौदा तयार गर्दै छ। कांग्रेसको केन्द्रीय कार्यसम्पादन समिति बैठकमा महामन्त्री शर्माले घोषणापत्रको सैद्धान्तिक पक्षका बारेमा र नेता डा वाग्लेले घोषणापत्रको संक्षिप्त सार राखेपछि पार्टी सभापति, पदाधिकारी र पूर्वपदाधिकारीले सुझाव दिएका थिए। उक्त सुझावसहित मस्यौदा समितिले घोषणापत्रलाई अन्तिम रूप दिने सहमहामन्त्री परियारले बताए। महामन्त्री शर्माको संयोजकत्वमा प्रतिनिधिसभा र प्रदेशसभाको घोषणापत्र तयारी समिति गठन भएको थियो। महामन्त्री शर्माले घोषणापत्र लेखनमा सबै क्षेत्रका विज्ञहरू गरेर ४१ सदस्यीय घोषणापत्र समिति समेटेका छन्। जसमा कर्णालीबाट प्रतिनिधित्वका लागि रंगमती शाही, फस्ट टाइम भोटरको प्रतिनिधित्व गर्दै विकल राई, कवि श्रवण मुकारुङ, क्रिकेटर विनोद दास,चलचित्र निर्देशक मीन भाम, कृषिविज्ञ सञ्जय महतो, समाजशास्त्री दीपेश घिमिरे, मधेसी महिलाको प्रतिनिधित्व गर्दै प्रीति मण्डल, सामाजिक रूपान्तरणतर्प अनुसन्धानकर्ता प्रकाश लामिछानेलाई महामन्त्री शर्माले राखेका छन्। घोषणापत्र उपसमिति समितिका संयोजक डा वाग्लेले घोषणापत्रमा सुरुवातमा राजनीतिक टिप्पणी भएको बताए। उनले भने, त्यसपछि मुख्यतः लोकतान्त्रिक प्रणालीभित्र समुन्नत नेपालको विषय छ। मुख्यतया सात एजेन्डा समेटिएको छ। फराकिला अर्थतन्त्रका खाका, समन्यायिक समाज र सार्वभौमिक समानतासहितको विदेशनीतिका एजेन्डा, फराकिलो आर्थिक अवस्था, नेपालको समन्यायिक समाज र सांस्कृतिक विकासको एजेन्डा, जलवायु परिवर्तन, वन तथा विपत्को कुरा समावेश छ। परराष्ट्रसम्बन्धी र नयाँ सम्भावनाका क्षेत्र र प्रविधिक विकासका कुरा समेटिएको उनले बताए।"
मनहरीमा भएको छुट्टाछुट्टै सवारी दुर्घटनामा चार घाइते,हेटौंडा : मकवानपुरको मनहरीमा भएको छुट्टाछुट्टै सवारी दुर्घटनामा परी चार जना घाइते भएका छन्। पूर्वपश्चिम राजमार्गअन्तर्गत मनहरी९ खरङ्गास्थित सडकखण्डमा आज हेटौंडाबाट चितवनतर्फ जाँदै गरेको ना५त ८९३६ नम्वरको ट्याक्टरलाई सोही दीशातर्फ जाँदै गरेको जेएच १० डीजेड ७९९६ नम्वरको भारतीय यात्रुबाहक बसले ठक्कर दिँदा दुई जना घाइते भएका इलाका प्रहरी कार्यालय मनहरीले जनाएको छ। घाइते हुनेहरूमा ट्याक्टर चालक पर्साको वीरगंज२९ निवासी २७ वर्षीय सुनिल साह र ट्याक्टरमा सवार सोही स्थानमा बस्ने ३७ वर्षीय विनोद चौधरी रहेका छन्। त्यस्तै पूर्वपश्चिम राजमार्गकै मनहरी६ बिजौनास्थित खण्डमा भएको सवारी दुर्घटनामा परी २ जना घाइते भएका छन्। हेटौंडाबाट चितवनतर्फ जाँदै गरेको ना५२प ८१९ नम्वरको मोटरसाइकल आफैं अनियन्त्रित भएर दुर्घटना हुँदा मोटरसाइकल चालक चितवनको रत्ननगर नगरपालिका९ बस्ने ४७ वर्षीय रेशम ढुंगाना र उनको छोरी १९ वर्षीया पूजा ढुंगाना घाइते भएका हुन्। घाइते चारै जनाको मकवानपुर र चितवनको विभिन्न अस्पतालहरूमा उपचार भइरहेको प्रदेश प्रहरी कार्यालय बागमती प्रदेश हेटौंडाले जनाएको छ।
पोखराजोमसोम हवाई मार्गमा मौसम हेर्न अत्याधुनिक क्यामेरा,जोमसोम : हवाई उडानमा अत्यन्तै सम्वेदनशील मानिएको पोखराजोमसोम हवाई मार्गमा अत्याधुनिक क्यामेराको सहयोगमा मौसम हेर्न सकिने प्रविधिको प्रारम्भिक परीक्षण गर्न थालिएको छ। नेपाल नागरिक उड्यन प्राधिकरणको अनुरोधमा राष्ट्रिय अविष्कार केन्द्रले पोखराजोमसोम हवाई मार्गमा पर्ने विभिन्न जोखिमयुक्त स्थानको मौसम थाहा पाउने उक्त प्रविधि विस्तार गरिएको हो। म्याग्दीको अग्लोअग्लो स्थानमा राखिएको क्यामेराको माध्यमबाट सो स्थानको मौसम हेर्न मिल्ने अत्याधुनिक क्यामेरा जडान गरिएको राष्ट्रिय अविष्कार केन्द्रका प्रमुख महावीर पुनले सामाजिक सञ्जाल फेसबुक मार्फत जानकारी गराएका छन्। पुनले उक्त क्यामेराको सहयोगमा हवाई कन्ट्रोल टावरबाटै पोखराजोमसोम हवाई मार्गका मौसमी दृष्य थाहा पाउन सकिने प्रविधिको परीक्षण भइरहेको बताएका हुन्। पोखराजोमसोम हवाई मार्गको समून्द्री सतहदेखि २३०० सय मिटरदेखि ३३०० सय मिटर अग्लो स्थान उक्त अत्याधुनिक क्यामेरा जडान गरिएको छ। राष्ट्रिय आविष्कार केन्द्रका प्राविधिकहरूले मौसमी विवरण थाहा पाउन सक्ने प्रविधिको एक महिना अघिदेखि नियमित परीक्षण गरिरहेको केन्द्र प्रमुख पुनको भनाइ छ। पोखराजोमसोम बीचमा पर्ने अग्ला डाँडा र खोंचहरूको दृष्य कैद गर्न सीसीटीभी जडान भइसकेको बताएका छन्।
स्पष्ट देखिने गरी नम्बर प्लेट नराख्ने ४४६ सहित १४०७ चालक कारबाहीमा,"काठमाडौं : स्पष्ट देखिने गरी नम्बर प्लेट नराख्ने ४४६ चालक कारबाहीमा परेका छन्। शनिबार गरिएको विशेष चेकिङका क्रममा काठमाडौं उपत्यकाका विभिन्न स्थानबाट ट्राफिक नियम उल्लंघन गर्ने एक हजार ४०७ जना चालकलाई ट्राफिक प्रहरीले कारबाही गरेको छ। नम्बर प्लेट स्पष्ट नभएका ४४६ जना, नम्बर प्लेट आकाशतिर फर्काउने सात जना, दिउँसै मापसे गरी सवारी साधन चलाउने चार जनालाई कारबाही गरिएको छ। यसैगरी तीव्र गतिमा सवारी चलाउने १५५ जना, अनावश्यक हर्न बजाउने पाँच जना र ठूलो आवाज निकाल्ने दुईवटा मोटरसाइकलका चालक कारबाहीमा परेका ट्राफिक प्रहरीले जनाएको छ। त्यस्तै चेकिङकै क्रममा अन्य ट्राफिक नियम उल्लंघन गर्ने ७८८ जना चालक पनि कारबाहीमा परेका छन् । स्पष्ट रूपमा नम्बरहरू नदेखिने र मापदण्ड अनुसार नम्बर प्लेट नराख्ने सवारी साधनको चेकजाँच अभियानलाई काठमाडौं उपत्यका ट्राफिक प्रहरी कार्यालयले हिजोदेखि तीव्रता दिएको हो । नम्बर प्लेट स्पष्ट नराखी सवारी साधन चलाउँदा सवारी तथा यातायात व्यवस्था ऐन २०४९ अनुसारको कसूर हुनुका साथै सवारी दुर्घटनाको अनुसन्धानमा समस्या हुने सहप्रवक्ता एवं प्रहरी उपरीक्षक अवदेश बिष्ट क्षेत्रीले बताए। मापदण्ड अनुसारको नम्बर प्लेट बनाएर सवारी साधनको अगाडि र पछाडि राख्न प्रहरीले अनुरोध गरेको छ।"
जलवायु परिवर्तन होइन आपतकाल,"काठमाडौं : विश्वव्यापी बहसको केन्द्रमा रहेको जलवायु परिवर्तनलाई युवाहरूले आफ्नो मुद्दा बताएका छन्। उनीहरूले आफूहरूको भविष्य हेरेर अहिलेदेखि नै जलवायु परिवर्तन अनुकूलको विकासमा जोड दिए। अन्नपूर्ण मिडिया नेटवर्कले राजधानीमा बिहीबारदेखि आयोजना गरेको दुईदिने राष्ट्रिय कार्यशालाको अन्तिम दिन शुक्रबार युवाहरू जलवायु परिवर्तन, युवा र लैंगिक समानता र सुशासन विषयक छलफलमा जुटेका थिए। अन्नपूर्ण एक्सप्रेसका पत्रकार प्रतीक घिमिरेसँग जलवायु न्याय अभियन्ता श्रेया केसी, स्वच्छ ऊर्जा नेपालकी कार्यक्रम संयोजक वर्षा पराजुली, दिगो विकासका अभिषेक श्रेष्ठ र हरिन नेपालका विनोद देउवाले विचार मन्थन गरे। केसीले जलवायु परिवर्तन शब्दावलीसँग असहमति प्रकट गरिन्। जलवायु संकट वा आपत्काल भन्नुपर्छ, उनले भनिन्। जलवायु परिवर्तनमा वातावरण विज्ञानको मात्रै नभई सबैको भूमिकाको अपेक्षा उनले गरिन्। जलवायु परिवर्तनकै कारण लैंगिक हिंसा पनि बढिरहेको छ, उनले भनिन्। देउवाले यो मुद्दालाई कूटनीतिक हिसाबले पनि हेरिनुपर्ने खाँचो औंल्याए। सरकारले गर्ने हरेक निर्णयमा जलवायु परिवर्तन केन्द्रमा राखिनुपर्छ, उनले भने, अहिले जसरी जथाभावी विकास भइरहेको छ, जलवायु परिवर्तनलाई केन्द्रमा राखेनौं भने हाम्रो अवस्था एकदमै खराब हुनेछ। श्रेष्ठले जलवायु परिवर्तन वातावरणमा काम गर्ने युवा र वातावरणलाई माया गर्नेहरूको मुद्दा भएको बताए। वातावरण अभियान अहिले अन्तर्राष्ट्रिय सम्बन्धसँग सीमित भएकोमा अब स्थानीयकरण गरिनुपर्ने विचार उनले राखे। पराजुलीले स्थानीय तहसम्म पुगेरै जलवायु परिवर्तनबारे बुझाउनुपर्ने खाँचो औंल्याइन्। स्थानीय बासिन्दालाई जलवायु परिवर्तनका असरका पूर्वसूचना दिने संयन्त्र उपलब्ध गराउनुपर्ने पनि उनले बताइन्। युवालाई क्षमता अभिवृद्धि गर्दै लगेर जलवायु परिवर्तनको मुद्दामा अझै जोड्नुपर्ने उनको भनाइ थियो। देउवाले जलवायु परिवर्तनको मुद्दा अन्तर्राष्ट्रिय मञ्चमा नेपालले आफ्नो मुद्दाका रूपमा उठाउनुपर्ने विचार राखे। हामीले समस्या भोगिराछौं, त्यसैले यो मुद्दा हाम्रो हो, हामीले नै नेतृत्व गर्नुपर्छ, उनले भने, नेपालले नेतृत्व गर्न सक्ने मुद्दा भनेकै पर्यावरणको मुद्दा हो। थुप्रैका लागि जलवायु परिवर्तन बौद्धिक विलास भए पनि युवाका लागि व्यक्तिगत मुद्दा भएको उनको विचार थियो। नेपालका राजनीतिकर्मीमध्ये धेरै यो विषयमा संवेदनशील र गम्भीर हुन नसकेको उनको दुःखेसो थियो। पराजुलीले स्वच्छ ऊर्जामा जानुपर्ने भन्दाभन्दै पनि नीति नबन्नु र बनेका नीति पनि कार्यान्वयन नहुनु दुःखद् भएको बताइन्। विद्युतीय गाडीका लागि चार्जिङ स्टेसन बन्न सकेका छैनन्, उनले भनिन्। केसीले जलवायु परिवर्तनको मुद्दालाई मानव अधिकार केन्द्रित गर्नुपर्ने बताइन्। देउवाले नेपालमा विकासको उत्कट चाहनाको छटपटी हुँदा जलवायु परिवर्तनको मुद्दा छायामा परेको सुनाए। श्रेष्ठले जलवायु परिवर्तनको वित्त ऋणका रूपमा नभई अनुदानका रूपमा आउनुपर्नेमा जोड दिए। जलवायु परिवर्तनको अग्रमोर्चामा हामी छौं, अनि नेपाली जनता देखाएर ऋण लिनु सिद्धान्ततः गलत हो, उनले भने, जलवायु परिवर्तनमा हाम्रो भूमिका कम तर असर बढी छ, अनि हामीले नै ऋणमा पैसा लिनुपर्ने ? कार्यशालामै प्रस्तुतीकरण गर्दै सामुदायिक वन उपभोक्ता महासंघकी अध्यक्ष भारती पाठकले जलवायु परिवर्तनको असर रोक्न सिंगो स्थानीय समुदायको योगदान रहेको औंल्याइन्।"
८ लाख बराबरको पटका बरामद,"विराटनगर : भारतबाट ल्याइएको झण्डै आठ लाख मूल्य बराबरको पटक सशस्त्र प्रहरीले झापा र सुनसरीबाट बरामद गरेको छ। तिहार, छठलगायतका पर्वलाई लक्षित गरेर नेपाल भित्राइएको अवैध पटका सशस्त्रले नियन्त्रणमा लिएकाको हो। पटका ओसारपसारमा संलग्नहरू भने सशस्त्रलाई देखेपछि फरार बनेका थिए। बोरामा प्याक गरेर ल्याइएको विभिन्न प्रकारका १० बोरा पटका झापाको झापा गाउँपालिका१ बाट बरामद भएको सशस्त्रले जनाएको छ। सशस्त्र प्रहरी निरीक्षक विभूराज दाहालको नेतृत्वमा खटिएको टोलीले सात लाख ५० हजार मूल्य बराबरको पटका बरामद गरेको हो। त्यस्तै सशस्त्र प्रहरीले सुनसरीको हरिनगरा गाउँपालिका१ बाट शुक्रबार विभिन्न प्रकारका पटका बरामद गरेको छ। सशस्त्र प्रहरी बल भुटाहाबाट खटिएको प्रहरी निरीक्षक भूपेन्द्रकाजी निरौला नेतृत्वको टोलीले ३५ हजार मूल्य बराबरको पटका बरामद गरेको हो। बरामद गरिएको पटका नेपाल प्रहरी, जनप्रतिनिधि र स्थानीयको रहोबरमा नष्ट गरिएको छ। कारोबारमा संलग्नले नेपालभारत खुला सीमाको फाइदा उठाउँदै धमाधम पटका नेपाल भित्राउन थालेपछि निगरानी बढाएर सीमानाकामा कडाइ गर्न सशस्त्र प्रहरी बल प्रदेश १ का प्रमुख डीआईजी कमल गिरीले विशेष टोली परिचालन गरेका छन्। आगामी निर्वाचनतर्फ सुरक्षाकर्मी केन्द्रित भइरहँदा भारतबाट पटाउन भित्राउने गिरोह सक्रिय भएको सशस्त्रको विश्लेषण छ। तिहार, छठसमेतका पर्वमा पटकाजन्य विष्फोटक पदार्थको कारोबार एवं प्रयोग धेरै हुन्छ। चाडपर्वका बेला सुरक्षाकर्मीलाई छलेर भित्राइने पटकाजन्य विष्फोटक पदार्थको किनबेच, ओसारपसार र प्रयोगमा भने स्थानीय प्रशासनले रोक लगाएको छ। तर विभिन्न माध्यमबाट भित्राउने गरिन्छ। बरामद गरिएको पटका प्रयोगमा ल्याउन नसक्ने हिसाबले नष्ट गर्ने गरिएको सशस्त्रले जनाएको छ। चाडपर्वका नाममा रमाइलो गर्ने नाममा ध्वनी प्रदूषण, आगलागी, भौतिक तथा मानवीय क्षतिको जोखिम हुने भएकाले पटकाको ओसारपसार, कारोबार र प्रयोगलाई निरुत्साहित गर्न सक्रियता बढाइएको डीआईजी गिरीको भनाइ छ। उनका अनुसारा चाडपर्व र आगामी निर्वाचनलाई समेत लक्षित गरेर अन्य सुरक्षा निकायसँग समन्वय गरी सीमा क्षेत्रमा कडाइ गरिएको छ।"
प्राथमिकतामा जलवायु परिवर्तनको मुद्दा,"काठमाडौं : स्थानीय तहका जनप्रतिनिधिले जलवायुका कारण समस्या बढ्दै गएको महसुस गरेको बताएका छन्। उनीहरूले जलवायुको प्रत्यक्ष र पहिलो असर स्थानीय समुदायमा देखिएकाले पालिकाहरूले यो मुद्दा प्राथमिकता दिएको पनि सुनाएका छन्। अन्नपूर्ण मिडिया नेटवर्कले आयोजना गरेको जलवायु र सुशासनसम्बन्धी दुईदिने कार्यशालाको अन्तिम दिन शुक्रबार स्थानीय तहका जनप्रतिनिधि र विज्ञ छलफलमा जुटेका थिए। छलफलको विषय जलवायु र स्थानीय सरकार थियो। हेटौंडा उपमहानगरकी मेयर मीनाकुमारी लामाले जलवायुको विषयमा तल्लो तहसम्म काम गर्न केन्द्रबाट सर्कुलर भएको जानकारी दिइन्। दलहरूले पनि यसको बारेमा सोचेकाले नै नीति नियमहरू बनेको उनले बताइन्। तर राजनीतिक दलहरूको ध्यान केन्द्रित निर्वाचनको जितहारतिर भएकाले यस्ता विषयमा मूल मुद्दाका रूपमा प्राथमिकतामा पर्न नसकेको बताइन्। मेयर लामाले २०७५ सालमा बैठक बसेर विपद् प्रतिकार्य ऐन बनाएको जानकारी दिइन्। विद् तथा वातावरण इन्जिनियरहरूले वडास्तरमा काम गरिरहेको पनि उनले सुनाइन्। मेयर लामाले स्थानीय तहको माग भौतिक पूर्वाधार निर्माण भएकाले जलवायुजस्ता विषयमा काम गर्न अप्ठेरो भएको अनुभव साटिन्। मकवानपुरमा देशको सबैभन्दा धेरै उद्योग भएकाले त्यसको असर त्यहाँका जनताले भोगिरहेको बताइन्। त्यहाँका खोलाहरूमा औद्योगिक रसायन मिसाइएको र सिमेन्ट उद्योगबाट आउने धूलोले स्थानीय हैरान भएको समेत बताइन्। उनले भनिन्, गर्वका साथै निस्सासिएका छौं। काठमाडौंको कागेश्वरी मनोहरा नगरपालिकाका मेयर उपेन्द्र कार्कीले स्थानीय तहहरूलाई आवश्यकताअनुसार नीति बनाएर कार्यान्वयन गर्ने अधिकार दिइएकाले धेरै स्थानीय तहले नीति नियम कार्यक्रम बनाएको बताए। तर पनि जलवायुको विषयमा राज्यका तीनै तहमा नीतिगत अस्पष्टताहरू रहेको र जलवायुको असर स्थानीय तहमा प्रत्यक्ष हुने भएकाले पालिकाहरूसँग स्थानीय तहलाई सम्बोधन गर्ने अधिकार दिइएको जनाए। मेयर कार्कीले जलवायु तथा वातावरणलाई सानो मुद्दाको रूपमा हेरिएको पनि बताए। स्थानीय तहहरूले जलवायुको विषयमा क्षमता विकास गर्दै जानुपर्ने पनि सुझाए। उनले भने, जलवायुका विषयमा रिसर्च तथा इनोभेटिभ इन्जिनियरिङ नहुँदा समस्या भएको छ। त्यसैगरी वातावरण मन्त्रालयको पहँुच तल्लो तहसम्म हुनुपर्ने र आफ्नो नगरमा अत्यधिक सहरीकरण, विषादी प्रयोग, जैविक इन्धनको प्रयोग देखिएको बताउँदै उनले भने, जलवायुमा काम गर्न प्रयासरत छु। रसुवाको गोसाइँकुण्ड गाउँपालिकाका प्रमुख कैसाङ नुर्पु तामाङले गाउँपालिकाको ११औं गाउँसभाले जलवायु परिवर्तन सम्बन्धमा केही काम गर्ने निर्णय गरेको जानकारी दिए। जलवायुको मुद्दा जटिल र महत्त्वपूर्ण रहेको बताए। रसुवामा पछिल्लो समय जलवायुका कारण देखिएको समस्याबारे तापक्रम बढ्दो क्रममा रहेको बताउँदै उनले भने इसिमोडसँग मिलेर रिसर्च गर्दा २० वर्षको अवधिमा १७ डिग्री तापक्रम बढेको देखाएको छ। यो २०२० को रिपोर्ट थियो। यहाँका हिमनदी २५ प्रतिशतले घटिसकेको छ। यसले सम्पूर्ण जनजीवनमा असर गरेको बताए। पालिका स्तरमा स्रोतसाधन कम भए पनि जलवायुका क्षेत्रमा काम गरिरहेको उनले बताए। अनुकूलन र न्यूनीकरणलाई बृहत् रूपमा लैजाँदै गरेको बताए। रसुवा हाइड्रोपावरको हब भएकाले वैकल्पिक ऊर्जालाई प्राथमिकतामा राखेको पनि उनले बताए। जलवायु परिवर्तन होइन आपतकाल छलफलमा रहेका जलवायु तथा नीति विज्ञ अर्जुन ढकालले स्थानीय तह चुनावमा ठूला पार्टीहरूले घोषणापत्रमा जलवायुको विषय समेटेको जानकारी दिए। नेपाली कांग्रेसले ऊर्जा, वृक्षारोपण, पूर्वाधार निर्माणलगायत विषय समेटको सुनाए। एमालेले पनि फोहोरमैला, डँढेलो र समाजवादीले दुई सय युनिटसम्म बिजुली निःशुल्क गर्ने लगायतका प्रतिबद्धता गरेको उनले बताए। ढकालले जलवायुका क्षेत्रमा स्थानीय सरकारहरूले योजना बनाएर काम नगरेको टिप्पणी गरे। जलवायुमैत्री पूर्वाधारहरू तयार गर्न इन्जिनियरिङ नभएको र जलवायुले असर गर्ने ठाउँहरूमा सुरक्षित पूर्वाधार निर्माण गर्नपुर्ने बताए। आर्थिक विकाससँगै दिगो परियोजना चाहिन्छ। ता कि जोखिम नहोस्। ठूलो विकासभन्दा सुरक्षित जीवनशैली चाहिने भन्दै कृषि, जनस्वास्थ्य जलवायुले अत्यन्त जोखिममा रहेको बताए। जलवायुजन्य जोखिम न्यूनीकरणका लागि केन्द्रीय तहबाटै सामूहिक प्रयास आवश्यक औंल्याए । जलवायुका क्षेत्रमा स्थानीय तहले लगानी गरेका पैसा कहाँ, कसरी खर्च भयो अनुगमन गर्नुपर्ने खाँचो उनले औंल्याए। विश्व बैंकका पूर्वकन्सल्टेन्ट विनोद न्यौपानेले जलवायु तथा सुशासन ठूला शब्द भएको बताए। यसमा औपचारिक तथा अनौपचारिक रूपमा सन् १९९० देखि नै काम भइरहेको पनि बताए। पहिलादेखि नीतिगत कुराहरू भए पनि कार्यान्वयन नभएको बताए। जलवायु अझै राजनीतिक मुद्दा नबनेको गुनासो गरे। तर हाल स्थानीय तहमा सम्पूर्ण शक्ति आएकाले उनीहरूले काम गर्न सक्ने पनि बताए। जलवायु अनुकूलन, न्यूनीकरण र उत्थानशीलताका कुरा गर्दा सन् १९९० ताका काममा लागेको समेत बताए। उनले भने, सरकारलाई मात्र दोष दिएर हुँदैन। स्थानीय तहले स्रोतसाधनलाई कसरी जोगाउने भन्ने बुझ्न आवश्यक छ। श्रम, रोजगार र तथा सामाजिक सुरक्षामन्त्री शेरबहादुर कुँवरले मानिसले प्रकृतिको दोहन गर्दा संकट र चुनौती थपिएको बताएका छन्। जलवायु र सुशासनसम्बन्धी दुईदिने राष्ट्रिय कार्यशालाको अन्तिम दिन शुक्रबार समापनमा बोल्दै प्राकृतिक भर्जिनिटी मासिएको चिन्ता उनले प्रकट गरे। मन्त्री कुँवरले जलवायुको मुद्दा झन्झन् पेचिलो बन्दै गएको बताए। उनले भने, मानिसले गरेको गल्तीका कारण हिमालमा असर देखिसकेका छौं। नदीनाला घटेका छन्। पानीका मुहान सुकिसकेका छन्। जलवायुजन्य विपत्ति बढ्दै गएको र बाढीपहिरोको घटना बढेको पनि बताए। वर्षाका कारण कहाँनिर, कस्को मृत्यु हुन्छ कुनै ग्यारेन्टी नै नभएको पनि बताए। प्राकृतिक भर्जिनिटी मासिएका कारण ठूला दुर्घटनाहरू बढेको र प्राकृतिक स्रोतसाधन मासिएकाले भोलिका लागि ठूलो चिन्ताको विषय भएको बताए। अन्नपूर्ण मिडिया नेटवर्कका अध्यक्ष क्याप्टेन रामेवर थापाले आफू पर्वतारोहीको उद्धारमा हेलिकप्टर उडाएर जाँदा दुर्घटनामा परेको र हिउँकै कारण आफ्नो ज्यान बचेको अनुभव साटे। त्यसै घटनापछि हिउँ र हिमालको महत्त्व आफूले झनै बुझेको उनको भनाइ थियो। उनले भने, हिमाल पग्लिए हाम्रो जीवनस्तर पनि पग्लिँदै जान्छ। त्यसैले पर्यावरण जोगाउनुपर्छ। प्राक्टिकल एक्सन नेपालका थेमेटिक हेड, डाधर्मराज उप्रेतीले सहरमा ३० एमएल मात्रै पानी पर्दा पनि सहरी क्षेत्रमा बाढी आउन थालेको बताए। विपद्को मापन कसरी गर्ने तय नभएको र विश्वमा १५ डिग्री तापक्रम बढ्दा नेपालमा २१ भन्दा बढी बढ्ने र १३ प्रतिशत इकोसिस्टममा ह्रास आउने जनाए। सन् २०८० सम्ममा कार्बनको गति बढ्दै गएमा नेपालमा कम्तीमा १२ देखि ४२ सम्म तापमान बढ्न सक्ने पनि बताए। नेपालमा १५ भन्दा बढी तापमान बढेमा हिमालमा हिउँ सकिने समेत बताए। कार्यक्रममा समीक्षात्मक मन्तव्य राख्दै अन्नपूर्ण मिडिया नेटवर्कका ग्रुप सीईओ सनत न्यौपाने। अन्नपूर्ण मिडियाका ग्रुप सीईओ सनत न्यौपानेले अन्नपूर्ण मिडिया नेटवर्कले साधारण मुद्दाभन्दा पृथक् विषय उठान गर्न खोजेकाले जलवायुको विषयमा अभियान सुरु गरेको बताए। अन्नपूर्ण पोस्टले मात्रै १ सय ५० भन्दा धेरै समाचार जलवायुको विषयमा प्रकाशन गरेको बताए। चार वटा जलवायुको विषयमा छलफल भएको समेत बताए। उनले भने जलवायुको विषय प्राथमिकतामा राखेका छौं। वातावरण पत्रकारिताका दिग्गज पत्रकार भैरव रिसाललाई क्लामेट हिरोको उपाधिले सम्मान गर्दै मन्त्री शेरबहादुर कुँवर र अन्नपूर्ण मिडिया नेटवर्कका अध्यक्ष क्याप्टेन रामेश्वर थापा । कार्यक्रममा पत्रकार भैरव रिसाललाई क्लाइमेट हिरोको रूपमा सम्मान गरियो। रिसालले पृथ्वी मानिस आफैंले बिगारेकाले सपार्ने काम पनि आफ्नै भएको बताए। मेरो पुस्ताले सपार्न सकेन। तपाईंको पुस्ताले सपारोस्, पत्रकार रिसालले भने। उनले आफूलाई सय वर्षपछि के खालान्, के गर्लान् भनेर पीर परेको र यस क्षेत्रका विज्ञहरूले यसमा काम गर्नुपर्ने समय आएको बताए । कार्यक्रममा नेसनल डेमोक्रेटिक इन्स्टिच्युट (एनडीआई) का राष्ट्रिय निर्देशक डिबोरा हिलेले जलवायुको विषय राजनीतिक तहबाट जोडदारका साथ उठाउनुपर्ने बताए। शिल्पी थिएटरका डाइरेक्टर घिमिरे युवराजले नाटकको माध्यमबाट जलवायुसम्बन्धी जनचेतना कसरी फैलाइरहेका छन् भनेर प्रस्तुतिसमेत दिएका थिए। २०७५ सालमा बैठक बसेर विपद् प्रतिकार्य ऐन बनाएका छौं। मीनाकुमारी लामा, मेयर, हेटौंडा उपमहानगर धेरै स्थानीय तहले पाएको अधिकारअनुसार नीतिनियम कार्यक्रम बनाएका छन्। उपेन्द्र कार्की, मेयर, कागेश्वरी मनोहरा नगरपालिका गाउँपालिकाको ११औं गाउँसभाले जलवायु परिवर्तन सम्बन्धमा केही काम गर्ने निर्णय गरेको छ। कैसाङ नुर्पु तामाङ, अध्यक्ष, गोसाइँकुण्ड गाउँपालिका स्थानीय तह निर्वाचनमा ठूला पार्टीहरूले जलवायु परिवर्तनको मुद्दा समेटेका थिए। अर्जुन ढकाल, विज्ञ मानिसले गरेको गल्तीका कारण हिमालमा असर देखिसकेका छौं। नदीनाला घटेका छन्। पानीका मुहान सुकिसकेका छन्। शेरबहादुर कुँवर,मन्त्री, श्रम, रोजगार तथा सामाजिक सुरक्षा"
"पहिरोले घर खोस्यो, दुई गाउँको जंगलमा बास (तस्बिरसहित)","मुगु : दसैं सुरु भएदेखि २४ गतेसम्म परेको अविरल वर्षले छाँयानाथ रारा नगरपालिका८ झयारी र सिगाडी गाउँमा पहिरो पसेर गाउँ नै जोखिममा पुगेको छ। पहिरो गाउँ पसेपछी दुबै गाउँका स्थानीय जंगलमा त्रिपाल हालेर बसेका छन्। छायाँनाथ रारा नगरपालिका८ झयारी गाउँका १ सय ६ र सोही वडाको सिगाडी गाउँका ५ घरधुरी गाउँ नजिक सुरक्षित स्थान नभएपछि रारा राष्ट्रिय निकुञ्ज अन्त्रर्गत मध्यवर्ति क्षेत्रको जंगलमा बास बसेका हुन्। वर्षाले छायाँनाथ रारा नगरपालिका१२ को तलि सालिममा ८ जनाको ज्यान गएको थियो । बाढी पहिरोले जिल्लाभर ३३ बस्ती उच्च जोखिममा रहेका छन्। भने ३ सयभन्दा बढी घरमा पूर्ण क्षति भएको छ । गाउँ नजिक बस्ने सुरक्षित स्थान नभएपछि उनीहरु जंगलमा बस्नु परेको छायाँनाथ रारा नगरपालिका८ का वडा अध्यक्ष कर्ण रावलले बताए। 'माथिबाट आएको पहिरोले बस्ती जोखिममा छ । घर भत्किएर बस्ने ठाँउ छैन त्रिपाल हालेर बस्ने सुरक्षित स्थान नभएपछी जंगलमा बस्नु परेको हो । अहिलेसम्म कुनै खाले राहत पाएको छैन', केही त्रिपाल आएका भए पनि आफूले नपाएको छाँयानाथ रारा नगरपालिका८ की ८८ वर्षीया बेला रावलले बताइन्। सरकारी निकायबाट ४० त्रिपाल मात्र पाएका र पहिरो पीडित १ सय ५६ घरधुरी भएको सोही वडाका कृष्णा रावलले बताए। जंगलमा सुरक्षित भनेर बसेका भए पनि खानेपानी, शौचालयको समस्या रहेको र कसैले ध्यान नदिएको उनको दुखेसो छ। शुक्रबार उक्त स्थानमा पुगेका छाँयानाथ रारा नगरपालिकाका मेयर विष्णु भामसहित प्रमुख जिल्ला अधिकारी रोमबहादुर महत र सुरक्षा निकाय प्रमुख पुगेका थिए। उनीहरुले जंगलमा बसेका स्थानीलाई जिल्ला स्थित गैर सरकारी संघ संस्थाले राहत उपलब्ध गर्ने र उक्त राहत एकद्वार प्रणाली मार्फत जिल्ला प्रशासन कार्यालयले केही दिनमै उपलब्ध गर्ने जानकारी दिएका छन्। पहिरो पीडितले भने स्थायी बसोबासका लागि सुरक्षित स्थानको पहल गरिदिन आग्रह गरेको थिए । जंगलमा बसेका स्थानीयमा वृद्ध, बालबालिका, गर्भवति महिला र बिरामीहरु उच्च जेखिमा छन्। शौचालय र खानेपानीको समस्याले झाडा पखाल र चिसोले दमका रोगीलाई समस्या हुने हुँदा त्रिपाल, शौचालय र खानेपानीको समस्या समधानका लागी स्थानिय गैर सरकारी संस्थासँग समन्वय गरिएको प्रमुख जिल्ला अधिकारी रोम बहादुर महतले बताए । जिल्ला भर ३३ बस्ती उच्च जोखिममा रहेका र ३ सयभन्दा बढी घर भत्किएर सर्बसाधरण घरबारविहीन भएका भए पनी छाँयानाथ रारा नगरपालिका८ का दुई बस्ती भने गाउँ नजिक सुरक्षित स्थान नपाउँदा जंगलमा त्रिपाल हालेर बस्नु परेको हो ।"
तिहार नजिकिंदै : ढकमक्क फुल्यो सयपत्री,"स्याङ्जा : तिहार नजिकिंदै गर्दा कालीगण्डकी गाउँपालिका भने सयपत्रीमय बनेको छ। गत वर्षदेखि सयपत्री फूल रोप्दै आएको पालिकाले यस वर्ष पनि ५० रोपनी जग्गामा कर्मा ५५५ जातको सयपत्री फूल खेती गरेको छ। पालिकालाई सयपत्रीको फूल माफर्त व्यवसायिकता एवम् पहिचान दिलाउने उद्देश्यले गाउँपालिकाले गत वर्ष नै फूल खेती सुरु गरेको हो। अघिल्लो वर्ष पहिलो पटकमै फूलबाट राम्रो उत्पादन भएपछि यस वर्ष यहाँका किसानलाई थप अनुदान दिएर खेती गर्न थालिएको गाउँपालिकाका अध्यक्ष खिमबहादुर थापाले जानकारी दिए। उनका अनुसार गतबर्ष फूल खेतीबाटै झण्डै ८ लाख रुपैयाँ आम्दानी भएको थियो। गत वर्ष १५ रोपनी जग्गामा ड्रागन फ्रुटसँगै फूल खेती गरिएको थियो। यस बर्ष गाउँपालिकाले १५ र कृषक समूह तथा व्यक्तिले गरी ३५ रोपनीमा सयपत्री फूल खेती गरिएको छ। व्यावसायिक किसान बढाउन पालिकाले ५० प्रतिशत अनुदान उपलब्ध गराएको छ। गाउँपालिका४ बिर्घामा १५ रोपनी जग्गामा नर्सरी बनाइएको छ। पालिकाभित्रका फूल रोप्ने किसानलाई प्रशिक्षण दिइने गरिएको छ। तीसभन्दा बढी किसानले व्यवसायिकरुपमा फूल खेतीलाई अघि बढाउने जनाएका छन्। समूह तथा व्यक्तिले २ देखि ५ रोपनीसम्म जग्गामा व्यावसायिक फूल खेती गर्नुपर्ने छ। जग्गा खनजोतदेखि फूल फुल्ने अवधिसम्मका लागि पालिकाले प्रतिरोपनी ९ हजार रुपैयाँ अनुदान उपलब्ध गराएको छ। यहाँ उत्पादित फूलको किसान आफैंले बिक्री वितरण तथा उपयोग गर्न सक्नेछन्। तर, बजार नपाएमा पालिकाले नै खरिदको जिम्मा लिएको छ। पालिकामा घरबास (होमस्टे) पनि सञ्चालनमा छ। बीउ जमाएको ९० दिनमा फूल फुल्छ। विशेष गरी दसैं तिहारलाई लक्षित गरेर फूल खेती सुरु गरिएको हो। दसैंभन्दा तिहारको बेलामा सयपत्री फूलको माग बढी हुने गर्छ। एउटा बोटमा पटक पटक गरी २ सय वटा भन्दा बढी फूल फुल्छन्। यी फूलहरु चैत महिनासम्म रहने बताइएको छ। तिहार लगायतका चाडबाड नजिकिंदै गर्दा फूलमा धेरै रकम बाहिर गइरहेको बेला कालीगण्डकी गाउँपालिकाले खाली र बाँझा जग्गाको सदुपयोग गर्दै सहज रुपमा राम्रो नगद आर्जन गर्न सकिने रहेछ भनेर प्रमाणित गरिसकेको बताउँछन् गाउँपालिकाका अध्यक्ष खिम थापा। अघिल्ला वर्षहरुमा जस्तो अन्य ठाउँबाट फूलमाला मगाउनु पर्ने बाध्यता हटेको छ। गत वर्ष पोखरा, नारायणघाट, पाल्पा, काठमाडौं लगायत सहरमा माग बमोजिम फूलमाला निर्यात गरिएको थियो।"
"हाइटेन्सनबाट करेन्ट लाग्दा एकको मृत्यु, एक जना घाइते",विराटनगर : हाइटेन्सन लाइनबाट करेन्ट लाग्दा मोरङको कटहरी गाउँपालिका४ मा शनिबार अपरान्ह एक जनाको मृत्यु भएको छ। अर्का एक जना गम्भीर घाइते भएका छन्। मोरङ प्रहरीका प्रवक्ता डीएसपी टीकाबहादुर कार्कीका अनुसार करेन्ट लागेर कटहरी४ का ५२ वर्षीय दिलिप साहको मृत्यु भएको हो। दुर्गा मन्दिरमा लगाएको टेन्ट खोल्ने क्रममा साहलाई ११ हजार भोल्टको हाइटेन्सन लाइनबाट करेन्ट लागेको प्रारम्भिक अनुसन्धानबाट खुलेको उनले बताए। गम्भीर घाइते अवस्थामा उद्धार गरेर उपचारका लागि कोसी अस्पताल ल्याइएका साहलाई अपरान्ह ५ बजेतिर चिकित्सकले मृत घोषित गरेका हुन्। करेन्ट लागेर छटपटाइरहेको देखेपछि साहलाई उद्धार गर्न गएका अर्का व्यक्ति घाइते भएका छन्। करेन्ट लागेर सुनसरीको इनरुवा नगरपालिका७ का ४५ वर्षीय फागु सरदार गम्भीर घाइते भएको प्रहरीले जनाएको छ। प्रहरीका अनुसार रंगेलीबाट मोटरसाइकलमा विराटनगरतर्फ आउँदै गर्दा करेन्ट लागेर साह छटपटाइरहेको देखेपछि सरदार उद्धार गर्न पुगेको पाइएको छ। त्यतिबेलै सरदारलाई पनि करेन्ट लागेको डीएसपी कार्कीले बताए। घाइतेको चिन्ताजनक अवस्था कोसी अस्पतालमै उपचार भइरहेको प्रहरीले जनाएको छ। प्रहरीले घटनाको अनुसन्धान सुरु गरिएको जानकारी दिएको छ।
८१ वर्षको उमेरमा पनि श्रमबन्धक,"ढल्केवर (धनुषा) : धनुषाको धनौजी गाउँपालिका२ गौरदाहाका ८१ वर्षीय लगन महराको श्रम अझै बन्धकीमा छ। अशक्त श्रीमती र परिवारको पेट पाल्न उनी यतिको उमेरमा पनि बँधुवा मजदुरको रूपमा काम गरिरहेका छन्। उनी १५ वर्षदेखि गाउँकै साहु जगदीश मण्डलमा हरूवाचरुवाको काम गर्दै आएका छन्। हरूवाचरुवा गर्ने सर्तमा साहु जगदीशले ५ कठ्ठा जग्गा खेती गर्न दिएको लगन बताउँछन्। मालिकले उब्जाएर खान जमिन दिएको छ। त्यसबापत उहाँले आफ्नो काम पनि लगाउँछन्। साहुले भनेको काम जसरी पनि गर्नुपर्छ, लगन भन्छन्, त्यहाँ काम गरेबापत ज्यालामा साहुले ८ किलो धान दिन्छ। त्यसैले छाँक टार्नुपर्ने हाम्रो बाध्यता छ। भोको पेटले उमेर नदेख्ने उनी सुनाउँछन्। उमेर त धेरै भयो नि। तर, पेटले मान्दैन के गर्नु ? काम गर्न आँट गर्नैपर्यो, दुःखेसो पोख्दै लगनले भने साहुको काम गर्नुको अर्को कुनै विकल्प छैन। काम गर्न नगए बाँच्नै गाह्रो छ। ६ धुर जग्गामा लगनको घर छ। वर्षाको पानी छल्न छानोमा प्लास्टिक ओछ्याइएको छ। कान्छी श्रीमती लिएर बस्दै आएका छन् उनी। उनले कान्छीबाट जन्मिएका पाँच छोरीको विवाह गरिसकेका छन्। जेठी तर्फमा एउटा छोरा छ। उनीहरूले हामीलाई कुनै वास्ता गर्दैनन्। हाम्रो बाँच्ने सहारा भनेको नै काम हो। आहारा भनेको साहुको धान हो, भावुक हुँदै लगनले भने, हामी बूढाबूढीलाई हेरचाह गर्ने कोही छैनन्। काम गरुन्जेलसम्म मात्रै हो यो जीवन। लगनकी ७२ वर्षीया श्रीमती महावती अशक्त छिन्। उनी १० वर्षदेखि हिँड्डुल गर्न सकिरहेकी छैनन्। उनको उपचार गर्न लगनले ३ वर्षअघि गाउँकै मिथिलेश साहसँग एक लाख रुपैयाँ लिएका छन्। तमसुक बनाएर ३ रुपैयाँ सैयकडाले कर्जा लिएको थिएँ। त्यै पैसा अहिले कति न कति भको छ। अब त्यो पैसा तिर्न निकै धौ धौ छ, लगन भन्छन्, काम त मालिकमा गर्दैछु। ज्यालाको धानले पेट पाल्नु कि कर्जा तिर्नु ? गौरदाहा टोलकै ५० वर्षीय विन्देश्वर महरा पनि बँधुवा मजदुरको रूपमा काम गर्छन्। उनी गाउँकै रामकुमार मण्डलमा पाँच वर्षदेखि हरूवाचरुवाको काम गर्दै आएका छन्। साहुले उनलाई पनि पाँच कठ्ठा जग्गा उब्जाउन दिएका छन्, हरूवाचरुवा गर्ने सर्तमा। साहुले हरूवाचरुवा कामबापत दिने ८ किलोको ज्याला धानले ९ जनाको परिवार धान्नुपर्ने विन्देश्वरलाई बाध्यता छ। ७ धुर जग्गामा उनको सानो घर छ। त्यसै घरमा उनको श्रीमती, ४ जना छोराबुहारी र ३ नातिनातिनी बसिरहेका छन्। विन्देश्वरको अवस्था पनि दैन्य छ। ८ किलो धानले बाँच्न निकै कठिनाइ छ। हाम्रो दिनानुदिन अवस्था जर्जर हुँदै गइरहेको छ, बिलौना गर्दै विन्देश्वरले दुःखेसो पोखे। लगन र विन्देश्वर हरूवाचरुवामा गाउँका प्रतिनिधि पात्र मात्र हुन्। गौरदाहा टोलमा मात्रै झन्डै ७० घरपरिवार हरूवाचरुवा छन्। ती सबै परिवारको अवस्था अत्यन्तै पीडादायी छ। आर्थिक अभावमा चरम शोषणमा परेका छन्, उनीहरू। अधिकांशको जग्गा गाउँ ब्लक छ। मालपोतमा जग्गा उनीहरूको नाममा छ, हातमा लालपुर्जा छैन।"
सूचना लुकाउने अर्थ मन्त्रालयलाई आयोगले दियो ३० दिन,"काठमाडौं : राष्ट्रिय सूचना आयोगले तीस दिनभित्र सूचना मागकर्तालाई सूचना उपलब्ध गराउन अर्थ मन्त्रालयलाई आदेश दिने निर्णय गरेको छ। प्रमुख सूचना आयुक्त महेन्द्रमान गुरुङको संयोजकत्वमा सूचना आयुक्तहरू कमला ओली थापा र रत्नप्रसाद मैनालीसमेतको इजलासले आदेश जारी गर्ने निर्णय गरेको हो। पत्रकार रविराज बरालले गत वर्ष भदौ १७ गते अर्थ मन्त्रालयका सूचना अधिकारीलाई सम्बोधन गरी सूचनाको हकसम्बन्धी ऐन, २०६४ बमोजिम सरकार मन्त्रिपरिषद्को मिति २०७१ माघ २२ गतेको बैठकको निर्णयानुसार गठित कर फर्छ्योट आयोग, २०७१ ले त्यस मन्त्रालयमार्फत २०७२ मङ्सिर २२ गते नेपाल सरकारलाई बुझाएको नेपाल सरकार, कर फर्छ्योट आयोग, २०७१ को प्रतिवेदन को प्रमाणित प्रतिलिपिको सूचना पाऊँ भनी सूचनाको हकको निवेदन दर्ता गराएका थिए। अर्थ मन्त्रालयका तत्कालिन सचिव मधुकुमार मरासिनीले सरकार कर फर्छ्योट आयोग, २०७१ को प्रतिवेदनको प्रमाणित प्रतिलिपिको सूचना प्रवाह गर्न नमिल्ने भनी मन्त्रालयको मिति २०७८ असोज ११ को (मन्त्रिस्तरीय) निर्णयानुसार माग भएको सूचना गोप्य राख्ने निर्णयको जानकारी दिएका थिए। मन्त्रालयले सूचना लुकाउने निर्णय गरेर लिखित जानकारी गराएपछि पत्रकार बरालले मन्त्रालयको उक्त निर्णय बदर गरी माग गरेको सूचना उपलब्ध गराई पाऊँ भन्दै गत वर्ष कात्तिक ११ गते आयोगमा पुनरावेदन गरेका थिए। पुनरावेदन परेपछि गत वर्षको कात्तिक १५ मा आयोगले मन्त्रालयलाई सात दिनभित्र लिखित जवाफ पठाउन आदेश जारी गरेको हो। उक्त आदेशको लामो समय बेवास्ता गरेको मन्त्रालयले आयोगको पटकपटकको ताकेतापछि लिखित जवाफमा कर फर्छ्योट आयोग ऐन, २०३३ को दफा (१४)मा आयोगमा प्रस्तुत गरिएका कागजपत्र तथा आयोगको कारबाहीको सिलसिलामा कुनै स्रोतबाट थाहा हुन आएका कुरा गोप्य राख्नु पर्नेछ। त्यस्तो कागजपत्र र गोप्य कुरा कर निर्धारण वा असुलीको प्रयोजनको निमित्तबाहेक अन्य काममा प्रकाश गरिने वा कुनै अदालतमा प्रमाण लाग्ने छैन र नेपाल सरकारको अनुमतिबिना कुनै अधिकारीले निरीक्षण वा अनुसन्धानका लागि समेत माग गर्न सक्ने छैन भन्ने व्यवस्था भएको जनाउँदै सूचना दिन नमिल्ने जिकिर गरेको थियो। यसैगरी सूचनाको हकसम्बन्धी ऐन, २०६४ को दफा ३ को उपदफा (३) को खण्ड (ग) बमोजिम आर्थिक, व्यापारिक तथा मौद्रिक हितवा बौद्धिक सम्पत्तिको संरक्षण वा बैंकिङ वा व्यापारिक गोपनीयतामा गम्भीर आघात पार्ने विषयको सूचना प्रवाह नगरिने व्यवस्था भएको, सूचनाको हक कार्यान्वयन निर्देशिका, २०७० को परिच्छेद २ को दफा ३ को उपदफा (३)को खण्ड (ग)मा समेत आर्थिक, व्यापारिक तथा मौद्रिक हित या बौद्धिक सम्पत्तिको संरक्षण वा वैविक वा व्यापारिक गोपनीयतामा गम्भीर आघात पार्ने विषयको सूचना प्रवाह नगरिने व्यवस्था भएको र उक्त प्रतिवेदन सार्वजनिक भएको विषयवस्तु नरहेको आधार र कारण देखाउँदै सूचना लुकाएको थियो। रासस"
सुख्खा पहिरोले जयपृथ्वी राजमार्ग शनिबार बिहानैदेखि अवरुद्ध,"बझाङ : सडकमाथिबाट खसेको सुख्खा पहिरोले जयपृथ्वी राजमार्ग शनिबार बिहानैखेखि अवरुद्ध बनेको छ। जयपृथ्वी राजमार्गअन्तर्गत छबिसपाथिभेरा गाउँपालिका१ बालुवाटार (सुङ्गाल्ना) नजिकै सुख्खा पहिरो खस्दा यातायात सेवा अवरुद्ध भएको हो। पहिरोका कारण बझाङ सदरमुकाम चैनपुरसँगको सम्पर्क बिच्छेद भएको छ। शनिबार बिहानैदेखि सदरमुकाम चैनपुरबाट छुटेका यात्रुबाहक बस, मालबाहक ट्रक र जीपहरु रोकिएको प्रहरीले जनाएको छ। अवरुद्ध सडक खुलाउन पहल भइरहेको प्रमुख जिल्ला अधिकारी बाबुराम अर्यालले बताए। सडक डिभिजन कार्यालय बैतडीको डोजर परिचालन गरि सडक खुलाउने अधिकारी अर्यालको भनाई छ।"
"अरिङ्गालको टोकाइबाट एकको मृत्यु, दुई घाइते",खोटाङ : अरिङ्गालको टोकाइबाट दिक्तेल रुपाकोट मझुवागढी नगरपालिका८ दोर्पाचिउरीडाँडास्थित बानाचुङका २६ वर्षीय विनोद परियारको मृत्यु भएको छ। बाटो हिँडिरहेको अवस्थामा शुक्रबार बाटो नजिकै रहेको गोलाबाट निस्केको अरिङ्गालले टोक्दा परियारको घटनास्थलमै मृत्यु भाएको हो। मृतक परियारसँगै हिँड्दै गरेका सोही ठाउँका २५ वर्षीया शर्मिला नेपाली र ७२ वर्षीय नैनसिं दर्जी घाइते भएका छन्। घाइते दुवै जनाको जिल्ला अस्पताल खोटाङमा उपचार भइरहेको प्रहरीले जनाएको छ। अस्पतालमा उपचाररत दुवै जनाको स्वास्थ्य अवस्था सामान्य रहेको जिल्ला प्रहरी कार्यालय खोटाङका प्रमुख प्रहरी नायब उपरीक्षक मञ्जिल मुकारुङले जानकारी दिए। मृतकको शव उनका आमा बदम परियारले अन्तिम दाहसंस्कारका लागि बुझिसकेका छन्। मृतक परियार फरक क्षमताका थिए। उनको शरीर सामान्य मानिसको भन्दा अस्वभाविक बढी मोटो थियो। शरीर मोटो भएकै कारण भाग्न नसक्दा अरिङ्गालको टोकाइबाट उनको मृत्यु भएको हुनसक्ने स्थानीय बासिन्दा एवं पत्रकार उजुर राईले बताए। मृतक परियार मावलीघर दिक्तेल रुपाकोट मझुवागढी नगरपालिका३ बाम्राङ बस्दै आएका थिए। रासस
१० हजारका लागि साथीको हत्या,"विराटनगर : अपहरण गरी विराटनगर ल्याएर आफ्नै साथीहरूले एक किशोरको हत्या गरेका छन्। सिरहाको गोलबजार नगरपालिका३ का १७ वर्षीय अंशु सदाको हत्या भएको हो। विराटनगर महानगरपालिका११ बसपार्कस्थित न्यु अप्सरा गेस्ट हाउसको पहिलो तलामा रहेको कोठामा शुक्रबार दिउँसो सदाको शव फेला परेको थियो। हत्या गरेपछि तन्नामा पोको पारेर शव गेस्ट हाउसको १ नम्बर कोठाभित्र रहेको पलङ (लोबेड) भित्र हालिदिएको मोरङ प्रहरीका प्रवक्ता डीएसपी टीकाबहादुर कार्कीले जानकारी दिए। उनका अनुसार नाकबाट रगत बगिरहेको अवस्थामा शव भेटिएका सदाको टाउकोलगायत शरीरका विभिन्न भागमा चोट छ। इँटाले हानेर बिहीबार राति गेस्ट हाउसको कोठाभित्रै हत्या गरिएको प्रारम्भिक अनुमान रहेको डीएसपी कार्कीले बताए। कोठाभित्र रगत लतपतिएको कपडा भेटिएका छन्। पारिवारिक स्रोतले प्रहरीलाई दिएको जानकारीअनुसार सदा असोज २३ गते साथीहरूसँँग जाने भनेर घरबाट हिँडेका थिए। तर नफर्किएपछि आमा ललिताले खोजतलासको माग राखेर इलाका प्रहरी कार्यालय गोलबजारमा बिहीबार जाहेरी दिइन्। सिरहा प्रहरी प्रमुख एसपी अर्जुनप्रसाद तिमल्सिनाका अनुसार साथीहरूसँग गएको छोरा घर नफर्किएको भन्दै खोजतलासको माग राखेर आमाले जाहेरी दिएकी हुन्। अत्यन्तै मिल्ने साथीहरूसँग गएको भनिएकाले जाहेरी पर्दासम्म अपहरणको कुरा यकिन थिएन। परिवारबाट खोजतलासको माग भएपछि मोबाइल ट्र्याक गर्ने क्रममा लोकेसन विराटनगरमा देखियो, उनले भने, त्यसपछि खोजतलासका लागि मोरङ प्रहरीसँग समन्वय गरियो। तर हत्या भएको अवस्थामा शव फेला परेको छ। सदालाई ३ जना साथीहरूले २४ गते बिहान विराटनगर लिएर आएको खुलेको छ। गेस्ट हाउसका एक कर्मचारीले दिएको जानकारीअनुसार असोज २६ गते बुधबार राति ८ बजेतिर कोठा खोज्दै सदासहित ४ जना आएका थिए। उनीहरूले बुधबार र बिहीबारका लागि कोठा बुक गरे। अझै एक साता बस्ने भनेर शुक्रबार बिहान अर्को कोठा पनि बुक गर्न खोजेका थिए। अझै एक साता बस्छौँ। थप एउटा कोठा चाहियो भनेर माग गरेका थिए, ती कर्मचारी भन्छन्, त्यसपछि पैसा लिएर आउँँछौं भन्दै बाहिर निस्किएर गए। फर्किएर आएनन्। विराटनगर आएपछि भने ४ जना २४ र २५ गते हत्या गरिएको गेस्ट हाउसनजिकैको धनकुटे लजमा बसेको पाइएको प्रहरीका एक अनुसन्धान अधिकृतले बताए। उनका अनुसार २६ गतेबाट भने न्यु अप्सरा गेस्ट हाउसको १ नम्बर कोठा बुक गरेर बसेका हुन्। फिरौतीबापत परिवारसँग १ लाख रुपैयाँ माग गरिएपछि भने सदाको अपहरण भएको खुलेको प्रहरीले जनाएको छ। खोजतलासका लागि प्रहरीमा जाहेरी परिसकेको थियो। त्यसपछि भने फिरौती रकम माग गर्दै परिवारलाई फोन गएछ। सुरुमा १ लाख रुपैयाँ माग गरिएछ, प्रहरी स्रोतले भन्यो, पारिवारिक अवस्था अति नै कमजोर भएकाले परिवारले त्यो रकम उपलब्ध गराउन सक्ने अवस्था थिएन। बार्गेनिङ गर्दै १० हजारमा झरेपछि कुरा मिलेछ। तर परिवारले फिरौतीबापतको पैसा पठाउँदा सदाको हत्या भइसकेको थियो। प्रहरीका अनुसार हत्यामा संलग्न र हत्या गरिएका सबै लागूऔषधका प्रयोगकर्ता रहेको प्रारम्भिक अनुसन्धानबाट खुलेको छ। सेवन गर्ने लागूऔषध खरिदका लागि फिरौती माग्न साथीको अपहरण गरेको र समयमा पैसा नपठाएपछि हत्या नै गरिदिएको प्रहरीको अनुमान छ। अपहरण र हत्यासँग जोडिएका अरू पनि कारण हुन सक्ने बताउँदै डीएसपी कार्कीले विभिन्न कोणबाट घटनाको अनुसन्धान सुरु गरिएको जानकारी दिए। शव पोस्टमार्टमका लागि विराटनगरकै कोसी अस्पतालमा राखिएको छ। अपहरणकारीसँग फिरौतीमा कुरा मिलेको १० हजार रुपैयाँ सदाका परिवारले माछापुच्छे बैंकमा पठाइदिएको प्रहरी स्रोतले बतायो। तर विराटनगर९ स्थित बैंकको शाखा कार्यालयमा रकम निकाल्न पुगेका बेला धनुषाको कमला नगरपालिका६ का बिसु भनिने १९ वर्षीय प्रशान्तकुमार मण्डल र उनको साथमा रहेका मोरङको रतुवामाई नगरपालिका५ का ३६ वर्षीय मनोज कार्की पक्राउ परे। सदाको हत्या गरिएको गेस्ट हाउसबाट धनुषाको कमला६ का १९ वर्षीय राकेश ठाकुरलाई पनि प्रहरीले पक्राउ गर्यो। मोरङ प्रहरी प्रमुख एसपी शान्तिराज कोइरालाको नेतृत्वमा खटिएको टोलीले तीनै जनालाई पक्राउ गरेको हो। उनीहरू पक्राउ परेपछि सदाको हत्या भएको खुल्यो। घटनामा संलग्न भएका १ जना फरार रहेको प्रहरीले जनाएको छ। सदालाई लिएर मण्डल र ठाकुरसँगै विराटनगर आएका तथा हत्यामा संलग्न भएका १ व्यक्ति फरार रहेको र खोजी तीव्र पारिएको प्रहरीले जनाएको छ। पक्राउ परेकामध्ये कार्कीको भने घटनामा संलग्नता यकिन भइसकेको छैन। प्रहरीका अनुसार गेस्ट हाउसको अर्को कोठा बुक गरेर उनी बसेका थिए। त्यहीँ चिनजान भएका आधारमा पैसा निकाल्न बैंक जाने भनेपछि मण्डललाई आफ्नो मोटरसाइकलमा राखेर कार्कीले बैंकसम्म पुर्याइदिएको मात्रै खुलेको छ। प्रारम्भिक अनुसन्धानबाट घटनामा उनको कुनै कनेक्सन देखिएको छैन। तर पक्राउ परेका मण्डल र ठाकुर तथा फरार रहेका व्यक्ति भने घटनामा संलन रहेको प्रहरीले जनाएको छ। यद्यपि पक्राउ परेका तीनै जनालाई जिल्ला प्रहरी कार्यालय मोरङमा राखेर विभिन्न कोणबाट घटनाको अनुसन्धान थालिएको डीएसपी कार्कीले बताए। घटनाका सम्बन्धमा मोरङ र सिरहाबाट भिन्दाभिन्दै अनुसन्धान हुने भएको छ। मोरङ प्रहरीले कर्तव्य ज्यान मुद्दा र सिरहा प्रहरीले अपहरण तथा शरीर बन्धक मुद्दामा अनुसन्धान गर्ने भएको हो।"
"विकृतिको अखडा बन्दै झापा कारागार, आवाज उठाउने निर्दोष कैदीबन्दीकै सरुवा","झापा : झापा कारागार भद्रपुरका चौकीदार (नाइके) समूहले अन्य कैदीबन्दीलाई यातना दिनुका साथै अवैध कारोबारको अखडा बन्दै गएको भनी एक जना महिलाले चार महिनाअघि झापाका प्रमुख जिल्ला अधिकारीलाई सम्बोधन गरी एउटा खुलापत्र लेखेकी थिइन्। कारागारबाट छुटेकी इलामकी महिलाले लेखेकी त्यो खुलापत्र सामाजिक सञ्जालमार्फत भाइरल भयो। कैदीबन्दीले भोग्दै आएका दयनीय पीडाबारे त्यस पत्रलाई आधार मानेर सञ्चारमाध्यममा समाचार आयो। समाचार सार्वजनिक भएसँगै कारागारको सुरक्षा व्यवस्थामाथि गम्भीर प्रश्न उठ्यो। जसले झापाका प्रहरी, प्रशासनभित्र खैलाबैला नै मच्चियो। जिल्ला प्रशासन कार्यालय झापाले तत्काल सहायक प्रमुख जिल्ला अधिकारी चोमेन्द्र न्यौपानेको संयोजकत्वमा जिल्ला प्रहरी कार्यालयका डीएसपी वसन्त पाठक र राष्ट्रिय अनुसन्धान कार्यालयका डीएसपी दुर्गा चापागाईँको नेतृत्वमा छानबिन समिति गठन गर्यो। छानबिन समितिले महिला चौकीदार रिता राईलाई जिम्मेवारीबाट हटाउनुका साथै सुरक्षामा खटिएका सबै प्रहरीहरूलाई जिल्ला प्रहरी कार्यालय तानियो। सो घटनाले तरङ्ग फैलिएपछि एकदुई महिना कारागारभित्र आन्तरिक गतिविधि सबै ठिकठाक चल्न थाल्यो। तर, विडम्बना अहिले फेरि कारागारभित्र पहिलाकै जस्तो बेथिति मौलाएको छ। चौकिदार (नाइके) समूहको ज्यादतीले हद पार गरेपछि कारागारभित्रै चौकीदार पक्ष र पीडित कैदीबन्दी पक्षबीच कुटाकुट नै हुन थालेको छ। घटना विवरण अनुसार गत शनिबार बिहान करिब साढे १० बजे कारागारको महिला सेलमा दुई पक्षबीच विवाद भएको थियो। पीडित महिला बन्दीहरूले भ्रष्टाचारी चौकीदार चाहिँदैन भन्दै सोही दिन राती फेरि विवाद गरेका थिए। पीडितहरूले चौकीदारलाई कोठाबाहिर बस भन्दै ताला नै लगाइदिए। त्यसपछि दुवै पक्षबीच कुटाकुट भयो, एक कैदीबन्दीले भने। चौकीदार सीता कटुवाल, रिता राई, निशा राई (लुङगा०), रिना करुवा समूह र पीडित बनेका महिला बन्दीहरू कमला मास्के, विमला चाम्लागाई, विना तामाङ र उर्मिला सन्दास समूहबीच कुटाकुट भएको ती कैदीबन्दीले जानकारी दिए। कारागारभित्रै विवादसँगै कुटाकुट भएको घटना भएलगतै झापाका प्रमुख जिल्ला अधिकारी छविलाल रिजाल, प्रहरी कार्यालय झापाका एसपी विश्वमणि पोखरेल घटनास्थल पुगेका थिए। झापा कारागार प्रशासनले पीडित कमला, विमला, बिना र उर्मिलालाई अन्यत्र सरुवाका लागि जिल्ला प्रहरी कार्यालय झापा पठायो। चौकीदार कटुवाल समूहमाथि कारागार प्रशासनले कुनै एक्सन लिएनन्। चौकीदार कटुवाललाई रिता, निशा र रिनाले प्रयोग गरिरहेका छन्। उनीहरूलाई झापामै राखियो। प्रहरीले आइतबार बिहान चारै जना महिला बन्दीलाई वीरगन्ज कारागार पठाइसकेको प्रहरी कार्यालय झापाका डीएसपी वसन्त पाठकले जानकारी दिए। कारागारभित्रको घटनाको बारे प्रहरीले केही बोल्न नमिल्ने बताउँदै डीएसपी पाठकले भने, कारागारको बाहिरी सुरक्षाको जिम्मा मात्र प्रहरीको हो, थप भित्री कुरा बुझ्नु पर्यो भने सीडीओ वा कारागार प्रशासनसँगै बुझ्नु पर्ने हुन्छ। झापा कारागारका निमित्त प्रमुख सुब्बा हिमा पौडेलले महिलाहरुबीच कुटाकुट नभइ विवाद मात्र भएको बताइन्। ताला लगाउने विषयमा विवाद भएको बताउँदै उनले भनिन्, विवादलाई साम्य बनाउन चार जनालाई यहाँबाट वीरगन्ज सरुवा गरिएको हो। त्यस्तै असोज १० गते घटस्थापनाका दिन पनि पुरुष कारागार बेसमा चौकीदार समूह र अन्य कैदीबन्दीबीच कुटाकुट भएको थियो। चौकीदारले अवैध कारोबार चलाउनुका साथै मंहगी बढाएको भन्दै दुई पक्षबीच विवाद भएको थियो। घटनाले उग्र रुप लिएपछि कारागार प्रशासनले चौकीदार विशाल गिरी र टंक सार्कीलाई इलाम कारागार सरुवा गरेका थिए। चौकीदार गिरीको सरुवा भएपछि हाल लय सिवाकोटीलाई चौकीदारको जिम्मेवारी दिएको छ। विकृतिको अखडा बन्दै कारागार कारागारभित्र चौकीदारले रक्सी, खैनी, सुर्ती, चुरोट, हुक्का चर्को मुल्य असुलेर बिक्री वितरण गर्नुका साथै पैसा लिएर तास खेलाउने गरेको कैदीबन्दीहरु बताउँछन्। राज्यले दिने सेवा सुविधाको भाग खोस्ने, बाहिरबाट सरसामान छिराउन नदिने, भित्र कुनै सामान किन्नु परेमा तीनदेखि चौगुना बढी रकम तिरेर किन्नुपर्ने चौकीदारको अत्याचारबाट कैदीबन्दीहरु गुज्रिरहेका छन्। चौकीदार समूहको विपक्षमा बोल्ने वा बाहिर आवाज उठाउने बन्दीहरूलाई मरणासन्न हुने गरी कुटपिट पनि गर्छन्। केही महिनाअघि रिहा भएकी निशा माझी, सविना चौधरी र आशा उप्रेतीलाई चौकीदार समूहले निर्घात कुटेका थिए। उनीहरू कारागारभित्रबाट बचेर बाहिर आएको घटना पनि कैदीबन्दी सुनाउँछन्। कारागार प्रशासन र सम्बन्धित निकायले त्यसतर्फ खासै चासो नदेखाएकोले कैदीबन्दीहरु चौकीदारको ज्यादती सहन बाध्य रहेको भर्खरै रिहा भएकी निता प्रसाईँले अन्नपूर्णकर्मीलाई बताए। अपराध गरेको सजाय भोग्न कारागार गएका हुन्छ। कारागारभित्र पनि चरम यातना सहनु कतिको जायज हो, प्रसाईँले भनिन्, पहुँच र पैसा नहुने बन्दीहरूलाई भित्र निरिह बनाएर दैनिक पेलाइन्छ, कुटपिट गरिन्छ, छुट्टै राखिन्छ। राज्यले कैदीबन्दीलाई दैनिक ६० रुपैयाँ भत्ता र ७०० ग्राम चामल दिन्छन्। तर, चौकीदारले मासिक रुपमा सरसफाइको ४०, भान्सामा खान खाएको ८००, अन्य कामको भनेर ६० रुपैयाँ लिएर ९०० मात्र दिन्छन्। ७०० ग्राम चामलको हिसाबकिताब हुँदैन। ती चामल चौकीदारले बाहिर बेच्ने गरेको कारागारमा रहेको प्रसाईँले गुनासो पोखिन्। एक बुक तासको ८०० र एक क्वाटर रक्सी दुई हजारदेखि २५ सयमा बिक्री गर्ने गरेको उनको भनाइ छ। चौकीदारको अत्याचार सहेर बसेका पीडित कैदीबन्दीहरु कसैलाई केही भन्न सक्दैनन्। केही बोल्यो कि कुटिहाल्ने वा अन्यत्र सरुवा गर्ने धम्की दिन्छन्। चौकीदारको अत्याचारको सीमा नाघेपछि शनिबार मात्र केही महिला बन्दीहरूले आवाज उठाएका बताएका छन्। झापाका प्रहरी, प्रशासनले चौकीदार समूहलाई त्यतिकै छाडेर निर्दोष चार महिला बन्दीलाई अन्यत्र सरुवा गरिदियो, उनले भनिन्, घटना भएपछि दुवै पक्षलाई राखेर यथार्थ बुझ्नु पर्नेमा पीडितहरूको कुरै नसुनी प्रशासन पक्षले एकलौटी ढङ्गबाट उनीहरूलाई मात्र वीरगन्ज पठाउनु कतिको जायज हो। यस बारेमा सीडीओ साब र एसपी साबलाई पनि जानकारी गराएको बताउँदै उनले भनिन्, तर, उहाँहरूले पनि ज्यादती गर्ने चौकीदार समूहकै पक्षमा निर्णय लिनुभयो, यो घटनाले भित्र बस्ने अन्य कैदीबन्दीका लागि फेरि दुःखद हुन्छ। यता प्रमुख जिल्ला अधिकारी छविलाल रिजालले कारागार जस्तो संवेदनशील क्षेत्रमा यस्तो घटना हुन राम्रो नभएको प्रतिक्रिया दिएका छन्। कारागारमा विवाद भएको दिन आफू बाहिर रहेकोले घटनालाई सूक्ष्म रुपमा अध्ययन गर्न नपाएको बताउँदै प्रजिअ रिजालले भने, चारलाई अन्यत्र सरुवा गरिएको जानकारी पाएँ। ती महिला निर्दोष हुन भन्ने पनि सुनियो। कारागार प्रमुखको सरुवा भएकोले पनि यस्तो समस्या आएको हो। यस घटनाको बारेमा फेरि बुझेर गलत गर्नेलाई कारबाहीका लागि सिफारिस गर्छु, उनले भने।"
साइकल यात्रीको मृत्यु,झापा : झापाको भद्रपुर नगरपालिका७ बासोलाल चोकमा हिजो शुक्रबार मोटरसाइकलको ठक्करबाट साइकल यात्रीको मृत्यु भएको छ। मृत्यु हुनेमा साइकलमा सवार स्थानीय ३८ वर्षीय अनिल राजवंशी रहेका छन्। नम्बर नखुलेको मोटरसाइकलले हिजो बेलुकी सवा ७ बजे साइकलमा सवार उनलाई ठक्कर दिएको हो। दुर्घटनामा गम्भीर घाइते भएका अनिलको उपचारका क्रममा बिएण्डसि अस्पताल बिर्तामोडमा मृत्यु भएको छ। मोटरसाइकलसहित फरार भएका चालकको खोजी भइरहेको जिल्ला प्रहरी कार्यालय झापाले जानकारी दिएको छ।
विश्व हात धुने दिवस : हात धुँदै विद्यार्थी,पाटन ९ को सरस्वती आधारभुत विद्यालयमा हात धुँदै विद्यार्थी। तस्बिर : कृष्ण विष्ट।
अवैध कपडासहित दुई पक्राउ,"विराटनगर : अवैध रूपमा ल्याएको कपडासहित प्रहरीले विराटनगरबाट शनिबार बिहान दुई जनालाई पक्राउ गरेको छ। भारतबाट तस्करी गरेर कपडा ल्याउँदै गरेको अवस्थामा विराटनगर महानगरपालिका१६ स्थित उखुबारीबाट उनीहरु पक्राउ परेका हुन्। साढे चार लाख रुपैयाँभन्दा बढीको कपडासहित पक्राउ पर्नेमा विराटनगर१६ का २२ वर्षीय दिनेश ऋषिदेव र ३५ वर्षीय खेदन यादव रहेका छन्। इलाका प्रहरी कार्यालय रानीका प्रहरी निरीक्षक महेन्द्र दर्नाल नेतृत्वको टोलीले भन्सार छलीको कपडासहित ऋषिदेव र यादवलाई बिहान साढे ४ बजेतिर पक्राउ गरेको हो। बोरामा प्याक गरेर ल्याइएको अवैध कपडा पनि प्रहरीले बरामद गरेको छ। मोरङ प्रहरीका प्रवक्ता डीएसपी टीकाबहादुर कार्कीले पक्राउ परेकाको साथबाट १ सय १० पिस कुर्तासलवार, ५० पिस साडी, २ सय ५ पिस टप्स र २० पिस तन्ना बरामद भएको जानकारी दिए। उनका अनुसार बरामद भएको कपडा चार लाख ५२ हजार पाँच सय मूल्य बराबरको छ। बरामद गरिएको कपडासहित पक्राउ परेकाहरूलाई आवश्यक अनुसन्धान र कारबाहीका लागि विराटनगर भन्सार कार्यालयमा बुझाइने कार्कीले बताए।"
प्रदेशलाई कानूनी मस्यौदासहितको दस्तावेज हस्तान्तरण,"हेटौंडा : प्रदेश नीति तथा योजना आयोगले बागमती प्रदेशलाई चारवटा कानूनी मस्यौदा समावेश गरिएको दस्तावेज हस्तान्तरण गरेको छ। आयोगका उपाध्यक्ष डा कृष्णराज पन्तले शुक्रबार मुख्यमन्त्री राजेन्द्रप्रसाद पाण्डेलाई उक्त दस्तावेज हस्तान्तरण गरेका हुन्। मस्यौदा दस्तावेजहरूमा क्रमश प्रदेश तथ्याङ्क व्यवस्थापन ऐन२०७९, प्रदेश नीति तथा योजना आयोग ऐन२०७९, प्रदेश आयोजना बैंक दिग्दर्शन२०७९, सङ्गठनात्मक संरचना र जनशक्ति प्रस्ताव रहेको आयोगका उपाध्यक्ष पन्तले बताए। उनका अनुसार उक्त मस्यौदाहरू भदौ ५ र ६ गते गण्डकी प्रदेशको नीति तथा योजना आयोगको आयोजनामा पोखरामा सम्पन्न सातै प्रदेशका योजना आयोगहरूको बैठकद्वारा पारित गरी तयार पारिएको थियो। मस्यौदा दस्तावेज हस्तान्तरण कार्यक्रममा बागमती प्रदेश सरकारका मन्त्रीहरू, प्रमुख सचिव, सचिव, आयोगका पदाधिकारीहरूलगायत सहभागी थिए।"
मोटरसाइकल दुर्घटना हुँदा चालकको मृत्यु,ललितपुर : ललितपुरको महालक्ष्मी नगरपालिका८ लुभुमा गएराति मोटरसाइकल दुर्घटना हुँदा चालकको मृत्यु भएको छ। मृत्यु हुनेमा सर्लाही घर भएका २६ वर्षीय मोहनबाबु खत्री रहेका छन्। गम्भीर घाइते भएका खत्रीको उपचारका क्रममा किष्ट अस्पताल इमाडोलमा राति नै मृत्यु भएको हो। इमाडोलबाट लुभुतर्फ जाँदै गरेको बा९३प ८९० नम्बरको मोटरसाइकल गएराती २ बजे अनियन्त्रित भई घरको भित्तामा ठोकिएको प्रहरी प्रभाग लुभु ललितपुरले जनाएको छ।
रुखबाट लडेर पाल्पामा १ जनाको मृत्यु,तानसेन : रुखबाट लडेर तिनाउ गाउँपालिका वडा नं २ दोभानका ३० वर्षीय विष्णु सारुको मृत्यु भएको छ। लडेर घाइते भएका सारुको लुम्बिनी प्रादेशिक अस्पताल बुटवलमा शनिबार बिहान मृत्यु भएको जिल्ला प्रहरी कार्यालयका सूचना अधिकारी वीरृन्द्र थापाले जानकारी दिए। सारु शुक्रबार राती दोभानकै तारे जंगलमा अरिंगाल पोल्न रुखमा चढेको समयमा लडेर घाइते भएका थिए। सारुसहित अरिंगाल पोल्न सोही ठाउँकै ३२ वर्षीय पुर्णबहादुर राना जंगल पुगेका थिए। रुखबाट खसी घाइते भएका सारु लडेर एक सय मिटर तल झरेका थिए। घटनाको विषयमा थप अनुसन्धान जारी रहेको पाल्पा प्रहरीले जनाएको छ।
६ प्रदेशबाट मनसुन बाहिरियो,"काठमाडौं : शनिबारदेखि छवटा प्रदेशबाट मनसुन बाहिरिएको छ। जल तथा मौसम विज्ञान विभागअन्गत रहेको मौसम पूर्वानुमान महाशाखाका अनुसार शनिबारदेखि सूदुरपश्चिम, कर्णाली, गण्डकी, लुम्बिनी, बागमती र मधेश प्रदेशबाट मनसुन बाहिरिएको हो। यसवर्ष जेठ २२ गते नेपालको पूर्वी भूभागबाट मनसुन प्रवेश गरेको थियो। बाँकी भूभागबाट मनसुन बाहिरिन अझै केही दिन लाग्ने सम्भावना रहेको महाशाखाले जनाएको छ। नेपालको अधिकांश स्थानबाट यस वर्षको मनसुन बहिर्गमन भएसँगै हाल कुनै उल्लेखनीय मौसमसम्बन्धी चेतावनी तथा परामर्श नभएको महाशाखाले जनाएको छ।"
