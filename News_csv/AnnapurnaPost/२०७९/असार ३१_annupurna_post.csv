शीर्षक,विवरण
"प्रचण्ड र मोदीको भेट आइतबार, दिल्लीमा को को भेट्दै छन् ?","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड तीन दिने भारत भ्रमणका क्रममा नयाँदिल्ली पुगेका छन्। प्रचण्डलाई भाजपा विदेश विभाग प्रमुख विजय चौथाइवालेले इन्दिरा गान्धी अन्तर्राष्ट्रिय विमानस्थलमा स्वागत गरेका छन्। प्रचण्डलाई स्वागत गर्न नेपाली राजदूत डा शंकरप्रसाद शर्मा, उपनियोग प्रमुख रामप्रसाद सुवेदी, भारतीय विदेश मन्त्रालयका नेपालभुटान डेस्कका सहसचिव अनुराग श्रीवास्तव विमानस्थल पुगेका थिए। भ्रमणको पहिलो दिन शुक्रबार प्रचण्डसँग भाजपा विदेश विभाग प्रमुख चौथाईवालेले होटल ताज मानसिंहमा शिष्टाचार भेट गर्ने कार्यक्रम छ। त्यस्तै नेपाली राजदूतावासमा नेपाली संघसंस्थाका प्रतिनिधिहरूसँग भेटघाट गर्ने कार्यक्रम छ। नेपाली राजदूतद्वारा आयोजित रात्रिभोजमा सहभागी हुनेछन्। प्रचण्डले शनिबार भारतका राष्ट्रिय सुरक्षा सल्लाहकार अजित डोभालसँग भेट गर्नेछन्। त्यस्तै विदेशमन्त्री डा एस जयशंकरसंग भेट गर्नेछन्। नेपालमा राजदूत रहिसकेर हाल विदेश सचिव रहेका विनयमोहन क्वात्रासँग पनि भेटघाट गर्नेछन्। शनिबारै प्रचण्ड फाउन्डेसन फर पब्लिक अवेरनेस एन्ड पोलिसी नामक संस्थाद्वारा आयोजित नेपाल भारतसम्बन्धी सेमिनारमा प्रमुख वक्ताको रूपमा सहभागी हुनेछन्। शनिबार विदेशमन्त्री जयशंकरले प्रचण्डको सम्मानमा दिने रात्रिभोज आयोजना गर्नेछन्। रात्रिभोजमा भारत सरकारका शीर्ष मन्त्रीहरूसँग भेट हुनेछ। भ्रमणको तेस्रो दिन प्रचण्डका लागि महत्तवपूर्ण हुनेछ। आइतबार प्रचण्डले भारतका प्रधानमन्त्री नरेन्द्र मोदीसँग भेट गर्नेछन्। प्रधानमन्त्री निवास सेभेन रेसकोर्समा ब्रेकफास्टसँगै मोदीसँग भेटवार्ता हुने बताइएको छ। मोदीलाई भेटेर प्रचण्ड दिनदयाल मार्गस्थित भाजपा मुख्यालय जानेछन्। जहाँ भाजपा अध्यक्ष जेपी नड्डासँग भेटघाट हुनेछ। त्यसपछि प्रचण्डले नड्डाले आयोजना गरेको दिवाभोजमा सहभागी हुनेछन्। आइतबार साँझ स्वदेश फर्किने प्रचण्डको सचिवालयले जनाएको छ।"
उपसभामुखमा भुसालले जितेपछि नेम्वाङले भने : दूषित गठबन्धन भत्काउनुपर्छ,"काठमाडौं : पूर्वसभामुख सुवासचन्द्र नेम्वाङले दूषित गठबन्धनलाई मिलेर भत्काउनुपर्ने बताएका छन्। उपसभामुखमा पुष्पा भुसाल निर्वाचित भएपछि पत्रकारहरुलाई संक्षिप्त प्रतिक्रिया दिँदै एमाले संसदीय दलको उपनेतासमेत रहेका नेम्वाङले पाँच दलीय गठबन्धन गलत रहेको बताएका हुन्। उनले भने, गठबन्धन भत्कियोस् भन्ने हाम्रो चाहना हो। यो दूषित गठबन्धन हो। संख्याको कुरा आश्चर्यको होइन। दूषित गठबन्धनलाई मिलेर भत्काउनुपर्छ। भत्काउने प्रयास गरेको हो, भत्किएन। महत्वपूर्ण विषय समयमा निष्पक्ष निर्वाचन हुनुपर्छ भन्ने रहेको बताए।"
प्रतिनिधिसभाको उपसभामुखमा पुष्पा भुसाल निर्वाचित,"काठमाडौं : प्रतिनिधिसभाको उपसभामुखमा पुष्पा भुसाल गौतम निर्वाचित भएकी छन्। प्रतिपक्षी नेकपा एमालेकी उम्मेदवार विद्या भट्टराईलाई हराउँदै सत्ता गठबन्धनबाट साँझा उम्मेदवार भुसाल उपसभामुखमा निर्वाचित भएकी हुन्। भुसाल नेपाली कांग्रेसको सचेतक थिइन्। भुसालले १४८ मत प्राप्त गरिन्। प्रतिद्वन्द्वी एमालेकी भट्टराईले ९३ मत ल्याइन्। १ मत तटस्थ रहेको थियो। उपसभामुखका लागि दुईटा उम्मेदवारी परेपछि सभामुख अग्निप्रसाद सापकोटाले मत विभाजनमा लगेका थिए। संविधानसभा सदस्यसमेत रहेकी भुसालले संविधान निर्माणमा महत्त्वपूर्ण भूमिका खेलेकी छन्। भुसाल कानुनविद् पनि हुन्। २०७६ साल माघ ६ गते तत्कालीन उपसभामुख शिवमाया तुम्बाहाङ्फेले राजीनामा दिएपछि उपसभामुख पद रिक्त थियो। उपसभामुखका लागि नेपाली कांग्रेसबाट भुसाल र एमालेबाट भट्टराईले बिहीबार उम्मेदवारी दर्ता गराएका थिए। प्रतिनिधि सभामा अहिले २ सय ७१ सांसद रहेका छन्। उपसभामुखमा निर्वाचित हुनको लागि संसदमा तत्काल कायम रहेको संख्याको बहुमत अर्थात १३६ मत आवश्यक पर्छ। सत्ता गठबन्धनमा नेपाली कांग्रेसका ६१, माओवादी केन्द्रका ४०, एकीकृत समाजवादीका २३, जनता समाजवादी पार्टीका २० र राष्ट्रिय जनमोर्चाका सांसद गरेर १५४ जना सांसद रहेका छन्। एमालेसँग ९८ जना सांसद रहेका छन्। १ सांसद भएको राप्रपाले एमालेलाई समर्थन गरेको थियो।"
प्रतिबन्धित लागुऔषधसहित एक जना पक्राउ,महोत्तरी : महोत्तरीबाट प्रतिबन्धित लागुऔषधसहित एकजना पक्राउ परेका छन्। पक्राउ पर्नेमा ललितपुरको तालसिखेल नगरपालिका १४ का ४३ वर्षीय सुमन कार्की रहेको जिल्ला प्रहरी कार्यालयले जनाएको छ। शुक्रवार विहान जलेश्वर नगरपालिका ३ मलिवारास्थित प्रहरी चौकी भिठ्ठामोड महोत्तरीबाट खटेको प्रहरी टोलीले चेक जाँच गर्ने क्रममा कार्कीलाई आफ्नै शरीरको विभिन्न अंगमा लुकाई छिपाई राखेको नाइट्रभेट १० लेखिएको ९० पिस र स्पास्मो प्रोक्सिभन प्लस ४० पिस टयब्लेट बरामद गरेको प्रहरी प्रवक्ता प्रहरी नायव उपरीक्षक प्रकाश विष्टले जानकारी दिए। यस सम्बन्धमा थप अनुसन्धान भइरहेको जिल्ला प्रहरी कार्यालय महोत्तरीले जनाएको छ।
दोस्रो प्रयासमा उपसभामुख बनिन् पुष्पा,"काठमाडौं : प्रतिनिधिसभाको उपसभामुखमा नेपाली कांग्रेसकी सचेतक पुष्पा भुसाल निर्वाचित भएकी छन्। एमाले उम्मेदवार विद्या भट्टराईलाई पराजित गर्दै भुसाल निर्वाचित भएकी हुन्। भुसालले १४८ मत प्राप्त गरिन्। प्रतिद्वन्द्वी एमालेकी भट्टराईले ९३ मत ल्याइन्। प्रतिनिधिसभाको यही कार्यकालमा भुसाल दोस्रोपटकको प्रयासमा उपसभामुख बन्न सफल भएकी हुन्। यसअघि भुसाल २०७४ साल चैत २ गते उपसभामुखको प्रतिस्पर्धामा थिइन्। त्यतिबेला नेकपा एमाले र माओवादी केन्द्रको वाम गठबन्धनका उम्मेदवारसँग भुसाल पराजित भएकी थिइन्। वाम गठबन्धनबाट शिवमाया तुम्बाहाम्फे उपसभामुख बनेकी थिइन्। तुम्बाहाम्फेले २०१ मत ल्याउँदा भुसालले ५८ मतमात्रै पाएकी थिइन्। यो बीचमा एमाले र माओवादीबीच पार्टी एकता भएर नेकपा बन्यो। साथै सभामुख कृष्णबहादुर महराले मुद्दा लागेर पदबाट राजीनामा दिए। एकै पार्टीबाट सभामुख र उपसभामुख बनाउन नमिल्ने कानुन र सभामुख महरा पूर्वमाओवादीबाट भएकाले पूर्वमाओवादीबाट अग्निप्रसाद सापकोटालाई सभामुख बनाउन तुम्बाहाम्फेलाई २०७६ साल माघ ६ गते राजीनामा गराइयो। तुम्बाहाम्फेको राजीनामापछि खाली भएको उपसभामुख पद नेकपाभित्रको किचलो, संसद विघटन, नयाँ सत्ता गठबन्धनको निर्माण, बजेट निर्माण र स्थानीय निर्वाचनले करिब तीन वर्षसम्म रिक्त रहिरह्यो। मंसिरमा संघीय निर्वाचन गर्ने तयारी रहेका बेला सत्ता गठबन्धनले अकस्मात उपसभामुख चयनको प्रक्रिया अगाडि बढायो। गठबन्धनभित्र आफ्नो भागमा परेपछि कांग्रेसले भुसाललाई नै फेरि उम्मेदवार बनायो। चार वर्षअघि वाम गठबन्धनका कारण १४३ मतान्तरले उपसभामुखमा असफल भुसाल अहिले सत्ता गठबन्धनको बलमा ५५ मतान्तरले विजयी भइन्। पाँचै वर्ष उपसभामुख बन्ने प्रयास असफल भए पनि भुसाललाई चार महिनाका लागि संसदले उपसभामुखको कुर्सीमा सदन चलाउन अनुमोदन गरेको छ।"
थप २२९ जनामा कोरोना संक्रमण पुष्टि,काठमाडौं : नेपालमा थप २२९ जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा परीक्षण भएका ३७१८ नमूनामध्ये २२९ नमूनाको पोजिटिभ रिपोर्ट आएको हो। मन्त्रालयका अनुसार १६४४ नमूनाको पीसीआर र २०७४ नमूनाको एन्टिजेन विधिबाट परीक्षण भएको थियो। जसमध्ये पीसीआर विधिबाट १६१ र एन्टिजेनबाट ६८ जनामा संक्रमण पुष्टि भएको हो। आज थप ४८ जना कोरोनामुक्त भएका छन्। शुक्रबार कोरोनाबाट कसैको पनि मृत्यु नभएको मन्त्रालयले जनाएको छ। हाल सक्रिय संक्रमितको संख्या १२८४ रहेको छ। पछिल्लो २४ घन्टामा थप ८७ हजार ९७२ जनाले कोरोनाविरुद्धको खोप लगाएका छन्।
"दुई वर्षदेखि विद्युतका पोलमात्रै, भुक्तानी लिएर ठेकेदार फरार","बैतडी : बैतडीको पञ्चेश्वर गाउँपालिकामा विद्युत विस्तारको काम अलपत्र परेको छ। ठेकेदारको चरम लापरवाहीले विद्युतीकरणको काम अलपत्र परेको हो। वडा नं १, २, ३ र ४ मा विद्युत विस्तारको काम अहिले अलपत्र परेको हो। ठेकेदार सम्पर्क विहीन छन्। २०७८ सालभित्रै निर्माण सम्पन्न गर्ने गरी सम्झौता गरिएको भए पनि विद्युतका समाग्रीहरु जताततै छरपस्ट छाडेर ठेकेदार बेपत्ता भएको पञ्चेश्वर गाउँपालिकाका अध्यक्ष गोरख बहादुर चन्दले बताए। प्रादेशिक बिद्युत प्राधिकरणसँगको सम्झौता हो, ठेकेदारले काम गरेको छैन, दुई वर्षदेखि बिद्युतका सामानहरु छरपस्ट छन्, उनले भने। ठेकेदारले विद्युतीकरणको काम अलपत्र परेपछि उज्यालो पञ्चेश्वर अभियान पनि प्रभावित भएको उनले बताए। ४ वडाको लागि छुट्टै योजना कार्यान्वयनको चरणमा लगेको भए पनि ठेकेदारको लापरवाहीले काम सम्पन्न हुन नसकेको उनले बताए। प्रादेशिक बिद्युत प्राधिकरणको कार्यालयले भुक्तानी दिएको भएपनि कामदारहरुले पारीश्रमिकसमेत नपाएको गुनासो गरेका छन्। तार तानेको र पोलहरु गाडेका कामदारहरुले पारिश्रमिक नपाएको स्थानीय दिपक बहादुर चन्दले बताए। महिनौ लगाएर तार तथा पोलहरु ढुवानी गर्यौं, पोलहरु गाड्यौं, केही ठाउँमा तारहरु तानेर तयारी अवस्थामा राखिएको भए पनि पैसा पाएनौँ, बिजुली बलेन, चन्दले भने। प्रादेशिक विद्युत प्राधिकरण र कुमार खड्का सञ्चालक रहेको न्यु सत्ताकृ कन्सट्रक्सन प्रालिसँग दुई वर्ष पहिले एक वर्षमै सक्नुपर्ने गरी सम्झौता भएको थियो। आवश्यक पर्ने निर्माण समाग्री प्रादेशिक बिद्युत प्राधिकरणले उपलब्ध गराउने र काम गराउनको लागि मात्रै एक करोड २ लाखमा सम्झौता भएको थियो। प्रादेशिक कार्यालयमार्फत ठेकेदारले ७० प्रतिशत भुक्तानी लिइसकेका छन्। ठेकेदारले ७२ लाख भुक्तानी लगिसकेको प्रादेशिक विद्युत प्राधिकरणले जनाएको छ। कार्यालयकाअनुसार उनको ठेक्का सम्झौता तोडिएको छ। सम्झौताअनुसार काम नगरेर सम्पर्कविहीन भएपछि ठेक्का भंग भएको प्रादेशिक विद्युत प्राधिकरणका प्रमुख जंगबहादुर चन्दले जानकारी दिए। सुदूरपश्चिममा दशैँ अगाडिसम्म अधिकांश ठाउँमा बिजुली बाल्ने लक्ष्य राखिएको प्रादेशिक विद्युत प्राधिकरणका सहायक निर्देशक मेघमणी गौतमले बताए। विद्युतीकरणको अभावमा पञ्चेश्वरमा समस्या हुँदै आएको छ। विद्युतीकरणको अभावमा गाउँपालिकाले प्रदान गर्ने सेवा प्रवाहमा पनि समस्या भएको गाउँपालिकाले जनाएको छ। गाउँपालिकाको कार्यालयमा पनि सोलारको माध्यमबाटै सेवा प्रवाह भइरहेको छ। वर्षातको समयमा सोलारले काम नगर्ने भएकाले, समस्या भएको गाउँपालिका अध्यक्ष चन्दले बताए। पञ्चेश्वर गाउँपालिका भारतसँग सिमाना जोडिएको पालिका हो। भारतीय भूमि लोहाघाट र आसपासका गाउँहरुमा बिजुली झलमल्ल बलीरहेको देखिन्छ। यहाँका नागरिकहरु भने बिजुली आउने आशामै बसिरहेका छन्। भारततर्फ बिजुली झलमल्ल छ, वारीपट्टी अन्धकार, स्थानीय नरेश चन्दले भने, बत्तीमुनिको अध्यारो जस्तै भएको छ। १८ हजारभन्दा बढी जनसंख्या रहेको पञ्चेश्वरमा विद्युतीकरणको अभावकै कारण प्रविधिको पहुँचमा आउन सकेका छैनन् भने सम्बन्धित कार्यालयबाट सेवा पाउन पनि सकस हुने गरेको छ। सोलारकै भरमा चल्दै आएका फोनलाइनका टावरहरु पनि घाम लागेको बेला मात्रै सञ्चालनमा आउने गरेका छन्।"
ठाकुरराम बहुमुखी क्याम्पसमा तोडफोड र आगजनी,"वीरगन्ज : वीरगन्जको ठाकुरराम बहुमुखी क्याम्पसमा विद्यार्थीहरुले तोडफोड गर्दै आगजनीसमेत गरेका छन्। परीक्षा केन्द्र वीरगन्ज बाहिरको क्याम्पसमा तोकिएको भन्दै आक्रोशित विद्यार्थीहरुको समूहले शुक्रबार साँझ क्याम्पस प्रमुखको कार्यकक्षभित्र तोडफोड गर्दै फर्निचरहरुमा आगजनी गरेका हुन्। प्रदर्शनमा उत्रिएका विद्यार्थीहरुले क्याम्पस प्रमुखको कार्यकक्षका टेबुल, कुर्सी, बेन्च र सोफा बाहिर निकालेर आगजनी गरेका हुन्। विद्यार्थीहरुले फर्निचरमा लगाएको आगो वीरगन्ज महानगरपालिकाको वारुणयन्त्र बोलाएर निभाइएको वडा प्रहरी कार्यालय विर्ताका प्रहरी निरीक्षक विशाल मल्लले बताए। उनले भने, प्रहरी पुग्दा आगो लगाउनेहरु भागिसकेका थिए, अरु ५०६० जनाले भने परीक्षा सेन्टर अन्यत्र सारेको भन्दै क्क्याम्पस प्रमुख विरुद्ध नाराबाजजी गरिरहेका थिए। ठाकुरराम बहुमुखी क्याम्पसको तीन वर्षे बीएडको परीक्षा सेन्टर सर्लाहीको लालबन्दीस्थित जनज्योति बहुमुखी क्याम्पसमा र चार वर्षे बीएडको परीक्षा बाराको कलैयास्थित रामराजा शाह बहुमुखी क्याम्पसमा तोकिएपछि विद्यार्थीहरुले आक्रोश पोख्दै तोडफोड र आगजनी गरेका हुन्। क्याम्पस प्रमुख उमेश चौरसियाले परीक्षा सेन्टर अन्यत्र सारिएको निहुँमा क्याम्पसमा तोडफोड र आगजनीका घटना हुनु निन्दनीय भएको बताए। परीक्षा सेन्टर क्याम्पस प्रमुखले नभई त्रिभुवन विश्वविधालयको राष्ट्रिय परीक्षा बोर्डले तोक्ने भएकाले विद्यार्थीले आफू पढेको शिक्षण संस्थामै क्षति पुर्याउनु दुर्भाग्य भएको उनले बताए।"
राष्ट्रपतिद्वारा १३ वटा विधेयक प्रमाणीकरण,"काठमाडौं : राष्ट्रपति विद्यादेवी भण्डारीले १३ वटा विधेयक प्रमाणीकरण गरेकी छन्। प्रतिनिधिसभा र राष्ट्रियसभाबाट पारित भई प्रमाणीकरणका लागि पेश भएका १३ वटा विधेयकलाई राष्ट्रपति भण्डारीले संविधानको धारा ११३ को उपधारा (२) बमोजिम प्रमाणीकरण गरेको राष्ट्रपति कार्यालयका प्रवक्ता सागर आचार्यले जानकारी दिएका छन्। राष्ट्रपतिले प्रमाणीकरण गरेका विधेयकमा लोकसेवा आयोगसम्बन्धी, बजेटसम्बन्धी, तेजाब तथा घातक रासायनिक पदार्थ नियमनसम्बन्धी, नेपाल प्रहरी र प्रदेश प्रहरीसम्बन्धी, औषधिसम्बन्धी, स्वास्थ्यकर्मी तथा स्वास्थ्य संस्थाको सुरक्षासम्बन्धी, रेल्वे सम्बन्धी रहेका छन्। विधेयकहरु राष्ट्रपतिले प्रमाणीकरण गरेसँगै कानुनका रुपमा सक्रिय हुनेछ।"
सात राजदूतले लिए सपथ,"काठमाडौं : राष्ट्रपति विद्यादेवी भण्डारीसमक्ष नवनियुक्त नेपाली राजदूतहरूले पद तथा गोपनीयताको शपथ लिएका छन्। राष्ट्रपतिको कार्यालय, महाराजगञ्जमा शुक्रबार आयोजित एक समारोहबीच सात राजदूतले शपथ लिएका हुन्। उक्त अवसरमा परराष्ट्रमन्त्री डा नारायण खड्कालगायत नेपाल सरकारका उच्च पदस्थ अधिकारीसमेतको उपस्थिति थियो। शपथ लिने राजदूतहरुमा तीर्थराज वाग्ले (बहराइन), डोरनाथ अर्याल (ओमान), नवराज सुवेदी (साउदी अरेबिया), बासुदेव मिश्र (श्रीलङ्का), भरतकुमार रेग्मी (अष्ट्रिया) तथा संयुक्त राष्ट्रसङ्घ कार्यालय, भियनाका लागि नेपालको स्थायी प्रतिनिधि, सुशीलकुमार लम्साल (इजिप्ट) र घनश्याम भण्डारी (बङ्गलादेश) रहेका छन्।"
'मापदण्डमै रहेर ल्यावहरु सञ्चालन हुनुपर्छ',"काठमाडौं : स्वास्थ्य तथा जनसंख्या राज्यमन्त्री हीराचन्द्र केसीले किर्तीपुरस्थित आर्युवेद अनुसन्धान केन्द्र र महाराजगञ्जस्थित नेसनल प्याथ ल्यावको निरीक्षण गरेका छन् । शुक्रबार स्वास्थ्य राज्यमन्त्री केसीले दुबै ल्याव अनुगमन गरेका हुन् । आर्युवेद अनुसन्धान केन्द्रको निरीक्षणका क्रममा स्वास्थ्य राज्यमन्त्री केसीले अनुसन्धान केन्द्रको बृहत् विकासका लागि आफू संवेदनशिल भएको बताए । उनले नेपालमा पाइने जडीबटीबारे अध्ययन, त्यसको प्रशोधन र अनुसन्धानबारे केन्द्रले काम गर्दै आएको भन्दै प्रशंसा गरे । मन्त्री केसीले भने, 'अनुसन्धानका लागि पर्याप्त बजेट नछुट्याएको विषयप्रति सजग छौं । धेरैजसो कर्मचारीहरु करारमा हुनुहुँदो रहेछ । यस विषयलाई मैले गम्भीर रुपमा लिएको छुँ । उनले नेपालमा उत्पादन भएका करोडौं रुपैयाँका जडीबुटी विदेश निर्यात भइरहेको भन्दै उत्पादन भएका जडीबुटीको अध्ययन अनुसन्धान हुन जरुरी रहेको बताए । हाल केन्द्रमा एकजना ११ औं तहका कर्मचारी मात्रै स्थायी दरबन्दीमा कार्यरत छन् । अन्य सबै कर्मचारीहरु करारमा काम गर्दै आएका छन् । यस्तै, नेसनल प्याथ ल्यावको अनुगमनका क्रममा स्वास्थ्य राज्यमन्त्री केसीले मापदण्ड नपुगेको ल्यावले सेवा दिँदा गुणस्तरीयता र स्वास्थ्य संवेदनशिलतामा प्रश्न उठ्ने बताए । उनले भने, अहिलेपनि केहि प्रयोगशालाहरु मापदण्डभित्र नरहेको पाइएको छ । मापदण्डमा रहि प्रकृयाभित्र रहेर सञ्चालनमा ल्याउन आग्रह गर्छो । नत्र भने कारबाहि गर्नुको विकल्प छैन । सरकारी अस्पतालहरुले परीक्षणका नाममा निजी प्रयोगशालामा पठाउने जनगुनासो आएको भन्दै यसको नियमन आवश्यक रहेको बताए । स्वास्थ्य प्रयोगशाला स्थापना सञ्चालन मापदण्ड सम्बन्धी निर्देशीका २०७३ जारी भएको छ । अनुगमनमा राष्ट्रिय जनस्वास्थ्य प्रयोगशालाका निर्देशक डारुणा झाको पनि उपस्थित रहेको थियो ।"
संसद्मा तटस्थ भूमिका निर्वाह गर्छु : उपसभामुख,काठमाडौं : प्रतिनिधिसभा उपसभामुख पुष्पा भुसालले जनजीविकाका सवाल उठाउन संसद्मा तटस्थ भूमिका निर्वाह गर्ने बताएकी छन् । उपसभामुखमा निर्वाचित भएपछि भुसालले आजको दिन लोकतन्त्र पक्षधरहरुको खुसीको दिन रहेको प्रतिक्रिया दिइन्। संविधानको पूर्ण कार्यान्वयन भएको उनको भनाइ छ। 'उपसभामुखजस्तो संवैधानिक पद पूर्णता पाएको छ । लोकतन्त्र पक्षधरहरुको खुसीको दिन हो । आजको दिन महत्वपूर्ण दिन हो । संवैधानिक पद भएको हुनाले निर्वाचित भएपछि हाम्रो काँधमा केहि दायित्व थपिएको छ । उनले जनजीविकाका सवाल उठाउन सदनमा इमान्दारीपूर्वक तटस्थ भूमिका निर्वाह गर्ने बताइन् । संवैधानिक परिषद्को काम कर्तव्य र अधिकारबमोजिम नै आफू अघि बढ्ने धारणा व्यक्त गरिन्।
जाजरकोटमा उत्कृष्ट कृषक र सहकारी पुरस्कृत,"जाजरकोट : जिल्लामा कृषि क्षेत्रमा उत्कृष्ट कार्य गर्ने कृषकहरु, कृषि सहकारी तथा अन्य सहकारीलाई नगद पुरस्कारसहित सम्मानित गरिएको छ। कृषि विकास कार्यालयले उत्कृष्ट किसान तथा सहकारीलाई पुरस्कारसहित सम्मान गरेको हो। जिल्ला समन्वय समितिका संयोजक कालीबहादुर खत्रीले कृषक तथा सहकारीलाई पुरस्कार तथा प्रमाण पत्र प्रदान गरेका हुन्। उत्कृष्ट कृषकलाई नगद १० हजार र उत्कृष्ट सहकारीलाई नगद २० हजार नगद र सम्मान पत्रसहित सम्मानित गरिएको जिल्ला कृषि विकास कार्यालयका प्रमुख रविन धितालले बताए। उनकाअनुसार सम्मानित हुने कृषकमा मौरी पालनतर्फ मनबहादुर राना, भेरी १ जाजरकोट, तरकारी खेतीतर्फ दिपेन्द्रबहादुर बस्नेत, जुनिचाँदे ११ जाजरकोट, बीउ उत्पादनतर्फ दयाराम बिष्ट, नलगाड ३ जाजरकोट, फलफुल खेतीतर्फ भीमबहादुर शाह, कुशे गापा ५ जाजरकोट, आलु बालीतर्फ अनिता पुन, छेडागाड नपा १० जाजरकोट, मसला बालीतर्फ भीमप्रसाद रेग्मी, शिवालय गापा ९ जाजरकोट, खाद्यान्न बालीतर्फ भीमबहादुर सिंह, बारेकोट गा पा ४ जाजरकोटलाई नगद १० हजार र सम्मानपत्र प्रदान गरिएको छ। त्यस्तै कृषि सहकारीतर्फ लालिगुराँस कृषि सहकारी संस्था लि भेरी न पा ८ जाजरकोट र अन्य सहकारीतर्फ जनमुखी बहुउद्देश्यीय सहकारी संस्था लि, नलगाड न पा २ जाजरकोटले नगद २० हजार र सम्मानपत्र प्राप्त प्रदान गरिएको छ। कार्यालयले यसअघि उत्कृष्ट कृषक छनौटका लागि आफ्नो कृषि पेशामा ब्यवसायिकतासहितको योगदान गरेको प्रस्ताव पेश गर्न आह्वान गरेको थियो। सोही प्रस्ताव र स्थलगत अवलोकनका आधारमा उत्कृष्ट कृषक छनौट गरिएको जिल्ला कृषि विकास कार्यालयका सूचना अधिकारी टोपेन्द्र नेपालीले बताए।"
कान्तीबाल अस्पतालको सेवा विस्तार,"काठमाडौंः कान्तीबाल अस्पतालको डेण्टल विभागमा सेवा विस्तार भएको छ । दन्त्य चिकित्सा विभागले बालबालिका तथा किशोरकिशोरिमा हुने मुख तथा दाँतको समस्याको लागि केन्द्रीय प्रेषण विभागको रुपमा काम गर्दै आएको छ । यो विभागमा अत्याधुनिक इलेक्ट्रिकल डेण्टल चेयर, अत्याधुनिक प्रवृत्तिको आरभीजी एक्सरे सेवा पनि विस्तार भएको छ । कार्यक्रममा कान्तीबाल अस्पतालका निर्देशक डा युवानिधी बसौलाले कान्तीबाल अस्पातलमा डेण्टल विधाका विभिन्न विशेषज्ञहरु रहेकाले सम्पूर्ण विशेषज्ञ सेवा विस्तार गर्न क्रमिक प्रयास गर्ने बताए । हाल कान्तीबाल अस्पतालमा वरिष्ठ कन्सल्टेण्ट डेन्टल सर्जन ( प्रोस्थोडोन्टिस्ट ), पेरियोडोन्टिस्ट , अर्थोडोन्टिस्ट , पेडियाट्रिक डेण्टिस्ट्, इण्डोडोन्टिस्ट विषयका विशेषज्ञ चिकित्सक र डेन्टल सर्जनहरु कार्यरत छन् ।"
महिला उच्च प्रहरी अधिकारी सम्मानित,"काठमाडौं : नेपाल प्रहरीको उच्च ओहोदामा पदोन्नती हुने महिला प्रहरी अधिकारीलाई माइती नेपालले शुक्रबार संस्थामा आयोजित एक कार्यक्रमबीच सम्मान गरेको छ। कार्यक्रममा माइती नेपालकी अध्यक्ष अनुराधा कोइराला र संस्थाका कार्यकारी निर्देशक विश्व खड्काले उच्च ओहोदाका महिला प्रहरी अधिकारीलाई सम्मान गरेका हुन्। सम्मानित हुनेमा अतिरिक्त प्रहरी महानिरीक्षक (एआईजी)मा बढुवा भएकी पूजा सिंह, प्रहरी नायव महानिरीक्षक (डीआईजी)मा बढुवा भएका मिरा चौधरी, किरण बज्राचार्य, दुर्गा सिंह र किरण राना रहेका छन्। कार्यक्रममा माइती नेपालकी अध्यक्ष कोइरालाले महिलालाई राजनीति होस् वा अन्य क्षेत्रमा सधै उप पदमा मात्र सीमित गर्ने क्रमलाई परिवर्तन गरेर प्रमुख पदमा पुर्याउने विषयमा पहल गरिनुपर्ने बताइन्। एआईजी सिंहले प्रहरी संगठनमा महिला प्रहरीको सहभागितामा क्रमशः वृद्धि हुँदै गएको बताउँदै महिलाको सहभागिता र सक्रियताबिना नेपाल प्रहरीमात्र नभई कुनै पनि निकायको कल्पनासमेत गर्न नसकिने बताइन्। आफूहरुको पदोन्नती हुने अवसर पाएको भनेको लैंगिक समानताका लागिमात्र भएको भन्न नमिल्ने बताउँदै उनले यो अवसर आफूहरुले आफ्नो ज्ञान, सीप, दक्षता र आफ्नो विशिष्ठ क्षमताका लागि पाएको स्पष्ट पारिन्। यो सहभागिता भोलिका दिनमा क्रमशः अझै वृद्धि हुँदै जाने उनको विश्वास थियो। नेपाल प्रहरीभित्र महिला सहभागिता कसरी वृद्धि गर्ने र उनीहरुको जिम्मेवारीको दायरालाई कसरी फराकिलो बनाउने, उनीहरुको क्षमतालाई कसरी थप सार्थक र प्रभावकारी बनाउने भन्नेमा सबैले रचनात्मक भूमिका खेल्नुपर्नेमा उनले जोड दिइन्। कार्यक्रममा सर्वोच्च अदालतकी न्यायाधीश सपना प्रधान मल्लले महिला संगठित भएर एक अर्काको आधार बनेर अगाडि बढ्नुका साथै आफ्नो क्षमतालाई अझै धार लगाउँदै जानुपर्ने विचार व्यक्त गरिन्। त्यसैगरी एबीसी नेपालकी संस्थापक अध्यक्ष दुर्गा घिमिरेले सम्मानित हुने प्रहरी अधिकारीलाई बधाई दिँदै यो सम्मान नेपाली महिलाको रहेको र यो महिला अधिकारको आन्दोलनका कारण सफल भएको बताइन्। राष्ट्रिय योजना आयोगकी सदस्य सलोनी प्रधान सिंहले राज्य संरचनाको हरेक तहमा महिलाको अर्थपूर्ण सहभागिता सुनिश्चित हुन सुरु भएको र महिलाले आफ्ना एजेन्डालाई आगामी दिनमा अझै बलियो बनाएर अघि बढ्नुपर्ने जोड दिइन्।"
संवैधानिक व्यवस्था अनुरुप नै उपसभामुख नियुक्त : पूर्वसभामुख घर्तीमगर,"काठमाडौंः पूर्वसभामुख ओनसरी घर्तीमगरले संविधानमा व्यवस्था भएबमोजिम नै उपसभामुख नियुक्त भएको बताएका छन् । संसद बैठकपछि पूर्वसभामुख घर्तीले यो पद संवैधानिक परिषद्को सदस्य पनि भएको भन्दै महिला सो स्थानमा पुग्दा खुसी लागेको प्रतिक्रिया दिइन्। उनले भनिन्, 'उपसभामुख पद सभाको गरिमा राख्ने पद हो । संवैधानिक परिषद्को सदस्य हुने पद पनि हो । निर्वाचित हुनु खुसीको कुरा हो । प्रतिनिधि सभाको उपसभामुखमा कांग्रेसकी पुष्पा भुसाल निर्वाचित भएकी छन्। प्रतिपक्षी नेकपा एमालेकी उम्मेदवार विद्या भट्टराईलाई हराउँदै सत्ता गठबन्धनबाट साँझा उम्मेदवार भुसाल उपसभामुखमा निर्वाचित भएकी हुन्।"
"करार कर्मचारीको म्याद थप नगर्दा आन्दोलन : प्रहरीले गोली चलायो, तीन जना गम्भीर घाइते","दैलेख : करार कर्मचारीहरुको म्याद थप नगर्ने गुराँस गाउँपालिकाको निर्णयविरुद्ध कर्मचारीहरु आन्दोलित भएका छन्। गाउँपालिकाको असार २९ गते सम्पन्न गाउँसभाको १०औँ अधिवेशनले गाउँपालिकामा करारमा कार्यरत कर्मचारीको म्याद थप नगर्ने निर्णय गरेको थियो। करार सम्झौताको म्याद थप नहुने भएपछि कर्मचारीहरु शुक्रबारदेखि आन्दोलनमा उत्रिएका थिए। आन्दोलित कर्मचारीहरुले शुक्रबार दिउँसो एक बजेदेखि शान्तिपूर्ण प्रदर्शन गरेका थिए। प्रहरी हस्तक्षेपपछि प्रदर्शनले उग्र रुप लिँदा प्रहरीले गोली चलाएको छ। प्रहरीले चलाएको गोली लागेर तीन जना कर्मचारीहरु गम्भीर घाइते भएका छन्। गुराँस गाउँपालिका १ मा कार्यरत कार्यालय सहायक बखत खत्रीसहित तीन जना घाइते भएको कर्मचारीले बताएका छन्। हामी आन्दोलित कर्मचारीको प्रतिनिधि र गाउँपालिकाका जनप्रतिनिधिहरु र प्रमुख प्रशासकीय अधिकृतबीच वार्ता भइरहेको थियो, भित्र वार्ता भइरहँदा हामीले बाहिर करार कर्मचारीको म्याद थप हुनुपर्ने मागसहित नारा लगाइरहेका थियौँ, त्यति नै बेला प्रहरीले लाठी चार्ज गर्यो, आन्दोलित कर्मचारी श्यामसुन्दर खड्काले भने। प्रहरीले लाठी चार्ज गर्न थालेपछि आन्दोलित कर्मचारीहरुले पनि प्रहरीमाथि ढुंगा प्रहार गरेका थिए। आन्दोलित कर्मचारीहरुले प्रहरीमाथि ढुंगा प्रहार र प्रहरीले आन्दोलित कर्मचारीमाथि लाठी चार्ज गर्ने क्रममै प्रहरीले एक्कासी गोली चलाएको कर्मचारीहरुले बताएका छन्। उनीहरुले भागेर ज्यान जोगाएको बताएका छन्। घाइतेको संख्या धेरै हुन सक्ने अनुमान गरिएको छ। घटनाबारे विस्तृत विवरण प्राप्त भइसकेको छैन। जिल्ला प्रहरी कार्यालयका डीएसपी भुवनेश्वरप्रसाद शाहले घटनाको विवरण आइनसकेको बताए। गाउँपालिकाले तलब भत्ता भुक्तानी हुने सम्पूर्ण करार तथा ज्यालादारी कर्मचारी, शिक्षक, विद्यालय कर्मचारी तथा बाल विकास सहजकर्ताहरुको करार सम्झौता साउन १ गतेदेखि नवीकरण नहुने निर्णय गरेको थियो। यो निर्णयसँगै झण्डै साढे दुई सय कर्मचारीको करार सम्झौता नवीकरण नहुने भएको छ। गुराँस गाउँपालिकाको कार्यालयमा आन्दोलनमा उत्रिएका करार कर्मचारीहरु । तस्विर : अन्नपूर्ण ।"
राहत भागबण्डामा जनप्रतिनिधिबीच कुरा नमिलेपछि कुटाकुट,"परासी : विपन्नहरुले पाउने राहतमा पनि नवलपरासीका जनप्रतिनिधिले दलीय आधारमा भागवण्डा गर्ने गरेको खुलेको छ। राहत रकम वितरण कार्यमा भएको भागवण्डामा कुरा नमिलेपछि उत्पन्न विवादमा सरावल गाउँपालिका ५ मा कुटाकुटसमेत भएको छ। जनप्रतिनिधिबीचको विवाद बाहिर आएपछि कांग्रेस र एमालेका कार्यकर्ताबीच कुटाकुट हुँदा १८ जना घाइते भएका छन्। सरकारले कोरोनाबाट प्रभावित भएका अति विपन्नका लागि रकम पठाएको छ। गाउँपालिका ५ मा पठाइएको रकम वितरणका लागि आएको नाममा विवाद हुँदा बिहीबार राति भएको कुटाकुटमा उनीहरु घाइते भएका हुन्। रकम वितरणमै विवाद हुँदा चार दिनदेखि बन्द भएको अर्को वडा (वडा नम्बर २ को) कार्यालय अहिलेसम्म खुल्न नसकेको गाउँपालिका अध्यक्ष सुखाडीप्रसाद चौधरीले बताए। कोटा लिएर रकम वितरण हुँदा वास्तविक विपन्नहरु रकम पाउनबाट वञ्चित हुने देखिएको छ। कोरोनाका समयमा घरमा कसैको पनि आयस्रोत नभएको र सामाजिक सुरक्षा भत्तासमेत नपाउने अति विपन्न परिवारका लागि सरकारले प्रति परिवार १० हजारका दरले रकम पठाएको छ। यो रकम सरकारले जिल्लाका सबै पालिकाहरुमा जेठको अन्तिम सातामा पठाएको हो। सरावल गाउँपालिकामा कुल ७ सय जनाका लागि कुल ७० लाख रुपैयाँ आएको अध्यक्ष चौधरीले बताए। सोही रकम वितरणमा कांग्रेस र एमालेका जनप्रतिनिधिहरुबीच विवाद भएको हो। ७ वटा रहेको पालिकामा करिब १४ सयले विपन्न भन्दै फाराम भरेको गाउँपालिका अध्यक्ष चौधरीले बताए। यसअघि निर्वाचित भएका एमालेका निवर्तमान वडाअध्यक्षले पठाएको विपन्नको नाम अहिले कांग्रेसबाट निर्वाचित भएका वडाध्यक्षले काटेर पठाएको एक पक्षको आरोप छ भने अर्को पक्षले पहिला सम्पन्न व्यक्तिहरुको नाम पठाएको अर्को पक्षले आरोप लगाएपछि कांग्रेस एमालेका कार्यकर्ताबीच कुटाकुट भएको हो। वडा नम्बर ५ का अध्यक्ष लक्ष्मण चौधरीले फाराम नभरेकाहरुको पनि नामावली समावेश गरी रकमका लागि पालिकामा सिफारिस पठाएको आरोप लगाइएको छ। उक्त वडाबाट मात्र अति विपन्नबाट ४ सय १८ जनाले फाराम भरेका थिए। सुरुमा सबैको नामावली वडाध्यक्षले पालिकामा पठाएका थिए। तर पालिकाले १ सय ६ जनाको नाम पठाउने भनेपछि वडाध्यक्षले सोही अनुरुप नाम पठाएका थिए। ती सबैको नाम उपर दाबी विरोध गर्न पालिकाले सूचना जारी गरेको थियो। सोही सूचनाअनुसार वडाध्यक्ष चौधरीले वडाबाट पठाएको नामावलीलाई गाउँपालिकाले थपघट गर्दै नामावली निकालेको भन्दै ३२ जनाको सूची हटाउन निवेदन दिएपछि विवाद सुरु भएको हो। विवादपछि १२ जना गाउँपालिका उपाध्यक्ष वासमति हरिजनले आफ्ना मान्छे राख्ने र बाँकी २० जना वडाध्यक्षलाई आफ्ना मान्छे राख्न दिने सहमति भएको थियो। सहमतिमा वडाध्यक्षलाई दाबी विरोध फिर्ता लिनुपर्ने बताए पनि उनले फिर्ता नलिएपछि विवादले उग्र रुप लिएको हो। उपाध्यक्ष हरिजन एमालेकी हुन भने वडाध्यक्ष चौधरी कांग्रेसका हुन्। विवादले उग्ररुप लिँदै कुटपिटको घटना भएपछि प्रमुख जिल्ला अधिकारी श्रवणकुमार पोखरेलको पहलमा शुक्रबार जिल्ला प्रशासन कार्यालयमा जनप्रतिनिधि र कांग्रेस एमालेका पार्टी प्रतिनिधिलाई छलफलका लागि बोलाएका थिए। छलफल कार्यक्रममा वडा नं ४ का अध्यक्ष एव गाउँपालिकाका प्रवक्ता सुरेश यादवले उपाध्यक्ष र वडाध्यक्षलाई कोटा दिएर विवाद मिलाउन सहमति गरे पनि वडाध्यक्षले दाबी विरोधको निवदेन फिर्ता नलिएपछि विवाद भएको बताए। मैले उपाध्यक्षजीलाई हाम्रो पक्षमा १२ जना पर्यो। वडाध्यक्षले पाएको २० जनाको कोटा कसरी मिलाउनु हुन्छ उहाँको कुरा हो। विवाद नगरौं भन्दै सहमति गरिएको हो। पछि निवदेन फिर्ता नलिएपछि कुरा मिलेन र विवाद भयो, यादवले भने। कोटामा सहमति भएको उपाध्यक्ष र वडाध्यक्षले पनि स्वीकार गरे। आफूले पठाएका नामावलीमध्ये उपाध्यक्षले केही व्यक्तिको नाम थप गर्नुभयो। मेरा मान्छेको नाम पहिल्यै काटियो। त्यसैले निवदेन फिर्ता लिइन, वडाध्यक्ष चौधरीले भने। असारको अन्तिम समयमा रकम आएकाले विवादपछि ३२ जनाको नाम हटाएर ७४ जनाको रकम दिने निर्णय गरिएको गाउँपालिका अध्यक्ष सुखाडी चौधरीले बताए। विपन्नहरुको नामावली संकलन यसअघिको वडा जनप्रतिनिधिहरुले गरेका थिए। यसअघिका वडाध्यक्ष दिनेश सहानीले राजनीतिक प्रतिशोधमा आफ्ना मान्छेको नाम सिफारिस गरेर पठाएको आरोप लगाएका छन्। तर अहिलेका वडाध्यक्ष चौधरीले भने सम्पन्न व्यक्तिहरुको नाम संकलन गरेकाले काटेर पठाएको बताएका छन्। वडाध्यक्ष चौधरीले निवर्तमान अध्यक्ष सहानीले गाउँले उचालेर विवाद निकालेको दाबी गरेका छन्। निर्वतमान वडाध्यक्षले भने आफूले वास्तविक नाम पठाए पनि अध्यक्षले काटेर पठाएपछि जनता आक्रोशित भएर घटना भएको दाबी गरेका छन्। कोटाबाट राहत रकम वितरण गर्ने खुलासा भएपछि कार्यक्रममा सहभागी भएका लुम्बिनी प्रदेशका सभासद दीपेन्द्र अधिकारीले विपन्नहरुलाई पनि हाम्रो र तेरो मान्छे भनेर विभेद गर्नु दुर्भाग्य भएको बताए। विपन्न र गरिबमाथि पनि राजनीति गर्ने हो। यस्तो सन्देशले राजनीति प्रति आम जनताको धारणा कस्तो बन्छ। यसलाई ख्याल गर्नु पर्दैन, सभासद अधिकारीले भने। ७ वडा रहेको पालिकामा अहिले २ वटा वडामा विवाद भएपछि अन्य वडाले पनि रकम वितरण गर्न सकेका छैनन्। विवाद नभएका केही वडाहरुले पनि कोटामा नामावली टुंगाएको आरोप स्थानीयको छ। विवादका कारण अहिलेसम्म रकम वितरण हुन नसकेपछि सबै रकम फ्रिज भएर जाने अवस्था आएको पालिकाले जनाएको छ। प्रशासन कार्यालयमा भएको छलफलमा छुटेका व्यक्तिहरुको नाम पनि समावेश गरी प्रकृया अघि बढाउने सहमति भएको छ। ६ जना अस्पतालमा विवादपछि कांग्रेस र एमालेका कार्यकर्ताबीच भएको कुटाकुटमा परी घाइते भएका १८ मध्ये ६ जनाको अहिले लुम्बिनी सिटी अस्पताल बुटवलमा उपचार भइरहेको जिल्ला प्रहरी कार्यालयका उपरीक्षक(एसपी) ऋषिराम कडेलले बताए। घाइते हुनेमा कांग्रेसका ८ र एमालेका १० जना रहेको प्रहरीले जनाएको छ। दुई पक्षले इट्टा र ढुंगा प्रहार गर्दा उनीहरु घाइते भएका हुन्। टाउकोमा चोट लागेका उनीहरुको अवस्था भने सामान्य बन्दै गएको प्रहरीले जनाएको छ।"
सगरमाथाका तीन जिल्लामा बलात्कारसम्बन्धी ४० प्रतिशत मुद्दा,"ओखलढुंगा : सगरमाथाका तीन जिल्लामा बलात्कारसम्बन्धी मुद्दा ४० प्रतिशत देखिएको छ। ओखलढुंगा, खोटाङ र सोलुखुम्बुमा सरकारवादी फौजदारी मुद्दामध्ये झण्डै ४० प्रतिशत मुद्दा बलात्कारसम्बन्धी रहेका छन्। उच्च अदालत विराटनगर, ओखलढुंगा इजलासमा आर्थिक वर्ष २०७८०७९ मा दर्ता भएका सरकारवादी फौजदारी मुद्दामध्ये ३९७५ प्रतिशत मुद्दा बलात्कार सम्बन्धी रहेका छन्। अदालतमा सरकारीवादी फौजदारी मुद्दा २४४ दर्ता थिए। तीमध्ये ६२ जबर्जस्ती करणी, जबर्जस्ती करणी उद्योग २८, बाल यौन दुरुपयोग ६ र अप्राकृतिक मैथुन १ रहेको अदालतले सार्वजनिक गरेको तथ्यांक छ। सरकारवादी फौजदारी मुद्दामध्ये बलात्कारसम्बन्धी मुद्दा अत्याधिक देखिएको अदालतका वरिष्ठतम् न्यायधीश वीरबहादुर डाँगी बताउँछन्। उनले सञ्चारकर्मीहरुसँग तथ्यांकप्रति लक्षित गर्दै भने, यहाँहरुले नै देखि हाल्नुभयो एक वर्षमा सबैभन्दा बढी कुन मुद्दा छन् भन्ने। दर्ताका हिसाबले पनि लक्ष्यभन्दा बढी मुद्दा दर्ता भएका छन्। अदालतमा कुल दर्ता हुने अनुमान गरिएका २५१ थान मुद्दामा २७४ दर्ता भए। नेपाल बार एसोसिएसन जिल्ला बार इकाई ओखलढुंगाका अध्यक्ष टुकराज निरौलाले बलात्कारसम्बन्धी मुद्दा वर्षेनि बढेको बताए। उनले यो ट्रेन्ड देशभर नै रहेको भन्दै कतिपय मुद्दा असमझदारी वा रिसिइवी साँध्ने हिसाबले दर्ता हुने गरेको उनले अनुभव सुनाए। कानुनी व्यवस्था र हदम्यादका कारण कतिपयले कानुनको दुरुपयोग गर्ने र सहमतिमा भएका सम्बन्धलाई पछि बार्गेनिङ गर्ने र कुरा नमिल्दा उजुरी गर्ने गरेकाले सचेत अपराध अनुसन्धान र न्याय निरुपणमा सचेत हुनुपर्ने सरोकारवालाहरुको सुझाव छ।"
नागरिकता विधेयकले पितृसत्तात्मक सोचलाई स्थापित गर्ने प्रयास गर्यो',"काठमाडौंः प्रतिनिधि सभा सांसद विद्या भट्टराईले अहिले आएको नागरिकता विधेयकले पितृसत्तात्मक सोंच र मान्यतालाई स्थापित राख्ने पर्यत्न गरेको बताएकी छन् । सरकारले सदनमा प्रस्तुत गरेको नेपाल नागरिकता ऐन, २०६३ लाई संशोधन गर्न बनेको विधेयकमाथि सैद्धान्तिक छलफलमा भाग लिँदै सांसद भट्टराईले नागरिकता व्यक्तिको पहिचान भएको भन्दै यसले राष्ट्रिय मान्यतालाई स्थापित गर्ने बताइन्। उनले विधेयकमा विधेयकमा असहमति रहेको भन्दै पुनरावलोकन हुनुपर्नेमा जोड दिइन् उनले भनिन्, कोहि पनि नागरिक नागरिकता प्राप्तिबाट वञ्चित हुनुहुँदैन । यो विधेयकमाथि थुप्रै असहमति छन् । संविधानमा कुनैपनि नेपाली नागरिकलाई नागरिकताको हकबाट वञ्चित गरिनेछैन भनिएको छ । संघीय कानुन अनुरुप वैवाहिक अंगीकृत नागरिक अनुरुप हुनेछ भन्ने कुरा यो विधेयक आएन । नेपाली नागरिकसँग विवाह गर्ने विदेशी नागरिकको हकमा दुईवटा मान्यतालाई स्वीकार गर्नुपर्ने उनको भनाइ छ। नेपाली नागरिकसँग विवाह गर्ने विदेशी नागरिकको हकमा दुईवटा मान्यतालाई स्वीकार गर्नुपर्छ । सन्दर्भमा पारस्परिक सम्बन्धको आधार र अन्तर्राष्ट्रिय प्रचलन । दुवै मान्यतालाई विधेयकले स्वीकार गरेको देखिएन,'उनले भनिन्।"
पाल्पालाई पूर्ण खोप सुनिश्चितता जिल्ला घोषणा,"तानसेन : पाल्पा जिल्लालाई पूर्ण खोप सुनिश्चितता जिल्ला घोषणा गरिएको छ। तानसेनमा एक औपचारिक कार्यक्रम गरी पाल्पा जिल्लालाई पूर्ण खोप सुनिश्चितता जिल्ला घोषणा गरिएको हो। जन्मेदेखि १५ महिनासम्मका सबै बालबालिका लाई १३ प्रकारका खोप लगाएको सुनिश्चित भएपछि जिल्लालाई पूर्ण खोप सुनिश्चितता घोषण गरिएको हो। जिल्ला खोप समन्वय समितिले आयोजना गरेको कार्यक्रममा प्रदेश सांसद डा पूरनमान बज्राचार्यले पाल्पा जिल्ला पूर्ण खोप सुनिश्चितता भएको घोषणा गरे। जिल्लाका ३ हजार ५ सय ८६ जना बालबालिकाले पूर्ण रूपमा खोप पाएका छन। राष्ट्रिय खोप तालिकाअनुसार जन्मेदेखि १५ महिनासम्मका बालबालिकालाई १३ वटा खोप प्रदान गरेपछि पुर्ण खोप सुनिश्चितता जिल्ला घोषणा गरिएको समितिका सदस्य सचिव तथा स्वास्थ्य कार्यालय पाल्पाका प्रमुख डा राजेन्द्र गिरीले बताए। पूर्ण खोप सुनिश्चितताका लागि ९५ प्रतिशत सूचकांक पुरा गर्नु पर्ने हुन्छ। पाल्पाका सबै स्थानीय तहले ९५ प्रतिशत सूचकांक पूरा गरेको स्वास्थ्य कार्यालयले जनाएको छ। पाल्पालाई यसअघि २०७० साल फागुन १३ गते पूर्ण खोप सुनिश्चित जिल्ला घोषणा गरिएको थियो। हरेक वर्ष जिल्लालाई पूर्ण खोप सुनिश्चित गर्नुपर्ने प्रावधान रहेको छ। आर्थिक वर्ष २०७७०७८ मा पाल्पामा ४ हजार १ सय ९ जना बालबालिकाले पूर्ण खोप पाएका थिए। यस वर्ष असार १ गतेदेखि माथागढी गाउँपालिकाबाट पूर्ण खोप सुनिश्चिता घोषणा गरी असार २६ गते निस्दी गाउँपालिकामा पुगी १० वटै पालिका घोषणा सकिएपछि पूर्ण खोप सुनिश्चितता जिल्ला घोषणा गरिएको गरिएको समितिका संयोजक टंकनाथ खनालले बताए। घोषणासँगै कार्यक्रमका सहभागीहरूले पूर्णखोप सुनिश्चता तथा दिगोपनाका लागि प्रतिबद्धता पत्रमा हस्ताक्षरसमेत गरेका थिए। घोषणा कार्यक्रममा लुम्बिनी प्रदेशका सांसद डा पुरन बज्राचार्य, परिवार कल्याण महाशाखाका खोप जनस्वास्थ्य अधिकृत बसन्त कुमार श्रेष्ठले बालबालिकाहरुलाई प्राणघातक रोगहरुबाट बचाउन पूर्ण खोप सुनिश्चत गर्नुपरेको बताए।"
रसुवागढी नाका दुईतर्फी नै खोल्ने सहमति,"रसुवा  चीनले रसुवागढी नाका दुईतर्फी नै खोल्ने भएको छ। बिहीबार भएको नेपाल चीन सीमासम्बन्धी परामर्श बैठकले कोभिड१९ को मापदण्ड पालना गरेर नाका दुईतर्फी रूपमा नै सञ्चालनमा ल्याउने निर्णय गरेको हो। भर्चुअल माध्यमबाट भएको बैठकको नेतृत्व नेपालकोतर्फबाट परराष्ट्र मन्त्रालयका उत्तरपूर्वी एसिया महाशाखाका प्रमुख लोकबहादुर थापा र चीनकोतर्फबाट परराष्ट्र मन्त्रालयका सीमा तथा समुन्द्रसम्बन्धी मामिला विभागका महानिर्देशक होङ लिआङले गरेका थिए। कोभिड१९ सुरु भएपछि नाका एकतर्फी रूपमा सञ्चालन हुँदै आएको छ। नाका एकतर्फी मात्र सञ्चालन भएका कारण लामो समयदेखि निर्यात ठप्प भएको, नाकाबाट पर्याप्त सामग्री आयात हुन नसकेको र दुई देशीय व्यापारमा कठिनाइ भएका कारण नाका दुईतर्फी रूपमा नै सञ्चालन गरिन लागिएको हो। कोरोना सुरू हुनुभन्दा अगाडि नाका दुईतर्फी नै सञ्चालनमा थियो। कोरोनाको कारण केही महिना नाका बन्द भएको थियो। २०७६ माघ १५ गतेदेखि २०७७ जेठ तेस्रो सातासम्म नाका बन्द गरिएको थियो। त्यसयता नाकाबाट आयात निकै कम भएको छ। अहिले नाका एकतर्फी रूपमा नाका सञ्चालन भइरहेको छ। चीनबाट रेडिमेट, इलेक्ट्रोनिक, जलविद्युत् आयोजनाका सामग्री, टेलिकमका सामग्री र फलफूल आयात हुँदै आएको छ। त्यसैगरी नेपालबाट बाँसको मुडा, काठको टेबल, अम्रिसोको कुचोलगायतको सामग्री चीनतर्फ निर्यात हुने गरेको छ। तर कोभिड१९ का कारण निर्यात लामो समयदेखि ठप्प छ। २०७१ सालदेखि औपचारिक रूपमा सञ्चालनमा आएको रसुवागढी नाकामा दैनिक २ सय ५० भन्दा बढी सवारी साधन आवतजावत गर्ने गरेका थिए। चीनले अन्तर्राष्ट्रिय नाकाको रूपमा घोषणा गरेपछि सीमामा व्यापारी, व्यवसायी र सवारीको चाप बढ्दै गएको थियो। रसुवागढी नाकाबाट चीनको केरुङ पुग्नका लागि २४ किलोमिटर दूरी पार गर्नुपर्छ ।"
"मन्त्रिपरिषद्को निर्णय : सुशासन आयोग गठन गर्ने, आयल निगमलाई रकम उपलब्ध गराउने","काठमाडौंः सरकारले नेपाल आयल निगमलाई रकम उपलब्ध गराउने निर्णय गरेको छ । शुक्रबार बसेको मन्त्रिपरिषदका निर्णय सुनाउँदै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्र खड्काले सुशासन विधेयक पारित गर्ने र सुशासन आयोग गठन गर्ने निर्णय भएको जानकारी दिए। यस्तै, बैठकले पेट्रोलियम पदार्थमा करबापत मूल्य समायोजन भएको रकम उद्योग, वाणिज्य तथा आपूर्ति मन्त्रालयमार्फत् नेपाल आयल निगमलाई उपलब्ध गराउने निर्णय गरेको छ । विश्वव्यापी व्यापारका लागि सहायता पुनरावलोकन कार्यक्रममा नेपाल सहभागी हुने भएको छ । नेपालतिब्बत व्यापार सहजीकरण समितिको बैठकमा नेपाल सहभागी हुने भएको हो । यस्तै, पेट्रोलियम पदार्थको खपत कम गर्न विद्युतीय गाडीलाई छुट दिनेलगायत विकल्प प्रयोग गर्ने निर्णय बैठकले गरेको छ । नेपाली इँटा व्यवसायीको दुईपक्षीय परामर्श संयन्त्र स्थापित गर्ने, नेपालचीन सीमा मामिला परामर्श बैठक सञ्चालन गर्ने भएको छ । बैठकले राष्ट्रिय खेलकुद विकास नियमावली, २०७९ स्वीकृत गरेको छ । श्रम, रोजगार तथा सामाजिक सुरक्षा मन्त्रालयको बाधा, अड्चन फुकाउने निर्णय गरेको छ । सत्यनिरुपण तथा मेलमिलाप आयोग र बेपत्ता पारिएका व्यक्तिहरूको छानबिन आयोगका पदाधिकारीको म्याद तीन महिनाका लागि थपेको छ ।"
केएल दुगड समूहको ज्ञान मखाना बजारमा,"काठमाडौं : केएल दुगड समूहले ज्ञान ब्राण्डको नयाँ उत्पादन ज्ञान मखाना नेपाली बजारमा ल्याएको छ। केएल दुगड समूहले लोकप्रिय ब्राण्ड ज्ञानको ज्ञान चक्की आटा, ज्ञान मैदा जस्ता लोकप्रिय उत्पादनहरू लामो समयदेखि नेपाली बजारमा उपलब्ध गराउँदै आइरहेको छ। खाद्य प्रविधिका निकै अनुभवी र दक्ष विशेषज्ञहरूले विभिन्न तरिकाबाट यसको स्वाद र गुणस्तरको मापन परीक्षण गरी उपभोगको लागि योग्य रहेको ठहराएका छन्। लिली फूलको बीउबाट बनाइने मखाना प्रोटिन र अन्य धेरै पोषक तत्वहरूले भरिपूर्ण रहेको छ। उपवासको समयमा बढी उपभोग हुने मखाना दैनिक खाजाको रूपमा पनि उपभोग गर्न सकिन्छ। मखाना हल्का रोष्ट गरेर अथवा सिधै खान सकिन्छ। यो खीरसहित विभिन्न स्वादिष्ट र मिठाई परिकार बनाउन पनि प्रयोग गर्न सकिन्छ। ज्ञान मखाना मुख्य डिपार्टमेन्ट स्टोरहरूका साथसाथै स्थानीय किराना पसलहरूमा २०० ग्राम प्याकमा उपलब्ध छ।"
"आईजीपी नियुक्ति मुद्दा : विश्वराज पोखरेलको रिट खारेज, सिंहले नै निरन्तरता पाउने","काठमाडौं : सर्वोच्च अदालतले नेपालको प्रहरीको महानिरीक्षक (आईजीपी) नियुक्तिविरुद्ध परेको रिट खारेज गरेको छ। लामो सुनुवाइपछि कायममुकायम प्रधानन्यायाधीश दीपककुमार कार्की र न्यायाधीश कुमार चुडालको संयुक्त इजलासले धीरजप्रताप सिंहको नियुक्तिलाई वैधता प्रदान गर्दै एआईजी विश्वराज पोखरेलले दायर गरेको रिट खारेज गरेको हो। पोखरेलले ज्येष्ठता मिचेर मन्त्रिपरिषद्ले सिंहलाई आईजीपी नियुक्त गरेको भन्दै वैशाख १९ गते रिट दायर गरेका थिए। रिट खारेज भएसँगै आईजीपी सिंहले आफ्नो कार्यकाल पूरा गर्न पाउने भएका छन्। त्यसैगरी इजलासले एआईजी बढुवामा असन्तुष्टि जनाउँदै रिट दायर गरेका इश्वर बाबु कार्की, घनश्याम अर्याल र प्रकाशजंग कार्कीको रिट पनि खारेज गरेको छ। उनीहरुले चैत १७ गते रिट दायर गरेका थिए।"
प्रचण्ड नयाँ दिल्ली प्रस्थान,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' नयाँ दिल्ली प्रस्थान गरेका छन्। नेपाल एयरलाइन्सको विमानमार्फत् प्रचण्ड दिल्ली प्रस्थान गरेका हुन्। प्रचण्डसँगै स्वकीय सचिव रमेश मल्ल र छोरी गंगा दाहाल नयाँ दिल्ली प्रस्थान गरेका छन् । भारतको नयाँ दिल्ली उड्नुअघि त्रिभुवन विमानस्थलमा आयोजित पत्रकार सम्मेलन बोल्दै अध्यक्ष प्रचण्डले आफ्नो भ्रमण दुई देशको सम्बन्ध सुदृढ गर्नमा केन्द्रित हुने बताएका थिए। उनले भारत भ्रमण सद्भावना भ्रमण भएको भन्दै चिनियाँ कम्युनिस्ट नेताहरुको हालैको नेपाल भ्रमणसँग नजोड्न आग्रह गरे। भारतको सत्तारुढ भारतीय जनता पार्टी (भाजपा) अध्यक्ष जेपी नड्डाको निमन्त्रणामा तीन दिने भ्रमणका लागि 'प्रचण्ड' भारत गएका हुन्। प्रचण्डको सचिवालयकाअनुसार अध्यक्ष प्रचण्डलाई नयाँ दिल्लीस्थित दीनदयाल उपाध्याय मार्गमा रहेको भाजपा मुख्यालयमा स्वागत गरिने छ। त्यहाँ भाजपा अध्यक्ष जेपी नड्डासँग भाजपा मुख्यालयमै भेटवार्ता हुने तय भएको छ। यस अवसरमा भाजपा विदेश विभाग प्रमुख विजय चौथाईवालेसहित केही अन्य शीर्षस्थ नेताहरूको उपस्थिति हुने बताइएको छ। तीनदिने भारत भ्रमणको क्रममा प्रचण्ड र भारतका राष्ट्रिय सुरक्षा सल्लाहकार अजित डोभालबीच भेटवार्ता तय भएको छ। यस्तै, भारतका विदेशमन्त्री एस जयशंकर र विदेश सचिव विनय मोहन क्वात्रासँग पनि प्रचण्डको भेट तय गरिएको छ। भारतका प्रधानमन्त्री नरेन्द्र मोदीसँग भेट हुनेनहुने अहिले निश्चित छैन। यद्यपि भेटको समय मिलाउने प्रयास भइरहेको बुझिएको छ। प्रचण्डले दिल्ली बसाईको क्रममा एक सेमिनारमा प्रमुख वक्ताको रूपमासमेत सहभागी हुने बताइएको छ। त्यस्तै, दिल्लीस्थित नेपाली राजदूतावासले प्रचण्डको सम्मानमा रात्रिभोजको आयोजना गर्नेछ। प्रचण्डका स्वकीय सचिव रमेश मल्लले करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको बताएका छन्। मल्लकाअनुसार अध्यक्ष प्रचण्ड साउन १ गते आइतबार स्वदेश फर्किनेछन्।"
"दुई घन्टाको कारोबारमा ७९३ अंकले बढ्यो नेप्से, १ अर्ब ४५ करोडको सेयर किनबेच","काठमाडौं : सेयर कारोबारको अन्तिम दिन शुक्रबार नेप्से परिसूचक सामान्य अंकले बढेको छ। आज दुई घन्टाको कारोबार बजारमा १ अर्ब ४५ करोडभन्दा बढीको सेयर कारोबार भयो। आज नेप्से ७९३ अंकले बढेर २००९४६ विन्दुमा पुगेको छ। सेन्सेटिभ इन्डेक्स २७७ अंकले बढेर ३८५९१ विन्दुमा अडिएको छ। यसदिन २३१ कम्पनीको ४० लाख ५१ हजार ७७१ कित्ता सेयर १ अर्ब ४५ करोड ६२ लाख ५९ हजार ८३३ रुपैयाँमा कारोबार भयो। कारोबारमा आएका १३ समूहमध्ये ५ समूहको सूचक बढ्यो। यसदिन माइक्रोफाइनान्स समूहको सूचक सर्वाधिक १५७ प्रतिशतले बढ्यो। यस्तै म्युचुअल फन्डको १४९, लाइफ इन्स्योरेन्सको ०३९, डेभलपमेन्ट बैंकको ०१५ र बैंकिङ समूहको १३८ प्रतिशतले सूचक उकालो लाग्यो। पाँच कम्पनीको मूल्य ९ प्रतिशत बढीले बढ्यो। ट्रेडिङ, होटल्स एन्ड टुरिजमको ०७८,हाइड्रो पावरको ०७४, फाइनान्सको ०४५, नन लाइफ इन्स्योरेन्सको ००४, मनु एन्ड प्रोको ०२९ ,अदर्शको १६८ र इन्भेस्टमेन्टको ०९५ प्रतिशतले सूचक घट्यो। यस दिन दुई कम्पनीको सेयर मूल्य १० प्रतिशतले बढ्यो। कारोबार रकमका आधारमा अपर तामाकोशी हाइड्रोपावर अग्रस्थानमा रह्यो। सो कम्पनीको १९ करोड ७२ लाख रुपैयाँभन्दा बढीको सेयर कारोबार भयो।"
प्रतिनिधिसभा र प्रदेशसभा निर्वाचनको तयारीमा जुट्न कार्यकर्तालाई माधव नेपालको निर्देशन,"काठमाडौं : नेकपा एकीकृत समाजवादीका अध्यक्ष माधव कुमार नेपालले संसदको चालू अधिवेशन अन्त्य हुने वित्तिकै आगामी निर्वाचनको मिति घोषणा हुने बताएका छन्। शुक्रबार काठमाडौंमा बागमती प्रदेश कमिटीले आयोजना गरेको तेस्रो पूर्ण बैठकलाई सम्बोधन गर्दै अध्यक्ष नेपालले संसदको चालू अधिवेशनपछि अब कुनैपनि बेला प्रतिनिधिसभा र प्रदेशसभाको निर्वाचन मिति घोषणा हुनसक्ने भन्दै तयारीमा जुट्न कार्यकर्तालाइ निर्देशन दिए। संघ र प्रदेशसभाको निर्वाचनले राष्ट्रिय राजनीतिमा ठूलो प्रभाव पार्ने भएकाले सोही अनुरुप लगनशील भएर आफ्नो पार्टीको प्रतिनिधित्व हुनेगरी लाग्न पनि उनले निर्देशन दिए। उनले धेरै कारणका बीच स्थानीय तहमा सबै स्थानमा जीत हाँसिल गर्न नसकेपछि आगामी निर्वाचनमा पार्टीले धेरैभन्दा धेरै सिट जित्ने दावी गरे। अध्यक्ष नेपालले स्थानीय तहको निर्वाचन महानगर र उपमहानगरबाहेकका स्थानमा प्रभावकारी रुपमा तालमेल हुन नसकेको बताए। आफ्नो पार्टीलाई तालमेलका क्रममा अपमानजनक व्यवहार भएको भन्दै आगामी निर्वाचनमा सबै गल्तीहरुलाई सच्चाएर अघि बढ्नुपर्ने उनको भनाइ छ । बैठकमा गत वैशाख ३० गते सम्पन्न स्थानीय तह निर्वाचन, विगतमा प्राप्त गरेको उपलब्धि र कमजोरीका सँगै आगामी कार्यदिशाका बारेमा पनि छलफल भएको बताइएको छ ।"
मुक्तिनाथ विकास बैंक र स्मार्टच्वाईस टेक्नोलोजिजबीच सम्झौता,"काठमाडौं : मुक्तिनाथ विकास बैंक र नेपाल राष्ट्र बैंकबाट भुक्तानी प्रणाली सञ्चालकको अनुमतिपत्र प्राप्त स्मार्टच्वाइस टेक्नोलोजिज लिमिटेडबीच स्मार्ट क्युआरमार्फत् भुक्तानी सेवा प्रदान गर्नको लागि सम्झौता भएको छ। एक कार्यक्रम बीच बैंकका तर्फबाट सहायक नायब प्रमुख कार्यकारी अधिकृत तिल बहादुर गुरुङ र स्मार्टच्वाइस टेक्नोलोजिज लिमिटेडको तर्फबाट प्रमुख कार्यकारी अधिकृत नारायण प्रकाश भुजुले सो सम्बन्धी सम्झौतापत्रमा हस्ताक्षर गरेका थिए। यस सम्झौताको मुख्य उद्देश्य भुक्तानी प्रणालीमा नगदको भौतिक प्रयोगलाई कम गर्दै विद्युतीय कारोबारलाई बढवा दिने हो। यस सम्झौतापश्चात स्मार्टच्वाइस टेक्नोलोजिज लिमिटेड र बैंकबीच स्मार्ट क्युआर प्रयोगको क्षेत्रमा सहकार्य हुनेछ। बैंकले डिजिटल कारोबारलार्ई प्रोत्साहन गर्नका लागि यस विकास बैंकको एटिएम कार्ड प्रयोग गरी नेपालभरी रहेको भिजा नेटवर्कमा आवद्ध अन्य जुन सुकै बैंकको एटिएम मेसिनबाट निःशुल्क रकम झिक्न सकिने व्यवस्था गरेको छ। त्यसैगरी प्रिपेड डलर कार्ड, मोबाइल बैंकिङ्ग, क्यूआर कोड, अनलाइन कर्जा आवेदन, अनलाइन खाता खोल्ने, इन्टरनेट बैंकिङ्ग, खाता मै रेमिट्यान्स जम्मा तथा मिस्डकल बैंकिङ्ग (बचत सेवाको लागिः ९८०१११००२२, कर्जा सेवाको लागिः ९८०१११००२३) आदि जस्ता सेवाहरू बैंकको शाखामा भौतिक रूपमा उपस्थित नभई घरबाटै उपयोग गर्न सकिने व्यवस्था गरेको छ।"
संसद् बैठक सुरु,काठमाडौं : प्रतिनिधिसभा बैठक सुरु भएको छ। बैठकमा सरकारले सदनमा प्रस्तुत गरेको नेपाल नागरिकता (संशोधन विधेयक) २०७९ माथि छलफल जारी रहने सचिवालयले जनाएको छ । छलफल सकिएपछि सभामुख अग्निप्रसाद सापकोटाले नेपाल नागरिकता (पहिलो संशोधन) २०७९ माथि विचार गरियोस्भन्ने प्रस्तावलाई निर्णयार्थ प्रस्तुत गर्ने संभावित कार्यसूची रहेको प्रतिनिधि सभाको सचिव गोपालनाथ योगीले जानकारी दिए। बुधबारको बैठकमा सरकारको तर्फबाट गृहमन्त्री बालकृष्ण खाडले प्रस्तुत गरेको विधेयकमाथि बिहीबार सांसदहरुले सैद्धान्तिक छलफलमा आआफ्नो धारणा राखेका थिए।
एमालेले भन्यो  गठबन्धन सरकार पुरै असफल,"काठमाडौंः प्रमुख प्रतिपक्षी दल नेकपा एमालेले सत्तागठबन्धन पुरै असफल भएको बताएको छ । राजधानीमा पत्रकार सम्मेलन गर्दै एमालेले भ्रष्टाचार नियन्त्रणलगायतका सवालमा सरकार पूरै असफल भएको बताएको हो । संविधानको रक्षा र कार्यान्वयन, लोकतन्त्रको सुदृढीकरण, संघीय प्रणालीको सुदुढीकरण, जनजीविका र राष्ट्रियताको सवाल, अन्तर्राष्ट्रिय सम्बन्ध, सुशासन र भ्रष्टाचार नियन्त्रणका सवालमा सरकार पूरै असफल भएको निष्कर्ष निकालेको छ । एमाले सचिव योगेश भट्टराईले संविधानमा उल्लेख गरिएको स्वास्थ्य र शिक्षा जस्तो मौलिक हकको कार्यान्वयन गरी समाजवादको आधार तय गर्ने सवालमा सरकारको भूमिका कमजोर भएको बताएका हुन् । एमालेले जारी गरेको वक्तव्यमा भनिएको छ, स्वास्थ्य क्षेत्रमा जम्मा बजेटको ७१ प्रतिशत चालु र २९ प्रतिशत पुँजिगतमा छुट्याइएको छ । यसले प्रत्येक वडामा आधारभूत स्वास्थ्य संस्था पुयाउने प्रतिबद्धता पूरा हुन्छ त ? ३९६ वटा आधारभूत अस्पताल निमार्णका लागि पूर्ववर्ती सरकारले ५७ अर्ब बजेट सनिश्चित गरेको थियो । यो सरकारले त्यसको अधिकांश बजेट कटौति गरेको छ । आधारभूत अस्पताल सेवाको प्रबन्धबिना मौलिक हकको कार्यान्वयन कसरी हुन्छ ? त्यसैगरी पुराना र नयाँ बनेका अस्पतालमा जनशक्तिको यथोचित व्यवस्थापन गर्न नसक्दा गुणस्तरीय आधारभूत स्वास्थ्य सेवा जनताको अधिकार भन्ने संविधानको व्यवस्थालाई बेवास्ता गरिएको छ । स्वास्थ्य बजेटमा सरकारी ढुकुटी ७१ प्रतिशत, वैदेशिक ऋण २३ प्रतिशत र बैदेशिक अनुदान ६ प्रतिशत रहेको भन्दै स्वास्थ्य जस्तो सामाजिक क्षेत्रमा कुन नीतिका आधारमा वैदेशिक ऋण वृद्धि गर्दै गएको छ ? भन्दै भट्टरलाईले प्रश्न गरे । उनले भने, 'अहिले बीमाको लागि तोकिएका अधिकांश अस्पतालहरूले विमितहरूको उपचार गर्न छाडेका छन् । सुनिदै छ, सरकारले चालूआर्थिक वर्षमा भएको उपचार खर्चको समेत भुक्तानी दिएको छैन ।' हुनेलेनहुनेलाई, निरोगीले रोगीलाई र उत्पादक उमेर समूहले आश्रृतलाई सहयोग गर्ने समाजवादी सोच बोकेर ल्याइएको स्वास्थ्य बीमा ऐन,२०७४ लाई नियोजित रूपमा निस्तेज पारिएको छ । निजामती, सुरक्षा अंग र शैक्षिक क्षेत्र लगायत सबै औपचारिक क्षेत्रलाई बीमाको दायरामा ल्याउने बीमा ऐन, २०७४ को अवधारणा कार्यान्वयनमा सरकार असफल भएको छ,' विज्ञप्तिमा भनिएको छ। सहिद धर्मभक्त मानव अंग प्रत्यारोपण केन्द्रमा व्यक्ति केन्द्रित गरी गठन आदेश (मानव अंग प्रत्यारोपण विकास समिति) संशोधन गरिएको र यस्ता कार्यले संस्थागत विकासमा दीर्घकालीन असर गर्ने निश्चित भएको विज्ञप्तिमा उल्लेख छ।"
गाई चिह्न माग्दै राप्रपा नेपालले दायर गरेको रिटमा सर्वोच्चको कारण देखाउ आदेश,"काठमाडौं : सर्वोच्च अदालतले चुनाव चिह्न गाई पाउनुपर्ने राप्रपा नेपालको रिटमा कारण देखाउ आदेश जारी गरेको छ। न्यायाधीश कुमार रेग्मीको एकल इजलासले राप्रपा नेपालमा मागबमोजिम गाई चुनाव चिन्ह नदिनुपर्ने कारणसहित १५ दिनभित्र महान्यायाधिवक्ताको कार्यालयमार्फत सम्पूर्ण कागजात पेश गर्न निर्वाचन आयोगलाई आदेश दिएको हो। इजलासले छलफलका लागि साउन ८ गते सर्वोच्चमा उपस्थित हुन दुबै पक्षलाई आदेश दिएको छ। यसअघि राप्रपा नेपालका अध्यक्ष एवं पूर्वउपप्रधानमन्त्री कमल थापा स्वयं इजलासमा उपस्थित भएर बहस गरेका थिए। राप्रपा नेपालका तर्फबाट वरिष्ठ अधिवक्ता हरिहर दाहाल, संविधानविद् वरिष्ठ अधिवक्ता डा चन्द्रकान्त ज्ञवाली, अन्तर्राष्ट्रिय कानुनका ज्ञाता वरिष्ठ अधिवक्ता डा सुरेन्द्र भण्डारी, वरिष्ठ अधिवक्ता टीकाराम भट्टराई एवं अधिवक्ताहरु नरप्रसाद थापा र भुपेन्द्र पोखरेलले बहस गरेका थिए। पार्टी अध्यक्ष कमल थापाका तर्फबाट राप्रपा नेपालका युवा नेता शशि भण्डारीले बिहीबार चुनाव चिह्न गाई माग गर्दै निर्वाचन आयोगलाई विपक्षी बनाई रिट दर्ता गराएका थिए। नेपालको संविधान, राजनीतिक दलसम्बन्धी ऐन तथा नियमावलीबमोजिम दर्ता भएको पार्टी राप्रपा नेपाललाई निर्वाचन आयोगले चुनाव चिह्न गाई नदिनुपर्ने कुने कारण नभएको जिकिर रिटमा गरिएको छ।"
सत्य निरुपण र बेपत्ता छानविन आयोगको म्याद थप,काठमाडौं : सरकारले सत्य निरुपण तथा मेलमिलाप र बेपत्ता छानविन आयोगको तीन महिना म्याद थप गर्ने निर्णय गरेको छ । शुक्रबार बसेको मन्त्रिपरिषद् बैठकले ती दुई आयोगको म्याद थप गर्ने निर्णय गरेको एक मन्त्रीले अन्नपूर्णलाई बताए । द्वन्द्वपीडितहरुको अवस्था बुझ्न सरकारले २०७१ सालमा ती दुई आयोग गठन गरेको थियो । ती आयोगहरुले द्वन्द्व पीडितको उजुरीका आधारमा द्वन्द्वकालिन मुद्दाहरुको अनुसन्धान गरिरहेको छ।
उपसभामुख निर्वाचन : राप्रपाले एमाले उम्मेदवारलाई सघाउने,काठमाडौं : राष्ट्रिय प्रजातन्त्र पार्टी (राप्रपा)ले उपसभामुखको निर्वाचनमा प्रमुख प्रतिपक्षी नेकपा एमालेका उम्मेदवारलाई समर्थन गर्ने भएको छ। प्रतिनिधिसभाको उपसभामुख पदको निर्वाचनमा संविधानत: र सैद्धान्तिक आधारमै प्रतिपक्षको हक लाग्ने भएकाले सत्ता गठबन्धनका उम्मेदवारलाई मत नदिने राप्रपा अध्यक्ष एवं सांसद राजेन्द्र लिङ्देनले स्पष्ट पारेका हुन्। संसदमा बोल्दै अध्यक्ष एवं सांसद माराजेन्द्र लिङ्देनले पार्टीको धारणा संसदलाई जानकारी गराएका हुन्।
"भारतीय राजदूतसँग अध्यक्ष तिमिल्सिनाले उठाए सीमा डुबान समस्या, व्यापारिक सन्तुलनमा जोड","काठमाडौं : राष्ट्रियसभा अध्यक्ष गणेशप्रसाद तिमिल्सिनासँग नेपालका लागि नवनियुक्त भारतीय राजदूत नवीन श्रीवास्तवले शिष्टाचार भेट गरेका छन्। सिंहदरबारस्थित अध्यक्ष तिमिल्सिनाको कार्यकक्षमा शुक्रबार उनीहरुबीच शिष्टाचार भेट भएको हो। भेटको सुरुमा अध्यक्ष तिमिल्सिनाले लामो कूटनीतिक अनुभव भएको व्यक्ति नेपालमा राजदूतको रुपमा स्वागत गर्न पाउँदा खुसी लागेको उल्लेख गर्दै राजदूत श्रीवास्तवको कार्यकालमा नेपालभारत सम्बन्धले थप उचाई प्राप्त गर्ने अपेक्षा गरे। अध्यक्ष तिमिल्सनाले नेपालभारतबीच सदियौंदेखि सामाजिक, सांस्कृतिक, धार्मिक, आध्यात्मिक, आर्थिक, प्राविधिक तथा जनस्तरको सम्बन्ध रही आएको उल्लेख गर्दै भने, नेपालभारत छिमेकी राष्ट्रमात्र नभइ हाम्रो बहुआयामिक सम्बन्ध छ। हामीमध्ये कुनै एक देशलाई समस्या पर्दा अर्कालाई दुख्ने गर्दछ। त्यसैले हाम्रो सम्बन्ध विशेष छ। छिमेकी देश भारतमा नरेन्द्र मोदी नेतृत्वको सरकारले आफ्नो नेबरहुड फर्स्ट पोलिसी (छिमेक पहिलो) अन्तर्गत छिमेकीहरुसँगको सम्बन्धलाई विशेष महत्व दिने नीतिको अध्यक्ष तिमिल्सिनाले प्रशंसा गरे। नेपाल र भारतबीचको बहुआयामिक एवं गहन सम्बन्धका विविध आयामलाई सुदृढ तुल्याउन दुई देशको सरकारले प्रथामिकता दिइरहेको छ, उनले भने, त्यसको उदाहरणका लागि भारतका प्रधानमन्त्री नरेन्द्र मोदीले नेपाललाई प्रथामिकता दिएर पाँचपटक राजनीतिक तथा धार्मिक भ्रमण गरिसक्नुभएको छ। नेपालको तर्फबाट पनि उच्चस्तरीय भ्रमणहरु भइरहेका छन्। अध्यक्ष तिमिल्सिनाले नेपाल र भारतको सीमा क्षेत्रमा वर्षेनी बाढी र डुबान कारण जनधनको क्षति हुने गरेको उल्लेख गर्दै यसको दीर्घकालीन समाधानका लागि सहकार्य र विगतमा दुई देशबीच भएका विभिन्न सम्झौताहरुको कार्यान्वयनमा जोड दिए। भारत नेपालको एक महत्वपूर्ण विकास साझेदार रहेको उल्लेख गर्दै अध्यक्ष तिमिल्सिनाले भारतले नेपालमा आर्थिक तथा प्राविधिकलगायत विभिन्न क्षेत्रमा पुर्याउँदै आएको सहयोगका लागि धन्यवाद व्यक्त गरे। उनले दुई देशका संसदबीचको सम्बन्ध विस्तारका लागि नेपालको संघीय संसदमा नेपालभारत संसदीय मैत्री समूह रहेको र यसबाट दुई देशका संसदबीच सम्बन्ध अझ प्रगाढ हुने अपेक्षा राखे। अध्यक्ष तिमिल्सिनाले राजदूत श्रीवास्तवमार्फत भारतको राज्यसभाका सभापति वेनकाय नायडुको सुस्वास्थ्यको कामना तथा भारतीय जनताको प्रगति र समृद्धिको कामना गरे। साथै सभापति नायडुलाई सन् २०२२ भित्र नेपाल भ्रमणका लागि राजदूतमार्फत आमन्त्रणसमेत गरे। भेटका क्रममा राजदूत श्रीवास्तवले नेपालभारतबीचको लामो र मित्रवत सम्बन्धलाई आफ्नो कूटनीतिक अनुभव र क्षमताको प्रयोग गरी थप मजबुत बनाउन भूमिका खेल्ने उल्लेख गरे। साथै उनले दुई देशबीच राजनीतिकसँगै आर्थिक सम्बन्धलाई पनि मजबुत र विस्तार गर्नुपर्ने उल्लेख गरे। राजदूत श्रीवास्तवले नेपाल र भारत बीचको व्यापारिक सन्तुलनका लागि जलविद्युत, पर्यटन र कृषिमा प्रथामिकताका साथ काम गर्नुपर्ने धारणा राखे।"
अमेरिकामा एक हजारभन्दा बढी व्यक्तिमा मङ्कीपक्स सङ्क्रमण,वासिङटन डिसी : संयुक्त राज्य अमेरिकाले बुधबारसम्म ४३ वटा राज्यमा एक हजारभन्दा बढी बिरामीमा मङ्कीपक्स सङ्क्रमण भेटिएको पुष्टि गरेको छ। अमेरिकाको रोग नियन्त्रण तथा रोकथाम केन्द्र (सीडीसी) को पछिल्लो तथ्याङ्कअनुसार क्यालिफोर्नियामा सबैभन्दा धेरै १६१ जनामा मङ्कीपक्सबाट सङ्क्रमित भएको पुष्टि भएको छ। त्यसैगरी न्यूयोर्कमा १५९ र इलिनोइमा १५२ जनामा उक्त रोग सङ्क्रमण पुष्टि भएको छ। अमेरिकी स्वास्थ्य तथा मानव सेवा विभागको पछिल्लो तथ्याङ्कअनुसार बिफर र मङ्कीपक्स रोकथामका लागि अमेरिकी खाद्य तथा औषधी प्रशासनद्वारा अनुमति प्राप्त खोप (जेवाईएनएनईओएस) को एक लाख ३२ हजारभन्दा बढी मात्रा मंगलबारसम्म लगाइएको छ । विशेषज्ञहरूको भनाइअनुसार सङ्क्रमित बढ्दै गएपछि स्थानीय स्तरमा मङ्कीपक्सको खोपको अभाव देखिएको छ।
बारामा ५६ वर्षीया महिलालाई सामूहिक बलात्कार गर्ने दुई युवक पक्राउ,वीरगन्ज : बारामा ५६ वर्षकी एक महिलालाई सामूहिक बलात्कार गरेको आरोपमा दुई किशोर पक्राउ परेका छन्। पक्राउ पर्नेहरूमा बाराको आदर्श कोतवाल गाँउपालिका वडा नम्बर १ चिउटाहाका १५ र १७ वर्षका दुइ किशोर रहेका छन्। प्रहरीका अनुसार यही असार २५ गते राति आफ्नै गोठघरमा एक्लै सुतिरहेकी ५६ वर्षीया महिलालाई ती दुवै किशोरले रातिको ११ बजे सामुहिक रुपमा पालैपालो बलात्कार गरेका हुन्। घटना बारे पीडित महिलाले प्रहरीलाई जानकारी गराएपछि असार २६ गते प्रहरीले दुवै किशोरलाई पक्राउ गरेको बाराका प्रहरी प्रवक्ता प्रहरी नायव उपरीक्षक राजेश थापाले जानकारी दिए। पक्राउ गरिएका दुवै किशोरलाई जिल्ला प्रहरी कार्यालयको निगरानी कक्षमा राखिएको उनले बताए। दुवै किशोर विरुद्ध जबरजस्ती करणी सम्बन्धी कसूरमा मुद्दा दर्ता गरी बारा जिल्ला अदालतबाट ५ दिनको म्याद थप अनुमति लिई थप अनुसन्धान भइरहेको थापाले जानकारी दिए।
उपसभामुख निर्वाचन प्रक्रिया सुरु,"काठमाडौं : संघीय संसद (प्रतिनिधि सभा) को उपसभामुख निर्वाचन प्रक्रिया सुरु भएको छ। उपसभामुख चुन्न अहिले संसदको बैठक जारी छ। केहीबेरमा मतदान हुनेछ। २०७६ साल माघ ६ गते तत्कालीन उपसभामुख शिवमाया तुम्बाहाङ्फेले राजीनामा दिएपछि उपसभामुख पद खाली भएको थियो। उपसभामुखका लागि नेपाली कांग्रेसकी पुष्पा भुसाल र नेकपा एमालकी विद्या भट्टराईले हिजो उम्मेदवारी दर्ता गराएका छन्। प्रतिनिधि सभामा अहिले २ सय ७१ सांसद रहेका छन्। उपसभामुखमा निर्वाचित हुनको लागि संसदमा तत्काल कायम रहेको सङ्ख्याको बहुमत अर्थात १ सय ३६ मत आवश्यक पर्छ। सत्ता गठबन्धनमा नेपाली कांग्रेसका ६१, माओवादी केन्द्रका ४०, एकीकृत समाजवादीका २३, जनता समाजवादी पार्टीका २० र राष्ट्रिय जनमोर्चाका सांसद गरेर १ सय ५४ जना सांसद रहेका छन्। सत्ता गठबन्धनसँग बहुमत मत रहेकाले कांग्रेसकी भुसाल निर्वाचित हुने निश्चित देखिन्छ। एमालेसँग ९८ जना सांसद रहेका छन्।"
नागरिकता (पहिलो संशोधन ) विधेयक २०७९ माथि सैद्धान्तिक छलफल सकियो,"काठमाडौं : प्रतिनिधिसभाबाट नेपाल नागरिकता (पहिलो संशोधन) विधेयक, २०७९ माथि विचार गरियोस भन्ने प्रस्ताव स्वीकृत भएको छ । शुक्रबार बसेको बैठकमा सभामुख अग्निप्रसाद सापकोटाले सो प्रस्ताव प्रस्तुत गरेका थिए। त्यसअघि बिधेयकमाथि विचार गरियोस भन्ने प्रस्तावमाथि भएको छलफलका क्रममा सांसदहरुले कोही पनि नेपाली नागरिक नागरिकता प्राप्त गर्ने अधिकारबाट वञ्चित हुन नहुने र कुनै पनि गैर नेपालीले नागरिकता प्राप्त गर्ने अवस्था ल्याउन नहुनेमा जोड दिएका थिए । उनीहरुले नागरिकता विधेयक पारित भएपछि लामो समयदेखि नागरिकता प्राप्त गर्न नसकेका सन्ततिले नागरिकता प्राप्त गर्ने बताएका थिए । उनीहरुले नागरिकता सरल ढङ्गबाट प्राप्त गर्ने वातावरण बनाउन सरकारको ध्यानाकर्षण गराए । सांसदहरुले राखेका जिज्ञाशाको जवाफ दिँदै गृहमन्त्री बालकृष्ण खाँणले विधेयकमा केहि समस्या देखिए परिमार्जन गर्न सकिने बताए । उनले कुनैपनि नेपाली नागरिकहरु नागरिकताबिहीन हुन नपरोस् भन्ने उदेश्यका साथ नै सरकारले नागरिकता विधयेक ल्याएको धारणा राखे। सदनमा प्रस्तुत गरेको नयाँ विधेयकले अहिले देखिएको नागरिकता समस्यालाई मूलरूपमा सम्बोधन गर्ने र आमाबाबु नेपाली नागरिक हुँदाहुँदै पनि नागरिकता नपाएर सरकारबाट पाउने सेवा सुविधा लिन बञ्चित भएका लाखौँ युवाले नागरिकता पाउने सरकारले जनाएको छ ।"
प्रादेशिक अस्पतालमा बस्दैनन् डाक्टर,"जनकपुरधाम : मधेश प्रदेशको स्थायी राजधानी जनकपुरधामस्थित मधेश स्वास्थ्य विज्ञान प्रतिष्ठानको प्रादेशिक अस्पतालमा पुग्दा दिनको ठिक १२ बजेर ३५ मिनेट भएको थियो। ओपिडी कक्ष बिरामीहरूले भरिभराउ थियो। तर एकआध चिकित्सकबाहेक अन्य कुनैपनि विशेषज्ञ चिकित्सक समयमै आइपुगेका थिएनन्। १२:३५ बजे देखि डाक्टर कुरिरहेका बिरामीले ३ बजे सम्म कुरिरहे तर चिकित्सक आइपुगेनन्। ओपिडी कक्षको १९ नम्बर कोठा फिजिसियनमेडसिन विभागका चिकित्सकहरू कोही पनि आईसकेको थिएनन्। बिहीबार क्रमश: चिकित्सकहरू, सिद्धिदात्री झा, डा रामदेव चौधरी, डा अजय कुमार यादव, डा विपिन कुमार यादव, रामेश्वर महासेठ र डा दिगविजय ठाकुर लगायतको ड्युटी थियो। तर एक जना पनि उपस्थित थिएनन्। बिहान ११ बजेदेखि पूर्जी कटाएर लाइन लागेको बिरामीहरू ३ बजेसम्म चिकित्सकको पखाइमा थिए। तर समयमै चिकित्सक नआउँदा कतिपय बिरामी फर्किएर निजीमा जान बाध्य भए भने कतिपय डाक्टर कुरेर बस्न बाध्य भए। 'सरकारी काम, कसरी जान्छ घाम' भन्ने उखान जनकपुर प्रादेशिक अस्पतालमा लागु भएको हो क्यारे ! त्यसैले चिकित्सकहरू चेकजाँचमा हुँदैनन्। महोत्तरी सोनमा गाउँपालिकाका मणिभुषण प्रसाद कर्णले आमा खुट्टा सुन्निएर चिकित्सकसँग चेकजाँचका लागि आएका थिए। 'खुट्टा सुन्निएको छ, बाहिर लाइनमा अब आउँछ डाक्टर तब आउँछ भन्दै कबम्पाउण्डरले झण्डै २ घण्टा भन्दा बढी भयो तर डाक्टरको अत्तोपत्तो छैन। बिरामी निको हुन डाक्टर कहाँ आउँछन, तर यहाँ डाक्टरको लापरवाहीले झन बिरामी भएर जाउँछ,' उनले भने। महोत्तरीकी रिना कर्णले भनिन, '८ बजेदेखि नै लामो बिरामीको लाइन छ, बल्ल बल्ल डाक्टर देखाइयो। भनेको सबै जाँच गरेर आए तर रिपोर्ट हेर्न डोक्टर खोजेको घण्टौं भयो तर अत्तोपत्तो छैन। अस्पतालमा कतै डक्टर भने फेला पर्दैनन, विरामी आउँछन् भएका नर्सले उनीहरूलाई हेरे भने हेरे नत्र उनीहरू निजी अस्पताल नै जान बाध्य हुन्छन्।' अस्पतालमा चिकित्सकको दरबन्दी नभएको हैन। स्वास्थ्य विभागका अनुसार प्रादेशिक अस्पतालमा केही एकआध दरबन्दीबाहेक अन्य चिकित्सकको दरवन्दी पूरा छ। तैपनि अस्पतालमा डाक्टर फेला पार्नु भनेको मन्दिरमा भगवान फेला पार्नु जस्तै भएको सेवाग्राही कर्णको गुनासो छ। गरिब दिन दु:खीको उपचारमा बसेर अस्पतालका डाक्टरलाई केहि फाईदा छैन। आफ्ना निजी क्लिनिक अनि प्राइभेट अस्पतालमा अन्य थप आम्दानी हुने तर अस्पतालमा हाजिर गरेर टाप कस्न पाइने भएकाले अस्पतालमा डाक्टरको अभाव हुने गरेको स्थानीय सुशिल कर्णको भनाइ छ। उनले भने, 'अस्पतालमा पुगेका विरामीले डाक्टर खै, भनेर सोधेमा नर्स उल्टै थर्काउछन, तपाईंलाई उपचार गर्नुछ, की डाक्टर खोज्नुछ।' कर्णले सहज हिसाबले अस्पतालमा डाक्टर भेट्नु र उपचार पाउनु भगवान पाउनु सरह भएको बताए। अस्पतालमा सेवाग्राहीहरूको गाली खाँदै काम किन गर्नुहुन्छ ? अन्नपूर्णकर्मीको प्रश्नमा एक नर्सले नाम नछाप्ने शर्तमा भनिन, 'डा सिद्धिदात्री झा आउनुभएको थियो तर १२ बजे भन्दा पहिल्यै निस्किएर जानुभो ! डाक्टर साब आउनुहुन्छ, हाजिर बनाउनु हुन्छ, फेरी निस्किहाल्नु हुन्छ हामी करारका कर्मचारी पहिल्यैका मेसुदेखि विकास समितिका अध्यक्षसम्मलाई पैसा दिएर जागिर खाएका हौं, फोकटमा त भगवान दर्शन हुँदैन, जागिरको त कुरा परै जाओस्।' अस्पतालमा काम गर्न नर्सले मेसुदेखि अस्पताल विकास समितिसम्मलाई घुस दिएर करारमा केही दिन अघि भर्ना भएको बताइन्। इन्टर्न विद्यार्थीको भरमा ल्याव तथा सिएम, एचएको भरमा धानेको प्रादेशिक अस्पताल चल्दा पनि विकास समिति र मन्त्रालय प्रदेश मन्त्रालय भने बेखबर भएको पेट दुख्ने समस्या लिएर चेकजाँचका लागि आएका जनकपुरधाम उपमहानगरपालिका ९ का आदर्श कुमारले बताए। उनले भने, 'सरकारी अस्पतालमा समस्या धेरै छ, हल कसरी गर्न भन्ने सोच कसैमा छैन, जसलाई समस्या परेको छ, उसले बोल्ने ठाउँ छैन् जसले समस्या समाधान गर्नुपर्ने हो, उसलाई वास्तै छैन, अनि समस्याको हल कसरी होस ?', 'हामीले सेवा कहिले पाउने? विरामी मरिरहने अस्पतालका डाक्टर आफ्नो नीजि क्लिनिक धाई रहने, मोटो रकम कमाइ रहने खेल भैसकेको छ।' अस्पतालको शौचालय जान सक्ने अवस्था छैन्। सुधार एवं सफा गर्ने जिम्मा अस्पतालको हो, जसबाट रोग थप फैलन नदिन पनि अस्पताल हाता सफा राख्नु, शौचालय सफा एवं पानीको ब्यवस्था गर्नु अस्पताल प्रशासनको दायित्व भएपनि त्यसतर्फ कसैको ध्यान नगएको धनुषा क्षिरेश्वरनाथ नगरपालिकाका विन्देश्वर यादवले बताए। उनले भने, 'ज्वरो लागेर हिड्न सक्ने अवस्था छैन, हातखुट्टा सुन्निएको छ तर चिकित्सक कुरेर बस्न बाध्य छौं।'"
"दिल्ली उड्नु अघि प्रचण्डले भने सद्भावना भ्रमण हो, चिनियाँहरुको हालैको भ्रमणसँग जोडेर हेर्नु हुन्न","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले आफ्नो भारत भ्रमण सद्भावना भ्रमण भएको बताएका छन्। भारतको नयाँ दिल्ली उड्नुअघि त्रिभुवन विमानस्थलमा आयोजित पत्रकार सम्मेलनमा अध्यक्ष प्रचण्डले आफ्नो भ्रमण दुई देशको सम्बन्ध सुदृढ गर्नमा केन्द्रित हुने बताए। नेपाल र भारतबीच देखिएका विभिन्न समस्याहरुलाई कुटनीतिक माध्यबाट समस्याको समाधान गर्नेगरी भारतीय पक्षसँग छलफल गर्ने उनले बताए। प्रचण्डले आफ्नो भारत भ्रमणलाई हालै नेपालमा भएको चिनियाँ कम्युनिस्ट पार्टीका नेताहरुको भ्रमणसँग नजोड्न आग्रह गरे। उनले भने,' चिनियाँ कम्युनिस्ट पार्टीका नेताहरु नेपाल आउनु अगावै मेरो भारत भ्रमण तय भएको थियो। यसलाई अन्यथा लिनु हुँदैन।'"
स्याङ्जाका ३७ स्वास्थ्य स्वयंसेवीलाई सम्मान सहित बिदाइ,"स्याङ्जा : स्वास्थ्य कार्यालय स्याङ्जाले सामुदायिक महिला स्वास्थ्य स्वयंसेविकाहरुलाई दीर्घकालीन सेवाका लागि सम्मानसहित बिदाइ गरेको छ। स्याङ्जामा कार्यरत ३७ जना स्वयंसेवीलाई सम्मानपत्र र जनही २० हजार नगदसहित सम्मान एवं बिदाइ गरेको हो। सम्मानसहितको बिदाइ कार्यक्रममा बोल्दै जिल्ला समन्वय समितिका प्रमुख श्रीप्रसाद जिटीले समाजिक सेवामा स्वास्थ्य स्वयंसेविकाको महत्वपूर्ण योगदान रहेको बताउँदै शिक्षा, स्वास्थ्य र सुरक्षाको जिम्मा राज्यले लिनुपर्ने बताए। घर, परिवार, समाज र जिल्लालाई बिबिध सेवा उपलब्ध गराउँदै आएका स्वयंसेवीका खटाईले स्वास्थ्यमा आमूल परिवर्तन आएकोमा उनको भनाइ छ। स्वयंसेवी महिलाका कारण नियमित खोप, स्वास्थ्य सम्बन्धी विभिन्न किसिमका जानकारी पाएको बताउँदै अन्तर्राष्ट्रियस्तरमासमेत सम्मान हुने अवसर जुटेको उनले बताए। आफूहरूले महिला र शिशुको जीवनरक्षाका लागि गरेका सेवाप्रति पूर्णसन्तुष्ट रहेको जनाउँदै स्वयंसेविकाका लागि राज्यले निःशुल्क स्वास्थ्य बिमाको सुबिधा उपलब्ध गराउन माग गरेका छन्। ६० बर्ष उमेर पुगेका, विभिन्न पेशा र जनप्रतिनिधिका रुपमा निर्वाचित ३७ जनालाई बिदाइ एवं सम्मान गरिएको हो। स्याङ्जाभर ६ सय १२ जना स्वास्थ स्वयंसेवीले सेवा दिदै आएका छन। खोप अभियान लगायत स्वास्थ्य सम्बन्धी कामका समयमा महिला स्वास्थ्य स्वयंसेवीलाई परिचालन गरिन्छन्।"
जहाँ छैन बेरुजु,"प्यूठान : प्यूठानका सरुमारानी र मल्लरानी गाउँपालिले बेरुजु शून्यमा झारेका छन्। बुधबार राष्ट्रपति विद्यादेवी भण्डारीसमक्ष महालेखा परीक्षकको कार्यालयले बुझाएको ४९औं वार्षिक प्रतिवेदन अनुसार यी पालिकामा अब एक रुपैयाँ पनि बेरुजु छैन। ऐन, नियम र कार्यविधिअनुसार कार्यसम्पादन गरेकाले बेरुजु शून्य हुन सफल भएको मल्लरानी गाउँपालिकाका प्रमुख प्रशासकीय अधिकृत बालकृष्ण थापाले बताए। हामीले नीतिसंगत काम गरेका छौं, उनले भने, धेरै मेहेनतले यो सफलता हासिल गरेका हौं। प्रक्रियागत रूपमा काम कारबाही भएको, खर्चमा पारदर्शिता, प्रचलित कानुनको पूर्णपालना भएकै कारण बेरुजु शून्य भएको थापाले सुनाए। स्थानीय तह आर्थिक अनुशासनमा चल्दैनन् भन्ने भ्रमलाई तोड्न सफल भएको उनले सुनाए। सबै स्थानीय तह खराब हुँदैनन्, विधि विधानअनुसार चलेका छन् भन्ने पनि यसले देखाउँछ, उनले भने। गाउँपालिकाले कानुन बनाएर मात्र खर्च गर्ने परिपाटीको विकास गरेको सरुमारानी गाउँपालिका प्रमुख प्रशासकीय अधिकृत चिन्तामणि रेग्मीले बताए। ऐन, कानुन, कार्यविधि र नियमावलीको पालनामा हामी कहिल्यै चुकेनौं, रेग्मीले भने, वार्षिक कार्ययोजना बनाएर काम गर्ने गर्छौ। धेरैजसो बेरुजु उपभोक्ता समितिमार्फत हुने काममा देखिने गरेको थियो। त्यसैले आफूहरूले उपभोक्ता समितिलाई काम, कर्तव्य र अधिकारका बारेमा प्रष्टसँग स्थलगत रुपमै पुगेर प्रशिक्षित गराएपछि सुधार भएको उनले बताए। पालिकाले लिएको वार्षिक, नीति तथा कार्यक्रमको सही रूपमा कार्यसम्पादन गर्नका लागि कर्मचारी र जनप्रतिनिधिको सुमधुर सम्वन्धले नै सफल हुने रेग्मीले सुनाए। उनले पालिकाको बेरुजु शून्य बनाउनका लागि सबै पक्षले साथ दिनुपर्नेसमेत बताए।"
गुराँस गाउँपालिकाले श्रम बैंक स्थापना गर्ने,"दैलेख : जिल्लाको गुराँस गाउँपालिकाले गुराँस श्रम बैंक स्थापना गर्ने भएको छ । गाउँपालिकाका उपाध्यक्ष शिवाकुमारी खड्काले प्रस्तुत गरेको आर्थिक वर्ष २०७९०८० को बजेट तथा कार्यक्रममा श्रम बैंक स्थापना गरिने उल्लेख छ । प्राथमिकता प्राप्त क्षेत्रमा स्रोत सुनिश्चतता र पूर्वाधार निर्माण कार्यलाई भनसुन र पहुँचका आधारमा नगरी विधि र वस्तुनिष्ट एवं मागमा आधारित बनाउनका लागि परियोजना बैंक निर्माण गरिने भएको हो । परियोजना बैंकमा रहेका योजनाहरुको निर्माण तथा मर्मतका लागि गुराँस श्रम बैंकको स्थापना गरिने उपाध्यक्ष खड्काले बताइन् । उनका अनुसार श्रम बैंक स्थापना गर्न एक करोड रुपैयाँ विनियोजन गरिएको छ । 'हामी बनाउँछौ हाम्रो सडक' भन्ने नारालाई आत्मसाथ गर्दै पालिकाभित्रका सडकहरुको स्तरोन्नतीका लागि प्रधानमन्त्री, मुख्यमन्त्री रोजगार कार्यक्रम र गुराँस श्रम बैंकमा आबद्ध श्रमिकहरुलाई परिचालन गरी बाह्रै महिना सञ्चालनमा ल्याउने कार्यक्रम गाउँपालिकाले ल्याएको छ । गाउँपालिकाले विभिन्न ग्रामिण एवं कृषि सडक निर्माण तथा स्तरोन्नतीका लाग ५३ लाख रुपैयाँ छुट्याएको छ । गाउँपालिकाले आर्थिक वर्ष २०७९०८० लाई खरको छानो मुक्त घर परिवार ढुक्क अभियान वर्षको रुपमा मनाउने भएको छ । गाउँपालिकाका ६ सय बढि घरलाई खरको छानोमुक्त बनाउन संघीय विशेष अुनदान अन्तरगर्त ३ करोड र संघीय सशर्त अनुदान अन्तरगर्त ४२ लाख गरी ३ करोड ४२ लाख रुपैयाँ विनियोजन गरिएको गाउँपालिका उपाध्यक्ष खड्काले बताइन् । गाउँपालिकाले कृषकसँग अध्यक्ष कार्यक्रम कार्यान्वयन गर्ने भएको छ । उक्त कार्यक्रम अन्तरगर्त एक व्यवसायीक कृषक एक सिंचाई पोखरी, रैथाने बीउ संरक्षण, बाँझो जग्गाको प्रयोग उत्पादन सहयोग, नदि किनारमा कृषि कृषकको आय वृद्धि कार्यक्रम सञ्चालन गर्न ४० लाख रुपैयाँ विनियोजन गरिएको छ । गाउँपालिकाले विभिन्न सिंचाइ योजना निर्माण गर्न ३६ लाख बजेट छुट्याएको छ । पशुपालनतर्फ पशु स्वास्थ्य शिविर, कृषि तथा पशु विमा, मल बीउ खरिद तथा बिक्री केन्द्र स्थापना गर्न १० लाख बजेट छुट्याएको छ । गाउँपालिकाले उपाध्यक्षसँग उद्यमी कार्यक्रमअन्तर्गत उत्कृष्ठ उद्यमी सम्मान तथा सिप प्रर्दशनी, कंक्रिट इट्टा बल्क स्लेट र नेपाली कागज उद्योग सञ्चालन साझेदारी, वैदेशिक सिप पुनःस्थापना कार्यक्रम, गुराँस औद्योगिक ग्राम स्थापनाका लागि ३६ लाख ६९ हजार रुपैयाँ विनियोजन गरेको छ । गाउँपालिकाले पर्यटन प्रवर्धन गर्न ३७ लाख बजेट विनियोजन गरेको छ । पालिका भित्रका विभिन्न क्षेत्रमा बाह्य लगानी भित्र्याउनका लागि गुराँस लगानी सम्मेलन गर्न गाउँपालिकाले पाँच लाख रुपैयाँ बजेट छुट्याएको छ । सहकारी संस्थाहरुको क्षमता विकास र गाउँगाउँमा सहकारी, घरघरमा रोजगारी कार्यक्रम सञ्चालन गर्न ४ लाख, सार्वजनिक ऐलानी जग्गा संरक्षण र सार्वजनिक बाँझो जग्गाको व्यवसायीकरण गर्न ६ लाख बजेट छुट्याइएको गाउँपालिकाले जनाएको छ । गाउँपालिकाले सामाजिक विकासतर्फ हरियाली विद्यालय विशेष कार्यक्रम पढ्दै कमाउँदै कार्यक्रम, उपाध्यक्षको इच्छाछोरी बुहारीलाई उच्च शिक्षा, डाक्टर, पाइलट, चार्टरएकाउन्टेन्ट र इन्जिनियर पढ्ने गरिब तथा जेहेन्दार विद्यार्थीलाई उच्च शिक्षा छात्रावृत्ति प्रोत्साहनलगायतका कार्यक्रम सञ्चालन गर्न ४४ लाख ५० हजार रुपैयाँ छुट्याएको छ । गाउँपालिकाले गर्भवतीसँग उपाध्यक्ष लगायतका कार्यक्रमका लागि २६ लाख तथा दलित तथा एकल महिला घरमुली हुने बेरोजगार परिवारका सम्पूर्ण सदस्यहरुको निशुल्क स्वास्थ्य बिमा गर्न १० लाख रुपैयाँ विनियोजन गरिएको छ । गाउँपालिकाले खानेपानी तथा सरसफाइतर्फ एक करोड ५१ लाख, संस्कृति प्रवद्र्धनतर्फ १० लाख बजेट छुट्याएको छ । लैङ्गिक समानता तथा सामाजिक समावेशीकरण कार्यक्रमअन्तर्गत जोखिममा रहेको बालबालिकाको संरक्षण तथा जीवन सुरक्षा कोष कार्यक्रम र यौनिक तथा लैङ्गिक अल्पसंख्यकका तथा सीप विकास तथा स्वरोजगार कार्यक्रम सञ्चालन गर्न २७ लाख रुपैयाँ विनियोजन गरिएको छ । पालिकाले युवा तथा खेलकुदतर्फ ८ लाख ५० हजार, वन तथा वातावरणतर्फ २० लाख, सुशासन तथा संस्थागत विकासतर्फ ५७ लाख रुपैयाँ बजेट छुट्याएको छ । गाउँपालिकाले लोककल्याणकारी कार्यहरु जेष्ठ नागरिक मिलन केन्द्र स्थापना, दुव्र्यसनि पुनःस्थापना, गुराँस ग्रामिण सुलभ बस सेवा सम्भाव्यता अध्ययन लगायत कार्यहरु गर्न १४ लाख रुपैयाँ छुट्याएको छ । गाउँपालिकाले वडा समितिको निर्णयका आधारमा सम्बन्धीत वडा भित्रका योजना तथा कार्यक्रमहरु छनौट गरी सञ्चालन गर्न ३ करोड रुपैयाँ विनियोजन गरेको छ । पालिकाको सामाजिक आर्थिक भौतिक पूर्वाधार लगायतको क्षेत्रमा महत्वपूर्ण सहयोग गरिरहेका विकास साझेदार संघ संस्थाबाट ५ करोड ९३ लाख रुपैयाँ प्राप्त हुने प्रतिबद्धता तथा कार्यक्रम पेश भएको गाउँपालिका उपाध्यक्ष शिवाकुमारी खड्काले बताइन् । गाउँपालिकाले आगामी आर्थिक वर्षका कार्यक्रम तथा आयोजनाहरु कार्यान्वयन गर्न गाउँपालिकाको सञ्चित कोषमा ५४ करोड ११ लाख २८ हजार रुपैयाँ बजेट विजियोजन गरेको छ । सञ्चित कोष र संघ संस्था समेत गरी गाउँपालिकाले ६० करोड ४ लाख २८ हजार रुपैयाँ बजेट पारित गरेको प्रवक्ता दिपेन्द्र ओलीले जानकारी दिए । जसमा चालुतर्फ ३९ करोड ७३ लाख ४९ हजार अर्थात ६६१८ प्रतिशत र पुँजिगततर्फ २० करोड ३० लाख ७९ हजार अर्थात ३३८२ प्रतिशत रहेको उनले बताए । गुराँस गाउँपालिका गाउँसभाको १० औं अधिवेशनबाट आर्थिक वर्ष २०७९०८० को बजेट तथा कार्यक्रम पारित भएको प्रवक्ता ओलीले बताए । गाउँसभामा बजेट तथा कार्यक्रम प्रस्तुत गर्दै उपाध्यक्ष शिवाकुमारी खड्का ।अन्नपूर्ण"
"सुनचाँदीको मूल्य घट्यो, कतिमा हुँदैछ कारोबार ?",काठमाडौं : नेपाली बजारमा सुनको मूल्य घटेको छ। शुक्रबार सुन प्रति तोलामा ८०० रुपैयाँले घटेको हो।नेपाल सुनचाँदी व्यवसायी महासंघका अनुसार आज छापावाल सुन प्रतितोला ९३ हजार ८०० कायम गरिएको छ। यस्तै तेजाबी सुन प्रतितोला ९३ हजार ३०० रुपैयाँमा झरेको छ । बिहीबार सुनको मूल्य वृद्धि भएको थियो । सो दिन सुन तोलामा ३०० रुपैयाँले बढेर प्रतितोला ९४ हजार ६०० रुपैयाँमा कारोबार भएको थियो। सुनको मूल्य सस्तिएसँगै चाँदीको मूल्य पनि घटेको छ। आज चाँदीको मूल्य प्रतितोला ३५ रुपैयाँले घटेको छ । प्रतितोला ११ सय ४५ रुपैयाँमा कारोबार भइरहेको छ।
अन्नपूर्ण केवलकार १ हप्ता बन्द रहने,काठमाडौं : पर्यटकीय नगरी पोखरा लेकसाइड सेदीबगरदेखि सराङकोटसम्म जाने केबलकार साता दिन बन्द हुने भएको छ। नियमित मर्मत सम्भार गर्न असार ३१ देखि साउन ६ सम्म बन्द हुने भएको हो। केबलकारको सेवा साउन ७ गते बिहान ९ बजेदेखि यथावत् रूपमा सञ्चालन हुने भएको छ। यसबाट यात्रुहरूलाई पर्न गएको असुविधा प्रतिक्षमाप्रार्थी भएको कम्पनीले जनाएको छ।
जयनन्दको अन्तिम चलचित्रको प्रिमियर शनिबार,"काठमाडौं : वरिष्ठ कलाकार जयनन्द लामाको पहिलो चलचित्र थियो, तामाङ भाषाको सेमरी छोरङान (मनमा चेतना)। त्यसयता उनले थुप्रै फिल्म खेले, गीत गाए, चलचित्र निर्माता पनि बने। केही समयअघि दिवंगत लामा अभिनित अन्तिम चलचित्र दार्बुङ (गाग्री) यही शनिबार राष्ट्रिय नाचघरमा प्रिमियर शो हुने भएको छ। तामाङ भाषाको यो फिल्म सञ्जय अर्जुनले निर्देशन गरेका हुन्। फिल्ममा अपांगता भएका व्यक्तिको संवेदनालाई उतारिएको निर्देशक लामाले बताए। अपांगता भएका व्यक्तिप्रति समाजले गर्ने पुरातन व्यवहारमा परिवर्तन ल्याउनुपर्छ भन्ने उद्देश्यले फिल्म बनाएका हौं, निर्देशक सञ्जयले भने। गत फागुनमा छायांकन सकिएको फिल्ममा जयनन्दले अपांगता भएका व्यक्तिको बुबाको अभिनय गरेका छन्। कथा मन पराएपछि उहाँ फिल्म खेल्न राजी हुनुभएको थियो, निर्देशक सञ्जयले भने, तर दुखद् कुरा उहाँलाई फिल्म सुटिङ सम्पन्न भएको केही समयमै गुमाउनु पर्यो। निरमाया घिसिङको कथा, लोसाङ लामा र इकेस लामाको संयुक्त निर्माणमा बनेको फिल्मको सहनिर्मातामा पर्खाइ मोक्तान छन्। थुप्रै तामाङ फिल्ममा नायकको भूमिका गरेका सञ्जय लामाले फिल्ममा अपांगता भएका व्यक्तिको चरित्रमा अभिनय गरेका छन्। तामाङ नायिका सुनिता लुङ्वा, कलाकारहरू मानबहादुर तामाङ, करेशा वाइवा, सुष्मिता तामाङ, मायादेवी मोक्तान, भुइसाल लामा, राम तामाङ, सुनमाया तामाङ सिर्जना गोले, डोमो ह्योल्मो, पेमा योञ्जन तामाङ, दीपेश लामा, रुदेन माझी, हिरन माझी, क्रिस्टल मगर, राजकुमार तामाङ, इन्द्रबहादुर स्याङतान, दोर्जे मोक्तानलगायतले अभिनय गरेका छन्। सुरज श्रेष्ठको द्वन्द्वनिर्देशन रहेको फिल्ममा अर्जुन खड्काको सम्पादन, दीपक तामाङको मिक्सिङ, प्रज्ज्वल राउतको छायांकन, कर्साङ लामाको पाश्र्व संगीत छ। यस्तै चलचित्रको सम्झना लामा र बुद्ध ब्लोन तामाङले गीत लेखेका छन् भने कर्साङ लामाको संगीत र बबिता पाख्रिन, पूजा लामा, आकाश ब्लोन, कार्साङ लामाको गायन छ।"
मुस्ताङडोल्पा जोडिन २० किमी मात्रै,"जोमसोम : मनाङमुस्ताङ र डोल्पामुगु जोड्ने सडक धमाधम निर्माण भइरहेको छ। अब डोल्पा र मुस्ताङको सीमाना याकखर्क जोडिन २० किमी मात्र बाँकी छ। २०७५०७६ सालदेखि मुस्ताङडोल्पा सडक स्तरोन्नति तथा नयाँ ट्रयाक खोल्ने काम सुरु गरेको थियो। समुद्री सतहदेखि ४५ सय मिटर अग्लो उचाइबाट ११ मिटर फराकिलो सडक विस्तार गर्न मन्त्रालयले पहिलो वर्ष ४ करोड विनियोजन गरेको थियो। २०७६०७७ मा ११ करोड विनियोजन गरेको थियो। २०७७०७८ मा भने सो सडकमा बजेट परेको थिएन। अहिले भने ४ करोड ६३ लाख लागतमा जागृति कुनसालिङ जेभीलाई स्तरोन्नति र नयाँ ट्रयाक खोल्न कटिङको जिम्मा दिएको थियो। २०७६०७७ मा राधाकृष्ण एन्ड ब्रदर्श कन्ट्रक्सनले ५ करोडमा बारागुङ मुक्तिक्षेत्रको साङ्तादेखि याकखर्क जोड्ने १२ किमी ट्रयाक खोलेको थियो। चालू आवमा जागृति कुनसालिङ जेभीले सो स्थानबाट १ लाख ८० हजार घनमिटर कटिङ र ३५ सय घनमिटर ग्याविन लगाउने जिम्मा लिएको छ। अहिले धमाधम काम भइरहेको जागृतिका प्रोपाइटर जीवन रोकायाले जानकारी दिए। मुस्ताङडोल्पा सडकको साङ्तादेखि याकखर्कतर्फ ८ किमी विस्तार भएको र त्यसमा साढे ४ किमी थप नयाँ ट्रयाक खोल्ने काम भइसकेको उनले बताए। हामीले पुरानो सडकमा थप ४५ किमी खोल्यौं, उनले भने, अब त्यहाँबाट याकखर्कसम्म १८ किमी बाँकी रहन्छ। रोकायाका अनुसार कटिङको काम अन्तिम चरणमा पुगेको र ग्याविन वाल लगाउने काम भइरहेको छ। असोजभित्र सक्ने योजना रहेको उनले सुनाए। यो हिमाली कनेक्टिभिटी जोड्ने महत्वपूर्ण सडक हो। हिमाली क्षेत्र र पञ्चिमका विभिन्न जिल्लासम्म सडक कनेक्टिभिटीको उद्देश्यले मुस्ताङडोल्पा रणनितिक सडक निर्माण गरिएको सांसद प्रेमप्रसाद तुलाचनले बताए। कर्णालीको डोल्पा र गण्डकीको मुस्ताङ सडक पूरा भए आन्तरिक व्यापार तथा पर्यटन प्रवर्द्धन र स्थानीयवासीलाई आउजाउमा सहज हुने जानकारी दिए।"
संसद् बैठक बस्दै : नागरिकता विधेयकमाथिको सैद्धान्तिक छलफल आज सकिने,काठमाडौं : संघीय संसदअन्तरगत प्रतिनिधि सभा बैठक बस्दैछ। शुक्रबार दिउँसो १ बजे बस्ने बैठकमा सरकारले सदनमा प्रस्तुत गरेको नेपाल नागरिकता (संशोधन विधेयक) २०७९ माथि छलफल जारी रहने सचिवालयले जनाएको छ । छलफल सकिएपछि सभामुख अग्निप्रसाद सापकोटाले नेपाल नागरिकता (पहिलो संशोधन) २०७९ माथि विचार गरियोस्भन्ने प्रस्तावलाई निर्णयार्थ प्रस्तुत गर्ने कार्यसूची रहेको प्रतिनिधि सभाको सचिव गोपालनाथ योगीले जानकारी दिए। बुधबारको बैठकमा सरकारको तर्फबाट गृहमन्त्री बालकृष्ण खाडले प्रस्तुत गरेको विधेयकमाथि बिहीबार सांसदहरुले सैद्धान्तिक छलफलमा आआफ्नो धारणा राखेका थिए।
यामाहाको नयाँ वर्ष अफरको विजेता बने काठमाडौंका तेन्जिङ लामा,"काठमाडौं : यामाहा मोटरसाइकलका लागि आधिकारिक बिक्रेता एमएडब्लू इन्टरप्राइजेजले नयाँ वर्ष २०७९ लाई लक्षित गरी सुरु गरेको अफर '२०७९१००० गुणाले खुसी बढाउँनुहोस्' को विजेता घोषणा गरेको छ। उक्त अफरको विजेता काठमाडौं निवासी तेञ्जिङ लामा भएका छन्। हिमालयन टिभीमार्फत् प्रत्यक्ष प्रसारण गरिएको बिजेता घोषणामा 'लक्की ड्र' मार्फत् लामा विजेता भएका हुन्। कम्पनीले विजेता लामालाई २० लाख ७९ हजारको चेक यामाहा शोरुम तिर्पुरेश्वरबाट हस्तान्तरण गरेको छ। कम्पनीको अनुसार नेपालमा सार्वजनिक गरिएको अफरहरूमध्ये अहिलेसम्मकै सबैभन्दा भारी नगद राशि भएको उक्त नयाँ वर्ष अफर चैत १ गतेबाट जेठको दोस्रो हप्तासम्म चलाइएको थियो। यसका अतिरिक्त, उक्त योजनाअन्तर्गत ग्राहकले यामाहाका कुनैपनि सवारी साधन कम्पनीको अधिकारिक शोरूमबाट खरिदपश्चात स्योरसट २०७९४ ८ हजार ३१६ देखि २०७९१००२ लाख ७ हजार ९०० रुपैयाँसम्म नगद पुरस्कार जित्ने मौका पनि प्रदान गरिएको थियो। कम्पनीका अनुसार ग्राहकहरूले यामाहाको आधिकारिक वेबसाइटमा दैनिक रूपमा खेलाइएको डिजिटल ज्याकपटमा सहभागी भई उल्लेखित नगद उपहार जितेका थिए। बम्पर बिजेता लामाले पोखरास्थित भिएडब्लू इण्टरप्राइजेजबाट यामाहा रेजेडआर १२५ सिसिको स्कुटर खरिद गरेका थिए। यामाहा रेजेडआर प्रति लिटर ५८ किलोमिटर (औसतमा) माइलेज प्रदान गर्ने बजारमा एक मात्र स्कुटर रहेको कम्पनीको दाबी छ। यसैगरी, ग्राहकहरूको खुसी नै यामाहा नेपालका लागि सबैभन्दा महत्वपूर्ण कुरा रहेको यामाहा नेपालका कार्यकारी निर्देशक राजु क्षेत्रीले बताए। आउँदै गरेको नेपालीहरूको महान चाडपर्व दसैँतिहारलाई अझ उत्सवमय एवम् बृहत् बनाउनका निम्ति यस्तै आकर्षक अफरका लागि कम्पनीले तयारी गरिरहेको पनि क्षेत्रीले बताए।"
प्रदेश १ मा प्रतिष्ठान तथा स्मृति ट्रष्टका नाममा करोडौं रकम विनियोजन,"विराटनगर : आउँदो आर्थिक वर्ष २०७९८० का लागि ३९ अर्ब बढीको बजेट ल्याएको प्रदेश १ सरकारले प्रतिष्ठान तथा स्मृति ट्रष्टका नाममा करोडौं रकम विनियोजन गरेको छ। प्रदेशको प्राथमिकताको क्षेत्रमा खर्चिनुपर्ने बजेटको ठुलो हिस्सा सरकारले विभिन्न प्रतिष्ठान, स्मृति ट्रष्ट तथा फाउण्डेशनका लागि छुट्याएको हो। आगामी आर्थिक वर्ष २०७९८० का लागि सरकारले ३९ अर्ब ७३ करोड ८३ लाखको बजेट ल्याएको छ। तर त्यसमा विकासका योजनासँगै प्रतिष्ठान तथा स्मृति ट्रष्टको नाममा विभिन्न कार्य प्रयोजनका लागि भनेर ८ करोडभन्दा बढी रकम छुट्याईएको देखिएको छ। प्रदेश सरकारको पर्यटन तथा संस्कृति मन्त्रालयमार्फत् मात्रै प्रदेशभित्रका प्रतिष्ठान, स्मृति ट्रष्ट, फाउण्डेशन तथा अन्य विभिन्न संघसंस्थालाई अनुदान स्वरूप ३ करोड छुट्याईएको छ। प्रदेश सरकारको आर्थिक मामिला तथा योजना मन्त्रालयको कार्यक्रम पुस्तिकामा उक्त विषय उल्लेख छ। मन्त्रालयबाट प्राप्त विवरण अनुसार आगामी आर्थिक वर्षमा सरकारले सङ्खुवासभाको सहिद स्मृति प्रतिष्ठानलाई पनि भवन निमार्णका लागि भनेर २० लाख छुट्याईदिएको छ। यस्तै आगामी आर्थिक वर्षको बजेटमा सरकारले ताप्लेजुङको फुङलिङ नगरपालिका५ स्थित मदन भण्डारी स्मृति प्रतिष्ठानलाई ५० लाख, झापाको चारपानेस्थित सहिद स्मृति प्रतिष्ठानलाई २० लाख, हल्दीबारी२ चतुरानस्थित राजवंशी प्रतिष्ठानलाई १५ लाख, ताप्लेजुङको सिरिजङ्गा गाउँपालिका१ कटुन्जेस्थित सहिद हरि नेपाल प्रतिष्ठानलाई २० लाख र पाँचथरको फिदिम४ स्थित सहिद प्रतिष्ठानलाईसमेत भवन तथा सभाहल निमार्णका लागि भनेर १५ लाख छुट्याईदिएको छ। झापाको अर्जुनधारा८ स्थित जनयोद्धा प्रतिष्ठानलाई २० लाख, शिवसताक्षीस्थित गणेशमानसिंह अध्ययन प्रतिष्ठानलाई ५० लाख, संखुवासभाको भोटखोलास्थित सहिद स्मृति प्रतिष्ठानलाई २० लाख, संखुवासभाकै चैनपुरस्थित वासुशाक्य स्मृति प्रतिष्ठानलाई २० लाख र धनकुटाको पुष्पलाल स्मृति ट्रष्टलाई पनि सरकारले १० लाख विनियोजन गरिदिएको छ। सत्ता र शक्तिको दुरुपयोग स्वरुप स्मृति ट्रष्ट तथा प्रतिष्ठानका नाममा गरिएका यस्ता विनियोजनले कुनै आउटकम नदिने अर्थशास्त्री अर्जुन बराल बताउँछन्। 'कार्यकर्ता पोस्ने ध्येयले गरिएका रकम विनियोजनले कुनै प्रतिफल दिँदैन,' उनी भन्छन्, 'सहिद प्रतिष्ठानलाई सहयोग गर्नु सकारात्मक विषय हो। तर, अहिले नामै नसुनेका ट्रष्टहरुले पनि लाखौं खेलाइरहेका छन्। यो श्रोत र साधनको दुरुपयोग हो।' गैरबजेटरी खर्चलाई निरुत्साहित पार्दै पूँजीगत खर्चमा बढाउने बिषयमा जोड दिँदै आएको प्रदेश सरकारले प्रदेशभरिका प्रतिष्ठान तथा स्मृति ट्रष्टका नाममा ८ करोड रुपैयाँभन्दा बढी रकम विनियोजन गरेको सरकारी तथ्यांक छ। तथ्यांक अनुसार ओखलढुङ्गाको लिखु४ यसमस्थित टंकराज इश्वरी प्रतिष्ठानलाई आगामी आर्थिक वर्षमा सरकारले भवन निर्माणका लागि भनेर ५० लाख दिएको छ। यसबाहेक आगामी आर्थिक वर्षको बजेटबाट रावावेशी२ स्थित मनमोहन स्मृति प्रतिष्ठानले ५ लाख, खोटाङको दिक्तेल रुपाकोट मझुवागढी नगरपालिका१ स्थित बिपी स्मृति ट्रष्टले ५० लाख र मोरङको पिताजी कृष्णप्रसाद सेवा गुठी तथा बेलबारीस्थित जनयुद्ध स्मृति प्रतिष्ठानले ५०५० लाख पाएको छ। सुनसरीको इटहरी२ मा रहेको जेबी टुहुरे र भोजपुरको मिराराई फाउण्डेशनले पनि आगामी आर्थिक वर्षको बजेटबाट क्रमशः ३० र १० लाख पाउने भएका छन्।"
कोहलीबिना भारतीय टोली,"नयाँदिल्ली : घरेलु टोली वेस्ट इन्डिजविरुद्धको टीट्वेन्टी शृंखलाका लागि भारतीय क्रिकेट टोलीको घोषणा गरिएको छ। रोहित शर्माको कप्तानीमा १८ सदस्यीय टोलीको घोषणा गरिएको हो। भारतले वेस्ट इन्डिजमा पाँच खेलको टीट्वेन्टी शृंखला खेल्नेछ। वेस्ट इन्डिज भ्रमणका लागि विराट कोहलीलाई विश्राम दिइएको छ। पछिल्लो समय उनको खराब फर्मका कारण आलोचना हुन थालेपछि भारतीय क्रिकेट कन्ट्रोल बोर्ड (बीसीसीआई) ले कोहलीलाई विश्राम दिएको हो। तर, बीसीसीआईले भने कोहलीकै आग्रहमा उनलाई विश्राम दिएको जनाएको छ। पछिल्लो दुई महिनाको अवधिमा कोहलीले दोस्रो पटक विश्राम पाएका हुन्। यसअघि आईपीएललगत्तै दक्षिण अफ्रिकाविरुद्धको टीट्वेन्टी शृंखलाका बेलामा पनि उनलाई टोलीमा समावेश गरिएको थिएन। कोहलीसँगै हालै मात्र घरेलु टोली इङ्ल्यान्डविरुद्ध भारतीय टेस्ट टोलीको कप्तानी सम्मालेका जसप्रीत बुमराह, लेग स्पिनर युजभेन्द्र चहललाई पनि वेस्ट इन्डिज भ्रमण गर्ने टोलीमा समावेश गरिएको छैन। चहलको स्थानमा रवि बिश्रोईलाई मौका दिइएको छ। यसैगरी चोटका कारण टोली बाहिर रहेका केएल राहुलले भने वेस्ट इन्डिज भ्रमणमा स्थान बनाएका छन्। तर, उनीसँगै कुलदीप यादवले भने फिटनेस टेस्ट पास गर्नुपर्ने भएको छ। ऋषभ पन्त, हार्दिक पाण्ड्या र दिनेश कार्तिकलाई वेस्ट इन्डिजविरुद्धको एकदिवसीय टोलीमा समावेश नगरिए पनि टीट्वेन्टी टोलीमा भने मौका दिइएको छ। यसैगरी रविचन्द्रन अश्विन करिव एक वर्षपछि टोलीमा फर्किएका छन्। उनले पछिल्लो पटक सन् २०२१ नोभेम्बरमा टीट्वेन्टी खेल खेलेका थिए। भारतीय टोलीले वेस्ट इन्डिजमा जुलाई २९ मा पहिलो टीट्वेन्टी खेल खेल्नेछ। यस्तै अगष्ट १, अगष्ट २, अगष्ट ६ र अगष्ट ७ मा टीट्वेन्टी खेल खेल्नेछ। रोहित शर्माको कप्तानीमा रहेको भारतीय टोलीमा इशन किसन, केएल राहुल, सूर्यकुमार यादव, श्रेयस ऐयर, दीपक हुडा, ऋषभ पन्त, दिनेश कार्तिक, हार्दिक पाण्ड्या, रवीन्द्र जडेजा, अक्षर पटेल, रविचन्द्रन अश्विन, कुलदीप यादव, युजभेन्द्र चहल, आवेश खान, रवि बिश्रोई, हर्षल पटेल, भुवनेश्वर कुमार र अर्शदीप सिंह छन्।"
मधेसमा बेरुजुको चाङ,"जनकपुरधाम : भ्रष्टाचारविरुद्ध शून्य सहनशीलताको पक्षधर भन्दै आएको मधेस सरकारका क्रियाकलापमा आर्थिक अनियमितताको चाङ लागेको छ। जानकी मन्दिर सौन्दर्यकरणदेखि लिएर अनावश्यक कर्मचारी भर्ना र नियमविपरीतका कार्यमा करोडौं खर्चेको छ। सरकारका प्रतिनिधिहरूले सेवा सुविधा कुस्त लिएका छन्। मधेस प्रदेशको चौथो वार्षिक प्रतिवेदनमा प्रदेश सरकारले जानकी मन्दिरमा सौन्दर्यकरणको नाममा गरेको व्यापक भ्रष्टाचारको तथ्य सार्वजनिक भएको हो। मन्दिरका प्रांगणमा मापदण्डविपरीतका गुणस्तरहीन मार्बल प्रयोग गरिएको प्रतिवेदनमा उल्लेखित छ। मन्दिरको प्रांगणमा विभिन्न रंगको मार्बल बिछ्याउने सम्झौता भए पनि पुरातत्व विभागले सेतो रंगको मार्बल मात्र प्रयोगको भेरिएसन गर्न सुझावअनुसार मुख्यमन्त्री कार्यालयबाट सैद्धान्तिक सहमति पनि भएको थियो। तर, त्यसको साटो कम मूल्यका गुणस्तरहीन मार्बल प्रयोग गरिएको प्रतिवेदनमा उल्लेख छ। रंगीन मार्बल ४ हजार र सेतो मार्बल ५ हजार ३ सय रुपैयाँ प्रतिवर्ग मिटरका दरले खरिद सम्झौता भएको थियो। सुरुको सम्झौतामा सेतो मार्बल १९४५०८ वर्ग मिटर रहेकामा तेस्रो बिलसम्म ६ हजार ५७६ वर्गमिटर देखाएर ३ करोड ४८ लाख ५७ हजार रुपैयाँ भुक्तानी गरिएको छ। सम्झौताभन्दा ६० लाख २१ हजार रुपैयाँ मार्बलमा बढी भुक्तानी गरिएको छ। गुणस्तरहीन मार्बल अहिले ठाउँठाउँमा चर्किनसमेत थालेका छन्। प्रदेश आर्थिक कार्यविधि ऐन २०७४ को दफा ४९ बमोजिम प्रत्येक कार्यालयले आफ्नो जिम्मा रहेको सम्पत्तिको अभिलेख राख्नुपर्ने व्यवस्था छ। मधेस प्रदेश सरकारले प्रदेशभित्रका सार्वजनिक पोखरीको सौन्दर्यकरणमा करोडौं खर्चेको छ। तर, पोखरीको नाप नक्साबमोजिमको क्षेत्रफल यकिन गरेको देखिँदैन। पर्साको नगवा, मुरली, लक्ष्मणवा, निचुटा पौखरीको सौन्दर्यकरणका लागि २३ करोड ९० लाख खरिद सम्झौता गरी निर्माण व्यवयासीलाई १६ करोड ८ लाख ३० हजार भुक्तानी गरिएको छ। तर, लेखापरीक्षणको क्रममा अवलोकन गर्दा पोखरी पुरानै स्वरूपमा अधिकांश भाग बाहिरबाट माटो ल्याई पुरेको, कंक्रिट संरचना निर्माण गरेकोमा ठाउँठाउँमा भत्केको, गुणस्तरयुक्त काम नभएको, तत्काल माटो फिलिङ गरेको स्थानमा कंक्रिट संरचना निर्माण गरेको, डीपीआरलाई बेवास्ता गरी काम गराएको पाइएको छ। पोखरीको डिलमा पिलरसमेत नराखी भवन निर्माण गरेको, सोलार लाइट जडानको भुक्तानी भएकोमा सबै स्थानमा लाइट जडान नगरेको र दुईवटा पोखरीको काम अधुरो अवस्थामा रोकिएको स्थिति देखिएको छ। सौन्दर्यकरण कार्य गरेका सबै पोखरीको जग्गाको क्षेत्रफलसमेत यकिन हुन सकेको छैन। अनावश्यक कर्मचारी प्रदेश सरकारले मुख्यमन्त्री स्वच्छता अभियान कार्यान्वयन गर्न अनावश्यक कर्मचारी भर्ना गरी लाखौं अनियमितता गरेको छ। कार्यक्रम बजेटबाट ११ जनालाई करारमा राखी ३८ लाख २४ हजार, बेटी पढाउ बेटी बचाउ कार्यक्रमका लागि ६ जनालाई करारमा राखी २१ लाख ६७ हजार र पुँजीगततर्फको कन्टिन्जेन्सीबाट ३२ जना सुपरभाइजर राखी ३९ लाख ३६ हजार पारिश्रमिक भुक्तानी भएको छ। बैठक भत्ता प्रदेश खर्च मापदण्ड निर्देशिका २०७७ को अनुसूची १ मा मन्त्रीको अध्यक्षतामा बस्ने बैठक भत्ताको दर २ हजार ५ सय र प्रदेश सचिवको अध्यक्षतामा भएको बैठकको बैठक भत्तादर १ हजार ५ सय हुने व्यवस्था छ। मन्त्रालयले यो वर्ष बैठक भत्तामा १ करोड ३४ लाख ७३ हजार खर्च गरेको छ। प्रदेश आर्थिक कार्यविधि तथा वित्तीय उत्तरदायित्व विधेयकको मस्यौदा तयार गर्न ६७ पटक बैठक बसेर १७ लाख भत्ता भुक्तानी गरेको छ।"
दिगोपनाको लागि ऐक्यबद्धता,"काठमाडौं : नेपालमा जलवायु परिवर्तन संवादलाई नेतृत्व गर्ने 'दिगोपनाको लागि ऐक्यबद्धता' अभियानमा रिकफ्ट नेपालले साझेदारी गर्दै ऐक्यबद्धता जनाएको छ। विगत तीन दशकदेखि वन क्षेत्रमा कार्यरत अग्रणी संस्था रिकफ्ट नेपालले अन्नपूर्ण मिडिया नेटवर्कद्वारा सञ्चालित अभियानमार्फत जलवायु परिवर्तनको संवादलाई नेपालमा सघन रूपमा लैजान आज सम्झौता गरेको हो। विश्वको बढ्दो तापक्रमले सबै मूलुकहरूमा जलवायु परिवर्तनका नकारात्मक असरहरू देखिरहेको भएतापनि यसले सबैभन्दा बढी असर विकाशोन्मुख र अर्धविकसित मुलुकहरूमा पार्ने र त्यहाँका जनताको जीवन थप जोखिममा रहेको छ। जलवायु परिवर्तनका असरहरूको सामना गर्नको लागि एकल प्रयासले सम्भव नहुने हुँदा संयुक्त प्रयास सबैबाट गर्न जरुरी देखिन्छ। नेपाल जस्ता साना देशले यसका असरलाई कम गर्न तीब्र रूपले काम गर्न जरुरी छ। जलवायु परिवर्तन हामी सबैको साझा सरोकारको विषय भएकाले यसका सम्पूर्ण मुद्दाहरू एकै ठाउँमा उठान गर्ने, जलवायु परिवर्तनका महत्वपूर्ण मुद्दाहरू माथि छलफल गरी पैरवी गर्न यस अभियानले टेवा पुर्याउने रिकफ्ट नेपालका निर्देशक डा शम्भुप्रसाद दंगालले बताए। साथै यस अभियानमा औपचारिक ऐक्यबद्धता जनाउँदै आफू र रिकफ्टलाई ग्रिन पार्टनरको रुपमा घोषणा गर्न पाउँदा खुसी पनि व्यक्त गरेका छन्। रिकफ्ट नेपाल विगत तीन दशकदेखि वन क्षेत्रमा स्थानीय समूदाय लगायत वनसँग सरोकार राख्ने सम्पूर्ण रोकारवालाहरूको क्षमता अभिबृद्धिको लागि महत्वपूर्ण भूमिका खेल्दै आएको एक गैर सरकारी संस्था हो। समुदायमा आधारित वनसहित जलवायु परिवर्तन अनुकुलन सम्बन्धित कार्य, अनुसन्धान तथा क्षमता अभिवृद्धि र सवलीकरणका लागि पनि संस्थाले कार्य गर्दै आइरहेको छ। सम्झौताका अवसरमा अन्नपूर्ण मिडिया नेटवर्कका कार्यक्रम व्यवस्थापक चिरन्जीवि न्यौपानेले अभियानले सम्बन्धित सम्पूर्ण सरोकारवाला संस्थाहरूसँग सम्भावित क्षमताहरूमा सहकार्य गर्ने बताए। हाम्रो राष्ट्र साथसाथै विश्वलाई नै अहिलेको पुस्ता र भावी पुस्ताहरू सबैको लागि दिगो ठाउँ बनाउन संयुक्त रूपमा काम गर्ने ऐक्यबद्धता पनि जनाए।"
बारुदजन्य विस्फोटक पदार्थ नष्ट,"झापा : नेपालमा प्रतिबन्धित बारुदजन्य विस्फोटक पदार्थ (पटाका) सशस्त्र प्रहरीले बरामद गरी नष्ट गरेको छ। भारतबाट अवैध रुपमा लुकाइछिपाई नेपाल भित्राइएको करिब १ लाख ३५ हजार मुल्य बराबरको पटाका सशस्त्र प्रहरी बोर्डर आउट पोस्ट पृथ्वीनगरबाट खटिएको टोलीले तिरुपति चिया उद्योगको पश्चिम चिया बगानबाट बरामद गरेको थियो। बरामद गरिएको पटाकाहरू किङ कोब्रा इलेक्ट्रिक क्रेकर बम् एक हजार प्याके, राउन्ड क्रकेर बम् ५० प्याकेट, रकेट बम् ५० प्याकेट र ग्राउन्ड चक्कर ब्रान्डको बम् ५० प्याकेट रहेको बिओपी पृथ्वीनगरका इन्स्पेक्टर मानबहादुर कटुवालले जानकारी दिए। बरामद गरिएको पटाकाहरूलाई शुक्रबार बिहान जनप्रतिनिधि, राजनीति दलका प्रतिनिधि, नेपाल प्रहरी र पत्रकारको रोहबरमा नष्ट गरिएको उनले बताए। विशेषगरी दसैं, तिहार र छठ पर्वलाई लक्षित गरी भित्राइने बारुदजन्य पटाकाहरू असार महिनामा भित्रिने थालेपछि सशस्त्र प्रहरीले त्यसतर्फ निगरानी बढाएको हो।"
बालुवाटारमा सत्ता गठबन्धनको बैठक,"काठमाडौं : सत्तागठबन्धनको बैठक जारी छ। प्रधानमन्त्रीको सरकारी निवास बालुवाटारमा गठबन्धनको बैठक बसिरहेको छ। बैठकमा आज हुने उपसभामुखको निर्वाचन, संक्रमणकालीन न्यायसँग सम्बन्धित ऐन संशोधन, नागरिकता विधेयक, सत्य निरुपण तथा मेलमिलाप आयोग र बेपत्ता छानबिन आयोगको म्याद थपलगायतका विषयमा छलफल हुने प्रधानमन्त्री देउवाको सचिवालयले जनाएको छ। बैठकमा प्रधानमन्त्रीसहेत रहेका नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल र राष्ट्रिय जनमोर्चाकी उपाध्यक्ष दुर्गा पौडेल सहभागी छन्।"
सूचनाबिना वैदेशिक रोजगारमा जाने १७ पटक ठगिन्छन्,"स्याङ्जा : अरुकै भरमा मात्र वैदेशिक रोजगारमा जान चाहने ब्यक्ति राहदानी बनाउनेदेखि गन्तब्यसम्म पुग्दा १७ पटकसम्म ठगिने गरेको पाइएको छ। सुरक्षित आप्रवासन (सामी) परियोजनाले बिहीबार स्याङ्जामा आयोजना गरेको सरोकारवालासँगको छलफल एवं सुझाव संकलन कार्यक्रममा सचेतनाको अभावमा एकै ब्यक्ति धेरै पटक ठगिने गरेको जानकारी दिएको हो। कार्यक्रममा बोल्दै नगर प्रमुख तुलसीराम रेग्मीले वैदेशिक रोजगारका लागि जाने तयारीको अवस्था राहदानी बनाउनेदेखि लगायतका विभिन्न चरणहरु पार गर्ने अवस्थादेखि नै चनाखो बन्नुपर्ने बताए। विदेशमा जाने बेलामा कहाँ जाने, कसरी जाने, त्यहाँको भुगोल, हावापानी, राजनीतिक, सांस्कृति, धार्मिक, भाषिक एवं कानून लगायत सीप सिकेर गएमा सहज हुने र यी विविध विषयको ज्ञानका बारेमा सामी परियोजनाले सहजीकरण गर्दे आएको छ। 'युवायुवतीलाई सूचना र सीप सिकेर दक्ष भई विदेश जान हाम्रो अनुरोध हो' प्रमुख रेग्मीले भने। परियोजनाले खाडी मुलुक र मलेशियामा पुग्ने रोजगारीलाई विशेष प्रशिक्षण, सीपयुक्त तालिमको समेत निःशुल्क व्यवस्था गर्दे आएको छ। मुलुकका धेरै युवा बैदेशिक रोजगारमा पुगेको बताउँदै उनले विदेशमा सिकेका सीप र क्षमतालाई स्वदेश उपयोग गर्नेगरी वातावरण बनाउनुपर्नेमा जोड दिए। वैदेशिक रोजगारलाई सुरक्षित, मर्यादित र शोषणरहित बनाउन नेपाल सरकार र स्वीस सरकारबीच सामी परियोजना सञ्चालनको सम्झौंता भएको हो। सम्झौता अनुसार स्याङ्जाका ४ वटा पालिकामा परियोजना सञ्चालनमा छ। आउँदो आर्थिक वर्षदेखि एउटा पालिकामा विस्तार गरिने भएको छ। परियोजना लागु भएका पालिकामा सूचना प्रवाह, सीपमूलक तालिम, न्यायमा पहुँच, मनोसामाजिक परामर्श र बित्तिय साक्षरताका अभियान संचालन गर्दै आएको छ। स्याङ्जा सदरमुकाममा सामी परियोजना केन्द्र र वालिङमा उपकेन्द्र स्थापनागरी राहदानी बनाउने आउने युवायुवतीलाई वैदेशिक रोजगारीमा जानूपूर्व र गएपछि जान्नुपर्ने कुराहरुका बारेमा प्रशिक्षित गराउने काम गर्दै आएको छ। परियोजना संयोजक एकनारायण सापकोटाले जिल्लामा सामी परियोजना र यसले गर्दे आएका काम र प्रभावका बारेमा र कार्यक्रम अधिकृत भागीराम थारुले बैदेशिक रोजगार ब्यवस्थापका लागि नीतिगत ब्यवस्थाका बारेमा छुट्टाछुट्टै कार्यपत्र प्रस्तुत गरेका थिए। सामी परियोजना स्याङ्जाका पुतलीबजार, वालिङ, गल्याङ नगरपालिका र हरिनास गाउँपालिकामा सञ्चालनमा रहेको र अब आँधीखोलामा पनि विस्तार गरिने भएको छ । नेपाल सरकार र स्वीस सरकारको सहयोगमा हेल्भेटासको प्राविधिक सहयोगमा परियोजना सञ्चालनमा रहेको हो। गण्डकी प्रदेशमा ६ जिल्लाका २८ पालिकामा परियोजना सञ्चालनमा छ। स्याङ्जाको कुल जनसंख्यामध्ये २५ देखि ३० प्रतिशत वैदेशिक रोजगारमा जाने गर्छन भने परियोजना लागु भएका ४ पालिकाबाट झण्डै ३ अर्ब रेमिट्यान्स भित्रिएको सामी परियोजना कार्यक्रम संयोजक एकनारायण सापकोटाले जानकारी दिए।"
उखेलिएन जातीय विभेदको जरो,"आजकल दिनप्रतिदिन जातीयतासँग जोडेर विभिन्न घटना घटिरहेका छन्। चाहे राजनीतिसँग जोडिएका घटना हुन् या सरकार। जहाँ जति सचेत र शिक्षित मानिस छन्, त्यहाँ त्यति नै सचेत र गम्भीर तरिकाले जातीय विभेद भइरहेका छन्। लोकतन्त्र आइसकेपछि पनि जात व्यवस्थामा आधारित नेपाली समाज झनै यस्ता घटनाहरूबाट पीडित छन्। यसलाई अन्त्य गर्ने प्रयास कतैबाट भइरहेको छैन। बरु यसलाई हक र अधिकारको नाममा झन् जात व्यवस्थालाई व्यवस्थित र मजबुत पार्ने काम भइरहेको छ। यस मामिलामा सबैको आफ्नै बुझाइ र दृष्टिकोण छ। सरकार, राजनीतिक दल र पीडितहरूबीचको बुझाइमा ठूलो खाडल छ। यसरी जात व्यवस्थामाथिको असमान बुझाइ र दृष्टिकोणले जात व्यवस्था अन्त्यको विषय गम्भीर संकटमा फसेको छ। यसरी कसरी हुन्छ अन्त्य जातीय विभेद ? पटकपटकको प्रयासपछि सरकारले २०६३ जेठ २१ गते नेपालमा जातीय विभेद तथा छुवाछूत छैन भनेर यो दिनलाई जातीय विभेद तथा छुवाछूत उन्मूलन राष्ट्रिय दिवसका रूपमा मनाउने घोषणा गर्यो। तर, सरकारले घोषणा गरेको १७ वर्ष भइसक्दा पनि अरू राष्ट्रिय दिवस जस्तै यो दिवस पनि सामूहिक र सर्वमान्य बन्न सकेको छैन। यो दिवस सबै समुदायले खुसीका साथ मनाउनुपर्ने हो। सरकारी स्तरमा पनि मनाउनुपर्ने हो। तर, दलित समुदाय र क्षेत्रका मानिसबाहेक कतै पनि यो दिवस मनाएको देखिएन। अरू समुदाय छुवाउँछन् जस्तो गर्छन्। यो दिवस दलितको आवश्यकता मात्र हो जस्तो मनोविज्ञान छ। यो कति ठूलो विभेद हो। सरकारले कसरी यसलाई दिवसको रूप दियो ? कसरी हाम्रो देश र समाजमा जातीय विभेद तथा छुवाछूत अन्त्य भइसक्यो भनेर स्वीकार गर्यो ? जबकि अझै पनि दिनप्रतिदिन जातकै कारण समाजमा विभिन्न घटना घटिरहेकै छन्। न्यूनीकरण छैन। बढ्दो क्रम मात्र छ। सरकारले कागजमा जातीय विभेद तथा छुवाछूत प्रथालाई लेखेर अन्त्य गर्यो भने मानिसको मनोवैज्ञानिक रूपमा असर पर्छ। यसलाई अन्त्य गर्न सकिन्छ जस्तो लाग्यो। तर, ठीक उल्टो भयो। हजारौं वर्षदेखि समाजमा जकडिएर रहेको यो व्यवस्थालाई व्यवहारबाट अन्त्य गर्न नसकिरहेको बखत यसलाई कागजमा लेखेर कसरी अन्त्य गर्न सकिन्छ ? सरकारको यो गलत अभ्यास हो। जातीय विभेद तथा छुवाछूत प्रथा मानवता र मानवअधिकार विरुद्धको अपराध हो। सबैले यसलाई स्वीकारेको छ। तर, यसलाई उन्मूलन गर्न सबै पछाडि खुट्टा फर्काइरहेका छन्। जसका पुर्खाहरूले यो व्यवस्था मानिसमा लादेर समाजमा शासन चलायो उनका सन्तानले आजको युगमा यसलाई क्षतिपूर्तिको रूपमा परिवर्तन गर्न जरुरी छ। यसको सबैभन्दा ठूलो जिम्मेवारी उनीहरूकै काँधमा छ। यसका लागि जात व्यवस्था विरुद्धको सबैभन्दा ठूलो ब्यानर बोकेर उनीहरू नै सडकमा आउनुपर्ने हो। किनभने अहिलेको युगमा जात व्यवस्था हरेक समुदायका लागि घातक छ। कसैका लागि हिजो घात थियो। आज छैन। भोलि घातक हुन सक्छ। किनभने मनुष्यको संसार पनि पशुभन्दा फरक छैन। चेतनाको कारण मात्र मनुष्य हो। तर, मनुष्यमा पनि मनुष्य अनुसारको चेतना स्तर छ। व्यवस्थाहरू जति परिवर्तन भए पनि उनकै सन्तति अहिले पनि राज्य सञ्चालन गर्ने थलोमा छन्। उनीहरूले यसलाई आत्मसात गरेर इमानदारीपूर्वक अन्त्य गर्ने उद्घोष गरे भने जात व्यवस्था अन्त्य गर्न धेरै समय लाग्दैन। अरू समुदायको चेतना स्तर र जात व्यवस्था लादिएको कमजोर समुदायको चेतनामा ठूलो अन्तर छ। केही परिवर्तनको सुरुआत गर्ने हो भने उनीहरूबाटै सम्भव छ। अरूबाट असम्भव छ। यसका लागि लामो समय खर्चिनुपर्ने हुन्छ। केही गैरदलित समूहले एकातिर जात व्यवस्था गलत हो भनेर आफू चोखिन खालको नीति लिन्छन्। केहीले भने परम्पराको नाममा यसलाई एकैपटक अन्त्य गर्न सकिँदैन भनेर प्रत्यक्षअप्रत्यक्ष भूमिका निर्वाह गरिरहेका हुन्छन्। उनीहरूले नै जातीय विभेद तथा छुवाछूतविरुद्ध कानुन बनाउँछन्। अर्कोतिर उनीहरूले नै यसलाई मानेर बलियो बनाइरहेको देखिन्छ। यस्तो दोहोरो चरित्रको अन्तरघाती विडम्बना छ। दलित समुदायमाथि कति ठूलो अन्याय छ कि भनी साध्य छैन। बरु यो देशमा पशुमाथि ठूलो न्याय हुन्छ। सरकारदेखि राजनीतिक दल र समाजले समेत यसमा लगानी गर्छ। तर, दलित समुदायलाई कुनै न्याय छैन। दलितका लागि न्याय पाउने कुनै व्यवस्था छैन। भएको व्यवस्था पनि जसले दलितमाथि अन्याय गर्छन्, उनीहरूकै हातमा राज्यका हरेक निकायका डाडुपन्युँ छन्। लकडाउनमा दलितमाथि जाति अन्यायहरू भयो। त्यो त छँदै थियो तर पछिल्लोपटक अरूकै मुद्दामा रोल्पा करारमा सुन्दर हरिजन मृत भेटियो। त्यो घटना सेलाउन नपाउँदै जातीय विभेद तथा छुवाछूत उन्मूलन राष्ट्रिय दिवसकै मुखमा आएर जेठ १९ गते नेपालगन्जमा २०६२६३ का लोकतान्त्रिक सहिद सेतु बिकको सालिक राजावादीहरूले तोडफोड गरे। अब त हुँदाहुँदै दलितको रगत र बलिदानमाथि समेत विभेद हुन थाल्यो। यो सबै जात व्यवस्थाकै परिणाम हो। अरू कुनै कारण छैन। देशको परिवर्तनमा महŒवपूर्ण योगदान दिएका दलितको सहिदहरूलाई समेत जातिवादीहरूले पचाउन सकिरहेको छैन। दुवै घटना सामान्यजस्तो देखिए पनि विषय निकै गम्भीर छ। अहिलेसम्म घटना संलग्नहरूलाई राज्यलाई कुनै प्रभावकारी कारबाही छैन। यतिसम्मको अन्याय अरू समुदायले सहन सक्छ ? सहेको छ भने पनि त्यो हरेक हिसाबले कमजोर वर्ग मात्र होला। अन्तरजातीय वैवाहिक जोडीमाथि दैनिकजसो मानवअधिकार हनन् हुने गरी घटनाहरू भइरहेका छन्। मठमन्दिर, कुवा, धारा, भोजभतेरहरूमा दलितमाथिको प्रतिबन्ध हटेको छैन। देखावटी त जे पनि देखिन्छ, सुनिन्छ। तर, सामाजिक परम्पराअनुसार नै धेरै ठाउँमा अपमानित भएर पनि दलितहरू आफ्नो जीवन निर्वाह गरिरहेका छन्। सामाजिक, आर्थिक, राजनीतिक र राज्यको निकायमा समेत प्रत्यक्ष अप्रत्यक्ष रूपमा विभेदको सामना गरिरहेका हुन्छन्, दलित समुदाय। अहिले त राज्य स्तरमा कोटा र चोटाको कुरामाथि समेत हस्तक्षेप भइसकेको छ। राजनीतिक रूपमा पनि दलित समुदायलाई अस्थायी साधन जस्तै प्रयोग गर्छन्, दलहरू। जमिनदारीको बेला दलितहरू धोबीको प्रयोगशाला थियो। अहिले राजनीतिमा उनै वर्ग हावी भएपछि दलितहरू हरेक पार्टीमा कार्यकर्ता र भोटरको प्रयोगशाला मात्र छन्। कागजमा भने हक र अधिकारका कुरा भने प्रशस्त छन्। यसरी हावादारीको भरमा जातीय विभेद तथा छुवाछूत प्रथाको अन्त्य गर्न सकिँदैन। राज्य र राजनीतिक दलले यसलाई अन्त्य गर्ने हो भने आफ्नो दस्तावेजमा सबैभन्दा अगाडिको पंक्तिमा राखेर जात व्यवस्था अन्त्य गर्ने एउटा निरन्तर अभियान चलाउन जरुरी छ। त्यो पनि दलित समुदायबाट होइन, गैरदलित समुदायबाट यसको अगुवाइ हुनुपर्छ। सामाजिक संरचनामा बसोबासको हिसाबले पनि दलित र गैरदलित समुदायको बस्ती संयुक्त रूपमा बसाल्नुपर्छ। अहिले जसरी सामूहिक बस्तीबाट दलित बस्ती किनारामा छन्, यसलाई अन्त्य गर्नुपर्छ। दोस्रो कुरा दलित समुदाय राजनीतिक, सामाजिक, आर्थिक लगायतका जति पनि अभाव र पीडामा छन्, उनीहरूका हरेक समस्या राज्यस्तरबाटै समाधान गर्नुपर्छ। सामाजिक भोजभतेर, मठमन्दिर, विवाह, ब्रतबन्ध सबैमा दलित समुदायलाई विशेष प्राथमिकतामा राखेर अरू समुदायसँगको सहकार्यलाई मनोवैज्ञानिक रूपमा समेत उनीहरूको समस्या व्यवहारद्वारा समाधान गर्ने नीति अवलम्बन गर्नुपर्छ। राज्यको पुनर्संरचना गरी हरेक तहमा दलित नेतृत्वको सहभागिता उल्लेखनीय रूपमा गर्न जरुरी छ। राजनीतिक दलले पनि आफ्नो दलमा दलितको नेतृत्व स्वीकार्ने गरी नेतृत्वपंक्तिमा लैजानुपर्छ। जसले छोटो समयमा समाजमा वा देशमा रहेको जातीय विभेद तथा छुवाछूत प्रथालाई उन्मूलन गर्ने दिशामा लैजान सकिन्छ। र, जातीय विभेद तथा छुवाछूत उन्मूलन राष्ट्रिय दिवसलाई सार्थक बनाउन सकिन्छ। सरकार, राजनीतिक दल र पीडितहरूबीचको बुझाइमा ठूलो खाडल छ। जात व्यवस्थामाथिको असमान बुझाइ र दृष्टिकोणले जात व्यवस्था अन्त्यको विषय गम्भीर संकटमा फसेको छ।"
श्रीलंकालाई आर्थिक सहयोग गर्न विराटनगरमा रकम संकलन,विराटनगर : चरम आर्थिक संकटबाट गुज्रिरहेको श्रीलंकालाई सहयोग गर्नका लागि विराटनगरमा समाजसेवी एवंम नेपाली कांग्रेस नेता राजेश गुप्ताले आर्थिक सहयोग गर्न अभियान सञ्चालन गरेका छन्। उनले प्रदेश १ को राजधानी विराटनगरबाट आर्थिक सहयोग गर्न अभियान सञ्चालन गरेका हुन्। कांग्रेसको प्रदेश १ का कोषाध्यक्षसमेत रहेका गुप्ताले श्रीलंकालाई सहयोग गर्न विराटनगर वाट अभियान सुरु गरेका हुन्। उनले नेपाल सरकारलाई आर्थिक सहयोग गर्न आग्रह पनि गरेका छन्। विराटनगरमा पत्रकारहरुसँगको कुराकानीमा उनले भने' संकटको बेला सहयोग गर्ने पहचान नै नेपाली हो।' हाम्रो अवस्था जे भएपनि सहयोग गर्ने बानी नै हाम्रो हो।' खाता खोलेर आफूले ५१ हजार जम्मा गरेर अभियान सुरु गरेको जानकारी दिए। अन्य साथीहरुसँग छलफल गरेर देशव्यापी आर्थिक सहयोगको लागि अभियान गर्ने तयारीमा रहेको उनको भनाइ छ। उनले श्रीलंकाका जनतालाई मानवीयताका नाताले नेपाल सरकारले नै सहयोग अभियान थाल्नुपर्ने बताए।
आयात बन्देजमा फेरि चलखेल,"काठमाडौं : सरकारले गत वैशाखमा सेटिङ गर्दै तीन महिनाका लागि १० वटा वस्तु आयातमा रोक लगायो। आयात खुला राखिएकामा स्वास्थ्यलाई हानी गर्ने वस्तु पनि थिए। बन्द गरिएकामा अत्यावश्यक धेरै परे। उक्त निर्णय पुनरावलोकन नगरी पुनः सोही निर्णयलाई निरन्तरता दिने चलखेल उद्योग वाणिज्य तथा आपूर्ति मन्त्रालयमा भइरहेको उच्च स्रोत बताउँछ। यो देशमा आर्थिक संकटकाल लागेको अवस्था होइन। तर, सरकारले आफूखुसी वस्तु र व्यापार गर्ने व्यक्ति छानेर निर्णय गर्नु गैरकानुनी भएको विज्ञ बताउँछन्। यस्तो कार्य विश्व व्यापार संगठन (डब्लूटीओ)को मर्म र भावनाविपरीत भएको धारणा उनीहरूको छ। आर्थिक संकट देखाउँदै सरकारले गत वैशाख १३ गते १० वटा वस्तु आयातमा रोक लगाएको थियो। लेज, कुरकुरे, कुरमुरे आयातमा सरकारले बन्देज लगायो। तर, मानव स्वास्थ्यलाई प्रत्यक्ष हानी पुग्ने बिँडीको पात, रजनीगन्धा, पान मसला, पानको पातलगायत विलासिताका वस्तुहरू भने रोकिएनन्। यस्तो निर्णयको पछि ठूलै आर्थिक चलखेल भएको स्रोतको भनाइ छ। अर्थशास्त्री डा रमेश पौडेल सरकारले आयात रोकेका १० वस्तुलाई पुनः रोक लगाउन नमिल्ने तर्क गर्छन्। असार मसान्तसम्मका लागि भनेर रोक लगाइएको थियो, डा पौडेलले भने, कुनै पनि वस्तुको रोक निश्चित समयसम्म लगाएपछि तोकिएको समयदेखि खुलाउ नै पर्छ। त्यसो हुँदा सरकारले त्यसलाई पुनः निरन्तरता दिने आधार छैन। खुला अर्थव्यवस्था अवलम्बन गरेको मुलुकले कुनै पनि वस्तुलाई लामो समयसम्म प्रतिबन्ध गर्न नपाइने डा पौडेलको तर्क छ। प्रतिस्पर्धी बजारमा यो व्यावहारिक पनि हुँदैन, उनले भने, किनभने औपचारिक रूपमा ती वस्तुको आयात नभए पनि भारतसँगको खुला सीमाका कारण अनौपचारिक माध्यमबाट वस्तु आयातको स्थिति भयावह हुन सक्छ। यसले अनौपचारिक अर्थव्यवस्थालाई प्रश्रय दिन्छ। राजस्व असुलीमा पनि प्रत्यक्ष असर गर्छ। ९७ शीर्षकका ५ हजार १२ प्रकारका वस्तुमध्ये १० वटालाई मात्रै उद्योग, वाणिज्य तथा आपूर्ति मन्त्रालयले तीन महिनालाई रोकेको थियो। मन्त्रालयले १० वटा वस्तुलाई रोक्ने र अरूलाई खुलै राख्ने चलखेल गरिरहेको स्रोतको भनाइ छ। यससम्बन्धी प्रस्ताव मन्त्रिपरिषद्मा लैजाने तयारी भएको र मन्त्रिपरिषद्ले निर्णय गरेपछि कार्यान्वयन हुने मन्त्रालय स्रोतले बतायो। हामीले निरन्तरताका लागि प्रस्ताव गरेका छौं, मन्त्रालय स्रोतले भन्यो, अब निर्णय गर्ने जिम्मा मन्त्रिपरिषद्को हो। तर, सरकारले बिना अध्ययन र कारण १० वटा वस्तुमा मात्रै रोक लगाएकोमा उद्योगीव्यवसायी भने असन्तुष्ट छन्। नेपाल उद्योग परिसंघ (सीएनआई) का उपाध्यक्ष राजेशकाजी अग्रवाल सरकारले आयात रोक्दा कालोबजारी भएको तर्क गर्छन्। सरकारले रोकेका वस्तुको बजारमा अभाव छैन, अग्रवाल भन्छन्, त्यस्ता वस्तु चोरीपैठारीबाट आउन सक्छन्। अन्य कुनै तरिकाबाट पनि आइरहेकै छन्। लोकतान्त्रिक एवं खुला उदार अर्थतन्त्रमा कुनै पनि चिजको आयात निर्यात रोक्न नहुने अग्रवाल बताउँछन्। आयात रोक्दा हुन्डी बढावा भएको छ, अग्रवालले भने, सरकारको राजस्व गुमेको छ। बन्देज लगाउनुभन्दा ड्युटी बढाउन सकिन्छ। असारमा रेमिट्यान्स बढ्ने र मुलुकको अर्थतन्त्र उकास्न अब पर्यटक ल्याउन जोड दिनुपर्ने अग्रवाल बताउँछन्। सरकारले गत वैशाख १३ गते तीन महिनाका लागि लेज, कुरकुरे, कुरमुरेदेखि सबै प्रकारका तयारी मदिरा (कच्चा पदार्थबाहेक), चुरोट तथा सुर्तीजन्य वस्तु (कच्चा पदार्थबाहेक), हीरा (औद्योगिक कच्चा पदार्थबाहेक), ६ सय डलरभन्दा बढी मूल्यका मोबाइल सेट, रंगीन टेलिभिजन (३२ इन्चभन्दा माथिका) आयातमा रोक लगाएको थियो। यस्तै जिप, कार र भ्यानहरू (एम्बुलेन्स र शवबाहनबाहेक), मोटरसाइकल २५० सीसीभन्दा माथिका, सबै प्रकारका खेलौना र खेल्ने तासको आयात रोकिएको थियो। आयात रोक्दैमा मात्रै समस्या समाधान नहुने विज्ञहरू बताउँदै आएका छन्। आयात रोकेपछि वस्तुको कालोबजारी बढेको विज्ञहरू बताउँछन्। आयात रोक्दा व्यापारीले अभाव सिर्जना गर्ने र वस्तुको भाउमा कालोबजारी हुने व्यवसायी नै बताउँछन्। आयात रोकिँदा त्यसको प्रत्यक्ष मारमा सर्वसाधारण जनता पर्ने व्यवसायी बताउँछन्। पूर्ववाणिज्य सचिव पुरुषोत्तम ओझा सरकारले पक्षपात गरेर वस्तुको आयातमा रोक लगाउन नमिल्ने बताउँछन्। समान प्रकारका कुनै वस्तु आयात भइरहने, तर कुनै वस्तु आयात गर्दा भुक्तानी सन्तुलन बिग्रने भन्ने हुँदैन, पूर्वसचिव ओझा भन्छन्, रजनीगन्धा भिœयाउन किन आवश्यक छ ? के कारणले गर्दा १० वस्तु मुलुकका लागि हितकारी छैनन् त ? यसको उचित जवाफ सरकारले दिन सक्नुपर्छ। सरकारले संकटग्रस्त अर्थतन्त्रलाई सुधार्न विलासिताका वस्तुमा रोक लगाउने भनेको थियो। तर, रक्सी, गाडी, सुर्तीजन्य पदार्थलाई खोलेर सामान्य वस्तुमा रोक लगाएको थियो। विलासिताका वस्तु र खाद्य वस्तुको वर्गीकरण गरेर मात्रै रोक लगाउनुपर्ने सरोकारवालाहरू बताउँछन्। मुलुकमा उत्पादनतिर ध्यान नदिई एकैपटक वस्तु आयात रोक्दा पुँजी पलायन हुने र महँगी बढ्ने भन्दै सरोकारवालाहरू चिन्ता व्यक्त गर्छन्। अर्थतन्त्र अठ्यारोमा रहेका कारण सरकारले यो बेला एकपछि अर्को कदम उठाउँदै जानुपर्ने छ। स्वास्थ्यका लागि हानिकारक वस्तु आयात नगर्ने सिद्धान्त नै अपनाउनुपर्छ। तर, खुला सिमाना भएकाले तस्करी हुने सम्भावना पनि त्यतिकै हुन्छ। त्यसतर्फ ध्यान दिनुपर्ने विज्ञहरू बताउँछन्। बिचौलियाले फाइदा उठाउने र हुन्डी कारोबार फस्टाउने सम्भावना पनि उत्तिकै हुन्छ। मुख्यतः आन्तरिक उत्पादनतिर सरकारको ध्यान नदिई आयात रोक्नु न्यायसंगत नहुने पनि व्यापारीहरू बताउँछन्। आन्तरिक उत्पादन नबढाएसम्म जति आयातमा रोक लगाए पनि दीर्घकालीन रूपमा समस्या निराकरण हुँदैन। राजस्व परामर्श समितिको टोलीको पनि प्रतिबन्ध लगाएका वस्तुहरू चोरीबाट आयात भएको तथ्य पत्ता लगाएको थियो। रोक लगाइएका वस्तु बजारमा छ्याप्छ्याप्ती रहेकाले बन्देज लगाउनुको कुनै अर्थ नभएको परिसंघका उपाध्यक्ष अग्रवाल बताउँछन्। सरकारले आयात रोक्ने काम हतारमा निर्णय गरेको उद्योगीहरू बताउँछन्। अध्ययन बिना हतारमा आयात रोक लगाएको नेपाल उद्योग वाणिज्य महासंघका उपाध्यक्ष दिनेश श्रेष्ठले बताउँछन्। देशलाई आवश्यक नभएको र उपभोग नगरे पनि हुने वस्तु रोक लगाउनुपर्छ, श्रेष्ठ भन्छन्, सरकारले सम्बन्धित व्यवसायीसँग छलफल गरेर मात्र कुन वस्तु रोक्ने र कुन खुला गर्ने भन्ने निर्णय गर्नुपर्छ। पुरानै सूचीका १० वटा वस्तु आयात रोक्नु उचित नहुने श्रेष्ठ बताउँछन्। सूची परिमार्जन गरी हामीलाई नचाहिने र उपभोग गर्दा पनि फरक नपर्ने वस्तु मात्रै रोक्न सकिन्छ, श्रेष्ठले भने। आयात रोकेपछि विदेशी मुद्रा सञ्चितिमा केही बचत हुनु स्वाभाविक भए पनि हुन्डीको कारोबार भइरहेको व्यवसायीहरू बताउँछन्। पूर्ववाणिज्य सचिव चन्द्र घिमिरे सरकारले आयात रोकेका भन्दा अरू नै वस्तुको आयात रोक्नुपर्ने तर्क गर्छन्। धेरै मात्रामा आयात हुने र विलासीताका वस्तुमा रोक लगाउन सकिन्छ, घिमिरे भन्छन्, यसमा सरकारले गहन अध्ययन गर्न आवश्यक छ। तर, अन्तर्राष्ट्रिय कानुनले यस्तो प्रतिबन्ध लामो समय गर्न हुँदैन भन्छ। अध्ययन नगरी आयात रोक्दा अर्कोतिर समस्या पर्ने बताउँछन्, उद्योग वाणिज्य महासंघका उपाध्यक्ष श्रेष्ठ। गत वैशाखमा सरकारले अध्ययन नै नगरी एकाएक आयात रोक्ने निर्णय गरेको थियो, श्रेष्ठले भने। मुलुकमा चाहिनेभन्दा बढी आयात हुने वस्तुमा भने रोक आवश्यक रहेको उपाध्यक्ष श्रेष्ठ बताउँछन्। सुपारी, मरिचजस्ता वस्तु आयात भएर तस्करी हुने गरेका छन्, उनले भने, गलत नियतले वस्तु रोक्न आवश्यक छ। अब आयात रोक्ने नै हो भने गहिरो अध्ययन र सम्बन्धित व्यवसायीसँग छलफल गर्नुपर्ने उनको भनाइ छ। तर, खुला सिमानाका कारण आयात रोकेका सामान पनि बजारमा छन्। खुला सीमालाई व्यापारिक रूपमा नियन्त्रण गर्न सके मात्र आयात रोकेको उचित हुने श्रेष्ठ बताउँछन्। अनियन्त्रित व्यापार रोक्नुपर्छ, यसले आर्थिक यथार्थता देखिँदैन, उनले भने। सरकारले वैशाखमा आयात रोक्दा स्वास्थ्यलाई हानी हुने र नचाहिने तुलसी, रजनीगन्धालगायत वस्तु निर्वाध रूपमा आउन दिएको थियो। सीमित व्यापारीलाई हेरेर मात्र आयात रोकेको भन्दै सरकारको चर्को आलोचना भएको थियो। उपाध्यक्ष श्रेष्ठका अनुसार विदेशी मुद्रासञ्चिति जोगाउन सरकारले उपभोग कम गर्न आह्वान गर्न सक्ने बताउँछन्। हामीलाई चाहिनेभन्दा बढी वस्तु आयात रोक्नु उचित होइन, हचुवाको भरमा आयात रोक्न झन् उचित हुँदै होइन, श्रेष्ठले भने। तुलसी, रजनीगन्धा, पानको पातलगायत दर्जनौं वस्तु आयात रोक्नुपर्ने भए पनि सरकारले त्यसतर्फ ध्यान नदिएको जानकारहरू बताउँछन्। त्यस्ता वस्तु आयातमा छुट दिएर सरकारले अमिल्दो काम गरेको छ, श्रेष्ठले भने, जुन सामान नमगाए पनि फरक पर्दैन, त्यस्ता वस्तु रोक्न लगाउनुपर्छ। सबैभन्दा धेरै पेट्रोलियम पदार्थ आयात भइरहेको छ। पेट्रोलको विकल्पमा विद्युतीय सवारीमा जानेतिर सरकारले ध्यान दिन सकेको छैन। नेपाल चेम्बर अफ कमर्सका वरिष्ठ उपाध्यक्ष कमलेश अग्रवाल आयात नियन्त्रणभन्दा पनि व्यवस्थापन गर्नुपर्ने बताउँछन्। उत्पादन र आयात प्रतिस्थापन हुने गरी सरकारले रणनीति बनाएर आयात रोक्नुपर्छ, अग्रवाल भन्छन्, हचुवाको भरमा आयात रोक्दा चोरी बढ्नुका साथै राजस्व गुमेको छ। आयात प्रतिस्थापन तुरुन्तै नहुने भएकाले नीतिगत योजना बनाएर जानुपर्ने अग्रवाल बताउँछन्। विलासीका वस्तु केही समयका लागि रोक्नुपर्छ, उनले भने, कुन वस्तु रोक्दा के प्रभाव पर्छ भन्ने अध्ययन र विश्लेषण हुन जरुरी छ। हचुवाको तालमा १० वस्तु आयात रोक्ने निर्णय गर्दा खासै प्रभाव नपरेको र चोरीका माध्यमबाट आइरहेको श्रेष्ठ बताउँछन्। अर्थ मन्त्रालयका प्रवक्ता ढुण्डीराज निरौला मुलुकलाई अत्यावश्यक पर्ने वस्तुहरू आयात गर्नैपर्ने बताउँछन्। अर्थशास्त्रीय भाषाले तुलनात्मक लाभको सिद्धान्तका आधारमा आयात गर्नु उपयुक्त हुने भनेर व्याख्या गरेकाबारे उनले ध्यानाकर्षण गराए। यसअनुसार नेपालमा उत्पादन गर्दाभन्दा आयात गर्दा सस्तो पर्छ भने मात्रै जनतालाई उपभोग गर्न ल्याउन दिनुपर्छ भन्ने अर्थशास्त्रमा तुलनात्मक लाभको सिद्धान्त हो, उनले भने। अब प्रतिबन्धित आयातलाई फेरि खुलाउने वा नखुलाउने भन्नेबारे पुनरावलोकन गर्ने, विश्लेषण गर्ने, मात्रा जाँच्ने, नाप्ने काम उद्योग वाणिज्य तथा आपूर्ति मन्त्रालयले गर्नुपर्ने उनको भनाइ छ। सरकारले सञ्चितिमा दबाब परेको भन्दै साढे २ महिनाका लागि आयातीत वस्तुमा कडाइ गरेको थियो। पछिल्लो समय विप्रेषणमा वृद्धि, पर्यटन बढिरहेकाले विदेशी विनिमय सञ्चितिमा केही सुधार भएकाले अर्थतन्त्र संकटको अवस्थामा नभएको उनले बताए। यसैगरी उपभोक्ता संरक्षण मञ्चका महासचिव विष्णु तिमिल्सिना सरकारले रजनीगन्धा जस्ता मीठापानको नाममा गुट्खा वस्तुहरू आयात खुला गर्ने तर कुरकुरे, कुरमुरेजस्ता सामान्यवस्तु आयातमा प्रतिबन्ध कायम गर्नु उपयुक्त नभएको तर्क गर्छन्। उनकाअनुसार नेपाल अहिले अत्यन्तै आर्थिक संकटमा फसेको अवस्थामा चामल, पिठोलगायतका अत्यावश्यक वस्तुको तुलनामा कुरकुरे, कुरमुरे कम महत्वका हुन्। सकभर स्वदेशमै उत्पादन हुन्छ भने आयातीत वस्तुलाई केन्द्रित गर्नु उपयुक्त नहोला। तर, रजनीगन्धा जस्ता सुर्तीजन्यवस्तु स्वास्थ्यका लागि हानिकारक भएकाले यस्तालाई प्रतिबन्ध नगर्नु गैरजिम्मेवारी हो, उनी भन्छन्, यस्ता वस्तुमा व्यापारीबाट बढी राजस्व उठ्ने नाममा जनताको स्वास्थ्यलाई खेलवाड गर्ने तर कुरमुरे, कुरकुरे जस्ता साना वस्तुको आयात रोक्नमा मात्रै सरकार लाग्नु हुँदैन। कुरमुरे भन्दा त रजनीगन्धा बढी हानिकारक वस्तु हो नि! यसकारण सरकारले आयातीत सबै वस्तुमा बराबरको व्यवहार गर्न जरुरी भएको मञ्चका महासचिव तिमिल्सिनाले सुझाव दिए। असार मसान्तसम्मका लागि भनेर रोक लगाइएको थियो। कुनै पनि वस्तुको रोक निश्चित समयसम्म लगाएपछि तोकिएको समयदेखि खुलाउ नै पर्छ। सरकारले त्यसलाई पुनः निरन्तरता दिने आधार छैन। डा रमेश पौडेल अर्थशास्त्री धेरै मात्रामा आयात हुने र विलासिताका वस्तुमा रोक लगाउन सकिन्छ। यसमा सरकारले गहन अध्ययन गर्न आवश्यक छ। तर, अन्तर्राष्ट्रिय कानुनले यस्तो प्रतिबन्ध लामो समय गर्न हुँदैन भन्छ। चन्द्र घिमिरे पूर्ववाणिज्य सचिव समान प्रकारका कुनै वस्तु आयात भइरहने, तर कुनै वस्तु आयात गर्दा भुक्तानी सन्तुलन बिग्रने भन्ने हुँदैन। रजनीगन्धा भित्र्याउन किन आवश्यक छ ? के कारणले गर्दा १० वस्तु मुलुकका लागि हितकारी छैनन् त ? यसको उचित जवाफ सरकारले दिन सक्नुपर्छ। पुरुषोत्तम ओझा पूर्ववाणिज्य सचिव निकासी पैठारी (नियन्त्रण) ऐन, २०१३ को दफा १ को उपदफा (१)ले दिएको अधिकार भन्दै सरकारले असार मसान्तसम्मका लागि आयात रोक्ने भन्दै गत वैशाख १३ गते राजपत्रमा प्रकाशित गरेको रोकिएका वस्तुको सूचना। सुरेन्द्र काफ्लेतुलसी सुवेदीसुनिता कार्कीममता थापा"
कांग्रेसमा आरोपप्रत्यारोप,"काठमाडौं : कांग्रेसको जारी केन्द्रीय कमिटीमा संस्थापन र इतरपक्षबीच आरोपप्रत्यारोप चलेको छ। संस्थापन इतर पक्षका शेखर कोइरालालगायतका नेताहरू संस्थापन (पार्टी सभापति शेरबहादुर देउवा) माथि खनिएपछि संस्थापन पक्षका नेताहरू पनि प्रतिवादमा उत्रेका छन्। संस्थापन पक्षका नेताहरू पनि इतर पक्षका नेताका गतिविधि र कार्यशैलीको चर्को विरोधमा उत्रेका छन्। इतर पक्षले पार्टी प्यालेसहरूमा गुट चलाएको भन्दै संस्थापन पक्षका नेताले विरोध जनाएका छन्। शेखर समूहले केन्द्रीय कमिटीको बैठक आह्वानपछि पनि छुट्टै भेलाको आयोजना गरेको थियो। उनीहरूको मूल मुद्दा नै सभापति देउवा आफूलाई मत नदिनेहरूको सभापति हुन नसकेको भन्ने थियो। अर्कोतिर ६ महिनासम्म विधानअनुसार केही काम हुन नसकेको आरोप लगाउँदै आएका छन्। गठबन्धन सरकार सञ्चालनमा पनि चुकेको आरोप लगाएका छन्। केन्द्रीय कमिटीको बैठकको दोस्रो दिनमा कोइरालाले १२ बुँदे असन्तुष्टिका सूची बजेट निर्माणमा अनधिकृत व्यक्तिको संलग्नतादेखि निर्वाचनमा गठबन्धन गर्दा कांग्रेसले धेरै सिट गुमाएको सम्मको प्रश्न राखेका थिए। शेखरको १२ बुँदेमा केही केन्द्रीय सदस्यले भने खुलेरै प्रतिवाद गरे। महाधिवेशन सकिएको यत्तिका समयसम्म पनि गुनासो मात्र गर्नु भनेको जानाजान काम गर्ने मौका नै नदिनु हो, उनीहरूको भनाइ छ।बैठकमा केन्द्रीय सदस्य रामहरि खतिवडाले विरोधका लागि मात्रै विरोध गरे जस्तो देखिएको बताए। कांग्रेस पहिलो पार्टी हुँदा पनि पार्टीभित्रकै एउटा समूहलाई आपत्ति छ। गठबन्धनसँगै कांग्रेसको प्रधानमन्त्री र गृहमन्त्री हुँदा हामीले धेरै सिट जित्यौं। समग्रमा कांग्रेसले जित्यो। अब विरोधका आवाजहरू बन्द गर्नुस्, खतिवडाले भने, फेरि पनि हाम्रो ढोकामा चुनाव आइसक्यो प्रदेश र प्रतिनिधिसभाको मुखमा पार्टीकै सभापतिलाई बदनाम गर्ने काम नगर्नुहोस्।वरिष्ठ नेता रामचन्द्र पौडेलले अब एकअर्काका कुनै तिक्तता नराखेर आगामी चुनावमा पार्टीलाई पहिलो बनाउनतर्फ लाग्न सुझाए। पार्टीका प्रवक्ता डा प्रकाशशरण महतले पनि गठबन्धनको सकारात्मक र नकारात्मक दुवै पक्ष हुने बताउँदै अधिकांश ठाउँमा गठबन्धन सफल भएको बताए। उनले भने, समग्रतामा हेर्दा गठबन्धन सफल भएको हो। पार्टीले जितेको हो। अधिकांश साथीहरूको गठबन्धनलाई निरन्तरता दिँदा राम्रो हुन्छ भन्नुभएको छ। यसलाई सबै ठाउँको स्थानीय आवश्यकताका आधारमा गठबन्धनमा समझदारी गर्नुपर्छ भन्नेमा हामी सबै सहमत छौं। महामन्त्री माथि प्रश्न केन्द्रीय समिति बैठकमा नेताहरूले महामन्त्री गगन थापा र विश्वप्रकाश शर्माको चर्को आलोचना गरेका छन्। गुटको बैठकमा सहभागी हुने र पार्टीकै आलोचना गरेर बाहिर वक्तव्य दिने गरेको भन्दै केन्द्रीय सदस्य केशवकुमार बुढाथोकीले प्रश्न उठाएका थिए। महामन्त्री भएर गुटको बैठकमा जान मिल्छ ? भन्दै उनले भने, हाम्रा नेता महामन्त्री केटाकेटीजस्तो हुनु भएन। महामन्त्री भनेको पार्टीको खम्बा हो। पार्टीको बैठकका बोल्नुहोस् जे बोल्नु छ। अर्का केन्द्रीय सदस्य रामजनम चौधरीले महामन्त्रीहरूलाई कार्यकर्ताको हौसला बढाउने खालको प्रतिक्रिया दिन आग्रह गरेका थिए। विदेशमा रहेका नागरिकलाई दिने मताधिकारको विषयमा निर्वाचन आयोगसम्म पुगेको विषयमा पनि नेताहरूले विमति प्रकट गरेका थिए। नेता राजीव ढुंगानाले पार्टीको निर्णयबिना महामन्त्रीहरू निर्वाचन आयोग जानु ठीक नभएको बताए। आयोग जाँदा पार्टीमा छलफल नगरी जानु राम्रो हैन। आफुखुसी जाँदा पार्टीका अन्य पदाधीकारीको हकमा के हुन्छ ? त्यस्तै, सञ्चार तथा सूचना प्रविधिमन्त्री तथा कांग्रेसका नेता ज्ञानेन्द्रबहादुर कार्कीले पार्टीभित्रै आन्तरिक मेलमिलापको आवश्यकता रहेको बताए। कार्कीले भने, पार्टी सभापतिमाथि गर्व गरौं, उनले भने।सरकारले हतियार किन्ने निर्णय गरेको छैनकांग्रेस सदस्यहरू अर्जुननरसिंह केसी र गोपालमान श्रेष्ठले देशमा डलरको सञ्चिती घटेर अर्थतन्त्र धरासयी बनिरहेका बेला नेपाल प्रहरीका लागि डलर खर्च गरेर हतियार किन्न लागेको भन्दै सरकारमाथि प्रश्न उठाएका थिए। त्यसको जवाफमा पार्टी सभापति तथा प्रधानमन्त्री देउवाले भने, हतियार किन्ने कुरा कहाँ छ ? हतियार किन्ने कुरा सरकारले गरेको छैन।सरकारले नेपाल प्रहरीका लागि ८४ करोड रुपैयाँ बराबरको हतियार तथा भीड नियन्त्रण सामग्री खरिद गर्ने प्रक्रिया अघि बढाएको छ। नेपाल प्रहरीले ७ वर्षअघि १ अर्ब ३५ करोड रुपैयाँ बराबरको हतियार तथा गोलीगठ्ठा खरिद गर्ने प्रस्ताव गरेको थियो। उक्त रकम सरकारले रकमान्तर गरिदिएपछि यसको कारण सरकारको आलोचना भइरहेको छ। नेता प्रकाशमान सिंहले सरकारले देखिने र सुनिने कुनै कार्यक्रम नल्याएको बताए। मूल्य वृद्घि र जनसरोकारसँग सम्बन्धित अन्य सवालमा पनि सरकारले ध्यान नदिएको आरोप लगाएका छन्।"
मुक्तिनाथको भेटी सम्बन्धी फैसला कार्यान्वयन गर्न मुस्ताङ प्रशासनमा निवेदन,"जोमसोम : मुक्तिनाथ मन्दिरमा चढाइने भेटीको सही सदुपयोग गर्ने सम्बन्धी पुनरावेदन अदालत बाग्लुङले गरेको फैसला कार्यान्वयन गर्नुपर्ने भन्दै जिल्ला प्रशासन कार्यालय मुस्ताङमा निवेदन परेको छ। एक सचेत नागरिकको रूपमा सहदेव गौतमले २०६९ सालमा मुक्तिनाथ विकास समितिलगायतलाई विपक्ष बनाई दर्ता भएको रिट उपर पुनरावेदन अदालत बाग्लुङले गरेको फैसला कार्यान्वयन हुनुपर्नेमा सो अनुसार नभएको भन्दै प्रशासनमा २०७८ असार ५ गते निवदेन पठाएका हुन्। अधिवत्ता बलराम शर्माले मुक्तिनाथ विकास समितिलाई विपक्षी बनाई दर्ता गरेको रिट उपरको फैसला २०७० साल पुस २२ गते पुनरावेदन अदालत बाग्लुङले अन्तिम सुनुवाई गरेको थियो। मुक्तिनाथ मन्दिरमा चढाईने नगद भेटी तथा जिन्सी सामान र गरगहना समेत तथा कोषमा जम्मा भएको रकम मुक्तिनाथ क्षेत्र विकास समितिको पूर्वाधार विकासको लागि खर्च गर्नुपर्ने प्रयोजनार्थ पुनरावेदन अदालत बाग्लुङलाई परमादेशको माग गरी अधिवक्ता पद्यनाथ शर्मा र बलराम शर्माले बहश पैरवी गरेका थिए। यता विपक्ष समितिको तर्फबाट पुनरावेदन सरकारी वकिल कार्यालय बाग्लुङका सहन्यायधिवत्ता कुमुद प्रसाद शर्माले बहस गरेका थिए। यसपछि पुनरावेदन अदालत बाग्लुङले रिट निवेदक सहदेव गौतमको पक्षमा फैसला सुनुवाई गरी परमादेश जारी गरेको थियो। रिटका पक्षबाट परमादेश जारी गरिपाउँ भनी दायर गरिएको रिट नं ०६९डब्लु ओ००२० निर्णय नं४९ मा अदालतले निवेदकले उठाएको बिषयलाई सम्वोधन हुँने गरी मन्दिरमा पूजा गर्ने लामा तथा आनी झुमाको वृद्धि विकासमा प्रतिकुल प्रभाव नपर्ने गरी स्थापित परम्परागत मान्यतालाईसमेत दृष्टिगत गरी आवश्यक परे वैकल्पिक व्यवस्था गरी उचित प्रवन्ध गरी मुक्तिनाथको भेटीदान,चढाईने गरगहनालगायतका सम्पतीको दुरूपयोग नहुने गरी पारदर्शी रूपमा सञ्चालन गर्न परमादेश जारी भएको निवेदक गौतमले प्रशासनमा निवेदन दिएका थिए। पुनरावेदन अदालतको अन्तिम फैसला सुनुवाई कोड गर्दै निवेदक गौतमले मुक्तिनाथमा जम्मा हुने सबै प्रकारको भेटी समितिको कोषमा जम्मा हुनु पर्ने र त्यसको चुस्तदुरुस्त लेखा राखी ३३ महिनामा सार्वजनिक गर्नपर्ने भन्ने परमादेशको कार्यान्वयन गरीपाउँ भनी मुस्ताङ प्रशासनलाई पत्राचार गरेका हुन्। मुक्तिनाथ विकास समितिले परमादेश फैसला कार्यान्वयनमा जोड नदिएको र हालसम्ममा पनि रिटमा उल्लेख गरिएझै मन्दिरमा चढाईने नगद भेटी, तथा जिन्सी सामान र गरगहना तथा कोषको जम्मा रकम समितिको पूर्वाधार विकासमा खर्च गर्नुपर्नेमा सोअनुसार नभएकोतर्फ ध्यानआर्कषण गराउदै अदालतको परमादेश कार्यान्वयन गर्न प्रशासनमा निवेदन पठाएका गौतमले माग गरेका हुन्। यता, मुक्तिनाथ विकास समितिको पक्षबाट अन्तिम आदेश अघि भएको बहसमा सहन्यायधिवत्ता कुमुख प्रसाद शर्माले मुक्तिनाथ मन्दिरको भेटी पारदर्शी भएको, पूर्वाधार विकासमा काम गरिरहेको र समितिको कोषको रकम सार्वजनिक गर्ने गरिएको बताएका थिए। झन्डै ९ वर्षअघि भएको यसप्रकारको फैसला अझै कार्यान्वयनमा आउन नसकेको जनाईएको छ। मुक्तिनाथ विकास समितिको अध्यक्ष प्रजिअ र मालपोत कार्यालयका प्रमुख सदस्य सचिव रहने समितिको विधानमा उल्लेख छ। विगत ९ वर्षअघि पुनरावेदन अदालतले गरेको अन्तिम परमादेश फैसला कार्यान्वयन गर्न आधा दर्जन बढी सिडियो फेरिएपनि फैसला कार्यान्वनमा आउन नसकेको हो। मुस्ताङका प्रजिअ नेत्रप्रसाद शर्माले यसबारेमा मुक्तिनाथ विकास समिति र सरोकारवाला निकायको बैठक बसेर समाधानको उपाय अवलम्वन गरिने बताए।"
रुपन्देहीको सिद्धार्थनगर नगरपालिका कोभिडविरुद्ध पूर्ण खोप घोषणा,"भैरहवा: रुपन्देहीको सिद्धार्थनगर नगरपालिका कोभिडविरुद्धको पूर्ण खोप सुनिश्चित नगरपालिका घोषणा भएको छ। बिहीबार भैरहवामा आयोजित कार्यक्रममा नगरलाई पूर्ण खोप घोषणा गरिएको हो। जिल्ला समन्वय समिति रुपन्देहीका सभापति उमाकान्त चपाईले कार्यबाहक नगर प्रमुख उमा अधिकारीलाई पूर्ण खोप सुनिश्चितताको प्रमाण पत्र प्रदान गरे। नगरभित्रका १२ वर्षभन्दा माथिका सबै नागरिकले कोरोनाविरुद्धको पूर्ण मात्रा खोप लगाएपछि नगरलाई पूर्ण खोप सुनिश्चित पालिका घोषणा गरिएको कार्यबाहक नगर प्रमुख अधिकारीले बताइन्। उनका अनुसार १२ वर्ष माथिका ६२ हजार १ सय ५६ जनसंख्या रहेकामा ६२ हजार ९ सय ७५ जनाले पूर्ण मात्राको खोप लगाएका छन्। प्रहरी तथा अन्य जिल्लाबाट नगरभित्र बसोबास गर्ने नागरिकले पनि खोप लगाएकाले लक्षित वर्गभन्दा धेरैले खोप लगाएको नगरपालिकाले जनाएको छ। नगरपालिकाले ५ वर्ष माथिका बालबालिकालाई पहिलो मात्राको खोप लगाइसकेको जनाएको छ। यस्तै, दोस्रो मात्रामो खोप लगाउने प्रक्रिया अघि बढिसकेको नगरपालिकाका प्रमुख प्रशासकीय अधिकृत तुल्सीराम मरासिनीले जानकारी दिए। उनले कार्यक्रममा कोभिडविरुद्ध पूर्ण खोपको प्रतिवेदन प्रस्तुत गरे। नगरपालिकाले महामारी रोकथामका लागि भन्दै नेपालभारत सीमा नाका बेलहियामा विगतदेखि नै हेल्थ डेस्क राखेर नियनमित एन्टिजेन परीक्षण गर्दै आइरहेको छ। स्वास्थ्य शाखा प्रमुख गितादेवी न्यौपाने पोखरेलका अनुसार हालसम्म उक्त हेल्थडेस्कबाट ७७ हजार ८ सय ४ जनाको एन्टिजेन परीक्षण गरिएको छ। यसमध्ये १ हजार ५ सय १ जनामा कोरोना पोजेटिभ देखिएको छ। ९ हजार ७ सय ४३ जनाको पीसीआर परीक्षण गरेकामा १ हजार ३ सय ४२ जनामा पोजेटिभ देखिएको नगरपालिकाले जनाएको छ। हेल्थडेस्कमा परीक्षण गर्दा पोजेटिभ देखिएकाहरूलाई आइसोलेसन सेन्टरमा होल्ड गरी विभिन्न संघसंस्थाको समन्वयमा सम्बन्धित ठाउँमा पुर्याउने गरिएको नगरपालिकाका सूचना अधिकारी देव ज्ञवालीले बताए। कार्यक्रममा समन्वय समिति सभापति चपाईले महामारीको समयमा नगरपालिकाले गरेको काम प्रशंसनीय रहेको जनाए। उनले कोरोनाको जोखिम अझै रहेकाले सचेत रहन आग्रह गरे। कार्यक्रममा सिद्धार्थनगर नगरपालिकाले महामारीमा खटिएका नगरपालिकाका कर्मचारी, स्वास्थ्यकर्मी, स्वयंसेविका, चालक, सरसफाईकर्मी, सुरक्षा निकाय, विभिन्न संघसंस्थाहरु, अस्पताल लगायत १८२ जनालाई दोसल्ला र प्रशंसा पत्रले सम्मान गरिएको थियो। उपप्रमुख एवं कार्यबाहक नगर प्रमुख अधिकारीले कोरोना महामारीको समय सम्झिएर भावह्विल बनिन्। कोभिड महामारीको रोकथाम तथा नियन्त्रणका लागि रातदिन अग्रपंक्तिमा खटिएर काम गरेका नगरपालिकाका कर्मचारी, सुरक्षाकर्मी, स्वास्थ्यकर्मी लगायथ सबैलाई धन्यवाद ज्ञापन गरेकी थिइन्।"
कोपोमिसमा आबद्ध नहुनेले कर चुक्ता नपाउने,"काठमाडौं : सहकारी तथा गरिवी निवारण सूचना प्रणाली (कोपोमिस) मा आबद्ध नहुने सहकारीले आउँदो आर्थिक वर्षदेखि करचुक्रा प्रमाणापत्र नपाउने भएका छन्। आन्तरिक राजश्व विभागले असार २८ गते मातहतका निकायलाई परिपत्र जारी गर्दै कोपोमिसमा आबद्ध नभएका सहकारीलाई करचुक्ता प्रमाणपत्र नदिन आह्वान गरेको छ। शाखा अधिकृत प्रदीप रेग्मीद्वारा जारी परिपत्रमा ठूला करदाता कार्यालय, मध्यमस्तरीय करदाता कार्यालय, आन्तरिक राजस्व कार्यालय, करदाता सेवा कार्यालयलाई पत्राचार गर्दै कोपोमिसमा समष्टिगत विवरण बुझाएका सहकारीलाई मात्र करचुक्ता प्रमाणपत्र दिन भनिएको छ। सहकारी विभागका अनुसार हालसम्म ११ हजार ४ सय १३ सहकारीले कोपोमिसको युजरनेम र पासवर्ड लगेका छन्। तर, ७ हजार सहकारीले मात्र लगइन छन् गरेका छन्। त्यसमध्ये तीन हजार सहकारीले मात्र समष्टिगत विवरण बुझाएका छन्। विभागले आन्तरिक राजश्व विभागमा पत्र पठाएर कोपोमिसमा समष्टिगत विवरण बुझाएको प्रमाणपत्र पेश गरेपछि मात्र करचुक्ता दिन आग्रह गरेको थियो। उक्त आग्रह अनुसार परिपत्र गरिएको आन्तरिक राजस्व विभागका शाखा अधिकृत रेग्मी बताउँछन्। अब सहकारीले कोपोमिसमा समष्टिगत विवरण बुझाएपछि प्राप्त हुने समिसन नम्बर पेश गरेपछि मात्र कर कार्यालयबाट करचुक्ता प्रमाणपत्र पाउनेछन्। सहकारी विभागले जेठमै समष्टिगत विवरण बुझाउन निर्देशन जारी गरेको थियो। तर, सहकारीले अटेरी गर्दै आएका थिए। विभागका अनुसार देशभर ३० हजार सहकारी छन्। सरकारले ५ वर्षदेखि कोपोमिस कार्यान्वयन गर्न खोजेपनि सहकारी कोपोमिसमा आबद्ध हुन मानेका थिएनन्। सरकारले अभियानै चलाएर अघिल्लो वर्ष बागमती प्रदेश र प्रदेश १ का सहकारीको तथ्यांक प्रविष्ट गर्न खोजेपनि अपेक्षाकृतरुपमा आउन सकेका थिएनन्। विभागका रजिष्ट्रार रुद्रप्रसाद पण्डितले करचुक्ता प्रमाणपत्र अनिवार्य भएसँगै सबै सहकारी कोपोमिसमा आबद्ध हुने बताए। 'करचुक्ताको प्रमाणत्र लिन र विभागबाट सेवा लिनका लागि समेत कोपोमिस अनिवार्य गरिएकाले आगामी आर्थिक वर्षबाट आवद्ध हुने संस्थाको संख्या वृद्धि हुनेछ' उनले भने। सहकारी ऐन २०७४ मा सहकारी कोपोमिसमा आबद्ध नभए तीन लाख रुपैयाँ जरिवाना हुने उल्लेख छ। अब कोपोमिसमा आबद्ध नभए कारवाहीमा पर्ने रजिष्ट्रार पण्डित बताउँछन्। कोपोमिसमा आबद्ध नहुँदा सहकारीको वास्तविक तथ्यांक आउन सकेको छैन। सहकारीले हाल १० खर्ब कारोबार गर्दै आएका छन्। तर, यकिन तथ्यांक नआउँदा र नियमन प्रभावकारी नहुँदा सहकारीको कारोबारमा जोखिम बढ्दै गएको छ। कोपोमिसमा आबद्ध भए सहकारीको यकिन तथ्यांक आउने सहकारी अभियान्ता बताउँछन्। राष्ट्रिय सहकारी महासंघका अध्यक्ष मिनराज कँडेलले कोपोमिस आएमा तथ्यांक व्यवस्थित हुने बताउँछन्। 'कोपोमिसमा सहकारी प्रविष्ट हुनासाथ सहकारीको संख्या, सदस्य, पुँजीलगायतको यकिन तथ्यांक आउँछ' उनले भने। समष्टिगत फारम ठूलो कूरा पनि पनि नभएकाले सबै सहकारी कोपोमिसमा आउने उनले बताए। 'कोपोमिसमा आबद्ध नहुन उचित होइन, परिपत्र जारी भएपछि धेरै सहकारी आबद्ध हुनेछन्।' सरकारले गाउँपालिकाका सहकारीलाई कर छुट दिएको छ। सहकारी ऐन अनुसार नगरका सहकारीलाई ५, उपमहानरका ७ र महानगरका सहकारीलाई १० प्रतिशत आयकर लाग्दै आएकोमा आउँदो आर्थिक वर्षदेखि सरकारले ५० प्रतिशत कर बढाएको छ। महानगरपालिकाका सहकारीले साउनदेखि १५ प्रतिशत, उपमहानरपालिकाका सहकारीले १० प्रतिशत र नगरपालिकाका सहकारीले ७५ ले कर तिर्नुपर्ने व्यवस्था गरिएको छ। सहकारी अयिभनले कर बढाइएमा असन्तुष्टी जनाउँदै आएका छन्। राष्ट्रिय सहकारी बैंकका अध्यक्ष केबी उप्रेतीले कोपोमिस कार्यान्वयनमा आएमा सहकारीमा सुशासन आउने बताउँछन्। 'कुन संस्था कस्तो छ तुरुन्त हेर्न सकिने भएकाले कोपोमिसमा जाँदा सहकारी सुरक्षित हुन पनि सघाउँ पुग्छ।' अहिले सहकारीको तथ्यांक हचुवाको भरमा आउने भएकाले कोपोमिसमा जानासाथ सहकारीको वास्तविक तथ्यांक आउने अध्यक्ष उप्रेती बताउँछन्। कर्जा सूचना केन्द्र सञ्चालन गर्दा पनि कोपोमिसले सघाउने उनले बताए। आन्तरिक राजस्व विभागले परिपत्र जारी गरेसँगै २० हजार भन्दा बढी सहकारी कोपोमिसमा आबद्ध हुने उनले विश्वास व्यक्त गरे।"
सिक्किमका लिम्बुहरू इतिहास खोज्न नेपालमा,"तेह्रथुम : पूर्वी नेपालमा आदिमकालदेखी बसोबास गर्दै आएका लिम्बु जातिहरूको आफ्नै भाषा, धर्म, संस्कृति, रीतिरिवाज, लिपि र भेषभूषा छ। आफूलाई प्रकृति पुजकको रुपमा मान्ने यी जातिहरू पूर्वी नेपाल तथा भारतको सिक्किम, पश्चिम बङ्गाल, कालिम्पोङदेखि भुटानसम्म बसोबास गर्छन्। पछिल्लो समयमा यी जातिहरूको भाषा, लिपि, संस्कार, संस्कती तथा ऐतिहासिकता संरक्षणको अभावमा धरापमा पर्दै गएको छ। लिम्बु जातिमा पनि समुदाय अनुसार आआफ्नै माङगेना यक (गढी) हरू छन्। पछिल्लो समय यी जातिहरूको यक(गढी) प्रति चासो हराइरहेको बेला भारतको सिक्किम राज्यबाट एक जानकारको टोली पूर्वी नेपालमा आइपुगेका छन्। भारतको सिक्किम राज्यमा रहेको सनारुङ सेवा चुम्भो नामक एक विषेशज्ञको टोलीले एक हप्तादेखी लिम्बुजातिको विभिन्न गढीहरूमा पुरानो ईतिहास खोजी गरिहेको छ। पूर्व सिक्किमको मुलुके भन्ने स्थानबाट सुरु भएको उक्त टोलीले माङगेन्ना नामक भ्रमण यात्रा तेह्रथुम, ताप्लेजुङ, इलाम, पाँचथरलगायत लिम्बुजातिको सघन बसोबास रहेको क्षेत्रमा रहेको विभिन्न गढीहरूको अध्ययनअवलोकन गरेको छ। अध्ययनअवलोकन प्रश्चात लिम्बुजातिको निम्ती संसार कै ठुलो माङहिम निमार्ण गरिने सनारुङ सेवा चुम्भो सिक्किमका अध्यक्ष देबेन्द्र सुब्बाले बताए। भने 'हाम्रो पुर्खाहरूको चिनो माटो र मुन्धुम लिएर जादैछौ।' एक नेपाली सहित १४ जनाको टोली रहेको माङगेना यात्रामा विभिन्न गढीहरूको अवलोकनसँगै गढीहरूको ऐतिहासिताबारे नेपालका अग्रज लिम्बुहरूसँग गढीको इतिहास बारे छलफल तथा अन्तक्रिया गरेका छन्। युवापुस्ताहरूले आफ्नो जातिको थात्थलो र गढीहरूको बारे चासो हराउँदै गएकोले संरक्षण गर्न आवश्यक रहेको ताक्लुङ गढी संरक्षण समिति तेह्रथुमका अध्यक्ष टेकराज तिगेलाको भनाइ छ। 'इतिहास संरक्षणमा नयाँ पिढीको ध्यान जान आवश्यक छ', उनले भने। लिम्बु समुदायले माङगेना यकलाई आफ्नो जातिको शिर उठाउने स्थानको रूपमा लिने गरेका छन। लिम्बु जातिले विवाहको लगनमा अनिवार्य मुन्धुम मार्फत फेदाङमाहरूले गढीको सम्बोधन गर्ने गरेका छन। सिक्किमको लिम्बुहरूले सुरु गरेको माङगेना यात्राले नेपालमा बसोबास गर्ने लिम्बुहरूलाई समेत आफ्नो गढी तथा पुख्र्यौली थात्थलो संरक्षण गर्न सन्देश दिएको चाङसिङ गढि यक संरक्षण समिती तेह्रथुमका अध्यक्ष दिल पाक्साँवाले बताए। लिम्बु जाति नेपालका ताप्लेजुङ, पाँचथर, इलाम, झापा, संखुवासभा, तेह्रथुम, धनकुटा, सुनसरी, मोरङलगायत उत्तरमा तिब्बत र दक्षिणमा भारतका साथै विश्वको विभिन्न मुलुकहरूमा बसोबास गर्दै आएका छन। पछिल्लो समय युवाहरू आफ्नो भाषा, लिपि र संस्कार संस्कृती संरक्षणमा चासो राख्न छाड्दै जाँदा लिम्बु समुदायको मौलिकता गुम्ने सम्भावना बढ्दै गएको छ।"
आयोजनाको पावरहाउसमा पहिरो जाँदा एकै परिवारका ३ जनाको मृत्यु,"काठमाडौं : जुम्लाको पावर हाउसमा पहिरो जाँदा एकै परिवारका ३ जनाको मृत्यु भएको छ। जिल्लाको हिमा गाउँपालिका१ आचार्यलिहीस्थित भित्री खोला जलविद्युत् आयोजनाको पावर हाउसामा पहिरो जाँदा एकै घरका तीन जनाको मृत्यु भएको हो। मृत्यु हुनेमा पावर हावसका चौकीदार गोरखबहादुर राउतकी श्रीमती विमला राउत, ९ वर्षीय छोरा भरत र ७ वर्षीय अर्का छोरा सूर्यको ज्यान गएको हिमा गाउँपालिकाले जनाएको छ। गाउँपालिकाका अध्यक्ष लक्ष्मणबहादुर शाहीका अनुसार राति १ बजेतिर पावर हाउसमा पहिरो गएको थियो। उनीहरु सुतिरहेको बेला पहिरो गएको थियो। तीनै जनाको घटनास्थलमै ज्यान गएको उनले बताए। घटनाको थप जानकारी आउन बाँकी छ ।"
निजगढ विमानस्थल र फास्ट ट्रयाकको काम द्रूत गतिमा बढ्छ : वन मन्त्री यादव,"वीरगन्ज : नवनियुक्त वन तथा वातावरण मन्त्री प्रदीप यादवले औद्योगिक नगरी वीरगन्जलाइ हराभरा सहरका रूपमा विकास गर्न आफू प्रतिबद्ध रहेको बताएका छन्। वीरगन्ज उद्योग वाणिज्य संघले बिहीबार आयोजना गरेको स्वागत तथा सम्मान कार्यक्रमलाइ सम्बोधन गर्दै मन्त्री यादवले वीरगन्जलाई उद्योग र व्यापारको नगरीको पहिचानसहित एउटा हराभरा सहरको रूपमा विकास गर्न प्रतिबद्ध रहेको बताए। त्यसका लागि वीरगन्ज महानगरपालिका र वीरगन्जका उद्योगी व्यपारीसँग आवश्यक समन्वय गर्न वन तथा वातावरण मन्त्रालय तयार रहेको उनले बताए। वीरगन्जसँग प्रत्यक्ष सरोकार राख्ने निजगढ अन्तर्राष्ट्रिय विमानस्थल र फास्ट ट्रयाकको निर्माण तथा पर्सा राष्ट्रिय निकुञ्जको विकास र प्रवर्द्धनका लागि पनि आफ्नो मन्त्रालयबाट हुने कामहरू द्रुतगतिमा अगाडि बढाइने उनले बताए। 'हुन त वन मन्त्रालय ताली भन्दा पनि बढी गाली खाने मन्त्रालय हो तर म आफनो छोटो कार्यकालमै यस्ता कामहरू गर्छु कि भोलीका दिनमा वनमन्त्रीको नाम आउँदा जनताले गाली होइन ताली बजाउनेछन्', उनले भने। वनक्षेत्रमा राजनीतिक संरक्षणमा चलिरहेका अवैध क्रसर उद्योगलाई बन्द गरेर त्यसका सञ्चालकहरूलाई कानुनी कारबाहीको दायराभित्र ल्याउने उनले चेतावनी दिए। चुरे क्षेत्र र मधेस एक अर्काको परिपूरक रहेको उनको भनाइ थियो। 'चुरे बाचे मात्र मधेस जोगिन्छ चुरे नाश भए मधेस पनि मरुभूमीकरण हुन्छ', उनले भने, त्यसैले चुरे क्षेत्रको संरक्षण पनि मेरो मुख्य प्राथमिकतामा रहनेछ।' वीरगन्ज उद्योग वाणिज्य संघका अध्यक्ष डाक्टर सुबोध गुप्ताको अध्यक्षतामा भएको कार्यक्रममा मधेस प्रदेशका उर्जा तथा खानेपानी मन्त्री ओमप्रकाश शर्मा, वीरगन्ज महानगरपालिकाका मेयर राजेशमान सिंह, संघका पुर्व अध्यक्ष गोपाल केडिया , उद्योगपतिहरू गणेश लाठ, अशोक टेमानीलगायतको पनि सहभागिता थियो।"
"मोरङ कारागारमा ज्वरोको प्रकोप, एक जनाको मृत्यु, १८ जना अस्पतालमा भर्ना","विराटनगर : जिल्ला कारागार मोरङमा ज्वरोको प्रकोप देखिएको छ। विराटनगर महानगरपालिका८ स्थित कारागारका कैदी बन्दी ज्वरोका कारण बिरामी पर्न थालेका हुन्। कारागार प्रशासनका अनुसार लगभग एक साताअघिदेखि सुरु भएको ज्वरोले अहिले प्रकोपको रूप लिएको हो। प्रकोपका रूपमा ज्वरो फैलिएपछि कारागारभित्रको अवस्था समस्याग्रस्त बनेको छ। अत्यधिक ज्वरो आएपछि उपचारका लागि विराटनगरको कोसी अस्पताल भर्ना गरिएका एक जना कैदीको बिहीबार दिउँसो मृत्यु भएको छ। १८ जना कैदी बन्दीको कोसीमै उपचार भइरहेको छ। कारागारका निमित्त जेलर तुलसीराम भगतका अनुसार बिरामी परेपछि उपचारका लागि भर्ना गरिएका मोरङको सुन्दरहरैँचा नगरपालिका४ का ३९ वर्षीय नीरबहादुर नेपालको मृत्यु भएको हो। ज्यान मार्ने उद्योगको मुद्दामा अदालतले दोषी ठहर गरेपछि २०७६ साउन २५ गतेदेखि उनले कारागारमा बसेर कैद सजाय भुक्तान गरिरहेका थिए। १०४ डिग्री ज्वरो आएपछि उनलाई उपचारका लागि बिहीबार नै अस्पताल भर्ना गरिएको थियो। आईसीयूमा राखेर उपचार भइरहेकोमा दिउँसो साढे १ बजेतिर मृत्यु भएको निमित्त जेलर भगतले बताए। उनका अनुसार शव परिवारका सदस्यले बुझेर लगिसकेका छन्। सामान्य ज्वरो आएका कारण गत असार २५ गते पनि अस्पताल पुर्याइएका नेपाललाई त्यतिबेला उपचारपछि फर्काएर कारागार नै लगिएको थियो। १०० डिग्रीभन्दा बढी ज्वरो आएका १८ जनालाई उपचारका लागि अस्पताल भर्ना गरिएको जानकारी उनले दिए। बिरामी पर्नेमा ६ जना कैदी र १२ जना बन्दी रहेका छन्। उनका अनुसार कारागारभित्र सामान्य ज्वरो आउनेको संख्या धेरै छ। बिरामी परेपछि अस्पताल भर्ना गरिएका कैदीहरुमा मोरङको पथरीशनिश्चरे नगरपालिका४ का ३५ वर्षीय नगेन्द्र श्रेष्ठ, पथरीशनिश्चरे६ का १९ वर्षीय सरोज दर्जी, पथरीशनिश्चरे८ का २८ वर्षीय रामकुमार माझी, बेलबारी नगरपालिका१ का ३२ वर्षीय धर्मराज पोखरेल, विराटनगर महानगरपालिका१८ का ४५ वर्षीय भोलु यादव र सिरहाको लाहान नगरपालिका१० का २८ वर्षीय ब्रह्मदेव साह रहेका छन्। उनीहरुमध्ये नगेन्द्र लागुऔषध, सरोज चोरी, रामकुमार जबरजस्ती करणी तथा धर्मराज, भोलु र ब्रह्मदेव कर्तव्य ज्यान मुद्दाका कैदी रहेको जेलर भगतले बताए। बिरामी परेका बन्दीहरुमा विराटनगर६ का २९ वषीय विमल कार्की, विराटनगर४ का ४४ वर्षीय सन्तोष घिमिरे, मोरङको सुन्दरहरैँचा११ का २५ वर्षीय श्रवण राजवंशी, पथरीशनिश्चरे६ का २२ वर्षीय लेखराज श्रेष्ठ, कानेपोखरी गाउँपालिका५ का २२ वर्षीय रवि चौधरी, कटहरी गाउँपालिका१ का ४८ वर्षीय राजेन्द्र परियार, उर्लाबारी नगरपालिका७ का २८ वर्षीय विक्रम ठकुरी, रतुवामाई नगरपालिका१ का २७ वर्षीय आशिष मण्डल र उर्लाबारी८ का २९ वर्षीय विजय लिम्बू रहेका छन्। त्यस्तै झापाको मेचीनगर नगरपालिका३ का २४ वर्षीय रामबहादुर नेपाली, सुनसरीको इटहरी उपमहानगरपालिका१२ का ३० वर्षीय दिवस तामाङ र ताप्लेजुङको मेरिङदेन गाउँपालिका३ का २९ वर्षीय दिनेश लिम्बूलाई उपचारका लागि भर्ना गरिएको जानकारी भगतले दिए। उनका अनुसार महिला र पुरुष गरेर ३ सय जना क्षमताको कारागारमा अहिले १ हजार ८७ जना कैदी बन्दी राख्नु परिरहेको छ। 'बस्ने ठाउँको अभाव हुँदा कारागारभित्र कैदी र बन्दीलाई कोचाकोच गरेर राख्नु परेको छ। उनीहरुको बसाई एकदमै कष्टकर छ,' उनले भने, 'त्यहाँमाथि गर्मीको सिजन छ। ज्वरोकै प्रकोप फैलिएपछि अवस्था झन् समस्याग्रस्त बनेको छ।' उनले १०० डिग्रीभन्दा बढी ज्वरो आएकालाई उपचारका लागि अस्पताल भर्ना गरिएको जानकारी दिए। सामान्य ज्वरो आउनेको संख्या धेरै रहेको र उनीहरुको उपचार तथा व्यवस्थापनमा समस्या भइरहेको भगतले बताए। 'गर्मी मौसमका कारण कैदी बन्दी बिरामी पर्न थालेका छन्। प्रकोपका रूपमा ज्वरो फैलिएको छ,' उनले भने, 'कारागारभित्रको आन्तरिक प्रशासनले दिएको जानकारीका आधारमा धेरै ज्वरो आएकालाई उपचारका लागि लगिएको हो। अन्यको कारागारभित्र नै प्राथमिक उपचार भइरहेको छ।' गर्मी बढ्दो अवस्थामा रहेकाले अस्पताल भर्ना हुनेको संख्या थपिन सक्ने उनले बताए। ज्वरोको प्रकोप फैलिएपछि कोसी अस्पतालका मेडिकल सुपरिटेन्डेन्ट डा यज्ञराज खरेलसहितका चिकित्सकले बिहीबार साँझ कारागार पुगेर त्यहाँको अवस्थाका बारेमा जानकारी लिएका छन्। 'कारागार पुगेर त्यहाँको अवस्था बुझ्ने काम भयो। १०० डिग्रीभन्दा बढी ज्वरो आएकालाई अस्पताल भर्ना गरिएको छ,' डा खरेलले भने, 'त्योभन्दा कम ज्वरो आउने कैदी बन्दीको संख्या धेरै छ। एक्कासि गर्मी बढेकाले भाइरलको समस्या देखिएको हुनसक्छ।' उनले उपचारका लागि भर्ना भएकाहरुको कोरोना भाइरस परीक्षणको तयारी पनि भइरहेको जानकारी दिए। 'एकै पटक ठूलो संख्यामा कैदीबन्दी बिरामी परेका छन्। स्वास्थ्यमा बढी समस्या देखिएकालाई बेड भर्ना गरिएको छ,' डा खरेलले भने, 'विशेषज्ञ चिकित्सक खटाएर उपचार सुरु गरिएको छ। बिरामीको ल्याब परीक्षणपछि स्वास्थ्यमा देखिएको समस्याका बारेमा थप प्रष्ट हुन्छ।' अस्पताल भर्ना हुने कैदी बन्दी अझै बढ्नसक्ने देखिएकाले उपचारका लागि त्यही हिसाबको तयारी गर्नुपर्ने अवस्था आएको जानकारी उनले दिए। उनका अनुसार एकै पटक धेरै कैदीबन्दी बिरामी परेपछि अस्पतालमा बेडको अभाव भएको छ। एउटा बेडमा दुई जनासम्मलाई राखेर उपचार गर्नुपर्ने अवस्था आएको डा खरेलले बताए। मोरङका प्रमुख जिल्ला अधिकारी काशीराज दाहालले ज्वरो आएका कैदी बन्दीलाई तत्काल उपचारका लागि अस्पताल पठाउन कारागार प्रशासनलाई निर्देशन दिइसकेका छन्। प्रजिअ दाहाल, मोरङ प्रहरी प्रमुख एसपी शान्तिराज कोइराला लगायतका सुरक्षा अधिकारीले शुक्रबार बिहान अस्पताल पुगेर उपचाररत कैदी बन्दीको स्वास्थ्य अवस्थाका बारेमा जानकारी लिएका छन्। ज्वरोको प्र्रकोप फैलिएको कारागारको निरीक्षण एवं अनुगमन गरेर त्यहाँको अवस्थाका बारेमा पनि जानकारी लिइने दाहालले बताए। 'गृह मन्त्रालयलाई कारागारमा प्रकोप फैलिएको जानकारी गराइसकिएको छ,' उनले भने, 'ज्वरो आएकाहरुलाई भित्र नराख्न र तत्काल उपचारका लागि पठाउन कारागार प्रशासनलाई निर्देशन दिइसकिएको छ।'"
मोरङ कारागारमा कोरोना फैलिएको पुष्टि,"विराटनगर : ज्वरोको प्रकोप देखिएको जिल्ला कारागार मोरङमा कोरोना भाइरसको संक्रमण फैलिएको पुष्टि भएको छ। अत्यधिक ज्वरो आएर उपचारका लागि भर्ना गरिएका कैदी बन्दीहरुको एन्टिजेन परीक्षण गराउँदा रिपोर्ट पोजिटिभ आएको हो। कोसी अस्पतालमा उपचाररत रहेकाको शुक्रबार बिहान एन्टिजेन परीक्षण गरिएको थियो। अस्पतालका मेडिकल सुपरिटेन्डेन्ट डा यज्ञराज खरेलले अत्यधिक ज्वरो आएर उपचाररत रहेका कैदी बन्दीको एन्टिजेन परीक्षण रिपोर्ट पोजिटिभ आएको जानकारी दिए। एन्टिजेन रिपोर्ट पोजिटिभ आएको र थप यकिन गर्नलाई पीसीआर परीक्षणको तयारी भइरहेको उनले बताए। डा खरेलका अनुसार अत्यधिक ज्वरो आएपछि १८ जना कैदी बन्दीलाई बिहीबार उपचारका लागि अस्पताल भर्ना गरिएको थियो। '१८ जनामध्ये १६ जनाको एन्टिजेन पोजिटिभ आएको हो। २ जनाको नेगेटिभ आयो,' उनले भने, 'सबै बिरामीलाई थप उपचारका लागि तत्काल कोसी कोभिड अस्पताल रेफर गरिने छ। थप पुष्टिका लागि सबैको पीसीआर परीक्षणको तयारी भइरहेको छ।' संक्रमितको उपचारमा पनि कोसी अस्पतालकै जनशक्ति परिचालन गरिने उनले बताए। डा खरेलका अनुसार प्रदेश सरकार र स्थानीय प्रशासनसँग समन्वय गरेर संक्रमितको उपचारलाई प्रभावकारी र व्यवस्थित बनाइने छ। 'संक्रमितको उपचारमा जनशक्ति, औषधि सबैको व्यवस्थापनका लागि सरकार र प्रशासनसँग समन्वय थालिएको छ,' उनले भने, 'संक्रमितलाई कोसी कोभिड अस्पतालमा 'सिफ्ट' गरेर तत्काल थप उपचारको व्यवस्था मिलाइने छ।' उनका अनुसार एन्टिजेन परीक्षणबाट संक्रमण पुष्टि भएकाहरुमा १०२ डिग्रीभन्दा धेरै ज्वरो छ। स्वास फेर्न गाह्रो हुने लगायत कोरोनासँग मिल्ने सबै खालका लक्षण रहेको उनले बताए। कारागारमा लगभग एक साताअघिदेखि ज्वरो सुरु भएको थियो। त्यसको प्रकोपको रूप लिएपछि कारागारभित्रको अवस्था समस्याग्रस्त बनेको छ। कोरोना फैलिएको यकिन भएपछि अवस्था झन् भद्रगोल बनेको एक कर्मचारीले बताए। स्वास्थ्य अवस्था गम्भीर बनेपछि उपचारका लागि भर्ना गरिएका कैदीमध्ये एक जनाको मृत्यु भइसकेको छ। कारागारका निमित्त जेलर तुलसीराम भगतका अनुसार बिरामी परेपछि उपचारका लागि भर्ना गरिएका मोरङको सुन्दरहरैँचा नगरपालिका४ का ३९ वर्षीय नीरबहादुर नेपालको मृत्यु भएको हो। ज्यान मार्ने उद्योगको मुद्दामा अदालतले दोषी ठहर गरेपछि २०७६ साउन २५ गतेदेखि उनले कारागारमा बसेर कैद सजाय भुक्तान गरिरहेका थिए। १०४ डिग्री ज्वरो आएपछि उनलाई उपचारका लागि बिहीबार नै अस्पताल भर्ना गरिएको थियो। आईसीयूमा राखेर उपचार भइरहेकोमा दिउँसो १:३० बजेतिर मृत्यु भएको हो। शव परिवारका सदस्यले बुझेर लगिसकेका छन्। तर मृतकको भने कोरोना परीक्षण भएन। सामान्य ज्वरो आएका कारण गत असार २५ गते पनि अस्पताल पुर्याइएका नेपाललाई त्यतिबेला उपचारपछि फर्काएर कारागार नै लगिएको थियो। १०० डिग्रीभन्दा बढी ज्वरो आएका १८ जनालाई उपचारका लागि अस्पताल भर्ना गरिएको थियो। महिला र पुरुष गरेर ३ सय जना क्षमताको कारागारमा अहिले १ हजार ८७ जना कैदी बन्दी राख्नु परिरहेको छ। बस्ने ठाउँको अभाव र कारागारभित्र कोरोना फैलिएको पुष्टि भएपछि बिरामीको व्यवस्थापनमा समस्या थपिएको निमित्त जेलर भगतले बताए। सामान्य ज्वरो आउनेको संख्या धेरै रहेको उनको भनाइ छ। त्यधिक गर्मीसँगै कारागारभित्रको बसाई असहज भइरहेका बेला कैदी बन्दीमा कोरोना पुष्टि भएको हो। ठूलो संख्यामा कैदी बन्दी रहेको कारागारभित्र कोरोना फैलिएको डा खरेलले बताए। उनसहितका चिकित्सकले बिहीबार साँझ कारागार पुगेर त्यहाँको अवस्थाका बारेमा जानकारी लिएका थिए। 'कारागार पुगेर त्यहाँको अवस्था बुझ्ने काम भयो। १०० डिग्रीभन्दा बढी ज्वरो आएकालाई अस्पताल भर्ना गरियो,' डा खरेलले भने, 'त्योभन्दा कम ज्वरो आउने कैदी बन्दीको संख्या धेरै छ। बिरामीको लक्षण कोरोनासँग मिल्दोजुल्दो देखिएकाले परीक्षण गरिएको हो।' उनले बिरामी अवस्थामा कारागारभित्र रहेकालाई पनि कोरोना भएको हुनसक्ने बताए। सबै कैद बन्दीको कोरोना परीक्षण गरिने जानकारी उनले दिए। मोरङका प्रमुख जिल्ला अधिकारी काशीराज दाहालले ज्वरो आएका कैदी बन्दीलाई तत्काल उपचारका लागि अस्पताल पठाउन कारागार प्रशासनलाई निर्देशन दिइसकेका छन्। प्रजिअ दाहाल, मोरङ प्रहरी प्रमुख एसपी शान्तिराज कोइराला लगायतका सुरक्षा अधिकारीले शुक्रबार बिहान अस्पताल पुगेर उपचाररत कैदी बन्दीको स्वास्थ्य अवस्थाका बारेमा जानकारी लिएका थिए। कोरोना फैलिएको कारागारको निरीक्षण एवं अनुगमन गरेर त्यहाँको अवस्थाका बारेमा पनि जानकारी लिइएको दाहालले बताए। 'गृह मन्त्रालयलाई कारागारको अवस्थाका बारेमा जानकारी गराइसकिएको छ,' उनले भने, 'बिरामी परेका कैदी बन्दीलाई कारागारभित्र नराख्न र तत्काल उपचारका लागि पठाउन निर्देशन दिइसकिएको छ।'"
हिमाली जिल्ला सोलुखुम्बुमै अक्सिजन उत्पादन थालियो,सोलुखुम्बु : हिमाली जिल्ला सोलुखुम्बुमै अक्सिजन उत्पादन सुरु गरिएको छ। १ करोड २८ लाख रुपैयाँको लागतमा अक्सिजन प्लान्ट जडान गरेपछि जिल्ला अस्पताल फाप्लुमै अक्सिजन उत्पादन गर्न थालिएको हो। अस्पतालमा जडान गरिएको अक्सिजन प्लाण्टबाट २४ घण्टामा ४० वटा खाली सिलिन्डर भर्न सकिने छ। एक पटकमा ५ वटा सिलिन्डर ३ घण्टामा भरिनेछ। अक्सिजन अभावमा कुनै पनि बिरामीले ज्यान गुमाउनु नपर्ने निमित्त कार्यालय प्रमुख सानी शेर्पाको भनाइ छ। स्वचालित रूपमा विरामीको बेडमानै पाइपलाइनबाट अक्सिजन उपलब्ध हुने व्यवस्था गरिएको छ। जिल्लामै अक्सिजन उत्पादन सुरु भएपछि अक्सिजन भर्नका लागि लाखौ रुपैया खर्चिएर बाहिर जानुपर्ने बाध्यता हटेको निमित्त प्रमुख शेर्पाले बताइन्। कोरोनाको समयमा अक्सिजनका लागि धेरै समय र रकम खर्च गरेर बाहिर लानुपर्ने बाध्यता थियो। अब भने यो समस्या हटेको छ। आवश्यकताका आधारमा जिल्ला अस्पतालको अक्सिजन प्लाण्टबाट उत्पादन भएको अक्सिजन जिल्लाका अन्य स्वास्थ्य संस्थाले पनि लैजान सक्ने अस्पतालले जनाएको छ।
जसपामा यादव पक्षद्वारा भट्टराईलाई कारबाही,"वीरगन्ज : जनता समाजवादी पार्टी (जसपा) ले संघीय परिषद् अध्यक्ष डाबाबुराम भट्टराईसहित ९ नेताहरूलाई कारबाही गरेको छ। वीरगन्जमा बुधबारदेखि बिहीबार साँझसम्म अध्यक्ष उपेन्द्र यादव पक्षको केन्द्रीय समिति बैठक बसेको थियो। उक्त बैठकले भट्टराईका साथै केन्द्रीय कार्यकारिणी सदस्यहरू महेन्द्रराय यादव , हिसिला यमी, दुर्गा शेर्पा, प्रशान्त सिंह, गंगा श्रेष्ठ, रमेश यादव, दानबहादुर चौधरी र भक्तबहादुर शाहलाई कारबाही गर्दै पार्टीको पदीय जिम्मेवारीबाट मुक्त गर्ने निर्णय गरेको हो। पार्टी विरोधी गतिविधिमा लागेको भन्दै भट्टराई र उनको पक्षमा लागेका गरी ९ जना केन्द्रीय कार्यकारिणी सदस्यहरूलाई कारबाही गरी पार्टीको पदीय जिम्मेवारीबाट मुक्त गर्ने निर्णय गरिएको बैठकमा सहभागी एक केन्द्रीय सदस्यले बताए। तर, यसको औपचारिक निर्णय भने जसपाले सार्वजनिक गरेको छैन। अध्यक्ष यादव पक्षको बैठकले गरेका निर्णयहरू शुक्रबार (आज) बिहान वीरगन्जमै पत्रकार सम्मेलन गरेर सार्वजनिक गरिने पार्टीका केन्द्रीय सदस्यसमेत रहेका वन तथा वातावरणमन्त्री प्रदीप यादवले बताए। उनले भने, २ दिनको बैठकले निकै कठोर र महत्त्वपूर्ण निर्णयहरू गरेको छ। शुक्रबार वीरगन्जमै शीर्ष नेताहरूले पत्रकार सम्मेलन गरेर सार्वजनिक गर्नु हुनेछ। जसपाले संघीय परिषद् अध्यक्ष भट्टराईलाई पद मुक्त गरी सोही पदमा अशोक राईलाई मनोनित गर्ने निर्णय गरेको छ।"
उपसभामुखमा भुसाल र भट्टराई प्रतिस्पर्धी,"काठमाडौं : प्रतिनिधिसभाको रिक्त उपसभामुखमा बिहीबार कांग्रेसकी पुष्पा भुसाल र एमालेकी विद्या भट्टराईको उम्मेदवारी परेको छ। कांग्रेस सचेतक भुसाललाई सत्ता गठबन्धनले साझा उम्मेदवार बनाएको हो। उपसभामुखका लागि शुक्रबार निर्वाचन हुँदै छ। एमालेबाट उपसभामुख बनेकी शिवमाया तुम्बाहाङ्फेले २०७६ माघमा राजीनामा दिएकी थिइन्। त्यसपछि प्रतिनिधिसभाको कार्यकाल सकिन लागेका बेला मात्रै उपसभामुख चयन प्रक्रिया सुरु भएको हो। भुसालका प्रस्तावकमा माओवादी केन्द्रका प्रमुख सचेतक देवप्रसाद गुरुङ र समर्थकमा एकीकृत समाजवादीकी लक्ष्मीकुमारी चौधरी छन्। भट्टराईका प्रस्तावकमा एमाले सचेतक शान्ता चौधरी र समर्थकमा एमालेकै कृष्णभक्त पोखरेल छन्। प्रतिनिधिसभाको बहुमतबाट उपसभामुख निर्वाचित हुने प्रतिनिधिसभा नियमावलीमा व्यवस्था छ। भट्टराईले उपसभामुख संसद्को गरिमामय पद भएको र यसको गरिमा राख्नुपर्ने प्रतिक्रिया दिइन्। यो पद भनेको संवैधानिक परिषदको सदस्य पनि हो, उनले भनिन्, यसको गरिमा राख्नुपर्छ। अब रिक्त रहेको संवैधानिक परिषद् प्रभावकारी ढंगले अगाडि बढ्छ। भुसालले उपसभामुख पदको गरिमा जोगाउन आफु सधैं क्रियाशील हुने बताइन्।"
"सिङ्गापुर सरकार भन्छ : राजापाक्षेले शरण मागेका होइनन्, पाहुना बनेर आएका हुन्","सिङ्गापुर : श्रीलंकाबाट भागेर सिङ्गापुर गएका श्रीलंकाका पूर्वराष्ट्रपति गोटाबाया राजापाक्षेले शरण नमागेको सिंगापुर सरकारले जनाएको छ । सिङ्गापुरको विदेश मन्त्रालयका अनुसार 'राजापाक्षेले त्यहाँ शरण मागेका हैनन्। उनी पाहुनाका रूपमा देशमा प्रवेश गरेका हुन्।' सञ्चारमाध्यमको जिज्ञासाको जवाफ दिँदै सिङ्गापुरको विदेश मन्त्रालयले राजापाक्षेलाई निजी भ्रमणमा सिंगापुर प्रवेश गर्ने अनुमति दिएको जनाएको छ । राजापाक्षे बिहीबार साँझ सिंगापुर पुगेका थिए । सिंगापुर आइपुगेको केही समयपछि उनले श्रीलंकाको संसदका सभामुखलाई इमेलमार्फत राजीनामा पठाएका थिए । श्रीलंका अहिलेसम्मकै सबैभन्दा खराब आर्थिक संकटको चपेटामा छ। यो वर्ष सुरुदेखि नै प्रदर्शन भइरहेका छन्। शनिबार, जुन ९ मा भएको प्रदर्शन भने निकै उग्र बन्यो। जनताले राष्ट्रपति भवन र प्रधानमन्त्री निवासलाई निशाना बनाए । जसका कारण तत्कालीन राष्ट्रपति गोटाबाया राजापाक्षे आफ्नो भवन छोडेर भाग्नुपरेको थियो । कोलम्बोमा हाल जारी कर्फ्यूकै बीचमा गोटाबाया राजापाक्षेको राजीनामाको खबर सुन्नेबित्तिकै मानिस खुसी मनाउन सडकमा उत्रिएका छन्। महिनौंसम्म भएको आन्दोलनको मुख्य माग गोटबायाले पदबाट राजीनामा दिनुपर्छ भन्ने थियो । यसैबीच त्यहाँ प्रधानमन्त्री रनिल विक्रमासिङ्घेलाई अन्तरिम राष्ट्रपति घोषणा गरिएको छ । तर, आन्दोलनकारीले उनको पनि राजीनामा माग पनि गरिरहेका छन् । बीबीसी"
ट्रम्पकी जेठी पत्नी इभानाको मृत्यु,"वासिङटन डिसी : अमेरिकी पूर्व राष्ट्रपति डोनाल्ड ट्रम्पकी पहिलो पत्नी इभाना ट्रम्पको मृत्यु भएको छ। तीन सन्तानकी आमा इभानाको ७३ वर्षको उमेरमा निधन भएको हो। डोनाल्ड ट्रम्पले इभानाको सम्झनामा आफ्नो सोसल मिडिया प्लेटफर्म ट्रुथ सोसलमा सन्देश लेखेका छन् । उनले लेखेका छन्, 'उनी एक सुन्दर र अद्भुत महिला थिइन्, जसले उत्कृष्ट र प्रेरणादायी जीवन बिताइन्।' इभाना ट्रम्पको जन्म चेक रिपब्लिकमा भएको थियो । उनले सन् १९७७ मा डोनाल्ड ट्रम्पसँग विवाह गरेकी थिइन् । तर, १५ वर्ष सँगै बसेपछि सन् १९९२ मा उनीहरुको सम्बन्धविच्छेद भयो । उनको मृत्यु कुनै आकस्मिक कारणले भएको हुन सक्ने प्रहरीले अनुमान गरेको छ । इभानाको शव न्यूयोर्कमा उनको घरको सिँढी नजिकै भेटिएको थियो। उनी लडेको हुन सक्ने आशंका गरिएको छ। डोनाल्ड र इभाना सन् १९८० देखि १९९० को दशकसम्म न्यूयोर्कका चर्चित व्यक्तित्व थिए। उनीहरुको सम्बन्धविच्छेदको खबरले निकै चर्चा पाएको थियो। बीबीसी"
आगामी निर्वाचनसम्म गठबन्धनलाई कायम राख्ने जसपाको निर्णय,"वीरगन्ज : जनता समाजवादी पार्टी (जसपा) ले आगामी संघ र प्रदेशको निर्वाचनमा पाँच दलीय गठबन्धनलाई निरन्तरता दिने निर्णय गरेको छ। वीरगन्जमा सम्पन्न जसपाको केन्द्रीय कार्यकारीणी समिति र केन्द्रीय समितिको बैठकले आगामी निर्वाचनमा गठबन्धनलाई निरन्तरता दिने निनर्णय गरेको हो। वीरगन्जमा शुक्रबार पत्रकार सम्मेलन गरेर बैठकका निर्णय सार्वजनिक गर्दै जसपाका राष्ट्रिय अध्यक्ष उपेन्द्र यादवले आगामी चुनावसम्म गठबन्धनलाई निरन्तरता दिने निर्णग गरिएको जानकारी गराए। विगतमा तत्कालीन प्रधानमन्त्री केपी ओलीले दुई दुई पटक संसद विघटन गरेपछि प्रतिगमनलाई परास्त गर्न बनेको गठबन्धनले प्रतिगमननलाई परास्त गरेर लोकतन्त्रको रक्षा गर्दै मुलुकलाई राजनीतिक स्थिरता तर्फ अगाडि बढाएका कारण गठबन्धनको निरन्तरता पार्टीले आवश्यक ठानेको यादवले बताए। 'यद्यपि स्थानीय निर्वाचनमा हाम्रो पार्टीका केहि तिता अनुभव पनि छ। तर मुलुकका लागि गठबन्धन अहिले पनि आवश्यक ठानेका छौं,' उनले भने, त्यहि भएर आगामी निर्वाचनमा पनि हामी तालमेल गरेर जान्छौं।' पार्टीका तत्कालीन संघीय परिषद् अध्यक्ष डाक्टर बाबुराम भट्टाराइ पदमुक्त गर्ने निर्णय पनि बैठकले गरेको उनले जानकारी दिए। पार्टी नै फुटाउने खेलमा लागेका कारण भट्टराइलाई पदमुक्त गरिएको उनले बताए। 'पार्टीको विधान, नीति र अनुसान विरुद्ध गतिविधी गरेकाले बाबुरामलाई संघीय परिषद् अध्यक्षका साथै पार्टीका सम्पूर्ण जिम्मेवारीबाट पदमुक्त गरिएको हो,' उनले भने, अब आगामी दिनमा पनि उनको गतिविधी यस्तै रहयो भने उनि विरुद्ध पार्टीले अझ कठोर निर्णय लिनेछ, यदि सच्चिएर आए भने चाहिँ पार्टीको ढोका खुल्ला छ।' भट्टराइसँगै उनको पक्षमा लागेर पार्टी फुटाउने खेलमा लागेका ८ जना केन्द्रीय कार्यकारीणी सदस्यहरुलाई पनि पदबाटमुक्त गर्ने निर्णय बैठकले गरेको यादवले जानकारी दिए। वीरगन्जको बैठकमा दुई तिहाइ केन्द्रीय सदस्य सहभागी भएपछि पार्टी फुटाउने भट्टराइको सपना चकनाचुर भएको पनि यादवले बताए। बैठकले पार्टीको संघीय परिषद् अध्यक्षमा वरिष्ठ नेता अशोक राइलाई सर्वसम्मत चयन गरेको यादवले बताए। यादवले वीरगन्जको बैठकले पार्टीको विधान संशोधन गरि केन्द्रीय कार्य समितिमा महिलाको सहभागीता ३३ प्रतिशत पुरयाउने, संगठनलाई अझ चुस्त दुरुस्त बनाउने र जसपालाई एउटा वैकल्पिक शक्तिका रूपमा स्थापित गर्ने अभियानलाई निरन्तरता दिने निर्णय पनि गरेको सुनाए। अध्यक्ष यादवले संसदमा पेश भएको नागरिकता संशोधन विधेयक फास्ट ट्रयाकबाट छिट्टै पारित हुने पनि बताए। 'पहिलेको विधेयकमा संशोधन गरि नयाँ विधेयक संसदमा प्रस्तुत भइसकेको छ। उक्त विधेयक संसदको यहि अधिवेशनबाट पास हुन्छ। यसमा कसैले शंका नगरे हुन्छ', यादवले भने। अहिले संसदमा पेश भएको नागरिकता विधेयकमा कुनै पनि प्रकार (बंशज, अंगीकृत वा जन्मसिद्ध) को नागरिकता पाएकाहरुको सन्तानले बंशजको नागरिकता पाउने प्रावधान समावेश गरिएको जानकारी पनि उनले गराए। पत्रकार सम्मेलनमा जसपाका संघीय परिषद अध्यक्ष अशोक राइले वीरगन्जको बैठक पछि जसपा अब पार्टी विभाजन गर्न खोज्नेहरुलाई एउटा किनारामा छाडेर मूल प्रवाहमा अगाडि बढेको बताए। वीरगन्जको बैठक ऐतिहासिक रहेको भन्दै उनले बैठकले गरेका निर्णयहरुले पार्टीलाई एउटा नयाँ उचाइमा पुर्याउने विश्वास लिएको बताए। पत्रकार सम्मेलनमा वन तथा वातावरण मन्त्री प्रदीप यादव, केन्द्रीय कार्यकारणी सदस्यहरु रामसहाय यादव, सुशीला श्रेष्ठ, संघीय सांसद नरमाया ढकाल, वीरगन्ज महानगरका मेयर राजेशमान सिंह, जसपाका जिल्ला अध्यक्ष रामनरेश प्रसाद यादव लगायतको पनि सहभागिता थियो।"
बेरुजु अर्थात् आर्थिक अराजकता,"महालेखा परीक्षकको प्रतिवेदनले मुलुकका तीनै तहका सरकारमा बेरुजुको चाङ देखाएको छ। कुनै पनि कार्यालयमा वा सरकारमा बेरुजु देखिनु भनेको वित्तीय अनुशासन नहुनु हो। अनुशासनहीन तरिकाले खर्च गर्नु हो। मुलुकमा २०१८ सालदेखि महालेखा परीक्षकले सरकारी कार्यालयहरूको हरहिसाब र लेखाप्रणाली परीक्षण गर्दै आएको छ। त्यसयता एउटा कुनै वर्ष छैन, जहिले बेरुजु नभेटिएको होस्। बरु प्रत्येक वर्ष बेरुजुको चाङ बढ्दो छ। जस्तो कि अघिल्लो सालभन्दा गएको वर्ष बेरुजु बढेको बुधबार सार्वजनिक महालेखा परीक्षकको प्रतिवेदनले देखाएको छ। यसको मतलब रीत नपुर्याइकन खर्च गर्ने प्रवृत्तिमा सुधार हुन सकेको छैन, झन् वृद्धि पो हुँदै आएको छ। सार्वजनिक भएको ५९औं प्रतिवेदनअनुसार आर्थिक वर्ष ०७७७८ मा मात्रै एक खर्ब १५ अर्ब पाँच करोड ५० लाख रुपैयाँ बेरुजु थपिएको छ। त्यसअनुसार अब मुलुकमा बेरुजु रहेको हिसाब भनेको ४ खर्ब ८३ अर्ब ५९ करोड रुपैयाँ भएको छ। सरकारी कामकाजका सिलसिलामा हुने खर्चको हरहिसाब सही सलामत हुनुपर्छ। खर्च विधिपूर्वकमात्रै गर्नुपर्छ। तर, हाम्रो सरकारका अधिकारीहरूले मनलाग्दी खर्च गर्दा बेरुजु देखिएको हो। सरसामान विधि नपुर्याई किन्ने प्रवृत्ति धेरै स्थानीय तहमा देखिएको त महालेखाले औंल्याएकै छ। यसै पनि अख्तियार दुरुपयोग अनुसन्धान आयोगमा भ्रष्टाचार विरुद्धका उजुरीका चाङ छन्। त्यसमा स्थानीय तहका धेरै हुनु र बेरुजुमा पनि उस्तै छाँट देखिनु पक्कै संयोग होइन। भर्खरभर्खर स्थापना भएका स्थानीय तहमा कार्यशैलीगत कमजोरी हुनु एउटा कुरा तर वित्तीय अनुशासन नै कमजोर हुनुचाहिँ गम्भीर कुरा हो। बेरुजु हुँदै जाने, भ्रष्टाचार बढ्दै जाने हो भने मुलुकको विकास र समृद्धि सम्भव हुँदैन। जनअपेक्षा पनि पूरा हुँदैनन्। पहिलो त स्थानीय वा प्रदेश र संघ सरकारले बेरुजु नहुने गरी नै खर्च गर्नुपर्छ। खर्च गर्ने विधिलाई पूर्णत पालना गर्नुपर्छ। मनलाग्दी खरिद गर्ने वा ठेक्का लगाउने वा मनासिव नहुने कार्यक्रम र योजनाका लागि बजेट खर्च गर्न हुँदैन। बेरुजु प्रत्येक वर्ष बढिरहेको सन्दर्भमा यसलाई मिहीन ढंगले हेर्ने र सुधारका लागि संसद्को सार्वजनिक लेखासमितिले पहल कदमी लिनुपर्ने हो। त्यसमा समिति चुकेको देखिन्छ। सरकारले पनि बेरुजु कम गर्ने वा गर्दै नगर्ने अवस्था कसरी ल्याउन सकिन्छ भन्नेबारे उचित काम गर्नुपर्छ। जनताको घरदैलो नजिकको सरकारकै खर्चको तौरतरिकामा भएको गडबडी झन् बढी चिन्ताको विषय हो। त्यसलाई सुधार गर्न पहिलो त जनप्रतिनिधि र सम्बन्धित कर्मचारी बढी सचेत, सजग र उत्तरदायी तथा जिम्मेवार हुन जरुरी छ। उनीहरूलाई खर्चपर्च विधिपूर्वक गर्न प्रशिक्षित गर्न संघले सघाउनु उपयुक्त र आवश्यक पनि हो। बेरुजु फछ्र्योटका लागि पनि विधि र प्रक्रिया छ। रीत नपुगेकालाई पुर्याउने एउटा तरिका हो। एउटा विधि हो। कमजोरीहरूलाई सुधार गर्ने ठाउँ छ भने सुधार्नुपर्छ। बेरुजुको सूचना पाएको ३५ दिनभित्र फछ्र्योट गरी सम्परीक्षण गर्नुपर्ने व्यवस्था आर्थिक कार्यविधि ऐन २०५५ मा व्यवस्था छ। त्यसलाई पालना गर्नुपर्छ। तर, कतिपय बेरुजु भने सुधार गरेर हुँदैन, राज्यलाई पैसा फिर्ता गरिनुपर्छ। राजस्वसम्बन्धी बेरुजु भने सरकारी खातामा फिर्ता नगरी सुखै हुँदैन। अन्यथा, त्यो भ्रष्टाचार हुन्छ। अनुशासनहीनता पनि आफैंमा भ्रष्टाचार त हो नै झन् राजस्व दाखिला गर्नुपर्नेमा नगर्नु कडा खाले भ्रष्टाचार हुन आउँछ। यसै त मुलुक संसारकै भ्रष्ट देशहरूको सूचीमा छ। बेरुजुको प्रवृत्ति रोकिनुको सट्टा झन्झन् झ्याँगिँदै गयो भने मुलुक थप भ्रष्ट बन्दै जानेछ। त्यस्तो कदापि हुनुहुँदैन। नेतृत्व यसको जिम्मेवार बन्ने कि ?"
"गोटाबाया राजापाक्षेको राजीनामा स्वीकृत, नयाँ राष्ट्रपति चुनाव जुलाइ १६ मा हुने","कोलम्बो : श्रीलङ्काकाका राप्ट्रपति गोटाबाया राजापाक्षेको राजीनामा प्राप्त भएको र उनले आधिकारिक रुपमा नै राजीनामा दिएको श्रीलङ्काकाली संसदका सभामुखले बताएका छन्। सभामुख यापा अभयवर्धनाले नयाँ राप्ट्रपतिको चुनाव जुलाई १६ मा हुने पुष्टी गरे। सभामुख यापाले प्रदर्शन गरिरहेका मानिसलाई शान्त हुन आग्रह गरे। साथै उनले सम्पूर्ण सांसदलाई संसदीय प्रक्रियामा भाग लिन अनुरोध गरेका छन्। बुधबार श्रीलंकाबाट भागेर माल्दिप्स पुगेका राजापाक्षे बिहीबार साँझ सिंगापुर गएका छन्। सिंगापुर पुगेको केही समयपछि उनले श्रीलंकाको संसदका सभामुखलाई इमेलमार्फत राजीनामा पठाएका थिए । श्रीलंका अहिलेसम्मकै सबैभन्दा खराब आर्थिक संकटको चपेटामा छ। यो वर्ष सुरुदेखि नै प्रदर्शन भइरहेका छन्। शनिबार, जुन ९ मा भएको प्रदर्शन भने निकै उग्र बन्यो। जनताले राष्ट्रपति भवन र प्रधानमन्त्री निवासलाई निशाना बनाए । जसका कारण तत्कालीन राष्ट्रपति गोटाबाया राजापाक्षे आफ्नो भवन छोडेर भाग्नुपरेको थियो । कोलम्बोमा हाल जारी कर्फ्यूकै बीचमा गोटाबाया राजापाक्षेको राजीनामाको खबर सुन्नेबित्तिकै मानिस खुसी मनाउन सडकमा उत्रिएका छन्। महिनौंसम्म भएको आन्दोलनको मुख्य माग गोटबायाले पदबाट राजीनामा दिनुपर्छ भन्ने थियो । यसैबीच त्यहाँ प्रधानमन्त्री रनिल विक्रमासिङ्घेलाई अन्तरिम राष्ट्रपति घोषणा गरिएको छ । तर, आन्दोलनकारीले उनको पनि राजीनामा माग पनि गरिरहेका छन् । बीबीसी"
बाढी तथा प्राकृतिक प्रकोप प्रभावितलाई राहत सामाग्री हस्तान्तरण,"काठमाडौं : भारतले बाढी तथा प्राकृतिक प्रकोप प्रभावित परिवारहरूका लागि राहत सामाग्री हस्तान्तरण गरेको छ। गृहमन्त्री बालकृष्ण खाणलाई नेपालका लागि भारतीय राजदूत नविन श्रीवास्तवले शुक्रबार बिहान गृह मन्त्रालयमा आयोजित कार्यक्रममा भारतीय जनता र भारत सरकारकोतर्फबाट राहत सामाग्री हस्तान्तरण गरेका हुन्। राहत सामाग्री हस्तान्तरण कार्यक्रममा गृहमन्त्री खाणले प्राकृतिक प्रकोप प्रभावितहरूलाई भारतीय जनता र भारत सरकारको तर्फबाट भएको सहयोगका लागि धन्यवाद व्यक्त गरे। नेपाल र भारतबीच जनस्तरसम्मै भएको सम्बन्ध अझै प्रगाढ बनाउन सरकार प्रतिबद्ध रहेको गृहमन्त्री खाणले बताएका छन्। नेपाल बाढी, पहिरो, डुवानलगायतका प्राकृतिक प्रकोपमा पर्दा भारत सरकारबाट सहयोग भइरहेको उल्लेख गर्दै उनले आगामी दिनमा पनि सहयोग भइरहने विश्वास व्यक्त गरे। कार्यक्रममा राजदूत श्रीवास्तवले मनसुनको सुरुवातमा राहत सामाग्री हस्तान्तरण गर्न पाएकोमा खुसी व्यक्त गरे। उनले प्राकृतिक प्रकोपबाट बच्न भारतले नेपाललाई सहयोग गर्दै आएको र यो सहयोगलाई आगामी दिनमा पनि निरन्तरता दिने बताए। केही दिन अघिमात्रै नेपालका लागि भारतीय राजदूत बनेर आएका श्रीवास्तवले आफ्नो कार्यकालमा नेपाल र भारतीबीचको सम्बन्ध अझ प्रगाढ बनाउन प्रयाग गर्ने बताएका छन्। भारतले नेपाललाई तीन हजार थान टेन्ट र १० थान 'रबर बोट' उपलब्ध गराएको हो।"
उपसभामुख पदमा आज निर्वाचन हुँदै,"काठमाडौं: संघीय संसद (प्रतिनिधि सभा) को उपसभामुख पदमा आज निर्वाचन हुँदैछ। आज दिउँसो ३ बजे मतदान गर्ने कार्यतालिका छ। २०७६ साल माघ ६ गते तत्कालीन उपसभामुख शिवमाया तुम्बाहाङ्फेले राजीनामा दिएपछि उपसभामुख पद खाली भएको थियो। उपसभामुखका लागि नेपाली कांग्रेसकी पुष्पा भुसाल र नेकपा एमालकी विद्या भट्टराईले हिजो उम्मेदवारी दर्ता गराएका छन्। प्रतिनिधि सभामा अहिले २ सय ७१ सांसद रहेका छन्। उपसभामुखमा निर्वाचित हुनको लागि संसदमा तत्काल कायम रहेको सङ्ख्याको बहुमत अर्थात १ सय ३६ मत आवश्यक पर्छ। सत्ता गठबन्धनमा नेपाली कांग्रेसका ६१, माओवादी केन्द्रका ४०, एकीकृत समाजवादीका २३, जनता समाजवादी पार्टीका २० र राष्ट्रिय जनमोर्चाका सांसद गरेर १ सय ५४ जना सांसद रहेका छन्। सत्ता गठबन्धनसँग बहुमत मत रहेकाले कांग्रेसकी भुसाल निर्वाचित हुने निश्चित देखिन्छ। एमालेसँग ९८ जना सांसद रहेका छन् ।"
आज देशका केही स्थानमा मध्यम वर्षा हुने,"काठमाडौं : आज देशको केही स्थानमा हल्कादेखि मध्यम वर्षाको सम्भावना देखिएको छ। जल तथा मौसम विज्ञान विभागको मौसम पूर्वानुमान महाशाखाकाअनुसार आज दिउँसो देशका पहाडी भूभागका केही स्थानहरूमा र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ । शुक्रबार राति प्रदेश १, मधेश प्रदेश र बागमती प्रदेशका थोरै स्थानहरूमा र बाँकी प्रदेशका एकदुई स्थानहरूमा हल्कादेखि मध्यम वर्षाको सम्भावना रहेको विभागले जनाएको छ। यसैगरी देशको पहाडी भूभागमा आंशिकदेखि सामान्यता बदली रही बाँकी भूभागमा आंशिकदेखि मौसम सामान्यता सफा रहने विभागको पूर्वानुमान छ।"
"चट्याङ लागेर एकजनाको मृत्यु, दुई घाइते",ताप्लेजुङ: जिल्लामा चट्याङ लागेर बिहीबार एकजनाको मृत्यु भएको छ भने दुई घाइते भएका छन्। मृत्यु हुनेमा मेरिङदेन गाउँपालिका२ सान्थाक्राका १५ वर्षीय लालकुमार शेर्पा छन्। मकै गोड्ने क्रममा चट्याङ लागेर शेर्पाको घटनास्थलमै मृत्यु भएको जिल्ला प्रहरी कार्यालयले जनाएको छ। चट्याङ लागेर सोही ठाउँका १९ वर्षीय निमतेम्वा शेर्पा र १२ वर्षीय निमल्हमु शेर्पा घाइते भएका छन्। घाइते दुवै जना स्थानीय स्वास्थ्यचौकीमा उपचारपछि घर फर्किएको प्रहरीले जनाएको छ।
माओवादी अध्यक्ष 'प्रचण्ड' आज भारत भ्रमणमा जाँदै,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' आज भारत भ्रमणमा जाँदैछन्। भारतको सत्तारुढ भारतीय जनता पार्टी (भाजपा) अध्यक्ष जेपी नड्डाको निमन्त्रणामा 'प्रचण्ड' आज नयाँदिल्ली प्रस्थान गर्न लागेका हुन्। प्रचण्डको सचिवालयकाअनुसार माओवादी अध्यक्ष प्रचण्डलाई नयाँ दिल्लीस्थित दीनदयाल उपाध्याय मार्गमा रहेको भाजपा मुख्यालयमा स्वागत गरिने छ। जहाँ भाजपा अध्यक्ष जेपी नड्डासँग भाजपा मुख्यालयमै भेटवार्ता हुने तय भएको छ। यस अवसरमा भाजपा विदेश विभाग प्रमुख विजय चौथाईवालेसहित केही अन्य शीर्षस्थ नेताहरूको उपस्थिति हुने बताइएको छ। तीन दिने भारत भ्रमणको क्रममा माओवादी अध्यक्ष प्रचण्ड र भारतका राष्ट्रिय सुरक्षा सल्लाहकार अजित डोभालबीच भेटवार्ता तय भएको छ। यस्तै भारतका विदेशमन्त्री एस जयशंकर र विदेश सचिव विनय मोहन क्वात्रासँग पनि प्रचण्डको भेंट तय गरिएको छ। भारतका प्रधानमन्त्री नरेन्द्र मोदीसँग भेट हुनेनहुने अहिले निश्चित छैन। यद्यपि भेटको समय मिलाउने प्रयास भइरहेको बुझिएको छ। प्रचण्डले दिल्ली बसाईको क्रममा एक सेमिनारमा प्रमुख वक्ताको रूपमासमेत सहभागी हुने बताइएको छ। त्यस्तै दिल्लीस्थित नेपाली राजदूतावासले प्रचण्डको सम्मानमा रात्रिभोजको आयोजना गर्नेछ। प्रचण्डका स्वकीय सचिव रमेश मल्लले करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको बताए। 'अध्यक्षले जुलाईको दोस्रो सातासम्म भ्रमण सम्भव हुने बताए अनुसार नै भाजपा अध्यक्ष नड्डाले अध्यक्ष प्रचण्डलाई भारत भ्रमणको औपचारिक निम्तो दिएका हुन्,' उनले भने। मल्लकाअनुसार अध्यक्ष प्रचण्ड साउन १ गते आइतबार स्वदेश फर्किनेछन्।"
विदेशी बुहारीलाई आउनेबित्तिकै नागरिकता ?,"काठमाडौं : वैवाहिक अंगीकृत (विदेशी चेली, नेपाली बुहारी) नागरिकताको व्यवस्था विधेयकमा नसमेटेको भन्दै एमालेलगायत दलका सांसदले आपत्ति जनाएका छन्। नेपाल नागरिकता ऐन, २०६३ लाई संशोधन गर्न बनेको विधेयकबारे सैद्धान्तिक छलफलमा उनीहरूले यसप्रति विरोध गरेका हुन्। कांग्रेस सांसदले भने कानुन बनाउन नसक्दा नागरिकताविहीन बन्न पुगेका लाखौं युवायुवतीलाई नागरिकता दिन यो विधेयक ल्याइएको बताएका छन्। एमाले सांसद कृष्णभक्त पोखरेलले वैवाहिक अंगीकृतको हकमा के गर्ने भन्दै प्रश्न गरे। छोराले बिहे गरे बुहारीलाई नागरिकता दिने नेपालको प्रचलन छ। छोरीले विवाह गर्यो भने त्यसका सम्बन्धमा संविधानले बोल्दैन केही छैन, सांसद पोखरेलले भने, तर, बुहारीको हकमा आउनेबित्तिकै दिने वा निश्चित समयमा ? कुनै छलफल हुन नसक्ने हो ? आउनेबित्तिकै भोलिपल्ट नागरिकता पाउने विश्वको एउटा देशको नाम दिन गृहमन्त्रीलाई सांसद पोखरेलले चुनौती दिए। होइन भने भारतमा नेपाली चेली गएपछि नागरिकता प्राप्त गर्न सात वर्ष लाग्छ। अमेरिका, अस्ट्रेलिया जहाँको हेर्यो भने त्यही ४५ वर्षभन्दा घटी कहीँ पनि पाइँदैन, उनले भने। भोलिपल्टै पाउनुपर्छ भन्ने जुन ढंगले आएको छ यसको निष्कर्षमा पुग्न जरुरी रहेको उनले बताए। राज्य व्यवस्था तथा सुशासन समितिले यसअघि विवाह गरेर आएको सात वर्षपछि मात्रै वैवाहिक अंगीकृत नागरिकता पाउने व्यवस्थासहितको विधेयक प्रतिनिधिसभामा पठाएको थियो। तर, उक्त विधेयक फिर्ता लिई यही असार २४ गते दर्ता गरेको विधेयक गृहमन्त्री बालकृष्ण खाँणले बिहीबार सदनमा पेस गरेका हुन्। वैवाहिक नागरिकताका सन्दर्भमा समितिमा छलफल चलिरहँदा आज पनि मलाई झलझली याद छ। हामीले समानताको हकलाई स्थापित गर्ने गरी धेरै बहस, छलफल गर्यौं। आज विदेशी चेली नेपालको बुहारी हुँदाखेरि उसले नागरिकता प्राप्त गर्छ भने हाम्रो नेपालको छोरी विदेशको बुहारी हुँदाखेरि उसले लामो समय, हाम्रो छिमेकी मुलुक भारतकै कुरा गर्दा खेरि सात वर्ष कुर्नुपर्छ, सांसद पद्मा अर्यालले भनिन्, सात वर्षपछि प्रक्रिया बढाउँदा खेरि आठ वर्षनौ वर्षपछि उसले प्राप्त गर्छ भनेपछि हामी बुहारीका बारेमा जति चिन्तित छौं आफ्नो नेपालको सन्तान, नेपालको छोरीका बारेमा चिन्तित हुनुपर्छ कि पर्दैन ? आफ्नो सन्तानप्रतिको दायित्व हामीले निर्वाह गर्नुपर्छ कि पर्दैन ? विगतमा चर्को बहस गर्ने सांसदहरू अहिले मौन बसेको भन्दै उनले असन्तुष्टि जनाइन्। तत्कालीन सत्तारुढ नेकपा सचिवालय बैठक नेपालमा विवाह गरेर आउने विदेशी महिलालाई सात वर्षपछि मात्रै वैवाहिक नागरिकताको उभिएको थियो। उक्त पार्टीका सांसदहरू सोहीअनुसार संसदीय समितिमा प्रस्तुत भएका थिए। सांसद अर्यालले अहिले माओवादी सांसदहरू त्यसबारे मौन बसेको भन्दै प्रश्न गरेकी थिइन्। सांसद गंगा चौधरीले नागरिकता सहज तवरले प्रदान गर्न नहुने धारणा व्यक्त गरिन्। नागरिकता कठोर बनाउनुपर्छ। हामी २०६३ साल सिंगो थारु समुदाय आन्दोलित थिए। अन्तरिम संविधानको नागरिकता ऐन खारेज गरोस् भन्ने थारुहरूको माग थियो। आज राजनीतिक अभीष्ट पूरा गर्नका निम्ति नागरिकता खुकुलो पार्न खोजिँदै छ। देश फिजीकरण नगराऔं। नागरिकतालाई अलिक कठोर बनाऔं। वैवाहिक अंगीकृतबाट जन्मिएका छोराछोरीलाई नागरिकताबाट बञ्चित नगराऔं। विदेशी बुहारीलाई आउनेबित्तिकै नागरिकता दिन नहुने उनको भनाइ थियो। सत्ता गठबन्धनमै रहेको राष्ट्रिय जनमोर्चाकी सांसद दुर्गा पौडेलले नेपालको भूराजनीति हेर्दा यो विधेयक कठोर बनाउन जरुरी रहेको बताइन्। नेपालको नागरिकता नीतिलाई खुकुलो भएमा त्यसबाट दीर्घकालीन रूपमा राष्ट्रघाती दुस्परिणामहरू हामीले व्यहोर्नुपर्ने स्थिति जगजाहेर छ। राज्यव्यवस्था समितिले विदेशी महिलाले वा अर्को देशबाट विवाह गरेर आउने महिलाले अंगीकृत नागरिकता प्राप्त गर्नका लागि सात वर्षको प्रावधान राखेको थियो। त्यो सही थियो, पौडेलले भनिन्, त्यसलाई हटाइएको छ अहिले। त्यो किन हटाइयो ? हाम्रो जस्तो मुलुकमा त तोकेरै जानुपर्ने जरुरी थियो। त्यसलाई राख्नुपर्छ भन्ने हाम्रो मत छ। नेमकिपाका प्रेम सुवालले नेपाली नागरिकसँग बिहे गरेर आउने विदेशी महिलालाई २० वर्षपछि कृत्रिम नागरिकता दिनुपर्ने माग राखे। त्यो बेला पनि नेपाली भाषा जानेको हुनुपर्नेसहित परीक्षा पास गर्नुपर्ने शर्त राखिनुपर्ने धारणा सुवालले व्यक्त गरे। वैवाहिक अंगीकृत नागरिकता अधिकार होइन कृत्रिम सुविधा हो। सुविधा पाउन शर्त पूरा गर्नुपर्छ उनले भने, २० वर्षपछि कृत्रिम नागरिकताका लागि नेपाली भाषा जानेको हुनुपर्ने सहित परीक्षा पास गर्नुपर्ने शर्त राखिनुपर्छ। बस र सिनेमाको टिकट होइन नेपाली नागरिकता। यसलाई खुकुलो बनाइन हँुदैन। उनले भने। बिहीबार प्रतिनिधिसभाको बैठकमा गृहमन्त्री बालकृष्ण खाँणले नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव प्रस्तुत गरेका थिए। कांग्रेस महामन्त्री गगनकुमार थापाले एकल आमाका सन्तानले सहजै नागरिकता पाउने व्यवस्था गर्नुपर्ने बताए। एकल आमाले स्वःघोषणा गरे सन्तानले सहजै नागरिकता पाउनुपर्ने धारणा सांसद थापाले व्यक्त गरे। लामो समय कानुन बनाउन नसक्दा लाखौं नागरिक नागरिकताबाट वञ्चित भएको उनको भनाइ थियो। कम्तीमा आज यहाँबाट पारित भइसकेपछि संविधानले दिएको हकअन्तर्गत नागरिकता पाउँछन्। जन्मसिद्धका आधारमा केटाकेटीले नागरिकता पाउँछन्। गैरआवासीय नेपालीलाई नागरिकता दिने ठाउँमा आइपुगेका छौं, उनले भने। तर, एकल आमाहरूलाई विधेयकले विभेद गरेको उनको भनाइ थियो। कांग्रेस सांसद डा मीनेन्द्र रिजालले नेपाली नागरिकलाई कुनै पनि नाममा नागरिकता पाउनबाट बञ्चित गर्न नहुने बताए। नेपालमा जन्मिएको कुनै पनि व्यक्तिलाई नागरिकताबाट बञ्चित गराउन नपाइने धारणा सांसद रिजालले व्यक्त गरे। नेपालमा जन्मिएको कुनै पनि व्यक्तिलाई नागरिकताबाट वञ्चित गराउन पाइँदैन। पाँच वर्षदेखि मान्छे पर्खेर बसेको छ। एउटा सर्टिफिकेट पाएको छैन। विदेश जान पाको छैन। पासपोर्ट बनाउन पाको छैन। रोजगारीको प्रबन्ध हुन सकेको छैन, उनले भने, ती मान्छेलाई कति दिनसम्म नागरिकताबाट रोक्ने ? यो गलत छ, अन्त्य हुनुपर्छ। सत्ता साझेदार माओवादी केन्द्रकी सांसद यशोदा सुवेदी गुरुङले यो विधेयक संविधानविरोधी रहेको धारणा व्यक्त गरिन्। प्रतिनिधिसभामा २०७५ साउन २२ गतेदेखि विचाराधीन विधेयक फिर्ता लिएर सरकारले नयाँ विधेयक ल्याएकोमा उनको आपत्ति थियो । आमाका नामबाट नागरिकता दिन सरल विधि तय गरिएको थियो। वंशीय आधार लैंगिक पहिचानका आधारमा नागरिकता दिन सकिने व्यवस्था गरिएको थियो, उनले भनिन्, परिवारले पहिचान गर्न अस्वीकार गरेमा छानबिन गरेर सीडीओले नागरिकता दिन सक्ने व्यवस्था गरिएको थियो। यो विधेयकमार्फत ऐनको दफा ३ (वंशजको नाताले नेपाली नागरिकता प्राप्ति), ८ (नागरिकताको प्रमाणपत्र प्राप्तिका लागि निवेदन दिनुपर्ने) र २१ (दण्ड सजाय)को व्यवस्थामा सरकारले संशोधन प्रस्ताव गरेको छ। यस्तै, विधेयकमा दफा ७ मा ७क (गैरआवासीय नागरिकता प्राप्त गर्न सक्ने) थपिएको छ। प्रतिनिधिसभामा विधेयकमाथि विचार गरियोस् भन्ने प्रस्तावबारे छलफल जारी रहने शुक्रबारको सम्भावित कार्यसूची संघीय संसद् सचिवालयले तय गरेको छ।"
छानबिन समितिले पाएन सीसीटीभी,"काठमाडौं : अनधिकृत व्यक्तिले बजेटमार्फत करका दरमा चलखेल गरेको बेलाको सीसीसीटीभी फुटेजलगायत कागजात संसदीय छानबिन विशेष समितिले समयमा पाउन सकेको छैन। समितिले बिहीबार दिउँसो २ बजेभित्र ती कागजात उपलब्ध गराउन अर्थ मन्त्रालयलाई भनेको थियो। तर, ती कुनै पनि प्राप्त नभएको समिति सचिव सुरेन्द्र अर्यालले बताए। हामीले बिहीबार दिउँसोसम्म उपलब्ध गराउन भनेका थियौं। तर, मागेको कुनै पनि वस्तु अहिलेसम्म पाउन सकिएको छैन, सचिव अर्यालले भने। अर्थ मन्त्रालयका सचिव मधुकुमार मरासिनीले प्राविधिक समस्या आएको भन्दै सीसीटीभी तथा कागजात उपलब्ध नगराएको जनाइएको छ। मन्त्रालयको आनाकानीमै समितिको तीन दिन बितेको छ। यो समितिले गठनको एक सातापछि मात्रै काम थालेको थियो। तत्कालीन अर्थमन्त्री जनार्दन शर्माले राजीनामा दिएकै दिन असार २२ गते छानबिन समिति गठन गरिएको थियो। उसले असार २७ मा काम थालेको हो। शुक्रबारदेखि दु्रतगतिमा काम अगाडि बढाउने कार्यतालिका बनेको थियो। तर, सीसीटीभी र आवश्यक कागजात नपाएपछि अन्योल भएको जनाइएको छ। समितिले शुक्रबार १० बजे बैठक बस्ने, माग गरिएको कागजातसहित सीसीटीभीको अध्ययन गर्ने, १२ बजे अर्थसचिवसहित कर्मचारीसँग सोधपुछ गर्ने, ५ बजे आन्तरिक राजस्व विभाग र भन्सार विभागका महानिर्देशकसँग छलफल गर्ने कार्यतालिका बनाएको थियो। तर, त्यसअनुसार पहिलो काम नै हुन नसक्ने अवस्था आएको छ। हालसम्म भन्नलायक ठूलो उपलब्धि हात नपरेको अर्यालले बताए। तीन दिन सकियो। अब सात दिन मात्रै छ। त्यसैले शुक्रबारदेखि घनिभूत रूपमा लाग्ने योजना छ, उनले भने, तर, अहिलेसम्म आवश्यक कागजात नै प्राप्त भएको छैन। समिति सभापति चयन नभएकाले ज्येष्ठ सदस्य लक्ष्मणलाल कर्णको अध्यक्षतामा बैठक बस्दै आएको छ। अर्यालले अब सात दिनभित्र नै अध्ययन प्रतिवेदन लेख्ने गरी काम गर्ने सहमति भएको बताए। अर्थ मन्त्रालयका प्रवक्ता एवं सहसचिव ढुण्डीप्रसाद निरौलाले यो विषयमा समितिले छानबिन गरिरहेको मात्रै आफूलाई जानकारी भएको बताए। भने, समितिले छानबिन गरिरहेको जानकारी छ। तर, प्रक्रियागत कुरा मलाई थाहा छैन। चिठी आएको छछैन भन्ने मलाई थाहा छैन। समितिमा कांग्रेसका सदस्य हेरफेर भएका छन्। सदस्य पुष्पा भुसाल उपसभामुख उम्मेदवार बनेपछि उनको ठाउँमा कांग्रेसले मानबहादुर विश्वकर्मालाई राखेको हो। समितिमा सांसदहरू खगराज अधिकारी, देव गुरुङ, प्रदीप ज्ञवाली, भानुभक्त ढकाल, विमला विक, लक्ष्मणलाल कर्ण, शक्ति बस्नेत, सरलाकुमारी यादव, सीताराम महतो र सुरेन्द्र यादव सदस्य छन्। अन्नपूर्ण पोस्ट्ले गत जेठ ३० गते बजेटमा चलखेलको खुलासा गरेको थियो। जेठ १४ मध्यरातमा तत्कालीन अर्थमन्त्री शर्माले पूर्वनासु रघुनाथ घिमिरेलाई लगेर बजेटमा करका दर हेरफेर गर्न लगाएका थिए। शर्माले प्रतिस्थापन बजेटको बेला पनि २०७८ भदौ २४ गते राति चलखेल गर्न खोजेका थिए। मन्त्रालयले हालै सीसीटीभी फुटेज १३ दिनसम्म मात्रै रहने, त्यसपछि मेटिने भनेर उपभोक्ता हित संरक्षण समितिलाई पत्र पठाएको थियो। त्यसपछि कसरी मेटियो भनेर चर्को विरोध भएको थियो। सीसीटीभी जडान तथा सञ्चालनसम्बन्धी कार्यविधिमा सीसीटीभीबाट खिचेका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था छ। बजेट निर्माण प्रक्रियामा अनधिकृत व्यक्तिहरूलाई संलग्न गराएको विषयमा सर्वोच्च अदालतमा रिट दायर भएको छ। कानुन व्यवसायी बाबुराम अर्याल, सरोजकृष्ण घिमिरे, शिशिरकुमार यादव र रौतहट माधवनारायण ९ की बिना यादवले हालै अर्थसचिव मधुकुमार मरासिनी र राजस्वसचिव कृष्णहरि पुष्करलाई तत्काल जिम्मेवारीबाट हटाउन माग गर्दै रिट हालेका हुन्। रिट निवेदनमा सचिवद्वय पदमै रहँदा प्रमाण नष्ट गर्न सक्ने भएकाले उनीहरूलाई जिम्मेवारीबाट अलग गर्न माग गरिएको छ। विपक्षीहरू बहाल रहेको अवस्थामा सम्बन्धित प्रमाण नष्ट हुन सक्ने भई अनुसन्धानलाई प्रतिकूल असर पर्ने भएकाले निजहरूलाई तत्काल तोकिएको जिम्मेवारीबाट अलग गरी अनुसन्धानलाई सघाउने व्यवस्था मिलाउन अन्तरिम आदेश जारी गरीपाऊँ, रिट निवेदनमा लेखिएको छ। बजेट निर्माणमा अपनाउनुपर्ने गोपनीयताबारे स्पष्ट कानुन अभाव रहेको जिकिर रिटमा गरिएको छ। तीनै तहको सरकारको बजेट निर्माण तथा प्रस्तुति गर्ने प्रक्रियामा मन्त्रालय, सम्बन्धित सचिव तथा मन्त्रीसमेतले गोपनीता कायम गर्नुपर्ने कानुन तर्जुमा गरी लागू गर्न पनि माग गरिएको छ। सर्वोच्चले यो प्रक्रियालाई समेत राष्ट्रहित प्रतिकूल कार्य मान्ने गरी व्याख्या गरेको अवस्थामा तत्कालीन अर्थमन्त्री शर्मा तथा सचिवद्वय मरासिनी र पुष्करमाथि अनुसन्धान गरी कारबाही गर्न माग उनीहरूले गरेका छन्।"
बेरुजु अर्थात् आर्थिक अराजकता,"महालेखा परीक्षकको प्रतिवेदनले मुलुकका तीनै तहका सरकारमा बेरुजुको चाङ देखाएको छ। कुनै पनि कार्यालयमा वा सरकारमा बेरुजु देखिनु भनेको वित्तीय अनुशासन नहुनु हो। अनुशासनहीन तरिकाले खर्च गर्नु हो। मुलुकमा २०१८ सालदेखि महालेखा परीक्षकले सरकारी कार्यालयहरूको हरहिसाब र लेखाप्रणाली परीक्षण गर्दै आएको छ। त्यसयता एउटा कुनै वर्ष छैन, जहिले बेरुजु नभेटिएको होस्। बरु प्रत्येक वर्ष बेरुजुको चाङ बढ्दो छ। जस्तो कि अघिल्लो सालभन्दा गएको वर्ष बेरुजु बढेको बुधबार सार्वजनिक महालेखा परीक्षकको प्रतिवेदनले देखाएको छ। यसको मतलब रीत नपुर्याइकन खर्च गर्ने प्रवृत्तिमा सुधार हुन सकेको छैन, झन् वृद्धि पो हुँदै आएको छ। सार्वजनिक भएको ५९औं प्रतिवेदनअनुसार आर्थिक वर्ष ०७७७८ मा मात्रै एक खर्ब १५ अर्ब पाँच करोड ५० लाख रुपैयाँ बेरुजु थपिएको छ। त्यसअनुसार अब मुलुकमा बेरुजु रहेको हिसाब भनेको ४ खर्ब ८३ अर्ब ५९ करोड रुपैयाँ भएको छ। सरकारी कामकाजका सिलसिलामा हुने खर्चको हरहिसाब सही सलामत हुनुपर्छ। खर्च विधिपूर्वकमात्रै गर्नुपर्छ। तर, हाम्रो सरकारका अधिकारीहरूले मनलाग्दी खर्च गर्दा बेरुजु देखिएको हो। सरसामान विधि नपुर्याई किन्ने प्रवृत्ति धेरै स्थानीय तहमा देखिएको त महालेखाले औंल्याएकै छ। यसै पनि अख्तियार दुरुपयोग अनुसन्धान आयोगमा भ्रष्टाचार विरुद्धका उजुरीका चाङ छन्। त्यसमा स्थानीय तहका धेरै हुनु र बेरुजुमा पनि उस्तै छाँट देखिनु पक्कै संयोग होइन। भर्खरभर्खर स्थापना भएका स्थानीय तहमा कार्यशैलीगत कमजोरी हुनु एउटा कुरा तर वित्तीय अनुशासन नै कमजोर हुनुचाहिँ गम्भीर कुरा हो। बेरुजु हुँदै जाने, भ्रष्टाचार बढ्दै जाने हो भने मुलुकको विकास र समृद्धि सम्भव हुँदैन। जनअपेक्षा पनि पूरा हुँदैनन्। पहिलो त स्थानीय वा प्रदेश र संघ सरकारले बेरुजु नहुने गरी नै खर्च गर्नुपर्छ। खर्च गर्ने विधिलाई पूर्णत पालना गर्नुपर्छ। मनलाग्दी खरिद गर्ने वा ठेक्का लगाउने वा मनासिव नहुने कार्यक्रम र योजनाका लागि बजेट खर्च गर्न हुँदैन। बेरुजु प्रत्येक वर्ष बढिरहेको सन्दर्भमा यसलाई मिहीन ढंगले हेर्ने र सुधारका लागि संसद्को सार्वजनिक लेखासमितिले पहल कदमी लिनुपर्ने हो। त्यसमा समिति चुकेको देखिन्छ। सरकारले पनि बेरुजु कम गर्ने वा गर्दै नगर्ने अवस्था कसरी ल्याउन सकिन्छ भन्नेबारे उचित काम गर्नुपर्छ। जनताको घरदैलो नजिकको सरकारकै खर्चको तौरतरिकामा भएको गडबडी झन् बढी चिन्ताको विषय हो। त्यसलाई सुधार गर्न पहिलो त जनप्रतिनिधि र सम्बन्धित कर्मचारी बढी सचेत, सजग र उत्तरदायी तथा जिम्मेवार हुन जरुरी छ। उनीहरूलाई खर्चपर्च विधिपूर्वक गर्न प्रशिक्षित गर्न संघले सघाउनु उपयुक्त र आवश्यक पनि हो। बेरुजु फछ्र्योटका लागि पनि विधि र प्रक्रिया छ। रीत नपुगेकालाई पुर्याउने एउटा तरिका हो। एउटा विधि हो। कमजोरीहरूलाई सुधार गर्ने ठाउँ छ भने सुधार्नुपर्छ। बेरुजुको सूचना पाएको ३५ दिनभित्र फछ्र्योट गरी सम्परीक्षण गर्नुपर्ने व्यवस्था आर्थिक कार्यविधि ऐन २०५५ मा व्यवस्था छ। त्यसलाई पालना गर्नुपर्छ। तर, कतिपय बेरुजु भने सुधार गरेर हुँदैन, राज्यलाई पैसा फिर्ता गरिनुपर्छ। राजस्वसम्बन्धी बेरुजु भने सरकारी खातामा फिर्ता नगरी सुखै हुँदैन। अन्यथा, त्यो भ्रष्टाचार हुन्छ। अनुशासनहीनता पनि आफैंमा भ्रष्टाचार त हो नै झन् राजस्व दाखिला गर्नुपर्नेमा नगर्नु कडा खाले भ्रष्टाचार हुन आउँछ। यसै त मुलुक संसारकै भ्रष्ट देशहरूको सूचीमा छ। बेरुजुको प्रवृत्ति रोकिनुको सट्टा झन्झन् झ्याँगिँदै गयो भने मुलुक थप भ्रष्ट बन्दै जानेछ। त्यस्तो कदापि हुनुहुँदैन। नेतृत्व यसको जिम्मेवार बन्ने कि ?"
छानबिन समितिले पाएन सीसीटीभी,"काठमाडौं : अनधिकृत व्यक्तिले बजेटमार्फत करका दरमा चलखेल गरेको बेलाको सीसीसीटीभी फुटेजलगायत कागजात संसदीय छानबिन विशेष समितिले समयमा पाउन सकेको छैन। समितिले बिहीबार दिउँसो २ बजेभित्र ती कागजात उपलब्ध गराउन अर्थ मन्त्रालयलाई भनेको थियो। तर, ती कुनै पनि प्राप्त नभएको समिति सचिव सुरेन्द्र अर्यालले बताए। हामीले बिहीबार दिउँसोसम्म उपलब्ध गराउन भनेका थियौं। तर, मागेको कुनै पनि वस्तु अहिलेसम्म पाउन सकिएको छैन, सचिव अर्यालले भने। अर्थ मन्त्रालयका सचिव मधुकुमार मरासिनीले प्राविधिक समस्या आएको भन्दै सीसीटीभी तथा कागजात उपलब्ध नगराएको जनाइएको छ। मन्त्रालयको आनाकानीमै समितिको तीन दिन बितेको छ। यो समितिले गठनको एक सातापछि मात्रै काम थालेको थियो। तत्कालीन अर्थमन्त्री जनार्दन शर्माले राजीनामा दिएकै दिन असार २२ गते छानबिन समिति गठन गरिएको थियो। उसले असार २७ मा काम थालेको हो। शुक्रबारदेखि दु्रतगतिमा काम अगाडि बढाउने कार्यतालिका बनेको थियो। तर, सीसीटीभी र आवश्यक कागजात नपाएपछि अन्योल भएको जनाइएको छ। समितिले शुक्रबार १० बजे बैठक बस्ने, माग गरिएको कागजातसहित सीसीटीभीको अध्ययन गर्ने, १२ बजे अर्थसचिवसहित कर्मचारीसँग सोधपुछ गर्ने, ५ बजे आन्तरिक राजस्व विभाग र भन्सार विभागका महानिर्देशकसँग छलफल गर्ने कार्यतालिका बनाएको थियो। तर, त्यसअनुसार पहिलो काम नै हुन नसक्ने अवस्था आएको छ। हालसम्म भन्नलायक ठूलो उपलब्धि हात नपरेको अर्यालले बताए। तीन दिन सकियो। अब सात दिन मात्रै छ। त्यसैले शुक्रबारदेखि घनिभूत रूपमा लाग्ने योजना छ, उनले भने, तर, अहिलेसम्म आवश्यक कागजात नै प्राप्त भएको छैन। समिति सभापति चयन नभएकाले ज्येष्ठ सदस्य लक्ष्मणलाल कर्णको अध्यक्षतामा बैठक बस्दै आएको छ। अर्यालले अब सात दिनभित्र नै अध्ययन प्रतिवेदन लेख्ने गरी काम गर्ने सहमति भएको बताए। अर्थ मन्त्रालयका प्रवक्ता एवं सहसचिव ढुण्डीप्रसाद निरौलाले यो विषयमा समितिले छानबिन गरिरहेको मात्रै आफूलाई जानकारी भएको बताए। भने, समितिले छानबिन गरिरहेको जानकारी छ। तर, प्रक्रियागत कुरा मलाई थाहा छैन। चिठी आएको छछैन भन्ने मलाई थाहा छैन। समितिमा कांग्रेसका सदस्य हेरफेर भएका छन्। सदस्य पुष्पा भुसाल उपसभामुख उम्मेदवार बनेपछि उनको ठाउँमा कांग्रेसले मानबहादुर विश्वकर्मालाई राखेको हो। समितिमा सांसदहरू खगराज अधिकारी, देव गुरुङ, प्रदीप ज्ञवाली, भानुभक्त ढकाल, विमला विक, लक्ष्मणलाल कर्ण, शक्ति बस्नेत, सरलाकुमारी यादव, सीताराम महतो र सुरेन्द्र यादव सदस्य छन्। अन्नपूर्ण पोस्ट्ले गत जेठ ३० गते बजेटमा चलखेलको खुलासा गरेको थियो। जेठ १४ मध्यरातमा तत्कालीन अर्थमन्त्री शर्माले पूर्वनासु रघुनाथ घिमिरेलाई लगेर बजेटमा करका दर हेरफेर गर्न लगाएका थिए। शर्माले प्रतिस्थापन बजेटको बेला पनि २०७८ भदौ २४ गते राति चलखेल गर्न खोजेका थिए। मन्त्रालयले हालै सीसीटीभी फुटेज १३ दिनसम्म मात्रै रहने, त्यसपछि मेटिने भनेर उपभोक्ता हित संरक्षण समितिलाई पत्र पठाएको थियो। त्यसपछि कसरी मेटियो भनेर चर्को विरोध भएको थियो। सीसीटीभी जडान तथा सञ्चालनसम्बन्धी कार्यविधिमा सीसीटीभीबाट खिचेका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था छ। बजेट निर्माण प्रक्रियामा अनधिकृत व्यक्तिहरूलाई संलग्न गराएको विषयमा सर्वोच्च अदालतमा रिट दायर भएको छ। कानुन व्यवसायी बाबुराम अर्याल, सरोजकृष्ण घिमिरे, शिशिरकुमार यादव र रौतहट माधवनारायण ९ की बिना यादवले हालै अर्थसचिव मधुकुमार मरासिनी र राजस्वसचिव कृष्णहरि पुष्करलाई तत्काल जिम्मेवारीबाट हटाउन माग गर्दै रिट हालेका हुन्। रिट निवेदनमा सचिवद्वय पदमै रहँदा प्रमाण नष्ट गर्न सक्ने भएकाले उनीहरूलाई जिम्मेवारीबाट अलग गर्न माग गरिएको छ। विपक्षीहरू बहाल रहेको अवस्थामा सम्बन्धित प्रमाण नष्ट हुन सक्ने भई अनुसन्धानलाई प्रतिकूल असर पर्ने भएकाले निजहरूलाई तत्काल तोकिएको जिम्मेवारीबाट अलग गरी अनुसन्धानलाई सघाउने व्यवस्था मिलाउन अन्तरिम आदेश जारी गरीपाऊँ, रिट निवेदनमा लेखिएको छ। बजेट निर्माणमा अपनाउनुपर्ने गोपनीयताबारे स्पष्ट कानुन अभाव रहेको जिकिर रिटमा गरिएको छ। तीनै तहको सरकारको बजेट निर्माण तथा प्रस्तुति गर्ने प्रक्रियामा मन्त्रालय, सम्बन्धित सचिव तथा मन्त्रीसमेतले गोपनीता कायम गर्नुपर्ने कानुन तर्जुमा गरी लागू गर्न पनि माग गरिएको छ। सर्वोच्चले यो प्रक्रियालाई समेत राष्ट्रहित प्रतिकूल कार्य मान्ने गरी व्याख्या गरेको अवस्थामा तत्कालीन अर्थमन्त्री शर्मा तथा सचिवद्वय मरासिनी र पुष्करमाथि अनुसन्धान गरी कारबाही गर्न माग उनीहरूले गरेका छन्।"
आयात बन्देजमा फेरि चलखेल,"काठमाडौं : सरकारले गत वैशाखमा सेटिङ गर्दै तीन महिनाका लागि १० वटा वस्तु आयातमा रोक लगायो। आयात खुला राखिएकामा स्वास्थ्यलाई हानी गर्ने वस्तु पनि थिए। बन्द गरिएकामा अत्यावश्यक धेरै परे। उक्त निर्णय पुनरावलोकन नगरी पुनः सोही निर्णयलाई निरन्तरता दिने चलखेल उद्योग वाणिज्य तथा आपूर्ति मन्त्रालयमा भइरहेको उच्च स्रोत बताउँछ। यो देशमा आर्थिक संकटकाल लागेको अवस्था होइन। तर, सरकारले आफूखुसी वस्तु र व्यापार गर्ने व्यक्ति छानेर निर्णय गर्नु गैरकानुनी भएको विज्ञ बताउँछन्। यस्तो कार्य विश्व व्यापार संगठन (डब्लूटीओ)को मर्म र भावनाविपरीत भएको धारणा उनीहरूको छ। आर्थिक संकट देखाउँदै सरकारले गत वैशाख १३ गते १० वटा वस्तु आयातमा रोक लगाएको थियो। लेज, कुरकुरे, कुरमुरे आयातमा सरकारले बन्देज लगायो। तर, मानव स्वास्थ्यलाई प्रत्यक्ष हानी पुग्ने बिँडीको पात, रजनीगन्धा, पान मसला, पानको पातलगायत विलासिताका वस्तुहरू भने रोकिएनन्। यस्तो निर्णयको पछि ठूलै आर्थिक चलखेल भएको स्रोतको भनाइ छ। अर्थशास्त्री डा रमेश पौडेल सरकारले आयात रोकेका १० वस्तुलाई पुनः रोक लगाउन नमिल्ने तर्क गर्छन्। असार मसान्तसम्मका लागि भनेर रोक लगाइएको थियो, डा पौडेलले भने, कुनै पनि वस्तुको रोक निश्चित समयसम्म लगाएपछि तोकिएको समयदेखि खुलाउ नै पर्छ। त्यसो हुँदा सरकारले त्यसलाई पुनः निरन्तरता दिने आधार छैन। खुला अर्थव्यवस्था अवलम्बन गरेको मुलुकले कुनै पनि वस्तुलाई लामो समयसम्म प्रतिबन्ध गर्न नपाइने डा पौडेलको तर्क छ। प्रतिस्पर्धी बजारमा यो व्यावहारिक पनि हुँदैन, उनले भने, किनभने औपचारिक रूपमा ती वस्तुको आयात नभए पनि भारतसँगको खुला सीमाका कारण अनौपचारिक माध्यमबाट वस्तु आयातको स्थिति भयावह हुन सक्छ। यसले अनौपचारिक अर्थव्यवस्थालाई प्रश्रय दिन्छ। राजस्व असुलीमा पनि प्रत्यक्ष असर गर्छ। ९७ शीर्षकका ५ हजार १२ प्रकारका वस्तुमध्ये १० वटालाई मात्रै उद्योग, वाणिज्य तथा आपूर्ति मन्त्रालयले तीन महिनालाई रोकेको थियो। मन्त्रालयले १० वटा वस्तुलाई रोक्ने र अरूलाई खुलै राख्ने चलखेल गरिरहेको स्रोतको भनाइ छ। यससम्बन्धी प्रस्ताव मन्त्रिपरिषद्मा लैजाने तयारी भएको र मन्त्रिपरिषद्ले निर्णय गरेपछि कार्यान्वयन हुने मन्त्रालय स्रोतले बतायो। हामीले निरन्तरताका लागि प्रस्ताव गरेका छौं, मन्त्रालय स्रोतले भन्यो, अब निर्णय गर्ने जिम्मा मन्त्रिपरिषद्को हो। तर, सरकारले बिना अध्ययन र कारण १० वटा वस्तुमा मात्रै रोक लगाएकोमा उद्योगीव्यवसायी भने असन्तुष्ट छन्। नेपाल उद्योग परिसंघ (सीएनआई) का उपाध्यक्ष राजेशकाजी अग्रवाल सरकारले आयात रोक्दा कालोबजारी भएको तर्क गर्छन्। सरकारले रोकेका वस्तुको बजारमा अभाव छैन, अग्रवाल भन्छन्, त्यस्ता वस्तु चोरीपैठारीबाट आउन सक्छन्। अन्य कुनै तरिकाबाट पनि आइरहेकै छन्। लोकतान्त्रिक एवं खुला उदार अर्थतन्त्रमा कुनै पनि चिजको आयात निर्यात रोक्न नहुने अग्रवाल बताउँछन्। आयात रोक्दा हुन्डी बढावा भएको छ, अग्रवालले भने, सरकारको राजस्व गुमेको छ। बन्देज लगाउनुभन्दा ड्युटी बढाउन सकिन्छ। असारमा रेमिट्यान्स बढ्ने र मुलुकको अर्थतन्त्र उकास्न अब पर्यटक ल्याउन जोड दिनुपर्ने अग्रवाल बताउँछन्। सरकारले गत वैशाख १३ गते तीन महिनाका लागि लेज, कुरकुरे, कुरमुरेदेखि सबै प्रकारका तयारी मदिरा (कच्चा पदार्थबाहेक), चुरोट तथा सुर्तीजन्य वस्तु (कच्चा पदार्थबाहेक), हीरा (औद्योगिक कच्चा पदार्थबाहेक), ६ सय डलरभन्दा बढी मूल्यका मोबाइल सेट, रंगीन टेलिभिजन (३२ इन्चभन्दा माथिका) आयातमा रोक लगाएको थियो। यस्तै जिप, कार र भ्यानहरू (एम्बुलेन्स र शवबाहनबाहेक), मोटरसाइकल २५० सीसीभन्दा माथिका, सबै प्रकारका खेलौना र खेल्ने तासको आयात रोकिएको थियो। आयात रोक्दैमा मात्रै समस्या समाधान नहुने विज्ञहरू बताउँदै आएका छन्। आयात रोकेपछि वस्तुको कालोबजारी बढेको विज्ञहरू बताउँछन्। आयात रोक्दा व्यापारीले अभाव सिर्जना गर्ने र वस्तुको भाउमा कालोबजारी हुने व्यवसायी नै बताउँछन्। आयात रोकिँदा त्यसको प्रत्यक्ष मारमा सर्वसाधारण जनता पर्ने व्यवसायी बताउँछन्। पूर्ववाणिज्य सचिव पुरुषोत्तम ओझा सरकारले पक्षपात गरेर वस्तुको आयातमा रोक लगाउन नमिल्ने बताउँछन्। समान प्रकारका कुनै वस्तु आयात भइरहने, तर कुनै वस्तु आयात गर्दा भुक्तानी सन्तुलन बिग्रने भन्ने हुँदैन, पूर्वसचिव ओझा भन्छन्, रजनीगन्धा भिœयाउन किन आवश्यक छ ? के कारणले गर्दा १० वस्तु मुलुकका लागि हितकारी छैनन् त ? यसको उचित जवाफ सरकारले दिन सक्नुपर्छ। सरकारले संकटग्रस्त अर्थतन्त्रलाई सुधार्न विलासिताका वस्तुमा रोक लगाउने भनेको थियो। तर, रक्सी, गाडी, सुर्तीजन्य पदार्थलाई खोलेर सामान्य वस्तुमा रोक लगाएको थियो। विलासिताका वस्तु र खाद्य वस्तुको वर्गीकरण गरेर मात्रै रोक लगाउनुपर्ने सरोकारवालाहरू बताउँछन्। मुलुकमा उत्पादनतिर ध्यान नदिई एकैपटक वस्तु आयात रोक्दा पुँजी पलायन हुने र महँगी बढ्ने भन्दै सरोकारवालाहरू चिन्ता व्यक्त गर्छन्। अर्थतन्त्र अठ्यारोमा रहेका कारण सरकारले यो बेला एकपछि अर्को कदम उठाउँदै जानुपर्ने छ। स्वास्थ्यका लागि हानिकारक वस्तु आयात नगर्ने सिद्धान्त नै अपनाउनुपर्छ। तर, खुला सिमाना भएकाले तस्करी हुने सम्भावना पनि त्यतिकै हुन्छ। त्यसतर्फ ध्यान दिनुपर्ने विज्ञहरू बताउँछन्। बिचौलियाले फाइदा उठाउने र हुन्डी कारोबार फस्टाउने सम्भावना पनि उत्तिकै हुन्छ। मुख्यतः आन्तरिक उत्पादनतिर सरकारको ध्यान नदिई आयात रोक्नु न्यायसंगत नहुने पनि व्यापारीहरू बताउँछन्। आन्तरिक उत्पादन नबढाएसम्म जति आयातमा रोक लगाए पनि दीर्घकालीन रूपमा समस्या निराकरण हुँदैन। राजस्व परामर्श समितिको टोलीको पनि प्रतिबन्ध लगाएका वस्तुहरू चोरीबाट आयात भएको तथ्य पत्ता लगाएको थियो। रोक लगाइएका वस्तु बजारमा छ्याप्छ्याप्ती रहेकाले बन्देज लगाउनुको कुनै अर्थ नभएको परिसंघका उपाध्यक्ष अग्रवाल बताउँछन्। सरकारले आयात रोक्ने काम हतारमा निर्णय गरेको उद्योगीहरू बताउँछन्। अध्ययन बिना हतारमा आयात रोक लगाएको नेपाल उद्योग वाणिज्य महासंघका उपाध्यक्ष दिनेश श्रेष्ठले बताउँछन्। देशलाई आवश्यक नभएको र उपभोग नगरे पनि हुने वस्तु रोक लगाउनुपर्छ, श्रेष्ठ भन्छन्, सरकारले सम्बन्धित व्यवसायीसँग छलफल गरेर मात्र कुन वस्तु रोक्ने र कुन खुला गर्ने भन्ने निर्णय गर्नुपर्छ। पुरानै सूचीका १० वटा वस्तु आयात रोक्नु उचित नहुने श्रेष्ठ बताउँछन्। सूची परिमार्जन गरी हामीलाई नचाहिने र उपभोग गर्दा पनि फरक नपर्ने वस्तु मात्रै रोक्न सकिन्छ, श्रेष्ठले भने। आयात रोकेपछि विदेशी मुद्रा सञ्चितिमा केही बचत हुनु स्वाभाविक भए पनि हुन्डीको कारोबार भइरहेको व्यवसायीहरू बताउँछन्। पूर्ववाणिज्य सचिव चन्द्र घिमिरे सरकारले आयात रोकेका भन्दा अरू नै वस्तुको आयात रोक्नुपर्ने तर्क गर्छन्। धेरै मात्रामा आयात हुने र विलासीताका वस्तुमा रोक लगाउन सकिन्छ, घिमिरे भन्छन्, यसमा सरकारले गहन अध्ययन गर्न आवश्यक छ। तर, अन्तर्राष्ट्रिय कानुनले यस्तो प्रतिबन्ध लामो समय गर्न हुँदैन भन्छ। अध्ययन नगरी आयात रोक्दा अर्कोतिर समस्या पर्ने बताउँछन्, उद्योग वाणिज्य महासंघका उपाध्यक्ष श्रेष्ठ। गत वैशाखमा सरकारले अध्ययन नै नगरी एकाएक आयात रोक्ने निर्णय गरेको थियो, श्रेष्ठले भने। मुलुकमा चाहिनेभन्दा बढी आयात हुने वस्तुमा भने रोक आवश्यक रहेको उपाध्यक्ष श्रेष्ठ बताउँछन्। सुपारी, मरिचजस्ता वस्तु आयात भएर तस्करी हुने गरेका छन्, उनले भने, गलत नियतले वस्तु रोक्न आवश्यक छ। अब आयात रोक्ने नै हो भने गहिरो अध्ययन र सम्बन्धित व्यवसायीसँग छलफल गर्नुपर्ने उनको भनाइ छ। तर, खुला सिमानाका कारण आयात रोकेका सामान पनि बजारमा छन्। खुला सीमालाई व्यापारिक रूपमा नियन्त्रण गर्न सके मात्र आयात रोकेको उचित हुने श्रेष्ठ बताउँछन्। अनियन्त्रित व्यापार रोक्नुपर्छ, यसले आर्थिक यथार्थता देखिँदैन, उनले भने। सरकारले वैशाखमा आयात रोक्दा स्वास्थ्यलाई हानी हुने र नचाहिने तुलसी, रजनीगन्धालगायत वस्तु निर्वाध रूपमा आउन दिएको थियो। सीमित व्यापारीलाई हेरेर मात्र आयात रोकेको भन्दै सरकारको चर्को आलोचना भएको थियो। उपाध्यक्ष श्रेष्ठका अनुसार विदेशी मुद्रासञ्चिति जोगाउन सरकारले उपभोग कम गर्न आह्वान गर्न सक्ने बताउँछन्। हामीलाई चाहिनेभन्दा बढी वस्तु आयात रोक्नु उचित होइन, हचुवाको भरमा आयात रोक्न झन् उचित हुँदै होइन, श्रेष्ठले भने। तुलसी, रजनीगन्धा, पानको पातलगायत दर्जनौं वस्तु आयात रोक्नुपर्ने भए पनि सरकारले त्यसतर्फ ध्यान नदिएको जानकारहरू बताउँछन्। त्यस्ता वस्तु आयातमा छुट दिएर सरकारले अमिल्दो काम गरेको छ, श्रेष्ठले भने, जुन सामान नमगाए पनि फरक पर्दैन, त्यस्ता वस्तु रोक्न लगाउनुपर्छ। सबैभन्दा धेरै पेट्रोलियम पदार्थ आयात भइरहेको छ। पेट्रोलको विकल्पमा विद्युतीय सवारीमा जानेतिर सरकारले ध्यान दिन सकेको छैन। नेपाल चेम्बर अफ कमर्सका वरिष्ठ उपाध्यक्ष कमलेश अग्रवाल आयात नियन्त्रणभन्दा पनि व्यवस्थापन गर्नुपर्ने बताउँछन्। उत्पादन र आयात प्रतिस्थापन हुने गरी सरकारले रणनीति बनाएर आयात रोक्नुपर्छ, अग्रवाल भन्छन्, हचुवाको भरमा आयात रोक्दा चोरी बढ्नुका साथै राजस्व गुमेको छ। आयात प्रतिस्थापन तुरुन्तै नहुने भएकाले नीतिगत योजना बनाएर जानुपर्ने अग्रवाल बताउँछन्। विलासीका वस्तु केही समयका लागि रोक्नुपर्छ, उनले भने, कुन वस्तु रोक्दा के प्रभाव पर्छ भन्ने अध्ययन र विश्लेषण हुन जरुरी छ। हचुवाको तालमा १० वस्तु आयात रोक्ने निर्णय गर्दा खासै प्रभाव नपरेको र चोरीका माध्यमबाट आइरहेको श्रेष्ठ बताउँछन्। अर्थ मन्त्रालयका प्रवक्ता ढुण्डीराज निरौला मुलुकलाई अत्यावश्यक पर्ने वस्तुहरू आयात गर्नैपर्ने बताउँछन्। अर्थशास्त्रीय भाषाले तुलनात्मक लाभको सिद्धान्तका आधारमा आयात गर्नु उपयुक्त हुने भनेर व्याख्या गरेकाबारे उनले ध्यानाकर्षण गराए। यसअनुसार नेपालमा उत्पादन गर्दाभन्दा आयात गर्दा सस्तो पर्छ भने मात्रै जनतालाई उपभोग गर्न ल्याउन दिनुपर्छ भन्ने अर्थशास्त्रमा तुलनात्मक लाभको सिद्धान्त हो, उनले भने। अब प्रतिबन्धित आयातलाई फेरि खुलाउने वा नखुलाउने भन्नेबारे पुनरावलोकन गर्ने, विश्लेषण गर्ने, मात्रा जाँच्ने, नाप्ने काम उद्योग वाणिज्य तथा आपूर्ति मन्त्रालयले गर्नुपर्ने उनको भनाइ छ। सरकारले सञ्चितिमा दबाब परेको भन्दै साढे २ महिनाका लागि आयातीत वस्तुमा कडाइ गरेको थियो। पछिल्लो समय विप्रेषणमा वृद्धि, पर्यटन बढिरहेकाले विदेशी विनिमय सञ्चितिमा केही सुधार भएकाले अर्थतन्त्र संकटको अवस्थामा नभएको उनले बताए। यसैगरी उपभोक्ता संरक्षण मञ्चका महासचिव विष्णु तिमिल्सिना सरकारले रजनीगन्धा जस्ता मीठापानको नाममा गुट्खा वस्तुहरू आयात खुला गर्ने तर कुरकुरे, कुरमुरेजस्ता सामान्यवस्तु आयातमा प्रतिबन्ध कायम गर्नु उपयुक्त नभएको तर्क गर्छन्। उनकाअनुसार नेपाल अहिले अत्यन्तै आर्थिक संकटमा फसेको अवस्थामा चामल, पिठोलगायतका अत्यावश्यक वस्तुको तुलनामा कुरकुरे, कुरमुरे कम महत्वका हुन्। सकभर स्वदेशमै उत्पादन हुन्छ भने आयातीत वस्तुलाई केन्द्रित गर्नु उपयुक्त नहोला। तर, रजनीगन्धा जस्ता सुर्तीजन्यवस्तु स्वास्थ्यका लागि हानिकारक भएकाले यस्तालाई प्रतिबन्ध नगर्नु गैरजिम्मेवारी हो, उनी भन्छन्, यस्ता वस्तुमा व्यापारीबाट बढी राजस्व उठ्ने नाममा जनताको स्वास्थ्यलाई खेलवाड गर्ने तर कुरमुरे, कुरकुरे जस्ता साना वस्तुको आयात रोक्नमा मात्रै सरकार लाग्नु हुँदैन। कुरमुरे भन्दा त रजनीगन्धा बढी हानिकारक वस्तु हो नि! यसकारण सरकारले आयातीत सबै वस्तुमा बराबरको व्यवहार गर्न जरुरी भएको मञ्चका महासचिव तिमिल्सिनाले सुझाव दिए। असार मसान्तसम्मका लागि भनेर रोक लगाइएको थियो। कुनै पनि वस्तुको रोक निश्चित समयसम्म लगाएपछि तोकिएको समयदेखि खुलाउ नै पर्छ। सरकारले त्यसलाई पुनः निरन्तरता दिने आधार छैन। डा रमेश पौडेल अर्थशास्त्री धेरै मात्रामा आयात हुने र विलासिताका वस्तुमा रोक लगाउन सकिन्छ। यसमा सरकारले गहन अध्ययन गर्न आवश्यक छ। तर, अन्तर्राष्ट्रिय कानुनले यस्तो प्रतिबन्ध लामो समय गर्न हुँदैन भन्छ। चन्द्र घिमिरेपूर्ववाणिज्य सचिव समान प्रकारका कुनै वस्तु आयात भइरहने, तर कुनै वस्तु आयात गर्दा भुक्तानी सन्तुलन बिग्रने भन्ने हुँदैन। रजनीगन्धा भित्र्याउन किन आवश्यक छ ? के कारणले गर्दा १० वस्तु मुलुकका लागि हितकारी छैनन् त ? यसको उचित जवाफ सरकारले दिन सक्नुपर्छ। पुरुषोत्तम ओझापूर्ववाणिज्य सचिव निकासी पैठारी (नियन्त्रण) ऐन, २०१३ को दफा १ को उपदफा (१)ले दिएको अधिकार भन्दै सरकारले असार मसान्तसम्मका लागि आयात रोक्ने भन्दै गत वैशाख १३ गते राजपत्रमा प्रकाशित गरेको रोकिएका वस्तुको सूचना। सुरेन्द्र काफ्लेतुलसी सुवेदीसुनिता कार्कीममता थापा"
विदेशी बुहारीलाई आउनेबित्तिकै नागरिकता ?,"काठमाडौं : वैवाहिक अंगीकृत (विदेशी चेली, नेपाली बुहारी) नागरिकताको व्यवस्था विधेयकमा नसमेटेको भन्दै एमालेलगायत दलका सांसदले आपत्ति जनाएका छन्। नेपाल नागरिकता ऐन, २०६३ लाई संशोधन गर्न बनेको विधेयकबारे सैद्धान्तिक छलफलमा उनीहरूले यसप्रति विरोध गरेका हुन्। कांग्रेस सांसदले भने कानुन बनाउन नसक्दा नागरिकताविहीन बन्न पुगेका लाखौं युवायुवतीलाई नागरिकता दिन यो विधेयक ल्याइएको बताएका छन्। एमाले सांसद कृष्णभक्त पोखरेलले वैवाहिक अंगीकृतको हकमा के गर्ने भन्दै प्रश्न गरे। छोराले बिहे गरे बुहारीलाई नागरिकता दिने नेपालको प्रचलन छ। छोरीले विवाह गर्यो भने त्यसका सम्बन्धमा संविधानले बोल्दैन केही छैन, सांसद पोखरेलले भने, तर, बुहारीको हकमा आउनेबित्तिकै दिने वा निश्चित समयमा ? कुनै छलफल हुन नसक्ने हो ? आउनेबित्तिकै भोलिपल्ट नागरिकता पाउने विश्वको एउटा देशको नाम दिन गृहमन्त्रीलाई सांसद पोखरेलले चुनौती दिए। होइन भने भारतमा नेपाली चेली गएपछि नागरिकता प्राप्त गर्न सात वर्ष लाग्छ। अमेरिका, अस्ट्रेलिया जहाँको हेर्यो भने त्यही ४५ वर्षभन्दा घटी कहीँ पनि पाइँदैन, उनले भने। भोलिपल्टै पाउनुपर्छ भन्ने जुन ढंगले आएको छ यसको निष्कर्षमा पुग्न जरुरी रहेको उनले बताए। राज्य व्यवस्था तथा सुशासन समितिले यसअघि विवाह गरेर आएको सात वर्षपछि मात्रै वैवाहिक अंगीकृत नागरिकता पाउने व्यवस्थासहितको विधेयक प्रतिनिधिसभामा पठाएको थियो। तर, उक्त विधेयक फिर्ता लिई यही असार २४ गते दर्ता गरेको विधेयक गृहमन्त्री बालकृष्ण खाँणले बिहीबार सदनमा पेस गरेका हुन्। वैवाहिक नागरिकताका सन्दर्भमा समितिमा छलफल चलिरहँदा आज पनि मलाई झलझली याद छ। हामीले समानताको हकलाई स्थापित गर्ने गरी धेरै बहस, छलफल गर्यौं। आज विदेशी चेली नेपालको बुहारी हुँदाखेरि उसले नागरिकता प्राप्त गर्छ भने हाम्रो नेपालको छोरी विदेशको बुहारी हुँदाखेरि उसले लामो समय, हाम्रो छिमेकी मुलुक भारतकै कुरा गर्दा खेरि सात वर्ष कुर्नुपर्छ, सांसद पद्मा अर्यालले भनिन्, सात वर्षपछि प्रक्रिया बढाउँदा खेरि आठ वर्षनौ वर्षपछि उसले प्राप्त गर्छ भनेपछि हामी बुहारीका बारेमा जति चिन्तित छौं आफ्नो नेपालको सन्तान, नेपालको छोरीका बारेमा चिन्तित हुनुपर्छ कि पर्दैन ? आफ्नो सन्तानप्रतिको दायित्व हामीले निर्वाह गर्नुपर्छ कि पर्दैन ? विगतमा चर्को बहस गर्ने सांसदहरू अहिले मौन बसेको भन्दै उनले असन्तुष्टि जनाइन्।तत्कालीन सत्तारुढ नेकपा सचिवालय बैठक नेपालमा विवाह गरेर आउने विदेशी महिलालाई सात वर्षपछि मात्रै वैवाहिक नागरिकताको उभिएको थियो। उक्त पार्टीका सांसदहरू सोहीअनुसार संसदीय समितिमा प्रस्तुत भएका थिए। सांसद अर्यालले अहिले माओवादी सांसदहरू त्यसबारे मौन बसेको भन्दै प्रश्न गरेकी थिइन्। सांसद गंगा चौधरीले नागरिकता सहज तवरले प्रदान गर्न नहुने धारणा व्यक्त गरिन्। नागरिकता कठोर बनाउनुपर्छ। हामी २०६३ साल सिंगो थारु समुदाय आन्दोलित थिए। अन्तरिम संविधानको नागरिकता ऐन खारेज गरोस् भन्ने थारुहरूको माग थियो। आज राजनीतिक अभीष्ट पूरा गर्नका निम्ति नागरिकता खुकुलो पार्न खोजिँदै छ। देश फिजीकरण नगराऔं। नागरिकतालाई अलिक कठोर बनाऔं। वैवाहिक अंगीकृतबाट जन्मिएका छोराछोरीलाई नागरिकताबाट बञ्चित नगराऔं। विदेशी बुहारीलाई आउनेबित्तिकै नागरिकता दिन नहुने उनको भनाइ थियो। सत्ता गठबन्धनमै रहेको राष्ट्रिय जनमोर्चाकी सांसद दुर्गा पौडेलले नेपालको भूराजनीति हेर्दा यो विधेयक कठोर बनाउन जरुरी रहेको बताइन्। नेपालको नागरिकता नीतिलाई खुकुलो भएमा त्यसबाट दीर्घकालीन रूपमा राष्ट्रघाती दुस्परिणामहरू हामीले व्यहोर्नुपर्ने स्थिति जगजाहेर छ। राज्यव्यवस्था समितिले विदेशी महिलाले वा अर्को देशबाट विवाह गरेर आउने महिलाले अंगीकृत नागरिकता प्राप्त गर्नका लागि सात वर्षको प्रावधान राखेको थियो। त्यो सही थियो, पौडेलले भनिन्, त्यसलाई हटाइएको छ अहिले। त्यो किन हटाइयो ? हाम्रो जस्तो मुलुकमा त तोकेरै जानुपर्ने जरुरी थियो। त्यसलाई राख्नुपर्छ भन्ने हाम्रो मत छ। नेमकिपाका प्रेम सुवालले नेपाली नागरिकसँग बिहे गरेर आउने विदेशी महिलालाई २० वर्षपछि कृत्रिम नागरिकता दिनुपर्ने माग राखे। त्यो बेला पनि नेपाली भाषा जानेको हुनुपर्नेसहित परीक्षा पास गर्नुपर्ने शर्त राखिनुपर्ने धारणा सुवालले व्यक्त गरे। वैवाहिक अंगीकृत नागरिकता अधिकार होइन कृत्रिम सुविधा हो। सुविधा पाउन शर्त पूरा गर्नुपर्छ उनले भने, २० वर्षपछि कृत्रिम नागरिकताका लागि नेपाली भाषा जानेको हुनुपर्ने सहित परीक्षा पास गर्नुपर्ने शर्त राखिनुपर्छ। बस र सिनेमाको टिकट होइन नेपाली नागरिकता। यसलाई खुकुलो बनाइन हँुदैन। उनले भने। बिहीबार प्रतिनिधिसभाको बैठकमा गृहमन्त्री बालकृष्ण खाँणले नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव प्रस्तुत गरेका थिए। कांग्रेस महामन्त्री गगनकुमार थापाले एकल आमाका सन्तानले सहजै नागरिकता पाउने व्यवस्था गर्नुपर्ने बताए। एकल आमाले स्वःघोषणा गरे सन्तानले सहजै नागरिकता पाउनुपर्ने धारणा सांसद थापाले व्यक्त गरे। लामो समय कानुन बनाउन नसक्दा लाखौं नागरिक नागरिकताबाट वञ्चित भएको उनको भनाइ थियो। कम्तीमा आज यहाँबाट पारित भइसकेपछि संविधानले दिएको हकअन्तर्गत नागरिकता पाउँछन्। जन्मसिद्धका आधारमा केटाकेटीले नागरिकता पाउँछन्। गैरआवासीय नेपालीलाई नागरिकता दिने ठाउँमा आइपुगेका छौं, उनले भने। तर, एकल आमाहरूलाई विधेयकले विभेद गरेको उनको भनाइ थियो। कांग्रेस सांसद डा मीनेन्द्र रिजालले नेपाली नागरिकलाई कुनै पनि नाममा नागरिकता पाउनबाट बञ्चित गर्न नहुने बताए। नेपालमा जन्मिएको कुनै पनि व्यक्तिलाई नागरिकताबाट बञ्चित गराउन नपाइने धारणा सांसद रिजालले व्यक्त गरे। नेपालमा जन्मिएको कुनै पनि व्यक्तिलाई नागरिकताबाट वञ्चित गराउन पाइँदैन। पाँच वर्षदेखि मान्छे पर्खेर बसेको छ। एउटा सर्टिफिकेट पाएको छैन। विदेश जान पाको छैन। पासपोर्ट बनाउन पाको छैन। रोजगारीको प्रबन्ध हुन सकेको छैन, उनले भने, ती मान्छेलाई कति दिनसम्म नागरिकताबाट रोक्ने ? यो गलत छ, अन्त्य हुनुपर्छ। सत्ता साझेदार माओवादी केन्द्रकी सांसद यशोदा सुवेदी गुरुङले यो विधेयक संविधानविरोधी रहेको धारणा व्यक्त गरिन्। प्रतिनिधिसभामा २०७५ साउन २२ गतेदेखि विचाराधीन विधेयक फिर्ता लिएर सरकारले नयाँ विधेयक ल्याएकोमा उनको आपत्ति थियो । आमाका नामबाट नागरिकता दिन सरल विधि तय गरिएको थियो। वंशीय आधार लैंगिक पहिचानका आधारमा नागरिकता दिन सकिने व्यवस्था गरिएको थियो, उनले भनिन्, परिवारले पहिचान गर्न अस्वीकार गरेमा छानबिन गरेर सीडीओले नागरिकता दिन सक्ने व्यवस्था गरिएको थियो। यो विधेयकमार्फत ऐनको दफा ३ (वंशजको नाताले नेपाली नागरिकता प्राप्ति), ८ (नागरिकताको प्रमाणपत्र प्राप्तिका लागि निवेदन दिनुपर्ने) र २१ (दण्ड सजाय)को व्यवस्थामा सरकारले संशोधन प्रस्ताव गरेको छ। यस्तै, विधेयकमा दफा ७ मा ७क (गैरआवासीय नागरिकता प्राप्त गर्न सक्ने) थपिएको छ। प्रतिनिधिसभामा विधेयकमाथि विचार गरियोस् भन्ने प्रस्तावबारे छलफल जारी रहने शुक्रबारको सम्भावित कार्यसूची संघीय संसद् सचिवालयले तय गरेको छ।"
मुस्ताङडोल्पा जोडिन २० किमी मात्रै,"जोमसोम : मनाङमुस्ताङ र डोल्पामुगु जोड्ने सडक धमाधम निर्माण भइरहेको छ। अब डोल्पा र मुस्ताङको सीमाना याकखर्क जोडिन २० किमी मात्र बाँकी छ। २०७५०७६ सालदेखि मुस्ताङडोल्पा सडक स्तरोन्नति तथा नयाँ ट्रयाक खोल्ने काम सुरु गरेको थियो। समुद्री सतहदेखि ४५ सय मिटर अग्लो उचाइबाट ११ मिटर फराकिलो सडक विस्तार गर्न मन्त्रालयले पहिलो वर्ष ४ करोड विनियोजन गरेको थियो। २०७६०७७ मा ११ करोड विनियोजन गरेको थियो। २०७७०७८ मा भने सो सडकमा बजेट परेको थिएन। अहिले भने ४ करोड ६३ लाख लागतमा जागृति कुनसालिङ जेभीलाई स्तरोन्नति र नयाँ ट्रयाक खोल्न कटिङको जिम्मा दिएको थियो। २०७६०७७ मा राधाकृष्ण एन्ड ब्रदर्श कन्ट्रक्सनले ५ करोडमा बारागुङ मुक्तिक्षेत्रको साङ्तादेखि याकखर्क जोड्ने १२ किमी ट्रयाक खोलेको थियो। चालू आवमा जागृति कुनसालिङ जेभीले सो स्थानबाट १ लाख ८० हजार घनमिटर कटिङ र ३५ सय घनमिटर ग्याविन लगाउने जिम्मा लिएको छ। अहिले धमाधम काम भइरहेको जागृतिका प्रोपाइटर जीवन रोकायाले जानकारी दिए। मुस्ताङडोल्पा सडकको साङ्तादेखि याकखर्कतर्फ ८ किमी विस्तार भएको र त्यसमा साढे ४ किमी थप नयाँ ट्रयाक खोल्ने काम भइसकेको उनले बताए। हामीले पुरानो सडकमा थप ४५ किमी खोल्यौं, उनले भने, अब त्यहाँबाट याकखर्कसम्म १८ किमी बाँकी रहन्छ। रोकायाका अनुसार कटिङको काम अन्तिम चरणमा पुगेको र ग्याविन वाल लगाउने काम भइरहेको छ। असोजभित्र सक्ने योजना रहेको उनले सुनाए। यो हिमाली कनेक्टिभिटी जोड्ने महत्वपूर्ण सडक हो। हिमाली क्षेत्र र पञ्चिमका विभिन्न जिल्लासम्म सडक कनेक्टिभिटीको उद्देश्यले मुस्ताङडोल्पा रणनितिक सडक निर्माण गरिएको सांसद प्रेमप्रसाद तुलाचनले बताए। कर्णालीको डोल्पा र गण्डकीको मुस्ताङ सडक पूरा भए आन्तरिक व्यापार तथा पर्यटन प्रवर्द्धन र स्थानीयवासीलाई आउजाउमा सहज हुने जानकारी दिए।"
राष्ट्रपतिद्वारा १३ वटा विधेयक प्रमाणीकरण,"काठमाडौं : राष्ट्रपति विद्यादेवी भण्डारीले १३ वटा विधेयक प्रमाणीकरण गरेकी छन्। प्रतिनिधिसभा र राष्ट्रियसभाबाट पारित भई प्रमाणीकरणका लागि पेश भएका १३ वटा विधेयकलाई राष्ट्रपति भण्डारीले संविधानको धारा ११३ को उपधारा (२) बमोजिम प्रमाणीकरण गरेको राष्ट्रपति कार्यालयका प्रवक्ता सागर आचार्यले जानकारी दिएका छन्। राष्ट्रपतिले प्रमाणीकरण गरेका विधेयकमा लोकसेवा आयोगसम्बन्धी, बजेटसम्बन्धी, तेजाब तथा घातक रासायनिक पदार्थ नियमनसम्बन्धी, नेपाल प्रहरी र प्रदेश प्रहरीसम्बन्धी, औषधिसम्बन्धी, स्वास्थ्यकर्मी तथा स्वास्थ्य संस्थाको सुरक्षासम्बन्धी, रेल्वे सम्बन्धी रहेका छन्। विधेयकहरु राष्ट्रपतिले प्रमाणीकरण गरेसँगै कानुनका रुपमा सक्रिय हुनेछ।"
सत्य निरुपण र बेपत्ता छानविन आयोगको म्याद थप,काठमाडौं : सरकारले सत्य निरुपण तथा मेलमिलाप र बेपत्ता छानविन आयोगको तीन महिना म्याद थप गर्ने निर्णय गरेको छ । शुक्रबार बसेको मन्त्रिपरिषद् बैठकले ती दुई आयोगको म्याद थप गर्ने निर्णय गरेको एक मन्त्रीले अन्नपूर्णलाई बताए । द्वन्द्वपीडितहरुको अवस्था बुझ्न सरकारले २०७१ सालमा ती दुई आयोग गठन गरेको थियो । ती आयोगहरुले द्वन्द्व पीडितको उजुरीका आधारमा द्वन्द्वकालिन मुद्दाहरुको अनुसन्धान गरिरहेको छ।
"मन्त्रिपरिषद्को निर्णय : सुशासन आयोग गठन गर्ने, आयल निगमलाई रकम उपलब्ध गराउने","काठमाडौंः सरकारले नेपाल आयल निगमलाई रकम उपलब्ध गराउने निर्णय गरेको छ । शुक्रबार बसेको मन्त्रिपरिषदका निर्णय सुनाउँदै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्र खड्काले यस्तै, बैठकले पेट्रोलियम पदार्थमा करबापत मूल्य समायोजन भएको रकम उद्योग, वाणिज्य तथा आपूर्ति मन्त्रालयमार्फत् नेपाल आयल निगमलाई उपलब्ध गराउने निर्णय गरेको छ । विश्वव्यापी व्यापारका लागि सहायता पुनरावलोकन कार्यक्रममा नेपाल सहभागी हुने भएको छ । नेपालतिब्बत व्यापार सहजीकरण समितिको बैठकमा नेपाल सहभागी हुने भएको हो । यस्तै, पेट्रोलियम पदार्थको खपत कम गर्न विद्युतीय गाडीलाई छुट दिनेलगायत विकल्प प्रयोग गर्ने निर्णय बैठकले गरेको छ । नेपाली इँटा व्यवसायीको दुईपक्षीय परामर्श संयन्त्र स्थापित गर्ने, नेपालचीन सीमा मामिला परामर्श बैठक सञ्चालन गर्ने भएको छ । बैठकले राष्ट्रिय खेलकुद विकास नियमावली, २०७९ स्वीकृत गरेको छ । श्रम, रोजगार तथा सामाजिक सुरक्षा मन्त्रालयको बाधा, अड्चन फुकाउने निर्णय गरेको छ । सत्यनिरुपण तथा मेलमिलाप आयोग र बेपत्ता पारिएका व्यक्तिहरूको छानबिन आयोगका पदाधिकारीको म्याद तीन महिनाका लागि थपेको छ ।"
"प्रचण्ड र मोदीको भेट आइतबार, दिल्लीमा को को भेट्दै छन् ?","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड तीन दिने भारत भ्रमणका क्रममा नयाँदिल्ली पुगेका छन्। प्रचण्डलाई भाजपा विदेश विभाग प्रमुख विजय चौथाइवालेले इन्दिरा गान्धी अन्तर्राष्ट्रिय विमानस्थलमा स्वागत गरेका छन्। प्रचण्डलाई स्वागत गर्न नेपाली राजदूत डा शंकरप्रसाद शर्मा, उपनियोग प्रमुख रामप्रसाद सुवेदी, भारतीय विदेश मन्त्रालयका नेपालभुटान डेस्कका सहसचिव अनुराग श्रीवास्तव विमानस्थल पुगेका थिए। भ्रमणको पहिलो दिन शुक्रबार प्रचण्डसँग भाजपा विदेश विभाग प्रमुख चौथाईवालेले होटल ताज मानसिंहमा शिष्टाचार भेट गर्ने कार्यक्रम छ। त्यस्तै नेपाली राजदूतावासमा नेपाली संघसंस्थाका प्रतिनिधिहरूसँग भेटघाट गर्ने कार्यक्रम छ। नेपाली राजदूतद्वारा आयोजित रात्रिभोजमा सहभागी हुनेछन्। प्रचण्डले शनिबार भारतका राष्ट्रिय सुरक्षा सल्लाहकार अजित डोभालसँग भेट गर्नेछन्। त्यस्तै विदेशमन्त्री डा एस जयशंकरसंग भेट गर्नेछन्। नेपालमा राजदूत रहिसकेर हाल विदेश सचिव रहेका विनयमोहन क्वात्रासँग पनि भेटघाट गर्नेछन्। शनिबारै प्रचण्ड फाउन्डेसन फर पब्लिक अवेरनेस एन्ड पोलिसी नामक संस्थाद्वारा आयोजित नेपाल भारतसम्बन्धी सेमिनारमा प्रमुख वक्ताको रूपमा सहभागी हुनेछन्। शनिबार विदेशमन्त्री जयशंकरले प्रचण्डको सम्मानमा दिने रात्रिभोज आयोजना गर्नेछन्। रात्रिभोजमा भारत सरकारका शीर्ष मन्त्रीहरूसँग भेट हुनेछ। भ्रमणको तेस्रो दिन प्रचण्डका लागि महत्तवपूर्ण हुनेछ। आइतबार प्रचण्डले भारतका प्रधानमन्त्री नरेन्द्र मोदीसँग भेट गर्नेछन्। प्रधानमन्त्री निवास सेभेन रेसकोर्समा ब्रेकफास्टसँगै मोदीसँग भेटवार्ता हुने बताइएको छ। मोदीलाई भेटेर प्रचण्ड दिनदयाल मार्गस्थित भाजपा मुख्यालय जानेछन्। जहाँ भाजपा अध्यक्ष जेपी नड्डासँग भेटघाट हुनेछ। त्यसपछि प्रचण्डले नड्डाले आयोजना गरेको दिवाभोजमा सहभागी हुनेछन्। आइतबार साँझ स्वदेश फर्किने प्रचण्डको सचिवालयले जनाएको छ।"
प्रतिनिधिसभाको उपसभामुखमा पुष्पा भुसाल निर्वाचित,"काठमाडौं : प्रतिनिधिसभाको उपसभामुखमा पुष्पा भुसाल गौतम निर्वाचित भएकी छन्। प्रतिपक्षी नेकपा एमालेकी उम्मेदवार विद्या भट्टराईलाई हराउँदै सत्ता गठबन्धनबाट साँझा उम्मेदवार भुसाल उपसभामुखमा निर्वाचित भएकी हुन्। भुसाल नेपाली कांग्रेसको सचेतक थिइन्। भुसालले १४८ मत प्राप्त गरिन्। प्रतिद्वन्द्वी एमालेकी भट्टराईले ९३ मत ल्याइन्। १ मत तटस्थ रहेको थियो। उपसभामुखका लागि दुईटा उम्मेदवारी परेपछि सभामुख अग्निप्रसाद सापकोटाले मत विभाजनमा लगेका थिए। संविधानसभा सदस्यसमेत रहेकी भुसालले संविधान निर्माणमा महत्त्वपूर्ण भूमिका खेलेकी छन्। भुसाल कानुनविद् पनि हुन्। २०७६ साल माघ ६ गते तत्कालीन उपसभामुख शिवमाया तुम्बाहाङ्फेले राजीनामा दिएपछि उपसभामुख पद रिक्त थियो। उपसभामुखका लागि नेपाली कांग्रेसबाट भुसाल र एमालेबाट भट्टराईले बिहीबार उम्मेदवारी दर्ता गराएका थिए। प्रतिनिधि सभामा अहिले २ सय ७१ सांसद रहेका छन्। उपसभामुखमा निर्वाचित हुनको लागि संसदमा तत्काल कायम रहेको संख्याको बहुमत अर्थात १३६ मत आवश्यक पर्छ। सत्ता गठबन्धनमा नेपाली कांग्रेसका ६१, माओवादी केन्द्रका ४०, एकीकृत समाजवादीका २३, जनता समाजवादी पार्टीका २० र राष्ट्रिय जनमोर्चाका सांसद गरेर १५४ जना सांसद रहेका छन्। एमालेसँग ९८ जना सांसद रहेका छन्। १ सांसद भएको राप्रपाले एमालेलाई समर्थन गरेको थियो।"
उपसभामुखमा भुसालले जितेपछि नेम्वाङले भने : दूषित गठबन्धन भत्काउनुपर्छ,"काठमाडौं : पूर्वसभामुख सुवासचन्द्र नेम्वाङले दूषित गठबन्धनलाई मिलेर भत्काउनुपर्ने बताएका छन्। उपसभामुखमा पुष्पा भुसाल निर्वाचित भएपछि पत्रकारहरुलाई संक्षिप्त प्रतिक्रिया दिँदै एमाले संसदीय दलको उपनेतासमेत रहेका नेम्वाङले पाँच दलीय गठबन्धन गलत रहेको बताएका हुन्। उनले भने, गठबन्धन भत्कियोस् भन्ने हाम्रो चाहना हो। यो दूषित गठबन्धन हो। संख्याको कुरा आश्चर्यको होइन। दूषित गठबन्धनलाई मिलेर भत्काउनुपर्छ। भत्काउने प्रयास गरेको हो, भत्किएन। महत्वपूर्ण विषय समयमा निष्पक्ष निर्वाचन हुनुपर्छ भन्ने रहेको बताए।"
नागरिकता विधेयकले पितृसत्तात्मक सोचलाई स्थापित गर्ने प्रयास गर्यो',"काठमाडौंः प्रतिनिधि सभा सांसद विद्या भट्टराईले अहिले आएको नागरिकता विधेयकले पितृसत्तात्मक सोंच र मान्यतालाई स्थापित राख्ने पर्यत्न गरेको बताएकी छन् । सरकारले सदनमा प्रस्तुत गरेको नेपाल नागरिकता ऐन, २०६३ लाई संशोधन गर्न बनेको विधेयकमाथि सैद्धान्तिक छलफलमा भाग लिँदै सांसद भट्टराईले नागरिकता व्यक्तिको पहिचान भएको भन्दै यसले राष्ट्रिय मान्यतालाई स्थापित गर्ने बताइन्। उनले विधेयकमा विधेयकमा असहमति रहेको भन्दै पुनरावलोकन हुनुपर्नेमा जोड दिइन् उनले भनिन्, कोहि पनि नागरिक नागरिकता प्राप्तिबाट वञ्चित हुनुहुँदैन । यो विधेयकमाथि थुप्रै असहमति छन् । संविधानमा कुनैपनि नेपाली नागरिकलाई नागरिकताको हकबाट वञ्चित गरिनेछैन भनिएको छ । संघीय कानुन अनुरुप वैवाहिक अंगीकृत नागरिक अनुरुप हुनेछ भन्ने कुरा यो विधेयक आएन । नेपाली नागरिकसँग विवाह गर्ने विदेशी नागरिकको हकमा दुईवटा मान्यतालाई स्वीकार गर्नुपर्ने उनको भनाइ छ। नेपाली नागरिकसँग विवाह गर्ने विदेशी नागरिकको हकमा दुईवटा मान्यतालाई स्वीकार गर्नुपर्छ । सन्दर्भमा पारस्परिक सम्बन्धको आधार र अन्तर्राष्ट्रिय प्रचलन । दुवै मान्यतालाई विधेयकले स्वीकार गरेको देखिएन,'उनले भनिन्।"
उपसभामुख निर्वाचन : राप्रपाले एमाले उम्मेदवारलाई सघाउने,काठमाडौं : राष्ट्रिय प्रजातन्त्र पार्टी (राप्रपा)ले उपसभामुखको निर्वाचनमा प्रमुख प्रतिपक्षी नेकपा एमालेका उम्मेदवारलाई समर्थन गर्ने भएको छ। प्रतिनिधिसभाको उपसभामुख पदको निर्वाचनमा संविधानत: र सैद्धान्तिक आधारमै प्रतिपक्षको हक लाग्ने भएकाले सत्ता गठबन्धनका उम्मेदवारलाई मत नदिने राप्रपा अध्यक्ष एवं सांसद राजेन्द्र लिङ्देनले स्पष्ट पारेका हुन्। संसदमा बोल्दै अध्यक्ष एवं सांसद माराजेन्द्र लिङ्देनले पार्टीको धारणा संसदलाई जानकारी गराएका हुन्।
संसद्मा तटस्थ भूमिका निर्वाह गर्छु : उपसभामुख,काठमाडौं : प्रतिनिधिसभा उपसभामुख पुष्पा भुसालले जनजीविकाका सवाल उठाउन संसद्मा तटस्थ भूमिका निर्वाह गर्ने बताएकी छन् । उपसभामुखमा निर्वाचित भएपछि भुसालले आजको दिन लोकतन्त्र पक्षधरहरुको खुसीको दिन रहेको प्रतिक्रिया दिइन्। संविधानको पूर्ण कार्यान्वयन भएको उनको भनाइ छ। 'उपसभामुखजस्तो संवैधानिक पद पूर्णता पाएको छ । लोकतन्त्र पक्षधरहरुको खुसीको दिन हो । आजको दिन महत्वपूर्ण दिन हो । संवैधानिक पद भएको हुनाले निर्वाचित भएपछि हाम्रो काँधमा केहि दायित्व थपिएको छ । उनले जनजीविकाका सवाल उठाउन सदनमा इमान्दारीपूर्वक तटस्थ भूमिका निर्वाह गर्ने बताइन् । संवैधानिक परिषद्को काम कर्तव्य र अधिकारबमोजिम नै आफू अघि बढ्ने धारणा व्यक्त गरिन्।
गाई चिह्न माग्दै राप्रपा नेपालले दायर गरेको रिटमा सर्वोच्चको कारण देखाउ आदेश,"काठमाडौं : सर्वोच्च अदालतले चुनाव चिह्न गाई पाउनुपर्ने राप्रपा नेपालको रिटमा कारण देखाउ आदेश जारी गरेको छ। न्यायाधीश कुमार रेग्मीको एकल इजलासले राप्रपा नेपालमा मागबमोजिम गाई चुनाव चिन्ह नदिनुपर्ने कारणसहित १५ दिनभित्र महान्यायाधिवक्ताको कार्यालयमार्फत सम्पूर्ण कागजात पेश गर्न निर्वाचन आयोगलाई आदेश दिएको हो। इजलासले छलफलका लागि साउन ८ गते सर्वोच्चमा उपस्थित हुन दुबै पक्षलाई आदेश दिएको छ। यसअघि राप्रपा नेपालका अध्यक्ष एवं पूर्वउपप्रधानमन्त्री कमल थापा स्वयं इजलासमा उपस्थित भएर बहस गरेका थिए। राप्रपा नेपालका तर्फबाट वरिष्ठ अधिवक्ता हरिहर दाहाल, संविधानविद् वरिष्ठ अधिवक्ता डा चन्द्रकान्त ज्ञवाली, अन्तर्राष्ट्रिय कानुनका ज्ञाता वरिष्ठ अधिवक्ता डा सुरेन्द्र भण्डारी, वरिष्ठ अधिवक्ता टीकाराम भट्टराई एवं अधिवक्ताहरु नरप्रसाद थापा र भुपेन्द्र पोखरेलले बहस गरेका थिए। पार्टी अध्यक्ष कमल थापाका तर्फबाट राप्रपा नेपालका युवा नेता शशि भण्डारीले बिहीबार चुनाव चिह्न गाई माग गर्दै निर्वाचन आयोगलाई विपक्षी बनाई रिट दर्ता गराएका थिए। नेपालको संविधान, राजनीतिक दलसम्बन्धी ऐन तथा नियमावलीबमोजिम दर्ता भएको पार्टी राप्रपा नेपाललाई निर्वाचन आयोगले चुनाव चिह्न गाई नदिनुपर्ने कुने कारण नभएको जिकिर रिटमा गरिएको छ।"
एमालेले भन्यो  गठबन्धन सरकार पुरै असफल,"काठमाडौंः प्रमुख प्रतिपक्षी दल नेकपा एमालेले सत्तागठबन्धन पुरै असफल भएको बताएको छ । राजधानीमा पत्रकार सम्मेलन गर्दै एमालेले भ्रष्टाचार नियन्त्रणलगायतका सवालमा सरकार पूरै असफल भएको बताएको हो । संविधानको रक्षा र कार्यान्वयन, लोकतन्त्रको सुदृढीकरण, संघीय प्रणालीको सुदुढीकरण, जनजीविका र राष्ट्रियताको सवाल, अन्तर्राष्ट्रिय सम्बन्ध, सुशासन र भ्रष्टाचार नियन्त्रणका सवालमा सरकार पूरै असफल भएको निष्कर्ष निकालेको छ । एमाले सचिव योगेश भट्टराईले संविधानमा उल्लेख गरिएको स्वास्थ्य र शिक्षा जस्तो मौलिक हकको कार्यान्वयन गरी समाजवादको आधार तय गर्ने सवालमा सरकारको भूमिका कमजोर भएको बताएका हुन् । एमालेले जारी गरेको वक्तव्यमा भनिएको छ, स्वास्थ्य क्षेत्रमा जम्मा बजेटको ७१ प्रतिशत चालु र २९ प्रतिशत पुँजिगतमा छुट्याइएको छ । यसले प्रत्येक वडामा आधारभूत स्वास्थ्य संस्था पुयाउने प्रतिबद्धता पूरा हुन्छ त ? ३९६ वटा आधारभूत अस्पताल निमार्णका लागि पूर्ववर्ती सरकारले ५७ अर्ब बजेट सनिश्चित गरेको थियो । यो सरकारले त्यसको अधिकांश बजेट कटौति गरेको छ । आधारभूत अस्पताल सेवाको प्रबन्धबिना मौलिक हकको कार्यान्वयन कसरी हुन्छ ? त्यसैगरी पुराना र नयाँ बनेका अस्पतालमा जनशक्तिको यथोचित व्यवस्थापन गर्न नसक्दा गुणस्तरीय आधारभूत स्वास्थ्य सेवा जनताको अधिकार भन्ने संविधानको व्यवस्थालाई बेवास्ता गरिएको छ । स्वास्थ्य बजेटमा सरकारी ढुकुटी ७१ प्रतिशत, वैदेशिक ऋण २३ प्रतिशत र बैदेशिक अनुदान ६ प्रतिशत रहेको भन्दै स्वास्थ्य जस्तो सामाजिक क्षेत्रमा कुन नीतिका आधारमा वैदेशिक ऋण वृद्धि गर्दै गएको छ ? भन्दै भट्टरलाईले प्रश्न गरे । उनले भने, 'अहिले बीमाको लागि तोकिएका अधिकांश अस्पतालहरूले विमितहरूको उपचार गर्न छाडेका छन् । सुनिदै छ, सरकारले चालूआर्थिक वर्षमा भएको उपचार खर्चको समेत भुक्तानी दिएको छैन ।' हुनेलेनहुनेलाई, निरोगीले रोगीलाई र उत्पादक उमेर समूहले आश्रृतलाई सहयोग गर्ने समाजवादी सोच बोकेर ल्याइएको स्वास्थ्य बीमा ऐन,२०७४ लाई नियोजित रूपमा निस्तेज पारिएको छ । निजामती, सुरक्षा अंग र शैक्षिक क्षेत्र लगायत सबै औपचारिक क्षेत्रलाई बीमाको दायरामा ल्याउने बीमा ऐन, २०७४ को अवधारणा कार्यान्वयनमा सरकार असफल भएको छ,' विज्ञप्तिमा भनिएको छ। सहिद धर्मभक्त मानव अंग प्रत्यारोपण केन्द्रमा व्यक्ति केन्द्रित गरी गठन आदेश (मानव अंग प्रत्यारोपण विकास समिति) संशोधन गरिएको र यस्ता कार्यले संस्थागत विकासमा दीर्घकालीन असर गर्ने निश्चित भएको विज्ञप्तिमा उल्लेख छ।"
प्रचण्ड नयाँ दिल्ली प्रस्थान,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' नयाँ दिल्ली प्रस्थान गरेका छन्। नेपाल एयरलाइन्सको विमानमार्फत् प्रचण्ड दिल्ली प्रस्थान गरेका हुन्। प्रचण्डसँगै स्वकीय सचिव रमेश मल्ल र छोरी गंगा दाहाल नयाँ दिल्ली प्रस्थान गरेका छन् । भारतको नयाँ दिल्ली उड्नुअघि त्रिभुवन विमानस्थलमा आयोजित पत्रकार सम्मेलन बोल्दै अध्यक्ष प्रचण्डले आफ्नो भ्रमण दुई देशको सम्बन्ध सुदृढ गर्नमा केन्द्रित हुने बताएका थिए। उनले भारत भ्रमण सद्भावना भ्रमण भएको भन्दै चिनियाँ कम्युनिस्ट नेताहरुको हालैको नेपाल भ्रमणसँग नजोड्न आग्रह गरे। भारतको सत्तारुढ भारतीय जनता पार्टी (भाजपा) अध्यक्ष जेपी नड्डाको निमन्त्रणामा तीन दिने भ्रमणका लागि 'प्रचण्ड' भारत गएका हुन्। प्रचण्डको सचिवालयकाअनुसार अध्यक्ष प्रचण्डलाई नयाँ दिल्लीस्थित दीनदयाल उपाध्याय मार्गमा रहेको भाजपा मुख्यालयमा स्वागत गरिने छ। त्यहाँ भाजपा अध्यक्ष जेपी नड्डासँग भाजपा मुख्यालयमै भेटवार्ता हुने तय भएको छ। यस अवसरमा भाजपा विदेश विभाग प्रमुख विजय चौथाईवालेसहित केही अन्य शीर्षस्थ नेताहरूको उपस्थिति हुने बताइएको छ। तीनदिने भारत भ्रमणको क्रममा प्रचण्ड र भारतका राष्ट्रिय सुरक्षा सल्लाहकार अजित डोभालबीच भेटवार्ता तय भएको छ। यस्तै, भारतका विदेशमन्त्री एस जयशंकर र विदेश सचिव विनय मोहन क्वात्रासँग पनि प्रचण्डको भेट तय गरिएको छ। भारतका प्रधानमन्त्री नरेन्द्र मोदीसँग भेट हुनेनहुने अहिले निश्चित छैन। यद्यपि भेटको समय मिलाउने प्रयास भइरहेको बुझिएको छ। प्रचण्डले दिल्ली बसाईको क्रममा एक सेमिनारमा प्रमुख वक्ताको रूपमासमेत सहभागी हुने बताइएको छ। त्यस्तै, दिल्लीस्थित नेपाली राजदूतावासले प्रचण्डको सम्मानमा रात्रिभोजको आयोजना गर्नेछ। प्रचण्डका स्वकीय सचिव रमेश मल्लले करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको बताएका छन्। मल्लकाअनुसार अध्यक्ष प्रचण्ड साउन १ गते आइतबार स्वदेश फर्किनेछन्।"
प्रतिनिधिसभा र प्रदेशसभा निर्वाचनको तयारीमा जुट्न कार्यकर्तालाई माधव नेपालको निर्देशन,"काठमाडौं : नेकपा एकीकृत समाजवादीका अध्यक्ष माधव कुमार नेपालले संसदको चालू अधिवेशन अन्त्य हुने वित्तिकै आगामी निर्वाचनको मिति घोषणा हुने बताएका छन्। शुक्रबार काठमाडौंमा बागमती प्रदेश कमिटीले आयोजना गरेको तेस्रो पूर्ण बैठकलाई सम्बोधन गर्दै अध्यक्ष नेपालले संसदको चालू अधिवेशनपछि अब कुनैपनि बेला प्रतिनिधिसभा र प्रदेशसभाको निर्वाचन मिति घोषणा हुनसक्ने भन्दै तयारीमा जुट्न कार्यकर्तालाइ निर्देशन दिए। संघ र प्रदेशसभाको निर्वाचनले राष्ट्रिय राजनीतिमा ठूलो प्रभाव पार्ने भएकाले सोही अनुरुप लगनशील भएर आफ्नो पार्टीको प्रतिनिधित्व हुनेगरी लाग्न पनि उनले निर्देशन दिए। उनले धेरै कारणका बीच स्थानीय तहमा सबै स्थानमा जीत हाँसिल गर्न नसकेपछि आगामी निर्वाचनमा पार्टीले धेरैभन्दा धेरै सिट जित्ने दावी गरे। अध्यक्ष नेपालले स्थानीय तहको निर्वाचन महानगर र उपमहानगरबाहेकका स्थानमा प्रभावकारी रुपमा तालमेल हुन नसकेको बताए। आफ्नो पार्टीलाई तालमेलका क्रममा अपमानजनक व्यवहार भएको भन्दै आगामी निर्वाचनमा सबै गल्तीहरुलाई सच्चाएर अघि बढ्नुपर्ने उनको भनाइ छ । बैठकमा गत वैशाख ३० गते सम्पन्न स्थानीय तह निर्वाचन, विगतमा प्राप्त गरेको उपलब्धि र कमजोरीका सँगै आगामी कार्यदिशाका बारेमा पनि छलफल भएको बताइएको छ ।"
नागरिकता (पहिलो संशोधन ) विधेयक २०७९ माथि सैद्धान्तिक छलफल सकियो,"काठमाडौं : प्रतिनिधिसभाबाट नेपाल नागरिकता (पहिलो संशोधन) विधेयक, २०७९ माथि विचार गरियोस भन्ने प्रस्ताव स्वीकृत भएको छ । शुक्रबार बसेको बैठकमा सभामुख अग्निप्रसाद सापकोटाले सो प्रस्ताव प्रस्तुत गरेका थिए। त्यसअघि बिधेयकमाथि विचार गरियोस भन्ने प्रस्तावमाथि भएको छलफलका क्रममा सांसदहरुले कोही पनि नेपाली नागरिक नागरिकता प्राप्त गर्ने अधिकारबाट वञ्चित हुन नहुने र कुनै पनि गैर नेपालीले नागरिकता प्राप्त गर्ने अवस्था ल्याउन नहुनेमा जोड दिएका थिए । उनीहरुले नागरिकता विधेयक पारित भएपछि लामो समयदेखि नागरिकता प्राप्त गर्न नसकेका सन्ततिले नागरिकता प्राप्त गर्ने बताएका थिए । उनीहरुले नागरिकता सरल ढङ्गबाट प्राप्त गर्ने वातावरण बनाउन सरकारको ध्यानाकर्षण गराए । सांसदहरुले राखेका जिज्ञाशाको जवाफ दिँदै गृहमन्त्री बालकृष्ण खाँणले विधेयकमा केहि समस्या देखिए परिमार्जन गर्न सकिने बताए । उनले कुनैपनि नेपाली नागरिकहरु नागरिकताबिहीन हुन नपरोस् भन्ने उदेश्यका साथ नै सरकारले नागरिकता विधयेक ल्याएको धारणा राखे। सदनमा प्रस्तुत गरेको नयाँ विधेयकले अहिले देखिएको नागरिकता समस्यालाई मूलरूपमा सम्बोधन गर्ने र आमाबाबु नेपाली नागरिक हुँदाहुँदै पनि नागरिकता नपाएर सरकारबाट पाउने सेवा सुविधा लिन बञ्चित भएका लाखौँ युवाले नागरिकता पाउने सरकारले जनाएको छ ।"
"आईजीपी नियुक्ति मुद्दा : विश्वराज पोखरेलको रिट खारेज, सिंहले नै निरन्तरता पाउने","काठमाडौं : सर्वोच्च अदालतले नेपालको प्रहरीको महानिरीक्षक (आईजीपी) नियुक्तिविरुद्ध परेको रिट खारेज गरेको छ। लामो सुनुवाइपछि कायममुकायम प्रधानन्यायाधीश दीपककुमार कार्की र न्यायाधीश कुमार चुडालको संयुक्त इजलासले धीरजप्रताप सिंहको नियुक्तिलाई वैधता प्रदान गर्दै एआईजी विश्वराज पोखरेलले दायर गरेको रिट खारेज गरेको हो। पोखरेलले ज्येष्ठता मिचेर मन्त्रिपरिषद्ले सिंहलाई आईजीपी नियुक्त गरेको भन्दै वैशाख १९ गते रिट दायर गरेका थिए। रिट खारेज भएसँगै आईजीपी सिंहले आफ्नो कार्यकाल पूरा गर्न पाउने भएका छन्। त्यसैगरी इजलासले एआईजी बढुवामा असन्तुष्टि जनाउँदै रिट दायर गरेका इश्वर बाबु कार्की, घनश्याम अर्याल र प्रकाशजंग कार्कीको रिट पनि खारेज गरेको छ। उनीहरुले चैत १७ गते रिट दायर गरेका थिए।"
संसद् बैठक सुरु,काठमाडौं : प्रतिनिधिसभा बैठक सुरु भएको छ। बैठकमा सरकारले सदनमा प्रस्तुत गरेको नेपाल नागरिकता (संशोधन विधेयक) २०७९ माथि छलफल जारी रहने सचिवालयले जनाएको छ । छलफल सकिएपछि सभामुख अग्निप्रसाद सापकोटाले नेपाल नागरिकता (पहिलो संशोधन) २०७९ माथि विचार गरियोस्भन्ने प्रस्तावलाई निर्णयार्थ प्रस्तुत गर्ने संभावित कार्यसूची रहेको प्रतिनिधि सभाको सचिव गोपालनाथ योगीले जानकारी दिए। बुधबारको बैठकमा सरकारको तर्फबाट गृहमन्त्री बालकृष्ण खाडले प्रस्तुत गरेको विधेयकमाथि बिहीबार सांसदहरुले सैद्धान्तिक छलफलमा आआफ्नो धारणा राखेका थिए।
"भारतीय राजदूतसँग अध्यक्ष तिमिल्सिनाले उठाए सीमा डुबान समस्या, व्यापारिक सन्तुलनमा जोड","काठमाडौं : राष्ट्रियसभा अध्यक्ष गणेशप्रसाद तिमिल्सिनासँग नेपालका लागि नवनियुक्त भारतीय राजदूत नवीन श्रीवास्तवले शिष्टाचार भेट गरेका छन्। सिंहदरबारस्थित अध्यक्ष तिमिल्सिनाको कार्यकक्षमा शुक्रबार उनीहरुबीच शिष्टाचार भेट भएको हो। भेटको सुरुमा अध्यक्ष तिमिल्सिनाले लामो कूटनीतिक अनुभव भएको व्यक्ति नेपालमा राजदूतको रुपमा स्वागत गर्न पाउँदा खुसी लागेको उल्लेख गर्दै राजदूत श्रीवास्तवको कार्यकालमा नेपालभारत सम्बन्धले थप उचाई प्राप्त गर्ने अपेक्षा गरे। अध्यक्ष तिमिल्सनाले नेपालभारतबीच सदियौंदेखि सामाजिक, सांस्कृतिक, धार्मिक, आध्यात्मिक, आर्थिक, प्राविधिक तथा जनस्तरको सम्बन्ध रही आएको उल्लेख गर्दै भने, नेपालभारत छिमेकी राष्ट्रमात्र नभइ हाम्रो बहुआयामिक सम्बन्ध छ। हामीमध्ये कुनै एक देशलाई समस्या पर्दा अर्कालाई दुख्ने गर्दछ। त्यसैले हाम्रो सम्बन्ध विशेष छ। छिमेकी देश भारतमा नरेन्द्र मोदी नेतृत्वको सरकारले आफ्नो नेबरहुड फर्स्ट पोलिसी (छिमेक पहिलो) अन्तर्गत छिमेकीहरुसँगको सम्बन्धलाई विशेष महत्व दिने नीतिको अध्यक्ष तिमिल्सिनाले प्रशंसा गरे। नेपाल र भारतबीचको बहुआयामिक एवं गहन सम्बन्धका विविध आयामलाई सुदृढ तुल्याउन दुई देशको सरकारले प्रथामिकता दिइरहेको छ, उनले भने, त्यसको उदाहरणका लागि भारतका प्रधानमन्त्री नरेन्द्र मोदीले नेपाललाई प्रथामिकता दिएर पाँचपटक राजनीतिक तथा धार्मिक भ्रमण गरिसक्नुभएको छ। नेपालको तर्फबाट पनि उच्चस्तरीय भ्रमणहरु भइरहेका छन्। अध्यक्ष तिमिल्सिनाले नेपाल र भारतको सीमा क्षेत्रमा वर्षेनी बाढी र डुबान कारण जनधनको क्षति हुने गरेको उल्लेख गर्दै यसको दीर्घकालीन समाधानका लागि सहकार्य र विगतमा दुई देशबीच भएका विभिन्न सम्झौताहरुको कार्यान्वयनमा जोड दिए। भारत नेपालको एक महत्वपूर्ण विकास साझेदार रहेको उल्लेख गर्दै अध्यक्ष तिमिल्सिनाले भारतले नेपालमा आर्थिक तथा प्राविधिकलगायत विभिन्न क्षेत्रमा पुर्याउँदै आएको सहयोगका लागि धन्यवाद व्यक्त गरे। उनले दुई देशका संसदबीचको सम्बन्ध विस्तारका लागि नेपालको संघीय संसदमा नेपालभारत संसदीय मैत्री समूह रहेको र यसबाट दुई देशका संसदबीच सम्बन्ध अझ प्रगाढ हुने अपेक्षा राखे। अध्यक्ष तिमिल्सिनाले राजदूत श्रीवास्तवमार्फत भारतको राज्यसभाका सभापति वेनकाय नायडुको सुस्वास्थ्यको कामना तथा भारतीय जनताको प्रगति र समृद्धिको कामना गरे। साथै सभापति नायडुलाई सन् २०२२ भित्र नेपाल भ्रमणका लागि राजदूतमार्फत आमन्त्रणसमेत गरे। भेटका क्रममा राजदूत श्रीवास्तवले नेपालभारतबीचको लामो र मित्रवत सम्बन्धलाई आफ्नो कूटनीतिक अनुभव र क्षमताको प्रयोग गरी थप मजबुत बनाउन भूमिका खेल्ने उल्लेख गरे। साथै उनले दुई देशबीच राजनीतिकसँगै आर्थिक सम्बन्धलाई पनि मजबुत र विस्तार गर्नुपर्ने उल्लेख गरे। राजदूत श्रीवास्तवले नेपाल र भारत बीचको व्यापारिक सन्तुलनका लागि जलविद्युत, पर्यटन र कृषिमा प्रथामिकताका साथ काम गर्नुपर्ने धारणा राखे।"
दोस्रो प्रयासमा उपसभामुख बनिन् पुष्पा,"काठमाडौं : प्रतिनिधिसभाको उपसभामुखमा नेपाली कांग्रेसकी सचेतक पुष्पा भुसाल निर्वाचित भएकी छन्। एमाले उम्मेदवार विद्या भट्टराईलाई पराजित गर्दै भुसाल निर्वाचित भएकी हुन्। भुसालले १४८ मत प्राप्त गरिन्। प्रतिद्वन्द्वी एमालेकी भट्टराईले ९३ मत ल्याइन्। प्रतिनिधिसभाको यही कार्यकालमा भुसाल दोस्रोपटकको प्रयासमा उपसभामुख बन्न सफल भएकी हुन्। यसअघि भुसाल २०७४ साल चैत २ गते उपसभामुखको प्रतिस्पर्धामा थिइन्। त्यतिबेला नेकपा एमाले र माओवादी केन्द्रको वाम गठबन्धनका उम्मेदवारसँग भुसाल पराजित भएकी थिइन्। वाम गठबन्धनबाट शिवमाया तुम्बाहाम्फे उपसभामुख बनेकी थिइन्। तुम्बाहाम्फेले २०१ मत ल्याउँदा भुसालले ५८ मतमात्रै पाएकी थिइन्। यो बीचमा एमाले र माओवादीबीच पार्टी एकता भएर नेकपा बन्यो। साथै सभामुख कृष्णबहादुर महराले मुद्दा लागेर पदबाट राजीनामा दिए। एकै पार्टीबाट सभामुख र उपसभामुख बनाउन नमिल्ने कानुन र सभामुख महरा पूर्वमाओवादीबाट भएकाले पूर्वमाओवादीबाट अग्निप्रसाद सापकोटालाई सभामुख बनाउन तुम्बाहाम्फेलाई २०७६ साल माघ ६ गते राजीनामा गराइयो। तुम्बाहाम्फेको राजीनामापछि खाली भएको उपसभामुख पद नेकपाभित्रको किचलो, संसद विघटन, नयाँ सत्ता गठबन्धनको निर्माण, बजेट निर्माण र स्थानीय निर्वाचनले करिब तीन वर्षसम्म रिक्त रहिरह्यो। मंसिरमा संघीय निर्वाचन गर्ने तयारी रहेका बेला सत्ता गठबन्धनले अकस्मात उपसभामुख चयनको प्रक्रिया अगाडि बढायो। गठबन्धनभित्र आफ्नो भागमा परेपछि कांग्रेसले भुसाललाई नै फेरि उम्मेदवार बनायो। चार वर्षअघि वाम गठबन्धनका कारण १४३ मतान्तरले उपसभामुखमा असफल भुसाल अहिले सत्ता गठबन्धनको बलमा ५५ मतान्तरले विजयी भइन्। पाँचै वर्ष उपसभामुख बन्ने प्रयास असफल भए पनि भुसाललाई चार महिनाका लागि संसदले उपसभामुखको कुर्सीमा सदन चलाउन अनुमोदन गरेको छ।"
संवैधानिक व्यवस्था अनुरुप नै उपसभामुख नियुक्त : पूर्वसभामुख घर्तीमगर,"काठमाडौंः पूर्वसभामुख ओनसरी घर्तीमगरले संविधानमा व्यवस्था भएबमोजिम नै उपसभामुख नियुक्त भएको बताएका छन् । संसद बैठकपछि पूर्वसभामुख घर्तीले यो पद संवैधानिक परिषद्को सदस्य पनि भएको भन्दै महिला सो स्थानमा पुग्दा खुसी लागेको प्रतिक्रिया दिइन्। उनले भनिन्, 'उपसभामुख पद सभाको गरिमा राख्ने पद हो । संवैधानिक परिषद्को सदस्य हुने पद पनि हो । निर्वाचित हुनु खुसीको कुरा हो । प्रतिनिधि सभाको उपसभामुखमा कांग्रेसकी पुष्पा भुसाल निर्वाचित भएकी छन्। प्रतिपक्षी नेकपा एमालेकी उम्मेदवार विद्या भट्टराईलाई हराउँदै सत्ता गठबन्धनबाट साँझा उम्मेदवार भुसाल उपसभामुखमा निर्वाचित भएकी हुन्।"
संसद् बैठक बस्दै : नागरिकता विधेयकमाथिको सैद्धान्तिक छलफल आज सकिने,काठमाडौं : संघीय संसदअन्तरगत प्रतिनिधि सभा बैठक बस्दैछ। शुक्रबार दिउँसो १ बजे बस्ने बैठकमा सरकारले सदनमा प्रस्तुत गरेको नेपाल नागरिकता (संशोधन विधेयक) २०७९ माथि छलफल जारी रहने सचिवालयले जनाएको छ । छलफल सकिएपछि सभामुख अग्निप्रसाद सापकोटाले नेपाल नागरिकता (पहिलो संशोधन) २०७९ माथि विचार गरियोस्भन्ने प्रस्तावलाई निर्णयार्थ प्रस्तुत गर्ने कार्यसूची रहेको प्रतिनिधि सभाको सचिव गोपालनाथ योगीले जानकारी दिए। बुधबारको बैठकमा सरकारको तर्फबाट गृहमन्त्री बालकृष्ण खाडले प्रस्तुत गरेको विधेयकमाथि बिहीबार सांसदहरुले सैद्धान्तिक छलफलमा आआफ्नो धारणा राखेका थिए।
"दिल्ली उड्नु अघि प्रचण्डले भने सद्भावना भ्रमण हो, चिनियाँहरुको हालैको भ्रमणसँग जोडेर हेर्नु हुन्न","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले आफ्नो भारत भ्रमण सद्भावना भ्रमण भएको बताएका छन्। भारतको नयाँ दिल्ली उड्नुअघि त्रिभुवन विमानस्थलमा आयोजित पत्रकार सम्मेलनमा अध्यक्ष प्रचण्डले आफ्नो भ्रमण दुई देशको सम्बन्ध सुदृढ गर्नमा केन्द्रित हुने बताए। नेपाल र भारतबीच देखिएका विभिन्न समस्याहरुलाई कुटनीतिक माध्यबाट समस्याको समाधान गर्नेगरी भारतीय पक्षसँग छलफल गर्ने उनले बताए। प्रचण्डले आफ्नो भारत भ्रमणलाई हालै नेपालमा भएको चिनियाँ कम्युनिस्ट पार्टीका नेताहरुको भ्रमणसँग नजोड्न आग्रह गरे। उनले भने,' चिनियाँ कम्युनिस्ट पार्टीका नेताहरु नेपाल आउनु अगावै मेरो भारत भ्रमण तय भएको थियो। यसलाई अन्यथा लिनु हुँदैन।'"
माओवादी अध्यक्ष 'प्रचण्ड' आज भारत भ्रमणमा जाँदै,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' आज भारत भ्रमणमा जाँदैछन्। भारतको सत्तारुढ भारतीय जनता पार्टी (भाजपा) अध्यक्ष जेपी नड्डाको निमन्त्रणामा 'प्रचण्ड' आज नयाँदिल्ली प्रस्थान गर्न लागेका हुन्। प्रचण्डको सचिवालयकाअनुसार माओवादी अध्यक्ष प्रचण्डलाई नयाँ दिल्लीस्थित दीनदयाल उपाध्याय मार्गमा रहेको भाजपा मुख्यालयमा स्वागत गरिने छ। जहाँ भाजपा अध्यक्ष जेपी नड्डासँग भाजपा मुख्यालयमै भेटवार्ता हुने तय भएको छ। यस अवसरमा भाजपा विदेश विभाग प्रमुख विजय चौथाईवालेसहित केही अन्य शीर्षस्थ नेताहरूको उपस्थिति हुने बताइएको छ। तीन दिने भारत भ्रमणको क्रममा माओवादी अध्यक्ष प्रचण्ड र भारतका राष्ट्रिय सुरक्षा सल्लाहकार अजित डोभालबीच भेटवार्ता तय भएको छ। यस्तै भारतका विदेशमन्त्री एस जयशंकर र विदेश सचिव विनय मोहन क्वात्रासँग पनि प्रचण्डको भेंट तय गरिएको छ। भारतका प्रधानमन्त्री नरेन्द्र मोदीसँग भेट हुनेनहुने अहिले निश्चित छैन। यद्यपि भेटको समय मिलाउने प्रयास भइरहेको बुझिएको छ। प्रचण्डले दिल्ली बसाईको क्रममा एक सेमिनारमा प्रमुख वक्ताको रूपमासमेत सहभागी हुने बताइएको छ। त्यस्तै दिल्लीस्थित नेपाली राजदूतावासले प्रचण्डको सम्मानमा रात्रिभोजको आयोजना गर्नेछ। प्रचण्डका स्वकीय सचिव रमेश मल्लले करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको बताए। 'अध्यक्षले जुलाईको दोस्रो सातासम्म भ्रमण सम्भव हुने बताए अनुसार नै भाजपा अध्यक्ष नड्डाले अध्यक्ष प्रचण्डलाई भारत भ्रमणको औपचारिक निम्तो दिएका हुन्,' उनले भने। मल्लकाअनुसार अध्यक्ष प्रचण्ड साउन १ गते आइतबार स्वदेश फर्किनेछन्।"
जसपामा यादव पक्षद्वारा भट्टराईलाई कारबाही,"वीरगन्ज : जनता समाजवादी पार्टी (जसपा) ले संघीय परिषद् अध्यक्ष डाबाबुराम भट्टराईसहित ९ नेताहरूलाई कारबाही गरेको छ। वीरगन्जमा बुधबारदेखि बिहीबार साँझसम्म अध्यक्ष उपेन्द्र यादव पक्षको केन्द्रीय समिति बैठक बसेको थियो। उक्त बैठकले भट्टराईका साथै केन्द्रीय कार्यकारिणी सदस्यहरू महेन्द्रराय यादव , हिसिला यमी, दुर्गा शेर्पा, प्रशान्त सिंह, गंगा श्रेष्ठ, रमेश यादव, दानबहादुर चौधरी र भक्तबहादुर शाहलाई कारबाही गर्दै पार्टीको पदीय जिम्मेवारीबाट मुक्त गर्ने निर्णय गरेको हो। पार्टी विरोधी गतिविधिमा लागेको भन्दै भट्टराई र उनको पक्षमा लागेका गरी ९ जना केन्द्रीय कार्यकारिणी सदस्यहरूलाई कारबाही गरी पार्टीको पदीय जिम्मेवारीबाट मुक्त गर्ने निर्णय गरिएको बैठकमा सहभागी एक केन्द्रीय सदस्यले बताए। तर, यसको औपचारिक निर्णय भने जसपाले सार्वजनिक गरेको छैन। अध्यक्ष यादव पक्षको बैठकले गरेका निर्णयहरू शुक्रबार (आज) बिहान वीरगन्जमै पत्रकार सम्मेलन गरेर सार्वजनिक गरिने पार्टीका केन्द्रीय सदस्यसमेत रहेका वन तथा वातावरणमन्त्री प्रदीप यादवले बताए। उनले भने, २ दिनको बैठकले निकै कठोर र महत्त्वपूर्ण निर्णयहरू गरेको छ। शुक्रबार वीरगन्जमै शीर्ष नेताहरूले पत्रकार सम्मेलन गरेर सार्वजनिक गर्नु हुनेछ। जसपाले संघीय परिषद् अध्यक्ष भट्टराईलाई पद मुक्त गरी सोही पदमा अशोक राईलाई मनोनित गर्ने निर्णय गरेको छ।"
निजगढ विमानस्थल र फास्ट ट्रयाकको काम द्रूत गतिमा बढ्छ : वन मन्त्री यादव,"वीरगन्ज : नवनियुक्त वन तथा वातावरण मन्त्री प्रदीप यादवले औद्योगिक नगरी वीरगन्जलाइ हराभरा सहरका रूपमा विकास गर्न आफू प्रतिबद्ध रहेको बताएका छन्। वीरगन्ज उद्योग वाणिज्य संघले बिहीबार आयोजना गरेको स्वागत तथा सम्मान कार्यक्रमलाइ सम्बोधन गर्दै मन्त्री यादवले वीरगन्जलाई उद्योग र व्यापारको नगरीको पहिचानसहित एउटा हराभरा सहरको रूपमा विकास गर्न प्रतिबद्ध रहेको बताए। त्यसका लागि वीरगन्ज महानगरपालिका र वीरगन्जका उद्योगी व्यपारीसँग आवश्यक समन्वय गर्न वन तथा वातावरण मन्त्रालय तयार रहेको उनले बताए। वीरगन्जसँग प्रत्यक्ष सरोकार राख्ने निजगढ अन्तर्राष्ट्रिय विमानस्थल र फास्ट ट्रयाकको निर्माण तथा पर्सा राष्ट्रिय निकुञ्जको विकास र प्रवर्द्धनका लागि पनि आफ्नो मन्त्रालयबाट हुने कामहरू द्रुतगतिमा अगाडि बढाइने उनले बताए। 'हुन त वन मन्त्रालय ताली भन्दा पनि बढी गाली खाने मन्त्रालय हो तर म आफनो छोटो कार्यकालमै यस्ता कामहरू गर्छु कि भोलीका दिनमा वनमन्त्रीको नाम आउँदा जनताले गाली होइन ताली बजाउनेछन्', उनले भने। वनक्षेत्रमा राजनीतिक संरक्षणमा चलिरहेका अवैध क्रसर उद्योगलाई बन्द गरेर त्यसका सञ्चालकहरूलाई कानुनी कारबाहीको दायराभित्र ल्याउने उनले चेतावनी दिए। चुरे क्षेत्र र मधेस एक अर्काको परिपूरक रहेको उनको भनाइ थियो। 'चुरे बाचे मात्र मधेस जोगिन्छ चुरे नाश भए मधेस पनि मरुभूमीकरण हुन्छ', उनले भने, त्यसैले चुरे क्षेत्रको संरक्षण पनि मेरो मुख्य प्राथमिकतामा रहनेछ।' वीरगन्ज उद्योग वाणिज्य संघका अध्यक्ष डाक्टर सुबोध गुप्ताको अध्यक्षतामा भएको कार्यक्रममा मधेस प्रदेशका उर्जा तथा खानेपानी मन्त्री ओमप्रकाश शर्मा, वीरगन्ज महानगरपालिकाका मेयर राजेशमान सिंह, संघका पुर्व अध्यक्ष गोपाल केडिया , उद्योगपतिहरू गणेश लाठ, अशोक टेमानीलगायतको पनि सहभागिता थियो।"
विदेशी बुहारीलाई आउनेबित्तिकै नागरिकता ?,"काठमाडौं : वैवाहिक अंगीकृत (विदेशी चेली, नेपाली बुहारी) नागरिकताको व्यवस्था विधेयकमा नसमेटेको भन्दै एमालेलगायत दलका सांसदले आपत्ति जनाएका छन्। नेपाल नागरिकता ऐन, २०६३ लाई संशोधन गर्न बनेको विधेयकबारे सैद्धान्तिक छलफलमा उनीहरूले यसप्रति विरोध गरेका हुन्। कांग्रेस सांसदले भने कानुन बनाउन नसक्दा नागरिकताविहीन बन्न पुगेका लाखौं युवायुवतीलाई नागरिकता दिन यो विधेयक ल्याइएको बताएका छन्। एमाले सांसद कृष्णभक्त पोखरेलले वैवाहिक अंगीकृतको हकमा के गर्ने भन्दै प्रश्न गरे। छोराले बिहे गरे बुहारीलाई नागरिकता दिने नेपालको प्रचलन छ। छोरीले विवाह गर्यो भने त्यसका सम्बन्धमा संविधानले बोल्दैन केही छैन, सांसद पोखरेलले भने, तर, बुहारीको हकमा आउनेबित्तिकै दिने वा निश्चित समयमा ? कुनै छलफल हुन नसक्ने हो ? आउनेबित्तिकै भोलिपल्ट नागरिकता पाउने विश्वको एउटा देशको नाम दिन गृहमन्त्रीलाई सांसद पोखरेलले चुनौती दिए। होइन भने भारतमा नेपाली चेली गएपछि नागरिकता प्राप्त गर्न सात वर्ष लाग्छ। अमेरिका, अस्ट्रेलिया जहाँको हेर्यो भने त्यही ४५ वर्षभन्दा घटी कहीँ पनि पाइँदैन, उनले भने। भोलिपल्टै पाउनुपर्छ भन्ने जुन ढंगले आएको छ यसको निष्कर्षमा पुग्न जरुरी रहेको उनले बताए। राज्य व्यवस्था तथा सुशासन समितिले यसअघि विवाह गरेर आएको सात वर्षपछि मात्रै वैवाहिक अंगीकृत नागरिकता पाउने व्यवस्थासहितको विधेयक प्रतिनिधिसभामा पठाएको थियो। तर, उक्त विधेयक फिर्ता लिई यही असार २४ गते दर्ता गरेको विधेयक गृहमन्त्री बालकृष्ण खाँणले बिहीबार सदनमा पेस गरेका हुन्। वैवाहिक नागरिकताका सन्दर्भमा समितिमा छलफल चलिरहँदा आज पनि मलाई झलझली याद छ। हामीले समानताको हकलाई स्थापित गर्ने गरी धेरै बहस, छलफल गर्यौं। आज विदेशी चेली नेपालको बुहारी हुँदाखेरि उसले नागरिकता प्राप्त गर्छ भने हाम्रो नेपालको छोरी विदेशको बुहारी हुँदाखेरि उसले लामो समय, हाम्रो छिमेकी मुलुक भारतकै कुरा गर्दा खेरि सात वर्ष कुर्नुपर्छ, सांसद पद्मा अर्यालले भनिन्, सात वर्षपछि प्रक्रिया बढाउँदा खेरि आठ वर्षनौ वर्षपछि उसले प्राप्त गर्छ भनेपछि हामी बुहारीका बारेमा जति चिन्तित छौं आफ्नो नेपालको सन्तान, नेपालको छोरीका बारेमा चिन्तित हुनुपर्छ कि पर्दैन ? आफ्नो सन्तानप्रतिको दायित्व हामीले निर्वाह गर्नुपर्छ कि पर्दैन ? विगतमा चर्को बहस गर्ने सांसदहरू अहिले मौन बसेको भन्दै उनले असन्तुष्टि जनाइन्।तत्कालीन सत्तारुढ नेकपा सचिवालय बैठक नेपालमा विवाह गरेर आउने विदेशी महिलालाई सात वर्षपछि मात्रै वैवाहिक नागरिकताको उभिएको थियो। उक्त पार्टीका सांसदहरू सोहीअनुसार संसदीय समितिमा प्रस्तुत भएका थिए। सांसद अर्यालले अहिले माओवादी सांसदहरू त्यसबारे मौन बसेको भन्दै प्रश्न गरेकी थिइन्। सांसद गंगा चौधरीले नागरिकता सहज तवरले प्रदान गर्न नहुने धारणा व्यक्त गरिन्। नागरिकता कठोर बनाउनुपर्छ। हामी २०६३ साल सिंगो थारु समुदाय आन्दोलित थिए। अन्तरिम संविधानको नागरिकता ऐन खारेज गरोस् भन्ने थारुहरूको माग थियो। आज राजनीतिक अभीष्ट पूरा गर्नका निम्ति नागरिकता खुकुलो पार्न खोजिँदै छ। देश फिजीकरण नगराऔं। नागरिकतालाई अलिक कठोर बनाऔं। वैवाहिक अंगीकृतबाट जन्मिएका छोराछोरीलाई नागरिकताबाट बञ्चित नगराऔं। विदेशी बुहारीलाई आउनेबित्तिकै नागरिकता दिन नहुने उनको भनाइ थियो। सत्ता गठबन्धनमै रहेको राष्ट्रिय जनमोर्चाकी सांसद दुर्गा पौडेलले नेपालको भूराजनीति हेर्दा यो विधेयक कठोर बनाउन जरुरी रहेको बताइन्। नेपालको नागरिकता नीतिलाई खुकुलो भएमा त्यसबाट दीर्घकालीन रूपमा राष्ट्रघाती दुस्परिणामहरू हामीले व्यहोर्नुपर्ने स्थिति जगजाहेर छ। राज्यव्यवस्था समितिले विदेशी महिलाले वा अर्को देशबाट विवाह गरेर आउने महिलाले अंगीकृत नागरिकता प्राप्त गर्नका लागि सात वर्षको प्रावधान राखेको थियो। त्यो सही थियो, पौडेलले भनिन्, त्यसलाई हटाइएको छ अहिले। त्यो किन हटाइयो ? हाम्रो जस्तो मुलुकमा त तोकेरै जानुपर्ने जरुरी थियो। त्यसलाई राख्नुपर्छ भन्ने हाम्रो मत छ। नेमकिपाका प्रेम सुवालले नेपाली नागरिकसँग बिहे गरेर आउने विदेशी महिलालाई २० वर्षपछि कृत्रिम नागरिकता दिनुपर्ने माग राखे। त्यो बेला पनि नेपाली भाषा जानेको हुनुपर्नेसहित परीक्षा पास गर्नुपर्ने शर्त राखिनुपर्ने धारणा सुवालले व्यक्त गरे। वैवाहिक अंगीकृत नागरिकता अधिकार होइन कृत्रिम सुविधा हो। सुविधा पाउन शर्त पूरा गर्नुपर्छ उनले भने, २० वर्षपछि कृत्रिम नागरिकताका लागि नेपाली भाषा जानेको हुनुपर्ने सहित परीक्षा पास गर्नुपर्ने शर्त राखिनुपर्छ। बस र सिनेमाको टिकट होइन नेपाली नागरिकता। यसलाई खुकुलो बनाइन हँुदैन। उनले भने। बिहीबार प्रतिनिधिसभाको बैठकमा गृहमन्त्री बालकृष्ण खाँणले नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव प्रस्तुत गरेका थिए। कांग्रेस महामन्त्री गगनकुमार थापाले एकल आमाका सन्तानले सहजै नागरिकता पाउने व्यवस्था गर्नुपर्ने बताए। एकल आमाले स्वःघोषणा गरे सन्तानले सहजै नागरिकता पाउनुपर्ने धारणा सांसद थापाले व्यक्त गरे। लामो समय कानुन बनाउन नसक्दा लाखौं नागरिक नागरिकताबाट वञ्चित भएको उनको भनाइ थियो। कम्तीमा आज यहाँबाट पारित भइसकेपछि संविधानले दिएको हकअन्तर्गत नागरिकता पाउँछन्। जन्मसिद्धका आधारमा केटाकेटीले नागरिकता पाउँछन्। गैरआवासीय नेपालीलाई नागरिकता दिने ठाउँमा आइपुगेका छौं, उनले भने। तर, एकल आमाहरूलाई विधेयकले विभेद गरेको उनको भनाइ थियो। कांग्रेस सांसद डा मीनेन्द्र रिजालले नेपाली नागरिकलाई कुनै पनि नाममा नागरिकता पाउनबाट बञ्चित गर्न नहुने बताए। नेपालमा जन्मिएको कुनै पनि व्यक्तिलाई नागरिकताबाट बञ्चित गराउन नपाइने धारणा सांसद रिजालले व्यक्त गरे। नेपालमा जन्मिएको कुनै पनि व्यक्तिलाई नागरिकताबाट वञ्चित गराउन पाइँदैन। पाँच वर्षदेखि मान्छे पर्खेर बसेको छ। एउटा सर्टिफिकेट पाएको छैन। विदेश जान पाको छैन। पासपोर्ट बनाउन पाको छैन। रोजगारीको प्रबन्ध हुन सकेको छैन, उनले भने, ती मान्छेलाई कति दिनसम्म नागरिकताबाट रोक्ने ? यो गलत छ, अन्त्य हुनुपर्छ। सत्ता साझेदार माओवादी केन्द्रकी सांसद यशोदा सुवेदी गुरुङले यो विधेयक संविधानविरोधी रहेको धारणा व्यक्त गरिन्। प्रतिनिधिसभामा २०७५ साउन २२ गतेदेखि विचाराधीन विधेयक फिर्ता लिएर सरकारले नयाँ विधेयक ल्याएकोमा उनको आपत्ति थियो । आमाका नामबाट नागरिकता दिन सरल विधि तय गरिएको थियो। वंशीय आधार लैंगिक पहिचानका आधारमा नागरिकता दिन सकिने व्यवस्था गरिएको थियो, उनले भनिन्, परिवारले पहिचान गर्न अस्वीकार गरेमा छानबिन गरेर सीडीओले नागरिकता दिन सक्ने व्यवस्था गरिएको थियो। यो विधेयकमार्फत ऐनको दफा ३ (वंशजको नाताले नेपाली नागरिकता प्राप्ति), ८ (नागरिकताको प्रमाणपत्र प्राप्तिका लागि निवेदन दिनुपर्ने) र २१ (दण्ड सजाय)को व्यवस्थामा सरकारले संशोधन प्रस्ताव गरेको छ। यस्तै, विधेयकमा दफा ७ मा ७क (गैरआवासीय नागरिकता प्राप्त गर्न सक्ने) थपिएको छ। प्रतिनिधिसभामा विधेयकमाथि विचार गरियोस् भन्ने प्रस्तावबारे छलफल जारी रहने शुक्रबारको सम्भावित कार्यसूची संघीय संसद् सचिवालयले तय गरेको छ।"
उपसभामुख पदमा आज निर्वाचन हुँदै,"काठमाडौं: संघीय संसद (प्रतिनिधि सभा) को उपसभामुख पदमा आज निर्वाचन हुँदैछ। आज दिउँसो ३ बजे मतदान गर्ने कार्यतालिका छ। २०७६ साल माघ ६ गते तत्कालीन उपसभामुख शिवमाया तुम्बाहाङ्फेले राजीनामा दिएपछि उपसभामुख पद खाली भएको थियो। उपसभामुखका लागि नेपाली कांग्रेसकी पुष्पा भुसाल र नेकपा एमालकी विद्या भट्टराईले हिजो उम्मेदवारी दर्ता गराएका छन्। प्रतिनिधि सभामा अहिले २ सय ७१ सांसद रहेका छन्। उपसभामुखमा निर्वाचित हुनको लागि संसदमा तत्काल कायम रहेको सङ्ख्याको बहुमत अर्थात १ सय ३६ मत आवश्यक पर्छ। सत्ता गठबन्धनमा नेपाली कांग्रेसका ६१, माओवादी केन्द्रका ४०, एकीकृत समाजवादीका २३, जनता समाजवादी पार्टीका २० र राष्ट्रिय जनमोर्चाका सांसद गरेर १ सय ५४ जना सांसद रहेका छन्। सत्ता गठबन्धनसँग बहुमत मत रहेकाले कांग्रेसकी भुसाल निर्वाचित हुने निश्चित देखिन्छ। एमालेसँग ९८ जना सांसद रहेका छन् ।"
बालुवाटारमा सत्ता गठबन्धनको बैठक,"काठमाडौं : सत्तागठबन्धनको बैठक जारी छ। प्रधानमन्त्रीको सरकारी निवास बालुवाटारमा गठबन्धनको बैठक बसिरहेको छ। बैठकमा आज हुने उपसभामुखको निर्वाचन, संक्रमणकालीन न्यायसँग सम्बन्धित ऐन संशोधन, नागरिकता विधेयक, सत्य निरुपण तथा मेलमिलाप आयोग र बेपत्ता छानबिन आयोगको म्याद थपलगायतका विषयमा छलफल हुने प्रधानमन्त्री देउवाको सचिवालयले जनाएको छ। बैठकमा प्रधानमन्त्रीसहेत रहेका नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल र राष्ट्रिय जनमोर्चाकी उपाध्यक्ष दुर्गा पौडेल सहभागी छन्।"
आगामी निर्वाचनसम्म गठबन्धनलाई कायम राख्ने जसपाको निर्णय,"वीरगन्ज : जनता समाजवादी पार्टी (जसपा) ले आगामी संघ र प्रदेशको निर्वाचनमा पाँच दलीय गठबन्धनलाई निरन्तरता दिने निर्णय गरेको छ। वीरगन्जमा सम्पन्न जसपाको केन्द्रीय कार्यकारीणी समिति र केन्द्रीय समितिको बैठकले आगामी निर्वाचनमा गठबन्धनलाई निरन्तरता दिने निनर्णय गरेको हो। वीरगन्जमा शुक्रबार पत्रकार सम्मेलन गरेर बैठकका निर्णय सार्वजनिक गर्दै जसपाका राष्ट्रिय अध्यक्ष उपेन्द्र यादवले आगामी चुनावसम्म गठबन्धनलाई निरन्तरता दिने निर्णग गरिएको जानकारी गराए। विगतमा तत्कालीन प्रधानमन्त्री केपी ओलीले दुई दुई पटक संसद विघटन गरेपछि प्रतिगमनलाई परास्त गर्न बनेको गठबन्धनले प्रतिगमननलाई परास्त गरेर लोकतन्त्रको रक्षा गर्दै मुलुकलाई राजनीतिक स्थिरता तर्फ अगाडि बढाएका कारण गठबन्धनको निरन्तरता पार्टीले आवश्यक ठानेको यादवले बताए। 'यद्यपि स्थानीय निर्वाचनमा हाम्रो पार्टीका केहि तिता अनुभव पनि छ। तर मुलुकका लागि गठबन्धन अहिले पनि आवश्यक ठानेका छौं,' उनले भने, त्यहि भएर आगामी निर्वाचनमा पनि हामी तालमेल गरेर जान्छौं।' पार्टीका तत्कालीन संघीय परिषद् अध्यक्ष डाक्टर बाबुराम भट्टाराइ पदमुक्त गर्ने निर्णय पनि बैठकले गरेको उनले जानकारी दिए। पार्टी नै फुटाउने खेलमा लागेका कारण भट्टराइलाई पदमुक्त गरिएको उनले बताए। 'पार्टीको विधान, नीति र अनुसान विरुद्ध गतिविधी गरेकाले बाबुरामलाई संघीय परिषद् अध्यक्षका साथै पार्टीका सम्पूर्ण जिम्मेवारीबाट पदमुक्त गरिएको हो,' उनले भने, अब आगामी दिनमा पनि उनको गतिविधी यस्तै रहयो भने उनि विरुद्ध पार्टीले अझ कठोर निर्णय लिनेछ, यदि सच्चिएर आए भने चाहिँ पार्टीको ढोका खुल्ला छ।' भट्टराइसँगै उनको पक्षमा लागेर पार्टी फुटाउने खेलमा लागेका ८ जना केन्द्रीय कार्यकारीणी सदस्यहरुलाई पनि पदबाटमुक्त गर्ने निर्णय बैठकले गरेको यादवले जानकारी दिए। वीरगन्जको बैठकमा दुई तिहाइ केन्द्रीय सदस्य सहभागी भएपछि पार्टी फुटाउने भट्टराइको सपना चकनाचुर भएको पनि यादवले बताए। बैठकले पार्टीको संघीय परिषद् अध्यक्षमा वरिष्ठ नेता अशोक राइलाई सर्वसम्मत चयन गरेको यादवले बताए। यादवले वीरगन्जको बैठकले पार्टीको विधान संशोधन गरि केन्द्रीय कार्य समितिमा महिलाको सहभागीता ३३ प्रतिशत पुरयाउने, संगठनलाई अझ चुस्त दुरुस्त बनाउने र जसपालाई एउटा वैकल्पिक शक्तिका रूपमा स्थापित गर्ने अभियानलाई निरन्तरता दिने निर्णय पनि गरेको सुनाए। अध्यक्ष यादवले संसदमा पेश भएको नागरिकता संशोधन विधेयक फास्ट ट्रयाकबाट छिट्टै पारित हुने पनि बताए। 'पहिलेको विधेयकमा संशोधन गरि नयाँ विधेयक संसदमा प्रस्तुत भइसकेको छ। उक्त विधेयक संसदको यहि अधिवेशनबाट पास हुन्छ। यसमा कसैले शंका नगरे हुन्छ', यादवले भने। अहिले संसदमा पेश भएको नागरिकता विधेयकमा कुनै पनि प्रकार (बंशज, अंगीकृत वा जन्मसिद्ध) को नागरिकता पाएकाहरुको सन्तानले बंशजको नागरिकता पाउने प्रावधान समावेश गरिएको जानकारी पनि उनले गराए। पत्रकार सम्मेलनमा जसपाका संघीय परिषद अध्यक्ष अशोक राइले वीरगन्जको बैठक पछि जसपा अब पार्टी विभाजन गर्न खोज्नेहरुलाई एउटा किनारामा छाडेर मूल प्रवाहमा अगाडि बढेको बताए। वीरगन्जको बैठक ऐतिहासिक रहेको भन्दै उनले बैठकले गरेका निर्णयहरुले पार्टीलाई एउटा नयाँ उचाइमा पुर्याउने विश्वास लिएको बताए। पत्रकार सम्मेलनमा वन तथा वातावरण मन्त्री प्रदीप यादव, केन्द्रीय कार्यकारणी सदस्यहरु रामसहाय यादव, सुशीला श्रेष्ठ, संघीय सांसद नरमाया ढकाल, वीरगन्ज महानगरका मेयर राजेशमान सिंह, जसपाका जिल्ला अध्यक्ष रामनरेश प्रसाद यादव लगायतको पनि सहभागिता थियो।"
उपसभामुखमा भुसाल र भट्टराई प्रतिस्पर्धी,"काठमाडौं : प्रतिनिधिसभाको रिक्त उपसभामुखमा बिहीबार कांग्रेसकी पुष्पा भुसाल र एमालेकी विद्या भट्टराईको उम्मेदवारी परेको छ। कांग्रेस सचेतक भुसाललाई सत्ता गठबन्धनले साझा उम्मेदवार बनाएको हो। उपसभामुखका लागि शुक्रबार निर्वाचन हुँदै छ। एमालेबाट उपसभामुख बनेकी शिवमाया तुम्बाहाङ्फेले २०७६ माघमा राजीनामा दिएकी थिइन्। त्यसपछि प्रतिनिधिसभाको कार्यकाल सकिन लागेका बेला मात्रै उपसभामुख चयन प्रक्रिया सुरु भएको हो। भुसालका प्रस्तावकमा माओवादी केन्द्रका प्रमुख सचेतक देवप्रसाद गुरुङ र समर्थकमा एकीकृत समाजवादीकी लक्ष्मीकुमारी चौधरी छन्। भट्टराईका प्रस्तावकमा एमाले सचेतक शान्ता चौधरी र समर्थकमा एमालेकै कृष्णभक्त पोखरेल छन्। प्रतिनिधिसभाको बहुमतबाट उपसभामुख निर्वाचित हुने प्रतिनिधिसभा नियमावलीमा व्यवस्था छ। भट्टराईले उपसभामुख संसद्को गरिमामय पद भएको र यसको गरिमा राख्नुपर्ने प्रतिक्रिया दिइन्। यो पद भनेको संवैधानिक परिषदको सदस्य पनि हो, उनले भनिन्, यसको गरिमा राख्नुपर्छ। अब रिक्त रहेको संवैधानिक परिषद् प्रभावकारी ढंगले अगाडि बढ्छ। भुसालले उपसभामुख पदको गरिमा जोगाउन आफु सधैं क्रियाशील हुने बताइन्।"
सात राजदूतले लिए सपथ,"काठमाडौं : राष्ट्रपति विद्यादेवी भण्डारीसमक्ष नवनियुक्त नेपाली राजदूतहरूले पद तथा गोपनीयताको शपथ लिएका छन्। राष्ट्रपतिको कार्यालय, महाराजगञ्जमा शुक्रबार आयोजित एक समारोहबीच सात राजदूतले शपथ लिएका हुन्। उक्त अवसरमा परराष्ट्रमन्त्री डा नारायण खड्कालगायत नेपाल सरकारका उच्च पदस्थ अधिकारीसमेतको उपस्थिति थियो। शपथ लिने राजदूतहरुमा तीर्थराज वाग्ले (बहराइन), डोरनाथ अर्याल (ओमान), नवराज सुवेदी (साउदी अरेबिया), बासुदेव मिश्र (श्रीलङ्का), भरतकुमार रेग्मी (अष्ट्रिया) तथा संयुक्त राष्ट्रसङ्घ कार्यालय, भियनाका लागि नेपालको स्थायी प्रतिनिधि, सुशीलकुमार लम्साल (इजिप्ट) र घनश्याम भण्डारी (बङ्गलादेश) रहेका छन्।"
महिला उच्च प्रहरी अधिकारी सम्मानित,"काठमाडौं : नेपाल प्रहरीको उच्च ओहोदामा पदोन्नती हुने महिला प्रहरी अधिकारीलाई माइती नेपालले शुक्रबार संस्थामा आयोजित एक कार्यक्रमबीच सम्मान गरेको छ। कार्यक्रममा माइती नेपालकी अध्यक्ष अनुराधा कोइराला र संस्थाका कार्यकारी निर्देशक विश्व खड्काले उच्च ओहोदाका महिला प्रहरी अधिकारीलाई सम्मान गरेका हुन्। सम्मानित हुनेमा अतिरिक्त प्रहरी महानिरीक्षक (एआईजी)मा बढुवा भएकी पूजा सिंह, प्रहरी नायव महानिरीक्षक (डीआईजी)मा बढुवा भएका मिरा चौधरी, किरण बज्राचार्य, दुर्गा सिंह र किरण राना रहेका छन्। कार्यक्रममा माइती नेपालकी अध्यक्ष कोइरालाले महिलालाई राजनीति होस् वा अन्य क्षेत्रमा सधै उप पदमा मात्र सीमित गर्ने क्रमलाई परिवर्तन गरेर प्रमुख पदमा पुर्याउने विषयमा पहल गरिनुपर्ने बताइन्। एआईजी सिंहले प्रहरी संगठनमा महिला प्रहरीको सहभागितामा क्रमशः वृद्धि हुँदै गएको बताउँदै महिलाको सहभागिता र सक्रियताबिना नेपाल प्रहरीमात्र नभई कुनै पनि निकायको कल्पनासमेत गर्न नसकिने बताइन्। आफूहरुको पदोन्नती हुने अवसर पाएको भनेको लैंगिक समानताका लागिमात्र भएको भन्न नमिल्ने बताउँदै उनले यो अवसर आफूहरुले आफ्नो ज्ञान, सीप, दक्षता र आफ्नो विशिष्ठ क्षमताका लागि पाएको स्पष्ट पारिन्। यो सहभागिता भोलिका दिनमा क्रमशः अझै वृद्धि हुँदै जाने उनको विश्वास थियो। नेपाल प्रहरीभित्र महिला सहभागिता कसरी वृद्धि गर्ने र उनीहरुको जिम्मेवारीको दायरालाई कसरी फराकिलो बनाउने, उनीहरुको क्षमतालाई कसरी थप सार्थक र प्रभावकारी बनाउने भन्नेमा सबैले रचनात्मक भूमिका खेल्नुपर्नेमा उनले जोड दिइन्। कार्यक्रममा सर्वोच्च अदालतकी न्यायाधीश सपना प्रधान मल्लले महिला संगठित भएर एक अर्काको आधार बनेर अगाडि बढ्नुका साथै आफ्नो क्षमतालाई अझै धार लगाउँदै जानुपर्ने विचार व्यक्त गरिन्। त्यसैगरी एबीसी नेपालकी संस्थापक अध्यक्ष दुर्गा घिमिरेले सम्मानित हुने प्रहरी अधिकारीलाई बधाई दिँदै यो सम्मान नेपाली महिलाको रहेको र यो महिला अधिकारको आन्दोलनका कारण सफल भएको बताइन्। राष्ट्रिय योजना आयोगकी सदस्य सलोनी प्रधान सिंहले राज्य संरचनाको हरेक तहमा महिलाको अर्थपूर्ण सहभागिता सुनिश्चित हुन सुरु भएको र महिलाले आफ्ना एजेन्डालाई आगामी दिनमा अझै बलियो बनाएर अघि बढ्नुपर्ने जोड दिइन्।"
प्रतिबन्धित लागुऔषधसहित एक जना पक्राउ,महोत्तरी : महोत्तरीबाट प्रतिबन्धित लागुऔषधसहित एकजना पक्राउ परेका छन्। पक्राउ पर्नेमा ललितपुरको तालसिखेल नगरपालिका १४ का ४३ वर्षीय सुमन कार्की रहेको जिल्ला प्रहरी कार्यालयले जनाएको छ। शुक्रवार विहान जलेश्वर नगरपालिका ३ मलिवारास्थित प्रहरी चौकी भिठ्ठामोड महोत्तरीबाट खटेको प्रहरी टोलीले चेक जाँच गर्ने क्रममा कार्कीलाई आफ्नै शरीरको विभिन्न अंगमा लुकाई छिपाई राखेको नाइट्रभेट १० लेखिएको ९० पिस र स्पास्मो प्रोक्सिभन प्लस ४० पिस टयब्लेट बरामद गरेको प्रहरी प्रवक्ता प्रहरी नायव उपरीक्षक प्रकाश विष्टले जानकारी दिए। यस सम्बन्धमा थप अनुसन्धान भइरहेको जिल्ला प्रहरी कार्यालय महोत्तरीले जनाएको छ।
"करार कर्मचारीको म्याद थप नगर्दा आन्दोलन : प्रहरीले गोली चलायो, तीन जना गम्भीर घाइते","दैलेख : करार कर्मचारीहरुको म्याद थप नगर्ने गुराँस गाउँपालिकाको निर्णयविरुद्ध कर्मचारीहरु आन्दोलित भएका छन्। गाउँपालिकाको असार २९ गते सम्पन्न गाउँसभाको १०औँ अधिवेशनले गाउँपालिकामा करारमा कार्यरत कर्मचारीको म्याद थप नगर्ने निर्णय गरेको थियो। करार सम्झौताको म्याद थप नहुने भएपछि कर्मचारीहरु शुक्रबारदेखि आन्दोलनमा उत्रिएका थिए। आन्दोलित कर्मचारीहरुले शुक्रबार दिउँसो एक बजेदेखि शान्तिपूर्ण प्रदर्शन गरेका थिए। प्रहरी हस्तक्षेपपछि प्रदर्शनले उग्र रुप लिँदा प्रहरीले गोली चलाएको छ। प्रहरीले चलाएको गोली लागेर तीन जना कर्मचारीहरु गम्भीर घाइते भएका छन्। गुराँस गाउँपालिका १ मा कार्यरत कार्यालय सहायक बखत खत्रीसहित तीन जना घाइते भएको कर्मचारीले बताएका छन्। हामी आन्दोलित कर्मचारीको प्रतिनिधि र गाउँपालिकाका जनप्रतिनिधिहरु र प्रमुख प्रशासकीय अधिकृतबीच वार्ता भइरहेको थियो, भित्र वार्ता भइरहँदा हामीले बाहिर करार कर्मचारीको म्याद थप हुनुपर्ने मागसहित नारा लगाइरहेका थियौँ, त्यति नै बेला प्रहरीले लाठी चार्ज गर्यो, आन्दोलित कर्मचारी श्यामसुन्दर खड्काले भने। प्रहरीले लाठी चार्ज गर्न थालेपछि आन्दोलित कर्मचारीहरुले पनि प्रहरीमाथि ढुंगा प्रहार गरेका थिए। आन्दोलित कर्मचारीहरुले प्रहरीमाथि ढुंगा प्रहार र प्रहरीले आन्दोलित कर्मचारीमाथि लाठी चार्ज गर्ने क्रममै प्रहरीले एक्कासी गोली चलाएको कर्मचारीहरुले बताएका छन्। उनीहरुले भागेर ज्यान जोगाएको बताएका छन्। घाइतेको संख्या धेरै हुन सक्ने अनुमान गरिएको छ। घटनाबारे विस्तृत विवरण प्राप्त भइसकेको छैन। जिल्ला प्रहरी कार्यालयका डीएसपी भुवनेश्वरप्रसाद शाहले घटनाको विवरण आइनसकेको बताए। गाउँपालिकाले तलब भत्ता भुक्तानी हुने सम्पूर्ण करार तथा ज्यालादारी कर्मचारी, शिक्षक, विद्यालय कर्मचारी तथा बाल विकास सहजकर्ताहरुको करार सम्झौता साउन १ गतेदेखि नवीकरण नहुने निर्णय गरेको थियो। यो निर्णयसँगै झण्डै साढे दुई सय कर्मचारीको करार सम्झौता नवीकरण नहुने भएको छ। गुराँस गाउँपालिकाको कार्यालयमा आन्दोलनमा उत्रिएका करार कर्मचारीहरु । तस्विर : अन्नपूर्ण ।"
"दुई वर्षदेखि विद्युतका पोलमात्रै, भुक्तानी लिएर ठेकेदार फरार","बैतडी : बैतडीको पञ्चेश्वर गाउँपालिकामा विद्युत विस्तारको काम अलपत्र परेको छ। ठेकेदारको चरम लापरवाहीले विद्युतीकरणको काम अलपत्र परेको हो। वडा नं १, २, ३ र ४ मा विद्युत विस्तारको काम अहिले अलपत्र परेको हो। ठेकेदार सम्पर्क विहीन छन्। २०७८ सालभित्रै निर्माण सम्पन्न गर्ने गरी सम्झौता गरिएको भए पनि विद्युतका समाग्रीहरु जताततै छरपस्ट छाडेर ठेकेदार बेपत्ता भएको पञ्चेश्वर गाउँपालिकाका अध्यक्ष गोरख बहादुर चन्दले बताए। प्रादेशिक बिद्युत प्राधिकरणसँगको सम्झौता हो, ठेकेदारले काम गरेको छैन, दुई वर्षदेखि बिद्युतका सामानहरु छरपस्ट छन्, उनले भने। ठेकेदारले विद्युतीकरणको काम अलपत्र परेपछि उज्यालो पञ्चेश्वर अभियान पनि प्रभावित भएको उनले बताए। ४ वडाको लागि छुट्टै योजना कार्यान्वयनको चरणमा लगेको भए पनि ठेकेदारको लापरवाहीले काम सम्पन्न हुन नसकेको उनले बताए। प्रादेशिक बिद्युत प्राधिकरणको कार्यालयले भुक्तानी दिएको भएपनि कामदारहरुले पारीश्रमिकसमेत नपाएको गुनासो गरेका छन्। तार तानेको र पोलहरु गाडेका कामदारहरुले पारिश्रमिक नपाएको स्थानीय दिपक बहादुर चन्दले बताए। महिनौ लगाएर तार तथा पोलहरु ढुवानी गर्यौं, पोलहरु गाड्यौं, केही ठाउँमा तारहरु तानेर तयारी अवस्थामा राखिएको भए पनि पैसा पाएनौँ, बिजुली बलेन, चन्दले भने। प्रादेशिक विद्युत प्राधिकरण र कुमार खड्का सञ्चालक रहेको न्यु सत्ताकृ कन्सट्रक्सन प्रालिसँग दुई वर्ष पहिले एक वर्षमै सक्नुपर्ने गरी सम्झौता भएको थियो। आवश्यक पर्ने निर्माण समाग्री प्रादेशिक बिद्युत प्राधिकरणले उपलब्ध गराउने र काम गराउनको लागि मात्रै एक करोड २ लाखमा सम्झौता भएको थियो। प्रादेशिक कार्यालयमार्फत ठेकेदारले ७० प्रतिशत भुक्तानी लिइसकेका छन्। ठेकेदारले ७२ लाख भुक्तानी लगिसकेको प्रादेशिक विद्युत प्राधिकरणले जनाएको छ। कार्यालयकाअनुसार उनको ठेक्का सम्झौता तोडिएको छ। सम्झौताअनुसार काम नगरेर सम्पर्कविहीन भएपछि ठेक्का भंग भएको प्रादेशिक विद्युत प्राधिकरणका प्रमुख जंगबहादुर चन्दले जानकारी दिए। सुदूरपश्चिममा दशैँ अगाडिसम्म अधिकांश ठाउँमा बिजुली बाल्ने लक्ष्य राखिएको प्रादेशिक विद्युत प्राधिकरणका सहायक निर्देशक मेघमणी गौतमले बताए। विद्युतीकरणको अभावमा पञ्चेश्वरमा समस्या हुँदै आएको छ। विद्युतीकरणको अभावमा गाउँपालिकाले प्रदान गर्ने सेवा प्रवाहमा पनि समस्या भएको गाउँपालिकाले जनाएको छ। गाउँपालिकाको कार्यालयमा पनि सोलारको माध्यमबाटै सेवा प्रवाह भइरहेको छ। वर्षातको समयमा सोलारले काम नगर्ने भएकाले, समस्या भएको गाउँपालिका अध्यक्ष चन्दले बताए। पञ्चेश्वर गाउँपालिका भारतसँग सिमाना जोडिएको पालिका हो। भारतीय भूमि लोहाघाट र आसपासका गाउँहरुमा बिजुली झलमल्ल बलीरहेको देखिन्छ। यहाँका नागरिकहरु भने बिजुली आउने आशामै बसिरहेका छन्। भारततर्फ बिजुली झलमल्ल छ, वारीपट्टी अन्धकार, स्थानीय नरेश चन्दले भने, बत्तीमुनिको अध्यारो जस्तै भएको छ। १८ हजारभन्दा बढी जनसंख्या रहेको पञ्चेश्वरमा विद्युतीकरणको अभावकै कारण प्रविधिको पहुँचमा आउन सकेका छैनन् भने सम्बन्धित कार्यालयबाट सेवा पाउन पनि सकस हुने गरेको छ। सोलारकै भरमा चल्दै आएका फोनलाइनका टावरहरु पनि घाम लागेको बेला मात्रै सञ्चालनमा आउने गरेका छन्।"
सूचनाबिना वैदेशिक रोजगारमा जाने १७ पटक ठगिन्छन्,"स्याङ्जा : अरुकै भरमा मात्र वैदेशिक रोजगारमा जान चाहने ब्यक्ति राहदानी बनाउनेदेखि गन्तब्यसम्म पुग्दा १७ पटकसम्म ठगिने गरेको पाइएको छ। सुरक्षित आप्रवासन (सामी) परियोजनाले बिहीबार स्याङ्जामा आयोजना गरेको सरोकारवालासँगको छलफल एवं सुझाव संकलन कार्यक्रममा सचेतनाको अभावमा एकै ब्यक्ति धेरै पटक ठगिने गरेको जानकारी दिएको हो। कार्यक्रममा बोल्दै नगर प्रमुख तुलसीराम रेग्मीले वैदेशिक रोजगारका लागि जाने तयारीको अवस्था राहदानी बनाउनेदेखि लगायतका विभिन्न चरणहरु पार गर्ने अवस्थादेखि नै चनाखो बन्नुपर्ने बताए। विदेशमा जाने बेलामा कहाँ जाने, कसरी जाने, त्यहाँको भुगोल, हावापानी, राजनीतिक, सांस्कृति, धार्मिक, भाषिक एवं कानून लगायत सीप सिकेर गएमा सहज हुने र यी विविध विषयको ज्ञानका बारेमा सामी परियोजनाले सहजीकरण गर्दे आएको छ। 'युवायुवतीलाई सूचना र सीप सिकेर दक्ष भई विदेश जान हाम्रो अनुरोध हो' प्रमुख रेग्मीले भने। परियोजनाले खाडी मुलुक र मलेशियामा पुग्ने रोजगारीलाई विशेष प्रशिक्षण, सीपयुक्त तालिमको समेत निःशुल्क व्यवस्था गर्दे आएको छ। मुलुकका धेरै युवा बैदेशिक रोजगारमा पुगेको बताउँदै उनले विदेशमा सिकेका सीप र क्षमतालाई स्वदेश उपयोग गर्नेगरी वातावरण बनाउनुपर्नेमा जोड दिए। वैदेशिक रोजगारलाई सुरक्षित, मर्यादित र शोषणरहित बनाउन नेपाल सरकार र स्वीस सरकारबीच सामी परियोजना सञ्चालनको सम्झौंता भएको हो। सम्झौता अनुसार स्याङ्जाका ४ वटा पालिकामा परियोजना सञ्चालनमा छ। आउँदो आर्थिक वर्षदेखि एउटा पालिकामा विस्तार गरिने भएको छ। परियोजना लागु भएका पालिकामा सूचना प्रवाह, सीपमूलक तालिम, न्यायमा पहुँच, मनोसामाजिक परामर्श र बित्तिय साक्षरताका अभियान संचालन गर्दै आएको छ। स्याङ्जा सदरमुकाममा सामी परियोजना केन्द्र र वालिङमा उपकेन्द्र स्थापनागरी राहदानी बनाउने आउने युवायुवतीलाई वैदेशिक रोजगारीमा जानूपूर्व र गएपछि जान्नुपर्ने कुराहरुका बारेमा प्रशिक्षित गराउने काम गर्दै आएको छ। परियोजना संयोजक एकनारायण सापकोटाले जिल्लामा सामी परियोजना र यसले गर्दे आएका काम र प्रभावका बारेमा र कार्यक्रम अधिकृत भागीराम थारुले बैदेशिक रोजगार ब्यवस्थापका लागि नीतिगत ब्यवस्थाका बारेमा छुट्टाछुट्टै कार्यपत्र प्रस्तुत गरेका थिए। सामी परियोजना स्याङ्जाका पुतलीबजार, वालिङ, गल्याङ नगरपालिका र हरिनास गाउँपालिकामा सञ्चालनमा रहेको र अब आँधीखोलामा पनि विस्तार गरिने भएको छ । नेपाल सरकार र स्वीस सरकारको सहयोगमा हेल्भेटासको प्राविधिक सहयोगमा परियोजना सञ्चालनमा रहेको हो। गण्डकी प्रदेशमा ६ जिल्लाका २८ पालिकामा परियोजना सञ्चालनमा छ। स्याङ्जाको कुल जनसंख्यामध्ये २५ देखि ३० प्रतिशत वैदेशिक रोजगारमा जाने गर्छन भने परियोजना लागु भएका ४ पालिकाबाट झण्डै ३ अर्ब रेमिट्यान्स भित्रिएको सामी परियोजना कार्यक्रम संयोजक एकनारायण सापकोटाले जानकारी दिए।"
प्रदेश १ मा प्रतिष्ठान तथा स्मृति ट्रष्टका नाममा करोडौं रकम विनियोजन,"विराटनगर : आउँदो आर्थिक वर्ष २०७९८० का लागि ३९ अर्ब बढीको बजेट ल्याएको प्रदेश १ सरकारले प्रतिष्ठान तथा स्मृति ट्रष्टका नाममा करोडौं रकम विनियोजन गरेको छ। प्रदेशको प्राथमिकताको क्षेत्रमा खर्चिनुपर्ने बजेटको ठुलो हिस्सा सरकारले विभिन्न प्रतिष्ठान, स्मृति ट्रष्ट तथा फाउण्डेशनका लागि छुट्याएको हो। आगामी आर्थिक वर्ष २०७९८० का लागि सरकारले ३९ अर्ब ७३ करोड ८३ लाखको बजेट ल्याएको छ। तर त्यसमा विकासका योजनासँगै प्रतिष्ठान तथा स्मृति ट्रष्टको नाममा विभिन्न कार्य प्रयोजनका लागि भनेर ८ करोडभन्दा बढी रकम छुट्याईएको देखिएको छ। प्रदेश सरकारको पर्यटन तथा संस्कृति मन्त्रालयमार्फत् मात्रै प्रदेशभित्रका प्रतिष्ठान, स्मृति ट्रष्ट, फाउण्डेशन तथा अन्य विभिन्न संघसंस्थालाई अनुदान स्वरूप ३ करोड छुट्याईएको छ। प्रदेश सरकारको आर्थिक मामिला तथा योजना मन्त्रालयको कार्यक्रम पुस्तिकामा उक्त विषय उल्लेख छ। मन्त्रालयबाट प्राप्त विवरण अनुसार आगामी आर्थिक वर्षमा सरकारले सङ्खुवासभाको सहिद स्मृति प्रतिष्ठानलाई पनि भवन निमार्णका लागि भनेर २० लाख छुट्याईदिएको छ। यस्तै आगामी आर्थिक वर्षको बजेटमा सरकारले ताप्लेजुङको फुङलिङ नगरपालिका५ स्थित मदन भण्डारी स्मृति प्रतिष्ठानलाई ५० लाख, झापाको चारपानेस्थित सहिद स्मृति प्रतिष्ठानलाई २० लाख, हल्दीबारी२ चतुरानस्थित राजवंशी प्रतिष्ठानलाई १५ लाख, ताप्लेजुङको सिरिजङ्गा गाउँपालिका१ कटुन्जेस्थित सहिद हरि नेपाल प्रतिष्ठानलाई २० लाख र पाँचथरको फिदिम४ स्थित सहिद प्रतिष्ठानलाईसमेत भवन तथा सभाहल निमार्णका लागि भनेर १५ लाख छुट्याईदिएको छ। झापाको अर्जुनधारा८ स्थित जनयोद्धा प्रतिष्ठानलाई २० लाख, शिवसताक्षीस्थित गणेशमानसिंह अध्ययन प्रतिष्ठानलाई ५० लाख, संखुवासभाको भोटखोलास्थित सहिद स्मृति प्रतिष्ठानलाई २० लाख, संखुवासभाकै चैनपुरस्थित वासुशाक्य स्मृति प्रतिष्ठानलाई २० लाख र धनकुटाको पुष्पलाल स्मृति ट्रष्टलाई पनि सरकारले १० लाख विनियोजन गरिदिएको छ। सत्ता र शक्तिको दुरुपयोग स्वरुप स्मृति ट्रष्ट तथा प्रतिष्ठानका नाममा गरिएका यस्ता विनियोजनले कुनै आउटकम नदिने अर्थशास्त्री अर्जुन बराल बताउँछन्। 'कार्यकर्ता पोस्ने ध्येयले गरिएका रकम विनियोजनले कुनै प्रतिफल दिँदैन,' उनी भन्छन्, 'सहिद प्रतिष्ठानलाई सहयोग गर्नु सकारात्मक विषय हो। तर, अहिले नामै नसुनेका ट्रष्टहरुले पनि लाखौं खेलाइरहेका छन्। यो श्रोत र साधनको दुरुपयोग हो।' गैरबजेटरी खर्चलाई निरुत्साहित पार्दै पूँजीगत खर्चमा बढाउने बिषयमा जोड दिँदै आएको प्रदेश सरकारले प्रदेशभरिका प्रतिष्ठान तथा स्मृति ट्रष्टका नाममा ८ करोड रुपैयाँभन्दा बढी रकम विनियोजन गरेको सरकारी तथ्यांक छ। तथ्यांक अनुसार ओखलढुङ्गाको लिखु४ यसमस्थित टंकराज इश्वरी प्रतिष्ठानलाई आगामी आर्थिक वर्षमा सरकारले भवन निर्माणका लागि भनेर ५० लाख दिएको छ। यसबाहेक आगामी आर्थिक वर्षको बजेटबाट रावावेशी२ स्थित मनमोहन स्मृति प्रतिष्ठानले ५ लाख, खोटाङको दिक्तेल रुपाकोट मझुवागढी नगरपालिका१ स्थित बिपी स्मृति ट्रष्टले ५० लाख र मोरङको पिताजी कृष्णप्रसाद सेवा गुठी तथा बेलबारीस्थित जनयुद्ध स्मृति प्रतिष्ठानले ५०५० लाख पाएको छ। सुनसरीको इटहरी२ मा रहेको जेबी टुहुरे र भोजपुरको मिराराई फाउण्डेशनले पनि आगामी आर्थिक वर्षको बजेटबाट क्रमशः ३० र १० लाख पाउने भएका छन्।"
प्रादेशिक अस्पतालमा बस्दैनन् डाक्टर,"जनकपुरधाम : मधेश प्रदेशको स्थायी राजधानी जनकपुरधामस्थित मधेश स्वास्थ्य विज्ञान प्रतिष्ठानको प्रादेशिक अस्पतालमा पुग्दा दिनको ठिक १२ बजेर ३५ मिनेट भएको थियो। ओपिडी कक्ष बिरामीहरूले भरिभराउ थियो। तर एकआध चिकित्सकबाहेक अन्य कुनैपनि विशेषज्ञ चिकित्सक समयमै आइपुगेका थिएनन्। १२:३५ बजे देखि डाक्टर कुरिरहेका बिरामीले ३ बजे सम्म कुरिरहे तर चिकित्सक आइपुगेनन्। ओपिडी कक्षको १९ नम्बर कोठा फिजिसियनमेडसिन विभागका चिकित्सकहरू कोही पनि आईसकेको थिएनन्। बिहीबार क्रमश: चिकित्सकहरू, सिद्धिदात्री झा, डा रामदेव चौधरी, डा अजय कुमार यादव, डा विपिन कुमार यादव, रामेश्वर महासेठ र डा दिगविजय ठाकुर लगायतको ड्युटी थियो। तर एक जना पनि उपस्थित थिएनन्। बिहान ११ बजेदेखि पूर्जी कटाएर लाइन लागेको बिरामीहरू ३ बजेसम्म चिकित्सकको पखाइमा थिए। तर समयमै चिकित्सक नआउँदा कतिपय बिरामी फर्किएर निजीमा जान बाध्य भए भने कतिपय डाक्टर कुरेर बस्न बाध्य भए। 'सरकारी काम, कसरी जान्छ घाम' भन्ने उखान जनकपुर प्रादेशिक अस्पतालमा लागु भएको हो क्यारे ! त्यसैले चिकित्सकहरू चेकजाँचमा हुँदैनन्। महोत्तरी सोनमा गाउँपालिकाका मणिभुषण प्रसाद कर्णले आमा खुट्टा सुन्निएर चिकित्सकसँग चेकजाँचका लागि आएका थिए। 'खुट्टा सुन्निएको छ, बाहिर लाइनमा अब आउँछ डाक्टर तब आउँछ भन्दै कबम्पाउण्डरले झण्डै २ घण्टा भन्दा बढी भयो तर डाक्टरको अत्तोपत्तो छैन। बिरामी निको हुन डाक्टर कहाँ आउँछन, तर यहाँ डाक्टरको लापरवाहीले झन बिरामी भएर जाउँछ,' उनले भने। महोत्तरीकी रिना कर्णले भनिन, '८ बजेदेखि नै लामो बिरामीको लाइन छ, बल्ल बल्ल डाक्टर देखाइयो। भनेको सबै जाँच गरेर आए तर रिपोर्ट हेर्न डोक्टर खोजेको घण्टौं भयो तर अत्तोपत्तो छैन। अस्पतालमा कतै डक्टर भने फेला पर्दैनन, विरामी आउँछन् भएका नर्सले उनीहरूलाई हेरे भने हेरे नत्र उनीहरू निजी अस्पताल नै जान बाध्य हुन्छन्।' अस्पतालमा चिकित्सकको दरबन्दी नभएको हैन। स्वास्थ्य विभागका अनुसार प्रादेशिक अस्पतालमा केही एकआध दरबन्दीबाहेक अन्य चिकित्सकको दरवन्दी पूरा छ। तैपनि अस्पतालमा डाक्टर फेला पार्नु भनेको मन्दिरमा भगवान फेला पार्नु जस्तै भएको सेवाग्राही कर्णको गुनासो छ। गरिब दिन दु:खीको उपचारमा बसेर अस्पतालका डाक्टरलाई केहि फाईदा छैन। आफ्ना निजी क्लिनिक अनि प्राइभेट अस्पतालमा अन्य थप आम्दानी हुने तर अस्पतालमा हाजिर गरेर टाप कस्न पाइने भएकाले अस्पतालमा डाक्टरको अभाव हुने गरेको स्थानीय सुशिल कर्णको भनाइ छ। उनले भने, 'अस्पतालमा पुगेका विरामीले डाक्टर खै, भनेर सोधेमा नर्स उल्टै थर्काउछन, तपाईंलाई उपचार गर्नुछ, की डाक्टर खोज्नुछ।' कर्णले सहज हिसाबले अस्पतालमा डाक्टर भेट्नु र उपचार पाउनु भगवान पाउनु सरह भएको बताए। अस्पतालमा सेवाग्राहीहरूको गाली खाँदै काम किन गर्नुहुन्छ ? अन्नपूर्णकर्मीको प्रश्नमा एक नर्सले नाम नछाप्ने शर्तमा भनिन, 'डा सिद्धिदात्री झा आउनुभएको थियो तर १२ बजे भन्दा पहिल्यै निस्किएर जानुभो ! डाक्टर साब आउनुहुन्छ, हाजिर बनाउनु हुन्छ, फेरी निस्किहाल्नु हुन्छ हामी करारका कर्मचारी पहिल्यैका मेसुदेखि विकास समितिका अध्यक्षसम्मलाई पैसा दिएर जागिर खाएका हौं, फोकटमा त भगवान दर्शन हुँदैन, जागिरको त कुरा परै जाओस्।' अस्पतालमा काम गर्न नर्सले मेसुदेखि अस्पताल विकास समितिसम्मलाई घुस दिएर करारमा केही दिन अघि भर्ना भएको बताइन्। इन्टर्न विद्यार्थीको भरमा ल्याव तथा सिएम, एचएको भरमा धानेको प्रादेशिक अस्पताल चल्दा पनि विकास समिति र मन्त्रालय प्रदेश मन्त्रालय भने बेखबर भएको पेट दुख्ने समस्या लिएर चेकजाँचका लागि आएका जनकपुरधाम उपमहानगरपालिका ९ का आदर्श कुमारले बताए। उनले भने, 'सरकारी अस्पतालमा समस्या धेरै छ, हल कसरी गर्न भन्ने सोच कसैमा छैन, जसलाई समस्या परेको छ, उसले बोल्ने ठाउँ छैन् जसले समस्या समाधान गर्नुपर्ने हो, उसलाई वास्तै छैन, अनि समस्याको हल कसरी होस ?', 'हामीले सेवा कहिले पाउने? विरामी मरिरहने अस्पतालका डाक्टर आफ्नो नीजि क्लिनिक धाई रहने, मोटो रकम कमाइ रहने खेल भैसकेको छ।' अस्पतालको शौचालय जान सक्ने अवस्था छैन्। सुधार एवं सफा गर्ने जिम्मा अस्पतालको हो, जसबाट रोग थप फैलन नदिन पनि अस्पताल हाता सफा राख्नु, शौचालय सफा एवं पानीको ब्यवस्था गर्नु अस्पताल प्रशासनको दायित्व भएपनि त्यसतर्फ कसैको ध्यान नगएको धनुषा क्षिरेश्वरनाथ नगरपालिकाका विन्देश्वर यादवले बताए। उनले भने, 'ज्वरो लागेर हिड्न सक्ने अवस्था छैन, हातखुट्टा सुन्निएको छ तर चिकित्सक कुरेर बस्न बाध्य छौं।'"
रुपन्देहीको सिद्धार्थनगर नगरपालिका कोभिडविरुद्ध पूर्ण खोप घोषणा,"भैरहवा: रुपन्देहीको सिद्धार्थनगर नगरपालिका कोभिडविरुद्धको पूर्ण खोप सुनिश्चित नगरपालिका घोषणा भएको छ। बिहीबार भैरहवामा आयोजित कार्यक्रममा नगरलाई पूर्ण खोप घोषणा गरिएको हो। जिल्ला समन्वय समिति रुपन्देहीका सभापति उमाकान्त चपाईले कार्यबाहक नगर प्रमुख उमा अधिकारीलाई पूर्ण खोप सुनिश्चितताको प्रमाण पत्र प्रदान गरे। नगरभित्रका १२ वर्षभन्दा माथिका सबै नागरिकले कोरोनाविरुद्धको पूर्ण मात्रा खोप लगाएपछि नगरलाई पूर्ण खोप सुनिश्चित पालिका घोषणा गरिएको कार्यबाहक नगर प्रमुख अधिकारीले बताइन्। उनका अनुसार १२ वर्ष माथिका ६२ हजार १ सय ५६ जनसंख्या रहेकामा ६२ हजार ९ सय ७५ जनाले पूर्ण मात्राको खोप लगाएका छन्। प्रहरी तथा अन्य जिल्लाबाट नगरभित्र बसोबास गर्ने नागरिकले पनि खोप लगाएकाले लक्षित वर्गभन्दा धेरैले खोप लगाएको नगरपालिकाले जनाएको छ। नगरपालिकाले ५ वर्ष माथिका बालबालिकालाई पहिलो मात्राको खोप लगाइसकेको जनाएको छ। यस्तै, दोस्रो मात्रामो खोप लगाउने प्रक्रिया अघि बढिसकेको नगरपालिकाका प्रमुख प्रशासकीय अधिकृत तुल्सीराम मरासिनीले जानकारी दिए। उनले कार्यक्रममा कोभिडविरुद्ध पूर्ण खोपको प्रतिवेदन प्रस्तुत गरे। नगरपालिकाले महामारी रोकथामका लागि भन्दै नेपालभारत सीमा नाका बेलहियामा विगतदेखि नै हेल्थ डेस्क राखेर नियनमित एन्टिजेन परीक्षण गर्दै आइरहेको छ। स्वास्थ्य शाखा प्रमुख गितादेवी न्यौपाने पोखरेलका अनुसार हालसम्म उक्त हेल्थडेस्कबाट ७७ हजार ८ सय ४ जनाको एन्टिजेन परीक्षण गरिएको छ। यसमध्ये १ हजार ५ सय १ जनामा कोरोना पोजेटिभ देखिएको छ। ९ हजार ७ सय ४३ जनाको पीसीआर परीक्षण गरेकामा १ हजार ३ सय ४२ जनामा पोजेटिभ देखिएको नगरपालिकाले जनाएको छ। हेल्थडेस्कमा परीक्षण गर्दा पोजेटिभ देखिएकाहरूलाई आइसोलेसन सेन्टरमा होल्ड गरी विभिन्न संघसंस्थाको समन्वयमा सम्बन्धित ठाउँमा पुर्याउने गरिएको नगरपालिकाका सूचना अधिकारी देव ज्ञवालीले बताए। कार्यक्रममा समन्वय समिति सभापति चपाईले महामारीको समयमा नगरपालिकाले गरेको काम प्रशंसनीय रहेको जनाए। उनले कोरोनाको जोखिम अझै रहेकाले सचेत रहन आग्रह गरे। कार्यक्रममा सिद्धार्थनगर नगरपालिकाले महामारीमा खटिएका नगरपालिकाका कर्मचारी, स्वास्थ्यकर्मी, स्वयंसेविका, चालक, सरसफाईकर्मी, सुरक्षा निकाय, विभिन्न संघसंस्थाहरु, अस्पताल लगायत १८२ जनालाई दोसल्ला र प्रशंसा पत्रले सम्मान गरिएको थियो। उपप्रमुख एवं कार्यबाहक नगर प्रमुख अधिकारीले कोरोना महामारीको समय सम्झिएर भावह्विल बनिन्। कोभिड महामारीको रोकथाम तथा नियन्त्रणका लागि रातदिन अग्रपंक्तिमा खटिएर काम गरेका नगरपालिकाका कर्मचारी, सुरक्षाकर्मी, स्वास्थ्यकर्मी लगायथ सबैलाई धन्यवाद ज्ञापन गरेकी थिइन्।"
सिक्किमका लिम्बुहरू इतिहास खोज्न नेपालमा,"तेह्रथुम : पूर्वी नेपालमा आदिमकालदेखी बसोबास गर्दै आएका लिम्बु जातिहरूको आफ्नै भाषा, धर्म, संस्कृति, रीतिरिवाज, लिपि र भेषभूषा छ। आफूलाई प्रकृति पुजकको रुपमा मान्ने यी जातिहरू पूर्वी नेपाल तथा भारतको सिक्किम, पश्चिम बङ्गाल, कालिम्पोङदेखि भुटानसम्म बसोबास गर्छन्। पछिल्लो समयमा यी जातिहरूको भाषा, लिपि, संस्कार, संस्कती तथा ऐतिहासिकता संरक्षणको अभावमा धरापमा पर्दै गएको छ। लिम्बु जातिमा पनि समुदाय अनुसार आआफ्नै माङगेना यक (गढी) हरू छन्। पछिल्लो समय यी जातिहरूको यक(गढी) प्रति चासो हराइरहेको बेला भारतको सिक्किम राज्यबाट एक जानकारको टोली पूर्वी नेपालमा आइपुगेका छन्। भारतको सिक्किम राज्यमा रहेको सनारुङ सेवा चुम्भो नामक एक विषेशज्ञको टोलीले एक हप्तादेखी लिम्बुजातिको विभिन्न गढीहरूमा पुरानो ईतिहास खोजी गरिहेको छ। पूर्व सिक्किमको मुलुके भन्ने स्थानबाट सुरु भएको उक्त टोलीले माङगेन्ना नामक भ्रमण यात्रा तेह्रथुम, ताप्लेजुङ, इलाम, पाँचथरलगायत लिम्बुजातिको सघन बसोबास रहेको क्षेत्रमा रहेको विभिन्न गढीहरूको अध्ययनअवलोकन गरेको छ। अध्ययनअवलोकन प्रश्चात लिम्बुजातिको निम्ती संसार कै ठुलो माङहिम निमार्ण गरिने सनारुङ सेवा चुम्भो सिक्किमका अध्यक्ष देबेन्द्र सुब्बाले बताए। भने 'हाम्रो पुर्खाहरूको चिनो माटो र मुन्धुम लिएर जादैछौ।' एक नेपाली सहित १४ जनाको टोली रहेको माङगेना यात्रामा विभिन्न गढीहरूको अवलोकनसँगै गढीहरूको ऐतिहासिताबारे नेपालका अग्रज लिम्बुहरूसँग गढीको इतिहास बारे छलफल तथा अन्तक्रिया गरेका छन्। युवापुस्ताहरूले आफ्नो जातिको थात्थलो र गढीहरूको बारे चासो हराउँदै गएकोले संरक्षण गर्न आवश्यक रहेको ताक्लुङ गढी संरक्षण समिति तेह्रथुमका अध्यक्ष टेकराज तिगेलाको भनाइ छ। 'इतिहास संरक्षणमा नयाँ पिढीको ध्यान जान आवश्यक छ', उनले भने। लिम्बु समुदायले माङगेना यकलाई आफ्नो जातिको शिर उठाउने स्थानको रूपमा लिने गरेका छन। लिम्बु जातिले विवाहको लगनमा अनिवार्य मुन्धुम मार्फत फेदाङमाहरूले गढीको सम्बोधन गर्ने गरेका छन। सिक्किमको लिम्बुहरूले सुरु गरेको माङगेना यात्राले नेपालमा बसोबास गर्ने लिम्बुहरूलाई समेत आफ्नो गढी तथा पुख्र्यौली थात्थलो संरक्षण गर्न सन्देश दिएको चाङसिङ गढि यक संरक्षण समिती तेह्रथुमका अध्यक्ष दिल पाक्साँवाले बताए। लिम्बु जाति नेपालका ताप्लेजुङ, पाँचथर, इलाम, झापा, संखुवासभा, तेह्रथुम, धनकुटा, सुनसरी, मोरङलगायत उत्तरमा तिब्बत र दक्षिणमा भारतका साथै विश्वको विभिन्न मुलुकहरूमा बसोबास गर्दै आएका छन। पछिल्लो समय युवाहरू आफ्नो भाषा, लिपि र संस्कार संस्कृती संरक्षणमा चासो राख्न छाड्दै जाँदा लिम्बु समुदायको मौलिकता गुम्ने सम्भावना बढ्दै गएको छ।"
बारामा ५६ वर्षीया महिलालाई सामूहिक बलात्कार गर्ने दुई युवक पक्राउ,वीरगन्ज : बारामा ५६ वर्षकी एक महिलालाई सामूहिक बलात्कार गरेको आरोपमा दुई किशोर पक्राउ परेका छन्। पक्राउ पर्नेहरूमा बाराको आदर्श कोतवाल गाँउपालिका वडा नम्बर १ चिउटाहाका १५ र १७ वर्षका दुइ किशोर रहेका छन्। प्रहरीका अनुसार यही असार २५ गते राति आफ्नै गोठघरमा एक्लै सुतिरहेकी ५६ वर्षीया महिलालाई ती दुवै किशोरले रातिको ११ बजे सामुहिक रुपमा पालैपालो बलात्कार गरेका हुन्। घटना बारे पीडित महिलाले प्रहरीलाई जानकारी गराएपछि असार २६ गते प्रहरीले दुवै किशोरलाई पक्राउ गरेको बाराका प्रहरी प्रवक्ता प्रहरी नायव उपरीक्षक राजेश थापाले जानकारी दिए। पक्राउ गरिएका दुवै किशोरलाई जिल्ला प्रहरी कार्यालयको निगरानी कक्षमा राखिएको उनले बताए। दुवै किशोर विरुद्ध जबरजस्ती करणी सम्बन्धी कसूरमा मुद्दा दर्ता गरी बारा जिल्ला अदालतबाट ५ दिनको म्याद थप अनुमति लिई थप अनुसन्धान भइरहेको थापाले जानकारी दिए।
"चट्याङ लागेर एकजनाको मृत्यु, दुई घाइते",ताप्लेजुङ: जिल्लामा चट्याङ लागेर बिहीबार एकजनाको मृत्यु भएको छ भने दुई घाइते भएका छन्। मृत्यु हुनेमा मेरिङदेन गाउँपालिका२ सान्थाक्राका १५ वर्षीय लालकुमार शेर्पा छन्। मकै गोड्ने क्रममा चट्याङ लागेर शेर्पाको घटनास्थलमै मृत्यु भएको जिल्ला प्रहरी कार्यालयले जनाएको छ। चट्याङ लागेर सोही ठाउँका १९ वर्षीय निमतेम्वा शेर्पा र १२ वर्षीय निमल्हमु शेर्पा घाइते भएका छन्। घाइते दुवै जना स्थानीय स्वास्थ्यचौकीमा उपचारपछि घर फर्किएको प्रहरीले जनाएको छ।
"गोटाबाया राजापाक्षेको राजीनामा स्वीकृत, नयाँ राष्ट्रपति चुनाव जुलाइ १६ मा हुने","कोलम्बो : श्रीलङ्काकाका राप्ट्रपति गोटाबाया राजापाक्षेको राजीनामा प्राप्त भएको र उनले आधिकारिक रुपमा नै राजीनामा दिएको श्रीलङ्काकाली संसदका सभामुखले बताएका छन्। सभामुख यापा अभयवर्धनाले नयाँ राप्ट्रपतिको चुनाव जुलाई १६ मा हुने पुष्टी गरे। सभामुख यापाले प्रदर्शन गरिरहेका मानिसलाई शान्त हुन आग्रह गरे। साथै उनले सम्पूर्ण सांसदलाई संसदीय प्रक्रियामा भाग लिन अनुरोध गरेका छन्। बुधबार श्रीलंकाबाट भागेर माल्दिप्स पुगेका राजापाक्षे बिहीबार साँझ सिंगापुर गएका छन्। सिंगापुर पुगेको केही समयपछि उनले श्रीलंकाको संसदका सभामुखलाई इमेलमार्फत राजीनामा पठाएका थिए । श्रीलंका अहिलेसम्मकै सबैभन्दा खराब आर्थिक संकटको चपेटामा छ। यो वर्ष सुरुदेखि नै प्रदर्शन भइरहेका छन्। शनिबार, जुन ९ मा भएको प्रदर्शन भने निकै उग्र बन्यो। जनताले राष्ट्रपति भवन र प्रधानमन्त्री निवासलाई निशाना बनाए । जसका कारण तत्कालीन राष्ट्रपति गोटाबाया राजापाक्षे आफ्नो भवन छोडेर भाग्नुपरेको थियो । कोलम्बोमा हाल जारी कर्फ्यूकै बीचमा गोटाबाया राजापाक्षेको राजीनामाको खबर सुन्नेबित्तिकै मानिस खुसी मनाउन सडकमा उत्रिएका छन्। महिनौंसम्म भएको आन्दोलनको मुख्य माग गोटबायाले पदबाट राजीनामा दिनुपर्छ भन्ने थियो । यसैबीच त्यहाँ प्रधानमन्त्री रनिल विक्रमासिङ्घेलाई अन्तरिम राष्ट्रपति घोषणा गरिएको छ । तर, आन्दोलनकारीले उनको पनि राजीनामा माग पनि गरिरहेका छन् । बीबीसी"
ठाकुरराम बहुमुखी क्याम्पसमा तोडफोड र आगजनी,"वीरगन्ज : वीरगन्जको ठाकुरराम बहुमुखी क्याम्पसमा विद्यार्थीहरुले तोडफोड गर्दै आगजनीसमेत गरेका छन्। परीक्षा केन्द्र वीरगन्ज बाहिरको क्याम्पसमा तोकिएको भन्दै आक्रोशित विद्यार्थीहरुको समूहले शुक्रबार साँझ क्याम्पस प्रमुखको कार्यकक्षभित्र तोडफोड गर्दै फर्निचरहरुमा आगजनी गरेका हुन्। प्रदर्शनमा उत्रिएका विद्यार्थीहरुले क्याम्पस प्रमुखको कार्यकक्षका टेबुल, कुर्सी, बेन्च र सोफा बाहिर निकालेर आगजनी गरेका हुन्। विद्यार्थीहरुले फर्निचरमा लगाएको आगो वीरगन्ज महानगरपालिकाको वारुणयन्त्र बोलाएर निभाइएको वडा प्रहरी कार्यालय विर्ताका प्रहरी निरीक्षक विशाल मल्लले बताए। उनले भने, प्रहरी पुग्दा आगो लगाउनेहरु भागिसकेका थिए, अरु ५०६० जनाले भने परीक्षा सेन्टर अन्यत्र सारेको भन्दै क्क्याम्पस प्रमुख विरुद्ध नाराबाजजी गरिरहेका थिए। ठाकुरराम बहुमुखी क्याम्पसको तीन वर्षे बीएडको परीक्षा सेन्टर सर्लाहीको लालबन्दीस्थित जनज्योति बहुमुखी क्याम्पसमा र चार वर्षे बीएडको परीक्षा बाराको कलैयास्थित रामराजा शाह बहुमुखी क्याम्पसमा तोकिएपछि विद्यार्थीहरुले आक्रोश पोख्दै तोडफोड र आगजनी गरेका हुन्। क्याम्पस प्रमुख उमेश चौरसियाले परीक्षा सेन्टर अन्यत्र सारिएको निहुँमा क्याम्पसमा तोडफोड र आगजनीका घटना हुनु निन्दनीय भएको बताए। परीक्षा सेन्टर क्याम्पस प्रमुखले नभई त्रिभुवन विश्वविधालयको राष्ट्रिय परीक्षा बोर्डले तोक्ने भएकाले विद्यार्थीले आफू पढेको शिक्षण संस्थामै क्षति पुर्याउनु दुर्भाग्य भएको उनले बताए।"
राहत भागबण्डामा जनप्रतिनिधिबीच कुरा नमिलेपछि कुटाकुट,"परासी : विपन्नहरुले पाउने राहतमा पनि नवलपरासीका जनप्रतिनिधिले दलीय आधारमा भागवण्डा गर्ने गरेको खुलेको छ। राहत रकम वितरण कार्यमा भएको भागवण्डामा कुरा नमिलेपछि उत्पन्न विवादमा सरावल गाउँपालिका ५ मा कुटाकुटसमेत भएको छ। जनप्रतिनिधिबीचको विवाद बाहिर आएपछि कांग्रेस र एमालेका कार्यकर्ताबीच कुटाकुट हुँदा १८ जना घाइते भएका छन्। सरकारले कोरोनाबाट प्रभावित भएका अति विपन्नका लागि रकम पठाएको छ। गाउँपालिका ५ मा पठाइएको रकम वितरणका लागि आएको नाममा विवाद हुँदा बिहीबार राति भएको कुटाकुटमा उनीहरु घाइते भएका हुन्। रकम वितरणमै विवाद हुँदा चार दिनदेखि बन्द भएको अर्को वडा (वडा नम्बर २ को) कार्यालय अहिलेसम्म खुल्न नसकेको गाउँपालिका अध्यक्ष सुखाडीप्रसाद चौधरीले बताए। कोटा लिएर रकम वितरण हुँदा वास्तविक विपन्नहरु रकम पाउनबाट वञ्चित हुने देखिएको छ। कोरोनाका समयमा घरमा कसैको पनि आयस्रोत नभएको र सामाजिक सुरक्षा भत्तासमेत नपाउने अति विपन्न परिवारका लागि सरकारले प्रति परिवार १० हजारका दरले रकम पठाएको छ। यो रकम सरकारले जिल्लाका सबै पालिकाहरुमा जेठको अन्तिम सातामा पठाएको हो। सरावल गाउँपालिकामा कुल ७ सय जनाका लागि कुल ७० लाख रुपैयाँ आएको अध्यक्ष चौधरीले बताए। सोही रकम वितरणमा कांग्रेस र एमालेका जनप्रतिनिधिहरुबीच विवाद भएको हो। ७ वटा रहेको पालिकामा करिब १४ सयले विपन्न भन्दै फाराम भरेको गाउँपालिका अध्यक्ष चौधरीले बताए। यसअघि निर्वाचित भएका एमालेका निवर्तमान वडाअध्यक्षले पठाएको विपन्नको नाम अहिले कांग्रेसबाट निर्वाचित भएका वडाध्यक्षले काटेर पठाएको एक पक्षको आरोप छ भने अर्को पक्षले पहिला सम्पन्न व्यक्तिहरुको नाम पठाएको अर्को पक्षले आरोप लगाएपछि कांग्रेस एमालेका कार्यकर्ताबीच कुटाकुट भएको हो। वडा नम्बर ५ का अध्यक्ष लक्ष्मण चौधरीले फाराम नभरेकाहरुको पनि नामावली समावेश गरी रकमका लागि पालिकामा सिफारिस पठाएको आरोप लगाइएको छ। उक्त वडाबाट मात्र अति विपन्नबाट ४ सय १८ जनाले फाराम भरेका थिए। सुरुमा सबैको नामावली वडाध्यक्षले पालिकामा पठाएका थिए। तर पालिकाले १ सय ६ जनाको नाम पठाउने भनेपछि वडाध्यक्षले सोही अनुरुप नाम पठाएका थिए। ती सबैको नाम उपर दाबी विरोध गर्न पालिकाले सूचना जारी गरेको थियो। सोही सूचनाअनुसार वडाध्यक्ष चौधरीले वडाबाट पठाएको नामावलीलाई गाउँपालिकाले थपघट गर्दै नामावली निकालेको भन्दै ३२ जनाको सूची हटाउन निवेदन दिएपछि विवाद सुरु भएको हो। विवादपछि १२ जना गाउँपालिका उपाध्यक्ष वासमति हरिजनले आफ्ना मान्छे राख्ने र बाँकी २० जना वडाध्यक्षलाई आफ्ना मान्छे राख्न दिने सहमति भएको थियो। सहमतिमा वडाध्यक्षलाई दाबी विरोध फिर्ता लिनुपर्ने बताए पनि उनले फिर्ता नलिएपछि विवादले उग्र रुप लिएको हो। उपाध्यक्ष हरिजन एमालेकी हुन भने वडाध्यक्ष चौधरी कांग्रेसका हुन्। विवादले उग्ररुप लिँदै कुटपिटको घटना भएपछि प्रमुख जिल्ला अधिकारी श्रवणकुमार पोखरेलको पहलमा शुक्रबार जिल्ला प्रशासन कार्यालयमा जनप्रतिनिधि र कांग्रेस एमालेका पार्टी प्रतिनिधिलाई छलफलका लागि बोलाएका थिए। छलफल कार्यक्रममा वडा नं ४ का अध्यक्ष एव गाउँपालिकाका प्रवक्ता सुरेश यादवले उपाध्यक्ष र वडाध्यक्षलाई कोटा दिएर विवाद मिलाउन सहमति गरे पनि वडाध्यक्षले दाबी विरोधको निवदेन फिर्ता नलिएपछि विवाद भएको बताए। मैले उपाध्यक्षजीलाई हाम्रो पक्षमा १२ जना पर्यो। वडाध्यक्षले पाएको २० जनाको कोटा कसरी मिलाउनु हुन्छ उहाँको कुरा हो। विवाद नगरौं भन्दै सहमति गरिएको हो। पछि निवदेन फिर्ता नलिएपछि कुरा मिलेन र विवाद भयो, यादवले भने। कोटामा सहमति भएको उपाध्यक्ष र वडाध्यक्षले पनि स्वीकार गरे। आफूले पठाएका नामावलीमध्ये उपाध्यक्षले केही व्यक्तिको नाम थप गर्नुभयो। मेरा मान्छेको नाम पहिल्यै काटियो। त्यसैले निवदेन फिर्ता लिइन, वडाध्यक्ष चौधरीले भने। असारको अन्तिम समयमा रकम आएकाले विवादपछि ३२ जनाको नाम हटाएर ७४ जनाको रकम दिने निर्णय गरिएको गाउँपालिका अध्यक्ष सुखाडी चौधरीले बताए। विपन्नहरुको नामावली संकलन यसअघिको वडा जनप्रतिनिधिहरुले गरेका थिए। यसअघिका वडाध्यक्ष दिनेश सहानीले राजनीतिक प्रतिशोधमा आफ्ना मान्छेको नाम सिफारिस गरेर पठाएको आरोप लगाएका छन्। तर अहिलेका वडाध्यक्ष चौधरीले भने सम्पन्न व्यक्तिहरुको नाम संकलन गरेकाले काटेर पठाएको बताएका छन्। वडाध्यक्ष चौधरीले निवर्तमान अध्यक्ष सहानीले गाउँले उचालेर विवाद निकालेको दाबी गरेका छन्। निर्वतमान वडाध्यक्षले भने आफूले वास्तविक नाम पठाए पनि अध्यक्षले काटेर पठाएपछि जनता आक्रोशित भएर घटना भएको दाबी गरेका छन्। कोटाबाट राहत रकम वितरण गर्ने खुलासा भएपछि कार्यक्रममा सहभागी भएका लुम्बिनी प्रदेशका सभासद दीपेन्द्र अधिकारीले विपन्नहरुलाई पनि हाम्रो र तेरो मान्छे भनेर विभेद गर्नु दुर्भाग्य भएको बताए। विपन्न र गरिबमाथि पनि राजनीति गर्ने हो। यस्तो सन्देशले राजनीति प्रति आम जनताको धारणा कस्तो बन्छ। यसलाई ख्याल गर्नु पर्दैन, सभासद अधिकारीले भने। ७ वडा रहेको पालिकामा अहिले २ वटा वडामा विवाद भएपछि अन्य वडाले पनि रकम वितरण गर्न सकेका छैनन्। विवाद नभएका केही वडाहरुले पनि कोटामा नामावली टुंगाएको आरोप स्थानीयको छ। विवादका कारण अहिलेसम्म रकम वितरण हुन नसकेपछि सबै रकम फ्रिज भएर जाने अवस्था आएको पालिकाले जनाएको छ। प्रशासन कार्यालयमा भएको छलफलमा छुटेका व्यक्तिहरुको नाम पनि समावेश गरी प्रकृया अघि बढाउने सहमति भएको छ। ६ जना अस्पतालमा विवादपछि कांग्रेस र एमालेका कार्यकर्ताबीच भएको कुटाकुटमा परी घाइते भएका १८ मध्ये ६ जनाको अहिले लुम्बिनी सिटी अस्पताल बुटवलमा उपचार भइरहेको जिल्ला प्रहरी कार्यालयका उपरीक्षक(एसपी) ऋषिराम कडेलले बताए। घाइते हुनेमा कांग्रेसका ८ र एमालेका १० जना रहेको प्रहरीले जनाएको छ। दुई पक्षले इट्टा र ढुंगा प्रहार गर्दा उनीहरु घाइते भएका हुन्। टाउकोमा चोट लागेका उनीहरुको अवस्था भने सामान्य बन्दै गएको प्रहरीले जनाएको छ।"
बारुदजन्य विस्फोटक पदार्थ नष्ट,"झापा : नेपालमा प्रतिबन्धित बारुदजन्य विस्फोटक पदार्थ (पटाका) सशस्त्र प्रहरीले बरामद गरी नष्ट गरेको छ। भारतबाट अवैध रुपमा लुकाइछिपाई नेपाल भित्राइएको करिब १ लाख ३५ हजार मुल्य बराबरको पटाका सशस्त्र प्रहरी बोर्डर आउट पोस्ट पृथ्वीनगरबाट खटिएको टोलीले तिरुपति चिया उद्योगको पश्चिम चिया बगानबाट बरामद गरेको थियो। बरामद गरिएको पटाकाहरू किङ कोब्रा इलेक्ट्रिक क्रेकर बम् एक हजार प्याके, राउन्ड क्रकेर बम् ५० प्याकेट, रकेट बम् ५० प्याकेट र ग्राउन्ड चक्कर ब्रान्डको बम् ५० प्याकेट रहेको बिओपी पृथ्वीनगरका इन्स्पेक्टर मानबहादुर कटुवालले जानकारी दिए। बरामद गरिएको पटाकाहरूलाई शुक्रबार बिहान जनप्रतिनिधि, राजनीति दलका प्रतिनिधि, नेपाल प्रहरी र पत्रकारको रोहबरमा नष्ट गरिएको उनले बताए। विशेषगरी दसैं, तिहार र छठ पर्वलाई लक्षित गरी भित्राइने बारुदजन्य पटाकाहरू असार महिनामा भित्रिने थालेपछि सशस्त्र प्रहरीले त्यसतर्फ निगरानी बढाएको हो।"
मुक्तिनाथको भेटी सम्बन्धी फैसला कार्यान्वयन गर्न मुस्ताङ प्रशासनमा निवेदन,"जोमसोम : मुक्तिनाथ मन्दिरमा चढाइने भेटीको सही सदुपयोग गर्ने सम्बन्धी पुनरावेदन अदालत बाग्लुङले गरेको फैसला कार्यान्वयन गर्नुपर्ने भन्दै जिल्ला प्रशासन कार्यालय मुस्ताङमा निवेदन परेको छ। एक सचेत नागरिकको रूपमा सहदेव गौतमले २०६९ सालमा मुक्तिनाथ विकास समितिलगायतलाई विपक्ष बनाई दर्ता भएको रिट उपर पुनरावेदन अदालत बाग्लुङले गरेको फैसला कार्यान्वयन हुनुपर्नेमा सो अनुसार नभएको भन्दै प्रशासनमा २०७८ असार ५ गते निवदेन पठाएका हुन्। अधिवत्ता बलराम शर्माले मुक्तिनाथ विकास समितिलाई विपक्षी बनाई दर्ता गरेको रिट उपरको फैसला २०७० साल पुस २२ गते पुनरावेदन अदालत बाग्लुङले अन्तिम सुनुवाई गरेको थियो। मुक्तिनाथ मन्दिरमा चढाईने नगद भेटी तथा जिन्सी सामान र गरगहना समेत तथा कोषमा जम्मा भएको रकम मुक्तिनाथ क्षेत्र विकास समितिको पूर्वाधार विकासको लागि खर्च गर्नुपर्ने प्रयोजनार्थ पुनरावेदन अदालत बाग्लुङलाई परमादेशको माग गरी अधिवक्ता पद्यनाथ शर्मा र बलराम शर्माले बहश पैरवी गरेका थिए। यता विपक्ष समितिको तर्फबाट पुनरावेदन सरकारी वकिल कार्यालय बाग्लुङका सहन्यायधिवत्ता कुमुद प्रसाद शर्माले बहस गरेका थिए। यसपछि पुनरावेदन अदालत बाग्लुङले रिट निवेदक सहदेव गौतमको पक्षमा फैसला सुनुवाई गरी परमादेश जारी गरेको थियो। रिटका पक्षबाट परमादेश जारी गरिपाउँ भनी दायर गरिएको रिट नं ०६९डब्लु ओ००२० निर्णय नं४९ मा अदालतले निवेदकले उठाएको बिषयलाई सम्वोधन हुँने गरी मन्दिरमा पूजा गर्ने लामा तथा आनी झुमाको वृद्धि विकासमा प्रतिकुल प्रभाव नपर्ने गरी स्थापित परम्परागत मान्यतालाईसमेत दृष्टिगत गरी आवश्यक परे वैकल्पिक व्यवस्था गरी उचित प्रवन्ध गरी मुक्तिनाथको भेटीदान,चढाईने गरगहनालगायतका सम्पतीको दुरूपयोग नहुने गरी पारदर्शी रूपमा सञ्चालन गर्न परमादेश जारी भएको निवेदक गौतमले प्रशासनमा निवेदन दिएका थिए। पुनरावेदन अदालतको अन्तिम फैसला सुनुवाई कोड गर्दै निवेदक गौतमले मुक्तिनाथमा जम्मा हुने सबै प्रकारको भेटी समितिको कोषमा जम्मा हुनु पर्ने र त्यसको चुस्तदुरुस्त लेखा राखी ३३ महिनामा सार्वजनिक गर्नपर्ने भन्ने परमादेशको कार्यान्वयन गरीपाउँ भनी मुस्ताङ प्रशासनलाई पत्राचार गरेका हुन्। मुक्तिनाथ विकास समितिले परमादेश फैसला कार्यान्वयनमा जोड नदिएको र हालसम्ममा पनि रिटमा उल्लेख गरिएझै मन्दिरमा चढाईने नगद भेटी, तथा जिन्सी सामान र गरगहना तथा कोषको जम्मा रकम समितिको पूर्वाधार विकासमा खर्च गर्नुपर्नेमा सोअनुसार नभएकोतर्फ ध्यानआर्कषण गराउदै अदालतको परमादेश कार्यान्वयन गर्न प्रशासनमा निवेदन पठाएका गौतमले माग गरेका हुन्। यता, मुक्तिनाथ विकास समितिको पक्षबाट अन्तिम आदेश अघि भएको बहसमा सहन्यायधिवत्ता कुमुख प्रसाद शर्माले मुक्तिनाथ मन्दिरको भेटी पारदर्शी भएको, पूर्वाधार विकासमा काम गरिरहेको र समितिको कोषको रकम सार्वजनिक गर्ने गरिएको बताएका थिए। झन्डै ९ वर्षअघि भएको यसप्रकारको फैसला अझै कार्यान्वयनमा आउन नसकेको जनाईएको छ। मुक्तिनाथ विकास समितिको अध्यक्ष प्रजिअ र मालपोत कार्यालयका प्रमुख सदस्य सचिव रहने समितिको विधानमा उल्लेख छ। विगत ९ वर्षअघि पुनरावेदन अदालतले गरेको अन्तिम परमादेश फैसला कार्यान्वयन गर्न आधा दर्जन बढी सिडियो फेरिएपनि फैसला कार्यान्वनमा आउन नसकेको हो। मुस्ताङका प्रजिअ नेत्रप्रसाद शर्माले यसबारेमा मुक्तिनाथ विकास समिति र सरोकारवाला निकायको बैठक बसेर समाधानको उपाय अवलम्वन गरिने बताए।"
आज देशका केही स्थानमा मध्यम वर्षा हुने,"काठमाडौं : आज देशको केही स्थानमा हल्कादेखि मध्यम वर्षाको सम्भावना देखिएको छ। जल तथा मौसम विज्ञान विभागको मौसम पूर्वानुमान महाशाखाकाअनुसार आज दिउँसो देशका पहाडी भूभागका केही स्थानहरूमा र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ । शुक्रबार राति प्रदेश १, मधेश प्रदेश र बागमती प्रदेशका थोरै स्थानहरूमा र बाँकी प्रदेशका एकदुई स्थानहरूमा हल्कादेखि मध्यम वर्षाको सम्भावना रहेको विभागले जनाएको छ। यसैगरी देशको पहाडी भूभागमा आंशिकदेखि सामान्यता बदली रही बाँकी भूभागमा आंशिकदेखि मौसम सामान्यता सफा रहने विभागको पूर्वानुमान छ।"
गुराँस गाउँपालिकाले श्रम बैंक स्थापना गर्ने,"दैलेख : जिल्लाको गुराँस गाउँपालिकाले गुराँस श्रम बैंक स्थापना गर्ने भएको छ । गाउँपालिकाका उपाध्यक्ष शिवाकुमारी खड्काले प्रस्तुत गरेको आर्थिक वर्ष २०७९०८० को बजेट तथा कार्यक्रममा श्रम बैंक स्थापना गरिने उल्लेख छ । प्राथमिकता प्राप्त क्षेत्रमा स्रोत सुनिश्चतता र पूर्वाधार निर्माण कार्यलाई भनसुन र पहुँचका आधारमा नगरी विधि र वस्तुनिष्ट एवं मागमा आधारित बनाउनका लागि परियोजना बैंक निर्माण गरिने भएको हो । परियोजना बैंकमा रहेका योजनाहरुको निर्माण तथा मर्मतका लागि गुराँस श्रम बैंकको स्थापना गरिने उपाध्यक्ष खड्काले बताइन् । उनका अनुसार श्रम बैंक स्थापना गर्न एक करोड रुपैयाँ विनियोजन गरिएको छ । 'हामी बनाउँछौ हाम्रो सडक' भन्ने नारालाई आत्मसाथ गर्दै पालिकाभित्रका सडकहरुको स्तरोन्नतीका लागि प्रधानमन्त्री, मुख्यमन्त्री रोजगार कार्यक्रम र गुराँस श्रम बैंकमा आबद्ध श्रमिकहरुलाई परिचालन गरी बाह्रै महिना सञ्चालनमा ल्याउने कार्यक्रम गाउँपालिकाले ल्याएको छ । गाउँपालिकाले विभिन्न ग्रामिण एवं कृषि सडक निर्माण तथा स्तरोन्नतीका लाग ५३ लाख रुपैयाँ छुट्याएको छ । गाउँपालिकाले आर्थिक वर्ष २०७९०८० लाई खरको छानो मुक्त घर परिवार ढुक्क अभियान वर्षको रुपमा मनाउने भएको छ । गाउँपालिकाका ६ सय बढि घरलाई खरको छानोमुक्त बनाउन संघीय विशेष अुनदान अन्तरगर्त ३ करोड र संघीय सशर्त अनुदान अन्तरगर्त ४२ लाख गरी ३ करोड ४२ लाख रुपैयाँ विनियोजन गरिएको गाउँपालिका उपाध्यक्ष खड्काले बताइन् । गाउँपालिकाले कृषकसँग अध्यक्ष कार्यक्रम कार्यान्वयन गर्ने भएको छ । उक्त कार्यक्रम अन्तरगर्त एक व्यवसायीक कृषक एक सिंचाई पोखरी, रैथाने बीउ संरक्षण, बाँझो जग्गाको प्रयोग उत्पादन सहयोग, नदि किनारमा कृषि कृषकको आय वृद्धि कार्यक्रम सञ्चालन गर्न ४० लाख रुपैयाँ विनियोजन गरिएको छ । गाउँपालिकाले विभिन्न सिंचाइ योजना निर्माण गर्न ३६ लाख बजेट छुट्याएको छ । पशुपालनतर्फ पशु स्वास्थ्य शिविर, कृषि तथा पशु विमा, मल बीउ खरिद तथा बिक्री केन्द्र स्थापना गर्न १० लाख बजेट छुट्याएको छ । गाउँपालिकाले उपाध्यक्षसँग उद्यमी कार्यक्रमअन्तर्गत उत्कृष्ठ उद्यमी सम्मान तथा सिप प्रर्दशनी, कंक्रिट इट्टा बल्क स्लेट र नेपाली कागज उद्योग सञ्चालन साझेदारी, वैदेशिक सिप पुनःस्थापना कार्यक्रम, गुराँस औद्योगिक ग्राम स्थापनाका लागि ३६ लाख ६९ हजार रुपैयाँ विनियोजन गरेको छ । गाउँपालिकाले पर्यटन प्रवर्धन गर्न ३७ लाख बजेट विनियोजन गरेको छ । पालिका भित्रका विभिन्न क्षेत्रमा बाह्य लगानी भित्र्याउनका लागि गुराँस लगानी सम्मेलन गर्न गाउँपालिकाले पाँच लाख रुपैयाँ बजेट छुट्याएको छ । सहकारी संस्थाहरुको क्षमता विकास र गाउँगाउँमा सहकारी, घरघरमा रोजगारी कार्यक्रम सञ्चालन गर्न ४ लाख, सार्वजनिक ऐलानी जग्गा संरक्षण र सार्वजनिक बाँझो जग्गाको व्यवसायीकरण गर्न ६ लाख बजेट छुट्याइएको गाउँपालिकाले जनाएको छ । गाउँपालिकाले सामाजिक विकासतर्फ हरियाली विद्यालय विशेष कार्यक्रम पढ्दै कमाउँदै कार्यक्रम, उपाध्यक्षको इच्छाछोरी बुहारीलाई उच्च शिक्षा, डाक्टर, पाइलट, चार्टरएकाउन्टेन्ट र इन्जिनियर पढ्ने गरिब तथा जेहेन्दार विद्यार्थीलाई उच्च शिक्षा छात्रावृत्ति प्रोत्साहनलगायतका कार्यक्रम सञ्चालन गर्न ४४ लाख ५० हजार रुपैयाँ छुट्याएको छ । गाउँपालिकाले गर्भवतीसँग उपाध्यक्ष लगायतका कार्यक्रमका लागि २६ लाख तथा दलित तथा एकल महिला घरमुली हुने बेरोजगार परिवारका सम्पूर्ण सदस्यहरुको निशुल्क स्वास्थ्य बिमा गर्न १० लाख रुपैयाँ विनियोजन गरिएको छ । गाउँपालिकाले खानेपानी तथा सरसफाइतर्फ एक करोड ५१ लाख, संस्कृति प्रवद्र्धनतर्फ १० लाख बजेट छुट्याएको छ । लैङ्गिक समानता तथा सामाजिक समावेशीकरण कार्यक्रमअन्तर्गत जोखिममा रहेको बालबालिकाको संरक्षण तथा जीवन सुरक्षा कोष कार्यक्रम र यौनिक तथा लैङ्गिक अल्पसंख्यकका तथा सीप विकास तथा स्वरोजगार कार्यक्रम सञ्चालन गर्न २७ लाख रुपैयाँ विनियोजन गरिएको छ । पालिकाले युवा तथा खेलकुदतर्फ ८ लाख ५० हजार, वन तथा वातावरणतर्फ २० लाख, सुशासन तथा संस्थागत विकासतर्फ ५७ लाख रुपैयाँ बजेट छुट्याएको छ । गाउँपालिकाले लोककल्याणकारी कार्यहरु जेष्ठ नागरिक मिलन केन्द्र स्थापना, दुव्र्यसनि पुनःस्थापना, गुराँस ग्रामिण सुलभ बस सेवा सम्भाव्यता अध्ययन लगायत कार्यहरु गर्न १४ लाख रुपैयाँ छुट्याएको छ । गाउँपालिकाले वडा समितिको निर्णयका आधारमा सम्बन्धीत वडा भित्रका योजना तथा कार्यक्रमहरु छनौट गरी सञ्चालन गर्न ३ करोड रुपैयाँ विनियोजन गरेको छ । पालिकाको सामाजिक आर्थिक भौतिक पूर्वाधार लगायतको क्षेत्रमा महत्वपूर्ण सहयोग गरिरहेका विकास साझेदार संघ संस्थाबाट ५ करोड ९३ लाख रुपैयाँ प्राप्त हुने प्रतिबद्धता तथा कार्यक्रम पेश भएको गाउँपालिका उपाध्यक्ष शिवाकुमारी खड्काले बताइन् । गाउँपालिकाले आगामी आर्थिक वर्षका कार्यक्रम तथा आयोजनाहरु कार्यान्वयन गर्न गाउँपालिकाको सञ्चित कोषमा ५४ करोड ११ लाख २८ हजार रुपैयाँ बजेट विजियोजन गरेको छ । सञ्चित कोष र संघ संस्था समेत गरी गाउँपालिकाले ६० करोड ४ लाख २८ हजार रुपैयाँ बजेट पारित गरेको प्रवक्ता दिपेन्द्र ओलीले जानकारी दिए । जसमा चालुतर्फ ३९ करोड ७३ लाख ४९ हजार अर्थात ६६१८ प्रतिशत र पुँजिगततर्फ २० करोड ३० लाख ७९ हजार अर्थात ३३८२ प्रतिशत रहेको उनले बताए । गुराँस गाउँपालिका गाउँसभाको १० औं अधिवेशनबाट आर्थिक वर्ष २०७९०८० को बजेट तथा कार्यक्रम पारित भएको प्रवक्ता ओलीले बताए । गाउँसभामा बजेट तथा कार्यक्रम प्रस्तुत गर्दै उपाध्यक्ष शिवाकुमारी खड्का ।अन्नपूर्ण"
सगरमाथाका तीन जिल्लामा बलात्कारसम्बन्धी ४० प्रतिशत मुद्दा,"ओखलढुंगा : सगरमाथाका तीन जिल्लामा बलात्कारसम्बन्धी मुद्दा ४० प्रतिशत देखिएको छ। ओखलढुंगा, खोटाङ र सोलुखुम्बुमा सरकारवादी फौजदारी मुद्दामध्ये झण्डै ४० प्रतिशत मुद्दा बलात्कारसम्बन्धी रहेका छन्। उच्च अदालत विराटनगर, ओखलढुंगा इजलासमा आर्थिक वर्ष २०७८०७९ मा दर्ता भएका सरकारवादी फौजदारी मुद्दामध्ये ३९७५ प्रतिशत मुद्दा बलात्कार सम्बन्धी रहेका छन्। अदालतमा सरकारीवादी फौजदारी मुद्दा २४४ दर्ता थिए। तीमध्ये ६२ जबर्जस्ती करणी, जबर्जस्ती करणी उद्योग २८, बाल यौन दुरुपयोग ६ र अप्राकृतिक मैथुन १ रहेको अदालतले सार्वजनिक गरेको तथ्यांक छ। सरकारवादी फौजदारी मुद्दामध्ये बलात्कारसम्बन्धी मुद्दा अत्याधिक देखिएको अदालतका वरिष्ठतम् न्यायधीश वीरबहादुर डाँगी बताउँछन्। उनले सञ्चारकर्मीहरुसँग तथ्यांकप्रति लक्षित गर्दै भने, यहाँहरुले नै देखि हाल्नुभयो एक वर्षमा सबैभन्दा बढी कुन मुद्दा छन् भन्ने। दर्ताका हिसाबले पनि लक्ष्यभन्दा बढी मुद्दा दर्ता भएका छन्। अदालतमा कुल दर्ता हुने अनुमान गरिएका २५१ थान मुद्दामा २७४ दर्ता भए। नेपाल बार एसोसिएसन जिल्ला बार इकाई ओखलढुंगाका अध्यक्ष टुकराज निरौलाले बलात्कारसम्बन्धी मुद्दा वर्षेनि बढेको बताए। उनले यो ट्रेन्ड देशभर नै रहेको भन्दै कतिपय मुद्दा असमझदारी वा रिसिइवी साँध्ने हिसाबले दर्ता हुने गरेको उनले अनुभव सुनाए। कानुनी व्यवस्था र हदम्यादका कारण कतिपयले कानुनको दुरुपयोग गर्ने र सहमतिमा भएका सम्बन्धलाई पछि बार्गेनिङ गर्ने र कुरा नमिल्दा उजुरी गर्ने गरेकाले सचेत अपराध अनुसन्धान र न्याय निरुपणमा सचेत हुनुपर्ने सरोकारवालाहरुको सुझाव छ।"
बाढी तथा प्राकृतिक प्रकोप प्रभावितलाई राहत सामाग्री हस्तान्तरण,"काठमाडौं : भारतले बाढी तथा प्राकृतिक प्रकोप प्रभावित परिवारहरूका लागि राहत सामाग्री हस्तान्तरण गरेको छ। गृहमन्त्री बालकृष्ण खाणलाई नेपालका लागि भारतीय राजदूत नविन श्रीवास्तवले शुक्रबार बिहान गृह मन्त्रालयमा आयोजित कार्यक्रममा भारतीय जनता र भारत सरकारकोतर्फबाट राहत सामाग्री हस्तान्तरण गरेका हुन्। राहत सामाग्री हस्तान्तरण कार्यक्रममा गृहमन्त्री खाणले प्राकृतिक प्रकोप प्रभावितहरूलाई भारतीय जनता र भारत सरकारको तर्फबाट भएको सहयोगका लागि धन्यवाद व्यक्त गरे। नेपाल र भारतबीच जनस्तरसम्मै भएको सम्बन्ध अझै प्रगाढ बनाउन सरकार प्रतिबद्ध रहेको गृहमन्त्री खाणले बताएका छन्। नेपाल बाढी, पहिरो, डुवानलगायतका प्राकृतिक प्रकोपमा पर्दा भारत सरकारबाट सहयोग भइरहेको उल्लेख गर्दै उनले आगामी दिनमा पनि सहयोग भइरहने विश्वास व्यक्त गरे। कार्यक्रममा राजदूत श्रीवास्तवले मनसुनको सुरुवातमा राहत सामाग्री हस्तान्तरण गर्न पाएकोमा खुसी व्यक्त गरे। उनले प्राकृतिक प्रकोपबाट बच्न भारतले नेपाललाई सहयोग गर्दै आएको र यो सहयोगलाई आगामी दिनमा पनि निरन्तरता दिने बताए। केही दिन अघिमात्रै नेपालका लागि भारतीय राजदूत बनेर आएका श्रीवास्तवले आफ्नो कार्यकालमा नेपाल र भारतीबीचको सम्बन्ध अझ प्रगाढ बनाउन प्रयाग गर्ने बताएका छन्। भारतले नेपाललाई तीन हजार थान टेन्ट र १० थान 'रबर बोट' उपलब्ध गराएको हो।"
"मोरङ कारागारमा ज्वरोको प्रकोप, एक जनाको मृत्यु, १८ जना अस्पतालमा भर्ना","विराटनगर : जिल्ला कारागार मोरङमा ज्वरोको प्रकोप देखिएको छ। विराटनगर महानगरपालिका८ स्थित कारागारका कैदी बन्दी ज्वरोका कारण बिरामी पर्न थालेका हुन्। कारागार प्रशासनका अनुसार लगभग एक साताअघिदेखि सुरु भएको ज्वरोले अहिले प्रकोपको रूप लिएको हो। प्रकोपका रूपमा ज्वरो फैलिएपछि कारागारभित्रको अवस्था समस्याग्रस्त बनेको छ। अत्यधिक ज्वरो आएपछि उपचारका लागि विराटनगरको कोसी अस्पताल भर्ना गरिएका एक जना कैदीको बिहीबार दिउँसो मृत्यु भएको छ। १८ जना कैदी बन्दीको कोसीमै उपचार भइरहेको छ। कारागारका निमित्त जेलर तुलसीराम भगतका अनुसार बिरामी परेपछि उपचारका लागि भर्ना गरिएका मोरङको सुन्दरहरैँचा नगरपालिका४ का ३९ वर्षीय नीरबहादुर नेपालको मृत्यु भएको हो। ज्यान मार्ने उद्योगको मुद्दामा अदालतले दोषी ठहर गरेपछि २०७६ साउन २५ गतेदेखि उनले कारागारमा बसेर कैद सजाय भुक्तान गरिरहेका थिए। १०४ डिग्री ज्वरो आएपछि उनलाई उपचारका लागि बिहीबार नै अस्पताल भर्ना गरिएको थियो। आईसीयूमा राखेर उपचार भइरहेकोमा दिउँसो साढे १ बजेतिर मृत्यु भएको निमित्त जेलर भगतले बताए। उनका अनुसार शव परिवारका सदस्यले बुझेर लगिसकेका छन्। सामान्य ज्वरो आएका कारण गत असार २५ गते पनि अस्पताल पुर्याइएका नेपाललाई त्यतिबेला उपचारपछि फर्काएर कारागार नै लगिएको थियो। १०० डिग्रीभन्दा बढी ज्वरो आएका १८ जनालाई उपचारका लागि अस्पताल भर्ना गरिएको जानकारी उनले दिए। बिरामी पर्नेमा ६ जना कैदी र १२ जना बन्दी रहेका छन्। उनका अनुसार कारागारभित्र सामान्य ज्वरो आउनेको संख्या धेरै छ। बिरामी परेपछि अस्पताल भर्ना गरिएका कैदीहरुमा मोरङको पथरीशनिश्चरे नगरपालिका४ का ३५ वर्षीय नगेन्द्र श्रेष्ठ, पथरीशनिश्चरे६ का १९ वर्षीय सरोज दर्जी, पथरीशनिश्चरे८ का २८ वर्षीय रामकुमार माझी, बेलबारी नगरपालिका१ का ३२ वर्षीय धर्मराज पोखरेल, विराटनगर महानगरपालिका१८ का ४५ वर्षीय भोलु यादव र सिरहाको लाहान नगरपालिका१० का २८ वर्षीय ब्रह्मदेव साह रहेका छन्। उनीहरुमध्ये नगेन्द्र लागुऔषध, सरोज चोरी, रामकुमार जबरजस्ती करणी तथा धर्मराज, भोलु र ब्रह्मदेव कर्तव्य ज्यान मुद्दाका कैदी रहेको जेलर भगतले बताए। बिरामी परेका बन्दीहरुमा विराटनगर६ का २९ वषीय विमल कार्की, विराटनगर४ का ४४ वर्षीय सन्तोष घिमिरे, मोरङको सुन्दरहरैँचा११ का २५ वर्षीय श्रवण राजवंशी, पथरीशनिश्चरे६ का २२ वर्षीय लेखराज श्रेष्ठ, कानेपोखरी गाउँपालिका५ का २२ वर्षीय रवि चौधरी, कटहरी गाउँपालिका१ का ४८ वर्षीय राजेन्द्र परियार, उर्लाबारी नगरपालिका७ का २८ वर्षीय विक्रम ठकुरी, रतुवामाई नगरपालिका१ का २७ वर्षीय आशिष मण्डल र उर्लाबारी८ का २९ वर्षीय विजय लिम्बू रहेका छन्। त्यस्तै झापाको मेचीनगर नगरपालिका३ का २४ वर्षीय रामबहादुर नेपाली, सुनसरीको इटहरी उपमहानगरपालिका१२ का ३० वर्षीय दिवस तामाङ र ताप्लेजुङको मेरिङदेन गाउँपालिका३ का २९ वर्षीय दिनेश लिम्बूलाई उपचारका लागि भर्ना गरिएको जानकारी भगतले दिए। उनका अनुसार महिला र पुरुष गरेर ३ सय जना क्षमताको कारागारमा अहिले १ हजार ८७ जना कैदी बन्दी राख्नु परिरहेको छ। 'बस्ने ठाउँको अभाव हुँदा कारागारभित्र कैदी र बन्दीलाई कोचाकोच गरेर राख्नु परेको छ। उनीहरुको बसाई एकदमै कष्टकर छ,' उनले भने, 'त्यहाँमाथि गर्मीको सिजन छ। ज्वरोकै प्रकोप फैलिएपछि अवस्था झन् समस्याग्रस्त बनेको छ।' उनले १०० डिग्रीभन्दा बढी ज्वरो आएकालाई उपचारका लागि अस्पताल भर्ना गरिएको जानकारी दिए। सामान्य ज्वरो आउनेको संख्या धेरै रहेको र उनीहरुको उपचार तथा व्यवस्थापनमा समस्या भइरहेको भगतले बताए। 'गर्मी मौसमका कारण कैदी बन्दी बिरामी पर्न थालेका छन्। प्रकोपका रूपमा ज्वरो फैलिएको छ,' उनले भने, 'कारागारभित्रको आन्तरिक प्रशासनले दिएको जानकारीका आधारमा धेरै ज्वरो आएकालाई उपचारका लागि लगिएको हो। अन्यको कारागारभित्र नै प्राथमिक उपचार भइरहेको छ।' गर्मी बढ्दो अवस्थामा रहेकाले अस्पताल भर्ना हुनेको संख्या थपिन सक्ने उनले बताए। ज्वरोको प्रकोप फैलिएपछि कोसी अस्पतालका मेडिकल सुपरिटेन्डेन्ट डा यज्ञराज खरेलसहितका चिकित्सकले बिहीबार साँझ कारागार पुगेर त्यहाँको अवस्थाका बारेमा जानकारी लिएका छन्। 'कारागार पुगेर त्यहाँको अवस्था बुझ्ने काम भयो। १०० डिग्रीभन्दा बढी ज्वरो आएकालाई अस्पताल भर्ना गरिएको छ,' डा खरेलले भने, 'त्योभन्दा कम ज्वरो आउने कैदी बन्दीको संख्या धेरै छ। एक्कासि गर्मी बढेकाले भाइरलको समस्या देखिएको हुनसक्छ।' उनले उपचारका लागि भर्ना भएकाहरुको कोरोना भाइरस परीक्षणको तयारी पनि भइरहेको जानकारी दिए। 'एकै पटक ठूलो संख्यामा कैदीबन्दी बिरामी परेका छन्। स्वास्थ्यमा बढी समस्या देखिएकालाई बेड भर्ना गरिएको छ,' डा खरेलले भने, 'विशेषज्ञ चिकित्सक खटाएर उपचार सुरु गरिएको छ। बिरामीको ल्याब परीक्षणपछि स्वास्थ्यमा देखिएको समस्याका बारेमा थप प्रष्ट हुन्छ।' अस्पताल भर्ना हुने कैदी बन्दी अझै बढ्नसक्ने देखिएकाले उपचारका लागि त्यही हिसाबको तयारी गर्नुपर्ने अवस्था आएको जानकारी उनले दिए। उनका अनुसार एकै पटक धेरै कैदीबन्दी बिरामी परेपछि अस्पतालमा बेडको अभाव भएको छ। एउटा बेडमा दुई जनासम्मलाई राखेर उपचार गर्नुपर्ने अवस्था आएको डा खरेलले बताए। मोरङका प्रमुख जिल्ला अधिकारी काशीराज दाहालले ज्वरो आएका कैदी बन्दीलाई तत्काल उपचारका लागि अस्पताल पठाउन कारागार प्रशासनलाई निर्देशन दिइसकेका छन्। प्रजिअ दाहाल, मोरङ प्रहरी प्रमुख एसपी शान्तिराज कोइराला लगायतका सुरक्षा अधिकारीले शुक्रबार बिहान अस्पताल पुगेर उपचाररत कैदी बन्दीको स्वास्थ्य अवस्थाका बारेमा जानकारी लिएका छन्। ज्वरोको प्र्रकोप फैलिएको कारागारको निरीक्षण एवं अनुगमन गरेर त्यहाँको अवस्थाका बारेमा पनि जानकारी लिइने दाहालले बताए। 'गृह मन्त्रालयलाई कारागारमा प्रकोप फैलिएको जानकारी गराइसकिएको छ,' उनले भने, 'ज्वरो आएकाहरुलाई भित्र नराख्न र तत्काल उपचारका लागि पठाउन कारागार प्रशासनलाई निर्देशन दिइसकिएको छ।'"
श्रीलंकालाई आर्थिक सहयोग गर्न विराटनगरमा रकम संकलन,विराटनगर : चरम आर्थिक संकटबाट गुज्रिरहेको श्रीलंकालाई सहयोग गर्नका लागि विराटनगरमा समाजसेवी एवंम नेपाली कांग्रेस नेता राजेश गुप्ताले आर्थिक सहयोग गर्न अभियान सञ्चालन गरेका छन्। उनले प्रदेश १ को राजधानी विराटनगरबाट आर्थिक सहयोग गर्न अभियान सञ्चालन गरेका हुन्। कांग्रेसको प्रदेश १ का कोषाध्यक्षसमेत रहेका गुप्ताले श्रीलंकालाई सहयोग गर्न विराटनगर वाट अभियान सुरु गरेका हुन्। उनले नेपाल सरकारलाई आर्थिक सहयोग गर्न आग्रह पनि गरेका छन्। विराटनगरमा पत्रकारहरुसँगको कुराकानीमा उनले भने' संकटको बेला सहयोग गर्ने पहचान नै नेपाली हो।' हाम्रो अवस्था जे भएपनि सहयोग गर्ने बानी नै हाम्रो हो।' खाता खोलेर आफूले ५१ हजार जम्मा गरेर अभियान सुरु गरेको जानकारी दिए। अन्य साथीहरुसँग छलफल गरेर देशव्यापी आर्थिक सहयोगको लागि अभियान गर्ने तयारीमा रहेको उनको भनाइ छ। उनले श्रीलंकाका जनतालाई मानवीयताका नाताले नेपाल सरकारले नै सहयोग अभियान थाल्नुपर्ने बताए।
मुस्ताङडोल्पा जोडिन २० किमी मात्रै,"जोमसोम : मनाङमुस्ताङ र डोल्पामुगु जोड्ने सडक धमाधम निर्माण भइरहेको छ। अब डोल्पा र मुस्ताङको सीमाना याकखर्क जोडिन २० किमी मात्र बाँकी छ। २०७५०७६ सालदेखि मुस्ताङडोल्पा सडक स्तरोन्नति तथा नयाँ ट्रयाक खोल्ने काम सुरु गरेको थियो। समुद्री सतहदेखि ४५ सय मिटर अग्लो उचाइबाट ११ मिटर फराकिलो सडक विस्तार गर्न मन्त्रालयले पहिलो वर्ष ४ करोड विनियोजन गरेको थियो। २०७६०७७ मा ११ करोड विनियोजन गरेको थियो। २०७७०७८ मा भने सो सडकमा बजेट परेको थिएन। अहिले भने ४ करोड ६३ लाख लागतमा जागृति कुनसालिङ जेभीलाई स्तरोन्नति र नयाँ ट्रयाक खोल्न कटिङको जिम्मा दिएको थियो। २०७६०७७ मा राधाकृष्ण एन्ड ब्रदर्श कन्ट्रक्सनले ५ करोडमा बारागुङ मुक्तिक्षेत्रको साङ्तादेखि याकखर्क जोड्ने १२ किमी ट्रयाक खोलेको थियो। चालू आवमा जागृति कुनसालिङ जेभीले सो स्थानबाट १ लाख ८० हजार घनमिटर कटिङ र ३५ सय घनमिटर ग्याविन लगाउने जिम्मा लिएको छ। अहिले धमाधम काम भइरहेको जागृतिका प्रोपाइटर जीवन रोकायाले जानकारी दिए। मुस्ताङडोल्पा सडकको साङ्तादेखि याकखर्कतर्फ ८ किमी विस्तार भएको र त्यसमा साढे ४ किमी थप नयाँ ट्रयाक खोल्ने काम भइसकेको उनले बताए। हामीले पुरानो सडकमा थप ४५ किमी खोल्यौं, उनले भने, अब त्यहाँबाट याकखर्कसम्म १८ किमी बाँकी रहन्छ। रोकायाका अनुसार कटिङको काम अन्तिम चरणमा पुगेको र ग्याविन वाल लगाउने काम भइरहेको छ। असोजभित्र सक्ने योजना रहेको उनले सुनाए। यो हिमाली कनेक्टिभिटी जोड्ने महत्वपूर्ण सडक हो। हिमाली क्षेत्र र पञ्चिमका विभिन्न जिल्लासम्म सडक कनेक्टिभिटीको उद्देश्यले मुस्ताङडोल्पा रणनितिक सडक निर्माण गरिएको सांसद प्रेमप्रसाद तुलाचनले बताए। कर्णालीको डोल्पा र गण्डकीको मुस्ताङ सडक पूरा भए आन्तरिक व्यापार तथा पर्यटन प्रवर्द्धन र स्थानीयवासीलाई आउजाउमा सहज हुने जानकारी दिए।"
विदेशी बुहारीलाई आउनेबित्तिकै नागरिकता ?,"काठमाडौं : वैवाहिक अंगीकृत (विदेशी चेली, नेपाली बुहारी) नागरिकताको व्यवस्था विधेयकमा नसमेटेको भन्दै एमालेलगायत दलका सांसदले आपत्ति जनाएका छन्। नेपाल नागरिकता ऐन, २०६३ लाई संशोधन गर्न बनेको विधेयकबारे सैद्धान्तिक छलफलमा उनीहरूले यसप्रति विरोध गरेका हुन्। कांग्रेस सांसदले भने कानुन बनाउन नसक्दा नागरिकताविहीन बन्न पुगेका लाखौं युवायुवतीलाई नागरिकता दिन यो विधेयक ल्याइएको बताएका छन्। एमाले सांसद कृष्णभक्त पोखरेलले वैवाहिक अंगीकृतको हकमा के गर्ने भन्दै प्रश्न गरे। छोराले बिहे गरे बुहारीलाई नागरिकता दिने नेपालको प्रचलन छ। छोरीले विवाह गर्यो भने त्यसका सम्बन्धमा संविधानले बोल्दैन केही छैन, सांसद पोखरेलले भने, तर, बुहारीको हकमा आउनेबित्तिकै दिने वा निश्चित समयमा ? कुनै छलफल हुन नसक्ने हो ? आउनेबित्तिकै भोलिपल्ट नागरिकता पाउने विश्वको एउटा देशको नाम दिन गृहमन्त्रीलाई सांसद पोखरेलले चुनौती दिए। होइन भने भारतमा नेपाली चेली गएपछि नागरिकता प्राप्त गर्न सात वर्ष लाग्छ। अमेरिका, अस्ट्रेलिया जहाँको हेर्यो भने त्यही ४५ वर्षभन्दा घटी कहीँ पनि पाइँदैन, उनले भने। भोलिपल्टै पाउनुपर्छ भन्ने जुन ढंगले आएको छ यसको निष्कर्षमा पुग्न जरुरी रहेको उनले बताए। राज्य व्यवस्था तथा सुशासन समितिले यसअघि विवाह गरेर आएको सात वर्षपछि मात्रै वैवाहिक अंगीकृत नागरिकता पाउने व्यवस्थासहितको विधेयक प्रतिनिधिसभामा पठाएको थियो। तर, उक्त विधेयक फिर्ता लिई यही असार २४ गते दर्ता गरेको विधेयक गृहमन्त्री बालकृष्ण खाँणले बिहीबार सदनमा पेस गरेका हुन्। वैवाहिक नागरिकताका सन्दर्भमा समितिमा छलफल चलिरहँदा आज पनि मलाई झलझली याद छ। हामीले समानताको हकलाई स्थापित गर्ने गरी धेरै बहस, छलफल गर्यौं। आज विदेशी चेली नेपालको बुहारी हुँदाखेरि उसले नागरिकता प्राप्त गर्छ भने हाम्रो नेपालको छोरी विदेशको बुहारी हुँदाखेरि उसले लामो समय, हाम्रो छिमेकी मुलुक भारतकै कुरा गर्दा खेरि सात वर्ष कुर्नुपर्छ, सांसद पद्मा अर्यालले भनिन्, सात वर्षपछि प्रक्रिया बढाउँदा खेरि आठ वर्षनौ वर्षपछि उसले प्राप्त गर्छ भनेपछि हामी बुहारीका बारेमा जति चिन्तित छौं आफ्नो नेपालको सन्तान, नेपालको छोरीका बारेमा चिन्तित हुनुपर्छ कि पर्दैन ? आफ्नो सन्तानप्रतिको दायित्व हामीले निर्वाह गर्नुपर्छ कि पर्दैन ? विगतमा चर्को बहस गर्ने सांसदहरू अहिले मौन बसेको भन्दै उनले असन्तुष्टि जनाइन्। तत्कालीन सत्तारुढ नेकपा सचिवालय बैठक नेपालमा विवाह गरेर आउने विदेशी महिलालाई सात वर्षपछि मात्रै वैवाहिक नागरिकताको उभिएको थियो। उक्त पार्टीका सांसदहरू सोहीअनुसार संसदीय समितिमा प्रस्तुत भएका थिए। सांसद अर्यालले अहिले माओवादी सांसदहरू त्यसबारे मौन बसेको भन्दै प्रश्न गरेकी थिइन्। सांसद गंगा चौधरीले नागरिकता सहज तवरले प्रदान गर्न नहुने धारणा व्यक्त गरिन्। नागरिकता कठोर बनाउनुपर्छ। हामी २०६३ साल सिंगो थारु समुदाय आन्दोलित थिए। अन्तरिम संविधानको नागरिकता ऐन खारेज गरोस् भन्ने थारुहरूको माग थियो। आज राजनीतिक अभीष्ट पूरा गर्नका निम्ति नागरिकता खुकुलो पार्न खोजिँदै छ। देश फिजीकरण नगराऔं। नागरिकतालाई अलिक कठोर बनाऔं। वैवाहिक अंगीकृतबाट जन्मिएका छोराछोरीलाई नागरिकताबाट बञ्चित नगराऔं। विदेशी बुहारीलाई आउनेबित्तिकै नागरिकता दिन नहुने उनको भनाइ थियो। सत्ता गठबन्धनमै रहेको राष्ट्रिय जनमोर्चाकी सांसद दुर्गा पौडेलले नेपालको भूराजनीति हेर्दा यो विधेयक कठोर बनाउन जरुरी रहेको बताइन्। नेपालको नागरिकता नीतिलाई खुकुलो भएमा त्यसबाट दीर्घकालीन रूपमा राष्ट्रघाती दुस्परिणामहरू हामीले व्यहोर्नुपर्ने स्थिति जगजाहेर छ। राज्यव्यवस्था समितिले विदेशी महिलाले वा अर्को देशबाट विवाह गरेर आउने महिलाले अंगीकृत नागरिकता प्राप्त गर्नका लागि सात वर्षको प्रावधान राखेको थियो। त्यो सही थियो, पौडेलले भनिन्, त्यसलाई हटाइएको छ अहिले। त्यो किन हटाइयो ? हाम्रो जस्तो मुलुकमा त तोकेरै जानुपर्ने जरुरी थियो। त्यसलाई राख्नुपर्छ भन्ने हाम्रो मत छ। नेमकिपाका प्रेम सुवालले नेपाली नागरिकसँग बिहे गरेर आउने विदेशी महिलालाई २० वर्षपछि कृत्रिम नागरिकता दिनुपर्ने माग राखे। त्यो बेला पनि नेपाली भाषा जानेको हुनुपर्नेसहित परीक्षा पास गर्नुपर्ने शर्त राखिनुपर्ने धारणा सुवालले व्यक्त गरे। वैवाहिक अंगीकृत नागरिकता अधिकार होइन कृत्रिम सुविधा हो। सुविधा पाउन शर्त पूरा गर्नुपर्छ उनले भने, २० वर्षपछि कृत्रिम नागरिकताका लागि नेपाली भाषा जानेको हुनुपर्ने सहित परीक्षा पास गर्नुपर्ने शर्त राखिनुपर्छ। बस र सिनेमाको टिकट होइन नेपाली नागरिकता। यसलाई खुकुलो बनाइन हँुदैन। उनले भने। बिहीबार प्रतिनिधिसभाको बैठकमा गृहमन्त्री बालकृष्ण खाँणले नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव प्रस्तुत गरेका थिए। कांग्रेस महामन्त्री गगनकुमार थापाले एकल आमाका सन्तानले सहजै नागरिकता पाउने व्यवस्था गर्नुपर्ने बताए। एकल आमाले स्वःघोषणा गरे सन्तानले सहजै नागरिकता पाउनुपर्ने धारणा सांसद थापाले व्यक्त गरे। लामो समय कानुन बनाउन नसक्दा लाखौं नागरिक नागरिकताबाट वञ्चित भएको उनको भनाइ थियो। कम्तीमा आज यहाँबाट पारित भइसकेपछि संविधानले दिएको हकअन्तर्गत नागरिकता पाउँछन्। जन्मसिद्धका आधारमा केटाकेटीले नागरिकता पाउँछन्। गैरआवासीय नेपालीलाई नागरिकता दिने ठाउँमा आइपुगेका छौं, उनले भने। तर, एकल आमाहरूलाई विधेयकले विभेद गरेको उनको भनाइ थियो। कांग्रेस सांसद डा मीनेन्द्र रिजालले नेपाली नागरिकलाई कुनै पनि नाममा नागरिकता पाउनबाट बञ्चित गर्न नहुने बताए। नेपालमा जन्मिएको कुनै पनि व्यक्तिलाई नागरिकताबाट बञ्चित गराउन नपाइने धारणा सांसद रिजालले व्यक्त गरे। नेपालमा जन्मिएको कुनै पनि व्यक्तिलाई नागरिकताबाट वञ्चित गराउन पाइँदैन। पाँच वर्षदेखि मान्छे पर्खेर बसेको छ। एउटा सर्टिफिकेट पाएको छैन। विदेश जान पाको छैन। पासपोर्ट बनाउन पाको छैन। रोजगारीको प्रबन्ध हुन सकेको छैन, उनले भने, ती मान्छेलाई कति दिनसम्म नागरिकताबाट रोक्ने ? यो गलत छ, अन्त्य हुनुपर्छ। सत्ता साझेदार माओवादी केन्द्रकी सांसद यशोदा सुवेदी गुरुङले यो विधेयक संविधानविरोधी रहेको धारणा व्यक्त गरिन्। प्रतिनिधिसभामा २०७५ साउन २२ गतेदेखि विचाराधीन विधेयक फिर्ता लिएर सरकारले नयाँ विधेयक ल्याएकोमा उनको आपत्ति थियो । आमाका नामबाट नागरिकता दिन सरल विधि तय गरिएको थियो। वंशीय आधार लैंगिक पहिचानका आधारमा नागरिकता दिन सकिने व्यवस्था गरिएको थियो, उनले भनिन्, परिवारले पहिचान गर्न अस्वीकार गरेमा छानबिन गरेर सीडीओले नागरिकता दिन सक्ने व्यवस्था गरिएको थियो। यो विधेयकमार्फत ऐनको दफा ३ (वंशजको नाताले नेपाली नागरिकता प्राप्ति), ८ (नागरिकताको प्रमाणपत्र प्राप्तिका लागि निवेदन दिनुपर्ने) र २१ (दण्ड सजाय)को व्यवस्थामा सरकारले संशोधन प्रस्ताव गरेको छ। यस्तै, विधेयकमा दफा ७ मा ७क (गैरआवासीय नागरिकता प्राप्त गर्न सक्ने) थपिएको छ। प्रतिनिधिसभामा विधेयकमाथि विचार गरियोस् भन्ने प्रस्तावबारे छलफल जारी रहने शुक्रबारको सम्भावित कार्यसूची संघीय संसद् सचिवालयले तय गरेको छ।"
