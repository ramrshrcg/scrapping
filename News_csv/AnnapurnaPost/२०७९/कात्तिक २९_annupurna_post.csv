शीर्षक,विवरण
"सान्जेन जलविद्युत् कम्पनीको आईपीओ बाँडफाँट, कसले कति पाए?","काठमाडौं : सान्जेन जलविद्युत कम्पनी लिमिटेडले आयोजना प्रभावित रसुवा जिल्लाका बासिन्दाका लागि खुला गरेको आईपीओ मंगलबार बाँडफाँट भएको छ। कम्पनीको प्रति शेयर १०० रुपैयाँ अंकित दरको ३६ लाख ५० हजार कित्ता शेयर आयोजना प्रभावितका लागि गत भदौ ५ देखि असोज ३० गतेसम्म निष्काशन तथा बिक्री खुल्ला गरिएको थियो। जसमध्ये २८ हजार ६०८ जना आवेदकहरूले ५६ करोड ७९ लाख ८७० कित्ताका लागि आवेदन दिएका थिए। यस्तो छ नतिजा क) अति प्रभावित आमाछोदिङ्मो गाउँपालिका वडा नं५ (साविक चिलिमे गाविस) वर्गमा कूल २,१६५ जना रितपूर्वक आवेदन दिने आवेदकहरूमध्ये १० कित्ता देखि ५१० कित्ता माग गर्ने १,३४२ जना आवेदकहरूलाई मागबमोजिम र ५२० कित्ता देखि ७०० कित्ता माग गर्ने ८२३ जना आवेदकहरूलाई ५१० कित्ताका दरले जम्मा ९,४९,२८० कित्ता शेयर बाँडफाँट गरिएको छ। ख) प्रभावित आमाछोदीङ्गमो गाउँपालिका वडा नं४ गोल्जुङ्ग (साविक गोल्जुङ्ग गाविस) वर्गमा कूल १,२६६ जना रितपूर्वक आवेदन दिने आवेदकहरूमध्ये १० कित्ता देखि ३०० कित्ता माग गर्ने ५१८ जना आवेदकहरूलाई माग बमोजिम र ३१० कित्ता देखि ४५० कित्ता सम्म माग गर्ने २३३ जना मध्ये ३२० कित्तासम्म माग गर्ने १ जना आवेदकलाई माग बमोजिम र सोभन्दा बढी ४५० कित्तासम्म माग गर्ने २३२ जना आवेदकहरूलाई ३४८ कित्ताका दरले र ४६० कित्ता देखि ७०० कित्तासम्म माग गर्ने ५१५ जना आवेदकहरूलाई ३६० कित्ताका दरले जम्मा ३,७४,९२६ कित्ता शेयर बाँडफाँट गरिएको छ। ग) सामान्य प्रभावित आमाछोदीङ्गमो गाउँपालिकाका अन्य वडाहरू १,२,३ (साविक गल्ताङ्ग गाविस र हाकु गाविस) वर्गमा कुल ३,५८८ जना रितपूर्वक आवेदन दिने आवेदकहरू मध्ये १० कित्ता देखि १५० कित्ता माग गर्ने २,४८३ जना आवेदकहरूलाई माग बमोजिम र १६० कित्ता देखि २०० कित्ता सम्म माग गर्ने ४१३ जना आवेदकहरूलाई १५० कित्ता, १६० कित्ता देखी ३०० कित्ता सम्म माग गर्ने ४१९ जना आवेदकहरूलाई १६५ कित्ता, ३१० कित्तादेखि ४५० कित्ता सम्म आवेदन गर्ने १०० जना आवेदकहरूलाई १७४ कित्ता र सो भन्दा बढी ७०० कित्ता सम्म आवेदन गर्ने १७३ जना आवेदकहरूलाई १८० कित्ताका दरले जम्मा ४,०६,९५५ कित्ता शेयर बाँडफाँट गरिएको छ। घ) न्युन प्रभावित बाँकी सम्पूर्ण जिल्लाबासी वर्गमा कुल २१,३३१ जना रितपूर्वक आवेदन दिने आवेदकहरू मध्ये १० कित्तादेखि १०० कित्ता माग गर्ने ११,४८९ जना आवेदकहरूलाई माग बमोजिम र ११० कित्ता देखि २०० कित्ता सम्म माग गर्ने ५,६६६ जना आवेदकहरूलाई १०० कित्ता र २१० कित्ता देखी ३०० कित्ता सम्म माग गर्ने २,२०७ जना आवेदकहरूलाई ११६ कित्ता र सो भन्दा बढी ७०० कित्ता सम्म आवेदन गर्ने १,२३६ जना आवेदकहरूलाई १२० कित्ताका दरले जम्मा १९,१८,७०८ कित्ता शेयर बाँडफाँट गरिएको छ। कम्पनीको अति प्रभावित, प्रभावित, सामान्य प्रभावित र न्युन प्रभावितलाई वितरण गरी बाँकी रहेको १३१ कित्ता शेयरका लागि अति प्रभावित वर्गमा ७०० कित्ता आवेदन गरी बाँडफाँटमा परेका ५१३ जना आवेदकहरूलाई गोला प्रथाबाट थप ११ का दरले १३१ कित्ता शेयर बाँडफाँट गरिएको थियो। आयोजना प्रभावित स्थानिय बासिन्दाहरूलाई क्रमशः ४२५ : ३ : १५ : १ को अनुपातमा शेयर बाँडफाँट गरिएको हो। शेयर बाँडफाँड सम्बन्धि विवरण धितोपत्र निष्काशन तथा बिक्री प्रबन्धक श्री नागरिक लगानी कोषको : : अथवा सहनिष्काशन तथा बिक्री प्रबन्धकहरुको : र : अथवा सिडिएस एण्ड क्लियरिङ्ग लिमिटेडबाट सञ्चालित  बाट हेर्न सकिनेछ।"
बसको ठक्करबाट दम्पतीको मृत्यु,झापा : पूर्वपश्चिम राजमार्गअन्तर्गत झापाको कनकाई नगरपालिका७ स्थित दुर्गापुर सडकखण्डमा भएको सवारी दुर्घटनामा परी आज अपराह्न अर्जुनधारा नगरपालिकाका एक दम्पतीको मृत्यु भएको छ। मृत्यु हुनेमा अर्जुनधारा६ निवासी ५२ वर्षीय नरेन्द्र मैनाली र उनकी श्रीमती ५० वर्षीया सीतादेवीको मृत्यु भएको जिल्ला ट्राफिक प्रहरी कार्यालय झापाले जनाएको छ। पूर्वबाट पश्चिमतर्फ आउँदै गरेको को१ख ६७९४ नम्बरको बसले विपरीत दिशातर्फ जाँदै गरेको मे७प ५०९२ नम्बरको मोटरसाइकललाई ठक्कर दिँदा मोटरसाइकलमा सवार दम्पतीको मृत्यु भएको प्रहरीले जनाएको छ।
मुस्ताङ अस्पतालमा सीसीटीभी जडान,"जोमसोम : मुस्ताङ जिल्ला अस्पताल जोमसोममा सीसीटीभी जडान गरिएको छ। सेवालाई थप सेवामैत्री तुल्याउन र अवान्छित गतिविधि न्यूनीकरण गर्न अस्पतालमा हालै सीसीटीभी जडान गरिएको हो। गण्डकी प्रदेश सरकारको स्वास्थ्य तथा जनसंख्या मन्त्रालयले चालु वर्षको अस्पताल सुदृढिकरण कार्यक्रममा बिनियोजित १ लाख २५ हजार बजेटबाट मुस्ताङ जिल्ला अस्पतालमा सीसीटीभी जडान गरिएको अस्पतालको मेडिकल सुपरिटेन्डेन्ट विशाल तिवारीले जानकारी दिए। अस्पतालको चारैतिरको क्षेत्र र अस्पतालभित्र हुने सम्पूर्ण गतिविधिको भिडियो अभिलेख राख्ने गरी सीसीटीभी जडान गरिएको उनले बताए। अस्पताल सुदृढीकरण कार्यक्रमअन्तर्गत अस्पतालको मुख्य प्रवेशद्वार र अस्पताल पछाडिको क्षेत्र एमेरजेन्सी वार्ड र ओपीडी वार्ड लगायतमा कुल ८ वटा सीसीटीभी जडान गरिएको हो। अस्पातल सेवालाई अनुशासित र सेवामैत्री बनाउन जडान गरिएको भिडियो फुटेस डेक्सटप र ल्यापटम कम्प्यूटर र अस्पतालका मेसु वा सम्बन्धित अधिकार प्राप्त व्यक्तिले हेर्नसक्ने सक्ने छन्। चालु वर्षको बजेटले सीसीटीभी जडान गर्यौं', उनले भने, अझै अस्पतालमा चमेना गृह र फोहोरमैला व्यवस्थापनका कार्यक्रम गर्नुपर्नेछ। अस्पतालमा कार्यरत स्वास्थ्यकर्मी कर्मचारी र सेवाग्राहीहरूलाई जिम्मेवार, अनुशासित, मर्यादित बनाई अस्पतालले प्रवाह गर्ने सेवा भरपर्दो र विश्वसनीय बनाउन सीसीटीभीले योगदान पुर्याउने अस्पतालले जनाएको छ।"
'भक्तपुर २ जित्ने पालो यो पटक कांग्रेसको',भक्तपुर : सता गठबन्धनको तर्फबाट भक्तपुर क्षेत्र नं २ मा नेपाली कांग्रेसको तर्फबाट उम्मेदवार बनेका दुर्लभ थापाले यो पटक यो क्षेत्रमा जित्ने पालो नेपाली कांग्रेसको रहेको बताएका छन्। मंगलबार यहाँ भएको पत्रकार सम्मेलनमा भक्तपुर क्षेत्र नं २ मा पहिलादेखि नै निरन्तर कांग्रेस र नेपाल मजदुर किसान पार्टी (नेमकिपा) ले पालैपालो जित्दै आएकोमा यो पटक कांग्रेसको पालो परेको बताए। प्रजातन्त्र पुनर्स्थापनापछि यो निर्वाचन क्षेत्रमा २०४८ सालमा नेपाली कांग्रेसले जितेको थियो। त्यसपछि २०५१ को मध्यावधिमा नेमकिपाले जित निकाल्यो। यसपछि २०५६ सालमा फेरि नेपाली कांग्रेस विजयी भयो। यसपछि २०६४ मा फेरि नेमकिपाले जित हासिल निकाल्यो। यसपछि फेरि २०७० मा नेपाली कांग्रेसले विजयी हासिल गरयो। यसरी यो क्षेत्रमा नेपाली कांग्रेसले तीन पटक र नेमकिपाले दुई पटक जित निकाल्यो। २०७४ सालमा भने नेकपा एमालेले विजयी हासिल गरेको थियो। यस हिसावले यस पटक २०७९ मा पुनः कांग्रेसको पालो भएको थापाको भनाइ थियो। उनले आफूहरु ६ हजार पाँच सय मतले अगाडि रहेको दावी पनि गरे। पछिल्ल्लो स्थानीय निकायको निर्वाचण परिणामलाई आधार मान्ने हो भने दुई तीन हजारले अगाडि रहेको र अबको निर्वाचनमा कांग्रेस एक्लै नभई माओवादी र नेकपा एससहितको गठबन्धनको पनि भोट थपिने भएकाले झण्डै सात हजारको मत अन्तरले आफ्नो विजयी निश्चित भएको उनको तर्क थियो।
"लमजुङ१ मा जमिन्द्रमान र टकराजको दोस्रो भेट, कस्ले मार्ला बाजी ?","बेंसीसहर : निर्वाचनको मिति नजिकिँदै जाँदा लमजुङमा चुनावी सरगर्मी पनि बढ्दै गएको छ। उम्मेदवारको पक्ष विपक्षमा मत विभाजनसँगै जीत हारको चर्चा परिचर्चा चल्न थालेको छ। यसपटक लमजुङ क्षेत्र नं १ को प्रदेशसभा सदस्यमा पुनः एमालेका जमिन्द्रमान घले र नेपाली कांग्रेसका डा टकराज गुरुङ आमनेसामने छन्। उनीहरू दुवैजना २०७० को दोस्रो संविधानसभा निर्वाचनमा प्रतिस्पर्धी थिए। एमाले केन्द्रीय सदस्य जमिन्द्रमान घले यसपटक प्रतिनिधि सभा निर्वाचन लड्न चाहन्थे। कांग्रेस जिल्ला सभापति रहेका डा टकराजपनि प्रतिनिधिसभा मै सिफारिस भएका थिए। तर, पार्टीले दुवैलाई प्रदेशमा झार्यो। घले र गुरुङ अहिले प्रदेशमा प्रतिष्पर्धा गर्दैछन्। दोस्रो संविधानसभामा गुरुङलाई ७ सय ९८ मतले हराएर घले संविधानसभा सदस्यमा निर्वाचित भएका थिए। यसपटक घले आफ्नो जीतको विरासत जोगाउन कस्सिएका छन भने गुरुङ विरासत तोड्न। विगतमा कांग्रेसको किल्लाका रूपमा रहेको यस क्षेत्र २०६४ पछि बामपन्थी दलले कब्जा गरेका छन्। पहिलो संविधानसभा निर्वाचनमा नेकपा माओवादीका बुद्धिराम तमु निर्वाचित भए। दोस्रो संविधानसभा निर्वाचनमा एमालेका घले निर्वाचित भए भने ०७४ मा प्रदेशसभामा बाम गठबन्धनबाट एमालेका धनन्ञ्य दवाडी निर्वाचित भए। यतिबेला दुवैले चुनावी प्रचार तीव्र बनाएका छन्। दुवैले चुनाव जित्ने दावी पनि गरेका छन्। गठबन्धन भएकाले टकराज आफूले चुनाव जित्ने दावी गर्छन्। जमिन्द्रमान आफ्नो संगठन र लोकप्रियता राम्रो भएकाले चुनाव जित्ने बताउँछन्। दुवैको एउटै लक्ष्य छ, आफूले चुनाव जितेमा कृषि, पर्यटन, जलस्रोतसहित विकासका पूर्वाधारहरूमा काम गर्ने। लमजुङ प्रदेश १ मा ४ स्थानीय तह छन्। जसमध्ये २ वटा गाउँपालिकामा एमालेका अध्यक्ष, एउटा गाउँपालिका र एउटा नगरपालिकामा कांग्रेसले प्रमुख जितेका छन्। एमाले र कांग्रेसले एकएक उपाध्यक्ष जित्दा माओवादीले दुईवटा उपप्रमुख जितेको छ। स्थानीय तह निर्वाचनमा सत्ता गठबन्धन र एमाले प्रतिस्प्रर्धी थिए। प्रदेश १ मा पर्ने बेंसीसहर नगरपालिका१० र ११ वडाको अध्यक्ष एमालेले जितेको छ। प्रमुखअध्यक्ष तथा वडाअध्यक्षले पाएको मतअनुसार एमालेभन्दा गठबन्धन ४ सय २१ मत अगाडि छ। एमालेले १९ हजार ७ सय ६ ल्याउँदा गठबन्धनले २० हजार १ सय २७ मत ल्याएका छन्। एमालेका जमिन्द्रमान जनतामाझ लोकप्रिय रहेकाले गठबन्धनको मत पनि तान्न सक्ने मतदाताहरूको आकलन छ। कांग्रेसका टकराजपनि अघिल्लो चुनावभन्दा यसपटक सशक्त रहेका छन, गठबन्धनको मत र आफ्नो दलका नेताहरूको चित्त बुझाउन सकेमा उनको पनि जीत नजिक रहेको सर्वसाधारणको बुझाइ छ। यी दुईमध्ये कुन नेताले बाजी मार्छन त्यो थाहा पाउन मंसिर ४ कुर्नैपर्ने हुन्छ।"
आधिकारिक उम्मेदवारबारे देउवा र प्रचण्डले मुख खोलेनन्,"परासी : आधिकारिक उम्मेदवारबारे गठबन्धनका शीर्ष नेताहरूले मुख नखोलेपछि नवलपरासीका दुई पार्टीका नेता तथा कार्यकर्ताहरू अन्यौलमा परेका छन्। नवलपरासीको क्षेत्र नं १ मा आयोजना गरेको गठबन्धनको चुनावी सभालाई सम्बोधन गर्न प्रधानमन्त्री एंव शेरबहादुर देउवा र माओवादी केन्द्रका अध्यक्ष एंव पूर्वप्रधानमन्त्री पुष्पकमल दाहाल प्रचण्ड बर्दघाटको चौपाता पुगेका थिए। केन्द्रीय गठबन्धनअनुसार क्षेत्र नं १ को प्रदेशसभा क मा नेपाली कांग्रेस र ख मा माओवादी केन्द्रका उम्मेदवारलाई उठाउने सहमति भएको थियो। माओवादी केन्द्रले पाएको क्षेत्रमा कांग्रेसले उम्मेदवार उठाएपछि दुई पार्टीबीच जिल्ला स्तरमा खटपट छ। खटपटकै कारण शीर्ष नेताहरू सहभागी कार्यक्रममा प्रदेशसभा ख बाट उम्मेदवारी दिएका माओवादी केन्द्रका रामानन्द यादव र कांग्रेसबाट उम्मेदवारी दिएका देवकरण कलवार उपस्थित नभएका हुन्। चुनावी सभामा प्रदेशसभा कबाट उम्मेदवारी दिएका कांग्रेसका विश्वप्रेम पाठक भने सहभागी थिए। शीर्ष नेताहरूले यी दुई मध्ये कुनै एक उम्मेदवार कायम रहेको घोषणा गर्नेमा दुई दलका जिल्लास्तरका नेता र कार्यकर्ताहरू विश्वस्त थिए। चुनावी सभामा माओवादी अध्यक्ष प्रचण्डले यस क्षेत्रमा गठबन्धनमा केही समस्या रहेकाले गठबन्धनका उम्मेदवारलाई जिताउनु पर्ने बताए। तर प्रधानमन्त्री देउवाले भने उम्मेदवारी बारे मुखै खोलेनन्। उनले त्यस क्षेत्रबाट प्रतिनिधिसभा सदस्यमा कांग्रेसबाट उठेका उद्योगपति विनोध चौधरीलाई जिताउन आग्रह गरे। सभामा उपस्थित नभएका माओवादी केन्द्रका उम्मेदवार यादवले पार्टी चुनावी सभामा कार्यकर्ता पठाउनु परेकाले आफू गाउँमै रहेको बताए। माओवादी केन्द्रबाट यादवले उम्मेदवारी दिएपछि नेपाली कांग्रेसका कलवारले पनि रुख चिह्नबाटै उम्मेदवारी दिए पश्चात खटपट सुरु भएको हो। सहमतिविपरीत उम्मेदवारी दिएको भन्दै माओवादीले उम्मेदवारी निष्क्रिय पारेर समर्थन गरेको घोषणा गर्न कांग्रेसलाई पटक पटक अनुरोध गरेपनि कलवारको उम्मेदवारी यथावत छ। दुवै जना आआफ्नो प्रचारमा जुटेका छन्। प्रधानमन्त्री देउवा र माओवादी अध्यक्ष प्रचण्ड सहभागी भएको कार्यक्रममा कुनै एक उम्मेदवार सहभागी भए एक अर्का दलले बिरोध गर्नेभएपछि दुबै जना उम्मेदवार नआएको बताइएको छ। माओवादीका जिल्ला स्तरका नेताले कांग्रेसबाट उम्मेदवारी दिएका उम्मेदवार आए कार्यक्रम बहिष्कार गर्ने र माओवादी केन्द्रका उम्मेदवार आए कांग्रेसका एक पक्षका नेता कार्यकर्ताले मञ्चमै विरोध जनाउने भएपछि दुवै जना उम्मेदवार नआएको स्रोतले बताएको छ। कांग्रेसको एक पक्षका नेता कार्यकर्ता सहमतिअनुसार गठबन्धन घटककै माओवादी उम्मेदवार कायम हुनुपर्ने अडानमा छ। जिल्ला स्तरका कांग्रेससहितको गठबन्धनका नेताहरूको बैठकले कलवारको उम्मेदवारीलाई बागीको संज्ञा दिएको छ। उता कांग्रेसबाट उम्मेदवारी दिएका कलवारले आफू बिरामी परेर सभामा नगएको बताएका छन्। गठबन्धनको खटपट र कांग्रेसभित्रको असन्तुष्टीले त्यस क्षेत्रमा प्रतिनिधिसभा सदस्यमा उम्मेदवारी दिएका विनोद चौधरी अप्ठ्यारोमा परेका छन्। चौधरीले टिकट पाएपछि कांग्रेसका एकपक्षका नेता तथा कार्यकर्ता असन्तुष्ट छन्। त्यस क्षेत्रबाट चौधरीसँग जनता प्रगतिशिल पार्टी (जप्रपा) का अध्यक्ष हृदयेश त्रिपाठी एमालेसँगको तालमेलमा चुनावी प्रतिस्पर्धामा छन्। त्रिपाठीलाई जसपाले पनि समर्थन गरेको छ। कांग्रेसको असन्तुष्ट पक्षले सहयोग नगर्ने र गठबन्धन घटक माओवादीले समर्थन नगरे उद्योगपति चौधरीलाई चुनावी प्रतिस्पर्धा कठिन देखिएको छ। स्थानीय तह निर्वाचनको मत परिणामअनुसार एमाले, जसपा र जप्रपाको मत जोड्दा त्रिपाठीको पक्षमा ३४ हजार ९९९ रहेको छ। माओवादी केन्द्रबाहेक नेपाली कांग्रेससहितको गठबन्धनको मत जोड्दा चौधरीको पक्षमा ३१ हजार ७४१ रहेको छ। माओवादीको मत चौधरीको पक्षमा नआए त्रिपाठी ३ हजार २५८ मतले अघि छन्। त्यस क्षेत्रमा माओवादीको मत ५ हजार ३४९ छ।"
सर्लाही १ मा स्वतन्त्र उम्मेदवार अधिकारीले प्रभाव बढाउँदै,"मलंगवा : सर्लाहीको प्रतिनिधिसभा क्षेत्र नं १ मा स्वतन्त्र उम्मेदवार सुरेशराज शर्मा अधिकारीको प्रभाव बढ्दै गएको छ। उनी राष्ट्र र नागरिकमुखी व्यवस्थाका पक्षमा आफ्नो उम्मेदवारी भएको भन्दै स्थानीयलाई रिझाउन व्यस्त छन्। पुराना राजनीतिक पार्टीहरूबाट निराश बनेका मतदाताहरू अहिले अधिकारीलाई सघाउने पक्षमा देखिएका छन्। उनले अहिलेका राजनीतिक दलका नेताहरूका कारण देश ट्रयापमा पर्ने अवस्था सिर्जना भएको बताउँदै अहिलेको अन्योलताबाट पार लगाउन समाजका सचेत नागरिकले नेतृत्व लिनुपर्ने अवस्था आएको उल्लेख गरे। उनले चुनाव चिह्न माछा पाएका छन्। क्षेत्रगत विकास निर्माण, केन्द्रीय नीति निर्माणमा खबरदारी आफ्नो प्राथमिकतामा पर्ने एजेण्डा उनले जनतामाझ पुर्याइरहेका छन्। उनले राष्ट्रियताका सवालमा पनि अहिलेका प्रमुख दलहरूको नीति ढुलमुले र राष्ट्रहीत विपरीत रहेको बताए। उनले २८ जनाले नागरिकता विधेयक पास गर्ने लोकतन्त्रको दुरावस्थालाई बदल्नका लागि आफूहरूजस्तै देशलाई माया गर्ने उम्मेदवारहरूको जित आवश्यक रहेको दाबी गरे। मधेशमा रहेको मधेशी पहाडी भावनालाई हटाएर मात्रै क्षेत्रको विकास हुने ठहर उनको छ। उनले अहिलेको बेरोजगारी पनि मुलुकका लागि प्रमुख समस्या भएको बताए। अहिले दलीय व्यवस्थामा जथाभावी राजस्व उठाएर व्यवसायलाई दुत्साहन गर्न खोजिएको, स्थानीयस्तरमा कृषि, पशुपालनजस्ता कुराहरूमा पनि ध्यान नदिइएको उनले गुनासो गरे। उनले किसानलाई मारमा पार्ने, ठेक्का लगाउने परिपाटीको अन्य गरिनुपर्नेमा जोड दिने दावी गरे। उनले शीत भण्डार निर्माण, आलु उत्पादन हुने क्षेत्रमा वैज्ञानिक आलु खेतीमा पहल, कृषिमा विचौलिया न्यूनीकरण, किसान सहकारी स्थापनाजस्ता योजना आफूसँग रहेको जानकारी दिए। अधिकारीले सीपसहितको गुणस्तरीय शिक्षा १२ कक्षासम्म निःशुल्क, गुणस्तरहीन विकासको श्रृखलाको अन्त्य, निर्वाचन क्षेत्रमा भएका स्वास्थ्य चौकी १० शय्या र ठूलो क्षेत्र भएका ५० र १०० शय्याको अस्पताल विकास गरेर क्षेत्रमै विशेषज्ञ स्वास्थ्य सेवा दिने एजेण्डा पनि अघि सारेका छन्। सर्लाही ईश्वरपुर नगरपालिका अधिकारी लामो समय व्यवसाय र समाजसेवामा सक्रिय रहँदै आएका थिए। ४८ वर्षीय उनले लामो समय शिक्षण पेशामा बिताएका थिए।"
बुधबार दिउँसो देशका तीन प्रदेशमा वर्षा र हिमपात हुने,"काठमाडौं : बुधबार दिउँसो देशका तीनवटा प्रदेशमा वर्षा तथा हिमपात हुने भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, गण्डकी, कर्णाली प्रदेशका पहाडी भूभागका एकदुई स्थानमा हल्का वर्षा र हिमाली भूभागका एकदुई स्थान हल्का हिमपातको सम्भावना रहेको छ। देशको बाँकी पहाडी भूभागमा आंशिक बदली रही बाँकी भूभागमा मौसम सामान्यतया सफा रहने महाशाखाले जनाएको छ। बुधबार रातको समयमा प्रदेश १, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको छ।"
"नेप्से फेरि ओरालोतिर, १० समूहको सूचक नकारात्मक","काठमाडौं : नेप्से परिसूचक सामान्य अंकले घटेको छ। नेप्से ओरालो लागेपनि सेयर कारोबार अघिल्लो दिन (सोमबार) को तुलनामा बढेको छ। यसदिन नेप्से परिसूचक ६५९ अंकले ओरालो लागेर १८९७८६ विन्दुमा अडिएको छ। सेन्सेटिभ इन्डेक्स ०३६ अंकले घटेको छ। आज २२९ कम्पनीको २७ लाख ४५ हजार १०९ कित्ता सेयर १ अर्ब २३ करोड ३६ लाख ९ हजार ९६० रुपैयाँमा खरिदबिक्री भयो। अघिल्लो कारोबार दिन सोमबार ७७ करोड मूल्य बराबरको सेयर कारोबार भएको थियो। सो दिन नेप्से २१२६ अंकले उकालो लागेको थियो। कारोबारमा आएका १३ समूहमध्ये ३ को सूचक वृद्धि भएको छ भने १० को घट्यो। बैंकिङ, नन लाइफ इन्स्योरेन्स र ट्रेडिङ समूहको सूचक उकालो लाग्दा डेभलपमेन्ट बैंक, फाइनान्स र मनु एन्ड प्रो समूहको सूचक १ प्रतिशत बढिले घट्यो। यसदिन कुनै पनि कम्पनीको सेयर मूल्य सकारात्मक सर्किट लेभलमा कारोबार भएन। सिटिजन म्युचुअल फन्डको सेयर मूल्य ८ प्रतिशतले बढ्यो। १ अर्ब बढिको सेयर कारोबार भएको बजारमा तारा गाउँ रिजेन्सीको सेयर ८५६ प्रतिशत र सिकलेस हाइड्रोपावरको ८४२ प्रतिशतले घट्यो। कारोबार रकमका आधारमा यसदिन हिमालयन डिस्टिलरी शीर्षस्थानमा रह्यो। सो कम्पनीको ८ करोड २२ लाख मूल्य बराबरको सेयर कारोबार भयो। लाइफ इन्स्योरेन्सको ६ करोड र नेपाल दूरसंचार कम्पनीको ४ करोड बढिको सेयर कारोबार गरी क्रमश; दोस्रो र तेस्रो स्थानमा रहे।"
डेंगु संक्रमणका कारण ६ जनाको मृत्यु,"चितवन : जिल्लामा साउन यता उपचारका लागि आएका ६ जनाको डेंगु रोगको संक्रमणका कारण मृत्यु भएको छ। मृत्यु हुनेमा जिल्ला र जिल्लाबाहिरका रहेको स्वास्थ्य कार्यालय चितवनले जनाएको छ। कार्यालयका सूचना अधिकारी राम केसीका अनुसार हालसम्म १० हजार नौ सय ७४ जनाको परीक्षण गरिएकामा दुई हजार नौ सय ४९ जनामा डेंगुको संक्रमण देखिएको छ। संक्रमितमध्ये २० हजार ५० जना चितवनका हुन् भने अन्य बाहिरी जिल्लाका रहेका छन्। ठेगाना नखुलेका दुई सय ९१ र ठेगाना खुलेका ६ सय आठजना रहेको कार्यालयले जनाएको छ। जिल्लामा सबैभन्दा बढी डेंगु रोगको संक्रमण भरतपुर महानगरपालिकामा देखिएको छ। जहाँ एक हजार चार सय ५० जनामा डेंगु रोग देखिएको केसीले बताए। उनका अनुसार खैरहनी नगरपालिकामा एक सय ६४, माडी नगरपालिकामा ३५, रत्ननगर नगरपालिकामा दुई सय ४३ जनामा डेंगु रोग देखिएको थियो। यस्तै राप्ती नगरपालिकामा ९६, कालिका नगरपालिकामा ४८ र इच्छाकामना गाउँपलिकामा १४ जनामा डेंगुको संक्रमण देखिएको थियो। कार्यालयका अनुसार जिल्लामा भेटिएका संक्रमितमध्ये एक हजार एक सय ३६ पुरुष र नौ सय १४ जना महिलामा डेंगु रोगको संक्रमण देखिएको उनले बताए।"
चुनाव बिथोल्न माइकिङ गर्दै हिँड्ने ७ जना पक्राउ,"महोत्तरी : चुनाव बिथोल्ने खालका अभिव्यक्ति माइकिङ गर्दै हिँड्ने ७ जनालाई महोत्तरी प्रहरीले नियन्त्रणमा लिएको छ। प्रहरीले वलवा नगरपालिका७ को बनौटा टोलमा निर्वाचन विरोधी गतिविधि अभिव्यक्ति माइकमार्फत प्रसारण गर्दै आएको आरोपमा उनीहरूलाई नियन्त्रणमा लिएको हो। उनीहरू नेकपा क्रान्तिकारी माओवादी पार्टीका नेता कार्यकर्ता रहेको जिल्ला प्रहरी कार्यालय महोत्तरीले जनाएको छ। पक्राउ पर्नेमा सो पार्टीका केन्द्रीय सदस्य विरेन्द्र यादव, राजेश्वर यादवलगायतका ६ जना र गाडी चालक रहेको महोत्तरीका एसपी कृष्ण पंगेनीले जानकारी दिए। चुनाव विरोधी पर्चा तथा माइकिङ सामग्री समेत नियन्त्रणमा लिएको उनीहरुमाथि थप अनुसन्धान भइरहेको एसपी पंगेनीले बताएका छन्।"
"थप १४ जनामा कोरोना पुष्टि, सक्रिय संक्रमित ४९१",काठमाडौं : थप १४ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १३३० नमूना परीक्षण गर्दा १४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ८६४ र एन्टिजेनबाट ४६६ नमूनाको परीक्षण गर्दा पीसीआरबाट १२ र एन्टिजेनबाट २ नमूनाको रिपोर्ट पोजिटिभ आएको हो। मन्त्रालयका अनुसार थप २० जना कोरोनामुक्त भएका छन्। हाल सक्रिय कोरोना संक्रमितको संख्या ४९१ पुगेको छ।
बैँकको साधारणसभा स्थगन गर्न निर्देशन,"काठमाडौं : निर्वाचन आयोगले नेपाल क्रेडिट एण्ड कमर्सियल बैंकलाई साधारणसभा स्थगित गर्न निर्देशन दिएको छ। आयोगले सिन्धुपाल्चोक जिल्ला क्षेत्र नं २ का प्रतिनिधि सभा सदस्यका उम्मेदवार रहेका व्यक्ति समेत सञ्चालक रहेको त्यस बैंकको साधारण सभा आगामी मंसिर २ गते काठमाडौंमा सम्पन्न हुने गरी आयोजना गरिएको जनाएको छ। मौन अवधि सुरु भइसकेपछि ठूलो संख्यामा मानिसहरु भेला गराई राजनीतिक प्रभाव पार्ने उद्देश्यले भोजभतेर समेतको व्यवस्था गरी साधारण सभा गर्दा निर्वाचन आचारसंहिता उल्लंघन हुनुको साथै सार्वजनिक शान्ति र सुव्यवस्थामा समेत खलल पर्न सक्ने अवस्थाको स्पष्ट विद्यमानता देखिएकाले सभा रोक्न आयोगमा उजुरी परेको थियो। निर्वाचन (कसूर तथा सजाय) ऐन, २०७३ को दफा २४ को उपदफा (५) मा कसैले पनि मतदान हुने दिनभन्दा अठ्चालीस घण्टा अघिदेखि मतगणनाको काम पूरा नभएसम्म कुनै उम्मेदवार वा राजनीतिक दलको पक्ष वा मतदान गर्ने वा नगर्ने उद्देश्यले सभा बोलाउन वा आयोजना गर्न, जुलुस निकाल्न वा नाराबाजी गर्न तथा अन्य कुनै पनि प्रकारले प्रचारप्रसार गर्न वा गराउन हुँदैन' भन्ने व्यवस्था छ। निर्वाचन आचारसंहिता, २०७९ को दफा ४, सबैले पालना गर्नुपर्ने आचरण अन्तरगत खण्ड (न) मा कुनै प्रकारले निर्वाचनको स्वच्छता र निष्पक्षतालाई प्रभावित गर्ने गरी कुनै कार्य गर्न नहुने' व्यवस्था छ।"
सिभिल सहकारी प्रकरण : ९ महिनाभित्र निक्षेप फिर्ता गर्न उच्च अदालतको आदेश,"काठमाडौं : उच्च अदालत पाटनले सिभिल सहकारीका पीडितलाई ९ महिनाभित्र निक्षेप फिर्ता गर्न आदेश दिएको छ। संस्थाका पूर्व अध्यक्ष इच्छाराज तामाङ, अध्यक्ष केशवलाल श्रेष्ठको ठगी तथा संगठित अपराध मुद्दामा फैसला गर्दै जाहेरवालालाई निक्षेप फिर्ता गर्न आदेश दिएको हो। अदालतले निक्षेपकर्ताले जम्मा गरेको निक्षेप रकम फिर्ता पाउने सुनिश्चितता प्रदान गर्न दुई महिनाभित्र जाहेरवालाको रकम फिर्ता गर्ने सम्बन्धी समय तालिका बनाउन आदेश दिएको छ। त्यसका लागि प्रतिवादी इच्छाराज तामाङ, सिर्जना शाक्य एवं केशवलाल श्रेष्ठ तथा उक्त सहकारी संस्थाको सञ्चालक प्रतिवादी समेतलाई जिल्ला अदालतबाट जानकारी दिन उच्च अदालत पाटनले आदेश दिएको छ। उक्त समय तालिकामा कुन मितिमा कुन जाहेरवालाको कति रकम कसरी फिर्ता गर्ने हो भन्ने विवरण सहित समावेश हुनुपर्नेछ,आदेशमा भनिएको छ,जाहेरवालाका प्रतिनिधिसँग समेत परामर्श गरी संघीय सहकारी विभाग र बागमती प्रदेशको सहकारी सम्बन्धी विषय हेर्ने रजिष्ट्रारमार्फत प्रतिवादीले जिल्ला अदालतमा तालिका पेश गर्नुपर्ने छ। अदालतमा समय तालिका पेश भएको ९ महिनाभित्र जाहेरवालाको रकम फिर्ता गर्नुपर्नेगरी समय तालिका बन्नुपर्ने, उक्त समयतालिका अनुसार जाहेरवालाले रकम फिर्ता गर्ने अवस्थाको कार्यान्वयन सम्बन्धी सुपरीवेक्षण र रेखदेख गर्नका लागि प्रदेशको सहकारी रजिष्ट्रारको कार्यालयलाई लेखी पठाउने आदेशमा भनिएको छ। उक्त समय तालिकाअनुसार जाहेरवालाले रकम प्राप्त गरेको प्रमाण प्रतिवादीले जिल्ला अदालतमा दाखिला गर्नुपर्ने छ। यो आदेश प्राप्त भएको दुई महिनाभित्र सिभिल सहकारी संस्थाको साधारणसभा बोलाउने सम्बन्धमा बागमती प्रदेशको सहकारी सम्बन्धी विषय हेर्ने रजिष्ट्रारको कार्यालयले आवश्यक व्यवस्था मिलाउनुपर्ने छ। सहकारी सम्बन्धी संघीय ऐन तथा वाग्मती प्रदेशको सहकारी सम्बन्धी ऐन बमोजिम सिभिललाई समस्याग्रस्त सहकारी संस्थाकोरूपमा घोषणा गर्नुपर्ने आदेशमा भनिएको छ। त्यसका लागि प्रक्रियाका सम्बन्धमा आवश्यक पहल र व्यवस्था गर्न संघको सहकारी विभाग, बाग्मती प्रदेशको सहकारी विषय हेर्ने रजिष्टार तथा सहकारी विषय हेर्ने संघ र प्रदेशको सहकारी मन्त्रालयमा लेखी पठाउने आदेश दिइएको छ। प्रतिवादी केशवलाल श्रेष्ठलाई जिल्ला अदालतको २०७८ पुस १४ को आदेशलाई सदर गरेको छ। सहकारीको मूल्य र मान्यताविपरीत सहकारी संस्थाको रकम मुनाफा आर्जन गर्ने उद्देश्यले स्थापित सिभिल होम्स लगायतका कम्पनीमा लगानी गरेको, सहकारी संस्था वित्तिय जोखिमममा पारेको, अध्यक्षको हैसियतले कुनै भूमिका निर्वाह नगरेको प्रमाणका आधारमा श्रेष्ठलाई पुर्पक्षको आदेश हुने उल्लेख छ। शाक्यलाई धरौटीमा छाड्न आदेश उच्च अदालत पाटनले तामाङकी श्रीमती सिर्जना शाक्यलाई थुनामुक्ता गर्न आदेश दिएको छ। यद्यपी, ३५ लाख धरौटी माग गरेको छ। शाक्यले लेखा समितिको हैसियतामा कुनै निर्णय वा सिफारिस गरेको माइन्यूट मिसिलबाट नदेखिएको भन्दै मुद्दा पूर्पक्षका लागि थुनामा राख्ने गरी जिल्ला अदालतको २०७९ साउन ५ मा भएको आदेश बेरीतको देखिएको भन्दै उच्च अदालत पाटनले बदर गरिदिएको हो। शाक्यलाई मुलुकी फौजदारी कार्यविधि संहिता २०७४ को दफा ६८ र ७२ बमोजिम ३५ लाखको धरौटी माग गरी तारिखतमा राखी मुद्दाको पूर्पक्ष गर्न भनिएको छ। सिभिल सहकारीबाट ठगिएको भन्दै १ हजार ५सय ३ जनाले उजुरी प्रहरीको केन्द्रीय अनुसन्धान ब्यूरोमा उजुरी दिएका थिए। उनीहरूले २०७५ सालदेखि नै निक्षेप फिर्ता पाउन सकेका छैनन्। सिभिल सहकारीका पीडित भन्छन्,हाम्रो दावी अनुसार भएन, सिर्जना शाक्य दोषि भएपनि थुनामुक्त गरिएको छ। तर, दोषि मानेर धरौतीमा छुटाएकाले पछि जिल्ला अदालतले थुनामा राख्न आदेश दिनेमा पीडित आशावादी छन्। पीडितका पक्षमा बहस गरेका एक कानुन व्यवसायीका अनुसार जिल्ला अदालत गम्भीर भएमा तोकिएको समयमै कार्यान्वयन हुन सक्छ। उक्त मुद्दा सर्वोच्च अदालतसम्म जान सक्ने वा नसक्ने निर्क्योल छैन। सरकार पक्ष र प्रतिवादी पक्ष दुवै जान सक्ने स्थिति भने देखिएको छ। पूर्व न्यायाधीश गौरीबहादुर कार्कीले कार्ययोजना बनाएर निक्षेपकर्ताको पैसा फिर्ता गर्न आदेश दिनु राम्रो आदेश भएको बताए। तामाङसँग पैसा छ, उनले दम्भ देखाएर सहकारीको पैसा आफ्नो कम्पनीमा लगेका हुन् कार्की भन्छन्, तोकिएकै समयमा निक्षेपकर्ताको पैसा फिर्ता गर्न सक्छन्। त्यतिबेला बच्न श्रीमतीसँग सम्बन्ध विच्छेदको नाटक गरेको, सम्पत्ति अन्यत्र लुकाउने प्रयास गरेपनि बच्न नसक्ने देखिएपछि तामाङले इजलासमा तिर्ने प्रतिवद्धता जनाएको हुन सक्ने कार्की बताउँछन्।"
गोरखामा वनमान्छेले ६ गोठ नष्ट गरेको स्थानीयको आशंका,"गोरखा : जिल्लाको चुमनुब्री७ छेक्या लेकमा रहेको छ वटा गोठ क्षतिग्रस्त भएको छ। गत भदौमा याक, चौँरी गाउँ आसपास झारेपछि बन्द रहेको गोठ वनमान्छे (यति)ले नष्ट गरेको स्थानीयवासीले दाबी गरेका छन्। छेक्या लेक पाँचहजार मिटर उचाइमा तिब्बतको सिमानामा रहेको छ। लेक पसेको घोँडा खोज्दै गएका गाउँका एक पुरुषले गोठ क्षतिग्रस्त भएको खबर ल्याएपछि स्थानीय चार जना गोठ सम्हाल्न सोमबार छेक्या लेक पुगेका थिए। पाङ्दुङको कर्मा घ्याल्जेन घोँडा खोज्दै एक हप्ताअघि छेक्या गएको रहेछ। अनि उसले गोठ सबै भत्काएर सामान भताभुंग पारेको देखेको रहेछ, चुमनुब्री७ बुर्जी गाउँका छिरिङ फुर्बाले भने, अनि म, रितार फुञ्जो, लोप्साङ सेराप र छिरिङ पाल्जोर त्यहाँ पुग्यौँ। छवटा गोठकोचाहिँ ढोका फुटाएको रहेछ। एउटा गोठकोचाहिँ छाना नै फुटाएर भित्र पसेर चामल सबै खाएछ। पछिलाई हुन्छ भनेर गोठमा जतन गरेर राखेको खान मिल्ने कुरा सबै खाएछ। दिप्चे, ताप्के, ठेकी, भाडाँकुरा सबै कुनै भित्रै, कुनै बाहिर ल्याएर फुटाएको रहेछ। छेक्या पुग्न स्थानीयवासीलाई घोँडसवारमा एकदिन लाग्छ। यस्तो विध्वंस वनमान्छे(यति)ले नै गरेको उनीहरूको दाबी छ। हामीले किन वनमान्छेले नै यस्तो गरेको भनेको भने, चामल खाएर चहुरमा चामलै दिसा गरेको छ। हिउँमा हिँडेको पाइला हेर्दा मान्छेकै पाइताला जस्तो एकहात लामो देखिन्छ। औँलापट्टिको चौडाइ करिब एक बित्ताको छ, छिरिङ फुर्बा भन्छन्, हाम्रा बाउबाजेले वनमान्छे ठ्याक्कै यस्तै हुन्छ भन्थे। अहिले ठ्याक्कै मिलेको छ। आफूले थाहा पाएदेखि यस्तो घटना पहिलो पटक देखेको उनले बताए। गोठमा राखेको दाल, चामल, चिया, कफी, चिनी कोकलगायत खानमिल्ने जति सबै सामान खाएको, खान नमिल्ने लुगाहरू, ड्रमहरू फुटाएर क्षति गरेको आफूलाई गाउँलेले भनेको लामागाउँका प्रमुख लामा पासाङफुञ्जो लामाले बताए। पैताला हेर्दा यतिको अनुमान गरिएको उनको भनाइ छ। यतिबेला लेकमा कोही पनि नजाने भएकाले वनमान्छे (यति)ले क्षति गरेको अनुमान गरिएको उनको भनाइ छ। ग्याल्पो ल्होसार मानिसकेपछि छेकम्पारका नौ वटा टोलका बासिन्दा चैततिर याक, चौँरी लिएर छेक्या र बाजुको लेकमा गोठमा बस्न जान्छन्। चैत, वैशाख, जेठ, असार र साउन महिनाभरि गोठ लेकमै हुन्छ, अर्का छिरिङ लामा भन्छन्, भदौमा गहुँ, जौ, फापर काटेपछि गोठ गाउँ वरिपरिको बारीमा ल्याउने चलन छ। गोठालाहरू वेशी झरेपछि माथिको गोठ भत्काएछ। त्यहाँको पाँचवटा गोठमा गोठाला बस्थे त्यसैले ती गोठहरूमा गोठालाहरूको दैनिक उपभोग्य सामानहरू थिए। दुईवटा गोठमा यार्सागुम्बा टिप्ने सिजनमा मात्र गाउँलेहरू बस्ने गर्थे। ती दुईवटा गोठमा सामान थिएन। अब फागुन चैत लागेपछि गोठमा जान डरमर्नु भएको स्थानीयबासीको भनाइ छ।"
डोटीमा दुई मतदान केन्द्रको नेतृत्व महिलालाई,"डोटी : डोटीमा एक सय ७७ वटा स्थायी र एउटा अस्थायी मतदान केन्द्र रहेका छ । जसमा दुईवटा मतदान केन्द्र महिलाले नेतृत्व लिने भएका छन्। डोटी सदरमुकामस्थित श्री पद्म पब्लिक मुक्तिनारायण मावि र डोटी बहुमुखि क्याम्पसमा रहेका मतदान केन्द्र महिलामैत्री बनाइएको मुख्य निर्वाचन अधिकृत शिवलाल पाण्डेयले जानकारी दिएका छन् । महिलामैत्री मतदान केन्द्रमा मतदान अधिकृतदेखि सबै कर्मचारी महिला रहेका छन् । त्यसैगरी सुरक्षाकर्मी समेत महिलानै खटिने मुख्य निर्वाचन कार्यालयले जानकारी दिएको छ । मंसिर ४ गते हुने निर्वाचनका लागि जिल्लाभरी एक हजार चार सय १४ जना कर्मचारी परिचालित भएका छन् । जसमा मतदान अधिकृत एक सय ७८ जना, सहायक मतदान अधिकृत पनि एक सय ७८ जनानै रहेका छन् । त्यसैगरी सहायक कर्मचारी आठ सय ८१ जना खटिएका छन् भने कार्यालय सहयोगी एक सय ७७ जना रहेका छन् । ४४ जना मतदान अधिकृत र सहायक मतदान अधिकृत जगेडा राखिएको मुख्य निर्वाचन अधिकृत पाण्डेयले जानकारी दिए । कुल निर्वाचनमा खटिएका कर्मचारीमा एक हजार ४ जना कर्मचारी र चार सय १० जना शिक्षक रहेका छन् । निर्वाचन कर्मचारी तथा सामग्री धमाधम पठाइँदै अधिकांश निर्वाचन केन्द्रहरुमा निर्वाचन सामग्री पठाइसकिएको मुख्य निर्वाचन कार्यालयले जानकारी दिएको छ । मंगलबारसम्म सबै निर्वाचन केन्द्रहरुमा कर्मचारी तथा सामग्री पठाइसक्ने बताइएको छ । निर्वाचन सामग्रीसँगै मतपत्र समेत पठाइसकिएको जानाइएको छ । नजिकका मतदान केन्द्रहरुमा भोलिनै निर्वाचन सामग्री पठाइने बताइएको छ ।"
नेपालको पश्चिम क्षेत्रमा पुनः भूकम्पको धक्का,काठमाडौं : नेपालको पश्चिम क्षेत्रमा मंगलबार पुनः भूकम्पको धक्का महसुस भएको छ। अछाम केन्द्रविन्दु भएर ४२ म्याग्नेच्युडको भूकम्प गएको हो। साँझ ६ बजेर ८ मिनेट भूकम्प गएको भूकम्प मापन केन्द्रले जनाएको छ। यसबारे थप विवरण आउन बाँकी छ।
वैदेशिक रोजगार विभागका नायब सुब्बा पक्राउ,काठमाडौं : वैदेशिक रोजगार विभागका नायब सुब्बा प्रमोद पाण्डे ३२ हजार घुससहित पक्राउ परेका छन्। वैदेशिक रोजगार कसुरमा मिलापत्रपश्चात रोक्का भएको बैंक खाता सुचारु गर्नका लागि सेवाग्राहीसँग ३० हजार घुसररिसवत माग गरिरहेको भन्ने सूचना एवं उजुरी निवेदनका आधारमा उनलाई पक्राउ गरिएको हो। अख्तियार दुरुपयोग अनुसन्धान आयोगले टंगालबाट खटिएको टोलीले निज नायब सुब्बा पाण्डेलाई सेवाग्राहीबाट ३० हजार लिइसकेको अवस्थामा खानतलासी गर्दा स्रोत नखुलेको थप ३२ हजार ५५ सहित नियन्त्रणमा लिई थप अनुसन्धान भइरहेको छ।
पाकिस्तानविरुद्ध १४ वर्षपछि जितको खोजीमा नेपाल,"काठमाडौं : नेपाली राष्ट्रिय टिमका मुख्य प्रशिक्षक प्रवेश कटुवालले पाकिस्तानविरुद्धको मैत्रीपूर्ण खेलमा आफैँले टिम छनोट गर्ने र नतिजाको जिम्मेवारी पनि आफैंले लिने बताएका छन्। नेपालले सन् २०१८ पछि पहिलो पटक पाकिस्तानसँग खेल्दैछ। फिफाको प्रतिबन्धमा परेको पाकिस्तान तीन वर्षपछि अन्तर्राष्ट्रिय फुटबलमा पुनरागमन गर्दैछ। बुधबार दशरथ रंगशालामा साँझ ५ बजे सुरु हुने खेलमा नेपाल २००८ पछि पहिलो पटक पाकिस्तानविरुद्ध जित निकाल्ने लक्ष्यमा हुनेछ। सोही खेलअघिको पत्रकार सम्मेलनमा बोल्दै प्रशिक्षक कटुवालले ट्रेनिङमा राम्रो गर्ने खेलाडीलाई सुरुआती ११ मा स्थान दिने बताए। 'छोटो समयमा राम्रो टिम बनाउने दबाब थियो,' मछिन्द्र क्लबलाई लगातार ए डिभिजन लिग च्याम्पियन बनाएर राष्ट्रिय टिमको प्रशिक्षक बनेका कटुवालले भने, 'त्यसैले बंगलादेशविरुद्ध खेलेका धेरै खेलाडी समेटेर हुन सक्ने बलियो टिम बनाएको छु।' पाकिस्तानविरुद्ध सुरुआती ११ मा खेलाडी छनोटमा दबाब नहुने बताउँदै उनले भने, 'ट्रेनिङमा राम्रो गर्ने खेलाडीले नै मौका पाउँछ, म प्रशिक्षक भएकाले निर्णय पनि मेरो हुन्छ, र नतिजाको जिम्मेवारी पनि म नै लिन्छु।' सन् २००८ मा माल्दिभ्सको मालेमा भएको साफ च्याम्पियनसिपमा ४१ गोलको नतिजामा जित निकाले यताका पाँच खेलमा नेपाल पाकिस्तान जितविहीन छ। स्थाई प्रशिक्षकको अभावमा मौका पाएका प्रशिक्षक कटुवालसामु पछिल्लो समय नेपालको खराब इतिहासमा पूर्णविराम लगाउने अवसर छ। र, यो मौका नगुमाउने तयारीमा छन्, प्रशिक्षक कटुवाल। 'हरेक प्रशिक्षकले करिअर सुरु गर्दा नै राष्ट्रिय टिम हेर्न सपना हुन्छ, मैले यो अवसर अहिले पाएको छु, मेरो खुशीको सीमानै छैन,' प्रशिक्षक कटुवाल भन्छन्, 'पाकिस्तानले पछिल्लो तीन वर्षमा एकै टिम भएर खेलेको छैन। उनीहरूका खेलाडी राम्रा छन्।' तर, लामो समयदेखि एउटै टिममा नखेलेका खेलाडी भएकाले त्यसैअनुसार तयारी गरेको प्रशिक्षक कटुवालले बताए। नियमित कप्तान किरण चेम्जोङको अनुपस्थितिमा नेतृत्व गर्ने मौका पाएका रोहित चन्दले पाकिस्तान नेपालका लागि सधैँ कठिन प्रतिस्पर्धी हुने बताएका छन्। भोलि दशरथ रंगशालामा पहिलो पटक आर्म ब्यान्ड लगाउने तयारीमा रहेका रोहितले आफू कप्ताननै बन्छु भन्ने कहिले नसोचेका बताए। 'हाम्रो तयारी राम्रो छ, तर नेपालका लागि पाकिस्तान सँधैँ कठिन प्रतिस्पर्धी हुने गरेको छ,' कप्तान रोहितले भने, 'पहिलो पटक कप्तान बनेको छु, तर, मैले यसलाई धेरै ठूलो कुराको रुपमा लिएको छैन। देशको प्रतिनिधित्व गर्नु नै ठूलो कुरा हो।' पछिल्लो समय राष्ट्रिय खेलाडीको अस्ट्रेलिया पलायनबारे बोल्दै रोहितले भने, 'घरेलु फुटबलको संरचना राम्रो भएको भए, सबै जना यहीँ खेलिरहेका हुन्थे। राष्ट्रिय टिम पनि राम्रो हुन्थ्यो, बलियो हुन्थ्यो। राम्रा खेलाडीहरू पलायन हुँदैछन्, यसले नेपाली फुटबल अप्ठेरो अवस्थामा पुग्न सक्छ। तर, भएकामध्ये टिम राम्रो बनेको छ।' पाकिस्तानले लामो समय नखेलेको भए पनि नेपालका लागि कठिन प्रतिस्पर्धी रहेको दोहोर्याउँदै रोहितले भने, 'हामी आफ्नो उत्कृष्ट दिन्छौं।' यस्तै, पाकिस्तानी राष्ट्रिय टिमका प्रशिक्षक सहजाद अनवारले भोलिको खेला राष्ट्रिय टिम निर्माणको एक प्रक्रियाको रुपमा मात्रै लिएको बताए। 'हाम्रा खेलाडीले राष्ट्रिय टिमबाट लामो समयदेखि नखेले पनि घरेलु फुटबल खेलिरहकै छन्,' प्रशिक्षक अनवारले भने, 'धेरै खेलाडी विदेशबाट आएका धेरै खेलाडी छन्।' सन् २०१९ मा कतारको दोहामा प्यालेस्टाइनविरुद्ध १२ ले पराजित भएपछि पाकिस्तान अन्तर्राष्ट्रिय मञ्चमा अनुपस्थित छ। तेस्रो पक्षको हस्तक्षेपका कारण विश्व फुटबलको सर्वोच्च निकाय फिफाले पाकिस्तानमाथि प्रतिबन्ध लगाएको थियो। उक्त प्रतिबन्ध गत जुन अन्त्यमा फुकुवा भएपछि खुला छनोटबाट टिम बनाएर तयारी गरिरहेको छ। त्यसैले नेपालविरुद्धको खेल सोही टिम निर्माणकै प्रक्रियाका रूपमा लिएको प्रशिक्षक अनवारले बताए। 'यो कुनै प्रतिस्पर्धा होइन, त्यसले गर्दा हामीले यो खेललाई टिम निर्माणको प्रक्रियाका रूपमा लिएका छौं,' खेलअघिको पत्रकार सम्मेलनमा उनले भने, 'पाकिस्तानले टिम भएर नखेले पनि व्यक्तिगत प्रदर्शन राम्रो छ, सबै क्षमतावान् खेलाडी छन्।' पाकिस्तानी टिमका कप्तान हसन बसिरले नेपाली समर्थकासामु खेल्न उत्साहित रहेको बताए। 'नेपालसँग धेरै पटक खेलेको छु,' उनले भने, 'नेपाली फुटबल समर्थक उत्साहित हुन्छन्। तर, त्यसलाई सामान्यरुपमा लिएका छौं।' हेड टू हेडमा को बलियो ? नेपालले हालसम्म पाकिस्तानसँग खेलेका १६ खेलमध्ये पाँच खेलमा जित निकालेको छ भने ६ खेलमा बराबरी नतिजा निकालेको छ। बाँकी पाँच खेलमा पाकिस्तान विजयी भएको छ। सन् २०१८ मा बंगलादेशको ढाकामा साफ च्याम्पियनसिपमा नेपाल र पाकिस्तानको अन्तिम भेट भएको थियो। जुन खेलमा पाकिस्तानले २१ को जित निकाल्दा नेपालका लागि विमल घर्ती मगरले गोल गरेका थिए। त्यसअघि सन् २०१३ मा नेपालमै भएको साफ च्याम्पियनसिपमा नेपाल र पाकिस्तानले ११ गोलको बराबरी खेलेका थिए। निर्धारित ९० मिनेटसम्म १० ले पछि परेको नेपालका लागि इन्जुरी समयमा विमलघर्ती मगरले गोल गर्दै हारबाट जोगाएका थिए। सन् २०१३ मै भएका दुई मैत्रीपूर्ण खेलमा नेपाल दशरथ रंगशालामा पराजित भएको थियो। दुवै खेलमा पाकिस्तानले १० को जित निकालेको थियो। भारतको नयाँ दिल्लीमा २०११ मा भएको साफ च्याम्पियनसिपमा नेपाल र पाकिस्तानले ११ गोलको बराबरी खेलेका थिए। त्यसअघि सन् २००८ मा भने माल्दिभ्समा साफ च्याम्पिनयनसिपमा नेपालले ४१ को जित निकालेको थियो। सोही खेलमा नेपाली राष्ट्रिय टिमका सयुक्त सर्वाधिक गोलकर्ता निराजन रायमाझीले नेपालका लागि १३औं गोल गरेका थिए।"
नेपालमा ६४८६ व्यावसायिक पशुपालन फार्म सञ्चालनमा,"काठमाडौं : नेपालमा कूल छ हजार चार सय ८६ व्यावसायिक पशुपालन फार्म रहेको तथ्यांक सार्वजनिक भएको छ। कृषि तथा पशुपन्छी विकास मन्त्रालयले मङ्गलबार व्यावसायिक पशुपालन एकीकृत सर्वेक्षण २०७८ मार्फत यस्तो तथ्यांक सार्वजनिक गरेको हो। विश्व खाद्य तथा कृषि सङ्गठनको सहयोगमा कृषि मन्त्रालय र राष्ट्रिय तथ्यांक कार्यालय (तत्कालीन केन्द्रीय तथ्यांक विभाग) ले गत आर्थिक वर्ष २०७८७९ मा नेपालभरि व्यावसायिक रूपमा सञ्चालनमा रहेका ठूला तथा मध्यम पशुपालन व्यवसायको एकीकृत सर्वेक्षण, २०७८ कार्यक्रम सञ्चालन गरेको थियो। सर्वेक्षणको नतिजाअनुसार देशभर एक हजार दुई सय ३३ वटा गाईपालन फार्म र नौ सय १४ वटा भैँसीपालन फार्म रहेका छन्। त्यस्तै, ४३ वटा राँगापालन फार्म, दुई हजार दुई सय ९५ वटा बाख्राच्याङ्ग्रापालन फार्म, पाँच सय ७२ वटा भेडापालन फार्म रहेको सर्वेक्षण प्रतिवेदनमा उल्लेख छ। मासु प्रयोजनका लागि एक सय १८ वटा र पाठापाठी उत्पादन प्रयोजनका लागि तीन सय ६४ वटा सुँगुरपालन फार्म सञ्चालनमा रहेको पनि उक्त प्रतिवेदनमा जनाइएको छ। यो सर्वेक्षणले नेपालमा गाईभैँसीपालन (मिश्रित) फार्म चार सय ८३ वटा, बाख्राच्याङ्ग्राभेडापालन (मिश्रित) फार्म एक सय ९८ वटा र गाईभैँसीपालन तथा बाख्राच्याङ्ग्राभेडापालन (मिश्रित) फार्म दुई सय ६५ वटा रहेको देखाएको छ। यस्ता व्यावसायिक पशुपालन फार्ममध्ये प्रदेश नम्बर १ मा सबैभन्दा बढी अर्थात् एक हजार दुई सय ७० र मधेस प्रदेशमा सबैभन्दा कम अर्थात् चार सय चार वटा फार्म रहेको पाइएको छ। सर्वेक्षणको नतिजाअनुसार नेपालमा ४४ हजार आठ सय ७३ वटा गाईगोरु व्यावसायिकरूपमा पालिएको देखाएको छ। जसमध्ये उन्नत जातका गाईगोरुको सङ्ख्या ३३ हजार सात सय ५७ (७५ प्रतिशत) रहेको छ। यिनीहरूमध्ये दूध दिने र नदिने गाईको सङ्ख्या क्रमशः १५ हजार तीन सय ८० (६३ प्रतिशत) र नौ हजार एक सय चार (३७ प्रतिशत) रहेको छ। सर्वेक्षणले सबैभन्दा बढी अर्थात् नौ हजार तीन सय ६४ वटा गाईगोरु बागमती प्रदेशमा र सबैभन्दा कमअर्थात् दुई हजार दुई ७४ वटा गाई गोरु सुदूरपश्चिम प्रदेशमा रहेको देखाएको छ। यसैगरी, यो सर्वेक्षणले नेपालमा ३४ हजार छ सय ५३ वटा राँगाभैँसी व्यावसायिकरूपमा पालिएको देखाएको छ। जसमध्ये उन्नत जातका राँगाभैँसीको सङ्ख्या २४ हजार चार सय ४७ (७१ प्रतिशत) रहेको छ। यिनीहरूमध्ये दूध दिने र नदिने भैँसीको सङ्ख्या क्रमशः १० हजार आठ सय ४१ (६१ प्रतिशत) र छ हजार नौ सय ३१ (३९ प्रतिशत) रहेको छ। सर्वेक्षणले सबैभन्दा बढी अर्थात् ११ हजार चार सय ६९ वटा भैँसी गण्डकी प्रदेशमा र सबैभन्दा कम अर्थात् एक हजार छ सय ३० वटा भैँसी सुदूरपश्चिम प्रदेशमा रहेको देखाएको छ। सर्वेक्षणले नेपालमा जम्मा एक लाख ५० हजार पाँच सय ६८ वटा बाख्रा, ८८ हजार चार सय २१ वटा भेडा र ३८ हजार तीन सय ६० वटा सुँगुर व्यावसायिक रूपमा पालेको देखाएको छ। प्रतिवेदनअनुसार १५ हजार तीन सय ८० वटा दूध दिने गाई चार करोड ५८ लाख ३ हजार चार सय ५७ लिटर दूध उत्पादन भएको देखाएको छ। यसैगरी व्यावसायिक फार्म बाट दुई करोड ३२ लाख ३१ हजार ९१ लिटर भैँसीको दूध उत्पादन भएको देखाएको छ। यो सर्वेक्षणको लागि मुलुकभर जम्मा सात सय ९८ पशुपालन व्यवसाय छनोट गरिएको मन्त्रालयले जनाएको छ।"
"विश्वको जनसंख्या ८ अर्ब पुग्यो, १२ वर्षमा एक अर्ब मानिस थपिए","काठमाडौं : बितेका १२ वर्षमा एक अर्ब मानिस थपिएसँगै आजदेखि विश्वको जनसंख्या आठ अर्ब पुगेको छ। संयुक्त राष्ट्रसंघको प्रक्षेपणअनुसार जन्मदर सुस्त हुनअघि नै विश्वको जनसंख्या आठ ८ अर्ब पुगेको हो। स्वास्थ्य क्षेत्रमा भएको विकासले मानव आयु लम्बिएको छ। विश्व जनसंख्या दिवसका अवसरमा सोमबार सार्वजनिक गरिएको वार्षिक विश्व जनसंख्या सम्भावना प्रतिवेदनमा उल्लेख गरेको छ। सन् २०२० मा एक प्रतिशतभन्दा कममा झरेर सन् १९५० यता विश्वको जनसंख्या सबैभन्दा सुस्त गतिमा बढिरहेको देखाएको थियो। विश्व जनसंख्या ७ बाट ८ अर्ब पुग्न १२ वर्ष लागेको र यो ९ अर्ब वृद्धि करिब १५ वर्ष लाग्ने अर्थात सन् २०३७ सम्ममा पुग्ने अनुमान गरिएको छ। यो विश्व जनसंख्या वृद्धिको समग्र यो दर सुस्त संकेत पनि हो। सन् २०२२ सम्ममा, दोस्रो धेरै जनसंख्या क्षेत्रका रूपमा एसिया रहेको छ। एसियाको पूर्वी र दक्षिण पूर्वी २३ अर्ब, मध्य दक्षिण एसियामा २१ अर्ब र चीन र भारतमा १४ अर्बभन्दा बढी पुगेको बताइएको छ। सन् २०५० सम्ममा विश्वव्यापी जनसंख्याको अनुमानित वृद्धिको आधाभन्दा बढी मात्र आठ देशमा केन्द्रित हुनेछ। ती देशमा कङ्गो, इजिप्ट, इथियोपिया, भारत, नाइजेरिया, पाकिस्तान, फिलिपिन्स र तान्जानिया रहेका छन्। सन् २०२३ मा चीनलाई उछिनेर विश्वको सबैभन्दा बढी जनसंख्या भएको देश भारत बन्ने संयुक्त राष्ट्रसंघले अनुमान गरेको छ।"
"बस्तीमा छैन चुनावी सरगर्मी, सडक मर्मत नगरेकोमा स्थानीय चिन्तित","विराटनगर : चुनाव आउन केही दिन बाँकी छ। तर, मोरङको क्षेत्र नम्बर ६ का बस्तीमा चुनावको रौनक छैन। यो प्रदेश १ को राजधानीसँग जोडिएको ग्रामीण भेगमा राजनीतिक दलको कुनै पनि चहलपहल देखिँदैन। निर्वाचन क्षेत्र नम्बर ६ (१) अन्तर्गत रहेको बुढीगंगा २ को अमाही बस्तीमा मंसिर ४ गते हुने निर्वाचनबारे मतदाताले पनि रुचि देखाएका छैनन्। कांग्रेका गढ मानिने सो बस्तीमा फाटफुट दलहरूको झण्डा बाहेक पोस्टर पनि लगाइएको छैन। स्थानीय निर्वाचनमा कांग्रेसका तर्फबाट जितबहादुर थापा मगरले बुढीगंगाको वडा नम्बर २ मा आफूलाई मत नदिएको भन्दै आएका स्थानीयहरूले निर्वाचनप्रति चासो नदेखाएका हुन्। गत वर्षको निर्वाचनमा सो क्षेत्रबाट प्रदेश सभामा काग्रेसका चुमनारायण तबदार निर्वाचित भएका थिए। प्रतिनिधिसभातर्फ एमालेबाट लालबाबु पण्डित निर्वाचित भएका थिए। तबदार यस पटक प्रतिनिधिसभातर्फ समानुपातिकमा सिफारिस भए पछि मतदाताहरू माझ निर्वाचनको माहोल नबेको स्थानीय बिहारी बिनले बताए। सधैं आउने नेता नै प्रत्यक्षका उम्मेदवार नभएको र अरू नेता हालसम्म नआएकाले निर्वाचन जस्तो नलागेको उनले बताए। विकासमा पछाडि परेको सो बस्ती तराई मुलका थारु समुदायको बाहुल्यता छ। गत वर्ष प्रतिनिधिसभाको निर्वाचनमा निर्वाचित भएका लालबाबु पण्डित जितेर गएपछि हालसम्म नआएको उनले बताए। निर्वाचनको बेला मुहार नै परिवर्तन गर्ने भने पनि एक पटक विजययता नेताको अनुहार देख्न नपाएको उनले बताए। कांग्रेसबाट मेयर जिताए पनि भोट नै नदिएको आरोप लगाउने कांग्रेस पार्टी प्रति स्थानीयहरू झनै आक्रोशित छन्। स्थानीय विरेन्द्र विश्वासले सुनसरीको निर्वाचन क्षेत्र नम्बर ३ सँग जोडिएकाले आफू घरआँगनमा कुनै नेता नआएको सुनाए। उनले वडाले पनि विकासको काममा वास्ता नगर्ने गरेको बताए। बाटोघाटोको समस्या हालसम्म हल नभएको स्थानीय बताउँछन्। मतदानको दिन आफूहरूले विश्वास लाग्ने नेतालाई मतदान गर्ने स्थानीयले बताए। नेपाली कांग्रेसका तर्फबाट गत निर्वाचनमा प्रदेश सासंद बनेका चुमनारायण तबदार असन्तुष्टहरूलाई मिलाउन व्यस्त छन्।"
गठबन्धनलाई असहयोग गरेपछि गण्डकी प्रदेशका भौतिक पूर्वाधारमन्त्री कुमार खड्का बर्खास्त,"कास्की : गण्डकी प्रदेशका मुख्यमन्त्री कृष्णचन्द्र नेपाली पोखरेलले भौतिक पूर्वाधार, सहरी विकास तथा यातायात व्यवस्था मन्त्री कुमार खड्कालाई बर्खास्त गरेका छन्। गठबन्धनलाई असहयोग गरेको भन्दै मुख्यमन्त्री पोखरेलले खड्कालाई बर्खास्त गरेका हुन्। कांग्रेसकै सांसद खड्कालाई चुनावी प्रचारमा नहिँडेको, गठबन्धनविरुद्ध अभिव्यक्ति दिएको र गठबन्धनका उम्मेदवारलाई सहयोग नगरेको भन्दै कांग्रेसबाटै मुख्यमन्त्री भएका पोखरेलले खड्कालाई बर्खास्त गरेको स्रोतको भनाइ छ। खड्का गत २०७८ साउन ८ गते मन्त्री भएका थिए।"
"मतदान केन्द्रमा क्यामरा, मोबाइल र अन्य निषेधित वस्तु रोक्न निर्देशन","काठमाडौं : निर्वाचन आयोगले आगामी मंसिर ४ गते हुने प्रतिनिधिसभा र प्रदेशसभा सदस्य निर्वाचनका लागि मतदान केन्द्रमा क्यामरा, मोबाइल र अन्य निषेधित वस्तु रोक्ने सम्बन्धमा चार बुँदे निर्देशन दिने निर्णय गरेको छ। मतदानका दिन मतदान केन्द्रमा प्रवेश गर्ने मतदाता तथा अन्य व्यक्तिलाई सलाई, लाइटर, फोटो खिच्ने क्यामरा, मोबाइल तथा अन्य निषेधित वस्तु नलिई मतदान केन्द्रमा आउनको निम्ति प्रतिनिधिसभा तथा प्रदेशसभा सदस्य निर्वाचन निर्देशिका, २०७९ को दफा २१ ब्मोजिम सर्वपक्षीय बैठकमा समेत छलफल गराई आयोगले सार्वजनिक आह्वान र अनुरोध गरेको हो। आयोगले मतदाता वा अन्य व्यक्तिले मतदान केन्द्रमा आउँदा निषेधित वस्तु लिई आएको पाइएमा प्रचलित कानून बमोजिम तत्काल कारबाही गर्ने र सलाई, लाइटर, क्यामरा, मोबाइलजस्ता वस्तु लिई आएमा मतदान केन्द्रको प्रवेश विन्दुमा राख्ने व्यवस्था मिलाउने वा मतदान केन्द्र बाहिर निजलाई उपयुक्त लागेको स्थानमा राख्न लगाएर मतदान केन्द्रमा प्रवेश गर्न अनुमति दिने निर्देशन दिएको छ। 'कसैले फोटो खिच्ने क्यामरा वा मोबाइल आफ्नो स्थानमा साथमा लागि मत सङ्केत गर्ने स्थान मतदान कक्षमा गएमा तत्काल त्यस्तो क्यामरा वा मोबाइल जफत हुने व्यहोरा सर्वसाधारणलाई सूचीत गर्ने।' आयोगको निर्देशनमा भनिएको छ, 'प्रतिनिधिसभा तथा प्रदेशसभा सदस्य निर्वाचन निर्देशिका, २०७९, निर्वाचन आचारसंहिता, २०७९ विपरीत उल्लिखित कार्य गर्ने मतदाता तथा अन्य व्यक्तिलाई कानुन बमोजिम कारबाही गर्न मुख्य निर्वाचन अधिकृत र निर्वाचन अधिकृतमार्फत मतदान केन्द्रमा खटिने सबै मतदान अधिकृत, सहायक मतदान अधिकृत तथा सुरक्षाकर्मीलाई जानकारी गराउने।'"
संविधान कुल्चेर संसद भंग गर्दैनौं : प्रधानमन्त्री,"सुर्खेत दैलेख : प्रधानमन्त्री एवम् नेपाली कांग्रेसका सभापति शेरबहादुर देउवाले सत्ता गठबन्धनले मात्र संविधान र संसद जोगाउने दाबी गरेका छन्। संविधानको रक्षा र स्थायित्वका लागि सत्ता गठबन्धन बनेको भन्दै उनले आगामी निर्वाचनमा गठबन्धनले बहुमत ल्याएमात्र संविधान र संसद जोगिने दाबी गरेका हुन्। मंगलबार सुर्खेतको मेहलकुना र दैलेखको दुल्लूमा भएका चुनावी सभालाई सम्बोधन गर्दै प्रधानमन्त्री देउवाले आफूहरूले संविधानलाई कुल्चेर संसद भंग नगर्ने बताए। पाँच दलीय गठबन्धन संविधानको रक्षा, देशमा स्थायित्व र दिगो शान्ति कायम गर्न बनेको हो प्रधानमन्त्री देउवाले भने,गठबन्धनले जितेमात्र देशमा संविधानको रक्षा हुन्छ, विकासको गति बढ्छ। हामी संविधान कुल्चेर अवधि नपुग्दै संसद भंग गर्दैनौं, पाँच वर्षसम्म नै संसद चल्छ। विगतमा संसदमा सरकारको विरोध हुने वित्तिकै दुईदुई पटक तत्कालीन प्रधानमन्त्री केपी शर्मा ओलीले संसद भंग गरेको बताउँदै देउवाले आफूहरू संविधानको मर्म र भावनाअनुसार अगाडि बढ्ने बताए। संसदलाई सरकारको आलोचना र विरोध गर्ने हक हुने बताउँदै उनले भने,तपाईंहरू ढुक्क हुनुस्, हामी संविधान कुल्चदैनौं। गठबन्धनले संविधान जोगाउँछ, संसदले पुरै अवधि काम गर्ने वचन दिन्छौं। संविधानको रक्षा, दिगो शान्ति, आर्थिक विकास र शान्ति कायम गर्न पनि आफूहरूले जित्नुपर्ने प्रधानमन्त्री देउवाको भनाइ छ। यस्तै दैलेखको दुल्लूमा भएको सभामा देउवाले आगामी मंसिर ४ गते हुन लागेको प्रतिनिधि तथा प्रदेशसभा निर्वाचनमा सत्ता गठबन्धनले दुई तिहाइ सिट जित्ने दाबी गरे। संविधान र संसद जोगाएकाले जनताले आफूहरूलाई नै जिताउने उनको दाबी छ। एमाले अध्यक्ष केपी शर्मा ओलीले आफूमाथि पाँच पटक प्रधानमन्त्री हुँदासमेत केही काम नगरेको भन्दै झुटो प्रचार गरिरहेको देउवाको प्रतिक्रिया थियो। ओलीले संसद विघटन गरेको र संसदलाई चल्नै नदिएको भन्दै देउवाले आगामी निर्वाचनमा गठबन्धनले दुईतिहाइ बहुमत ल्याएर देशमा विकास र सम्मृद्धिलाई तीव्रता दिने बताए। गठबन्धनले जितेमात्र संविधानको रक्षा हुने भन्दै उनले लोकतन्त्रको स्थायित्वका लागि पनि गठबन्धनले जित्नुपर्ने बताए। वर्तमान सत्ता गठबन्धन अबको १० देखि १५ वर्षसम्म कायम रहने देउवाको भनाइ छ। यो गठबन्धन सत्ता प्राप्तिका लागि होइन, संविधानको रक्षा गर्न बनेको हो देउवाले भने, कसैले शंका गर्नु पर्दैन, गठबन्धनलाई जिताउनुस्। यस्तै नेकपा माओवादी केन्द्रका अध्यक्ष पुष्पकमल दाहालले केपी ओलीको अहंकारका कारण वर्तमान सत्ता गठबन्धन बनेको बताए। ओलीकै दम्भका कारण विगतमा बाम गठबन्धन टुटेको आरोपसमेत लगाए। साथै उनले संविधान विरोधी ओलीसँग अब सहकार्य हुन नसक्ने बताए। संविधानको रक्षा र शान्ति प्रक्रियालाई पूर्णता दिनका लागि पनि पाँच दलीय गठबन्धनले जित्नुपर्ने उनको भनाइ छ। प्रधानमन्त्री देउवा र माओवादी अध्यक्ष दाहाल गठबन्धनका चुनावी सभालाई सम्बोधन गर्न कर्णाली आएका हुन्। कर्णालीको विकासका लागि आफूहरू सकारात्मक रहेको भन्दै दाहालले गठबन्धनका उम्मेदवारलाई जिताउन आग्रहसमेत गरे।"
काठमाडौं५मा जित्ने प्रदीप पौडेलका एजेण्डा के के ? (भिडियो वार्ता),"काठमाडौं: नेपाली कांग्रेसका प्रभावशाली युवा नेता प्रदीप पौडेल यतिबेला प्रतिनिधि सभा सदस्यमा आफूलाई जिताउन माग गर्दै काठमाडौं क्षेत्र नम्बर५का मतदाताको घरदैलोमा छन् । सत्ता गठबन्धनबाट उम्मेदवार बनेका उनीसँग नेकपा एमालेका बरिष्ठ उपाध्यक्ष ईश्वर पोखरेल प्रतिस्पर्धामा छन् । तनहुँका प्रदीप यस पटक काठमाडौंका मतदातालाई आफ्ना चुनावी एजेण्डा सुनाउँदैछन् । उनले आफ्नो एजेण्डालाई जनताले मन पराएको तथा देशको स्थायित्वका लागि सत्ता गठबन्धननै आवश्यक रहेकाले जित्ने पक्का भएको दावी गर्छन् । काठमाडौं५ का जनतासँग प्रदीपले कस्ता एजेण्डा लिएर गएका छन्, चुनाव जित्ने उनका योजना के के हुन्? यस विषयमा अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग गरेको कुराकानी हेर्नुहोस् ।"
निर्वाचन पर्यवेक्षकहरूलाई तालिमसहित शपथ,"जोमसोम : मुस्ताङमा निर्वाचन पर्यवेक्षकलाई तालिमसहित जिम्मेवारीको शपथ गराइएको छ। राष्ट्रिय निर्वाचन पर्यवेक्षण समिति (नियोग) अन्तर्गत नियोगको मुस्ताङ शाखाले जिल्लाका ८ जना निर्वाचन पर्यवेक्षकहरूलाई मंगलबार जोमसोममा तालिमसहित जिम्मेवारीको शपथ गराएको हो। मंसिर ४ गते हुने प्रतिनिधि र प्रदेशसभा निर्वाचनलाई स्वच्छता, स्वतन्त्रता र विश्वसनीयता कायम गर्ने उद्देश्यले नियोगको मुस्ताङ शाखाले निर्वाचन पर्यवेक्षण तालिम आयोजना गरेको हो। एक दिने तालिमको जिसस मुस्ताङका उपप्रमुख एवं नियोगको पूर्व जिल्ला अध्यक्ष आइतलाल थकालीले ब्यानर वाचन गरी शुभारम्भ गरे। नियोग शाखा अन्तर्गत खटिने निर्वाचन पर्यवेक्षकहरूले आयोगको निर्वाचन आचारसहिंताको परिधिभित्र रहेर मतदान केन्द्रहरूको पर्यवेक्षण गर्नुपर्ने बताए। 'निर्वाचनको स्वच्छता,पारदर्शीता र विश्वसनीयताको तपाईंहरूले वस्तुगत रिपोर्टिङ गर्नुहोस्, उपप्रमुख थकाली भने, 'भौगोलिक र मौसम प्रतिकुलताले केही जटिलता हुन सक्लान, त्यसका बाबजुत मतदान अवधिभर तोकिएको स्थानमा बसेर जानकारी लिनुहोला।' जिल्ला निर्वाचन अधिकारी मदन अर्यालले मंसिर ४ गते हुने निर्वाचनलाई सफल बनाउन सबै क्षेत्रका दायित्व महत्वपूर्ण हुने बताए। उनले भने निर्वाचन सुरक्षा र मतदान प्रक्रियाका विषयमा सबै तयारी पूरा भइसकेकाले निर्धक्क मतदान गर्ने वातावरण सिर्जना गर्न पर्यवेक्षकको भूमिका महत्वपूर्ण हुने उल्लेख गरे। नियोगका जिल्ला अध्यक्ष विनोद थकालीले निर्वाचनको वस्तुगत रिपोर्टिङका लागि यसअघि जिल्ला बाहिर विभिन्न तालिम भइसकेको बताए। तालिमपछि प्रशिक्षक शान्ता थकालीले सहभागी परिवेक्षकहरूलाई पद तथा गोपनीयताको शपथ गराएकी थिइन्।"
कहिले कार्यान्वयन होला मुसहर बस्तीमा बाँडिएको आश्वासन,"महोत्तरी: गौशाला नगरपालिका ७ मा पर्छ मनहर्वा बस्ती। ससाना एकनासे फुसका जीर्ण घर रहेको यो बस्तीमा मुसहर समुदायको बाहुल्यता छ । बस्तीका १५० घरमा ५ सयभन्दा बढी मानिस बसोबास गर्छन्। जनघनत्व बढी भएको यो बस्तीमा मानिस अभावैअभावमा बाँचेका छन्। खानेपानी, नाला, सरसफाई, शिक्षा, रोजगारीलगायतका मानवजीवनसँग सरोकार राख्ने पूर्वाधारको अभाव छ । यो त्यहि बस्ती हो, जहाँ ०६९ सालमा तत्कालिन प्रधानमन्त्री डा बाबुराम भट्टराईले एक रात बिताएका थिए । एक रात, एक दलीत बस्ती प्रधानमन्त्रीको बसाई अन्तर्गत महोत्तरीको यो मुसहर बस्ती छनौट भएको थियो । त्यहाँका बासिन्दाको समस्या बुझ्न प्रधानमन्त्रीले एक रात बिताउने निधो गरे । बाबुरामले रात बिताएको मुसहर बस्तीको पीडा उपनिर्वाचन : मुसहरलाई हर्ष न विष्मात मुसहरलाई हरेक चुनावमा आश्वासन मात्रै चुनाव जित्ने मन्त्री भए, मुसहरका दुःख उस्तै तामझामसहित प्रधानमन्त्री पुगे । स्थानीयले ऋण लिएर भएपनि प्रधानमन्त्रीको बसाइमा कुनै कमी आउन दिएनन् । कोदोको रोटी, नुन खुर्सानी अनि सिद्राको अचारको परिकारले प्रधानमन्त्रीलाई स्वागत गरे । प्रधानमन्त्रीले पनि स्वाद लिएर परिकार खाए । प्रधानमन्त्रीलाई खुसी बनाए आफ्नो गाउँका समस्या सुनाएका उनीहरूले चाँडै समस्या हल हुने प्रतिबद्धता पनि पाए । तर प्रतिबद्धता कार्यान्वयन भएन । प्रधानमन्त्रीको देशव्यापी अभियान सफल भयो । तर, जनतासँग निकट सम्बन्ध बनाउने र जनगुनासोलाई तत्कालै समाधान गर्ने तत्कालिन प्रधानमन्त्रीले लिएको नीति असफल भयो । बस्तीमा आएर प्रधानमन्त्रीले गरेको वाचा अहिलेसम्म पूरा नभएको स्थानीय जयकलादेवि सदाले बताईन् । उनी भन्छिन, मेरै घरमा प्रधानमन्त्रीज्यू बास बसेर जानुभयो । हामीसँग सुखदुःखको कुरा पनि गर्नुभयो । उहाँसँग हामीले धेरै सपना पनि बुनेका रहेछौँ । ती अहिलेसम्म पूरा भएनन् । हामीले त दिवा सपनामात्र देखेका रहेछौँ ।' उनले गुनासो गर्दै भनिन्,'यहाँ समस्या नभएको ठाउँ छैन । प्रधानमन्त्रीले त्यतिबेला म हल गर्छु भनेर जानु भयो । हामी आशामा बस्यौ । यत्रो समय भयो उहाँ गएपछि कसैले पनि यो गाउँका समस्या समाधान गर्ने भनेर सुनाएनन् ।' एकीकृत नेकपा माओवादी केन्द्रका तत्कालिन उपाध्यक्ष रहेका डा बाबुराम भट्टराईले सो समयका प्रधानमन्त्रीको रुपमा गरिएको वाचा न त उनको पार्टीले पुरा गर्यो, न त सरकारले नै । बस्तीका अर्का स्थानीय ४२ वर्षीय अगमलाल सदाले पक्की घर, स्वच्छ खानेपानी, रोजगार, शिक्षा, स्वास्थ्यलगायत प्रधानमन्त्रीले गरेका वाचा वाचामै सीमित भएको बताए । उनले भने, प्रधानमन्त्रीले त नमुना मुसहरबस्ती बनाउने घोषणा गरेका थिए । घोषणा यहाँ भयो, कार्यान्वयन बर्दिवासमा । हामीलाई तत्कालीन प्रधानमन्त्रीले ठगेर जानुभयो । हामीले ऋण काडेर स्वागत गरेको फल यही नै पाईयो । बस्तीबाट हँसिलो मुहार बनाउँदै फर्केका प्रधानमन्त्री तथा अरु एक एक दशक हुँदा पनि कोही फर्किएर आएका छैनन् ।' गरिबको नेतृत्व गर्ने नेता नै नभएको बुझाइ ४८ वर्षीया रामरति देवीको छ । उनले भनिन्, नेताहरू दिनरात बस्तीमा भोट माग्न आउँछन् । समस्या सुनिदिन्छन् । तर समाधान गर्न केही पहल गर्दैनन् । हामीले पाउने आश्वासनमात्र हो । गाउँको मुहार त कहिले फेरिएला र खोइ?' बस्तीमा ४ स्थानमा खानेपानीको पाईप जडान गरिएको छ । तर अहिले सबै पाइपमा पानी छैन । स्थानीयले टाढाबाट खानेपानी ओसार्नुपर्ने बाध्यता छ । सुकुम्बासी र गाँउ ब्लकसहित करिब एक विगाह क्षेत्रफलमा बस्ती छ । एकीकृत रुपमा बसोवास गर्दै आएको यो बस्तीका अधिकांश जग्गा रातारात व्यक्तिगत रुपमा रजिष्ट्रेशन भईसकेको गुनासो स्थानीयको छ । सोही लालपुर्जाको भरमा जमिन्दारले बस्ती खाली गर्न चेतावनी दिने गरेको स्थानीय लवकुमार सदाले बताए । उनले भने, पुस्तौनी रुपमा बाबुबाजेले यही जमिन उपभोग गर्दै आएका छन् । हाम्रा पुर्खाले जंगल फाँडेर बस्ती बसालेका थिए । तर एकाएक ऐलानी बस्ती जमिन्दारको नाममा कसरी कायम भयो? अदालतको पुर्जीका भरमा हाम्रो बस्तीमा डोजर चलाउन बेर छैन । यो समस्याको चाँडै समाधान नभए हामी कहाँ जाने?' यो बस्तीका अधिकांश पुरुषहरू कामको खोजीमा बस्ती बाहिर छन् । धेरै त देशबाहिर नै छन् । बसोबासको विकल्प खोजिरहेका उनीहरूले आर्थिक अभावले जग्गा खरिद गर्न नसकेको ३७ वर्षीया गृहणी शिलादेवीले बताईन् । उनले भनिन्, हामीसँग नागरिकता छैन, पैसा छैन। चाहेर पनि वैकल्पिक व्यवस्था गर्न सक्दैनौ । श्रीमान र बच्चा काम खोज्दै दिल्लीमा छन् । पैसा पठाएपछि जसोतसो गुजारा चलाउँदैछु । नेताले चुनाव अघि धेरै कुरा गरे पनि केही काम गरेनन् ।' यो बस्तीमा बस्न ठूलो समस्या रहेको बताउँदै शिवरनिया देवी सदाले भनिन्, प्रधानमन्त्रीले त नमुना मुसहरबस्ती बनाउने उद्घोष गर्नुभयो । तर बस्ती प्रदेश सरकारको जनता आवास कार्यक्रम अन्तर्गत पर्न सकेन । प्रधानमन्त्री फर्केर गएपछि बस्ती निर्माण गर्न अध्ययन टोली आएर गयो । तर, नमूनाबस्ती स्थापना भएन। हामीले जग्गा व्यवस्थापनको माग गरिरहेका छौँ, जग्गाको लालपूर्जा नहुनु नै हाम्रो दुर्भाग्य हो।' बस्ती नजिकै प्राथामिक तहको सरकारी विद्यालय भए पनि बस्तीका बालबालिका निरक्षर छन्। आमाबुवा मजदुरी गर्न गएकाले भाइबहिनीलाई रेखदेख गर्न अह्राएकै कारण बालबालिकाले पढ्न नपाएको बस्तीका रामचलितर सदाले बताए । उनले भने, आर्थिक स्रोतकै कारण बालबालिकाले पढ्न पाएका छैनन् । कोही भाइबहिनीको हेरचाहमा व्यस्त हुन्छन् । कोही काम गर्न जान्छन्।' उनले भक्कानिँदै भने,'पापी पेटको सवाल छ हजुर । के गर्नु?' अत्याधुनिक युगमा पनि शिक्षाजस्तो बहुमुल्य र अतुलनीय अलंकारबाट टाढिनुपर्दा बालबालिकाको भविष्य अन्धकारमा गएको संचारकर्मी मोहम्मद अझरुद्दिनको तर्क छ । उनले भने, शिक्षाको गुणस्तर र सरोकारवालाको अग्र भुमिका निर्वाह गरिरहेको स्थानीय सरकार यस्ता समस्या हल गर्न सरोकारवाला किन तदारुक छैन?' धुर्मुससुन्तलीले पनि यो बस्तीमा शैक्षिक अभियान चलाए। तर, अभियानले निरन्तरता पाएन । आफ्नो कार्यकालमा नगरपालिकाकोतर्फबाट बस्तीको चौतर्फी विकासको प्रयास गरेको गौशाला नगरपालिकाको पूर्वमेयर शिवनाथ महतोले बताए । उनले भने, मैले नगरको शिक्षालाई गुणस्तर बनाउने प्रयास गरेकै थिए । कोरोना महामारी लगायतका समस्याका कारण सो कार्य समयमै पुरा हुन सकेन । जसले अवस्था परिवर्तन हुन सकेको छैन। अहिले पनि बस्तीबासीलाई राजनीतिक दलका नेताले बस्ती बनाउने आश्वासन बाँडिरहेका छन् । अनि बस्तीका जीर्ण भित्तामा राजनीतिक दलका चुनावी पोस्टरले दलको उपस्थिति झल्काए पनि बस्तीबासी भने आश्वासन कार्यान्वयनबारे प्रश्न गरिरहेका छन् ।"
हुम्लाका २४ मतदानस्थल अतिसंवेदनशील,"हुम्ला : मङ्सिर ४ गते हुने प्रतिनिधिसभा तथा प्रदेशसभा सदस्य निर्वाचनका लागि हुम्लाको २४ वटा मतदानस्थल अतिसंवेदनशील सूचीमा रहेका छन्। जिल्लाका सातवटै स्थानीय तहमा रहेका ५८ वटा मतदान केन्द्र र ५९ वटा मतदानस्थलका २४ वटा मतदानस्थललाई अतिसंवेदनशील ठहर गरिएको हो। प्रतिनिधिसभा सदस्यका लागि एक मात्र निर्वाचन क्षेत्र रहेको हिमाली जिल्ला हुम्लामा १२ सामान्य, २२ संवेदनशील र २४ मतदानस्थललाई अतिसंवेदनशील ठहर गरिएको प्रमुख जिल्ला अधिकारी सीता परियारले जानकारी दिए। वैशाखमा सम्पन्न स्थानीय निर्वाचनको विश्लेषण र जिल्ला सुरक्षा समितिले समग्र वस्तुस्थिति मूल्याङ्कन गर्दा ती मतदानस्थललाई सुरक्षा अतिसंवेदनशील र सवेदनशील ठहर गरेको हो। अतिसंवेदनशील ठहर गरेका गाउँपालिकाका २४ मतदानस्थलमा नाम्खामा पाँच वटा, सिमकोटमा चार वटा, खार्पुनाथमा दुई , सर्केगार्डमा चार, चङखेलीमा चार, अदानचुलीमा एक वटा र ताँजाकोटमा चार वटा छन्। अतिसंवेदनशील मतदानस्थलमा विशेष सुरक्षाको व्यवस्था गरिएको बताइएको हो। मतदान कार्यका लागि सुरक्षाकर्मी पनि सोही अनुसार खटाइने छ। त्यसैगरी समितिले २२ वटा मतादनस्थललाई संवेदनशील क्षेत्रका रूपमा वर्गीकरण गरेको छ। संवेदनशील मतदानस्थलमा गाउँपालिका अनुसार नाम्खामा तीन वटा, सिमकोटमा दुई वटा, खार्पुनाथमा दुई वटा, सर्केगार्डमा चार वटा, चङखेलीमा चार वटा, अदानचुलीमा पाँच वटा र ताँजाकोटमा दुई वटा रहेका छन्। जिल्लाका १२ वटा मतदानस्थललाई भने सामान्य रुपमा वर्गीकरण गरिएको छ।"
बाँदर आतंक नियन्त्रण गर्नुपर्ने माग राख्दै ललितपुर१ का उम्मेदवार घिमिरे अनसनमा,"काठमाडौंः ललितपुर निर्वाचन क्षेत्र नम्बर १ अन्तर्गत् राष्ट्रिय स्वतन्त्र पार्टीका प्रतिनिधिसभा उम्मेदवार डासचिनकुमार घिमिरे अनसन बसेका छन् । मंगलबारदेखि डाघिमिरे गोदावरी नगरपालिकास्थित टाखेलमा अनसन सुरु गरेका हुन् । उनी सात बुँदे मागसहित अनसन सुरू गरेका छन् । घिमिरेले आफ्ना सात सुत्रीय माग पूरा नभएसम्म आमरण अनसन जारी रहने बताएका छन्। एमालेबाट उम्मेदवार नवराज सिलवालले यसअघिको कार्यकालमा खर्च विवरण सार्वजनिक गर्नुपर्ने, गाउँमा बाँदरले दुःख दिएको भन्दै यसको व्यवस्थापन गर्नुपर्ने, विद्यार्थीको पढाइ खर्च व्यहोरिदिनलगायतका माग अघि सारेका छन् । यस्तै, गोदावरी नगरपालिकाले महिला स्वयंमसेविकामार्फत् किशोरीहरूलाई खुवाइरहेको आइरन चक्कीले जनस्वास्थ्यको औचित्य प्रमाणित गर्नुपर्ने, कोन्ज्योसोम गाउँपालिकाका दलबहादुर विकलगायतको उपचार गर्नुपर्ने डाघिमिरेको माग छ ।"
विकास निर्माणका क्षेत्रमा जनअपेक्षाअनुसार काम गर्छु: गिरिराजमणि पोखरेल,"महोत्तरीमा चुनावी सरगर्मी बढेको छ । महोत्तरी १ मा सत्ता गठबन्धनबाट नेकपा माओवादी केन्द्रका उपमहासचिव गिरिराजमणि पोखरेल उम्मेदवार छन् । उनले विगतमा आफूले ल्याएर योजनालाई सफल बनाउन तथा जनताका पक्षमा काम गर्न फेरि आफ्नै जित हुने दावी उनको छ । पोखरेलको विगतको कामको समीक्षासँगै जिल्लामा माओवादी कमजोर भइरहेका बेला पोखरेलको उपस्थिति कस्तो हुन्छ भन्ने विषयमा अन्नपूर्णकर्मी धनवीर महतोले गरेको कुराकानीको सम्पादित अंश: तपाइँलाई भोट किन दिने ? यो क्षेत्रको विकासका लागि नै मलाई भोट मागिरहेको छु । जनतासँग पनि यही प्रतिबद्धता गरिरहेको छु । यहाँको शिक्षा र स्वास्थ्य विकासमा मेरो योगदान हुनेछ । स्वास्थ्य र शिक्षाको पहुँचबाट कोही पनि छुट्न नपरोस् भन्ने लक्ष्यसहित म काम गर्नेछु । विगतमा पनि गरेको छु । जनताका धेरै अपेक्षा छन् । विकास निर्माणका काममा म जनअपेक्षा अनुसार काम गर्छु । ठूला विकासका परियोजनासहित महोत्तरीलाई समृद्ध बनाउने गरी म काम गर्छु । यसरी महोत्तरीको समग्र विकास र महोत्तरीबासीको क्षमता विकासका क्षेत्रमा मेरो ध्यान जानेछ । म चौथौपटक यो क्षेत्रको विकास गर्ने उद्देश्यसहित उम्मेदवार बनेको छु । मैले दुई पटकको जनमत संविधान निर्माणमा खर्च गरेँ । त्यस समयमा भूकम्प, मधेस आन्दोलनलगायतले विकासका क्षेत्रमा सोचे जस्तो काम भएन । त्यतिबेला सोचेका कामलाई पूर्णता दिन यसपटक जनताले मत दिनुहुन्छ भन्ने विश्वस्त छु । यही समयमा मैले शिक्षामन्त्री भएर काम गरेँ । त्यतिबेला देशकै गौरवको रुपमा परिचित रहेको बर्दिवास मेडिकल कलेजको प्रक्रियाको शुभारम्भ भयो । देशमै एकमात्र गौरवको विषय गौशाला आयुर्वेदिक शिक्षालय र रेल्वे ईन्जिनियर पढाईका लागि गौशालामा ईन्जिनियरिंग कलेजमा पठनपाठनको योजना अघि बढेको छ । निगौल गाई गौशालामा गाईको अनुसन्धान र पशु तथा कृषि शिक्षाको लागि नगरपालिकाको समन्वयनमा चितवनको रामपुर कलेजको आंगिक कलेजको रुपमा पठनपाठन गराउने प्रक्रिया अन्तिम चरणमा छन् । सँगै यस क्षेत्रमा अरु धेरै विकासका योजना छन् । यी सफल पार्न जनताले मलाई मत दिनुहुन्छ भन्नेमा विश्वस्त छु । बिगतमा गठबन्धनसहित पार्टी एकीकरण गर्दा पनि जुट्न नसक्नुभएका तपाइँहरूले अहिलेको गठबन्धनलाई कति टिकाउनुहुन्छ? हामी ५ दलीय गठबन्धन मिलेर चुनावी प्रतिस्पर्धामा छौँ । सिट बाँडफाँड गरेर देशभर चुनावी प्रतिस्पर्धामा छौँ । यो गठबन्धनकै आधारमा देशले बहुमतको सरकार पाउनेछ । यसमा कुनै संकोच छैन । यो राजनीतिक संस्कार हो, जहाँ आवश्यकताअनुसार परिवर्तन हुनुपर्छ । अहिले देशलाई विकासको माध्यमले निकास दिन गठबन्धन आवश्यक हो । अर्को ०७४ सालमा प्रतिनिधि सभा र प्रदेश सभा सदस्य निर्वाचनमा तत्कालिन नेकपा एमाले र नेकपा माओवादीबीच चुनावी एकताले तत्कालिन समयमा केपी शर्मा ओलीको नेतृत्वमा झण्डै दुई तिहाईको सरकार बन्यो । तत्पश्चात नेकपा एमाले र नेकपा माओवादी केन्द्र मिलेर नेपाल कम्यु्निष्ट पार्टी (नेकपा) नामक पार्टी गठन भयो । अध्यक्षद्वय केपी शर्मा ओली र पुष्पकमल दाहाल प्रचण्ड ले नेतृत्व गरेको सो पार्टीले तत्कालिन समयमै देशका लागि बहुप्रतिक्षीत एवम् दीर्घकालिन योजना जनतासमक्ष पस्किन पाएका थियौ । समयको क्रमसँगै केपी ओली गुटकै कारण एकीकृत भएको पार्टी पूर्ववत रुपमा फर्किनुपर्यो । हामीले ल्याएका योजना पनि बीचमै अड्किए । त्यो छोटो समयको गठबन्धन भयो । यो गठबन्धन त्यस्तो हुँदैन । यसको आयु भने लामो नै रहनेछ । अहिले देशको मुहार परिर्वतन गर्नका लागि सतारुढ गठबन्धनको अति नै आवश्यक छ । धेरैले माओवादी पार्टी नै छाडे, त्यसमा पनि स्थानीय तह निर्वाचनमा माओवादीको मत खासै उल्लेख गर्न योग्य छैन । यस्तो अवस्थामा तपाइँको जित्ने आधार के ? हामी सतारुढ दलका ५ दलीय गठबन्धन भएपछि बलियो छौँ । हाम्रा गठबन्धनले देशभर भारी बहुमत प्राप्त गर्नेछ । कुरा रह्यो पार्टी परित्याग गरेका व्यक्तिहरुको सन्दर्भमा । त्यतिबेला नेकपा कायम रहेको समयमा अध्यक्ष केपी शर्मा ओलीले विद्रोह गरेपछि केही नेताहरु पार्टी छाडेर गएका छन् । तर उहाँहरु जति स्पीडमा पार्टी प्रवेश गर्नुभयो, त्यति नै स्पीडमा पार्टीबाट फर्किदै हुनुहुन्छ । नेपाली राजनीति शब्दमा भन्नुपर्दा उहाँहरु फाँसीवादको चपेटामा फसेको अनुभव गर्दैछ । वाक्क भएर फर्किंदैछ । महोत्तरीका टेकबहादुर वलम्पाकी माओवादीमै फर्किए भने रौतहटका प्रभु साह अहिले एमाले परित्याग गरी स्वतन्त्रबाट चुनावमा उत्रिएका छन् । अर्को कुरा स्थानीय निर्वाचन र प्रतिनिधि सभा र प्रदेश सभा निर्वाचनबीचमा धेरै फरक छ । त्यस चुनावमा जनताले स्थानीय मुद्दा सम्बोधन गराउनमा तत्लिन रहन्छन् भने यस निर्वाचनमा राष्ट्रिय एवम् दीर्घकालका मुद्दा सम्बोधन गराउन चाहन्छन् । दक्ष, अनुभवी, प्रखरवक्ता अनि जुझारु नेतालाई यस निर्वाचनमा आमनागरिकले रुचाएका हुन्छ । अहिलेको मतदाताले हरेक विषयवस्तुलाई मनन गर्दै अगाडी बढेका हुन्छ । त्यसैले स्थानीय निर्वाचनमा जे जति कारणले उम्मेदवार पराजय हुनुभयो । मैले ती चुनावमा भएका कमी कमजोरीलाई सच्याउने कोशिस पनि गरेको छु । त्यसकारण चुनावमा विजयी हुने लगभग निश्चिय नै छ । म जोडका साथ के भन्छु भने विकासप्रेमी, संसदमा आफनो क्षेत्रको लागि आवाज उठाउन सतारुढ गठबन्धनका साझा उम्मेदवारलाई विजयी गराउनुपर्ने आवश्यक छ । अहिलेको परिस्थितिमा आममतदाताले निष्पक्ष, निडर, सोच विचार गरेर मतदान गर्न आग्रह गर्छु ।"
"दुर्घटनामा एकको मृत्यु, एक घाइते","भक्तपुर : भक्तपुर सल्लाघारीमा पानी ट्याङ्करमा मोटसाइकल ठोक्किँदा मोटरसाइकल चालकको मृत्यु भएको छ भने एक गम्भीर घाइते भएका छन्। बागमती प्रदेश०२०३१प ७८६२ नंको मोटरसाइकल बा४ख ४२६८ नम्बरको पानी ट्याङ्करमा ठोक्किँदा मोटरसाइकल चालक मध्यपुरथिमि नगरपालिका१, लोकन्थली बस्ने २६ वर्षीय साजन दुवारीको मृत्यु भएको महानगरीय प्रहरी परिसर भक्तपुरका प्रहरी नायब उपरीक्षक राजु पाण्डेले जानकारी दिए। मोटरसाइकलमा सवार झापा घर भई हाल मध्यपुरथिमि३ बस्ने २३ वर्षीय अनिल साहको इवामुरा मेमोरियल अस्पतालमा उपचार भइरहेको उनले जानकारी दिए। प्रहरीले दुर्घटना भएका दुवै सवारीसाधन र ट्याङ्कर चालक भक्तपुर नगरपालिका२ ब्यासी बस्ने २८ वर्षीय प्रवीण सुवाललाई पक्राउ गरी अनुसन्धान गरिरहेको जानकारी दिएको छ।"
अछाममा कुँवर र बोहराबीच कडा प्रतिस्पर्धा : भीम रावलको क्षेत्रमा जित्ला त एमाले ?,"अछाम : अछाममा चुनावी सरगर्मी निकै बढेको छ । उम्मेदवारहरु जनमत आफ्नो पक्षमा पार्न विभिन्न समृद्धिका एजेण्डा लिएर जनताको घरदैलो, खेतवारीमा पुग्ने गरेका छन् । मंसिर ४ गते हुने प्रतिनिधिसभा र प्रदेशसभा सदस्य निर्वाचनका लागि एकातिर गठबन्धन र ( कांग्रेस, समाजवादी र माओवादी ) र अर्कोतर्फ एमालेका उम्मेदवार चुनावी मैदानमा छन्। नेकपा एमालेका नेता भीमबहादुर रावलको जिल्ला भएकाले निर्वाचन निकै चासोको रुपमा हेरिएको छ । अछाममा प्रतिनिधितर्फ दुई निर्वाचन क्षेत्र छन् । भीम रावलको निर्वाचन क्षेत्र नम्बर १ को चुनावलाई धेरैले चासोका साथ हेरेका छन् । यस क्षेत्रबाट २०७४ को निर्वाचनमा प्रतिनिधिसभा सदस्यमा रावल र प्रदेश सभाका चारै सिटमा तत्कालीन वामगठबन्धनका उम्मेदवार विजयी भएका थिए। अछाम १ मा स्थानीय तहको प्राप्त मतको आधारमा गठबन्धन बलियो छ । कुँवर मतका आधारमा बलियो देखिएपछि जित्नेमा ढुक्क देखिन्छन् भने बोहरा पाटीभित्रको असन्तुष्ट नेता कार्यकर्तालाई समेटेर बिरासत जोगाउने कसरतमा छन् । निर्वाचनमा रावलको नाम जिल्लाबाट एकल सिफारिस हुँदा समेत टिकट नपाएपछि अब एमालेको अवस्था कस्तो रहला भन्ने धेरैको चासो र कार्यकर्ताको चिन्ताको विषय बनेको छ । अछाममा रावललाई एमालेले टिकट दिएन । उनको ठाउँमा सुदूरपश्चिम प्रदेश सरकारका पूर्वआर्थिक मामिलामन्त्री झपटबहादुर बोहरा चुनावी मैदानमा छन्। बोहरासँग गठबन्धनको तर्फबाट एकीकृत समाजवादीका नेता श्रम रोजगार तथा सामाजिक सुरक्षामन्त्री शेरबहादुर कुँवर प्रतिस्पर्धामा छन् । अछाम १ मा स्थानीय तहको प्राप्त मतको आधारमा गठबन्धन बलियो छ । कुँवर मतका आधारमा बलियो देखिएपछि जित्नेमा ढुक्क देखिन्छन् भने बोहरा पाटीभित्रको असन्तुष्ट नेता कार्यकर्तालाई समेटेर बिरासत जोगाउने कसरतमा छन् । २०७४ को निर्वाचनमा सँगसँगै हिँडेका कुँवर र बोहरा अहिले प्रतिस्पर्धी छन् । त्यतिबेला बोहरा माओवादी केन्द्र र कुँवर एमालेमा थिए । अहिले दुबैजना फरक फरक पार्टीबाट उम्मेदवार बनेका छन् । बाम गठबन्धनका तर्फबाट (माओवादी) २०७४ मा प्रदेश सभा (ख) बाट विजयी भएका बोहरालाई अहिले एमालेले प्रतिनिधिसभा सदस्यको उम्मेदवार बनाएको छ भने एमालेका नेता कुँवर अहिले एकीकृत समाजवादी (गठबन्धन) बाट उम्मेदवार बनेका छन् । यो निर्वाचनमा भने नेकपा एमालेभित्र पनि रावलले टिकट नपाएपछि व्यापक असन्तुष्टि देखिएको छ । २०७४ को प्रतिनिधिसभा र प्रदेश सभाको निर्वाचनमा एमालेका नेता रावलले २४ हजार ८ सय ९३ मत पाएर विजयी भएका थिए भने रावलका निकटतम प्रतिद्वन्दी कांग्रेसका भरतकुमार स्वाँरले १७ हजार ६ सय ८९ मत पाएका थिए । अछाम १ मा स्थानीय तहको प्राप्त मतको आधारमा गठबन्धन बलियो छ । कुँवर मतका आधारमा बलियो देखिएपछि जित्नेमा ढुक्क देखिन्छन् भने बोहरा पाटीभित्रको असन्तुष्ट नेता कार्यकर्तालाई समेटेर बिरासत जोगाउने कसरतमा छन् । क्षेत्र नम्बर १ को प्रदेश सभा १ मा गठबन्धनबाट कांग्रेसका सुदूरपश्चिम प्रदेशका महामन्त्री समेत रहेका मेघराज खड्का र एमालेका नेता देवबहादुर कुँवर चुनावी मैदानमा छन् । खड्का २०७४ को प्रदेशसभा निर्वाचनमा एमाले उम्मेदवार हर्कबहादुर कुँवर गोबिन्दसँग पराजित भएका थिए । त्यस्तै प्रदेश सभा २ बाट गठबन्धनबाट माओवादी केन्द्रका झपट साउद र एमालेका कृष्णप्रसाद जैसीबीच प्रतिस्पर्धा हुने भएको छ । अछाम निर्वाचन क्षेत्र नं १ मा पाँच पालिका छन् । स्थानीय तहको निर्वाचनमा पाँचै पालिकाको प्रमुखमा गठबन्धनले जितेको छ । एमालेले बान्नीगढी जयगढ गाउँपालिकामा उपाध्यक्ष पद मात्र जितेको छ । चार पालिकामा कांग्रेसले प्रमुख र कांग्रेससँगको गठबन्धनमा एउटा पालिकामा माओवादीले प्रमुख जितेको छ । स्थानीय तहको निर्वाचनमा पालिका प्रमुखको प्राप्त मतको आधारमा गठबन्धनसँग २७ हजार १ मत छ भने एमालेसँग १७ हजार १ सय ३८ मत रहेको छ । ४२ वडा रहेका क्षेत्र नं १ मा १९ वडा कांग्रेस, १३ एमाले, ५ माओवादी केन्द्र, ३ स्वतन्त्र र २ एकीकृत समाजवादीले जितेका छन् । कांग्रेसका वडा अध्यक्षहरुले १६ हजार ७२८ मत पाएका छन् भने एमालेले १७ हजार १४, नेकपा माओवादी केन्द्रले ५ हजार ७ सय २९, एकीकृत समाजवादीले २ हजार ७ सय ५० मत र स्वतन्त्रले १ हजार २१६ मत पाएका छन् । निर्वाचन क्षेत्र नम्बर १ बाट प्रतिनिधिसभामा स्वतन्त्र उम्मेदवार राजन कुँवर, हिक्मत कुँवर र हाम्रो नेपाली पार्टीका तेजप्रसाद शर्मा पनि चुनावी मैदानमा छन् ।"
जडीबुटी प्रशोधन केन्द्र निर्माण,"जाजरकोट : भेरी नगरपालिका१ को धल्दामा जडीबुटी प्रशोधन केन्द्र निर्माण अन्तिम चरणमा पुगेको छ। २०७८ जेठ ११ गते तत्कालीन वन तथा वातावरणमन्त्री शक्तिबहादुर बस्नेतले शिलान्यास गरेको उक्त भवनको काम अन्तिम चरणमा पुगेको हो। भेरी करिडोरको बीचमा पर्ने भेरी नगरपालिका१ कालेगाउँ धल्दामा निर्माण भइहेको प्रशोधन केन्द्रले यहाँका सर्वसाधारणलाई लाभान्वित बनाएको बारेकोट गाउँपालिका२ का कालीबहादुर नेपालीले बताए। सरकारी स्वमित्वको यो प्रशोधन केन्द्रले यहाँका धेरै सर्वसाधारणलाई रोजगारी दिनुका साथै भेरी करिडोर हुँदै जिल्ला बाहिर जाने जडीबुटी जिल्लाभित्र नै प्रशोधन भएर बाहिर जाने अपेक्षा लिइएको छ। डोल्पा, जाजरकोट र रुकुमपश्चिमका व्यापारी अहिले यहाँ प्रशोधन नहुँदा लुम्बिनी प्रदेशको नेपालगञ्जमा लिने गरेका छन्। तीन करोड २९ लाखको लागतमा उक्त भवन निर्माण हुन लागेको हो। भवन निर्माणलगत्तै अन्य उपकरण ल्याएर जडानको काम सुरु गरिने जडीबुटी उत्पादन तथा प्रशोधन कम्पनी लिमिटेडले जनाएको छ। सरकारी स्वमित्वमा रहेको यो केन्द्रले जाजरकोटका साथै जुम्लालाई समेत सहयोग पुग्नेछ। जाजरकोटजुम्ला सुरुङमार्ग निर्माण हुनबित्तिकै जाजरकोट हुँदै कर्णालीका सर्वसाधारण देशका विभिन्न ठाउँमा जाने बाटोसमेत खुल्ने छ। अहिले रहेको जुम्ला, कालीकोट, दैलेख हुँदै सुर्खेत जाने सडकभन्दा जाजरकोट भएर सुर्खेत नेपालगञ्ज जानका लागि सात घण्टा बाटो छोटो हुने गर्दछ। कर्णालीको सबैभन्दा बढी जडीबुटी डोल्पा, जुम्लालगायतका साविकको कर्णालीमा बढी पाइने गर्दछ। डोल्पा र रुकुमपश्चिममा उत्पादन भएको जडीबुटीसमेत भेरी करिडोर हुँदै यहाँ ल्याउन सजिलो हुने गर्दछ। भेरी करिडोर नेपालभारतको सिमाना जमुनाहबाट सुरु भएर चीनको तिब्बतसम्मा जोडिने गर्दछ। त्रिदेशीय सडकका रूपमा लिइने भेरी करिडोरको जाजरकोटबाट स्तरोन्नति अहिले सुरु भएको छ। स्तरोन्नति सकिएपछि सबैभन्दा बढी जडीबुटी व्यापारीका साथै आर्थिक उर्पाजनका रूपमा स्थानीयवासीलाई पनि पर्नेछ। धल्दा रुकुमपश्चिम, सल्यान र डोल्पाको बीचमा भागमा पर्दछ। प्रशोधन केन्द्र बनेपछि सङ्कलित जडीबुटी प्रशोधन भई आयआर्जनमा प्रत्यक्ष फाइदा पुग्ने देखिएको छ। तीन जिल्लामा अमला, रिठ्ठा, काउलोको पात, चुत्रोको बोक्रा, पावन काउलो निकासी भएको छ। यस्तै रातो च्याउ, अल्लो, टिमुर, काँकडसिङ्गो, लोक्ता, कटुकी, सुगन्धवाल, चिराइतो र काउलो, बोझो, कुरिलो, गुच्ची च्याउ, पदमचाल, तिल्याइलो, विषजरा, यार्सागुम्बु र भृङ्गीराज देशका अन्य स्थानका साथै चीन र भारत निकासी हुँदै आएको छ। चिराइतो, पदमचाल, कटुकी, वनलसुन, सतुवा, सुनाखरी, सेतकचिनी, लोक्ता, अल्लो, सिटमुर, रिठ्ठाको सङ्कलन तथा निकासी भएको छ। प्रशोधन केन्द्रमार्फत् वार्षिक १० करोडको व्यापार हुने अनुमान गरिएको छ।"
गुल्मीमा घरभित्र मृत अवस्थामा महिला फेला,गुल्मी : जिल्लाको ईस्मा गाउँपालिका५ स्थित दरिनढुंगामा आफ्नै घरभित्र महिला मृत फेला परेको जिल्ला प्रहरी कार्यालय गुल्मीले जनाएको छ। ७४ वर्षीय जीवकला थापा सोमबार राति आफ्नै घरभित्र मृत भेटिएको प्रहरी नायव उपरीक्षक माधवराज खरेलले जानकारी दिए। प्रहरीका अनुसार मृतक वृद्धले लगाएका गरगहना समेत साथमा नभएको र बाहिर ढोकामा ताल्चा लगाएको बुझिएको छ। प्रहरीले मृतक महिलाले लगाएका गरगहनाका लागि हत्या भएको हुनसक्ने अनुमान गरेको जनाएको छ। एकल महिला घरमा एक्लै बस्दै आएको बुझिएको छ। घटनाका बारेमा थप अनुसन्धान भइरहेको प्रहरीले जनाएको छ।
कप्ताननै हुन्छु भन्ने कहिल्यै सोचेको थिइन : रोहित,"काठमाडौं : राष्ट्रिय फुटबल टिमका कप्तान रोहित चन्दले पाकिस्तान नेपालका लागि सधैं कठिन प्रतिस्पर्धी हुने बताएका छन्। बुधबार दशरथ रंगशालामा हुने मैत्रीपूर्ण खेलअघिको पत्रकार सम्मेलनमा बोल्दै पहिलो पटक कप्तान बनेका रोहितले आफू कप्ताननै बन्छु भन्ने कहिले नसोचेको बताए। हाम्रो तयारी राम्रो छ, तर नेपालका लागि पाकिस्तान सधैं कठिन प्रतिस्पर्धी हुने गरेको छ,' कप्तान रोहितले भने, 'पहिलो पटक कप्तान बनेको छु। तर, मैले यसलाई धेरै ठूलो कुराको रुपमा लिएको छैन। देशको प्रतिनिधित्व गर्नु नै ठूलो कुरा हो। पछिल्लो समय राष्ट्रिय खेलाडीको अस्ट्रेलिया पलायनबारे बोल्दै रोहितले भने, 'घरेलु फुटबलको संरचना राम्रो भएको भए, सबैजना यहीँ खेलिरहेका हुन्थे। राष्ट्रिय टिम पनि राम्रो हुन्थ्यो, बलियो हुन्थ्यो। राम्रा खेलाडीहरू पलायन हुँदैछन्, यसले नेपाली फुटबल अप्ठ्यारो अवस्थामा पुग्न सक्छ। तर, भएकामध्ये टिम राम्रो बनेको छ। पाकिस्तानले लामो समय नखेलेको भए पनि नेपालका लागि कठिन प्रतिस्पर्धी रहेको दोहोर्याउँदै रोहितले भने, हामी आफ्नो उत्कृष्ट दिन्छौं ।'"
हिमाली क्षेत्रका ७ विद्यार्थीलाई उच्च शिक्षा अध्ययन छात्रवृत्ति,"ताप्लेजुङ : ताप्लेजुङको हिमाली क्षेत्रका सात जना विद्यार्थीलाई उच्च शिक्षा अध्ययनका लागि छात्रवृत्ति प्रदान गरिएको छ। हिमालयन ट्रष्ट युकेको आर्थिक सहयोगमा ग्रामीण शिक्षा तथा वातावरण विकास केन्द्र(रिड) नेपालले छात्रवृति प्रदान गरेको हो। रिड नेपाल ताप्लेजुङका प्रवन्धक राजेन्द्र पन्तका अनुसार यस संस्थाले सन् २०१३ यता ८० जना विद्यार्थीलाई उच्चशिक्षा अध्ययनका लागि सहयोग गरिएको छ। यसवर्ष वितरण गरिएको छात्रवृत्ति ७ लाख ६८ हजार रुपैयाँ बराबरको रहेको छ। सातमध्ये ३ जनाले नियमित ३ वर्षसम्म र ४ जनाले निरन्तर २ वर्षसम्म छात्रवृत्ति पाउने रिड नेपालका शिक्षा विकास अधिकृत रोमा मावोले बताइन्। मावोका अनुसार सिभिल इञ्जिनियरिङ विषयमा अध्ययनरत फक्ताङलुङ गाउँपालिका५ तापेथोकका साजना लिम्बू र बिकेन्द्र लिम्बूले वार्षिक ६० हजार रुपैयाँ दरले ३ वर्षमा जनही १ लाख ८० हजार रुपैयाँ बराबरको छात्रवृत्ति पाउने छन्। यस्तै सिभिल इञ्जिनियरिङको १८ महिने कोर्समा झापास्थित नरबहादुर कर्माचार्य स्मृति प्रतिष्ठनामा अध्ययनरत कविता लिम्बुले ९६ हजार रुपैयाँको छात्रवृत्ति पाएकी छन्। यस्तै विज्ञान संकायमा अध्ययनरत फक्तालुङ गाउँपालिका वडा नं ६ लेलेपका याङ्ला शेर्पा र वडा नं ५ तापेथोकका दीपेश लिम्बूले २ वर्षे कोर्षका लागि वार्षिक जनही ४२ हजार रुपैयाँका दरले २ वर्षमा ८४ हजार रुपैयाँ छात्रवृत्ति पाउने भएका छन्। यस्तै फक्तालुङ गाउँपालिका वडा नं ४ इखाबु खानीका सञ्जिव तामाङ र सिरिजङ्गा गाउँपालिका वडा नं ८ याम्फुदिनका आयुष राईले वार्षिक जनही ३६ हजार रुपैयाँका दरले २ वर्षमा जनही ७२ हजार रुपैयाँका दरले छात्रवृत्ति पाउने छन्। स्थानीय स्तरमा प्राविधिक जनशक्ति अभाव भइरहेको अवस्थालाइ मध्यनजर गर्दै कार्यक्षेत्र भित्रका जेहेन्दार विद्यार्थीले पाउने छात्रवृत्ति प्राविधिक विषय अध्ययन गर्नेहरूलाइ वितरण गरिएको रिड नेपालले जनाएको छ। फक्ताङ्लुङ गाउँपालिकाको इखाबु, लेलेप, तापेथोक, ओलाङ्चुङगोला तथा सिरिजङ्घा गाउँपालिकाको याम्फुदिन, खेवाङ र मामाङ्खेलाइ रिड नेपालले आफ्नो कार्यक्षेत्र मानेको छ। पन्तका अनुसार अहिलेसम्म छात्रवृत्ति रकम बापत ५७ लाख ६८ रुपैयाँ बराबर वितरण गरिसकेको छ।"
"गठबन्धनलाई जिताउनुहोस्, हामी पाँचवर्षसम्म संसद चलाउँछौं : देउवा","परासी : प्रधानमन्त्री एवं नेपाली कांग्रेसका सभापति शेरबहादुर देउवाले गठबन्धन टुटाउनका लागि झगडा लगाउने तत्व लागि परेको बताएका छन् । आफूहरुको बीचमा असहमति पैदा गरी गठबन्धन फुटाउन एकथरी तत्व लागेको बताउँदै त्यसका कसैले पनि चिन्ता नगर्न आग्रह गरे । समावेशी संविधान बचाउन गठबन्धन भएको बताउँदै देउवाले पाँचदलीय गठबन्धन चुनावपछि पनि कायम रहनेमा कसैले शंका नगर्न आग्रह गरे । लोकतान्त्रिक बाम गठबन्धनले मंगलबार नवलपरासीको बर्दघाटस्थित चौपातामा आयोजना गरेको आमसभालाई सम्बोधन गर्न पुगेका प्रधानमन्त्री देउवाले नेपालमा जस्तो समावेशी र आरक्षणसहितको संविधान अन्य कुनै देशमा नभएको दाबी गरे । गठबन्धनले चुनाव जितेपछि बिना कारण संसद भंग नगर्ने पनि देउवाको भनाइ थियो । 'आफ्नो विरोध हुने वित्तिकै ओलीले रिसको झोकमा विना कारण संसद भंग गरे । हुँदै नभएको अधिकार प्रयोग गरेर ओलीको जस्तो गरी हामीले संसद भंग गर्दैनौं । हामी ५ वर्ष संसद चलाउँछौं । त्यसका लागि गठबन्धनलाई जिताउन आवश्यक छ,' उनले भने ।"
काठमाडौं १ का उम्मेदवार पुकार बमले राजेश हमालसँग मागे मत,"काठमाडौंः काठमाडौं क्षेत्र नं १ का प्रतिनिधिसभाका उम्मेदवार पुकार बमले चुनाव नजिकिएसँगै घरदैलो अभियानलाई आक्रमक बनाएका छन्। राष्ट्रिय स्वतन्त्र पार्टीको समर्थनमा काठमाडौं क्षेत्र नं १ मा उम्मेदवार रहेका बमले आफ्नो क्षेत्रका मतदाताको घर घरमा गएर आशिरवादसँगै मत मागिरहेका छन्। यसैक्रममा बमले मंगलबार महानायक राजेश हमालसँग शुभेक्षा मागेका छन्। भेटका क्रममा हमालले भ्रष्टाचार नियन्त्रणका लागि नीतिगत ठाउँमा नयाँ पुस्ता पुग्नुपर्ने बताए। विचारमा स्पष्ट र नियतमा सफा युवाहरु यसपटक संसदमा जानुपर्ने बमको भनाइ छ। यसअघि बमले चलचित्र निर्देशक निश्चल बस्नेत, प्रदीप भट्टराई र कलाकारहरु रबिन्द्र सिंह बानीया, निर्मल शर्मा लगायतका कलाकारलाई भेटेका थिए। काठमाडौं क्षेत्र नं १ मा पुकार बमसँगै, सत्ता गठबन्धनका प्रकाशमान सिंह, एमालेका किरण पौडेल, राप्रपाका रविन्द्र मिश्रलगायत प्रतिस्पर्धामा छन्। संसदीय चुनाव घोषणा नहुँदै ३५ वर्षीय बमले काठमाडौं १ बाट आफ्नो उम्मेदवारी घोषणा गरेका थिए । सुरुमा स्वतन्त्र उम्मेदवार बन्ने घोषणा गरेका उनी राष्ट्रिय स्वतन्त्र पार्टीका तर्फबाट उम्मेदवार बनेका छन् । ०७२ सालको भूकम्पमा राहत वितरण, कोरोना महामारीको समयमा विपन्नलाई नि:शुल्क खाना र अस्पतालमा कोरोना भाइरसका गम्भीर बिरामीलाई अक्सिजन वितरण अभियानमा बम सक्रिय भएर लागेका थिए। २०६९ माघमा सुरु भएको अकुपाइ बालुवाटारअभियान, डा गोविन्द केसीको अभियान, नेपाल खुल्ला छ, नेताज्यू खबरदार, जस्ता राजनीतिक अभियानमा पनि उनी सहभागी थिए । बम कोरोना महामारीमा सरकार गम्भीर नबनेको भन्दै १२ दिनसम्म आमरण अनसन बसेका थिए। प्रतिनिधिसभा सदस्यका लागि काठमाडौं१ मा ३१ जनाको उम्मेदवारी परेको छ । जसमध्ये ११ जना स्वतन्त्र उम्मेदवार छन् । सामाजिक अभियन्ता बमदेखि पूर्वप्रहरी नायव महानिरीक्षक(डीआइजी) रमेश खरेलसम्मले काठमाडौं क्षेत्र नम्बर१ बाट स्वतन्त्र उम्मेदवारी दिएका छन् ।"
सोमालियामा जनवरी यता छ सय सर्वसाधारणको हत्या,सोमालिया : सोमालियामा यसै वर्षको जनवरीदेखि यता छ सयभन्दा बढी सर्वसाधणको हत्या भएको एक राष्ट्रसङ्घीय अधिकारीले जनाएका छन् । उनका अनुसार विगत १० महिनामा मात्र छ सय १३ जना सर्वसाधारणको हत्या भएको हो। संयुक्त राष्ट्रसङ्घीय मानवअधिकार सम्बन्धी उच्चायुक्त भोल्कर टर्कले सो कुराको जानकारी दिएका हुन्। उनले यस वर्ष यहाँ सर्वसधारणको हत्या झनै बढेको बताए। यहाँका नागरिकको मानव अधिकारको हनन् भएको र उनीहरुको हत्याको अवस्था झन् बढेको भन्दै उच्चायुक्त टर्कले यो निकै नै दुःखद अवस्था भएको पनि जानकारी दिएका हुन्। सोमबार प्रकाशन गरिएको विज्ञप्तिमा उनले अझै कति सोमालियाली सर्वसाधारण नागरिकको ज्यान जाने हो भन्ने निश्चित नरहेको र यो अवस्था भनेको निकै नै दुःखद अवस्था हो भन्दै यहाँको हिंसाको अन्त्यको बाटो खोज्न पनि सुझाएका छन्। सोमालियाका अल सेबाब हिंसात्मक विद्रोहीहरुले पछिल्लो समयमा नागरिक हत्याको शृंखलालाई झन् बढाएको देखिएको पनि उनले बताए। यहाँका विद्रोहीहरुले विस्फोटक पदार्थको प्रयोग गरेर नागरिकको हत्या गर्ने गरेका उनले बताए। उनले अल सेबाब विद्रोहीहरुले करिब ९४ प्रतिशत हत्या यस्ता विस्फोटक पदार्थको प्रयोगबाट गर्ने गरेका र त्यसपछि उनीहरुले आत्मघाती हमला पनि गर्ने गरेका पाइएको उनले जानकारी दिए।
टोखाका मेयर उम्मेदवार श्रेष्ठसहित माओवादी केन्द्रका २८ कार्यकर्ता एमाले प्रवेश,काठमाडौं : गत स्थानीय तहको निर्वाचनमा माओवादी केन्द्रबाट टोखा नगरपालिकाको मेयरमा उम्मेदवार बनेका राकेश श्रेष्ठसहित २८ जना कार्यकर्ता एमालेमा प्रवेश गरेका छन्। एमालेका वरिष्ठ उपाध्यक्ष तथा काठमाडौं निर्वाचन क्षेत्र नं ५ का प्रतिनिधि सभा सदस्यका उम्मेदवार ईश्वर पोखरेलले खादा र अवीर लगाई पार्टीमा स्वागत गरेका हुन्। श्रेष्ठ माओवादीका काठमाडौं जिल्ला कमिटीका सदस्य समेत रहेका छन्। कार्यक्रममा नेकपा (एमाले) का वरिष्ठ उपाध्यक्ष पोखरेलले पार्टीमा प्रवेश गरेकाहरूलाई उचित जिम्मेवारी दिइने प्रतिबद्धता व्यक्त गरे। उनले एमालेको नेतृत्वमा मात्र देशको विकास सम्भव रहेको भन्दै देशको माया गर्नेहरूलाई एमालेमा समाहित हुन आह्वान गरे। एमालेले जिते मात्र देशमा स्थिरता हुने उनको भनाई छ। कांग्रेस र माओवादीबीचको गठबन्धन गलत भएकाले आफूले विद्रोह गरेको श्रेष्ठले बताए। उनले गत स्थानीय तहको निर्वाचनमा टोखा नगरपालिकाको मेयरमा तेस्रो स्थान हासिल गरेका थिए। स्थानीय तहको निर्वाचनमा काठमाडौं क्षेत्र नम्बर ५ का १५ वटा वडामध्ये ११ वटा वडामा एमाले एक्लैले जित हासिल गरेको छ भने बाँकी ४ वडामा अध्यक्ष बाहेकका सदस्यहरू जितेको छ। गठबन्धनभित्रको किचलोका कारण यस क्षेत्रमा एमालेमा प्रवेश गर्ने क्रम दिनहुँ भइरहेको छ। एमालेमा वडा सदस्य उम्मेदवार लगायतका नेताहरु समेत प्रवेश गरेका छन्।
"यो चुनाव पाण्डव र कौरवबीचको लडाइँ हो,सबैले बुझ्न जरुरी छ : प्रचण्ड","परासी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले जनताको अधिकार सुनिश्चित गर्न गठबन्धन गरिएको बताएका छन्। चुनाव महासंग्रामसँगै जनमत संग्रह पनि रहेकाले जनताको अधिकार सुनिश्चि गर्न गठबन्धन गरिएको दावी गरे। लोकतान्त्रिक बाम गठबन्धनले मंगलबार बर्दघाटस्थित चौपातामा आयोजना गरेको चुनावी सभालाई सम्बोधन गर्दै अध्यक्ष प्रचण्डले एमालेलाई इंगित गर्दै मंसिर ४ को निर्वाचन कौरव र पाण्डवबीचको लडाइँ भएको बताए। उनले भने,' अहिलेको महासंग्राम कौरव र पाँच पाण्डवबीचको लडाइँ हो । यो चुनाव चानचुने होइन। यसलाई सबैले बुझ्न जरुरी छ। ' उनले संविधानको रक्षा र राजनीतिक स्थिरतालाई कायम राख्न पनि गठबन्धनले जित्न आवश्यक रहेको बताए।"
स्याङ्जा कारागारका ४५ कैदीबन्दीले मतदान गर्ने,"स्याङ्जा : मंसिर ४ गते हुने निर्वाचनमा पहिलो पटक कैदीबन्दीले आफ्नो मताधिकार प्रयोग गर्न पाउने भएका छन्। सोही अनुरूप आसन्न निर्वाचनको समानुपातिकतर्फ स्याङ्जा जिल्ला कारागारमा रहेका ४५ जना कैदीबन्दीले मतदान गर्न पाउने भएका हुन्। जिल्ला कारागार स्याङ्जामा चार महिलासहित २ सय २९ जना कैदीबन्दी रहेका कारागार प्रमुख चुडामणि शर्माले जानकारी दिए। उनीहरू मध्ये मतदाता नामावलीमा नाम भएका १ महिला सहित ४४ पुरुषले मतदान गर्न पाउने भएका छन्। यसपटक पहिलो चोटी कैदीबन्दीले प्रतिनिधिसभातर्फको समानुपातिक तर्फमात्र मतदान गर्न पाउने भएका हुन्। विभिन्न प्रदेश तथा जिल्लाका समेत कारागारमा रहेकाले उनीहरूका लागि कर्मचारी सरकारी तथा अन्य कर्मचारी सरह समानुपातिकमा मात्र मतदान गर्न पाउने व्यवस्था भएको निर्वाचन कार्यालयका प्रमुख मरासिनीले जनाए। उनीहरूका लागि कारागार शाखामै अस्थायी मतदान केन्द्रको व्यवस्था गरिएको जिल्ला निर्वाचन अधिकारी गुरुप्रसाद मरासिनीले बताए। यो सँगै स्याङ्जामा एक अस्थायी मतदान केन्द्रसहित ३ सय २१ पुगेको छ। यहाँ १ सय ९९ मतदान स्थल छन्। स्याङ्जामा २ लाख ४४ हजार ८९ मतदाता छन्। तीमध्ये १ लाख २४ लाख ७७८ महिला, १ लाख १९ हजार ३१० जना पुरुष र १ अन्य छन्।"
महेश बस्नेतको छेउमा गठबन्धन फिक्का : ओली,"भक्तपुर : नेकपा एमालेका अध्यक्ष तथा पूर्वप्रधानमन्त्री केपी शर्मा ओलीले महेश बस्नेतको अगाडि गठबन्धन फिक्का हुने बताएका छन्। युवा नेता तथा पोलिटब्युरो सदस्य महेश बस्नेत राष्ट्र बचाउने र मुलुक बनाउने नेता भएकाले उनले जित्ने दावी गर्दै ओलीले सो कुरा बताएका हुन्। महेश बस्नेतको विरुद्धमा उम्मेदवारी दिने गठबन्धनका नेताहरू बाध्यताले मैदानमा उत्रिएको उल्लेख गर्दै अध्यक्ष ओलीले अहिले महेशसँग किन लड्ने भन्ने अवस्थामा पुगेको दावी गरे। नेकपा एमाले भक्तपुर क्षेत्र नं २ 'क' प्रदेशसभा निर्वाचन परिचालन कमिटीले आज बालकोटमा आयोजना गरेको बृहत् चुनावी सभालाई सम्बोधन गर्दै अध्यक्ष ओलीले युवा नेता तथा पूर्वमन्त्री बस्नेत मुलुक संकट परेको समयमा जस्तोसुकै असहज परिस्थितीलाई समेत सहज रूपमा समाधान गर्न सक्ने एक डायनामिक लिडर भएको बताए। भक्तपुरका लागि मात्र नभई मुलुकको नै नेतृत्व युवा नेता बस्नेतले गर्नुपर्ने उल्लेख गर्दै अध्यक्ष ओलीले मुलुकले खोजेको भक्तपुर क्षेत्र नं २ का जनताले रोजेको नेता भएको बताए। महेशसँग हार्ने निश्चित भएपनि पार्टीका कारणले चुनावी मैदान छाड्न नमिलेको उनले उल्लेख गरे। 'महेश बस्नेत सानै उमेरमा सफल मन्त्रीको रूपमा स्थापित नेता हुन्। भक्तपुरका लागि मात्र नभई मुलुककै लागि आवश्यक युवा नेताको पहिलो नम्बरमा महेश बस्नेतको नाम आउँछ, उनले थपे। भक्तपुर क्षेत्र नं २ मा ७५ देखी ८० प्रतिशत जनताले महेश बस्नेतका लागि सूर्य चिह्नमा मतदान गर्नेमा विश्वास व्यक्त गर्दै अध्यक्ष ओलीले नेता बस्नेतले भक्तपुरमा भएको विकास र आगामी दिनको योजनाबाट आम नेपाली जनता नै हर्षित भएको दावी गरे। उनले भने, '२०२५ प्रतिशत त बहुदलीय व्यवस्था हो, अरूलाई जानुपर्छ। स्वतन्त्र उम्मेदवारले समेत महेश बस्नेत र एमालेलाई समर्थन गर्ने गरी उम्मेदवारी फिर्ता लिएका छन्।' उनले गठबन्धनको सरकार बनेसँगै देशमा महंगीले जनतालाई ढाड सेकेको बताए। स्वार्थको बाँसुरी बजाएर गठबन्धन सरकार बसिरहेको उल्लेख गर्दै उनले जालझेलको राजनीतिलाई आगामी निर्वाचनबाट जाली फटाहालाई जनताले भोटमा लोप्पा खुवाई दिने बताए।"
मंसिरमा ब्याजदर नबढ्ने,"काठमाडौं : वाणिज्य बैंकहरूले आगामी मंसिरमा निक्षेपको ब्याजदर नबढाउने भएका छन्। आज बसेको वाणिज्य बैंकहरूको छाता सङ्गठन नेपाल बैंकर्स संघको बैठकले मंसिरमा निक्षेपको ब्याजदर नबढाउने निर्णय गरेका हुन। आम रूपमा बैंकको ब्याजदर घटाउनुपर्ने माग उठ्दै आएको छ। निक्षेपको ब्याज बढ्दा कर्जाकोसमेत ब्याज बढ्न जाने भएकाले अर्थतन्त्रका अन्य क्षेत्रमा चाप पर्दै आएको छ। ब्याजदर बढ्दा आर्थिक क्षेत्रमा चाप परेको र लगानीको वातावरण क्रमशः बिग्रँदै गएको भन्दै नेपाल उद्योग वाणिज्य महासंघ, नेपाल उद्योग परिसंघ तथा नेपाल चेम्बर अफ कमर्सलगायतका संघ संस्थाले ब्याजदर तत्काल घटाउन माग गरिरहेको छन्। यही सन्दर्भमा बैंकर्स संघले मंसिरमा भने निक्षेपको ब्याजदर नबढाउने निर्णय गरेको संघका उपाध्यक्षसमेत रहनुभएका एनएमबी बैंकका प्रमुख कार्यकारी अधिकृत सुनील केसीले जानकारी दिए। संघले ब्याजदर नबढाउने निर्णय गरेसँगै कात्तिक महिनामा लागू गरिएको ब्याजदर नै लागू हुनेछ। बैंकहरूले निक्षेपमा व्यक्तिगत मुद्दती निक्षेपमा १२ दशमलव १३ प्रतिशत र संस्थागततर्फ नौ दशमलव १३ प्रतिशत ब्याज प्रदान गरिरहेका छन्। गत वर्षको चैतदेखि गत असोजसम्म मासिक पूर्ववत् ब्याजदरमा १० प्रतिशतका दरले निक्षेपको ब्याजदरमा वृद्धि गर्ने निर्णय गरिएको थियो। गत भदौसम्म व्यक्तिगत मुद्दती निक्षेपमा ११ दशमलव शून्य ३ प्रतिशत तथा संस्थागत मुद्दती निक्षेपमा नौ दशमलव शून्य तीन प्रतिशत ब्याजदर रहेको थियो।"
पीडित भन्छन् न्याय दिने वाचा दिएका उम्मेदवार चुनाव जितेपछि फर्केर आउँदैनन्,"बागलुङ : आम निर्वाचनको मिति नजिकिएसँगै उम्मेदवारहरु भोट माग्न दौडधुपमा छन् । १० वर्षे सशस्त्र द्वन्द्वपछि शान्ति सम्झौता भएर संविधानसभाबाट संविधान निर्माण भयो । संविधान निर्माण पछि देशमा दोस्रो पटक आम निर्वाचन हुँदैछ । देश आमनिर्वाचनमा होमीदा बागलुङका द्वन्द्वपीडित उम्मेदवारसँग न्याय माग्द थाकिसकेको बताएका छन् । दश वर्षे सशस्त्र द्वन्द्वकालमा राज्य पक्ष र विद्रोही समूह (तत्कालिन माओवादी)बाट पीडित बनेकाहरुले देशमा आमुल परिवर्तन भएपनि आफू सधैं पीडित नेको बताएका छन् । उनीहरुले आफ्नो मागको कुनै सुनुवाइ नभएको र राजनीतिक दलहरुको घोषणापत्रमा समेत आफ्ना मागहरुको कुनै सम्बोधन नभएको बताए । बागलुङ जिल्लाको जैमिनी नगरपालिका१० राङखानी घरभई बागलुङ बजारमा चटपट र चिया पसल सञ्चालन गरिरहेकी द्वन्द्वपीडित सुशिला थापाले निर्वाचनको बेला उम्मेदवारहरुले द्वन्द्व पीडितहरुको मागलाई सम्बोधन गर्ने र न्याय दिने बताएपनि चुनाव जितेपछि फर्केर नआउने र वास्तै नगर्ने गरेको दुखेसो पोखिन्। उनले नेताहरुले आफ्ना मागहरु सुनेजसो गर्ने तर वास्तै नगरेको गुनासो गरिन् । थापा द्वन्द्वकालमा माओवादी हो भन्ने आधारमै धेरै दुःख पाएपनि अहिले सोहि पार्टी सरकारमा हुँदा आफूहरुका मागलाई व्यवास्ता गरेको भन्दै गुनासो गरिन् । थापाले द्वन्द्वकालमा आफू विद्रोही समूह माओवादीमा समावेश छ भन्ने हल्लाकै भरमा राज्य पक्षबाट १३ वर्षकै उमेरमा पक्राउ परि जेलजीवन भोगिइन्। आफ्नै कारण आमा र दाजुको हत्या भएको उनले बताइन् । थापाले २०५९ सालमा १३ वर्षको उमेरमा भारतबाट नेपाल फर्केपछि कक्षा ४ मा पढ्दै गर्दा माओवादीको धम्कीको कारण आफू विद्यालय छाडेर १ २ महिना माओवादीसँग हिँडेका कारण सोही वर्ष माघमा बागलुङ बजारबाट नेपाली सेनाले पक्राउ गरि व्यारेकमा लगेर कुटपिट गरेको बताइन् । उनले राज्यपक्षले सेनाको ब्यारेक, जिल्ला प्रहरी कार्यालयमा कुटपिट गरेको र जिल्ला कारागारमा ६ महिना जेलजीवन विताएको बताउँदै सोही समयमै राज्य पक्षले चैत महिनामा आमा र केहि समयपछि दाइको हत्या गरिदिएको बताइन् । द्वन्द्वकालमा माओवादी हो भन्ने आधारमै धेरै दुःख पाएपनि अहिले सोहि पार्टी सरकारमा हुँदा आफूहरुका मागलाई व्यवास्ता गरेको भन्दै गुनासो गरिन् । थापाले अहिले पनि शरीरमा द्वन्द्वकालमा राज्यपक्षले शरीरमा खोपेका काटिका किल्ला र शरीरमा काटिदिएका चोटका दाग र घाउहरु अझै पनि रहेको बताउँदै सरकारले स्वास्थ्य उपचारमा व्यवास्ता गरेको गुनासो पोखिन । हामीले सरकार समक्ष र निर्वाचनमा भोट माग्न आउने उम्मेदवारसँग न्याय दिन माग राखेको छौं,थापाले भनिन्, हाम्रो स्वास्थ्य उपचार गरिदिनुपर्ने र राज्यले गाँस, बाँस र कपासको व्यवस्था गरिदिनुपर्यो भन्ने हाम्रो मुख्य माग हो । 'एकछिन हाम्रो शरीरका घाउहरु देखेर र हाम्रो दुःखका घटना सुनेर एकछिन कसैले कठै विचारा हो भनेपनि राज्यले न त स्वास्थ्य उपचार गरिदिएको छ, न त गाँस, बास र कपासको नै'उनले भनिन्, सरकारले हामीलाई द्वन्द्व पीडित हो भन्ने एउटा प्रमाणपत्र त दिन सकेको छैन । अरु त के आश गर्नु । २०५८ सालमा राज्यद्वारा कुटपिट भएका विश्वकर्माले भोट माग्न घरमा आउने उम्मेदवारहरुले द्वन्द्व पीडितका कुनै एजेन्डा नै नसुनाएको बताए । द्वन्द्वपीडित थापाले शान्ति सम्झौतापछि भएका निर्वाचनमा उम्मेदवारहरुले भोट माग्न आउँदा मागहरु सम्बोधन गर्ने र चाँडै न्याय दिने बताएपनि त्यसपछि वास्तै नगर्ने गरेको बताइन् । उनले द्वन्द्व पीडितहरुलाई समाजले नराम्रो सोचले हेर्ने गरेको बताइन् । म १४ वर्षको उमेरमा जेलबाट छुटेपछि गाउँमा बस्न नै सकिन, 'थापाले भनिन्,गाउँमा बस्न नसकेको कारण बागलुङ बजारमा बालुवा बोचेर गुजारा चलाएपनि अहिले चिया र चटपट बेचेर घर खर्च चलाएकी छु । थापाले भोट माग्न आउने उम्मेदवारहरुलाई द्वन्द्व पीडितहरुको कुरा सुनिदिन र मागहरु अगाडि बढाइ दिन आग्रह गरेकी छन् । उनले सरकारले आफूहरुलाई सधैं यस्तै पीडित नबनाएर न्यायदिनुपर्ने बताइन् । उनले राजनीतिक दलको घोषणा पत्रमा आफ्ना मागहरु नसमेटिएको बताउँदै राजनीतिक दलहरुले द्वन्द्वपीडित को हो भनेर नै नचिन्ने बताइन् । यस्तै बागलुङ नगरपालिका७ का भीम बहादुर विश्वकर्माले द्वन्द्वपीडितहरुलाई रोजगारको सिर्जना गरिदिनुपर्ने बताए । २०५८ सालमा राज्यद्वारा कुटपिट भएका विश्वकर्माले भोट माग्न घरमा आउने उम्मेदवारहरुले द्वन्द्व पीडितका कुनै एजेन्डा नै नसुनाएको बताए । उम्मेदवारहरुले बाटो र पूर्वाधारको विकास गरेको छौं भनेर भोट माग्नुभयो,' विश्वकर्माले भने,हामी द्वन्द्वपीडितहरुको न्यायको लागि के के काम गरेर र के गर्छन् भन्ने कुनै एजेन्डा नै सुनाएनन् । विश्वकर्माले आफ्ना माग पूरा नभएकोले भोट नै नदिने कि भन्ने सोचेको समेत बताए । चुनावमा सधैं आउँछन् तर त्यसपछि फर्केर आउँदैनन्,विश्वकर्माले भने,द्वन्द्वपीडितका माग पुरा नहुँदा भोट नै दिन मन लाग्दैन तर के गर्नु मैले मात्र नदिएर नहुँदो रहेछ । अरुले पनि नदिए बल्ल नेताहरुको बुद्धिमा घाम लाग्ने थियो की । विश्वकर्माले राज्यले द्वन्द्वपीडितलाई रोजगारीको सिर्जना गर्नुपर्ने र घाइते अपाङ्गहरुलाई भत्ताको व्यवस्था गर्नुपर्ने माग राखे । विश्वकर्माले यसपटक सत्ता गठबन्धा साझा उम्मेदवार राष्ट्रिय जनमोर्चाका अध्यक्ष चित्रबहादुर केसी मत माग्न घर आउँदा द्वन्द्व पीडितका मुद्दाको बारेमा कुनै सम्बोधन नै नगरेको बताए । बागलुङ नगरपालिका७ का श्याम कुमार विश्वकर्माले देशका राजनीतिक दलहरुले द्वन्द्व पीडितहरुको मागको सम्बोधन गर्ने निर्वाचन घोषणा पत्रमा समेत समावेश नगरेको गुनासो गरे । उनले द्वन्द्वकालको विद्रोही पक्ष र राज्य पक्षका दलहरुले द्वन्द्व पीडित बेपत्ता परिवार र सहिद परिवारको मागको कुनै एजेण्डा नबनाएको र घोषणा पत्रमा पनि समावेश नगरेको बताउँदै न्याय माग्दा माग्दै दिकदार भएको बताए । चुनावको उम्मेदवारहरुले बेला हामीले न्यायका लागि काम गर्छौं भनेपनि जितेपछि फर्केर नआएको गुनासो गरे । उनले बेपत्ता पारिएकाहरुको जिम्मा राज्यले लिनुपर्ने बताए । उनले विस २०५८ जेठमा घरमा राज्यपक्षले आगो लगाई घरमा रहेका दुईजना आमा र एकजना बहिनीलाई बेपत्ता पारेको भन्दै उनीहरुको बारेमा राज्यले खोजिनिधि गर्नुपर्ने बताए। विश्वकर्माले यसपटक सत्ता गठबन्धा साझा उम्मेदवार राष्ट्रिय जनमोर्चाका अध्यक्ष चित्रबहादुर केसी मत माग्न घर आउँदा द्वन्द्व पीडितका मुद्दाको बारेमा कुनै सम्बोधन नै नगरेको बताए । चित्रबहादुर केसी भोट माग्न आउनुभएको थियो, ' विश्वकर्माले भनेन्याय माग्दामाग्दा दिकदार भएकोले उहाँलाई सुरुमा केहि भनेनौं । पछि आफ्नो घटना सुनाएपछि उहाँले हो मात्र भनेर टाउको हल्लाउनुभयो अनि बाटोहरु विकास भएका छन् मैले भनेर अहिले भरखर केहि हुँदैन मात्र भन्नुभयो । उनले केसी देशको शीर्ष नेताहरुमध्ये एक भएकाले द्वन्द्व पीडितहरुलाई न्याय दिन भूमिका खेल्नुपर्ने बताए । उनले नेकपा एमालेका उम्मेदवार सूर्य पाठकले अघिल्लो निर्वाचनमा पनि भोट माग्न आउँदा माग राखेको तर उहाँले जितेको पाँच वर्षमा कुनै सुनुवाई नगरिदिएको गुनासो गरे । उनले पाठकले जितेपछि फर्केर आफूहरुलाई भेटन नआएको र फोन गर्दा समेत नउठाएको गुनासो गरे । विश्वकर्माले राज्यले मासिक ३ हजार रुपैयाँ दिने भन्ने सुनेपनि अहिलेसम्म त्यसको कार्यान्वयन नभएको बताए । आगामी मंसिर ४ गते हुने प्रतिनिधिसभा तथा प्रदेश सभा निर्वाचनमा बागलुङमा दुई प्रतिनिधिसभा निर्वाचन क्षेत्र र चार प्रदेशसभा निर्वाचन क्षेत्रमा ३१ जनाले उम्मेदवारी दिएका छन् । बागलुङ क्षेत्र नम्बर १ मा सत्ता गठबन्धनको तर्फबाट जनमोर्चाका चित्रबहादुर केसी, नेकपा एमालेका सूर्य पाठक र राष्ट्रिय स्वतन्त्र पार्टीका खिमानन्द कंडेल मुख्य प्रतिस्पर्धीको रुपमा रहेका छन् । यस्तै, क्षेत्र नम्बर २ मा सत्ता गठबन्धनबाट माओवादी केन्द्रको तर्फदेखि शिक्षामन्त्री देवेन्द्र पौडेल र नेकपा एमालेकी मञ्जु शर्मा चालिसे मुख्य प्रतिस्पर्धीको रुपमा रहेका छन् ।"
"ललितपुर३ मा कांग्रेसको साथ पाए पम्फालाई सहज, चुनौती बन्दै डातोसिमा","काठमाडौं: प्रतिनिधि सभा निर्वाचन अन्तर्गत ललितपुर क्षेत्र नम्बर ३ को चुनावी प्रतिस्पर्धा रोचक बन्दै गएको छ । यो निर्वाचन क्षेत्रमा उर्जा, जलस्रोत तथा सिंचाइ मन्त्रीसमेत रहेकी माओवादी केन्द्रकी पम्फा भुसाल, नेकपा एमालेका अमृत खड्का र राष्ट्रिय स्वतन्त्र पार्टीकी डा तोसिमा कार्कीबीच मुख्य प्रतिस्पर्धा हुने देखिएको छ । भुसाल यसअघिको प्रतिनिधि सभा निर्वाचनमा यही क्षेत्रबाट विजयी भएकी थिइन् । यो निर्वाचन क्षेत्रमा २० जनाको उम्मेदवारी परेको छ । जसमध्ये ७ जना स्वतन्त्र उम्मेदवार छन् । ०७४ सालको निर्वाचनमा ८६ हजार ४३९ मतदाता रहेकोमा २०७९ मा ९४ हजार ११६ मतदाता छन् । यो पटक गत निर्वाचनको तुलनामा ७ हजार ६७७ मतदाता थपिएका छन् । थपिएका मतदाता मध्ये अधिकांश २५ देखि ४० वर्ष उमेर समूहका छन् । यो क्षेत्रमा महिला मतदाताको संख्या ४८ हजार ८१० र पुरुष मतदाताको संख्या ४५ हजार ३०६ छ । ६० वर्षीय भुसाल, ४९ वर्षीय खड्का, ३३ वर्षीय कार्कीसहित राप्रपाका निरञ्जन थापा, नेपाल मजदुर किसान पार्टीका नीरज लवजु, लोकतान्त्रिक समाजवादी पार्टीका किरण शाहीलगायतको प्रतिस्पर्धा हुने देखिन्छ । २०७४ सालको निर्वाचनमा माओवादी केन्द्रकी भुसालले २४ हजार ३६ मत ल्याएर विजयी भएकी थिइन् । उनका निकटम प्रतिद्वन्द्वी कांग्रेस नेता मदनबहादुर अमात्याले २२ हजार ३२८ मत ल्याएका थिए । तेस्रो बनेका विवेकशील साझा पार्टीका उत्तमकृष्ण श्रेष्ठले ७ हजार ६२८ मत ल्याएका थिए । यस्तै, मालेका रामप्रसाद भट्टले २ हजार १ सय २१ मत ल्याएका थिए । एमालेका तर्फबाट यो क्षेत्रमा २०५१ र २०५६ सालमा रघुजी पन्तले चुनाब जितेका थिए । माओवादी केन्द्रको स्थायी समिति सदस्यसमेत रहेकी भुसालले २०६४ सालको चुनाबमा एमालेका रघुजी पन्तलाई पराजित गरेकी थिईन । यसअघि बामठबन्धनबाट चुनाव जितेकी भुसाल यो पटक कांग्रेससहितको गठबन्धनकी उम्मेदवार हुन् । झलनाथ खनाल नेतृत्वको सरकारमा भुसालले शान्ति तथा पुनर्निर्माण मन्त्रालयको जिम्मेवारीमा रहेर काम गरिन् । यस्तै केही समय माओवादी केन्द्रको प्रवक्ताको जिम्मेवारी पनि सम्हालेकी भुसालले प्रचण्ड र मोहन वैद्य विभाजन हुँदा बैद्यलाई रोजेकी थिइन् । पछि रामबहादुर थापा बादल सहित पुनः माओवादीमा फर्किइन । भुसालसँगै फर्किएका रामबहादुर अहिले एमालेमा छन् । नेतृ भुसाल माओवादीभित्र अवसर पाउने नेतृको सूचीमा पर्छिन् । एमालेका खड्का ०५४ सालमा तत्कालीन सैँबु गाविस अध्यक्ष भएका थिए । केही समय व्यापार व्यवसाय र समाजसेवामा बिताएका खड्काको प्रतिनिधि सभामा यो पहिलो उम्मेदवार अनुभव हो । उनी युवा माझ लोकप्रिय छन् । एमालेको राम्रै पकड भएकाले उनलाई एमालेको मतसहित अन्य दलको मतसमेत तान्नुपर्ने चुनौती छ । राष्ट्रिय स्वतन्त्र पार्टीकी उम्मेदवार कार्की पेशाले चिकित्सक हुन् । नेपाल मेडिकल काउन्सिलको सदस्यमा निर्वाचित केसी सामाजिक अभियन्ताका रुपमा पनि सक्रिय छन् । चिकित्सा शिक्षाका अभियता डागोबिन्द केसीको आन्दोलनमा कार्की सक्रिय थिइन् । मेडिकल काउन्सिलको सदस्य भएर लाभको पदमा बसेको भन्दै तोसिमाको उम्मेदवारी निर्वाचन आयोगले खारेज गरेको थियो । त्यसपछि कार्की पुनः उम्मेदवारी कायमको माग गर्दै सर्वोच्च अदालत पुगेकी थिइन् । सर्वोच्चले उम्मेदवारी कायमै राख्ने अन्तरिम आदेश दिएपछि अहिले उनी चुनावी प्रचारमा आक्रामक तरिकाले लागेकी छन् । यस्तो छ अंकगणित यो निर्वाचन क्षेत्रमा ललितपुर महानगरको १, २, ३, ४, ५, १०, १३, १४, १५, १८, २०, २१, २२, २३, २४, २५, २६, २७, २८ र २९ नम्बर वडा, गोदावरी नगरपालिकाका १२ र १४ गरी २२ वटा वडा पर्छन् । यहाँको धेरै भुभाग शहरी क्षेत्रमा पर्छ भने थोरै भुभाग ग्रामीण छ। गत स्थानीय तह निर्वाचनको मत परिणाम नियाल्दा ललितपुर महानगरको मेयरमा कांग्रेसका चिरिबाबु महर्जनले ४२ हजार ७२२ मत ल्याएर निर्वाचित भएका थिए । महर्जनका प्रतिद्वन्द्वी एमालेका हरिकृष्ण व्यञ्जनकारले २४ हजार ५६० मत ल्याएका थिए । यो भन्दा अघि २०७४ को स्थानीय निर्वाचनमा पनि चिरिबाबुनै मेयरमा निर्वाचित भएका थिए । यस्तै उपमेयरमा एमालेका मञ्जली शाक्य बज्राचार्य २५ हजार ८४ मत ल्याएर विजयी हुँदा प्रतिस्पर्धी माओवादी केन्द्रका बाबुराम बज्राचार्यले १८ हजार ७५२ मत ल्याएका थिए । गत वैशाखमा सम्पन्न वडाध्यक्षले प्राप्त गरेको मत विश्लेषण गर्दा यो निर्वाचन क्षेत्रको पहिलो पार्टी कांग्रेस हो । कांग्रेसले १८ हजार ५४५ मत ल्याउँदा एमालेको १७ हजार ७६९ मत छ । एमालेभन्दा कांग्रेस ७७६ मतले अघि देखिन्छ । यस्तै माओवादी केन्द्रको ६ हजार ९५४, नेकपा एकीकृत समाजवादीको ६ हजार १०७, राप्रपाको ४ हजार ७४२ मत छ । ललितपुरको ४, १०,१४,२० र २८, गोदावरीको १२ र १४ नम्बर वडामा कांग्रेस विजयी भएको थियो । यस्तै, ५,१५,१८,२२,२३,२४,२५ र २९ नम्बर वडामा एमाले विजयी हुँदा वडा २ र ३ मा नेकपा एकीकृत समाजवादी निर्वाचित भएको थियो । यस्तै, ललितपुरको २१, २६ र २७ नम्बर वडामा माओवादी केन्द्र विजयी भएको थियो भने वडा १ र १३ मा स्वतन्त्र उम्मेदवार विजयी भएका थिए । यो चुनावमा सत्ता गठबन्धनले माओवादीलाई उठाएका कारण माओवादी केन्द्र यो निर्वाचन क्षेत्रमा कमजोर देखिन्छ । माओवादीले जित हाँसिल गर्न कांग्रेस र नेकपा एकीकृत समाजवादीको मत तान्नुपर्ने हुन्छ । एमालेलाई कमजोर आँकलन गर्न सकिदैंन । एमालेले आफ्नो भोट प्राप्त गरी समाजवादी र कांग्रेसको मत तान्नुपर्ने देखिन्छ । राजनीतिक दलका पाका नेताप्रति जनतामा वितृष्णा जारी रहेका बेला कार्कीको उपस्थितिलाई केही बलियो मानिएको छ।"
२८ सरकारका नालीबेली,"काठमाडौं : ०४६ सालको जनआन्दोलनले ३० बर्से पञ्चायती शासन ढालेर प्रजातन्त्र पुनस्र्थापना भएपछि शासन व्यवस्था जनप्रतिनिधिका हातमा आएपछि दलीय दाउपेच र अन्तरद्वन्द्वले मुलुक दिशाहीन मात्र बनेन् अस्थिरताको दलदलमा पनि फस्यो। ०४८ सालको निर्वाचनदेखि ०७८ सालसम्मको ३० वर्षको अवधिमा २८ सरकार बने। यिनै २८ सरकारको नालिबेली बताउने पुस्तक सत्ता संघर्ष ः ३० वर्षमा २८ सरकारका नालीबेली प्रकाशित भएको छ। पत्रकार रामकृष्ण भण्डारीद्वारा लिखित पुस्तक सांग्रिला बुक्सले बजारमा ल्याएको हो। पुस्तकमा पत्रकार भण्डारीले २८ सरकारका प्रधानमन्त्रीलगायत महत्वपूर्ण राजनीतिक व्यक्तिसँग विभिन्न घटनाक्रमलाई लिएर प्रत्यक्ष कुराकानी गरेर प्राथमिक स्रोतलाई महत्व दिएका छन्। रोचक र तथ्यपरक शैलीमा लेखिएको यो पुस्तक नेता, राजनीतिशास्त्रका विद्यार्थी, अध्ययनअनुसन्धानकर्ता, पत्रकार तथा आमपाठकसमेतलाई नेपालको सरकार गठन, विग्रह र सञ्चालन बुझ्ने ह्यान्डबुक हुने विश्वास गरिएको छ। पुस्तकमा प्रस्तुत अनेकौं दृष्टान्तले पठनीय मात्र बनाएको छैन, दल तथा तिनका नेताको सत्तामोहमा घनिभूत विमर्श हुनुपर्ने आवश्यकता पनि पहिल्याएको छ। पुस्तकले प्रजातन्त्र पुनर्बहालीका लागि ज्यानको बाजी लगाएका दल तथा तिनका नेतृत्व अन्ततः कसरी सत्तामा पुग्न र टिक्न मात्र लागिपरे भनेर समकालीन समयलाई फर्केर हेर्न प्रशस्त खुराक पस्केको छ। नयाँ सरकार निर्माणको संघारमा आएको यो पुस्तकले आम पाठकलाई सुसुचित गर्ने विश्वास सांग्रिला बुक्सले लिएको छ।"
गौर भन्सार कार्यालय नजिकै युवकको शव फेला,रौतहट : गौर भन्सार कार्यालय नजिकै नालामा एक युवकको शव फेला परेको छ। युवकको शव मंगलबार बिहान फेला परेको हो। गौर नगरपालिका १ स्थित गौर भन्सार कार्यालयको छेउमा रहेको सुरक्षा चौकीको अगाडीको नालामा अन्दाजी २४२५ वर्षीय युवकको शव फेला परेको हो । मदिरा सेवन गरेका कारण नालामा लडेर मृत्यु भएको हुन सक्ने प्रहरीले आशंका गरेको छ । शवलाई नाला बाहिर निकालेर आवश्यक अनुसन्धान गरिरहेको जिल्ला प्रहरी कार्यालय रौतहटले जनाएको छ ।
भोटका लागि भोज गर्दै सोलुका उम्मेदवार,"सोलुखुम्बु : सोलुखुम्बुमा चुनाव खर्चिलो बन्दै गएका छन् । चुनावी प्रचारप्रसार तथा आम सभामा सहभागिता बढाउन भोजभतेर बढी हुँदा चुनाव खर्चिलो बन्दै गएको हो। जिल्लामा उम्मेदवारहरु सहभागी हुने चुनावी आम सभाहरुमा खसी, राँगा, कुखुराको खपत बढ्ने गरेको सर्वसाधरणले बताएका छन् । त्यस्ता सभाहरुमा मतदाताको उपस्थिति बढाउन खसी वा राँगा नै ढाल्ने चलन बढेको नागरिक बताउँछन् । निर्वाचन आचारसंहितामा भोजभतेर गर्न नपाउने भए पनि यहाँका दल तथा उम्मेदवारहरुलाई त्यसले नछोएको नागरिकको गुनासो छ । निर्वाचनको चुनावी माहोल सुरु भएदेखि नै गाउँगाउँमा समेत खसी, कुखुरा र राँगाको खपत बढेको स्थानीयले बताएका छन् । उनीहरुले कार्यकर्तादेखि सभाहरुमा सहभागीहरुलाई समेत भोज भतेर गर्ने गरेकाले चुनाव खर्चिलो र भड्किलो बन्दै गएको सर्वसाधरणको भनाइ छ । यतिखेर जिल्लामा मुख्य गरी कांग्रेस र माओवादी केन्द्रको लोकतान्त्रिक गठबन्धन र नेकपा एमालेका उम्मेदवारहरु घरदैलोदेखि चुनावी सभाहरुमा व्यस्त छन् । उनीहरु बढी जसो गाउँमा केन्द्रित भएकाले गाउँघरमा चुनावी माहोल बढ्दै गएको छ भने जिल्ला सदरमुकाममा चुनावी चहलपहल सामान्य छ ।"
निकुञ्ज ऐन संशोधन गर्छौँ : कोइराला,"नवलपरासी : नेपाली कांग्रेसका नेता एवं पूर्वी नवलपरासी क्षेत्र नं १ प्रतिनिधिसभाका उम्मेदवार शशाङ्क कोइरालाले वर्षौंदेखि मध्यवर्ती क्षेत्रमा वन्यजन्तु र निकुञ्जबाट सिर्जित समस्या समाधानका लागि राष्ट्रिय निकुञ्ज ऐन संशोधन गर्ने प्रतिबद्धता व्यक्त गरेका हुन्। मङ्गलबार यहाँ आयोजित चुनावी सभालाई सम्बोधन गर्दै नेता कोइरालाले पञ्चायतकालीन राष्ट्रिय निकुञ्ज ऐनकै कारण समस्या भएको बताए। निकुञ्ज प्रभावित क्षेत्रका जनताका समस्या समाधानका लागि ऐन संशोधन आवश्यक भएको उनको भनाइ छ। 'ऐनकै कारण निकुञ्ज र मध्यवर्ती क्षेत्र प्रभावित बस्तीमा विकास निर्माणले गति लिन सकेको छैन, निर्वाचनपछि गठबन्धनको सरकारले ऐन संशोधन गर्छ', कोइरालाले भने। भूमिहीनलाई पुर्जा वितरण गर्नेदेखि त्रिवेणी दुम्किबास राजमार्गलगायत महत्वपूर्ण योजना ऐनकै कारण अगाडि बढ्न नसकेको कोइरालाको दाबी छ । वन्यजन्तुबाट हुने मानवीय र बालीनालीको क्षतिको न्यूनीकरण र उचित क्षतिपूर्तिको व्यवस्था गर्न र मध्यवर्ती र निकुञ्ज प्रभावित क्षेत्रको विकास निर्माणलाई अगाडि बढाउन गठबन्धनका उम्मेदवारले जित्नैपर्ने कोइरालाले बताएका हुन्। त्यस्तै कोइराला मध्यवर्ती क्षेत्र प्रभावित जनताको जीवनस्तर उकास्न गैंडाकोटदेखि त्रिवेणी जोड्ने नारायणी करिडोरको निर्माण प्रक्रिया निर्वाचन लगत्तै अगाडि बढनेसमेत बताए। रासस"
जोमसोम बजारमा चौँरी गाई,"जोमसोम : मुस्ताङ जिल्लाको जोमसोम बजार हुँदै कागबेनीतर्फ लैजान लागिएको चौँरी गाई । यहाँ एउटा चौँरी गाईको मुल्य रु एक लाख भन्दा बढी पर्ने स्थानीय बताउँछन् । तस्बिर : रत्न श्रेष्ठ, रासस।"
आज देशका यी ठाउँमा वर्षा र हिमपात हुने : पर्वतारोहीलाई सतर्कता अपनाउन अनुरोध,"काठमाडौं : आज देशका विभिन्न स्थानमा सामान्य वर्षा र हिमपातको सम्भावना छ। आज लगायत आगामी तीन दिन देशका विभिन्न स्थानमा हल्का वर्षा हुने जल तथा मौसम विज्ञान विभागले जनाएको छ। विभागका अनुसार हाल देशमा पश्चिमी वायुको हल्का प्रभाव रहेको छ। सुदूरपश्चिम र कर्णाली प्रदेश लगायत देशको पहाडी भूभागमा आंशिक देखि सामान्य बदली रही बाँकी भूभागमा मौसम सामान्यतया सफा छ । साथै बुधबार र बिहीबार पनि देशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहने मौसम पूर्वानुमान महाशाखाले जनाएको छ। प्रदेश १, गण्डकी प्रदेश र कर्णाली प्रदेशका पहाडी भूभागका एक वा दुई स्थानमा हल्का वर्षा र हिमाली भूभागका एक वा दुई स्थान हल्का हिमपातको संभावना रहेको विभागको बुलेटिनमा जनाइएको छ। केही स्थानमा वर्षा र हल्का हिमपातको संभावना रहेकोले पर्वतारोहण र पद यात्रा गर्दा सतर्कता अपनाउन विभागले अनुरोध गरेको छ। साथै तापक्रम क्रमिक रुपमा घट्दै जाने हुनाले चिसोबाट बच्न आवश्यक सावधानी अपनाउन अनुरोध गरेको छ।"
बिर्तामोडको प्रसाईँ सुपर मार्केटमा आगलागी,"झापा : झापाको बिर्तामोड५ स्थित प्रसाईँ सुपर मार्केटमा आगलागी भएको छ । मुक्तिचोकको पूर्वपट्टि दुर्गा मन्दिर छेउको प्रसाईँ मार्केटमा लागेको आगो करिब एक घण्टामा नियन्त्रणमा आएको जिल्ला प्रहरी कार्यालय झापाले जनाएको छ । आगलागीबाट राजकुमार बंशलको बंशल कपडा पसलमा पूर्ण रुपमा क्षति भएको छ । बिर्तामोडबीच बजारको पसलमा आगलागी हुँदा ठुलो क्षति हुन सक्ने त्रासले नेपाली सेना समेत खटाइएको थियो । नेपाली सेना, प्रहरी, सशस्त्र प्रहरी, स्थानीयवासी, बिर्तामोड, मेचीनगर, कमल, कनकाई र भद्रपुरको दमकल समेतको प्रयासबाट आगलागी नियन्त्रणमा आएको इलाका प्रहरी कार्यालय बिर्तामोडका डिएसपी रुगम बहादुर कुँवरले जानकारी दिए । क्षतिको विवरण आउन बाँकी रहेको उनले बताए । विद्युत् सर्ट भएर सो आगलागी भएको आशङ्का गरिएको छ ।"
सुनको मूल्य एकैदिन एक हजार रुपैयाँले बढ्यो,काठमाडौं : नेपाली बजारमा सुनको मूल्य एकैदिन एक हजार रुपैयाँले बढेको छ। नेपाल सुनचाँदी महासंघका अनुसार मंगलबार प्रतितोला सुनको मूल्य ९८ हजार २ सय रुपैयाँमा किनबेच भइरहेको छ। यसअघि सोमबार प्रतितोला सुन ९७ हजार २ सय रुपैयाँमा कारोबार भएको थियो। आज तेजावी सुनको मूल्य ९७ हजार ७०० कायम गरिएको छ। सुनको मूल्य बढेसँगै चाँदीको भाउ पनि बढेको छ। आज प्रतितोला चाँदी १ हजार ३२५ रुपैयाँमा कारोबार भइरहेको महासंघले जनाएको छ। सोमबार प्रतितोला चाँदी १ हजार २९५ रुपैयाँमा कारोबार भएको थियो।
"मंसिर ४, सबल सरकार","नेपालको संसदीय इतिहासमा सातौं र संविधान निर्माणपछिको दोस्रो संसदीय निर्वाचन सम्मुखमा छ। मंसिर ४ को यो निर्वाचनले मुलुकलाई सबल सरकार दिन सक्ला ? विद्यमान निर्वाचन प्रणाली र जनमतको विश्लेषण गर्दा अधिकांशको जवाफ हुनेछ सक्दैन। किनभने सबल अर्थात् बलियो सरकार हुन प्रतिनिधिसभामा कुनै दलको स्पष्ट बहुमत आउनुपर्छ। त्यो सम्भावना अझै स्पष्ट छैन। तर, देशका लागि के आवश्यक छ भनेर प्रश्न गर्ने हो भने अधिकांशको जवाफ फेरि हुनेछ राजनीतिक स्थायित्व। के सरकारको स्थायित्वबिना राजनीतिक स्थायित्व सम्भव छ त ? छैन। किनभने यहाँ राजनीतिक स्थायित्वको सन्दर्भ प्रणालीको नभई सरकारको हो। सरकारको नीति र नेतृत्वको हो। सबल प्रधानमन्त्रीको हो। दूरदृष्टि र मुलुक निर्माणप्रति प्रतिबद्ध नेतृत्वको हो। समृद्धि र सुशासनको प्रत्याभूति गर्ने प्रधानमन्त्रीको हो। तोकिएको पूर्ण अवधि चल्ने सरकारको हो। नेपालको दुर्भाग्य भन्नुपर्छ, २००७ सालमा प्रजातन्त्र स्थापनापछि आज पर्यन्त कुनै पनि सरकारले एक पूर्ण अवधि व्यतित गर्ने अवसर पाएनन्। फलतः मुलुक सधंै अस्थिरताको भुँमरीमा पर्यो। मुलुक निर्माणको प्रक्रिया अल्मलियो। विकासमा पछि पर्यो। मुलुकको समृद्धि केन्द्रीय मुद्दा बन्न सकेन। सेवा प्रवाह कमजोर बन्यो। भ्रष्टाचार चुलियो। पद्धतिको विकास हुन सकेन। त्यतिमात्र होइन, पटक टक प्रणाली नै खोसियो। त्यसैको परिणाम आज मुलुकले व्यहोरिरहेको छ। २००७ सालमा प्रजातन्त्र स्थापनापछि पहिलो संसदीय निर्वाचन सम्पन्न हुन ८ वर्ष लाग्यो। २०१५ साल फागुन ७ गते सुरु भई करिव डेढ महिना लामो समय लगाएर भएको पहिलो संसदीय निर्वाचनमा नेपाली कांग्रेसले १ सय ९ मा ७४ सिट अर्थात् दुई तिहाइको बहुमत प्राप्त गर्यो। बीपी कोइरालाको नेतृत्वमा कांग्रेस सरकार बन्यो। तर, नेपाली जनताले दिएको अपार विश्वास डेढ वर्षभन्दा बढी जोगाउन सकेन। राजा महेन्द्रले सैन्य कू गरेर त्यति बलियो संसद्् र सरकार भंग गरे। सरकार, पार्टी र जनताबाट सशक्त प्रतिरोध हुन सकेन। संसद््सँगै प्रजातन्त्र नै समाप्त भयो। निरंकुश पञ्चायती व्यवस्था लादियो। राजनीतिक स्थायित्व र सबल नेतृत्वबिना मुलुकको निर्माण सम्भव छैन। जनताले चाहे सम्भव छ मंसिर ४ : सबल सरकार। ३० वर्षपछि २०४६ सालमा कांग्रेस र कम्युनिस्ट पार्टीहरूको सहकार्यमा भएको संयुक्त जनआन्दोलनबाट प्रजातन्त्र पुनस्र्थापना भयो। त्यसपछि २०४८ सालमा अर्को संसदीय निर्वाचन सम्पन्न भयो। नेपाली कांग्रेसले २ सय ५ मा १ सय १० को स्पष्ट बहुमत हासिल गर्यो। गिरिजाप्रसाद कोइरालाको नेतृत्वमा सरकार बन्यो। तर, दुर्भाग्य कांग्रेसको आपसी कलहका कारण यो पनि पाँच वर्ष टिक्न सकेन। तीन वर्षमै संसद्् विघटन गरियो। २०५१ कात्तिकमा भएको मध्यावधि निर्वाचनमा कसैको पनि बहुमत आएन। २ सय ५ मा ८८ सिट प्राप्त गरी नेकपा एमाले पहिलो पार्टी बन्यो। मनमोहन अधिकारीको नेतृत्वमा अल्पमतको सरकार बन्यो। सुशासन र कल्याणकारी राज्यको विम्ब बनेको त्यो सरकारलाई पनि नौ महिनाभन्दा बढी टिक्न दिइएन। अविश्वासको प्रस्तावमार्फत ढालियो। उनले मध्यावधि निर्वाचनको घोषणा गरे पनि अदालतले पुनस्र्थापना गरिदिएपछि संसद््ले पाँच वर्ष निरन्तरता पायो। तर पटकपटक सरकार बदलिए। मनमोहनपछि भिन्न समीकरणमा शेरबहादुर देउवा, लोकेन्द्रबहादुर चन्द, सूर्यबहादुर थापा पालैपालो प्रधानमन्त्री बने। २०५६ सालमा भएको अर्को संसदीय निर्वाचनमा नेपाली कांग्रेसले २ सय ५ मा १ सय ११ सिट जित्यो। स्पष्ट बहुमत पाए पनि कांग्रेसको किचलोका कारण सरकारले स्थायित्व पाउन सकेन। सुरुमा कृष्णप्रसाद भट्टराई प्रधानमन्त्री बने। उनलाई हटाएर गिरिजाप्रसाद कोइराला प्रधानमन्त्री बने। अनि उनलाई पनि ढालेर शेरबहादुर देउवा प्रधानमन्त्री भए। उनी पनि टिक्ने अवस्था रहेन। फलतः २०५९ जेठमा संसद् विघटन गरिदिए। तर, संसद्को अर्को निर्वाचन गराउन सकेनन्। त्यही बहानामा राजा ज्ञानेन्द्रबाट २०५९ असोज १८ मा पहिलो पटक र २०६१ माघ १९ मा दोस्रो पटक असंवैधानिक कदम चालेर शेरबहादुर देउवा सरकार पदमुक्त गरी शासन सत्ता हातमा लिने काम भयो। जनताबाट त्यसको प्रतिरोध भयो। खोसिएको प्रजातन्त्र अझ फराकिलो स्वरूपमा लोकतन्त्रको रूपमा फर्कियो। राजनीतिले कोल्टे फेर्यो। कमजोर बनेको राजतन्त्र अन्ततः उन्मूलनको अवस्थामा पुग्यो। बृहत् शान्ति सम्झौतासँगै मूल प्रवाहको राजनीतिमा माओवादीको आगमन भयो। यसले तत्कालीन शक्ति सन्तुलन र राजनीतिक प्रणालीमा बदलाव ल्यायो। व्यवस्थापिका संसद्को समेत काम गर्ने गरी २०६४ चैत २८ गते संविधानसभाको निर्वाचन भयो। प्रत्यक्ष, समानुपातिक र मनोनीत गरी कुल ६ सय १ सदस्यीय संविधानसभामा कसैको एकल बहुमत आएन। यसअघि पहिलो र दोस्रो रहँदै आएका कांग्रेस र एमालेलाई ठूलो मतान्तरमा पछि पार्दै माओवादी २ सय २९ सिटसहित पहिलो पार्टी बन्यो। पुष्पकमल दाहाल प्रचण्ड प्रधानमन्त्री बने। तर, प्रधानसेनापति बर्खास्त प्रकरणसँगै यो सरकार पनि छोटो अवधिमै बाहिरिन बाध्य भयो। माधव नेपाल, झलनाथ खनाल, बाबुराम भट्टराई पालैपालो प्रधानमन्त्री बने। दुई वर्षका लागि गठित संविधानसभा पटकपटक म्याद थप्दा पनि संविधान दिन नसकी विघटन भयो। अन्तरिम सरकारमार्फत २०७० मंसिर ४ मा भएको दोस्रो संविधानसभाको निर्वाचनमा कांग्रेस २ सय ६ सिटसहित पहिलो पार्टी बन्यो भने एमाले १ सय ८४ सिटसहित दोस्रो र माओवादी ८३ सिटसहित तेस्रो। संविधान निर्माणमा यो संविधानसभा सफल रह्यो तर सरकारको स्थायित्वमा भने विगतभन्दा फरक हुन सकेन। सुशील कोइराला, केपी शर्मा ओली, पुष्पकमल दाहाल प्रचण्ड र शेरबहादुर देउवा गरी चार जना प्रधानमन्त्री बने चार वर्षको अवधिमा। संविधान जारी भएपछि पहिलोपटक २०७४ मंसिर १० र २१ गते दुई चरणमा सम्पन्न निर्वाचन पनि संसद्मा एउटा दललाई स्पष्ट बहुमत दिन असफल रह्यो। २ सय ७५ सदस्यीय प्रतिनिधिसभामा नेकपा एमालेले सबैभन्दा बढी १ सय २१ सिट हासिल गर्यो। गठबन्धनमा रहेको नेकपा माओवादी केन्द्रले ५३ सिट प्राप्त गर्यो। दुवै दल मिलाउँदा १ सय ७४ सिट भयो जुन स्पष्ट बहुमत मात्र नभई झन्डै दुई तिहाइ बहुमत हो। दोस्रो ठूलो दल बनेको नेपाली कांग्रेस ६३ सिटमा सीमित रह्यो। एउटै दलको बहुमत नआए पनि एउटै घोषणापत्रसहित चुनावी गठबन्धनमा रहेको माओवादीको समर्थनमा एमाले अध्यक्ष केपी शर्मा ओली प्रधानमन्त्री बने। पछि पार्टी एकीकरणसँगै नेकपा निर्माणपछि कम्तीमा पाँच वर्ष सहजै सरकार चलाउन सक्ने अवस्था थियो। तर, पार्टीभित्र किचलो बढ्यो। नेकपा विभाजनको बाटोमा गयो। संसद् विघटन भयो। अदालतको आदेश र माओवादीसहितको समर्थनमा शेरबहादुर देउवा पुनः प्रधानमन्त्री बने। तर, संसद्ले स्थायित्व पाए पनि सरकारले निरन्तरता पाउन नसकेका कारण राजनीतिक स्थायित्वको सपना फेरि पनि अधुरै रह्यो। विकास र समृद्धिको अभियान पनि अवरुद्ध भयो। नेपालको राजनीतिक इतिहासमा हालसम्म संसद्मा स्पष्ट बहुमतको अवसर जम्मा तीन पटक मात्र जुटेको छ २०१५, २०४८ र २०५६ मा। यी तीनवटै अवसर नेपाली कांग्रेसले नै पाएको छ। तर, ती तीनवटै शौभाग्य दुर्भाग्यमा बदलिए। कांग्रेसको आन्तरिक कलहको सिकार भए। २०४८ र २०५६ का बहुमत प्राप्त दुवै संसद् कांग्रेसबाटै विघटन हुन पुग्यो। २०५१ र २०७४ मा बनेका संसद् एमालेबाट र २०६४ मा गठित पहिलो संविधानसभा माओवादी प्रधानमन्त्री बाबुराम भट्टराईबाट विघटन गरिए। एमालेका विघटन सर्वोच्चबाट बदर भए। सदर गरिएका देउवाको विघटनपछि असंवैधानिक कू भयो भने बाबुरामको विघटनपछि इतिहासमै पहिलोपटक सर्वोच्च अदालतका बहालवाला प्रधानन्यायाधीशलाई मन्त्रिपरिषद्को अध्यक्ष बनाएर संविधानसभाको दोस्रो निर्वाचन गराउनुपर्ने अवस्था आयो। नेपालको दलीय सहकार्यको अभ्यास पनि चाखलाग्दो छ। पञ्चायतविरुद्ध संयुक्त आन्दोलन गरेका कांग्रेस र एमालेबीच सरकारमा पनि पटकपटक सहकार्य भएका छन्। सहकार्य मात्र भएका छैनन्, एकअर्काविरुद्ध मोर्चाबन्दी पनि पटकपटक भएका छन्। २०५१ सालको एमाले सरकार विघटनपछि पहिलो पटक कांग्रेसले एमालेविरुद्ध पञ्चायती विरासत बोकेको राप्रपासँग सरकारमा सहकार्य गर्यो। त्यसका विरुद्ध राप्रपा नेता लोकेन्द्रबहादुर चन्दलाई प्रधानमन्त्री बनाएर एमालेले अनि त्यसको प्रतिरोधमा सूर्यबहादुर थापालाई प्रधानमन्त्री बनाएर कांग्रेसले मोर्चाबन्दी कस्दै गए। एकअर्का विरुद्ध माओवादीसँगको सहकार्यमा पनि कांग्रेस र एमालेको प्रतिस्पर्धा नै चलेको छ। त्यहीबीचमा एमाले र कांग्रेसबीचको सत्ता सहकार्यको अभ्यास पनि भएको छ। नेपालमा त्यस्ता कुनै पार्टी छैनन्, जसले अर्को कुनै पार्टीसँग कुनै कालखण्डमा सरकारमा सहकार्य नगरेको होस्। यसलाई चाहे सिद्धान्तमा लचकता भनौं वा सिद्धान्तहीनता। व्यावहारिकताबादी भनौं वा अवसरवादी। यसले के स्पष्ट गर्दछ भने अहिलेको निर्वाचनमा अलगअलग गठबन्धनमा रहेका दल निर्वाचनपछिको नयाँ परिस्थितिमा नयाँ समीकरणका लागि तयार हुने छैनन् भन्ने छैन। र, त्यसपछि फेरि त्यो सरकार ढाल्न नयाँ गठबन्धनका लागि पुनः अग्रसर हुने छैनन् भन्ने पनि छैन। यसले मुलुकमा स्थायित्व हैन, बिचौलियातन्त्रलाई मात्र प्रवद्र्धन गर्छ। जुन देशको निम्ति दुर्भाग्य हो। मुलुक निर्माणका लागि ली कुआनले तीन दशक र महाथिरले दुई दशकभन्दा बढी शासनको अवसर पाए। चीनमा सी चिन फिङ तेस्रो कार्यकाल र भारतमा नरेन्द्र मोदी दोस्रो कार्यकालमा छन्। जबकि नेपालमा तीन वर्षभन्दा बढी निरन्तर शासनको अवसर कसैले पाएकै छैन। मुलुकले द्रुत विकास खोजेको छ। राजनीतिक स्थिरताबिना त्यो कसरी हुन्छ ? देशले समृद्धि खोजेको छ। नीतिगत स्थिरताबिना त्यो कसरी हासिल हुन्छ ? मुलुकले शिक्षा, स्वास्थ्यलगायत सेवाको क्षेत्रमा आमूल सुधार खोजेको छ। सुशासन चाहेको छ। उद्योगधन्दा, व्यापार व्यवसाय र रोजगारीको क्षेत्रमा व्यापक अवसर खोजेको छ। प्रतिव्यक्ति आयमा दोब्बर वृद्धि र दोहोरो अंकको आर्थिक वृद्धि खोजेको छ। सामाजिक सुरक्षा, समतामूलक समाज, सामाजिक न्याय र सहज वृत्ति चाहेको छ। मुलुकको सार्वभौमिकता, भौगोलिक अखण्डता र राष्ट्रिय स्वाभिमानको रक्षा गर्न सक्ने सामथ्र्य खोजेको छ। नागरिकको जीवनस्तरमा ठूलो परिवर्तन चाहेको छ। राजनीतिक स्थिरता र सबल नेतृत्वबिना त्यो कहाँ सम्भव छ ? सिंगापुरका ली कुआन यू र मलेसियाका महाथिर बिन मोहम्मदजस्तै मुलुकको कायापलट गर्न सक्ने स्वप्नद्रष्टा र विकासप्रति समर्पित बलियो नेतृत्व खोजेको छ। तर, उनीहरूलाई जस्तो समय नदिई त्यो कसरी सम्भव हुन्छ ? किनभने मुलुक निर्माणका लागि लि कुआनले तीन दशक र महाथिरले दुई दशकभन्दा बढी शासनको अवसर पाएका थिए। नेपालका दुवै छिमेकी भारत र चीन विश्वकै उदाउँदो शक्ति राष्ट्र बन्दैछन्। भिन्न राजनीतिक प्रणालीको अभ्यासमा रहेका दुवै मुलुकले नेतृत्वलाई झन् बलियो बनाइरहेका छन्। चीनमा सी चिन फिङ तेस्रो कार्यकाल र भारतमा नरेन्द्र मोदी दोस्रो कार्यकालमा छन्। जबकि नेपालमा तीन वर्षभन्दा बढी निरन्तर शासनको अवसर कसैले पाएकै छैन। अवसर नै नदिई कसैबाट पनि अपेक्षा गर्न सकिन्न। निर्वाचन सम्मुखमा छ। यो नियमित प्रक्रिया मात्र होइन, महत्त्वपूर्ण अवसर पनि हो मुलुक निर्माणको। राजनीतिक स्थायित्व र बहुमतको सरकार बिना मुलुकको निर्माण सम्भव छैन। कमजोर सरकारबाट जनताले चाहेको परिवर्तन हुन सक्दैन। जनताले चाहेमा एउटै दलको बहुमत असम्भव पनि छैन। अझै पनि समय छ। जनताले चाहेमा सम्भव छ मंसिर ४ : सबल सरकार।"
पर्यटकलाई याकको सुकुटी,"जोमसोम : मुस्ताङ साङ्ता गाउँका व्यवसायी छेवाङ ढिके गुरुङले डोल्पाको छार्काबाट १ सय ५० वटा याक मुस्ताङ ल्याएका छन्। उनले पाँच दिन हिँडाएर जोमसोममा बिक्रीका लागि ल्याएका हुन्। जोमसोममा याकको सुकुटीको माग बढेपछि उपल्लो डोल्पाबाट याक किनेर ल्याएको हुँ, उनले भने, मुस्ताङ आउने पर्यटक बढेपछि होटलले याकको सुकुटी बनाउने धेरै बनाउन थालेका छन् । दुःखअनुसारको फाइदा पनि भएको छ। मुस्ताङमा भेडाच्याङ्ग्राको भन्दा याकको मासुलाई सुकुटी बनाएर खाने परम्परा छ। होटलमा पनि पाहुनाले याकको सुुकुटी खाने गरेका छन्। पर्यटकले याकको सुकुटी मन पाउने गरेको उनले बताए । डोल्पाका व्यवसायी निमा छेतेन हिउँदयाममा पशुपालक तथा व्यवसायीले बिक्रीका लागि याक बर्सेनि मुस्ताङ ल्याउने गरेको बताए। भेडाच्याङ्ग्राको मासु महँगो पर्ने तथा याकको मासु सस्तो, स्वादिलो र पोषिलो हुन्छ, उनले भने। मुस्ताङमा हिउँदयामको मौसममा तरकारी नपाइने हुँदा याक चौरीको मासु सुकुटी बनाएर खाने चलन रहेको स्थानीय भूपेन्द्र शेरचनले जानकारी दिए। मुस्ताङका स्थानीय तथा पर्यटन व्यवसायीले डोल्पाको याक सुकुटी मासु बनाउन किन्ने गरेको शेरचनको भनाइ छ। कतिपयले कोसेलीका रूपमा आफन्तलाई पठाउने चलन रहेको शेरचनले बताए। मुस्ताङ आएका पर्यटकले याक मासु चाख्न रुचाउँछन्। उनीहरूले याकको सुुकुटी किनेरसमेत लैजान्छन्। उपल्लो डोल्पा र मुस्ताङका स्थानीयले याक चौरीपालन व्यवसाय गर्दै आइरहेका छन्। डोल्पाका याक जोमसोम आइपुग्दा सहजै बिक्री हुने गरेको छ। यस वर्ष डोल्पाबाट पाँच सयभन्दा बढी याक चौरी पैदलै खेदाएर मुस्ताङ ल्याइएको छ। डोल्पाको उपल्लो भाग याक पालनको पकेट क्षेत्र मानिन्छ। त्यहाँका अधिकांश स्थानीय पशुपालन व्यवसायमा छन्। मुस्ताङमा एउटा याकको १ लाख ३० हजारसम्म पर्छ। सामान्यतया २ वर्षमा याकचौरी वयस्क हुने मासु खान योग्य हुने थासाङका सोजन हिराचनले जानकारी दिए। याक, चौरीलाई मालसामान ढुवानीका लागि प्रयोग गरिन्छ। कोरोना भाइरसका कारण तीन वर्षदेखि तिब्बतबाट भेडाच्याङ्ग्रा मुस्ताङ आएका छैनन्। यसपटक याक चौरी सजिलै बिक्री भएको कृषक बताउँछन्। याक चौरीको मूल्य गत वर्षभन्दा २० प्रतिशतले बढेको छ। विभिन्न जडीबुटी खाने भएकाले याकको मासु स्वादिलो र स्वास्थ्यवद्र्धक हुने गर्छ।"
निर्वाचनका लागि मंसिर ४ र ५ गते सार्वजनिक विदा,काठमाडौं : सरकारले मंसिर ४ गते हुने प्रतिनिधिसभा तथा प्रदेशसभा निर्वाचनका लागि मंसिर ४ र ५ गते सार्वजनिक विदा दिने निर्णय गरेको छ। गृहमन्त्रालयले मंगलबार सूचना सार्वजनिक गर्दै आगामी मङ्सिर ४ र ५ गते सरकारी कार्यालयमा सार्वजनिक विदा दिने निर्णय गरेको जानकारी दिएको छ । मतदानस्थल रहेका शिक्षण संस्था तथा विद्यालयहरु भने मंसिर २ गतेदेखि ५ गतेसम्म बन्द हुनेछन्। मन्त्रालयका सहसचिव तथा प्रवक्ता फणिन्द्रमणिको पोखरेलले सार्वजनिक गरेको सूचनामा मतदानस्थल रहेका शिक्षण संस्थाविद्यालयहरुमा मंसिर २ देखि ५ गतेसम्म र सरकारी कार्यालय तथा सार्वजनिक निकायहरुमा मंसिर ४ र ५ गते सार्वजनिक विदा दिने उल्लेख छ।
सक्कली कि नक्कली ?,"एक पटकको घटना हो। एउटा गधा खुला चरनमा चरिरहेको थियो। त्यो चरन एक वनको किनारमा थियो। दिनभर चरिरहेकाले ऊ टन्न अघायो। त्यसपछि उसले चारैतिर हेर्यो। त्यस गधाले छेवैमा हरियो जंगल देख्यो। त्यतै घुम्न गयो। जंगलमा उसले एउटा झाडी देख्यो। कसोकसो गर्दा सिंहको छाला भेट्यो। गधा अत्यन्त प्रसन्न भयो। उसले सिंहको छाला लगाएर जंगलको राजा बन्ने विचार गर्यो। अतः उसले सिंहको छाला लगायो। स्वच्छ पानी भएको पोखरीको छायाँमा आफू सक्कली सिंहजस्तै देखियो। आफ्नो स्वरूप देखेर नकै खुसी भयो। त्यसपछि त्यो गधा जंगलको बीचमा पुग्यो। सिंहको जसरी हिँड्न र गर्जन थाल्यो। खरायो आदि ससाना पशुहरू उसलाई देखेर भागे। यो देखेर गधाको आत्मविश्वास झनै बढ्यो। त्यसपछि त ऊ निकै दादागिरी देखाउँदै हिँड्न थाल्यो। अचानक गधाले एउटा स्याललाई रूखको तल बसेको देख्यो। गधाले स्याललाई डर देखाउने प्रयत्न गर्यो। तर स्याल निकै चलाख थियो। उसले भन्यो, म सिंहको गर्जनबाट डराउँछु तर गधाको हिनहिनाहटबाट होइन। चाहे उसले सिंहको छाला नै लगाएको किन नहोस्। नैतिक शिक्षा : अरूको स्वरूपमा कोही शक्तिशाली हुन सक्दैन। क्षमता र हैसियत बढाएर मात्र बलियो हुन सकिन्छ।"
सवारी ज्यान मुद्धाका फरार प्रतिवादी ४ वर्षपछि पक्राउ,जाजरकोट : जाजरकोटमा सवारी ज्यान मुद्धाका एक फरार प्रतिवादी चार वर्षपछि पक्राउ परेका छन् । भेरी नगरपालिका ३ स्याला निवासी २०वर्षीय राजेन्द्र सुनारलाई प्रहरीले पक्राउ गरेको हो । घरमै लुकिछिपी बसेको अवस्थामा अस्थायी प्रहरी पोष्ट स्यालाबाट खटिएको प्रहरी टोलीले सुनारलाई पक्राउ गरेको हो । उनलाई जिल्ला अदालतमा उपस्थित गराई अदालतले पुर्पक्षका लागि कारागार चलान गर्न आदेश दिएको छ । २०७५ साल कार्तिक २३ गते बस चलाउने क्रममा गाडीबाट खसेर एक जना यात्रुको मृत्यु भएको थियो । उनी त्यस बसका चालक हुन् । यात्रुकको मृत्यु भएपछि फरार रहेका उनलाई सवारी ज्यान सम्बन्धी मुद्धा चलाइएको जिल्ला प्रहरी प्रमुख डिएस्पी सन्तोष निरौलाले बताए ।
सुनको मूल्य तोलाको एक हजार बढ्यो,काठमाडौं : सुनचाँदी बजारमा मंगलबार छापावाल सुनको मूल्य अघिल्लो दिनको तुलनामा प्रतितोला एक हजारले बढेको छ । सोमबार प्रतितोला ९७ हजार दुई सयमा कारोबार भएको सुनको मूल्य आज प्रतितोला ९८ हजार दुई सय तोकिएको हो । नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९७ हजार सात सय छ । यसको मूल्य अघिल्लो दिन प्रतितोला ९६ हजार सात सय थियो । त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला ३०ले बढेर एक हजार तीन सय २५ पुगेको महासङ्घले जनाएको छ । महासङ्घले अन्तरराष्ट्रिय बजारको सुन तथा चाँदीका कारोबार मूल्यका आधारमा यहाँ दैनिक मूल्य तोक्दै आएको छ ।
हाडले बनेको हजार वर्ष पुरानो खेलौना भेटियो,"इजरायल : इजरायली पुरातत्वविद्ले हाडले बनेको एक हजार वर्ष पुरानो खेलौना फेला पारेका छन् । उत्तरी इजरायलको हाइफानगरस्थित उषा पुरातात्विकस्थलमा उत्खनन गर्दा हजार वर्ष पुरानो खेलौना फेला परेको इजरायल पुरातात्विक प्राधिकरणले जनाएको छ। उमायद खलीफा राजवंशको मुसलमान शासनकाल सातौँ शताव्दीदेखि १३ औँ शताव्दीसम्म प्राचीन इजरायलमा त्यस्ता खेलौना लोकप्रिय रहेका प्राधिकरणले बताएको छ। मुसलमान अवधिको उत्तरार्द्धमा निर्मित खेलौनामाथि देशका केही भागमा त्यतिबेला नै धार्मिक कारणले प्रतिबन्ध लगाइएको थियो । मुसलमान शासनकालमा गाई, ऊँट, बाख्रा वा भेडाका खुट्टाका हाडबाट खेलौना बनाइन्थ्यो। पुरातत्वविद्ले फेला पारेको उक्त गुडिया कुन जनावरको हाडबाट हो भन्नेबारेमा प्राधिकरणले केही बताएको छैन। प्राधिरणका अनुसार उक्त कालमा खेलौना आमोदप्रमोदका निम्तिमात्र नभइ शैक्षिक सामग्रीका रूपमा पनि बनाइन्थ्यो ।"
अमूल्य मत नहोस् गलत,"निकास र विकास दुवै पाउन नसकेको अवस्था छ मुलुकको। बरु दलहरू नै बिखण्डनको बाटोमा लागेको अति संवेदनशील समयमा हुँदैछ मंसिर ४ को चुनाव। कोरोना, त्यसले उब्जाएको आर्थिक मन्दी र महँगीको मारमा हुँदैछ निर्वाचन। पटकपटक निर्वाचित भएर पनि असफल भएका दल र जनप्रतिनिधिकै हालिमुहालीबीच फरक विकल्प खोजिँदै छ। प्राकृतिक विपत्ति, पर्यावरणीय समस्या (जलवायु परिवर्तन), स्वास्थ्य संकट तथा खाद्यान्न अभावमा विज्ञान र प्रविधिमाथि नै चुनौती भइरहेको समय छ अहिले। यस्ता धेरै गम्भीर समस्या र चुनौतीबीच हाम्रा दैनिकी र जीवनशैलीमा आइपर्ने आधारभूत आवश्यकतासमेत उम्मेदवारको प्राथमिकता परेनन्। परे त केवल सबै कुरा सम्भव बनाउने फोस्रा नारा। आश्वासन र सपना बाँड्दै हिँड्ने जनप्रतिनिधिलाई जिम्मेवार बनाउने समयमा छौं हामी जनता। असल र कमसल छुट्ट्याउने समयमा छौं। भाषण लाद्ने नेताहरूको कुरा सुन्ने समय होइन अब। तपार्इंले उनीहरूलाई प्रश्न गरेर जवाफ खोज्ने र त्यसको आधारमा जनप्रतिनिधि रोज्ने समय हो यो। त्यसैले मत माग्न आउने जनप्रतिनिधिलाई आवश्यकताका आधारमा यी प्रश्न गर्नुहोस्। प्राप्त जवाफ, दृष्टिकोण र प्रतिबद्धताका आधारमा मन जितेमात्र मत दिनुहोस्। तपाईं उठेको क्षेत्रका समस्या र चुनौती के के हुन् ? प्रतिनिधिसभाप्रदेशसभामा प्रतिनिधित्व गर्नुपर्ने कारण के छन् ? धेरै उम्मेदवारबीच आफू नै अब्बल हुँ भन्ने दाबी गर्ने आधारहरू तपाईंसँग के के छन् ? तपाईंका घोषणापत्रमा के के कुरा उच्च प्राथमिकतामा छन् ? जितेर गएपछि तत्काल के काम थाल्नुहुन्छ ? दीर्घकालीन योजनाआयोजना के के छन् ? देशका लागि उच्च प्राथमिकताका विषय के के हुन् ? आफैंले तयार पारेको संविधान किन अपूरो र अधुरो भएको हो ? किन बारम्बार परिमार्जन र संशोधनको मुद्दामा मात्र अल्झिनु हुन्छ ? यसअघि पाएको जनमतलाई संसद्मा किन न्याय दिन सक्नु भएन ? किन सत्ताको खिचातानीमा अल्झिनु भयो ? फेरि यस्तै गल्तीहरू नगर्नुहोला भन्ने आधारहरू के छन् ? देशको अर्थतन्त्र धराशायी छ। बेरोजगारी चुलिएको छ। वैदेशिक रोजगार र अध्ययनका लागि विदेश जानेको लर्को बढेकै छ। भ्रष्टाचारले देश रुग्ण भइसक्यो। आपराधिक क्रियाकलापमा कमी आउन सकेको छैन। सुरक्षामा चुनौती छ। यस्ता धेरै समस्या छन्। तपाईंसँग यी कुराहरू समाधान गर्ने आधार र तयारी के छन् ? महँगो शिक्षा प्रणाली छ। स्वास्थ सेवा सर्वसाधारणको पहुँच बाहिर छ। स्वदेशमा खाद्यान्न उत्पादन घटेर सबै कुरा आयात गर्नुपर्ने अवस्था छ। यी कुरालाई तपाईंको घोषणापत्रले कसरी र कहाँ समेटेको छ ? दलहरूको खिचातानी र पदलोलुप्ताले अहिलेसम्म देशमा स्थायी सरकार बन्न सकेन। दलहरू विदेशी शक्तिको निर्देशन र नियन्त्रणमा चले। यस्ता गम्भीर विषयहरूको नैतिक जिम्मेवारी कसले लिने ? जलवायु परिवर्तन, लागूऔषध, धूमपान नियन्त्रणजस्ता विश्वव्यापी समस्यामा नेपाल पिछडिएको छ। अल्पसंख्यक, सीमान्तकृत समुदाय, अपांगता भएका व्यक्ति, वृद्धवृद्धा आदिमा केन्द्रित सामाजिक समस्या कहिले पर्छन् प्राथमिकतामा ? दल तथा जनप्रतिनिधि सत्तामात्र हत्याउने तर काम नगर्ने किन भइरहेछ ? अहिलेको गठबन्धन र एकता भोलि सत्तामा पुगेर काम गर्ने बेलामा भंग हुँदैन भन्ने आधार के ? संसद् कोषको रकम पारदर्शी हुने ग्यारेन्टी कसरी गर्नुहुन्छ ? चुनाव जितेपछि दोहोर्याएर गाउँ नआउने प्रवृत्ति किन ? दलभित्र वा समूहभित्रका नकारात्मक पक्षको भण्डाफोर गर्न नसक्नेले देशका विकृति, विसंगति कसरी चिर्ला ? टेन्डर प्रक्रिया र ठेक्कापट्टामा हुने अनियमितता रोक्न तपाईंको भूमिका के रहन्छ ? बजारमूल्य र कालोबजारीलाई पार्टीगत संरक्षण देखिन्छ, यसको निराकरणका लागि कुन उपाय लगाउनु हुन्छ ? तपाईंले सम्पत्ति विवरण सार्वजनिक गर्नु भएको छ ? आफ्नो सम्पत्ति र पारिवारिक पृष्ठभूमिबारे जानकारी दिनुहुन्छ कि ? चुनावी प्रचारप्रसारको खर्च कसरी जुटाउनु भयो ? जित्ने आधार के छन् ? हारे के गर्नुहुन्छ ? तपाईंको व्यक्तिगत योग्यता र दक्षता के हो ? तपाईंको विषय विशेषज्ञता केमा छ ? लोकतन्त्रले जातीय विभाजन ल्यायो, किन बोल्नुहुन्न ? नेपालको वर्तमान शासन पद्धति, संसदीय स्वरूप र प्रणालीको व्यवस्थापकीय खर्च ज्यादै महँगो भयो। अहिलेकै अवस्थाले धान्न सक्दैन भनिन्छ। कसरी देश हाँक्नु हुन्छ ? विगतका आन्दोलन र विद्रोहका बारेमा उठेका प्रश्नहरू, पीडित र पीडकबीच टुंग्याउनुपर्ने धेरै कुरा कहिले र कसरी टुंग्याउनु हुन्छ ? दलहरूप्रति चुलिएको वितृष्णा र अविश्वासको खाडल कसरी पुर्नुहुन्छ ? यी र यस्ता प्रश्नहरूको चित्तबुझ्दो जवाफ नपाएसम्म यो चुनावमा भोट नहाल्ने कि ? प्रश्न गर्दा प्रतिशोध राख्ने, पूर्वाग्रही हुन खोज्ने, आधार पुर्याएर चित्तबुझ्दो जवाफ नदिने, तपाईंसँग प्रत्यक्ष संवादमा नआउने, एकलौटी तर्क गर्ने, हाउभाउ र भावभंगीमा व्यक्तित्व नझल्काउने, सार्वजनिक जीवनशैलीको मर्यादामा नबस्ने उम्मेदवारलाई अयोग्यताको सूचीमा राख्दा फरक पर्दैन। आजै दम्भ र घमण्ड हुनेले पक्कै भोलि सत्ताको दुरुपयोग गर्छ भनेर बुझ्नुपर्छ। हिजो विभिन्न मुद्दा र अभियोग लागेका उम्मेदवार दूधले नुहाएजस्तो गरी, छेपाराले रङ फेरेजस्तो गरी आएका छन् भने सचेत हुनुपर्छ। अति आलोचना गर्ने, खर्चालु र बढी तामझाम गर्ने उम्मेदवार देश र जनताप्रति उत्तरदायी हुन सक्दैन। अबको निर्वाचनमा किन पनि मतदाता गम्भीर हुनु जरुरी छ भने विगतका धेरै वर्षमा दलहरू बढी बोले। पूरा नहुने आश्वासन धेरै दिए। जितेपछि जनउत्तरदायी हुनुभन्दा आपसी खिचातानीमा अल्झिए। कैयौं व्यवस्था परिवर्तन भए पनि जनताले विकासको स्वाद चाख्न सकेका छैनन्। सबै गुमाउँदा गुमाउँदै अब देशकै स्वाधीनता र अखण्ड भूमि गुमाउनु पर्ला कि भन्ने खतरासमेत चुलिँदै छ। त्यसैले जनप्रतिनिधि चुन्नेजस्तो संवेदनशील विषयलाई हल्का नलिऔं। असल र कमसल उम्मेदवार कसरी छुट्ट्याउने केही आधार पनि विचार गरौं। उम्मेदवारको चरित्र, व्यक्तित्व कत्तिको प्रभावकारी छ ? उसका बोली र व्यवहारमा कत्तिको सन्तुलन देखिन्छ ? अध्ययन र अनुभव दुवै छ कि छैन ? व्यक्ति कतिको स्वस्थ्य र जाँगरिलो छ ? जनताका कुरा सुन्छ कि आफ्ना कुरा मात्र जनतालाई लाद्छ ? विगतमा जितेर गएको उम्मेदवार हो भने संसद्मा उसको कार्य सम्पादन र भूमिका कस्तो थियो ? आस्थानिष्ठामा कतिको अडिग छ ? प्रचारप्रसार र जीवनशैली कतिको भड्काउलो छ ? उसका कार्यकर्ता तथा नेता कस्ता चरित्रका छन् ? यी र यस्ता धेरै कुराको आधारमा मात्र उम्मेदवारी चयन गरौं। देश विकासको आधार तय गरौं।"
हुम्ला र डोल्पामा हेलिकोप्टर मार्फत मतपत्र र जनशक्ति पुर्याइँदै,"काठमाडौं : हिमाली जिल्ला डोल्पा र हुम्लामा हेलिकोप्टर मार्फत निर्वाचन समाग्री पठाउने निर्वाचन आयोगले निर्णय गरेको छ। पानी परेर चिसो बढेसँगै हिमापातले हिमाली जिल्लाको जनजीवन निकै सकस भएको छ। त्यसलै कर्मचारी, मतपेटीका र मतपत्रको समाग्र सुरक्षाका लागि हेलिकोप्टरको प्रयोग गर्न लागिएको प्रमुख निर्वाचन आयुक्त दिनेश कुमार थपलियाले बताए। मंसिर १ गते भित्र सबै हुम्ला र डोल्पाको सबै मतदान स्थलमा निर्वाचन समाग्री र जनशक्ति हेलिकोप्टर मार्फत पठाइसक्छौं, उनले भने, मतदान सकिएपछि हेलिकोप्टर मार्फत मतपेटीका सहित कर्मचारी र सुरक्षाकर्मी मत गणनास्थलमा ल्याउँछौं। मौसममा आएको बदलाबले हिमाली जिल्लामा निर्वाचन गर्न कठिनाइ थपिएको छ। दसैंको लगतै भएको वर्षाले कर्णाली प्रदेश र सुदुरपश्चिममा आएको बाढी पहिरोका कारणले सडक अरुद्ध भएको थियो। त्यसले मतदान केन्द्र र मतदान स्थलमा निर्वाचन समाग्री पर्याउन सकस भएको आयोगले जनाएको छ। हुम्ला र माथिल्लो डोल्पामा जाने बाटामा हिउँ छ । पहाड चढेर गाउँ पुग्न पनि कठिन छ , प्रमुख निर्वाचन आयुक्त थपलियाले अन्नपूर्णसँग भने, एउटा ठाउँबाट अर्को ठाउँमा जान घण्टौ लाग्ने र हिउँको बाटो पार गरेर जानु पर्ने अवस्थाले हेलिकोप्टर मार्फत निर्वाचन समाग्री पठाउन निर्णय गरिएको छ। चिसोले क्रमस जनताहरु पनि हिमालीबाट बेँसी झर्न थालेका छन्। प्रमुख आयुक्त थपलियाले केही दिन भित्र निर्वाचन हुने भएकाले गाउँमा हिमाली भेगमै बसिदिन मतदाताहरुलाई आग्रह गरेका छन्। विशेष गरेर हुम्ला, डोल्पा, संखुवासभा, ताप्लेजुंग, सुलुखुम्बुमा कर्मचारीहरु नै जान सक्ने अवस्था नरहेकोले हेलिकोप्टरको माग आएको थियो। स्थलगत अध्ययनका आधारमा हुम्ला र डोल्पामा हेलिकप्ट मार्फत निर्वाचन समाग्री, कर्मचारी, सुरक्षाकर्मी सहित पठाउनु पर्ने अवस्था भएको प्रमुख आयुक्त थपलियाले बताए। निर्वाचनको अन्तिम तयारीमा आयोग जुटेको छ। अबको पाँच दिनमा मतदानमा मतदान हुन्छ। उम्मेदवारले निर्वाचन प्रचारप्रसार गर्ने तीन दिन मात्रै बाँकी छ । सबै निर्वाचन अधिकृतको कार्यालयबाट मतपत्रसहित मतदानका निर्वाचन समाग्रीहरु मतदान स्थलमा तर्फ लागि सकेको अवस्था छ, प्रमुख आयुक्त थपलियालेभने,जनताको घरदैलोमा पनि घुम्ती सुरक्षा टिम प्ररिचालन भइरसकेको छ। मतदाता शिक्षाको काम कात्तिक ३० गतेसम्म सम्पन्न हुन्छ। लगतभग हामी निर्वाचनको अन्तिम तयारीमा छौं।"
चुनावपछि गठबन्धन तोड्ने सांसदले राजीनामा गर्नुपर्छ,"नेपाल समाजवादी पार्टी (नेसपा)का अध्यक्ष डा बाबुराम भट्टराई गोरखा २ मा चुनावी कार्यक्रममा व्यस्त छन्। २०६४ सालमा यसै निर्वाचन क्षेत्र र २०७० मा गोरखा १ बाट उनी निर्वाचित भएका थिए। २०७४ को चुनावमा पुनः २ बाटै चुनिएका उनी अहिले आफ्नो क्षेत्र माओवादी अध्यक्ष प्रचण्डलाई सुम्पेर साइड लागेका छन्। आफूले थालेको गोरखाको विकास र समृद्धिको यात्रालाई अझै सुदृढ गर्दै लैजान प्रचण्ड सारथि पाएकोमा खुसी देखिन्छन्। प्रचारका क्रममा गोरखामा रहेका डा भट्टराईसँग अन्नपूर्ण पोस्ट्का शिव उप्रेतीले गरेको कुराकानी : यति धेरै निर्वाचन प्रचारप्रसारमा खटिनु भएको छ। तर, आफूले तीन पटकसम्म जित हात पारेको जिल्लामा चुनाव लड्न अरूका लागि छाडिदिनुभयो। मनमा शान्ति छ ? आफ्नो र अरूका लागि भन्नुभन्दा पनि म त समाजका लागि काम गर्ने मान्छे हुँ। तीन पटकसम्म गोरखाली जनताले देश र जनतालाई सेवा गर्ने अवसर दिए, त्यसप्रति आभार व्यक्त गर्दछु। अब मेरो चासो र चिन्ता भनेको मेरा पालामा गोरखाको अल्पकालीन, दीर्घकालीन विकासका लागि पूर्वाधारहरूको जुन जग बसेका छन्, त्यसमा भित्ता, पर्खालहरू लगाएर छानो लगाउने काम बाँकी नै छ। त्यसलाई सम्पन्न गर्न योग्य उत्तराधिकारी हुँदा राम्रो हुन्छ। त्यस अर्थमा प्रचण्डजस्तो पूर्वप्रधानमन्त्री र भोलिको सत्ताको नेतृत्व गर्न सक्ने सम्भावना बोकेको व्यक्ति हुँदा मैले गरेको कामको जगमा टेकेर गोरखा समुन्नत बन्छ भन्ने मेरो सपना हो। यस अर्थमा म खुसी छु। यसमा सहृदयपूर्वक प्रस्ताव गरेको मैले नै हो। यसमा म खुसी छु। तपाईंले पटकपटक चुनावी सभाहरूमा अबको प्रधानमन्त्री प्रचण्ड हो भनेर सार्वजनिक घोषणा गरिरहनु भएको छ। तर, उहाँ त्यो भन्नुहुन्न। दुईका कुरामा तादात्म्य भएन नि ? मैले उहाँ नै प्रधानमन्त्री हो भनेर सुनिश्चितता गरेको होइन। भावी प्रधानमन्त्रीको सम्भावनाको अर्थमा भनेको हुँ। प्रधानमन्त्री हुनुहोस् भन्ने मेरो शुभकामना हो। प्रधानमन्त्री नै नभए पनि उहाँ एक राष्ट्रिय व्यक्तित्व हो। गठबन्धनको नेता हो। प्रधानमन्त्री नै नभए पनि उहाँ कुनै न कुनै प्रकारले गोरखाको विकास जसको जग मेरो पालामा बनेको छ, त्यसलाई अगाडि बढाउनलाई मद्दत पुग्छ भन्ने मेरो भनाइ हो। सँगसँगै प्रदेशमा जुन उम्मेदवार हुनुहुन्छ, (ख) मा कांग्रेसका सुरेन्द्रराज पाण्डे र (क) मा फणिन्द्रप्रसाद देवकोटा उहाँहरूको टिमले गोरखाको विकासमा होस्टेमा हैंसे गर्नुहुनेछ। तपाईंले वैकल्पिक राजनीतिक शक्ति निर्माण गर्न नेपालमा ६७ वर्ष अभ्यास गर्नुभयो। अहिले फेरि तपाईंले नै पुरानो शक्ति भनेर आरोप लगाउने पुरानै शक्तिमा मिल्दै हुनुहुन्छ। के नेपालमा वैकल्पिक राजनीतिक शक्ति निर्माण गर्न असफल हुनु भएको हो ? होइन, म वैकल्पिक राजनीतिक शक्तिको अभियानमै छु अहिले पनि। यसको औचित्य र आवश्यकता अझै छ। यसका दुई पक्ष छन्। एउटा, वैकल्पिक राजनीतिक शक्ति भनेको हिजोका दिनमा लडेर ल्याएको लोकतन्त्र, गणतन्त्र, संघीयता, धर्म निरपेक्ष, समावेशी, समानुपातिक प्रणाली छ, त्यसको जगमा टेकेर वैकल्पिक राजनीति गर्ने हो। तर, अहिले संघीय लोकतान्त्रिक गणतन्त्र नै धरापमा पर्न लागेको छ। यसको विरोधी शक्तिहरूको चलखेल बढेको यो स्थितिमा पहिलो चरणमा यो संघीय लोकतान्त्रिक गणतन्त्र बचाउनुपर्छ भन्ने मेरो मान्यता छ। त्यसको निम्ति यो गठबन्धनमा म सक्रिय ढंगले लागेको छु। अर्को कुरा, यही पुरानो ढाचा र ढर्राले त देशले अग्रगामी निकास पाउँदैन। त्यसका निम्ति निर्वाचनपछि फेरि एउटा बहस र छलफल गरी राजनीतिक विकल्पका खोजी हुन्छन्। त्यस क्रममा फेरि मैले भनेझैं एउटा नयाँ ढंगले लोकतन्त्रमा आधारित समाजवादी विकल्प नै निर्विकल्प छ भन्ने मेरो बुझाइ छ। निर्वाचनपछि त्यो विषयको उठान फेरि नयाँ ढंगले चल्छ। विकल्पको खोजी जारी रहन्छ। तपाईंकै मुखबाट त सार्वजनिक भएको छैन। तर, प्रचण्डले बारम्बार भन्ने गर्नुभएको छ, नेपाल समाजवादी पार्टी र नेकपा एससँग चुनावपछि पार्टी एकता हुन्छ। तपाईंको भनाइचाहिँ के छ ? अहिले त उहाँले भने झंै चुनावी तालमेल, कार्यगत एकता नै हो। त्यसपछिको अवस्थामा माओवादी जनयुद्ध नेपालको पछिल्लो अग्रगामी अभियान हो। त्यसअर्थमा माओवादीको हिजो जुन भाष्य छ, नीति कार्यक्रम छ, त्यसलाई समयानुकूल परिमार्जन गरेर, विकसित गरेर अगाडि बढ्यो भने त्यो पनि विकल्प बन्न सक्छ। त्यसमा म खुला छु। तर, अहिले भएकै पार्टीमा यथावत् गएर मर्ज हुने, विलिन हुने भन्ने मेरो इच्छा, आकांक्षा, मनाशय छैन र त्यसरी सोचेको पनि छैन। यहाँले बेलाबेला मैले कम्युनिष्ट पार्टी छोडेँ भन्ने गर्नुहुन्छ। अब पार्टी एकता हुँदा त फेरि कम्युनिष्ट हुनुपर्ने होला नि ? होइन, यो विषयमा त हामी पछि नै छलफल गर्छौं। अहिले समय नआइकन किन कुरा गर्ने ? पहिले त हामीले यो निर्वाचन सम्पन्न गरेर प्रतिगमनलाई परास्त गर्नुछ। पहिले हामी त्यसतर्फ केन्द्रित हुन्छौं। त्यतातिर हामीले धेरै चिन्ता र चासो राखेका छैनौं। यहाँहरूको गठबन्धनको सभामा मन्तव्य सुन्दा प्रचण्डले बेलाबेला अब त बाबुरामजी पनि कमरेड नै हुनुभयो भन्नुहुन्छ। तपाईं कमरेड हुनुभएको हो ? होइन कमरेड त समाजवादीहरूले पनि प्रयोग गर्ने भाष्य हो। अमेरिकाका राष्ट्रपति बाराक ओबामाले पनि प्रयोग गरेको हामी सुन्छौं। यो कम्युनिस्टहरूको मात्र शव्द होइन। सोसलिस्टहरूले पनि कमरेड शव्द प्रयोग गर्छन्। मलाई कमरेड भन्नु अन्यथा होइन। तपाईंले गोरखा २ प्रचण्डलाई त्यत्तिकै त छोड्नु भएन। त्यसका पछाडि केके सर्त छन् ? कुनै सर्तै छैन। रूपान्तरणका लागि राजनीति गर्दा सर्त राखेर निष्ठाको राजनीति कहिल्यै पनि हुँदैन। एउटै सर्तचाहिँ के हो भने अग्रगमनको दिशातर्फ जानुपर्छ। विकास र समृद्धिको, सुशासन र समृद्धिको जुन एजेन्डा छ, त्यसमा केन्द्रित हुनुपर्छ। गोरखामा मेरो पालामा जुन विकासका आधार तयार भएका छन्, त्यसमा टेकेर अगाडि बढ्ने वातावरण बन्नुपर्छ। त्यत्तिमात्र मेरो सर्त हो। त्यसबाहेक मेरो कुनै सर्त पनि छैन, प्रस्ताव पनि छैन। प्रधानमन्त्री, राष्ट्रपति वा यस्तै कुनै पद तपाईँको जीवनभरका लागि समाप्त भएको हो ? कि बाँकी नै छ ? हैन, हैन, केही छैन। म अलिकति भिन्न ढंगको राजनीति गर्ने मान्छे। भिन्न ढंगले सोच्ने, विचार गर्ने मान्छे हुँ। अहिले खालि मान्छेहरू सत्ताका लागि मात्र आकांक्षा राखेर राजनीति गर्नेको हावी छ। विचारको राजनीति विश्वभर र नेपालमा पनि खडेरी भइरहेको छ। खालि सत्तामा जाने, सत्तामा जान राजनीति गर्ने जुन खालको प्रवृत्ति छ, त्यो नै अहिलेको ठूलो समस्या हो। रूपान्तरणकारी राजनीति भनेको समाजलाई बदल्नका निम्ति, अग्रगमनतिर लैजानका निम्ति, जनताका सामाजिक, सांस्कृतिक, आर्थिक, नैतिक, भौतिक समस्या हल गर्नका निम्ति निरन्तर चलाइने अभियान हो। त्यसमा चाहिँ सक्रिय रहन्छु। सत्तामुखी राजनीतिमा चाहिँ अहिले मेरो चासो छैन। सत्तामुखी राजनीति सदाका लागि समाप्त गरिदिनु भएको हो ? सदाका निम्ति नभनौं, जुन अर्थमा चाहिँ अहिले कार्यकारी भूमिकामा रहने, सदन र सरकारमा जाने अर्थको जुन बझाइ छ, त्यो रेसमा चाहिँ अब म छैन। मचाहिँ नेपालको राजनीतिलाई सदाचारयुक्त बनाउने, नेपालको आधारभूत आर्थिक, सामाजिक, राजनीतिक संरचनात्मक समस्या छ, भूराजनीतिक जटिलता छन्, तिनलाई हल गर्न योगदान गर्ने, मुलुकलाई तीव्र समृद्धितिर लिएर जाने, नीति, निर्माण गर्नमा मद्दत गर्ने, सहयोग गर्ने मेरो अहिलेको सोच छ। त्यसका लागि निरन्तर लागिरहेको छु। राष्ट्रपति पदका लागि गोरखा छोड्नु भएको भन्ने पनि बाहिर चर्चा छ नि ? म जस्तो सामान्य व्यक्तिलाई त्यत्रो गरिमामय पदका लागि उपयुक्त छ भनेर कसैले चर्चा गर्नुहुन्छ भने त्यसमा मेरो भन्नु केही छैन। तर, यी सब अनुमान हुन्। म त्यसको आकांक्षी पनि छैन। मैले त्यस्तो कुनै कल्पना गरेको पनि छैन। कसैसँग कुराकानी भएको पनि छैन। तपाईँले राजनीतिक पुस्ता हस्तान्तरण गर्नुभएको हो ? हो, राजनीतिक पुस्ता हस्तान्तरण हुनुपर्छ भनेर त मैले पहिल्यैदेखि भनिरहेको हो। यो अहिलेको आवश्यकता पनि हो। मैले आफूले चाहिँ सत्तामुखी राजनीतिबाट अलग भएर रूपान्तरमुखी राजनीति सुरु गरेको छु। नयाँ साथी, नयाँ पुस्तालाई अघि सार्ने प्रयत्न मैले गरेको छु। मैले त सुरुवात मात्र गरेको हुँ। यसले निरन्तरता पाओस्। क्रमशः अबको पाँच वर्षपछि नेपालको राजनीति पूर्णरूपले जान सक्छ भन्ने मलाई लाग्छ। नजिकबाट भन्नु पर्दा मानुषीजीलाई आफ्नो विरासत सुम्पनु भएको हो ? हैनहैन, व्यक्तिगत रूपमा नजानुस् त। यो त राजतन्त्रात्मक प्रणाली भइहाल्यो नि ! नयाँ पुस्ता भनेको मबाट मेरो छोरीमा हस्तान्तरण गर्नु होइन। नयाँ सोंच भएका, नयाँ विचार भएका, उमेरले पनि नयाँ भएका समूहलाई भनिएको हो। मेरो छोरी मात्रैको त कुरै भएन। भोलिको सत्ताको नेतृत्व गर्न सक्ने सम्भावना बोकेको व्यक्ति हुँदा मैले गरेको कामको जगमा टेकेर गोरखा समुन्नत बन्छ भन्ने मेरो सपना हो। विरोधी शक्तिहरूको चलखेल बढेको यो स्थितिमा पहिलो चरणमा यो संघीय लोकतान्त्रिक गणतन्त्र बचाउनुपर्छ भन्ने मेरो मान्यता छ। अहिले भएकै पार्टीमा यथावत् गएर मर्ज हुने, विलिन हुने भन्ने मेरो इच्छा, आकांक्षा, मनाशय छैन र त्यसरी सोचेको पनि छैन। विकास र समृद्धिको, सुशासन र समृद्धिको जुन एजेन्डा छ, त्यसमा केन्द्रित हुनुपर्छ। खालि सत्ताामा जाने, सत्ताामा जान राजनीति गर्ने जुन खालको प्रवृत्तिा छ, त्यो नै अहिलेको ठूलो समस्या हो। मेरो एक मात्र सन्तान मानुषीजी छन्। मपछि मेरो छोरी छन्, उनैले गर्छिन् भनेको त राजाको उत्तराधिकार जस्तो भइहाल्यो नि ! मै राजतन्त्रको अन्त्य र गणतन्त्रका निम्ति आजीवन लड्ने, मेरो जीवनको सबैभन्दा ठूलो उपलब्धि भनेकै राजतन्त्रको अन्त्य र गणतन्त्रको स्थापना हो। फेरि मैले नै यसको हस्को आउने खालको सोच राख्नु त म आफैंमाथि अन्याय भइहाल्यो नि ! मानुषीजीको राजनीतिक सम्भावनाचाहिँ बुबासित सापेक्ष छ कि निरपेक्ष छ ? सापेक्ष र निरपेक्ष भन्ने कुरा त समयले पुष्टि गर्ने कुरा हो। मेरो अहिलेसम्मको बुझाइ के हो भने उनी आफैं एकदम सम्भावना बोकेको उदयमान, देशको अत्यन्त प्रतिभाशाली किशोरी हुन्। उनी यसरी नै स्थापित हुँदै गइराखेकी छन्। यस्तो प्रतिभाशाली किशोरीलाई हाम्रै छोरीको रूपमा मात्र हेर्नु उनीमाथि अन्याय हुन जान्छ। राजनीतिक क्षेत्रमै लागेर यत्तिका उमेर बिताएपछि अहिले फर्केर हेर्दा यो अवधिलाई उपलब्धिका रूपमा हेर्नु भएको छ कि, क्षतिका रूपमा ? यो त ठूलो उपलब्धि हो नि ! मेरो जीवनकालमा मुलुकमा ठूलो परिवर्तन भयो। नेपाल राज्य बने यता सुगौली सन्धि भयो। त्यस यताको अहिलेको परिवर्तन सबैभन्दा ठूलो परिवर्तन हो। हाम्रै महत्वपूर्ण नेतृत्व, प्रयास र प्रयत्नमा परम्परागत राजतन्त्रात्मक राज्यसत्ता, एकात्मक राज्यसत्ताको अन्त्य भएर संविधानसभाबाट संघीय लोकतान्त्रिक गणतन्त्रको उदय भयो र गणतन्त्र संस्थागत भयो। हाम्रो कालखण्डमा भएको सबैभन्दा ठूलो परिघटना र परिवर्तन यही हो। मेरा लागि योभन्दा ठूलो खुसी अरू के हुनसक्छ ? यदि राजनीति नगरेर अरू केही गर्नुभएको भए के गर्नुहुन्थ्यो ? म मेरो आवश्यकताले, मेरो इच्छाले राजनीतिमा कहाँ गएको हुँ र ? म त एउटा प्लानर थिएँ। पटकपटक मैले भन्ने गरेको छु, म किन राजनीतिमा लागेँ भनेर। जनताको खुसियालीका लागि राजनीतिक प्रणाली सही हुनुपर्छ। जनताको प्रत्यक्ष सहभागिता भएको राज्य प्रणालीले मात्रै राज्यको स्रोत साधन, मानव स्रोत साधनको उचित प्रयोगले मात्रै देशलाई विकासको गतिमा लैजान्छ भन्ने बुझेर म राजनीतिमा लागेको हुँ। विकास र समृद्धिको निम्ति म राजनीतिमा लागेको हुँ। त्यसअर्थमा मैले जे गरेँ, त्यो सही छ। राजनीतिले मात्रै समाजको रूपान्तरण गर्न सकिन्छ। राजनीतिले मात्रै आर्थिक, सामाजिक, सांस्कृतिक संरचनालाई एकीकृत ढंगले बुझ्छ र सम्बोधन गर्छ। त्यसैले मैले जीवनमा जुन बाटो लिएँ, त्यसमा मलाई गर्व छ। गठबन्धन राजनीतिको सबल र दुर्बल पक्ष केके छन् ? सरकार निर्माण प्रक्रियामै खटपट भएर गठबन्धन अन्त्य हुने सम्भावना देख्नुहुन्छ कि देख्नुहुन्न ? यो गठबन्धनलाई ऐतिहासिक आवश्यकताको रूपमा बुझेको छु। खासगरी नेपालमा जुन संघीय लोकतान्त्रिक गणतन्त्रात्मक संविधान जारी गर्यौं, र जुन शासकीय स्वरूप हामीले बनायौं, त्यसअन्तर्गत केही अन्तरविरोधहरू त थिए। त्यसले गर्दा देशमा स्थायित्व नहुने, उथलपुथल मात्र भइरहने समस्या थियो। त्यसबाट रोक्न केही समय विचार मिल्ने शक्तिहरू जो लोकतन्त्र, समाजवाद, अग्रगमन, संघीय रूपान्तरणका पक्षधर छन्, तिनीहरू सहकार्य गरेर जाँदा नै यो लोकतन्त्रलाई दिगो बनाउन सकिन्छ जस्तो मलाई लाग्छ। त्यही अर्थमा यो गठबन्धन, जो संघीय लोकतन्त्र, गणतन्त्रको रक्षा गर्नका निम्ति नै बनेको हो। यत्तिमात्रै सधैं रहिराख्छ त म भन्दिनँ। नेपालको जुन शासकीय प्रणाली हामीले अपनाएका छौं, यसले एउटै दलको मात्र बहुमत आउन सक्दैन। यसमा विचार मिल्ने शक्तिहरूबीच गठबन्धन गर्नु आवश्यक छ र यो गठबन्धन यसैको उपज हो भन्ने मलाई लाग्छ। यो गठबन्धन पाँच वर्ष जान्छ कि जान्न ? यसलाई पाँच वर्षसम्म लानुपर्छ। चुनावपूर्व बनेको गठबन्धन भएकाले पार्टीहरूले एक अर्काको मतको प्रयोग गरेर चुनाव जितेका हुन्। यसअर्थमा अर्को निर्वाचन नहुञ्जेलसम्म बलियो गठबन्धन बनाएर एक ढिक्का भएर अघि बढ्न नैतिक रूपमा बाध्य हुन्छन् र हुनुपर्छ। एउटा गठबन्धनमा रहेर चुनाव जित्ने र अर्कोसित गठबन्धन गरेर सरकार निर्माण गर्नु हुन्न भन्ने पक्षमा म छु। यस्तो अवस्था आयो भने सांसदहरूले राजीनामा दिनुपर्छ भन्ने मेरो तर्क छ। किनभने यो चुनाव आफ्नो पार्टीले मात्र जितेको होइन, चुनावचाहिँ अर्को पार्टीको भोटले जित्ने, कामचाहिँ आफ्नो वा पार्टीको स्वार्थको निम्ति मात्र गर्नु अनैतिक हुन्छ। मलाई जहाँतहीँ सर्वसाधारणले सोध्ने गर्नुहुन्छ कि, यो गठबन्धन पनि चुनावपछि केपी ओलीसँगको गठबन्धन झंै फेरि टुट्छ कि भनेर। मेरो स्पष्ट धारणा के छ भने, चुनावपछि गठबन्धन तोड्नु अनैतिक काम हुन्छ। मचाहिँ त्यसको विपक्षमा छु र हुनेछु पनि। यदि कसैले अहिले चुनाव जितेर गइसकेपछि यो गठबन्धन तोडेर अर्कोतिर जाने हर्कत गर्छ भने उसले राजीनामा दिनुपर्छ। फेरि चुनावको फेस गर्नुपर्छ, किनभने उसले आफ्नो भोटले मात्र चुनाव जितेको होइन। भोटचाहिँ एउटा पार्टीसित गठबन्धन गरेर जित्ने, फेरि स्वार्थका लागि कित्ता बदल्नु त अनैतिक कुरा हो। स्वार्थका लागि सांसदहरू यता र उता गर्ने त बिगतदेखिकै परम्परा हो। यसलाई बदल्न सक्नुहुन्छ र ? यसलाई निरुत्साहित गर्नुपर्छ। यसको निमित्त म त बोल्छु। अरूले पनि बोल्नुपर्छ। म रेकर्ड गरेरै भन्न चाहन्छु कि, यो गठबन्धनबाट चुनाव जित्ने, अनि गठबन्धनको बिरोधमा कोही सांसद जान्छ भने त्यो सांसदले राजीनामा गर्नुपर्छ र फेरि अर्को चुनाव फेस गर्नुपर्छ। त्यसका लागि कुनै कानून त छैन नि ! हैन, कानुनै चाहिँदैन। नैतिक कानुन नै ठूलो कानुन हो। नैतिक कानुन, नैतिक बल, नैतिक सीमा, नैतिक बन्धन धेरै महत्वपूर्ण हुन्छ। आउँदो पाँच वर्षका लागि कुनै सुनियोजित योजना छ कि, यसै बित्छ ? छ, छ मसित एउटा योजना छ। यही वैकल्पिक धार, यही वैकल्पिक शक्ति निर्माणको अभियानमा जुट्नेछु। वैकल्पिक शक्ति निर्माण गर्ने पनि भन्नुहुन्छ, पुरानै पार्टीसित मिल्ने कुरा पनि गर्नुहुन्छ। यो त विवादास्पद भएन र ? विकल्प भनेको आकाशबाट शून्यमै खस्ने कुरा होइन नि ! मान्छेहरूमा यही नै भ्रम छ। विकल्प भनेको मुखले नखाएर नाकले खाने, खुट्टाले नटेकेर टाउकाले टेक्ने भन्ने अर्थमा लिनु भ्रष्टीकरण गर्नु हो। हामीले त भएका शक्तिहरूमध्येबाट पनि असल इलिमेन्टहरू लिने, ती तत्वहरूसित मिल्ने, अग्रगमनतिर उन्मुख शक्तिहरूलाई एकीकृत गरेर अघि बढ्नु पनि त वैकल्पिक शक्ति हो। त्यसैले वैकल्पिक शक्तिबारे स्पष्ट पार्नु पनि ठूलो कुरा हो। दोस्रो कुरो वैचारिक राजनीतिको जुन खडेरी छ राजनीतिमा, नेपालको सन्दर्भमा राजनीति, अर्थनीति, भूराजनीति, सामाजिक सांस्कृतिक नीति, सम्बन्धमा चाहिँ बृहत् ढंगले छलफल गरेर एउटा राष्ट्रिय धारणा निर्माण गर्न योगदान गर्ने मेरो चाहना छ। र, सँगसँगै पाँच वर्ष एउटा स्थायी सरकार लिएर विकास र समृद्धिको जग बसाल्ने, भूराजनीतिक सन्तुलन कायम गर्ने, देशभित्र राष्ट्रिय एकता कायम गर्ने र यो क्षेत्रमा आफ्नो तर्फबाट सक्दो योगदान गर्ने मेरो योजना छ।"
चुनावी एजेन्डा बनोस् धूमपानरहित समाज,"मंसिर ४ गते नजिकिँदै गर्दा संघीय र प्रदेशसभाको आसन्न निर्वाचनको सरगर्मी बढिरहेको छ। सधैं झैं चुनावी मौसमको प्रतिस्पर्धा प्रतिबद्धताको छ। राजनीतिक पार्टीका उम्मेदवार होस् वा स्वतन्त्रका। नेपाललाई आगामी पाँच वर्षमा आर्थिक सामाजिक विकास अन्य विकसित मुलुकको दाँजोमा पुर्याउने, भौतिक पूर्वाधार, शिक्षा, स्वास्थ्य, रोजगार, सुखी, खुसी इत्यादिका आधारमा। यो सपना बाँड्ने समय जस्तो छ। उम्मेदवारहरूले घरदैलोमा गएर आश्वसान दिइरहेका छन्। यो प्रतिस्पर्धा हो। कुन दलले वा उम्मेदवारले काल्पनिक समृद्ध नेपालको मिठो सपना आकर्षक तरिकाले प्रस्तुति गर्न सक्छ वा प्रतिबद्धता सार्वजनिक गर्दै सामाजिक सञ्जालमा राख्न सक्छ। उता अधिकांश नेपाली भने सबै पार्टी प्रतिबद्धताहरू सुने पनि केही परम्परादेखि पारिवारिक आस्थाको आधारमा मतदान गर्ने तयार होलान्। उल्लेखनीय संख्यामा मतदाताहरू कसलाई सांसद बनाएमा राम्रो होला भन्ने विवेक प्रयोग गर्ने अभ्यास गर्न लागेका छन्। यसैगरी कुनै व्यक्तिगत फाइदा हुने मेसो मिलाएर मतको मंसिर ४ गते उपयोग गर्ने दाउ हेरिरहेका मतदाताको संख्यामा पनि कमी छैन। केवल यही एक थान भोट मात्र बाँकी रह्यो नेपाली जनताको सम्प्रभुताको पहिचान। त्यो पनि चुनावको केही दिन अगाडिमात्र। बल्ल नेताज्यूहरूबाट नमस्कार र लालसलाम पाइएको छ, त्यही पनि घरदैलोमा आएर। तर सबै मतदातालाई थाहा छ, यी नेताको यसरी नै मुख हेर्न पाँच वर्षसम्म कुर्नुपर्छ। आलेख भने धूमपानको सबाल किन चुनावी मुद्दा बन्न पर्छ भन्ने छ। देशकै समृद्धिको कुरा गरिरहेको र नेपाललाई अन्य विकसित मुलुकको दाँजोमा पुर्याउने बहस र मिठो सपनाको चर्चा भइरहेको बेला जाबो धूमपानजस्तो फिस्टो सवाल आयो भन्ने धेरैलाई लाग्न सक्छ। तर, कुनै नेताज्यूले यस्तो सानो देखिने तर महत्वपूर्ण विषयमा राजनीतिक दलले गम्भीर भएर सोच्ने हो भन्ने यो चुनावी मुद्दा बन्न पर्ने स्पस्ट हुन्छ। सुर्तीजन्य पदार्थको विषय सुर्तीजन्य पदार्थको सेवनबाट मात्र हरेक वर्ष नेपालमा ३७ हजारभन्दा बढी मानिसले मृत्युवरण गरिरहेका छन्। धेरै ठूलो आर्थिक, सामाजिक र मानसिक क्षति पनि व्यहोर्न परिरहेको छ। मृत्युदर गत ३० वर्षमा ६० प्रतिशतले वृद्धि भएको छ, जुन वृद्धिदरको हिसाबले संसारमा सबैभन्दा कहालीलाग्दो हो। यो सुर्तीजन्य पदार्थको सवालमा नेपालको स्थितिको कुरा गर्दा नेपाल विकास अनुसन्धान प्रतिष्ठानले २०२० मा देशव्यापी रूपमा गरेको अनुसन्धानअनुसार ३२ प्रतिशत नेपालीले सुर्तीजन्य पदार्थको सेवन गर्छन्, जुन अत्यधिक हो। सोही अध्ययनले नेपालमा धूमपानबाट भएको असरका कारण स्वास्थ्य खर्च ४० अर्बभन्दा बढी भएको पुष्टि गरेको छ। जुन नेपालको कुल गार्हस्थ उत्पादनको १०४ प्रतिशत हुन जान्छ। यस गम्भीर विषयमा राज्य सचेत छ त ? राज्यले के कस्ता पहल अघि सारेको छ ? विश्लेषण गर्दा थाहा हुन्छ। खासमा यो विषयमा राज्य चुकेको छ। सुर्तीजन्य पदार्थ नियन्त्रण ऐन निर्देशिका प्रभावकारी कार्यान्वयन भएकै छैन। यस विषयलाई सरकारले सही सम्बोधनका लागि मन्त्रालयहरूमा बजेट, कार्यक्रम र प्राथमिकता दिएको छैन। अतः सुर्तीजन्य पदार्थ चुनावी मुद्दा बन्न सकोस्। यदि कुनै पनि राजनीतिक दलका उम्मेदवार वा स्वतन्त्र उम्मेदवार यस विषयमा गम्भीर हुनुहुन्छ भने तपसिलका विषयमा आआफ्नो ऐक्यबद्धता जाहेर गर्दिन धूमपानविरुद्ध लागेका हामी सबै अभियान्ताको तर्फबाट तपसिलको अपिल राख्छौं : सुर्तीजन्य पदार्थमा लाग्ने करलाई सन् २०२५ सम्ममा कम्तीमा पनि भारतको स्तरमा पुर्याउने विश्व स्वास्थ्य संगठनको सुझावअनुसार सुर्तीजन्य पदार्थमा लाग्ने अन्तःशुल्क कर र मूल्यमा उल्लेख्य वृद्धि गर्नु नै यसको उपभोग घटाउने सबैभन्दा सस्तो र प्रभावकारी उपाय हो। संगठनको महासन्धि (एफसीटीसी) को धारा ६ ले पनि करलाई नै विशेष जोड दिएको छ। कर वृद्धिले सुर्तीजन्य पदार्थको मूल्य बढाई यसलाई कम पहुँचयोग्य बनाउँछ। साथै, कर वृद्धिले सरकारको राजस्वसमेत बढाउँछ। उलेख्य प्रगतिको बाबजुद सुर्तीजन्य पदार्थमा लाग्ने करमा अझै पनि नेपाल छिमेकी मुलुकभन्दा निकै पछाडि छ। भारतमा चुरोटमा लाग्ने करको दर ५७६ प्रतिशत छ भने नेपालमा ४१ प्रतिशत छ। किन विश्व स्वास्थ्य संघले सिफारिस गरेको ७५ प्रतिशत नपुर्याउने वा भारतको दाँजोमा किन नपुर्याउने ? अमूल्य जीवन बचाउने र सार्वजनिक सेवा विस्तार गर्न अत्यावश्यक वित्तीय स्रोत जुटाउने जस्तो सुनौलो अवसर नेपालले छुटाउँदै आएको छ। त्यसकारण हामी आह्वान गरिरहेका छौं सन् २०२५ सम्ममा भारतको स्तरसँग मिल्ने गरी सुर्तीजन्य पदार्थमा लाग्ने करमा वृद्धि गर्ने प्रतिबद्धता। कर वृद्धिमार्फत उल्लेख्य रूपमा बढ्ने राजस्व सरकारले सार्वजनिक सेवाजस्तै अस्पताल र स्थानीय स्वास्थ्यचौकी विस्तारमा खर्च गर्न सक्छ। चुरोटको खुल्ला खिल्लीको बिक्रीमा पूर्ण प्रतिबन्ध लगाउने खुद्रा बिक्रेतालाई खुल्ला खिल्ली चुरोट बिक्री गर्न सुर्तीजन्य पदार्थ नियन्त्रण ऐनविपरीत हो। चुरोटको खुल्ला खिल्ली बिक्री वितरण नेपालभर सामान्य मानिन्छ। यो अभ्यासले युवा र गरिब समुदायमा चुरोटको सहज पहँुच र उपभोगमा वृद्धि गर्दै दिनानुदिन निकै विकराल समस्या सिर्जना गर्दैछ। साथै, खुल्ला खिल्ली सजिलै किनेर उपभोग गर्न सक्ने क्षमता विकासले युवालाई धूमपान सुरु गर्नसमेत थप प्रोत्साहित गर्छ। यसबाहेक खुल्ला खिल्ली किनबेच गर्दा चुरोटको बट्टामा छापिएका स्वास्थ्य चेतावनी उपभोक्ताले देख्दैनन्। स्वास्थ्य चेतावनी नदेखिँदा यसले उपभोक्ताको मानसिकता र व्यवहारमा पार्न सक्ने सकारात्मक फाइदालाई समेत कमजोर पारेको देखिन्छ। बन्द भएका सरकारी चुरोट कारखानाहरू पुनः सञ्चालन नगर्ने सुर्तीजन्य पदार्थलाई निरुत्साहित गरी नागरिकको जीवन रक्षा गर्नु राज्यको दायित्व हो। तर, सरकारी स्वामित्वको चुरोट कारखानाजनकपुर चुरोट कारखानालाई पुनः सञ्चालनमा ल्याउने प्रयास सरकारले गरिरहेको छ। राष्ट्रिय उत्पादन बढाउन कलकारखानाको क्षमता अभिवृद्धि गर्ने, पूर्ण क्षमतामा सञ्चालन गर्ने र नयाँ कारखाना खोल्ने सरकारको योजना घोषणा भएको छ। तर स्वास्थ्यमा प्रतिकूल असर पार्ने सुर्तीजन्य पदार्थको उत्पादनमा सार्वजनिक कोषको लगानी न्यायोचित देखिँदैन। यसले सुर्तीजन्य पदार्थको उपभोग दर बढाउने र जनताको स्वास्थ्यमा समेत प्रतिकूल असर पार्ने देखिन्छ। अतः चुरोटको कारखाना खोल्नेजस्ता विडम्बनापूर्ण सरकारी निर्णय तुरुन्त फिर्ता गरिनु पर्छ। सार्वजनिक स्थानहरूको सय मिटर वरपरसम्म सुर्तीजन्य पदार्थको बिक्रीवितरण र प्रयोगमा रोक लगाउने सुर्तीजन्य पदार्थ नियन्त्रण र नियमन ऐन २०६८ दफा ९ को उपदफा (१) अनुसारको निर्देशिका २०७१ अनुसार सार्वजनिक स्थल (विद्यालय, स्वास्थ्य सेवा केन्द्र, सामुदायिक भवन, सार्वजनिक यातायात आदि) को परिसरबाट कम्तीमा एक सय मिटरको दूरीभित्र धूमपान सेवन र बेचबिखन गर्न नपाइने व्यवस्था छ। सोहीअनुसार बिक्रीवितरण र प्रयोगमा रोक लगाएको वा पालना भएको पाइँदैन। निर्वाचन आयोगबाट तोकिएको मतदान केन्द्रहरू अधिकांश सार्वजनिक स्थलहरू पर्ने भएकाले र निर्वाचन आयोगद्वारा जारी आचारसंहिताअनुसार पनि मतदान केन्द्र धूमपान निषेधित छ। त्यसैले चुनावमा भाग लिने सम्पूर्ण राजनीतिक दल तथा मतदातालाई उक्त स्थलमा धूमपान बेचबिखन र सेवनको उक्त नियम प्रभावकारी रूपमा कार्यान्वयनका लागि सार्वजनिक सूचनामार्फत आमनागरिकलाई सूचित गरिसकेको छ। त्यसैगरी, सार्वजनिक सभाहरूमा जस्तै जुलुस, आमसभा, कोणसभा भेला भएको बखत कसैले धूमपान सेवन गरेमा उपस्थित अन्य व्यक्तिहरूको स्वास्थ्यमा प्रत्यक्ष पर्छ। वरिपरिको वातावरण प्रदूषित हुन्छ। आगलागी हुन सक्छ। यस्ता जोखिम हुन नदिनु सबैको कर्तव्य हो। सार्वजनिक सभाहरूमा पनि धूमपान निषेधको सूचना जारी गरिदिन हार्दिक अपिल गर्दछौं। धूमपानरहित चुनाव सम्पन्न गर्ने साहस गरौं।"
चुनावी नारामा सीमित धनकुटा विमानस्थल,"धनकुटा : धनकुटा बेलहाराका ७० वर्षीय दोलनाथ ढकालले गाउँमा हेलिकोप्टर हेर्न कुदेको अझै बिर्सेका छैनन्। तत्कालीन समयमा डाँडामा बसेको हेलिकोप्टरबाट मानिस ओर्लेर विमानस्थल बनाउन भन्दै दूरबीनले हेरेको घटना सम्झँदै उनी भन्छन्, 'म करिब पाँचसात वर्षको थिएँ । माथि डाँडामा हेलिकोप्टर आयो, मानिस ओर्लेर विमानस्थल बनाउन भनेर दूरबीनले हेरेँ।' तत्कालीन समयदेखि साविक बेलहारा गाविस हाल धनकुटा नगरपालिका वडा नं ९ को बेलहारा डाँडामा विमानस्थल बन्ने कुरा आजसम्म पनि चर्चामा नै छ। सर्वेक्षण भएको ६० वर्ष पुग्न लाग्दा पनि विमानस्थल नबन्दा अब भने विमानस्थल बन्ने कुरामा ढकाललाई पटक्कै विश्वास छैन। 'खै अब बन्दैन होला ! केटाकेटीदेखि सुनेको, मर्नेबेला भइसक्यो', उनले भने। विसं २०२२ मा पहिलोपटक विमानस्थल निर्माण गर्न लागि सर्वेक्षण गरिएको जनाइएको छ। उक्त स्थानमा विभिन्न कारण देखाएर विमानस्थल बन्न सकेको थिएन। पछिल्लो समयमा सो स्थानमा विमानस्थल निर्माण गर्नका लागि विसं २०५० देखि साविक जिल्ला विकास समितिले जिल्ला परिषद्बाट पहिलो नम्बरको आयोजनमा राखेर मन्त्रालयमा १८ वर्षसम्म निरन्तर माग गरेको थियो। नेपाल नागरिक उड्डयान प्रधिकरणले विसं २०६८ मा धनकुटाको विभिन्न तीन स्थानमा गरेको सर्वेक्षणपछि बेलहारा विमानस्थल निर्माणका लागि उत्कृष्ट देखाएको थियो। तर अहिलेसम्म काम अगाडि बढेको छैन। मन्त्रिपरिषदको बैठकले समेत बेलहारामा विमानस्थल बनाउने निर्णय गरेको थियो। विसं २०७१ मा इञ्जीनियर मणिगोविन्द श्रेष्ठको नेतृत्वमा आएको टोलीले गरेको विस्तृत सर्वेक्षणअनुसार बेलहारामा एक हजार तीन सयदेखि एक हजार पाँच सय मिटरसम्मको धावनमार्ग निर्माणका लागि सर्वेक्षण गरिएको थियो। त्यसताका धनकुटाको बेलहारामा विमानस्थल बन्ने कुरा पक्का जस्तै भएको थियो। विमानस्थल बन्ने कुरा चियागफ र दलका नेताको चुनावी नारामा मात्रै सीमित भएको जनाइएको छ। बेलहारा बाघखोरका ३० वर्षीया चन्द बस्नेत भन्छन्, 'अरु बेला सुनसान हुन्छ, चुनाव आएपछि मात्र हल्ला हुन्छ', उनले भने। पछिल्लो समयमा पहल गर्ने मान्छे नहुँदा विमानस्थलको विषय त्यसै सेलाएर गएको वडाध्यक्ष टङक राईले बताए। यस स्थानमा बन्ने धावनमार्ग हिउँद र बर्खा दुवै मौसममा उडान भर्न सकिने र हावाको गतिको रोकावटबिना दुवै तर्फबाट उडान भर्न सकिने विशेषताको प्रतिवेदनमा उल्लेख छ। बेलहरामा निर्माण हुने विमानस्थल विराटनगरबाट २२, तुम्लिङटारबाट २४ र भोजपुर विमानस्थलबाट १७ दशमलव ७४ नटिकल माइल टाढा रहेको छ। तात्कालीन अवस्थामा गरिएको सर्वेक्षणअनुसार विमानस्थल निर्माण गर्दा विस्थापित ४७ घरपरिवारको मुआब्जाबाहेक १७ करोड लाग्ने प्रतिवेदनमा उल्लेख छ। रासस"
सडकआश्रित मानवको व्यवस्थापन गर्छौं : बालेन,"काठमाडौं : काठमाडौं महानगर प्रमुख बालेन्द्र साह (बालेन)ले सडकआश्रित मानवको व्यवस्थापन गर्न काठमाडौँ महानगर प्रतिबद्ध रहेको जनाएका छन्। उनले सडकआश्रित मानवको व्यवस्थापनमा महानगरले विगतमा पनि काम गरेको र आगामी दिनमा पनि अझै प्रभावकारीरूपमा काम गर्ने प्रतिबद्धता जनाए। मानवसेवा आश्रमसँगको सहकार्यमा महानगरले उनीहरूको व्यवस्थापन कार्य गर्दै आएको र यो क्रमलाई थप प्रभावकारिताका साथ निरन्तरता दिने विषयमा महानगर र आश्रमबीच सोमबार छलफल भएको थियो । सडकआश्रित मानवको व्यवस्थापनका लागि भएको योजना तथा समीक्षा बैठकमा प्रमुख साहले भने, 'बेसहारा मानिसको उद्धार र व्यवस्थापनमा काठमाडौँ महानगरपालिका प्रतिबद्ध छ, त्यसका लागि आश्रमसँग सहकार्य भइरहेको र अझै प्रभावकारीरूपमा कार्य अघि बढाउने छौँ ।' त्यस्तै सडकपेटी र सार्वजनिकस्थलबाट मानिसको उद्धार गरी आश्रम वा अस्पतालसम्म लैजान र आश्रममा रहेका व्यक्तिलाई अस्पतालसम्म ल्याउन र लैजानका लागि महानगरपालिकाले सञ्चालन गरिरहेको एम्बुलेन्स सेवा प्रयोग गर्ने र सडकआश्रित मानवहरूको अवस्थाबारे जानकारी लिन १०२ नम्बरको एम्बुलेन्स सेवाको हटलाइनलाई प्रयोग गरिने भएको छ । बैठकमा यसअघि भएका सहयोग तथा सम्झौता र त्यसको कार्यान्वयनका साथै सहयोगापेक्षी मानवहरूको व्यवस्थापनमा आश्रममाथि आइपरेका चुनौती र समाधानका विषयमा छलफल भएको थियो । पछिल्लो समयमा तीनै तहका सरकारबाट हातेमालोको प्रयास भइरहेको र केही सहयोगसमेत प्राप्त भए पनि त्यो अत्यन्त न्यून रहेको आश्रमका अध्यक्ष रामजी अधिकारीले बताए। रासस"
"नुवाकोटको भङ्गेरीमा आमा छोरीको हत्या, एकजना पक्राउ","नुवाकोट : नुवाकोटको दुप्चेश्वर गाउँपालिका५ बालकुमारीको भङ्गेरीमा आमाछोरीको हत्यामा संलग्न रहेको अभियोगमा प्रहरीले आज बिहान एक जनालाई पक्राउ गरेको छ। पक्राउ पर्नेमा सोही स्थानका २१ वर्षका पुष्कल भनिने सोनम तामाङ रहेको जिल्ला प्रहरी कार्यालय नुवाकोटका प्रहरी नायब उपरीक्षक रुपक खड्काले जानकारी दिए। उनका अनुसार ती व्यक्ति घरेलु हतियारसहित उक्त घरतर्फ गएको, घटनास्थलमा उनले बोकेको घरेलु हतियार र उनको चप्पल भेटिएको छ। घटनालगत्तै उनी फरार रहेको पाएपछि काठामाडौंतर्फ जान लागेको समयमा आज बिहान पक्राउ गरेर जिल्ला प्रहरी कार्यालयमा ल्याउन लागिएको छ। २० वर्षीया सम्झना पाण्डे (खतिवडा) र उनकी छोरी तीन वर्षीया कृष्टिना खतिवडाको सोमबार साँझ हत्या भएको प्रहरीले जनाएको छ। धारिलो हतियार प्रयोग गरेर घाँटीसहित शरीरको विभिन्न अङ्गमा गहिरो चोट पुर्याएर उनीहरूको हत्या गरेको अवस्थामा घरको आँगनमा आमा र पिँढीमा छोरीको शव भेटिएको थियो। रासस"
अमूल्य मत पैसामा नसाटौं,"निर्वाचनमा भोट हाल्दा विवेक पुर्याऔं। अहिले पनि विवेक गुमायौं भने फेरि पाँच वर्ष टाउकोमा हात राखेर बस्नु पर्छ। भोट दिँदा सही व्यक्ति छनोट गर्न सके नीतिनिर्माण तहमा राम्रो मान्छे पुग्छ। होइन भने फेरि यस्तै हो। नेताले भोटका लागि विभिन्न प्रलोभन देखाइरहेका छन्। कतिले पैसा बाँडेका छन्। पैसासँग भोट नसाटौं। असल व्यक्तिलाई भोट हालौं। निर्वाचन जितेर गाउँ नफर्कने भन्दा गाउँमै बस्नेलाई भोट हालौं। जोे सुखदुःखमा साथ दिन्छ, त्यस्ता व्यक्ति छानौंै। हिजो कोरोनाकोे महामारीमा नेताहरूले हैसियत देखाएका छन्। कोरानाले जनता अक्सिजन नपाएर छटपटिँदा पनि नेता भने आरामसँग राजधानीमा बसेका थिए। त्यस्ता गैरजिम्मेवार नेता फेरि जितायौं भने हालत त्यही हो। भोट माग्न आउने नेताले प्रष्टसँग भन्न सकेको छैन, मैले जितें भने यो गर्छु। गर्न योजना भए पो ? भन्नु संसद्मा गएर भत्ता पकाउनेबाहेक सांसदले केही गरेनन्। निर्वाचन भनेकै जनताको समय हो। निर्वाचन जितेको भोलिपल्ट जनता नचिन्ने नेतालाई भोट नहालौंै, हाल्दै नहालौं चाहे ऊ जुनसुकै दलको किन नहोस् ? भोटसँग नोट नसाटौं प्रलोभनमा फसेर गलत व्यक्तिलाई भोेट नहालौं। मेरो तेरो होइन असल व्यक्ति छानौं। पाँच वर्ष सांसद भएर के गर्नुहुन्छ भनेर प्रश्न सोध्ने आँट राखौं। अहिले नबोले कहिले बोल्ने ? ३३ वर्ष भयो यिनलाई भोेट हालेर पठाएको खोइ कसले के गरे ? ३३ वर्षमा अहिलेसम्म पाच वर्ष कुनै दलले सरकार चलाउन सकेनन्। फेरि भन्छन्, हामीलाई जिताऊ। किन जिताउने ? जनताको आवश्यकता के हो ? जसलाई कुनै मतलव छैन। देशको आर्थिक अवस्था के भइरहेको छ ? मतलव छैन। मात्र निर्वाचन जित्न परेको छ। अहिलेको निर्वाचनमा स्वतन्त्र उम्मेदवार धेरै देसिएका छन्। दलको विकल्पमा स्वतन्त्र हो। स्वतन्त्रको उद्देश्य एक हो भने मिलेर गए भएन ? पार्टीले टिकट नदिएर स्वतन्त्र भएकाले के गर्लान् ? पार्टीले त विश्वास गरेन भने जनताले के भनेर विश्वास गर्ने ? वर्षायाममा च्याउ उम्रेसरी नेता उम्रेका छन्। एउटा असल नेता बन्न के के चाहिन्छ, कसैलाई मतलव छैन। सबैभन्दा सजिलो व्यवसाय नै राजनीति भएको छ। हरेक क्षेत्रमा जान योग्यता चाहिन्छ। नेता बन्न कुनै योग्यता चाहिँदैन। कस्तोे सजिलो पेसा होला। नेता बन्न यो प्रक्रिया पूरा गर्नुपर्छ भन्ने हो भने सही र असल व्यक्ति नेता बन्थ्योे होला। नेताले नै नेताको मूल्य घटाए। अरूले तपाईं भनोस् या नभनोस्, आफैं मपाइँ भन्न थाले। यसरी कसरी विकास होला ? पुरुषोत्तम घिमिरे, जोरपाटी, काठमाडौं"
रवीन्द्र मिश्रलाई मनिषा कोइरालाको साथ (फोटोफिचर),"काठमाडौं : मंसिर ४ गतेको निर्वाचन नजिकिँदै गर्दा राष्ट्रिय प्रजातन्त्र पार्टीका वरिष्ठ उपाध्यक्ष रवीन्द्र मिश्रले चुनावी प्रसारप्रचार तीब्र पारेका छन्। नेपाली राजनीतिमा यस पटकको निर्वाचनले फरक सन्देश दिने दाबी गर्दै आएका मिश्र बिहानबाट साँझसम्म घरदैलो अभियानमा केन्द्रित बनेका छन्। घरदैलो कार्यक्रममा मिश्रलाई अभिनेत्री मनिषा कोइरालादेखि स्थानीयले समेत साथ दिएका छन्। मंगलबार बिहान बबरमहलस्थित कर कार्यालय नजिकैबाट सुरु भएको घरदैलोमा रवीन्द्रसँगै मनिषा चुनावी प्रसारप्रचारमा हिँडेकी थिइन्। मिश्रसँगै कोइराला देखिँदा मतदातासमेत उत्साहित देखिन्थेँ। काठमाडौं क्षेत्र नम्बर१ बाट प्रतिनिधिसभा सदस्य उम्मेदवार रहेका मिश्रले देशको स्वरुप परिवर्तन गर्न पनि जनताले सुझबुझ सहितको निर्णय लिनुपर्ने मतदाता समक्ष बताउँदै आएका छन्। राप्रपाको घोषणमा पत्र आफूले पढेको बताउँदै उनले त्यहाँ धेरै राम्रा कुरा उल्लेख भएकाले हलोमा मतदान गरि अत्यधिक मतले जिताउन मतदातालाई अपील गरेकी छन्। काठमाडौं क्षेत्र नम्बर १ मा नेपाली कांग्रेसका प्रकाशमान सिंह, एमाले केन्द्रीय सदस्य तथा युवा संघ नेपालका अध्यक्ष किरण पौडेल, लगायत चुनावी मैदानमा छन्। २०७४ सालको निर्वाचनमा सिंहले १० हजार ९३६ मत ल्याउँदा तत्कालीन विवेकशिल साझा पार्टीका रवीन्द्र मिश्रले १० हजार ११८ मत ल्याएका थिए। ८१८ को झिनो मतान्तरले सिंहले मिश्रलाई हराएका थिए। प्रतिनिधिसभा सदस्यका लागि काठमाडौं१ मा ३१ जनाको उम्मेदवारी परेको छ। जसमध्ये ११ जना स्वतन्त्र उम्मेदवार छन्। ३५ वर्षीय सामाजिक अभियन्ता पुकार बमदेखि पूर्वप्रहरी नायव महानिरीक्षक (डीआइजी) रमेश खरेलसम्मले काठमाडौं क्षेत्र नम्बर१बाट स्वतन्त्र उम्मेदवारी दिएका छन्। निर्वाचन आयोगको अद्यावधिक तथ्याकं अनुसार यो पटक ४५ हजार १८ मतदाता काठमाडौं१ मा छन्। २०७४ सालको निर्वाचनमा ४२ हजार ४३० मतदाता रहेकोमा यो निर्वाचनमा २ हजार ५८८ मतदाता थपिएको आयोगको तथ्यांकमा उल्लेख छ। निर्वाचन आयोगको तथ्याकं हेर्दा अधिकांश २० देखि ४० वर्ष उमेर समुहका मतदाता यो निर्वाचन क्षेत्रमा थपिएका छन्। तस्बिर : अभिषेक महर्जन"
अझै टहरामा विद्यालय,"दोलखा : भूकम्प गएको आठ वर्ष बितिसक्दा पनि दोलखाको कालिञ्चोक गाउँपालिका२ बाँबरे स्यारबाराङमा रहेको निको भगवती प्रावि टहरामै सञ्चालन हुँदै आएको छ। भूकम्पका कारण पक्की भवनमा क्षति पुगेपछि टहरामा कक्षा सञ्चालन हुँदै आएको विद्यालयका लागि अझै पक्की भवन बनाउन नसकिएको वडा नम्बर२ का वडाध्यक्ष हेमबहादुर पाण्डेले बताए। २०७२ सालको भूकम्पअघि तीन कक्षासम्म सञ्चालनमा रहेको उक्त विद्यालयका भवनहरू भूकम्पले क्षति पुयाएपछि बन्द भएको थियो। यस विद्यालयका विद्यार्थी नजिकको निकोभूमि माध्यमिक विद्यालयमा भर्ना भएका थिए। वडा नम्बर२ को सानोबाटा, ठूलोबाटा, कुटिस्याङ, स्यारबाराङ, डम्फासहितका टोलका बालकक्षामा अध्ययन गर्ने विद्यार्थीलाई समस्या भएपछि टहरा बनाएर पहिले विद्यालय रहेको ठाँउभन्दा केही तल निको भगवती प्राविलाई पुनः सञ्चालन गरिएको वडाध्यक्ष हेमबहादुर पाण्डेले बताए। स्थानीयको जग्गा भाडामा लिएर टहरा बनाई सञ्चालन गरिएको विद्यालयमा अहिले बालकक्षा मात्रै सञ्चालनमा रहेको र कक्षा १ सञ्चालनको तयारी गरिएको वडाध्यक्ष पाण्डेको भनाइ छ। विद्यालयमा ३० जना विद्यार्थी अध्ययनरत छन्। अहिले वडाको पहलमा सडकछेउमा विद्यालयको नाममा जग्गा उपलब्ध भएको र बागमती प्रदेश सरकारले दुईकोठे भवन निर्माणका लागि २५ लाख रुपैयाँ उपलब्ध गराएको छ। चाँडै विद्यालयको आफ्नै भवन निर्माण गरी कक्षा सञ्चालन हुने पनि वडाध्यक्ष पाण्डेले बताए। झन्डै ७ सय जनसंख्या रहेको वडामा पाँच वटा टोलको पायक पर्ने विद्यालय भएकाले निको भगवती प्राविमा कक्षा ३ सम्मै सञ्चालन गर्नुपर्ने आवश्यकता छ । थप भवन निर्माण, शिक्षकको दरबन्दी र खेल मैदान निर्माणका लागि वडाले सरोकारवालासँग पहल गरिरहेको पाण्डेले जानकारी दिए। अहिले विद्यालयमा एकजना बालकक्षा शिक्षकको मात्र दरबन्दी छ।"
भारीभन्दा बोझिला नेता,"काठमाडौं : अग्ला घर। ढुंगा बिछ्याइएका बाटो। जुन गल्लीमा पुगे पनि उस्तै लाग्ने। नयाँलाई हराउँछु कि भन्ने चिन्ता, पुरानालाई सामान्य लाग्ने ठाउँ। ठूला भारी बोकेर वरपर हिँड्नेलाई सारै साँगुरो लाग्ने यहीँ गल्लीमा भेटिन्छन् अजंगको भारी बोकेर दैनिक जीविकोपार्जन गर्ने मजदुरहरू। नुनदेखि सुनसम्म पाइने बजारका रूपमा परिचित यहाँ गाडी नछिर्ने धेरै बाटो भएकाले सयांैले भारी बोक्ने काम पाएका छन्। मुलुकका विभिन्न जिल्लाबाट मजदुरी गर्न यहाँ पुग्नेको संख्या धेरै छ। दैनिक मजदुरीमा ध्यान दिने उनीहरूलाई अहिले भने मंसिर ४ गतेले झकझक्याइरहेको छ। मतदान गर्ने स्थानले सम्झाएको छ। कुन दिन जाने समय मिलाउने तरखरमा देखिन्छन् उनीहरू। असनको महाबौद्ध, इन्द्रचोक, बटु, बन्जाहिटा, भेडासिंहलगायत ठाउँमा भेटिन्छन् भारी बोक्ने मजदुरहरू (भरिया)। असनका गल्लीगल्लीमा निस्किन्छन्, सामानका पोक्काहरू पिठ्युँमा बोक्छन् र गन्तव्यतिर लाग्छन्। एकछिन फुर्सद हुँदा आजकल उनीहरू पनि निर्वाचनको चर्चा गर्छन्। आफ्नो क्षेत्रका उम्मेदवारको बाचा सम्झन्छन्। गोदाममा भारी थन्काउँदै गरेका दोलखाका रमेश बस्नेत अर्का साथीसँग भन्दै थिए अँ, चुनाव त आउनै लाग्यो। भोट हाल्न कहिले जाने घर ? उनको प्रश्नमा एक भरियाले भने, आफू त मंसिर १ गते जाने हो। अर्कोले थपेँ, मेरो त घरनजिकै छ। म त मंसिर ३ गते गाउँ जाने हो। नेताहरूले भोट लिएर आफूहरूलाई दीर्घकालीन रोजगारी नदिएकोमा कोही खिन्न पनि देखिन्थेँ। झिसमिसे बिहानदेखि अबेर रातिसम्म भारी बोक्छन् यहाँका भरियाहरू। अरूबेला राजनीतिसँग खासै मतलब राख्दैनन्। तर, अहिले काठमाडौंको व्यस्त धार्मिक तथा व्यापारिक असन गल्लीका भरियालाई चुनावी माहोलले मज्जाले छोएको छ। प्रतिनिधि तथा प्रदेशसभाको निर्वाचनमा मत हाल्न गाउँगाउँ जाने तरखरमा देखिन्छन् उनीहरू। चुनावले आफूजस्ता मजदुरको दैनिकी फेरिने आशा उनीहरूमा पनि छ। भन्छन्, धेरैपटक मत हालियो। परिवर्तन त केही भएको छैन। तर, पनि केही होलाकी भन्ने आशाले मत त हाल्नै पर्यो नि ! रोजाइमा युवा नेता दोलखा कालिञ्चोकका ४३ वर्षीय रमेश बस्नेत असन गल्लीमा बिहानै भारी बोक्ने काम खोज्दै पुग्छन्। अढाई वर्ष भयो बाघबजारको डेराबाट महाबौद्धमा पुगेर काम खोज्ने गरेको। तर, उनी अबको केही दिन काठमाडौंमा हुँदैनन्। भन्छन्, चुनाव आयो। अब भोट खसाल्न मंसिर २ गते गाउँ जाने हो। मलाई त युवा नेता नै मन पर्न थालेको छ। उनीहरूको जोस र विचार पनि राम्रो छ। २०५४ सालदेखि भोट खसाल्दै आएको उनी बताउँछन्। २०७४ साल अघि नेतालाई दिएको भोटको खासै काम लगेन उनका लागि। उनको बुझाईमा ती चुनावले गाउँमा विकास नै ल्याएन। जब गाउँमा स्थानीय सरकार आयो, त्यसपछि विकासको अनुभूति गर्न पाएको बताउँछन्। गाउँमै नेता भेट्न पाएको उनी सुनाउँछन्। भन्छन्, पाँच वर्षअघि हालेको भोटले गाउँमा विकास ल्यायो। हाम्रोतिर गाउँमा नै सरकार पुगेदेखि धेरै विकास भयो। त्यसैले अब पनि मत हाल्ने हो। पहिलाका नेता चुनावमा उठ्थेँ, उनलाई पात्तै हुँदैनथ्यो। गाउँ सरकार भएदेखि उनले नेता चिन्न थालेका छन्। अब नेताहरू चुनावभन्दा पछि पनि आउँछन्। अहिले आफ्नो गाउँ पालिकाको मान्छे चुनावमा उठेको छ। त्यसलाई जिताउने अभियानमा छौं हामी, उनले भने। उनका चारजना छोराछोरी छन् अनि बूढाबूढी। आफू असन गल्लीमा भारी बोक्छन्। उनकी श्रीमती गाउँमा खेतीपाती गर्छिन्। छोराछोरी पढ्छन्। आफूले नपढेर भारी बोक्नु परेको दुःख सुनाउँछन् रमेश। तीन कक्षा पढ्दै गर्दा उनले किताब छोड्नु पर्यो। बुवाआमा र दुई दाजुभाइ मात्रै थिए। घरमा काम गर्ने नभएपछि स्कुल छोडेर कुटोकोदालोमै व्यस्त भए। तीन पाथी मकै फल्ने उनीसँग १६ रोपनी पाखोबारी छ। खेतीपाती गर्न गाउँ आउजाउ गरिरहन्छ। भारी बोक्न त साह्रै दुःख हुन्छ नि ! कोही बेला पाँच केजी नै बोक्नुपर्छ, कोही बेला त्योभन्दा धेरै नै हुन्छ। १० तल्लासम्म भारी लिएर चढ्नुपर्छ। नपढ्दा दुःख पाइयो। अब बालबालिकाहरूले म जस्तै भरिया बन्नुनपरोस्। त्यसैले उनीहरूलाई पढाउन दिनभरि भारी बोक्छु, उनले भने, सरकारले गरिबका छोराछोरीलाई पढाइ फ्रिमा भन्छ। तर, के हुनु ? पैसा नदिए स्कुलमा पस्न पाइँदैन। अब यसमा नेताहरूले सुधार गर्नुपर्छ। युवा नेताहरूले यस्तो परिवर्तन ल्याउन सक्ने उनको आशा छ। काभ्रेका कारमान पहरी पनि चुनावमा गाउँ जाने तयारीमा छन्। ४० वर्ष पुगेका कारमान असनको गल्लीमा १० वर्षदेखि भारी बोक्दै आएका छन्। भन्छन्, बोकेको भारीले छोड्छ। तर, जीवनमा दुःखले कहिले छाडेन, भन्छन्, पहिला गाउँतिरै हलोकोदालो गरियो। केही पैसा कमाउन सकिन्छ कि भनेर महाबौद्धमा छिरेँ। भारीलाई ढुकेर बस्ने हो। पाउँदा बोक्ने हो। मंसिर ४ गतेलाई सम्झँदै उनी भन्छन्, तपाईंलाई थाहा छैन। गाउँमा सबैतिर चुनाव लागिसक्यो। अब त भोट खसाल्न जानुपर्छ। गाउँमा जनप्रतिनिधिहरूले भोट हाल्न बोलाउनुभएको छ। २०५० सालपछि लगातार उनले भोट हाल्दै आएको अनुभव सुनाए। यतिका समय भोट हाल्नुभयो के पाउनुभयो भन्ने प्रश्नमा भन्छन्, त्यो त केन्द्रीय नेताहरूलाई थाहा होला। चुनाव आयो। गाउँमा जाने हो। हाम्रो काम भोट हालिदिने हो। असन क्षेत्रका सयौं मजदुर मत हाल्न गाउँ जाने तयारीमा छन्। तर, मतको सदुपयोग नहोला कि भन्ने चिन्ता भने छ। यसअघिका निर्वाचनमा पनि मत हालेका उनीहरू अब भने युवा नेताले परिवर्तन गर्न सक्ने विचार राख्छन्। उम्मेदवारका मात्रै नभई मतदाताको पनि जीवन परिवर्तन हुनुपर्ने मजदुरको माग छ। उनी उम्मेदवारका कुरा सम्झदै भन्छन्, मोटर ल्याउँछौं। खानेपानी ल्याउँछौं। त्यसका लागि बजेट चाहिन्छ। भोट दिनुस्। काम गर्छौं। राम्रो स्कुल भवन बनाउँछौं भनेर नेताहरू भन्छन्। त्यसैका लागि भोट हाल्न जाने तयारीमा छु। असनमा भेटिने मजदुर भन्छन्, भारी बोकेर जिन्दगीमा केही परिवर्तन भएन। यस्तै कुरा सम्झिएर काभ्रे कोसीपारिका ३६ वर्षीय शम्भू पहरी चिन्तित छन्। तर, उनीले चुनावमा भोट हालेर भरियाको जीवानमा पनि केही परिवर्तन आउने आशा भने गरेका छन्। भन्छन्, नेताहरू भोट माग्न घरघरमा आइरहनुभएको छ। अब भोट त हाल्नु परिहाल्यो। भोटले जीवनमा त केही भएन। अब नेताहरूले गाउँमा विकास गर्छु भन्नुभएको छ। गर्नुहोला नि ! कालिन्चोकका ध्रुवप्रसाद शिवाकोटीलाई गाउँमा केही उद्यम गर्ने मन थियो। तर, हातमा पुँजी भएन। गाउँबाट असनको गल्ली छिरे। ५० रुपैयाँमा नाम्लो किने। अनि भारीको भर परे। उनलै भरियाको काम गर्न थालेको २०औं वर्ष भयो। उनी अब एक दुुई दिनभित्र घर फर्किंदै छन् मतदान गर्न। भन्छन्, खै यहाँ रोजगारी नै राम्रो छैन। सबै विदेश जान्छन्। शिक्षा व्यावहारिक छैन। नपढेको त भारी बोक्ने नै भए। पढेरका पनि युवा बेकामे भएका छन्। दोलखाका डिल्लीप्रसाद शिवाकोटीलाई यहाँ भारी बोकेको कति वर्ष भयो थाहा छैन। ६३ वर्षको उमेरमा पनि भारी बोक्दै छन्। अझै कहिलेसम्म यस्तै जीवन बिताउनुपर्ने हो ठेगान छैन। दुःखै रानी पिना खान्छे, सुःखै रानी पिना खान्छे। ग्राहो त हुन्छ नि ! भारी न बोके मुखमा माड लाग्दैन। यो काम गर्नु बाहेक अर्को उपाय छैन, उनले भने। रोजगारी पाइयोस् भन्ने चाहना असन गल्लीमा नै भेटिए २५ वर्षीय उमेश ढुंगाना। उनी यस क्षेत्रका नयाँ भरिया हुन्। घर सिन्धुपालचोक हो। तिहारदेखि उनले भारी बोक्न थालेका हुन्। तिहारदेखि बुवा हरिप्रसादसँग उनी भारी बोक्न काठमाडौं छिरेका हुन्। बुबा २०४७ सालदेखि निरन्तर असन गल्लीका भरिया हुन्। भोट हालेर नेताहरूले केही नगर्दा युवा पुस्ता नै भरिया बन्न बाध्य छन्। अहिलेसम्म त भोट हालेर खासै उपलब्धि देखिएन। तै पनि हेर्दैछौं। विचार गर्दैछौं, उनी भन्छन्। युवाहरूहरूलाई सरकारले रोजगारीको प्रवन्ध मिलाउनुपर्ने उनले बताए। रोजगारी पाइएन भने सधैं भोट हालेर पनि काम भएन नि ! योपालि चाहिँ विचार गरेरै नेताहरूलाई भोट हालिन्छ, उनले भने। काभ्रेका अर्का भरिया यज्ञप्रसाद सापकोटाले देश भ्रष्टाचारको दलदलमा फसेको बताए। भने, ठूलोबडाको काम तुरुन्त हुने। हाम्रो चाहिँ नहुने। जहाँ पनि घुस खुवाउनु पर्ने। घुस खुवाउने काम फटाफट हुने। अरूको नगर्ने। लखेटिदिने। भोलि आउ, पर्सि आउ भन्दै खेददिने। अनि चुनाव आउँदा पनि मत हाल्न मन लाग्दैन। नागरिकताको आधारमा मत हाल्न पाए हुन्थ्यो मेरो नाम कुमार नेपाली हो। घर, काभ्रे। महाबौद्धमा भारी बोक्न थालेको २ वर्ष भयो। सेन्टरजेल नजिकैको बोटेवालमा बस्छु। बिहान ५ बजे भारी बोक्न आउँछु। बेलुका ८ बजेपछि कोठा फर्किन्छु। केही काम आयो भने राति १० बज्छ। भारी पाइयो भने २ हजारदेखि २५ सयसम्म हुन्छ। कहिले काम भएन भने बोहनी पनि हुँदैन। जग्गा जमिन बाँझै छ। भोट हाल्न ३० गते जाँदै छु। अढाई, तीन सय भाडा लाग्छ। आफ्नो सोचेर भोट हाल्छु। नागरिकता छ तर, भोटलिस्टमा नाम छैन। अस्ति नै बनाउनु पर्ने हो। तर, गल्ती भयो। नागरिकताको हिसाबले भोट दिनुपर्छ। किन भने नेपालमा बस्ने नागरिकताको प्रमाणपत्र छ भने दिनुपर्छ नि ! मतदाता परिचयपत्रमा नाम लेखाउनुपर्छ भनेर थाहै भएन।"
लुम्बिनी प्रदेश : भालुवाङमा धमाधम संरचना तयार हुँदै,"तुलसीपुर : लुम्बिनी प्रदेशको स्थायी राजधानी तोकिएको भालुवाङमा मुख्यमन्त्री कार्यालय स्थान्तरण लागि संरचना तयारी गर्ने काम भइरहेको छ । राप्ती गाउँपालिका३ लालमटियास्थित राप्ती प्राविधिक शिक्षालयलाई एक महिनाअघि सरस्वती माविमा स्थानन्तरण गरेपछि सोही स्थानमा मुख्यमन्त्री कार्यालयलगायत अन्य मन्त्रालयका लागि संरचना मर्मत गर्ने कार्य भइरहेको प्रदेश पूर्वाधार विकास प्राधिकरणका कार्यकारी निर्देशक छविराज पोखरेलले बताए । 'शिक्षालयका पहिलेका थुप्रै भवन छन्, तिनै भवनलाई मुख्य मन्त्रालयलगायत अन्य मन्त्रालय राख्नका लागि संरचना तयार गर्ने कार्य भइरहेको छ', उनले भने, 'अहिले मुख्यमन्त्रीको कार्यालयसहित मुख्यमन्त्रीको निवास, प्रमुख सचिवको निवाससहित केही मन्त्रालयका लागि संरचना निर्माण गर्ने कार्य भइरहेको छ ।' उनका अनुसार केही दिनदेखि संरचना मर्मत गर्ने कार्य भइरहेको हो । त्यस्तै प्रदेशसभा भवन निर्माणको काम पनि अन्तिम चरणमा पुगेको छ । प्राधिकरणका इञ्जीनियर विष्णु केसीका अनुसार भित्रको सबै काम पूरा भइसकेको र बाहिरको केही काम मात्रै बाँकी रहेको छ । त्यो पनि छिट्टै पूरा हुने उनले बताए । रु एक अर्ब २० करोड लगानीमा प्रदेशसभा भवन निर्माण भइरहेको हो । वाइवी स्टोन बिल्ड्रर्स प्रालिले उक्त निर्माणको जिम्मा पाएको छ । प्रदेशसभा भवनमा सभाहलसँगै भिआइपी कोठा, भोटिङ कोठा, मर्यादापालकका लागि गरी १४ वटा कोठा बनेका छन् । स्थायी राजधानी तोकिएपनि अहिलेसम्म भालुवाङबाट कामकाज हुन सकेको छैन । ग्रामीण तथा सहरी विकास मन्त्रालय र स्वास्थ्य जनसङ्ख्या तथा परिवार कल्याण मन्त्रालय भालुवाङमा सरेपनि काम भने बुटवलबाट हुँदै आएको छ । स्थायी राजधानी तोकिएपछि प्रदेशको स्थायी राजधानीलाई आवश्यक पर्ने संरचना निर्माण गर्न प्रदेश पूर्वाधार विकास प्राधिकरण गठन भई काम गर्दै आएको छ । त्यस्तै प्रदेश पूर्वाधार प्राधिकरणअन्तर्गत जग्गा एकीकरण आयोजनाको कार्यालय पनि खुलेको छ । विसं २०७७ असोज २० गतेको प्रदेशसभा बैठकले दाङको राप्ती गाउँपालिका, गढवा गाउँपालिका वडा नं १, २ र ३ तथा अर्घाखाँचीको शीतगङ्गा नगरपालिका८ र ९ वडालाई केन्द्र मानेर स्थायी राजधानी तोकेको थियो । जतिबेला एक वर्षभित्र स्थायी मुकामबाट काम सुरु हुने भनिएको थियो । तर त्यसो हुन सकेन । विसं २०५० मा स्थापना भएको राप्ती गाउँपालिका५ स्थित राप्ती प्राविधिक शिक्षालय १६ बिघा क्षेत्रफलमा फैलिएको छ । जहाँ अहिले तीन सय जना अटाउन सक्ने एउटा सभाहलसमेत छ । सानाठूला गरेर ३५ वटा भवन रहेको राप्ती गाउँपालिका अध्यक्ष प्रकाश विष्टले बताए। 'हामीसँग भवन प्रशस्त छन्', उनले भने, 'यिनै भवनमा सबै मन्त्रालय चलाउन सकिन्छ, त्यसैले हामीले छिटो कामकाज दाङ सार्नका लागि पहल गरिरहेका छौँ ।' अहिले तिनै भवनलाई मर्मत गरेर मन्त्रालय चलाउने गरी तयारी थालिएको छ ।"
कर्मचारी अभाव : नागरिकता र राहदानी वितरण रोकियो,"रसुवा : कर्मचारी अभावका कारण जिल्ला प्रशासन कार्यालय रसुवाले प्रदान गर्दै आएको नागरिकता वितरण आजदेखि स्थगन गरेको छ । प्रतिनिधिसभा र प्रदेशसभा सदस्यको आसन्न निर्वाचनमा आवश्यक कर्मचारी खटाइएको र कार्यालयमा कर्मचारीको अभाव भएका कारण निर्वाचनसम्बन्धी कामबाहेक अन्य सबै प्रकारका सेवा बन्द गरिएको जनाइएको छ । प्रशासनले सार्वजनिक सूचनामार्फत नेपाली नागरिकताको प्रमाणपत्र, राहदानी, राष्ट्रिय परिचयपत्र, नाबालक परिचयपत्र प्रदान, संस्था दर्ता एवं नवीकरणलगायतका सबै सेवा आजदेखि आगामी मङ्सिर ४ गतेसम्म बन्द भएको जनाएको छ । निर्वाचन शान्तिपूर्ण तवरले सम्पन्न गर्न स्थानीय प्रशासन अह्रोरात्र तल्लीन रहेको र निर्वाचन कार्य सम्पन्न नभएसम्मका लागि जिल्लाभर मदिरा बिक्रीमा रोक लगाइएको प्रमुख जिल्ला अधिकारी नवराज जैसीले बताउनुभयो । जिल्लाको समग्र सुरक्षा व्यवस्था सुदृढ बनाउन नेपाल प्रहरी, सशस्त्र प्रहरी बल एवं नेपाली सेना विष्णुु दल गणले गस्ती कार्यलाई निरन्तरता दिइरहेका छन् । लाङ्टाङ राष्ट्रिय निकुञ्जको सुरक्षामा तैनाथ विष्णुदल गणले निकुञ्ज क्षेत्रमा गर्नुपर्ने आफ्नो जिम्मेवारीका साथसाथै स्थानीय प्रशासनको आदेशमा विविध सुरक्षा सेवासमेत प्रदान गर्दै आएको छ ।आसन्न निर्वाचनका लागि आवश्यक सबै तयारी पूरा भएको प्रशासनले जनाएको छ । जिल्लाका ५२ मतदान केन्द्र रहेका छन् । रासस"
वृद्धासँग मत माग्दै उम्मेदवार,अर्घाखाँची : अर्घाखाँचीको पाणिनि ५ मैदानको भर्तापुरमा सय वर्षीय वृद्धासँग मत माग्दै प्रदेश सभा २ नेपाली कांग्रेस तथा सत्ता गठबन्धनका साझा उम्मेदवार कमलप्रसाद भुसाल ।
गठबन्धनले सिर्जेको अन्योल,"जतिजति निर्वाचन नजिकिँदैछ, उतिउति चुनावी सरगर्मी बढ्दैछ। प्रत्याशी उम्मेदवारहरू मतदातालाई आफूतिर आकर्षित गर्न सबै उपाय अवलम्बन गर्दैछन्। जनतामा निर्वाचनप्रति उत्साह त छ, तर आशंका पनि छ। अनि अन्योलमा पनि छन् जनता, कसलाई भोट हाल्ने र किन हाल्ने भनेर। संविधानसभा निर्वाचन, स्थानीय तह निर्वाचन र प्रतिनिधिसभा तथा प्रदेशसभा निर्वाचन गरी जनताले पाँच पटक भोट हाले। छैटौंपटक भोट हाल्ने बेला आएको छ। जनतामा भोट हाल्ने उत्साह भने खासै देखिँदैन। बरु निराशा छ, अन्योल छ र आशंका छ। यो निराशा, अन्योल र आशंका निर्लज्ज नेताहरूले नै सिर्जेका हुन्। यद्यपि उनीहरूलाई पछुतो छैन, न त ग्लानिबोध। अझै पनि झुटो आश्वासनकै भरमा चुनाव जित्न सकिन्छ भन्ने विश्वास छ नेतामा। यसपटक त्यो आत्मविश्वासलाई भ्रम साबित गरिदिनुपर्छ जनताले। अन्यथा फेरि पनि अयोग्य नेताहरू पदमा पुग्नेछन् र अमूल्य पाँच वर्ष खेर जानेछ। जनताले फेरि उस्तै दुर्दिन भोग्नु पर्नेछ। विगतका निर्वाचनमा नेताहरूले सम्भव, असम्भव धेरै आश्वासन बाँडे। सम्भव, असम्भव धेरै सपना बाँडे। जनता त्यो आश्वासनमा रमे र त्यो सपनामा रमाए। त्यही आश्वासन र सपनाको भरमा नेतालाई पत्याएर पटकपटक भोट हाले र धोका पनि खाए। अब जनता चेतिसकेका छन्। चेत्ने पालो चाहिँ नेताहरूको छ। जसरी जनता चेतेका छन्, उसैगरी नेता चेत्नुको परिणाम हो, दलीय गठबन्धन। आफू हार्छु र आफ्नो पार्टीले हार्छ भन्ने बुझेरै नेताहरूले गठबन्धनको रणनीति अपनाएका हुन्। राजनीतिमा स्थायी शत्रु र मित्र हुँदैन भन्ने भनाइ छ। त्यसैलाई आत्मसात् गर्दै र आफ्नो राजनीतिक विचार, दर्शन र सिद्धान्तबाट च्युत हुन्छन् नेता। सत्तास्वार्थका लागि गठबन्धन गर्छन्। जनताको छनोटको अधिकारलाई कुण्ठित पारेका छन्। यो गठबन्धनलाई केही प्रमुख राजनीतिक दलका शीर्षनेताहरूले एकै स्वरमा राष्ट्रिय आवश्यकता हो भनेका छन्, जुन पटक्कै होइन। गठबन्धन न जनताको आवश्यकता हो न राष्ट्रको। यो आवश्यकता नेताहरूको हो र तिनका राजनीतिक दलको हो। आफू नहार्ने र आफ्नो पार्टीलाई हार्न नदिने चाल मात्रै हो गठबन्धन। यसले जनताको हित गर्दैन भन्ने स्वयं नेताहरूलाई थाहा छ र जनतालाई पनि थाहा छ। त्यसैले यो गठबन्धनप्रति जनता सकारात्मक छैनन्। साथै यो गठबन्धनले मुलुकमा फेरि पनि कुनै एक पार्टीको नेतृत्वमा बहुमतको सरकार बन्दैन भन्ने संकेत गरिरहेको छ। जनताको चाहना स्थिर सरकार हो। गठबन्धनको बलमा बनेको सरकार स्थिर हुँदैन भन्नेमा जनतामात्रै होइन, नेताहरू पनि अवगत छन्। गठबन्धन सरकारले जनताको हित नगर्ने ठानेरै जनता बरु स्वतन्त्र उम्मेदवारप्रति आकर्षित हुन थालेका छन्। स्थानीय निर्वाचनमा बालेन साह र हर्क साम्पाङजस्ता स्वतन्त्र उम्मेदवारले बाजी मार्नु यही आकर्षणको परिणति हो। जनताले सधैं देशमा परिवर्तन चाहेका छन्। स्वयं नेताहरूले पनि परिवर्तनको नारा लाउने गरेकै छन्। तर यस्तो परिवर्तन खोज्ने नेताहरू स्वयं भने कहिल्यै परिवर्तन हुन सकेनन्। देश बदल्छु भन्ने कसम खाने नेताहरू आफू भने कहिल्यै बदलिन सकेनन् वा बदलिन चाहेनन्। राजनीतिको नेतृत्व अथवा पदमा रहँदा प्राप्त हुने शक्ति र त्यसकै आधारमा प्राप्त हुने सान, मान र ऐश्वर्यले गर्दा नेतृत्वमा रहने नेताहरूले शक्तिमा रहने लालसालाई त्याग्न चाहेनन् र आफू र आफ्नो सोचलाई बदल्न पनि चाहेनन्। त्यसको परिणामस्वरूप विशेषगरी भुइँमान्छेले लोकतन्त्र र गणतन्त्रको अनुभूति नै गर्न पाएनन्। अलिअलि राजनीतिक दलप्रतिको आस्था, अर्कोतिर सुख र समृद्धि पाउने केही आशाले हरेक निर्वाचनलाई जनताले सहर्ष स्वीकारिरहे। तर नेताहरू बदलिएनन्। उनीहरूको सोच बदलिएन। आसैआसमा बाँचेका जनतालाई तिनले हरेक पटक निराशामात्रै दिइरहे। जनताको जीवनयापन सहज बनाउनेभन्दा सत्तारोहणको यात्रालाई सहज बनाउने कुरामा मात्रै ध्यान दिए। नेताका कारण जनताले कष्टसाध्य जीवन जिउनु पर्यो। नेताहरू जनताको मुद्दाको होइन, नातावाद, कृपावाद र फरियावादको नेतृत्व गरिरहेछन्। लोकतन्त्रको नाम जप्दै लुटतन्त्र मच्चाइरहेछन्। सत्तास्वार्थका लागि गठबन्धन गरेका छन्। स्वार्थ मिलुन्जेल सँगै हिँड्छन्। स्वार्थ बाझिएपछि सत्तोसराप गर्न थाल्नेछन्। नेताहरूको यस्तै द्वैधचरित्रले गर्दा जनसरोकारका मुद्दा सधैं ओझेलमा पर्दै आएको छ। अब चाहिँ नयाँ नेता, नयाँ विचार र नयाँ शासनशैली चाहन्छन्। यसैका लागि जनता योग्य, निष्ठावान् र निष्कलंक उम्मेदवार छान्न चाहन्छन्। नेतृत्व चयनका लागि निर्वाचन आवश्यक छ। तर चलाख नेताहरूले जनताको योग्यलाई छान्ने र अयोग्यलाई फाल्ने अधिकारलाई पनि कुण्ठित पारेका छन्। एकातिर आफू फालिन्छु भन्ने डरले राइट टु रिजेक्ट को प्रावधानलाई लागू गर्न अनिच्छुक नेताहरूका कारण जनता आफ्नो अधिकारबाट मात्रै बञ्चित छैनन्, अयोग्य उम्मेदवारलाई भोट हाल्न पनि अभिशप्त छन्। अर्कोतिर आफ्नो आशा र आस्थाको पार्टीको उम्मेदवारलाई छान्ने अधिकारबाट पनि वञ्चित बनाइँदैछ जनतालाई गठबन्धनमार्फत। रोजाइमा नपरेको राजनीतिक पार्टी र आफ्नो रोजाइमा नपरेको उम्मेदवारलाई किन भोट हाल्ने ? शरणार्थी र पर्यटक उम्मेदवारलाई किन भोट हाल्ने ? बरु देश र जनताप्रति समर्पित स्वतन्त्र उम्मेदवार उत्तम विकल्प बन्न सक्छन्। स्वविकेकले निर्णय गर्ने बेला भएको छ। पार्टीको कार्यकर्ता होइन, सामान्य नागरिक भएर सोच्ने बेला भएको छ। गन्धे बूढा नेताहरूलाई पाखा लगाउँदै विवेकशील एवं ऊर्जावान् युवापुस्तालाई नेतृत्वको अवसर दिनसके देशले एकपटक फेरि अर्थपूर्ण परिवर्तनको महसुस गर्नेछ। त्यो परिवर्तन सुखद हुनेछ र देशका लागि शुभ हुनेछ। त्यो परिवर्तनले देशमा शुभ दिन ल्याउनेछ। अमूल्य मत नहोस् गलत निकास र विकास दुवै पाउन नसकेको अवस्था छ मुलुकको। बरु दलहरू नै बिखण्डनको बाटोमा लागेको अति संवेदनशील समयमा हुँदैछ मंसिर ४ को चुनाव। कोरोना, त्यसले उब्जाएको आर्थिक मन्दी र महँगीको मारमा हुँदैछ निर्वाचन। पटकपटक निर्वाचित भएर पनि असफल भएका दल र जनप्रतिनिधिकै हालिमुहालीबीच फरक विकल्प खोजिँदै छ। प्राकृतिक विपत्ति, पर्यावरणीय समस्या (जलवायु परिवर्तन), स्वास्थ्य संकट तथा खाद्यान्न अभावमा विज्ञान र प्रविधिमाथि नै चुनौती भइरहेको समय छ अहिले। यस्ता धेरै गम्भीर समस्या र चुनौतीबीच हाम्रा दैनिकी र जीवनशैलीमा आइपर्ने आधारभूत आवश्यकतासमेत उम्मेदवारको प्राथमिकता परेनन्। परे त केवल सबै कुरा सम्भव बनाउने फोस्रा नारा। आश्वासन र सपना बाँड्दै हिँड्ने जनप्रतिनिधिलाई जिम्मेवार बनाउने समयमा छौं हामी जनता। असल र कमसल छुट्ट्याउने समयमा छौं। भाषण लाद्ने नेताहरूको कुरा सुन्ने समय होइन अब। तपार्इंले उनीहरूलाई प्रश्न गरेर जवाफ खोज्ने र त्यसको आधारमा जनप्रतिनिधि रोज्ने समय हो यो। त्यसैले मत माग्न आउने जनप्रतिनिधिलाई आवश्यकताका आधारमा यी प्रश्न गर्नुहोस्। प्राप्त जवाफ, दृष्टिकोण र प्रतिबद्धताका आधारमा मन जितेमात्र मत दिनुहोस्। तपाईं उठेको क्षेत्रका समस्या र चुनौती के के हुन् ? प्रतिनिधिसभाप्रदेशसभामा प्रतिनिधित्व गर्नुपर्ने कारण के छन् ? धेरै उम्मेदवारबीच आफू नै अब्बल हुँ भन्ने दाबी गर्ने आधारहरू तपाईंसँग के के छन् ? तपाईंका घोषणापत्रमा के के कुरा उच्च प्राथमिकतामा छन् ? जितेर गएपछि तत्काल के काम थाल्नुहुन्छ ? दीर्घकालीन योजनाआयोजना के के छन् ? देशका लागि उच्च प्राथमिकताका विषय के के हुन् ? आफैंले तयार पारेको संविधान किन अपूरो र अधुरो भएको हो ? किन बारम्बार परिमार्जन र संशोधनको मुद्दामा मात्र अल्झिनु हुन्छ ? यसअघि पाएको जनमतलाई संसद्मा किन न्याय दिन सक्नु भएन ? किन सत्ताको खिचातानीमा अल्झिनु भयो ? फेरि यस्तै गल्तीहरू नगर्नुहोला भन्ने आधारहरू के छन् ? देशको अर्थतन्त्र धराशायी छ। बेरोजगारी चुलिएको छ। वैदेशिक रोजगार र अध्ययनका लागि विदेश जानेको लर्को बढेकै छ। भ्रष्टाचारले देश रुग्ण भइसक्यो। आपराधिक क्रियाकलापमा कमी आउन सकेको छैन। सुरक्षामा चुनौती छ। यस्ता धेरै समस्या छन्। तपाईंसँग यी कुराहरू समाधान गर्ने आधार र तयारी के छन् ? महँगो शिक्षा प्रणाली छ। स्वास्थ सेवा सर्वसाधारणको पहुँच बाहिर छ। स्वदेशमा खाद्यान्न उत्पादन घटेर सबै कुरा आयात गर्नुपर्ने अवस्था छ। यी कुरालाई तपाईंको घोषणापत्रले कसरी र कहाँ समेटेको छ ? दलहरूको खिचातानी र पदलोलुप्ताले अहिलेसम्म देशमा स्थायी सरकार बन्न सकेन। दलहरू विदेशी शक्तिको निर्देशन र नियन्त्रणमा चले। यस्ता गम्भीर विषयहरूको नैतिक जिम्मेवारी कसले लिने ? जलवायु परिवर्तन, लागूऔषध, धूमपान नियन्त्रणजस्ता विश्वव्यापी समस्यामा नेपाल पिछडिएको छ। अल्पसंख्यक, सीमान्तकृत समुदाय, अपांगता भएका व्यक्ति, वृद्धवृद्धा आदिमा केन्द्रित सामाजिक समस्या कहिले पर्छन् प्राथमिकतामा ? दल तथा जनप्रतिनिधि सत्तामात्र हत्याउने तर काम नगर्ने किन भइरहेछ ? अहिलेको गठबन्धन र एकता भोलि सत्तामा पुगेर काम गर्ने बेलामा भंग हुँदैन भन्ने आधार के ? संसद् कोषको रकम पारदर्शी हुने ग्यारेन्टी कसरी गर्नुहुन्छ ? चुनाव जितेपछि दोहोर्याएर गाउँ नआउने प्रवृत्ति किन ? दलभित्र वा समूहभित्रका नकारात्मक पक्षको भण्डाफोर गर्न नसक्नेले देशका विकृति, विसंगति कसरी चिर्ला ? टेन्डर प्रक्रिया र ठेक्कापट्टामा हुने अनियमितता रोक्न तपाईंको भूमिका के रहन्छ ? बजारमूल्य र कालोबजारीलाई पार्टीगत संरक्षण देखिन्छ, यसको निराकरणका लागि कुन उपाय लगाउनु हुन्छ ? तपाईंले सम्पत्ति विवरण सार्वजनिक गर्नु भएको छ ? आफ्नो सम्पत्ति र पारिवारिक पृष्ठभूमिबारे जानकारी दिनुहुन्छ कि ? चुनावी प्रचारप्रसारको खर्च कसरी जुटाउनु भयो ? जित्ने आधार के छन् ? हारे के गर्नुहुन्छ ? तपाईंको व्यक्तिगत योग्यता र दक्षता के हो ? तपाईंको विषय विशेषज्ञता केमा छ ? लोकतन्त्रले जातीय विभाजन ल्यायो, किन बोल्नुहुन्न ? नेपालको वर्तमान शासन पद्धति, संसदीय स्वरूप र प्रणालीको व्यवस्थापकीय खर्च ज्यादै महँगो भयो। अहिलेकै अवस्थाले धान्न सक्दैन भनिन्छ। कसरी देश हाँक्नु हुन्छ ? विगतका आन्दोलन र विद्रोहका बारेमा उठेका प्रश्नहरू, पीडित र पीडकबीच टुंग्याउनुपर्ने धेरै कुरा कहिले र कसरी टुंग्याउनु हुन्छ ? दलहरूप्रति चुलिएको वितृष्णा र अविश्वासको खाडल कसरी पुर्नुहुन्छ ? र यस्ता प्रश्नहरूको चित्तबुझ्दो जवाफ नपाएसम्म यो चुनावमा भोट नहाल्ने कि ? प्रश्न गर्दा प्रतिशोध राख्ने, पूर्वाग्रही हुन खोज्ने, आधार पुर्याएर चित्तबुझ्दो जवाफ नदिने, तपाईंसँग प्रत्यक्ष संवादमा नआउने, एकलौटी तर्क गर्ने, हाउभाउ र भावभंगीमा व्यक्तित्व नझल्काउने, सार्वजनिक जीवनशैलीको मर्यादामा नबस्ने उम्मेदवारलाई अयोग्यताको सूचीमा राख्दा फरक पर्दैन। आजै दम्भ र घमण्ड हुनेले पक्कै भोलि सत्ताको दुरुपयोग गर्छ भनेर बुझ्नुपर्छ। हिजो विभिन्न मुद्दा र अभियोग लागेका उम्मेदवार दूधले नुहाएजस्तो गरी, छेपाराले रङ फेरेजस्तो गरी आएका छन् भने सचेत हुनुपर्छ। अति आलोचना गर्ने, खर्चालु र बढी तामझाम गर्ने उम्मेदवार देश र जनताप्रति उत्तरदायी हुन सक्दैन। अबको निर्वाचनमा किन पनि मतदाता गम्भीर हुनु जरुरी छ भने विगतका धेरै वर्षमा दलहरू बढी बोले। पूरा नहुने आश्वासन धेरै दिए। जितेपछि जनउत्तरदायी हुनुभन्दा आपसी खिचातानीमा अल्झिए। कैयौं व्यवस्था परिवर्तन भए पनि जनताले विकासको स्वाद चाख्न सकेका छैनन्। सबै गुमाउँदा गुमाउँदै अब देशकै स्वाधीनता र अखण्ड भूमि गुमाउनु पर्ला कि भन्ने खतरासमेत चुलिँदै छ। त्यसैले जनप्रतिनिधि चुन्नेजस्तो संवेदनशील विषयलाई हल्का नलिऔं। असल र कमसल उम्मेदवार कसरी छुट्ट्याउने केही आधार पनि विचार गरौं। उम्मेदवारको चरित्र, व्यक्तित्व कत्तिको प्रभावकारी छ ? उसका बोली र व्यवहारमा कत्तिको सन्तुलन देखिन्छ ? अध्ययन र अनुभव दुवै छ कि छैन ? व्यक्ति कतिको स्वस्थ्य र जाँगरिलो छ ? जनताका कुरा सुन्छ कि आफ्ना कुरा मात्र जनतालाई लाद्छ ? विगतमा जितेर गएको उम्मेदवार हो भने संसद्मा उसको कार्य सम्पादन र भूमिका कस्तो थियो ? आस्थानिष्ठामा कतिको अडिग छ ? प्रचारप्रसार र जीवनशैली कतिको भड्काउलो छ ? उसका कार्यकर्ता तथा नेता कस्ता चरित्रका छन् ? यी र यस्ता धेरै कुराको आधारमा मात्र उम्मेदवारी चयन गरौं। देश विकासको आधार तय गरौं।"
अमेजनबाट १० हजार कर्मचारी हटाइँदै,"वासिङटन डिसी : एक अमेरिकी अखबारले अमेजनले १० हजार मानिसलाई हटाउन लागेको दाबी गरेको छ । १० हजार कर्मचारी हटाए कम्पनीको इतिहासमा सबैभन्दा ठूलो कटौती हुनेछ। उक्त पत्रिकाका अनुसार यसै साताबाटै कर्मचारी निकाल्ने प्रक्रिया सुरु हुन्छ । हालै सामाजिक सञ्जाल प्लेटफर्म ट्विटर, मेटा र माइक्रोसफ्टले पनि ठूलो संख्यामा कर्मचारी निकालेका छन् । अब यो लिस्टमा ईकमर्स कम्पनी अमेजनको नाम पनि जोडिएको छ । कम्पनीसँग सम्बन्धित एक व्यक्तिले पहिचान खुलासा नगरी यो कटौतीको संख्यामा थप परिवर्तन हुन सक्ने जानकारी दिएका छन्। यो संख्या अमेजनको कुल कर्पोरेट कर्मचारीहरूको लगभग ३ प्रतिशत हो । बीबीसी"
पैसाको चलखेल,"निर्वाचनमा उम्मेदवारहरूले मतदातालाई आफूतिर तान्न सक्दो प्रयास गर्छन्। मत खिच्न विभिन्न आश्वासन दिन्छन्। निर्वाचनमा त्यसलाई स्वाभाविकै मान्नुपर्छ। आफू निर्वाचित भए जनताको सेवामा खटिने वाचा गर्छन् उम्मेदवार। गाउँठाउँको विकास निर्माण गर्ने प्रतिबद्धता गर्छन्। खासमा निर्वाचनमा उम्मेदवारको इमान्दारी, प्रतिबद्धता र दृष्टिकोणमाथि कसी लाग्नुपर्छ। त्यसैका आधारमा मतदाताले आफ्ना प्रतिनिधि रोज्ने हो। तर, चुनावको विकृति कस्तो भने उम्मेदवारहरू आफ्ना विचार, दृष्टिकोण र प्रतिबद्धता अनि आफ्नो योग्यता र इमानबाट होइन पैसा खर्चेर मतदाता आकर्षित गर्न लाग्छन्। यस्तो विकृति लामो समयदेखि नै नेपाली राजनीति र चुनावमा देखिँदै आएको छ। २०४८ सालदेखि नै पैसाले मत किन्ने चलन छ। जसै नेपाली समाजको चेतनामा गुणात्मक वृद्धि पनि भएको छ, तर पैसाले मत किन्ने विकृति झनै झ्याँगिँदै गएको छ। पैसाले नै मत किन्ने परिपाटी झ्याँगिँदै जाँदा दलहरूले पनि पैसा खर्चन सक्ने व्यक्ति खोजीखोजी उम्मेदवार बनाउने गरेका छन्। जसले निष्ठाको राजनीति गर्यो, आदर्शका पदचाप पछ्यायो, तिनीहरू उम्मेदवार बन्न अयोग्य सावितजस्तो हुँदै गएका छन्। प्रश्न के हो भने किन कसैले पैसा खर्च गरी गरी पार्टीबाट उम्मेदवारीको टिकट लिन्छ ? किन पैसा खर्च गरी गरी मतदातासँग मत किन्छ ? पक्कै पनि ऊ निर्वाचित भएपछि त्यसको असुलउपर गर्न लाग्छ, लाग्छ। अनि भ्रष्टाचार गर्छ। शासन, प्रशासनतिर मौलाएको भ्रष्टाचारले त्यसरी राजनीतिमा पनि राइँदाइँ गरिरहेको छ। त्यसैले जनताले अपेक्षाको गरेको परिवर्तन हुन सकेको छैन। मतदाता आफैंले आफ्नो मत बिक्री गर्नु हुन्न। इमान र योग्यता भएको उम्मेदवार छनोट गर्नुपर्छ। लोकतन्त्रको सौन्दर्य निर्वाचन हो। निर्वाचनको सौन्दर्य भनेकै जनताको मत। तर जब मतकै खरिद बिक्री हुन्छ भने त्यो न त असली निर्वाचन हुन्छ, न असली लोकतन्त्र। जनताले देशमा परिवर्तन ल्याउन सक्ने भनेकै मत जाहेरबाट हो। तर जब मत नै बिक्री हुन्छ, त्यो परिवर्तन सम्भव हुँदैन। उम्मेदवारले त मत किन्ने प्रपञ्च गर्छन्, गर्छन् नै मतदाता पनि बिक्रीका लागि तयार हुनु झन् ठूलो दुर्भाग्य हो। चुनावमा दुईचार पैसा कमाउने र पैसा बाँड्ने उम्मेदवार खोज्ने मतदाताहरूको मनस्थिति बुझाउन गजलकार आनन्द भट्टराईको गजलका पंक्ति काफी लाग्छन्ः हात थापुँला दिनुस् सक्ने जति दिनुहुन्छ, आश्वासन त नेताज्यूले अति दिनुहुन्छ। बूढाबूढी, छोराबुहारी नातिनातिनाको, मेरै घरमा चालिस भोट छ, कति दिनुहुन्छ ? केहीलाई नगदै बाँड्ने, केहीलाई भोजभतेर खुवाएर रिझाउने विकृति देशैभरि देखिएको छ। कतिपय उम्मेदवार त धनबलमात्रै होइन बाहुबल पनि प्रयोग गर्छन्। त्यसैले निर्वाचन भनेको मनी र मसलको पर्यायवाचीजस्तो बन्न गएको छ। यस्तै विकृतिले लोकतन्त्रलाई कमजोर बनाएको छ। यस्ता विकृतिको अन्त्यका लागि पहिलो त राजनीतिक दलहरू नै इमान्दार हुन जरुरी छ। विचार, सिद्धान्त र आदर्शलाई प्राथमिकता दिन जरुरी छ। देश बनाउने भिजनसहित राजनीति गर्नुपर्छ। जनताको सेवामा आफूलाई समर्पित गर्नुपर्छ। हो, राजनीतिमा वा निर्वाचनमा पैसा खर्च हुन्छ। चुनावी अभियानका लागि पैसा चाहिनु स्वाभाविक हो। त्यसैलाई ख्याल गरेर निर्वाचन आयोगले समेत खर्चको एउटा सीमा तोकेको छ। अमेरिकामा त उम्मेदवारले धेरैभन्दा धेरै पैसा संकलन गर्ने प्रतिस्पर्धा नै चल्छ। तर, त्यसो भन्दैमा मतदाताको खरिदबिक्री हुँदैन। चुनावी अभियानकै लागि खर्च हुन्छ। हाम्रोमा पनि चुनावी अभियानका क्रममा हुने खर्चलाई अस्वाभाविक नमानिए पनि भड्किलो प्रचार र मत किन्न पैसाकै चलखेल गर्ने प्रवृत्ति चाहिँ लोकतन्त्रका लागि घातक हो। यो घातककर्मलाई सच्याउन सक्ने पहिलो राजनीतिको बागडोर सम्हालिरहेका दलहरूले हो। र, मतदाता आफैंले आफ्नो मत बिक्री गर्नु हुन्न। इमान र योग्यता भएको उम्मेदवार छनोट गर्नुपर्छ। पैसाको प्रलोभनमा पार्लान नि ! चुनावमा किन बाहिरिन्छ अर्बौं रकम ?"
स्वतन्त्र उम्मेदवारको समर्थन डा शेखर कोइरालालाई,"विराटनगर : प्रतिनिधिसभा सदस्यका लागि मोरङको निर्वाचन क्षेत्र नम्बर ६ बाट स्वतन्त्र रूपमा उम्मेदवारी दिएका सुशील खड्काले डा शेखर कोइरालालाई समर्थन गरेका छन्। यही क्षेत्रबाट प्रतिनिधिसभा सदस्यका उम्मेदवार रहेका कोइरालालाई समर्थन गर्दै खड्काले उम्मेदवारी निष्कृय बनाएका हुन्। कोइराला निवासमा मंगलबार बिहान आयोजित संक्षिप्त कार्यक्रममा खड्काले आफ्नो उम्मेदवारी निष्कृय बनाउँदै कोइरालालाई सघाउने घोषणा गरे। स्वतन्त्र युवा समूह गठन गरेर सुशीलले सामाजिक कार्य गर्नुका साथै राजनैतिक खबरदारी गर्दै आएका थिए। युवा शक्तिको व्यवस्थापन, ३० लाख हेक्टर कृषि क्षेत्र निर्धारण, विराटनगरको कोसी लोकमार्ग पश्चिमका वडाको समान विकासको पहुँच पुर्याउनेसहित राष्ट्रिय एजेण्डा उठाइदिने शर्तमा डा कोइरालालाई समर्थन गरेको जानकारी उनले दिए। आफूले उठाएका एजेण्डाप्रति कोइराला गम्भीर भएकाले उम्मेदवारी निष्कृय बनाएको उनको भनाइ थियो। राष्ट्रिय राजनीतिमा समेत हस्तक्षेपकारी भूमिका निर्वाह गर्न सक्ने र युवाका मुद्दालाई संसदमा सशक्त रुपमा उठाउन सक्ने महसुस गरेर डा कोइरालालाई समर्थन गर्दै आफ्नो उम्मेदवारी निष्कृय बनाएको सबैलाई जानकारी गराउँदछु, सुशीलले जारी गरेको विज्ञप्तिमा भनिएको छ, अब उहाँलाई जिताउन हामी सबै युवा आजैदेखि लाग्ने छौँ। बहुजन शक्ति पार्टीबाट प्रतिनिधिसभा सदस्यका लागि उम्मेदवारी दिएका नारायण पासवानले पनि यसअघि नै आफ्नो उम्मेदवारी निष्कृय बनाएर डा कोइरालालाई समर्थन गरेका थिए। पासवान यतिबेला डा कोइरालाको चुनावी प्रचार अभियानमा सक्रियताका साथ लागेका छन्। लोकतान्त्रिकबाम गठबन्धनका उम्मेदवार नेपाली कांग्रेसका नेता डा कोइरालासँग एमालेजसपा गठबन्धनबाट नेकपा(एमाले)का स्थायी कमिटी सदस्य लालबाबु पण्डित प्रतिस्पर्धामा छन्।"
द्वन्द्वपीडितलाई छैन उत्साह,"गुलरिया : नेताहरू सहिदको नाम भजाएर आफूमाथि जान्छन्। द्वन्द्वपीडितका समस्यालाई केही मान्दैनन् र गर्दैनन पनि। मेरो धेरै चित्त दुःखेको छ। निर्वाचन आउँदै छ। यस पटक म भोट कसैलाई दिन्न, बर्दियाको बढैयाताल गाउँपालिका५ निवासी बेपत्ता परिवारकी मगती थारूले रोष पोखिन्। उनका श्रीमान् बेपत्ता पारिएको २१ वर्ष बित्यो। २०५८ मंसिर २७ गते कोहलपुर जाने क्रममा बाँसगढीबाट पक्राउ गरी सुरक्षाकर्मीहरूले बेपत्ता पारे। लास वा सास केही पाएनौं। २०५९ वैशाख १६ गते बर्दिया कारागारमा अन्तिम भेट गरेकी थिएँ। २१ गते भेट्न जाँदा त्यसपछि अहिलेसम्म भेट भएको छैन, तत्कालीन पीडा सुनाउँदै थारूले भनिन्, दुई छोराछोरी बेरोजगार छन्। घरमुली छैनन्। उनीहरूको शिक्षा, दीक्षालगायत यावत आवश्यकता पूरा गर्न कति कष्ट सहन पर्यो। दुःखका बेला कोही पनि हेर्न आएनन्। श्रीमान बेपत्ता भएपछि चौथो पटकको चुनाव हो, यो। यस अघिका चुनावमा पनि नेताहरूले पीडितलाई धेरै आश्वासन दिएर भोट मागे। अहिलेसम्म हाम्रो अवस्था सुध्रिएन। अनि अब पनि भोट दिएर केही हुने वाला छैन। त्यसैले उनले यसपालि नो भोट भनिन्। उनी त बेपत्ता परिवारकी प्रतिनिधि मात्र हुन्। बर्दियामा बेपत्ता, मृतक, अंगभंग, दूराचारलगायतका घटना गरी ७ सयभन्दा बढी द्वन्द्वपीडितहरू छन्। जिल्ला प्रशासन कार्यालय बर्दियाको तथ्यांकअनुसार २२४ जना बेपत्ता परिवार छन्। बेपत्ता आयोगको तथ्यांकले बर्दियामा २५० जना बेपत्ता भएको तथ्यांक छ। पीडितहरूको आआफ्नै समस्या छन्। बेपत्ताका परिवारहरू आफन्तको मर्दो वा ज्युँदो अवस्था थाहा नपाएर सास्ती व्यहोर्नुपरेको छ। उनीहरूले आफन्तको वास्तविक अवस्था सार्वजनिक गर्न सरकारसँग जोडदार माग गर्दै आए पनि समस्या समाधान हुन सकेको छैन। ठाकुरबाबा नगरपालिका२ का नयाँराम खड्काको अवस्था पनि उस्तै छ। निर्वाचनमा कुनै उत्साह छैन। तत्कालीन द्वन्द्वकालीन अवस्थामा विद्रोही पक्षको कुटपिट र यातना व्यहोरेका खड्का अतीतको घटनाले अझै पिरोलिरहेको बताउँछन्। यातनाले शारीरिक कमजोरी सहनुपर्दा बेरोजगारीका कारण कमजोर घरमुली बन्न बाध्य भए। २०५७ चैत २६ गते प्रतापपुरस्थित घरबाटै विद्रोही पक्षले थुतेर लगे। मरणासन्न हुने गरी कुटपिट गरे। मर्यो भनेर फालेपछि मात्र बचेको हुँ, पीडाको अवस्था सुनाउँदै उनले भने, दुईटै खुट्टामा रड हालेको छ। अण्डकोषमा चोट छ। करङ कमजोर छ। कसरी पीडा भुल्न सक्छु ? आफ्ना कुरा कसैले नउठाउने र जनप्रनिधिले पनि केही नगरेको बताउँदै उनले भने, यातायातलगायत कहीँ कतै सुविधा छैन। भोट हाल्ने बेलामा मात्र लाइनमा अगाडि पालो दिन्छन्। अन्यथा सुविधा पाइँदैन। सरकारले दिएको जीवन निर्वाह भत्ता १ लाख रुपैयाँ मात्र पाएको उनले सुनाए। दलका उम्मेदवारले बाँडेका घोषणापत्र पनि आफूले नपाएको बताए। नेताहरूले पीडितलाई धेरै आश्वासन दिएर भोट मागे। अहिलेसम्म हाम्रो अवस्था सुध्रिएन बर्दियामा ७ सयभन्दा बढी द्वन्द्वपीडित छन् दलहरूले केही गर्लान् भन्ने आस पनि नभएको पीडित खड्काले निराशा पोखे। गेरुवा गाउँपालिका१ जनकनगर निवासी खुमानन्द चौधरी घरमै बसेका बाबु हरिराम चौधरीलाई तत्कालीन विद्रोही पक्षले चरम यातना दिई गोली हानी हत्या गरेको घटना ताजै सम्झिन्छन्। तत्कालीन पाताभार गाउँ विकास समितिका उपाध्यक्षसमेत रहेका बाबुलाई सुराकीको आरोपमा मारिएको प्रस्ट्याउँदै चौधरीले भने, परिवारमा यत्रो बज्रपात परे पनि कसैले वास्ता गरेनन्। न त पार्टीले परिवारलाई सम्मान दियो न राज्यले। मृतकलाई सहिद घोषणा र अन्य द्वन्द्वपीडितहरूलाई आयोगले न्याय दिनुपर्छ। सरकारबाट ३ लाख रुपैयाँबाहेक अन्य क्षतिपूर्ति पाइएको छैन। आसन्न मंसिर ४ गते हुने प्रतिनिधिसभा तथा प्रदेससभा सदस्य निर्वाचनमा भोट माग्न दलहरूले एजेण्डाका रूपमा आफ्ना घोषणापत्रहरू अघि सारेका छन्। उम्मेदवारहरू भौतिक पूर्वाधार, सामाजिक विकासँगै समग्र समृद्धिको मुद्दा र द्वन्द्वपीडितहरूको समस्यालाई पनि चुनावी मुद्दा बनाएका छन्। दलहरूका राष्ट्रिय घोषणापत्रलगायत स्थानीय संकल्प पत्रहरूमा द्वन्द्वकालीन मुद्दा समाधान गर्ने वाचाहरू गरेको द्वन्द्वपीडित राष्ट्रिय सञ्जालका उपाध्यक्ष एवं राष्ट्रिय स्मृति सञ्जालका संयोजक निरञ्जनकुमार चौधरीले बताए। ठूला साना दलहरूले घोषणा पत्रहरूमा आयोगका विषय सम्बोधन गर्ने, द्वन्द्वपीडितको सम्मान र मर्म तथा परिपुरणलाई अधिकारका रूपमा स्थापित गर्ने मुद्दालाई राष्ट्रिय एजेण्डाका रूपमा उठान गरेका छन्। पीडितका मुद्दालाई राष्ट्रिय तथा स्थानीय राजनीतिमा जोडेर अगाडि बढाउनुपर्छ, उनले थपे, राज्यले सबै पीडित परिवारको अभिभावकत्व ग्रहण गर्नुपर्छ। राष्ट्रिय घोषणापत्रमा उठान गरेको द्वन्द्वपीडितको मुद्दालाई एमालेले स्थानीय प्रतिवद्धतापत्रमा पनि समावेश गरेको एमालेका कार्यालय सचिव अंगद श्रेष्ठले बताए। स्थानीय प्रतिवद्धतापत्र सत्ता गठबन्धनको एउटै भए पनि राष्ट्रिय प्रतिवद्धतापत्रमा माओवादी केन्द्रले द्वन्द्वपीडितहरूलाई न्यायसहित सत्य निरुपण तथा मेलमिलाप आयोग तथा बेपत्ता छानबिन आयोगको कामलाई यथाशीघ्र पूर्णता दिई शान्ति प्रक्रियालाई पूर्ण रूपमा सफल पारिने उल्लेख गरिएको माओवादी केन्द्र बर्दियाका कार्यालय सचिव छविलाल सिंहले बताए।"
"सल्लाघारीमा पानी ट्याङ्कर र मोटसाइकल ठोक्कियो : एकजनाको मृत्यु, एक गम्भीर घाइते",भक्तपुर : भक्तपुर सल्लाघारीमा पानी ट्याङ्करमा मोटसाइकल ठोक्किँदा मोटरसाइकल चालकको मृत्यु भएको छ भने एक गम्भीर घाइते भएका छन् । बागमती प्रदेश०२०३१प ७८६२ नंको मोटरसाइकल बा४ख ४२६८ नंको पानीट्याङ्करमा ठोक्किँदा मोटरसाइकल चालक मध्यपुरथिमि नगरपालिका१ लोकन्थली बस्ने २६ वर्षीय साजन दुवारीको मृत्यु भएको महानगरीय प्रहरी परिसर भक्तपुरका प्रहरी नायब उपरीक्षक राजु पाण्डेले जानकारी दिए। मोटरसाइकलमा सवार झापा घर भइ हाल मध्यपुरथिमि  ३ बस्ने २३ वर्षीय अमनल साहको इवामुरा मेमोरियल अस्पतालमा उपचार भइरहेको उनले जानकारी दिए । प्रहरीले दुर्घटना भएका दुवै सवारीसाधन र ट्याङ्कर चालक भक्तपुर नगरपालिका२ ब्यासी बस्ने २८ वर्षीय प्रवीण सुवारलाई पक्राउ गरी अनुसन्धान गरिरहेको जानकारी दिएको छ ।
आचारसंहितामा कडा बन्दै आयोग,"काठमाडौं : निर्वाचन आयोगले चुनावी प्रचारप्रसारका क्रममा कसैले आचारसंहिता उल्लंघन गरे उजुरी गर्न सर्वसाधारणसँग आग्रह गरेको छ। कुनै उम्मेदवार र राजनीतिक दलले अस्वाभाविक गतिविधि वा भोजभतेर गर्ने, पैसा बाँड्ने, अत्यधिक खर्च गरेको वा शान्ति भंग गर्ने कार्य भएमा जिल्ला आचारसंहिता अनुगमन समितिमा खबर गर्न सकिन्छ। आयोगको केन्द्रीय आचारसंहिता अनुगमन समितिले आचारसंहिता पालनामा कडाइ गर्न जिल्ला अनुगमन समितिलाई निर्देशन दिएको छ। आयोगको केन्द्रीय आचारसंहिता अनुगमन समितिको सोमबार बैठक बसेको थियो। समितिका संयोजक आयुक्त रामप्रसाद भण्डारीको संयोजकत्व एवं प्रमुख निर्वाचन आयुक्त दिनेशकुमार थपलिया तथा आयुक्त ईश्वरीप्रसाद पौडेलको उपस्थितिमा बैठक बसेको थियो। बसेको बैठकले हरेक जिल्लामा शान्तिपूर्ण र भयरहित निर्वाचन गराउन आचारसंहिता निगरानी बढाउनुपर्नेमा जोड दिएको छ। समितिले कसैलाई डर त्रास, धाक धम्की प्रलोभन दिने जस्ता कार्य गरेको पाइएमा निगरानी राखी कारबाही सुरु गर्न जिल्ला आचारसंहिता अनुगमन समिति, निर्वाचन अधिकृत र अनुगमन अधिकृतलाई निर्देशन दिएको हो। निर्वाचनको मिति नजिकिँदै जाँदा कार्यकर्ता तथा दलका उम्मेदवारले आचारसंहिता उल्लंघन गरेको उजुरी आयोगमा बढ््न थालेको छ। पैसा बाँडेको, भोजभतेर तथा मदिरा बाँडेको आरोप उम्मेदवारलाई लाग्ने गरेको छ। त्यसैगरी बैठकले स्थानीय जनप्रतिनिधि, मतदाता, उम्मेदवार, सरकारी कर्मचारी, शिक्षक शिक्षिका तथा सुरक्षा निकायका जोसुकैले आचारसंहिता उल्लंघन गरेको पाइएमा स्पष्टीकरण सोधी कारबाही अगाडि बढाउनसमेत समितिलाई निर्देशन दिएको छ। यसका साथै राजनीतिक दल तथा उम्मेदवारले निर्वाचन आचारसंहिताको पालना तथा सो सम्बन्धमा गरेका सबै क्रियाकलाप र निर्वाचनमा खर्च गर्दा आयोगले तोकेको सीमाभित्र रही खर्च गरे नगरेको विषयमा सूक्ष्म अनुगमन गर्न निर्देशन दिइएको छ। आचारसंहिता उल्लंघनको उजुरी हरेक दिन साँझ ७ बजेसम्म जिल्लास्थित निर्वाचन कार्यालयमा गर्न सकिन्छ। सहप्रवक्ता भट्टराईका अनुसार बैठकले निर्वाचन ऐन, २०७३ को दफा २४ को उपदफा ५ अनुसार मतदान हुने दिनको अघिल्लो ४८ घण्टादेखि मतगणनाको काम पूरा नभएसम्म निर्वाचन प्रचारप्रसार गर्न पाइँदैन। निर्वाचन ऐनअनुसारको आचारसंहिता पालना गराउन जिल्ला आचारसंहिता अनुगमन समितिलाई निर्देशन दिएको छ। मतदान हुने २ दिनअघिदेखि देशभर मादक पदार्थ बिक्री वितरणमा रोक लगाइएको छ। मतगणना पूरा नहुँदासम्म मादक पदार्थ बिक्री वितरण गर्न पाइँदैन। आयोगका सहप्रवक्ता कमल भट्टराईका अनुसार आचारसंहिताविपरीत आयोगले तोकेको समयमा मादक पदार्थ बेचबिखन गरेको पाइएमा नेपाल प्रहरीले जफत गर्न सक्नेछ। गृह मन्त्रालयमार्फत नेपाल प्रहरीलाई निर्देशन दिइएको छ। बैठकले आचारसंहिताको अवस्था, प्रगति विवरण ३ दिनभित्र समिति वा आयोगमा पठाउन निर्देशन पनि दिएको छ।"
कार्बन उत्सर्जन गर्नेहरू नै कोपमा गयल,"काठमाडौं : नोभेम्बर ६ देखि औपचारिक रूपमा सुरु भएको संयुक्त राष्ट्र जलवायु परिवर्तनको २७औं सम्मेलनमा विश्वका ठूला उत्सर्जकहरू अनुपस्थित रहे। बिग पल्युटर यानिकि सबैभन्दा धेरै कार्बन उत्सर्जकहरूको अनुपस्थिति जल्दोबल्दो विषय बनेको छ। संसारमा सबैभन्दा धेरै कार्बन उत्सर्जन गर्ने मुलुकमा चीन पहिलो नम्बरमा आउँछ। गतवर्ष ग्लास्गोमा भएको कोप२६ मा पनि चीनको अनुपस्थित थियो। चीनका राष्ट्रपति सी चिङफिङ कोभिडको कारण मुलुक छोड्न नचाहेको भन्दै कोप२६ मा सहभागी भएनन्। यो वर्ष पनि चीनले सहभागिता जनाएको छैन। सीले भर्चुअल माध्यमबाट जोडिएर सन् २०६० सम्ममा चीन नेट जिरोमा जाने प्रतिबद्धता गरेका थिए। संसारमा हुने उत्सर्जनको २७ प्रतिशत चीनले गरेको सर्वेक्षणहरूले देखाएको छ। अमेरिका दोस्रो ठूलो उत्सर्जन गर्ने मुलुक हो। तर, अमेरिकाका राष्ट्रपति जो बाइडेन गतवर्ष र यो वर्ष पनि सम्मेलनमा उपस्थित भएका छन्। पहिलो दुई दिन लिडर्स समिटमा आउनुपर्ने तर बाइडेनपछि आएका हुन्। सम्मेलन सुरु भएको केही दिनपछि मात्रै उनको उपस्थिति भएको हो। बाइडेनले उनको कार्यकालमा जलवायु परिवर्तनमा ठूलो कदम चालेको दाबी गरे। सबै राष्ट्रहरूलाई पृथ्वीको तापक्रम १५ डिग्री सीमित गर्न एक भएर लाग्नुपर्ने सुझाए। भने जलवायु संकट भनेको मानव, अर्थतन्त्र, वातावरण र राष्ट्रिय सुरक्षाको विषय पनि हो। कोप२७ ले हाम्रा बालबालिकाका लागि राम्रो वातावरण तय गर्ने अपेक्षा गरेको छु। गतवर्ष बाइडेनले सी चिङफिङको अनुपस्थितिलाई ठूलो गल्तीका रूपमा लिएको भन्दै आलोचना गरेका थिए। तर, यो वर्ष उनले यस्ता विषयमा बोलेका छैनन्। त्यसैगरी भारत तेस्रो ठूलो कार्बन उत्सर्जन मुलुकमा पर्छ। गतवर्ष भारतका प्रधानमन्त्री नरेन्द्र मोदी सम्मेलनमा सहभागी भएका थिए। तर, यो वर्ष उनी पनि उपस्थित भएनन्। युरोपियन युनियन (ईयू) अर्को ठूलो उत्सर्जक हो। ईयूपछि रसिया ठूलो कार्बन उत्सर्जकको रूपमा पर्छ। रसियाका राष्ट्र पनि भ्लादिमिर पुटिन गतवर्ष उपस्थित भएनन्। उनले कोप२६ को उच्चस्तरीय बैठकमा भर्चुअल उपस्थिति जनाएका थिए। जलवायु परिवर्तनलाई रसियाले महत्वपूर्ण र प्राथमिकता को विषयमा राखेको बताएका थिए। त्यसैगरी जंगल व्यवस्थापनमा काम गरिरहेको पनि उनले बताएका थिए। कोप२७ मा पनि रसिया अनुपस्थिति नै छ। पृथ्वीलाई प्रदूषित बनाउन मुख्य भूमिका खेल्ने ठूला देशहरूमध्ये अमेरिका, चीन, भारतले मात्रै संसारमा भएको कोइला खपतको ७० प्रतिशत ओगटेको अनुमान गरिएको छ। अष्ट्रेलिया संसारको सबैभन्दा ठूलो कोइला निर्यात गर्ने मुलुक हो। उसले गत वर्ष कोप२६ मा जलवायुको लक्ष्य पूरा गर्न आनाकानी गरेको थियो। यस वर्षका निर्णयहरू यसै साता आउने अनुमान छ। गतवर्ष प्रधानमन्त्री स्कट मोरिसनले सन् २०५० सम्ममा नेट जिरोमा जानसक्ने बताएका थिए। जलवायु परिवर्तनसम्बन्धी संयुक्त राष्ट्र फ्रेमवर्क कन्वेन्सन (यूएनएफसीसीसी) का अनुसार प्रत्येक वर्ष पृथ्वीमा ३० गिगा टनभन्दा धेरै कार्बन उत्सर्जन हुँदै आएको छ। जसले जलवायु परिवर्तनमा महत्वपूर्ण भूमिका खेलेको छ। सन् २०२१ मा कार्बन उत्सर्जनको मात्रा ६ प्रतिशतले बढेको थियो। यूएनएफसीसीसीको अनुसार गतवर्ष उत्सर्जनको मात्रा ३६३ बिलियन टन भएको थियो। यिनै ठूला मुलुकहरूले उत्सर्जन बढाउन मुख्य भूमिका खेलेका छन्। र, उनीहरूको सम्मेलनमा सहभागी बन्नु अर्थपूर्ण हुने विज्ञहरूले बताएका छन्। इजिप्टमा जारी सम्मेलनमा सक्रिय सहभागिता जनाइरहेका जलवायु अध्येता मन्जित ढकालले शक्तिराष्ट्रहरूको सहभागिता राजनीतिक र समाचारका लागि ठूलो विषय भएको बताए। संसारभरि उनीहरूको उपस्थिति ठूलो विषय भए पनि जलवायुका वार्तामा खासै असर गर्दैन् ढकालले भने, भित्रको वार्ताहरूमा उनीहरू बस्दैनन्। साइडलाइन वार्तामा आउने हो। तर, पनि शक्तिराष्ट्रहरूको नेतृत्वले सहभागिता जनाउँदा जलवायुका विषयलाई कति प्राथमिकतामा राख्छ भन्ने सन्देश जाने बुझाई ढकालको छ। तर, सम्मेलनभित्र हुने वार्तामा ठूलो प्रभाव नपार्ने जनाए। किनभने देशको पोजिसन त्यही हुन्छ। तर, पोलिटिकल गेस्चरचाहिँ देखिन्छ। संसारका राष्ट्रप्रमुखहरू विभिन्न उद्देश्यले सहभागी भएको उनले बुझेका छन्। शक्ति राष्ट्रहरूका प्रमुखहरूलाई एउटै फोरममा भेटिने उद्देश्यले र राजनीतिक भेला भएकाले सबैको सहभागी देखिन्छ। राष्ट्र प्रमुखहरूको उपस्थिति सकारात्मक र नैतिक रूपमा जलवायु कार्यमा जान घच्घचाउनेसमेत हुने गरेको उनले बताए। ढकालका अनुसार गतसाता प्राविधिक तहका प्रमुख मुद्दाहरूमा वार्ता भएका छन्। सोमबारदेखि राजनीतिक तहको बैठक सुरु हुन्छ। मन्त्रीस्तरीय बैठकले नै जलवायुसम्बन्धी निर्णयहरू गर्नेछ। त्यसका लागि यो साता कुर्नुपर्ने हुन्छ। अन्य शक्तिराष्ट्रका प्रमुख उपस्थित नभए पनि बाइडेन उपस्थित भए। ढकालले अमेरिकाले के के विषयमा जलवायुवित्त दिने भन्ने स्पष्ट पारिसकेको समेत जनाए। विश्वको अर्थतन्त्रमा अमेरिकाको हिस्सा सबैभन्दा ठूलो छ। त्यो हिसाबले अमेरिकाले गर्नुपर्ने दायित्व पूरा भएको छैन भन्ने विकासोन्मुख मुलुकहरूको छ। तर, अमेरिकाले जलवायुवित्तमा एउटा प्रमुख भूमिका खेल्दै आएको उनले जनाए। अहिलेसम्मका वस्तुस्थिति हेर्दा जलवायुवित्तका लागि विकसित देशले धेरै सहयोग गरेको पाइन्न। विश्वव्यापी तापमान १५ कायम राख्न ठूला कार्बन उत्सर्जकहरूमा छलफल चलिरहेको छ । तर, पनि बाइडेनको सम्बोधनले विकासोन्मुख मुलुकहरू दुःखी भएको अर्का जलवायुविज्ञ राजु पण्डित क्षेत्रीले बताए। उनले भने, हानिनोक्सानीसम्बन्धी आर्थिक वित्तीय संयन्त्रका लागि चित्त बुझ्दो बोलेनन्। कोप२७ ले एउटा वक्तव्य जारी गर्दै पेरिस सहमति २०१५ अनुसार दीर्घकालीन विकासका लागि कम्तीमा ४ देखि ७ ट्रिलियन आर्थिक वित्त प्रत्येक वर्ष चाहिने अनुमान लगाएको छ। तर, शक्तिराष्ट्रहरू आफ्नो जिम्मेवारीबाट पन्छिन् खोजेको आरोप यस क्षेत्रमा काम गर्दै आएका संस्थाहरूले गरेका छन्। विकासोन्मुख मुलुकहरूलाई प्रतिनिधित्व गर्ने लस एन्ड ड्यामेज कोलाबरेसन नाम दिइएको ट्वीटर अकाउन्टले इतिहासमा धेरै उत्सर्जकहरू जलवायुवित्त प्रवाहविरुद्ध लागेको आलोचना गरेको छ। कोप२७ को पहिलो सप्ताहको अन्त्यमा उनीहरूले जोखिममा रहेका मुलुकहरूप्रति स्पष्ट दृष्टिकोण हुनुपर्ने बताउँदै गर्दा जलवायुवित्त ढिलाइका लागि बहाना बनाइरहेको दाबी गरेको। शक्ति राष्ट्रहरू जलवायु न्यायका कुरा गर्दा आफ्नो उत्तरदायित्वबाट पन्छिँदै निजी क्षेत्र र विकास बंैकहरूतिर औंला तेस्र्याएको आरोपसमेत लगाएको छ। संसारमा सबैभन्दा कार्बन उत्सर्जन गर्ने देशहरूमा चीन, अमेरिका, भारत, ईयू, रसिया, जापान, जर्मनी, इरान, साउथ कोरिया, साउदी अरेबिया, इन्डोनेसिया लगायतका मुलुकले अत्यन्त धेरै उत्सर्जन गर्दै आएका छन्। हालसम्म जलवायुजन्य हानिनोक्सानी, तापमान १५ सीमित गर्ने र उत्सर्जन गर्नेले जिम्मेवारी लिने भन्ने विषयमा छलफल भएका छन् । अर्का जलवायुविज्ञ डा विमल रेग्मीले शक्ति राष्ट्रहरूको उनुपस्थितले धेरै प्रभाव पार्ने बताए। उपस्थित भएको बाइडेनको भनाइलाई आलोचना गर्दै उनले भने, उनको नेतृत्व पनि राम्रो भएन। बलियो रूपमा अमेरिकाको वित्त, हानिनोक्सानीको विषयमा सामान्य कुरा गरे। खास चासो लाग्दो कुरा गरेनन्। यसले ठूला मुलुकहरूले गरेको प्रतिबद्धता कार्यान्वयनमा चासो नदेखिएको जस्तो देखिएको उनले बताए। उनले थपे, सबैको उपस्थिति भएको भए राजनीतिक दबाब हुन्थ्यो।"
"मतदाताको घरदैलोमा प्रदिप ज्ञवाली : यति धेरै माया र विश्वास पाएको छु, कहिल्यै टुट्न दिनेछैन","गुल्मी : गुल्मी क्षेत्र नम्बर १ का प्रतिनिधीसभा सदस्य एवम् नेकपा एमालेका उपमहासचिव प्रदिप ज्ञवालीले मतदाताको घरदैलोमा पुग्दा अटुट माया र विश्वास पाएकाले त्यसलाई कदापी टुट्न नदिने प्रतिवद्धता जनाएका छन् । रेसुंगा नगरपालिका वडा नम्बर ९ मा आयोजित चुनावी भेटघाटको क्रममा ज्ञवालीले गुल्मीको मुहार फेर्नका लागि आफू सदैव क्रियाशील भएर लागिरहेको बताए। मतदाताको यति धेरै मायाँ र विश्वास पाएका छौँ,उनले भने,यो विश्वास र मायालाई भुल्नु भनेको जनताप्रतिको धोका हो । उनले विपक्षी दलका उम्मेदवारहरुलाई स्वच्छ प्रतिस्पर्धा गर्न र अरुको पहलमा भएको विकासलाई आफूले गरेको भनेर भ्रम नफिज्याउन पनि सुझाए । ज्ञवालीले एमाले देशको राष्ट्रियताको पहरेदार भएकाले यसपालि पनि पूनः एमाले देशकै पहिलो पार्टी हुने ठोकुवा समेत गरे । नाकाबन्दी, चुच्चे नक्सा र राष्ट्र कमजोर भएको बेला देशको पक्षमा दरिलो रुपमा उभिएकै कारण जनताको मनमनमा एमाले बसेको उनको भनाइ छ । गुल्मी क्षेत्र नम्बर १ मा एमालेबाट ज्ञवाली र गठबन्धनबाट कांग्रेसका नेता चन्द्र भण्डारी प्रतिस्पर्धामा छन् ।"
