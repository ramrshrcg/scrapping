शीर्षक,विवरण
चार प्रश्नमा चोलेन्द्रको जवाफ : पूर्व प्रधानन्यायाधीशहरुले मसँग भाग खोजे,"काठमाडौं : निलम्बित प्रधानन्यायाधीश चोलेन्द्र शमशेर जबराले झण्डै ४ घण्टा सांसदहरुलाई बयान दिएका छन्। प्रधानन्यायाधीशले संसदीय समितिमा उपस्थित भएर महाभियोगको आरोपपछि बयान लिएको यो विरलै घटना हो। बुधबार करिब १२ बजेदेखि सुरु भएको सबाल जवाफ झन्डै ४ बजेसम्म भयो। महाभियोग सिफारिस समितिमा सांसदहरुका ४३ प्रश्नमध्ये चार वटा प्रश्न सोधिए। सांसद एकवाल मियाँका अनुसार प्रधानन्यायाधीशको व्यक्तिगत आचारण, पारीवारिक स्थिति, विचौलिया भन्नुको कारण र भ्रष्टाचारसँग जोडिएका प्रश्नहरु सोधिएका थिए। जवाफमा प्रधानन्यायाधीश जबराले गोलमोटल उत्तर दिएको सांसदहरुको आरोप छ। नेकपा एमालेका सांसद कृष्णभक्त पोखरेलले जबराले भावनात्मक जवाफमात्रै दिएको बताए। उनले भने, भावनात्मक तरिकाले कुरा राख्नुभयो। हामी ओपन माइन्डसेटका साथ बैठकमा सहभागी थियौं। तर उहाँले तथ्य लिएर आउनुभएन। उनले जबरामाथि सैद्धान्तिक प्रश्नहरू गरिए पनि भावनात्मक टाइपका कुरामात्रै गरेको आरोप लगाए। जबरा आफूलाई लागेका आरोप इन्कार गर्नेगरी प्रस्तुत भएको पोखरेलको भनाइ छ। त्यस्तै संसदीय समितिका एक सदस्यका अनुसार जबराले हरेक प्रश्नको घुमाउरो जवाफ दिए। उहाँ (जबराज्यु)ले सिधासिधा भन्दा पनि घुमाएर लामो जवाफ दिनुभयो। त्यही भएर समय लाग्यो। तथ्यमा रहेर जवाफ दिन सक्नुभएन। नेपाली कांग्रेसका सचेतकसमेत रहेका सांसद मीन विश्वकर्माले पनि जबराले गोलमाल जवाफ दिएको बताए। यो त सुरुसुरु भएर ढिलो भएको हो। एउटै प्रश्नको लामो जवाफ आएपछि फेरि प्रतिप्रश्न गर्नुपर्यो। तर गोलमाल जवाफमात्र आयो। जबराले महाअभियोग लगाउनुको चित्त बुझ्दो कारण उल्टै संसदीय समितिसँग जवाफ मागे। उनको तर्क थियो, २०७८ असार २८ गते शेरबहादुर देउवा नेतृत्वमा सरकार बनाउनेगरी जारी गरिएको परमादेशकै कारण महाअभियोग लगाइएको भए त्यसमा मेरो कमजोरी देखाउनुस्। ममाथि परमादेशपछि सत्तागठबन्धनसँग बार्गेनिङ गरेको आरोप लगाइएको छ। प्रमाण र कारण पनि उपलब्ध गराउनुस्। उनले एमालेले ल्याउनुपर्ने महाभियोग प्रस्ताव गठबन्धनबाट आएको बताए। 'एमालेबाट महाभियोग प्रस्ताव आउनुपर्थ्यो। गठबन्धनबाट आयो, उनले भने। जबराले आफूले न्यायपालिकामा भ्रष्टाचार नगरेको र विना कारण विचौलियाको आरोप लगाइएको बताए। उनले सांसदहरुलाई जवाफ दिँदै भने, मेरोविरुद्ध सबै ठाउँबाट अट्याक भयो। संसद बिघटनको फैसला आउनुअघि महाभियोग सिफारिस किन आएन? त्यसपछि आउनुको कारण निवेदककर्ताहरुको तर्फबाट प्रधानन्यायाधीश बनाउने आश्वासन दिइयो। संसद विघटनअघि म ठीक र विघटनपछि म बेठीक कसरी भयो? जबराले ललिता निवासको सरकारी जग्गा हिनामिनालाई लिएर गत वर्ष कात्तिक १५ गते तत्कालीन प्रधानमन्त्री माधव नेपाल र डा बाबुराम भट्टराईलाई पनि मुद्दा चलाउनुपर्छ भन्ने गरी फैसला सुनाउने तयारी रहेको बताए। तर सो फैसलालाई रोक्नेगरी त्यसअघि नै आफूविरुद्ध योजनाबद्ध आन्दोलन थालिएको उनको आरोप छ। 'त्यसबेला बारका केही पदाधिकारीलाई प्रयोग गरियो। सर्वोच्चभित्रबाट मलाई पटकपटक 'अट्याक' भयो, उनले भने। जबराले हालका कायममुकायम प्रधानन्यायाधीश दिपककुमार कार्कीलाई प्रधानन्यायाधीश बनाउन आफूमाथि महाभियोग लगाइएको बताए। उलने भने, दीपककुमार कार्कीलाई प्रधानन्यायाधीश बनाउन महाभियोग लगाइएको हो। संसदको सम्मानका लागि म यो समितिमा आएको हुँ। न्यायापालिकालाई कमजोर बनाउन खेल खेलिएको छ। जबराले पूर्व प्रधानन्यायाधीशहरुले आफूसँग भाग मागेको आरोप लगाए। उनले भने, केही पूर्व प्रधानन्यायाधीहरुले 'रिटायर्ड' भएपछि न्यायपालिकामा 'डीटेक्ट' गर्न खोज्नुभयो। पूर्वप्रधानन्यायाधीशहरूले संरक्षक हौं भन्दै भाग खोज्छन्। कर्मचारीको नियुक्ति, सरुवा, बढुवामा भाग खोज्छन्। मलाई प्रेसर पनि आउँछ। तर, मैले त्यसतो नगरौं भन्दै आएको थिएँ। समितिले निलम्बित प्रधानन्यायाधीश चोलेन्द्र शमशेर जबराको बिहीबार पनि बयान लिने भएको छ। बीहीबार विहान ११ बजे बैठक डाकिएको छ।"
छैठौं तलाबाट एकसाथ हाम फाल्दा १४ वर्षका किशोर किशोरीको मृत्यु,काठमाडौं : बुद्धनगरको एक निर्माणधीन घरको छैठौं तलाबाट खसेर दुई जनाको मृत्यु भएको छ। मृत्यु हुनेमा १४ वर्षीय अनिकेत रोष र १४ वर्षीया कृतिका जैसवाल रहेको प्रहरीले जनाएको छ। उनीहरु पाठशाला स्कुलमा कक्षा ९ मा अध्ययनरत रहेको प्रहरी भनाइ छ। काठमाडौं महानगरपालिका१० स्थित निर्माणधीन घरबाट उनीहरुले एकसाथ हाम फालेको प्रहरीको प्रारम्भिक अनुसन्धानले देखएको छ। साँझ ५:४४ बजे निर्माणधीन घरबाट हाम फालेका उनीहरुलाई तत्कालै सिभिल अस्पताल पुर्याइएको थियो। उपचारको क्रममा दुवै जनाको मृत्यु भएको प्रहरीले जाएको छ। प्रहरीका अनुसार अनिकेत भारत विहार घर भई हालः पेप्सीकोला बस्दै आएका थिए भने कृतिका घट्टेकुलोका स्थायी बासिन्दा रहेका थिए।
पूर्व मुमाबडामहारानी रत्नको ९४ वर्षको उमेरमा आँखाको शल्यक्रिया,"काठमाडौं : पूर्व मुमाबडामहारानी रत्नराज्यलक्ष्मीको आँखाको शल्यक्रिया गरिएको छ। ९४ वर्षीया शाहको दरबारमार्गस्थित सुदृष्टि आइ क्लिनिकमा मोतियाविन्दुको शल्यक्रिया गरिएको हो। शाहकोआँखाको शल्यक्रिया सफलतापूर्वक भएको डा सुमन एस थापाले जानकारी दिएका छन्। डाथापाले शल्यक्रियापछि तस्बिर सार्वजनिक गर्दै शल्याक्रिया सफलतापूर्वक सफल भएको भन्दै खुसी व्यक्त गरेका छन्। शाहको शल्यक्रियाको क्रममा पूर्वराजा ज्ञानेन्द्र शाह, पूर्वरानी कोमल ,पूर्व युवराज्ञी हिमानी शाहलगायत परिवारका सदस्यहरु क्लिनिक गएका थिए। रत्न स्वर्गीय राजा महेन्द्रकी श्रीमती हुन्। राजतन्त्र समाप्त भएपनि शाह नारायणहिटी राजदरबारमा बस्दै आएकी छन्।"
विधायन समितिबाट नागरिकता विधेयक बहुमतले पारित,"काठमाडौं : राष्ट्रियसभाको विधायन व्यवस्थापन समितिले सरकारद्वारा प्रस्तुत नेपाल नागरिकता ऐन, २०६३ संशोधन गर्न बनेको विधेयक बहुमतबाट पारित गरेको छ। सिंहदरबारमा बुधबार बसेको समितिको बैठकले सरकारद्वारा प्रस्तुत सो विधेयक बिना संशोधन बहुमतबाट पारित गरेको हो। संघीय संसद्को दुवै सदनबाट पारित सो विधेयक प्रमाणीकरणका लागि राष्ट्रपति समक्ष पठाइएकामा राष्ट्रपतिबाट साउन २९ गते आठबुँदे सन्देशसहित प्रतिनिधिसभामा फिर्ता भएको थियो। उक्त विधेयक गत साउन ६ गते संघीय संसद्का दुवै सदनबाट पारित भई प्रमाणीकरणका लागि राष्ट्रपति समक्ष पठाइएको थियो। समितिको बैठकमा प्रमुख प्रतिपक्षी नेकपा (एमाले) सांसद देवेन्द्र दाहाल, भगवती न्यौपाने र भैरसुन्दर श्रेष्ठले विधेयकका केही बुँदामा लिखितरुपमा फरक मत राखेका थिए। त्यस्तै सांसद डा खिमलाल देवकोटा र डा विमला राईले पनि विधेयकका सम्बन्धमा आआफ्नो लिखित अवधारणा प्रस्तुत गरेका थिए। बैठकमा गृहमन्त्री बालकृष्ण खाँणले प्रस्तुत विधेयक परिमार्जन, संशोधन तथा राष्ट्रपतिबाट उठाइएका विषय सम्बोधन गर्ने कुरा अहिले समयाभावले सान्दर्भिक नरहेको बताए। उनले विधेयक अगाडि बढाउन ढिलाइ हुँदा नागरिकता नपाएर प्रताडित बनेको नागरिक थप समस्यामा पर्ने बताए। संसदीय अभ्यास र संवैधानिक व्यवस्थाअनुरुप नै सन्देशसहित सदनमा विधेयक फिर्ता भएको उल्लेख गर्दै उनले सन्देशलाई गम्भीरतापूर्वक लिएर आगामी दिनमा व्यवस्थापनको पाटोमा ध्यान पुर्याइने बताए। 'विधेयकले नागरिकतासम्बन्धी सम्पूर्ण मुद्दालाई सम्बोधन गर्छ। नेपाली नागरिकलाई एकताको सुत्रमा बाँध्छ,' उनले भने, 'नागरिकता लिने क्रममा गर्नुपर्ने स्वघोषणाले आमाको स्वाभिमान, सम्मान र प्रतिष्ठामा कुनै आँच आउने छैन।' जन्मसिद्धका आधारमा नागरिकता प्राप्त गर्नेको सङ्ख्या हालसम्म एक लाख ९० हजार ७२६ रहेको र उनीहरुका सन्तति गैरनागरिकका रुपमा रहेकाले त्यस्ता व्यक्तिलाई नागरिकता प्रदान गर्ने विधेयकको उद्देश्य छ। विधेयकको पक्षमा समिति सदस्यहरु जितेन्द्रनारायण देव, प्रकाश पन्थ, प्रमिला कुमारी, डा बेदुराम भुसाल, गङ्गा बेल्बासे, उदयबहादुर बोहरा, राधेश्याम पासवान र सुरेश आले मगरले समर्थन गरेका थिए। विसं २०७२ को संविधान जारी हुनुअघि जन्मका आधारमा नेपालको नागरिकता प्राप्त गरेका नागरिकका सन्तानले बाबु आमा दुवै नेपाली नागरिक भएको अवस्थामा नागरिकता प्राप्त गर्ने सन्दर्भमा सरकारद्वारा प्रस्तुत उक्त विधेयकमा स्वघोषणा, वैवाहिक अंगीकृतलगायतका बारेमा दलहरुबीच केही फरक धारणा रहेको छ।"
सिट बाँडफाँटबारे टंगो लगाउँदै गठबन्धनका शीर्ष नेताहरु,"काठमाडौं : पाँच दलीय सत्तागठबन्धनको बैठकमा आगामी मङ्सिर ४ गते हुने प्रतिनिधिसभा र प्रदेशसभा निर्वाचनमा सिट बाँडफाँटका विषयमा आज पनि गहन छलफल भएको छ। प्रधानमन्त्री निवास बालुवाटरमा गठबन्धनको कार्यदलसहित बसेको गठबन्धनका शीर्ष नेताहरुको बैठकमा सिट बाँडफाँटबारेमा गम्भीररुपमा छलफल भए पनि आज कुनै निष्कर्षमा पुग्न नसकिएको राष्ट्रिय जनमोर्चाका सचिव हिमलाल पुरीले जानकारी दिए। बैठक भोलि बिहान ११ बजे पुनः बस्ने सहमति भएको उनले बताए। यसअघि बैठकमा नेपाली कांग्रेसले एक सय, नेकपा (माओवादी केन्द्र)ले ६०, नेकपा (एकीकृत समाजवादी)ले ४०, जनता समाजवादी पार्टी नेपालले ३२ र जनमोर्चाले दुई सिटको दाबी गरेका थिए। सो विषयमा सहमतिका लागि शीर्ष नेतासहितको बैठकमा नियमित छलफल हुँदै आएको छ।"
दुई मोटरसाइकल ठोक्किँदा बुबाछोराको मृत्यु,बुटवल : रुपन्देहीको बुटवल उपमहानगरपालिका१३ बेल्वासमा मोटरसाइकल दुर्घटना हुँदा दुई जनाको मृत्यु भएको छ। मृतक बुबाछोरा रहेको प्रहरीले जनाएको छ। बुधबार साँझ साढे तीन बजे दुई मोटरसाइकल एक आपसमा ठोकिएको र दुध बोक्ने गाडीले ठक्कर दिँदा बेल्वासमा बस्ने स्थानीय अन्दाजी ४३ वर्षीय शोनु भट्टराई र उनका ६ वर्षीय छोरा निशान भट्टराईको निधन भएको इलाका प्रहरी कार्यालय बुटवलका प्रहरी नायव उपरिक्षक ठग बहादुर केसीले जानकारी दिए। मृतक बुबाछोराको पहाड घर अर्घाखाँची हो। पूर्वबाट पश्चिमतर्फ जाँदै गरेको लु४१प ४१६८ नम्बरको मोटरसाइकल र बुटवल आउँदै गरेको लु४८प ३२४६ नम्बरको मोटरसाइकल एक आपसमा ठोकिएका हुन्। दुर्घटनामा परी दुई जना घाइते भएका छन्।
आगामी निर्वाचनमा एमालेले १५० सिट ल्याउँछ : ओली,"महेन्द्रनगर : नेकपा एमालेका अध्यक्ष केपी शर्मा ओलीले आगामी संसदीय निर्वाचनबाट एमालेले १ सय ५० सिट जित्ने दाबी गरेका छन्। बुधबार महेन्द्रनगरमा आयोजित जनसभा तथा पार्टी प्रवेश कार्यक्रमलाई सम्बोधन गर्दै उनले प्रत्यक्ष र समानुपातिक गरेर एमालेले १ सय ५० सिट जित्ने दाबी गरे। 'आगामी मंसिर ४ गते गठबन्धनलाई परास्त गर्दै एमालेले एक सय ५० सिट जित्छ। अवैध गठबन्धले जिते देशले हार्छ, देशले जित्न एमालेले जित्नुपर्छ,' उनले भने। उनले परमादेशबाट बनेको सरकारले राष्ट्रिय हितविपरित काम गरेको बताए। उनले आफू प्रधामन्त्री हुँदा कालापानी लिपुलेकसहितको नक्सा जारी गरेको बताउँदै अहिलेको गठबन्धनको सरकारले भूमि फिर्ता ल्याउन पहन नगरेको बताए। 'देउवा भारत गए म्याउ म्याउ गरेर आए। अर्काको त केही सुनिएन ख्यास ख्यास खुसखुसमात्रै हो,' उनले भने, 'म सरकारमा हुँदाका बखत भारतलाई थुप्रै पत्र पठाएको हो।' कार्यक्रममा उपस्थित नेकपा एमालेका केन्द्रीय सचिव लेखराज भट्टले गठबन्धन सरकाले नागरिकता विधेयकजस्ता राष्ट्रघाति काम गरिरहेको बताए। कार्यक्रममा नेकपा एकीकृत समाजवादीका शीर्ष नेताले पार्टी परित्याग गरी एमाले प्रवेश गरेको छन्। बुधबार उनीहरुलाई नेकपा एमालेका अध्यक्ष केपी शर्मा ओलीले स्वागत गरे। एमाले विभाजनपछि नेकपा एकीकृत समाजवादीका सुदूरपश्चिम प्रदेश उपसचिव तथा पूर्व मन्त्रीमा सक्रिय रहेकी प्रतिनिधिसभा सदस्य विना बुढाथोकी, सुदूरपश्चिम प्रदेशसभा सदस्य तारा लामा तामाङ, समाजवादीका सुदूरपश्चिम प्रदेश कमिटीका पूर्व अध्यक्ष विक्रमबहादुर शाही, वेदकोट नगरपालिकाका निवर्तमान मेयर तथा समाजवादीका जिल्ला उपाध्यक्ष अशोककुमार चन्दसहितका नेता एमालेमा फर्केका हुन्। त्यस्तै आजमात्रै बर्खास्तमा परेका सुदूरपश्चिम प्रदेश सरकारका भौतिक पूर्वाधार राज्यमन्त्री कुलवीर चौधरी पनि एमालेमा फर्किएका छन्। उनीहरु सबैलाई अध्यक्ष ओलीले गम्छा ओढाएर स्वागत गरे।"
एमालेको सरकार बनेमात्रै देश बन्छ : महासचिव पोखरेल,"सिन्धुली : नेकपा एमालेका महासचिव शंकर पोखरेल नेकपा एमालेको सरकार बनेमात्रै देश बन्ने दाबी गरेका छन्। नेकपा एमाले सिन्धुलीलेले बुधबार मरिण गाँउपालिका४ सहानमा आयोजना गरेको जनसभालाई सम्बोधन गर्दै उनले त्यसका लागि राजनीतिक ध्रुवीकरणसहितको नेतृत्व एमालेले गर्न खोजिरहेको स्पष्ट पारे। हामी एमालेलाई बलियो राष्ट्रिय शक्तिका रुपमा एकीकृत गर्दै प्रदेश र संघीय निर्वाचनमा ठूलो दलका रुपमा स्थापित गर्ने अभियानमा जुटेको छौं। एमालेको सरकार बनेमात्र यो देश बन्छ, उनले भने। पोखरेलले यस अभियानमा नेकपमा माओवादी र एकीकृत समाजवादीका नेता कार्यकर्ताहरुलाई समेत एमालेमा गोलबद्ध हुन आह्वान गरे। आउनुस् वामपन्थी आन्दोलनका सबै मित्रशक्तिहरु नेकपा एमालेलाई बलियो राष्ट्रिय शक्तिको रुपमा स्थापित गरौँ। अब नेपाललाई कुन बाटो हिँडाउने भन्ने प्रश्नको जवाफ जनताको बीचबाट खोजौं, उनले थपे। दलहरुको गठबन्धनले देश बनेको इतिहास कतै नभएको चर्चा गदै उनले आन्तरिक नेतृत्व र राजनीतिक स्थायित्वले मात्रै देश बन्ने बताए। उनले थपे, गठबन्धन अस्थिरताको परिणाम हो। गठबन्धनको नाटकबाट मुलुकले स्थायित्व प्राप्त गर्न सक्दैन। बलियो राष्ट्रिय शक्तिले मात्र मुलुकमा राजनीतिक स्थायित्व दिनसक्छ। नेकपा माओवादी केन्द्रका अध्यक्ष पुष्पकमल दाहाल प्रचण्डप्रति कटाक्ष गर्दै महासचिव पोखरेलले नेकपा माओवादी केन्द्र सरकारमा भए पनि उसले दलाल पुँजीवादको सेवा गरिरहेको आरोप लगाए। प्रचण्ड र माधवकुमार नेपालका कारण नेकपा एमालेलाई षड्यन्त्रपूर्ण तरिकाले विभाजन गरिएको समेत उनको आरोप छ। महासचिव पोख्रेलले प्रचण्ड सत्ताबिना बस्न नसक्ने पनि टिप्पणी गरे। महासचिव पोख्रेलले जनताका लागि बोलेका कुराहरु पूरा गर्न सक्नुपर्नेमा जोड दिए। कार्यक्रममा नेकपा माओवादी केन्द्रका केन्द्रीय सदस्यसहित चार सय बढी नेकपा एमालेमा प्रवेश गरेका छन्। माओवादी केन्द्रका केन्द्रीय सदस्य मिथिला फुयाँल, नेकपा माओवादी केन्द्रका जिल्ला संयोजक रामकुमार पौडेल, मरिण गाउँकमिटिका निवर्तमान अध्यक्ष गोपाल बुढाथोकीलगायत ४४८ जना एमाले प्रवेश गरेका हुन्। पौडेले राष्ट्रिय भूमि आयोग सिन्धुलीका अध्यक्षसमेत हुन्।"
नेेपालमा टिकटक बन्द गर्नुपर्ने माग,"राजविराज : सप्तरीका युवाहरू टिकटक एप बन्द गर्ने अभियानमा जुटेका छन्। समाजमा अश्लीलता बढिरहेको भन्दै युवाहरूले सप्तरीको राजविराजमा आज टिकटक एप बन्द गर्नका लागि प्रदर्शन गरे। विभिन्न ठाउँबाट टिकटक एप बन्दको आवाज आउन लागेका बेला टिकटक बन्द सङ्घर्ष समिति सप्तरीद्वारा जिल्ला प्रशासन कार्यालय सप्तरी र जिल्ला प्रहरी कार्यालय सप्तरीमा आज ज्ञापनपत्र बुझाएको सङ्घर्ष समिति अभियानका जिल्ला संयोजक सच्चिदानन्द यादवले जानकारी दिए। प्रदर्शनमा उत्रेका युवाहरूले टिकटक बन्द गर, टिकटकमा अश्लीलता भिडियो बनाउनेलाई कारबाही गर, टिकटक भगाऊँ आफ्नो संस्कृति बचाऊँ, टिकटक बन्द सङ्घर्ष समिति जिन्दावादलगायतका नारासहित विरोध प्रदर्शन गरेका थिए। समाजमा अश्लीलताको सीमा नाघ्दै सामाजिक सञ्जालको व्यापक दुरुपयोग भइरहेको युवाहरूको आरोप छ। नेपालमा टिकटकमा सामाजिक विकृति मौलाउने खालका गतिविधिहरु अधिक नै बढ्न थालेपछि टिकटक बन्द सङ्घर्ष समितिले ज्ञापनपत्र बुझाएको हो। टिकटक प्लेटफर्ममा अश्लीलताबाहेक अन्य केही नदेखिएको भन्दै यसले समाजमा विकृति फैलाएको ठहर गर्दै यसलाई निषेध गर्न अपिल गरिएको छ। छिमेकी मुलुक भारतमा समेत टिकटकले गर्दा शैक्षिकस्तर खस्किन थालेपछि तथा झन विकृति फैलिन थालेपछि भारत सरकारले टिकटक बन्द गरेको छ।"
बाबुरामको क्षेत्रमा कांग्रेसबाट सुरेन्द्रराज पाण्डे आकांक्षी,"गोरखा : आसन्न प्रतिनिधिसभा निर्वाचनमा गोरखा २ मा उम्मेदवार बन्नका लागि कांग्रेसबाट जम्मा एक जनाले मात्र आशयपत्र पेस गरेका छन्। केन्द्रीय सदस्य सुरेन्द्रराज पाण्डेको मात्र आवेदन दर्ता भएको क्षेत्रीय सभापति गोविन्द गुरुङले जानकारी दिए। समानुपातिकतर्फ भने चार जना रहेको उनले बताए। सो क्षेत्र पूर्व प्रधानमन्त्री डाक्टर बाबुराम भट्टराई, पूर्व उपप्रधानमन्त्री तथा माओवादीका वरिष्ठ नेता नारायणकाजी श्रेष्ठको समेत गृह क्षेत्र भएकाले सो क्षेत्रको चुनावलाई महत्वका साथ हेरिएको छ। नेपाल समाजवादी पार्टीका अध्यक्ष भट्टराई पनि माओवादीको चुनाव चिन्हबाट चुनाव लड्ने निर्णय गरिसकेपछि अब यहाँ गठबन्धनबाट भट्टराई, श्रेष्ठ वा पाण्डेमध्य को उम्मेदवार बन्लान् भन्ने अन्यौल नै छ। क्षेत्रीय समितिले उम्मेदवार बन्न आकांक्षीहरुलाई बुधवार अवेदन पेस गर्न सूचना जारी गरेको क्षेत्रीय सभापति गुरुङले बताए। प्रतिनिधिसभामा प्रत्यक्षतर्फ एक जना सुरेन्द्रराज पाण्डेको मात्रै आवेदन परेको छ, उनले भने, समानुपातिकतर्फ चार जना छन्। समानुपातिकतर्फ कांग्रेसका केन्द्रीय सदस्य अब्दुल सतार, पूर्व जिल्ला सभापति हरिबहादुर घले, महाधिवेशन प्रतिनिधि पिताम्बर बडु, अम्बिका न्यौपाने, गोमा ढकालले आवेदन दिएका उनले बताए। गोरखा क्षेत्र नम्बर १ मा प्रत्यक्षतर्फबाट उम्मेद्वारी बन्नका लागि नौ जनाले आशयपत्र पेस गरेका छन्। प्रत्यक्षतर्फ नौ जना र समानुपातिकतर्फ पाँच जनाले आवेदन पेश गरेको क्षेत्र नम्बर १ का सचिव शरण श्रेष्ठले बताए। प्रत्यक्षतर्फ महासमिति सदस्य राजेन्द्र बजगाई, तुलराम दाहाल, किरणबाबु श्रेष्ठ, देवेन्द्र वाग्ले, रामकृष्ण लामिछाने, केन्द्रीय सदस्य चिनकाजी श्रेष्ठ, महासमिति सदस्य राजनराज पन्त, महाधिवेशन प्रतिनिधि जानुका अधिकारीले पनि आवेदन पेस गरेका छन्। समानुपातिकतर्फ आवेदन दिनेहरुमाजगत बराम, युवराज बस्ताकोटी, जीवनप्रेम श्रेष्ठ, रजनी मियाँ र शोभा भट्ट खनाल रहेका छन्। आकांक्षीहरुको नाम क्षेत्रीय समितिले जिल्ला समितिलाई निर्णय गरेर पठाउन भने बाँकी छ।"
पहाडी क्षेत्रबाट चुनाव लड्न निधि तयार,धनुषा : नेपाली कांग्रेसका नेता विमलेन्द्र निधिले मधेसका २२ जिल्ला बाहेकका कुनै पनि क्षेत्रबाट निर्वाचनमा भाग लिन आफू तयार रहेको बताएका छन्। क्षेत्रीय र जिल्ला कमिटीले सर्वसम्मत निर्णय गरे आफू पहाड र हिमालको क्षेत्रबाट चुनाव लड्न तयार रहेको उनले स्पष्ट पारे। जनकपुरधाममा आज आयोजित क्षेत्रस्तरीय कार्यकर्ता भेला तथा अन्तक्र्रियामा पूर्वउपसभापतिसमेत रहनुभएका नेता निधिले स्वयं समानुपातिक सांसदका रुपमा समेत संसद्मा प्रवेश गर्नसक्ने सम्भावना रहेको जानकारी गराए। पूर्वउपप्रधानमन्त्रीसमेत रहेका नेता निधिले आफू अन्य क्षेत्रबाट चुनाव लडे पनि समानुपातिक सांसदका रुपमा सांसद भए पनि सहजरुपमा लिन धनुषा निर्वाचन क्षेत्र नं ३ का नेता कार्यकर्तालाई आग्रहसमेत गरे।
बझाङमा जिपको ठक्करबाट पैदलयात्रीको मृत्यु,बझाङ : बझाङमा जीपले ठक्कर दिँदा एक जना पैदलयात्रीको मृत्यु भएको छ। मृत्यु हुनेमा वित्थडचिर गाउँपालिका९ घर भएका ६० वर्षका गगन ओखेडाको छन्। जिल्लाको केदारस्युँ गाउँपालिका१ देउरा बजारबाट बाग्थलातर्फ गइरहेको सुदूरपश्चिम प्रदेश०१००च २६९० नम्बरको जीपले देउरा बजारमा पैदल हिँड्दै गरेका ओखेडालाई ठक्कर दिएको प्रहरीले जनाएको छ। ओखेडाको घटनास्थलमै मृत्यु भएको अस्थाई प्रहरी पोष्ट बाग्थलाले जानकारी दिएको छ। चालक बुंगल नगरपालिका६ बस्ने दीपेन्द्र धामी फरार भएका छन्। घटनास्थलमा प्रहरी पुगेको र घटनाको थप अनुसन्धान भइरहेको जिल्ला प्रहरी कार्यालय बझाङका डीएसपी जागेश्वर भण्डारीले बताए।
"नागरिकता विधेयकमा राष्ट्रपतिको चासो, एकैदिन प्रचण्ड र माधव नेपालसँग संबाद","काठमाडौं : राष्ट्रपति विद्यादेवी भण्डारीले नेपाल नागरिकता ऐन, २०६३ संशोधन गर्न बनेको विधेयक र सत्य निरुपण तथा मेलमिलापसम्बन्धी विधेयकमा राष्ट्रिय सहमतिमा जुटाउने प्रयासका सन्दर्भमा आज नेकपा (माओवादी केन्द्र) र नेकपा (एकीकृत समाजवादी) का नेताहरुसँग अलगअगल भेटवार्ता गरेकी छन्। राष्ट्रपति भण्डारीले नागरिकता विधेयकका सम्बन्धमा जिज्ञासा राख्दै यसबारेमा संसद्मा भएका दलहरुलाई साझा धारणा बनाउन पछिल्लो समयमा पहल गर्दै आएकी छन्। राष्ट्रपति भण्डारीले नागरिकता विधेयक आम जनताको जीवनसँग प्रत्यक्ष सरोकार राख्ने विषय भएकाले इतिहासदेखिकै विषय अध्ययन गरेर राष्ट्रिय धारणा बनाएर विधेयक पारित गर्नुपर्नेमा त्यसो हुन नसकेकाले चिन्ता र चासोसहित आफूले सन्देशसहित विधेयक प्रतिनिधिसभामा फिर्ता गरेको स्पष्ट पारिन्। राष्ट्रपति भवन शीतल निवासमा उनीहरुबीच नागरिकतासम्बन्धी विधेयक, आगामी मङ्सिर ४ गते हुन गइरहेको प्रतिनिधिसभा र प्रदेशसभाको निर्वाचन तयारीलगायत समसामयिक विषयमा पनि छलफल थियो। सो विधेयकमा अङ्गीकृत नागरिकले नारिकता पाउनयोग्य हुने अवधिबारे विवाद उत्पन्न भएको छ। विसं २०७२ को संविधान जारी हुनुअघि जन्मका आधारमा नेपालको नागरिकता प्राप्त गरेका नागरिकका सन्तानले बाबुआमा दुवै नेपाली नागरिक भएका अवस्थामा नागरिकता प्राप्त गर्ने सन्दर्भमा नेपाल सरकारद्वारा प्रस्तुत नागरिकता विधेयकमा स्वघोषणा, वैवाहिक अङ्गीकृतलगायतका बारेमा दलहरुबीच मतान्तर रहेको छ। सङ्घीय संसद्को दुवै सदनबाट पारित सो विधेयक प्रमाणीकरणका लागि गत साउन ६ गते राष्ट्रपतिसमक्ष पठाइएकामा राष्ट्रपति भण्डारीबाट गत साउन २९ गते आठबुँदे सन्देशसहित प्रतिनिधिसभामा फिर्ता पठाइएको थियो। विधेयक प्रतिनिधिसभाबाट पुनः हुबहु पारित गरी आइतबार मात्रै राष्ट्रियसभाबाट विधायन व्यवस्थापन समितिमा पठाइएकामा समितिले नेकपा (एमाले)को फरक मतका बीच आज संशोधन नगरी पारित गरेको छ। विनासंशोधन पुनः प्रमाणीकरणका लागि राष्ट्रपतिसमक्ष पेस हुँदा के होला? भन्ने चासोका बीच राष्ट्रपति भण्डारीले नै राजनीतिक नेतृत्वसँग भेटवार्ता र परामर्श गरी आपसी अन्योल र दूरी घटाउन पहल एकी छन्। यसअघि राष्ट्रपति भण्डारीले कानुन क्षेत्रका ज्ञाता र नागरिक क्षेत्रका अगुवासँग नागरिकता विधेयकबारे परामर्श गरेकी थिइन्। राष्ट्रपति भण्डारीका सञ्चार विज्ञ टीका ढकालका अनुसार राष्ट्रपति भण्डारीले नेकपा (माओवादी केन्द्र)का अध्यक्ष पुष्पकमल दाहाल प्रचण्डसहितको भेटमा राष्ट्रिय सहमतिको पहलका लागि आफूले सन्देशसहित विधेयक फिर्ता गरेकामा सत्तारुढ पाँच दलबाट त्यसका गहन पक्षलाई मनन नगरिकन प्रतिक्रिया दिइएकामा चिन्ता व्यक्त गरेकी थिइन्। राष्ट्रपति भण्डारीले नेपालको मौलिक प्रकारको शान्ति प्रक्रियालाई निष्कर्षमा लानुपर्ने सबैको दायित्व भए पनि सत्यनिरुपण तथा मेलमिलापसम्बन्धी विधेयक ल्याउँदा पीडितको न्यायको सुनिश्चितता, परिपूरणजस्ता विश्वव्यापी मान्यतालाई स्वीकार गरिनुर्नेमा जोड दिएकी थिइन्। जवाफमा अध्यक्ष प्रचण्डले ती विधेयकबारे राष्ट्रपति भण्डारीको भावनासँग आफूहरुको भावनाको मेला खाने उल्लेख गर्दै सबै दलबीच सहमति गराउने कोशिश भए पनि हाललाई अस्थायी समाधानका रुपमा नागरिकता विधेयक ल्याउनुपरेको अवगत गराए। अध्यक्ष प्रचण्डले यी विषययमा सहमतिका लागि निरन्तर पहल गरिदिन आग्रह गर्दै राष्ट्रपति भण्डारीको सन्देश आगामी संसद्लाई पनि मार्गदर्शनयुक्त हुने तथा यसले जनताको भावनाअनुसार नयाँ ढङ्गले सोच्न बल पुग्ने भएकाले त्यसमा आफूहरुको समर्थन र सहयोग रहने जनाएका थिए। भेटमा माओवादी केन्द्रबाट अध्यक्ष दाहालसहित वरिष्ठ उपाध्यक्ष नारायणकाजी श्रेष्ठ, उपाध्यक्ष कृष्णबहादुर महरा, उपमहासचिव वर्षामान पुन र जनार्दन शर्मा सहभागी थिए। नेकपा (एकीकृत समाजवादी) का अध्यक्ष माधवकुमार नेपालले पनि नागरिकता विधेयकबारे राज्यव्यवस्था तथा सुशासन समितिको प्रतिवेदनबाट आफूहरु पछि नहटेको तर हाललाई नागरिकतासम्बन्धी समस्याको समाधानका लागि विधेयक ल्याउनुपरेको स्पष्ट पारेका थिए। सो पार्टीका तर्फबाट अध्यक्ष नेपालसहित उपाध्यक्षहरु प्रमेश हमाल र जयन्ती राई एवं महासचिव डा वेदुराम भुसाल सहभागी थिए। राष्ट्रपति भण्डारीले ती विधेयकमा सम्बन्धमा गत मङ्गलबार नेपाली कांग्रेसका सभापति एवं प्रधानमन्त्री शेरबहादुर देउवा, प्रमुख प्रतिपक्षी दल नेकपा (एमाले) का अध्यक्ष केपी शर्मा ओलीलगायतसँग परामर्श गरेकी थिइन्।"
"न्यायपालिकासँग संसदले शक्ति सन्तुलन राख्नुपर्छ, आरोप मात्रै लगाएर हुँदैन : जबरा","काठमाडौं : निलम्बित प्रधानन्यायाधीश चोलेन्द्र शमशेर जबराले न्यायपालिकासँग संसदले शक्ति सन्तुलन राख्नपर्ने बताएका छन्। आफूमाथि लागेको महाभियोगबारे बयान दिन प्रतिनिधि सभा, महाभियोग सिफारिस समितिमा उपस्थित भएका जबराले यस्तो बताएका हुन्। उनले भने,' न्यायपालिकासँग संसदले शक्ति सन्तुलन राख्नुपर्छ। नेतृत्वलाई आरोप लगाएर मात्रै हुँदैन।' बयानका क्रममा उनले २०७८ जेठ अघि नै महाभियोग किन नआएको भन्दै प्रतिप्रश्न गरे। उनले जेठ २८ अघि आफूले नेतृत्व गर्दा ठिक पछि बेठिक हुने भन्दै आपत्ती जनाए। बयानका क्रममा समिति सदस्यहरुले राजनीतिक दलसँग बार्गेनिङ गरेको भन्दै प्रश्न सोधेका थिए। बयान जारी छ।"
"न्यायलय सुधारका लागि सक्दो पहल गरेँ, तर काम गर्न दिइएन : जबरा","काठमाडौं : निलम्बित प्रधानन्यायाधीश चोलेन्द्र शमशेर जबराले न्यायलय सुधारका लागि आफूले सक्दो प्रयास गरेपनि काम गर्न नदिएको बताएका छन्। आफूमाथि लागेको महाभियोगबारे बयान दिने क्रममा यस्तो बताएका हुन्। उनले भने,' न्यायलय सुधारका लागि सक्दो प्रयास गरेँ। तर काम गर्न वातावरण दिइन।' बयानका क्रममा जबराले अहिले पनि न्यायलयमा बिचौलिया र भ्रष्टाचारी रहेको तर प्रमाण नभेटिएको बताएका छन्। न्यायपालिका सधै निष्पक्ष भएर काम गरिरहेको भएपनि विभिन्न आरोप प्रत्यारोप लाग्ने गरेको उनको भनाइ छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ। महाभियोगबारे छानविन गर्न ११ सदस्यीय सिफारिस समिति गठन गरिएको छ।"
पर्यटनस्थल सहजरुपमा पुग्ने र घुम्न लायक हुनुपर्छ : पर्यटनमन्त्री,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले पर्यटन क्षेत्रको विकास लागि सरकार कटिवद्ध रहेको बताएका छन्। नेकपा एकीकृत समाजवादीको केन्द्रीय पर्यटन विभागले आयोजना गरेको कार्यक्रममा बोल्दै मन्त्री श्रेष्ठले पर्यटन क्षेत्र नै देश विकासको मेरुदण्ड रहेको बताए। मन्त्री श्रेष्ठले पर्यटन विकासका लागि ऐेन र कानुनहरु समयसापेक्ष परिवर्तन हुनु आवश्यक रहेको बताए। पर्यटनस्थल सहजरुपमा पुग्ने र घुम्ने हुनुपर्ने र त्यसका लागि उचित इन्फास्टक्चर जरुरी रहेको उनको भनाइ छ। उनले भने, ' एउटा पर्यटकले घुम्न जान्छु भन्यो भने त्यसका लागि सहजरुपले पुग्ने र घुम्ने, खान र फर्किने स्थिति निर्माण गर्नुपर्छ।' मन्त्री श्रेष्ठले एकैपटक सबै स्थानको विकास गर्न संभव नभएको भन्दै प्रत्येक ठाउँमा रहेका महत्वपू्र्ण स्थलहरुको छनोट गर्नुपर्ने बताए। उनले हरेक प्रदेशमा रहेका दुई तीनवटा महत्वपूर्ण कुराहरुको ब्यान्डिङ गरी पर्यटकको डिस्टेन्स बनाउनुपर्ने बताए। यसो गरे मात्रै पर्यटकलाई टिकाउन सकिने उनको भनाइ छ। पर्यटकीय स्थलको विकास गरी पर्यटकहरुलाई नेपालमै बसौं बसौं लाग्ने वातावरण सृजना गर्नुपर्ने बताए। उनले पर्यटकलाई नेपाल पसेपछि फेरि छिट्टै फर्किने वातावरण बनाउनुपर्नेमा जोड दिए। उनले भने,' एउटा पर्यटक नेपाल पसेपछि धेरै दिन घुम्ने वातावरण बनाउने र उसले बोकेर ल्याएको पैसा खल्टी टकटकाएर जाने वातावरण बनाउनुपर्छ।'"
भारतीय सेनाध्यक्ष आइतबार नेपाल आउने,"काठमाडौं : भारतीय स्थल सेनाध्यक्ष जनरल मनोज पाण्डे नेपाल आउने भएका छन्। प्रधानसेनापति प्रभुराम शर्माको निमन्त्रणामा उनी भदौ १९ गते नेपाल आउने भएका हुन्। नेपाली सेनाको जनसम्पर्क तथा सूचना निर्देशनालयका अनुसार पाण्डे पाँच सदस्यीय टोलीसहित आइतबार काठमाडौं आइपुग्नेछन्। पाँच दिने भ्रमणमा जनरल पाण्डेले सैनिक मञ्च टुंडिखेलस्थित वीर स्मारकमा श्रद्धाञ्जली अर्पण, जङ्गी अड्डामा सम्मान गारत निरीक्षण र प्रधानसेनापति शर्मासँग छलफल हुने बताइएको छ। त्यस्तै भारतीय सेनाको तर्फबाट नेपाली सेनालाई सहयोग स्वरुप प्रदान हुने विविध सामग्रीहरुको हस्तान्तरण कार्यक्रमसमेत हुने बताइएको छ। नेपाली सेना र भारतीय सेनाबीचको परम्पराअनुसार भारतीय सेनाध्यक्ष जनरल पाण्डेलाई राष्ट्रपति विद्यादेवी भण्डारीको उपस्थितिमा नेपाली सेनाको मानार्थ महारथी दर्जा प्रदान गर्ने कार्यक्रम छ। प्रधानमन्त्री शेरबहादुर देउवासँग पनि शिष्टाचार भेटवार्ता हुने बताइएको छ।"
काठमाडौं फनपार्कलाई बक्यौता कर तिर्न काठमाडौं महानगरको २४ घन्टे अल्टिमेटम,"काठमाडौं : काठमाडौं महानगरपालिकाले भृकुटीमण्डपस्थित काठमाडौं फनपार्कलाई २४ घन्टाभित्र बक्यौता रकम बुझाउन निर्देशन दिएको छ। महानगरले बुधबार पत्र पठाउँदै २४ घन्टाभित्र कर बुझाउन निर्देशन दिएको हो। पटक पटक ताकेता गर्दा समेत कर नबुझाएपछि जरिवानासहित तिर्न २४ घन्टे अल्टिमेटम दिएको नगरपालिकाले जनाएको छ। 'व्यवसायी कर र वहाल कर सम्बन्धी वडा कार्यालयमा र विज्ञापन कर तथा मनोरञ्झन कर महानगरपालिकाका राजश्व विभाग बबरमहलमा गइ पत्र प्राप्त भएको मितिले २४ घन्टाभित्र सम्पूर्ण बाँकी रकम र सोको लाग्ने जरिवाना समेत दाखिला गर्न हुन अनुरोध छ,' महानगरको पत्रमा भनिएको छ। नगरपालिकाका अनुसार तोकिएको समयभित्र कर नबुझाएमा फनपार्क शिलबन्दी गरिनेछ।"
एमाले प्रवेश गरेको थाहा पाएपछि मन्त्री चौधरी बर्खास्त,काठमाडौं : सुदूरपश्चिम प्रदेशका भौतिक पूर्वाधार राज्यमन्त्री कुलवीर चौधरीलाई बर्खास्त गरिएको छ। मुख्यमन्त्री त्रिलोचन भट्टले उनलाई पदबाट बर्खास्त गरेका हुन्। एकीकृत समाजवादीबाट मन्त्री बनेका उनी एमाले प्रवेश गरेको थाहा पाएपछि मुख्यमन्त्री भट्टले बर्खास्त गरेको प्रवक्ता एवं आन्तरिक मामिला तथा कानुनमन्त्री रणबहादुर रावलले बताए। एमाले अध्यक्ष केपी शर्मा ओली कञ्चनपुरमा आयोजित भेलामा सहभागी भएका छन्। उक्त भेलामा चौधरी पनि उपस्थित छन्। तत्कालीन एमालेबाट प्रदेशसभा सांसदमा विजयी भएका उनी पार्टी फुटेपछि माधव नेपालको पार्टीमा आबद्ध भएका थिए। उनी पार्टीको तर्फबाट २०७८ चैत २५ गते राज्यमन्त्री पदमा नियुक्त भएका थिए।
मिटर ब्याजी पीडित आमाको वेदना : १४ लाखको ४४ लाख ब्याज तिर्दा पनि छोरो ३ महिनादेखि जेलमै,"वीरगन्ज : मिटर ब्याजीको चंगुलमा फसेर छोरो ३ महिनादेखि जेलमा परेपछि आमा ७३ वर्षीया सुनैनादेवी यादव बिलखबन्दमा परेकी छन् । घर व्यवहार चलाउन भन्दै रौतहटको मौलापुर नगरपालिका २ सोनरनियाकी सुनैना देवीका छोरा दयाशंकर प्रसाद यादवले २०७६ असोजमा नाता पर्ने बाराको कलैया उपमहानगरपालिका ५ घुसुकपुरका अनिल यादव प्रियदर्शीसँग १४ लाख रुपैयाँ ऋण लिएका थिए । अनिल , बाराकै प्रसौनी गाउँपालिका ३ नौतन गण्डकस्थित रामजानकी आधरभूत विधालयमा कार्यरत शिक्षक पनि हुन् । उक्त ऋणको ब्याज बापत दयाशंकरका परिवारले अनिललाई ४९ लाख रुपैयाँ तिरिसकेका छन् । तर ऋण लिदाका बखत पटकपटक गरि दिएको चेक बाउन्सको मुद्दामा दयाशंकर गत जेठदेखि गौर कारागारमा कैदी जीवन बिताइरहेका छन् । बुधबार वीरगन्जमा पत्रकार सम्मेलन गरेकी वृद्दा सुनैना देवीले गहभरि आँशु पार्दै भनिन्, '१४ लाखको कर्जाको ब्याज ४९ लाख रुपैयाँ तिरिसकेका छौं, तैपनि छोरो ३ महिनादेखि जेलमै छ । ' अनिललाई ब्याज बापत आफूहरुले १० लाख , ८ लाख र २६ लाख गरि तीन पटकमा ४४ लाख रुपैयाँ बुझाइ सकेको भएपनि ऋण लिदाका बखत धितोस्वरुप दिएको चेक बाउन्सको मुद्दा हालेर अनिलले छोरालाई जेलमा हालेको सुनैनाको दावी छ। उनी भन्छिन् ,ऋण लिदा धितो भनेर अनिलको आफ्नै साला रामदिनेश यादवको नाममा २८ लाखको चेक काट्यौं , अनिलको भान्जी रुबी कुमारीको नाममा पनि ११ लाखको चेक काटेर दियौं , त्यहि दुईवटा चेक बाउन्स गराएर अनिलले मुद्दा हाल्यो अहिले छोरो जेलमा छ । ' पीडित सुनैना देवीको परिवारले १४ लाख रुपैयाँ ऋणको ब्याज तिर्ने क्रममा बापत १२ कठ्ठा खेत बेचेर र २ बिघा खेत दृष्टिबन्धकमा राखेर ऋण लिइ अनिललाई तीन पटकमा गरि ४४ लाख रुपैयाँ बुझाइ सकेका छन्। पत्रकार सम्मेलनमा सुनैनाकी बुहारी सन्ध्या यादवले भनिन् ,'ऋण लिने बेलामा अनिल आफ्नै नातामा पर्ने र सरकारी विधालयको शिक्षक पनि भएकाले विश्वास गर्यौं तर अहिले आएर १४ लाख ऋणको ४४ लाख रुपैयाँ तिरिसक्दा पनि चेक बाउन्स गराएर मेरो श्रीमान्लाई जेलमा हालेको छ ।' हालै सरकारले मिटर ब्याजीविरुद्ध उजुरी हाल्न आह्वान गरेपछि शिक्षक अनिलविरुद्ध जिल्ला प्रशासन कार्यालय बारामा सुनैना देवीसँगै तीनजनाको उजुरी परेको छ । अनिलविरुद्ध सुनैनासँगै बाराकै कलैया उपमहानगरपालिका वडा नम्बर १ का युगल किशोर यादव र महागढीमाइ नगरपालिका वडा नम्बर ७ का किशोरी प्रसाद यादवले पनि उजुरी हालेका छन् । तीनैजनाको उजुरीमा शिक्षक अनिलले आफ्ना साला समेत रहेका सिम्रौनगढ नगरपालिका वडा नम्बर ८ का वडा अध्यक्ष राम दिनेश प्रसाद यादव र साथी कलैया उपमनपा ८ का सुनिल कुमार ठाकुरसँगै मिलेर मिटर ब्याजीको धन्दा चलाउँदै आएको उल्लेख छ । उजुरीकर्ता युगलकिशोरका अनुसार, शिक्षक अनिल , उनका साला वडा अध्यक्ष राम दिनेश र साथी सुनिलले गरी २७ लाख रुपैयाँ ऋण दिएर ८१ लाख रुपैयाँको कपाली तमसुक बनाएका छन् । ऋण बापत लिएको साँवा र त्यसको ब्याज बापतको सबै रकम चुक्ता गरिसकेको भएपनि ती तीनैजनाले कपाली तमसुकको कागज भने फिर्ता नगरेको पीडित भनिएका युगल किशोरको आरोप छ । युगलकिशोर भन्छन्, 'ऋणमा लिएको सावाँ र ब्याज सबै चुक्ता गरिसके तर उल्टै उनीहरुले ऋण तिरेको छैन भनेर कपाली तमसुक गराएको कागज फिर्ता नगरी अदालतमा मुद्दा हालि दिएका छन् । ' अर्का उजुरीकर्ता किशोरी प्रसाद यादवका अनुसार , उनले अनिलसँग मिटर ब्याजमा ७५ लाख रुपैयाँ ऋण लिएका थिए । तर उक्त ऋणको ब्याज मात्रै ५ करोड रुपैयाँ तिरिसकेको छ। तर, अनिलले ऋणको साँवा र ब्याज अझै तिर्न बाँकी रहेको भन्दै आएका छन् । किशोरी भन्छन्,१ दिनको १ लाख रुपैयाँ ब्याज तिर्ने शर्तमा ७५ लाख लिएको थिए , अहिलेसम्म ५ करोड रुपैयाँ बुझाइसकेको छु तै पनि उसले अझै साँवा र ब्याज तिर्नुपर्छ भन्दै आएको छ ।' किशोरीले अनिलको साला वडा अध्यक्ष रामविनेशको नाममा १ करोड १० लाखको र उसको साथी सुनिलको नाममा ४२ लाख रुपैयाँको चेक काटेर दिएको प्रमाण आफूसँग सुरक्षित रहेको पनि बताए । यसका अतिरिक्त अनिलको श्रीमती रम्भा देवीको नाममा आफूले तीन कठ्ठा जग्गा पास गरिदिएको पनि किशोरीले बताए । किशोरी भन्छन् ,अनिललले आफ्नो साला वडाअध्यक्ष रामदिनेश र साथी सुनिलसँग मिलेर वर्षौदेखि मिटर ब्याजीको धन्दा चलाउँदै आएको छ । यता शिक्षक अनिलले भने आफू मिटर ब्याजीको धन्दा चलाउने व्यक्ति नै नभएको दाबी गरेका छन् । बुधबार अन्नपूर्णकर्मीसँग कुरा गर्दै यादवले आफूलाई बदनाम गर्न केहि व्यक्तिहरुले जिल्ला प्रशासन कार्यालयमा उजुरी हालेको बताए । अनिलले भने ,दयाशंकरलाई मैले ८ लाख रुपैयाँ सापटीको रुपमा दिएको थिएँ , पछि उसले रकम फिर्ता गर्यो , मैले उसँग एक रुपैया पनि ब्याज लिएको छैन , सबै आरोप निराधार हुन् । ' अर्का उजुरीकर्ता युगलकिशोर र किशोरीका सम्बन्धमा अनिलले भने ,उनीहरु त आफै ठग हुन् , गाउँका मान्छेको करोडौं रुपैयाँ ठगि गरेर बसेका छन् , मलाई बदनाम गर्न उनीहरुले झुठा उजुरी हालेका छन् । अनिलले आफूविरुद्ध लगाइएका आरोपको खण्डन गर्न आफूले पनि केहि दिनमै पत्रकार सम्मेलन गर्ने पनि बताए । अनिलले भने,म पनि पत्रकार सम्मेलन गरेर उनीहरुको पर्दाफास गर्छु ।' उनले पीडित भनिएकाहरुले जिल्ला प्रशासन कार्यालयमा उजुरी हालिसकेकाले प्रहरी प्रशासनले गर्ने छानबिनबाटै सत्यतथ्य कुरा बाहिर आउने पनि बताए ।"
७ वर्षपछि मुस्ताङ ईको म्युजियम सञ्चालनमा,"जोमसोम : २०७२ को महाभूकम्पले जीर्ण बनेको मुस्ताङ ईको म्युजियम ७ वर्षपछि पुनः सञ्चालनमा आएको छ। समग्र मुस्ताङ चिनाउने मुस्ताङ ईको म्युजियम बुधबार पुथाङ आमा बहुउद्देश्य सहकारी संस्थालाई हस्तान्तरण गरिएपछि म्युजियम सञ्चालनमा आएको हो । मुस्ताङको घरपझोङ गाउँपालिकाले भदौ १ गतेदेखि लागू हुनेगरी ५ वर्षका लागि लिज सम्झौतामार्फत मुस्ताङ ईको म्युजियम पुथाङ आमा बहुउद्देश्य सहकारी संस्थालाई हस्तान्तरण गरेको हो । गापाले वार्षिक ५० हजार भाडा लिने गरी ईको म्युजियम लिजमा दिएको जनाएको छ । घरपझोङ गाउँपालिकाले ईको म्युजियम सञ्चालन तथा व्यवस्थापन कार्यविधि निर्माण गरी दुबै पक्षबीच टेन्डरमार्फत ईको म्युजियम हस्तान्तरण गरेको हो । पालिकाले ईको म्युजियम लिजमार्फत सञ्चालनको जिम्मा पाएको पुथाङ बहुउद्देश्य सहकारी संस्था र घरपझोङ गाउँपालिकाबीच कार्यविधिमा उल्लेख गरिएका १९ बुँदे शर्त कार्यान्वयन गर्ने गरी सम्झौतापत्रमा हस्ताक्षर भएको छ । घरपझोङ गाउँपालिकाका अध्यक्ष मोहनसिंह लालचनले पुथाङ बहुउद्देश्य सहकारी संस्थाकी अध्यक्ष कल्पना गौचनलाई सम्झौतापत्र हस्तान्तरण गरी ईको म्यूजियम जिम्मा दिइएको छ । घरपझोङ गाउँपालिकाले मुस्ताङ ईको म्यूजियम सञ्चालन तथा व्यवस्थापन कार्यविधि निर्माण गरी कार्यपालिका बैठकमा अनुमोदन गरेर टेन्डर मार्फत लिजमा दिने निर्णय गरेको थियो । पालिकाले लिज सम्झौता गर्दा दोश्रो पक्षले म्यूजियमको रेखदेख,व्यवस्थापन र नियमित संञ्चालन गर्नुपर्ने, म्यूजियम खुल्ला हुने समय र शुल्क निर्धारण गर्ने,सरसफाई,पर्यटक स्वागत,म्यूजियमको अचल सम्पतीको सुरक्षा,ईको म्यूजियममा चाहिने कर्मचारीको व्यवस्था संस्थाले गर्नुपर्ने, मर्मत सम्भारमा ध्यान दिनुपर्ने,म्युजियममा रहेको खाली जग्गा गापाले आवश्यक परेमा उपयोग गर्नसक्ने,२२ वर्षमा १० प्रतिशतले भाडा वृद्धि गर्ने ,गापाले म्युजियमको अनुगमन तथा निरीक्षण गर्ने,म्युजियम व्यवस्थापन पक्षले गापाको अधिनमा रही कार्यसम्पादन गर्नुपर्ने लगायतका १९ बुँदै शर्त प्रस्तुत गरेको छ । मुस्ताङ ईको म्युजियम संस्थालाई हस्तान्तरण गर्दै गापा अध्यक्ष मोहनसिंह लालचनले मुस्ताङको समग्र पहिचान उजागर गर्ने ईको म्युजियम ५ वर्षका लागि गापाले ठेक्का सम्झौता मार्फत संञ्चालनको जिम्मा लगाएको बताए ।घरपझोङको पर्यटन विकासमा योगदान पुर्याउने उद्देश्यले गापाले ईको म्यूजियम पुननिर्माण,मर्मतसम्भार र स्तरोन्नति गरेको उल्लेख्य गर्दै अध्यक्ष लालचनले मुस्ताङको कलासंस्कृति र मौलिकतालाई ईको म्यूजियमले पर्यटन प्रर्वद्धनका लागि यसको संरक्षण र विकास गर्न गापाले अग्रसता लिएको बताए । 'ईको म्यूजियम समग्र मुस्ताङको धरोहर हो, चिनारी हो, भुकम्पले लामो समयदेखि जीर्ण र संञ्चालन विहिन अवस्थामा थियो,अध्यक्ष लालचनले भने,एक्यापको स्वामित्वमा रहेको ईको म्यूजियम गापालाई हस्तान्तरण भईसकेपछि यसको अपनत्व हामीले लिएका हौं, यसले पर्यटन र आर्थिक विकासमा टेवा पुर्याउनेछ । मुस्ताङ ईको म्यूजियम जापानीज सहयोग संस्था जाईका र राष्ट्रिय प्रकृति संरक्षणकोष,अन्नपूर्ण संरक्षणक्षेत्र आयोजना )एक्याप)को साझेदारीमा निर्माण भएको थियो । जोमसोम एयरपोर्ट नजिकै दक्षिणपञ्चिमको झन्डै १६ रोपनी भिरालो क्षेत्रफलमा मुस्ताङ ईको म्यूजिमको पूर्वाधार निर्माण गरिएको थियो । ईको म्युजियम संञ्चालन तथा व्यवस्थापनका लागि उपल्लो मुस्ताङदेखि तल्लो मुस्ताङका विभिन्न प्रतिष्ठित व्यक्तिलाई समेट्दै ईको म्युजियम व्यवस्थापन समिति गठन भएको थियो । दुई तले ईको म्यूजियम जाइकाले निर्माण गरेपछि एक्पापलाई स्वामित्व हस्तान्तरण गरिएको थियो । एक्यापले पनि पुथाङ आमा बहुउद्देश्य सहकारी संस्थालाई रेखदेख तथा संञ्चालनको जिम्मा दिएको थियो । ईको म्यूजियममा मुस्ताङको धार्मिक ,सांस्कृतिक,सामाजिक,भौगोलिक र जैविक विविधता झल्किने सामाग्री राखिएको थियो । मुस्ताङको पर्यटन तथा विभिन्न खोजअनुसन्धानका लागि सहयोग पुयाउने उद्देश्यले स्थापना गरिएको ईको म्यूजियम २०७२ सालको महाभुकम्पले क्षति पुर्याएको थियो । भूकम्पले ईको म्यूजियम क्षतिग्रष्त भएपछि पूर्णरुप बन्द थियो । भुकम्पले क्षति तुल्याएको ईको म्युजियम त्यसपछि जीर्ण हुँदै गएको थियो भने कतिपय बहुमुल्य सामाग्री हराएका थिए । ईको म्यूजियम पूननिर्माण तथा संञ्चालनमा एक्यापले अग्रसता दिन नसक्दा ७ वर्ष पूर्ण रुपमा बन्द भएको थियो । संघीयता अघि स्थापना भएको मुस्ताङ ईको म्यूजियम भुकम्पले क्षति भएपछि संरक्षण विहन बन्यो । एक्यापले ३ वर्षअघि यसको स्वामित्व घरपझोङ गाउँपालिकालाई हस्तान्तरण गरेको हो । गाउँपालिकाले आफ्नो स्वामित्वमा आईसकेपछि ईको म्यूजियम पुननिर्माणको काम अघि बढाएको गापाका ईन्जिनीय सकलदेव शर्माले बताए । गाउँपालिकाले २५ लाख लागतमा भुकम्पले जीर्ण ईको म्यूजियमको पूननिर्माण गरेको उनले जनाए । ईको म्युजियम संञ्चालनको जिम्मा पाएको पुथाङ आमा बहुउद्देश्य सहकारी संस्थाकी अध्यक्ष कल्पना गौचनले म्यूजियमलाई व्यवस्थित गर्दै सञ्चालनमा ध्यान दिने बताइन् । उनले ईको म्युजियमको ब्रोसर निर्माण गरिने र त्यसपछि होटलमा बस्ने पर्यटकलाई ईको म्युजियमको जानकारी गराइने उल्लेख गरिन् । हामीले नाफा भन्दा पनि यसको संरक्षण र व्यवस्थापनमा जोड दिनेछौं, यसको सञ्चालनले पर्यटन विकासमा योगदान दिन्छ,उनले भनिन्,ईको म्युजियममा आउने पर्यटकले मुस्ताङ जिल्लाभित्रको धार्मिक,सांस्कृतिक ,भौगोलिक,भेषभूषा खनिज तथा वनस्पति, यहाँको कृषि र पर्यटन र जीवनशैली लगायतको अध्ययन अवलोकन गर्न सक्ने बताइन् ।"
"कोरोनाबाट थप एक जनाको मृत्यु, एकैदिन २७१ संक्रमित थपिए",काठमाडौं : नेपालमा थप २ सय ७१ जनामा कोरोना संक्रमण पुष्टि भएको छ। देशभरि गरिएको २ हजार ४ सय ८५ पीसीआर परीक्षणका क्रममा २ सय २४ जना र १ हजार ४ सय ३५ एन्टीजेन परिक्षणका क्रममा ४७ जनामा कोरोना संक्रमण पुष्टि भएको हो। कोरोनाका कारण थप १ जनाको मृत्यु भएको छ भने थप १ सय ७५ जना निको भएका छन्। हालः नेपालमा ३ हजार १ सय ९४ सक्रिय संक्रमित आइशोलेशनमा रहेको मन्त्रालयले जनाएको छ।
शीतल निवासमा प्रचण्डले भने राष्ट्रपतिज्युको चासो र हाम्रो धारणा समान छ,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले नागरिक विधेयकमा राष्ट्रपति विद्या देवी भण्डारी आफूहरुको धारणा एउटै रहेको बताएका छन्। नागरिकता विधेयकलगायत समसमायिक विषयमा छलफल गर्न माओवादी नेताहरुसहित शीतल निवास पुगेका अध्यक्ष दाहाललाई राष्ट्रपति भण्डारीले चासो राखेकी थिइन्। अध्यक्ष दाहालले नागरिकता विधेयकमा राष्ट्रिय सहमतिको आवश्कता रहे पनि त्यो हुन नसकेको बताए। 'अंगीकृत नागरिकताको बारेमा राष्ट्रपतिज्युले राख्नुभएको चासो र हाम्रो धारण समान छ। तर संसदमा यो विषयमा राष्ट्रिय सहमति बन्न सकेन,' प्रचण्डका स्वकीय सचिव गंगा दाहालले भनेकी छन्। उनले नागरिकता विधेयकमा कुनै पनि नयाँ व्यवस्था नरहेको बताए। जन्मसिद्ध नागरिकताका सन्ततिहरु राज्यविही बन्ने अवस्था अन्त्य गर्न विधेयक ल्याइएको प्रचण्डको भनाइ थियो। 'विधेयकमा कुनै नयाँ व्यवस्था गरिएको छैन। यसबारे हाम्रो धारणा संसदमा रेकर्ड गराएका छौं। सरकारले पनि यसबारे राष्ट्रिय सहमति बनाएर विधेयक ल्याउने प्रतिबद्धता जनाएको छ,' प्रचण्डको भनाइ उद्धत गर्दै गंगाले भनिन्, 'तत्काल जन्मसिद्ध नागरिकका सन्ततिहरु राज्यविहीन बन्ने अवस्था अन्त्य गर्नका लागि यो विधेयक ल्याइएको हो। र, यो विधेयक ओलिजीले पेस गरी राष्ट्रपति (तपाईँ)द्वारा प्रमाणीकरण गरिएको अध्यादेशको व्यवस्थाअनुसार रहेको छ।' उनले यसलाई अनावश्यक राजनीतिकरण गरिनु दु:खद भएको बताएका थिए।"
"सेयर बजारमा २१ अंकको गिरावट, कारोबार रकम १ अर्बमा खुम्चियो",काठमाडौं : सेयर बजारमा २१ अंकको गिरावट आएको छ। यसदिन नेप्से परिसूचक २१९७ अंकले घटेर १९७३३८ विन्दुमा अडिएको छ। आज २२४ कम्पनीको २२४ कम्पनीको २९ लाख ९२ हजार ८७३ कित्ता सेयर १ अर्ब १२ करोड ६२ लाख ४७ हजार ८६२ रुपैयाँमा कारोबार भयो। दोहोरो अंकले गिरावट आएको सेयर बजारमा १ कम्पनीको सेयर मूल्य १० प्रतिशतले बढेको छ। हिमालयन एभरेस्ट इन्स्योरेन्सको सेयर मूल्य १० प्रतिशतले बढेको हो। कारोबार रकमका आधारमा नेपाल दूरसंचार कम्पनी शीर्षस्थानमा रह्यो। सो कम्पनीको १० करोड बढीको सेयर कारोबार भयो। कारोबारमा आएका १३ वटै समूहको सूचक नकारात्मक देखिएको छ। फाइनान्स समूहको सूचक सर्वाधिक २४२ प्रतिशतले घट्दा हाइड्रो पावरको २१७ प्रतिशतले घट्यो।
"जबराले भने महाभियोग एमालेले ल्याउनुपर्थ्यो,गठबन्धनले किन ल्यायो ?","काठमाडौं : निलम्बित प्रधानन्यायाधीश चोलेन्द्र शमशेर जबराले आफूमाथि लगाइएको महाभियोगप्रति असन्तुष्टि व्यक्त गरेका छन्। बुधबार महाभियोगबारे बयान दिन महाभियोग सिफारिस समितिमा उपस्थित भएका जबराले एमालेले ल्याउनुपर्ने महाभियोग प्रस्ताव गठबन्धनले ल्याएको भन्दै प्रतिप्रश्न गरे। उनले भने,' एमालेबाट महाभियोग प्रस्ताव आउनुपर्थ्यो, गठबन्धनबाट आयो।' उनले आफूलाई मात्रै नभएर सर्वोच्च अदालतमा बहालवाला अन्य पाँच न्यायाधीशमाथि पनि महाभियोग लगाउनुपर्ने बताए।"
नागरिकता विधेयकको सकस : प्रचण्डसहितका माओवादी नेताहरु शीतल निवासमा,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड पार्टीका नेताहरुसहित शीतल निवास पुगेका छन्। नागरिकता विधेयकलगायतका विषयमा छलफल गर्दा प्रचण्ड शीतल निवास पुगेका हुन्। पछिल्लो समय राष्ट्रपति विद्या देवी भण्डारीले प्रमुख राजनीतिक दलका नेताहरुसाग संबाद गरिरहेकी छन्। केही दिनअघि कांग्रेस सभापतिसमेत रहेका शेरबहादुर देउवा पार्टीका पदाधिकारीसहित राष्ट्रपति भण्डारीसँग छलफल गरेका थिए। भेटमा राष्ट्रपति भण्डारीले नागरिकता विधेयकको विषयमा चासो राखेकी थिइन्। प्रधानमन्त्री देउवाले नागरिकता विधेयक प्रमाणीकरण गर्नका लागि राष्ट्रपतिसमक्ष आग्रह गरेका थिए। लाखौं नेपालीहरु नागरिकताविहीन भएको अवस्थामा नागरिकता विधेयक आउनुपर्ने प्रधानमन्त्रीको भनाइ थियो। राष्ट्रपति भण्डारीले सोही दिन प्रमुख प्रतिपक्षी दल नेकपा एमालेका नेताहरुसँग छलफल गरेका थिए। लोकतान्त्रिक समाजवादी पार्टीका अध्यक्ष महन्थ ठाकुरसहित पार्टीका नेताहरुले पनि नागरिकता विधेयक प्रमाणीकरण गर्नका लागि राष्ट्रपतिलाई भेटेर आग्रह गरेका थिए। सन्देशसहित फिर्ता पठाएको नागरिक विधेयक प्रतिनिधिसभाले जस्ताको तस्तै पारित गरेपछि राष्ट्रपति असन्तुष्ट रहेको शीतल निवास स्रोतको दाबी छ। पछिल्लो समय राष्ट्रपतिले विभिन्न पेसाकर्मीहरुसँग पनि छलफल जारी राखेकी छन्।
डोटी कांग्रेसबाट प्रदेश सभा सदस्यमा आकांक्षा देखाउने सबै नयाँ अनुहार,"डोटी : आगामी मंसिर ४ गते हुने प्रदेश सभा निर्वाचनका लागि नेपाली कांग्रेस डोटीबाट नयाँ अनुहारले मात्र उम्मेदवार हुने आकांक्षा राखेका छन्। नेपाली कांग्रेसले जारी गरेको सूचनामा प्रदेश क्षेत्रीय समितिको कार्यालयमा ठूलो संख्यामा आधिकारिक रुपमा नाम दर्ता गराएका छन् । प्रदेश सभा कमा प्रत्यक्षतर्फ ७ र समानुपातिकतर्फ १६ गरी २३ जना रहेका छन् भने प्रदेश खमा प्रत्यक्षतर्फ ९ र समानुपातिकतर्फ ११ गरी २० जनाले आकांक्षा देखाएका छन् । प्रदेश सभाको निर्वाचनका लागि यी सबै अनुहार नयाँ हुन् । पहिलो चुनावमा लडेका नेताहरु आकांक्षी देखिएका छैनन् । प्रदेश सभा कमा प्रत्यक्षतर्फ पार्टी सभापति नरेन्द्र बहादुर सिंह, महाधिबेशन प्रतिनिधि जीतबहादुर खड्का, प्रदेश सदस्य भक्तराज जोशी, पूर्व नगरप्रमुख घनश्यामदत्त पाठक, तरुण दलका पूर्व केन्द्रीय सदस्य रामबहादुर रोकाया, अर्जुनबहादुर खड्का, नन्दसिंह धामीले नाम दर्ता गराएका छन् । ०७४ को निर्वाचनमा प्रदेश सभा कबाट निर्वाचित भरतबहादुर खड्काले भने आकांक्षा देखाएका छैनन् । प्रदेश सभा कमा समानुपातिकतर्फ प्रेमा श्रेष्ठ, रबिन्द्र बागचन, श्याम खड्का, कुमार सिं टेलर, प्रेमबहादुर बलायर, धौली देवी रावल, शेर बहादुर बोगटी, पार्वती चन्द, कमला देवी बोहरा, पूर्णबहादुर कठायत, मिना विक, माया देवी कुँवर, दुर्गा देवी शर्मा, चेतराज उपाध्याय, विरेन्द्र शाह र प्रसिश महराले नाम दर्ता गराएका छन् । त्यसैगरी प्रदेश खमा प्रत्यक्षतर्फ निवर्तमान जिल्ला सभापति प्रदिप कुमार देउवा, १४ औं महाधिवेशनमा जिल्ला सभापतिका उम्मेदवार भूमीराज बडु, शिखर नगरपालिकाका निवर्तमान नगरप्रमुख सिताराम जोशी, पार्टीका जिल्ला सचिव नारायण बलायर, केआईसिंह गाउँपालिका पार्टी सभापति अर्जुन बलायर, पुर्व महाधिवेशन प्रतिनिधि लक्ष्मीराज पाठक, पदमराज जोशी, भक्तबहादुर मल्ल र सर्वजित रावलले आकांक्षा देखाउँदै पार्टीमा नाम टिपाएका छन् । यस अघि प्रदेश सभासदस्यका लागि ख बाट निर्वाचनमा लडेका योगेन्द्र बहादुर शाही भने चाहना राखेका छैनन् । त्यस्तै प्रदेश खमा समानुपातिकतर्फ कृष्ण बहादुर चन्द, दिर्घ बहादुर बम रघुराजा, दिपकबहादुर शाही, तेज बहादुर लुहार, प्रतिमा शाह शाही, भावना बम ओझा, रामचन्द्र राणा, लाल बहादुर विक, लिलाधर जोशी, सोपान सिं बोहरा र इन्द्रा बोहरा रहेका छन् । आकांक्षी सबैलाई भदौ १८ गते बोलाएर छलफल गर्ने र सहमतिमै उम्मेदवारको नाम टुङ्गो लगाइने कांग्रेस पार्टी सभापति नरेन्द्र बहादुर सिंहले बताए । सिंहले भने, सकिन्छ भने सहमतिमै उम्मेदवारको टुङ्गो लगाउँछौं सहमति भएन भने पार्टीको विधान अनुरुप थोरै संख्यामा नाम माथि पठाउँछौं । त्यसैगरी प्रतिनिधि सभा सदस्यको लागि आकांक्षा राख्नेको नाम १६ गते लिइने डोटी कांग्रेसले जनाएको छ ।"
गठबन्धनका नाममा कुनै जनाधार नभएका पार्टी तथा नेताहरुलाई ल्याइनु हुँदैन : बलायर,"डोटी : नेपाली कांग्रेसका सुदूरपश्चिम प्रदेश सभापति तथा पूर्वमन्त्री वीरबहादुर बलायरले निर्वाचनमा जित्ने आधार तय गरेर मात्रै गठबन्धन गरिनुपर्ने बताएका छन् । असान्दर्भिकरुपमा गठबन्धन गरिनु हुँदैन,' बलायरले भने, सरकार निर्माण गर्न र निर्वाचन जित्नको लागि मात्रै गठबन्धनको कुनै अर्थ छैन ।' नेपाली जनताको हित र राष्ट्रलाई समृद्ध गर्न सक्ने खालका सिद्धन्त र आधार तय गरेरमात्रै गठबन्धन हुनुपर्ने उनले बताए । देश र जनताको उन्नति र प्रगति तथा संविधानको रक्षाका लागि गठबन्धन हुनुपर्दछ,' बलायरले भने, तर गठबन्धन गर्दा जनमतको कदर गरिनु पर्दछ ।' नेपाल प्रेस युनियन डोटीले गरेको पत्रकार सम्मेलनमा बोल्दै नेता बलायरले डोटी जिल्लामा कांग्रेसको देशमै सबैभन्दा राम्रो जनमत भएकाले गठबन्धन मान्य हुँदैन र कांग्रेसले नेतृत्व लिनुपर्ने बताए । गठबन्धनका नाममा कुनै जनाधार नभएका पार्टी तथा नेताहरुलाई ल्याइनु हुँदैन,' बलायरले भने, 'डोटीमा अहिलेसम्म गठबन्धनमा रहेका नेताहरुले आफु तथा कांग्रेस पार्टीसंग संबाद तथा सहकार्य गरेका छैनन् । उनले भने, कांग्रेसको जनाधार नभएको जिल्लामा हामी छोड्न तयार छौं तर डोटीमा भने छोड्दैनौं । 'डोटीमा कांग्रेस एक्लै निर्वाचनमा जान्छ,' बलायरले भने, हामीमध्ये जोसुकै टिकट पाउँला त्यो ठुलो कुरा होइन । सुदूरपश्चिम प्रदेशको राजधानी अहिले धनगढीमा डेरामा रहेको उनले बताए । राजधानी धनगढी र अत्तरियाको तेघरीमा कुनै हालतमा राजधानी हुन सक्दैन,' उनले भने, धनगढीमा राजधानीको आवश्यकनै छैन र ठाउँ पनि छैन उता तेघरीमा जंगलका कारण राजधानी हुँदैन । बलायरले प्रदेश सरकारको औचित्यमाथि पुष्टि अझै नभएकाले अबको निर्वाचनबाट आउने सरकारले पुष्टि हुने गरी काम गर्नुपर्ने बताए ।"
गगनलाई कास्की १ बाट प्रतिनिधि सभा सदस्य उम्मेदवार बनाउन प्रस्ताव,पोखरा : कांग्रेस महामन्त्री गगन थापालाई कास्की क्षेत्र नम्बर १ बाट प्रतिनिधि सभा सदस्य उम्मेदवार बनाउन प्रस्ताव गरिएको छ। कांग्रेस कास्की १ क्षेत्रीय समितिको बैठकमा थापालाई उम्मेदवार बनाउन प्रस्ताव गरिएको हो । समितिले आकांक्षीहरूलाई बुधबार ३ बजेसम्म नाम प्रस्ताव गर्न आह्वान गरेको छ । महामन्त्री थापा आफै उपस्थित नभए पनि उनका साथीहरुले उनको तर्फबाट उम्मेदवारीका लागि आवेदन गरेका हुन् । कास्की १ बाट प्रत्यक्ष उम्मेदवार बन्न १६ जना इच्छुक देखिएका छन् । समानुपातिकमा ६ जनाको इच्छा देखिएको छ । महामन्त्री थापासँगै सहमहामन्त्री जीवन परियारको पनि प्रत्यक्ष उम्मेदवार बन्न आवेदन परेको जानकारी नेपाली कांग्रेस कास्की १ का सचिव सरोज केसीले दिए ।
स्रोत नखुलेको पचास लाखसहित पक्राउ परेका घ्याल्चेन जेल चलान,"काठमाडौं : नेपाल प्रहरीले स्रोत नखुलेको रकमसहित पक्राउ परेका एक जनालाई जेल चलान गरेको छ। प्रहरीले गत साउन १८ गते काठमाडौं महानगरपालिका६ भृकुटीचोकमा स्रोत नखुलेको रु ४९ लाख ५० हजार नगदसहित पक्राउ परेका गोरखा चुननुब्रीका २४ वर्षीय धावा घ्याल्चेनलाई आज केन्द्रीय कारागार सुन्धारा चलान गरेको हो। जिल्ला प्रहरी परिसर काठमाडौंका प्रवक्ता, प्रहरी उपरीक्षक दिनेशराज मैनालीले घ्याल्चेनलाई काठमाडौं जिल्ला अदालतको आदेशअनुसार नेपाल राष्ट्र बैँक ऐन, २०५८ को कसूर मुद्दामा कारागार चलान गरेको जानकारी दिए। पक्राउ परेका घ्याल्चेनसँग प्रहरीले बा९९प ७२०४ नम्बरको मोटरसाइकल, रु ४९ लाख ५० हजार, नागरिकता, मोबाइल र निलो झोला एक थान बरामद गरेको थियो।"
"चोलेन्द्रको बयान एक कप चिया कसैको खाएको भए प्रमाणित गर्नूस्, राजीनामा दिन्छु","काठमाडौं : निलम्बित प्रधान्यायाधीश चोलेन्द्र शम्शेर जबराले नेपाल बार एसोसियनलाई जबर्जस्ती आन्दोलन गर्न लगाइएको बताएका छन्। प्रतिनिधिसभाको महाभियोग सिफारिस समितिमा बुधबार बयान दिने क्रममा उनले कसैको एक कप चिया खाएको भए प्रमाणित गर्न चुनौती दिएका छन्। 'नेपाल बार एसोसियनको आन्दोलन परिचालित थियो। आन्दोलन गर्न लगाइएको थियो। जहाँसम्म विचौलियाको कुरा छ। प्रधान्यायाधीश हुँदै गर्दा कसैको एक कप चिया खाएको प्रमाणि गरिदिनुस्, म आफैँ राजीनामा दिन तयार छु,' सांसदहरुको प्रश्नमा उनले भने। उनले न्यायालय सुधारका लागि आफूले सक्दो प्रयास गरेपनि काम गर्न नदिएको बताए। उनले भने, 'न्यायलय सुधारका लागि सक्दो प्रयास गरेँ। तर काम गर्न वातावरण दिइएन।' समितिका सदस्य एकवाल मियाँका अनुसार जबरामाथि हालसम्म पाँच वटा प्रश्न सोधिएको छ। आचरण, पारिवारिक पृष्ठभूमि, विचौलियामाथिको प्रश्न, किन महाभियोगलगायत प्रश्नहरु उनलाई सोधिएको छ। सांसद मियाँका अनुसार जबरालाई सोधिने ४३ प्रश्नहरु रहेका छन्। प्रतिनिधिसभा संसदले महाभियोगबारे छानविन गर्न ११ सदस्यीय सिफारिस समिति गठन गरिएको छ।"
सामाजिक सञ्जालको दूरुपयोग गरी महिलालाई मानसिक यातना दिने दुई पक्राउ,"काठमाडौं : नेपाल प्रहरीले सामाजिक सञ्जालको प्रयोग गरी महिला तथा नाबालिकालाई दुःख, हैरानी, मानसिक यातना तथा अपमान गर्ने दुईजनालाई पक्राउ गरेको छ। प्रहरीको साइवर व्युरो भोटाहिटिको टोलीले सामाजिक सञ्जाल भाइवर, इन्स्टाग्राममार्फत् साथी बनाइ महिला तथा नाबालिकालाई अश्लिल भिडियो पठाएर मानसिक यातना, दुःख तथा हैरानी दिने भारतीय नागरिक १९ वर्षीय मोहम्मद रमीज राजा र ताप्लेजुङका ३२ वर्षीय जेम्स तामाङलाई पक्राउ गरी आज सार्वजनिक गरेको हो। व्युरोका प्रवक्ता प्रहरी उपरीक्षक पशुपतिकुमार रायले सामाजिक सञ्जालमार्फत् साथी बनाइ विभिन्न लोभलालच देखाइ पीडित महिलालाई अश्लिलता प्रदर्शन गर्न लगाएर सामाजिक सञ्जालमार्फत् प्रशारण गरिदिने भनी मानसिक यातना र दुःख हैरानी दिएकाले उनीहरुलाई पक्राउ गरिएको जानकारी दिए। पक्राउ परेका दुबैजनालाई विद्युतीय कारोबार ऐन, २०६३ अन्तर्गत् काठमाडौं जिल्ला अदालतबाट पाँचपाँच दिनको म्याद थप गरी अनुसन्धान भइरहेको प्रवक्ता रायले बताए।"
डोटी कांग्रेसबाट प्रदेश सभा सदस्यमा आकांक्षा देखाउने सबै नयाँ अनुहार,"डोटी : आगामी मंसिर ४ गते हुने प्रदेश सभा निर्वाचनका लागि नेपाली कांग्रेस डोटीबाट नयाँ अनुहारले मात्र उम्मेदवार हुने आकांक्षा राखेका छन्। नेपाली कांग्रेसले जारी गरेको सूचनामा प्रदेश क्षेत्रीय समितिको कार्यालयमा ठूलो संख्यामा आधिकारिक रुपमा नाम दर्ता गराएका छन् । प्रदेश सभा कमा प्रत्यक्षतर्फ ७ र समानुपातिकतर्फ १६ गरी २३ जना रहेका छन् भने प्रदेश खमा प्रत्यक्षतर्फ ९ र समानुपातिकतर्फ ११ गरी २० जनाले आकांक्षा देखाएका छन् । प्रदेश सभाको निर्वाचनका लागि यी सबै अनुहार नयाँ हुन् । पहिलो चुनावमा लडेका नेताहरु आकांक्षी देखिएका छैनन् । प्रदेश सभा कमा प्रत्यक्षतर्फ पार्टी सभापति नरेन्द्र बहादुर सिंह, महाधिबेशन प्रतिनिधि जीतबहादुर खड्का, प्रदेश सदस्य भक्तराज जोशी, पूर्व नगरप्रमुख घनश्यामदत्त पाठक, तरुण दलका पूर्व केन्द्रीय सदस्य रामबहादुर रोकाया, अर्जुनबहादुर खड्का, नन्दसिंह धामीले नाम दर्ता गराएका छन् । ०७४ को निर्वाचनमा प्रदेश सभा कबाट निर्वाचित भरतबहादुर खड्काले भने आकांक्षा देखाएका छैनन् । प्रदेश सभा कमा समानुपातिकतर्फ प्रेमा श्रेष्ठ, रबिन्द्र बागचन, श्याम खड्का, कुमार सिं टेलर, प्रेमबहादुर बलायर, धौली देवी रावल, शेर बहादुर बोगटी, पार्वती चन्द, कमला देवी बोहरा, पूर्णबहादुर कठायत, मिना विक, माया देवी कुँवर, दुर्गा देवी शर्मा, चेतराज उपाध्याय, विरेन्द्र शाह र प्रसिश महराले नाम दर्ता गराएका छन् । त्यसैगरी प्रदेश खमा प्रत्यक्षतर्फ निवर्तमान जिल्ला सभापति प्रदिप कुमार देउवा, १४ औं महाधिवेशनमा जिल्ला सभापतिका उम्मेदवार भूमीराज बडु, शिखर नगरपालिकाका निवर्तमान नगरप्रमुख सिताराम जोशी, पार्टीका जिल्ला सचिव नारायण बलायर, केआईसिंह गाउँपालिका पार्टी सभापति अर्जुन बलायर, पुर्व महाधिवेशन प्रतिनिधि लक्ष्मीराज पाठक, पदमराज जोशी, भक्तबहादुर मल्ल र सर्वजित रावलले आकांक्षा देखाउँदै पार्टीमा नाम टिपाएका छन् । यस अघि प्रदेश सभासदस्यका लागि ख बाट निर्वाचनमा लडेका योगेन्द्र बहादुर शाही भने चाहना राखेका छैनन् । त्यस्तै प्रदेश खमा समानुपातिकतर्फ कृष्ण बहादुर चन्द, दिर्घ बहादुर बम रघुराजा, दिपकबहादुर शाही, तेज बहादुर लुहार, प्रतिमा शाह शाही, भावना बम ओझा, रामचन्द्र राणा, लाल बहादुर विक, लिलाधर जोशी, सोपान सिं बोहरा र इन्द्रा बोहरा रहेका छन् । आकांक्षी सबैलाई भदौ १८ गते बोलाएर छलफल गर्ने र सहमतिमै उम्मेदवारको नाम टुङ्गो लगाइने कांग्रेस पार्टी सभापति नरेन्द्र बहादुर सिंहले बताए । सिंहले भने, सकिन्छ भने सहमतिमै उम्मेदवारको टुङ्गो लगाउँछौं सहमति भएन भने पार्टीको विधान अनुरुप थोरै संख्यामा नाम माथि पठाउँछौं । त्यसैगरी प्रतिनिधि सभा सदस्यको लागि आकांक्षा राख्नेको नाम १६ गते लिइने डोटी कांग्रेसले जनाएको छ ।"
भेडेटार जिपलाइन अलपत्र,"धनकुटा : पर्यटकीयस्थल भेडेटारमा निर्माणाधीन जिपलाइन लगानी अभावले अलपत्र परेको छ। स्थानीय व्यवसायी आशिष र किरण राईले निर्माण थालेको जिपलाइनमा लगानीकर्ता अभावमा अलपत्र परेको हो। कोभिडपछि वित्तीय संस्थाले ऋण प्रवाहमा कडाइ र ब्याजदरको प्रतिशत बढाउँदा काम अघि बढाउन नसकिएको आशिषले बताए। भेडेटार एड्भेन्चर प्रालिमार्फत जिपलाइन निर्माण २०७६ मा सुरु भएको थियो। भेडेटार बजारनजिकै रहेको खर्कडाँडाबाट सुरु भई कार्कीछापमा ल्यान्डिङ हुने जिपलाइनको लम्बाइ १ हजार ५ सय मिटर छ। उक्त जिप लाइन सञ्चालनमा आए नेपालकै दोस्रो लामो जिपलाइन हुनेछ। नेपालको सबैभन्दा लामो जिपलाइन पोखराको सराङकोटदेखि हेम्जासम्म १ हजार ८ सय ५० मिटर दूरीको र पर्वतको कुश्मामा १ हजार ४ सय ८० मिटर लम्बाइको जिपलाइन सञ्चालनमा छ। भेडेटारमा निर्माणाधीन जिपलाइनका लागि खर्कडाँडामा टेकअप र कार्कीछापमा ल्यान्डिङ स्टेसनमा टावर निर्माण हुनेछन्। बीचमा केवलतार बिछ्याइन्छ। ग्राउन्ड लेभलसम्मको संरचना निर्माणमा ५ करोभन्दा बढी लगानी भइसकेको छ। आयोजनाको ३५ प्रतिशत काम भएको किरणले सुनाए। उनका अनुसार कुल लगानीमध्ये २० प्रतिशत सेयर पब्लिकलाई वितरण गरिएको छ। ८० प्रतिशतमध्ये ४० प्रतिशत किरण र ४० प्रतिशत आशिषको लगानी छ। भेडेटार घुम्न आउने आन्तरिक तथा बाह्य पर्यटकलाई मध्यनजर गरी जिपलाइन सञ्चालनमा ल्याउने तयारी गरिएको हो। जिपलाइन पर्यटकीय र साहसिक खेलका रूपमा चिनिन्छ। प्राकृतिक सुन्दरताले भरिएको भेडेटार साहसिक पर्यटनको नयाँ तथा आकर्षण गन्तव्य बन्ने किरण दाबी गर्छन्। लगानी अभावले जिपलाइन निर्माण अघि बढ्न सकेन ५ करोभन्दा बढी लगानी भइसक्यो, अब ६ करोड आवश्यक लगानी नहुँदा निर्माणको चरणमा काम रोकिएको आशिष बताउँछन्। डाँडाखर्कको करिब ८ रोपनी क्षेत्रफलको जग्गामा बेसलाइन धमाधम निर्माण भइरहेको थियो। कोभिड संक्रमण बढ्न थालेपछि वित्तीय संस्थाबाट ऋण प्रवाह रोक भएपछि त्यसको प्रत्यक्ष असर हामीलाई परेको उनले बताए। यदि कोभिड नभएको र वित्तीय संस्थाबाट लगानी जुटिसकेको भए यतिबेला जिपलाइन सञ्चालनमा आइसक्ने उनी बताउँछन्। कोभिडपछिको आर्थिक मन्दीको प्रत्यक्ष असर पर्यटन क्षेत्रका पूर्वाधार निर्माणमा परेको छ। अहिले पनि लगानीका लागि विभिन्न वित्तीय संस्था धाइरहेका छौं। जिपलाइनको पिलरदेखि थप संरचना निर्माणका लागि ६ करोड रुपैयाँ लगानी आवश्यक हुने बताइएको छ। सञ्चालनमा आएको खण्डमा स्थानीय स्तरमा रोजगारीको अवसर सिर्जना हुने उनी दाबी गर्छन्। भेडेटार आफैंमा चर्चित पर्यटकीयस्थल हो। घुम्नका लागि मात्रै सिजनको बेला दैनिक हजारौं संख्यामा आन्तरिक तथा बाह्य पर्यटक आउने गर्छन्। यहाँ आउने आगन्तुकको बसाइ लम्ब्याउन जिपलाइनले सहयोग पुग्ने सञ्चालकमध्येका एक किरण राईले बताए। भेडेटार बजारमै विगत केही वर्षदेखि अर्को जिपलाइन सञ्चालनमा छ। वल्र्ड वाइड ग्रुप नेपालले करिब तीन करोड रुपैयाँँको लागतमा जिपलाइन सञ्चालन गरेको हो। जिप लाइन सञ्चालन भएपश्चात् भेडेटार घुम्न आउने आन्तरिक तथा बाह्रय पर्यटकको बसाइ लम्बिने यहाँका होटल व्यवसायीहरूको भनाइ छ। पर्यटकहरू विशेषगरी यहाँ आउँछन्। घुमेपछि फर्किहाल्छन्। तर जिपलाइनले पर्यटकको बसाइ लम्बिने होटल एसोसिएसन अफ भेडेटारका पूर्वअध्यक्ष तथा होटल लावती कर्नरका सञ्चालन लीलाराज लावतीको भनाइ छ। जिपलाइनको निर्माण कार्य कोभिडपछि ठप्प भएको छ। सरकारले वित्तीय संस्थासँग समन्वय गरेर लगानीको वातावरण सिर्जना गरिदिनुपर्ने उनको भनाइ छ। भेडेटार साहसिक खेलका लागि प्रचुर सम्भावना भएको साँगुरीगढी गाउँपालिकाका अध्यक्ष जितेन्द्र राईले बताए। भेडेटार क्षेत्रमा लगानी गर्न निजी क्षेत्रका व्यवसायी उत्साहित छन्। गाउँपालिकाले निजी लगानीमैत्री नीति तथा कानुन बनाएर ठूला योजनालाई प्रोत्साहित गर्छ, उनले भने, साहसिक खेल जिप लाइनले यहाँ आउने पर्यटकको बसाइ लब्याउँछ। भेडेटारमा साना ठूला गरी १ सय ५० होटल सञ्चालनमा छन् ।"
पहिरोले अवरुद्ध नारायणगढ मुग्लिन सडक ६ घण्टापछि खुल्यो,चितवन : पहिरोका कारण अवरुद्ध नारायणगढ मुग्लिन सडक ६ घन्टापछि सञ्चालनमा आएको छ। पहिरोले खसेर राति साढे दुई बजेदेखि अवरुद्ध भएको सडक बिहान साढे आठबजेबाट सञ्चालनमा आएको हो। भरतपुर महानगरपालिका २९ केराबारीमा पहिरो खसेर दुइतर्फी बाटो बन्द भएको थियो। पहिरो पन्छाएर दुइतर्फी सवारी सञ्चालन भएको जिल्ला प्रहरी कार्यालय चितवनका प्रवक्ता डिएसपी नरहरि अधिकारीले बताए। साढे आठ बजे पहिरो पन्छाएपछि दुबै तर्फी बाटो सुचारु भएको छ।
ठेचोको बाह्र वर्षे जात्रामा ल्याइयो दाउरा (फोटोफिचर),"चापागाउँ : हरेक बाह्र वर्षमा ललितपुरको ठेचोमा मनाइने नवदुर्गा भवानीको जात्राका क्रममा सुनाकोठीस्थित कुल्पीमा गरिने होमका लागि मंगलबार दाउरा ल्याइएको छ । ठेचोस्थित नवदुर्गा भवानी गुठीका देवगणलगायत स्थानीयबासीले ललितपुरको दलचोकी स्थित तीनपाने जंगलबाट आगँसी(दाउरा) ल्याएका हुन्। फुलपातीका दिन देवगणहरुले लगाउने बस्त्र, गरगहना चोख्याउनका लागि यही आगँसी(दाउरा) बालेर यज्ञ गरिनेछ ।"
"मोटर पार्टस् बोकेको ट्याक्टर नियन्त्रणमा, भन्सारकै मिलेमतोमा तस्करी","विराटनगर : मोटर पार्टस् बोकेको एउटा भारतीय नम्बर प्लेटको ट्याक्टरलाई प्रहरीले विराटनगरबाट मंगलबार राति नियन्त्रणमा लिएको छ। भन्सार छली गरेको आशंकामा मोटर पार्टस् लोड गरिएको बीआर ७ के १७२४ नम्बरको ट्याक्टरलाई विराटनगर महानगरपालिका१२ रोडशेष चोकबाट नियन्त्रणमा लिइएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उक्त ट्याक्टर विराटनगर भन्सार कार्यालयबाट सामानको जाँचपास गराएर गन्तव्यतिर जाँदै थियो। प्रहरीले राति १०:२० बजेतिर नियन्त्रणमा लिएको हो। जाँचपासका क्रममा सामानको मूल्याङ्कन कम गरिएको हुनसक्ने प्रहरीको आशंका छ। तस्करीको आशंकामा नियन्त्रणमा लिएर अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझाइएको डीएसपी श्रेष्ठको भनाइ छ। उनका अनुसार ट्याक्टरका चालक भारत अररियाका २४ वर्षीय तलुवा मुर्मलाई पनि पक्राउ गरिएको छ। प्रहरीले सामान र ट्याक्टरको मूल्यांकन ३७ लाख रूपैयाँ बराबरको गरेको छ। सामान र ट्याक्टरसहित चालकलाई राजस्वमा बुझाइएको श्रेष्ठले बताए। थप कारबाहीको प्रक्रिया राजस्वले नै अगाडि बढाउने उनको भनाइ छ। पछिल्लो समय विराटनगर भन्सार कार्यालयको मिलेमतोमा सामानको तस्करी हुने गरेको छ। भन्सारबाट जाँचपास भएर निस्किएका सामान लोड गरिएका ढुवानीका साधनलाई नियन्त्रणमा लिएर प्रहरीले बुझाएपछि राजस्वले अनुसन्धान अघि बढाउँदा तस्करी मौलाएको पुष्टि भएको हो। तस्कर समूह, व्यवसायी एवं सामान ढुवानीकर्तासँग सेटिङ मिलाएर भन्सारका कर्मचारीले सामानको मूल्यांकन कम गरिदिने तथा कम परिणाम देखाएर बढी सामान ढुवानीको व्यवस्था मिलाइदिने गरेको पाइएको राजस्व स्रोतले बतायो। प्रहरीले सामान लोड गरिएका साधन नियन्त्रणमा लिनेवित्तिकै भन्सारले आपत्ति जनाउने गरेको छ। आफूसँग सेटिङ मिलाएर गन्तव्यतर्फ लगिँदै गरिएका सामान प्रहरीले नियन्त्रणमा नलिओस भन्ने भन्सारको चाहना रहेको स्रोतले बतायो। विराटनगर भन्सार कार्यालयका प्रमुख ताराप्रसाद सापकोटाले भन्सार जाँचपासमा कुनै कमजोरी नरहेको दाबी गरेका छन्। भन्सारबाट त्यस्तो गलत काम केही पनि भएको छैन। यदि भएको रहेछ भने प्रमाण लिएर आउनुस्, बसेर कुरा गरौँला, उनले भने, हाम्रो जाँचपासको विषयमा कसैले पनि प्रश्न उठाएको छैन। तस्करीको विषय अनआवश्यक हल्ला मात्रै हो। यसअघि भन्सारबाटै जाँचपास भएर निस्किएको आठ ट्रक सुपारी प्रहरीले नियन्त्रणमा लिएर अनुसन्धानका लागि राजस्वमा बुझाएको थियो। सुपारीको जाँचपासलाई लिएर भन्सारको काम कारबाहीमा उच्च अदालत विराटनगरले पनि प्रश्न उठाएको छ। तर राजस्व अनुसन्धान कार्यालयले अहिलेसम्म सुपारीको अनुसन्धान अघि बढाएको छैन। अदालतको आदेशपछि पनि सुपारी तस्करीमा संलग्न समूहसँग साँठगाँठ गरेर अनुसन्धान एवं कारबाहीलाई राजस्वले टारिरहेको छ।"
पहिचान बन्दै पुलहरू,"जबसम्म तपाईं आफ्नो असुरक्षाको पुल पार गर्नुहुन्न, तबसम्म तपाईं आफ्ना सम्भावनाहरू अन्वेषण गर्न सक्नुहुन्न। टिम फार्गोले भनेजस्तै हामीले पुल पार गर्नुपर्छ, गरिरहनु पर्छ र हाम्रा लागि सम्भावना के छन् भनेर हेर्नुपर्छ, हेरिरहनु पर्छ। मानिसको जीवनसँग जोडिएको यो दर्शनले जगत्का आयामसँग पनि साक्षात्कार गराउँछ। अज्ञातले भनेका छन्, जीवन एउटा पुल हो। यसलाई पार गर्नुहोस् तर त्यसमा कुनै घर भने बन्दैन। अर्थात्, पुलले जोड्ने मात्र काम गर्छ। पुलले खाडल पुर्ने काम गर्छ। एउटा गन्तव्यलाई अर्को गन्तव्यसँग भेट्टाइदिन्छ, जोडिदिन्छ। तर, आजको सन्दर्भ भने वारि र पारिको भूगोल जोड्ने पक्की पुलहरूसँग सम्बन्धित छ। नेपालको सन्दर्भमा भौगोलिक बनोटका कारण पुल अत्यावश्यक छ। तराई होस् वा पहाड, पुलबिना सम्पूर्ण विकास अधुरा रहन्छन्। त्यसैले विकासको सूचकको रूपमा पुललाई लिइएको छ। समयक्रम बदलियो। गोरेटो, घोडेटो, चक्रेटो स्वरूपमा मार्गहरू बन्न थाले। यस्ता मार्गमा झोलुंगे पुल बनाउन थालियो। जसले तुइनलाई समेत विस्थापित गर्ने काम गर्यो। तर, यसले गाडीहरू नचल्ने स्थानका निमित्त महत्त्व राख्यो। सिधा भन्नुपर्दा चारपाङ्ग्रे सवारीसाधन गुड्ने सडक सुविधा नपुगेका ठाउँमा झोलुंगे पुलको अपरिहार्यता रह्यो। तर अब गाडी गुड्ने सडक सञ्जाल बाक्लिँदै गएको सन्दर्भमा यत्रतत्र सर्वत्रलाई दृष्टिगत गर्ने हो भने पक्की पुल नै अन्तिम विकल्प बन्दैछ। ६३ हजार नदीनाला, पुलको इतिहास र वर्तमान पक्की पुलको सन्दर्भमा नेपालमा २ सय १० वर्षको इतिहास छ। नेपालमा झोलुंगे पुलहरू नै सबैभन्दा बढी बनेको तथ्यांक छ। सडक सञ्जालसँगै पक्की पुल बढाउनु जरुरी देखिन्छ। भविष्य वर्तमानमा खोजिन्छ, त्यसको आधार हुन्छ विगत। नेपालले कछुवाको गतिमा विकास गरे पनि पुललाई पूर्वाधार विकासको एउटा आधारस्तम्भको रूपमा ग्रहण गरेको छ भन्न सकिन्छ। सडक आर्थिक विकासका लागि नभै नहुने पूर्वाधार हो। सडकको पहुँचले मात्र ठाउँलाई आर्थिक विकासका निमित्त योग्य बनाउँछ। हाम्रो देशमा ६३ हजार नदीनाला छन्। तसर्थ सडकका विभिन्न विन्दुमा पुलको आवश्यकता छ। पुल निर्माण भएपछिमात्र सडकलाई बाह्रैमहिना सुचारु राख्न सकिन्छ। विश्व सन्दर्भबाट पाठ सिक्ने हो भने नेपालका विभिन्न सहरमा सडकमाथि आकाशमा पुल अर्थात् फ्लाई ओभरको अवधारणा अनिवार्य भइसकेको छ। विकसित मुलुकमा पुलको उपयोगितालाई हेर्ने हो भने पुल वारिपारि तर्नेमा मात्र सीमित छैनन्। तिनमा अनेक आकर्षक डिजाइन प्रयोग गर्न थालिएको छ। एउटा पुलमा अनेक फाइदा लिने गरी अवधारणा अघि सारिँदैछन्। पुलहरूले परिचय नै बदल्छन् भन्ने पुष्टि गर्ने विभिन्न दृष्टान्त स्थापित भइसकेका छन्। देश चिनाउनेपरिचय बदल्ने पुल बेलायतको लन्डन ब्रिज, लन्डनकै टावर ब्रिज, अमेरिकास्थित क्यालिफोर्नियाको गोल्डेन गेट ब्रिज, अस्टेेलियाको सिड्नी हार्बोर ब्रिज, भारतको कलकत्तास्थित हाउडा ब्रिज आदिले देश चिनाएका छन्। बंगलादेशले विश्वलाई चकित पार्दै गंगाजमुना नदीमा रेल र गाडी कुद्ने पद्मा मल्टिपर्पोज ब्रिज उद्घाटन गर्यो। उसो त चीनले पुल निर्माणमा भिन्दै रेकर्ड राख्ने गरी छलाङ मारेको छ। नेपालको कोसी नदीमा भारतले बनाइदिएको तत्कालीन अवस्थाको ठूलो र विशेष पुल हो, कोसी ब्यारेज। सन् १९९३ मा बनाइएको पूर्वपश्चिम (महेन्द्र राजमार्ग) राजमार्गस्थित चिसापानीमा बनेको कर्णाली पुलले पनि लामै चर्चा पायो। हालसालै निर्मित राजधानीको बिजुलीबजारस्थित नेटवर्क आर्क ब्रिज नेपालकै नमुना पुल हो। विकासको परिभाषा समयअनुसार बदलिनु पर्छ। अब पुल पनि अनेक प्रयोजनमा आउन सक्ने गरी बनाइनु पर्छ। देश चिनाउने पुल बन्नुपर्छ। जनमानसमा पुलमा भ्रष्टाचार हुन्छ, बनाउनासाथ भत्किन्छन् भन्ने नकारात्मक छाप छ। तथापि केही नवनिर्मित पुलले विकासको परिभाषा नै बदल्दैछन् र देश चिनाउने सम्पदा बन्दै छन् भनेर बुझ्दा अत्युक्ति हुने छैन। काठमाडौंमा बनेको बिजुलीबजारको नेटवर्क आर्क ब्रिज ले काठमाडौंको परिचय बदलेको छ। पाल्पा, गुल्मी र स्याङ्जा जोड्न रुरु क्षेत्रमा तीनमुखे पुल निर्माणाधीन छ। कालीगण्डकी नदीमाथि बनिरहेको यो पुलको डिजाइन पनि नेपालमा पहिलो हो। पुलको बीचमा २५ मिटर अग्लो भ्यु टावर छ। यो पुल सम्पन्न हुनासाथ देश चिनाउने सामथ्र्य राख्नेछ। जीवन बदल्नेजगत् लोभ्याउने पुलहरू बागलुङको बागलुङ नगरपालिकाबाट पर्वतको कुस्मा नगरपालिकास्थित पाङ पुग्न ओरालोउकालो पैदल हिँड्दा डेढ घण्टा लाग्थ्यो। २०७७ सालमा झोलुंगे पुल बन्यो। दूरी घट्यो। पहुँच सहज भयो। यतिमात्र होइन, सिंगल स्पानमा बनेको ५ सय ६७ मिटरको यो पुल नेपालकै लामो झोलुंगे पुल हो। विश्व परिवेश हेर्दा स्विट्जरल्यान्डमा सिंगल स्पानमा ४ सय ९४ मिटरको मात्र छ। त्यसैले गिनिज बुक अफ वल्र्ड रेकर्डस्मा नाम लेखाउन सरकारी प्रक्रिया अघि बढाइएको छ। यसले पनि नेपालको एउटा पहिचान बनाउने देखिन्छ। सीमा पारिका दुई गाउँ भनेर चिनिने महाकालीका चाँदनी र दोधारालाई जोड्ने झोलुंगे पुल पर्यटकीय गन्तव्य बनेको छ। १ हजार ४ सय ५२ मिटर लामो महाकाली नदीमाथि बनाइएको यो पुल दक्षिण एसियाकै दोस्रो लामो पुलको पहिचान बनाउन सफल छ। पुलमा बनाइएका ३२७ मिटर अग्ला सात टावरले आकर्षण थपेका छन्। प्रचार गर्न सके उल्लेखित दुवै पुल गैरनेपाली समेतका लागि आकर्षक पर्यटकीय गन्तव्य बन्न सक्छन्। नारायणी नदीपारि सुस्तामा नेपालकै सबैभन्दा लामो १ हजार ५ सय ७१ मिटर लामो झोलुंगे पुल निर्माणाधीन अवस्थामा छ। यस्तै, गण्डकी प्रदेश सरकारले त्रिशूली र कालीगण्डकीको संगमस्थल देवघाटमा तीनमुखे पुल निर्माण गर्ने भएको छ। पुलले दुईवटा प्रदेश र तनहुँ, चितवन र नवलपरासी गरी तीन जिल्लासमेत जोड्नेछ। यो पुल सञ्चालनमा आएपछि देवघाटको धार्मिक पर्यटन अझ फस्टाउने छ। जीवन बदलिनेछ। यसरी दीर्घकालीन दृष्टिकोणका साथ अघि बढ्ने हो भने यस्ता पुलले पहिचान दिने, जीवन बदल्ने र जगत् लोभ्याउने निश्चित छ। स्काई वाक टावरको परिकल्पना केही समयअघिसम्म आकाशे पुल आकाशको फल आँखा तरी मर भन्ने उखानझैं लाग्थ्योे। २०७४ सालसम्ममा १० वटा यस्ता पुल बने। खासमा दुर्घटना कम गर्ने उद्देश्यले बनेका यी पुल सहरको आकर्षण पनि हुन्। राजधानीमा अझै दर्जनौं यस्ता पुलको आवश्यकता छ। नेपालमा पहिलो पटक स्काई वाक टावर (आकाश मार्गमा हिँड्ने टावर) निर्माण गरिने भएको छ। विकसित देशहरूमा बनेका सिसैसिसाका यस्ता टावर हेर्दै आङ सिरिङ हुने खालका हुन्छन्। समयमा नबन्ने रोगले यस परियोजनालाई पनि छाडेन। यदि बन्यो भने यो स्काइ वाक टावर नेपाल मात्र होइन, दक्षिण एसियामै पहिलो हुनेछ। चीन, क्यानडा र अमेरिकाजस्ता देशले यस्ता टावरबाट बर्सेनि करोडौं पर्यटक तान्छन्। नेपालमा पनि विभिन्न १० ठाउँमा यस्तै स्काई वाक टावरको निर्माणका लागि सम्भाव्यता अध्ययनअनुसन्धानको काम भइरहेछ। पुलमा जोडिएको राजनीति पुल आवश्यकता र उपयोगितालाई विचार गरेर बन्नु पर्नेमा इच्छाविपरित र दबाबमा परेर धेरै पुलहरू निर्माण भइरहेका छन् भन्दा नमिठो लाग्छ। सडक विभाग स्वीकार्छ, योजना छनोटमा परेका र आवश्यकता देखिएका स्थानमा थोरै र पूर्वसम्भाव्यत्ता अध्ययन नभएका स्थानमा धेरै पुल बनाउनु पर्ने बाध्यता छ। राजनीतिक लाभ लिने प्रवृत्तिले यसो भएको हो। वास्तवमा देश प्रणालीमा नचल्दा र दलीय स्वार्थमा लपेटिँदासम्म पुल र सडकमा हुने भ्रष्टाचार र त्यसका कारण हुने कमसल कामले अधोगतितिर नै धकेल्दैछ। अरू देशले अग्रगामी छलाङ मारिरहँदा नेपाल ती देशको पछिपछि दौडनेसम्म हैसियत बनाउन सकिरहेको छैन। अझ पुल र सडकमा दीर्घकालीन सोच र सोहीअनुसार लगानी गरी यिनमा परिचय खोज्ने कहिले ? सडक विभागको भनाइ छ २ देखि ५ करोड रुपैयाँसम्मका पुल योजनामा सूचीकृत छन्। तर, पुलमा बजेट १० लाखदेखि बढीमा ५० लाख रुपैयाँमात्र छुट्टिने गर्छ। पुल बनिसक्छ तर रकम तिर्न नसक्ने अवस्था छ। २०५० सालको जनशक्तिले आजसम्म काम गरिरहेको तीतो यथार्थ छ सडक र पुलमा। सडक विभागले बनाउने रणनीतिक पुलमा भौगोलिक, प्राविधिक, निर्माण सामग्री, ठेक्काप्रक्रिया, बजेट, भौगोलिक आदि सबै किसिमका समस्या देखिन्छन्। झन्डै १२ सय पुलमध्ये करिब ९ सय पुल स्थानीय सडकमा बनिरहेका छन्। रणनीतिक सडकमा पुल बनाउने जिम्मेवारी पाएको सडक विभाग ऐनकानुनले नतोकेका यस्तै ससाना पुलमा अल्झिरहेको छ। पुलको कथामा क्लाइमेक्स नेपालमा हालसम्म दुई हजारको हाराहारीमा पुल छन् भने १२ सय पुल बनिरहेको तथ्यांक पाइन्छ। पुल निर्माणका हरेक काममा सन्तुलन जरुरी छ तर कहिले ? प्रश्न र प्रश्नहरू अनुत्तरित छन्। पुलको आयु ५० वर्ष भनी बनाइएकोमा करिब आठ सय पुल पुनः नयाँ बनाउनुपर्ने देखिन्छ। पुनः बनाउँदा सरकारले अब पहिचान बन्ने पुल बनाउनु पर्छ। पथलैया, ढल्केबर र नारायणी नदीका जस्ता ६८ वटा पुलको आयु लगभग सकिएको छ। पुराना करिब १० प्रतिशत अर्थात् १ सय २६ पुल मर्मत गर्न प्रविधि र प्राविधिक जनशक्तिको समस्या छ। त्यसो त हाइड्रोलोजी, टोपोग्राफी र जियोलोजीजस्ता विशेष समस्याले नेपालको भूगोलमा पुल निर्माण सहज छैन। स्पष्ट कानुन र त्यसको सहज कार्यान्वयनको वातावरण बनाउन नसक्दा सरकार विकासमा बारम्बार चुकिरहेको छ, चुकिरहन्छ। पेचिलो कुरा पुलमा राजनीति हावी छ। यसले दर्जनौं समस्या निम्त्याइरहेको छ। तर पनि दलीय शीर्षनेता एक भएर अघि बढ्दैनन्। भविष्यप्रति आशा जगाउने कुरा विश्व बैंकले नेपालका रणनीतिक सडकमा पर्ने पुल निर्माण तथा मर्मतका लागि १ सय ३३ मिलियन अमेरिकी डलर (१५ अर्ब रुपैयाँ) ऋण दिने भएको छ। यातायात मेरुदण्डको रूपमा रहेको १३ हजार १ सय ४२ किलोमिटर सडकलाई जोड्ने १ हजार ७ सय ७३ पुलको दिगो निर्माण तथा सुधारका लागि यो ऋण प्रयोग गर्न सकिनेछ। कामना गरौं, नेपालले पुलका माध्यमबाट पनि परिचय बदल्नेछ। यस्तो पुल बनाउन सके तिनले लगानी मात्र खोज्ने छैन, प्रतिफल पनि प्रदान गर्नेछ।"
मकै जोगाउनै धौधौ,"बैतडी : पाटन५ अड्तोलाका रामदत्त पाण्डेको बास एक महिनादेखि खेतमै छ। उनी जंगली जनावरबाट मकै जोगाउन खेतको आलीमा अस्थायी टहरा बनाएर बस्ने गरेका छन्। चौबीसै घण्टा जागराम बस्नुपर्छ। बाली जोगाउनै पर्यो, उनले भने, बँदेल र बाँदरले बर्खाभरि सुखले बस्न दिएन। सुर्नया५ का दलबहादुर विष्टलाई पनि बाँदरबाट मकै जोगाउन हम्मेहम्मे छ। बँदेल र बाँदरका लागि दिनभर खेतमा बस्नुपरेको उनले सुनाए। चार रोपनी खेतमा मकै लगाएको हुँ। आधा खाइसक्यो। बथानै आउने हुनाले धपाउनै सकिन्न, विष्टले भने। मकै भिœयाउने समयमा मकै जनावरले सखाप पारेपछि पिर थपिएको दुःखेसो उनले गरे। बैतडीका सबैजसो ठाउँमा जंगली जनावरले मकै सखाप पार्ने गरेको किसानको गुनासो छ। दशरथचन्द, पाटन, मेलौली नगरपालिका, सुर्नया, सिगास गाउँपालिकामा बढीजसो बँदेल र बाँदरले बाली सखाप पार्ने गरेको छ। अस्थायी टहरा लगाएर एक जना दिनैभर रेखदेखमा बस्ने गरेका छन्। मकैे गोडमेलपछि जंगली जनावरबाट जोगाउन धौधौ हुने गरेको पाटन१ का किसान गाणेशदत्त भट्टराईले बताए। गोडमेल गरिसकेपछि लगातार रेखदेखमै ब्यस्त हुनुपर्छ। बँदेलको बथान नै आउने गरेको छ। राति खेतमै टहरा बनाएर बस्ने गरेका छौं, उनले भने। बँदेलको बथान आएको बेला एकदुई जनाले धपाउन पनि नसकिने उनले बताए। मकै जोगाउन किसानलाई धौधौ भएको पाटन नगरपालिकाका कृषिशाखा प्रमुख महेश अवस्थीले बताए। अधिकांशले लगाएको मकै बाली आधा पनि बचाउन नसकेको उनले बताए। हामी अनुगमनमा गयौं। सबैजसो ठाउँमा मकै सखाप पारेको छ, उनले भने। बँदेल, दुम्सी र बाँदरले बढी आतंक मच्चाएको उनले बताए। बैतडीमा १२ हजार २ सय हेक्टर क्षेत्रफलमा मकै खेती गरिँदै आएको छ। पहाडी क्षेत्रको मुख्य अन्नको रूपमा रहेको मकै यस वर्ष उत्पदान घट्ने आकलन गरिएको छ। गतवर्ष १९ हजार ५ सय मेट्रिक टन मकै उत्पादन भएको थियो। यस वर्ष जंगली जनावरले मकैमा क्षति पुर्याएकाले उत्पादन घट्न सक्ने कृषि ज्ञान केन्द्र बैतडीले जनाएको छ। गत वर्षभन्दा मकै उत्पादन घट्ने आकलन गरेका छौं। यस वर्ष जंगली जनावरको आतंक बढेको छ, कृषि ज्ञान केन्द्र बैतडीका प्रमुख गोपालदत्त भट्टले भने। दैनिक दर्जनौंको संख्याका किसान क्षतिपूर्तिका लागि सिफारीसका लागि आउने गरेको उनले बताए। पछिल्लो एक हप्ताको अवधिमा ४० भन्दा बढी किसान क्षतिपूर्तिका लागि सिफारिसका लागि आएका छन्। बढीजसो बँदेल र बाँदरले मकै नोक्सान गरेको छ।"
जबराको बयान लिनुअघि महाभियोग सिफारिस समितिको बैठक सुरु,काठमाडौं : महाभियोग लागेका निलम्बित प्रधानन्यायाधीश चोलेन्द्र शमशेर जबराको बयान लिनुअघि महाभियोग सिफारिस समितिको बैठक सुरु भएको छ। जबरासँग महाभियोग सिफारिस समितिले बयानका लागि आज बोलाएको छ। अहिले प्रधानन्याधीश जबरा संघीय सचिवालयको कार्यकक्षमा वेटिङमा छन्। समिति बैठकमा संचारकर्मीलाई प्रवेश गर्न दिइएको छैन। आफूमाथि लागेको महाभियोगबारे बयान दिन जबरा बुधबार बिहान सिंहदरबार पुगेका थिए। महाभियोगबारे छानविन गर्न ११ सदस्यीय समिति गठन भएको छ। सत्तारुढ दलले २१ आरोपसहित राणाविरुद्ध गत फागुनमा महाअभियोग प्रस्ताव संसदमा दर्ता गराएका थिए। लगत्तै जबरा निलम्बनमा परेका थिए।
सम्पन्नताको सिँढीमा कमजोर अर्थतन्त्र,"सर्सर्ती हेर्दा नेपालको आर्थिक अवस्था र विकासको गति कस्तो देखिएला ? खस्कँदो कृषि, औद्योगिक विकास, सम्पन्नताबाट विपन्नता, गरिबी, परनिर्भर नीति र आयातमा आधारित नेपाली अर्थतन्त्रले दिगो विकास र सम्पन्नताको बाटो कसरी समात्ला ? नेतृत्वको संकल्प, सक्षमता र दीर्घकालीन सपनाबिना परिपक्व नीति समयसापेक्ष गतिशील नीति र गन्तव्य एवं दृष्टिकोणको स्पष्टताबिना नयाँ नेपालको आर्थिक मार्ग चित्रण सम्भव छैन। देशको अधिकांश जनसंख्या, जल, जंगल, जमिन र जडीबुटीबारे प्रखर जानकार भएर पनि निरुत्साहित हुने अवस्था छ। श्रम र सीपको उचित सम्मान उत्पादनको व्यवस्थापन, लागतअनुसार प्रतिफल सुविधा र स्रोतको अभाव नै नेपालको कृषि क्रान्तिको बाधक र ठूलो चुनौती बनिरहेको छ। सामाजिक रूपान्तरणलाई मुख्य केन्द्रमा राखी विकास नीतिलाई शीर्ष स्थान दिई गुणात्मक वृद्धि गर्न कोषको उपलब्धता अर्को ठूलो चुनौती छ। नेपालमा परिवहन, प्रसारण, प्रविधि, प्रवद्र्धन, प्राज्ञिक प्रावधान पद्धतिको पूर्ण उठान नीतिको अभाव नै औद्योगिक विकासको अर्को चुनौती छ। औद्योगिक क्रान्तिका लागि छिमेकी राष्ट्रहरूको निर्यात नीति र अस्वस्थ प्रतिस्पर्धात्मक बजारनीतिका कारण बाह्य बजारमा मात्र निर्भर हुनुपर्ने अवस्था छ। खुल्ला सीमा बिचौलिया प्रवृत्तिले देशको ठूलो जनसंख्या करिब ४० प्रतिशत जनता सीमानजिक बस्ने र खुला सीमाको फाइदा उठाउने गर्छन्। बाँकी देशको जनसंख्या पनि सीधा भारतको बजारमा निर्भर छन्। जसले वस्तुको मूल्यको फरक र देशभित्र कर छली चल्ने व्यापार चलाउँछन्। त्यसमा पनि देशका ठूला सहर काठमाडौं, भैरहवा र पोखरासम्म प्रभाव भएको अवस्था छ। औद्योगिक क्रान्तिबिना रोजगारी उत्पादकत्व नीति ज्ञान र पुँजीको वृद्धि हुने र यसको अभावमा ठूलाठूला प्राकृतिक उत्खनन प्रशोधन हुन नसक्ने खालको ठूलो चुनौतीको रूपमा देखिएको छ। समग्र सम्भाव्यता स्रोत नेपाल एउटा कृषि अर्थतन्त्र हो, त्यसैले हरेक नीति यस क्षेत्रको प्रतिफल र लगानीमा निहित हुनुपर्छ। आर्थिक, प्रशासनिक, मानवीय उपभोग तथा आवश्यकताका सेवा मात्र दिइरहेको आयातमा निर्भर बिचौलिया नीतिबाट देश चलिरहेको छ। यस्तो अवस्थामा गन्तव्यविहीन हुनुले विद्यमान महँगार्इं, नाफामूलक विदेशी मुद्रा सञ्चिति पर्याप्त नहुनु र तरलता अभाव हुनुले स्पष्ट छ। राजस्वको बाँडफाँट तथा जनतालाई कर थुपार्ने नीतिबाहेक अन्य आयस्रोत र विकल्प खासै देखिँदैन। देशको आम्दानी लगभग ७० प्रतिशत राजस्व र ३० प्रतिशत अनुदानमा आधारित छ। राजस्वको दायरा नबढाउने र अन्य आम्दानीको स्रोतको खोजी समयमै नगर्ने हो भने आउँदा दिन अझ कठिन हुनेछन्। नेतृत्व पनि असफल हुने निश्चित छ। बजेट निर्माण र परिचालनमा परम्परागत सोच परिवर्तन गर्नुपर्ने देखिन्छ। सरकारले वित्तीय व्यवस्थाअन्तर्गतको खर्चसमेत गर्न नसकेको देखिन्छ। जबकि बढ्दो वित्तीय जोखिम र पूर्वाधारको विकास अति आवश्यक छ। या त विकासका लागि दीर्घकालीन नीति तर्जुमा गरी यस क्षेत्रमा लगानी गर्नुपर्ने हुन्छ या त बजेट कटौती गरी अन्य ठूला पूर्वाधारअन्तर्गत रोजगारी वृद्धि गर्नुपर्ने देखिन्छ। चालू खर्चको ८१ प्रतिशत र वित्तीय व्यवस्था ४८२४ प्रतिशत र पुँजीगत खर्चतर्फ ४० प्रतिशत हुने अवस्था देखिन्छ। महालेखा नियन्त्रकको कार्यालयको २०७९ साउनमा प्रकाशित विवरणअनुसार चालू खर्चतर्फ ९६१ अर्ब ४७ करोड खर्च भएको छ भने पुँजीगततर्फ २१६ अर्ब ३७ करोड मात्र छ। वित्तीय व्यवस्थातर्फ ११८ अर्ब ४० करोड खर्च भएको छ। राजस्व संकलनमार्फत १०६७ अर्ब आम्दानी गरेको छ भने २३१ अर्ब ३० करोड, आन्तरिक ऋण लिई वैदेशिक ऋण ४७ अर्ब घटाएको छ। १६३ अर्ब ९७ करोडको थप ऋणभार थप भई कुल आन्तरिक ऋण २२९ प्रतिशत वृद्धि गरी ९८४ अर्ब २८ करोड पुगेको छ। यस किसिमको महँगो अर्थनीतिले आर्थिक सम्पन्नता र समृद्धि आउला ? आर्थिक मन्दी तथा विषम परिस्थितिको अवस्थामा लम्पसार हुनुको विकल्प छ ? आयातबाट उत्पादन, जोखिमबाट समष्टिगत आर्थिक विकास भन्ने बजेटको मुख्य उद्देश्य हो। जसबाट सरकारले बदलिँदो परिस्थितिसँग आवश्यकता सम्बोधन गर्न सामथ्र्य राख्छ कि कामचलाउ नीतिको निरन्तरता वा आग्रहबाट देश चल्छ भन्ने कुरा आगामी दिनमा चाल्ने कदमबाट प्रष्ट हुनेछ। जे होस् देशले अवलम्बन गर्नुपर्ने नितान्त र आवश्यक प्राथमिकताको मार्गचित्रण गर्ने प्रयास भने भएको छ। जसले अन्वेषण, उद्यम र औद्योगिकरणको आधारशिला तयार हुनेछ। अब उत्पादन, बजारीकरण, यान्त्रीकरण व्यवस्थापन हुँदै निर्यात र आयातको विस्थापन गर्नुपर्ने हुन्छ। आर्थिक तथा वित्तीय परियोजना, पद्धतिको विकास र नियमननीति हुँदै सुदृढ अर्थतन्त्र बनाउनु पर्छ। यसैगरी आर्थिक उदारीकरण र खुला नीतिमार्फत निजी पहुँच, राष्ट्रिय तथा अन्तर्राष्ट्रिय संयन्त्रहरूको विकास गर्दै जोखिम व्यवस्थापन गर्नु आवश्यक देखिन्छ। धितोपत्र बजारको प्रोत्साहन र बजारको विकास नीति तथा सम्पत्ति करको परिमार्जन आन्तरिक पँुजी निर्माण हुनुपर्छ। निजी, सरकारी, राष्ट्रिय प्रवासी पुँजी, वैदेशिक लगानी प्रवद्र्धनअन्तर्गत पाँचखम्बे नीतिको अवलम्बन गर्नु श्रेयष्कर देखिएको छ। सुशासन र पारदर्शिताका लागि कम्पनी कर र अधिकतम करभन्दा अधिकतम सहभागिता कर नीति, नाफा, कारोबार र व्यवस्थापनका आधारमा राष्ट्रिय सहुलियत सुविधा र सरकारी सहभागिता नीति आवश्यक देखिन्छ। यस्तै कृषि उपज र वस्तुबजारको विकास, भण्डारण सुविधा र एकीकृत मूल्य निर्धारण नीति अपनाउनु पर्छ। अर्थतन्त्र चलयमान राख्न उत्प्रेरकको भूमिका देशको वित्तीय नीति अर्थात् मौद्रिक नीतिको हुन्छ। जसले जनप्रभाव र आगामी रणनीति तर्जुमा गर्न सहज बनाउँछ। नेपालमा विद्यमान बैंक वित्तीय संस्थाको कारोबार र तिनको अवस्था हेर्दा कारोबार प्रकृति उद्देश्यमा स्पष्टता देखिन्छ। जसका लागि वाणिज्य बैंक, विकास बैंक, लघुवित्त संस्था तथा सहकारी संस्थालाई लिन सक्छौं। लघुवित्त तथा सहकारी संस्थाको निहित स्वार्थमा आधारित अर्थतन्त्रभन्दा सदस्य सेवा सहभागिता र सहकार्यका लागि ब्याजरहित व्यवस्थाको परिकल्पना गर्न जरुरी छ। राज्य जनता आपसी सहकार्यतामा आन्तरिक पुँजी वृद्धि गर्दै सम्पन्नता र समृद्धिको बाटो तय गर्न पनि जरुरी छ। बैंक वित्तीय संस्थाहरू पनि ब्याज नीतिभन्दा लगानी नीतिमैत्री हुनुपर्छ। संयुक्त लगानी, प्रोजेक्ट इन्भेस्टमेन्ट, कोलाब्रेटिभ इन्भेस्टमेन्ट तथा इक्विटी इन्भेस्टमेन्टबाट सुरक्षित हुनुपर्छ। नाफा कमाउनु र देशको विकासमा केन्द्रित हुनुपर्छ। व्यक्ति र संस्थाको उधारो लिने सीमा निर्धारण गर्नुपर्छ। लगानीनिहित अवधारणा दिगो विकासमा कोशेढुंगा सावित हुनेछ। हुन त बैंक वित्तीय संस्था, कारोबार नियमन राख्ने, मुद्राको व्यवस्थापन गर्ने अर्थतन्त्रको अध्ययन र नीतिप्रति प्रष्ट विचार राज्यलाई दिनु राष्ट्र बैंकको प्रमुख कर्तव्य हो। यस कुरालाई ध्यानमा राखी राज्यको बृहत् योजनाहरूको निरन्तरता, नियमन र पुनः योजना गर्नुपर्छ। नेपालमा मौद्रिक नीति सन् २००२ देखि लागू भएको छ। हरेक चुनौतीको सामना गरेको सफल इतिहास छ। आधुनिक परिवर्तनसँग हाम्रो वित्तीय पूर्वाधारको विकासबिना बाह्य प्रभाव र असहज परिस्थितिबीच विकासको निरन्तरता र वर्तमान चुनौती कसरी पार लाग्छ। यसको ठोस आधार यस पटकको मौद्रिक नीतिमा आउन सकेन। दिगो विकासका लागि नीति तर्जुमा गर्न बाँकी छ। मुद्रा अपचलन, सीमापार मुद्रा व्यापार, बिचौलिया र कर नीतिका कारण प्रभावित छ, मौद्रिक कारोबार र अर्थतन्त्र। देशको मौद्रिक नीति हेर्दा देशमा स्थायी तरलता सुविधा ९१७० अर्ब ११ करोड छ। साथै ४७६३९ करोड ऋण बैंक तथा वित्तीय संस्थाबाट भएको छ। कुल ९७०२ अर्ब ४१ करोड तरलता छ। अन्तरबैंक अधिकतम सीमा ७ प्रतिशत छ भने ४ प्रतिशतदेखि ७ प्रतिशतभित्र राख्ने नीति अवलम्बन गरेको छ। देशमा वार्षिक मुद्राप्रदाय वृद्धिदर १८ प्रतिशतसम्म हुने अनुमान छ। जो हाल ९ प्रतिशत कायम भएको छ। राष्ट्र बैंकको नगद बढाउने नीति प्रष्ट छ। तर निक्षेप घट्नुले चुनौती थपिएको छ। निजी क्षेत्रतर्फ कर्जा वृद्धि दर १९ प्रतिशत हुने प्रक्षेपण रहेकोमा १६ प्रतिशत कायम रहेको छ। तर पनि बैंकले विगत ६ महिनादेखि कर्जा दिन सक्ने अवस्था नरहेको स्थिति हालसम्म पनि टरेको छैन। सीडी रेसियो ८५ प्रतिशतभन्दा माथि रहेकाले केही समय थप कष्टकर हुनेछ। आवमा २०७८७९ मा निजी क्षेत्रको कर्जा १३५ प्रतिशतले विस्तार भएको छ। निक्षेप ५ प्रतिशतले मात्र विस्तार हुन सकेको छ। यस आवमा २६६ अर्ब निक्षेप संकलन गरी ५५३ अर्ब कर्जा लगानी गरे। जब कि गत आवमा ५८८ अर्ब निक्षेप संकलन गरी ७९९ अर्ब कर्जा लगानी भएको थियो। अर्थात् ३२२ अर्ब निक्षेप बैंक वित्तीय संस्थामा नआए कर्जा लगानी थप जटिल बन्नेछ। नेपालको अन्तर्राष्ट्रिय व्यापार, आप्रवाहको स्थिति हेर्दा निर्यात १८४ अर्ब ८४ करोड छ। जबकि आयात १७६३ अर्ब ३३ करोड छ। आयातको निरन्तर वृद्धिदर २५ प्रतिशत छ। निर्यातको परिमाण र वृद्धिदरले यसलाई विस्थापित गर्न सक्दैन। सरकारी खर्च कटौती, जनचेतना, उत्पादन र दैनिक उपभोग्य एवं अत्यावश्यक वस्तुको औद्योगिकरण, स्वदेश नीतिबिना नेपालमा दिगो विकास नीति तर्जुमा गर्न सकिँदैन। नेपालको वस्तु व्यापार मात्र १५७७ अर्ब ३९ करोड छ। जसको वृद्धिदर २७ प्रतिशत छ। निर्यातको बढ्दो प्रतिशत वृद्धिदरले दीर्घकालसम्म पनि निर्यात विस्थापन अहिलेको नेतृत्वले गर्न सक्दैन। यसका लागि घातांक वृद्धि, रणनीतिक चातुर्यता र एकीकृत योजना चाहिन्छ। गत वर्षको १२६ प्रतिशतको तुलनामा ३८ प्रतिशत खस्कँदो विप्रेषणले यसको अर्थतन्त्रमा योगदान र महŒव बुझ्न सजिलो छ। ज्ञान सीप, प्रविधि, उत्पादन र सेवा बेच्ने अर्थतन्त्र बन्नुको साटो श्रम र रगत विदेशमा बेच्न बाध्य हुनु देशका लागि धब्बा हो। त्यसैले रोजगारी, श्रम, ज्ञान र सीपको व्यवस्थापनका लागि ठोस नीति आवश्यक छ। देशको गत वर्षको सोही अवधि र गत जेठसम्मको तथ्यांकलाई आधार मान्दा १५ अर्ब १५ करोड शोधनान्तर घाटा २६९८४ अर्बको छ। चालू खाता २६९ अर्ब ८१ करोडबाट ५९५ अर्ब ८१ करोडले घाटा हुनु, आन्तरिक ऋण ९८५ अर्ब पुग्नु तथा ८० प्रतिशत चालू सरकारी खर्च हुनु विद्यमान नीति र व्यवस्थाप्रति ठाडो प्रश्न खडा भएन ? के अब नयाँ गतिशील नीति आवश्यक छैन ? नयाँ शिराबाट विकासको अवधारणा बनाउन जमर्को गर्नु पर्दैन ? परिमार्जन र निरन्तरता हैन, परिवर्तनको परिपे्रक्षबाट सोचौं। बजेट, नीति तथा जनसरोकारका दीर्घकालीन असर पर्ने विषयमा बृहत् छलफल अधिकतम समझदारी, घोषित योजना, रणनीतिक योजना, मध्यकालीन योजना र अल्पकालीन योजनाहरू तर्जुमा गर्नुपर्छ। यसरी निरन्तरता, नियमन वा पुनर्योजनामा सरकारको रणनीति भन्ने संस्कारबिना विकासको गति र सम्पूर्ण संयन्त्र वैचारिक द्वन्द्व र अड्कलबाजीमा चलेको छ। यसभन्दा बाहिर रही काम कर्तव्य पूरा गर्दा तीव्र विकास र मुलुकले निकास पाउने थियो। तिवारीले मौद्रिक नीतिमा विद्यावारिधि गरेका छन्।"
गाउँपालिकाले बन्द गर्यो सडक,संखुवासभा : मकालु र चिचिला गाउँपालिकामा निर्माणाधीन ९ सय मेगावाटको अरुण तेस्रो जलविद्युत् आयोजना स्थल जाने सडक मकालु गाउँपालिका खण्डको सडक मकालु गाउँपालिकाले बन्द गरेको छ। सडक मर्मत नगरेको भन्दै मंगलबारबाट देउरालीदेखि निर्माणस्थलसम्म हेभी सवारीसाधन सञ्चालनमा रोक लगाएको हो। परियोजना विकास सम्झौता (पीडीए) अनुसार सडक सञ्चालनमा ध्यान नदिएको भन्दै हेभी सवारीसाधन सञ्चालनमा रोक लगाएको मकालु गाउँपलिका अध्यक्ष ओङ्दीछिरिङ शेर्पाले बताए। पीडीएमा भएको सडक सम्झौताअनुसार आयोजनाले ममर्त नगरेपछि सवारीसाधन सञ्चालनमा रोक लगाएको हो। कच्ची सडकमा हेभी सवारीसाधन सञ्चालन गर्दा सडकको अवस्था अति जीर्ण भई साना सवारीसाधन सञ्चालनमा समेत असहज भएको अध्यक्ष शेर्पाले जानकारी दिए। निर्माणाधीन अरुण तेस्रो आयोजनाले क्षमताभन्दा बढी सामान ढुवानी गरेका कारण सडक जीर्ण बनेको छ। पटकपटक सडक मर्मतका लागि अनुरोध गरिएको भए पनि आयोजनाले अटेर गरेको अध्यक्ष शेर्पाको भनाइ छ। अरुण तेस्रो आयोजना र सडक विभागले सडक मर्मत नगरेसम्म सडक नखुलाउने उनले बताए। किमाथांकाजोगवनी सडकअन्तर्गत खाँदबारीमकालुखण्डमा वर्षा र ठूला सवारीसाधन सञ्चालनका कारण सडक जीर्ण बनेको छ।
निलम्बित प्रधानन्यायाधीश जबराको बयान सुरु,"काठमाडौं : महाभियोग लागेका निलम्बित प्रधानन्यायाधीश चोलेन्द्रशमशेर जबराको बयान सुरु भएको छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ। आफूमाथि लागेको महाभियोगबारे बयान दिन जबरा बुधबार बिहान सिंहदरबार पुगेका थिए। महाभियोगका विषयमा लागेका आरोपबारे जबराले समितिसमक्ष बयान दिँदैछन् । महाभियोगबारे छानविन गर्न ११ सदस्यीय समिति गठन भएको छ। प्रतिनिधिसभाका एक चौथाइभन्दा बढी सदस्यहरूले जबराविरुद्ध संसदमा महाभियोग प्रस्ताव पेस गरेका थिए। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका अभियोग जबरामाथि लगाइएको छ। सत्तारुढ दल नेपाली कांग्रेस, नेकपा माओवादी केन्द्र र नेकपा समाजवादी पार्टीका ९८ जना सांसदले महाभियोग प्रस्ताव संसद्मा दर्ता गरेका थिए। कांग्रेस संसदीय दलकी तत्कालीन सचेतक पुष्पा भुषाल, माओवादी केन्द्रका प्रमुख सचेतक देव गुरुङ र एकीकृत समाजवादी पार्टीका सचेतक जीवनराम श्रेष्ठले प्रस्तावक रहेका थिए। उक्त प्रस्तावमा ९५ जना सांसदले समर्थन जनाएका थिए। भदौ ८ गते महाभियोगी सिफारिस समितिको बैठकले महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी उपलब्ध गराइदिन सरोकारवाला निकाय, व्यक्तिबाट माग गरेको थियो। सोहीबमोजिम नेपाल बार एसोसिएसनले जबरालाई महाभियोग पुष्टि गर्ने कागजात एवं विवरणसहितको ३४ बुँदे पत्र महाभियोग सिफारिस समितिलाई बुझाएको छ। यसअघि जबराको राजीनामा माग गर्दै बारले १०९ दिनसम्म आन्दोलन गरेको थियो। जबराको कार्यशैलीप्रति असन्तुष्टि जनाउँदै सर्वोच्चका न्यायाधीश इजलास बस्न इन्कार गरेका थिए।"
झिमरुकमा ग्रामीण सडक अवरुद्ध; बाटोमा बग्यो खोला,"बुटवल : प्यूठानको झिमरुक गाउँपालिका वडा नम्बर ४ स्थित न्वाउरेखोलाबांगेबौडा हुँदै अर्घाखाँची पुग्ने सडक गए रातीको वर्षातले अवरुद्ध भएको छ। प्यूठान हुँदै अर्घाखाँचीको गोखुंगा पुग्ने उक्त सडक अवरुद्ध हुँदा स्थानीयले सास्ती पाएका छन्। न्वाउरेखोलामा पुल नहुँदा बाटोमा खोलो हिंडेको छ। बौडाका स्थानीय ज्ञानबहादुर केसीका नालीबीना सडक निर्माण गर्दा ठाउँ ठाउँमा सडकमै खाल्डा परेका छन्। मोटरसाइकल समेत गुडाउन नमिल्ने गरी बाटो बिग्रिएको छ। बाटो अवरुद्ध भएपछि तिजमा आएका चेलीबेटीहरुले सास्ती पाएका केसीले बताए। अर्घाखाँचीको गोखुंगा र बौडाबाट प्यूठानको प्रमुख व्यापारिक केन्द्र बाग्दुला, विजुवारका लागि नियमित जिप सञ्चालन छन्। अवरुद्ध सडक सूचारु गर्नका लागि स्थानीयले गाउँपालिकासँग आग्रह गरेका छन्।"
म्याद थपको माग गर्दै करारका कर्मचारीले लगाए गाउँपालिकामा ताला,"गुलरिया : बर्दियाको बढैयाताल गाउँपालिकामा करार दरबन्दीमा रहेका कर्मचारीहरुले विभिन्न ५ शूत्रीय माग राखी गाउँपालिकाको मूल गेटमा तालाबन्दी गर्दै धर्ना दिएका छन् । उनीहरुले संयुक्त संघर्ष समिति बनाई शान्तिपूर्ण धर्ना अभियान सुरु गरेका हुन् । संघर्ष समितिले तत्काल करार म्याद थप्नुपर्ने, श्रमशोषण नगरी नेपाल सरकारले तोके अनुसारको पारिश्रमिक व्यवस्था गरिनुपर्ने, कामकाज गरिरहेका करार कर्मचारीहरुलाई नियतवस् विभिन्न आरोपसहित करार गर्न आलटाल गरिएकोमा सो नगरी साविक अनुसार नै कामकाज गर्नेगरी तुरुन्त करार गर्नुपर्ने, करार कर्मचारीहरुको दीर्घकालिन व्यवस्थपा हुनुपर्ने, करार कर्मचारीहरुको सम्बन्धमा सम्मानित उच्च अदालत नेपालगञ्ज इजलासबाट गरिएका विभिन्न मितिका आदेश कार्यान्वय गरिनुपर्ने लगायतका माग संघर्षरत कर्मचारीहले राखेका छन् । बढैयाताल गाउँपालिकाको निवर्तमान कार्यपालिकाले नियुक्ति गरेका ३८ जना करार कर्मचारीहरुको पारिश्रमिक वेरुजु आएको बढैयाताल गाउँपालिकाका अध्यक्ष हिमालय त्रिपाठीले बताए । पारिश्रमिक नै बेरुजु आएको अवस्थामा पुन नियुक्ति दिनु नीतिगत भ्रष्टाचार हुने उनको भनाइ छ । 'पालिकासँग आन्तरिक श्रोत पनि छैन । राजस्वबाट तलब खुवाउँदा बेरुजु आउँछ, अब कसो गरौं,' उनले प्रश्न गर्दैभने पुरानो बेरुजु फर्छौट नभइ नियुक्ति दिन हामीलाई कठिन छ । बेरुजुको समस्या समाधान नभए सम्म गाउँपालिकाले करार कर्मचारीहरुको म्याद थप गर्न तथा नयाँ कर्मचारी भर्ना गर्न सक्दैन । अध्यक्ष त्रिपाठीले भने हामी आवेदन खोल्ने पक्षमा छैनौं ।"
जबराको बयान  दिपक कार्कीलाई प्रधानन्यायाधीश बनाउन महाभियोग ल्याइयो,"काठमाडौं : महाभियोग लागेका निलम्बित प्रधानन्यायाधीश चोलेन्द्र शमशेर जबराले दिपक कार्कीलाई प्रधानन्यायाधीश बनाउन आफूमाथि महाभियोग लगाइएको बताएका छन्। बुधबार संसदीय महाभियोग सिफारिस समितिमा दिएको बयानमा प्रधानन्यायाधीश जबराले आफूले न्यायालय सुदृढीकरणका लागि काम गर्दा मिथ्या आरोप खेप्नु परेको बताएका छन्। ' दिपक कुमार कार्कीलाई प्रधानन्यायाधीश बनाउन महाभियोग लगाइएको हो,'उनले भने। बयानका क्रममा जबराले संसदको सम्मानका लागि आफू महाभियोग सिफारिस समितिमा आएको बताए। उनले न्यायापालिकालाई कमजोर बनाउन खेल खेलिएको समेत बताएका छन्। अहिले बयान जारी छ। आफूमाथि लागेको महाभियोगबारे बयान दिन जबरा बुधबार बिहान सिंह दरबार पुगेका थिए। भदौ ८ गते महाभियोगी सिफारिस समितिको बैठकले महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी उपलब्ध गराइदिन सरोकारवाला निकाय, व्यक्तिबाट माग गरेको थियो। सोहीबमोजिम नेपाल बार एसोसिएसनले जबरालाई महाभियोग पुष्टि गर्ने कागजात एवं विवरणसहितको ३४ बुँदे पत्र महाभियोग सिफारिस समितिलाई बुझाएको छ। यसअघि जबराको राजीनामा माग गर्दै बारले १०९ दिनसम्म आन्दोलन गरेको थियो। जबराको कार्यशैलीप्रति असन्तुष्टि जनाउँदै सर्वोच्चका न्यायाधीश इजलास बस्न इन्कार गरेका थिए।"
दुर्गम बस्तीमा विद्युत्,"कालीकोट : भौगोलिक रूपमा अति विकट महावै गाउँपालिकामा विद्युत्को राष्ट्रिय प्रसारण लाइन पुगेको छ। सदरमुकाम मान्मा हुँदै जुम्लाको लाइनबाट महावैको पादमघाटमा विद्युत् सेवा पुगेको हो। राष्ट्रिय प्रसारण लाइनबाट बिजुली गाउँपालिकाको केन्द्र पादमघाटमा पहिलो पटक पुगेको छ। अब हामी सबै वडामा लाइन विस्तार गरी दुर्गम बस्तीहरूलाई चाँडै उज्यालो बनाउँदैछौं, गाउँपालिकाका अध्यक्ष खेमबहादुर सिंहले भने, यसबाट धेरै कामहरू गर्न सहज हुनेछ। पालिका केन्द्रमा विद्युत् नभएकै कारण इन्टरनेटको समस्या थियो। जसले पालिकाका अत्यावश्यक काम सदरमुकामबाट गर्नुपर्ने बाध्यता थियो। एक वर्ष अगाडि मात्रै सदरमुकाम खाँडाचक्र नगरपालिकामा राष्ट्रिय प्रसारण लाइन पुगेको थियो। तीन वर्ष लगाएर दैलेखबाट कालीकोटमा राष्ट्रिय प्रसारण लाइन विस्तार गरिएको हो। त्यसपछि स्थानीय सरकारको पहलमा जिल्लाका अन्य स्थानीय तहमा पनि यसको विस्तार गर्ने कार्य भइरहेको छ। यस्तै तिलागुफा नगरपालिका पनि राष्ट्रिय प्रसारण लाइनमा जोडिएको छ। जुम्लाको सिमानामा रहेको तिलागुफा नगरपालिका विद्युत् सेवा अभावकै कारण टेलिफोन सेवाविहीन थियो। बल्ल नगरपालिकामा राष्ट्रिय प्रसारण लाइन पुगेको छ, अब नगरका दुर्गम बस्तीसम्म विस्तार गर्नेछौं, उपमेयर महेन्द्रबहादुर शाहीले भने, अब दुर्गममा दियालो र सोलान बाल्नुपर्ने बाध्यता अन्त्य हुनेछ। टेलिफोन सेवा पनि नियमित बन्नेछ। यस्तै रास्कोट नगरपालिका, पलाता गाउँपालिका, पचालझरना गाउँपालिका, सान्नीत्रिवेणी गाउँपालिका र नरहरिनाथ गाउँपालिकामा पनि राष्ट्रिय प्रसारण लाइन विस्तारको लागि काम अगाडि बढिरहेको छ।"
बयान दिन प्रधानन्यायाधीश जबरा सिंहदरबारमा,"काठमाडौं : निलम्बित प्रधानन्यायाधीश चोलेन्द्रशमशेर जबरा आफूमाथि लागेको महाभियोगबारे बयान दिन सिंहदरबार पुगेका छन्। जबरासँग प्रतिनिधिसभा, महाअभियोग सिफारिस समितिले आज बयानका लागि बोलाएको थियो। महाभियोगका विषयमा लागेका आरोपबारे जबराले समितिसमक्ष बयान दिनेछन्। समितिले एक साताअघि नै पठाएको पत्र जबराले बुझेका थिए। महाभियोगबारे छानविन गर्न ११ सदस्यीय समिति गठन भएको छ। नेपालको संविधान धारा १०१ को उपधारा (२) तथा प्रतिनिधिसभा नियमावली, २०७५ को नियम १६१ बमोजिम प्रतिनिधिसभाका एक चौथाइभन्दा बढी सदस्यहरूले महाभियोग प्रस्ताव पेस गरेका थिए। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका अभियोग जबरामाथि लगाइएको छ। सत्तारुढ दल नेपाली कांग्रेस, नेकपा माओवादी केन्द्र र नेकपा समाजवादी पार्टीका ९८ जना सांसदले महाभियोग प्रस्ताव संसद्मा दर्ता गरेका थिए। कांग्रेस संसदीय दलकी तत्कालीन सचेतक पुष्पा भुषाल, माओवादी केन्द्रका प्रमुख सचेतक देव गुरुङ र एकीकृत समाजवादी पार्टीका सचेतक जीवनराम श्रेष्ठले प्रस्तावक रहेका थिए। उक्त प्रस्तावमा ९५ जना सांसदले समर्थन जनाएका थिए। भदौ ८ गते महाभियोगी सिफारिस समितिको बैठकले महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी उपलब्ध गराइदिन सरोकारवाला निकाय, व्यक्तिबाट माग गरेको थियो। सोहीबमोजिम नेपाल बार एसोसिएसनले जबरालाई महाभियोग पुष्टि गर्ने कागजात एवं विवरणसहितको ३४ बुँदे पत्र महाभियोग सिफारिस समितिलाई आइतबार बुझाएको थियो। यसअघि जबराको राजीनामा माग गर्दै बारले १०९ दिनसम्म आन्दोलन गरेको थियो। जबराको कार्यशैलीप्रति असन्तुष्टि जनाउँदै सर्वोच्चका न्यायाधीश इजलास बस्न इन्कार गरेका थिए।"
चौठचन्द्रमा गणेश पूजनोत्सव,"भाद्र शुक्लपक्ष चतुर्थीको तिथिको पावन अवसरमा चौठचन्द्र पर्व उमंगसाथ मनाइन्छ। जो चन्द्रमा शीतलता प्रदान गर्ने देवताको रूपमा वेद र उपनिषद्मा वर्णित छन्। भदौको अँध्यारो पक्षमा चन्द्रमा क्षितिजमा उदित भएर केही प्रहरका लागि शीतलता र प्रकाश प्रदान गर्छ। यो चाड सम्पूर्ण तराईमधेसमा मनाउने लामो परम्परा अद्यपि विद्यमान छ जब कि चन्द्रमाको सतहमा मानिसले पाइलो टेकेको पनि धेरै भइसकेको छ। मानिसको आस्था र विश्वासमा केही कमी अझै आएको छैन। चौठचन्द्र प्रसिद्ध एवं प्रिय लोकपर्वको रूपमा आज पनि मनाइन्छ। व्रतालु महिला एकाबिहानै नुहाइधुवाइ र यसको संकल्प गरेर दिनभरि उपवास बस्छन्। दिनभर प्रसादका अनेक परिकार बनाउन परिश्रम उत्तिकै गर्छन्। प्रसादका विभिन्न परिकार बनाउन चाहिने चामल र गहुँ चार दिनदेखि पिँधेर तयार पारिन्छ। यस पूजाका लागि प्रयुक्त हुने कलश तथा प्रसाद राख्ने भाँडो धोएर पूजा गर्ने ठाउँमा प्रसादसहित राखिन्छ। चन्द्रमा चौथीको मुहूर्तमा पश्चिमी क्षितिजमा देखा परेपछि प्रथम व्रतालु महिलाले चन्द्रमाको पूजा गर्छन्। ढोग्ने विधिविधानले सम्पन्न गर्छन्। धार्मिक मान्यताअनुसार साँझ क्षितिजमा चन्द्रमा उदाएपछि हातमा फलफूल र प्रसादका परिकार लिएर पवित्र श्लोक पढ्दै चन्द्रमाको पूजाआजा गर्ने चलन छ। गणेश चतुर्थीको रूपमा यसलाई सम्पूर्ण तराईमधेसमा बडो धूमधामसित मनाइन्छ। यहाँ बस्ने महिला भाकल पूरा गर्न र मनकामना पूरा गर्न यस पर्वको अनुष्ठान गर्छन्। परम्परागत रूपमा मनाइने यो पर्वले चन्द्रमा आराधनामा धर्मको निर्वाह र प्रकृतिप्रतिको सदाशयता दुवैलाई पुष्टि गर्छ। प्रकृति पूजाको परम्परा सृष्टिको उषाकालदेखि नै प्रचलित हुनाले आजको पवित्र तिथिमा यसको पूजाआजा गरिन्छ। व्रतालुहरू निराहार बसेर पुरी, पुवा, खीर र मिष्ठान्न तथा विभिन्न मौसमी फलफूल लिन्छन्। साँझपख आँगनमा निश्चित ठाउँलाई शुद्ध र स्वच्छ बनाउँछन्। त्यसमाथि पिठारबाट अरिपन लोकचित्रकला निर्माण गर्छन्। पूजाआजाको सबै परिकार केराको शुद्ध पातमा राखेर चन्द्रोदयको प्रतीक्षा गर्छन्। चन्द्रोदय भएपछि अरिपनमा अष्टदल कमलको साथै कुमुदिनी फूल, नैवेद्य आदि लिएर हात उठाएर चन्द्रमाको शुभदर्शन गरिन्छ। व्रतालुले सर्वप्रथम पूजा एवं प्रसादका परिकार चढाएपछि परिवारका सदस्यहरू पनि हातमा फलफूल र प्रसादका परिकार लिएर चन्द्रमातिर हात उठाएर उनलाई समर्पण गर्छन्। खाली हात यस तिथिमा चन्द्रमाको दर्शन सदियौंदेखि बर्जित गरिएको छ। चन्द्रमाको दर्शन सुखप्रद र शुभप्रद मानिन्छ। यससम्बन्धी कथा यस्तो छ। चन्द्रमा धेरै सुन्दर देवताको रूपमा रहेको यथार्थ सर्वविदितै छ। उनलाई आफ्नो सौन्दर्यमाथि धेरै घमण्ड थियो। गणेशको भुँडी देख्दा उनको हाँसो फुट्यो। गणेश धेरै कुपित र क्रोधित हुन पुगे र उनलाई श्राप पनि दिए। आजदेखि तिमीलाई तिमीलाई जसले हेर्छ, उसलाई कलंक लाग्नेछ। त्यसपछि चन्द्रमा कुमुदिनी फूलमा गएर लुकिन्। उनले ब्रह्माजीसँग यस अभिशापबाट मुक्ति पाउन उपाय सोधिन्। ब्रह्माजीले गणेशको आस्था र श्रद्धाका साथ पूजाआजा गर्न भने। चन्द्रमाले गणेशको पूजा त्यस्तै विधिले गरेपछि गणेश प्रसन्न भए। उनलाई श्रापमुक्त गरिदिए। गणेशले यो पनि भने जो मानिस यस तिथिमा श्रद्धापूर्वक मेरो पूजाआजा गर्नेछ। त्यसलाई यो कलंक लाग्दैन। मिथिलाञ्चलसमेत तराई मधेसमा श्रद्धा, भक्ति एवं नियमनिष्ठाका साथ चौरचन यानी चौठचन्द्र पर्व मनाइन्छ। भाद्रशुक्ल चतुर्थीको शुभतिथिमा व्रतालुले उदाउने चन्द्रमाको पूजाआजा गर्छन्। यो लामो प्रथा हो। सम्पूर्ण मिथिलाञ्चलमा यस पर्वमा गाईको गोबरले लिपिएको आँगनमा अरिपनको रंगोली बनाइन्छ। तराई मधेसमा विभिन्न मिष्ठान्न परिकार जस्तो दालपुरी, खीर, खजुरिया, गोदिया, फलफूल मिठाई आदि प्रसादस्वरूप अर्पण गरिन्छ। यसरी व्रत गर्नाले मिथ्या कलंकबाट मुक्ति र सुख, शान्ति, समृद्धि फलको प्राप्ति हुन्छ भन्ने लोकविश्वास छ। बिघ्नहर्ता गणेशको पूजाआजा अद्यापि पनि प्रचलित छ। संस्कृत भाषामा यस्तो श्लोकको पाठ नियमित रूपमा गर्ने गरिन्छ। जसबाट परिवारमा सुखसमृद्धिको साम्राज्य पनि स्थापित हुन्छ मंगलम् भगवान् विष्णु मंगलम् गरुढध्वज मंगलम् पुण्डरीकाक्ष मंगलायतनो हरि। काठमाडौं उपत्यकामा पनि नेवार समुदायले यस पर्वमा चन्द्रमाको पूजाआजा गर्ने परम्परा छ। पारिवारिक यो पर्वमा शिवपुत्र गणेशको श्रद्धापूर्वक आराधना गरिन्छ। संस्कृतिविद् जिम गुडम्यानले आफ्नो पुस्तक गाइड टु इन्ज्वोए नेप्लिज फेस्टिभल्समा चन्द्रमालाई मुन गडेस भनेका छन्। तर पनि यस रात नेवार समुदाय आफ्नो कोठामा बन्द हुन्छन्। चन्द्रमाको दर्शनबाट वञ्चित हुन्छन्। गणेश मन्दिरमा भक्तजन लामबद्ध भएर गणेशको पूजाआजा गर्छन्। बिहान पूजा गरेपछि आआफ्नो घरमा बस्छन्। चोरहरू चाहिँ चोरी गर्न बाहिर निस्किन्छन्। तसर्थ चोरहरूका लागि यो सुवर्ण अवसर हुन्छ। मैथिलीमा एउटा भनाइ छ चौरही चाँदनी रात न भावा अर्थात् चोरलाई जुनेली रात मन पर्दैन। तराईमधेसमा लोकभाषामा यस पर्वलाई ढेला चौथ भनिन्छ। यो व्रत गर्नाले झुटो कलंकको दोषको निवारण हुन्छ। यहाँ पनि माटोको डल्लो घरघरबाट फ्याँकिन्छ। अरू केही नभए पनि वारिबाट काँक्रो चोर्ने गरिन्छ। गणेश, विष्णु, शंकर, सूर्य र भगवती देवीलाई पञ्चदेवता भन्ने गरिन्छ।"
साहेव अहमदले प्रदेशमा उम्मेदवारी दिने,विराटनगर : विराटनगरका समाजसेवी साहेव अहमद (गुड्डु)ले अगामी निर्वाचनमा प्रदेशमा उम्मेदवारी दिने घोषणा गरेका छन् । दलहरुले स्थानीयलाई उम्मेदवार नबनाई बाहिरबाट उम्मेदवार ल्याउने गरेको भन्दै समाजसेवी गुड्डुले प्रदेश ६को (ख)मा उम्मेदवारी दिने घोषणा गरेका हुन्। उनले जनताको दवाव र आग्रहमा स्वतन्त्रबाट उम्मेदवारी दिने घोषणा गरेको बताए । लामो समयदेखि कांग्रेसमा सक्रिय भएर लागेका उनी जनता समाजवादी पार्टी नेपालका प्रवेश गरेका थिए । समाजवादी पार्टी एकात्मक सोचले ग्रसित भएको बताउँदै स्वतन्त्र बनेको उनले उल्लेख गरे। समाजवादीको आग्रह अनुसार कांग्रेस त्यागे तर जसपा पनि एकात्मक सोचले अघि बढेकाले स्वतन्त्र भएर निर्वाचनमा जान लागेको उनले बताए । स्वतन्त्र भए मात्रै जनताको ईच्छा अनुसार काम गर्न सकिने भएकाले आफू स्वतन्त्र भएर निर्वाचनमा होमिन लागेको जनाए । संघीय लोकतान्त्रिक गणतन्त्र स्थापना भए पनि जनताका समस्याहरु समाधान गर्न दलहरु असफल भएकाले दलप्रति जनताको विश्वास घट्दै गएको उनले बताए । चुप भएर बसेको बेला युवाहरुले उम्मेदवार बन्न दिएको दवावले उम्मेदवारी दिने र जितेर देखाउने उनले बताए ।
प्रतिकिमि ७० पैसामा गुड्छ विद्युतीय सवारी,"काठमाडौं : महोत्तरीको बर्दिबासदेखि काठमाडौंसम्मको दूरी १ सय ९८ किलोमिटर छ। बीपी राजमार्गका रूपमा स्थापित सो सडकमा चल्ने विद्युतीय सवारीले तीन सयबराबरको बिजुली खपत गर्छ। सोही राजमार्ग भएर चल्ने पेट्रोलियम पदार्थ प्रयोग गर्ने सवारीसाधनले चार हजारबराबरको इन्धन खपत गर्छ। यस आधारमा विद्युतीय सवारीसाधनको प्रतिकिमि लागत ६६ पैसा बराबर छ। पेट्रोलियम पदार्थको तुलनामा विद्युतीय सवारीसाधनको लागत कुन हदसम्म सस्तो छ भन्ने बुझन् यही उदाहरण काफी छ। फुर्कोट, बर्दिबासलगायतका स्थानमा विद्युतीय सवारीका लागि चार्जिङ स्टेसनसमेत बनिसकेका छन्। नेपाल विद्युत् प्राधिकरणका अनुसार विद्युतीय कार चार्ज गर्दा औसतमा प्रतिकिमि ७० पैसाबराबरको खर्च लाग्छ। एसयूभीका लागि ८० पैसा, माइक्रोबसका लागि ९० पैसा र ठूला बसले १ रुपैयाँ २० पैसा प्रतिकिमि बराबर खर्च लाग्छ। प्राधिकरणका अनुसार मझौला भोल्टेज ३३ केभी क्षमतामा साँझ ५ बजेदेखि राति ११ बजेसम्म चार्ज गर्दा प्रतियुनिट ८ रुपैयाँ ४० पैसा खर्च लाग्छ। यस्तै राति ११ बजेदेखि बिहान ५ बजेसम्म चार्ज गर्दा ४ रुपैयाँ ४५ पैसा खर्च लाग्छ। यस्तै, बिहान ५ बजेदेखि साँझ ५ बजेसम्म चार्ज गर्दा ६ रुपैयाँ ६० पैसा लाग्छ। यस्तै मझौला भोल्टेज ११ केभी क्षमतामा क्षमतामा साँझ ५ बजेदेखि राति ११ बजेसम्म चार्ज गर्दा प्रतियुनिट ८ रुपैयाँ ६० पैसा, राति ११ बजेदेखि बिहान ५ बजेसम्म ५ रुपैयाँ ५ पैसा र बिहान ५ बजेदेखि साँझ ५ बजेसम्म चार्ज गर्दा ६ रुपैयाँ ७० पैसा खर्च लाग्छ। यस्तै तल्लो भोल्टेज २ सय ३० देखि ४ सय भोल्टमा पनि ८ रुपैयाँ ७० पैसादेखि ६ रुपैयाँ ९० पैसासम्म खर्च लाग्छ। रत्नपार्कमा चार्जिङ स्टेसन विद्युतीय सवारीप्रतिको चासो बढ्दै गएको र उपभोक्तासमेत त्यसमा आकर्षित भइरहेका बेला प्राधिकरणले चार्जिङ स्टेसन निर्माणलाई महत्त्वका साथ अगाडि बढाएको छ। सोही क्रममा मंगलबार प्राधिकरण परिसर रत्नपार्कमा चार्जिङ स्टेसन सञ्चालनमा ल्याइयो। ऊर्जामन्त्री पम्फा भुसालले सो चार्जिङ स्टेसनको उद्घाटन गरिन्। रुस र युक्रेनबीचको विवाद बढ्दै जाँदा अन्तर्राष्ट्रिय बजारमा पेट्रोलियम पदार्थको मूल्य अकासियो। त्यसको प्रत्यक्ष असर नेपाली अर्थतन्त्रमा समेत पर्न गयो। हाल नेपाल आयल निगमले बिक्री पर्ने पेट्रोलको मूल्य प्रतिलिटर १ सय ८० छ। यस आधारमा पेट्रोलियम सवारीसाधनको प्रतिकिमि २० रुपैयाँ बराबर पर्न जान्छ। तर विद्युतीय सवारीसाधनको प्रतिकिमि लागत पेट्रोलियम पदार्थ प्रयोग हुने सवारीसाधनको तुलनामा असाध्यै न्यून छ। यही तथ्यलाई आत्मसात् गर्दै स्वदेशी बिजुलीको खपत बढाउनका लागि चार्जिङ स्टेसन निर्माणलाई रणनीतिक रूपमा अगाडि बढाइएको ऊर्जामन्त्री भुसालको भनाइ छ। उनले कुनै बेला चर्को लोडसेडिङ भोगेका नेपालीका लागि चार्जिङ स्टेसन र इन्डक्सन चुल्होको प्रयोग गर्ने अवस्थामा पुग्नुलाई क्रान्तिकारी कदम को संज्ञा दिइन्। ५१ चार्जिङ स्टेसन दुई महिनाभित्र प्राधिकरणले ५१ स्थानमा चार्जिङ स्टेसन निर्माण गरिरहेको छ। दुई महिनाभित्र सबै चार्जिङ स्टेसन सञ्चालनमा आउने प्राधिकरणका कार्यकारी निर्देशक कुलमान घिसिङले जानकारी दिए। नेपाल प्रहरी र सशस्त्र प्रहरी बलसँग पनि प्राधिकरणले चार्जिङ स्टेसन निर्माणका लागि समझदारीपत्रमा हस्ताक्षर भइसकेको उनले बताए। प्राधिकरणले स्थापना गर्न लागेको चार्जिङ स्टेसनमा २६ वटा ठूला बस, माइक्रो, ट्रक, पिकअप तथा कारका लागि चार्जर र २५ वटा साना ठूला कारका लागि चार्ज गर्न सकिने प्रणाली जडान हुनेछ। एउटा सवारीसाधन पूर्णरूपमा चार्ज हुन बढीमा डेढ घण्टासम्म लाग्ने घिसिङले जानकारी दिए। चार्जिङका लागि आवश्यक प्रणालीको विकास गरिएको छ। त्यसमार्फत अनलाइन बुकिङ र चार्जको रकम भुक्तानीका लागि मोबाइल एप पनि प्रयोग गर्न सकिनेछ। डेढ घण्टामा फूल चार्ज प्राधिकरणले निर्माण गरिरहेको चार्जिङ स्टेसनको क्षमता ६० किलोवाट डीसी र २२ किलोवाट एसी छ। यद्यपि १ सय २० किलोवाट डीसीसम्म चार्ज गर्न सकिनेछ। नेपालमा उपलब्ध सवारीसाधनमा रहेको ब्याट्रीको क्षमताअनुसार कम्तीमा आधादेखि डेढ घण्टासम्ममा पूर्णरूपमा चार्ज हुनेछ। चार्जिङ स्टेसन निर्माणमा संलग्न थ्री गो कम्पनीका कार्यकारी अध्यक्ष राजन रायमाझीले प्रतिचार्जिङ स्टेसन ८० लाख लागत लागेको जानकारी दिए। प्राधिकरणको लगानी रहेको बल्खु, साझा यातायात, नक्साललगायतका स्थानमा चार्जिङ स्टेसन तयार भइसकेको छ। यसबाट पेट्रोलियम पदार्थको खपत क्रमशः घट्दै जाने विश्वास आफूहरूले लिएको कार्यकारी अध्यक्ष रायमाझीले जानकारी दिए। रासस"
संकटमा मानवीय सेवा,"नेपालमा विश्व रेडक्रसको उत्पत्ति भएको ठीक एक सय वर्षपछि २०२० भदौ १९ गते नेपाल रेडक्रस सोसाइटीको स्थापना गरिएको थियो। तत्कालीन स्वास्थ्यमन्त्री डा नागेश्वरप्रसाद सिंह र डा जयनारायण गिरीको पहलमा सोसाइटीको स्थापना भयो। मानवीय सेवामा उल्लेखनीय सेवा पुर्याउन थालेको रेडक्रस आजको मितिमा हेर्दा करिब ६ दशक पार गर्न लागिसक्यो। करिब १० लाख सदस्य र स्वयंसेवक रहेको रेडक्रसको स्थापना मूलतः प्रकोप पीडितलाई सहयोग गर्ने मूल उद्देश्यका साथ स्थापना भएता पनि रक्तसञ्चार, एम्बुलेन्स, ट्रेसिङ सेवा, शरणार्थी व्यवस्थापन, सामुदायिक विकास, खानेपानी र जुनियर युवालगायत दर्जनौं गतिविधिले समुदायमा रेडक्रसले राम्रो पहिचान बनाएको छ। रेडक्रस आफ्नै सात सिद्धान्तबाट चल्ने मानवीय संस्था हो। समर्पित रेडक्रसकर्मीको अथक प्रयास र लगनशीलताले ६ दशकमै यो पाको संस्थाको रूपमा स्थापित भएको छ। सोसाइटीको निश्चित उद्देश्य तथा कार्यप्राप्तिका लागि सोसाइटीको दूरदृष्टि र दूरगामी लक्ष्यहरू स्पष्ट छन् भने विशेष गरेर संकटाविमुख क्षेत्रमा कार्य गर्दै मानव सेवामा निरन्तर अगाडि बढिरहेको यो संस्था केही समयदेखि संकटाविमुख हुन पुगेको छ। कुनै समय विश्व रेडक्रसको मानचित्रमा परिचित र दक्षिण एसियामै अब्बल कार्यले नाम कमाएको संस्था आज चारैतिरको घेराबन्दीले निस्सासिन पुगेको छ। दर्जनौं मुद्दामामला र प्रशासनिक झमेलाबाट यो संस्थाले चाँडै पार पाउने छाँटकाँट पनि देखिँदैन। अदालती मुद्दामामिला र आपसी द्वन्द्वका कारण संस्था लामो समयसम्म उल्झनमा जाने खतरा छ। अर्कोतर्फ संस्थाको साख पनि दिनानुदिन घट्दै गइरहे छ। मानवीय सेवामा कार्यरत यस संस्थाको समुदायमा समेत नकारात्मक असर पर्न थालेको छ। दातृ निकायहरूले पनि विभिन्न बहानामा संस्थासँगको साझेदारी घटाउँदै लगेका छन्। अब सबैले आआफ्नो क्षेत्रबाट रेडक्रसको पुरानो साख जोगाउन र हिजोकै दिनमा रेडक्रसलाई पुर्याउन कार्ययोजना बनाएर लैजानुपर्ने जरुरी देखिन्छ। तपसिल कार्य गर्न सके रेडक्रसको छवि पुरानै अवस्थामा फर्काउन सक्नेछौं। संस्थामा विद्यमान उल्झनको निकासका लागि सहजीकरण गर्ने वातावरण तयार गर्न सरकार र फेडेरेसनको सहयोग लिनुपर्छ। संस्थाको कानुनी आधार तयार पार्न रेडक्रस कानुन ल्याउन सरकारसमक्ष अनुरोधका साथै दबाब सिर्जना गर्नुपर्छ। रेडक्रस कानून नहुन्जेलसम्म वर्तमान कार्यकारिणी र व्यवस्थापनको भूमिकालाई स्पष्ट पार्नुपर्ने हुन्छ। केन्द्र, प्रदेश र जिल्ला शाखाहरूको प्रशासनिक व्यवस्थापन एवं दक्षतामा अभिवृद्धि गराउनु पर्छ। अदालती मुद्दामामिला र प्रशासनिक झमेलाबाट जुन गलत अभ्यासको सुरुआत भएको छ, त्यसलाई सबैतर्फबाट सोचेर निकासतर्फ लैजान अग्रसर हुनुपर्छ। रेडक्रस परोपकारी संस्था भएकाले मानवीय सेवा कार्यका लागि सरकारबाट लिने कर छुटका लागि पहल गर्नुपर्छ। नेपाल रेडक्रस नेपालमा तत्कालीन मजिस्ट्रेट कार्यालय (हालको जिल्ला प्रशासन कार्यालय) मा एक नम्बरमा दर्ता भई पछि सामाजिक संघसंस्था ऐन २०३४ अन्तर्गत दर्ता भएता पनि जेनेभा महासन्धिका आधारमा स्थापित भएकाले अरू एनजीओसरह व्यवहार गर्नु हुँदैन भनेर सरकार र सम्बन्धित निकायहरूमा पहल गर्नुपर्छ। केन्द्र, प्रदेश र स्थानीय सरकारसँगको साझेदारीमा थप पहुँच आवश्यक छ। प्रस्तुत बुँदाहरू सामान्य सुझावमात्र हुन्। यसबाहेक पनि संस्थालाई आजको अवस्थाबाट निकास दिन थप अध्ययन र अनुसन्धान जरुरी छ। अब सबैले इमान्दारीका साथ सोच्ने बेला आएको छ। लामो इतिहास बोकेको र विशुद्ध मानवीय सेवामा केन्द्रित भई कार्य गर्ने संस्थामा आज पनि लाखौं रेडक्रसकर्मी र शुभेच्छुकको आस्था र विश्वास जोडिएकै छ। यो आस्था र विश्वासलाई जोगाउन समुदायले फेरि पनि सेवा पाउन आआफ्नो क्षेत्रबाट पहल र त्यागको आवश्यकता छ। समय छँदै यसबारे सोचेनौं, आपसी द्वन्द्व र खिचातानीमा लागिरह्यौं भने कुनै पनि दिन संस्था दुर्घटनामा पर्न सक्छ। यदि संस्था दुर्घटनामा गयो भने लाखौं रेडक्रसकर्मी, स्वयंसेवक र समुदायको मन नरोला भन्न सकिँदैन। साँच्चिकै दुर्घटना भयो भने भावी रेडक्रसकर्मी भन्नेहरूले माफ गर्लान् ? इतिहास के भनेर लेखिएला ? एकले अर्कोलाई दोष दिएर मात्रै उम्कने ठाउँ हुँदैन, छुट पनि छैन। तसर्थ मानवहित र परोपकारी संस्थाको हितमा हुनेगरी अबका बाटा तय हुन्। अन्यथा लाखौं मानिस मानवीय सेवाबाट वञ्चित हुन बाध्य हुनेछन्। यसको दोषी रेडक्रसकर्मी विशेषतः नेतृत्व तहमा बस्नेहरू नै हुनेछन्। सबैमा चेतना भया।"
नोबेल अस्पतालको दोस्रो तलाबाट खसेका बिरामीको अवस्था गम्भीर,"विराटनगर : विराटनगरस्थित नोबेल शिक्षण अस्पतालबाट खसेर बुधबार बिहान एक जना बिरामी गम्भीर घाइते भएका छन्। मानसिक समस्याको उपचार गराइरहेका झापाको गौरीगञ्ज नगरपालिका६ का २९ वर्षीय आशिष लुइँटेल अस्पतालको दोस्रो तलाबाट खसेर घाइते भएको प्रहरीले जनाएको छ। उनलाई उपचारका लागि भदौ १० गते अस्पताल भर्ना गरिएको थियो। अभिभावकसँगै रहेका लुइँटेल अस्पतालको दोस्रो तलको झ्यालबाट बिहान ७ः१० बजेतिर एक्कासि खसेका थिए। उनको टाउको, निधार लगायत विभिन्न भाग चोट लागेको छ। गम्भीर अवस्थाका लुइँटेलको नोबेलमै उपचार भइरहेको छ। प्रहरीले घटनाको अनुसन्धान सुरु गरेको छ। उनी आफैँले हामफालेको हुनसक्ने प्रहरीले जनाएको छ।"
झापामा जंगली हात्तीको आक्रमणबाट एक वृद्धको मृत्यु,झापा : झापामा जंगली हात्तीको आक्रमणबाट एक वृद्धको मृत्यु भएको छ। मृत्यु हुनेमा बाह्रदशी गाउँपालिका१ निवासी ८० वर्षीय वृद्ध देवीबहादुर अधिकारी रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार मंगलबार बिहान १० बजे मनकामना सामुदायिक वनभित्र घाँसदाउरा लिन गएको बेलामा हात्तीले उनलाई आक्रमण गरेको थियो। हात्तीको आक्रमणबाट गम्भीर घाइते भएका उनलाई तत्काल उपचारका लागि बिर्तामोडतर्फ लगिएको थियो। त्यहाँ उपचार सम्भव नभएपछि थप उपचारका लागि बिपी कोइराला स्वास्थ्य विज्ञान प्रतिष्ठान धरान लैजाँदै गर्दा बेलुका साढे ५ बजे मृत्यु भएको थियो। घटनाको सम्बन्धमा थप अनुसन्धान भइरहेको प्रहरीले जनाएको छ।
सोभियत संघका अन्तिम नेता मिखाइल गोर्बाचेभको निधन,शीतयुद्धकालको महाशक्ति राष्ट्र सोभियत सङ्घका अन्तिम नेता मिखाइल गोर्बाचेभको निधन भएको छ। उनको ९१ वर्षको उमेरमा निधन भएको हो। उनी सन् १९८५ देखि १९९१ सम्म सोभियत संघको सत्तामा थिए । गोर्बाचेभले आफ्नो समयमा दुईवटा सुधारहरू गरे जसले सोभियत संघको भविष्य परिवर्तन गर्यो। यी 'ग्लासनोस्ट' अर्थात अभिव्यक्ति स्वतन्त्रता र 'पेरेस्ट्रोइका' अर्थात पुनर्गठन थिए। अभिव्यक्ति स्वतन्त्रताको नीति पछ्याउँदै सोभियत संघमा जनतालाई सरकारको आलोचना गर्ने अधिकार प्राप्त भयो। यो पहिले कहिल्यै कल्पना नगरेको कुरा थियो। मिखाइल गोर्बाचेभ सन् १९८५ मा सोभियत संघका राष्ट्रपति निर्वाचित भएका थिए। यसपछि उनले विश्वका लागि सोभियत संघमा विकास गर्न ढोका खोलिदिए। फलस्वरुप ठूलो परिमाणमा धेरै सुधारहरू भयो। तर यिनै सुधारले सोभियत संघ विघटनको नेतृत्व गर्यो। उनले कयौं प्रयास गर्दा पनि जोगाउन सकेनन्। त्यहींबाट आधुनिक रूसले जन्म लियो। बीबीसी
हात्तीको आक्रमणबाट झापामा बृद्धको मृत्यु,झापा : हात्तीको आक्रमणबाट झापाको बाह्रदशी गाउँपालिकामा एकजना वृद्धको मृत्यु भएको छ। बाह्रदशी१ का ८० वर्षीय देवीबहादुर अधिकारीको मंगलबार मृत्यु भएको हो। जिल्ला प्रहरी कार्यालय झापाका अनुसार मंगलबार बिहान १० बजे अधिकारीलाई हात्तीले आक्रमण गरेको थियो। स्थानीय मनकामना सामुदायिक वनमा अधिकारीलाई हात्तीले आक्रमण गरेको झापाका प्रहरी प्रवक्ता डीएपी बसन्त पाठकले बताए। हात्तीको आक्रमणबाट घाइते भएका अधिकारीलाई उपचारका लागि धरान लैजाँदै गर्दा बाटैमा मृत्यु भएको हो। घटनाबारे अनुसन्धान भइरहेको प्रहरीले जनाएको छ।
आचारसंहितामा प्रश्न पालनाको,"निर्वाचन आचारसंहिताको उल्लंघन गर्नेको उम्मेदवारी नै रद्द गर्न सक्ने अधिकार निर्वाचन आयोगले राख्छ। उल्लंघनकर्तालाई निर्वाचन आयोग ऐन, २०७३ दफा २३ बमोजिम एक लाख रुपैयाँसम्म जरिबाना साथै उम्मेदवारी रद्द गर्न सकिने प्रावधान छ। आजसम्मका चुनावमा कसैको उम्मेदवारी रद्द त्यस मामलामा गरेको भनेर आमनेपालीले खासै सुन्न भने पाएका छैनन्। तर के कसैले उक्त कारबाही भोग्नुपर्ने गरी कसैले आचारसंहिता उल्लंघन गरेका छैनन् त ? बरु आचारसंहिता पूरापूर पालना गर्ने पो को होला भन्ने स्थिति जगजाहेर छ। दल र उम्मेदवारहरूले आयोगलाई अटेर गर्ने र आयोगले पनि कारबाही गर्न नसक्ने निरीहता देखाउनु नेपाली निर्वाचनहरूको एउटा विडम्बना हुँदै आएको छ। यसमा धेरै दोष उम्मेदवारहरूकै छ। आयोगले कारबाही गर्न सक्दैन वा सकेन भन्ने ठानेर वा आफ्नो स्रोत र शक्तिको दम्भ प्रदर्शन गर्दै उनीहरूले टेरपुच्छर लगाएका छैनन्। आचारसंहिता भनेकै नैतिक कुरा हो। नैतिकताको प्रष्ट परिभाषा हुँदैन, यसलाई त सम्मानका साथ व्यक्तिव्यक्तिले पालना गर्ने हो। सबै कुरा कानुनले बाँधेर बाँधिन्न। मानव समाजलाई सुव्यवस्थित बनाउन कानुन बनेका हुन्, तर सबै नियन्त्रण कानुन र आचारसंहिताले गरेर साध्य हुँदैन। व्यक्तिव्यक्ति नै नैतिकवान् हुनुपर्छ र असल मानवीय आचरण प्रदर्शन गर्नुपर्छ। निर्वाचन आचारसंहितामा दण्डको समेत व्यवस्था भएको हुँदा यसलाई कानुनसरह मानेर पालना गर्नुपर्छ। आयोगले सोमबार राजपत्रमा निर्वाचन आचारसंहिता प्रकाशन गरेको छ। निकट भविष्यमा हुन लागेको प्रदेशसभा, प्रतिनिधिसभा निर्वाचनका लागि त्यो संहिता लक्षित छ। यसमा राज्यको स्रोतसाधन र शक्तिको दुरुपयोग नहोस् भन्नेतिर ख्याल गरेको पाइन्छ। प्रधानमन्त्री, मन्त्री, प्रदेशका मुख्यमन्त्री र मन्त्रीहरू एवं स्थानीय तहका पदाधिकारीले पदीय शक्तिको दुरुपयोग निर्वाचनमा नगरून् भन्ने हेतु आयोगले राखेको छ। उनीहरूले आफू उम्मेदवार भएको निर्वाचन क्षेत्रमा बाहेक अन्त प्रचार गर्न जान नपाउने व्यवस्था गरिएको छ। हो, यो आचारसंहिताको मर्म भनेको कोही कसैले पनि राज्यको शक्तिको आडमा अर्काे उम्मेदवारलाई प्रतिस्पर्धामा पछि पार्न नकोस् भन्ने हो। निर्वाचनका उम्मेदवारहरूले समान हैसियतमा प्रतिस्पर्धा गर्न पाउनुपर्ने स्वच्छ र निष्पक्ष निर्वाचनको सर्त हो। कोही विशेषाधिकार र विशेष सुविधासहित प्रतिस्पर्धामा आउने र कोही निरीह हुनुपर्ने हुँदा त्यो निर्वाचन निष्पक्ष भएको मान्न सकिन्न। तसर्थ निर्वाचनमा भयसहित वातावरणमा मतदान गर्न पाउनुपर्ने मतदाताको अधिकार जत्तिकै महत्वपूर्ण पक्ष निर्वाचन आचारसंहिताको पालना पनि हो। जसका कारण सबै उम्मेदवारहरूले समान ढंगले मतदाताकहाँ आफ्ना एजेन्डा लैजान सकून्। गएको स्थानीय निर्वाचनका बेला प्रधानमन्त्री शेरबहादुर देउवा, सत्ताको एक प्रमुख घटक माओवादी केन्द्रका अध्यक्ष पुष्पकमल दाहाल र प्रतिपक्षी नेता केपी शर्मा ओली हेलिकोप्टरमा सयर गर्दै प्रचार अभियानमा सरिक भए। उनीहरूले सीधै प्रचारात्मक अभियानमा सामेल भएको जस्तो नभई विभिन्न कार्यक्रममा जाँदाको हेलिकोप्टर भ्रमणका रूपमा देखाउन खोजेका थिए। खासमा उनीहरूको पूरापूर स्वार्थ भने आफ्नो पार्टी र उम्मेदवारको प्रचार थियो। प्रधानमन्त्री र मन्त्रीहरू पनि हेलिकोप्टर र जहाजको यात्रामा धेरैतिर निस्किएका थिए। उनीहरूको यात्राको त्यो खर्च राज्यकोषबाट बेहोरिन्छ। त्यसो हुनु भनेको राज्यकोषको सरासर दुरुपयोग हो। खासमा त त्यो भ्रष्टाचारै हो। तै कमजोर राज्य प्रणाली र त्यसको एउटा अंग निर्वाचन आयोगले उनीहरूलाई सजायको दण्ड लगाउन सकेन। जुन हाम्रो लोकतन्त्रकै लागि दुर्भाग्य हो। सोमबार आएको आचारसंहिताले सरकारी स्रोतसाधनको प्रयोगमा पनि आचारसंहिताले निषेध गरेको छ। कुनै योजनाको शिलान्यास, उद्घाटन, सर्वेक्षण गर्न पनि रोकेको छ। जुलुसमा पनि २५ जना मात्रै सहभागी गराउन पाइने व्यवस्था छ। बाजागाजा बजाउन नपाइने बनाएको छ। आचारसंहिताका यी बुँदा जायज छन्। तर प्रश्न पालनाको हो। कुनै पनि बहानामा आचारसंहिता पालनामा सम्झौता गर्नु हुन्न। पहिलो दायित्व उम्मेदवार र दलहरूकै हो, उल्लंघनकर्तामाथि कुनै सम्झौताबिना कारबाही गर्ने तागत आयोगले राख्नुपर्छ। नभए मतदाताले नै अटेर दल र उम्मेदवारलाई पराजित गरेरै दण्डित गर्नुपर्छ। मतदाताले बुझ्नुपर्छ जो चुनाव जित्न राज्यशक्तिको दुरुपयोग गर्छ, राज्यको कानुन र आचारसंहिता पालना गर्दैन, त्यसले चुनाव जित्यो भने झन् बदमासी गर्नेछ। निर्वाचन आचारसंहिता संशोधनका लागि एमालेले आयोगलाई दियो ३७ बुँदामा सुझाव (पत्रसहित) निर्वाचन आचारसंहिता सार्वजनिक, भोज भतेरमा बन्देज लगाइने (पूर्ण पाठसहित) मन्त्रीहरूलाई कस्दै निर्वाचन आचारसंहिता"
बर्षातले नारायणगढमुग्लिन सडकखण्ड अवरुद्ध,चितवन : पहिरोले नारायणगढ मुग्लिन सडक बन्द भएको छ। भरतपुर महानगरपालिका २९ केराबारीमा राति दुई बजे पहिरो खसेपछि सडक अवरुद्ध बनेको हो । दुईतर्फि बाटो बन्द हुँदा अहिले सवारी जाममा परेका छन् । पहिरो पन्छाएर बाटो खुलाउने प्रयास भइरहेको जिल्ला प्रहरी कार्यालय चितवनका प्रवक्ता डीएसपी नरहरि अधिकारीले बताए ।
महाअभियोग प्रकरण : जबरासँग आजदेखि बयान,"काठमाडौं : निलम्बित प्रधानन्यायाधीश चोलेन्द्रशमशेर जबरासँग ६ महिनापछि बयान लिइँदै छ। प्रतिनिधिसभा, महाअभियोग सिफारिस समितिले जबरासँग बुधबार बयान लिन लागेको छ। प्रतिनिधिसभाबाट गठित महाभियोग सिफारिस समिति सभापतिको रूपमा काम गरिरहेका ज्येष्ठ सदस्य रामबहादुर बिष्टका अनुसार महाभियोगका विषयमा लागेका आरोपबारे जबराले समिति समक्ष बयान दिने छन्। समितिले एक साता अघि नै पठाएको पत्र जबराले बुझेका थिए। बुधबार मध्यान्ह ११ बजेदेखि बयान लिन सुरु गरिने समितिले जनाएको छ। समिति सभापति बिष्टका अनुसार, महाभियोगका विषयमा जबराले धारणा व्यक्त गर्ने छन्। महाभियोग दर्ता गर्दा जे जति आरोपहरू लगाइएका थिए। ती विषयमा सोधपुछ र छलफल हुन्छ। उहाँ (जबरा)लाई प्रश्न गरिने छ, उनले भने, एक दिनमा बयान नसकिन सक्छ। महाभियोगका सम्बन्धमा सूचना, जानकारी र प्रमाणहरू धेरै संकलन भएको छ। गत फागुन १ गते जबरामाथि २१ बुँदे आरोप लगाउँदै सत्तारुढ दलका सांसदहरूले महाभियोग प्रस्ताव दर्ता गरेका थिए। नेपालको संविधान धारा १०१ को उपधारा (२) तथा प्रतिनिधिसभा नियमावली, २०७५ को नियम १६१ बमोजिम प्रतिनिधिसभाका एक चौथाइभन्दा बढी सदस्यहरूले महाभियोग प्रस्ताव पेस गरेका थिए। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका अभियोग जबरामाथि लगाइएको छ। सत्तारुढ दल नेपाली कांग्रेस, नेकपा माओवादी केन्द्र र नेकपा समाजवादी पार्टीका ९८ जना सांसदले महाभियोग प्रस्ताव संसद्मा दर्ता गरेका थिए। कांग्रेस संसदीय दलकी तत्कालीन सचेतक पुष्पा भुषाल, माओवादी केन्द्रका प्रमुख सचेतक देव गुरुङ र एकीकृत समाजवादी पार्टीका सचेतक जीवनराम श्रेष्ठले प्रस्तावक रहेका थिए। एक दिनमा बयान नसकिन सक्छ। सूचना, जानकारी र प्रमाणहरू धेरै संकलन भएको छ। उक्त प्रस्तावमा ९५ जना सांसदले समर्थन जनाएका थिए। भदौ ८ गते महाभियोगी सिफारिस समितिको बैठकले महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी उपलब्ध गराइदिन सरोकारवाला निकाय, व्यक्तिबाट माग गरेको थियो। सोहीबमोजिम नेपाल बार एसोसिएसनले जबरालाई महाभियोग पुष्टि गर्ने कागजात एवं विवरणसहितको ३४ बुँदे पत्र महाभियोग सिफारिस समितिलाई आइतबार बुझाएको थियो। यसअघि जबराको राजीनामा माग गर्दै बारले १०९ दिनसम्म आन्दोलन गरेको थियो। जबराको कार्यशैलीप्रति असन्तुष्टि जनाउँदै सर्वोच्चका न्यायधीश इजलास बस्न इन्कार गरेका थिए। त्यस्तै, पूर्वप्रधानन्यायाधीश, न्यायाधीश र पूर्वन्यायाधीश फोरमले समेत विरोध गर्दै विज्ञप्ति जारी गरेका थिए। महाभियोग सिफारिस समितिका सभापति बिष्टका अनुसार महाभियोगसँग सम्बन्धित प्रमाणहरू अध्ययन गर्न पनि समय लागेको छ। बयानका क्रममा पनि समय लाग्ने देखिएको छ। अरू तथ्यगत सामग्री पनि अध्ययन गर्नु पर्नेछ, उनले भने । एमाले पर्ख र हेर को रणनीति हाल संसद्मा २७५ सदस्य छन्। नेपालको संविधान धारा १०१ अनुसार संघीय संसद्को दुवै सदनको तत्काल कायम रहेका तत्काल कायम रहेका सम्पूर्ण सदस्य संख्याको कम्तीमा दुईतिहाइ बहुमतबाट पारित हुनुपर्छ। महाभियोग प्रस्तावक सत्तारुढ कांग्रेस, माओवादी केन्द्र र समाजवादीको मात्र दुईतिहाइ पुग्दैन। महाभियोग पारित गर्न गठबन्धनको दुईतिहाइ नपुग्दा एमाले निर्णायक बनेको छ। संसद्मा प्रतिपक्षी नेकपा एमालेको एकतिहाइभन्दा बढी सांसद छन्। एमालेको समर्थन नभएसम्म महाभियोग पारित गर्न आवश्यक पर्ने दुईतिहाइ मत पुग्दैन। जबराविरुद्धको महाभियोग प्रकरणमा निर्णायक बनेको प्रतिपक्षी नेकपा एमालेले पर्ख र हेर रणनीति अपनाएको छ। एमाले कानुन विभागका प्रमुख एवं वरिष्ठ अधिवक्ता रमेश बडालले महाभियोग प्रस्तावक र जबराको जवाफपछि आवश्यक निर्णय लिइने बताए। पहिला छानबिन टुंगिनुपर्यो, पूर्वमहान्यायाधीवक्ता बडालले अन्नपूर्णसँग भने, दुवै पक्ष (महाभियोग प्रस्तावक र चोलेन्द्र ) को कुरा सुन्नुपर्छ। दुवै पक्षको कुरा सुनेपछि दोषी देखिएमा कारबाहीको पक्षमा जानुपर्छ। महाभियोग लगाएको ठीक रहेनछ भने ससम्मान फिर्ता गर्नुपर्यो। जबरामाथि लगाइएका २१ अभियोग १ न्यायपालिकाको जगेर्ना गर्न असक्षम २ न्यायपालिकाभित्र विकृति, विसंगति, भ्रष्टाचार र बिचौलियाले प्रवेश पाएको ३ कर्तव्य पालन गर्न असक्षम तथा पूर्ण विफल ४ संविधान र न्यायपालिकाले अपेक्षा गर्ने गुण, विशेषता बाँकी नरहेको ५ संवैधानिक दायित्व पूरा गर्न असक्षम रहेको ६ संवैधानिक आचरण, नैतिकता एवं कार्यक्षमतासमेत नभएको ७ संवैधानिक इजलासको कामकारबाही अवरुद्ध पारेको ८ अदालतको गरिमा र पदीय मर्यादा अनुकूलको आचरण नभएको ९ रञ्जनकृष्ण कोइराला संलग्न ज्यान मुद्दामा गैरकानुनी ढंगले कैद घटाएको १० न्यायाधीशको पदपूर्ति गर्न अनिच्छुक रही न्याय प्रक्रियामा अवरोध गरेको, प्राप्त अधिकारको दुरुपयोग गरेको ११ संसदीय सुनुवाइका बखत व्यक्त प्रतिबद्घता झुटो सावित भएको १२ कार्यपालिकासँग हिस्सेदारी माग गरेको १३ न्यायाधीश हरिकृष्ण कार्कीको संयोजकत्वमा गठित समितिको प्रतिवेदन लागू गर्न अनिच्छुक र असक्षम देखिएको १४ मनोमानी र अपारदर्शी आधारमा इजलास गठन गर्ने र मुद्दा तोक्ने गरेको १५ न्यायाधीशको नियुक्ति मनोमानी ढंगले गरेको, योग्यता, क्षमता नभएकालाई नियुत्तिा गरेको १६ परिवारका सदस्य, नातागोता, आफूले नियुक्त गरेका कतिपय न्यायाधीश र पदाधिकारीलाई विचौलियाको रूपमा संलग्न गराएको १७ गैरन्यायिक आचरणका कारण न्यायाधीशको पदीय जिम्मेवारी पालना गर्न गराउन असक्षम र असमर्थ रहेको १८ सहकर्मी न्यायाधीशहरू प्रधानन्यायाधीशसँग इजलासमा बसी न्याय सम्पादन गर्न तयार नभएको १९ न्याय परिषद्, न्याय सेवा आयोगको बैठक लामो समय बस्न नसकेको २० कानुन प्रणालीमा दीर्घकालीन प्रभाव पर्ने विधिशास्त्रीय महत्वको कुनै योगदान पुर्याउन असफल रहेको २१ पूर्वन्यायाधीश, नागरिक समाज, नेपाल बार एसोसिएसन र सर्वोच्च अदालत बार एसोसिएसनबाट गम्भीर प्रश्न खडा भएको प्रधानन्यायाधीश राजीनामाको दबाबमा प्रधानन्यायाधीशले राजीनामा दिनुपर्छ दलका बलले पेल्ने मुडमा जबरा प्रधानन्यायाधीशलाई राजीनामाको अल्टिमेटम कुन शक्तिले टिकिरहेका छन् जबरा ? नेपाल बार, न्यायाधीश र प्रधानन्यायाधीश आआफ्नै अडानमा जबराको फैसला : मजदुरको सेयर नै गायब जबरालाई गम्भीर १० आरोप जबराविरुद्ध न्याय मार्च प्रधानन्यायाधीशविरुद्धको महाभियोग प्रकरण : प्रतिवाद गर्ने पक्षमा एमाले प्रधानन्यायाधीशविरुद्ध महाभियोग : संसद्बाट टुंगो लाग्न ४ महिना म दुःखी छैन : जबरा किन आयो जबराविरुद्ध महाभियोग ? प्रधानन्यायाधीश महाभियोगको कठघरामा वैशाखसम्म झुन्ड्यो प्रधानन्यायाधीश जबराविरुद्धको महाभियोग प्रधानन्यायाधीश जबराविरुद्धको महाभियोग अलपत्र प्रधानन्यायाधीश जबराविरुद्ध महाभियोग : टुंग्याउन कि तुहाउन ?"
चरम राजनीतिले त्रिवि थिलथिलो,"काठमाडौं : मुलुककै जेठो त्रिभुवन विश्वविद्यालय (त्रिवि)का उपकुलपति प्राडा धर्मकान्त बाँस्कोटाले केही दिनअघि गृह प्रशासनलाई चिठी लेखेर सुरक्षाको माग गरे। आफू र त्रिविका पदाधिकारीको ज्यान जोखिममा रहेको भन्दै उनले सुरक्षाकर्मी खटाइदिन आग्रह गरेका हुन्। प्राज्ञिक थलोका प्रमुखले भौतिक रूपमै असुरक्षा महसुुस गर्नुपर्ने र सरकारसँग सुरक्षाकर्मी माग्नुपर्ने अवस्था किन आयो त ? विज्ञको समान जवाफ छ, चरम राजनीति। शिक्षाविद् प्राडाविद्यानाथ कोइराला भन्छन्, राजनीतिक नेतृत्वले विद्यार्थीलाई भ्रातृसंगठन बनाए। भ्रातृसंगठनहरू भत्काउने मात्रै भए। सबै लुट्ने, कुट्ने, चुट्ने। नेतृत्वले चिन्तन गर्न सिकाएनन्। त्रिविमा चरम राजनीतिको मुख्य कारक नेताहरू भएको उल्लेख गर्दै प्राडा कोइराला भन्छन्, विद्यार्थीले इज्जत र पैसा खोज्छन्। मैले यो उपकुलपतिलाई थुनें भन्नेमा इज्जत हुँदैन भनेर नेताहरूले विद्यार्थीलाई ओरिन्टेसन दिनुपर्छ। अघिल्लो सरकारका पालामा नियुक्त उपकुलपति प्राडा धर्मकान्त बाँस्कोटालाई हटाउन सत्तासीन कांग्रेसको भ्रातृसंगठन नेपाल विद्यार्थी संघले तालाबन्दी गरिरहेको तर्क गर्छन् शिक्षाविद्हरू। कांग्रेसनिकट प्रजातान्त्रिक प्राध्यापक संघले पनि त्रिविका पदाधिकारी शैक्षिक सुधारमा असफल भएको आरोप लगाइरहेको छ। त्यसैकारण विभिन्न बहानामा त्रिविमा तालाबन्दी गरिएको छ। त्रिविमा तालाबन्दी गरिएको भन्दै कार्यकारी परिषद्को बैठक भदौ १० गते जमलस्थित एक होटलमा आयोजना गरियो। संघका कार्यकर्ताले होटलमै पुगेर बैठकमा हस्तक्षेप गरी कागजात नियन्त्रणमा लिए। जब प्रश्नपत्र दोहोरियो तत्कालीन प्रधानमन्त्री केपी शर्मा ओलीले त्रिवि कुलपतिको हैसियतमा प्राडा बाँस्कोटालाई २०७६ कात्तिक १७ गते उपकुलपति नियुक्त गरे। तर, उनको कार्यकाल सहज तरिकाले अघि बढ्न सकेको छैन। जहिल्यै तालाबन्दी भइरहेको छ। त्रिविमा पछिल्लो पटक प्रश्नपत्र निर्माणमा हेलचेक्र्याइँको विषय उठाएर संघले तालाबन्दी गरेको हो। गत जेठ १६ गते स्नातकोत्तर तेस्रो सेमेस्टरको पब्लिक इकोनोमिक्स विषयको प्रश्नपत्र गत वर्षकै हुबहु आयो। जेठ २३ मा स्नातकोत्तर पहिलो सेमेस्टरको इन्टरनेसनल पोलिटिकल साइन्स (अन्तर्राष्ट्रिय राजनीतिशास्त्र) विषयको प्रश्नपत्र पनि हुबहु सोधिएको थियो। असार २५ मा लिएको नेप्लिज सोसाइटी एन्ड पोलटिक्स विषयको परीक्षा पाँचौं सेमेस्टरको समाजशास्त्रको प्रश्न सोधेपछि रद्द भयो। असार २२ मा लिएको बीबीए छैटौं सेमेस्टरको अर्गनाइजेसन बीएभीआर विषयको प्रश्नपत्र पनि निजी कलेजले सञ्चालन गरेको प्रिबोर्ड परीक्षाको प्रश्नपत्रसँग हुबहु मिलेको सार्वजनिक भएको थियो। यी घटनामा त्रिविका पदाधिकारीले छानबिन नगरेको भन्दै विद्यार्थीले आपत्ति जनाए। त्रिवि प्रशासनले प्रश्नपत्रमा लापरबाही गर्ने चार शिक्षकलाई कारबाही गर्यो। कार्यकारी परिषद् बैठकले प्रश्नपत्र हुबहु बनाउने शिक्षकलाई तीन वर्षसम्म त्रिविअन्तर्गतका कुनै पनि क्याम्पसमा पढाउन नपाउने र तीन वर्षसम्म कुनै पनि परीक्षामा संलग्न नगराउने गरी कारबाही गरिएको त्रिविद्वारा गत असार ३० मा जारी विज्ञप्तिमा उल्लेख छ। तर, संघ प्रश्नपत्र हुबहु छाप्ने दोषीलाई कारबाही हुनुपर्ने र छानबिन प्रतिवेदन सार्वजनिक गरिनुपर्ने माग राख्दै आन्दोलनमा छ। त्रिवि नेवि संघ एकाइ सचिव योगेन्द्र रावल छानबिन समितिको प्रतिवेदन सार्वजनिक गरी दोषीलाई कारबाही गर्नुपर्ने बताउँछन्। प्रश्नपत्र दोहोरिएपछि त्रिविको हेलचेक्र्याइँविरुद्ध नेवि संघ आन्दोलनमा छ। छानबिन समिति गठन भयो। समितिले प्रतिवेदन बुझायो। निर्दोषलाई फसाउने दोषीलाई उम्काउने कार्य गरियो। यसविरुद्ध नेवि संघ आन्दोलनमा छ, रावल भन्छन्, प्रतिवेदन सार्वजनिक गर्नुको सट्टा त्रिविका पदाधिकारीले केही समूह हामीमाथि आक्रमण गर्न प्रयोग गरे। बैठक किन होटलमा ? त्रिवि कार्यकारी परिषद्को बैठक यही भदौ १० गते जमलस्थित एक होटलमा बस्यो। उपकुलपति प्रा डा बाँस्कोटाले पदाधिकारीलाई विश्वविद्यालय प्रवेशमै अवरोध गरिएकाले बैठक होटलमा डाक्नुपरेको बताएका थिए। बैठकबाटै नेपाल विद्यार्थी संघ त्रिवि एकाइ समितिले परिषद्का कागजात नियन्त्रणमा लिएर शिक्षा विज्ञान तथा प्रविधिमन्त्री देवेन्द्र पौडेललाई बुझाएको थियो। त्रिवि पदाधिकारी, शिक्षक तथा कर्मचारीको नयाँ तलबमान निर्धारण, नेपाल कमर्स क्याम्पस मीनभवन पुँजीगत शीर्षक बजेट विनियोजन, विज्ञान तथा प्रविधि अध्ययन संस्थान डीनको कार्यालय प्रभावकारी कार्यसम्पादन, ईबैंकिङलगायत सात एजेन्डामा छलफल गर्न बैठक बसेको थियो। त्यही बेला संघले कागजात नियन्त्रणमा लिएको थियो। कहिले कसको तालाबन्दी ? त्रिविमा गत माघ ६ देखि असार पहिलो सातासम्म झन्डै पाँच महिना अर्थात् १ सय ५० दिन तालाबन्दी भयो। आंशिक प्राध्यापक र नेवि संघले पदाधिकारीको कक्षमा तालाबन्दी गरेका थिए। आंशिक प्राध्यापकले समान कामको समान ज्याला पाउनुपर्ने भन्दै ताला लगाए। नेपाल विद्यार्थी संघले त्रिविका उपकुलपतिको कार्यकक्षमा लगाएको ताला। तस्बिर : अशोक दुलाल जनकपुरस्थित युथ क्याम्पसलाई बीसीए (ब्याचलर अफ कम्प्युटर एप्लिकेसन) कार्यक्रम सञ्चालनका लागि आफैंले दिएको सम्बन्धन आर्थिक लेनदेन नमिल्दा खारेज गरिदिएको आरोप लगाउँदै उक्त सम्बन्धन यथावत् राख्नुपर्ने माग गर्दै संघले ताला लगाएको थियो। त्रिविले उच्चस्तरीय छानबिन समिति गठन गर्ने प्रतिबद्धता जनाएपछि संघको ताला खोलियो। संघले नै पुनः प्रश्नपत्र हुबहु सोधेको भन्दै गत साउन ७ देखि तालाबन्दी गर्यो। जुन खोलिएको छैन। त्रिविमा करारमा कार्यरत प्राध्यापक र कर्मचारीलाई आन्तरिक प्रक्रियाबाट स्थायी गराउने तयारी भएपछि एमालेनिकट अनेरास्ववियुले २०७८ मंसिर १६ देखि एक महिनाजति उपकुलपति कार्यालयमा तालाबन्दी गरेको थियो। प्राध्यापक कुट्नेलाई भएन कारबाही त्रिवि समाजशास्त्र विभागका उपप्राध्यापक प्रेम चलाउने २०७७ असोज २० मा विद्यार्थीको आक्रमणबाट घाइते भए। विभाग प्रमुख नियुक्तिका विषयमा कीर्तिपुरमा आन्दोलनका क्रममा चलाउने आक्रमणमा परेका हुन्। तर, दोषीलाई अहिलेसम्म पनि कारबाही नभएको पीडितको गुनासो छ। सरकारको नीति एउटा, व्यवहार अर्कै २०७९८० को बजेट वक्तव्यमा लेखिएको छ उच्च शिक्षाको अध्ययन अध्यापन कार्यलाई अनुसन्धानमा आधारित बनाउन त्रिभुवन विश्वविद्यालयलाई सेन्टर अफ एक्सिलेन्सका रूपमा विकास गरिनेछ। नीति तथा कार्यक्रमअनुसार प्रक्रिया भने अघि बढ्न सकेको छैन। कारण हो, त्रिवि राजनीतिले थिलथिलो हुनु। त्रिविमा तालाका चाङ छन्। मुख्यतः तालाबन्दी गर्नेमा कांग्रेसनिकट नेपाल विद्यार्थी संघ, एमालेनिकट अनेरास्ववियु, माओवादी केन्द्रनिकट अखिल क्रान्तिकारी, एकीकृत समाजवादीनिकट अनेरास्ववियू, आंशिक र करार प्राध्यापक छन्। नेवि संघ, अखिल क्रान्तिकारी र अनेरास्ववियू सत्तारुढ दलनिकट छन्। झन्डै ३ सय दिनदेखि त्रिविमा तालाबन्दी हुँदा विश्वविद्यालयका पदाधिकारी त्रिविलाई प्राज्ञिक थलो कसरी बनाउने भन्नेतर्फ सोच्न पाएका छैनन्। पदाधिकारीको कार्यालयमा तालाबन्दी हुँदा देशभरका शिक्षक कर्मचारीलाई ४५ दिनदेखि तलब खुवाउन सकेका छैनौं । नीतिगत तथा प्रशासनिक काम द्रुतगतिमा हुन सकेको छैन । प्राडाशिवलाल भुसाल, रेक्टर, त्रिवि त्रिविको अवस्थाका विषयमा संसद्मा प्रश्न उब्जिएको छ। प्रतिपक्षी एमालेले त्रिविमा भइरहेको बेथिति हल गर्न सरकारसँग माग गरेको छ। प्रतिनिधिसभा बैठकमा सांसद प्रदीप ज्ञवालीले भनेका थिए, संरक्षित गुन्डागर्दीबाट विश्वविद्यालय कुन अवस्थामा पुग्छ ? त्यसपछि सभामुख अग्निप्रसाद सापकोटाले सोमबार यथाशीघ्र समस्या हल गर्न सरकारलाई रुलिङ गरेका छन्। त्रिविमा तालाबन्दी हुँदा नीतिगत, प्रशासनिक निर्णयमा कठिनाइ भएको छ। विश्वविद्यालयका रेक्टर प्राडाशिवलाल भुसाल प्रशासनिक काम द्रुत गतिमा हुन नसकेको बताउँछन्। पदाधिकारीको कार्यालयमा तालाबन्दी हुँदा देशभरका शिक्षक कर्मचारीलाई ४५ दिनदेखि तलब खुवाउन सकेका छैनौं, रेक्टर भुसालले अन्नपूर्ण पोस्ट्सित भने, विकास निर्माण (भवनलगायत) कामको आर्थिक मसान्तमा पैसा फछ्र्योट गर्नुपर्ने हुन्छ। तालाबन्दीका कारण समयमा पेमेन्ट नहुँदा हर्जना तिर्नुपर्ने अवस्था आउन सक्ने भयो। समस्या सम्बोधनको पहल भए पनि निष्कर्ष ननिस्किएको उनको भनाइ छ। करिब ४ लाख २५ हजार विद्यार्थीले अध्ययन गर्दै आएको त्रिवि विद्यार्थी तथा खेलकुद निर्देशनालयका प्रमुख प्रापशुपति अधिकारीले जानकारी दिए। त्रिविमा रजिस्ट्रार कार्यालय, कर्मचारी प्रशासन महाशाखा, लेखा शाखा, (मानविकी, कृषि डिन कार्यालय)मा तालाबन्दी छ। कीर्तिपुरस्थित त्रिभुवन विश्वविद्यालय परिसर। तस्बिर : अशोक दुलाल पूर्वउपकुलपति प्राडाहीराबहादुर महर्जन त्रिविमा भइरहेको आन्दोलन नितान्त राजनीतिसँग जोडिएकाले राजनीतिक ढंगले समाधान गर्नुपर्ने बताउँछन्। भन्छन्, त्रिविको आन्दोलन राजनीतिसँग सम्बन्धित छ। समस्याको दीर्घकालीन सम्बोधनका लागि सबै दलको चासो हुनुपर्छ। त्रिविमा कार्यरत उपप्राध्यापक अवतार सुवेदी त्रिविमा पूर्वकर्मचारीबाट पदाधिकारी नियुक्ति प्रक्रिया नै गलत भएको बताउँछन्। पूर्वकर्मचारी पदाधिकारी नियुक्ति गर्ने प्रवृत्ति खारेज गर्नुपर्छ। किनभने, पूर्वकर्मचारी उपकुलपति भइसकेपछि फर्केर विश्वविद्यालय जाँदैनन्, सुवेदी भन्छन्, कार्यरतबाट उपकुलपतिलगायत पदाधिकारी नियुक्ति गर्नुपर्छ। विश्वविद्यालय नबुझेको व्यक्ति नियुक्त गरेर समस्या आएको हो। विश्वविद्यालयको समस्या सम्बोधन गर्न गम्भीर नभए विघटन हुन सक्ने उनको भनाइ छ। भन्छन्, सबै खाले संरचना अस्तव्यस्त छन्। दीर्घकालीन समाधानका लागि शिक्षक, कर्मचारी, विद्यार्थीको तादात्म्य मिलाउनुपर्छ। मुख्य कुरा सिस्टममा समस्या देखियो। विद्यार्थीका जायज माग सम्बोधन गर्न विश्वविद्यालयले पनि पहलकदमी लिनुपर्छ। एमालेनिकट त्रिवि अनेरास्ववियु इन्चार्ज मदन विष्ट वार्तामार्फत समस्याको निकास निकाल्नुपर्ने बताउँछन्। भन्छन्, तालाबन्दीको बाटो रोज्नु विद्यार्थीको अहितमा हुन्छ। निजी संस्थालाई प्रश्रय पुग्छ। त्रिवि अखिल (क्रान्तिकारी) अध्यक्ष प्रदीप भट्ट विश्वविद्यालय खुला छ, तालाबन्दी गर्न पाइँदैन भनेर आन्दोलन गर्ने बताउँछन्। भन्छन्, विश्वविद्यालयलाई भयरहित वातावरणमा सञ्चालनमा आउन दिनुपर्छ। एकीकृत समाजवादीनिकट अनेरास्ववियूका नेता टीकाराम भण्डारी त्रिविको समस्या सम्बोधन गर्न शिक्षा मन्त्रालयबाट उच्चस्तरीय समिति गठन गरिनुपर्ने बताउँछन्। भन्छन्, तालाबन्दी गर्नुहुँदैन। समस्या समाधानका लागि पूर्वपदाधिकारीको नेतृत्वमा शिक्षा मन्त्रालयबाट समिति गठन गर्नुपर्छ। उपकुलपतिले त्यसपछि मागे सुरक्षा उपकुलपति प्राडा बाँस्कोटाले गृह मन्त्रालयलाई पत्र लेख्दै सुरक्षाकर्मी माग गरेका छन्। उनले पत्रमा लेखेका छन्, पदीय जिम्मेवारीले गर्दा दैनिक दिन कार्यालय र सार्वजनिक कार्यक्रममा समेत उपस्थित हँुदासमेत भौतिक रूपमा नै आक्रमण गर्ने संभावना भएकाले सो असुरक्षाबाट बच्नका लागि उपकुलपति, शिक्षाध्यक्ष र रजिस्ट्रारलाई दुईदुई जना निजी सुरक्षा अधिकृतको व्यवस्था गरिदिई शान्तिपूर्ण रूपमा काम कारबाही गर्ने वातावरण मिलाइदिनुहुन अनुरोध गर्छु। त्रिविका पदाधिकारीहरू सदैव विश्वविद्यालयको कामकारबाहीमा खटिँदै आइरहने क्रममा विश्वविद्यालयको केन्द्रीय कार्यालयमा विभिन्न विद्यार्थी संघबाट लेटरप्याड प्रयोग गरी वा नगरी केही समूहको नामबाट तालाबन्दी गर्ने गरिएको उनको भनाइ छ। उपकुलपति, शिक्षाध्यक्ष र रजिस्ट्रारको कुर्सी तथा टेबुल जलाउने, बारम्बार कार्यकक्ष तोडफोड गर्ने, कर्मचारीहरूलाई मानसिक तनाव दिने उपकुलपति, शिक्षाध्यक्ष र रजिष्ट्रारलाई दैनिक दिन फोन गरी धम्काउने, गाली बेइज्जती गर्ने, सडकको बीचबीचमा बसी आक्रमण गर्ने शैलीमा प्रस्तुत हुने, प्रचलित कानुनले निषेध गरेका शब्दहरू उल्लेख गरी म्यासेज गर्ने, कार्यालय प्रवेशमा निषेधजस्ता कार्य गर्ने र सोलाई निरन्तर दिँदै आएकाले पदाधिकारी गम्भीर रूपमा असुरक्षित भएको कुरा जानकारी गराउँछु, उनी भन्छन्। त्रिवि देशका लागि आवश्यक पर्ने दक्ष प्राविधिक तथा अप्राविधिक जनशक्तिको व्यवस्थापन गर्ने प्रचलित कानुनले परिभाषित गरेको सार्वजनिक संस्था भए पनि दिनहुँ आक्रमण हुने गरेको उनको भनाइ छ। भन्छन्, यस संस्थाका पदाधिकारीहरूले गर्ने हरेक काम कारबाही सार्वजनिक जवाफदेहीता भित्र पर्छन्। त्रिभुवन विश्वविद्यालयको ऐन, नियम र समयसमयमा नेपाल सरकार र यसअन्तर्गतका निकायबाट कानुनबमोजिम हुने निर्देशनलाई कार्यान्वयन गर्ने दायित्व र कर्तव्य भएका पदाधिकारीहरू हुन्। त्रिविका सहकुलपतिसमेत रहेका शिक्षा विज्ञान तथा प्रविधिमन्त्री देवेन्द्र पौडेल त्रिविमा भइरहेको आन्दोलनको प्रकृति बेठीक रहेको बताउँछन्। भन्छन्, आन्दोलनको प्रकृति बेठीक छ। तालाचाबी लगाउने कुराले विश्वविद्यालय सुधार हुन सक्दैन। विश्वविद्यालयलाई सेन्टर अफ एक्सिलेन्सका रूपमा विकास गर्ने योजना छ। त्रिविमा प्रश्नपत्र दोहोरिनु, शैक्षिक क्यालेन्डर लागू नहुनु समस्याका रूपमा रहेको छ। यसलाई समाधान गर्न वार्ता संवादको प्रक्रिया थाल्नुपर्छ। शैक्षिक क्रियाकलाप डिस्टर्व गर्नुभएन। आन्दोलनको प्रकृति बेठीक छ। ताला लगाउने कुराले विश्वविद्यालय सुधार हुन सक्दैन। विश्वविद्यालयलाई सेन्टर अफ एक्सिलेन्सका रूपमा विकास गर्ने योजना छ। यो अभियानलाई कहीं कतैबाट असर पर्नुहुँदैन। त्रिविमा प्रश्नपत्र दोहोरिनु, शैक्षिक क्यालेन्डर लागू नहुनु समस्याका रूपमा छन्। यसलाई समाधान गर्न वार्ता प्रक्रिया थाल्नुपर्छ। शैक्षिक क्रियाकलाप डिस्टर्ब गर्नु भएन। देवेन्द्र पौडेल,मन्त्री, शिक्षा, विज्ञान तथा प्रविधि समस्या विद्यार्थीभन्दा पनि मालिकको हो। मालिक भनेका नेताहरू हुन्। जसले भ्रातृसंगठन बनाए। राजनीतिक नेतृत्वले विद्यार्थीलाई भ्रातृसंगठन बनाए। भ्रातृसंगठन भत्काउने मात्रै भए। सबै लुट्ने, कुट्ने, चुट्ने। नेतृत्वले चिन्तन गर्न सिकाएनन्। दोष नेताहरूको देख्छु। विद्यार्थीले इज्जत र पैसा खोज्छ। इज्जत मैले यो उपकुलपतिलाई थुनें भन्नेमा होइन भनेर ओरिन्टेसन दिनुपर्छ। प्राडा विद्यानाथ कोइराला, शिक्षाविद् त्रिविको आन्दोलन राजनीतिसँग सम्बन्धित छ। समस्याको दीर्घकालीन सम्बोधनका लागि सबै दलको चासो हुनुपर्छ। प्राडाहीराबहादुर महर्जन,पूर्वउपकुलपति, त्रिवि"
युरोपमा घट्दै मंकीपक्स संक्रमण,"कोपेनहेगन (एएफपी) : विश्व स्वास्थ्य संगठनले युरोपमा मंकीपक्स संक्रमणको घटना घट्दो क्रममा रहेको र सही दिशामा अघि बढिरहेको भन्दै यसले नियन्त्रणका निम्ति उत्साहजनक संकेतहरू देखिएको जनाएको छ। फ्रान्स, जर्मनी, पोर्चुगल, स्पेन, बेलायत र अन्य देशमा प्रकोप सुस्त हुन सक्ने प्रमाणका रूपमा प्रारम्भिक संकेतहरू देखिएका छन्। जुन उत्साहजनक छन्, युरोपका लागि डब्ल्यूएचओ क्षेत्रीय निर्देशक हान्स क्लुगेले पत्रकारहरूसँगको अन्तरक्रियामा भने, यो सही दिशामा गइरहेको छ। यद्यपि उन्मूलनतर्फ अघि बढ्नका लागि तुरुन्तै प्रयासलाई दोब्बर बनाउनुपर्ने उनले बताए। रूस र मध्यएसियाका देशहरूसमेत गरी डब्ल्यूएचओ युरोप क्षेत्रका ५३ देशमध्ये ४३ वटामा २२ हजारभन्दा बढी मंकीपक्सका घटना दर्ता भएका छन्। जुन विश्वभरका केसहरूको एक तिहाइभन्दा बढी हो। गत हप्ता डब्ल्यूएचओले लगातार चार साताको वृद्धिपछि विश्वव्यापी नयाँ केसमा २१ प्रतिशत गिरावट आएको रिपोर्ट गर्यो। युरोपमा भाइरसको फैलावट नियन्त्रणका निम्ति डब्ल्यूएचओले निगरानी, लक्षित खोप, सम्पर्क केसको पहिचान र पुरुष समलिंगी समुदायलगायतसँग नियन्त्रणका उपाय जारी राख्न आग्रह गरेको थियो।"
देउडा खेलेर मनाइयो तीज,"कालिकोट : कालिकोटमा रमाइलोका लागि देउडा दोहोरी खेलिन्छ। यहाँका हरेक जातजाति र समाजमा देउडाको विशेष महत्व हुन्छ। छोराछोरीको छैटी, ब्रतबन्ध, दिवस, तीजलगायत विभिन्न चाडपर्व, विवाहलगायतका कार्यक्रममा देउडा नखेले यहाँका मानिसलाई रमाइलै हुँदैन। यहाँको मौलिक लोक संस्कृतिका रुपमा चिनिने देउडा साँस्कृतिक कार्यक्रमको पहिलो प्रस्तुति र दर्शकको पहिलो रोजाइ पनि हो। मंगलबार तीजका अवसरमा मान्म बजारको प्रतिमा चोकमा यहाँका महिलाहरू देउडामा रमाए। उनीहरू पतिको दीर्घायुका लागि ब्रत बसे पनि देउडामा झुमेका थिए। देउडा पारखी छायाँ सुनार, अविसरा पाण्डे, अमृता न्यौपानेलगायतका महिलाहरूले देउडामा दोहोरी खेलेका थिए। देउडा गाएको हेर्नेको भीड पनि ठूलै थियो। तीजको महत्व, पारिवारिक समस्या, महिलाहरूको कार्यबोझ, महिलाहरूको अवस्थालगायतका विषयमा सवाल जवाफ गरिएको थियो। देउडा हेरिरहेकी तोविना ऐडीले आफूलाई निकै रमाइलो लागेको बताइन्। महिलाहरूले खेलेको देउडा मनोरञ्जनात्मक थियो। देउडा हेर्दाहेर्दै भोग, प्यास र थकाइ बिर्सिएछु। दिनभर चोकीमा उभिएर देउडा र नाचगान हेरियो, उनले भनिन्। प्रतिमा चोकमा मात्रै होइन, मान्म बजारका दर्जनौं स्थानमा देउडा र नाचगान थियो। नृत्य चलिरहेका ठाँउमा भन्दा देउडा चलिरहेको स्थानमा मानिसहरूको घुइँचो लागेको थियो।"
ऐना झ्यालको पुतलीको बालगीत,"काठमाडौं : भदौ २४ मा प्रदर्शन हुने चलचित्र ऐना झ्यालको पुतलीमा समावेश गरिएको बालगीत सार्वजनिक भएको छ। मेरो गाउँ ज्यामिरे बोलको गीत फिल्मझैं केटाकेटीको वरिपरि रहेर तयार गरिएको छ। रामबाबु सुवेदीको शब्द रचना रहेको गीतमा रामेश श्रेष्ठको संगीत रहेको छ। गीतमा टेम्दो छिरिङ, अङ्गमु लामा र स्वर्णिम स्कुलका विद्यार्थीहरूले स्वर दिएका छन्। रामबाबु सुवेदीका अनुसार यो गीत उनले २०४० सालमा रचना गरेका हुन्। २०४२ सालमा रामेश श्रेष्ठले यस गीतको संगीत गरेका थिए। रेडियो नेपाल तथा एफएममा बज्दै आएको यही बालगीतलाई निर्माण टिमले फिल्मको ओर्जिनल साउन्ड ट्रयाक (ओएसटी) को रुपमा सार्वजनिक गरेको हो। रचनाकार रामबाबु सुवेदीले आफूले गीतमा कल्पना गरेजस्तै फिल्मको कथा पनि दुरुस्त रहेकाले गीत प्रयोगका लागि अनुमति दिएको बताए। मैले फिल्म पनि हेरें। गाउँले परिवेश र शिक्षाको महत्वका विषयमा असाध्यै राम्रो फिल्म बनेको रहेछ। मैले त ज्यादाभन्दा ज्यादा बालबालिकाले गीत सुनुन् भनेर बनाएको हो। अब फिल्ममा राखेपछि त्यो झन् धेरै साना नानीबीच पुग्छ, उनले भने, यो गीतले पनि शिक्षाको कुरा गर्छ र फिल्मले पनि। हाम्रो उद्देश्य पनि मिल्यो। लेखक तथा निर्देशक सुजित बिडारीले गीत आफूले कलेज पढ्दाको समयमा सुनेको भए पनि गीतले नोस्टाल्जिक बनाएकाले फिल्ममा पनि प्रयोग गर्ने निर्णय गरेको बताए। यो गीत मैले सानोमा सुनेको पनि थिएँ। तर, कलेज पढ्दा बढी ख्याल गरेको थिएँ। यतिबेला सुन्दा पनि म नोस्टाल्जिक बनेको थिएँ। अहिले यो फिल्ममा गीत राख्ने कारण हाम्रो यही नोस्टाल्जिया फर्काउने हो। किनकी यो फिल्म नै एक प्रकारको हाम्रो नोस्टाल्जिया हो, सुजितले भने। बुसान, ढाका, फ्रिवर्गलगायत थुप्रै अन्तर्राष्ट्रिय फिल्म फेस्टिभलमा छनोट भएको फिल्मले सुदूर पहाडको ज्यामिरे गाउँको एक परिवारको कथा प्रस्तुत गरेको छ। जुन परिवार आर्थिक अभावका कारण छोरीलाई माध्यामिक शिक्षा दिन पनि संघर्ष गर्छ।"
गठबन्धनमा सिट बाँडफाँटको सकस : आज कार्यदल र शीर्ष नेताको बैठक बस्दै,"काठमाडौं : सत्तारुढ पाँच दलीय गठबन्धनले प्रतिनिधिसभा र प्रदेश सभाका सिट बाँडफाँटको टुंगो लगाउने तयारी गरेको छ। सीट बाँडफाँडको टुंगो लगाउन आज गठबन्धनको कार्यदल र शीर्ष नेताको बैठक बोलाइएको हो। सिट बाँडफाँट गर्न कार्यदलको बैठक आज बिहान प्रधानमन्त्री निवास बालुवाटारमा बोलाइएको छ। मंसिर ४ गते निर्धारित प्रतिनिधिसभाप्रदेशसभा निर्वाचनमा सिट बाँडफाँट गर्न कार्यदल बनाएको एक महिना बित्यो। तर, दलीय अडानका कारण अझै टुंगो लाग्न सकेको छैन। दलहरूले निर्वाचन क्षेत्रभन्दा बढी दाबी गरेका छन्। गठबन्धनमा रहेको कांग्रेसले १०० सिट, माओवादीले ६० सिट, नेकपा (एस)ले ४० सिट तथा जसपाले ३२ सिट दाबी गरेको छ। यस्तै जनमोर्चाले २ सिट दाबी गर्दै आएका छन्। यस अगाडि कार्यदललाई भदौ पहिलो साताभित्र प्रतिवेदन बुझाउन समय दिइएको थियो। कांग्रेसका नेता डाशेखर कोइरालाले गठबन्धन गर्दा जितेको ठाउँमा कांग्रेसले छाड्न नहुने बताएका छन्। उनले सय सिटभन्दा कम गरेर कांग्रेसले गठबन्धन गर्न नसक्ने बताउँदै आएका छन्। कोइरालाले सयभन्दा कम सिटमा गठबन्धन भयो भने पार्टीभित्रै विद्रोह सुरु हुने अभिव्यक्ति दिँदै आएका छन्।। शीर्ष नेताको बैठक बस्दै गठबन्धनका शीर्ष नेताको बैठक पनि बुधबार नै प्रधानमन्त्री निवास बालुवाटारमा बोलाइएको छ। साँझ ५ बजे गठबन्धनमा आबद्ध शीर्ष नेताको बैठक बस्ने बालुवाटार स्रोतले जनाएको छ। गठबन्धनमा अहिले ५ दल छन्। तर, कांग्रेस सभापति शेरबहादुर देउवाले मधेस दल शक्ति लोकतान्त्रिक समाजवादी पार्टीलाई समेत गठबन्धनमा जोडेर जानुपर्ने भन्दै आएका छन्। बाबुराम भट्टराई नेतृत्वमा गठन भएको नेसपाले पनि गठबन्धनमा बार्गिनिङ गरिरहेको छ। आगामी मंसिर ४ गते हुने प्रतिनिधिसभा र प्रदेश सभाको निर्वाचनका लागि सबै दलले भदौ २० गतेभित्र उम्मेदवारको सिफारिस निर्देशन दिइसकेका छन्।"
आचारसंहितामा प्रश्न पालनाको,"निर्वाचन आचारसंहिताको उल्लंघन गर्नेको उम्मेदवारी नै रद्द गर्न सक्ने अधिकार निर्वाचन आयोगले राख्छ। उल्लंघनकर्तालाई निर्वाचन आयोग ऐन, २०७३ दफा २३ बमोजिम एक लाख रुपैयाँसम्म जरिबाना साथै उम्मेदवारी रद्द गर्न सकिने प्रावधान छ। आजसम्मका चुनावमा कसैको उम्मेदवारी रद्द त्यस मामलामा गरेको भनेर आमनेपालीले खासै सुन्न भने पाएका छैनन्। तर के कसैले उक्त कारबाही भोग्नुपर्ने गरी कसैले आचारसंहिता उल्लंघन गरेका छैनन् त ? बरु आचारसंहिता पूरापूर पालना गर्ने पो को होला भन्ने स्थिति जगजाहेर छ। दल र उम्मेदवारहरूले आयोगलाई अटेर गर्ने र आयोगले पनि कारबाही गर्न नसक्ने निरीहता देखाउनु नेपाली निर्वाचनहरूको एउटा विडम्बना हुँदै आएको छ। यसमा धेरै दोष उम्मेदवारहरूकै छ। आयोगले कारबाही गर्न सक्दैन वा सकेन भन्ने ठानेर वा आफ्नो स्रोत र शक्तिको दम्भ प्रदर्शन गर्दै उनीहरूले टेरपुच्छर लगाएका छैनन्। आचारसंहिता भनेकै नैतिक कुरा हो। नैतिकताको प्रष्ट परिभाषा हुँदैन, यसलाई त सम्मानका साथ व्यक्तिव्यक्तिले पालना गर्ने हो। सबै कुरा कानुनले बाँधेर बाँधिन्न। मानव समाजलाई सुव्यवस्थित बनाउन कानुन बनेका हुन्, तर सबै नियन्त्रण कानुन र आचारसंहिताले गरेर साध्य हुँदैन। व्यक्तिव्यक्ति नै नैतिकवान् हुनुपर्छ र असल मानवीय आचरण प्रदर्शन गर्नुपर्छ। निर्वाचन आचारसंहितामा दण्डको समेत व्यवस्था भएको हुँदा यसलाई कानुनसरह मानेर पालना गर्नुपर्छ। आयोगले सोमबार राजपत्रमा निर्वाचन आचारसंहिता प्रकाशन गरेको छ। निकट भविष्यमा हुन लागेको प्रदेशसभा, प्रतिनिधिसभा निर्वाचनका लागि त्यो संहिता लक्षित छ। यसमा राज्यको स्रोतसाधन र शक्तिको दुरुपयोग नहोस् भन्नेतिर ख्याल गरेको पाइन्छ। प्रधानमन्त्री, मन्त्री, प्रदेशका मुख्यमन्त्री र मन्त्रीहरू एवं स्थानीय तहका पदाधिकारीले पदीय शक्तिको दुरुपयोग निर्वाचनमा नगरून् भन्ने हेतु आयोगले राखेको छ। उनीहरूले आफू उम्मेदवार भएको निर्वाचन क्षेत्रमा बाहेक अन्त प्रचार गर्न जान नपाउने व्यवस्था गरिएको छ। हो, यो आचारसंहिताको मर्म भनेको कोही कसैले पनि राज्यको शक्तिको आडमा अर्काे उम्मेदवारलाई प्रतिस्पर्धामा पछि पार्न नकोस् भन्ने हो। निर्वाचनका उम्मेदवारहरूले समान हैसियतमा प्रतिस्पर्धा गर्न पाउनुपर्ने स्वच्छ र निष्पक्ष निर्वाचनको सर्त हो। कोही विशेषाधिकार र विशेष सुविधासहित प्रतिस्पर्धामा आउने र कोही निरीह हुनुपर्ने हुँदा त्यो निर्वाचन निष्पक्ष भएको मान्न सकिन्न। तसर्थ निर्वाचनमा भयसहित वातावरणमा मतदान गर्न पाउनुपर्ने मतदाताको अधिकार जत्तिकै महत्वपूर्ण पक्ष निर्वाचन आचारसंहिताको पालना पनि हो। जसका कारण सबै उम्मेदवारहरूले समान ढंगले मतदाताकहाँ आफ्ना एजेन्डा लैजान सकून्। गएको स्थानीय निर्वाचनका बेला प्रधानमन्त्री शेरबहादुर देउवा, सत्ताको एक प्रमुख घटक माओवादी केन्द्रका अध्यक्ष पुष्पकमल दाहाल र प्रतिपक्षी नेता केपी शर्मा ओली हेलिकोप्टरमा सयर गर्दै प्रचार अभियानमा सरिक भए। उनीहरूले सीधै प्रचारात्मक अभियानमा सामेल भएको जस्तो नभई विभिन्न कार्यक्रममा जाँदाको हेलिकोप्टर भ्रमणका रूपमा देखाउन खोजेका थिए। खासमा उनीहरूको पूरापूर स्वार्थ भने आफ्नो पार्टी र उम्मेदवारको प्रचार थियो। प्रधानमन्त्री र मन्त्रीहरू पनि हेलिकोप्टर र जहाजको यात्रामा धेरैतिर निस्किएका थिए। उनीहरूको यात्राको त्यो खर्च राज्यकोषबाट बेहोरिन्छ। त्यसो हुनु भनेको राज्यकोषको सरासर दुरुपयोग हो। खासमा त त्यो भ्रष्टाचारै हो। तै कमजोर राज्य प्रणाली र त्यसको एउटा अंग निर्वाचन आयोगले उनीहरूलाई सजायको दण्ड लगाउन सकेन। जुन हाम्रो लोकतन्त्रकै लागि दुर्भाग्य हो। सोमबार आएको आचारसंहिताले सरकारी स्रोतसाधनको प्रयोगमा पनि आचारसंहिताले निषेध गरेको छ। कुनै योजनाको शिलान्यास, उद्घाटन, सर्वेक्षण गर्न पनि रोकेको छ। जुलुसमा पनि २५ जना मात्रै सहभागी गराउन पाइने व्यवस्था छ। बाजागाजा बजाउन नपाइने बनाएको छ। आचारसंहिताका यी बुँदा जायज छन्। तर प्रश्न पालनाको हो। कुनै पनि बहानामा आचारसंहिता पालनामा सम्झौता गर्नु हुन्न। पहिलो दायित्व उम्मेदवार र दलहरूकै हो, उल्लंघनकर्तामाथि कुनै सम्झौताबिना कारबाही गर्ने तागत आयोगले राख्नुपर्छ। नभए मतदाताले नै अटेर दल र उम्मेदवारलाई पराजित गरेरै दण्डित गर्नुपर्छ। मतदाताले बुझ्नुपर्छ जो चुनाव जित्न राज्यशक्तिको दुरुपयोग गर्छ, राज्यको कानुन र आचारसंहिता पालना गर्दैन, त्यसले चुनाव जित्यो भने झन् बदमासी गर्नेछ।"
चौठचन्द्रमा गणेश पूजनोत्सव,"भाद्र शुक्लपक्ष चतुर्थीको तिथिको पावन अवसरमा चौठचन्द्र पर्व उमंगसाथ मनाइन्छ। जो चन्द्रमा शीतलता प्रदान गर्ने देवताको रूपमा वेद र उपनिषद्मा वर्णित छन्। भदौको अँध्यारो पक्षमा चन्द्रमा क्षितिजमा उदित भएर केही प्रहरका लागि शीतलता र प्रकाश प्रदान गर्छ। यो चाड सम्पूर्ण तराईमधेसमा मनाउने लामो परम्परा अद्यपि विद्यमान छ जब कि चन्द्रमाको सतहमा मानिसले पाइलो टेकेको पनि धेरै भइसकेको छ। मानिसको आस्था र विश्वासमा केही कमी अझै आएको छैन। चौठचन्द्र प्रसिद्ध एवं प्रिय लोकपर्वको रूपमा आज पनि मनाइन्छ। व्रतालु महिला एकाबिहानै नुहाइधुवाइ र यसको संकल्प गरेर दिनभरि उपवास बस्छन्। दिनभर प्रसादका अनेक परिकार बनाउन परिश्रम उत्तिकै गर्छन्। प्रसादका विभिन्न परिकार बनाउन चाहिने चामल र गहुँ चार दिनदेखि पिँधेर तयार पारिन्छ। यस पूजाका लागि प्रयुक्त हुने कलश तथा प्रसाद राख्ने भाँडो धोएर पूजा गर्ने ठाउँमा प्रसादसहित राखिन्छ। चन्द्रमा चौथीको मुहूर्तमा पश्चिमी क्षितिजमा देखा परेपछि प्रथम व्रतालु महिलाले चन्द्रमाको पूजा गर्छन्। ढोग्ने विधिविधानले सम्पन्न गर्छन्। धार्मिक मान्यताअनुसार साँझ क्षितिजमा चन्द्रमा उदाएपछि हातमा फलफूल र प्रसादका परिकार लिएर पवित्र श्लोक पढ्दै चन्द्रमाको पूजाआजा गर्ने चलन छ। गणेश चतुर्थीको रूपमा यसलाई सम्पूर्ण तराईमधेसमा बडो धूमधामसित मनाइन्छ। यहाँ बस्ने महिला भाकल पूरा गर्न र मनकामना पूरा गर्न यस पर्वको अनुष्ठान गर्छन्। परम्परागत रूपमा मनाइने यो पर्वले चन्द्रमा आराधनामा धर्मको निर्वाह र प्रकृतिप्रतिको सदाशयता दुवैलाई पुष्टि गर्छ। प्रकृति पूजाको परम्परा सृष्टिको उषाकालदेखि नै प्रचलित हुनाले आजको पवित्र तिथिमा यसको पूजाआजा गरिन्छ। व्रतालुहरू निराहार बसेर पुरी, पुवा, खीर र मिष्ठान्न तथा विभिन्न मौसमी फलफूल लिन्छन्। साँझपख आँगनमा निश्चित ठाउँलाई शुद्ध र स्वच्छ बनाउँछन्। त्यसमाथि पिठारबाट अरिपन लोकचित्रकला निर्माण गर्छन्। पूजाआजाको सबै परिकार केराको शुद्ध पातमा राखेर चन्द्रोदयको प्रतीक्षा गर्छन्। चन्द्रोदय भएपछि अरिपनमा अष्टदल कमलको साथै कुमुदिनी फूल, नैवेद्य आदि लिएर हात उठाएर चन्द्रमाको शुभदर्शन गरिन्छ। व्रतालुले सर्वप्रथम पूजा एवं प्रसादका परिकार चढाएपछि परिवारका सदस्यहरू पनि हातमा फलफूल र प्रसादका परिकार लिएर चन्द्रमातिर हात उठाएर उनलाई समर्पण गर्छन्। खाली हात यस तिथिमा चन्द्रमाको दर्शन सदियौंदेखि बर्जित गरिएको छ। चन्द्रमाको दर्शन सुखप्रद र शुभप्रद मानिन्छ। यससम्बन्धी कथा यस्तो छ। चन्द्रमा धेरै सुन्दर देवताको रूपमा रहेको यथार्थ सर्वविदितै छ। उनलाई आफ्नो सौन्दर्यमाथि धेरै घमण्ड थियो। गणेशको भुँडी देख्दा उनको हाँसो फुट्यो। गणेश धेरै कुपित र क्रोधित हुन पुगे र उनलाई श्राप पनि दिए। आजदेखि तिमीलाई तिमीलाई जसले हेर्छ, उसलाई कलंक लाग्नेछ। त्यसपछि चन्द्रमा कुमुदिनी फूलमा गएर लुकिन्। उनले ब्रह्माजीसँग यस अभिशापबाट मुक्ति पाउन उपाय सोधिन्। ब्रह्माजीले गणेशको आस्था र श्रद्धाका साथ पूजाआजा गर्न भने। चन्द्रमाले गणेशको पूजा त्यस्तै विधिले गरेपछि गणेश प्रसन्न भए। उनलाई श्रापमुक्त गरिदिए। गणेशले यो पनि भने जो मानिस यस तिथिमा श्रद्धापूर्वक मेरो पूजाआजा गर्नेछ। त्यसलाई यो कलंक लाग्दैन। मिथिलाञ्चलसमेत तराई मधेसमा श्रद्धा, भक्ति एवं नियमनिष्ठाका साथ चौरचन यानी चौठचन्द्र पर्व मनाइन्छ। भाद्रशुक्ल चतुर्थीको शुभतिथिमा व्रतालुले उदाउने चन्द्रमाको पूजाआजा गर्छन्। यो लामो प्रथा हो। सम्पूर्ण मिथिलाञ्चलमा यस पर्वमा गाईको गोबरले लिपिएको आँगनमा अरिपनको रंगोली बनाइन्छ। तराई मधेसमा विभिन्न मिष्ठान्न परिकार जस्तो दालपुरी, खीर, खजुरिया, गोदिया, फलफूल मिठाई आदि प्रसादस्वरूप अर्पण गरिन्छ। यसरी व्रत गर्नाले मिथ्या कलंकबाट मुक्ति र सुख, शान्ति, समृद्धि फलको प्राप्ति हुन्छ भन्ने लोकविश्वास छ। बिघ्नहर्ता गणेशको पूजाआजा अद्यापि पनि प्रचलित छ। संस्कृत भाषामा यस्तो श्लोकको पाठ नियमित रूपमा गर्ने गरिन्छ। जसबाट परिवारमा सुखसमृद्धिको साम्राज्य पनि स्थापित हुन्छमंगलम् भगवान् विष्णु मंगलम् गरुढध्वज मंगलम् पुण्डरीकाक्ष मंगलायतनो हरि। काठमाडौं उपत्यकामा पनि नेवार समुदायले यस पर्वमा चन्द्रमाको पूजाआजा गर्ने परम्परा छ। पारिवारिक यो पर्वमा शिवपुत्र गणेशको श्रद्धापूर्वक आराधना गरिन्छ। संस्कृतिविद् जिम गुडम्यानले आफ्नो पुस्तक गाइड टु इन्ज्वोए नेप्लिज फेस्टिभल्समा चन्द्रमालाई मुन गडेस भनेका छन्। तर पनि यस रात नेवार समुदाय आफ्नो कोठामा बन्द हुन्छन्। चन्द्रमाको दर्शनबाट वञ्चित हुन्छन्। गणेश मन्दिरमा भक्तजन लामबद्ध भएर गणेशको पूजाआजा गर्छन्। बिहान पूजा गरेपछि आआफ्नो घरमा बस्छन्। चोरहरू चाहिँ चोरी गर्न बाहिर निस्किन्छन्। तसर्थ चोरहरूका लागि यो सुवर्ण अवसर हुन्छ। मैथिलीमा एउटा भनाइ छ चौरही चाँदनी रात न भावा अर्थात् चोरलाई जुनेली रात मन पर्दैन। तराईमधेसमा लोकभाषामा यस पर्वलाई ढेला चौथ भनिन्छ। यो व्रत गर्नाले झुटो कलंकको दोषको निवारण हुन्छ। यहाँ पनि माटोको डल्लो घरघरबाट फ्याँकिन्छ। अरू केही नभए पनि वारिबाट काँक्रो चोर्ने गरिन्छ। गणेश, विष्णु, शंकर, सूर्य र भगवती देवीलाई पञ्चदेवता भन्ने गरिन्छ।"
चरम राजनीतिले त्रिवि थिलथिलो,"काठमाडौं : मुलुककै जेठो त्रिभुवन विश्वविद्यालय (त्रिवि)का उपकुलपति प्राडा धर्मकान्त बाँस्कोटाले केही दिनअघि गृह प्रशासनलाई चिठी लेखेर सुरक्षाको माग गरे। आफू र त्रिविका पदाधिकारीको ज्यान जोखिममा रहेको भन्दै उनले सुरक्षाकर्मी खटाइदिन आग्रह गरेका हुन्। प्राज्ञिक थलोका प्रमुखले भौतिक रूपमै असुरक्षा महसुुस गर्नुपर्ने र सरकारसँग सुरक्षाकर्मी माग्नुपर्ने अवस्था किन आयो त ? विज्ञको समान जवाफ छ, चरम राजनीति। शिक्षाविद् प्राडाविद्यानाथ कोइराला भन्छन्, राजनीतिक नेतृत्वले विद्यार्थीलाई भ्रातृसंगठन बनाए। भ्रातृसंगठनहरू भत्काउने मात्रै भए। सबै लुट्ने, कुट्ने, चुट्ने। नेतृत्वले चिन्तन गर्न सिकाएनन्। त्रिविमा चरम राजनीतिको मुख्य कारक नेताहरू भएको उल्लेख गर्दै प्राडा कोइराला भन्छन्, विद्यार्थीले इज्जत र पैसा खोज्छन्। मैले यो उपकुलपतिलाई थुनें भन्नेमा इज्जत हुँदैन भनेर नेताहरूले विद्यार्थीलाई ओरिन्टेसन दिनुपर्छ। अघिल्लो सरकारका पालामा नियुक्त उपकुलपति प्राडा धर्मकान्त बाँस्कोटालाई हटाउन सत्तासीन कांग्रेसको भ्रातृसंगठन नेपाल विद्यार्थी संघले तालाबन्दी गरिरहेको तर्क गर्छन् शिक्षाविद्हरू। कांग्रेसनिकट प्रजातान्त्रिक प्राध्यापक संघले पनि त्रिविका पदाधिकारी शैक्षिक सुधारमा असफल भएको आरोप लगाइरहेको छ। त्यसैकारण विभिन्न बहानामा त्रिविमा तालाबन्दी गरिएको छ। त्रिविमा तालाबन्दी गरिएको भन्दै कार्यकारी परिषद्को बैठक भदौ १० गते जमलस्थित एक होटलमा आयोजना गरियो। संघका कार्यकर्ताले होटलमै पुगेर बैठकमा हस्तक्षेप गरी कागजात नियन्त्रणमा लिए। तत्कालीन प्रधानमन्त्री केपी शर्मा ओलीले त्रिवि कुलपतिको हैसियतमा प्राडा बाँस्कोटालाई २०७६ कात्तिक १७ गते उपकुलपति नियुक्त गरे। तर, उनको कार्यकाल सहज तरिकाले अघि बढ्न सकेको छैन। जहिल्यै तालाबन्दी भइरहेको छ। त्रिविमा पछिल्लो पटक प्रश्नपत्र निर्माणमा हेलचेक्र्याइँको विषय उठाएर संघले तालाबन्दी गरेको हो। गत जेठ १६ गते स्नातकोत्तर तेस्रो सेमेस्टरको पब्लिक इकोनोमिक्स विषयको प्रश्नपत्र गत वर्षकै हुबहु आयो। जेठ २३ मा स्नातकोत्तर पहिलो सेमेस्टरको इन्टरनेसनल पोलिटिकल साइन्स (अन्तर्राष्ट्रिय राजनीतिशास्त्र) विषयको प्रश्नपत्र पनि हुबहु सोधिएको थियो। असार २५ मा लिएको नेप्लिज सोसाइटी एन्ड पोलटिक्स विषयको परीक्षा पाँचौं सेमेस्टरको समाजशास्त्रको प्रश्न सोधेपछि रद्द भयो। असार २२ मा लिएको बीबीए छैटौं सेमेस्टरको अर्गनाइजेसन बीएभीआर विषयको प्रश्नपत्र पनि निजी कलेजले सञ्चालन गरेको प्रिबोर्ड परीक्षाको प्रश्नपत्रसँग हुबहु मिलेको सार्वजनिक भएको थियो। यी घटनामा त्रिविका पदाधिकारीले छानबिन नगरेको भन्दै विद्यार्थीले आपत्ति जनाए। त्रिवि प्रशासनले प्रश्नपत्रमा लापरबाही गर्ने चार शिक्षकलाई कारबाही गर्यो। कार्यकारी परिषद् बैठकले प्रश्नपत्र हुबहु बनाउने शिक्षकलाई तीन वर्षसम्म त्रिविअन्तर्गतका कुनै पनि क्याम्पसमा पढाउन नपाउने र तीन वर्षसम्म कुनै पनि परीक्षामा संलग्न नगराउने गरी कारबाही गरिएको त्रिविद्वारा गत असार ३० मा जारी विज्ञप्तिमा उल्लेख छ। तर, संघ प्रश्नपत्र हुबहु छाप्ने दोषीलाई कारबाही हुनुपर्ने र छानबिन प्रतिवेदन सार्वजनिक गरिनुपर्ने माग राख्दै आन्दोलनमा छ। त्रिवि नेवि संघ एकाइ सचिव योगेन्द्र रावल छानबिन समितिको प्रतिवेदन सार्वजनिक गरी दोषीलाई कारबाही गर्नुपर्ने बताउँछन्। प्रश्नपत्र दोहोरिएपछि त्रिविको हेलचेक्र्याइँविरुद्ध नेवि संघ आन्दोलनमा छ। छानबिन समिति गठन भयो। समितिले प्रतिवेदन बुझायो। निर्दोषलाई फसाउने दोषीलाई उम्काउने कार्य गरियो। यसविरुद्ध नेवि संघ आन्दोलनमा छ, रावल भन्छन्, प्रतिवेदन सार्वजनिक गर्नुको सट्टा त्रिविका पदाधिकारीले केही समूह हामीमाथि आक्रमण गर्न प्रयोग गरे। त्रिवि कार्यकारी परिषद्को बैठक यही भदौ १० गते जमलस्थित एक होटलमा बस्यो। उपकुलपति प्रा डा बाँस्कोटाले पदाधिकारीलाई विश्वविद्यालय प्रवेशमै अवरोध गरिएकाले बैठक होटलमा डाक्नुपरेको बताएका थिए। बैठकबाटै नेपाल विद्यार्थी संघ त्रिवि एकाइ समितिले परिषद्का कागजात नियन्त्रणमा लिएर शिक्षा विज्ञान तथा प्रविधिमन्त्री देवेन्द्र पौडेललाई बुझाएको थियो। त्रिवि पदाधिकारी, शिक्षक तथा कर्मचारीको नयाँ तलबमान निर्धारण, नेपाल कमर्स क्याम्पस मीनभवन पुँजीगत शीर्षक बजेट विनियोजन, विज्ञान तथा प्रविधि अध्ययन संस्थान डीनको कार्यालय प्रभावकारी कार्यसम्पादन, ईबैंकिङलगायत सात एजेन्डामा छलफल गर्न बैठक बसेको थियो। त्यही बेला संघले कागजात नियन्त्रणमा लिएको थियो। त्रिविमा गत माघ ६ देखि असार पहिलो सातासम्म झन्डै पाँच महिना अर्थात् १ सय ५० दिन तालाबन्दी भयो। आंशिक प्राध्यापक र नेवि संघले पदाधिकारीको कक्षमा तालाबन्दी गरेका थिए। आंशिक प्राध्यापकले समान कामको समान ज्याला पाउनुपर्ने भन्दै ताला लगाए। नेपाल विद्यार्थी संघले त्रिविका उपकुलपतिको कार्यकक्षमा लगाएको ताला। तस्बिर : अशोक दुलाल जनकपुरस्थित युथ क्याम्पसलाई बीसीए (ब्याचलर अफ कम्प्युटर एप्लिकेसन) कार्यक्रम सञ्चालनका लागि आफैंले दिएको सम्बन्धन आर्थिक लेनदेन नमिल्दा खारेज गरिदिएको आरोप लगाउँदै उक्त सम्बन्धन यथावत् राख्नुपर्ने माग गर्दै संघले ताला लगाएको थियो। त्रिविले उच्चस्तरीय छानबिन समिति गठन गर्ने प्रतिबद्धता जनाएपछि संघको ताला खोलियो। संघले नै पुनः प्रश्नपत्र हुबहु सोधेको भन्दै गत साउन ७ देखि तालाबन्दी गर्यो। जुन खोलिएको छैन। त्रिविमा करारमा कार्यरत प्राध्यापक र कर्मचारीलाई आन्तरिक प्रक्रियाबाट स्थायी गराउने तयारी भएपछि एमालेनिकट अनेरास्ववियुले २०७८ मंसिर १६ देखि एक महिनाजति उपकुलपति कार्यालयमा तालाबन्दी गरेको थियो। प्राध्यापक कुट्नेलाई भएन कारबाही त्रिवि समाजशास्त्र विभागका उपप्राध्यापक प्रेम चलाउने २०७७ असोज २० मा विद्यार्थीको आक्रमणबाट घाइते भए। विभाग प्रमुख नियुक्तिका विषयमा कीर्तिपुरमा आन्दोलनका क्रममा चलाउने आक्रमणमा परेका हुन्। तर, दोषीलाई अहिलेसम्म पनि कारबाही नभएको पीडितको गुनासो छ। सरकारको नीति एउटा, व्यवहार अर्कै २०७९८० को बजेट वक्तव्यमा लेखिएको छ उच्च शिक्षाको अध्ययन अध्यापन कार्यलाई अनुसन्धानमा आधारित बनाउन त्रिभुवन विश्वविद्यालयलाई सेन्टर अफ एक्सिलेन्सका रूपमा विकास गरिनेछ। नीति तथा कार्यक्रमअनुसार प्रक्रिया भने अघि बढ्न सकेको छैन। कारण हो, त्रिवि राजनीतिले थिलथिलो हुनु। त्रिविमा तालाका चाङ छन्। मुख्यतः तालाबन्दी गर्नेमा कांग्रेसनिकट नेपाल विद्यार्थी संघ, एमालेनिकट अनेरास्ववियु, माओवादी केन्द्रनिकट अखिल क्रान्तिकारी, एकीकृत समाजवादीनिकट अनेरास्ववियू, आंशिक र करार प्राध्यापक छन्। नेवि संघ, अखिल क्रान्तिकारी र अनेरास्ववियू सत्तारुढ दलनिकट छन्। झन्डै ३ सय दिनदेखि त्रिविमा तालाबन्दी हुँदा विश्वविद्यालयका पदाधिकारी त्रिविलाई प्राज्ञिक थलो कसरी बनाउने भन्नेतर्फ सोच्न पाएका छैनन्। पदाधिकारीको कार्यालयमा तालाबन्दी हुँदा देशभरका शिक्षक कर्मचारीलाई ४५ दिनदेखि तलब खुवाउन सकेका छैनौं । नीतिगत तथा प्रशासनिक काम द्रुतगतिमा हुन सकेको छैन । प्राडाशिवलाल भुसाल, रेक्टर, त्रिवि त्रिविको अवस्थाका विषयमा संसद्मा प्रश्न उब्जिएको छ। प्रतिपक्षी एमालेले त्रिविमा भइरहेको बेथिति हल गर्न सरकारसँग माग गरेको छ। प्रतिनिधिसभा बैठकमा सांसद प्रदीप ज्ञवालीले भनेका थिए, संरक्षित गुन्डागर्दीबाट विश्वविद्यालय कुन अवस्थामा पुग्छ ? त्यसपछि सभामुख अग्निप्रसाद सापकोटाले सोमबार यथाशीघ्र समस्या हल गर्न सरकारलाई रुलिङ गरेका छन्। त्रिविमा तालाबन्दी हुँदा नीतिगत, प्रशासनिक निर्णयमा कठिनाइ भएको छ। विश्वविद्यालयका रेक्टर प्राडाशिवलाल भुसाल प्रशासनिक काम द्रुत गतिमा हुन नसकेको बताउँछन्। पदाधिकारीको कार्यालयमा तालाबन्दी हुँदा देशभरका शिक्षक कर्मचारीलाई ४५ दिनदेखि तलब खुवाउन सकेका छैनौं, रेक्टर भुसालले अन्नपूर्ण पोस्ट्सित भने, विकास निर्माण (भवनलगायत) कामको आर्थिक मसान्तमा पैसा फछ्र्योट गर्नुपर्ने हुन्छ। तालाबन्दीका कारण समयमा पेमेन्ट नहुँदा हर्जना तिर्नुपर्ने अवस्था आउन सक्ने भयो। समस्या सम्बोधनको पहल भए पनि निष्कर्ष ननिस्किएको उनको भनाइ छ। करिब ४ लाख २५ हजार विद्यार्थीले अध्ययन गर्दै आएको त्रिवि विद्यार्थी तथा खेलकुद निर्देशनालयका प्रमुख प्रापशुपति अधिकारीले जानकारी दिए। त्रिविमा रजिस्ट्रार कार्यालय, कर्मचारी प्रशासन महाशाखा, लेखा शाखा, (मानविकी, कृषि डिन कार्यालय)मा तालाबन्दी छ। कीर्तिपुरस्थित त्रिभुवन विश्वविद्यालय परिसर। तस्बिर : अशोक दुलाल पूर्वउपकुलपति प्राडाहीराबहादुर महर्जन त्रिविमा भइरहेको आन्दोलन नितान्त राजनीतिसँग जोडिएकाले राजनीतिक ढंगले समाधान गर्नुपर्ने बताउँछन्। भन्छन्, त्रिविको आन्दोलन राजनीतिसँग सम्बन्धित छ। समस्याको दीर्घकालीन सम्बोधनका लागि सबै दलको चासो हुनुपर्छ। त्रिविमा कार्यरत उपप्राध्यापक अवतार सुवेदी त्रिविमा पूर्वकर्मचारीबाट पदाधिकारी नियुक्ति प्रक्रिया नै गलत भएको बताउँछन्। पूर्वकर्मचारी पदाधिकारी नियुक्ति गर्ने प्रवृत्ति खारेज गर्नुपर्छ। किनभने, पूर्वकर्मचारी उपकुलपति भइसकेपछि फर्केर विश्वविद्यालय जाँदैनन्, सुवेदी भन्छन्, कार्यरतबाट उपकुलपतिलगायत पदाधिकारी नियुक्ति गर्नुपर्छ। विश्वविद्यालय नबुझेको व्यक्ति नियुक्त गरेर समस्या आएको हो। विश्वविद्यालयको समस्या सम्बोधन गर्न गम्भीर नभए विघटन हुन सक्ने उनको भनाइ छ। भन्छन्, सबै खाले संरचना अस्तव्यस्त छन्। दीर्घकालीन समाधानका लागि शिक्षक, कर्मचारी, विद्यार्थीको तादात्म्य मिलाउनुपर्छ। मुख्य कुरा सिस्टममा समस्या देखियो। विद्यार्थीका जायज माग सम्बोधन गर्न विश्वविद्यालयले पनि पहलकदमी लिनुपर्छ। एमालेनिकट त्रिवि अनेरास्ववियु इन्चार्ज मदन विष्ट वार्तामार्फत समस्याको निकास निकाल्नुपर्ने बताउँछन्। भन्छन्, तालाबन्दीको बाटो रोज्नु विद्यार्थीको अहितमा हुन्छ। निजी संस्थालाई प्रश्रय पुग्छ। त्रिवि अखिल (क्रान्तिकारी) अध्यक्ष प्रदीप भट्ट विश्वविद्यालय खुला छ, तालाबन्दी गर्न पाइँदैन भनेर आन्दोलन गर्ने बताउँछन्। भन्छन्, विश्वविद्यालयलाई भयरहित वातावरणमा सञ्चालनमा आउन दिनुपर्छ। एकीकृत समाजवादीनिकट अनेरास्ववियूका नेता टीकाराम भण्डारी त्रिविको समस्या सम्बोधन गर्न शिक्षा मन्त्रालयबाट उच्चस्तरीय समिति गठन गरिनुपर्ने बताउँछन्। भन्छन्, तालाबन्दी गर्नुहुँदैन। समस्या समाधानका लागि पूर्वपदाधिकारीको नेतृत्वमा शिक्षा मन्त्रालयबाट समिति गठन गर्नुपर्छ। उपकुलपतिले त्यसपछि मागे सुरक्षा उपकुलपति प्राडा बाँस्कोटाले गृह मन्त्रालयलाई पत्र लेख्दै सुरक्षाकर्मी माग गरेका छन्। उनले पत्रमा लेखेका छन्, पदीय जिम्मेवारीले गर्दा दैनिक दिन कार्यालय र सार्वजनिक कार्यक्रममा समेत उपस्थित हँुदासमेत भौतिक रूपमा नै आक्रमण गर्ने संभावना भएकाले सो असुरक्षाबाट बच्नका लागि उपकुलपति, शिक्षाध्यक्ष र रजिस्ट्रारलाई दुईदुई जना निजी सुरक्षा अधिकृतको व्यवस्था गरिदिई शान्तिपूर्ण रूपमा काम कारबाही गर्ने वातावरण मिलाइदिनुहुन अनुरोध गर्छु। त्रिविका पदाधिकारीहरू सदैव विश्वविद्यालयको कामकारबाहीमा खटिँदै आइरहने क्रममा विश्वविद्यालयको केन्द्रीय कार्यालयमा विभिन्न विद्यार्थी संघबाट लेटरप्याड प्रयोग गरी वा नगरी केही समूहको नामबाट तालाबन्दी गर्ने गरिएको उनको भनाइ छ। उपकुलपति, शिक्षाध्यक्ष र रजिस्ट्रारको कुर्सी तथा टेबुल जलाउने, बारम्बार कार्यकक्ष तोडफोड गर्ने, कर्मचारीहरूलाई मानसिक तनाव दिने उपकुलपति, शिक्षाध्यक्ष र रजिष्ट्रारलाई दैनिक दिन फोन गरी धम्काउने, गाली बेइज्जती गर्ने, सडकको बीचबीचमा बसी आक्रमण गर्ने शैलीमा प्रस्तुत हुने, प्रचलित कानुनले निषेध गरेका शब्दहरू उल्लेख गरी म्यासेज गर्ने, कार्यालय प्रवेशमा निषेधजस्ता कार्य गर्ने र सोलाई निरन्तर दिँदै आएकाले पदाधिकारी गम्भीर रूपमा असुरक्षित भएको कुरा जानकारी गराउँछु, उनी भन्छन्। त्रिवि देशका लागि आवश्यक पर्ने दक्ष प्राविधिक तथा अप्राविधिक जनशक्तिको व्यवस्थापन गर्ने प्रचलित कानुनले परिभाषित गरेको सार्वजनिक संस्था भए पनि दिनहुँ आक्रमण हुने गरेको उनको भनाइ छ। भन्छन्, यस संस्थाका पदाधिकारीहरूले गर्ने हरेक काम कारबाही सार्वजनिक जवाफदेहीता भित्र पर्छन्। त्रिभुवन विश्वविद्यालयको ऐन, नियम र समयसमयमा नेपाल सरकार र यसअन्तर्गतका निकायबाट कानुनबमोजिम हुने निर्देशनलाई कार्यान्वयन गर्ने दायित्व र कर्तव्य भएका पदाधिकारीहरू हुन्। त्रिविका सहकुलपतिसमेत रहेका शिक्षा विज्ञान तथा प्रविधिमन्त्री देवेन्द्र पौडेल त्रिविमा भइरहेको आन्दोलनको प्रकृति बेठीक रहेको बताउँछन्। भन्छन्, आन्दोलनको प्रकृति बेठीक छ। तालाचाबी लगाउने कुराले विश्वविद्यालय सुधार हुन सक्दैन। विश्वविद्यालयलाई सेन्टर अफ एक्सिलेन्सका रूपमा विकास गर्ने योजना छ। त्रिविमा प्रश्नपत्र दोहोरिनु, शैक्षिक क्यालेन्डर लागू नहुनु समस्याका रूपमा रहेको छ। यसलाई समाधान गर्न वार्ता संवादको प्रक्रिया थाल्नुपर्छ। शैक्षिक क्रियाकलाप डिस्टर्व गर्नुभएन। आन्दोलनको प्रकृति बेठीक छ। ताला लगाउने कुराले विश्वविद्यालय सुधार हुन सक्दैन। विश्वविद्यालयलाई सेन्टर अफ एक्सिलेन्सका रूपमा विकास गर्ने योजना छ। यो अभियानलाई कहीं कतैबाट असर पर्नुहुँदैन। त्रिविमा प्रश्नपत्र दोहोरिनु, शैक्षिक क्यालेन्डर लागू नहुनु समस्याका रूपमा छन्। यसलाई समाधान गर्न वार्ता प्रक्रिया थाल्नुपर्छ। शैक्षिक क्रियाकलाप डिस्टर्ब गर्नु भएन। देवेन्द्र पौडेल,मन्त्री, शिक्षा, विज्ञान तथा प्रविधि समस्या विद्यार्थीभन्दा पनि मालिकको हो। मालिक भनेका नेताहरू हुन्। जसले भ्रातृसंगठन बनाए। राजनीतिक नेतृत्वले विद्यार्थीलाई भ्रातृसंगठन बनाए। भ्रातृसंगठन भत्काउने मात्रै भए। सबै लुट्ने, कुट्ने, चुट्ने। नेतृत्वले चिन्तन गर्न सिकाएनन्। दोष नेताहरूको देख्छु। विद्यार्थीले इज्जत र पैसा खोज्छ। इज्जत मैले यो उपकुलपतिलाई थुनें भन्नेमा होइन भनेर ओरिन्टेसन दिनुपर्छ। प्राडा विद्यानाथ कोइराला, शिक्षाविद् त्रिविको आन्दोलन राजनीतिसँग सम्बन्धित छ। समस्याको दीर्घकालीन सम्बोधनका लागि सबै दलको चासो हुनुपर्छ। प्राडाहीराबहादुर महर्जन,पूर्वउपकुलपति, त्रिवि"
आचारसंहितामा प्रश्न पालनाको,"निर्वाचन आचारसंहिताको उल्लंघन गर्नेको उम्मेदवारी नै रद्द गर्न सक्ने अधिकार निर्वाचन आयोगले राख्छ। उल्लंघनकर्तालाई निर्वाचन आयोग ऐन, २०७३ दफा २३ बमोजिम एक लाख रुपैयाँसम्म जरिबाना साथै उम्मेदवारी रद्द गर्न सकिने प्रावधान छ। आजसम्मका चुनावमा कसैको उम्मेदवारी रद्द त्यस मामलामा गरेको भनेर आमनेपालीले खासै सुन्न भने पाएका छैनन्। तर के कसैले उक्त कारबाही भोग्नुपर्ने गरी कसैले आचारसंहिता उल्लंघन गरेका छैनन् त ? बरु आचारसंहिता पूरापूर पालना गर्ने पो को होला भन्ने स्थिति जगजाहेर छ। दल र उम्मेदवारहरूले आयोगलाई अटेर गर्ने र आयोगले पनि कारबाही गर्न नसक्ने निरीहता देखाउनु नेपाली निर्वाचनहरूको एउटा विडम्बना हुँदै आएको छ। यसमा धेरै दोष उम्मेदवारहरूकै छ। आयोगले कारबाही गर्न सक्दैन वा सकेन भन्ने ठानेर वा आफ्नो स्रोत र शक्तिको दम्भ प्रदर्शन गर्दै उनीहरूले टेरपुच्छर लगाएका छैनन्। आचारसंहिता भनेकै नैतिक कुरा हो। नैतिकताको प्रष्ट परिभाषा हुँदैन, यसलाई त सम्मानका साथ व्यक्तिव्यक्तिले पालना गर्ने हो। सबै कुरा कानुनले बाँधेर बाँधिन्न। मानव समाजलाई सुव्यवस्थित बनाउन कानुन बनेका हुन्, तर सबै नियन्त्रण कानुन र आचारसंहिताले गरेर साध्य हुँदैन। व्यक्तिव्यक्ति नै नैतिकवान् हुनुपर्छ र असल मानवीय आचरण प्रदर्शन गर्नुपर्छ। निर्वाचन आचारसंहितामा दण्डको समेत व्यवस्था भएको हुँदा यसलाई कानुनसरह मानेर पालना गर्नुपर्छ। आयोगले सोमबार राजपत्रमा निर्वाचन आचारसंहिता प्रकाशन गरेको छ। निकट भविष्यमा हुन लागेको प्रदेशसभा, प्रतिनिधिसभा निर्वाचनका लागि त्यो संहिता लक्षित छ। यसमा राज्यको स्रोतसाधन र शक्तिको दुरुपयोग नहोस् भन्नेतिर ख्याल गरेको पाइन्छ। प्रधानमन्त्री, मन्त्री, प्रदेशका मुख्यमन्त्री र मन्त्रीहरू एवं स्थानीय तहका पदाधिकारीले पदीय शक्तिको दुरुपयोग निर्वाचनमा नगरून् भन्ने हेतु आयोगले राखेको छ। उनीहरूले आफू उम्मेदवार भएको निर्वाचन क्षेत्रमा बाहेक अन्त प्रचार गर्न जान नपाउने व्यवस्था गरिएको छ। हो, यो आचारसंहिताको मर्म भनेको कोही कसैले पनि राज्यको शक्तिको आडमा अर्काे उम्मेदवारलाई प्रतिस्पर्धामा पछि पार्न नकोस् भन्ने हो। निर्वाचनका उम्मेदवारहरूले समान हैसियतमा प्रतिस्पर्धा गर्न पाउनुपर्ने स्वच्छ र निष्पक्ष निर्वाचनको सर्त हो। कोही विशेषाधिकार र विशेष सुविधासहित प्रतिस्पर्धामा आउने र कोही निरीह हुनुपर्ने हुँदा त्यो निर्वाचन निष्पक्ष भएको मान्न सकिन्न। तसर्थ निर्वाचनमा भयसहित वातावरणमा मतदान गर्न पाउनुपर्ने मतदाताको अधिकार जत्तिकै महत्वपूर्ण पक्ष निर्वाचन आचारसंहिताको पालना पनि हो। जसका कारण सबै उम्मेदवारहरूले समान ढंगले मतदाताकहाँ आफ्ना एजेन्डा लैजान सकून्। गएको स्थानीय निर्वाचनका बेला प्रधानमन्त्री शेरबहादुर देउवा, सत्ताको एक प्रमुख घटक माओवादी केन्द्रका अध्यक्ष पुष्पकमल दाहाल र प्रतिपक्षी नेता केपी शर्मा ओली हेलिकोप्टरमा सयर गर्दै प्रचार अभियानमा सरिक भए। उनीहरूले सीधै प्रचारात्मक अभियानमा सामेल भएको जस्तो नभई विभिन्न कार्यक्रममा जाँदाको हेलिकोप्टर भ्रमणका रूपमा देखाउन खोजेका थिए। खासमा उनीहरूको पूरापूर स्वार्थ भने आफ्नो पार्टी र उम्मेदवारको प्रचार थियो। प्रधानमन्त्री र मन्त्रीहरू पनि हेलिकोप्टर र जहाजको यात्रामा धेरैतिर निस्किएका थिए। उनीहरूको यात्राको त्यो खर्च राज्यकोषबाट बेहोरिन्छ। त्यसो हुनु भनेको राज्यकोषको सरासर दुरुपयोग हो। खासमा त त्यो भ्रष्टाचारै हो। तै कमजोर राज्य प्रणाली र त्यसको एउटा अंग निर्वाचन आयोगले उनीहरूलाई सजायको दण्ड लगाउन सकेन। जुन हाम्रो लोकतन्त्रकै लागि दुर्भाग्य हो। सोमबार आएको आचारसंहिताले सरकारी स्रोतसाधनको प्रयोगमा पनि आचारसंहिताले निषेध गरेको छ। कुनै योजनाको शिलान्यास, उद्घाटन, सर्वेक्षण गर्न पनि रोकेको छ। जुलुसमा पनि २५ जना मात्रै सहभागी गराउन पाइने व्यवस्था छ। बाजागाजा बजाउन नपाइने बनाएको छ। आचारसंहिताका यी बुँदा जायज छन्। तर प्रश्न पालनाको हो। कुनै पनि बहानामा आचारसंहिता पालनामा सम्झौता गर्नु हुन्न। पहिलो दायित्व उम्मेदवार र दलहरूकै हो, उल्लंघनकर्तामाथि कुनै सम्झौताबिना कारबाही गर्ने तागत आयोगले राख्नुपर्छ। नभए मतदाताले नै अटेर दल र उम्मेदवारलाई पराजित गरेरै दण्डित गर्नुपर्छ। मतदाताले बुझ्नुपर्छ जो चुनाव जित्न राज्यशक्तिको दुरुपयोग गर्छ, राज्यको कानुन र आचारसंहिता पालना गर्दैन, त्यसले चुनाव जित्यो भने झन् बदमासी गर्नेछ।"
महाअभियोग प्रकरण : जबरासँग आजदेखि बयान,"काठमाडौं : निलम्बित प्रधानन्यायाधीश चोलेन्द्रशमशेर जबरासँग ६ महिनापछि बयान लिइँदै छ। प्रतिनिधिसभा, महाअभियोग सिफारिस समितिले जबरासँग बुधबार बयान लिन लागेको छ। प्रतिनिधिसभाबाट गठित महाभियोग सिफारिस समिति सभापतिको रूपमा काम गरिरहेका ज्येष्ठ सदस्य रामबहादुर बिष्टका अनुसार महाभियोगका विषयमा लागेका आरोपबारे जबराले समिति समक्ष बयान दिने छन्। समितिले एक साता अघि नै पठाएको पत्र जबराले बुझेका थिए। बुधबार मध्यान्ह ११ बजेदेखि बयान लिन सुरु गरिने समितिले जनाएको छ। समिति सभापति बिष्टका अनुसार, महाभियोगका विषयमा जबराले धारणा व्यक्त गर्ने छन्। महाभियोग दर्ता गर्दा जे जति आरोपहरू लगाइएका थिए। ती विषयमा सोधपुछ र छलफल हुन्छ। उहाँ (जबरा)लाई प्रश्न गरिने छ, उनले भने, एक दिनमा बयान नसकिन सक्छ। महाभियोगका सम्बन्धमा सूचना, जानकारी र प्रमाणहरू धेरै संकलन भएको छ। गत फागुन १ गते जबरामाथि २१ बुँदे आरोप लगाउँदै सत्तारुढ दलका सांसदहरूले महाभियोग प्रस्ताव दर्ता गरेका थिए। नेपालको संविधान धारा १०१ को उपधारा (२) तथा प्रतिनिधिसभा नियमावली, २०७५ को नियम १६१ बमोजिम प्रतिनिधिसभाका एक चौथाइभन्दा बढी सदस्यहरूले महाभियोग प्रस्ताव पेस गरेका थिए। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका अभियोग जबरामाथि लगाइएको छ। सत्तारुढ दल नेपाली कांग्रेस, नेकपा माओवादी केन्द्र र नेकपा समाजवादी पार्टीका ९८ जना सांसदले महाभियोग प्रस्ताव संसद्मा दर्ता गरेका थिए। कांग्रेस संसदीय दलकी तत्कालीन सचेतक पुष्पा भुषाल, माओवादी केन्द्रका प्रमुख सचेतक देव गुरुङ र एकीकृत समाजवादी पार्टीका सचेतक जीवनराम श्रेष्ठले प्रस्तावक रहेका थिए। एक दिनमा बयान नसकिन सक्छ। सूचना, जानकारी र प्रमाणहरू धेरै संकलन भएको छ। उक्त प्रस्तावमा ९५ जना सांसदले समर्थन जनाएका थिए। भदौ ८ गते महाभियोगी सिफारिस समितिको बैठकले महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी उपलब्ध गराइदिन सरोकारवाला निकाय, व्यक्तिबाट माग गरेको थियो। सोहीबमोजिम नेपाल बार एसोसिएसनले जबरालाई महाभियोग पुष्टि गर्ने कागजात एवं विवरणसहितको ३४ बुँदे पत्र महाभियोग सिफारिस समितिलाई आइतबार बुझाएको थियो। यसअघि जबराको राजीनामा माग गर्दै बारले १०९ दिनसम्म आन्दोलन गरेको थियो। जबराको कार्यशैलीप्रति असन्तुष्टि जनाउँदै सर्वोच्चका न्यायधीश इजलास बस्न इन्कार गरेका थिए। त्यस्तै, पूर्वप्रधानन्यायाधीश, न्यायाधीश र पूर्वन्यायाधीश फोरमले समेत विरोध गर्दै विज्ञप्ति जारी गरेका थिए। महाभियोग सिफारिस समितिका सभापति बिष्टका अनुसार महाभियोगसँग सम्बन्धित प्रमाणहरू अध्ययन गर्न पनि समय लागेको छ। बयानका क्रममा पनि समय लाग्ने देखिएको छ। अरू तथ्यगत सामग्री पनि अध्ययन गर्नु पर्नेछ, उनले भने । एमाले पर्ख र हेर को रणनीति हाल संसद्मा २७५ सदस्य छन्। नेपालको संविधान धारा १०१ अनुसार संघीय संसद्को दुवै सदनको तत्काल कायम रहेका तत्काल कायम रहेका सम्पूर्ण सदस्य संख्याको कम्तीमा दुईतिहाइ बहुमतबाट पारित हुनुपर्छ। महाभियोग प्रस्तावक सत्तारुढ कांग्रेस, माओवादी केन्द्र र समाजवादीको मात्र दुईतिहाइ पुग्दैन। महाभियोग पारित गर्न गठबन्धनको दुईतिहाइ नपुग्दा एमाले निर्णायक बनेको छ। संसद्मा प्रतिपक्षी नेकपा एमालेको एकतिहाइभन्दा बढी सांसद छन्। एमालेको समर्थन नभएसम्म महाभियोग पारित गर्न आवश्यक पर्ने दुईतिहाइ मत पुग्दैन। जबराविरुद्धको महाभियोग प्रकरणमा निर्णायक बनेको प्रतिपक्षी नेकपा एमालेले पर्ख र हेर रणनीति अपनाएको छ। एमाले कानुन विभागका प्रमुख एवं वरिष्ठ अधिवक्ता रमेश बडालले महाभियोग प्रस्तावक र जबराको जवाफपछि आवश्यक निर्णय लिइने बताए। पहिला छानबिन टुंगिनुपर्यो, पूर्वमहान्यायाधीवक्ता बडालले अन्नपूर्णसँग भने, दुवै पक्ष (महाभियोग प्रस्तावक र चोलेन्द्र ) को कुरा सुन्नुपर्छ। दुवै पक्षको कुरा सुनेपछि दोषी देखिएमा कारबाहीको पक्षमा जानुपर्छ। महाभियोग लगाएको ठीक रहेनछ भने ससम्मान फिर्ता गर्नुपर्यो। जबरामाथि लगाइएका २१ अभियोग १ न्यायपालिकाको जगेर्ना गर्न असक्षम२ न्यायपालिकाभित्र विकृति, विसंगति, भ्रष्टाचार र बिचौलियाले प्रवेश पाएको३ कर्तव्य पालन गर्न असक्षम तथा पूर्ण विफल४ संविधान र न्यायपालिकाले अपेक्षा गर्ने गुण, विशेषता बाँकी नरहेको५ संवैधानिक दायित्व पूरा गर्न असक्षम रहेको६ संवैधानिक आचरण, नैतिकता एवं कार्यक्षमतासमेत नभएको७ संवैधानिक इजलासको कामकारबाही अवरुद्ध पारेको८ अदालतको गरिमा र पदीय मर्यादा अनुकूलको आचरण नभएको९ रञ्जनकृष्ण कोइराला संलग्न ज्यान मुद्दामा गैरकानुनी ढंगले कैद घटाएको१० न्यायाधीशको पदपूर्ति गर्न अनिच्छुक रही न्याय प्रक्रियामा अवरोध गरेको, प्राप्त अधिकारको दुरुपयोग गरेको११ संसदीय सुनुवाइका बखत व्यक्त प्रतिबद्घता झुटो सावित भएको१२ कार्यपालिकासँग हिस्सेदारी माग गरेको१३ न्यायाधीश हरिकृष्ण कार्कीको संयोजकत्वमा गठित समितिको प्रतिवेदन लागू गर्न अनिच्छुक र असक्षम देखिएको १४ मनोमानी र अपारदर्शी आधारमा इजलास गठन गर्ने र मुद्दा तोक्ने गरेको १५ न्यायाधीशको नियुक्ति मनोमानी ढंगले गरेको, योग्यता, क्षमता नभएकालाई नियुत्तिा गरेको १६ परिवारका सदस्य, नातागोता, आफूले नियुक्त गरेका कतिपय न्यायाधीश र पदाधिकारीलाई विचौलियाको रूपमा संलग्न गराएको१७ गैरन्यायिक आचरणका कारण न्यायाधीशको पदीय जिम्मेवारी पालना गर्न गराउन असक्षम र असमर्थ रहेको१८ सहकर्मी न्यायाधीशहरू प्रधानन्यायाधीशसँग इजलासमा बसी न्याय सम्पादन गर्न तयार नभएको १९ न्याय परिषद्, न्याय सेवा आयोगको बैठक लामो समय बस्न नसकेको२० कानुन प्रणालीमा दीर्घकालीन प्रभाव पर्ने विधिशास्त्रीय महत्वको कुनै योगदान पुर्याउन असफल रहेको २१ पूर्वन्यायाधीश, नागरिक समाज, नेपाल बार एसोसिएसन र सर्वोच्च अदालत बार एसोसिएसनबाट गम्भीर प्रश्न खडा भएको"
पहिचान बन्दै पुलहरू,"जबसम्म तपाईं आफ्नो असुरक्षाको पुल पार गर्नुहुन्न, तबसम्म तपाईं आफ्ना सम्भावनाहरू अन्वेषण गर्न सक्नुहुन्न। टिम फार्गोले भनेजस्तै हामीले पुल पार गर्नुपर्छ, गरिरहनु पर्छ र हाम्रा लागि सम्भावना के छन् भनेर हेर्नुपर्छ, हेरिरहनु पर्छ। मानिसको जीवनसँग जोडिएको यो दर्शनले जगत्का आयामसँग पनि साक्षात्कार गराउँछ। अज्ञातले भनेका छन्, जीवन एउटा पुल हो। यसलाई पार गर्नुहोस् तर त्यसमा कुनै घर भने बन्दैन। अर्थात्, पुलले जोड्ने मात्र काम गर्छ। पुलले खाडल पुर्ने काम गर्छ। एउटा गन्तव्यलाई अर्को गन्तव्यसँग भेट्टाइदिन्छ, जोडिदिन्छ। तर, आजको सन्दर्भ भने वारि र पारिको भूगोल जोड्ने पक्की पुलहरूसँग सम्बन्धित छ। नेपालको सन्दर्भमा भौगोलिक बनोटका कारण पुल अत्यावश्यक छ। तराई होस् वा पहाड, पुलबिना सम्पूर्ण विकास अधुरा रहन्छन्। त्यसैले विकासको सूचकको रूपमा पुललाई लिइएको छ। समयक्रम बदलियो। गोरेटो, घोडेटो, चक्रेटो स्वरूपमा मार्गहरू बन्न थाले। यस्ता मार्गमा झोलुंगे पुल बनाउन थालियो। जसले तुइनलाई समेत विस्थापित गर्ने काम गर्यो। तर, यसले गाडीहरू नचल्ने स्थानका निमित्त महत्त्व राख्यो। सिधा भन्नुपर्दा चारपाङ्ग्रे सवारीसाधन गुड्ने सडक सुविधा नपुगेका ठाउँमा झोलुंगे पुलको अपरिहार्यता रह्यो। तर अब गाडी गुड्ने सडक सञ्जाल बाक्लिँदै गएको सन्दर्भमा यत्रतत्र सर्वत्रलाई दृष्टिगत गर्ने हो भने पक्की पुल नै अन्तिम विकल्प बन्दैछ। ६३ हजार नदीनाला, पुलको इतिहास र वर्तमान पक्की पुलको सन्दर्भमा नेपालमा २ सय १० वर्षको इतिहास छ। नेपालमा झोलुंगे पुलहरू नै सबैभन्दा बढी बनेको तथ्यांक छ। सडक सञ्जालसँगै पक्की पुल बढाउनु जरुरी देखिन्छ। भविष्य वर्तमानमा खोजिन्छ, त्यसको आधार हुन्छ विगत। नेपालले कछुवाको गतिमा विकास गरे पनि पुललाई पूर्वाधार विकासको एउटा आधारस्तम्भको रूपमा ग्रहण गरेको छ भन्न सकिन्छ। सडक आर्थिक विकासका लागि नभै नहुने पूर्वाधार हो। सडकको पहुँचले मात्र ठाउँलाई आर्थिक विकासका निमित्त योग्य बनाउँछ। हाम्रो देशमा ६३ हजार नदीनाला छन्। तसर्थ सडकका विभिन्न विन्दुमा पुलको आवश्यकता छ। पुल निर्माण भएपछिमात्र सडकलाई बाह्रैमहिना सुचारु राख्न सकिन्छ। विश्व सन्दर्भबाट पाठ सिक्ने हो भने नेपालका विभिन्न सहरमा सडकमाथि आकाशमा पुल अर्थात् फ्लाई ओभरको अवधारणा अनिवार्य भइसकेको छ। विकसित मुलुकमा पुलको उपयोगितालाई हेर्ने हो भने पुल वारिपारि तर्नेमा मात्र सीमित छैनन्। तिनमा अनेक आकर्षक डिजाइन प्रयोग गर्न थालिएको छ। एउटा पुलमा अनेक फाइदा लिने गरी अवधारणा अघि सारिँदैछन्। पुलहरूले परिचय नै बदल्छन् भन्ने पुष्टि गर्ने विभिन्न दृष्टान्त स्थापित भइसकेका छन्। बेलायतको लन्डन ब्रिज, लन्डनकै टावर ब्रिज, अमेरिकास्थित क्यालिफोर्नियाको गोल्डेन गेट ब्रिज, अस्टेेलियाको सिड्नी हार्बोर ब्रिज, भारतको कलकत्तास्थित हाउडा ब्रिज आदिले देश चिनाएका छन्। बंगलादेशले विश्वलाई चकित पार्दै गंगाजमुना नदीमा रेल र गाडी कुद्ने पद्मा मल्टिपर्पोज ब्रिज उद्घाटन गर्यो। उसो त चीनले पुल निर्माणमा भिन्दै रेकर्ड राख्ने गरी छलाङ मारेको छ। नेपालको कोसी नदीमा भारतले बनाइदिएको तत्कालीन अवस्थाको ठूलो र विशेष पुल हो, कोसी ब्यारेज। सन् १९९३ मा बनाइएको पूर्वपश्चिम (महेन्द्र राजमार्ग) राजमार्गस्थित चिसापानीमा बनेको कर्णाली पुलले पनि लामै चर्चा पायो। हालसालै निर्मित राजधानीको बिजुलीबजारस्थित नेटवर्क आर्क ब्रिज नेपालकै नमुना पुल हो। विकासको परिभाषा समयअनुसार बदलिनु पर्छ। अब पुल पनि अनेक प्रयोजनमा आउन सक्ने गरी बनाइनु पर्छ। देश चिनाउने पुल बन्नुपर्छ। जनमानसमा पुलमा भ्रष्टाचार हुन्छ, बनाउनासाथ भत्किन्छन् भन्ने नकारात्मक छाप छ। तथापि केही नवनिर्मित पुलले विकासको परिभाषा नै बदल्दैछन् र देश चिनाउने सम्पदा बन्दै छन् भनेर बुझ्दा अत्युक्ति हुने छैन। काठमाडौंमा बनेको बिजुलीबजारको नेटवर्क आर्क ब्रिज ले काठमाडौंको परिचय बदलेको छ। पाल्पा, गुल्मी र स्याङ्जा जोड्न रुरु क्षेत्रमा तीनमुखे पुल निर्माणाधीन छ। कालीगण्डकी नदीमाथि बनिरहेको यो पुलको डिजाइन पनि नेपालमा पहिलो हो। पुलको बीचमा २५ मिटर अग्लो भ्यु टावर छ। यो पुल सम्पन्न हुनासाथ देश चिनाउने सामथ्र्य राख्नेछ। बागलुङको बागलुङ नगरपालिकाबाट पर्वतको कुस्मा नगरपालिकास्थित पाङ पुग्न ओरालोउकालो पैदल हिँड्दा डेढ घण्टा लाग्थ्यो। २०७७ सालमा झोलुंगे पुल बन्यो। दूरी घट्यो। पहुँच सहज भयो। यतिमात्र होइन, सिंगल स्पानमा बनेको ५ सय ६७ मिटरको यो पुल नेपालकै लामो झोलुंगे पुल हो। विश्व परिवेश हेर्दा स्विट्जरल्यान्डमा सिंगल स्पानमा ४ सय ९४ मिटरको मात्र छ। त्यसैले गिनिज बुक अफ वल्र्ड रेकर्डस्मा नाम लेखाउन सरकारी प्रक्रिया अघि बढाइएको छ। यसले पनि नेपालको एउटा पहिचान बनाउने देखिन्छ। सीमा पारिका दुई गाउँ भनेर चिनिने महाकालीका चाँदनी र दोधारालाई जोड्ने झोलुंगे पुल पर्यटकीय गन्तव्य बनेको छ। १ हजार ४ सय ५२ मिटर लामो महाकाली नदीमाथि बनाइएको यो पुल दक्षिण एसियाकै दोस्रो लामो पुलको पहिचान बनाउन सफल छ। पुलमा बनाइएका ३२७ मिटर अग्ला सात टावरले आकर्षण थपेका छन्। प्रचार गर्न सके उल्लेखित दुवै पुल गैरनेपाली समेतका लागि आकर्षक पर्यटकीय गन्तव्य बन्न सक्छन्। नारायणी नदीपारि सुस्तामा नेपालकै सबैभन्दा लामो १ हजार ५ सय ७१ मिटर लामो झोलुंगे पुल निर्माणाधीन अवस्थामा छ। यस्तै, गण्डकी प्रदेश सरकारले त्रिशूली र कालीगण्डकीको संगमस्थल देवघाटमा तीनमुखे पुल निर्माण गर्ने भएको छ। पुलले दुईवटा प्रदेश र तनहुँ, चितवन र नवलपरासी गरी तीन जिल्लासमेत जोड्नेछ। यो पुल सञ्चालनमा आएपछि देवघाटको धार्मिक पर्यटन अझ फस्टाउने छ। जीवन बदलिनेछ। यसरी दीर्घकालीन दृष्टिकोणका साथ अघि बढ्ने हो भने यस्ता पुलले पहिचान दिने, जीवन बदल्ने र जगत् लोभ्याउने निश्चित छ। केही समयअघिसम्म आकाशे पुल आकाशको फल आँखा तरी मर भन्ने उखानझैं लाग्थ्योे। २०७४ सालसम्ममा १० वटा यस्ता पुल बने। खासमा दुर्घटना कम गर्ने उद्देश्यले बनेका यी पुल सहरको आकर्षण पनि हुन्। राजधानीमा अझै दर्जनौं यस्ता पुलको आवश्यकता छ। नेपालमा पहिलो पटक स्काई वाक टावर (आकाश मार्गमा हिँड्ने टावर) निर्माण गरिने भएको छ। विकसित देशहरूमा बनेका सिसैसिसाका यस्ता टावर हेर्दै आङ सिरिङ हुने खालका हुन्छन्। समयमा नबन्ने रोगले यस परियोजनालाई पनि छाडेन। यदि बन्यो भने यो स्काइ वाक टावर नेपाल मात्र होइन, दक्षिण एसियामै पहिलो हुनेछ। चीन, क्यानडा र अमेरिकाजस्ता देशले यस्ता टावरबाट बर्सेनि करोडौं पर्यटक तान्छन्। नेपालमा पनि विभिन्न १० ठाउँमा यस्तै स्काई वाक टावरको निर्माणका लागि सम्भाव्यता अध्ययनअनुसन्धानको काम भइरहेछ। पुल आवश्यकता र उपयोगितालाई विचार गरेर बन्नु पर्नेमा इच्छाविपरित र दबाबमा परेर धेरै पुलहरू निर्माण भइरहेका छन् भन्दा नमिठो लाग्छ। सडक विभाग स्वीकार्छ, योजना छनोटमा परेका र आवश्यकता देखिएका स्थानमा थोरै र पूर्वसम्भाव्यत्ता अध्ययन नभएका स्थानमा धेरै पुल बनाउनु पर्ने बाध्यता छ। राजनीतिक लाभ लिने प्रवृत्तिले यसो भएको हो। वास्तवमा देश प्रणालीमा नचल्दा र दलीय स्वार्थमा लपेटिँदासम्म पुल र सडकमा हुने भ्रष्टाचार र त्यसका कारण हुने कमसल कामले अधोगतितिर नै धकेल्दैछ। अरू देशले अग्रगामी छलाङ मारिरहँदा नेपाल ती देशको पछिपछि दौडनेसम्म हैसियत बनाउन सकिरहेको छैन। अझ पुल र सडकमा दीर्घकालीन सोच र सोहीअनुसार लगानी गरी यिनमा परिचय खोज्ने कहिले ? सडक विभागको भनाइ छ २ देखि ५ करोड रुपैयाँसम्मका पुल योजनामा सूचीकृत छन्। तर, पुलमा बजेट १० लाखदेखि बढीमा ५० लाख रुपैयाँमात्र छुट्टिने गर्छ। पुल बनिसक्छ तर रकम तिर्न नसक्ने अवस्था छ। २०५० सालको जनशक्तिले आजसम्म काम गरिरहेको तीतो यथार्थ छ सडक र पुलमा। सडक विभागले बनाउने रणनीतिक पुलमा भौगोलिक, प्राविधिक, निर्माण सामग्री, ठेक्काप्रक्रिया, बजेट, भौगोलिक आदि सबै किसिमका समस्या देखिन्छन्। झन्डै १२ सय पुलमध्ये करिब ९ सय पुल स्थानीय सडकमा बनिरहेका छन्। रणनीतिक सडकमा पुल बनाउने जिम्मेवारी पाएको सडक विभाग ऐनकानुनले नतोकेका यस्तै ससाना पुलमा अल्झिरहेको छ। नेपालमा हालसम्म दुई हजारको हाराहारीमा पुल छन् भने १२ सय पुल बनिरहेको तथ्यांक पाइन्छ। पुल निर्माणका हरेक काममा सन्तुलन जरुरी छ तर कहिले ? प्रश्न र प्रश्नहरू अनुत्तरित छन्। पुलको आयु ५० वर्ष भनी बनाइएकोमा करिब आठ सय पुल पुनः नयाँ बनाउनुपर्ने देखिन्छ। पुनः बनाउँदा सरकारले अब पहिचान बन्ने पुल बनाउनु पर्छ। पथलैया, ढल्केबर र नारायणी नदीका जस्ता ६८ वटा पुलको आयु लगभग सकिएको छ। पुराना करिब १० प्रतिशत अर्थात् १ सय २६ पुल मर्मत गर्न प्रविधि र प्राविधिक जनशक्तिको समस्या छ। त्यसो त हाइड्रोलोजी, टोपोग्राफी र जियोलोजीजस्ता विशेष समस्याले नेपालको भूगोलमा पुल निर्माण सहज छैन। स्पष्ट कानुन र त्यसको सहज कार्यान्वयनको वातावरण बनाउन नसक्दा सरकार विकासमा बारम्बार चुकिरहेको छ, चुकिरहन्छ। पेचिलो कुरा पुलमा राजनीति हावी छ। यसले दर्जनौं समस्या निम्त्याइरहेको छ। तर पनि दलीय शीर्षनेता एक भएर अघि बढ्दैनन्। भविष्यप्रति आशा जगाउने कुरा विश्व बैंकले नेपालका रणनीतिक सडकमा पर्ने पुल निर्माण तथा मर्मतका लागि १ सय ३३ मिलियन अमेरिकी डलर (१५ अर्ब रुपैयाँ) ऋण दिने भएको छ। यातायात मेरुदण्डको रूपमा रहेको १३ हजार १ सय ४२ किलोमिटर सडकलाई जोड्ने १ हजार ७ सय ७३ पुलको दिगो निर्माण तथा सुधारका लागि यो ऋण प्रयोग गर्न सकिनेछ। कामना गरौं, नेपालले पुलका माध्यमबाट पनि परिचय बदल्नेछ। यस्तो पुल बनाउन सके तिनले लगानी मात्र खोज्ने छैन, प्रतिफल पनि प्रदान गर्नेछ।"
पहाडी क्षेत्रबाट चुनाव लड्न निधि तयार,धनुषा : नेपाली कांग्रेसका नेता विमलेन्द्र निधिले मधेसका २२ जिल्ला बाहेकका कुनै पनि क्षेत्रबाट निर्वाचनमा भाग लिन आफू तयार रहेको बताएका छन्। क्षेत्रीय र जिल्ला कमिटीले सर्वसम्मत निर्णय गरे आफू पहाड र हिमालको क्षेत्रबाट चुनाव लड्न तयार रहेको उनले स्पष्ट पारे। जनकपुरधाममा आज आयोजित क्षेत्रस्तरीय कार्यकर्ता भेला तथा अन्तक्र्रियामा पूर्वउपसभापतिसमेत रहनुभएका नेता निधिले स्वयं समानुपातिक सांसदका रुपमा समेत संसद्मा प्रवेश गर्नसक्ने सम्भावना रहेको जानकारी गराए। पूर्वउपप्रधानमन्त्रीसमेत रहेका नेता निधिले आफू अन्य क्षेत्रबाट चुनाव लडे पनि समानुपातिक सांसदका रुपमा सांसद भए पनि सहजरुपमा लिन धनुषा निर्वाचन क्षेत्र नं ३ का नेता कार्यकर्तालाई आग्रहसमेत गरे।
काठमाडौं फनपार्कलाई बक्यौता कर तिर्न काठमाडौं महानगरको २४ घन्टे अल्टिमेटम,"काठमाडौं : काठमाडौं महानगरपालिकाले भृकुटीमण्डपस्थित काठमाडौं फनपार्कलाई २४ घन्टाभित्र बक्यौता रकम बुझाउन निर्देशन दिएको छ। महानगरले बुधबार पत्र पठाउँदै २४ घन्टाभित्र कर बुझाउन निर्देशन दिएको हो। पटक पटक ताकेता गर्दा समेत कर नबुझाएपछि जरिवानासहित तिर्न २४ घन्टे अल्टिमेटम दिएको नगरपालिकाले जनाएको छ। 'व्यवसायी कर र वहाल कर सम्बन्धी वडा कार्यालयमा र विज्ञापन कर तथा मनोरञ्झन कर महानगरपालिकाका राजश्व विभाग बबरमहलमा गइ पत्र प्राप्त भएको मितिले २४ घन्टाभित्र सम्पूर्ण बाँकी रकम र सोको लाग्ने जरिवाना समेत दाखिला गर्न हुन अनुरोध छ,' महानगरको पत्रमा भनिएको छ। नगरपालिकाका अनुसार तोकिएको समयभित्र कर नबुझाएमा फनपार्क शिलबन्दी गरिनेछ।"
डोटी कांग्रेसबाट प्रदेश सभा सदस्यमा आकांक्षा देखाउने सबै नयाँ अनुहार,"डोटी : आगामी मंसिर ४ गते हुने प्रदेश सभा निर्वाचनका लागि नेपाली कांग्रेस डोटीबाट नयाँ अनुहारले मात्र उम्मेदवार हुने आकांक्षा राखेका छन्। नेपाली कांग्रेसले जारी गरेको सूचनामा प्रदेश क्षेत्रीय समितिको कार्यालयमा ठूलो संख्यामा आधिकारिक रुपमा नाम दर्ता गराएका छन् । प्रदेश सभा कमा प्रत्यक्षतर्फ ७ र समानुपातिकतर्फ १६ गरी २३ जना रहेका छन् भने प्रदेश खमा प्रत्यक्षतर्फ ९ र समानुपातिकतर्फ ११ गरी २० जनाले आकांक्षा देखाएका छन् । प्रदेश सभाको निर्वाचनका लागि यी सबै अनुहार नयाँ हुन् । पहिलो चुनावमा लडेका नेताहरु आकांक्षी देखिएका छैनन् । प्रदेश सभा कमा प्रत्यक्षतर्फ पार्टी सभापति नरेन्द्र बहादुर सिंह, महाधिबेशन प्रतिनिधि जीतबहादुर खड्का, प्रदेश सदस्य भक्तराज जोशी, पूर्व नगरप्रमुख घनश्यामदत्त पाठक, तरुण दलका पूर्व केन्द्रीय सदस्य रामबहादुर रोकाया, अर्जुनबहादुर खड्का, नन्दसिंह धामीले नाम दर्ता गराएका छन् । ०७४ को निर्वाचनमा प्रदेश सभा कबाट निर्वाचित भरतबहादुर खड्काले भने आकांक्षा देखाएका छैनन् । प्रदेश सभा कमा समानुपातिकतर्फ प्रेमा श्रेष्ठ, रबिन्द्र बागचन, श्याम खड्का, कुमार सिं टेलर, प्रेमबहादुर बलायर, धौली देवी रावल, शेर बहादुर बोगटी, पार्वती चन्द, कमला देवी बोहरा, पूर्णबहादुर कठायत, मिना विक, माया देवी कुँवर, दुर्गा देवी शर्मा, चेतराज उपाध्याय, विरेन्द्र शाह र प्रसिश महराले नाम दर्ता गराएका छन् । त्यसैगरी प्रदेश खमा प्रत्यक्षतर्फ निवर्तमान जिल्ला सभापति प्रदिप कुमार देउवा, १४ औं महाधिवेशनमा जिल्ला सभापतिका उम्मेदवार भूमीराज बडु, शिखर नगरपालिकाका निवर्तमान नगरप्रमुख सिताराम जोशी, पार्टीका जिल्ला सचिव नारायण बलायर, केआईसिंह गाउँपालिका पार्टी सभापति अर्जुन बलायर, पुर्व महाधिवेशन प्रतिनिधि लक्ष्मीराज पाठक, पदमराज जोशी, भक्तबहादुर मल्ल र सर्वजित रावलले आकांक्षा देखाउँदै पार्टीमा नाम टिपाएका छन् । यस अघि प्रदेश सभासदस्यका लागि ख बाट निर्वाचनमा लडेका योगेन्द्र बहादुर शाही भने चाहना राखेका छैनन् । त्यस्तै प्रदेश खमा समानुपातिकतर्फ कृष्ण बहादुर चन्द, दिर्घ बहादुर बम रघुराजा, दिपकबहादुर शाही, तेज बहादुर लुहार, प्रतिमा शाह शाही, भावना बम ओझा, रामचन्द्र राणा, लाल बहादुर विक, लिलाधर जोशी, सोपान सिं बोहरा र इन्द्रा बोहरा रहेका छन् । आकांक्षी सबैलाई भदौ १८ गते बोलाएर छलफल गर्ने र सहमतिमै उम्मेदवारको नाम टुङ्गो लगाइने कांग्रेस पार्टी सभापति नरेन्द्र बहादुर सिंहले बताए । सिंहले भने, सकिन्छ भने सहमतिमै उम्मेदवारको टुङ्गो लगाउँछौं सहमति भएन भने पार्टीको विधान अनुरुप थोरै संख्यामा नाम माथि पठाउँछौं । त्यसैगरी प्रतिनिधि सभा सदस्यको लागि आकांक्षा राख्नेको नाम १६ गते लिइने डोटी कांग्रेसले जनाएको छ ।"
एमाले प्रवेश गरेको थाहा पाएपछि मन्त्री चौधरी बर्खास्त,काठमाडौं : सुदूरपश्चिम प्रदेशका भौतिक पूर्वाधार राज्यमन्त्री कुलवीर चौधरीलाई बर्खास्त गरिएको छ। मुख्यमन्त्री त्रिलोचन भट्टले उनलाई पदबाट बर्खास्त गरेका हुन्। एकीकृत समाजवादीबाट मन्त्री बनेका उनी एमाले प्रवेश गरेको थाहा पाएपछि मुख्यमन्त्री भट्टले बर्खास्त गरेको प्रवक्ता एवं आन्तरिक मामिला तथा कानुनमन्त्री रणबहादुर रावलले बताए। एमाले अध्यक्ष केपी शर्मा ओली कञ्चनपुरमा आयोजित भेलामा सहभागी भएका छन्। उक्त भेलामा चौधरी पनि उपस्थित छन्। तत्कालीन एमालेबाट प्रदेशसभा सांसदमा विजयी भएका उनी पार्टी फुटेपछि माधव नेपालको पार्टीमा आबद्ध भएका थिए। उनी पार्टीको तर्फबाट २०७८ चैत २५ गते राज्यमन्त्री पदमा नियुक्त भएका थिए।
डोटी कांग्रेसबाट प्रदेश सभा सदस्यमा आकांक्षा देखाउने सबै नयाँ अनुहार,"डोटी : आगामी मंसिर ४ गते हुने प्रदेश सभा निर्वाचनका लागि नेपाली कांग्रेस डोटीबाट नयाँ अनुहारले मात्र उम्मेदवार हुने आकांक्षा राखेका छन्। नेपाली कांग्रेसले जारी गरेको सूचनामा प्रदेश क्षेत्रीय समितिको कार्यालयमा ठूलो संख्यामा आधिकारिक रुपमा नाम दर्ता गराएका छन् । प्रदेश सभा कमा प्रत्यक्षतर्फ ७ र समानुपातिकतर्फ १६ गरी २३ जना रहेका छन् भने प्रदेश खमा प्रत्यक्षतर्फ ९ र समानुपातिकतर्फ ११ गरी २० जनाले आकांक्षा देखाएका छन् । प्रदेश सभाको निर्वाचनका लागि यी सबै अनुहार नयाँ हुन् । पहिलो चुनावमा लडेका नेताहरु आकांक्षी देखिएका छैनन् । प्रदेश सभा कमा प्रत्यक्षतर्फ पार्टी सभापति नरेन्द्र बहादुर सिंह, महाधिबेशन प्रतिनिधि जीतबहादुर खड्का, प्रदेश सदस्य भक्तराज जोशी, पूर्व नगरप्रमुख घनश्यामदत्त पाठक, तरुण दलका पूर्व केन्द्रीय सदस्य रामबहादुर रोकाया, अर्जुनबहादुर खड्का, नन्दसिंह धामीले नाम दर्ता गराएका छन् । ०७४ को निर्वाचनमा प्रदेश सभा कबाट निर्वाचित भरतबहादुर खड्काले भने आकांक्षा देखाएका छैनन् । प्रदेश सभा कमा समानुपातिकतर्फ प्रेमा श्रेष्ठ, रबिन्द्र बागचन, श्याम खड्का, कुमार सिं टेलर, प्रेमबहादुर बलायर, धौली देवी रावल, शेर बहादुर बोगटी, पार्वती चन्द, कमला देवी बोहरा, पूर्णबहादुर कठायत, मिना विक, माया देवी कुँवर, दुर्गा देवी शर्मा, चेतराज उपाध्याय, विरेन्द्र शाह र प्रसिश महराले नाम दर्ता गराएका छन् । त्यसैगरी प्रदेश खमा प्रत्यक्षतर्फ निवर्तमान जिल्ला सभापति प्रदिप कुमार देउवा, १४ औं महाधिवेशनमा जिल्ला सभापतिका उम्मेदवार भूमीराज बडु, शिखर नगरपालिकाका निवर्तमान नगरप्रमुख सिताराम जोशी, पार्टीका जिल्ला सचिव नारायण बलायर, केआईसिंह गाउँपालिका पार्टी सभापति अर्जुन बलायर, पुर्व महाधिवेशन प्रतिनिधि लक्ष्मीराज पाठक, पदमराज जोशी, भक्तबहादुर मल्ल र सर्वजित रावलले आकांक्षा देखाउँदै पार्टीमा नाम टिपाएका छन् । यस अघि प्रदेश सभासदस्यका लागि ख बाट निर्वाचनमा लडेका योगेन्द्र बहादुर शाही भने चाहना राखेका छैनन् । त्यस्तै प्रदेश खमा समानुपातिकतर्फ कृष्ण बहादुर चन्द, दिर्घ बहादुर बम रघुराजा, दिपकबहादुर शाही, तेज बहादुर लुहार, प्रतिमा शाह शाही, भावना बम ओझा, रामचन्द्र राणा, लाल बहादुर विक, लिलाधर जोशी, सोपान सिं बोहरा र इन्द्रा बोहरा रहेका छन् । आकांक्षी सबैलाई भदौ १८ गते बोलाएर छलफल गर्ने र सहमतिमै उम्मेदवारको नाम टुङ्गो लगाइने कांग्रेस पार्टी सभापति नरेन्द्र बहादुर सिंहले बताए । सिंहले भने, सकिन्छ भने सहमतिमै उम्मेदवारको टुङ्गो लगाउँछौं सहमति भएन भने पार्टीको विधान अनुरुप थोरै संख्यामा नाम माथि पठाउँछौं । त्यसैगरी प्रतिनिधि सभा सदस्यको लागि आकांक्षा राख्नेको नाम १६ गते लिइने डोटी कांग्रेसले जनाएको छ ।"
शीतल निवासमा प्रचण्डले भने राष्ट्रपतिज्युको चासो र हाम्रो धारणा समान छ,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले नागरिक विधेयकमा राष्ट्रपति विद्या देवी भण्डारी आफूहरुको धारणा एउटै रहेको बताएका छन्। नागरिकता विधेयकलगायत समसमायिक विषयमा छलफल गर्न माओवादी नेताहरुसहित शीतल निवास पुगेका अध्यक्ष दाहाललाई राष्ट्रपति भण्डारीले चासो राखेकी थिइन्। अध्यक्ष दाहालले नागरिकता विधेयकमा राष्ट्रिय सहमतिको आवश्कता रहे पनि त्यो हुन नसकेको बताए। 'अंगीकृत नागरिकताको बारेमा राष्ट्रपतिज्युले राख्नुभएको चासो र हाम्रो धारण समान छ। तर संसदमा यो विषयमा राष्ट्रिय सहमति बन्न सकेन,' प्रचण्डका स्वकीय सचिव गंगा दाहालले भनेकी छन्। उनले नागरिकता विधेयकमा कुनै पनि नयाँ व्यवस्था नरहेको बताए। जन्मसिद्ध नागरिकताका सन्ततिहरु राज्यविही बन्ने अवस्था अन्त्य गर्न विधेयक ल्याइएको प्रचण्डको भनाइ थियो। 'विधेयकमा कुनै नयाँ व्यवस्था गरिएको छैन। यसबारे हाम्रो धारणा संसदमा रेकर्ड गराएका छौं। सरकारले पनि यसबारे राष्ट्रिय सहमति बनाएर विधेयक ल्याउने प्रतिबद्धता जनाएको छ,' प्रचण्डको भनाइ उद्धत गर्दै गंगाले भनिन्, 'तत्काल जन्मसिद्ध नागरिकका सन्ततिहरु राज्यविहीन बन्ने अवस्था अन्त्य गर्नका लागि यो विधेयक ल्याइएको हो। र, यो विधेयक ओलिजीले पेस गरी राष्ट्रपति (तपाईँ)द्वारा प्रमाणीकरण गरिएको अध्यादेशको व्यवस्थाअनुसार रहेको छ।' उनले यसलाई अनावश्यक राजनीतिकरण गरिनु दु:खद भएको बताएका थिए।"
७ वर्षपछि मुस्ताङ ईको म्युजियम सञ्चालनमा,"जोमसोम : २०७२ को महाभूकम्पले जीर्ण बनेको मुस्ताङ ईको म्युजियम ७ वर्षपछि पुनः सञ्चालनमा आएको छ। समग्र मुस्ताङ चिनाउने मुस्ताङ ईको म्युजियम बुधबार पुथाङ आमा बहुउद्देश्य सहकारी संस्थालाई हस्तान्तरण गरिएपछि म्युजियम सञ्चालनमा आएको हो । मुस्ताङको घरपझोङ गाउँपालिकाले भदौ १ गतेदेखि लागू हुनेगरी ५ वर्षका लागि लिज सम्झौतामार्फत मुस्ताङ ईको म्युजियम पुथाङ आमा बहुउद्देश्य सहकारी संस्थालाई हस्तान्तरण गरेको हो । गापाले वार्षिक ५० हजार भाडा लिने गरी ईको म्युजियम लिजमा दिएको जनाएको छ । घरपझोङ गाउँपालिकाले ईको म्युजियम सञ्चालन तथा व्यवस्थापन कार्यविधि निर्माण गरी दुबै पक्षबीच टेन्डरमार्फत ईको म्युजियम हस्तान्तरण गरेको हो । पालिकाले ईको म्युजियम लिजमार्फत सञ्चालनको जिम्मा पाएको पुथाङ बहुउद्देश्य सहकारी संस्था र घरपझोङ गाउँपालिकाबीच कार्यविधिमा उल्लेख गरिएका १९ बुँदे शर्त कार्यान्वयन गर्ने गरी सम्झौतापत्रमा हस्ताक्षर भएको छ । घरपझोङ गाउँपालिकाका अध्यक्ष मोहनसिंह लालचनले पुथाङ बहुउद्देश्य सहकारी संस्थाकी अध्यक्ष कल्पना गौचनलाई सम्झौतापत्र हस्तान्तरण गरी ईको म्यूजियम जिम्मा दिइएको छ । घरपझोङ गाउँपालिकाले मुस्ताङ ईको म्यूजियम सञ्चालन तथा व्यवस्थापन कार्यविधि निर्माण गरी कार्यपालिका बैठकमा अनुमोदन गरेर टेन्डर मार्फत लिजमा दिने निर्णय गरेको थियो । पालिकाले लिज सम्झौता गर्दा दोश्रो पक्षले म्यूजियमको रेखदेख,व्यवस्थापन र नियमित संञ्चालन गर्नुपर्ने, म्यूजियम खुल्ला हुने समय र शुल्क निर्धारण गर्ने,सरसफाई,पर्यटक स्वागत,म्यूजियमको अचल सम्पतीको सुरक्षा,ईको म्यूजियममा चाहिने कर्मचारीको व्यवस्था संस्थाले गर्नुपर्ने, मर्मत सम्भारमा ध्यान दिनुपर्ने,म्युजियममा रहेको खाली जग्गा गापाले आवश्यक परेमा उपयोग गर्नसक्ने,२२ वर्षमा १० प्रतिशतले भाडा वृद्धि गर्ने ,गापाले म्युजियमको अनुगमन तथा निरीक्षण गर्ने,म्युजियम व्यवस्थापन पक्षले गापाको अधिनमा रही कार्यसम्पादन गर्नुपर्ने लगायतका १९ बुँदै शर्त प्रस्तुत गरेको छ । मुस्ताङ ईको म्युजियम संस्थालाई हस्तान्तरण गर्दै गापा अध्यक्ष मोहनसिंह लालचनले मुस्ताङको समग्र पहिचान उजागर गर्ने ईको म्युजियम ५ वर्षका लागि गापाले ठेक्का सम्झौता मार्फत संञ्चालनको जिम्मा लगाएको बताए ।घरपझोङको पर्यटन विकासमा योगदान पुर्याउने उद्देश्यले गापाले ईको म्यूजियम पुननिर्माण,मर्मतसम्भार र स्तरोन्नति गरेको उल्लेख्य गर्दै अध्यक्ष लालचनले मुस्ताङको कलासंस्कृति र मौलिकतालाई ईको म्यूजियमले पर्यटन प्रर्वद्धनका लागि यसको संरक्षण र विकास गर्न गापाले अग्रसता लिएको बताए । 'ईको म्यूजियम समग्र मुस्ताङको धरोहर हो, चिनारी हो, भुकम्पले लामो समयदेखि जीर्ण र संञ्चालन विहिन अवस्थामा थियो,अध्यक्ष लालचनले भने,एक्यापको स्वामित्वमा रहेको ईको म्यूजियम गापालाई हस्तान्तरण भईसकेपछि यसको अपनत्व हामीले लिएका हौं, यसले पर्यटन र आर्थिक विकासमा टेवा पुर्याउनेछ । मुस्ताङ ईको म्यूजियम जापानीज सहयोग संस्था जाईका र राष्ट्रिय प्रकृति संरक्षणकोष,अन्नपूर्ण संरक्षणक्षेत्र आयोजना )एक्याप)को साझेदारीमा निर्माण भएको थियो । जोमसोम एयरपोर्ट नजिकै दक्षिणपञ्चिमको झन्डै १६ रोपनी भिरालो क्षेत्रफलमा मुस्ताङ ईको म्यूजिमको पूर्वाधार निर्माण गरिएको थियो । ईको म्युजियम संञ्चालन तथा व्यवस्थापनका लागि उपल्लो मुस्ताङदेखि तल्लो मुस्ताङका विभिन्न प्रतिष्ठित व्यक्तिलाई समेट्दै ईको म्युजियम व्यवस्थापन समिति गठन भएको थियो । दुई तले ईको म्यूजियम जाइकाले निर्माण गरेपछि एक्पापलाई स्वामित्व हस्तान्तरण गरिएको थियो । एक्यापले पनि पुथाङ आमा बहुउद्देश्य सहकारी संस्थालाई रेखदेख तथा संञ्चालनको जिम्मा दिएको थियो । ईको म्यूजियममा मुस्ताङको धार्मिक ,सांस्कृतिक,सामाजिक,भौगोलिक र जैविक विविधता झल्किने सामाग्री राखिएको थियो । मुस्ताङको पर्यटन तथा विभिन्न खोजअनुसन्धानका लागि सहयोग पुयाउने उद्देश्यले स्थापना गरिएको ईको म्यूजियम २०७२ सालको महाभुकम्पले क्षति पुर्याएको थियो । भूकम्पले ईको म्यूजियम क्षतिग्रष्त भएपछि पूर्णरुप बन्द थियो । भुकम्पले क्षति तुल्याएको ईको म्युजियम त्यसपछि जीर्ण हुँदै गएको थियो भने कतिपय बहुमुल्य सामाग्री हराएका थिए । ईको म्यूजियम पूननिर्माण तथा संञ्चालनमा एक्यापले अग्रसता दिन नसक्दा ७ वर्ष पूर्ण रुपमा बन्द भएको थियो । संघीयता अघि स्थापना भएको मुस्ताङ ईको म्यूजियम भुकम्पले क्षति भएपछि संरक्षण विहन बन्यो । एक्यापले ३ वर्षअघि यसको स्वामित्व घरपझोङ गाउँपालिकालाई हस्तान्तरण गरेको हो । गाउँपालिकाले आफ्नो स्वामित्वमा आईसकेपछि ईको म्यूजियम पुननिर्माणको काम अघि बढाएको गापाका ईन्जिनीय सकलदेव शर्माले बताए । गाउँपालिकाले २५ लाख लागतमा भुकम्पले जीर्ण ईको म्यूजियमको पूननिर्माण गरेको उनले जनाए । ईको म्युजियम संञ्चालनको जिम्मा पाएको पुथाङ आमा बहुउद्देश्य सहकारी संस्थाकी अध्यक्ष कल्पना गौचनले म्यूजियमलाई व्यवस्थित गर्दै सञ्चालनमा ध्यान दिने बताइन् । उनले ईको म्युजियमको ब्रोसर निर्माण गरिने र त्यसपछि होटलमा बस्ने पर्यटकलाई ईको म्युजियमको जानकारी गराइने उल्लेख गरिन् । हामीले नाफा भन्दा पनि यसको संरक्षण र व्यवस्थापनमा जोड दिनेछौं, यसको सञ्चालनले पर्यटन विकासमा योगदान दिन्छ,उनले भनिन्,ईको म्युजियममा आउने पर्यटकले मुस्ताङ जिल्लाभित्रको धार्मिक,सांस्कृतिक ,भौगोलिक,भेषभूषा खनिज तथा वनस्पति, यहाँको कृषि र पर्यटन र जीवनशैली लगायतको अध्ययन अवलोकन गर्न सक्ने बताइन् ।"
सिट बाँडफाँटबारे टंगो लगाउँदै गठबन्धनका शीर्ष नेताहरु,"काठमाडौं : पाँच दलीय सत्तागठबन्धनको बैठकमा आगामी मङ्सिर ४ गते हुने प्रतिनिधिसभा र प्रदेशसभा निर्वाचनमा सिट बाँडफाँटका विषयमा आज पनि गहन छलफल भएको छ। प्रधानमन्त्री निवास बालुवाटरमा गठबन्धनको कार्यदलसहित बसेको गठबन्धनका शीर्ष नेताहरुको बैठकमा सिट बाँडफाँटबारेमा गम्भीररुपमा छलफल भए पनि आज कुनै निष्कर्षमा पुग्न नसकिएको राष्ट्रिय जनमोर्चाका सचिव हिमलाल पुरीले जानकारी दिए। बैठक भोलि बिहान ११ बजे पुनः बस्ने सहमति भएको उनले बताए। यसअघि बैठकमा नेपाली कांग्रेसले एक सय, नेकपा (माओवादी केन्द्र)ले ६०, नेकपा (एकीकृत समाजवादी)ले ४०, जनता समाजवादी पार्टी नेपालले ३२ र जनमोर्चाले दुई सिटको दाबी गरेका थिए। सो विषयमा सहमतिका लागि शीर्ष नेतासहितको बैठकमा नियमित छलफल हुँदै आएको छ।"
गठबन्धनका नाममा कुनै जनाधार नभएका पार्टी तथा नेताहरुलाई ल्याइनु हुँदैन : बलायर,"डोटी : नेपाली कांग्रेसका सुदूरपश्चिम प्रदेश सभापति तथा पूर्वमन्त्री वीरबहादुर बलायरले निर्वाचनमा जित्ने आधार तय गरेर मात्रै गठबन्धन गरिनुपर्ने बताएका छन् । असान्दर्भिकरुपमा गठबन्धन गरिनु हुँदैन,' बलायरले भने, सरकार निर्माण गर्न र निर्वाचन जित्नको लागि मात्रै गठबन्धनको कुनै अर्थ छैन ।' नेपाली जनताको हित र राष्ट्रलाई समृद्ध गर्न सक्ने खालका सिद्धन्त र आधार तय गरेरमात्रै गठबन्धन हुनुपर्ने उनले बताए । देश र जनताको उन्नति र प्रगति तथा संविधानको रक्षाका लागि गठबन्धन हुनुपर्दछ,' बलायरले भने, तर गठबन्धन गर्दा जनमतको कदर गरिनु पर्दछ ।' नेपाल प्रेस युनियन डोटीले गरेको पत्रकार सम्मेलनमा बोल्दै नेता बलायरले डोटी जिल्लामा कांग्रेसको देशमै सबैभन्दा राम्रो जनमत भएकाले गठबन्धन मान्य हुँदैन र कांग्रेसले नेतृत्व लिनुपर्ने बताए । गठबन्धनका नाममा कुनै जनाधार नभएका पार्टी तथा नेताहरुलाई ल्याइनु हुँदैन,' बलायरले भने, 'डोटीमा अहिलेसम्म गठबन्धनमा रहेका नेताहरुले आफु तथा कांग्रेस पार्टीसंग संबाद तथा सहकार्य गरेका छैनन् । उनले भने, कांग्रेसको जनाधार नभएको जिल्लामा हामी छोड्न तयार छौं तर डोटीमा भने छोड्दैनौं । 'डोटीमा कांग्रेस एक्लै निर्वाचनमा जान्छ,' बलायरले भने, हामीमध्ये जोसुकै टिकट पाउँला त्यो ठुलो कुरा होइन । सुदूरपश्चिम प्रदेशको राजधानी अहिले धनगढीमा डेरामा रहेको उनले बताए । राजधानी धनगढी र अत्तरियाको तेघरीमा कुनै हालतमा राजधानी हुन सक्दैन,' उनले भने, धनगढीमा राजधानीको आवश्यकनै छैन र ठाउँ पनि छैन उता तेघरीमा जंगलका कारण राजधानी हुँदैन । बलायरले प्रदेश सरकारको औचित्यमाथि पुष्टि अझै नभएकाले अबको निर्वाचनबाट आउने सरकारले पुष्टि हुने गरी काम गर्नुपर्ने बताए ।"
एमालेको सरकार बनेमात्रै देश बन्छ : महासचिव पोखरेल,"सिन्धुली : नेकपा एमालेका महासचिव शंकर पोखरेल नेकपा एमालेको सरकार बनेमात्रै देश बन्ने दाबी गरेका छन्। नेकपा एमाले सिन्धुलीलेले बुधबार मरिण गाँउपालिका४ सहानमा आयोजना गरेको जनसभालाई सम्बोधन गर्दै उनले त्यसका लागि राजनीतिक ध्रुवीकरणसहितको नेतृत्व एमालेले गर्न खोजिरहेको स्पष्ट पारे। हामी एमालेलाई बलियो राष्ट्रिय शक्तिका रुपमा एकीकृत गर्दै प्रदेश र संघीय निर्वाचनमा ठूलो दलका रुपमा स्थापित गर्ने अभियानमा जुटेको छौं। एमालेको सरकार बनेमात्र यो देश बन्छ, उनले भने। पोखरेलले यस अभियानमा नेकपमा माओवादी र एकीकृत समाजवादीका नेता कार्यकर्ताहरुलाई समेत एमालेमा गोलबद्ध हुन आह्वान गरे। आउनुस् वामपन्थी आन्दोलनका सबै मित्रशक्तिहरु नेकपा एमालेलाई बलियो राष्ट्रिय शक्तिको रुपमा स्थापित गरौँ। अब नेपाललाई कुन बाटो हिँडाउने भन्ने प्रश्नको जवाफ जनताको बीचबाट खोजौं, उनले थपे। दलहरुको गठबन्धनले देश बनेको इतिहास कतै नभएको चर्चा गदै उनले आन्तरिक नेतृत्व र राजनीतिक स्थायित्वले मात्रै देश बन्ने बताए। उनले थपे, गठबन्धन अस्थिरताको परिणाम हो। गठबन्धनको नाटकबाट मुलुकले स्थायित्व प्राप्त गर्न सक्दैन। बलियो राष्ट्रिय शक्तिले मात्र मुलुकमा राजनीतिक स्थायित्व दिनसक्छ। नेकपा माओवादी केन्द्रका अध्यक्ष पुष्पकमल दाहाल प्रचण्डप्रति कटाक्ष गर्दै महासचिव पोखरेलले नेकपा माओवादी केन्द्र सरकारमा भए पनि उसले दलाल पुँजीवादको सेवा गरिरहेको आरोप लगाए। प्रचण्ड र माधवकुमार नेपालका कारण नेकपा एमालेलाई षड्यन्त्रपूर्ण तरिकाले विभाजन गरिएको समेत उनको आरोप छ। महासचिव पोख्रेलले प्रचण्ड सत्ताबिना बस्न नसक्ने पनि टिप्पणी गरे। महासचिव पोख्रेलले जनताका लागि बोलेका कुराहरु पूरा गर्न सक्नुपर्नेमा जोड दिए। कार्यक्रममा नेकपा माओवादी केन्द्रका केन्द्रीय सदस्यसहित चार सय बढी नेकपा एमालेमा प्रवेश गरेका छन्। माओवादी केन्द्रका केन्द्रीय सदस्य मिथिला फुयाँल, नेकपा माओवादी केन्द्रका जिल्ला संयोजक रामकुमार पौडेल, मरिण गाउँकमिटिका निवर्तमान अध्यक्ष गोपाल बुढाथोकीलगायत ४४८ जना एमाले प्रवेश गरेका हुन्। पौडेले राष्ट्रिय भूमि आयोग सिन्धुलीका अध्यक्षसमेत हुन्।"
विधायन समितिबाट नागरिकता विधेयक बहुमतले पारित,"काठमाडौं : राष्ट्रियसभाको विधायन व्यवस्थापन समितिले सरकारद्वारा प्रस्तुत नेपाल नागरिकता ऐन, २०६३ संशोधन गर्न बनेको विधेयक बहुमतबाट पारित गरेको छ। सिंहदरबारमा बुधबार बसेको समितिको बैठकले सरकारद्वारा प्रस्तुत सो विधेयक बिना संशोधन बहुमतबाट पारित गरेको हो। संघीय संसद्को दुवै सदनबाट पारित सो विधेयक प्रमाणीकरणका लागि राष्ट्रपति समक्ष पठाइएकामा राष्ट्रपतिबाट साउन २९ गते आठबुँदे सन्देशसहित प्रतिनिधिसभामा फिर्ता भएको थियो। उक्त विधेयक गत साउन ६ गते संघीय संसद्का दुवै सदनबाट पारित भई प्रमाणीकरणका लागि राष्ट्रपति समक्ष पठाइएको थियो। समितिको बैठकमा प्रमुख प्रतिपक्षी नेकपा (एमाले) सांसद देवेन्द्र दाहाल, भगवती न्यौपाने र भैरसुन्दर श्रेष्ठले विधेयकका केही बुँदामा लिखितरुपमा फरक मत राखेका थिए। त्यस्तै सांसद डा खिमलाल देवकोटा र डा विमला राईले पनि विधेयकका सम्बन्धमा आआफ्नो लिखित अवधारणा प्रस्तुत गरेका थिए। बैठकमा गृहमन्त्री बालकृष्ण खाँणले प्रस्तुत विधेयक परिमार्जन, संशोधन तथा राष्ट्रपतिबाट उठाइएका विषय सम्बोधन गर्ने कुरा अहिले समयाभावले सान्दर्भिक नरहेको बताए। उनले विधेयक अगाडि बढाउन ढिलाइ हुँदा नागरिकता नपाएर प्रताडित बनेको नागरिक थप समस्यामा पर्ने बताए। संसदीय अभ्यास र संवैधानिक व्यवस्थाअनुरुप नै सन्देशसहित सदनमा विधेयक फिर्ता भएको उल्लेख गर्दै उनले सन्देशलाई गम्भीरतापूर्वक लिएर आगामी दिनमा व्यवस्थापनको पाटोमा ध्यान पुर्याइने बताए। 'विधेयकले नागरिकतासम्बन्धी सम्पूर्ण मुद्दालाई सम्बोधन गर्छ। नेपाली नागरिकलाई एकताको सुत्रमा बाँध्छ,' उनले भने, 'नागरिकता लिने क्रममा गर्नुपर्ने स्वघोषणाले आमाको स्वाभिमान, सम्मान र प्रतिष्ठामा कुनै आँच आउने छैन।' जन्मसिद्धका आधारमा नागरिकता प्राप्त गर्नेको सङ्ख्या हालसम्म एक लाख ९० हजार ७२६ रहेको र उनीहरुका सन्तति गैरनागरिकका रुपमा रहेकाले त्यस्ता व्यक्तिलाई नागरिकता प्रदान गर्ने विधेयकको उद्देश्य छ। विधेयकको पक्षमा समिति सदस्यहरु जितेन्द्रनारायण देव, प्रकाश पन्थ, प्रमिला कुमारी, डा बेदुराम भुसाल, गङ्गा बेल्बासे, उदयबहादुर बोहरा, राधेश्याम पासवान र सुरेश आले मगरले समर्थन गरेका थिए। विसं २०७२ को संविधान जारी हुनुअघि जन्मका आधारमा नेपालको नागरिकता प्राप्त गरेका नागरिकका सन्तानले बाबु आमा दुवै नेपाली नागरिक भएको अवस्थामा नागरिकता प्राप्त गर्ने सन्दर्भमा सरकारद्वारा प्रस्तुत उक्त विधेयकमा स्वघोषणा, वैवाहिक अंगीकृतलगायतका बारेमा दलहरुबीच केही फरक धारणा रहेको छ।"
"न्यायलय सुधारका लागि सक्दो पहल गरेँ, तर काम गर्न दिइएन : जबरा","काठमाडौं : निलम्बित प्रधानन्यायाधीश चोलेन्द्र शमशेर जबराले न्यायलय सुधारका लागि आफूले सक्दो प्रयास गरेपनि काम गर्न नदिएको बताएका छन्। आफूमाथि लागेको महाभियोगबारे बयान दिने क्रममा यस्तो बताएका हुन्। उनले भने,' न्यायलय सुधारका लागि सक्दो प्रयास गरेँ। तर काम गर्न वातावरण दिइन।' बयानका क्रममा जबराले अहिले पनि न्यायलयमा बिचौलिया र भ्रष्टाचारी रहेको तर प्रमाण नभेटिएको बताएका छन्। न्यायपालिका सधै निष्पक्ष भएर काम गरिरहेको भएपनि विभिन्न आरोप प्रत्यारोप लाग्ने गरेको उनको भनाइ छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ। महाभियोगबारे छानविन गर्न ११ सदस्यीय सिफारिस समिति गठन गरिएको छ।"
आगामी निर्वाचनमा एमालेले १५० सिट ल्याउँछ : ओली,"महेन्द्रनगर : नेकपा एमालेका अध्यक्ष केपी शर्मा ओलीले आगामी संसदीय निर्वाचनबाट एमालेले १ सय ५० सिट जित्ने दाबी गरेका छन्। बुधबार महेन्द्रनगरमा आयोजित जनसभा तथा पार्टी प्रवेश कार्यक्रमलाई सम्बोधन गर्दै उनले प्रत्यक्ष र समानुपातिक गरेर एमालेले १ सय ५० सिट जित्ने दाबी गरे। 'आगामी मंसिर ४ गते गठबन्धनलाई परास्त गर्दै एमालेले एक सय ५० सिट जित्छ। अवैध गठबन्धले जिते देशले हार्छ, देशले जित्न एमालेले जित्नुपर्छ,' उनले भने। उनले परमादेशबाट बनेको सरकारले राष्ट्रिय हितविपरित काम गरेको बताए। उनले आफू प्रधामन्त्री हुँदा कालापानी लिपुलेकसहितको नक्सा जारी गरेको बताउँदै अहिलेको गठबन्धनको सरकारले भूमि फिर्ता ल्याउन पहन नगरेको बताए। 'देउवा भारत गए म्याउ म्याउ गरेर आए। अर्काको त केही सुनिएन ख्यास ख्यास खुसखुसमात्रै हो,' उनले भने, 'म सरकारमा हुँदाका बखत भारतलाई थुप्रै पत्र पठाएको हो।' कार्यक्रममा उपस्थित नेकपा एमालेका केन्द्रीय सचिव लेखराज भट्टले गठबन्धन सरकाले नागरिकता विधेयकजस्ता राष्ट्रघाति काम गरिरहेको बताए। कार्यक्रममा नेकपा एकीकृत समाजवादीका शीर्ष नेताले पार्टी परित्याग गरी एमाले प्रवेश गरेको छन्। बुधबार उनीहरुलाई नेकपा एमालेका अध्यक्ष केपी शर्मा ओलीले स्वागत गरे। एमाले विभाजनपछि नेकपा एकीकृत समाजवादीका सुदूरपश्चिम प्रदेश उपसचिव तथा पूर्व मन्त्रीमा सक्रिय रहेकी प्रतिनिधिसभा सदस्य विना बुढाथोकी, सुदूरपश्चिम प्रदेशसभा सदस्य तारा लामा तामाङ, समाजवादीका सुदूरपश्चिम प्रदेश कमिटीका पूर्व अध्यक्ष विक्रमबहादुर शाही, वेदकोट नगरपालिकाका निवर्तमान मेयर तथा समाजवादीका जिल्ला उपाध्यक्ष अशोककुमार चन्दसहितका नेता एमालेमा फर्केका हुन्। त्यस्तै आजमात्रै बर्खास्तमा परेका सुदूरपश्चिम प्रदेश सरकारका भौतिक पूर्वाधार राज्यमन्त्री कुलवीर चौधरी पनि एमालेमा फर्किएका छन्। उनीहरु सबैलाई अध्यक्ष ओलीले गम्छा ओढाएर स्वागत गरे।"
बाबुरामको क्षेत्रमा कांग्रेसबाट सुरेन्द्रराज पाण्डे आकांक्षी,"गोरखा : आसन्न प्रतिनिधिसभा निर्वाचनमा गोरखा २ मा उम्मेदवार बन्नका लागि कांग्रेसबाट जम्मा एक जनाले मात्र आशयपत्र पेस गरेका छन्। केन्द्रीय सदस्य सुरेन्द्रराज पाण्डेको मात्र आवेदन दर्ता भएको क्षेत्रीय सभापति गोविन्द गुरुङले जानकारी दिए। समानुपातिकतर्फ भने चार जना रहेको उनले बताए। सो क्षेत्र पूर्व प्रधानमन्त्री डाक्टर बाबुराम भट्टराई, पूर्व उपप्रधानमन्त्री तथा माओवादीका वरिष्ठ नेता नारायणकाजी श्रेष्ठको समेत गृह क्षेत्र भएकाले सो क्षेत्रको चुनावलाई महत्वका साथ हेरिएको छ। नेपाल समाजवादी पार्टीका अध्यक्ष भट्टराई पनि माओवादीको चुनाव चिन्हबाट चुनाव लड्ने निर्णय गरिसकेपछि अब यहाँ गठबन्धनबाट भट्टराई, श्रेष्ठ वा पाण्डेमध्य को उम्मेदवार बन्लान् भन्ने अन्यौल नै छ। क्षेत्रीय समितिले उम्मेदवार बन्न आकांक्षीहरुलाई बुधवार अवेदन पेस गर्न सूचना जारी गरेको क्षेत्रीय सभापति गुरुङले बताए। प्रतिनिधिसभामा प्रत्यक्षतर्फ एक जना सुरेन्द्रराज पाण्डेको मात्रै आवेदन परेको छ, उनले भने, समानुपातिकतर्फ चार जना छन्। समानुपातिकतर्फ कांग्रेसका केन्द्रीय सदस्य अब्दुल सतार, पूर्व जिल्ला सभापति हरिबहादुर घले, महाधिवेशन प्रतिनिधि पिताम्बर बडु, अम्बिका न्यौपाने, गोमा ढकालले आवेदन दिएका उनले बताए। गोरखा क्षेत्र नम्बर १ मा प्रत्यक्षतर्फबाट उम्मेद्वारी बन्नका लागि नौ जनाले आशयपत्र पेस गरेका छन्। प्रत्यक्षतर्फ नौ जना र समानुपातिकतर्फ पाँच जनाले आवेदन पेश गरेको क्षेत्र नम्बर १ का सचिव शरण श्रेष्ठले बताए। प्रत्यक्षतर्फ महासमिति सदस्य राजेन्द्र बजगाई, तुलराम दाहाल, किरणबाबु श्रेष्ठ, देवेन्द्र वाग्ले, रामकृष्ण लामिछाने, केन्द्रीय सदस्य चिनकाजी श्रेष्ठ, महासमिति सदस्य राजनराज पन्त, महाधिवेशन प्रतिनिधि जानुका अधिकारीले पनि आवेदन पेस गरेका छन्। समानुपातिकतर्फ आवेदन दिनेहरुमाजगत बराम, युवराज बस्ताकोटी, जीवनप्रेम श्रेष्ठ, रजनी मियाँ र शोभा भट्ट खनाल रहेका छन्। आकांक्षीहरुको नाम क्षेत्रीय समितिले जिल्ला समितिलाई निर्णय गरेर पठाउन भने बाँकी छ।"
चार प्रश्नमा चोलेन्द्रको जवाफ : पूर्व प्रधानन्यायाधीशहरुले मसँग भाग खोजे,"काठमाडौं : निलम्बित प्रधानन्यायाधीश चोलेन्द्र शमशेर जबराले झण्डै ४ घण्टा सांसदहरुलाई बयान दिएका छन्। प्रधानन्यायाधीशले संसदीय समितिमा उपस्थित भएर महाभियोगको आरोपपछि बयान लिएको यो विरलै घटना हो। बुधबार करिब १२ बजेदेखि सुरु भएको सबाल जवाफ झन्डै ४ बजेसम्म भयो। महाभियोग सिफारिस समितिमा सांसदहरुका ४३ प्रश्नमध्ये चार वटा प्रश्न सोधिए। सांसद एकवाल मियाँका अनुसार प्रधानन्यायाधीशको व्यक्तिगत आचारण, पारीवारिक स्थिति, विचौलिया भन्नुको कारण र भ्रष्टाचारसँग जोडिएका प्रश्नहरु सोधिएका थिए। जवाफमा प्रधानन्यायाधीश जबराले गोलमोटल उत्तर दिएको सांसदहरुको आरोप छ। नेकपा एमालेका सांसद कृष्णभक्त पोखरेलले जबराले भावनात्मक जवाफमात्रै दिएको बताए। उनले भने, भावनात्मक तरिकाले कुरा राख्नुभयो। हामी ओपन माइन्डसेटका साथ बैठकमा सहभागी थियौं। तर उहाँले तथ्य लिएर आउनुभएन। उनले जबरामाथि सैद्धान्तिक प्रश्नहरू गरिए पनि भावनात्मक टाइपका कुरामात्रै गरेको आरोप लगाए। जबरा आफूलाई लागेका आरोप इन्कार गर्नेगरी प्रस्तुत भएको पोखरेलको भनाइ छ। त्यस्तै संसदीय समितिका एक सदस्यका अनुसार जबराले हरेक प्रश्नको घुमाउरो जवाफ दिए। उहाँ (जबराज्यु)ले सिधासिधा भन्दा पनि घुमाएर लामो जवाफ दिनुभयो। त्यही भएर समय लाग्यो। तथ्यमा रहेर जवाफ दिन सक्नुभएन। नेपाली कांग्रेसका सचेतकसमेत रहेका सांसद मीन विश्वकर्माले पनि जबराले गोलमाल जवाफ दिएको बताए। यो त सुरुसुरु भएर ढिलो भएको हो। एउटै प्रश्नको लामो जवाफ आएपछि फेरि प्रतिप्रश्न गर्नुपर्यो। तर गोलमाल जवाफमात्र आयो। जबराले महाअभियोग लगाउनुको चित्त बुझ्दो कारण उल्टै संसदीय समितिसँग जवाफ मागे। उनको तर्क थियो, २०७८ असार २८ गते शेरबहादुर देउवा नेतृत्वमा सरकार बनाउनेगरी जारी गरिएको परमादेशकै कारण महाअभियोग लगाइएको भए त्यसमा मेरो कमजोरी देखाउनुस्। ममाथि परमादेशपछि सत्तागठबन्धनसँग बार्गेनिङ गरेको आरोप लगाइएको छ। प्रमाण र कारण पनि उपलब्ध गराउनुस्। उनले एमालेले ल्याउनुपर्ने महाभियोग प्रस्ताव गठबन्धनबाट आएको बताए। 'एमालेबाट महाभियोग प्रस्ताव आउनुपर्थ्यो। गठबन्धनबाट आयो, उनले भने। जबराले आफूले न्यायपालिकामा भ्रष्टाचार नगरेको र विना कारण विचौलियाको आरोप लगाइएको बताए। उनले सांसदहरुलाई जवाफ दिँदै भने, मेरोविरुद्ध सबै ठाउँबाट अट्याक भयो। संसद बिघटनको फैसला आउनुअघि महाभियोग सिफारिस किन आएन? त्यसपछि आउनुको कारण निवेदककर्ताहरुको तर्फबाट प्रधानन्यायाधीश बनाउने आश्वासन दिइयो। संसद विघटनअघि म ठीक र विघटनपछि म बेठीक कसरी भयो? जबराले ललिता निवासको सरकारी जग्गा हिनामिनालाई लिएर गत वर्ष कात्तिक १५ गते तत्कालीन प्रधानमन्त्री माधव नेपाल र डा बाबुराम भट्टराईलाई पनि मुद्दा चलाउनुपर्छ भन्ने गरी फैसला सुनाउने तयारी रहेको बताए। तर सो फैसलालाई रोक्नेगरी त्यसअघि नै आफूविरुद्ध योजनाबद्ध आन्दोलन थालिएको उनको आरोप छ। 'त्यसबेला बारका केही पदाधिकारीलाई प्रयोग गरियो। सर्वोच्चभित्रबाट मलाई पटकपटक 'अट्याक' भयो, उनले भने। जबराले हालका कायममुकायम प्रधानन्यायाधीश दिपककुमार कार्कीलाई प्रधानन्यायाधीश बनाउन आफूमाथि महाभियोग लगाइएको बताए। उलने भने, दीपककुमार कार्कीलाई प्रधानन्यायाधीश बनाउन महाभियोग लगाइएको हो। संसदको सम्मानका लागि म यो समितिमा आएको हुँ। न्यायापालिकालाई कमजोर बनाउन खेल खेलिएको छ। जबराले पूर्व प्रधानन्यायाधीशहरुले आफूसँग भाग मागेको आरोप लगाए। उनले भने, केही पूर्व प्रधानन्यायाधीहरुले 'रिटायर्ड' भएपछि न्यायपालिकामा 'डीटेक्ट' गर्न खोज्नुभयो। पूर्वप्रधानन्यायाधीशहरूले संरक्षक हौं भन्दै भाग खोज्छन्। कर्मचारीको नियुक्ति, सरुवा, बढुवामा भाग खोज्छन्। मलाई प्रेसर पनि आउँछ। तर, मैले त्यसतो नगरौं भन्दै आएको थिएँ। समितिले निलम्बित प्रधानन्यायाधीश चोलेन्द्र शमशेर जबराको बिहीबार पनि बयान लिने भएको छ। बीहीबार विहान ११ बजे बैठक डाकिएको छ।"
भारतीय सेनाध्यक्ष आइतबार नेपाल आउने,"काठमाडौं : भारतीय स्थल सेनाध्यक्ष जनरल मनोज पाण्डे नेपाल आउने भएका छन्। प्रधानसेनापति प्रभुराम शर्माको निमन्त्रणामा उनी भदौ १९ गते नेपाल आउने भएका हुन्। नेपाली सेनाको जनसम्पर्क तथा सूचना निर्देशनालयका अनुसार पाण्डे पाँच सदस्यीय टोलीसहित आइतबार काठमाडौं आइपुग्नेछन्। पाँच दिने भ्रमणमा जनरल पाण्डेले सैनिक मञ्च टुंडिखेलस्थित वीर स्मारकमा श्रद्धाञ्जली अर्पण, जङ्गी अड्डामा सम्मान गारत निरीक्षण र प्रधानसेनापति शर्मासँग छलफल हुने बताइएको छ। त्यस्तै भारतीय सेनाको तर्फबाट नेपाली सेनालाई सहयोग स्वरुप प्रदान हुने विविध सामग्रीहरुको हस्तान्तरण कार्यक्रमसमेत हुने बताइएको छ। नेपाली सेना र भारतीय सेनाबीचको परम्पराअनुसार भारतीय सेनाध्यक्ष जनरल पाण्डेलाई राष्ट्रपति विद्यादेवी भण्डारीको उपस्थितिमा नेपाली सेनाको मानार्थ महारथी दर्जा प्रदान गर्ने कार्यक्रम छ। प्रधानमन्त्री शेरबहादुर देउवासँग पनि शिष्टाचार भेटवार्ता हुने बताइएको छ।"
"चोलेन्द्रको बयान एक कप चिया कसैको खाएको भए प्रमाणित गर्नूस्, राजीनामा दिन्छु","काठमाडौं : निलम्बित प्रधान्यायाधीश चोलेन्द्र शम्शेर जबराले नेपाल बार एसोसियनलाई जबर्जस्ती आन्दोलन गर्न लगाइएको बताएका छन्। प्रतिनिधिसभाको महाभियोग सिफारिस समितिमा बुधबार बयान दिने क्रममा उनले कसैको एक कप चिया खाएको भए प्रमाणित गर्न चुनौती दिएका छन्। 'नेपाल बार एसोसियनको आन्दोलन परिचालित थियो। आन्दोलन गर्न लगाइएको थियो। जहाँसम्म विचौलियाको कुरा छ। प्रधान्यायाधीश हुँदै गर्दा कसैको एक कप चिया खाएको प्रमाणि गरिदिनुस्, म आफैँ राजीनामा दिन तयार छु,' सांसदहरुको प्रश्नमा उनले भने। समितिका सदस्य एकवाल मियाँका अनुसार जबरामाथि हालसम्म पाँच वटा प्रश्न सोधिएको छ। आचरण, पारिवारिक पृष्ठभूमि, विचौलियामाथिको प्रश्न, किन महाभियोगलगायत प्रश्नहरु उनलाई सोधिएको छ। सांसद मियाँका अनुसार जबरालाई सोधिने ४३ प्रश्नहरु रहेका छन्। प्रतिनिधिसभा संसदले महाभियोगबारे छानविन गर्न ११ सदस्यीय सिफारिस समिति गठन गरिएको छ।"
"नागरिकता विधेयकमा राष्ट्रपतिको चासो, एकैदिन प्रचण्ड र माधव नेपालसँग संबाद","काठमाडौं : राष्ट्रपति विद्यादेवी भण्डारीले नेपाल नागरिकता ऐन, २०६३ संशोधन गर्न बनेको विधेयक र सत्य निरुपण तथा मेलमिलापसम्बन्धी विधेयकमा राष्ट्रिय सहमतिमा जुटाउने प्रयासका सन्दर्भमा आज नेकपा (माओवादी केन्द्र) र नेकपा (एकीकृत समाजवादी) का नेताहरुसँग अलगअगल भेटवार्ता गरेकी छन्। राष्ट्रपति भण्डारीले नागरिकता विधेयकका सम्बन्धमा जिज्ञासा राख्दै यसबारेमा संसद्मा भएका दलहरुलाई साझा धारणा बनाउन पछिल्लो समयमा पहल गर्दै आएकी छन्। राष्ट्रपति भण्डारीले नागरिकता विधेयक आम जनताको जीवनसँग प्रत्यक्ष सरोकार राख्ने विषय भएकाले इतिहासदेखिकै विषय अध्ययन गरेर राष्ट्रिय धारणा बनाएर विधेयक पारित गर्नुपर्नेमा त्यसो हुन नसकेकाले चिन्ता र चासोसहित आफूले सन्देशसहित विधेयक प्रतिनिधिसभामा फिर्ता गरेको स्पष्ट पारिन्। राष्ट्रपति भवन शीतल निवासमा उनीहरुबीच नागरिकतासम्बन्धी विधेयक, आगामी मङ्सिर ४ गते हुन गइरहेको प्रतिनिधिसभा र प्रदेशसभाको निर्वाचन तयारीलगायत समसामयिक विषयमा पनि छलफल थियो। सो विधेयकमा अङ्गीकृत नागरिकले नारिकता पाउनयोग्य हुने अवधिबारे विवाद उत्पन्न भएको छ। विसं २०७२ को संविधान जारी हुनुअघि जन्मका आधारमा नेपालको नागरिकता प्राप्त गरेका नागरिकका सन्तानले बाबुआमा दुवै नेपाली नागरिक भएका अवस्थामा नागरिकता प्राप्त गर्ने सन्दर्भमा नेपाल सरकारद्वारा प्रस्तुत नागरिकता विधेयकमा स्वघोषणा, वैवाहिक अङ्गीकृतलगायतका बारेमा दलहरुबीच मतान्तर रहेको छ। सङ्घीय संसद्को दुवै सदनबाट पारित सो विधेयक प्रमाणीकरणका लागि गत साउन ६ गते राष्ट्रपतिसमक्ष पठाइएकामा राष्ट्रपति भण्डारीबाट गत साउन २९ गते आठबुँदे सन्देशसहित प्रतिनिधिसभामा फिर्ता पठाइएको थियो। विधेयक प्रतिनिधिसभाबाट पुनः हुबहु पारित गरी आइतबार मात्रै राष्ट्रियसभाबाट विधायन व्यवस्थापन समितिमा पठाइएकामा समितिले नेकपा (एमाले)को फरक मतका बीच आज संशोधन नगरी पारित गरेको छ। विनासंशोधन पुनः प्रमाणीकरणका लागि राष्ट्रपतिसमक्ष पेस हुँदा के होला? भन्ने चासोका बीच राष्ट्रपति भण्डारीले नै राजनीतिक नेतृत्वसँग भेटवार्ता र परामर्श गरी आपसी अन्योल र दूरी घटाउन पहल एकी छन्। यसअघि राष्ट्रपति भण्डारीले कानुन क्षेत्रका ज्ञाता र नागरिक क्षेत्रका अगुवासँग नागरिकता विधेयकबारे परामर्श गरेकी थिइन्। राष्ट्रपति भण्डारीका सञ्चार विज्ञ टीका ढकालका अनुसार राष्ट्रपति भण्डारीले नेकपा (माओवादी केन्द्र)का अध्यक्ष पुष्पकमल दाहाल प्रचण्डसहितको भेटमा राष्ट्रिय सहमतिको पहलका लागि आफूले सन्देशसहित विधेयक फिर्ता गरेकामा सत्तारुढ पाँच दलबाट त्यसका गहन पक्षलाई मनन नगरिकन प्रतिक्रिया दिइएकामा चिन्ता व्यक्त गरेकी थिइन्। राष्ट्रपति भण्डारीले नेपालको मौलिक प्रकारको शान्ति प्रक्रियालाई निष्कर्षमा लानुपर्ने सबैको दायित्व भए पनि सत्यनिरुपण तथा मेलमिलापसम्बन्धी विधेयक ल्याउँदा पीडितको न्यायको सुनिश्चितता, परिपूरणजस्ता विश्वव्यापी मान्यतालाई स्वीकार गरिनुर्नेमा जोड दिएकी थिइन्। जवाफमा अध्यक्ष प्रचण्डले ती विधेयकबारे राष्ट्रपति भण्डारीको भावनासँग आफूहरुको भावनाको मेला खाने उल्लेख गर्दै सबै दलबीच सहमति गराउने कोशिश भए पनि हाललाई अस्थायी समाधानका रुपमा नागरिकता विधेयक ल्याउनुपरेको अवगत गराए। अध्यक्ष प्रचण्डले यी विषययमा सहमतिका लागि निरन्तर पहल गरिदिन आग्रह गर्दै राष्ट्रपति भण्डारीको सन्देश आगामी संसद्लाई पनि मार्गदर्शनयुक्त हुने तथा यसले जनताको भावनाअनुसार नयाँ ढङ्गले सोच्न बल पुग्ने भएकाले त्यसमा आफूहरुको समर्थन र सहयोग रहने जनाएका थिए। भेटमा माओवादी केन्द्रबाट अध्यक्ष दाहालसहित वरिष्ठ उपाध्यक्ष नारायणकाजी श्रेष्ठ, उपाध्यक्ष कृष्णबहादुर महरा, उपमहासचिव वर्षामान पुन र जनार्दन शर्मा सहभागी थिए। नेकपा (एकीकृत समाजवादी) का अध्यक्ष माधवकुमार नेपालले पनि नागरिकता विधेयकबारे राज्यव्यवस्था तथा सुशासन समितिको प्रतिवेदनबाट आफूहरु पछि नहटेको तर हाललाई नागरिकतासम्बन्धी समस्याको समाधानका लागि विधेयक ल्याउनुपरेको स्पष्ट पारेका थिए। सो पार्टीका तर्फबाट अध्यक्ष नेपालसहित उपाध्यक्षहरु प्रमेश हमाल र जयन्ती राई एवं महासचिव डा वेदुराम भुसाल सहभागी थिए। राष्ट्रपति भण्डारीले ती विधेयकमा सम्बन्धमा गत मङ्गलबार नेपाली कांग्रेसका सभापति एवं प्रधानमन्त्री शेरबहादुर देउवा, प्रमुख प्रतिपक्षी दल नेकपा (एमाले) का अध्यक्ष केपी शर्मा ओलीलगायतसँग परामर्श गरेकी थिइन्।"
जबराको बयान  दिपक कार्कीलाई प्रधानन्यायाधीश बनाउन महाभियोग ल्याइयो,"काठमाडौं : महाभियोग लागेका निलम्बित प्रधानन्यायाधीश चोलेन्द्र शमशेर जबराले दिपक कार्कीलाई प्रधानन्यायाधीश बनाउन आफूमाथि महाभियोग लगाइएको बताएका छन्। बुधबार संसदीय महाभियोग सिफारिस समितिमा दिएको बयानमा प्रधानन्यायाधीश जबराले आफूले न्यायालय सुदृढीकरणका लागि काम गर्दा मिथ्या आरोप खेप्नु परेको बताएका छन्। ' दिपक कुमार कार्कीलाई प्रधानन्यायाधीश बनाउन महाभियोग लगाइएको हो,'उनले भने। बयानका क्रममा जबराले संसदको सम्मानका लागि आफू महाभियोग सिफारिस समितिमा आएको बताए। उनले न्यायापालिकालाई कमजोर बनाउन खेल खेलिएको समेत बताएका छन्। अहिले बयान जारी छ। आफूमाथि लागेको महाभियोगबारे बयान दिन जबरा बुधबार बिहान सिंह दरबार पुगेका थिए। भदौ ८ गते महाभियोगी सिफारिस समितिको बैठकले महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी उपलब्ध गराइदिन सरोकारवाला निकाय, व्यक्तिबाट माग गरेको थियो। सोहीबमोजिम नेपाल बार एसोसिएसनले जबरालाई महाभियोग पुष्टि गर्ने कागजात एवं विवरणसहितको ३४ बुँदे पत्र महाभियोग सिफारिस समितिलाई बुझाएको छ। यसअघि जबराको राजीनामा माग गर्दै बारले १०९ दिनसम्म आन्दोलन गरेको थियो। जबराको कार्यशैलीप्रति असन्तुष्टि जनाउँदै सर्वोच्चका न्यायाधीश इजलास बस्न इन्कार गरेका थिए।"
महाअभियोग प्रकरण : जबरासँग आजदेखि बयान,"काठमाडौं : निलम्बित प्रधानन्यायाधीश चोलेन्द्रशमशेर जबरासँग ६ महिनापछि बयान लिइँदै छ। प्रतिनिधिसभा, महाअभियोग सिफारिस समितिले जबरासँग बुधबार बयान लिन लागेको छ। प्रतिनिधिसभाबाट गठित महाभियोग सिफारिस समिति सभापतिको रूपमा काम गरिरहेका ज्येष्ठ सदस्य रामबहादुर बिष्टका अनुसार महाभियोगका विषयमा लागेका आरोपबारे जबराले समिति समक्ष बयान दिने छन्। समितिले एक साता अघि नै पठाएको पत्र जबराले बुझेका थिए। बुधबार मध्यान्ह ११ बजेदेखि बयान लिन सुरु गरिने समितिले जनाएको छ। समिति सभापति बिष्टका अनुसार, महाभियोगका विषयमा जबराले धारणा व्यक्त गर्ने छन्। महाभियोग दर्ता गर्दा जे जति आरोपहरू लगाइएका थिए। ती विषयमा सोधपुछ र छलफल हुन्छ। उहाँ (जबरा)लाई प्रश्न गरिने छ, उनले भने, एक दिनमा बयान नसकिन सक्छ। महाभियोगका सम्बन्धमा सूचना, जानकारी र प्रमाणहरू धेरै संकलन भएको छ। गत फागुन १ गते जबरामाथि २१ बुँदे आरोप लगाउँदै सत्तारुढ दलका सांसदहरूले महाभियोग प्रस्ताव दर्ता गरेका थिए। नेपालको संविधान धारा १०१ को उपधारा (२) तथा प्रतिनिधिसभा नियमावली, २०७५ को नियम १६१ बमोजिम प्रतिनिधिसभाका एक चौथाइभन्दा बढी सदस्यहरूले महाभियोग प्रस्ताव पेस गरेका थिए। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका अभियोग जबरामाथि लगाइएको छ। सत्तारुढ दल नेपाली कांग्रेस, नेकपा माओवादी केन्द्र र नेकपा समाजवादी पार्टीका ९८ जना सांसदले महाभियोग प्रस्ताव संसद्मा दर्ता गरेका थिए। कांग्रेस संसदीय दलकी तत्कालीन सचेतक पुष्पा भुषाल, माओवादी केन्द्रका प्रमुख सचेतक देव गुरुङ र एकीकृत समाजवादी पार्टीका सचेतक जीवनराम श्रेष्ठले प्रस्तावक रहेका थिए। एक दिनमा बयान नसकिन सक्छ। सूचना, जानकारी र प्रमाणहरू धेरै संकलन भएको छ। उक्त प्रस्तावमा ९५ जना सांसदले समर्थन जनाएका थिए। भदौ ८ गते महाभियोगी सिफारिस समितिको बैठकले महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी उपलब्ध गराइदिन सरोकारवाला निकाय, व्यक्तिबाट माग गरेको थियो। सोहीबमोजिम नेपाल बार एसोसिएसनले जबरालाई महाभियोग पुष्टि गर्ने कागजात एवं विवरणसहितको ३४ बुँदे पत्र महाभियोग सिफारिस समितिलाई आइतबार बुझाएको थियो। यसअघि जबराको राजीनामा माग गर्दै बारले १०९ दिनसम्म आन्दोलन गरेको थियो। जबराको कार्यशैलीप्रति असन्तुष्टि जनाउँदै सर्वोच्चका न्यायधीश इजलास बस्न इन्कार गरेका थिए। त्यस्तै, पूर्वप्रधानन्यायाधीश, न्यायाधीश र पूर्वन्यायाधीश फोरमले समेत विरोध गर्दै विज्ञप्ति जारी गरेका थिए। महाभियोग सिफारिस समितिका सभापति बिष्टका अनुसार महाभियोगसँग सम्बन्धित प्रमाणहरू अध्ययन गर्न पनि समय लागेको छ। बयानका क्रममा पनि समय लाग्ने देखिएको छ। अरू तथ्यगत सामग्री पनि अध्ययन गर्नु पर्नेछ, उनले भने । एमाले पर्ख र हेर को रणनीति हाल संसद्मा २७५ सदस्य छन्। नेपालको संविधान धारा १०१ अनुसार संघीय संसद्को दुवै सदनको तत्काल कायम रहेका तत्काल कायम रहेका सम्पूर्ण सदस्य संख्याको कम्तीमा दुईतिहाइ बहुमतबाट पारित हुनुपर्छ। महाभियोग प्रस्तावक सत्तारुढ कांग्रेस, माओवादी केन्द्र र समाजवादीको मात्र दुईतिहाइ पुग्दैन। महाभियोग पारित गर्न गठबन्धनको दुईतिहाइ नपुग्दा एमाले निर्णायक बनेको छ। संसद्मा प्रतिपक्षी नेकपा एमालेको एकतिहाइभन्दा बढी सांसद छन्। एमालेको समर्थन नभएसम्म महाभियोग पारित गर्न आवश्यक पर्ने दुईतिहाइ मत पुग्दैन। जबराविरुद्धको महाभियोग प्रकरणमा निर्णायक बनेको प्रतिपक्षी नेकपा एमालेले पर्ख र हेर रणनीति अपनाएको छ। एमाले कानुन विभागका प्रमुख एवं वरिष्ठ अधिवक्ता रमेश बडालले महाभियोग प्रस्तावक र जबराको जवाफपछि आवश्यक निर्णय लिइने बताए। पहिला छानबिन टुंगिनुपर्यो, पूर्वमहान्यायाधीवक्ता बडालले अन्नपूर्णसँग भने, दुवै पक्ष (महाभियोग प्रस्तावक र चोलेन्द्र ) को कुरा सुन्नुपर्छ। दुवै पक्षको कुरा सुनेपछि दोषी देखिएमा कारबाहीको पक्षमा जानुपर्छ। महाभियोग लगाएको ठीक रहेनछ भने ससम्मान फिर्ता गर्नुपर्यो। जबरामाथि लगाइएका २१ अभियोग १ न्यायपालिकाको जगेर्ना गर्न असक्षम२ न्यायपालिकाभित्र विकृति, विसंगति, भ्रष्टाचार र बिचौलियाले प्रवेश पाएको३ कर्तव्य पालन गर्न असक्षम तथा पूर्ण विफल४ संविधान र न्यायपालिकाले अपेक्षा गर्ने गुण, विशेषता बाँकी नरहेको५ संवैधानिक दायित्व पूरा गर्न असक्षम रहेको६ संवैधानिक आचरण, नैतिकता एवं कार्यक्षमतासमेत नभएको७ संवैधानिक इजलासको कामकारबाही अवरुद्ध पारेको८ अदालतको गरिमा र पदीय मर्यादा अनुकूलको आचरण नभएको९ रञ्जनकृष्ण कोइराला संलग्न ज्यान मुद्दामा गैरकानुनी ढंगले कैद घटाएको१० न्यायाधीशको पदपूर्ति गर्न अनिच्छुक रही न्याय प्रक्रियामा अवरोध गरेको, प्राप्त अधिकारको दुरुपयोग गरेको११ संसदीय सुनुवाइका बखत व्यक्त प्रतिबद्घता झुटो सावित भएको१२ कार्यपालिकासँग हिस्सेदारी माग गरेको१३ न्यायाधीश हरिकृष्ण कार्कीको संयोजकत्वमा गठित समितिको प्रतिवेदन लागू गर्न अनिच्छुक र असक्षम देखिएको १४ मनोमानी र अपारदर्शी आधारमा इजलास गठन गर्ने र मुद्दा तोक्ने गरेको १५ न्यायाधीशको नियुक्ति मनोमानी ढंगले गरेको, योग्यता, क्षमता नभएकालाई नियुत्तिा गरेको १६ परिवारका सदस्य, नातागोता, आफूले नियुक्त गरेका कतिपय न्यायाधीश र पदाधिकारीलाई विचौलियाको रूपमा संलग्न गराएको१७ गैरन्यायिक आचरणका कारण न्यायाधीशको पदीय जिम्मेवारी पालना गर्न गराउन असक्षम र असमर्थ रहेको१८ सहकर्मी न्यायाधीशहरू प्रधानन्यायाधीशसँग इजलासमा बसी न्याय सम्पादन गर्न तयार नभएको १९ न्याय परिषद्, न्याय सेवा आयोगको बैठक लामो समय बस्न नसकेको२० कानुन प्रणालीमा दीर्घकालीन प्रभाव पर्ने विधिशास्त्रीय महत्वको कुनै योगदान पुर्याउन असफल रहेको २१ पूर्वन्यायाधीश, नागरिक समाज, नेपाल बार एसोसिएसन र सर्वोच्च अदालत बार एसोसिएसनबाट गम्भीर प्रश्न खडा भएको"
गगनलाई कास्की १ बाट प्रतिनिधि सभा सदस्य उम्मेदवार बनाउन प्रस्ताव,पोखरा : कांग्रेस महामन्त्री गगन थापालाई कास्की क्षेत्र नम्बर १ बाट प्रतिनिधि सभा सदस्य उम्मेदवार बनाउन प्रस्ताव गरिएको छ। कांग्रेस कास्की १ क्षेत्रीय समितिको बैठकमा थापालाई उम्मेदवार बनाउन प्रस्ताव गरिएको हो । समितिले आकांक्षीहरूलाई बुधबार ३ बजेसम्म नाम प्रस्ताव गर्न आह्वान गरेको छ । महामन्त्री थापा आफै उपस्थित नभए पनि उनका साथीहरुले उनको तर्फबाट उम्मेदवारीका लागि आवेदन गरेका हुन् । कास्की १ बाट प्रत्यक्ष उम्मेदवार बन्न १६ जना इच्छुक देखिएका छन् । समानुपातिकमा ६ जनाको इच्छा देखिएको छ । महामन्त्री थापासँगै सहमहामन्त्री जीवन परियारको पनि प्रत्यक्ष उम्मेदवार बन्न आवेदन परेको जानकारी नेपाली कांग्रेस कास्की १ का सचिव सरोज केसीले दिए ।
पर्यटनस्थल सहजरुपमा पुग्ने र घुम्न लायक हुनुपर्छ : पर्यटनमन्त्री,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले पर्यटन क्षेत्रको विकास लागि सरकार कटिवद्ध रहेको बताएका छन्। नेकपा एकीकृत समाजवादीको केन्द्रीय पर्यटन विभागले आयोजना गरेको कार्यक्रममा बोल्दै मन्त्री श्रेष्ठले पर्यटन क्षेत्र नै देश विकासको मेरुदण्ड रहेको बताए। मन्त्री श्रेष्ठले पर्यटन विकासका लागि ऐेन र कानुनहरु समयसापेक्ष परिवर्तन हुनु आवश्यक रहेको बताए। पर्यटनस्थल सहजरुपमा पुग्ने र घुम्ने हुनुपर्ने र त्यसका लागि उचित इन्फास्टक्चर जरुरी रहेको उनको भनाइ छ। उनले भने, ' एउटा पर्यटकले घुम्न जान्छु भन्यो भने त्यसका लागि सहजरुपले पुग्ने र घुम्ने, खान र फर्किने स्थिति निर्माण गर्नुपर्छ।' मन्त्री श्रेष्ठले एकैपटक सबै स्थानको विकास गर्न संभव नभएको भन्दै प्रत्येक ठाउँमा रहेका महत्वपू्र्ण स्थलहरुको छनोट गर्नुपर्ने बताए। उनले हरेक प्रदेशमा रहेका दुई तीनवटा महत्वपूर्ण कुराहरुको ब्यान्डिङ गरी पर्यटकको डिस्टेन्स बनाउनुपर्ने बताए। यसो गरे मात्रै पर्यटकलाई टिकाउन सकिने उनको भनाइ छ। पर्यटकीय स्थलको विकास गरी पर्यटकहरुलाई नेपालमै बसौं बसौं लाग्ने वातावरण सृजना गर्नुपर्ने बताए। उनले पर्यटकलाई नेपाल पसेपछि फेरि छिट्टै फर्किने वातावरण बनाउनुपर्नेमा जोड दिए। उनले भने,' एउटा पर्यटक नेपाल पसेपछि धेरै दिन घुम्ने वातावरण बनाउने र उसले बोकेर ल्याएको पैसा खल्टी टकटकाएर जाने वातावरण बनाउनुपर्छ।'"
गठबन्धनमा सिट बाँडफाँटको सकस : आज कार्यदल र शीर्ष नेताको बैठक बस्दै,"काठमाडौं : सत्तारुढ पाँच दलीय गठबन्धनले प्रतिनिधिसभा र प्रदेश सभाका सिट बाँडफाँटको टुंगो लगाउने तयारी गरेको छ। सीट बाँडफाँडको टुंगो लगाउन आज गठबन्धनको कार्यदल र शीर्ष नेताको बैठक बोलाइएको हो। सिट बाँडफाँट गर्न कार्यदलको बैठक आज बिहान प्रधानमन्त्री निवास बालुवाटारमा बोलाइएको छ। मंसिर ४ गते निर्धारित प्रतिनिधिसभाप्रदेशसभा निर्वाचनमा सिट बाँडफाँट गर्न कार्यदल बनाएको एक महिना बित्यो। तर, दलीय अडानका कारण अझै टुंगो लाग्न सकेको छैन। दलहरूले निर्वाचन क्षेत्रभन्दा बढी दाबी गरेका छन्। गठबन्धनमा रहेको कांग्रेसले १०० सिट, माओवादीले ६० सिट, नेकपा (एस)ले ४० सिट तथा जसपाले ३२ सिट दाबी गरेको छ। यस्तै जनमोर्चाले २ सिट दाबी गर्दै आएका छन्। यस अगाडि कार्यदललाई भदौ पहिलो साताभित्र प्रतिवेदन बुझाउन समय दिइएको थियो। कांग्रेसका नेता डाशेखर कोइरालाले गठबन्धन गर्दा जितेको ठाउँमा कांग्रेसले छाड्न नहुने बताएका छन्। उनले सय सिटभन्दा कम गरेर कांग्रेसले गठबन्धन गर्न नसक्ने बताउँदै आएका छन्। कोइरालाले सयभन्दा कम सिटमा गठबन्धन भयो भने पार्टीभित्रै विद्रोह सुरु हुने अभिव्यक्ति दिँदै आएका छन्।। शीर्ष नेताको बैठक बस्दै गठबन्धनका शीर्ष नेताको बैठक पनि बुधबार नै प्रधानमन्त्री निवास बालुवाटारमा बोलाइएको छ। साँझ ५ बजे गठबन्धनमा आबद्ध शीर्ष नेताको बैठक बस्ने बालुवाटार स्रोतले जनाएको छ। गठबन्धनमा अहिले ५ दल छन्। तर, कांग्रेस सभापति शेरबहादुर देउवाले मधेस दल शक्ति लोकतान्त्रिक समाजवादी पार्टीलाई समेत गठबन्धनमा जोडेर जानुपर्ने भन्दै आएका छन्। बाबुराम भट्टराई नेतृत्वमा गठन भएको नेसपाले पनि गठबन्धनमा बार्गिनिङ गरिरहेको छ। आगामी मंसिर ४ गते हुने प्रतिनिधिसभा र प्रदेश सभाको निर्वाचनका लागि सबै दलले भदौ २० गतेभित्र उम्मेदवारको सिफारिस निर्देशन दिइसकेका छन्।"
निलम्बित प्रधानन्यायाधीश जबराको बयान सुरु,"काठमाडौं : महाभियोग लागेका निलम्बित प्रधानन्यायाधीश चोलेन्द्रशमशेर जबराको बयान सुरु भएको छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ। आफूमाथि लागेको महाभियोगबारे बयान दिन जबरा बुधबार बिहान सिंहदरबार पुगेका थिए। महाभियोगका विषयमा लागेका आरोपबारे जबराले समितिसमक्ष बयान दिँदैछन् । महाभियोगबारे छानविन गर्न ११ सदस्यीय समिति गठन भएको छ। प्रतिनिधिसभाका एक चौथाइभन्दा बढी सदस्यहरूले जबराविरुद्ध संसदमा महाभियोग प्रस्ताव पेस गरेका थिए। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका अभियोग जबरामाथि लगाइएको छ। सत्तारुढ दल नेपाली कांग्रेस, नेकपा माओवादी केन्द्र र नेकपा समाजवादी पार्टीका ९८ जना सांसदले महाभियोग प्रस्ताव संसद्मा दर्ता गरेका थिए। कांग्रेस संसदीय दलकी तत्कालीन सचेतक पुष्पा भुषाल, माओवादी केन्द्रका प्रमुख सचेतक देव गुरुङ र एकीकृत समाजवादी पार्टीका सचेतक जीवनराम श्रेष्ठले प्रस्तावक रहेका थिए। उक्त प्रस्तावमा ९५ जना सांसदले समर्थन जनाएका थिए। भदौ ८ गते महाभियोगी सिफारिस समितिको बैठकले महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी उपलब्ध गराइदिन सरोकारवाला निकाय, व्यक्तिबाट माग गरेको थियो। सोहीबमोजिम नेपाल बार एसोसिएसनले जबरालाई महाभियोग पुष्टि गर्ने कागजात एवं विवरणसहितको ३४ बुँदे पत्र महाभियोग सिफारिस समितिलाई बुझाएको छ। यसअघि जबराको राजीनामा माग गर्दै बारले १०९ दिनसम्म आन्दोलन गरेको थियो। जबराको कार्यशैलीप्रति असन्तुष्टि जनाउँदै सर्वोच्चका न्यायाधीश इजलास बस्न इन्कार गरेका थिए।"
जबराको बयान लिनुअघि महाभियोग सिफारिस समितिको बैठक सुरु,काठमाडौं : महाभियोग लागेका निलम्बित प्रधानन्यायाधीश चोलेन्द्र शमशेर जबराको बयान लिनुअघि महाभियोग सिफारिस समितिको बैठक सुरु भएको छ। जबरासँग महाभियोग सिफारिस समितिले बयानका लागि आज बोलाएको छ। अहिले प्रधानन्याधीश जबरा संघीय सचिवालयको कार्यकक्षमा वेटिङमा छन्। समिति बैठकमा संचारकर्मीलाई प्रवेश गर्न दिइएको छैन। आफूमाथि लागेको महाभियोगबारे बयान दिन जबरा बुधबार बिहान सिंहदरबार पुगेका थिए। महाभियोगबारे छानविन गर्न ११ सदस्यीय समिति गठन भएको छ। सत्तारुढ दलले २१ आरोपसहित राणाविरुद्ध गत फागुनमा महाअभियोग प्रस्ताव संसदमा दर्ता गराएका थिए। लगत्तै जबरा निलम्बनमा परेका थिए।
चरम राजनीतिले त्रिवि थिलथिलो,"काठमाडौं : मुलुककै जेठो त्रिभुवन विश्वविद्यालय (त्रिवि)का उपकुलपति प्राडा धर्मकान्त बाँस्कोटाले केही दिनअघि गृह प्रशासनलाई चिठी लेखेर सुरक्षाको माग गरे। आफू र त्रिविका पदाधिकारीको ज्यान जोखिममा रहेको भन्दै उनले सुरक्षाकर्मी खटाइदिन आग्रह गरेका हुन्। प्राज्ञिक थलोका प्रमुखले भौतिक रूपमै असुरक्षा महसुुस गर्नुपर्ने र सरकारसँग सुरक्षाकर्मी माग्नुपर्ने अवस्था किन आयो त ? विज्ञको समान जवाफ छ, चरम राजनीति। शिक्षाविद् प्राडाविद्यानाथ कोइराला भन्छन्, राजनीतिक नेतृत्वले विद्यार्थीलाई भ्रातृसंगठन बनाए। भ्रातृसंगठनहरू भत्काउने मात्रै भए। सबै लुट्ने, कुट्ने, चुट्ने। नेतृत्वले चिन्तन गर्न सिकाएनन्। त्रिविमा चरम राजनीतिको मुख्य कारक नेताहरू भएको उल्लेख गर्दै प्राडा कोइराला भन्छन्, विद्यार्थीले इज्जत र पैसा खोज्छन्। मैले यो उपकुलपतिलाई थुनें भन्नेमा इज्जत हुँदैन भनेर नेताहरूले विद्यार्थीलाई ओरिन्टेसन दिनुपर्छ। अघिल्लो सरकारका पालामा नियुक्त उपकुलपति प्राडा धर्मकान्त बाँस्कोटालाई हटाउन सत्तासीन कांग्रेसको भ्रातृसंगठन नेपाल विद्यार्थी संघले तालाबन्दी गरिरहेको तर्क गर्छन् शिक्षाविद्हरू। कांग्रेसनिकट प्रजातान्त्रिक प्राध्यापक संघले पनि त्रिविका पदाधिकारी शैक्षिक सुधारमा असफल भएको आरोप लगाइरहेको छ। त्यसैकारण विभिन्न बहानामा त्रिविमा तालाबन्दी गरिएको छ। त्रिविमा तालाबन्दी गरिएको भन्दै कार्यकारी परिषद्को बैठक भदौ १० गते जमलस्थित एक होटलमा आयोजना गरियो। संघका कार्यकर्ताले होटलमै पुगेर बैठकमा हस्तक्षेप गरी कागजात नियन्त्रणमा लिए। तत्कालीन प्रधानमन्त्री केपी शर्मा ओलीले त्रिवि कुलपतिको हैसियतमा प्राडा बाँस्कोटालाई २०७६ कात्तिक १७ गते उपकुलपति नियुक्त गरे। तर, उनको कार्यकाल सहज तरिकाले अघि बढ्न सकेको छैन। जहिल्यै तालाबन्दी भइरहेको छ। त्रिविमा पछिल्लो पटक प्रश्नपत्र निर्माणमा हेलचेक्र्याइँको विषय उठाएर संघले तालाबन्दी गरेको हो। गत जेठ १६ गते स्नातकोत्तर तेस्रो सेमेस्टरको पब्लिक इकोनोमिक्स विषयको प्रश्नपत्र गत वर्षकै हुबहु आयो। जेठ २३ मा स्नातकोत्तर पहिलो सेमेस्टरको इन्टरनेसनल पोलिटिकल साइन्स (अन्तर्राष्ट्रिय राजनीतिशास्त्र) विषयको प्रश्नपत्र पनि हुबहु सोधिएको थियो। असार २५ मा लिएको नेप्लिज सोसाइटी एन्ड पोलटिक्स विषयको परीक्षा पाँचौं सेमेस्टरको समाजशास्त्रको प्रश्न सोधेपछि रद्द भयो। असार २२ मा लिएको बीबीए छैटौं सेमेस्टरको अर्गनाइजेसन बीएभीआर विषयको प्रश्नपत्र पनि निजी कलेजले सञ्चालन गरेको प्रिबोर्ड परीक्षाको प्रश्नपत्रसँग हुबहु मिलेको सार्वजनिक भएको थियो। यी घटनामा त्रिविका पदाधिकारीले छानबिन नगरेको भन्दै विद्यार्थीले आपत्ति जनाए। त्रिवि प्रशासनले प्रश्नपत्रमा लापरबाही गर्ने चार शिक्षकलाई कारबाही गर्यो। कार्यकारी परिषद् बैठकले प्रश्नपत्र हुबहु बनाउने शिक्षकलाई तीन वर्षसम्म त्रिविअन्तर्गतका कुनै पनि क्याम्पसमा पढाउन नपाउने र तीन वर्षसम्म कुनै पनि परीक्षामा संलग्न नगराउने गरी कारबाही गरिएको त्रिविद्वारा गत असार ३० मा जारी विज्ञप्तिमा उल्लेख छ। तर, संघ प्रश्नपत्र हुबहु छाप्ने दोषीलाई कारबाही हुनुपर्ने र छानबिन प्रतिवेदन सार्वजनिक गरिनुपर्ने माग राख्दै आन्दोलनमा छ। त्रिवि नेवि संघ एकाइ सचिव योगेन्द्र रावल छानबिन समितिको प्रतिवेदन सार्वजनिक गरी दोषीलाई कारबाही गर्नुपर्ने बताउँछन्। प्रश्नपत्र दोहोरिएपछि त्रिविको हेलचेक्र्याइँविरुद्ध नेवि संघ आन्दोलनमा छ। छानबिन समिति गठन भयो। समितिले प्रतिवेदन बुझायो। निर्दोषलाई फसाउने दोषीलाई उम्काउने कार्य गरियो। यसविरुद्ध नेवि संघ आन्दोलनमा छ, रावल भन्छन्, प्रतिवेदन सार्वजनिक गर्नुको सट्टा त्रिविका पदाधिकारीले केही समूह हामीमाथि आक्रमण गर्न प्रयोग गरे। त्रिवि कार्यकारी परिषद्को बैठक यही भदौ १० गते जमलस्थित एक होटलमा बस्यो। उपकुलपति प्रा डा बाँस्कोटाले पदाधिकारीलाई विश्वविद्यालय प्रवेशमै अवरोध गरिएकाले बैठक होटलमा डाक्नुपरेको बताएका थिए। बैठकबाटै नेपाल विद्यार्थी संघ त्रिवि एकाइ समितिले परिषद्का कागजात नियन्त्रणमा लिएर शिक्षा विज्ञान तथा प्रविधिमन्त्री देवेन्द्र पौडेललाई बुझाएको थियो। त्रिवि पदाधिकारी, शिक्षक तथा कर्मचारीको नयाँ तलबमान निर्धारण, नेपाल कमर्स क्याम्पस मीनभवन पुँजीगत शीर्षक बजेट विनियोजन, विज्ञान तथा प्रविधि अध्ययन संस्थान डीनको कार्यालय प्रभावकारी कार्यसम्पादन, ईबैंकिङलगायत सात एजेन्डामा छलफल गर्न बैठक बसेको थियो। त्यही बेला संघले कागजात नियन्त्रणमा लिएको थियो। त्रिविमा गत माघ ६ देखि असार पहिलो सातासम्म झन्डै पाँच महिना अर्थात् १ सय ५० दिन तालाबन्दी भयो। आंशिक प्राध्यापक र नेवि संघले पदाधिकारीको कक्षमा तालाबन्दी गरेका थिए। आंशिक प्राध्यापकले समान कामको समान ज्याला पाउनुपर्ने भन्दै ताला लगाए। नेपाल विद्यार्थी संघले त्रिविका उपकुलपतिको कार्यकक्षमा लगाएको ताला। तस्बिर : अशोक दुलाल जनकपुरस्थित युथ क्याम्पसलाई बीसीए (ब्याचलर अफ कम्प्युटर एप्लिकेसन) कार्यक्रम सञ्चालनका लागि आफैंले दिएको सम्बन्धन आर्थिक लेनदेन नमिल्दा खारेज गरिदिएको आरोप लगाउँदै उक्त सम्बन्धन यथावत् राख्नुपर्ने माग गर्दै संघले ताला लगाएको थियो। त्रिविले उच्चस्तरीय छानबिन समिति गठन गर्ने प्रतिबद्धता जनाएपछि संघको ताला खोलियो। संघले नै पुनः प्रश्नपत्र हुबहु सोधेको भन्दै गत साउन ७ देखि तालाबन्दी गर्यो। जुन खोलिएको छैन। त्रिविमा करारमा कार्यरत प्राध्यापक र कर्मचारीलाई आन्तरिक प्रक्रियाबाट स्थायी गराउने तयारी भएपछि एमालेनिकट अनेरास्ववियुले २०७८ मंसिर १६ देखि एक महिनाजति उपकुलपति कार्यालयमा तालाबन्दी गरेको थियो। प्राध्यापक कुट्नेलाई भएन कारबाही त्रिवि समाजशास्त्र विभागका उपप्राध्यापक प्रेम चलाउने २०७७ असोज २० मा विद्यार्थीको आक्रमणबाट घाइते भए। विभाग प्रमुख नियुक्तिका विषयमा कीर्तिपुरमा आन्दोलनका क्रममा चलाउने आक्रमणमा परेका हुन्। तर, दोषीलाई अहिलेसम्म पनि कारबाही नभएको पीडितको गुनासो छ। सरकारको नीति एउटा, व्यवहार अर्कै २०७९८० को बजेट वक्तव्यमा लेखिएको छ उच्च शिक्षाको अध्ययन अध्यापन कार्यलाई अनुसन्धानमा आधारित बनाउन त्रिभुवन विश्वविद्यालयलाई सेन्टर अफ एक्सिलेन्सका रूपमा विकास गरिनेछ। नीति तथा कार्यक्रमअनुसार प्रक्रिया भने अघि बढ्न सकेको छैन। कारण हो, त्रिवि राजनीतिले थिलथिलो हुनु। त्रिविमा तालाका चाङ छन्। मुख्यतः तालाबन्दी गर्नेमा कांग्रेसनिकट नेपाल विद्यार्थी संघ, एमालेनिकट अनेरास्ववियु, माओवादी केन्द्रनिकट अखिल क्रान्तिकारी, एकीकृत समाजवादीनिकट अनेरास्ववियू, आंशिक र करार प्राध्यापक छन्। नेवि संघ, अखिल क्रान्तिकारी र अनेरास्ववियू सत्तारुढ दलनिकट छन्। झन्डै ३ सय दिनदेखि त्रिविमा तालाबन्दी हुँदा विश्वविद्यालयका पदाधिकारी त्रिविलाई प्राज्ञिक थलो कसरी बनाउने भन्नेतर्फ सोच्न पाएका छैनन्। पदाधिकारीको कार्यालयमा तालाबन्दी हुँदा देशभरका शिक्षक कर्मचारीलाई ४५ दिनदेखि तलब खुवाउन सकेका छैनौं । नीतिगत तथा प्रशासनिक काम द्रुतगतिमा हुन सकेको छैन । प्राडाशिवलाल भुसाल, रेक्टर, त्रिवि त्रिविको अवस्थाका विषयमा संसद्मा प्रश्न उब्जिएको छ। प्रतिपक्षी एमालेले त्रिविमा भइरहेको बेथिति हल गर्न सरकारसँग माग गरेको छ। प्रतिनिधिसभा बैठकमा सांसद प्रदीप ज्ञवालीले भनेका थिए, संरक्षित गुन्डागर्दीबाट विश्वविद्यालय कुन अवस्थामा पुग्छ ? त्यसपछि सभामुख अग्निप्रसाद सापकोटाले सोमबार यथाशीघ्र समस्या हल गर्न सरकारलाई रुलिङ गरेका छन्। त्रिविमा तालाबन्दी हुँदा नीतिगत, प्रशासनिक निर्णयमा कठिनाइ भएको छ। विश्वविद्यालयका रेक्टर प्राडाशिवलाल भुसाल प्रशासनिक काम द्रुत गतिमा हुन नसकेको बताउँछन्। पदाधिकारीको कार्यालयमा तालाबन्दी हुँदा देशभरका शिक्षक कर्मचारीलाई ४५ दिनदेखि तलब खुवाउन सकेका छैनौं, रेक्टर भुसालले अन्नपूर्ण पोस्ट्सित भने, विकास निर्माण (भवनलगायत) कामको आर्थिक मसान्तमा पैसा फछ्र्योट गर्नुपर्ने हुन्छ। तालाबन्दीका कारण समयमा पेमेन्ट नहुँदा हर्जना तिर्नुपर्ने अवस्था आउन सक्ने भयो। समस्या सम्बोधनको पहल भए पनि निष्कर्ष ननिस्किएको उनको भनाइ छ। करिब ४ लाख २५ हजार विद्यार्थीले अध्ययन गर्दै आएको त्रिवि विद्यार्थी तथा खेलकुद निर्देशनालयका प्रमुख प्रापशुपति अधिकारीले जानकारी दिए। त्रिविमा रजिस्ट्रार कार्यालय, कर्मचारी प्रशासन महाशाखा, लेखा शाखा, (मानविकी, कृषि डिन कार्यालय)मा तालाबन्दी छ। कीर्तिपुरस्थित त्रिभुवन विश्वविद्यालय परिसर। तस्बिर : अशोक दुलाल पूर्वउपकुलपति प्राडाहीराबहादुर महर्जन त्रिविमा भइरहेको आन्दोलन नितान्त राजनीतिसँग जोडिएकाले राजनीतिक ढंगले समाधान गर्नुपर्ने बताउँछन्। भन्छन्, त्रिविको आन्दोलन राजनीतिसँग सम्बन्धित छ। समस्याको दीर्घकालीन सम्बोधनका लागि सबै दलको चासो हुनुपर्छ। त्रिविमा कार्यरत उपप्राध्यापक अवतार सुवेदी त्रिविमा पूर्वकर्मचारीबाट पदाधिकारी नियुक्ति प्रक्रिया नै गलत भएको बताउँछन्। पूर्वकर्मचारी पदाधिकारी नियुक्ति गर्ने प्रवृत्ति खारेज गर्नुपर्छ। किनभने, पूर्वकर्मचारी उपकुलपति भइसकेपछि फर्केर विश्वविद्यालय जाँदैनन्, सुवेदी भन्छन्, कार्यरतबाट उपकुलपतिलगायत पदाधिकारी नियुक्ति गर्नुपर्छ। विश्वविद्यालय नबुझेको व्यक्ति नियुक्त गरेर समस्या आएको हो। विश्वविद्यालयको समस्या सम्बोधन गर्न गम्भीर नभए विघटन हुन सक्ने उनको भनाइ छ। भन्छन्, सबै खाले संरचना अस्तव्यस्त छन्। दीर्घकालीन समाधानका लागि शिक्षक, कर्मचारी, विद्यार्थीको तादात्म्य मिलाउनुपर्छ। मुख्य कुरा सिस्टममा समस्या देखियो। विद्यार्थीका जायज माग सम्बोधन गर्न विश्वविद्यालयले पनि पहलकदमी लिनुपर्छ। एमालेनिकट त्रिवि अनेरास्ववियु इन्चार्ज मदन विष्ट वार्तामार्फत समस्याको निकास निकाल्नुपर्ने बताउँछन्। भन्छन्, तालाबन्दीको बाटो रोज्नु विद्यार्थीको अहितमा हुन्छ। निजी संस्थालाई प्रश्रय पुग्छ। त्रिवि अखिल (क्रान्तिकारी) अध्यक्ष प्रदीप भट्ट विश्वविद्यालय खुला छ, तालाबन्दी गर्न पाइँदैन भनेर आन्दोलन गर्ने बताउँछन्। भन्छन्, विश्वविद्यालयलाई भयरहित वातावरणमा सञ्चालनमा आउन दिनुपर्छ। एकीकृत समाजवादीनिकट अनेरास्ववियूका नेता टीकाराम भण्डारी त्रिविको समस्या सम्बोधन गर्न शिक्षा मन्त्रालयबाट उच्चस्तरीय समिति गठन गरिनुपर्ने बताउँछन्। भन्छन्, तालाबन्दी गर्नुहुँदैन। समस्या समाधानका लागि पूर्वपदाधिकारीको नेतृत्वमा शिक्षा मन्त्रालयबाट समिति गठन गर्नुपर्छ। उपकुलपतिले त्यसपछि मागे सुरक्षा उपकुलपति प्राडा बाँस्कोटाले गृह मन्त्रालयलाई पत्र लेख्दै सुरक्षाकर्मी माग गरेका छन्। उनले पत्रमा लेखेका छन्, पदीय जिम्मेवारीले गर्दा दैनिक दिन कार्यालय र सार्वजनिक कार्यक्रममा समेत उपस्थित हँुदासमेत भौतिक रूपमा नै आक्रमण गर्ने संभावना भएकाले सो असुरक्षाबाट बच्नका लागि उपकुलपति, शिक्षाध्यक्ष र रजिस्ट्रारलाई दुईदुई जना निजी सुरक्षा अधिकृतको व्यवस्था गरिदिई शान्तिपूर्ण रूपमा काम कारबाही गर्ने वातावरण मिलाइदिनुहुन अनुरोध गर्छु। त्रिविका पदाधिकारीहरू सदैव विश्वविद्यालयको कामकारबाहीमा खटिँदै आइरहने क्रममा विश्वविद्यालयको केन्द्रीय कार्यालयमा विभिन्न विद्यार्थी संघबाट लेटरप्याड प्रयोग गरी वा नगरी केही समूहको नामबाट तालाबन्दी गर्ने गरिएको उनको भनाइ छ। उपकुलपति, शिक्षाध्यक्ष र रजिस्ट्रारको कुर्सी तथा टेबुल जलाउने, बारम्बार कार्यकक्ष तोडफोड गर्ने, कर्मचारीहरूलाई मानसिक तनाव दिने उपकुलपति, शिक्षाध्यक्ष र रजिष्ट्रारलाई दैनिक दिन फोन गरी धम्काउने, गाली बेइज्जती गर्ने, सडकको बीचबीचमा बसी आक्रमण गर्ने शैलीमा प्रस्तुत हुने, प्रचलित कानुनले निषेध गरेका शब्दहरू उल्लेख गरी म्यासेज गर्ने, कार्यालय प्रवेशमा निषेधजस्ता कार्य गर्ने र सोलाई निरन्तर दिँदै आएकाले पदाधिकारी गम्भीर रूपमा असुरक्षित भएको कुरा जानकारी गराउँछु, उनी भन्छन्। त्रिवि देशका लागि आवश्यक पर्ने दक्ष प्राविधिक तथा अप्राविधिक जनशक्तिको व्यवस्थापन गर्ने प्रचलित कानुनले परिभाषित गरेको सार्वजनिक संस्था भए पनि दिनहुँ आक्रमण हुने गरेको उनको भनाइ छ। भन्छन्, यस संस्थाका पदाधिकारीहरूले गर्ने हरेक काम कारबाही सार्वजनिक जवाफदेहीता भित्र पर्छन्। त्रिभुवन विश्वविद्यालयको ऐन, नियम र समयसमयमा नेपाल सरकार र यसअन्तर्गतका निकायबाट कानुनबमोजिम हुने निर्देशनलाई कार्यान्वयन गर्ने दायित्व र कर्तव्य भएका पदाधिकारीहरू हुन्। त्रिविका सहकुलपतिसमेत रहेका शिक्षा विज्ञान तथा प्रविधिमन्त्री देवेन्द्र पौडेल त्रिविमा भइरहेको आन्दोलनको प्रकृति बेठीक रहेको बताउँछन्। भन्छन्, आन्दोलनको प्रकृति बेठीक छ। तालाचाबी लगाउने कुराले विश्वविद्यालय सुधार हुन सक्दैन। विश्वविद्यालयलाई सेन्टर अफ एक्सिलेन्सका रूपमा विकास गर्ने योजना छ। त्रिविमा प्रश्नपत्र दोहोरिनु, शैक्षिक क्यालेन्डर लागू नहुनु समस्याका रूपमा रहेको छ। यसलाई समाधान गर्न वार्ता संवादको प्रक्रिया थाल्नुपर्छ। शैक्षिक क्रियाकलाप डिस्टर्व गर्नुभएन। आन्दोलनको प्रकृति बेठीक छ। ताला लगाउने कुराले विश्वविद्यालय सुधार हुन सक्दैन। विश्वविद्यालयलाई सेन्टर अफ एक्सिलेन्सका रूपमा विकास गर्ने योजना छ। यो अभियानलाई कहीं कतैबाट असर पर्नुहुँदैन। त्रिविमा प्रश्नपत्र दोहोरिनु, शैक्षिक क्यालेन्डर लागू नहुनु समस्याका रूपमा छन्। यसलाई समाधान गर्न वार्ता प्रक्रिया थाल्नुपर्छ। शैक्षिक क्रियाकलाप डिस्टर्ब गर्नु भएन। देवेन्द्र पौडेल,मन्त्री, शिक्षा, विज्ञान तथा प्रविधि समस्या विद्यार्थीभन्दा पनि मालिकको हो। मालिक भनेका नेताहरू हुन्। जसले भ्रातृसंगठन बनाए। राजनीतिक नेतृत्वले विद्यार्थीलाई भ्रातृसंगठन बनाए। भ्रातृसंगठन भत्काउने मात्रै भए। सबै लुट्ने, कुट्ने, चुट्ने। नेतृत्वले चिन्तन गर्न सिकाएनन्। दोष नेताहरूको देख्छु। विद्यार्थीले इज्जत र पैसा खोज्छ। इज्जत मैले यो उपकुलपतिलाई थुनें भन्नेमा होइन भनेर ओरिन्टेसन दिनुपर्छ। प्राडा विद्यानाथ कोइराला, शिक्षाविद् त्रिविको आन्दोलन राजनीतिसँग सम्बन्धित छ। समस्याको दीर्घकालीन सम्बोधनका लागि सबै दलको चासो हुनुपर्छ। प्राडाहीराबहादुर महर्जन,पूर्वउपकुलपति, त्रिवि"
"जबराले भने महाभियोग एमालेले ल्याउनुपर्थ्यो,गठबन्धनले किन ल्यायो ?","काठमाडौं : निलम्बित प्रधानन्यायाधीश चोलेन्द्र शमशेर जबराले आफूमाथि लगाइएको महाभियोगप्रति असन्तुष्टि व्यक्त गरेका छन्। बुधबार महाभियोगबारे बयान दिन महाभियोग सिफारिस समितिमा उपस्थित भएका जबराले एमालेले ल्याउनुपर्ने महाभियोग प्रस्ताव गठबन्धनले ल्याएको भन्दै प्रतिप्रश्न गरे। उनले भने,' एमालेबाट महाभियोग प्रस्ताव आउनुपर्थ्यो, गठबन्धनबाट आयो।' उनले आफूलाई मात्रै नभएर सर्वोच्च अदालतमा बहालवाला अन्य पाँच न्यायाधीशमाथि पनि महाभियोग लगाउनुपर्ने बताए।"
साहेव अहमदले प्रदेशमा उम्मेदवारी दिने,विराटनगर : विराटनगरका समाजसेवी साहेव अहमद (गुड्डु)ले अगामी निर्वाचनमा प्रदेशमा उम्मेदवारी दिने घोषणा गरेका छन् । दलहरुले स्थानीयलाई उम्मेदवार नबनाई बाहिरबाट उम्मेदवार ल्याउने गरेको भन्दै समाजसेवी गुड्डुले प्रदेश ६को (ख)मा उम्मेदवारी दिने घोषणा गरेका हुन्। उनले जनताको दवाव र आग्रहमा स्वतन्त्रबाट उम्मेदवारी दिने घोषणा गरेको बताए । लामो समयदेखि कांग्रेसमा सक्रिय भएर लागेका उनी जनता समाजवादी पार्टी नेपालका प्रवेश गरेका थिए । समाजवादी पार्टी एकात्मक सोचले ग्रसित भएको बताउँदै स्वतन्त्र बनेको उनले उल्लेख गरे। समाजवादीको आग्रह अनुसार कांग्रेस त्यागे तर जसपा पनि एकात्मक सोचले अघि बढेकाले स्वतन्त्र भएर निर्वाचनमा जान लागेको उनले बताए । स्वतन्त्र भए मात्रै जनताको ईच्छा अनुसार काम गर्न सकिने भएकाले आफू स्वतन्त्र भएर निर्वाचनमा होमिन लागेको जनाए । संघीय लोकतान्त्रिक गणतन्त्र स्थापना भए पनि जनताका समस्याहरु समाधान गर्न दलहरु असफल भएकाले दलप्रति जनताको विश्वास घट्दै गएको उनले बताए । चुप भएर बसेको बेला युवाहरुले उम्मेदवार बन्न दिएको दवावले उम्मेदवारी दिने र जितेर देखाउने उनले बताए ।
"न्यायपालिकासँग संसदले शक्ति सन्तुलन राख्नुपर्छ, आरोप मात्रै लगाएर हुँदैन : जबरा","काठमाडौं : निलम्बित प्रधानन्यायाधीश चोलेन्द्र शमशेर जबराले न्यायपालिकासँग संसदले शक्ति सन्तुलन राख्नपर्ने बताएका छन्। आफूमाथि लागेको महाभियोगबारे बयान दिन प्रतिनिधि सभा, महाभियोग सिफारिस समितिमा उपस्थित भएका जबराले यस्तो बताएका हुन्। उनले भने,' न्यायपालिकासँग संसदले शक्ति सन्तुलन राख्नुपर्छ। नेतृत्वलाई आरोप लगाएर मात्रै हुँदैन।' बयानका क्रममा उनले २०७८ जेठ अघि नै महाभियोग किन नआएको भन्दै प्रतिप्रश्न गरे। उनले जेठ २८ अघि आफूले नेतृत्व गर्दा ठिक पछि बेठिक हुने भन्दै आपत्ती जनाए। बयानका क्रममा समिति सदस्यहरुले राजनीतिक दलसँग बार्गेनिङ गरेको भन्दै प्रश्न सोधेका थिए। बयान जारी छ।"
बयान दिन प्रधानन्यायाधीश जबरा सिंहदरबारमा,"काठमाडौं : निलम्बित प्रधानन्यायाधीश चोलेन्द्रशमशेर जबरा आफूमाथि लागेको महाभियोगबारे बयान दिन सिंहदरबार पुगेका छन्। जबरासँग प्रतिनिधिसभा, महाअभियोग सिफारिस समितिले आज बयानका लागि बोलाएको थियो। महाभियोगका विषयमा लागेका आरोपबारे जबराले समितिसमक्ष बयान दिनेछन्। समितिले एक साताअघि नै पठाएको पत्र जबराले बुझेका थिए। महाभियोगबारे छानविन गर्न ११ सदस्यीय समिति गठन भएको छ। नेपालको संविधान धारा १०१ को उपधारा (२) तथा प्रतिनिधिसभा नियमावली, २०७५ को नियम १६१ बमोजिम प्रतिनिधिसभाका एक चौथाइभन्दा बढी सदस्यहरूले महाभियोग प्रस्ताव पेस गरेका थिए। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका अभियोग जबरामाथि लगाइएको छ। सत्तारुढ दल नेपाली कांग्रेस, नेकपा माओवादी केन्द्र र नेकपा समाजवादी पार्टीका ९८ जना सांसदले महाभियोग प्रस्ताव संसद्मा दर्ता गरेका थिए। कांग्रेस संसदीय दलकी तत्कालीन सचेतक पुष्पा भुषाल, माओवादी केन्द्रका प्रमुख सचेतक देव गुरुङ र एकीकृत समाजवादी पार्टीका सचेतक जीवनराम श्रेष्ठले प्रस्तावक रहेका थिए। उक्त प्रस्तावमा ९५ जना सांसदले समर्थन जनाएका थिए। भदौ ८ गते महाभियोगी सिफारिस समितिको बैठकले महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी उपलब्ध गराइदिन सरोकारवाला निकाय, व्यक्तिबाट माग गरेको थियो। सोहीबमोजिम नेपाल बार एसोसिएसनले जबरालाई महाभियोग पुष्टि गर्ने कागजात एवं विवरणसहितको ३४ बुँदे पत्र महाभियोग सिफारिस समितिलाई आइतबार बुझाएको थियो। यसअघि जबराको राजीनामा माग गर्दै बारले १०९ दिनसम्म आन्दोलन गरेको थियो। जबराको कार्यशैलीप्रति असन्तुष्टि जनाउँदै सर्वोच्चका न्यायाधीश इजलास बस्न इन्कार गरेका थिए।"
नागरिकता विधेयकको सकस : प्रचण्डसहितका माओवादी नेताहरु शीतल निवासमा,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड पार्टीका नेताहरुसहित शीतल निवास पुगेका छन्। नागरिकता विधेयकलगायतका विषयमा छलफल गर्दा प्रचण्ड शीतल निवास पुगेका हुन्। पछिल्लो समय राष्ट्रपति विद्या देवी भण्डारीले प्रमुख राजनीतिक दलका नेताहरुसाग संबाद गरिरहेकी छन्। केही दिनअघि कांग्रेस सभापतिसमेत रहेका शेरबहादुर देउवा पार्टीका पदाधिकारीसहित राष्ट्रपति भण्डारीसँग छलफल गरेका थिए। भेटमा राष्ट्रपति भण्डारीले नागरिकता विधेयकको विषयमा चासो राखेकी थिइन्। प्रधानमन्त्री देउवाले नागरिकता विधेयक प्रमाणीकरण गर्नका लागि राष्ट्रपतिसमक्ष आग्रह गरेका थिए। लाखौं नेपालीहरु नागरिकताविहीन भएको अवस्थामा नागरिकता विधेयक आउनुपर्ने प्रधानमन्त्रीको भनाइ थियो। राष्ट्रपति भण्डारीले सोही दिन प्रमुख प्रतिपक्षी दल नेकपा एमालेका नेताहरुसँग छलफल गरेका थिए।लोकतान्त्रिक समाजवादी पार्टीका अध्यक्ष महन्थ ठाकुरसहित पार्टीका नेताहरुले पनि नागरिकता विधेयक प्रमाणीकरण गर्नका लागि राष्ट्रपतिलाई भेटेर आग्रह गरेका थिए। सन्देशसहित फिर्ता पठाएको नागरिक विधेयक प्रतिनिधिसभाले जस्ताको तस्तै पारित गरेपछि राष्ट्रपति असन्तुष्ट रहेको शीतल निवास स्रोतको दाबी छ। पछिल्लो समय राष्ट्रपतिले विभिन्न पेसाकर्मीहरुसँग पनि छलफल जारी राखेकी छन्।
पूर्व मुमाबडामहारानी रत्नको ९४ वर्षको उमेरमा आँखाको शल्यक्रिया,"काठमाडौं : पूर्व मुमाबडामहारानी रत्नराज्यलक्ष्मीको आँखाको शल्यक्रिया गरिएको छ। ९४ वर्षीया शाहको दरबारमार्गस्थित सुदृष्टि आइ क्लिनिकमा मोतियाविन्दुको शल्यक्रिया गरिएको हो। शाहकोआँखाको शल्यक्रिया सफलतापूर्वक भएको डा सुमन एस थापाले जानकारी दिएका छन्। डाथापाले शल्यक्रियापछि तस्बिर सार्वजनिक गर्दै शल्याक्रिया सफलतापूर्वक सफल भएको भन्दै खुसी व्यक्त गरेका छन्। शाहको शल्यक्रियाको क्रममा पूर्वराजा ज्ञानेन्द्र शाह, पूर्वरानी कोमल ,पूर्व युवराज्ञी हिमानी शाहलगायत परिवारका सदस्यहरु क्लिनिक गएका थिए। रत्न स्वर्गीय राजा महेन्द्रकी श्रीमती हुन्। राजतन्त्र समाप्त भएपनि शाह नारायणहिटी राजदरबारमा बस्दै आएकी छन्।"
स्रोत नखुलेको पचास लाखसहित पक्राउ परेका घ्याल्चेन जेल चलान,"काठमाडौं : नेपाल प्रहरीले स्रोत नखुलेको रकमसहित पक्राउ परेका एक जनालाई जेल चलान गरेको छ। प्रहरीले गत साउन १८ गते काठमाडौं महानगरपालिका६ भृकुटीचोकमा स्रोत नखुलेको रु ४९ लाख ५० हजार नगदसहित पक्राउ परेका गोरखा चुननुब्रीका २४ वर्षीय धावा घ्याल्चेनलाई आज केन्द्रीय कारागार सुन्धारा चलान गरेको हो। जिल्ला प्रहरी परिसर काठमाडौंका प्रवक्ता, प्रहरी उपरीक्षक दिनेशराज मैनालीले घ्याल्चेनलाई काठमाडौं जिल्ला अदालतको आदेशअनुसार नेपाल राष्ट्र बैँक ऐन, २०५८ को कसूर मुद्दामा कारागार चलान गरेको जानकारी दिए। पक्राउ परेका घ्याल्चेनसँग प्रहरीले बा९९प ७२०४ नम्बरको मोटरसाइकल, रु ४९ लाख ५० हजार, नागरिकता, मोबाइल र निलो झोला एक थान बरामद गरेको थियो।"
छैठौं तलाबाट एकसाथ हाम फाल्दा १४ वर्षका किशोर किशोरीको मृत्यु,काठमाडौं : बुद्धनगरको एक निर्माणधीन घरको छैठौं तलाबाट खसेर दुई जनाको मृत्यु भएको छ। मृत्यु हुनेमा १४ वर्षीय अनिकेत रोष र १४ वर्षीया कृतिका जैसवाल रहेको प्रहरीले जनाएको छ। उनीहरु पाठशाला स्कुलमा कक्षा ९ मा अध्ययनरत रहेको प्रहरी भनाइ छ। काठमाडौं महानगरपालिका१० स्थित निर्माणधीन घरबाट उनीहरुले एकसाथ हाम फालेको प्रहरीको प्रारम्भिक अनुसन्धानले देखएको छ। साँझ ५:४४ बजे निर्माणधीन घरबाट हाम फालेका उनीहरुलाई तत्कालै सिभिल अस्पताल पुर्याइएको थियो। उपचारको क्रममा दुवै जनाको मृत्यु भएको प्रहरीले जाएको छ। प्रहरीका अनुसार अनिकेत भारत विहार घर भई हालः पेप्सीकोला बस्दै आएका थिए भने कृतिका घट्टेकुलोका स्थायी बासिन्दा रहेका थिए।
सामाजिक सञ्जालको दूरुपयोग गरी महिलालाई मानसिक यातना दिने दुई पक्राउ,"काठमाडौं : नेपाल प्रहरीले सामाजिक सञ्जालको प्रयोग गरी महिला तथा नाबालिकालाई दुःख, हैरानी, मानसिक यातना तथा अपमान गर्ने दुईजनालाई पक्राउ गरेको छ। प्रहरीको साइवर व्युरो भोटाहिटिको टोलीले सामाजिक सञ्जाल भाइवर, इन्स्टाग्राममार्फत् साथी बनाइ महिला तथा नाबालिकालाई अश्लिल भिडियो पठाएर मानसिक यातना, दुःख तथा हैरानी दिने भारतीय नागरिक १९ वर्षीय मोहम्मद रमीज राजा र ताप्लेजुङका ३२ वर्षीय जेम्स तामाङलाई पक्राउ गरी आज सार्वजनिक गरेको हो। व्युरोका प्रवक्ता प्रहरी उपरीक्षक पशुपतिकुमार रायले सामाजिक सञ्जालमार्फत् साथी बनाइ विभिन्न लोभलालच देखाइ पीडित महिलालाई अश्लिलता प्रदर्शन गर्न लगाएर सामाजिक सञ्जालमार्फत् प्रशारण गरिदिने भनी मानसिक यातना र दुःख हैरानी दिएकाले उनीहरुलाई पक्राउ गरिएको जानकारी दिए। पक्राउ परेका दुबैजनालाई विद्युतीय कारोबार ऐन, २०६३ अन्तर्गत् काठमाडौं जिल्ला अदालतबाट पाँचपाँच दिनको म्याद थप गरी अनुसन्धान भइरहेको प्रवक्ता रायले बताए।"
बझाङमा जिपको ठक्करबाट पैदलयात्रीको मृत्यु,बझाङ : बझाङमा जीपले ठक्कर दिँदा एक जना पैदलयात्रीको मृत्यु भएको छ। मृत्यु हुनेमा वित्थडचिर गाउँपालिका९ घर भएका ६० वर्षका गगन ओखेडाको छन्। जिल्लाको केदारस्युँ गाउँपालिका१ देउरा बजारबाट बाग्थलातर्फ गइरहेको सुदूरपश्चिम प्रदेश०१००च २६९० नम्बरको जीपले देउरा बजारमा पैदल हिँड्दै गरेका ओखेडालाई ठक्कर दिएको प्रहरीले जनाएको छ। ओखेडाको घटनास्थलमै मृत्यु भएको अस्थाई प्रहरी पोष्ट बाग्थलाले जानकारी दिएको छ। चालक बुंगल नगरपालिका६ बस्ने दीपेन्द्र धामी फरार भएका छन्। घटनास्थलमा प्रहरी पुगेको र घटनाको थप अनुसन्धान भइरहेको जिल्ला प्रहरी कार्यालय बझाङका डीएसपी जागेश्वर भण्डारीले बताए।
मिटर ब्याजी पीडित आमाको वेदना : १४ लाखको ४४ लाख ब्याज तिर्दा पनि छोरो ३ महिनादेखि जेलमै,"वीरगन्ज : मिटर ब्याजीको चंगुलमा फसेर छोरो ३ महिनादेखि जेलमा परेपछि आमा ७३ वर्षीया सुनैनादेवी यादव बिलखबन्दमा परेकी छन् । घर व्यवहार चलाउन भन्दै रौतहटको मौलापुर नगरपालिका २ सोनरनियाकी सुनैना देवीका छोरा दयाशंकर प्रसाद यादवले २०७६ असोजमा नाता पर्ने बाराको कलैया उपमहानगरपालिका ५ घुसुकपुरका अनिल यादव प्रियदर्शीसँग १४ लाख रुपैयाँ ऋण लिएका थिए । अनिल , बाराकै प्रसौनी गाउँपालिका ३ नौतन गण्डकस्थित रामजानकी आधरभूत विधालयमा कार्यरत शिक्षक पनि हुन् । उक्त ऋणको ब्याज बापत दयाशंकरका परिवारले अनिललाई ४९ लाख रुपैयाँ तिरिसकेका छन् । तर ऋण लिदाका बखत पटकपटक गरि दिएको चेक बाउन्सको मुद्दामा दयाशंकर गत जेठदेखि गौर कारागारमा कैदी जीवन बिताइरहेका छन् । बुधबार वीरगन्जमा पत्रकार सम्मेलन गरेकी वृद्दा सुनैना देवीले गहभरि आँशु पार्दै भनिन्, '१४ लाखको कर्जाको ब्याज ४९ लाख रुपैयाँ तिरिसकेका छौं, तैपनि छोरो ३ महिनादेखि जेलमै छ । ' अनिललाई ब्याज बापत आफूहरुले १० लाख , ८ लाख र २६ लाख गरि तीन पटकमा ४४ लाख रुपैयाँ बुझाइ सकेको भएपनि ऋण लिदाका बखत धितोस्वरुप दिएको चेक बाउन्सको मुद्दा हालेर अनिलले छोरालाई जेलमा हालेको सुनैनाको दावी छ। उनी भन्छिन् ,ऋण लिदा धितो भनेर अनिलको आफ्नै साला रामदिनेश यादवको नाममा २८ लाखको चेक काट्यौं , अनिलको भान्जी रुबी कुमारीको नाममा पनि ११ लाखको चेक काटेर दियौं , त्यहि दुईवटा चेक बाउन्स गराएर अनिलले मुद्दा हाल्यो अहिले छोरो जेलमा छ । ' पीडित सुनैना देवीको परिवारले १४ लाख रुपैयाँ ऋणको ब्याज तिर्ने क्रममा बापत १२ कठ्ठा खेत बेचेर र २ बिघा खेत दृष्टिबन्धकमा राखेर ऋण लिइ अनिललाई तीन पटकमा गरि ४४ लाख रुपैयाँ बुझाइ सकेका छन्। पत्रकार सम्मेलनमा सुनैनाकी बुहारी सन्ध्या यादवले भनिन् ,'ऋण लिने बेलामा अनिल आफ्नै नातामा पर्ने र सरकारी विधालयको शिक्षक पनि भएकाले विश्वास गर्यौं तर अहिले आएर १४ लाख ऋणको ४४ लाख रुपैयाँ तिरिसक्दा पनि चेक बाउन्स गराएर मेरो श्रीमान्लाई जेलमा हालेको छ ।' हालै सरकारले मिटर ब्याजीविरुद्ध उजुरी हाल्न आह्वान गरेपछि शिक्षक अनिलविरुद्ध जिल्ला प्रशासन कार्यालय बारामा सुनैना देवीसँगै तीनजनाको उजुरी परेको छ । अनिलविरुद्ध सुनैनासँगै बाराकै कलैया उपमहानगरपालिका वडा नम्बर १ का युगल किशोर यादव र महागढीमाइ नगरपालिका वडा नम्बर ७ का किशोरी प्रसाद यादवले पनि उजुरी हालेका छन् । तीनैजनाको उजुरीमा शिक्षक अनिलले आफ्ना साला समेत रहेका सिम्रौनगढ नगरपालिका वडा नम्बर ८ का वडा अध्यक्ष राम दिनेश प्रसाद यादव र साथी कलैया उपमनपा ८ का सुनिल कुमार ठाकुरसँगै मिलेर मिटर ब्याजीको धन्दा चलाउँदै आएको उल्लेख छ । उजुरीकर्ता युगलकिशोरका अनुसार, शिक्षक अनिल , उनका साला वडा अध्यक्ष राम दिनेश र साथी सुनिलले गरी २७ लाख रुपैयाँ ऋण दिएर ८१ लाख रुपैयाँको कपाली तमसुक बनाएका छन् । ऋण बापत लिएको साँवा र त्यसको ब्याज बापतको सबै रकम चुक्ता गरिसकेको भएपनि ती तीनैजनाले कपाली तमसुकको कागज भने फिर्ता नगरेको पीडित भनिएका युगल किशोरको आरोप छ । युगलकिशोर भन्छन्, 'ऋणमा लिएको सावाँ र ब्याज सबै चुक्ता गरिसके तर उल्टै उनीहरुले ऋण तिरेको छैन भनेर कपाली तमसुक गराएको कागज फिर्ता नगरी अदालतमा मुद्दा हालि दिएका छन् । ' अर्का उजुरीकर्ता किशोरी प्रसाद यादवका अनुसार , उनले अनिलसँग मिटर ब्याजमा ७५ लाख रुपैयाँ ऋण लिएका थिए । तर उक्त ऋणको ब्याज मात्रै ५ करोड रुपैयाँ तिरिसकेको छ। तर, अनिलले ऋणको साँवा र ब्याज अझै तिर्न बाँकी रहेको भन्दै आएका छन् । किशोरी भन्छन्,१ दिनको १ लाख रुपैयाँ ब्याज तिर्ने शर्तमा ७५ लाख लिएको थिए , अहिलेसम्म ५ करोड रुपैयाँ बुझाइसकेको छु तै पनि उसले अझै साँवा र ब्याज तिर्नुपर्छ भन्दै आएको छ ।' किशोरीले अनिलको साला वडा अध्यक्ष रामविनेशको नाममा १ करोड १० लाखको र उसको साथी सुनिलको नाममा ४२ लाख रुपैयाँको चेक काटेर दिएको प्रमाण आफूसँग सुरक्षित रहेको पनि बताए । यसका अतिरिक्त अनिलको श्रीमती रम्भा देवीको नाममा आफूले तीन कठ्ठा जग्गा पास गरिदिएको पनि किशोरीले बताए । किशोरी भन्छन् ,अनिललले आफ्नो साला वडाअध्यक्ष रामदिनेश र साथी सुनिलसँग मिलेर वर्षौदेखि मिटर ब्याजीको धन्दा चलाउँदै आएको छ । यता शिक्षक अनिलले भने आफू मिटर ब्याजीको धन्दा चलाउने व्यक्ति नै नभएको दाबी गरेका छन् । बुधबार अन्नपूर्णकर्मीसँग कुरा गर्दै यादवले आफूलाई बदनाम गर्न केहि व्यक्तिहरुले जिल्ला प्रशासन कार्यालयमा उजुरी हालेको बताए । अनिलले भने ,दयाशंकरलाई मैले ८ लाख रुपैयाँ सापटीको रुपमा दिएको थिएँ , पछि उसले रकम फिर्ता गर्यो , मैले उसँग एक रुपैया पनि ब्याज लिएको छैन , सबै आरोप निराधार हुन् । ' अर्का उजुरीकर्ता युगलकिशोर र किशोरीका सम्बन्धमा अनिलले भने ,उनीहरु त आफै ठग हुन् , गाउँका मान्छेको करोडौं रुपैयाँ ठगि गरेर बसेका छन् , मलाई बदनाम गर्न उनीहरुले झुठा उजुरी हालेका छन् । अनिलले आफूविरुद्ध लगाइएका आरोपको खण्डन गर्न आफूले पनि केहि दिनमै पत्रकार सम्मेलन गर्ने पनि बताए । अनिलले भने,म पनि पत्रकार सम्मेलन गरेर उनीहरुको पर्दाफास गर्छु ।' उनले पीडित भनिएकाहरुले जिल्ला प्रशासन कार्यालयमा उजुरी हालिसकेकाले प्रहरी प्रशासनले गर्ने छानबिनबाटै सत्यतथ्य कुरा बाहिर आउने पनि बताए ।"
दुई मोटरसाइकल ठोक्किँदा बुबाछोराको मृत्यु,बुटवल : रुपन्देहीको बुटवल उपमहानगरपालिका१३ बेल्वासमा मोटरसाइकल दुर्घटना हुँदा दुई जनाको मृत्यु भएको छ। मृतक बुबाछोरा रहेको प्रहरीले जनाएको छ। बुधबार साँझ साढे तीन बजे दुई मोटरसाइकल एक आपसमा ठोकिएको र दुध बोक्ने गाडीले ठक्कर दिँदा बेल्वासमा बस्ने स्थानीय अन्दाजी ४३ वर्षीय शोनु भट्टराई र उनका ६ वर्षीय छोरा निशान भट्टराईको निधन भएको इलाका प्रहरी कार्यालय बुटवलका प्रहरी नायव उपरिक्षक ठग बहादुर केसीले जानकारी दिए। मृतक बुबाछोराको पहाड घर अर्घाखाँची हो। पूर्वबाट पश्चिमतर्फ जाँदै गरेको लु४१प ४१६८ नम्बरको मोटरसाइकल र बुटवल आउँदै गरेको लु४८प ३२४६ नम्बरको मोटरसाइकल एक आपसमा ठोकिएका हुन्। दुर्घटनामा परी दुई जना घाइते भएका छन्।
नेेपालमा टिकटक बन्द गर्नुपर्ने माग,"राजविराज : सप्तरीका युवाहरू टिकटक एप बन्द गर्ने अभियानमा जुटेका छन्। समाजमा अश्लीलता बढिरहेको भन्दै युवाहरूले सप्तरीको राजविराजमा आज टिकटक एप बन्द गर्नका लागि प्रदर्शन गरे। विभिन्न ठाउँबाट टिकटक एप बन्दको आवाज आउन लागेका बेला टिकटक बन्द सङ्घर्ष समिति सप्तरीद्वारा जिल्ला प्रशासन कार्यालय सप्तरी र जिल्ला प्रहरी कार्यालय सप्तरीमा आज ज्ञापनपत्र बुझाएको सङ्घर्ष समिति अभियानका जिल्ला संयोजक सच्चिदानन्द यादवले जानकारी दिए। प्रदर्शनमा उत्रेका युवाहरूले टिकटक बन्द गर, टिकटकमा अश्लीलता भिडियो बनाउनेलाई कारबाही गर, टिकटक भगाऊँ आफ्नो संस्कृति बचाऊँ, टिकटक बन्द सङ्घर्ष समिति जिन्दावादलगायतका नारासहित विरोध प्रदर्शन गरेका थिए। समाजमा अश्लीलताको सीमा नाघ्दै सामाजिक सञ्जालको व्यापक दुरुपयोग भइरहेको युवाहरूको आरोप छ। नेपालमा टिकटकमा सामाजिक विकृति मौलाउने खालका गतिविधिहरु अधिक नै बढ्न थालेपछि टिकटक बन्द सङ्घर्ष समितिले ज्ञापनपत्र बुझाएको हो। टिकटक प्लेटफर्ममा अश्लीलताबाहेक अन्य केही नदेखिएको भन्दै यसले समाजमा विकृति फैलाएको ठहर गर्दै यसलाई निषेध गर्न अपिल गरिएको छ। छिमेकी मुलुक भारतमा समेत टिकटकले गर्दा शैक्षिकस्तर खस्किन थालेपछि तथा झन विकृति फैलिन थालेपछि भारत सरकारले टिकटक बन्द गरेको छ।"
गाउँपालिकाले बन्द गर्यो सडक,संखुवासभा : मकालु र चिचिला गाउँपालिकामा निर्माणाधीन ९ सय मेगावाटको अरुण तेस्रो जलविद्युत् आयोजना स्थल जाने सडक मकालु गाउँपालिका खण्डको सडक मकालु गाउँपालिकाले बन्द गरेको छ। सडक मर्मत नगरेको भन्दै मंगलबारबाट देउरालीदेखि निर्माणस्थलसम्म हेभी सवारीसाधन सञ्चालनमा रोक लगाएको हो। परियोजना विकास सम्झौता (पीडीए) अनुसार सडक सञ्चालनमा ध्यान नदिएको भन्दै हेभी सवारीसाधन सञ्चालनमा रोक लगाएको मकालु गाउँपलिका अध्यक्ष ओङ्दीछिरिङ शेर्पाले बताए। पीडीएमा भएको सडक सम्झौताअनुसार आयोजनाले ममर्त नगरेपछि सवारीसाधन सञ्चालनमा रोक लगाएको हो। कच्ची सडकमा हेभी सवारीसाधन सञ्चालन गर्दा सडकको अवस्था अति जीर्ण भई साना सवारीसाधन सञ्चालनमा समेत असहज भएको अध्यक्ष शेर्पाले जानकारी दिए। निर्माणाधीन अरुण तेस्रो आयोजनाले क्षमताभन्दा बढी सामान ढुवानी गरेका कारण सडक जीर्ण बनेको छ। पटकपटक सडक मर्मतका लागि अनुरोध गरिएको भए पनि आयोजनाले अटेर गरेको अध्यक्ष शेर्पाको भनाइ छ। अरुण तेस्रो आयोजना र सडक विभागले सडक मर्मत नगरेसम्म सडक नखुलाउने उनले बताए। किमाथांकाजोगवनी सडकअन्तर्गत खाँदबारीमकालुखण्डमा वर्षा र ठूला सवारीसाधन सञ्चालनका कारण सडक जीर्ण बनेको छ।
म्याद थपको माग गर्दै करारका कर्मचारीले लगाए गाउँपालिकामा ताला,"गुलरिया : बर्दियाको बढैयाताल गाउँपालिकामा करार दरबन्दीमा रहेका कर्मचारीहरुले विभिन्न ५ शूत्रीय माग राखी गाउँपालिकाको मूल गेटमा तालाबन्दी गर्दै धर्ना दिएका छन् । उनीहरुले संयुक्त संघर्ष समिति बनाई शान्तिपूर्ण धर्ना अभियान सुरु गरेका हुन् । संघर्ष समितिले तत्काल करार म्याद थप्नुपर्ने, श्रमशोषण नगरी नेपाल सरकारले तोके अनुसारको पारिश्रमिक व्यवस्था गरिनुपर्ने, कामकाज गरिरहेका करार कर्मचारीहरुलाई नियतवस् विभिन्न आरोपसहित करार गर्न आलटाल गरिएकोमा सो नगरी साविक अनुसार नै कामकाज गर्नेगरी तुरुन्त करार गर्नुपर्ने, करार कर्मचारीहरुको दीर्घकालिन व्यवस्थपा हुनुपर्ने, करार कर्मचारीहरुको सम्बन्धमा सम्मानित उच्च अदालत नेपालगञ्ज इजलासबाट गरिएका विभिन्न मितिका आदेश कार्यान्वय गरिनुपर्ने लगायतका माग संघर्षरत कर्मचारीहले राखेका छन् । बढैयाताल गाउँपालिकाको निवर्तमान कार्यपालिकाले नियुक्ति गरेका ३८ जना करार कर्मचारीहरुको पारिश्रमिक वेरुजु आएको बढैयाताल गाउँपालिकाका अध्यक्ष हिमालय त्रिपाठीले बताए । पारिश्रमिक नै बेरुजु आएको अवस्थामा पुन नियुक्ति दिनु नीतिगत भ्रष्टाचार हुने उनको भनाइ छ । 'पालिकासँग आन्तरिक श्रोत पनि छैन । राजस्वबाट तलब खुवाउँदा बेरुजु आउँछ, अब कसो गरौं,' उनले प्रश्न गर्दैभने पुरानो बेरुजु फर्छौट नभइ नियुक्ति दिन हामीलाई कठिन छ । बेरुजुको समस्या समाधान नभए सम्म गाउँपालिकाले करार कर्मचारीहरुको म्याद थप गर्न तथा नयाँ कर्मचारी भर्ना गर्न सक्दैन । अध्यक्ष त्रिपाठीले भने हामी आवेदन खोल्ने पक्षमा छैनौं ।"
झापामा जंगली हात्तीको आक्रमणबाट एक वृद्धको मृत्यु,झापा : झापामा जंगली हात्तीको आक्रमणबाट एक वृद्धको मृत्यु भएको छ। मृत्यु हुनेमा बाह्रदशी गाउँपालिका१ निवासी ८० वर्षीय वृद्ध देवीबहादुर अधिकारी रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार मंगलबार बिहान १० बजे मनकामना सामुदायिक वनभित्र घाँसदाउरा लिन गएको बेलामा हात्तीले उनलाई आक्रमण गरेको थियो। हात्तीको आक्रमणबाट गम्भीर घाइते भएका उनलाई तत्काल उपचारका लागि बिर्तामोडतर्फ लगिएको थियो। त्यहाँ उपचार सम्भव नभएपछि थप उपचारका लागि बिपी कोइराला स्वास्थ्य विज्ञान प्रतिष्ठान धरान लैजाँदै गर्दा बेलुका साढे ५ बजे मृत्यु भएको थियो। घटनाको सम्बन्धमा थप अनुसन्धान भइरहेको प्रहरीले जनाएको छ।
"मोटर पार्टस् बोकेको ट्याक्टर नियन्त्रणमा, भन्सारकै मिलेमतोमा तस्करी","विराटनगर : मोटर पार्टस् बोकेको एउटा भारतीय नम्बर प्लेटको ट्याक्टरलाई प्रहरीले विराटनगरबाट मंगलबार राति नियन्त्रणमा लिएको छ। भन्सार छली गरेको आशंकामा मोटर पार्टस् लोड गरिएको बीआर ७ के १७२४ नम्बरको ट्याक्टरलाई विराटनगर महानगरपालिका१२ रोडशेष चोकबाट नियन्त्रणमा लिइएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उक्त ट्याक्टर विराटनगर भन्सार कार्यालयबाट सामानको जाँचपास गराएर गन्तव्यतिर जाँदै थियो। प्रहरीले राति १०:२० बजेतिर नियन्त्रणमा लिएको हो। जाँचपासका क्रममा सामानको मूल्याङ्कन कम गरिएको हुनसक्ने प्रहरीको आशंका छ। तस्करीको आशंकामा नियन्त्रणमा लिएर अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझाइएको डीएसपी श्रेष्ठको भनाइ छ। उनका अनुसार ट्याक्टरका चालक भारत अररियाका २४ वर्षीय तलुवा मुर्मलाई पनि पक्राउ गरिएको छ। प्रहरीले सामान र ट्याक्टरको मूल्यांकन ३७ लाख रूपैयाँ बराबरको गरेको छ। सामान र ट्याक्टरसहित चालकलाई राजस्वमा बुझाइएको श्रेष्ठले बताए। थप कारबाहीको प्रक्रिया राजस्वले नै अगाडि बढाउने उनको भनाइ छ। पछिल्लो समय विराटनगर भन्सार कार्यालयको मिलेमतोमा सामानको तस्करी हुने गरेको छ। भन्सारबाट जाँचपास भएर निस्किएका सामान लोड गरिएका ढुवानीका साधनलाई नियन्त्रणमा लिएर प्रहरीले बुझाएपछि राजस्वले अनुसन्धान अघि बढाउँदा तस्करी मौलाएको पुष्टि भएको हो। तस्कर समूह, व्यवसायी एवं सामान ढुवानीकर्तासँग सेटिङ मिलाएर भन्सारका कर्मचारीले सामानको मूल्यांकन कम गरिदिने तथा कम परिणाम देखाएर बढी सामान ढुवानीको व्यवस्था मिलाइदिने गरेको पाइएको राजस्व स्रोतले बतायो। प्रहरीले सामान लोड गरिएका साधन नियन्त्रणमा लिनेवित्तिकै भन्सारले आपत्ति जनाउने गरेको छ। आफूसँग सेटिङ मिलाएर गन्तव्यतर्फ लगिँदै गरिएका सामान प्रहरीले नियन्त्रणमा नलिओस भन्ने भन्सारको चाहना रहेको स्रोतले बतायो। विराटनगर भन्सार कार्यालयका प्रमुख ताराप्रसाद सापकोटाले भन्सार जाँचपासमा कुनै कमजोरी नरहेको दाबी गरेका छन्। भन्सारबाट त्यस्तो गलत काम केही पनि भएको छैन। यदि भएको रहेछ भने प्रमाण लिएर आउनुस्, बसेर कुरा गरौँला, उनले भने, हाम्रो जाँचपासको विषयमा कसैले पनि प्रश्न उठाएको छैन। तस्करीको विषय अनआवश्यक हल्ला मात्रै हो। यसअघि भन्सारबाटै जाँचपास भएर निस्किएको आठ ट्रक सुपारी प्रहरीले नियन्त्रणमा लिएर अनुसन्धानका लागि राजस्वमा बुझाएको थियो। सुपारीको जाँचपासलाई लिएर भन्सारको काम कारबाहीमा उच्च अदालत विराटनगरले पनि प्रश्न उठाएको छ। तर राजस्व अनुसन्धान कार्यालयले अहिलेसम्म सुपारीको अनुसन्धान अघि बढाएको छैन। अदालतको आदेशपछि पनि सुपारी तस्करीमा संलग्न समूहसँग साँठगाँठ गरेर अनुसन्धान एवं कारबाहीलाई राजस्वले टारिरहेको छ।"
नोबेल अस्पतालको दोस्रो तलाबाट खसेका बिरामीको अवस्था गम्भीर,"विराटनगर : विराटनगरस्थित नोबेल शिक्षण अस्पतालबाट खसेर बुधबार बिहान एक जना बिरामी गम्भीर घाइते भएका छन्। मानसिक समस्याको उपचार गराइरहेका झापाको गौरीगञ्ज नगरपालिका६ का २९ वर्षीय आशिष लुइँटेल अस्पतालको दोस्रो तलाबाट खसेर घाइते भएको प्रहरीले जनाएको छ। उनलाई उपचारका लागि भदौ १० गते अस्पताल भर्ना गरिएको थियो। अभिभावकसँगै रहेका लुइँटेल अस्पतालको दोस्रो तलको झ्यालबाट बिहान ७ः१० बजेतिर एक्कासि खसेका थिए। उनको टाउको, निधार लगायत विभिन्न भाग चोट लागेको छ। गम्भीर अवस्थाका लुइँटेलको नोबेलमै उपचार भइरहेको छ। प्रहरीले घटनाको अनुसन्धान सुरु गरेको छ। उनी आफैँले हामफालेको हुनसक्ने प्रहरीले जनाएको छ।"
मकै जोगाउनै धौधौ,"बैतडी : पाटन५ अड्तोलाका रामदत्त पाण्डेको बास एक महिनादेखि खेतमै छ। उनी जंगली जनावरबाट मकै जोगाउन खेतको आलीमा अस्थायी टहरा बनाएर बस्ने गरेका छन्। चौबीसै घण्टा जागराम बस्नुपर्छ। बाली जोगाउनै पर्यो, उनले भने, बँदेल र बाँदरले बर्खाभरि सुखले बस्न दिएन। सुर्नया५ का दलबहादुर विष्टलाई पनि बाँदरबाट मकै जोगाउन हम्मेहम्मे छ। बँदेल र बाँदरका लागि दिनभर खेतमा बस्नुपरेको उनले सुनाए। चार रोपनी खेतमा मकै लगाएको हुँ। आधा खाइसक्यो। बथानै आउने हुनाले धपाउनै सकिन्न, विष्टले भने। मकै भिœयाउने समयमा मकै जनावरले सखाप पारेपछि पिर थपिएको दुःखेसो उनले गरे। बैतडीका सबैजसो ठाउँमा जंगली जनावरले मकै सखाप पार्ने गरेको किसानको गुनासो छ। दशरथचन्द, पाटन, मेलौली नगरपालिका, सुर्नया, सिगास गाउँपालिकामा बढीजसो बँदेल र बाँदरले बाली सखाप पार्ने गरेको छ। अस्थायी टहरा लगाएर एक जना दिनैभर रेखदेखमा बस्ने गरेका छन्। मकैे गोडमेलपछि जंगली जनावरबाट जोगाउन धौधौ हुने गरेको पाटन१ का किसान गाणेशदत्त भट्टराईले बताए। गोडमेल गरिसकेपछि लगातार रेखदेखमै ब्यस्त हुनुपर्छ। बँदेलको बथान नै आउने गरेको छ। राति खेतमै टहरा बनाएर बस्ने गरेका छौं, उनले भने। बँदेलको बथान आएको बेला एकदुई जनाले धपाउन पनि नसकिने उनले बताए। मकै जोगाउन किसानलाई धौधौ भएको पाटन नगरपालिकाका कृषिशाखा प्रमुख महेश अवस्थीले बताए। अधिकांशले लगाएको मकै बाली आधा पनि बचाउन नसकेको उनले बताए। हामी अनुगमनमा गयौं। सबैजसो ठाउँमा मकै सखाप पारेको छ, उनले भने। बँदेल, दुम्सी र बाँदरले बढी आतंक मच्चाएको उनले बताए। बैतडीमा १२ हजार २ सय हेक्टर क्षेत्रफलमा मकै खेती गरिँदै आएको छ। पहाडी क्षेत्रको मुख्य अन्नको रूपमा रहेको मकै यस वर्ष उत्पदान घट्ने आकलन गरिएको छ। गतवर्ष १९ हजार ५ सय मेट्रिक टन मकै उत्पादन भएको थियो। यस वर्ष जंगली जनावरले मकैमा क्षति पुर्याएकाले उत्पादन घट्न सक्ने कृषि ज्ञान केन्द्र बैतडीले जनाएको छ। गत वर्षभन्दा मकै उत्पादन घट्ने आकलन गरेका छौं। यस वर्ष जंगली जनावरको आतंक बढेको छ, कृषि ज्ञान केन्द्र बैतडीका प्रमुख गोपालदत्त भट्टले भने। दैनिक दर्जनौंको संख्याका किसान क्षतिपूर्तिका लागि सिफारीसका लागि आउने गरेको उनले बताए। पछिल्लो एक हप्ताको अवधिमा ४० भन्दा बढी किसान क्षतिपूर्तिका लागि सिफारिसका लागि आएका छन्। बढीजसो बँदेल र बाँदरले मकै नोक्सान गरेको छ।"
बर्षातले नारायणगढमुग्लिन सडकखण्ड अवरुद्ध,चितवन : पहिरोले नारायणगढ मुग्लिन सडक बन्द भएको छ। भरतपुर महानगरपालिका २९ केराबारीमा राति दुई बजे पहिरो खसेपछि सडक अवरुद्ध बनेको हो । दुईतर्फि बाटो बन्द हुँदा अहिले सवारी जाममा परेका छन् । पहिरो पन्छाएर बाटो खुलाउने प्रयास भइरहेको जिल्ला प्रहरी कार्यालय चितवनका प्रवक्ता डीएसपी नरहरि अधिकारीले बताए ।
झिमरुकमा ग्रामीण सडक अवरुद्ध; बाटोमा बग्यो खोला,"बुटवल : प्यूठानको झिमरुक गाउँपालिका वडा नम्बर ४ स्थित न्वाउरेखोलाबांगेबौडा हुँदै अर्घाखाँची पुग्ने सडक गए रातीको वर्षातले अवरुद्ध भएको छ। प्यूठान हुँदै अर्घाखाँचीको गोखुंगा पुग्ने उक्त सडक अवरुद्ध हुँदा स्थानीयले सास्ती पाएका छन्। न्वाउरेखोलामा पुल नहुँदा बाटोमा खोलो हिंडेको छ। बौडाका स्थानीय ज्ञानबहादुर केसीका नालीबीना सडक निर्माण गर्दा ठाउँ ठाउँमा सडकमै खाल्डा परेका छन्। मोटरसाइकल समेत गुडाउन नमिल्ने गरी बाटो बिग्रिएको छ। बाटो अवरुद्ध भएपछि तिजमा आएका चेलीबेटीहरुले सास्ती पाएका केसीले बताए। अर्घाखाँचीको गोखुंगा र बौडाबाट प्यूठानको प्रमुख व्यापारिक केन्द्र बाग्दुला, विजुवारका लागि नियमित जिप सञ्चालन छन्। अवरुद्ध सडक सूचारु गर्नका लागि स्थानीयले गाउँपालिकासँग आग्रह गरेका छन्।"
चरम राजनीतिले त्रिवि थिलथिलो,"काठमाडौं : मुलुककै जेठो त्रिभुवन विश्वविद्यालय (त्रिवि)का उपकुलपति प्राडा धर्मकान्त बाँस्कोटाले केही दिनअघि गृह प्रशासनलाई चिठी लेखेर सुरक्षाको माग गरे। आफू र त्रिविका पदाधिकारीको ज्यान जोखिममा रहेको भन्दै उनले सुरक्षाकर्मी खटाइदिन आग्रह गरेका हुन्। प्राज्ञिक थलोका प्रमुखले भौतिक रूपमै असुरक्षा महसुुस गर्नुपर्ने र सरकारसँग सुरक्षाकर्मी माग्नुपर्ने अवस्था किन आयो त ? विज्ञको समान जवाफ छ, चरम राजनीति। शिक्षाविद् प्राडाविद्यानाथ कोइराला भन्छन्, राजनीतिक नेतृत्वले विद्यार्थीलाई भ्रातृसंगठन बनाए। भ्रातृसंगठनहरू भत्काउने मात्रै भए। सबै लुट्ने, कुट्ने, चुट्ने। नेतृत्वले चिन्तन गर्न सिकाएनन्। त्रिविमा चरम राजनीतिको मुख्य कारक नेताहरू भएको उल्लेख गर्दै प्राडा कोइराला भन्छन्, विद्यार्थीले इज्जत र पैसा खोज्छन्। मैले यो उपकुलपतिलाई थुनें भन्नेमा इज्जत हुँदैन भनेर नेताहरूले विद्यार्थीलाई ओरिन्टेसन दिनुपर्छ। अघिल्लो सरकारका पालामा नियुक्त उपकुलपति प्राडा धर्मकान्त बाँस्कोटालाई हटाउन सत्तासीन कांग्रेसको भ्रातृसंगठन नेपाल विद्यार्थी संघले तालाबन्दी गरिरहेको तर्क गर्छन् शिक्षाविद्हरू। कांग्रेसनिकट प्रजातान्त्रिक प्राध्यापक संघले पनि त्रिविका पदाधिकारी शैक्षिक सुधारमा असफल भएको आरोप लगाइरहेको छ। त्यसैकारण विभिन्न बहानामा त्रिविमा तालाबन्दी गरिएको छ। त्रिविमा तालाबन्दी गरिएको भन्दै कार्यकारी परिषद्को बैठक भदौ १० गते जमलस्थित एक होटलमा आयोजना गरियो। संघका कार्यकर्ताले होटलमै पुगेर बैठकमा हस्तक्षेप गरी कागजात नियन्त्रणमा लिए। जब प्रश्नपत्र दोहोरियो तत्कालीन प्रधानमन्त्री केपी शर्मा ओलीले त्रिवि कुलपतिको हैसियतमा प्राडा बाँस्कोटालाई २०७६ कात्तिक १७ गते उपकुलपति नियुक्त गरे। तर, उनको कार्यकाल सहज तरिकाले अघि बढ्न सकेको छैन। जहिल्यै तालाबन्दी भइरहेको छ। त्रिविमा पछिल्लो पटक प्रश्नपत्र निर्माणमा हेलचेक्र्याइँको विषय उठाएर संघले तालाबन्दी गरेको हो। गत जेठ १६ गते स्नातकोत्तर तेस्रो सेमेस्टरको पब्लिक इकोनोमिक्स विषयको प्रश्नपत्र गत वर्षकै हुबहु आयो। जेठ २३ मा स्नातकोत्तर पहिलो सेमेस्टरको इन्टरनेसनल पोलिटिकल साइन्स (अन्तर्राष्ट्रिय राजनीतिशास्त्र) विषयको प्रश्नपत्र पनि हुबहु सोधिएको थियो। असार २५ मा लिएको नेप्लिज सोसाइटी एन्ड पोलटिक्स विषयको परीक्षा पाँचौं सेमेस्टरको समाजशास्त्रको प्रश्न सोधेपछि रद्द भयो। असार २२ मा लिएको बीबीए छैटौं सेमेस्टरको अर्गनाइजेसन बीएभीआर विषयको प्रश्नपत्र पनि निजी कलेजले सञ्चालन गरेको प्रिबोर्ड परीक्षाको प्रश्नपत्रसँग हुबहु मिलेको सार्वजनिक भएको थियो। यी घटनामा त्रिविका पदाधिकारीले छानबिन नगरेको भन्दै विद्यार्थीले आपत्ति जनाए। त्रिवि प्रशासनले प्रश्नपत्रमा लापरबाही गर्ने चार शिक्षकलाई कारबाही गर्यो। कार्यकारी परिषद् बैठकले प्रश्नपत्र हुबहु बनाउने शिक्षकलाई तीन वर्षसम्म त्रिविअन्तर्गतका कुनै पनि क्याम्पसमा पढाउन नपाउने र तीन वर्षसम्म कुनै पनि परीक्षामा संलग्न नगराउने गरी कारबाही गरिएको त्रिविद्वारा गत असार ३० मा जारी विज्ञप्तिमा उल्लेख छ। तर, संघ प्रश्नपत्र हुबहु छाप्ने दोषीलाई कारबाही हुनुपर्ने र छानबिन प्रतिवेदन सार्वजनिक गरिनुपर्ने माग राख्दै आन्दोलनमा छ। त्रिवि नेवि संघ एकाइ सचिव योगेन्द्र रावल छानबिन समितिको प्रतिवेदन सार्वजनिक गरी दोषीलाई कारबाही गर्नुपर्ने बताउँछन्। प्रश्नपत्र दोहोरिएपछि त्रिविको हेलचेक्र्याइँविरुद्ध नेवि संघ आन्दोलनमा छ। छानबिन समिति गठन भयो। समितिले प्रतिवेदन बुझायो। निर्दोषलाई फसाउने दोषीलाई उम्काउने कार्य गरियो। यसविरुद्ध नेवि संघ आन्दोलनमा छ, रावल भन्छन्, प्रतिवेदन सार्वजनिक गर्नुको सट्टा त्रिविका पदाधिकारीले केही समूह हामीमाथि आक्रमण गर्न प्रयोग गरे। बैठक किन होटलमा ? त्रिवि कार्यकारी परिषद्को बैठक यही भदौ १० गते जमलस्थित एक होटलमा बस्यो। उपकुलपति प्रा डा बाँस्कोटाले पदाधिकारीलाई विश्वविद्यालय प्रवेशमै अवरोध गरिएकाले बैठक होटलमा डाक्नुपरेको बताएका थिए। बैठकबाटै नेपाल विद्यार्थी संघ त्रिवि एकाइ समितिले परिषद्का कागजात नियन्त्रणमा लिएर शिक्षा विज्ञान तथा प्रविधिमन्त्री देवेन्द्र पौडेललाई बुझाएको थियो। त्रिवि पदाधिकारी, शिक्षक तथा कर्मचारीको नयाँ तलबमान निर्धारण, नेपाल कमर्स क्याम्पस मीनभवन पुँजीगत शीर्षक बजेट विनियोजन, विज्ञान तथा प्रविधि अध्ययन संस्थान डीनको कार्यालय प्रभावकारी कार्यसम्पादन, ईबैंकिङलगायत सात एजेन्डामा छलफल गर्न बैठक बसेको थियो। त्यही बेला संघले कागजात नियन्त्रणमा लिएको थियो। कहिले कसको तालाबन्दी ? त्रिविमा गत माघ ६ देखि असार पहिलो सातासम्म झन्डै पाँच महिना अर्थात् १ सय ५० दिन तालाबन्दी भयो। आंशिक प्राध्यापक र नेवि संघले पदाधिकारीको कक्षमा तालाबन्दी गरेका थिए। आंशिक प्राध्यापकले समान कामको समान ज्याला पाउनुपर्ने भन्दै ताला लगाए। नेपाल विद्यार्थी संघले त्रिविका उपकुलपतिको कार्यकक्षमा लगाएको ताला। तस्बिर : अशोक दुलाल जनकपुरस्थित युथ क्याम्पसलाई बीसीए (ब्याचलर अफ कम्प्युटर एप्लिकेसन) कार्यक्रम सञ्चालनका लागि आफैंले दिएको सम्बन्धन आर्थिक लेनदेन नमिल्दा खारेज गरिदिएको आरोप लगाउँदै उक्त सम्बन्धन यथावत् राख्नुपर्ने माग गर्दै संघले ताला लगाएको थियो। त्रिविले उच्चस्तरीय छानबिन समिति गठन गर्ने प्रतिबद्धता जनाएपछि संघको ताला खोलियो। संघले नै पुनः प्रश्नपत्र हुबहु सोधेको भन्दै गत साउन ७ देखि तालाबन्दी गर्यो। जुन खोलिएको छैन। त्रिविमा करारमा कार्यरत प्राध्यापक र कर्मचारीलाई आन्तरिक प्रक्रियाबाट स्थायी गराउने तयारी भएपछि एमालेनिकट अनेरास्ववियुले २०७८ मंसिर १६ देखि एक महिनाजति उपकुलपति कार्यालयमा तालाबन्दी गरेको थियो। प्राध्यापक कुट्नेलाई भएन कारबाही त्रिवि समाजशास्त्र विभागका उपप्राध्यापक प्रेम चलाउने २०७७ असोज २० मा विद्यार्थीको आक्रमणबाट घाइते भए। विभाग प्रमुख नियुक्तिका विषयमा कीर्तिपुरमा आन्दोलनका क्रममा चलाउने आक्रमणमा परेका हुन्। तर, दोषीलाई अहिलेसम्म पनि कारबाही नभएको पीडितको गुनासो छ। सरकारको नीति एउटा, व्यवहार अर्कै २०७९८० को बजेट वक्तव्यमा लेखिएको छ उच्च शिक्षाको अध्ययन अध्यापन कार्यलाई अनुसन्धानमा आधारित बनाउन त्रिभुवन विश्वविद्यालयलाई सेन्टर अफ एक्सिलेन्सका रूपमा विकास गरिनेछ। नीति तथा कार्यक्रमअनुसार प्रक्रिया भने अघि बढ्न सकेको छैन। कारण हो, त्रिवि राजनीतिले थिलथिलो हुनु। त्रिविमा तालाका चाङ छन्। मुख्यतः तालाबन्दी गर्नेमा कांग्रेसनिकट नेपाल विद्यार्थी संघ, एमालेनिकट अनेरास्ववियु, माओवादी केन्द्रनिकट अखिल क्रान्तिकारी, एकीकृत समाजवादीनिकट अनेरास्ववियू, आंशिक र करार प्राध्यापक छन्। नेवि संघ, अखिल क्रान्तिकारी र अनेरास्ववियू सत्तारुढ दलनिकट छन्। झन्डै ३ सय दिनदेखि त्रिविमा तालाबन्दी हुँदा विश्वविद्यालयका पदाधिकारी त्रिविलाई प्राज्ञिक थलो कसरी बनाउने भन्नेतर्फ सोच्न पाएका छैनन्। पदाधिकारीको कार्यालयमा तालाबन्दी हुँदा देशभरका शिक्षक कर्मचारीलाई ४५ दिनदेखि तलब खुवाउन सकेका छैनौं । नीतिगत तथा प्रशासनिक काम द्रुतगतिमा हुन सकेको छैन । प्राडाशिवलाल भुसाल, रेक्टर, त्रिवि त्रिविको अवस्थाका विषयमा संसद्मा प्रश्न उब्जिएको छ। प्रतिपक्षी एमालेले त्रिविमा भइरहेको बेथिति हल गर्न सरकारसँग माग गरेको छ। प्रतिनिधिसभा बैठकमा सांसद प्रदीप ज्ञवालीले भनेका थिए, संरक्षित गुन्डागर्दीबाट विश्वविद्यालय कुन अवस्थामा पुग्छ ? त्यसपछि सभामुख अग्निप्रसाद सापकोटाले सोमबार यथाशीघ्र समस्या हल गर्न सरकारलाई रुलिङ गरेका छन्। त्रिविमा तालाबन्दी हुँदा नीतिगत, प्रशासनिक निर्णयमा कठिनाइ भएको छ। विश्वविद्यालयका रेक्टर प्राडाशिवलाल भुसाल प्रशासनिक काम द्रुत गतिमा हुन नसकेको बताउँछन्। पदाधिकारीको कार्यालयमा तालाबन्दी हुँदा देशभरका शिक्षक कर्मचारीलाई ४५ दिनदेखि तलब खुवाउन सकेका छैनौं, रेक्टर भुसालले अन्नपूर्ण पोस्ट्सित भने, विकास निर्माण (भवनलगायत) कामको आर्थिक मसान्तमा पैसा फछ्र्योट गर्नुपर्ने हुन्छ। तालाबन्दीका कारण समयमा पेमेन्ट नहुँदा हर्जना तिर्नुपर्ने अवस्था आउन सक्ने भयो। समस्या सम्बोधनको पहल भए पनि निष्कर्ष ननिस्किएको उनको भनाइ छ। करिब ४ लाख २५ हजार विद्यार्थीले अध्ययन गर्दै आएको त्रिवि विद्यार्थी तथा खेलकुद निर्देशनालयका प्रमुख प्रापशुपति अधिकारीले जानकारी दिए। त्रिविमा रजिस्ट्रार कार्यालय, कर्मचारी प्रशासन महाशाखा, लेखा शाखा, (मानविकी, कृषि डिन कार्यालय)मा तालाबन्दी छ। कीर्तिपुरस्थित त्रिभुवन विश्वविद्यालय परिसर। तस्बिर : अशोक दुलाल पूर्वउपकुलपति प्राडाहीराबहादुर महर्जन त्रिविमा भइरहेको आन्दोलन नितान्त राजनीतिसँग जोडिएकाले राजनीतिक ढंगले समाधान गर्नुपर्ने बताउँछन्। भन्छन्, त्रिविको आन्दोलन राजनीतिसँग सम्बन्धित छ। समस्याको दीर्घकालीन सम्बोधनका लागि सबै दलको चासो हुनुपर्छ। त्रिविमा कार्यरत उपप्राध्यापक अवतार सुवेदी त्रिविमा पूर्वकर्मचारीबाट पदाधिकारी नियुक्ति प्रक्रिया नै गलत भएको बताउँछन्। पूर्वकर्मचारी पदाधिकारी नियुक्ति गर्ने प्रवृत्ति खारेज गर्नुपर्छ। किनभने, पूर्वकर्मचारी उपकुलपति भइसकेपछि फर्केर विश्वविद्यालय जाँदैनन्, सुवेदी भन्छन्, कार्यरतबाट उपकुलपतिलगायत पदाधिकारी नियुक्ति गर्नुपर्छ। विश्वविद्यालय नबुझेको व्यक्ति नियुक्त गरेर समस्या आएको हो। विश्वविद्यालयको समस्या सम्बोधन गर्न गम्भीर नभए विघटन हुन सक्ने उनको भनाइ छ। भन्छन्, सबै खाले संरचना अस्तव्यस्त छन्। दीर्घकालीन समाधानका लागि शिक्षक, कर्मचारी, विद्यार्थीको तादात्म्य मिलाउनुपर्छ। मुख्य कुरा सिस्टममा समस्या देखियो। विद्यार्थीका जायज माग सम्बोधन गर्न विश्वविद्यालयले पनि पहलकदमी लिनुपर्छ। एमालेनिकट त्रिवि अनेरास्ववियु इन्चार्ज मदन विष्ट वार्तामार्फत समस्याको निकास निकाल्नुपर्ने बताउँछन्। भन्छन्, तालाबन्दीको बाटो रोज्नु विद्यार्थीको अहितमा हुन्छ। निजी संस्थालाई प्रश्रय पुग्छ। त्रिवि अखिल (क्रान्तिकारी) अध्यक्ष प्रदीप भट्ट विश्वविद्यालय खुला छ, तालाबन्दी गर्न पाइँदैन भनेर आन्दोलन गर्ने बताउँछन्। भन्छन्, विश्वविद्यालयलाई भयरहित वातावरणमा सञ्चालनमा आउन दिनुपर्छ। एकीकृत समाजवादीनिकट अनेरास्ववियूका नेता टीकाराम भण्डारी त्रिविको समस्या सम्बोधन गर्न शिक्षा मन्त्रालयबाट उच्चस्तरीय समिति गठन गरिनुपर्ने बताउँछन्। भन्छन्, तालाबन्दी गर्नुहुँदैन। समस्या समाधानका लागि पूर्वपदाधिकारीको नेतृत्वमा शिक्षा मन्त्रालयबाट समिति गठन गर्नुपर्छ। उपकुलपतिले त्यसपछि मागे सुरक्षा उपकुलपति प्राडा बाँस्कोटाले गृह मन्त्रालयलाई पत्र लेख्दै सुरक्षाकर्मी माग गरेका छन्। उनले पत्रमा लेखेका छन्, पदीय जिम्मेवारीले गर्दा दैनिक दिन कार्यालय र सार्वजनिक कार्यक्रममा समेत उपस्थित हँुदासमेत भौतिक रूपमा नै आक्रमण गर्ने संभावना भएकाले सो असुरक्षाबाट बच्नका लागि उपकुलपति, शिक्षाध्यक्ष र रजिस्ट्रारलाई दुईदुई जना निजी सुरक्षा अधिकृतको व्यवस्था गरिदिई शान्तिपूर्ण रूपमा काम कारबाही गर्ने वातावरण मिलाइदिनुहुन अनुरोध गर्छु। त्रिविका पदाधिकारीहरू सदैव विश्वविद्यालयको कामकारबाहीमा खटिँदै आइरहने क्रममा विश्वविद्यालयको केन्द्रीय कार्यालयमा विभिन्न विद्यार्थी संघबाट लेटरप्याड प्रयोग गरी वा नगरी केही समूहको नामबाट तालाबन्दी गर्ने गरिएको उनको भनाइ छ। उपकुलपति, शिक्षाध्यक्ष र रजिस्ट्रारको कुर्सी तथा टेबुल जलाउने, बारम्बार कार्यकक्ष तोडफोड गर्ने, कर्मचारीहरूलाई मानसिक तनाव दिने उपकुलपति, शिक्षाध्यक्ष र रजिष्ट्रारलाई दैनिक दिन फोन गरी धम्काउने, गाली बेइज्जती गर्ने, सडकको बीचबीचमा बसी आक्रमण गर्ने शैलीमा प्रस्तुत हुने, प्रचलित कानुनले निषेध गरेका शब्दहरू उल्लेख गरी म्यासेज गर्ने, कार्यालय प्रवेशमा निषेधजस्ता कार्य गर्ने र सोलाई निरन्तर दिँदै आएकाले पदाधिकारी गम्भीर रूपमा असुरक्षित भएको कुरा जानकारी गराउँछु, उनी भन्छन्। त्रिवि देशका लागि आवश्यक पर्ने दक्ष प्राविधिक तथा अप्राविधिक जनशक्तिको व्यवस्थापन गर्ने प्रचलित कानुनले परिभाषित गरेको सार्वजनिक संस्था भए पनि दिनहुँ आक्रमण हुने गरेको उनको भनाइ छ। भन्छन्, यस संस्थाका पदाधिकारीहरूले गर्ने हरेक काम कारबाही सार्वजनिक जवाफदेहीता भित्र पर्छन्। त्रिभुवन विश्वविद्यालयको ऐन, नियम र समयसमयमा नेपाल सरकार र यसअन्तर्गतका निकायबाट कानुनबमोजिम हुने निर्देशनलाई कार्यान्वयन गर्ने दायित्व र कर्तव्य भएका पदाधिकारीहरू हुन्। त्रिविका सहकुलपतिसमेत रहेका शिक्षा विज्ञान तथा प्रविधिमन्त्री देवेन्द्र पौडेल त्रिविमा भइरहेको आन्दोलनको प्रकृति बेठीक रहेको बताउँछन्। भन्छन्, आन्दोलनको प्रकृति बेठीक छ। तालाचाबी लगाउने कुराले विश्वविद्यालय सुधार हुन सक्दैन। विश्वविद्यालयलाई सेन्टर अफ एक्सिलेन्सका रूपमा विकास गर्ने योजना छ। त्रिविमा प्रश्नपत्र दोहोरिनु, शैक्षिक क्यालेन्डर लागू नहुनु समस्याका रूपमा रहेको छ। यसलाई समाधान गर्न वार्ता संवादको प्रक्रिया थाल्नुपर्छ। शैक्षिक क्रियाकलाप डिस्टर्व गर्नुभएन। आन्दोलनको प्रकृति बेठीक छ। ताला लगाउने कुराले विश्वविद्यालय सुधार हुन सक्दैन। विश्वविद्यालयलाई सेन्टर अफ एक्सिलेन्सका रूपमा विकास गर्ने योजना छ। यो अभियानलाई कहीं कतैबाट असर पर्नुहुँदैन। त्रिविमा प्रश्नपत्र दोहोरिनु, शैक्षिक क्यालेन्डर लागू नहुनु समस्याका रूपमा छन्। यसलाई समाधान गर्न वार्ता प्रक्रिया थाल्नुपर्छ। शैक्षिक क्रियाकलाप डिस्टर्ब गर्नु भएन। देवेन्द्र पौडेल,मन्त्री, शिक्षा, विज्ञान तथा प्रविधि समस्या विद्यार्थीभन्दा पनि मालिकको हो। मालिक भनेका नेताहरू हुन्। जसले भ्रातृसंगठन बनाए। राजनीतिक नेतृत्वले विद्यार्थीलाई भ्रातृसंगठन बनाए। भ्रातृसंगठन भत्काउने मात्रै भए। सबै लुट्ने, कुट्ने, चुट्ने। नेतृत्वले चिन्तन गर्न सिकाएनन्। दोष नेताहरूको देख्छु। विद्यार्थीले इज्जत र पैसा खोज्छ। इज्जत मैले यो उपकुलपतिलाई थुनें भन्नेमा होइन भनेर ओरिन्टेसन दिनुपर्छ। प्राडा विद्यानाथ कोइराला, शिक्षाविद् त्रिविको आन्दोलन राजनीतिसँग सम्बन्धित छ। समस्याको दीर्घकालीन सम्बोधनका लागि सबै दलको चासो हुनुपर्छ। प्राडाहीराबहादुर महर्जन,पूर्वउपकुलपति, त्रिवि"
भेडेटार जिपलाइन अलपत्र,"धनकुटा : पर्यटकीयस्थल भेडेटारमा निर्माणाधीन जिपलाइन लगानी अभावले अलपत्र परेको छ। स्थानीय व्यवसायी आशिष र किरण राईले निर्माण थालेको जिपलाइनमा लगानीकर्ता अभावमा अलपत्र परेको हो। कोभिडपछि वित्तीय संस्थाले ऋण प्रवाहमा कडाइ र ब्याजदरको प्रतिशत बढाउँदा काम अघि बढाउन नसकिएको आशिषले बताए। भेडेटार एड्भेन्चर प्रालिमार्फत जिपलाइन निर्माण २०७६ मा सुरु भएको थियो। भेडेटार बजारनजिकै रहेको खर्कडाँडाबाट सुरु भई कार्कीछापमा ल्यान्डिङ हुने जिपलाइनको लम्बाइ १ हजार ५ सय मिटर छ। उक्त जिप लाइन सञ्चालनमा आए नेपालकै दोस्रो लामो जिपलाइन हुनेछ। नेपालको सबैभन्दा लामो जिपलाइन पोखराको सराङकोटदेखि हेम्जासम्म १ हजार ८ सय ५० मिटर दूरीको र पर्वतको कुश्मामा १ हजार ४ सय ८० मिटर लम्बाइको जिपलाइन सञ्चालनमा छ। भेडेटारमा निर्माणाधीन जिपलाइनका लागि खर्कडाँडामा टेकअप र कार्कीछापमा ल्यान्डिङ स्टेसनमा टावर निर्माण हुनेछन्। बीचमा केवलतार बिछ्याइन्छ। ग्राउन्ड लेभलसम्मको संरचना निर्माणमा ५ करोभन्दा बढी लगानी भइसकेको छ। आयोजनाको ३५ प्रतिशत काम भएको किरणले सुनाए। उनका अनुसार कुल लगानीमध्ये २० प्रतिशत सेयर पब्लिकलाई वितरण गरिएको छ। ८० प्रतिशतमध्ये ४० प्रतिशत किरण र ४० प्रतिशत आशिषको लगानी छ। भेडेटार घुम्न आउने आन्तरिक तथा बाह्य पर्यटकलाई मध्यनजर गरी जिपलाइन सञ्चालनमा ल्याउने तयारी गरिएको हो। जिपलाइन पर्यटकीय र साहसिक खेलका रूपमा चिनिन्छ। प्राकृतिक सुन्दरताले भरिएको भेडेटार साहसिक पर्यटनको नयाँ तथा आकर्षण गन्तव्य बन्ने किरण दाबी गर्छन्। लगानी अभावले जिपलाइन निर्माण अघि बढ्न सकेन ५ करोभन्दा बढी लगानी भइसक्यो, अब ६ करोड आवश्यक लगानी नहुँदा निर्माणको चरणमा काम रोकिएको आशिष बताउँछन्। डाँडाखर्कको करिब ८ रोपनी क्षेत्रफलको जग्गामा बेसलाइन धमाधम निर्माण भइरहेको थियो। कोभिड संक्रमण बढ्न थालेपछि वित्तीय संस्थाबाट ऋण प्रवाह रोक भएपछि त्यसको प्रत्यक्ष असर हामीलाई परेको उनले बताए। यदि कोभिड नभएको र वित्तीय संस्थाबाट लगानी जुटिसकेको भए यतिबेला जिपलाइन सञ्चालनमा आइसक्ने उनी बताउँछन्। कोभिडपछिको आर्थिक मन्दीको प्रत्यक्ष असर पर्यटन क्षेत्रका पूर्वाधार निर्माणमा परेको छ। अहिले पनि लगानीका लागि विभिन्न वित्तीय संस्था धाइरहेका छौं। जिपलाइनको पिलरदेखि थप संरचना निर्माणका लागि ६ करोड रुपैयाँ लगानी आवश्यक हुने बताइएको छ। सञ्चालनमा आएको खण्डमा स्थानीय स्तरमा रोजगारीको अवसर सिर्जना हुने उनी दाबी गर्छन्। भेडेटार आफैंमा चर्चित पर्यटकीयस्थल हो। घुम्नका लागि मात्रै सिजनको बेला दैनिक हजारौं संख्यामा आन्तरिक तथा बाह्य पर्यटक आउने गर्छन्। यहाँ आउने आगन्तुकको बसाइ लम्ब्याउन जिपलाइनले सहयोग पुग्ने सञ्चालकमध्येका एक किरण राईले बताए। भेडेटार बजारमै विगत केही वर्षदेखि अर्को जिपलाइन सञ्चालनमा छ। वल्र्ड वाइड ग्रुप नेपालले करिब तीन करोड रुपैयाँँको लागतमा जिपलाइन सञ्चालन गरेको हो। जिप लाइन सञ्चालन भएपश्चात् भेडेटार घुम्न आउने आन्तरिक तथा बाह्रय पर्यटकको बसाइ लम्बिने यहाँका होटल व्यवसायीहरूको भनाइ छ। पर्यटकहरू विशेषगरी यहाँ आउँछन्। घुमेपछि फर्किहाल्छन्। तर जिपलाइनले पर्यटकको बसाइ लम्बिने होटल एसोसिएसन अफ भेडेटारका पूर्वअध्यक्ष तथा होटल लावती कर्नरका सञ्चालन लीलाराज लावतीको भनाइ छ। जिपलाइनको निर्माण कार्य कोभिडपछि ठप्प भएको छ। सरकारले वित्तीय संस्थासँग समन्वय गरेर लगानीको वातावरण सिर्जना गरिदिनुपर्ने उनको भनाइ छ। भेडेटार साहसिक खेलका लागि प्रचुर सम्भावना भएको साँगुरीगढी गाउँपालिकाका अध्यक्ष जितेन्द्र राईले बताए। भेडेटार क्षेत्रमा लगानी गर्न निजी क्षेत्रका व्यवसायी उत्साहित छन्। गाउँपालिकाले निजी लगानीमैत्री नीति तथा कानुन बनाएर ठूला योजनालाई प्रोत्साहित गर्छ, उनले भने, साहसिक खेल जिप लाइनले यहाँ आउने पर्यटकको बसाइ लब्याउँछ। भेडेटारमा साना ठूला गरी १ सय ५० होटल सञ्चालनमा छन् ।"
पहिरोले अवरुद्ध नारायणगढ मुग्लिन सडक ६ घण्टापछि खुल्यो,चितवन : पहिरोका कारण अवरुद्ध नारायणगढ मुग्लिन सडक ६ घन्टापछि सञ्चालनमा आएको छ। पहिरोले खसेर राति साढे दुई बजेदेखि अवरुद्ध भएको सडक बिहान साढे आठबजेबाट सञ्चालनमा आएको हो। भरतपुर महानगरपालिका २९ केराबारीमा पहिरो खसेर दुइतर्फी बाटो बन्द भएको थियो। पहिरो पन्छाएर दुइतर्फी सवारी सञ्चालन भएको जिल्ला प्रहरी कार्यालय चितवनका प्रवक्ता डिएसपी नरहरि अधिकारीले बताए। साढे आठ बजे पहिरो पन्छाएपछि दुबै तर्फी बाटो सुचारु भएको छ।
देउडा खेलेर मनाइयो तीज,"कालिकोट : कालिकोटमा रमाइलोका लागि देउडा दोहोरी खेलिन्छ। यहाँका हरेक जातजाति र समाजमा देउडाको विशेष महत्व हुन्छ। छोराछोरीको छैटी, ब्रतबन्ध, दिवस, तीजलगायत विभिन्न चाडपर्व, विवाहलगायतका कार्यक्रममा देउडा नखेले यहाँका मानिसलाई रमाइलै हुँदैन। यहाँको मौलिक लोक संस्कृतिका रुपमा चिनिने देउडा साँस्कृतिक कार्यक्रमको पहिलो प्रस्तुति र दर्शकको पहिलो रोजाइ पनि हो। मंगलबार तीजका अवसरमा मान्म बजारको प्रतिमा चोकमा यहाँका महिलाहरू देउडामा रमाए। उनीहरू पतिको दीर्घायुका लागि ब्रत बसे पनि देउडामा झुमेका थिए। देउडा पारखी छायाँ सुनार, अविसरा पाण्डे, अमृता न्यौपानेलगायतका महिलाहरूले देउडामा दोहोरी खेलेका थिए। देउडा गाएको हेर्नेको भीड पनि ठूलै थियो। तीजको महत्व, पारिवारिक समस्या, महिलाहरूको कार्यबोझ, महिलाहरूको अवस्थालगायतका विषयमा सवाल जवाफ गरिएको थियो। देउडा हेरिरहेकी तोविना ऐडीले आफूलाई निकै रमाइलो लागेको बताइन्। महिलाहरूले खेलेको देउडा मनोरञ्जनात्मक थियो। देउडा हेर्दाहेर्दै भोग, प्यास र थकाइ बिर्सिएछु। दिनभर चोकीमा उभिएर देउडा र नाचगान हेरियो, उनले भनिन्। प्रतिमा चोकमा मात्रै होइन, मान्म बजारका दर्जनौं स्थानमा देउडा र नाचगान थियो। नृत्य चलिरहेका ठाँउमा भन्दा देउडा चलिरहेको स्थानमा मानिसहरूको घुइँचो लागेको थियो।"
हात्तीको आक्रमणबाट झापामा बृद्धको मृत्यु,झापा : हात्तीको आक्रमणबाट झापाको बाह्रदशी गाउँपालिकामा एकजना वृद्धको मृत्यु भएको छ। बाह्रदशी१ का ८० वर्षीय देवीबहादुर अधिकारीको मंगलबार मृत्यु भएको हो। जिल्ला प्रहरी कार्यालय झापाका अनुसार मंगलबार बिहान १० बजे अधिकारीलाई हात्तीले आक्रमण गरेको थियो। स्थानीय मनकामना सामुदायिक वनमा अधिकारीलाई हात्तीले आक्रमण गरेको झापाका प्रहरी प्रवक्ता डीएपी बसन्त पाठकले बताए। हात्तीको आक्रमणबाट घाइते भएका अधिकारीलाई उपचारका लागि धरान लैजाँदै गर्दा बाटैमा मृत्यु भएको हो। घटनाबारे अनुसन्धान भइरहेको प्रहरीले जनाएको छ।
ठेचोको बाह्र वर्षे जात्रामा ल्याइयो दाउरा (फोटोफिचर),"चापागाउँ : हरेक बाह्र वर्षमा ललितपुरको ठेचोमा मनाइने नवदुर्गा भवानीको जात्राका क्रममा सुनाकोठीस्थित कुल्पीमा गरिने होमका लागि मंगलबार दाउरा ल्याइएको छ । ठेचोस्थित नवदुर्गा भवानी गुठीका देवगणलगायत स्थानीयबासीले ललितपुरको दलचोकी स्थित तीनपाने जंगलबाट आगँसी(दाउरा) ल्याएका हुन्। फुलपातीका दिन देवगणहरुले लगाउने बस्त्र, गरगहना चोख्याउनका लागि यही आगँसी(दाउरा) बालेर यज्ञ गरिनेछ ।"
