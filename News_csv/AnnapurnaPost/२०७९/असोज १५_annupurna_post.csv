शीर्षक,विवरण
सैनिक मञ्च टुँडिखेलमा आइतबार फूलपाती बढाइँ,"काठमाडौं : राष्ट्रपति विद्यादेवी भण्डारी नेपाली सेनाद्वारा आइतबार दिउँसो सैनिक मञ्च टुँडिखेलमा आयोजना हुने फूलपाती बढाइँ समारोहमा प्रमुख अतिथिका रुपमा सहभागी हुने भएकी छन्। उनी नेपाली सेनाको परमाधिपति पनि हुन्। बढाइँ कार्यक्रममा सैनिक हेलिकप्टरद्वारा पुष्पवृष्टिका साथै राष्ट्रिय गीत र दूर्गा भजनको धुन प्रस्तुत गर्ने कार्यक्रम छ। सो अवसरमा सेनाले परेड प्रस्तुत गर्नाका साथै फूलपाती बढाइँअन्तर्गत राइफलबाट लहरे र एकठ्ठा तथा तोपबाट पनि बढाइँ गर्नेछ। परेडमा दुर्गायन्त्रको चिह्न बनाएर प्रस्तुत गरिने छ। कोभिड१९ को सङ्क्रमणका कारण अघिल्लो वर्ष फूलपाती बढाइँ धर्म, संस्कृति र परम्परालाई निरन्तरता दिने उद्देश्यले साङ्केतिकरूपमा मात्र आयोजना गरिएको थियो। बडादसैँको सप्तमी अर्थात् फूलपातिका दिन सेनाले सैनिक मञ्चमा हर्षोल्लासरुपमा फूलपाति बढाइँ गर्ने पहिले देखिनकै चलन हो। गोर्खाबाट ल्याइएको जमरा र फूलपाती हनुमान ढोकाको दसैँ घरमा भित्र्याउने साइत मिलाएर टुँडिखेलमा फूलपाती बढाइँ गरिन्छ। नेपाली सेना मुलुकको प्रमुख सुरक्षा अंग हो। टुँडिखेलको बढाइँ सकिएपछि आवश्यकमात्रामा जनशक्ति राखेर अरुलाई दसैँ विदामा जान अनुमति दिने सेनामा चलन छ। सेनाको अहिले संगठन प्रमुखमा प्रभुराम शर्मा छन्। फूलपाती समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, कामु प्रधानन्यायाधीश हरिकृष्ण कार्की, सभामुख अग्निप्रसाद सापकोटा, राष्ट्रियसभा अध्यक्ष गणेशप्रसाद तिमिल्सिनालगायत विशिष्ट महानुभावलाई आमन्त्रण गरिएको छ। सैनिक मञ्चको बढाइँ हेर्न टुँडिखेल वरपर नरनारीको पनि बाक्लो उपस्थिति हुने गर्छ।"
मकवानपुरमा मुख्य निर्वाचन अधिकृतको कार्यालय स्थापना,"हेटौंडा : आसन्न मंसिर ४ गते हुने प्रतिनिधि सभा सदस्य र प्रदेश सभा सदस्य पदको निर्वाचनलक्षित तयारी सुरु गर्न हेटौंडामा मुख्य निर्वाचन अधिकृतको कार्यालय स्थापना गरिएको छ। हेटौंडा उपमहानगरपालिका वडा नम्बर२ स्थित साविकको जिल्ला विकास समितिको भवनमा स्थापना गरिएको कार्यालय शनिबार उद्घाटन गरिएको हो। मुख्य निर्वाचन अधिकृत ऋषिराम निरौला, क्षेत्र नम्बर २ का निर्वाचन अधिकृत मुकुन्दहरी पौडेल, जिल्ला समन्वय समिति मकवानपुरका प्रमुख ललितबहादुर घलान र मकवानपुरका प्रजिअ राजेन्द्रदेव पाण्डेले संयुक्त रूपमा कार्यालय उद्घाटन गरेका हुन्। उद्घाटन समारोहलाई सम्बोधन गर्दै मुख्य निर्वाचन अधिकृत निरौलाले आसन्न निर्वाचनलाई निष्पक्ष र भयरहित ढंगबाट सम्पन्न गर्न सबै क्षेत्रको सहयोग आवश्यक रहेको बताए। उनले निर्वाचन आयोगसँग समन्वय गरी आवश्यक तयारी अघि बढाइने जानकारी दिए। कार्यक्रममा हेटौंडा उपमहानगरपालिकाकी प्रमुख मिनाकुमारी लामा, क्षेत्र नम्बर२ का निर्वाचन अधिकृत मुकुन्दहरि पौडेल, निर्वाचन आयोग बागमती प्रदेश कार्यालयका प्रमुख लुम्बनाथ पोखरेल सुरक्षा निकायका उच्च पदस्थ अधिकारीहरू एवम् विभिन्न राजनीतिक दलका प्रतिनिधिहरू सहभागी थिए। दुईवटा निर्वाचन क्षेत्र रहेको मकवानपुरमा कूल मतदाता संख्या तीन लाख ७३३ रहेको छ। मकवानपुरको क्षेत्र नम्बर १ र २ मा गरी १६७ वटा मतदानस्थल र ३६४ वटा मतदान केन्द्रहरू तोकिएको छ। जसमा निर्वाचन क्षेत्र नम्बर १ मा ६२ वटा मतदानस्थल, १७२ वटा मतदान केन्द्र तोकिएको छ भने क्षेत्र नम्बर २ मा १०५ वटा मतदानस्थल र १९२ वटा मतदान केन्द्र तोकिएको छ।"
यु१७ फुटबल टोली भियतनाम प्रस्थान,"काठमाडौं : अखिल नेपाल फुटबल संघ (एन्फा)ले भियतनाम जाने यु१७ फुटबल टोलीलाई विदाइ गरेको छ। एन्फाले शनिबार एएफसी यु१७ एसियन कप छनोटका लागि भियतनाम जाने टोलीलाई विदाइ गएको हो। एन्फाका उपाध्यक्ष वीरबहादुर खड्का र सदस्य रुपेश अधिकारीले खेलाडीलाई विदाइ गरे। नेपाली टोली भोलि आइतबार त्यसतर्फ प्रस्थान गर्नेछन्। विदाइ कार्यक्रममा एन्फा उपाध्याक्ष खड्काले आफ्नो भविष्य निर्माणका लागि गम्भीर र अनुशासित भएर खेल प्रदर्शन गर्न सुझाव दिए। उनले एन्फामा विगतदेखि रहेको समस्या छिट्टै समाधान हुने प्रतिबद्धता जनाए। समूह एफमा नेपालसँगै थाइल्याण्ड, भियतनाम र चाइनिज ताइपेई छन्। नेपालले प्रतियोगिताको पहिलो खेलमा बुधबार थाइल्याण्डको सामना गर्नेछ। मुख्य प्रशिक्षक उर्जन श्रेष्ठले नेपाली टोलीको घोषणा गरिसकेका छन्।"
सन्दीप लामिछाने २० गते नेपाल आउने,"काठमाडौं : बलात्कार आरोप लागेका नेपाली क्रिकेटर सन्दीप लामिछानेले आफू यही असोज २० गते नेपाल फर्किने बताएका छन्। उनले शनिबार बिहान सामाजिक सञ्जालमा एक विज्ञप्ति जारी गर्दै आफू कानुनी लडाइ लड्न २० नेपाल फर्किने बताएका हुन्। उनले आफूलाई लागेको झुटा आरोपसँग कानुनी प्रक्रियाबाट अगाडि बढ्न नेपाल फर्किएर आत्मसमर्पण गर्न लागेको बताएका छन्। उनले भने, 'ठूलो आशा र शक्तिसहित मलाई लागेका झूटा आरोप विरुद्ध कानुनी लडाई लड्न अक्टोबर ६ नेपाल आउँदै छु ।' उनले आफू निर्दोष भएकोले कानुनले निस्पक्ष न्याय दिने कुरामा विश्वास भएको बताएका छन्। लामिछानेउपर प्रहरी वृत्त गौशालामा जबरजस्ती करणी मुद्दामा जाहेरी दर्ता भएको थियो। मुलुकी अपराध (संहिता) ऐन, २०७४ को परिच्छेद१८ को दफा २१९ को जबर्जस्ती करणी गर्न नहुने कसुरमा लामिछानेउपर थप अनुसन्धान गर्नका लागि काठमाडौं जिल्ला अदालतबाट पक्राउ पुर्जी जारी भएको हो। सन्दीप लामिछानेलाई विमानस्थलबाटै पक्राउ गर्ने र प्रहरीले आवश्यक अनुसन्धान प्रक्रिया सुरु गर्ने भनिएपनि उनी विगत केही समयदेखि विदेशमा नै लुकेर बसेका थिए। सन्दिपलाई नेपाल क्रिकेट संघ (क्यान)ले राष्ट्रिय टोलीबाट निलम्बित गरेको थियो। प्रहरी वृत्त गौशालामा उनीविरुद्ध जबरजस्तीकरणी कसुरमा जाहेरी परेको भन्दै क्यानले निलम्बन गरेको हो।"
सान्ताल सान्दिसमा सन्थाली साहित्य,"सन्थाल समुदायको पूर्वी नेपालको झापा, मोरङ र सुनसरी जिल्लामा मुख्य बसोबास छ। यस्तै काम सिलसिलामा विभिन्न जिल्लामा छरिएर पनि बसेको पाइन्छ। हाल सन्थाल समुदायलाई अल्पसंख्यकमा राखिएको छ। २०६८ सालको राष्ट्रिय जनगणनाअनुसार ५१ हजार ७ सय ३५ जनसंख्या सन्थाल समुदायको छ। जो पृथक् भाषा, लिपि, धर्म, संस्कार, संस्कृति, पर्व, रीतिरिवाज र रहनसहनले धनी मानिन्छ। सन्थाल समुदायका १२ थर हुन्छन्, हाँस्दा, हेमरम, मुर्मु, सोरेन, किस्कु, टुडु, बेस्रा, बास्के, मर्डी, चणे, पौरिया र बेदेया आदि। सन्थालहरूको आफ्नै सामाजिक न्याय शासन व्यवस्था हुन्छ, गाउँको प्रमुख माझीहाडाम हुन्छ। माझीहाडामकै अधीनमा अरू पारानिक, जगमाझी, जगपारानिक, नायकी, कुडोम नायकी र गडेतजस्ता पदाधिकारी गाउँमा हुन्छन्। यस्लाई माझी आरी व्यवस्था पनि भनिन्छ। ओल चिकी लिपि भारत सरकारबाट छुट्टै मान्यता प्राप्त गरेको लिपि हो। जुन चाहिँ सन्थाली भाषालाई लेख्न प्रयोग गरिन्छ। अथवा सन्थाली भाषा लेख्न प्रयोग गरिने लिपिलाई ओल चिकी वा ओल चेमेद् भन्दछन्। ओल चिकी वर्णमालामा जम्मा ३५ वटा अक्षर हुन्छन्। ओल चिकी लिपि संसारको २५० लिपिमध्ये ५९औं स्थानमा राखिएको छ। हाल भारतीय केन्द्र सरकारद्वारा ८औं अनुसूचीमा समावेश गरिएको छ। ओल को अर्थ लेख्नु र चिकी को अर्थ अक्षर हो। ओल चिकी लिपि बायाँबाट दायाँतिर लेखिन्छ। ओल चिकीलाई छापेर र हातले लेखेर गरी दुई किसिमले व्यवहारमा प्रयोग गरिन्छ, यसको आविष्कार पण्डित रघुनाथ मुर्मुले सन् १९२५ सालमा गरेका हुन्। सन् २०२५ सालमा ओल चिकीले १०० औं वर्ष पूरा गर्छ। नेपाल सन्दर्भमा सन्थाल साहित्य विकास उन्मुख बाटोमा छ। विगत तीन दशक अघिदेखि अर्थात् २०५१५२ सालदेखि नेपालमा सन्थाल साहित्यमा केही लेखरचना अप्रकाशित रही साहित्य सुरु भएको पाइन्छ। विगत दुई दशक अघिदेखि हालसम्म हेर्दा प्रकाशित कृतिहरू एक हातका औंलालाई लिए पुग्छ। यसो भनिरहँदा भारतजस्ता छिमेकी राष्ट्रका सन्थाल समुदायका इतिहास हेर्दा सयौं वर्षअघिदेखि सन्थाल साहित्य जीवन्त ल्याइआएका छन्। हजारौं पुस्तकमा कविता, बाल कविता, निबन्ध, कथा, नाटक, अनुसन्धान लेख रचनाहरू सजिलै उपलब्ध हुन्छ। भारतको विभिन्न स्थानमा प्राथमिक विद्यालय, माध्यमिक विद्यालय र विश्वविद्यालयहरूमा सन्थाली भाषाबाटै अध्यापन गराइन्छ। २०६६ सालमा नेपाल सरकार शिक्षा मन्त्रालय शिक्षा विभाग सानोठिमी भक्तपुरको सहयोगमा दिलीपकुमार बास्के, देवान टुडु, डीबीलाल मार्डी, बडाराम हेमरम, उर्मिला हेमरम, फूलमुनि मार्डी जस्ताको सन्थाल नेतृत्वमा कक्षा १ को सन्थाली भाषा पुस्तक नामक पाठ्यक्रम तयार गरिएको थियो। २०७३ साल असोजदेखि पुससम्मको सान्ताल सान्दिस नामक त्रैमासिक देवनागरी लिपिबाट सन्थाली पत्रिकाको प्रकाशन भएको थियो। जसमा प्रधान सम्पादकमा विश्वदीप वेस्रा, सहसम्पादकमा दिलीपकुमार बास्के, गाब्रिएल वेस्रा, सल्लाहकारमा सुन्दर वेस्रा, बडाराम हेमरम, संवाददातामा जहन टुडु, मर्कुस मर्डी, तलु बास्के, सिमोन सोरेन, किसन मुर्मु र स्तम्भकारमा प्रधान सोरेन, चाँदनी मुर्मुहरू नेतृत्वपंक्तिमा रही नेपाल सन्थाल विकास कोषद्वारा प्रकाशन भएको थियो। २०७५ सालमा भाषा आयोगद्वारा सन्थाली भाषामा सूर्यनारायण हाँस्दा र नेपाली भाषामा लोकबहादुर लोम्चनहरू सम्पादकमा लोकवार्ता कृति नामक प्रकाशन भएको थियो। नेपाल सरकार आदिवासी जनजाति उत्थान राष्ट्रिय प्रतिष्ठानद्वारा प्रकाशित, दुर्गा हाँस्दा र लगन राईको सम्पादकमा सन्थाल जातिको परिचय कृति नामक प्रकाशन भएको थियो। झनक सोरेन, देवान टुडु, बाजुन मुर्मुजस्ता सन्थाल लेखकद्वारा विभिन्न पत्रिकाहरू आफ्ना लेखहरू प्रकाशन छन्। सन्थाल समुदायबाट नेपालमा सन्थाल लिपिलाई जीवन्तता दिने एक युवा लेखक, अनुवादक, सम्पादक, निबन्धकारको रूपमा चिनाउन सफल भएका उनी हुन्, सन्थाल युवा शिबु मुर्मु। उनीले विगत ६ वर्षदेखि हालसम्म निरन्तर रूपमा साहित्य क्षेत्रमा लागी राष्ट्रिय र अन्तर्राष्ट्रिय स्तरमा कविता, निबन्ध लेखहरू विभिन्न पुस्तक पत्रिकाहरूमा सन्थाली र नेपाली भाषामा प्रकाशन गरिसकेका छन्। एक दशकअघि र हालसम्मको मध्यसमयमा नेपालमा सन्थाली लिपि ओल चिकी लोप हुने अवस्थामा उनले नेपालमा आफ्नो लिपिलाई अनुवादसहित सम्पादन गर्दा नेपालमा लिपिको पुनर्जन्म गरेको मानिन्छ। उनले २०७६ सालमा सन्थाली वर्णमाला कृति नामक पहिलो संस्करण प्रकाशन गरेका थिए। त्यसैगरी सो पुस्तकको संसोधित २०७८ सालमा दोस्रो संस्करणमा व्यवस्थापनमा किनस मुर्मु र सल्लाहकारमा विजय मुर्मुको सहयोगमा साथै अन्य लेखक, निबन्धकार, संगीतकारका लेखहरू, शुभकामना साथमा नेपाल सन्थाल आदिवासी उत्थान संघको सहयोगमा प्रकाशन र पूर्व शिक्षामन्त्री गिरिराजमणि पोखरेलको प्रमुख आतिथ्यमा २०७८ मा विमोचन भएको थियो। त्यसैगरी उनले सन् २०१८ मा भारतको झारखण्ड राज्यको जमसेद्पुरमा भएको प्रथम सन्थाल कवि सम्मेलनमा नेपालबाट प्रथम युवा कविको रूपमा प्रतिनिधित्व गर्दै कविता साथमा सहभागी भएका थिए। सन् २०१९ जनवरी २९ तारिक सन्थाल विभाग, विश्व भारती विश्वविद्यालय शान्ति निकेतनको आयोजना र सन्थाल विकिपिडिया ग्रुपको सहकार्यमा पश्चिम बंगालमा एकदिने अन्तर्राष्ट्रिय सन्थाल विकिपिडिया कार्यशाला र सन् २०१९ फ्रेब्रुवरी ३ मा किस विश्वविद्यालयको आयोजना सन्थाल विकिपिडिया ग्रुपको सहकार्यमा एकदिने अन्तर्राष्ट्रिय सन्थाल विकिपिडिया कार्यशाला भुवनेश्वरको उडिसा राज्यको भारतमा सहभागिता थिए। सन् २०१८ सालदेखि हालसम्म सन्थाली विकिपिडियामा पनि विभिन्न शीर्षकका ४० वटाभन्दा बढी सन्थाली अनुवाद निबन्धहरू प्रकाशन गरेका छन्। सन्थाली शब्दकोश एप्लीकेसनमा शब्द संकलन योगदान छ। २०७७ फागुन ९ गते नेपाल प्रज्ञाप्रतिष्ठानबाट आयोजित मातृभाषा राष्ट्रिय कविता महोत्सव२०७७ मा प्रतिष्ठानको इतिहासमा नै पहिलोपटक सन्थाली कविताका साथ सहभागिता थिए। २०७८ फागुन ९ गते प्रज्ञाप्रतिष्ठानबाट आयोजित मातृभाषा कविता महोत्सव२०७८ मा सन्थाली कविका रूपमा सहभागी भई बाह्रदशी गाउँपालिकाको सहयोगमा सन्थाली कलाकारको नेतृत्व गरेर पहिलोपटक सांगीतिक झाँकीको प्रस्तुति गरेका थिए। २०७९ मा नेपाल प्रज्ञाप्रतिष्ठान र बहुभाषिक साहित्य संगीत कला केन्द्र झापाको सहकार्यमा आयोजित झापा जिल्लामा बोलिने मातृभाषाहरूको अवस्था विषयक विमर्श तथा बहुभाषिक कविगोष्ठी एवं सांस्कृतिक कार्यक्रम २०७९ समुद्घाटन समारोहमा सन्थाली कविका रूपमा सहभागी भई झापाका सन्थाली कलाकारको नेतृत्व गरेर लोकसंगीत र सांगीतिक झाँकीको प्रस्तुति गरेका थिए। २०७९ मा प्रतिष्ठानको अनुसन्धान परियोजनाअन्तर्गत रहेर डा टंक उप्रेतीले सम्पन्न गर्नुभएको सन्थाल लोकगीतको संकलन र विश्लेषण अनुसन्धान कार्यमा समाविष्ट सम्पूर्ण सन्थाली लोकगीतलाई सन्थाल भाषाको ओलचिकी लिपि मा लिप्यन्तर गर्ने कार्य गरेका थिए। २०७९ सालमा एसोसिएसन अफ नेपाल तराईयन इन अमेरिका (एन्टा)द्वारा प्रकाशित र अमरेन्द्र यादवको सम्पादनमा बहुभाषिक काव्य संग्रह भवप्रीता नामक पुस्तकमा सन्थाली भाषाबाट शिबु मुर्मु, माने हाँस्दा र सनामनी हाँस्दाहरूका कविताहरू समावेश गरेका छन्।"
हातमा कालोपट्टी बाँधेर पत्रकारले निर्वाचनको समाचार संकलन गर्ने,"भक्तपुर : भक्तपुरका पत्रकारले हातमा कालोपट्टी बाँधेर निर्वाचनको समाचार संकलन गर्ने निर्णय गरेका छन्। शनिबार नेपाल पत्रकार महासंघ जिल्ला शाखा भक्तपुरको बैठकले हातमा कालोपट्टी बाँधेर निर्वाचनको समाचार संकलन गर्ने निर्णय गरेको महासंघले जनाए। निर्वाचन आयोगले नेपाली सेना, प्रहरीबाट मिडिया अनुगमन गर्ने तयारी गरेपछि पत्रकारहरू विरोधमा उत्रिएका हुन्। नेपाल पत्रकार महासंघ जिल्ला शाखा भक्तपुरको सचिव संजीप शुभचिन्तकले नेपालमा मिडिया अनुगमन गर्ने निकाय प्रेस काउन्सिल हुँदाहुँदै निर्वाचन आयोगले चालेको कदम गलत भएकाले सांकेतिक विरोधस्वरूप सो निर्णय गरेको सचिव शुभचिन्तकले बताए। सो बैठकले नगरकोटलाई पर्यटकीय क्षेत्र घोषणा गर्न र भक्तपुरनगरकोट सडकको काम चाँडै सम्पन्न गर्न समेत सरकारको ध्यानाकर्षण गराउने निर्णय गरेको कार्यवाहक अध्यक्ष सुन्दर शिल्पकारले बताए।"
समानुपातिक प्रणालीतर्फको बन्दसूचीमा संशोधन हुँदै,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि समानुपातिक प्रणालीतर्फ आयोगमा पेस गरिएको उम्मेदवारको बन्दसूचीमाथि दलहरूले आइतबार बुझाउँदै छन्। आयोगले यही असोज १६ गतेभित्र संशोधित सूची बुझाउन सम्बन्धित दललाई आग्रह पनि गरिसकेको छ। आयोगले बन्दसूचीको प्रस्तावमाथि जाँचबुझ गरी संशोधनका लागि असोज ४ गतेदेखि ९ गतेसम्म सूची पेस गर्न राजनीतिक दलहरूलाई आग्रह गरेको थियो। आयोगको आग्रहबमोजिम ती दलले असोज १० देखि १६ गतेसम्म परिमार्जित सूची पेस गर्नुपर्नेछ। सम्बन्धित दललाई संशोधनका लागि पत्र पठाएको मितिले सात दिनभित्र संशोधन पेस गर्नुपर्ने आयोगका सचिव एवं उक्त प्रणालीतर्फको मुख्य निर्वाचन अधिकृत गोकर्णमणि दुवाडीले बताए। उक्त प्रणालीमा ६८ दलले भाग लिएका छन्। संशोधित बन्दसूचीमा सूचीकृत कुनै उम्मेदवारले आफ्नो नाम उम्मेदवारको बन्दसूचीबाट फिर्ता लिन चाहेमा असोज १७ गते बिहान १० बजेदेखि १२ बजेसम्म निवेदन दिने, सोही दिन दिउँसो १ बजेदेखि ३ बजेसम्म उम्मेदवारी फिर्ताबारे सम्बन्धित दललाई जानकारी दिने, असोज २० गतेदेखि २२ गते ३ बजेसम्म उम्मेदवारी फिर्ता लिएको कारणबाट रिक्त हुने स्थानमा सोही समूहले अर्को उम्मेदवार मनोनयन गर्नुपर्ने कार्यक्रम रहेको छ। यस्तै यही असोज २२ गते उम्मेदवारको बन्दसूचीमा सूचना प्रकाशन गर्ने, असोज २३ गतेदेखि २९ गतेसम्म बन्दसूचीमा नाम समावेश भएका उम्मेदवारको योग्यतासम्बन्धी दाबी विरोधका लागि निवेदन दिने, असोज ३० गते दाबी विरोधको निवेदनमाथि जाँचबुझ गरी निर्णय लिने, कात्तिक ८ गते बन्दसूचीबाट उम्मेदवारको नाम हटेको सूचना प्रकाशन गर्ने र कात्तिक ९ गते उम्मेदवारको बन्दसूची अन्तिम रूपमा प्रकाशन गर्ने कार्यक्रम रहेको छ। आयोगले सो प्रणालीका लागि मुख्य निर्वाचन अधिकृतको कार्यालय खडा गरी यही असोज २ र ३ गते उक्त बन्दसूची पेस गर्ने गरी निर्वाचन कार्यक्रम तय गरेको थियो। सूची पेस गर्दा समानुपातिक र समावेशी सिद्धान्तबमोजिम रित पुगेका आवश्यक कागजात अनिवार्य रूपमा पेस गर्न आयोगले आज दलहरूलाई आग्रह गरेको थियो। आयोगले पहिलो हुने निर्वाचित हुने (प्रत्यक्ष) निर्वाचन प्रणालीतर्फ असोज २३ गते उम्मेदवारको मनोनयनपत्र दर्ता र मनोनयनपत्रको सूची प्रकाशन गर्ने कार्यक्रम तय गरेको छ। असोज २४ गते उम्मेदवारको विरोधमा उजुरी दिने, असोज २४ देखि २५ गतेसम्म मनोनयनपत्र र उजुरीमाथि जाँचबुझ गरी निर्णय गर्ने तालिका रहेको छ। यस्तै असोज २५ गते उम्मेदवारको नामावली प्रकाशन गर्ने र असोज २६ गते उम्मेदवारको नाम फिर्ता लिने, उम्मेदवारको अन्तिम नामावली प्रकाशन गर्ने एवं उम्मेदवारलाई निर्वाचन चिह्न प्रदान गरिने भएको छ।"
"एमाले रिले रेस होइन, म्याराथन दाैडिने पार्टी हो : केपी ओली","विराटनगर : नेकपा एमालेका अध्यक्ष केपी शर्मा ओलीले मुलुकमा राष्ट्रिय पार्टी भनेको एमालेमात्र भएको बताएका छन्। विराटनगर विमानस्थलमा शनिबार सञ्चारकर्मीसँग सङ्क्षिप्त कुराकानी गर्दै उनले राष्ट्रिय पार्टी भएकाले सबैको आकर्षणको केन्द्र र विभिन्न पार्टी परित्याग गरेर एमाले प्रवेश गर्ने लहर चलेको प्रष्ट पारे। 'निर्वाचन लड्ने आँट एमाले मात्र गर्छ। यो रिले रेस होइन, म्याराथन दौडिने पार्टी हो,' उनले भने। उनले यो ढोडको लौरो टेक्ने पार्टी होइन आफ्नै खुट्टामा भर परेर हिँड्ने पार्टी भएकाले आगामी निर्वाचनमा बहुमत ल्याउने जिकिर गरे। अध्यक्ष ओलीले एमालेको एजेण्डाले देश, जनता, शान्ति, सुव्यवस्था, भ्रष्टाचार नियन्त्रण, विकास र जनताको सेवा एवं हितलाई सम्बोधन गर्ने भएकाले निर्वाचनमा जनताले यसैको पक्षमा मतदान गर्ने विश्वास व्यक्त गरे। उनले आगामी प्रतिनिधिसभा तथा प्रदेशसभाको निर्वाचनमा केही सिटमा अन्य विचार मिल्ने पार्टीसँग सहमति कायम हुनेसक्ने बताए। एक प्रश्नको जवाफमा अध्यक्ष ओलीले वर्तमान कामचलाउ सरकारले संसद् नभएका समयमा दूरगामी महत्वका अध्याधेश ल्याउनु गलत भएको बताए। उनले यो सरकारको काम दैनिक कामकाज सञ्चालन गर्नु र शान्तिपूर्ण ढङ्गले निर्वाचन सम्पन्न गर्नु मात्र भएको विचार व्यक्त गरे। अध्यक्ष ओली यस पार्टीले अहिलेसम्म आगामी निर्वाचनका लागि उम्मेदवारको अन्तिम छनोट नगरेकाले बाहिर आएको विभिन्न थरीका हल्लामा कुनै सत्यता नभएको प्रष्ट पारे।"
"खानीखोलामा बोलेरो दुर्घटना हुँदा एकको मृत्यु, चार घाइते",काभ्रे : काभ्रेपलाञ्चोकको डाँडापारिस्थित खानीखोला गाउँपालिका१ मा बोलेरो दुर्घटना हँदा एक जनाको मृत्यु भएको छ। डाँडागाउँबाट बनेपातर्फ आउँदै गरेको बा५ख ४११७ नम्बरको बोलेरो खानीखोला गाउँपालिका१ र बेथानचोक गाउँपालिका६ को सिमाना गैरीभञ्ज्याङमा आज बिहान दुर्घटना हुँदा चार जना घाइते भएको प्रहरीले जनाएको छ। जिल्ला प्रहरी कार्यालय काभे्रपलाञ्चोकका प्रहरी नायब उपरीक्षक ढुण्डीराज न्यौपानेका अनुसार मृत्यु हुनेमा खानीखोला गाउँपालिका४ का २५ वर्षीय दिपेश जिम्बा रहेका छन्। जिम्बाको शव परीक्षणका लागि धुलिखेल अस्पतालमा राखिएको छ। सो घटनामा परी घाइते भएका चार जनामध्ये दुई जनाको धुलिखेल अस्पताल धुलिखेलमा र दुई जनाको बनेपास्थित शिर मेमोरियल अस्पतालमा उपचार भइरहेको छ। घाइतेमध्ये धुलिखेल अस्पतालमा उपचार भइरहेको एक जनाको अवस्था गम्भीर रहेको प्रहरीले जनाएको छ। गाउँपालिका अध्यक्ष इन्द्रबहादुर थिङले गाउँबाट दसैँको लागि खसीबोका बेच्न ल्याउने क्रममा गाडी दुर्घटनामा परेको बताए।
अज्ञात व्यक्तिले किबीको बोट फडानी गर्दा लाखौँको क्षति,सोलुखुम्बु : सोलुखुम्बुको थुलुङ दूधकोशी गाउँपालिका६ मैदेलमा अज्ञात व्यक्तिले किबीको बोटहरू फडानी गर्दा लाखौँको क्षति भएको छ। स्थानीय फुर्तिमान तामाङको बगानमा रहेको ११ बोट बयस्क किबीको बोट रातको समयमा अज्ञात व्यक्तिले फडानी गर्दा लाखौँको नोक्सानी भएको हो। चित्र गुप्ता बहुउद्देश्यीय कृषि फार्ममार्फत करिब १२ रोपनी क्षेत्रफलमा लगाइएको ६० बोट किबीमध्ये ११ बोट धारिलो हतियारको प्रयोग गरी फेदबाटै काटिएको छ। उक्त घटना गत भदौ २८२९ गते भएको हुनसक्ने अनुमान गरिएको छ। लटरम्म फलेको किबीको बोटहरू क्रमशः ओइलाउँदै गएपछि हेर्न जाँदा असोज ४ गते मात्रै घटना थाहा भएको पीडित तामाङले बताए। घटनाको वास्तविकता पत्ता लगाउन प्रहरी चौकी मुक्लीमा पनि निवेदन दिइसकेको तामाङले बताए। करिब ६ वर्षअघि आफूले विस्तार गरेको किबीले उत्पादन दिन थालिसकेपछि बोट नै काटिँदा घाटा व्यहोर्नु परेको उनको दुखेसो छ। उक्त किबीले दुई वर्षदेखि उत्पादन दिन थालेको हो।
कैलाश गाउँपालिकाले उपलब्ध गरायो कैदीबन्दीलाई खसी,"हेटौंडा : मकवानपुरको कैलाश गाउँपालिकाले भीमफेदी कारागारमा रहेका कैदीबन्दीलाई दसैंका लागि खसी उपलब्ध गराएको छ। पालिका अध्यक्ष लोकबहादुर मुक्तानले शनिबार कारागार परिसर पुगेर खसीसहित खाद्य सामग्री कारागार प्रशासनलाई हस्तान्तरण गरेका हुन्। पालिकाले कैदीबन्दीका लागि एउटा खसी, १० बोरा चामल र दुई कार्टुन तेल उपलब्ध गराएको हो। कारागारमा रहेका कैदीबन्दीलाई दसैं मान्न राहत मिलोस् भनेर खसीसहित खाद्यसामग्री उपलब्ध गराएको पालिका अध्यक्ष मुक्तानले बताए। 'दसैंमा सबै रमाइरहेका बेला कारागारमा रहेका कैदीबन्दीलाई पनि चाडपर्व मनाउन केही राहत होस् भन्ने उद्देश्यले हामीले खाद्य सामग्री उपलब्ध गराएका हौँ।' हाल कारागारमा ९ सय ९७ जना कैदीबन्दी रहेका छन्।"
"धादिङमा ट्रक दुर्घटना : एक जनाको मृत्यु, सात घाइते",धादिङ : धादिङको नीलकण्ठ नगरपालिका१० हनुमानडाँडा नजिकै शनिबार दिउँसो सवारी साधन दुर्घटना हुँदा एकको मृत्यु भएको छ। अन्य सात जना घाइते भएका छन्। कपिलवस्तुबाट धादिङबेँसी हुँदै सल्यानटार जाँदै गरेको ना४ख ८०४१ नम्बरको ट्रक सडकमा पल्टिएर दुर्घटना भएको जिल्ला प्रहरी कार्यालयका प्रहरी नायब उपरीक्षक श्यामबहादुर खत्रीले बताए। मृत्यु भएका पुरुषको सनाखत भएको छैन। सल्यानटारमा यही असोज २८ गतेदेखि हुने स्थानीय महोत्सवका लागि स्टलको सामान लिएर जाँदै गरेको ट्रक मोडमा पल्टेको प्रत्यक्षदर्शी मनिष तामाङले बताए। दुर्घटनापछि अन्य सवारी साधनमा आउनेले घाइतेलाई उद्धार गरी धादिङ अस्पताल पठाएका थिए। घाइतेमध्ये पाँच जनाको अवस्था जटिल रहेको छ भने दुईको अवस्था सामान्य छ।
भक्तपुरमा शिक्षकलाई तालिम,"भक्तपुर : भक्तपुरमा टिचर ट्रेनिङ्ग अन पेडागोजी एण्ड डाइभरसिटी इन इंगलिश ल्यांग्वेज टिचिङ्ग विषयमा दुईदिने तालिम सम्पन्न भएको छ। इन्टिग्रेटेड डेभलपमेन्ट एण्ड टान्सफरमेशन (आइडीटी) नेपालको आयोजनामा तालिम भएको हो। अमेरिकी तालिम सहजकर्ताहरूप्रशिक्षकहरू डा टुङ्डे सेपेली, आस्ले टेसारोलो र जर्ज नियरिङले तालिम दिएका थिए। रिजनल इंगलिश ल्यांग्वेज अफिस (आरइएलओ), अमेरिकी दूतावास काठमाडौंको आर्थिक तथा शैक्षिक सहयोगमा हिसान भक्तपुरको सहकार्यमा तालिम भएको हो। तालिममा हिसान भक्तपुर आवद्ध र अन्य विद्यालयका ३७ जना शिक्षक शिक्षिकाको सहभागिता रहेको थियो। कार्यक्रममा हिसान भक्तपुरका अध्यक्ष तथा मोडर्न स्कुल र कलेज सृजनानगर भक्तपुरका प्राचार्य अनिल कस्पालले स्वागत गर्दै स्वस्तिक कलेजको व्यवस्थापनका लागि धन्यवाद दिए। तालिममा सहभागी सबै प्रशिक्षार्थीहरूलाई अमेरिकी दुतावास नेपाल आरईएलओ नेपालको कार्यक्रम विशेषज्ञ विश्वराज गौतम, प्रशिक्षकहरू र हिसान भक्तपुरका अध्यक्ष अनिल कस्पालद्वारा प्रमाणपत्र वितरण गरिएको थियो। तालिमको दौरानमा आईडीटी नेपालका एक्सिस कोअर्डिनेटर मधुकर पाण्डेय र आईडीटी नेपालको तालिम संयोजक दिपा सिलवालले विद्यार्थीहरूले घरमै बसेर कसरी अमेरिकी अनलाइन कक्षाहरू लिई प्रमाणपत्र प्राप्त गर्न सकिन्छ भन्ने बारेमा पनि प्रस्तुत गरिएको थियो।"
"घरमा खाने अन्न छैन, कसरी तिर्ने जरिवाना ?","जाजरकोट : शिवालय गाउँपालिका९ मा नेकपा माओवादी केन्द्रको तर्फबाट वडासदस्य पदमा उम्मेदवार बनेकी लक्ष्मी सुनारले निर्वाचन खर्च नबुझाएको भन्दै निर्वाचन कार्यालयले डेढ लाख जरिवाना तोकेको थाहा पाएपछि छाँगाबाट खसेझैं भइन्। राजनीतिबारे कुनै चासो नभएकी लक्ष्मीलाई माओवादीले दलित महिलाको तर्फबाट कोटा पुरर्याउन उम्मेदवार बनायो। उनी पराजित भइन्। घरको आर्थिक अवस्था कमजोर छ। पढाइ लेखाइ छैन। उनलाई खर्च विवरण बुझाउनुपर्छ भनेर न पार्टीले भन्यो न नेताहरूले नै भने। 'मलाई थाहै थिएन। अहिले पो तिमीले डेढ लाख तिर्नुपर्ने भो भनेर गाउँका मान्छेले सुनाए। म कसरी त्यत्रो रकम तिर्न सक्छु र? घरमा खाने अन्न छैन।' राजनीतिका नाममा मैले के गल्ती गरेको थिएँ र जरिवाना तिर्ने उनले गुनासो पोखिन। भेरी नगरपालिका६ कि सरस्वती नेपाली पनि निर्वाचन खर्च नबुझाएका कारण दुई लाख रुपैयाँ जरिवानामा परेकी छन्। एमालेको तर्फबाट दलित महिला वडा सदस्यमा उम्मेदवार बनेकी सरस्वतीलाई निर्वाचन खर्च बुझाउनु पर्छ भन्ने जानकारी थिएन। राजनीतिमा खासै चासो नदिने उनीलाई एमालेले दलित समुदायको भोट बटुल्न र समावेशी सिटमा कोटा पुर्याउन उम्मेदवार बनायो। उनी पराजित भइन् तर उनलाई खर्च विवरण बुझाउनुपर्छ भन्ने थाहा थिएन। उनी भन्छिन 'घरमा खाने अन्न छैन। दसैं आइरहेको छ। दसैं कसरी टारुँ भन्ने चिन्ताले सताइरहेको छ। कसरी त्यति ठुलो रकम तिर्न सक्छु र।' उनीहरू जस्तै धेरै उम्मेदवारले निर्वाचन खर्च बुझाउने बारे जानकारी नै पाएनन्। सम्बन्धित पार्टीले उम्मेदवार बनाए त्यसपछि फर्केर हेरेनन्। सबै उम्मेदवार आआफ्नो घर व्यवहारमा लागे पार्टीले जानकारी नै दिएन। जसका कारण ठुलो संख्यामा उम्मेदवारले जरीवाना तिर्नुपर्ने अवस्था आयो। समयमा निर्वाचन खर्च विवरण नबुझाउँदा जाजरकोटका विभिन्न स्थानीय तहका ६ सय ७० उम्मेदवारले १२ करोड बढी रकम जरिवाना तिर्नुपर्ने भएको छ। जिल्लाका सात स्थानीय तहमा विभिन्न पार्टीबाट उम्मेदवार रहेका एक हजार तीन सय ९० जना उम्मेदवार मध्य ६ सय ७० जना अर्थात् ४८ दशमलब २० प्रतिशत उम्मेदवार जरिवानामा परेका हुन्। जिल्ला निर्वाचन कार्यालय जाजरकोटका अनुसार ६ सय ६८ जनाले खर्च विवरण नबुझाएको र दुई जनाले निर्वाचन आयोगको मापदण्डविपरीत खर्च विवरण बुझाएकाले ६ सय ७० जनालाई कारवाही गरिएको हो। कारवाही स्वरूप ती उम्मेदवारले जम्मा १२ करोड १९ लाख ५० हजार रुपैयाँ निर्वाचन आयोगलाई बुझाउनुपर्ने भएको जिल्ला निर्वाचन कार्यालय जाजरकोटका निमित्त कार्यालय प्रमुख गणेशबहादुर बस्नेतले बताए। निर्वाचन आयोग ऐन २०७३ को दफा २५ र स्थानीय तह निर्वाचन ऐन २०७३ को दफा ६४ को उपदफा ४ तथा स्थानीय तह निर्वाचन नियमावली २०७३ को नियम ४० बमोजिम निर्वाचन परिणाम घोषणा भएको मितिले ३० दिन भित्र निर्वाचन खर्च विवरण पेस गर्नुपर्छ। प्रावधानअनुसार उक्त अवधिभित्र ७ सय २० जनाले मात्र खर्च विवरण पेस गरेका निमित्त कार्यालय प्रमुख बस्नेतले बताए। सम्बन्धित पार्टीलाई खर्च विवरण पेस गर्न जानकारी गराएको भएपनि उम्मेदवारहरूले अटेरी गरेका कारण करिब आधा उम्मेदवार जरिवानामा परेको उनले बताए। गत भदौ ३१ गते जिल्ला निर्वाचन कार्यालयले जरिवाना परेका उम्मेदवारहरूको विवरण सार्वजनिक गरेको छ। ६ महिना भित्र उक्त जरिवाना तिरिसक्न कार्यालयले उम्मेदवारलाई निर्देशन दिएको छ। उक्त अवधिभित्र जरिवाना नतिरे ६ वर्षसम्म चुनावमा उम्मेदवार हुन नपाइने र सरकारी बाँकी सरह असुलउपर गरिने प्रावधान राखिएको छ। निर्वाचन खर्च विवरण नबुझाउने गाउँपालिकाको वडा सदस्य तथा अध्यक्षलाई एक लाख ५० हजार, नगरपालिकाको वडा सदस्य तथा वडाध्यक्षलाई दुई लाख रुपैयाँ, गाउँपालिकाको अध्यक्षउपाध्यक्षको तीन लाख ५० हजार रुपैयाँ र नगरपालिकाको प्रमुखउपप्रमुखको चार लाख ५० हजार जरिवाना तोकिएको छ।"
डोटीमा मुख्य निर्वाचन अधिकृतको कार्यालय स्थापना,"डोटी : आसन्न निर्वाचनलाई लक्षित गरी डोटीमा मुख्य निर्वाचन अधिकृतको कार्यालय स्थापना गरिएको छ। शनिबार प्रमुख जिल्ला अधिकारी कल्पना श्रेष्ठ, जिल्ला प्रहरी प्रमुख राजेन्द्र प्रसाद धमला तथा निर्वाचन कार्यालय डोटीका कार्यालय प्रमुख करुणाकरण पन्तको उपस्थितिमा प्रमुख निर्वाचन अधिकृत जिल्ला न्यायाधीश शिवलाल पाण्डेले कार्यालयको उद्घाटन गरेका हुन्। यही असोज २० गतेभित्र मुख्य निर्वाचन अधिकृतको कार्यालय स्थापना गरी सक्नुपर्ने निर्वाचन आयोगको निर्देशन अनुरूप कार्यालयको स्थापना गरिएको प्रमुख निर्वाचन अधिकृत पाण्डेले बताए। मङ्सिर ४ गते हुने प्रतिनिधि सभा तथा प्रदेश सभा निर्वाचनमा डोटी जिल्लाका एक लाख २४ हजार ८ सय ७० जना सहभागी हुने भएका छन्। जम्मा मतदातामा ६५ हजार ७ सय ३५ महिला र ५९ हजार एक सय ३५ जना पुरुष रहेका छन्। गत वैशाखमा सम्पन्न स्थानीय तहको निर्वाचनपछि जिल्लामा एक हजार ३ सय १६ जना मतदाता थपिएको जिल्ला निर्वाचन कार्यालय डोटीका कार्यालय प्रमुख करुणाकरण पन्तले जानकारी दिए। निर्वाचन कार्यालयका अनुसार जिल्लामा छवटा मतदान केन्द्र थप भएका छन्। आदर्श गाउँपालिकामा ३, शिखर नगरपालिका, केआइसिंह गाउँपालिका र सायल गाउँपालिकामा एक एक मतदान केन्द्र थप भएका हुन्। ६ मतदान केन्द्र थप भए सँगै जिल्लामा मतदान केन्द्रको सङ्ख्या एक सय ७७ भएको छ। जिल्लामा एक सय १५ मतदानस्थल रहेका छन्।"
झापामा मुख्य निर्वाचन अधिकृतको कार्यालय स्थापना,"झापा : झापामा मुख्य निर्वाचन अधिकृतको कार्यालय शनिबार स्थापना गरिएको छ। आगामी मंसिर ४ गते हुने प्रतिनिधि तथा प्रदेश सभा सदस्य निर्वाचनका लागि जिल्ला समन्वय समिति भद्रपुरको कार्यालय भवनमा मुख्य निर्वाचन अधिकृतको कार्यालय स्थापना गरिएको हो। जिल्ला समन्वय समिति झापाका प्रमुख विश्वनाथ बरालले झापा क्षेत्र नम्बर ३ को निर्वाचन अधिकृतको कार्यालय समेत मुख्य निर्वाचन अधिकृत कार्यालयको उद्घाटन गरेका हुन्। मुख्य निर्वाचन अधिकृत जिल्ला न्यायाधीश चन्द्रमणि ज्ञवालीलाई तोकिएको छ। अघिल्लो निर्वाचनहरूमा सदरमुकाममै जिल्लाका पाँचवटै निर्वाचन कार्यालयको स्थापना हुँदै आएकोमा यस पटकदेखि छुट्टाछुट्टै निर्वाचन क्षेत्रमा कार्यालय स्थापना हुने भएको छ। झापा १ को मेचीनगर नगरपालिकाको कार्यालय, झापा २ को अर्जुनधारा नगरपालिकाको कार्यालय, झापा ४ को कनकाई नगरपालिका र झापा ५ को दमक नगरपालिकाको कार्यालयमा स्थापना हुने भएको छ। चार क्षेत्रमा असोज २० गते निर्वाचन अधिकृतको कार्यालय स्थापना हुने जिल्ला निर्वाचन कार्यालय झापाका प्रमुख तुलसी नेपालले जानकारी दिए। कार्यालय उद्घाटन कार्यक्रममा बोल्दै जिल्ला समन्वय समिति झापाका प्रमुख बरालले जिल्लामा प्रतिनिधि तथा प्रदेश सभा सदस्य निर्वाचनलाई भयरहित, धाँधलीरहित र शान्तिपूर्ण बनाउन राजनीतिक दलहरूसहित सबै पक्षसँग सहकार्य गरी अघि बढ्ने बताएका छन्। त्यस्तै झापा प्रमुख जिल्ला अधिकारी छविलाल रिजालले दसैँको मुखमा मुख्य निर्वाचन अधिकृतको कार्यालयको स्थापनासँगै जिल्लामा निर्वाचन गतिविधिले तीव्रता पाइसकेको बताए। निर्वाचनका लागि चार वटै सुरक्षा निकाय आआफ्नो तयारीमा जुटिसकेको बताउँदै प्रजिअ रिजालले भने, 'असोज २३ गते २६ गतेसम्म उम्मेदवारी दर्तादेखि चुनाव चिह्न प्रदान गरिसक्नु पर्नेछ, त्यसका लागि सुरक्षा व्यवस्था चुस्त दुरुस्त बनाउने गृह कार्यमा जुटेका छौँ।' कार्यक्रममा नेकपा एमालेका जिल्ला उपसचिव असारु राजवंशी, नेपाली काँग्रेसका जिल्ला सदस्य रमेश पोखरेल, राप्रपाका जिल्ला सचिव अभिषेक ढुङ्गाना, नेकपा (एकीकृत समाजवादी) का जिल्ला अध्यक्ष वेदराज रेग्मीले मन्तव्य राखेको कार्यक्रमको सञ्चालन सहायक निर्वाचन अधिकृत वीरेन्द्र बस्नेतले गरेका थिए।"
दसैंका लागि घर फर्किंदै नेपाली (फोटोफिचर),"धनगढी : कैलालीको धनगढी उपमहानगरपालिका१४ फूलबारीका सत्यराज शाही भारतको केरलामा काम गर्छन्। गत वर्षको दसैं मनाएर भारत पसेका उनी बुधबार गौरीफन्टा नाका भएर दसैंका लागि घर फर्किए। 'दसैंमा रमाइलो हुन्छ, बालबच्चा प्रतिक्षामा बसेका हुन्छन्, त्यसैले १५ दिनको छुट्टी मागेर आए,' शाहीले भने। उनी केरलामा होटलमा वेटरको काम गर्छन्। डोटीको महादेवस्थानका जंगे भाट पनि झोलीगुन्टा बोकेर गोरीफन्टा नाका भएर बुधबार घर फर्किएका छन्। 'दसैं मनाउन आएको सर, ६ महिना भयो भारतमा गएको' उनले भने। 'भारतमा चौकीदारीको काम गर्छु। भारतमा दसैंमा बिदा पाइन्छ, तिहारमा बरु पाइँदैन, त्यसैले दसैं मनाउन आएको।' कैलालीकै मोहन्याल गाउपालिकाकी तिला सिजाली पनि दसैंका लागि घर फर्किएकी छिन। श्रीमानसँगै भारतको केरालामा काम गर्ने उनी दसैंका लागि भनेर घर फर्किएकी हुन्। 'घरमा बालबच्चा छन्, बहिनीको घरमा बसेर पढ्छन्, दुवै बुढाबुढी भारतमा काम गरेर उनीहरूको पढाइ खर्च जुटाउँछौं, श्रीमानले छुट्टी पाउनु भएन, दसैंका बेला बालबच्चाहरू निरास होलान् भनेर म मात्रै आएको,' उनले भनिन्। धनगढी उपमहागरपालिका१९ की सरस्वती शाही पनि भारतको केरालामै लिज्जत पापड कम्पनीमा काम गर्छिन्। श्रीमानसँगै कम्पनीमा काम गर्ने सरस्वती पनि बुधबार गौरीफन्टा नाकाबाट घर फर्किइन्। 'वर्षभरीको ठूलो चाड हो, श्रीमानले आउन पाउनु भएन, बालबच्चाका लागि आएको', उनले भनिन्। सुदूरपश्चिमका मुख्य गरी चारवटा नाका कैलालीको गौरीफन्टा, कञ्चनपुरको गड्डाचौकी, बैतडीको झुलाघाट र दार्चुलाको पुलघाटबाट दसैंका लागि घर फर्किने नेपालीहरूको भिडभाड सुरु भएको छ। फूलपातीदेखि मात्रै गौरीफन्टा नाकाबाट साढे चार हजार नेपाली दसैंका लागि घर फर्किका छन्। सीमा सुरक्षा बल कैलालीका अनुसार असोजको १० गते यता मात्रै यत्ती धेरै नेपालीहरू घर फर्किएका हुन्। सीमा क्षेत्रमा स्थानीय तहहरूले कोभिडको भ्याक्सीन र एन्टिजेन परीक्षणको व्यवस्था गरेका छन्। सुदूरपश्चिम स्वास्थ्य निर्देशक डाक्टर जगदिश जोशीले भारतबाट आउने सबैको एन्टिजेन परीक्षण र खोपको व्यवस्था गरिएको बताए। निर्देशनालयले गौरीफन्टमा तीन दिनमा तीन जनामा कोरोना पोजेटिभ देखिएको जनाएको छ। नेपाल प्रहरी र शसस्त्र प्रहरीले पनि सीमा क्षेत्रमा हेल्पडेस्क (सहायता कक्ष) राखेका छन्। भारतबाट आउने नेपालीहरूलाई परेको समस्या समाधानका लागि हेल्पडेस्क राखिएको कैलालीका प्रहरी प्रवक्ता तथा डिएसपी बेदप्रकाश जोशीले बताए।"
निर्वाचनका लागि करिब सात सयको नाम सिफारिस,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि राष्ट्रिय प्रजातन्त्र पार्टी (राप्रपा) को सबै जिल्ला समितिले प्रत्यक्ष उम्मेदवारमा करिब सात सयजनाको नाम सिफारिस गरेको छ। उम्मेदवारको सम्बन्धित निर्वाचन क्षेत्रमा कायम रहेको लोकप्रियता, पार्टी सङ्गठन सुदृढीकरणमा गरेको योगदानका आधारमा सिफारिस भएर आएका नामबाट योग्य उम्मेदवार छनोट गरिएको पार्टीका केन्द्रीय सदस्य राजाराम श्रेष्ठले जानकारी दिए। प्रतिनिधिसभा र प्रदेशसभाको प्रत्यक्षतर्फको निर्वाचनका लागि करिब सात सय उम्मेदवारको नाम सिफारिस भएको छ। पार्टीले समान विचार भएका राजनीतिक दल तथा समूहसँग एकीकरणका साथै गठबन्धन गर्न केही दलसँग औपचारिक तथा अनौपचारिक छलफलसमेत सुरु गरेको छ। उक्त पार्टीले नेकपा (एमाले)सँग पनि चुनावी गठबन्धनका लागि वार्ता गरिरहेको जनाएको छ। गठबन्धनका लागि सिट बाँडफाँट भएपछि मात्र पार्टीले प्राप्त गर्ने सिट र क्षेत्र निर्धारणका आधारमा उम्मेदवारलाई टिकट वितरण गरिने नेता सुन्दर पाण्डेले जानकारी दिए।"
मुख्य निर्वाचन अधिकृतको कार्यालय खुल्यो,"उदयपुर : मङ्सिर ४ गते हुने प्रतिनिधिसभा र प्रदेससभा सदस्य पदको निर्वाचनका लागि शनिबार उदयपुरको सदरमुकाम गाईघाटमा मुख्य निर्वाचन अधिकृतको कार्यालय स्थापना गरिएको छ। जिल्ला समन्वय समितिको भवनमा स्थापना गरिएको कार्यालयको मुख्य निर्वाचन अधिकृत जिल्ला न्यायाधीश कृष्णप्रसाद सुवेदीले उद्घाटन गरेका हुन्। कार्यालयको उद्घाटन गर्दै न्यायाधीश सुवेदीले प्रतिनिधिसभा सदस्य तथा प्रदेससभा सदस्य पदको निर्वाचनसम्बन्धी सम्पूर्ण कार्यहरु शनिबारबाटै सुरु भएको बताए। दुईवटा निर्वाचन क्षेत्र रहेको उदयपुरमा मुख्यनिर्वाचन अधिृकत तथा क्षेत्र नम्बर १ र को निर्वाचन अधिकृतको जिम्मेवारी जिल्ला न्यायाधीश सुवेदी र क्षेत्र नम्बर २ को निर्वाचन अधिृकतको जिम्मेवारी फैसला कार्यन्वयन निर्देशनालयका निर्देशक जीवनकुमार भण्डारीलाई दिइएको छ। क्षेत्र नम्बर २ को निर्वाचन अधिकृतको कार्यालय दसैं पर्वको विदा सकिय लगत्तै कटारी नगरपालिकाको कटारी बजारमा स्थापना गरिने जिल्ला निर्वाचन अधिकृत खेमराज कोइरालाले जानकारी दिए। दुवै निर्वाचन अधिकृतले संघसँगै प्रदेश निर्वाचन क्षेत्रको जिम्मेवारी पनि वहन गर्ने उनले बताए। प्रतिनिधिसभा सदस्य निर्वाचन ऐन, २०७४ तथा प्रदेशसभा सदस्य निर्वाचन ऐन, २०७४ बमोजिम निर्वाचनमा सम्पन्न गर्ने गरी आयोगले दिएको जिम्मेवारीअनुसार काम कारवाही अघि बढाइएको मुख्य निर्वाचन अधिकृत सुवेदीले जानकारी दिए। कार्यक्रममा प्रमुख जिल्ला अधिकारी जनार्दन गौतमले स्वच्छ तथा निष्पक्ष निर्वाचन सम्पन्न गराउन र आम मतदातालाई निर्धक्क भएर आफ्नो मत दिने वातावरण बनाउन स्थानीय प्रशासन प्रतिवद्ध रहेको बताए। उनले निर्वाचनमा हुन सक्ने सम्भावित अवस्थालाई मध्यनजर गरी शान्ति सुरक्षाको प्रत्याभूति दिन प्रशासनले कुनै कसर बाँकी नराख्ने बताए। निर्वाचन क्षेत्र नम्बर २ को भने दसैं विदा सकिएलगत्तै कटारी बजारमा कार्यालय स्थापना गरिने पनि मुख्य निर्वाचन अधिकृत सुवेदीले बताए।"
भक्तपुरमा डेंगुबारे जनचेतनामूलक र्याली,"भक्तपुर : डेंगुबारे जनचेतना अभिवृद्धिका लागि भक्तपुर नगरपालिकाले शनिबार बिहान जनचेतनामूलक र्याली आयोजना गरेको छ। भक्तपुर नगरको दूधपाटीबाट सुरु भएको सो र्यालीमा जनप्रतिनिधि, स्वास्थ्यकर्मी, कर्मचारी, सुरक्षाकर्मी एवं सहकारी लगायत विभिन्न संघसंस्थाका प्रतिनिधिहरूको सहभागिता थियो। ठाउँ ठाउँमा चुन, फिनेल छर्कँदै, पर्चा वितरण र पम्प्लेटहरू झुण्ड्याउँदै डेंगु रोकथामका लागि सचेतना अभियान सञ्चालन गरेका हुन। भक्तपुर नगरपालिकाका नगर प्रमुख सुनिल प्रजापतिले दसैंको मुखमा डेंगु संक्रामक रूपमा जनस्तरमा फैलिएर अस्पताल भरिभराउ भइसकेकाले यसबाट बच्न नगरवासीहरूलाई सुरक्षित व्यवहारका लागि आग्रह गरे। उनले डेंगु मात्र होइन अन्य संक्रामक रोगबाट पनि बच्न खानपिनमा ध्यान दिनपर्ने बताए। दसैं पर्वमा सबैले आनन्दित हुन गरिने गतिविधिले स्वास्थ्यमा असर नपरोस्, दुर्घटना नहोस्, कोही अपांग नहोस् भन्दै नगर प्रमुख प्रजापतिले सभ्य नगरवासीको भूमिकामा रहन नगरवासीमा आग्रह गरे। सो कार्यक्रममा ख्वप अस्पतालका डाक्टर अमर प्रजापतिले डेंगु रोगलाई सामान्य रोगका रूपमा मात्र नलिई लक्षण देखिने बितिक्कै चिकित्सकको सल्लाह लिएर औषधिको सेवन गर्न अनुरोध गरे। उनले डेंगुलाई सामान्य रूपमा मात्र लिँदा धेरैको ज्यान गइसकेको जानकार गराए। लक्षण देखिने बितिक्कै सचेत रहन र संक्रमितलाई टोकेको लामखुटेले टोकेपछि परिवारका अन्य सदस्य तथा छरछिमेकीलाई समेत संक्रमण फैलिन सक्ने भएकाले संक्रमतिलाई झुलभित्र सुरक्षित रूपमा राख्न र आवश्यक उपचारमा सहयोग गर्नुपर्ने उनले बताए। ख्वप असपतालका डाक्टर रत्न सुन्दर लासिवाले भक्तपुर नगरमा मात्रै ५३० जनामा डेंगु संक्रमण पुष्टि भएको बताए। उनले देशभर हजारौं संक्रमण फैलिसकेको हुनाले थप सचेतनाको आवश्यकतामा जोड दिए। र्यालीमा लामखुट्टे, भुसुना प्राणी हुन्, यिनको टोकाइले स्वास्थ्यमा ठूलो खतरा ल्याउन सक्छ भन्दै विभिन्न जनचेतनामूलक प्लेकार्ड र ब्यानर बोक्दै सहभागि समुदायले दूधपाटी, नासमना, तौमढी, स्कूलढोका, दत्तात्रय, सूर्यमढी हुँदै च्याम्हासिंहस्थित ख्वप अस्पताल पुगेर सभा आयोजना गर्दै डेंगु ज्वरोबाट सुरक्षित व्यवहारका लागि नगरवासीहरूमा अनुरोध गरेका हुन। सो अवसरमा जनप्रतिनिधिहरू रविन्द्र ज्याख्व, उपेन्द्र सुवाल, हरिराम सुवाल लगायतले नगरका ठाउँ ठाउँमा डेंगु रोगबाट सुरक्षित व्यवहारका लागि आआफ्नो धारणा व्यक्त गरे गरेका थिए।"
झमटगर झिझिया,"जनकपुरधाम : दसैंको रौनक मुलुकभर छ। आआफ्नो रीतिरिवाज र परम्पराअनुसार देशका विभिन्न भागमा यो वर्ष मनाइँदैछ। मिथिलामा भने लोकनाच, सांस्कृतिक झाँकी र धार्मिक अनुष्ठानले दसैंलाई अझ रोमाञ्चक र अलौकिक बनाउँछ। मिथिलालाई दसैं अवधिभरि अझ भव्य बनाउने लोक अनुष्ठान हो झिझिया नृत्य। साँझ पर्नेबित्तिकै झिझियामा मिथिला झुम्न थाल्छ। यसका गीतहरूले गाउँ र सहर गुञ्जायमान हुन्छन्। नृत्य हेर्नेको भीडले शक्तिपीठहरू भरिन्छन्। घटस्थापनाको दिन एकातर्फ घरघरमा जमरा छर्ने र माता नवदुर्गाको पूजाको तैयारी गरिन्छ। अर्कोतर्फ मिथिलाका मुसहर, चमार, तेली, कुम्हारलगायतका जातिका महिला र पुरुष झिझिया बनाउन व्यस्त हुन्छन्। आकर्षक झिझिया बनाउन निकै मेहनत लाग्छ। हामी पाँचवटा घैंटो एउटै झिझियामा गाँभेर भव्य आकार बनाउँछौं त्यसैले मेहनत बढी लाग्छ, नगराइन नगरपालिका९ घोडघाँसका विनोद पासवान भन्छन्, एउटा झिझिया तयार गर्न कम्तीमा एक साताको समय लाग्छ। हामी घटस्थापनाको एक साता अगाडिदेखि नै झिझिया सजाउने काममा लागिहाल्छौं। घटस्थापनाका दिन गाउँ वा सहरका ब्रह्मस्थान (गाउँमा रहेका देउताको मुख्य मन्दिर) मा पूजा आराधना गरिन्छ। झिझिया टाउकोमा राखेर नृत्य गर्नुपूर्व धामी ओझाबाट यसलाई मन्त्रद्वारा सिद्ध गरिन्छ। भनिन्छ, झिझियालाई बोक्सीको आँखाबाट बचाउन धामीद्वारा छेकबार गरिन्छ। यसपछि विधिवत् रूपमा झिझिया खेल्न सुरु हुन्छ। तोहरे भरोसे बरहम बाबा झिझिरी बनेलियै हो बरहम बाबा झिझिया पर होइयौ ने सवार अबोधबा बालक तोहर किछियो ने जनैछौं हो यस्ता गीत गाउँदै घैंटोमाथि बलिरहेको आगोको डल्लो टाउकोमा राखेर किशोरी र महिला मज्जाले नाच्छन्। तर, झिझिया नाच्न भने सबैले सक्दैनन्। त्यसका लागि निकै अनुभवी र राम्रो तैयारी गरेका महिलालाई नै जिम्मेवारी दिइन्छ। पूर्ण तान्त्रिक विधिअनुसार गरिने यो नृत्य सोचे जति सजिलो छैन। पछिल्लो पाँच वर्षदेखि झिझिया नाच्न थालेकी सुनिता सदा भन्छिन्, देवी माताप्रति पूरा विश्वास लिएर मनमा आँटका साथ झिझिया टाउकोमा उठाउँछु। यो नाच गर्दा मन खुसी हुन्छ। यसले आफ्नो घर परिवार र सन्तानलाई आशीर्वाद पाउँछ भन्ने मनमा भावना लिएर नाच्छु। सुरुवातमा झिझिया लिएर नाच्दा सुनिता घाइते पनि भएकी थिइन्, पहिलापहिला त टाउँकोमा आगो सल्केर जल्छु कि। घैंटो भुइँमा झर्छ कि भनेर निकै डर लाग्थ्यो, सुनिताले विगतको अनुभव सुनाउँदै भनिन्, एकपल्ट त झन्डै कपाल डढेन। घैंटोमा बलेको दियोभित्रै झरेर सबै तेल टाउकोमा पोखिएको थियो बल्लतल्ल बचे। तर, विस्तार प्रयास गर्दै गएपछि अब राम्ररी नाच्ने भएको छु। आफ्नै सुर र तालमा नाचिने यस लोकनृत्यको क्रममा असंख्य प्वाल पारिएको घैंटोभित्र दियो बालेर टाउँकोमा राखी महिलाहरू नाच्छन्। महिलाहरूको टाउकोमा राखिएको घैंटोको प्वाल यदि कसैले गन्न सफल भयो भने झिझिया नाच्ने महिलाको मृत्यु हुन सक्छ भन्ने मान्यता पनि छ। त्यसैले पनि यो गीत निकै झुम्ने खालको र तीव्र गतिमा गाउने र नाच्ने गरिन्छ। नाच सक्ने बित्तिकै दियो निभाएर झिझिया राख्ने गरिन्छ। भिझिया प्रायःजसो महिलाद्वारा गरिने नृत्य भए पनि यसमा पुरुषहरूको पनि उलेख्य सहभागिता रहन्छ। गाउँघरमा भिझियामा १५२० जनाको समूहले पारम्परिक वाद्यवादनहरू ढोलक, झाइल, झामर लिएर गीत गाउँदै यो नृत्य गर्छन्। प्रत्येकको घरघरमा गई समूहले नृत्य गर्ने गरेको र त्यहाँबाट घरधनीले कोसेलीस्वरूप पैसा वा चामलदाल सहयोग गर्ने गर्छन्। भिझिया तन्त्रमन्त्र र जादुटोनाको परिचायक मान्ने गरिएको छ। समाजमा बोक्सीको उपस्थिति रहेको भन्दै सातौं वा आठौं शताब्दीतिर बोक्सीविरुद्ध प्रतिकार गर्ने उद्देश्यले यो अनौठो नृत्यको प्रदर्शन गर्न थालिएको इतिहासकारहरू बताउँछन्। तर, पछिल्लो समय झिझिया बोक्सी भगाउने गीतभन्दा पनि लोकसंस्कृतिको परिचायकको रूपमा गाउन र नाच्न थालिएको साहित्यकार रामभरोष कापडी बताउँछन्। आफ्नो मौलिकता बचाउन र लोकसंस्कृतिको संरक्षणका लागि झिझिया नृत्यको जगेर्ना नयाँ पुस्ताले गर्नु निकै आवश्यक छ, साहित्यका कापडी भन्छन्। तर, अन्धविश्वासभन्दा पनि सांस्कृतिक जगेर्नाका लागि यसको संरक्षण आवश्यक रहेको शिक्षक मनोज झा बताउँछन्। भन्छन्, यो मिथिलाको निकै लोक महŒवको नृत्य हुनाले यसलाई मात्र अन्धविश्वासका लागि प्रयोग गरिएको भन्दै लोप हुने खालको क्रियाकलाप गर्नु हुँदैन। झिझिया नृत्यको क्रममा गाइने गीतमा डाइन, जोगिनहरूलाई निकै अपशब्द प्रयोग गर्दै गाली गर्ने गरिन्छ। ती गालीहरूमा बोक्सी र गलत प्रवृत्तिका व्यक्तिहरूको शक्ति क्षय होस् त्यसका लागि प्रार्थना गर्ने गरिएको हुनाले यो जनविश्वासको नृत्य रहेको साहित्यकारहरू बताउँछन्। महिलाहरूले गाउने गीतमा आफ्ना सन्तानहरूले कसैले पनि नराम्रो नजरले हेर्न खोज्यो भने त्यसको प्रतिकार गरिने सन्देश दिइएको हुन्छ। मिथिला क्षेत्रका वरिष्ठ साहित्यकार एवं संस्कृतिविद् डा राजेन्द्र विमल झिझिया गीत र यसको नृत्य मनोरञ्जनात्मक रूपमा सामाजिक कुप्रथामाथिको व्यंग्यात्मक प्रहार गर्ने शैली रहेको बताउँछन्। भन्छन्, यस नृत्यले नराम्रो शक्तिहरूको प्रतिवाद गर्ने सन्देश दिन्छ। अर्कोतर्फ समाजमा प्रचलित झिझिया गीतहरूले सामाजिक अन्धविश्वासलाई पनि प्रस्ट्याउँछ। कोठाके उपर डैनिया, खिडकी लगैले ना, खिडकी ओत्ते डैनिया, गुनावा चलैलो ना। आगे किछु होएतौ डैनिया, गदहा पर चढैवो गदहा चढाए डैनिया नमुहाँ हसैबौ ना।। यो झिझिया गीतमा बोक्सीलाई धम्काउने गरिएको छ। यसमा भनिएअनुसार यदि, बोक्सीले झ्याल पछाडिबाट टुनामुना गरी जादु चलायो भने उसलाई गधामाथि चढाएर गाउँमा घुमाउने र नाम बदनाम गराउने अर्थ छ। एकातर्फ झिझिया गीत आधुनिक रूपमा समेत प्रचलित हुन थालेको छ। अर्कोतर्फ यसलाई फरक रूपमा प्रस्तुत गरेर वर्तमान परिपे्रक्ष्यमा केही व्यक्तिहरूले मागी खाने भाँडो बनाएको त्रिभुवन विश्वविद्यालयको मैथिली विभागका पूर्वप्रमुख परमेश्वर कापडी बताउँछन्। कापडी भन्छन्, झिझिया नकारात्मक शक्तिलाई तान्त्रिक विधिबाट निस्तेज गर्नका लागि र आफ्नो सखा सन्तान तथा समाजको रक्षाका लागि महिलाहरूले गाउँको भैरव, डिहबार र भगवतीलाई साक्षी मानेर नृत्यमय जागरण हो। तर, अहिले अश्लील रूपमा गीतहरू गाउँदै यसलाई फेसन बनाएर संस्कृतिको गलत पहिचान प्रस्तुत गर्ने काम भएको छ। तन्त्र शास्त्र र मन्त्र विज्ञान हुने कापडी तर्क गर्छन्। भन्छन्, तन्त्रमन्त्र दुवै साँचो कुरा हुन्। यो तप र सिद्धिको प्रतिफल हुन्छ। कडा तपस्यापछि तप सिद्धि हुँदा जागृत भएर फल दिन्छ। दसैंको बेला सकारात्मक र नकारात्मक दैवी शक्ति प्राकृतिक रूपमा जागृत हुन्छ। यसमा नकारात्मक शक्तिले बढी प्रभाव पार्ने हुन्छन्। उनीहरू आक्रामक हुन्छन्। झिझिया नृत्यका माध्यमले त्यस्ता असुरी शक्तिहरूलाई निस्तेज गर्ने उद्देश्य लिई यो धार्मिक अनुष्ठान गर्ने गरिन्छ।"
"त्यो कविकुञ्ज, यो महाकवि संग्रहालय","काठमाडौं : सरकारले पहिलोपटक महाकवि लक्ष्मीप्रसाद देवकोटाको नाममा संग्रहालय बनाएको छ। भूकम्पले जीर्ण बनाएको महाकविको कविकुञ्जमा नेपाल प्रज्ञा प्रतिष्ठानले डोजर चलाएपछि विरोधका स्वरहरू गुञ्जिए। परम्परागत शैलीमा केही आधुनिकता थपेर नयाँ संरचना बनाएर शुक्रबार संग्रहालय बनेपछि सरकारलाई धन्यवाद दिनेहरू पनि देखिएका छन्। संग्रहालयको उद्घाटनपछि पनि फरक मत आइरहेकै छन्। साइनबोर्ड झुन्ड्याउँदैमा संग्रहालय हुँदैन साइनबोर्ड झुन्ड्याउँदैमा महाकविको घर (संग्रहालय) हुँदैन। महाकविको घरको अस्तित्व मेटिएको देखेर म एकदम दुःखी छु। नेपाल प्रज्ञा प्रतिष्ठानले कविकुञ्जलाई महाकवि लक्ष्मीप्रसाद देवकोटा संग्रहालय बनाएर शुक्रबार उद्घाटन गरेपछि बेलायत बस्दै आएका नेपाली साहित्यकार कृष्ण बजगाईंले सामाजिक सञ्जालमा यसरी प्रतिक्रिया जनाएका हुन्। २००२ सालमा किनेर २००४ सालमा माथिल्लो तला थपेर बसोबास गरेका देवकोटाको २०१६ सालमा निधन भएपछि उक्त घर बेवारिसे अवस्थामा थियो। भूकम्पले जीर्ण बनाएपछि संग्रहालय बनाउने क्रममा प्रतिष्ठानले डोजर चलायो। त्यसपछि कसैले सरकारी तवरबाट पहिलोपटक स्रष्टाका नाममा संग्रहालय बन्ने भयो त कसैले सम्पदा नष्ट भयो, यस्तै यस्तै सकारात्मकनकारात्मक टिप्पणी भए। भूकम्पले जीर्ण बनाएको मैतीदेवी, काठमाडौंस्थित महाकवि लक्ष्मीप्रसाद देवकोटाको कविकुञ्ज र नेपाल प्रज्ञा प्रतिष्ठानले सोही स्थानमा बनाएको महाकवि लक्ष्मीप्रसाद देवकोटा संग्रहालय (दाहिने)। अशोक दुलाल नेपाल संगीत तथा नाट्य प्रज्ञा प्रतिष्ठानका पूर्वकुलपति सरुभक्तले संग्रहालय बने पनि कविकुञ्ज बाँकी नरहेको बताए। कविकुञ्ज भत्काएर प्रज्ञा प्रतिष्ठानले अपराध गरेको छ। नयाँ संरचना संग्रहालय त बन्यो तर कविकुञ्ज रहेन। देवकोटाकी छोरीले भनेर भत्काए पनि उक्त घर राष्ट्रको सम्पत्ति भएको उनको तर्क छ। साहित्यकार तुलसी दिवसले देवकोटाको जीवन पद्धतिलाई कायम गरेर पहिलेकै घर जस्ताको तस्तै राख्न सकेको भए महाकविप्रति सच्चा सम्मान हुने बताए। उनले अन्नपूर्णसँग भने, पूरा भग्नावशेषलाई यथास्थितिमा राख्न त्यति सजिलो त थिएन। तर सबैसँग सुझाव लिएर गरेको भए विवादरहित हुने थियो। विश्वभर कविलेखकका घरलाई संग्रहालय बनाइन्छ। पुरानो संरचना ढालेर जसरी भए पनि संग्रहालय त बनाएको छ। तर, काम गर्ने ढंग र पद्धतिमा प्रज्ञा प्रतिष्ठान चुकेकै हो। जनस्तरदेखि सरकारसम्म मरेपछि सम्मान गर्ने रोग रहेको भन्दै उनले कविलेखकलाई मृत्युपरन्तभन्दा जीवन्त हुँदै सम्मान गर्नु उचित हुनेमा जोड दिए। नयाँ बनाउँदा आकाश खस्दैन संस्कृतिविद् तेजेश्वरबाबु ग्वंगःले पनि संग्रहालय बनाएर प्रज्ञा प्रतिष्ठानले सराह्रनीय काम गरेको बताए। उनले भने, तर, देवकोटा रहेको घरलाई जस्ताको तस्तै त्यही अवस्थामा पुनर्जीवित गर्नुपथ्र्यो। त्यस्तो सम्पदा हामीले गुमाउनु हुँदैनथ्यो। त्यो त राष्ट्रको सम्पत्ति हो। ग्वंगःले उद्घाटन गरिएको संग्रहालय पनि नेकपा एमालेका अध्यक्ष केपी शर्मा ओलीले प्रधानमन्त्री हुँदा गरेकाले त्यसको श्रेय पाउने बताए। उनले थपे, कम्तीमा सरकारले महाकविका नाममा संग्रहालय चाहिँ बनाएको हो। सरकारमा पुग्ने सबैले यस्तै विशेष काम गर्नुपर्छ। लेखक खगेन्द्र संग्रौलाले प्रतिष्ठानले कविकुञ्जमा डोजर लगाएपछि प्रतिक्रिया दिएका थिए, महाकविको घर भत्काएर चिटिक्क संग्रहालय बनाउने रे। यो चिटिक्क महाकविको घरको चिहानमाथिको बिरूप संग्रहालय हुनेछ। साहित्यकार हरि अधिकारीको तर्क फरक छ। महाकविले बनाएको त्यो घर पुरातात्विक महत्त्वको होइन। उनको स्मृतिलाई चीरस्थायी बनाउन त्यो पुनर्निर्मित घरमा डिजाइन र मेक अलिअलि फरक हुँदा आकाश खस्दैन, उनी सामाजिक सञ्जालमा टिप्पणी गर्छन्, मुख्य कुरो त्यस संग्रहालयमा महाकवि सम्बन्धित कति प्रामाणिक र योग्य सामग्री राख्न सकिन्छ, त्यो मात्र हो। जस्ताको तस्तै बनाउन खोज्यौं तर सकिएन प्रतिष्ठानका पूर्वकुलपति बैरागी काइँलाले चीन भ्रमणमा रहँदा साहित्यकार लु सुनको घर संग्रहालय बनाएको देखेपछि नेपालमा पनि कवि साहित्यकारको यस्तै संग्रहालय बनाउन पाए हुने भन्ने मनमा आएको बताए। उनले भने, नेपालका साहित्यकारको अवस्था के होला त ? भनेर केही वर्षदेखि मनमा थियो। प्रज्ञा प्रतिष्ठानले महाकविको नाममा संग्रहालय बनाएर सही काम गरेको छ। देवकोटापछि उनकी कान्छी छोरी बस्दै आए पनि क्यान्सर लागेर निधन भएपछि कविकुञ्ज बेवारिसे भएको प्रतिष्ठानका सदस्यसचिव प्राध्यापक जगत प्रेक्षितले जानकारी दिए। महाकवि मोही भएको गुठीको उक्त १२ आना एक दाम जग्गा सरकारले उपलब्ध गराएको २ करोड ५० लाख रुपैयाँ देवकोटा परिवारलाई दिएर प्रतिष्ठानले संग्रहालय बनाएको हो। संग्रहालय बनाउन ७ करोड ११ लाख ७२ हजार ३ सय ९४ रुपैयाँमा ठेक्का दिइएकोमा झन्डै एक करोड कममै काम सम्पन्न भएको छ। कविकुञ्जलाई जस्ताको तस्तै बनाउन काम थाल्ने योजना बन्यो तर घरमा जहाँ टेक्यो त्यहीँ भत्क्यो। मक्काएका काठ जहाँ छोयो त्यहीँ धुलियो। इँटा पनि छोएपिच्छे धुलियो, प्रतिष्ठानका सदस्यसचिव उपाध्यायले भने। २०७२ सालको भूकम्पले उक्त घर जीर्ण बनाएको थियो। उनले अन्नपूर्णसँग भने, अझै पनि रेट्रोफिटिङ गर्न सकिन्छ कि भनेर इन्जिनियरसहित प्राविधिक टोलीलाई अध्ययन गरायौं। प्रतिवेदनले त्यसो गर्न नसक्ने अवस्था देखाएपछि नयाँ बनाएका हौं। उनका अनुसार, सर्वोच्च अदालतले दिएको आदेशबमोजिम तीन तला, दुई पाखे, छानो भएको र नेपाली मौलिक शैलीको घर पुरातत्व विभागसँगको समन्वयमै बनाइएको हो। प्रतिष्ठानले संग्रहालयमा लिफ्ट बनाएको छ। उपाध्यायले भने, ज्येष्ठ नागरिक, अशक्त र अपांगता भएका व्यक्ति जसले पनि देवकोटाबारे पुरातात्विक सामग्री हेर्न पाऊन् भनेर लिफ्ट बनाइएको हो। पुरानै आकृति आउने गरी कविकुञ्जलाई संग्रहालय बनाएका छौं पुरातŒव विभागका प्रवक्ता रामबहादुर कुँवरले प्रज्ञा प्रतिष्ठानले विभागको स्वीकृति र सहकार्यमै काम गरेको बताए। उनले भने, मौलिक स्वरूपमा परिवर्तन नगरी र परम्परागत सामग्री प्रयोग गर्ने सर्तमा काम सुरु गरिएको हो। विभागले निर्माणका क्रममा बीचबीचमा अनुगमन गरेको छ। देवकोटाकी छोरी अम्बिकाले सरकारले संग्रहालय बनाएर बुवालाई झनै जीवित बनाएको प्रतिक्रिया दिइन्। उनले भनिन्, यसै जीर्ण भएर रहेको घर सुन्दर संग्रहालय बनेको छ। बुवा हुँदै बनाइदिएको भए राम्रो हुनेथियो। जेहोस् यसले स्रष्टाको सम्मान भएको छ। नातिनी मनिला वन्तले इतिहास बचाउने काम भएको बताइन्। थपिन्, जे भए पनि अब संग्रहालयको रूपमा महाकवि देवकोटाका सारा कुरा नेपाल राष्ट्रको सम्पत्ति भएका छन्। नेपाल प्रज्ञा प्रतिष्ठानका कुलपति गंगाप्रसाद उप्रेतीले कविकुञ्जको खास अवस्था नबुझेर केही व्यक्तिले विरोध गरेको बताए। उनले भने, प्रज्ञा प्रतिष्ठानले नबुझेर वा मनोमानी ढंगले काम गर्नका लागि कविकुञ्ज भत्काएको होइन। जीर्णोद्धार गर्न अनेक उपाय लगाएकै हो। पुरानै स्वरूपमा राख्न मन भए पनि नसकिने अवस्था भएर नयाँ संरचनामा संग्रहालय बनाएका हौं। उनले चित्तधर हृदयको घरलाई नमुना मानेर पुरानै स्वरूपमा जोगाउन अनेक उपाय लगाएको बताए। घरको जग माटोको थियो। काठ सबै मक्काएका थिए। तलाहरू भुइँमा झरिसकेका थिए। सल्लाका काठ र बाँसका भाटामा माटो लगाएर बनाएकाले हामीले कुनै विकल्प भेटेनौं, उनले थपे, पुरानै आकृति आउने गरी कविकुञ्जलाई संग्रहालय बनाएका छौं। उनका अनुसार, पुरानो घरका केही सग्ला इँटा र दुईवटा पुरानै झ्याल नयाँ संरचनामा प्रयोग गरिएका छन्। कुनै पनि स्रष्टाका नाममा सरकारले बनाएको संग्रहालय महाकविका नामको यो नै पहिलो हो। के छ संग्रहालयमा ? मैतीदेवी मन्दिरबाट मैतीदेवी चोकतिर लागेपछि दाहिनेपट्टि शास्त्री मार्ग देखिन्छ। सोही बाटो सय मिटरभन्दा बढी पैदलयात्रा गरेपछि संग्रहालय पुगिन्छ। डिल्लीबजारतर्फबाट कविमार्ग समातेर पनि संग्रहालय पुग्न सकिन्छ। संग्रहालय परिसरमा प्रवेश गरेपछि देब्रेपट्टि महाकवि देवकोटाको पूर्णकदको सालिक देख्न सकिन्छ। सालिक परिसरमा हरियाली छ भने प्रवेशद्वार सामुन्नेमा सानो छहरा छ। भुइँतलामा स्वागत कक्ष र पाहुनालाई बस्ने ठाउँ छ। भित्रपट्टिको कक्षमा श्रव्यदृश्य हेर्ने व्यवस्था मिलाइएको छ। संग्रहालय भ्रमण गर्न आउनेले देवकोटासँग सम्बन्धित सबै श्रव्य र दृश्य सुन्न र हेर्न पाउनेछन्। जसमा नेपाल टेलिभिजन र बीबीसीबाट पनि दृश्य र श्रव्य प्राप्त भएका छन्। पहिलो तलामा देवकोटाले लगाएका दौरासुरुवाल, कपडा, उनी सुतेको खाट, उनले प्रयोग गरेको टेबल, हार्मोनियम, चुरोटको एस्ट्रे आदि राखिएका छन्। दोस्रो तलामा देवकोटाले लेखेका कृतिहरू, उनका बारेमा लेखिएका कृतिहरू, उनका विषयमा प्रकाशित पत्रपत्रिका, अप्रकाशित पाण्डुलिपि आदि राखिएका छन्। उनले बसेर कवितावाचन गरिरहेको मूर्ति छ। संग्रहालयको सबैभन्दामाथि बुइँगल छ। जहाँ देवकोटा र उनको संग्रहालयबारे र सम्बन्धित विषयमा छलफल गर्न सकिनेछ। प्रतिष्ठानले माग गरेका देवकोटासँग सम्बन्धित सामग्री थप्दै जाने जनाएको छ। देवकोटासँग सम्बन्धित जुनसुकै सामग्री पनि संग्रहालयमा दिएर सहयोग गर्न सूचना जारी गरेको छ। पूर्णिमाको जलधि १ पहिलो चार हरफ पूर्णिमाको सुन्दरतामा उछिलियि उछिलियि गहिराइ उठ्दछन् लहरी भाषा तटमा ठुकरायी, ठुकरायी। २ चार हरफ गम्भीरताको गुँज्दछ गाना मेरो प्राणपवनमा भावहरूका उठ्छन् लहरी लहरायी, लहरायी। गोरखापत्र (१९९१ मंसिर १५) मा छापिएको पहिलो कविता । स्रष्टाका दृष्टिमा देवकोटा सरस्वती पुत्र महाकवि देवकोटा साहित्य जगत्मा तीनपटक जन्मिए, मुनामदनसँग, शकुन्तलासित र पागलसित। उनी एकचोटी पनि नमरी जन्मिरहे। नेपाली साहित्यसित सदैव जीवित रहिरहे। बालकृष्ण सम, नाट्यसम्राट देवकोटा कवि हुन्, सयत्न कवि होइनन्। जन्मेकै कवि हुन्। जन्मजात उदयवान्। भवानी भिक्षु, साहित्यकार महाकवि देवकोटा आजसम्म नेपालमा जन्मेका साहित्यकारमध्ये सबैभन्दा बढ्ता प्रतिभाशाली र शक्तिशाली हुन्। उनको जीवन पवित्र, सहज र लचकदार थियो। उनी निष्पाप र निष्कपट हुनाले नै अत्यन्त लोकप्रिय भएका हुन्। भीमनिधि तिवारी, नाटककार देवकोटाको धाराप्रवाह साहित्य चर्चा सुन्दा, स्वच्छता र सरलता देख्ता, चमत्कारपूर्ण ब्यँुत्पत्ति र प्रतिभासँग साक्षात्कार गर्दा ममाथि त्यसबेला उनीप्रतिको एक अमिट छाप पयो। उनमा विद्यार्थीलाई मुग्ध पार्ने शक्ति थियो। सरदार यदुनाथ खनाल देवकोटाले सबै जाति र वर्गको उत्थानमा कलम चलाए। तर उनको अन्त्य अवस्थाको अभिव्यक्ति केदारमान व्यथित र माधवप्रसाद घिमिरेले टेपमा भरेका थिए। वास्तवमा भन्ने हो भने हीरालाई कीराले बिगार्छ भन्ने उखान जस्तै गरी हामीले देवकोटाको हीराजस्तो बहुमूल्य जीवनमा कीरा लागेर नष्ट गर्यौं। श्यामदास वैष्णव, नाटककार महाकविको मानवतावाद पनि पहिले आफ्नो घर (राष्ट्र)बाट हुने भएकाले उनलाई मानवतावादी भन्नु र राष्ट्रवादी भन्नु एकार्काका पर्यायवाची सम्बोधन हुन्। वास्तवमा देवकोटा प्रकृतिप्रेमी, मानवप्रेमी र राष्ट्रप्रेमी संवेदनशील स्रष्टा हुन्। लोकेन्द्रबहादुर चन्द, साहित्यकार एवं पूर्वप्रधानमन्त्री राष्ट्रभक्ति भावनाका देवकोटाका प्रायः लेखका पात्र राष्ट्र र राष्ट्रियतामा समर्पित छन् भने उनका कविता र प्रबन्धहरूले राष्ट्रियताप्रति गर्व गरेका छन्। उनी नेपाली भाषा, नेपाली मुद्रा, नेपाली पोसाक र नेपाली बोलीका पक्षपाती थिए। मदनमणि दीक्षित, महाकाव्यकार महाकवि लक्ष्मीप्रसाद देवकोटा (१९६६२०१६) नेपाली साहित्यमा अहिलेसम्मका सर्वश्रेष्ठ पुरुष हुन्। उनी केवल साहित्यकार मात्र थिएनन्, आफ्ना समयका बौद्धिक, शैक्षिक र राजनीतिक क्षेत्रका नेता पनि थिए। देवकोटाको युग पुराना र नयाँ मान्यताको सन्धिकाल हो। चूडामणि बन्धु, साहित्यकार एवं भाषाविद् महाकवि देवकोटाका बारेमा १० मिनेटभित्र बोल्नु, योभन्दा ठूलो अग्निपरीक्षा के होला ? योभन्दा ठूलो अन्याय के होला ? यो अन्याय मैले खेप्ने कि देवकोटाले ? देवकोटा त छैनन्, मैले नै खेप्नुपर्ला। राजेश्वर देवकोटा, साहित्यकार,पूर्वमन्त्री"
रैथाने ज्ञान ठूलो सबाल्टर्न हो,"संस्कृति अध्येता भोगीराज चाम्लिङ मूलत: राई जातिभित्रको मुन्दुम अध्ययनदेखि दस्तावेजीकरणमा क्रियाशील व्यक्तित्व हुन्। उनी त्रिभुवन विश्वविद्यालयको संस्कृति विभागबाट मुन्दुममा विद्यावारिधि गर्दैछन्। मुन्दुम के हो ? कति प्राचीन (पुस्तिका) र जननायक रामप्रसाद राई : माझ किरातको क्रान्तिदेखि सिंहदरबार विद्रोहसम्म उनका कृति हुन्। उनका मुन्दुम : सृष्टिकथा खुवालुङ : एक ढुंगा, एक बडापत्र आदि सम्पादित तथा संकलित कृति छन्। उनै अध्येता चाम्लिङसँग लेखनमा सबाल्टर्नको सवालमा केन्द्रित रही सचित राईले गरेको कुराकानी : लेखनमा सबाल्टर्नको चर्चा चल्दै आएको छ । यसलाई कसरी बुझ्ने ? समाजमा जात, लिंग, वर्ग, भाषा, संस्कृतिका आधारमा एक खालको विभेद, उपेक्षा (माक्र्सवादी कडा भाषामा दमन, शोषण) भइरहेको छ। जो दमित र उत्पीडित छन्। उनीहरूसँग सबैको ध्यानाकर्षण हुनेगरी बोल्ने सामथ्र्य हुँदैन। जसकारण विभेदमा पारिएका, पछाडि पारिएका समूहको आवाज बोलिदिनुपर्छ। त्यो माध्यमचाहिँ कला, साहित्य, संस्कृति हुनसक्छ। सबाल्टर्नको विषय यसरी उठाएको देखिन्छ। राज्यको मूलप्रवाहमा नसमेटिएकाहरू नै सबाल्टर्न हुन् भन्ने हो ? मूलभूत रूपमा यही नै हो। राज्यको मूलप्रवाहभित्र नसमेटिएका जाति, लिंग, संस्कृति, भाषा, वर्गलगायत विभिन्न समूह र समुदाय छन्। जो विभिन्न कारणबाट उपेक्षित छन्। उनीहरूलाई नै भन्न सकिने भयो। के यसको ध्येय उपेक्षित, उत्पीडित वर्ग तथा समुदायको मुद्दा लेखन (साहित्य)मा समेट्नुपर्छ भन्ने हो ? एकदमै हो। कलाको कुनै विधामार्फत मुखर रूपमा व्यक्त गरौं भन्ने हो। तिनको भावना, आवाज बोलिदिने प्रखर माध्यम साहित्य हुनसक्छ भन्ने देखिन्छ। तपाईं हाम्रो (नेपालको) लेखनमा सबाल्टर्न मुद्दा कति समेटिएको पाउनुहुन्छ ? यो विषय राजनीतिकराज्यप्रणाली जसरी विकास भएको छ, त्योसँग तुलना गरेर हेर्नुपर्छ। साहित्यको विकास राणा शासनको अन्त्यतिर सुरु भयो। पञ्चायतकालमा फस्टायो। त्यसबेला उत्पीडनको आवाज बोल्दा राष्ट्रविरोधी, राजसंस्थाविरोधी करार गरिन्थ्यो। त्यसकारण त्यो अवधिभरि लेखिएको साहित्यको थोरै अंश मात्रै शोषण, उत्पीडनको विषय थियो। त्यो प्रतिकूल अवस्थामा केही राम्रो साहित्य त लेखियो नै। जस्तो कि पञ्चायतकालमा कवि वैरागी काइँलाले लेख्नुभयो। उहाँ मातेको मान्छेको भाषण मध्यरातपछिको सडकमामा प्रतीकात्मक रूपमा बोल्नुभएको थियो। पञ्चायत ढलेपछि भने सबाल्टर्नहरूको आवाज मुखर रूपमा बोल्न थालियो। २०४६ सालपछि उभार नै आयो। हामी (सबाल्टर्न)ले हाम्रा पीडा, विभेद, समस्या बोल्ने समय आयो। अब बोल्नुपर्छ भन्ने भयो। बहुदलीय व्यवस्थामा राजनीतिक खुलापनसँगै साहित्यमा पनि नयाँनयाँ मान्यता आए। भूपाल राईका कवितालाई उदाहरण मान्न सकिने भयो। सिर्जनशील अराजकताले त्यसलाई साहित्यिक आन्दोलनकै रूपमा उठायो। अन्य थुप्रै साहित्यिक आन्दोलन आए। यो २०४६ सालको राजनीतिक उपलब्धिको परिणाम थियो। अझ फराकिलो ढंगबाट बोल्ने काम २०६२६३ को जनआन्दोलनसँगै भयो। राजसंस्था अन्त्य गर्ने सेरोफेरोमा एकदमै आत्मविश्वासका साथ लेख्न र बोल्न थालेको देखिन्छ। राजनीतिक विकास, राज्यप्रणालीको चरित्र जसरी फेरिँदै गयो। त्यसरी नै साहित्यमा सबाल्टर्नहरूको आवाज बलियोसँग अभिव्यक्त भएको देखिन्छ। अहिले सबाल्टर्नको केन्द्र के देखिन्छ भने साहित्यमार्फत जुन शक्ति सम्बन्ध छ त्यो फेर्नुपर्छ। जुन प्रकारले अर्थ निर्माण गरिएको छ, त्यो पुन: परिभाषित गर्नुपर्छ। वैचारिक, सांस्कृतिक सबै खाले विभेदको समूल अन्त्य गर्नुपर्छ। र, नेपाल जुन खालको बहुसांस्कृतिक छ, बहुभाषिक छ, क्षेत्रीय विविधता छ, त्योसहितको नेपालको अनुहार लेखिनुपर्छ। भाषिक, सांस्कृतिक जुन बहुलता छ त्यो साहित्यमा आउनुपर्छ। नेपाल जस्तो छ त्यस्तै हुनुपर्छ। मूल कुरा उत्पीडित, दमित पक्षको आवाज मुखरित गर्नुपर्छ भन्ने होइन त ? एकदमै। सबाल्टर्न चिन्तनको मुख्य ध्येय भनेकै यही हो। सबाल्टर्नको विषय त पहिला लेखिएका साहित्यमा पनि आएको छ। होइन र ? राणाकालमै यो विषय नउठेको होइन। तर, मुख्य प्रवृत्ति थिएन। प्रजातन्त्रका निमित्त स्पष्ट भएका लेखक, कलाकार त्यसरी प्रस्तुत भए। तर, ठूलो जत्था त्यो धारमा थिएन। राणाकाल, पञ्चायतकालमा यो विषय गोरेटोका रूपमा थियो। २०४६ पछि मूलबाटो बन्यो। २०६२६३ पछि भने राजमार्ग बनेको छ। संविधानले नै नेपाली समाजको मुहार, आवाजलाई सम्बोधन गर्ने प्रयत्न गरेको छ। यो सवाल पहिला पनि थियो। पछि आएर त्यसलाई सैद्धान्तिक नाम दिने काम भयो। सबाल्टर्न शब्दले सम्बोधन गरियो। माक्र्सवादले यसलाई वर्गका हिसाबमा उत्पीडित (शोसक र शोषित) भनेर सैद्धान्तीकरण गरेको थियो। गायत्री स्पिवाकहरूले सबाल्टर्न भनी सम्बोधन गरे। सबाल्टर्नहरू आफैंले आवाज उठाएका छैनन् त ? गायत्री स्पिभाकहरू भन्छन् कि सबाल्टर्न स्वयं आफ्ना समस्या बोल्न सक्दैनन्। किनकि, त्यो परिस्थिति नै हुँदैन। त्यसैले सबाल्टर्न हो। उनीहरूको आवाज हामीले बोलिदिनुपर्छ। अर्काे थरी मत छ कि होइन उनीहरू आफू पनि बोल्न सक्छन्। २०४६ पछि या २०६२६३ पछि आफैं बोल्न थालेको स्थिति छ। तर, शक्तिशालीका रूपमा बोल्न सकिरहेका छैनन्। किनकि, बोल्न सक्ने, अरूलाई सुनाउन सक्ने एउटा तह छ। त्यहाँसम्म पुग्न राज्यका संरचनागत विभेदरूको अन्त्य हुनुपर्छ। त्यति बेला सबाल्टर्न नै रहँदैन। विभेद बाँकी रहुन्जेल आफ्ना प्रतिनिधिमार्फत बोले पनि पूरै बोल्न सक्दैनन्। अरूले पनि बोलिदिनुपर्छ, लेखिदिनुपर्छ। जो सचेत छन्। जो न्यायका निमित्त पैरवी गर्छन्। के सबाल्टर्नहरू बोल्न नपर्ने स्थिति बन्छ त ? निश्चित रूपमा बन्छ। उदाहरणका लागि स्विट्जरल्यान्डमा भाषिक, सांस्कृतिक आधारभूत समस्या बाँकी देखिँदैन। सानो संख्यामा रहेका जर्मनभाषीलाई जर्मनीसँग जोडिने इच्छा भए जोडिन भनिँदोरहेछ। तर, उनीहरू उता जोडिनै चाहँदैनन्। किनभने, स्विट्जरल्यान्डमै सम्मानजनक ढंगले प्रतिनिधित्व गर्न पाइरहेका छन्। त्यसकारण लोकतान्त्रिक, प्रजातान्त्रिक व्यवस्थाभित्रै पनि आधारभूत प्रकृतिका समस्याहरू समाधान गर्न सकिनेरहेछ। त्यो खालको संवैधानिक, संरचनागत सुनिश्चितता हामीले गर्न सक्ने रहेछौं। लोककल्याणकारी राज्यभित्रै पनि यो समस्याको समाधान सम्भव रहेछ। सबाल्टर्नको सवाल राजनीतिक, आर्थिक, सामाजिक पाटोसँग जोडिने रहेछ होइन त ? यसको जरा नै त्यहाँ छ। यहाँको राजनीतिक व्यवस्था, आर्थिक प्रणाली, दार्शनिकता, सामाजिक संरचनासँग जोडिन्छ। त्यसलाई नभत्काई, नबनाई, नमिलाइकन साहित्यमा मात्रै कुराकानी गरेर त हुँदैन। नेपालको सन्दर्भमा २०७२ को संविधानले संरचनागत रूपमा केही सच्याउने काम गरेको छ। राज्यका निकायहरूमा महिला, आदिवासी जनजाति, दलितको प्रतिनिधित्व सुनिश्चित गरिएको छ। समावेशी आयोगको सिफारिसमार्फत प्रहार पनि सुरु भएको छ। सबाल्टर्नभित्र अर्को सबाल्टर्न पनि छ ? जाति, क्षेत्र, लिंगभित्र पनि सबाल्टर्नहरू छन्। तर, त्यसलाई एउटा मूल चरित्रले सम्बोधन गर्छ। जस्तो कि माक्र्सवादले त सबै समस्या वर्गीय भन्छ। रैथाने ज्ञानसँग सबाल्टर्नको सन्दर्भ के छ ? ज्ञान पनि सबाल्टर्न हुन्छ भनेर मान्ने हो भने रैथाने ज्ञान ठूलो सबाल्टर्न हो। रैथाने वा मौखिक ज्ञानलाई नेपालको बौद्धिक, प्राज्ञिक परम्पराले स्वीकार गर्न सकेको छैन। अन्धविश्वासवाला, काम नलाग्ने, परम्परावादी भन्ने व्याख्या निर्माण गरिएको छ। किनभने, सत्तासँग लिखित ज्ञान परम्परा छ। सत्ताले त्यसलाई महान् बनाएपछि मात्रै मौखिक ज्ञान परम्परालाई शासन गर्न सक्ने भयो। त्यसका आधारमा नेपाली समाजमा शासकत्व स्थापित गरिएको रहेछ। रैथाने वा मौखिक ज्ञान प्रणाली सबाल्टर्न भनिएका समुदायसँग जोडिँदो रहेछ। नेपाली समाज जस्तो छ ठ्याक्कै हेर्नुपर्यो भने रैथाने वा मौखिक ज्ञान प्रणालीमा जानुपर्छ। त्यहाँ उनीहरूले कथा, उखान, लोकगीतका रूपमा, मुन्दुमजस्तो सांस्कृतिक काव्यहरूमा भव्यतापूर्वक आफूलाई प्रस्तुत गरिरहेका हुन्छन्। आफ्नो इतिहास भनिरहेका हुन्छन्, पीडा व्यक्त गरिरहेका हुन्छन्। आफ्नो ज्ञान भनिरहेका हुन्छन्। तर, यसलाई ज्ञानको तहमै राखेनौं। लिखित ज्ञान परम्पराले अज्ञान हो भन्छ। जसले त्यही आधारमा ठूलो समूहमाथि शासन गरिरहेको हुन्छ। लिखित सत्ताधारी ज्ञानजस्तो, मौखिकचाहिँ जनताको, सबाल्टर्नको ज्ञानजस्तो देखिँदोरहेछ। नेपाली समाजको खास प्रतिनिधित्व रैथाने वा मौखिक ज्ञान परम्पराले मात्रै गर्न सक्ने रहेछ। नेपालको वास्तविक अनुहारचाहिँ त्यसले देखाउने रहेछ। लिखित ज्ञानका आधारमा अमेरिका, युरोपका चिन्तकका ठुल्ठूला जार्गन ल्याएर नेपाली समाज समृद्ध बन्न सक्दैन। रैथाने, मौखिक ज्ञान परम्परा स्वीकार गरी आफ्नै जग, आफ्नै धरातलमा उभिएर समाजलाई फराकिलो बाटोमा लैजान सक्छौं। ठुल्ठूला ज्ञान परम्पराको भारी बोकाउन खोजियो भने समाजले त्यसको प्रतिरोध गरिहाल्छ। त्यो असफल नै हुन्छ। नेपाली समाज कहाँ छ ? त्यो अध्ययन गरेनौं। नेपाली समाजले के सोच्दै छ ? छलफल नै छैन। रैथानेहरूले ज्ञान प्रणालीमार्फत मूलधार भनिएका इतिहासलाई कसरी आलोचनात्मक ढंगले हेर्दैछ ? संविधानमा समाजवाद उन्मुख व्यवस्थामा जाने भनेका छौं। तर, नेपालमै त्यसको अभ्यास गरिरहेका कुनकुन समुदाय, जाति छन् ? उनीहरूका समाजवादउन्मुख व्यवहार केके रहेछन् ? यो हाम्रो सरोकारको विषय नै हुन्न। ठुल्ठूला जार्गन (नारा) ल्याएर समाजवादको व्याख्या गर्छौं। रैथाने ज्ञान, चिन्तन, अभ्यास, संस्कृति जे जे छन्, त्यसमा भएको समाजवाद अभ्यासलाई विकास गर्ने हो भने समाजवादमा जान सक्छौं। समाजवादउन्मुख व्यवस्थामा कसरी जान्छौं भन्ने कुरा किताबको ठेलीबाट आउँछ। त्यसरी आउने समाजवाद नेपालमा टिक्दैन। समाजवादी संस्कृति भनेको सामूहिकता हो भन्छौं। तर, राई जातिको साङचेप, थारूको बडघर, थकालीको ढुकुटीलगायत अभ्यासका विषयमा छलफल गर्दैनौं। हामी अब समाजबाट किताबको ठेलीतिर जानुपर्छ। के हामीले आफैंलाई सबाल्टर्न बनाइरहेका हौं त ? हामी बाहिरको ज्ञान प्रणालीलाई महान् मान्छौं। हाम्रो ज्ञान प्रणालीको मूल्य छैनजस्तो गरिरहेका छौं। विदेशी ज्ञान प्रणालीको वर्चस्व दिमागमा बोकेर हामीले आफ्नै ज्ञान प्रणालीलाई अवहेलना गरिरहेका छौं। किनारा लगाइरहेका छौं। मुन्दुमको खोज अनुसन्धान र दस्तावेजीकरणको कार्यले सबाल्टर्न मुद्दा अगाडि आइरहेको हो ? मुन्दुम (रिचुअल टेक्स्ट) एकदमै समृद्ध छ। यो समाजलाई कसरी अघि बढाउने भनेर यसमा वैज्ञानिक चिन्तन प्रणाली छ। विश्वमा जलवायु परिवर्तनले पारिरहेको असर ठूलो चिन्ताको विषय बनिरहेको छ। मुन्दुममा पर्यावरण, प्रकृतिसम्बन्धी वैज्ञानिक व्याख्या छ। मान्छे र प्रकृति भनेको आधाआधा अंगजस्तो हो। त्यो एकापसमा एकदमै अन्तरसम्बन्धित छ। प्रकृतिलाई नास गर्ने होइन, जोगाएर, आफूजस्तै ठानेर व्यवहार गर्नुपर्छ भन्छ। तर, पुँजीवादले पुँजी कमाउन प्रकृतिको जसरी दोहन गरे पनि हुन्छ भन्छ। यसको ठीकविपरीत चिन्तन छ मुन्दुममा। यसकारण विश्वलाई नै काम लाग्ने ज्ञान, दृष्टिकोण मुन्दुम ज्ञान प्रणालीमा छ। हाम्रो इतिहासको व्याख्या, पुनव्र्याख्या, अपूर्णताहरू, इतिहासले पूरै छट्ट्याएका सवालहरू खोजी गर्न मुन्दुम ज्ञान प्रणालीमा जानुपर्छ। त्यहाँ सांस्कृतिक काव्यका रूपमा सुरक्षित छ। ८१० हजार वर्षअघि किराती के थिए भनेर खोज्न मुन्दुमका सांस्कृतिक काव्यमा नगई हुँदैन। वर्णव्यवस्थाविरोधी चिन्तन यसमा रहेछ। दलितजस्तो सबाल्टर्न सवाललाई मुन्दुमले न्यायपूर्वक समाधान गर्दोरहेछ। सबाल्टर्नहरूलाई माथि उठाउन मुन्दुमको ज्ञान, चिन्तन प्रणाली स्वीकार गर्न सक्नुपर्छ। तर, आफैंले निर्माण गरेको ज्ञानलाई चाहिँ उपेक्षा गरिरहेका कारण नेपाली समाज वास्तविक जगमा उभिन सकिरहेको छैन। मुन्दुम तथ्य कि कथ्य ? यो दुवै हो। कथ्य मात्रै पनि होइन। त्यहाँ धेरै ठुल्ठूला तथ्यहरू छन्। तर, जसरी लिखित प्रमाणहरूलाई तथ्य मान्छौं त्यो प्रकारको ठोसठोस हुँदैन। यसलाई समग्र तथ्यका रूपमा हेर्नुपर्छ। तथ्य र कथ्य छानेर निकाल्नुपर्छ। छुट्ट्याउन सक्नुपर्छ। राईहरूमा चिनिमा बजूले कागुनीको खेती सुरु गर्यो भन्ने मिथक, कथ्य छ। यसलाई मानवशास्त्रीय हिसाबले खार्नुभयो भने यो तथ्य हो। मानवशास्त्रले सिकारको जिम्मा पुरुष र खेतीको जिम्मा महिलाको भन्छ। मन्दुमले पनि महिलाले खेतीको सुरुआत गर्यो भन्छ। यस हिसाबले चिनिमाले कागुनी खेती गर्यो भन्ने तथ्य हो। खासगरी मौखिक ज्ञानहरूलाई तथ्य र कथ्य दुवै रूपमा हेर्नुपर्छ। मुन्दुम र लोकसंस्कृति फरक हुन् ? मुन्दुम र लोकसंस्कृति फरकफरक कुरा नै हुन्। मुन्दुमको मार्गनिर्देशमा संस्कृति निर्माण भएको हुन्छ। मुन्दुममा व्याख्या छैन भने त्यो मौलिक संस्कृति नहुन सक्छ। मौलिक संस्कृतिको व्याख्या, मार्गदर्शन मुन्दुममा गरिएको हुन्छ। मुन्दुम जरा हो। सांस्कृतिक अभ्यास त्यसबाट फैलिएका हाँगाबिँगा हुन् भन्ने मान्न सकिन्छ। मुन्दुम के कतिलाई भन्ने भनेर निचोडमा पुगिहाल्ने स्थिति छैन। थप अध्ययन चाहिन्छ। किराँतभित्र, राई जातिभित्र मुन्दुम एकै हो ? मुन्दुमले किराँतीहरूलाई बृहत्तर हिसाबले जोडेको छ। टेक्स्ट (पाठ)का हिसाबले एकै राई जाति (भाषिक विविधता) भित्र पनि एकै खालको छैन। विविधता छ। किनभने, मौखिक ज्ञान प्रणालीको विशेषता भनेकै विविधिता हो। एउटा क्षेत्रमा बस्दा एउटा अनुभव आर्जन गर्ने हो। त्यसलाई मुन्दुमका रूपमा थप्ने हो। पुस्ता हस्तान्तरण गर्ने हो। उसबेला विकास गरेको ज्ञान मुन्दुममा समान छ। जस्तो : किरातीहरू खुवालुङबाट छुटिएको भन्छन्। मोटो कथा एउटै हो। त्यसलाई भन्ने लय, शैली, शब्द सबैको आआफ्नै छ। कथा कति बेला भन्ने पनि फरकफरक छ। मुन्दुम त फलाक्ने (वाचन गर्ने) परम्परा छ। अब दस्तावेजीकरणमा सीमित हुने जोखिम कति छ ? हामीले यो ज्ञान जोगाउन दस्तावेजीकरणको काम गरिरहेका छौं। मुन्दुमलाई अक्षरमा लैजान थालेको दुई सय वर्ष हाराहारी भयो। मुन्दुम गायन गर्न सक्ने आधिकारिक भनेका धामीहरू, रिसिमी पुर्खाहरू हुन्। उनीहरू मासिँदै जाँदै छन्। युवा पुस्ता मुन्दुम गायक बन्न तयार छैन। लोप हुन नदिन मौखिकबाट अक्षरतिर नलगी हुँदैन। जति छ त्यति संरक्षण गर्न अडियो, भिडियोमा पनि लानुपर्छ।"
डिजिटल दसैं दक्षिणा दिँदा वालेटको प्रयोग,"काठमाडौं : विगत केही वर्षयता युवा पुस्ताको रोजाइमा दसैं डिजिटल बन्न थालेको छ। किनमेलदेखि दक्षिणा दिनेसम्मको काम डिजिटल माध्यमबाट हुने गरेका छन्। अधिकांश बैंक तथा वित्तीय संस्था, फोनपे, ईसेवाजस्ता भुक्तानी प्रदायक संस्था, नेपाल क्लियरिङ हाउस (एनसीएचएल)जस्ता भुक्तानी सञ्चालक कम्पनीहरूलगायतले डिजिटल कारोबार तथा भुक्तानीका लागि क्यूआर कोड, कनेक्ट आईपीएसजस्ता सुविधा प्रयोगमा ल्याएका छन्। पछिल्लो समय डिजिटल कारोबारमा आकर्षण पनि बढेको छ। सामान्यतया यस्ता भुक्तानी दैनिक हुने गरे पनि चाडपर्वमा बढी हुने गरेको छ। यो बेला उपभोक्ताको उपभोग्य क्षमता बढ्ने हुँदा लत्ताकपडा, खाद्यान्न, तरकारी किनमेलदेखि विलासिताका वस्तुहरू मोबाइल, ल्यापटक, टीभी, फ्रिज, सवारीसाधनलगायतको खरिदबापतको भुक्तानी वालेट, क्यूआर, पस आदिबाट हुने ट्रेन आएको छ। विभिन्न संस्थाहरूले डिजिटल भुक्तानी गर्नेलाई प्रोत्साहनस्वरूप चाडपर्वभर विभिन्न अफरसहितका सुविधा दिँदै आएका छन्। यसमध्ये भुक्तानी प्रदायक संस्था फोनपे एक हो। ग्राहकहरूलाई यही असोज ४ गतेदेखि १३ गतेसम्म हरेक दिन फोनपेमार्फत डिजिट कारोबार गर्ने एक ग्राहकलाई एक लाख जित्ने योजना ल्यायो। फोनपेका ब्रान्ड म्यानेजर प्रफुल रिसालले यो योजनामा अहिलेसम्म ८ जना विजेता घोषणा भइसकेको जानकारी दिए। अब दुई जना हुन बाँकी छ। यसमा सहभागी हुन ग्राहकले क्विक रेस्पोन्स (क्यूआर) कोडमार्फत भुक्तानी, फन्ड ट्रान्सफर वा अनलाइन पेमेन्ट गर्नुपर्ने हुन्छ। साथै फोन पे अफर एपमा गएर फेस्टिभ च्यालेन्ज स्विकार गर्नुपर्ने हुन्छ, उनले सो अफरबारे बताए। यसैगरी फोनपेले व्यवसायीको लागि पनि असोज ४ गतेदेखि १२ गतेसम्म हरेक दिन क्यूआर कोडमार्फत भुक्तानी लिनेलाई छुट्टै अफर ल्याएको छ। जस्मा हरेक दिन एक जनाले एउटा सामसङ फोन जित्न सक्ने अफर ल्याएको छ। यससँगै सामान किनमेलमा सहज होस् र डिजिटल भुक्तानीलाई प्रोत्साहन मिलोस् भनेर भाटभटेनीमा क्यूआरमार्फत भुक्तानी गर्नेहरूले निःशुल्क ब्याग पाउनेछन्। साथै यसमा हरेक हप्ता ७० जनाले अनलिमिटेड सपिङको उपहार पाउन सक्नेछन्। यो योजना असोज ८ गतेदेखि कात्तिक १३ गतेसम्म लागू हुनेछ। यो अवधिमा २० हजार जनाले भाटभटेनीको १ हजार रुपैयाँबराबरको डिजिटल सपिङ भौचर फोन पे एपमा पाउन सकिने व्यवस्था छ। यसैगरी सेल्सवेरीमा सपिङ गर्ने ग्राहकले जति सामान किन्यो त्यति नै फ्रि सपिङ गर्न सक्नेछन् भने बम्परमा पाँच जनाले एकएक लाखको सपिङ भौचर पाउने छन्। सामान्यतया अहिले डिजिटल भुक्तानीमा आकर्षण एकदम बढ्दो मात्रामा रहेका ब्रान्ड म्यानेजर रिसालको अनुभव छ। यसै साता हामीले एक दिनमा चार अर्बको ट्रान्जेक्सन सेटल गयौं। फोन पे नेटवर्कबाट भने सबैभन्दा बढी इन्टरबैंक फन्ड ट्रान्सफर र क्यूआर पेमेन्ट पनि रेकर्डमा राखेका छौं। राम्रो आकर्षण छ, उनले भने। यसबाहेक ईसेवाले पनि डिजिटलमा प्रोत्साहन गर्न चाडपर्व लक्षित अफर ल्याएको छ। ईसेवाका चिफ म्यानेजर आशिष गौतम कम्पनीले विगतका वर्षहरूमा दसैंलक्षित गर्दै डिजिटल दक्षिणाको योजना ल्याउने गरेको र यसवर्ष पनि ल्याएको बताए। गत वर्षमात्रै यस्तो योजनामा एक लाखको संख्यामा ८१० करोड रुपैयाँबराबरको कारोबार भएको थियो। गत वर्ष यस्को राम्रो प्रभाव परेकाले यसपटक पनि दसैं दक्षिणा सुरु गरिएको उनको भनाइ छ। दक्षिणा पाउने र पठाउने दुवैले ईसेवा नै प्रयोग गरुन् भनेर ल्याइएको हो। यसमा पठाएको दक्षिणामा ईसेवाले केही रकम थपेर पठाउने उनले जानकारी दिए। ईसेवाका प्रबन्ध प्रमुख गौतमका अनुसार ग्राहकहरूलाई डिजिटल कारोबारमा बानी बसाल्न कसरी सहयोग गर्न सकिएला भन्ने उद्देश्यले विभिन्न अफरहरू ल्याएको हो । ग्राहकलाई अफरको नयाँपन दिन खोजेका छौं। यसैले एक रुपैयाँमा गेम खेलाउने खालका चाखलाग्दो योजना ल्याएका छौं। ईसेवाको वेवसाइड तथा एपहरूमा एक रुपैयाँमा स्वास्थ्य बिमा, एक रुपैयाँमा दिल्लीको टिकट, एक रुपैयाँमा होटल बुकिङ, एक रुपैयाँमा फोनलगायतका खेलहरू पनि राखिएको छ, उनले भने, यस्तै दसैं सपिङ भनेर २५ प्रतिशतसम्मको छुटसहित सहुलियत मूल्यमा एलईडी टीभी, वासिङ मेसिनलगायतका आइटमहरू राखिएको छ। यस्तै असोज १२ गतेदेखि ईसेवाबाट क्यूआर भुक्तानीमा गर्दा रु सयसम्म १० प्रतिशतसम्मको छुट पाइने व्यवस्था गरेको छ। यसै क्रममा नेपाल राष्ट्र बैंक भुक्तानी प्रणाली विभागका कार्यकारी निर्देशक गुरुप्रसाद पौडेल अबको युग डिजिटाइजेसन भएकाले यसतर्फ उन्मुख गर्न जरुरी भएको बताउँछन्। पछिल्लो समय केन्द्रीय बैंकको तथ्यांकमा पनि मोबाइल बैंकिङ, क्यूआरको कारोबार, वालेट ट्रान्सफरलगायतमार्फत गर्ने कारोबार गर्नेको संख्या बढ्दै गएको उनले बताए। यद्यपि डिजिटलमा मात्रै एकै पटक फड्को मार्न नसकिने तर बानी पार्दै जान सकिन्छ। गत वर्षको तुलनामा अधिकांशले डिजिटलमार्फत कारोबार गरेकाले पनि नगद केही घटेको छ। जनतामा नगद प्रवाह, जनताले बोकेर हिँड्ने कम देखिएकाले अब नेपालमा क्रमशः डिजिटल इकोनोमी, डिजिटल कारोबार विस्तारै बढ्दै गएको देखिन्छ। यसैगरी, राष्ट्र बैंक मुद्रा व्यवस्थापन विभागका कार्यकारी निर्देशक रेवतीप्रसाद नेपाल पछिल्लो परिस्थितिलाई हेर्दा क्रमशः सबै कारोबार डिजिटाइजेसन हुनुपर्ने अवस्था आएको बताउँछन्। बैंकहरूले मोबाइल बैंकिङलगायतलाई प्रयोग गरेर दक्षिणा दिने सोच उपयुक्त भएको उनको भनाइ छ।"
प्रिथ्बि सब्हार घर,"केवरत मोरङ जिल्लामा परापूर्वकालदेखि बस्दै आएको आदिवासी जनजाति हो। यस जातिको बसोबास सुनवर्षी र रतुवामाई नगरपालिकाका केही वडामा छ। लगभग २० हजार जनसंख्या रहेका केवरतहरूको आफ्नै केवरत मातृभाषा छ। केवरतहरू टुनामुना, धामीझाँक्री र आत्मवादमा विश्वास गर्छन्। केवरत प्रकृतिपूजक आदिवासी जनजाति हो। यिनीहरू माटो, पानी, नदी, रुख, बोटबिरुवा, अन्नबाली, गाईबस्तु आदिको लौकिक तवरबाट पूजाआजा गर्छन्। केवरतहरू प्रकृति र प्राकृतिक चीजवस्तुप्रति कृतज्ञता प्रकट गर्छन्। केवरत जातिमा परम्परागत लोकोपचार पद्धति छ। यस जातिमा गोत्र पहिचानको परम्परा भने छैन। केवरतमा पानी चल्ने र नचल्ने भन्ने हुँदैन। यस जातिमा जन्म, विवाह र मृत्यु संस्कारहरू परम्परित तवरबाट गरिँदै आएको पाइन्छ। केवरतमा आफ्नै जातीय बबाजीको अहम् भूमिका हुन्छ। बबाजीको अनुपस्थितिमा जन्म, विवाह र मृत्यु संस्कार सम्पन्न भने हुँदैन। यस जातिमा धेरैपछि मात्र मैथिल ब्राह्मणहरूको प्रविष्टि भएको पाइन्छ। केवरतमा न्वारान, अन्नप्रासन, यज्ञोपवित र स्रोह श्राद्धजस्ता संस्कार छैनन्। केवरत जातिमा शिशुहरूको जन्मकुण्डली बनाइने चलन अद्यापि छैन। केवरतहरू घटस्थापना गर्दैनन्। दसैंमा टीकासमेत लगाउँदैनन्। केवरतहरू खासगरी घाँट पावन, सिरुवा पावन, जितुवा पावन, जत्रा पावन मनाउँछन्। गाईबस्तुको धुमधामसँग पूजा गरी मनाइने पर्व भनेको हुक्का पावन हो। केवरत जातिमा सोलोसबाली बाइस मुखिया नामक आफ्नै जातीय न्याय प्रणाली पनि थियो। त्यस संस्थामा जातिबाट छनोट गरिएका सरदार, देमान रहने व्यवस्था थियो। सरदार सर्वोच्च न्यायिक पद थियो। केवरतमा घटित हुने सामाजिक, नैतिक, चोरी चकारी, व्यभिचारजस्ता आपराधिक गतिविधि नियन्त्रण गर्र्नमा यस संस्थाले न्याय सम्पादन गर्दथ्यो। यस संस्थाले सम्पादन गरेका न्याय सबै केवरतका लागि मान्य हुन्थ्यो। यो संस्था २०२८ सम्ममात्र अस्तित्वमा रहेको वृद्ध केवरतहरू बताउँछन्। केवरत जातिमा २०६४ सालमा नेपाल केवरत विकास सेवा समाजनामक जातीय संस्था गठन भएको थियो। उक्त संस्थाका महेन्द्रलाल दास केवरतको अध्यक्षतामा गठन भएको थियो। पंक्तिकारको नेतृत्वमा केवरत काठमाडौं समन्वय समिति गठन भएको छ। मूलतः कृषि पेसामा संलग्न केवरत जातिको आर्थिक अवस्था निकै कमजोर छ। बहुसंख्यक केवरत निम्न वर्गका छन्। राज्यको प्रहरी प्रशासन, सेना तथा निजामती सेवामा यस जातिको प्रवेश भएको छैन। अतः केवरत सीमान्तीकृत आदिवासी जनजाति हो। डोरबहादुर विष्टले मोरङ र झापा जिल्लाका कतिपय आदिवासी जनजातिको अध्ययन गरे। तिनको अध्ययन राजमार्गकेन्द्रित देखिन्छ। विष्टको अध्ययनमा झापा र मोरङका सीमावर्ती क्षेत्रमा जोडिएका गाउँमा बस्ने केवरत जातिलाई समावेश गरिएको छैन। विष्टले अध्ययन अनुसन्धान थालेका बखत मोरङको अधिकांश भाग घनाजंगलले ढाकेकाले उनी यतातिर आउन सकेनन् भन्न सकिन्छ। केवरत जाति र केवरत भाषालाई हालसम्म केन्द्रीय तथ्यांक विभागमा छुट्टै जाति र पृथक् भाषाको रूपमा अभिलेखन गरिएको छैन। भाषाको विकास केवरत जातिले बोल्ने भाषालाई केवरत भाषा भनिन्छ। यो भाषाको नामकरण हाम्रा पूर्वजहरूले गरेका हुन्। केवरत भाषा लामो समयसम्म केवरत जाति वक्तामाझ कथ्य परम्परामै जीवित रह्यो। लेखनमा आउन केवरत भाषाले निकै लामो कालखण्ड कुर्नु पर्यो। केवरत भाषा भारोपेली परिवारको भाषा हो। नेपालमा विदेशबाट आएका प्रायजसो विदेशी नागरिकहरू जातीय अध्ययन अनुसन्धानका निम्ति पहाड तथा हिमालतिरै गए। तराईको गर्मी ठाउँ तिनका निम्ति प्राथमिकतामा परेनभन्दा अत्युक्ति नहोला। कथ्य केवरत भाषालाई लेख्य परम्परामा थालनी गर्ने काम पंक्तिकारबाटै भएको थियो। सर्वप्रथमतः प्रिथ्बि सब्हार घर शीर्षकको कविता सिर्जना भएको छ। जुन २०६७ सालमा नेपाल प्रज्ञा प्रतिष्ठानको परियोजनाअन्तर्गत केवरत भाषाका लगभग चार हजार शब्द संकलन गर्ने काम भएको छ। जसलाई २०७० सालमा नेपाल प्रज्ञा प्रतिष्ठानले केवरत शब्दसंग्रह प्रकाशन गर्यो। नेपालमा बोलिने केवरत भाषाका शब्दहरूको संकलन गरिएको यो पहिलो आधिकारिक पुस्तक हो। केवरत भाषामा लोक र लिखित साहित्य छ। साहित्यिक संसार साहित्यमा जस्तै केवरत भाषामा पनि लोक साहित्य र लिखित साहित्य गरी दुई भागमा वर्गीकरण गरेर अध्ययन गरिन्छ। जसमा लिखित साहित्यबारे कसैले ध्यान दिएका छैनन्। केवरत भाषामा पहिलोपल्ट सिर्जना गरिएको विधा कविता हो। पंक्तिकारको कविता प्रिथ्बि सब्हार घरको चर्चा माथि भइसकेको छ। केवरत भाषामै पंक्तिकारको भरौवा हँयगेल शीर्षकको कवितासंग्रह प्रकाशित छ। केवरत शब्दसंग्रहमा केवरत भाषाका लगभग चार हजार मौलिक खालका शब्द संकलित छन्। जसमा तिनका नेपाली अर्थसमेत दिइएको छ। केवरत भाषामा रमेश केवरत, हेमन्ती केवरत, विद्यादेवी केवरत, हेमन्त केवरत र कृतिका केवरतका फुटकर कविता प्रकाशित छन्। लोकसाहित्यमा फड्को केवरत लोकसाहित्यमा सम्पन्न जाति हो। यस जातिका आफंै पृथक् र विशिष्ट पहिचानका लोककथा, लोकगीत, लोकनाटक, विरह गीत, उखान टुक्का, गाउँखाने कथा र लोकप्रहसन आदि छन्। लोकनाटकका रूपमा भन्नुपर्दा बेहुला विसहरी, राजावृजभार, विदापद, चोरचोरनीजस्ता नाच निकै प्रसिद्ध रहेको पाइन्छ। केवरत जातिका ३२ वटा लोककथा केवरत जातिका लोकगीत शीर्षकमा नेपाल प्रज्ञा प्रतिष्ठानका लागि संकलन कार्य पंक्तिकारबाटै भएको छ। केवरत जातिमा स्थानीयता, लोक देवीदेवता, भूतप्रेत, धामीझाँक्री प्रथा हालसम्म पनि विद्यमान छ। यी लोककथामा बहादुरी, चातुर्य, कपटको दुष्परिणामजस्ता विषयवस्तु समाविष्ट छन्। केवरत लोकसाहित्यअन्तर्गत उखान टुक्का, गाउँखाने कथा, लोकप्रहसन, सिलई गाथा आदि संकलित र प्रकाशित छन्। हेमन्ती केवरतले केवरत भाषाका गीत संकलन गरेर केवरत भाषामै पुस्तक प्रकाशन गरेकी छन्। उक्त पुस्तकको नाम केवरत जातेर बिहार गिदला (२०७५) हो। त्यसैगरी यस जातिका लोकगीत संकलित छन्। पंक्तिकारले केवरत जातिका लोकगीतको अनुसन्धानात्मक अध्ययन गरेका छन्। सुनीलकुमार दास केवरतले केवरत भाषाका गाउँखाने कथाहरू संकलन गरी प्रकाशन गरेका छन्। प्रजापति दास केवरतका केही फुटकर लेखहरू प्रकाशित छन्। भरौवा हँयगेल कविता संग्रहमा केवरत भाषाका १९ कविता छन्। ती कवितामा समाज, जीवनजगत्, मजदुर, कृषक, राजनीति विभिन्न विषयसँग सम्बन्धित छन्। आयामगत हिसाबले ती कवितामा छोटा, मझौला र लामा आकारका छन्। तर, धेरैजसो कविता लघुकाय छन्। परापूर्वकालदेखि कथ्य परम्परामा जीवित अवस्थामा रहेको केवरत भाषामा साहित्यिक लेखन थालिएको यो प्रथम कृति हो। शीर्ष कविता नेपाल प्रज्ञा प्रतिष्ठानको बहुभाषिक पत्रिका सयपत्रीमा छापिएको थियो। नेपालमा संघीय लोकतान्त्रिक गणतन्त्र स्थापना भएपश्चात् रचित र प्रकाशित यस कविता संग्रहको शीर्षकले नेपालमा भएको राजनीतिक परिवर्तनलाई संकेत गरेको छ। नेपालमा राजनीतिक परिवर्तन भइसकेकाले केवरतहरू आफ्ना हक अधिकारका निम्ति लड्नुपर्ने, ब्युँझिनुपर्ने आह्वानको भाव व्यक्त गरिएको छ। प्रस्तुत कवितासंग्रहमा किसान केवरतका पीडालाई सटिक तवरतबाट चित्रण गरिएको छ। सामाजिक विकृति, विसंगति एवं बेथितिप्रति व्यंग्य प्रहार गरिएका कवितासमेत यसमा छन्। केवरत भाषामै प्रकाशित अर्को कृति हेमन्ती केवरतद्वारा संकलित केवरतेर बिहार गिदला (२०७५) शीर्षकको पुस्तक हो। केवरत भाषालाई चिनारी दिलाउन यी कृतिहरू महŒवपूर्ण छन् भन्न सकिन्छ। जसले केवरत भाषाको विशिष्ट पहिचान झल्काउन मद्दत दिन्छ। अनुसन्धानमा केवरत जाति केवरत जाति र भाषाबारे विभिन्न अध्ययन अनुसन्धान भएका छन्। केवरत भाषालाई विषयवस्तु बनाएर सुकुना बहुमुखी क्याम्पसका विद्यार्थी राजकुमार दासले शोध गरेका छन्। उनले केवरत भाषा र नेपाली भाषाको व्यतिरेकी अध्ययन शीर्षकमा स्नातकोत्तर नेपाली शिक्षामा शोधकार्य गरेका छन्। पाटन संयुक्त क्याम्पसका छात्र बेचन उराँवले गोविन्दपुर मोरङका केवरत जाति ः एक जनजातीय अध्ययन शीर्षकमा समाजशास्त्र विषयमा स्नातकोत्तर तहको शोधकार्य सम्पन्न गरेका छन्। त्यसैगरी रत्नराज्य लक्ष्मी क्याम्पस ताहाचलका छात्र रञ्जन घिमिरेले केवरत शब्दसंग्रहको शब्दकोशीय अध्ययन गरेका छन्। नवीनकुमार दासले केवरत जातिको स्वास्थ्य अवस्थाबारे शिक्षा संकायतर्प स्नातकोत्तर तहको शोधकार्य गरेका छन्। केवरत भाषाका विभिन्न पक्षलाई जोडेर अनुसन्धान गर्नेहरूमा प्रजापति दास, हिनाकमारी दास, पुनमकुमारी दास आदि छन्। सतीशचन्द्र दास केवरत र मनीषकुमार दासहरूले अंग्रेजी विषयतर्प केवरत भाषाका व्याकरणिक कोटीका व्यतिरेकी अध्ययन गरेका छन्। हेमन्ती केवरतले जनसंख्या विषयमा डिसिजन मेकिङ पावर अफ विमेन इन केवरत कम्युनिटी शीर्षकमा शोधकार्य गरेकी छन्। शतप्रतिशत केवरतहरू केवरत मातृभाषामै संवाद गर्छन्। धामीझाँक्रीमा केवरत भाषाकै मन्त्रहरूको प्रयोग गरिन्छ। केवरत जातिमा केवरत भाषीय थुप्रै सांस्कारिक र सांस्कृतिक शब्दहरू विद्यमान छन्। यस जातिमा विद्यमान मूर्त तथा अमूर्त सम्पदासँग सम्बन्धित केवरत भाषीय शब्दहरू छन्। केवरत भाषामा धेरैपछि मात्र लेखनको सुरुआत गरिएकाले यस भाषाका वृद्धवृद्धाका निधनसँगै कतिपय मौलिक पहिचानका शब्दहरू लोप भइसकेका छन्। भाषा कुनै पनि जाति वा समुदाय मात्रको निधि होइन। भाषा त राष्ट्र अझ भनँु मानव सभ्यताकै साझा सम्पत्ति हो। तसर्थ यसको संरक्षण तथा संवद्र्धनमा सरोकारवालाका साथै सम्बन्धित सबैको समयमै ध्यान जानु वाञ्छनीय हुने देखिन्छ।"
साहित्यिक जरो नखोतलिएको समुदाय,"मानव उत्पत्ति जत्तिकै पुरानो साहित्य सिर्जना भएको मानिन्छ। सामाजिकआर्थिक, राजनीतिक प्रणालीले साहित्य निर्माणको आधार तयार गर्छ। अर्थात् समाजको सामाजिक संरचना पुरातन सामन्ती वा प्रगतिशील कस्तो छ ? त्यसकै आधारमा साहित्य सिर्जना हुने गर्छ। यसका साथै साहित्यलाई शैक्षिक प्रणाली, समाजको आस्था, विश्वास, परम्परा वैज्ञानिक छ वा अन्धविश्वास र रुढिवादमा रुमलिएको छ ? सोही कुराले समेत साहित्य सिर्जनालाई प्रभावित गर्छ। त्यसैगरी बाह्य देशसँगको साहित्यिक सम्बन्ध र अध्ययनले साहित्य सिर्जनामा केही न केही महŒव राख्छ। प्राचीन समयमा कागज, मसी र लेखन अभ्यास नहुँदा मानवले साहित्यलाई श्रुति, स्मृति परम्परामा संग्रहीत गर्यो। त्यसलाई कथा, गाथा, किंवदन्ती र मिथकको रूपमा पुस्तान्तरण गरिँदै मौखिक परम्पराको रूपमा जीवित राख्यो। यहाँ चर्चा गर्न खोजिएको आम उत्पीडित शिल्पी (कथित दलित) समुदायको साहित्यको हो। नेपालमा पहिलोपटक कथित दलित शब्द २०२४ सालबाट प्रयोग भएकाले दलित साहित्यको इतिहास ५५ वर्ष मात्रै पुरानो छ। तसर्थ, पहिला शूद्र वा उत्पीडित साहित्यकै इतिहास चर्चा गरिनु पर्छ। यो समुदायको मौलिक प्राचीन चिनारी शिल्पकौशलका धनी भएकाले शिल्पकौशल साहित्य नै आदिम साहित्य हो। यो समुदाय शिल्प सभ्यताका आधारशिलाको रूपमा रहेको छ। सिंगो मानव सभ्यताको खोज, अन्वेषण, आविष्कार, विकास र निर्माणकर्ता शिल्पी समुदाय नै हुन्। जानकारहरूको बुझाइ के छ भने सीप भएका सबै शिल्पी हुन् भन्ने छ। यो आंशिक सत्य हो तर पूर्ण सत्य भने होइन। मानव सभ्यताकै विकासकर्ताहरू जसले छुवाछूत, विभेद र अपमान भोग्न बाध्य पारिए तर सिकारु अन्य शिल्पीहरूको यस्तो अवस्था थिएन। आम शिल्पी समुदाय शिल्पकौशल, संस्कृति, सम्पदा र सभ्यताका जननी हुन्। शिल्पकौशलको संक्रमण र विकासबाट संस्कृति निर्माण हुन्छ। संस्कृतिको संक्रमण र विकासबाट सम्पदाको आधार तयार हुन्छ। सम्पदाको लामो संक्रमण र विकासबाट सभ्यताको आधारशिला तयार हुन्छ। आम उत्पीडित शिल्पी समुदायको साहित्य सिर्जना यिनै चार शिल्पकौशल, संस्कृति, सम्पदा र सभ्यताको जगमा तयार हुन्छ। लामो समयदेखि राज्यले कानुन बनाएरै शूद्र जातिलाई जन्मसिद्ध शिक्षा लिन पाउने अधिकारबाट वञ्चित गरियो। यसैले कतिलाई लाग्न सक्छ, यो समुदायको छुट्टै साहित्य हुन्छ र ? तर वास्तविकता अर्कै छ। यो समुदायको वास्तविक जरो साहित्य खोजिएको, भेटिएको छैन। उनीहरूको साहित्यको मुहानसम्म कोही पुगेकै छैनन्। आम उत्पीडित समुदायको साहित्य लेखन दुई तरिकाबाट हुँदै आएको पाइन्छ। पहिलो, समुदायभन्दा बाहिरका साहित्यकारहरूले नजिकबाट अवलोकन, हेरेर, बुझेर लेखिने साहित्य। यसमा अधिकांश रूपमा समुदायको पीडा, गरिबी, अशिक्षा, कुलत, कुसंस्कार आदि चित्रण गरिन्छ। उनीहरूले राज्यले थोपरेको विभेद, उत्पीडनबाट सिर्जित विपन्नता र गरिबीको वर्णन गरेको पाइन्छ। तर, साहित्यकारहरूले सामाजिकआर्थिक र राजनीतिक प्रणालीले डसेर किनाराकृत गरिएको विवेचना गर्न भने चुक्दै आएका छन्। राज्यमा प्रभाव र प्रभुत्वशाली शासकवर्गको बहिष्करण, अदृश्यकरण र अलगीकरणलाई छोपिदिन पुग्छन्। मानिलिऔं यी समुदाय आफ्नै कारणले गर्दा गरिब र विपन्न भएका हुन् भनेर प्रस्तुत गरिन्छ। यो यथार्थ र वास्तविकता होइन। यस्तो साहित्यले साहित्यकारहरूलाई आत्मसन्तुष्टि र आम्दानीको माध्यमबाहेक अरू उपलब्धि हुँदैन। दोस्रो, सम्बन्धित समुदायकै साहित्यकारहरूले आफैंले भोगेका, अनुभव गरेका, विभेद र अपमानबाट प्रताडित भई लेखिने साहित्य। यसमा समुदायभन्दा बाहिरका साहित्यकाहरूले लेखेको भन्दा अलि बढी तथ्यगत, वस्तुगत र आत्मपरक त हुन्छ। तर, उही बिलौना, रोइकराइ, पीडा र विभेद र उत्पीडनको कहानी पोख्ने माध्यम मात्रै बनाइएको हुन्छ। यस्तो साहित्यको क्षेत्र सीमित आफ्नो समुदायभित्र बाहेक अन्यत्र हुँदैन। पहिलो वर्गका साहित्यकारहरूले रचना गरेका साहित्य जत्तिकै बिकाउ माल हुँदैन। यस्तो अपमान र विभेद प्रायः समुदायका हरेक सदस्यहरूले भोगेकै हुनाले आफ्नै समुदायकाले समेत किनेर पढ्न मुस्किल हुन्छ। तसर्थ, साहित्यकार आफंैले आफ्नो रचना थुपारेर राख्नुपर्ने बाध्यता छ। उत्पीडित समुदायका कतिपय विद्वान्हरूले रचना गरेका राष्ट्रियअन्तर्राष्ट्रिय महŒवका साहित्य रचनासमेत जातको लेवल लगाइन्छ। तेस्रो, पहिलो र दोस्रो धारकै साहित्यकारहरूले समुदायगत वास्तविक साहित्य देखेका छैनन्। त्यो हो, उत्पीडित समुदायकै अग्रजहरूमा रहेको अथाह साहित्य भण्डार। यस्तो साहित्य समुदायका बूढापाकाहरूमा निहित छ। उनीहरूसँग श्रुतिपरम्परामा रहेको श्रुति लोककाव्य सम्पदाको रूपमा बचाउँदै आएका छन्। यस्ता साहित्य भण्डार लोककथा, लोकगाथा, लोककिंवदन्ती, लोकमिथक, लोकगीत र लोकसंगीतमा हुन्छन्। यस्ता पुख्र्यौली मौलिक ज्ञान परम्परामा आधारित लोकसाहित्यका स्रोतहरू उनीहरूले रातदिन घण्टौंघण्टासम्म अविरल रूपमा बाँच्न, बोल्न, गाउन र भन्न सक्छन्। दिमागी सफ्टवेयरमा भण्डारण गरेर राखेका हुन्छन्। जसलाई उतारेर संग्रहीत गर्न सकेमा हजारौं पृष्ठका सयौं पुस्तकग्रन्थ तयार पार्न सकिन्छ। आम उत्पीडित समुदायको जरो साहित्य नै यही हो। आजसम्म यस्तो साहित्यको खोजबिन, अनुसन्धान, अभिलेखीकरण राज्य र समुदायको तहबाट भएको पाइँदैन। यस्ता साहित्यहरूमा दमाई जातिको हुड्के र भात्र्या गाथा, वादी र गन्धर्व जातिको कर्खा गाथा, सार्की जातिको संस्कारजन्य नाचगान र मांगलगीत, कामी जातिका झाँक्रीले फलाक्ने मन्त्रतन्त्रमा पृथ्वीको सृष्टि लोककाव्य गाथा, तराईमधेसका विभिन्न शिल्पी समुदायका लोककथा, लोकगाथा प्रमुख छन्। नेपालको पहिलो लिखित गोपाल वंशावलीमा समेत दमाई जातिको उल्लेख हुनु, वाल्मीकि र वेदव्यासले लेखेको रामायण र महाभारतको स्रोत दमाई, वादी र गन्धर्व हुन्। यो कुरा प्राच्य महाकाव्यमा उल्लेख हुनु, अछामका भीम शाही ः पितृशाहीले १७५८ सालमा रेग्मी खलकका नाति पुस्तालाई जग्गाको लालमोहरको निरन्तरता दिने क्रममा दमाई लिपि र खस लिपिको संयुक्त प्रयोग गरिनु, कर्नालीभेरी क्षेत्रमा अभय मल्लले खाँडा प्रकाशमा दमाई मातृभाषाको वर्णमालाको प्रयोग गरिनु, प्राचीन लुम्बिनीको कपिलवस्तु महानगरमा महामानव बोधिसत्व तथागत बुद्धले भाषा अध्ययन गर्न जाने सन्दर्भमा दमाई लिपिको उल्लेख गरिनु, दमाईंधुरा (डँडेलधुरा) को अजयमेरुकोट र सुनसरी जिल्लास्थित धरानको बूढासुब्बा मन्दिरमा पन्चैबाजाको आकृति र दमाई जातिले त्यो बाजाबाट प्रस्तुति गरिने नेपाली इतिहास झल्काउने वस्तुको संग्रहबाट उत्पीडितहरूको समुदायगत कलासंस्कृति र भाषा, साहित्यको प्राचीन इतिहासलाई प्रष्ट पार्छ। प्रचलित साहित्य रचना वा सिर्जनका लागि चार पक्ष जिम्मेवार हुन्छन्। जसमा १) कलासंस्कृति २) वंशवंश बीचको सीप ३) भूगोल वा क्षेत्र बीचको सीप ४) जातिजाति बीचको सीप। माथि विवेचना गरिएजस्तै उत्पीडित समुदायको समग्र साहित्य रचनामा शिल्पकौशल वा कलासंस्कृतिको मुख्य भूमिका छ। यसमा हिमालपहाड वा तराईमधेसका वंशवंश, भूगोल वा क्षेत्र र जातिजातिबीचको शिल्पकौशल वा संस्कृतिको ठूलो भूमिका छ। नेपाली समाजको इतिहास र शिक्षाले आधारहीन विभेदसँगसँगै काम र सीप बाँड्यो भनेर सिकायो। तर सत्यता र वास्तविकता यस्तो थिएन। यदि यस्तो भएमा यति ठूलो समूहलाई अथाह सीपकला, प्रविधि र वैज्ञानिक ज्ञानको भण्डार सिकाउने जात विभाजन गर्ने ज्ञानी को थिए ? कसैसँग स्पष्ट जवाफ छैन्। किनकि सीप वा संस्कृति निर्माण पहिलो मानवीय परिघटना हो भने जातीय विभाजन दोस्रो हो। उदाहरणका लागि माटोको नगरा, दमाहा र ट्याम्को बाजा बनाउने कला दमाई पुर्खाले प्रकृतिबाटै हजारौं वर्ष अघि नै सिक्यो। एक पहाडबाट अर्को पहाडमा दुरान्तर (स्यापिसियल भेरियसन) नगरामा खुट हानेर सन्देश दिने आदिम सञ्चार सीप कसरी विकास गरे ? सन् १३०० पछि पश्चिमा रसायनशास्त्रको विकास हुनुअगावै कामीहरूले धातु र काठ जोड्ने रसायनशास्त्रको विकास गरिसकेका थिए। यो उनीहरूले प्रकृतिसँगकै साधनबाट सिकेका हुन्। तराई र पहाडका सार्की, चमारहरूले चर्मशास्त्रको विकास गरी उत्तिस, औंले लोद, मौवा र मकैको पिठोको प्रयोगबाट के कस्तो रङ बन्छ ? भन्ने ज्ञान कसरी सिक्यो ? पुर्खाहरूले प्रकृतिबाटै सिकेका होइनन् र ? वादी जातिले माटोको सुल्पा, चिलिम, माछा मार्ने जाल, बल्छी, मादल, तबला, टरिया, ढोलक, टरिया (फलाम वा चाँदीबाट बनेको खुट्टाको बूढी औंला, नारीमा लगाउने) बनाउने कला आजको होइन। गन्धर्व जातिले नाउरको आन्द्राबाट प्रोसेस गरेर सारंगीको तार बनाउने ज्ञानको विकास गर्न हजारौं वर्ष लाग्यो। समुदायगत यस्ता शिल्पकौशल र कलासंस्कृतिसम्बन्धी विहंगम साहित्य लेखनको थालनी र खोजी आजसम्म भएकै छैन। त्यसैले आम उत्पीडित समुदायको मूलजरो साहित्य लेखन अहिलेसम्म भएको छैन। आगामी दिनमा होला भन्ने झिनो आशा गर्न सकिन्छ। तर, विश्वास गर्ने आधार तयार भएको छैन। कामीको गुरघर, दमाईंको थकाली परम्परा, सार्कीको मिजार, वादी र गन्धर्वको मुखिया परम्परा, डोम, चमार, दुसाध र पासवानका मैइजन (जबार) परम्परा प्राचीन सामाजिक परम्पराको साहित्य लेखिन बाँकी नै छ। उनीहरूमा रहेको पारस्परिक सहयोग, सद्भाव र सहकार्य आज पनि सान्दर्भिक छ। आम समाज र राज्यले कथित दलितलाई कमजोर, निरीह, केही नभएका, गरिब, विपन्नभन्दा अरू दृष्टिकोणले बुझेकै छैनन्। त्यसैले भावी पुस्तालाई पुस्तौंपुस्तासम्म बिझाइरहने मगन्ते कथित दलित नामकरण गरेर निर्जिवीकरण गरिदिएको छ।"
दसैंमा नेपथ्यको नैनताल कोसेली,"काठमाडौं : २०औं शताब्दीलाई सर्वाधिक प्रभाव पार्ने दुवै विश्वयुद्धका गोर्खाली लडाकु रणमैदानको अग्रभागमा खटिए। घरपरिवारभन्दा निकै पर अनिश्चित भविष्य बोकेर हिँड्दै गर्दा उनीहरू रंगीबिरंगी सपनाहरूको संसार बनाउने काम पनि गर्थे। भय र सपनाबीचको यो कल्पनाबाटै अनगिन्ती गीतहरू पनि जन्माएका थिए। त्यस्ता लडाकु युद्धभूमिबाट फर्किएर आउँदा अनुभव र पैसा बोकेर मात्र आएनन्, राम्रा गीतहरू पनि नेपाली समाजलाई कोसेली ल्याइदिए। ती कोसेलीमध्येकै एउटा सिर्जना हो नेपथ्यको कान्छो प्रस्तुति नैनताल। नैनताल नैनताल घुमिआयो रेल आँखामा लाउने कालो गाजल बुलबुलेमा तेल नैनताल आम प्रचलनमा त्यति नआएको नैनताल लाहुरेहरूले भारतको नैनीताललाई दिएको नाम हो भने बुलबुले भन्नाले कपालको जुल्फी बुझिन्छ। यस गीतलाई नेपथ्यले आफ्नो दसौं एल्बममा रेकर्ड गर्दाको क्रममा सन् २०१५ नै थियो। गीत आधिकारिक रूपमा हालसम्म सार्वजनिक नभए पनि नेपथ्यले विभिन्न मञ्चमा यसलाई प्रस्तुत गर्दै आएको छ। आफूसँग संकलनमा रहेको यो गीतलाई नेपथ्यका गायक एवं अगुवा अमृत गुरुङले थप अध्ययनसहित परिमार्जन गरेर तयार पारेका हुन्। यस क्रममा उनले थुप्रै भूतपूर्व गोर्खा, तिनका सन्तान र गाउँलेहरूसँग भेटेका थिए। यसरी तयार भएको यो गीत पहिलोपटक लन्डन सहरको ओ टु एकेडेमी ब्रिक्सटनमा सन् २०१५ मा प्रस्तुत गरिएको थियो। त्यो कन्सर्ट ताका गोर्खा परम्पराको इतिहासले दुई सय वर्ष टेकेको अवसर पनि जुरेको थियो। त्यसै संयोगमा नेपथ्यले सम्पूर्ण गोर्खा सैनिक परिवारलाई समर्पित गर्दै यो गीत प्रस्तुत गरेको थियो। हाम्रो लोक संस्कृतिमा भित्रिएका लाहुरे स्वादको थुप्रै अभिव्यक्तिमध्येकै एउटा पाटो वर्णन गर्ने यो गीत पल्टनमा गएका मेरा काकाबा र मावल खलकले वर्षौंदेखि गाउँदै आएका र मैले केटाकेटीदेखि सुन्दै आएको हुँ, अमृत भन्छन्। यस गीतले विशेष गरेर भारतीय गोर्खा रेजिमेन्टहरूमा उतिबेला निकै लोकप्रियता आर्जन गरेको वरिष्ठ संगीतकार विक्रम गुरुङ सुनाउँछन्। लोकप्रिय आधुनिक नेपाली गीतहरूका सर्जक गुरुङ स्वयं पनि गोर्खा परिवारसँग जोडिएका व्यक्ति हुन्। नैनताल गीत मैले पहिलोपटक देहरादूनमा सुनेको थिएँ, सन् १९६३ ताकाको सम्झना गर्दै गुरुङ भन्छन्, मेरा बाबा र परिवारसँगै म ब्यारेकमै बस्थेँ। सायद म प्राथमिक विद्यालय जाने उमेरको थिएँ। त्यसैबेला सुनेको त्यो गीतका अनेक संस्मरणहरू अहिले पनि मीठो याद बनेर मेरो सम्झनामा बसेको छ। उनका अनुसार विभिन्न जमघट र समारोहमा यो गीत गाइँदा गोर्खा सिपाहीका भएभरका कम्पनीको आवाज र नृत्य एकसाथ देख्न पाइन्थ्यो। यसरी यो गीतले सिंगो माहोललाई जीवन्त पारिरहेको हुन्थ्यो। कुनै कुनै विशेष समारोहहरूमा यस गीतलाई फौजीले प्रयोग गर्ने न्याउली बाजा (ब्यागपाइपर) को आवाजबाट प्रस्तुत गरिएको पनि गुरुङले उतिबेला देहरादूनका ब्यारेकतिरै सुनेका थिए। आज पनि कतैतिर नैनतालको धुन बज्दा मेरा पैँतालाले स्वस्फूर्त भुइँ ठोक्न थाल्छ, गुरुङ भन्छन्, मेरो बाल्यकाललाई यसरी प्रभावित पारेको त्यो मीठो गीतलाई नेपथ्यले परिमार्जन गरी आम नेपाली श्रोतालाई सुनाउन लागेको जानकारी पाउँदा असाध्यै खुसी लागेको छ। यस गीतले समेटेको कालखण्ड र त्यसको आस्वादलाई जीवन्तता दिने प्रयासस्वरूप यसको रेकर्डिङ पनि पुरानै प्रविधि अर्थात् वन टेक रेकर्डिङ मार्फत गरिएको थियो। डिजिटल रेकर्डिङ सुविधा आउनुअघिको यो प्रविधिमा गायक र वाद्यवादकले एकसाथ गाउँदागाउँदै र बजाउँदाबजाउँदै एकैपटक रेकर्ड सम्पन्न गरिन्छ। यसरी रेकर्ड गरिने गीत तुलनात्मक रूपमा कम सफा सुनिने भए पनि कृतिमतारहित अनि बढी जीवन्त हुने तर्क संगीतका पारखीहरू गर्छन्। अमृतले यस गीतलाई पुरानै शैलीले रेकर्ड गर्ने इच्छा जाहेर गर्दा आफू आश्चर्यमा परेको यसका रेकर्डिस्ट एवं साउन्ड इन्जिनियर इमन शाह बताउँछन्। अमृत दाइ र नेपथ्यको यो सोच मेरो निम्ति अवसर र चुनौती दुवै बन्न पुग्यो, शाह भन्छन्, ब्यान्डका सदस्य र तिनका साजहरूलाई थुप्रै माइकहरूसहित एउटै कोठामा राखेर एकैपटकमा रेकर्ड गर्नुको आफ्नै चुनौती हुन्छन्। यसको न्यूनतम आवश्यकता भनेको पूर्ण रूपमा अभ्यस्त ब्यान्ड, प्राविधिक रूपमा सम्पन्न ठूलो स्टुडियो कोठा र यस्तो कामको भावना बुझ्ने संगीतकर्मी, प्राविधिक र व्यवस्थापनको सामूहिक बुझाइ नै हो। अहिलेका डिजिटल प्रविधिजस्तो यसको आवाज असाध्यै सफा नहोला भन्ने शाहलाई लागेको छ। भन्छन्, तर, साउन्ड इन्जिनियरका रूपमा धुनसँगै ब्यान्डका साथीहरूबीचको सामीप्यलाई समेट्न सक्नुलाई मैले उल्लेख्य ठानेको छु।"
"उभरखाभर जिन्गी, सौंस्याटल मन","विभिन्न इतिहासकारले थारू जातिलाई नेपालको सबैभन्दा पुरानो आदिवासी जाति मानेका छन्। यो नेपालको चौथो ठूलो भाषा हो। थारू भाषाका विभिन्न भेद छन्, जसमा डंगौरा थारू साहित्य सबैभन्दा समृद्ध मानिन्छ। थारू साहित्यको इतिहास (२०७३) पुस्तकको अनुसूचीको आधार हेर्दा तथा यस पंक्तिकारको संकलन हेर्दा थारू साहित्यका विभिन्न विधामा तीन सय बढी थान पुस्तक तथा पत्रिका प्रकाशित छन्। जसमा दुई सयवटा पुस्तक, एक सयवटा पत्रिका छन्। २०२८ सालमा प्रकाशित गोचाली थारू भाषाको पहिलो पत्रिका हो। त्यसअघि २००७२०२७ सालसम्म पूर्वआधुनिक थारू साहित्य मान्दा यस काल खण्डमा ८ वटा मात्रै थारू कृति प्रकाशित भएको देखिन्छ । थरुहट के बउवा और बहुरियाले आख्यानको दैलो उघार्यो भने अन्य पुस्तकले खासगरी लोक साहित्यको संकलन तथा प्रकाशनको आधार बनाए। २०२८ सालदेखि २०६० सम्मको समय आधुनिककालीन थारू साहित्य भन्न सकिन्छ। २०२८ सालमा थारू भाषा तथा साहित्य उत्थान मञ्च नेपाल नामक संगठन वैशाख १ गतेका दिन दाङ वैवाङमा गठन गरियो। यही मञ्चको ब्यानरमा गोचाली पत्रिका (२०२८) पनि प्रकाशित भयो र यो गोचाली आन्दोलनको नामले परिचित भयो। मोही हक सुरक्षित हुनुपर्ने, जसको जोत उसको पोतको नारा लगायत विद्रोहको स्वरलाई मुखरित गर्दै थारू साहित्यको आधुनिक कालमा प्रवेश भयो। गोचालीले थारू साहित्यको जुन आधार कोर्यो, अझै थारू साहित्य त्यसमै रुमलिएको देखिन्छ। थारू साहित्यमा निबन्ध र समालोचना विधा खासै भेटिँदैन। यस आलेखमा थारू साहित्यमा आधुनिकताको चेत भरिएको साठीको दशकपछिको लेखनबारे समान्य चर्चा गरिएको छ। थारू साहित्यमा उत्तर आधुनिक काल ? २०५५ साल फागुन २८, २९ र ३० गते उदयपुरको हडियामा थारू कल्याणकारिणी सभाको स्वर्ण महोत्सवको अवसरमा धेरै पुस्तक प्रकाशित भएको देखिन्छ। २०५५ सालमा मात्रै १३ वटा पुस्तक प्रकाशित भएको देखिन्छ। थारू साहित्यमा २०६१ देखियताको समयलाई उत्तरआधुनिक काल भन्न सकिन्छ। खासगरी पत्रिका प्रकाशनमा अग्रासन मासिक, उक्वार भेट मासिकमार्फत आधुनिक चेत भित्रिनु, नयाँ थप साहित्यिक विधा थपिनु, पहिल्यै भित्रिएका विधा परिष्कार हुँदै जानु यस काल खण्डको महŒवपूर्ण उपलब्धि हुन्। कविता विधा जितबहादुर चौधरी ट्रासनको यी जितके हटल कविता (कविता संग्रह २०६१) मा भएको कवितामा नयाँ प्रयोगले उत्तर आधुनिकताको छनक दिन्छ। यस चरणका अन्य कविता संग्रहमा सुरेश चौधरीको तुहिन (२०६१), अर्जुन दहितको परिचय (२०६२), प्रेमलाल दहितको टुटल झोप्री (२०६२), रामबहादुर बखरियाको मुटुक धड्कन (२०६२) हो। यी सबै कविता संग्रहमा प्रेम प्रणयका बखान गरिएका छन्। यी कविता संरचना तथा भाव गाम्भीर्यताको हिसाबमा कमजोर देखिन्छन्। सन्तराम धारकटुवा थारूको छिटकल भावना (२०६२) कविता संग्रह भने हालसम्म प्रकाशित अब्बल दर्जाको कविता कृति हो। अन्य कविता संग्रहमा प्रेमलाल दहितको टुटल झोपडी (२०६१), मनिराम चौधरीको बापसे पुत ज्ञानी फाँडाले बझाइ पानी (२०६२) प्रकाशित छ। एम टेंर्राको फूला (२०६३) कविता संग्रह थारू, राना थारू र नेपाली तीन भाषामा प्रकाशित छ। श्रीराम चौधरीको चिट्किन (२०६४), कैलालीका रामलखन चौधरीको छलमल्की (२०६५), रामलखन चौधरी, मनबहादुर चौधरीको विश्व शान्ति (२०६७), लक्की चौधरीको नेन्धर (२०७१), सुशील चौधरीको नेपाली र थारू भाषामा बिरहुल बसिया (२०७२) कविता संग्रह प्रकाशित छ। छन्द कविता थारू भाषामा कमै छन्। यस्तोमा खोपीराम लम्सालको भौका (२०७२), बमबहादुर थारूको छन्दकुमारी (२०७३) पद्य कविता संग्रह प्रकाशन भएको छ। २०६१ मा मानबहादुर चौधरी पन्नाको किसानके जिन्दगी खण्डकाव्य प्रकाशित छ। कैलालीकी शर्मिला चौधरी सृष्टिले मनके फूला (२०६२) खण्डकाव्यमार्फत नारी मनका समवेदना पस्केकी छन्। उनको पहिलो गहकिलो वजनदार कृतिले हुने बिरुवाको चिल्लो पातको उदाहरण दिएको छ। आख्यान विधा आख्यान विधाअन्तर्गत यस चरणमा बग्नाहा७, बर्दियाका सन्तराम धारकटुवा थारू पनि थारू कथाकारमा सशक्त हस्ताक्षर हुन्। ६ वटा कथा समावेश गरिएको हमार जुनी कथा संग्रह (२०६१) प्रकाशित छ। यसमा प्रयुक्त विम्बले थारू साहित्यमा उत्तरआधुनिकताको छनक दिन्छन्। हमार जुनी कथा संग्रह (२०६१) लाई सोम डेमनडौराले नेपालीमा उल्था गरी अस्तित्व (२०७४) कथा संग्रहको रूपमा आएको छ। कैलाली थारू साहित्यको लागि उर्वर क्षेत्र हो। यहाँका मनिराम चौधरीले दुखियारी बगिया (२०६१), हीरालाल चौधरीले दुःखके भौंरी (२०६३) तथा एम टेंर्रा वास्तविकले लालमुरै (२०६४) कथा संग्रह दिएका छन्। चौधरीभन्दा टेर्राका कथा खँदिला छन्। कञ्चनपुरकी कल्पना चौधरीको उजरल घर दुवार (२०६२) कथा संग्रह प्रकाशित छ। केही पत्रपत्रिकाले कथा विशेषांक प्रकाशित गरे पनि विभिन्न कथाकारको कथा सँगालोको रूपमा एक मात्र संग्रह थारू भाषक् प्रतिनिधि कथा१ (२०६८) प्रकाशित छ। जसको सम्पादन शत्रुघन चौधरीले गरेका छन्। सुर्खेतका मानबहादुर पन्ना को ककनडरान छोटकी (२०७०) कथा संग्रह छ। २०७३ चैत १९ र २० गते कैलालीको पटेलामा भएको दोस्रो थारू साहित्यिक मेलामा ६ जना स्रष्टाको नयाँ पुस्तक आयो। जसमा बर्दियाका शेखर दहितको गयर्वा बुडु कथा संग्रह छ। थारू साहित्यिक मेलाको तयारीमा २०७३ मा शिक्षक भोजराज चौधरी अनमोलको उभरखाभर जिन्गी कथा संग्रह छ। तेश्रो थारू साहित्यिक मेला २०७४ मा सोम डेमनडौराको सौंस्याटल मन कथा संग्रह छ। निबन्ध विधा थारू साहित्यमा कुनै कृतिमा एक दुइटा निबन्ध परेका छन् तर निबन्धको कुनै सिँगो कृति प्रकाशित भएको देखिन्न। लक्की चौधरीले तिहुवार (२०६१), मोर पहुरा (२०७०), मनिराम चौधरीले हरबड्डा (२०६२) तथा भुलाई चौधरीको थारू सस्ंंकृति (२०६१), थलीराम चौधरीको थारू साहित्य, इतिहास, संस्कृति, कला, परम्पराप्रविधि (२०७२) ले निबन्धको झल्को दिन्छन्। भुलाईको संग्रहमा नेपाली लेखसमेत समाविष्ट छ। थलीराम चौधरीको थारू साहित्य, इतिहास, संस्कृति, कला, परम्पराप्रविधिमा भने थारू समुदायको इतिहास, चाडपर्व, भाषा, संंस्कृतिबारेका लेख छन्। पंक्तिकारकै ढों ढों पों पों (२०६८) थारू भाषाको पहिलो हाँस्य निबन्ध संग्रह हो। विशुद्ध साहित्यिक निबन्ध संग्रह अझै पनि थारू साहित्यमा प्रकाशन हुन सकेको छैन। सुशील चौधरी, दिलबहादुर चौधरीले निबन्ध विधामा थारू भाषामा निरन्तर कलम चलाए पनि थारू भाषामै संग्रह आएको छैन। बालिका चौधरीको १७ निबन्ध समेटिएको जीवनका बक्ररेखा (२०७३) संग्रहमा फिक्कल अस्टिम्की शीर्षकको निबन्धमात्र समेटिएको छ। यसरी फुटकर लेखनमा निबन्ध देखिए पनि संग्रहको रूपमा भने औंलामा गन्न सकिने देखिन्छ। नाट्य विधा नाटक संग्रहकै पुस्तक यस अवधिमा पनि देखिन्न। यद्यपि थारू समुदाय केन्द्रित नाटक भने मञ्चन हुने क्रम बढ्न थालेको छ। कमलरी (२०६१) दहितान ढेंकी (२०७०), भुरभुरा रहर (२०७३), लवकी कन्या (२०७४), करोट (२०७४), बुधनी, हिटवा आदि मञ्चित नाटक हुन्। बमबहादुर थारूको माधोनल काम कमन्डलु (२०७४) कृतिलाई उहाँले इन्द्रासनी झुम्रा गीतसँगै लोकनाटक पनि भन्नु भएको छ। लोकसाहित्य पंक्तिकारको संकलनमा थारू लोककथा१ (२०६७) नामक पुस्तक छ। यद्यपि पुस्तक नेपाली भाषामा छ। थारू लोककथा संग्रहमा सहयोग समाज नेपाल दाङले थारू मातृभाषामा बटकोही (लोककथा) संग्रह (२०६४) प्रकाशन गरेको छ। कैलालीका तुलसी चौधरीको माँगर (२०७३), दुर्जन चौधरीले हंसा (२०७४), सीतारम चौधरीले उरन्टा घोरवा (२०७४) शीर्षकमा थारू लोककथा संग्रह छ। पंक्तिकारको थारू बालकथा संग्रह सुख्ली (२०६२) हालसम्मको एकमात्र बालकथा संग्रह हो। यससँगै २०६६ सालमा हर जोत्ना मछरिया, अनारकलीके अन्तरकथा, तुलारामके चर्तिकला तथा सत्तलसिंहके कथा नामक ४ वटा सचित्र बालकृति छन्। यस्तै कमैया बस्तीमे भगन्वा (२०७२) लघुकथा संग्रह थारू तथा नेपाली भाषामा प्रकाशित छ। थारू भाषाका अन्य कथाकारमा मंगल थारू, श्रीपती चौधरी, सोम डेमनडौरा, देवराज अमित, धर्मराज चौधरी, ओमप्रकाश गोइंजिहार, नरेश लालकुसम्या, प्रसादु थारू आदि हुन्। ३० को दशकमा लेखिएका कथा र हाल ७० को दशकमा आइपुग्दासम्म पनि थारू साहित्यको कथा लेखनको शैलीमा खासै भिन्नता आउन सकेको छैन। थारू साहित्यमा कथा लेखन गोष्ठीको सुरुआत अझसम्म हुन सकेको छैन। अन्य पाटो २०६९ माघबाट मात्र थारू युवा परिवारले ठुम्रार साहित्यिक बखेरीको नाममा काठमाडौंमा थारू कविता आन्दोलनलाई अघि बढाएको छ। छविलाल कोपिलाको सम्पादनमा थारू भाषाको लावा डग्गर त्रैमासिक (२०७१) प्रकाशन भइरहेको छ। प्रेस काउन्सिलको क वर्गमा परेको लावा डग्गरले स्वर्ण अंक पार गरेको छ। यस पत्रिकामा समाविष्ट रचनालाई थारू साहित्यको आँखीझ्यालको रूपमा नियाल्दा थारू साहित्यले आधुनिकताको बाटो अझै अँगाल्न सकेको देखिन्न। साहित्यको विकासमा मातृभाषाका रचनाको अनुवाद प्रकाशनको उत्तिकै महŒव रहेको हुन्छ। तर थारू भाषाको प्रतिनिधि कथाहरूको सँगालो अनुवाद भई नेपाल प्रज्ञा प्रतिष्ठान, साझा प्रकाशनबाट प्रकाशित हुन सकेको छैन। सन्तराम धारकटुवालगायत केही कविका रचना नेपाली मात्रै होइन, अंग्रेजीमा उल्था गरेर अन्तर्राष्ट्रियकरण गर्न लायक छन्। २०७३ वैशाख ३ र ४ गते दाङको घोराहीमा पहिलो थारू साहित्यिक मेला सम्पन्न भयो। थारू साहित्यिक मेलाको अवसरमा नयाँ पुस्तक प्रकाशन गर्ने लहर आएको छ। गयर्वा बुडु, गयर्वा बुडुक ठाँह्रा तथा थारू जोधा गरी तीन कृति विमोचन गराएका शेखर दहित भन्छन्, थारू भाषामै पाठक निकै कम भएको महसुस भएको छ। त्यसैले थारूका विषय नेपाली तथा अंग्रेजी भाषामा लेख्ने सोच बनाउँदैछु। कपिलवस्तुका चिन्तामणि थारूले आन्ही पानी (२०७०) बालकविता संग्रह प्रकाशित गरेका छन्। कैलालीकी रोदन चौधरी १२ वर्षको उमेरमा नेपाली तथा थारू भाषाको कविता संग्रह पहिल कदम (२०७३) प्रकाशित भएको छ। उत्तर आधुनिक कालको दैलो कुल्चिए पनि थारू साहित्यको श्रीवृद्धिमा कोशेढुंगा सावित हुने कृतिको अझै पनि टड्कारो अभाव झुल्किन्छ।"
"स्वदेशी बजार सुनसान, सीमापारिका गुल्जार","कैलालीको धनगढी४ की सीता विष्ट दसैंको किनमेल गर्न बुधबार भारतको बनगवाँ पुगिन्। धनगढीमै सबै सामान उपलब्ध हुने गरे पनि उनी भने किनमेल गर्न सीमावर्ती भारतीय बजार नै पुगिन्। भारतका बजारमा सामान सस्तो पाइन्छ, त्यसैले भारतीय बजारमा गएकी हुँ, विष्टले भनिन्। नेपाली बजारमा सामान महँगो हुने गरेकोले किनमेल गर्न नेपाली उपभोक्ताहरू भारतीय बजारमै पुग्ने गरेको उनले बताइन्। धनगढीमा चिनी किलोको ९५ रुपैयाँ छ, बनगवाँमा ६५ मै पाइन्छ, विष्टले भनिन्, भारतमा १५ सयमा पाउने साडीको २५ सयदेखि ३ हजार भन्छन् यता। कञ्चनपुरको पुनर्वास नगरपालिका ३ की हरिमाया मगर पनि दसैंको लुगाकपडा किन्न बुधबार भारतको बनगवाँ बजार पुगिन। यहाँ सस्तोमा लुगाहरू पाउँछ, उनले भनिन्, घरको दैनिक उपभोग्य सामान पनि सस्तो पाउँछ, त्यसैले अटोको भाडा तिरेर चार जना साथीहरू भारतको बजारमा आएका हौं। दसैंको मुखमा पनि सुदूरपश्चिमका सहरी क्षेत्रका बजारमा किनमेल गर्नेको संख्या नगण्य छ। सीमावर्ती भारतीय बजार भने गुल्जार छन्। कैलालीसँग सिमाना जोडिएका भारतका बनगवाँ, तिकुनिया, सुडा आसपासका बजारमा किनमेल गर्ने नेपालीको भीडभाड छ। धनगढी र आसपासका नेपाली गाउँबाट भारतको पलियासम्म पनि मानिस सामान किन्न जाने गरेका छन्। गौरीफन्टा नाकाबाट झन्डै ३५ किलोमिटर टाढा पर्छ, पलिया। तर पनि नेपालीहरू सामान किन्न पलियासम्म पुग्ने गरेका छन्। पलिया ठूलो बजार हो, नजिकको सीमाका बजारभन्दा सामान पनि ब्रान्डेड पाइन्छन्, त्यसैले पलिया जाने भनेका मन्त्री, सांसद, हाकिमका परिवार र हुनेखानेहरू बढी हुन्छन्, धनगढीमा साडी र सुटको व्यापार गरिरहेका राजीव गुप्ताले भने। रुपैडियामा दैनिक ९ करोडको कारोबार सीमा नाका जमुनाहाको प्रहरी चेकिङमै नेपालगन्ज उद्योग वाणिज्य संघको ब्यानरमा स्वदेशमै खरिददारी गरौं, देशको अर्थतन्त्र बचाउँ लेखिएको छ। छेवैमा कोहलपुर उद्योग व्यापार संघको ब्यानरमा पनि स्वदेशमै किनमेल गरौं, अर्थतन्त्रलाई टेवा पुर्याऔंको नारा छ। तर, यो बाटो भएर दैनिक हजारौं नेपालीहरू सामान किनमेल गर्न सीमावर्ती भारतीय बजार पुग्ने गरेका छन्। हामीले स्वदेशमै किनमेल गर्न सचेतना दिने कार्यक्रम त गर्यौं। सीमा पारी किनमेल गर्न जाने घटेका छैनन्, नेपालगन्ज उद्योग वाणिज्य संघका महासचिव चिरञ्जीवी ओलीले भने, दैनिक चार हजार नेपाली भारतीय बजारमा किनमेल गर्न जान्छन्। तीन चार वर्षअघि नै रुपैडियामा दैनिक पाँच करोडको कारोबार हुने गरेको तथ्यांक सार्वजनिक गरिएको थियो। अहिले त कम्तीमा पनि दैनिक नौ करोडभन्दा बढीको कारोबार रुपैडियामा भइरहेको छ। दसैंको मुखमा नेपालगन्जको बजार सुनसान भएको भन्दै नेपालगन्ज उद्योग व्यापार संघले जमुनाहा नाकामा गत ८ असोजमा सचेतनामूलक कार्यक्रम गरेको थियो। स्वदेशमै किन खरिददारी गर्ने भनेर बुँदागत रूपमा उपभोक्तालाई जानकारी पनि गराएको थियो। संघका अध्यक्ष अब्दुल वाहिद मन्सुरी नेपालगन्जको व्यापारमा ८० प्रतिशतले ह्रास आएकाले बाध्य भएर कार्यक्रम गर्नु परेको बताउँछन्। उनले दुःखेसो पोखे, एकातिर बैंक तथा वित्तीय संस्थाले ऋण नदिएर व्यापार विस्तार गर्न सकेका छैनौं। अर्कोतिर व्यापार जति सीमावर्ती बजारमा भएकाले व्यापारी दोहोरो मारमा छन्। बुधबार बिहान ९ बजे रुपैडिया बजार पुग्दा नेपालीको घुइँचो लाग्न सुरु भइसकेको छ। दसैं त अहिले रुपैडियामा लागेको छ। कोरानाले लकडाउन गरेपछि खुलेको रुपैडियामा धेरै व्यापार भएको थियो। अहिले त्योभन्दा पनि राम्रो व्यापार भएको छ, रुपैडिया वाणिज्य व्यापार संघका पूर्वमहासचिव इजा इमाम रिजवीले खुसी हुँदै भने, बिहान ११ बजेदेखि ३ बजेसम्म त रुपैडियामा खुट्टा राख्ने ठाउँ हुन्न। सबै पसल भरिभराउ हुन्छन्। दैनिक उपभोग्य वस्तु, खाद्यान्न, तरकारी, फलपूल, किरानाका सामान, साडी, कुर्ता सुरुवाल, मोटर तथा गाडीका पाटपुर्जाका लागि नेपालीहरू रुपैडिया पुग्ने गरेका छन्। रुपैडियाका व्यापारीहरू यस्ता सामान नेपालगन्जभन्दा आधा सस्तो पर्ने दाबी गर्छन्। नेपालगन्जका व्यापारी भने रुपैडियामा सस्तो पाइन्छ भन्ने भ्रमका कारण जाने गरेको जिकिर गर्छन्। वीरगन्ज सुनसान, रक्सौलमा रौनक वीरगन्ज घण्टाघर छेउको हङकङ बजारका कपडा पसले हरिओम कुशवाहा भन्छन्, दसैं लागिसक्यो तर दिनको पाँच हजारको पनि व्यापार छैन। दसैंमा यसपालि बजारमा रौनक नै देखिन्न। कुशवाहाकैै छेउको जुत्ताचप्पल पसलका सञ्चालक विनायक गुप्ता पनि यसपालि बजारमा दसैंको किनमेल गर्ने ग्राहकहरू नआएको बताउँछन्। गुप्ता भन्छन्, केही वर्ष यतादेखि चाडबाडका बेला वीरगन्जको बजारको रौनक हराएको छ। जेसुकै किन्न होेस् सस्तो पाइन्छ भनेर रक्सौल नै जाने बानी परिसकेको छ वीरगन्जवासीलाई। वीरगन्ज बजारमा दसैंका लागि किनमेल गर्नेको चहलपहल उति सारो नभएका कारण वीरगन्जका पसलेहरू निराश छन्। तर वीरगन्ज छेउकै सीमावर्ती भारतीय बजार रक्सौल भने दसैंको किनमेल गर्ने नेपाली ग्राहकका कारण गुल्जार देखिन्छ। बुधबार दिउँसो रक्सौल बजारमा पुग्दा प्रायः हरेक पसलमा ग्राहकको भीडभाड देखियो। तीमध्ये अधिकांश नेपाली नै थिए। रक्सौलको चर्चित कपडा पसल अमरदीप साडी सेन्टरका सेल्स म्यान दीपक साहले दसैं सुरु भएलगत्तै व्यापार बढेको बताए। उनले भने, अहिले हाम्रा ग्राहक भनेका अधिकांश नेपालका हुन्, वीरगन्जभन्दा पनि सिमरा, हेटौंडा र नारायणगढका ग्राहक बढी आइरहेका छन्। दसैंका बेला सबैभन्दा बढी साडी, लेहेङ्गा र कुर्था सुट बिक्री भइरहेको उनले बताए। रक्सौलकै बैंकरोडमा रहेको अग्रवाल मार्टका काउन्टर इन्चार्ज अभिषेकले पनि दसैंमा व्यापार बढेको बताए। उनले भने, अरू बेला पनि हाम्रा बढीजसो ग्राहक नेपालकै हुन्छन्, अहिले दसैंका बेला झन् नेपालबाट किनमेल गर्न आउनेहरूको संख्या बढेको छ। वीरगन्जको महावीरस्थानस्थित जेनरल स्टोर्सका सञ्चालक गोपाल केडिया देशभर नै आर्थिक मन्दी चलिरहेका बेला दसैंमा बजारमा खासै चहलपहल नभएको बताउँछन्। त्यसमा पनि रक्सौलमा सामान सस्तो पाइन्छ भन्ने मानसिकता भएका कारण दसैंको किनमेल गर्न अधिकांश मानिस अहिले दसैंको किनमेल गर्न रक्सौल नै धाउने गरेको उनको भनाइ छ। वीरगन्ज उद्योग वाणिज्य संघका निवर्तमान अध्यक्षसमेत रहेका केडिया भन्छन्, आर्थिक मन्दीले व्यापारी समस्यामा छन्। त्यसमा पनि चाडबाडका बेला पनि यहाँ व्यापार नहुँदा व्यापारी झन् संकटमा परेका छन्। जोगबनीमा नेपाली उपभोक्ता दसैं सुरु भइसके पनि विराटनगरको व्यापारिक रौनकता अझै फर्किएको छैन। चाडपर्वको मुखमा विराटनगरको बजार सुनसान बनेको हो। ठूलो संख्यामा नेपाली उपभोक्ताको किनमेल गर्ने थलो भारतीय बजार जोगबनी बनेको छ। नेपाली बजार सुनसान रहँदा यतिबेला भारतीय बजार जोगबनी गुल्जार छ। चाडपर्व लक्षित घरायसी किनमेलका लागि बिना कुनै बाधा अवरोध दिनहुँ ठूलो संख्यामा नेपाली उपभोक्ता भारतीय बजार जोगबनी पुग्ने गरेका छन्। दसैंको किनमेल गर्न मोरङको विराटनगर, रंगेली, बेलबारी र उर्लाबारी तथा सुनसरीको दुहबी, इटहरी र धरानलगायतका ठाउँहरूबाट दैनिक हजारौंको संख्यामा नेपाली उपभोक्ताहरू जोगबनी पुग्ने गरेका सीमामा खटिएका सुरक्षाकर्मी बताउँछन्। जोगबनीमा सबै किसिमका सामानहरू सस्तो पाइन्छ। सिटी चढेर जोगबनी आउँदा पनि नेपाली बजारको तुलनामा धेरै सस्तो छ, विराटनगर८ की मञ्जु भुजेलले भनिन्, दुई पैसा जोगाउने चाहना जोसुकैकोे हुन्छ। त्यसैले किनमेलका लागि जोगबनी नै आउँछौं। विराटनगरमा चिनीको मूल्य ८० रुपैयाँ प्रतिकेजी छ। जोगबनीमा त्यही चिनी ६५ रुपैयाँ प्रतिकेजीका दरले पाइन्छ। जोगबनीमा तुलनात्मक रूपमा खाने तेल र नुन पनि सस्तोमा पाइन्छ। उपभोक्ताहरूका अनुसार तोरीको तेलको मूल्य ३० देखि ४० रुपैयाँ सस्तो छ। यसबाहेक चामल, दाल, चना र अन्य घरायसी मरमसलालगायतका दैनिक उपभोग्य वस्तु तथा लत्ताकपडाहरू पनि जोगबनीमै सस्तो पाइने भएकाले उपभोक्ताहरूको रोजाइ भारतीय बजार बनेको छ। तर, यसको प्रत्यक्ष असर विराटनगरका व्यापारीले व्यहोर्नु परेको छ। जोगबनीमा दैनिक करोडौंको कारोबार हुने गरेको विराटनगरका व्यापारीहरू बताउँछन्। साडीहरू पाँच सयदेखि एक हजारसम्म सस्तोमा पाइन्छ। अन्य कपडाहरू पनि ४० प्रतिशतसम्म सस्तोमा पाईन्छ, न्यु अम्बे स्टोरका सञ्चालक गौतम चेलो भन्छन्, १५ देखि २५ प्रतिशतसम्मको भन्सार महसुल र १३ प्रतिशत मूल्य अभिवृद्धि करका कारण लत्ताकपडाहरू नेपालमा महँगोे पर्न जान्छ। यसमा सरकारले ध्यान दिनुपर्ने हो। भन्सार र मूल्य अभिवृद्धि करका कारण भारतबाट आयातित सामान नेपालमा महँगो पर्ने भएकाले सरकारले स्वदेशी उत्पादन प्रवद्र्धनमा विशेष जोड दिनुपर्ने मोरङ व्यापार संघका अध्यक्ष नवीन रिजाल बताउँछन्। व्यापारीहरूलाई भन्सार तथा भ्याटमा समेत आवश्यक छुट दिनुपर्ने उनको भनाइ छ। विराटनगर भन्सार कार्यालयले व्यापारिक प्रयोजनका निम्ति ल्याइएका सामानबाट दैनिक डेढ लाखबराबरको भन्सार महसुल संकलन गर्दै आएको छ। घरेलु प्रयोगका लागि ल्याइएका पाँच हजारभन्दा बढीको सामानमा पनि कार्यालयले न्यूनतम भन्सार लिँदै आएको जनाएको छ। कोरोनाकाल सम्झिँदै व्यापारी कोरोना महामारीका कारण लामो समय सीमा नाका बन्द भए। करिब २० महिना नेपालीहरू किनमेल गर्न भारतीय बजार जान पाएनन्। त्यसबेला नेपाली बजार ताते। व्यापारव्यवसाय ह्वातै फस्टायो। कोरोना महामारी कम भएपछि फेरि सीमानाका खुला भए। नेपाली बजार सुनसान, सीमापारिका भारतीय बजारमा नेपाली ग्राहकको ताँती छ। झापाको काँकडभिट्टापानीट्यांकी र भद्रपुरगलगलिया मुख्य सीमा नाका हो। भारतीय सीमावर्ती बजारमा दसैं सुरु भएसँगै नेपालीहरूको चहलपहल बढेको छ। भारतीय सीमावर्ती बजारमा सरसामान सस्तो पाइने गरेको भन्दै नेपालीहरू भारतीय बजारमै पुग्ने गरेका छन्। खाद्यान्न, लत्ताकपडा, कस्मेटिक, भाँडाकुँडालगायतका सरसामान खरिद गर्न भारतीय बजार धाउनेको ताँती छ। भारतीय बजार दिनप्रतिदिन फस्टाउँदै गएको बेला नेपाली बजार खस्किँदै गएपछि यहाँका व्यापारीहरू कोरोना काल सम्झन थालेका छन्। भद्रपुरका व्यापारी मानस घोष भन्छन्, कोरोना काल नै ठीक थियो, सीमा नाका बन्द हुँदा यहाँको व्यापार फस्टाएको थियो। नेपाली बजार बचाउन सरकारले कुनै सीमा नाकामा कडाइ गर्नुपर्छ। एक किलो चिनी किन्दा २० रुपैयाँ सस्तो पर्ने लोभमा भारतीय बजार पुग्ने नेपाली त्यहाँ गएपछि चाहिने सबै सरसामान खरिद गरी ल्याइहाल्छन्, भद्रपुरका व्यापारी सुरज कसेराले भने, भन्सार नाकाबाट एउटा व्यक्तिले कति मूल्यसम्म सरसामान खरिद गरी ल्याउन पाउँछन् ? त्यसको रोकथाम र नियन्त्रणले कुन निकायले गर्ने हो ? दसैँ, तिहार र छठ पर्वमा राम्रो व्यापार हुन्छ भनेर बैंकबाट लाखौँ रुपैयाँ ऋण काढेर सामान हाल्यो अहिले व्यापार भने शून्य अवस्थामा रहेको कपडा व्यापारी अविनाश नाहटाले गुनासो गरे। यहाँका व्यापारीबीच एकता नहुँदा त्यसको असर नेपाली बजारमा देखा परेको झापा उद्योग वाणिज्य संघका वाणिज्य उपाध्यक्ष सन्तोष धमलाले बताए। भारतीय बजार फस्टाउन यहाँका व्यापारीहरूकै कमी, कमजोरी छ, वाणिज्य उपाध्यक्ष धमलाले भने, जुनसुकै व्यापारी होस्, एक अर्काको व्यापार बढाउन यहाँबाटै सरसामान खरिद गर्ने वातावरण बनाउनुपर्छ। अनि मात्र यहाँको व्यापार फस्टाउँछ। यसो नगर्ने अनि अरूलाई दोष दिएर व्यापार भएन भन्न नमिल्ने उनले बताए। काँकडभिट्टा र भद्रपुरमा मात्र नभई केचना, झापा, गौरीगन्ज, खजुरगाछीलगायतका सीमावर्ती नेपाली बजार पनि अहिले सुनसान छ। सुनसान पशुपतिनगर सुनसान लाखौं रुपैयाँको कारोबार हुने पशुपतिनगर नाका दशैंको समयमा पनि सुनसान छ। पहिले एक महिनादेखि भारतीय ग्राहकले भरिने यहाँ यस पटक सुनसान बनेको हो। यो भीडभाड हुने सिजन हो। तर सुनसान छ, स्थानीय व्यापारी जिआर खड्काले भने। दसैंको समयमा राति ९ बजेसम्म भीडभाड हुने बजारमा दिनभरिमा पनि बोहोनी नहुने गरेको बताए। दार्जिलिङबाट दैनिक आउने सयौं भारतीय पर्यटकहरू पशुपतिनगर आएर कपडा, जुत्ता, कस्मेटिक सामग्री खरिद गर्ने र यसबाट लाखौंको कारोबार हुने गरेको थियो सूर्योदय नगर उद्योग वाणिज्य संघका अध्यक्ष प्रमोद राईले भने, हाम्रा लागि दशककै सबैभन्दा खराब सिजन बन्यो यो वर्ष। भारतको पश्चिम बंगाल, सिक्किम र भुटानसम्मका व्यापारीहरूको कारोबार हुने पशुपतिगनर बजारमा भारततर्फको भन्सारले आयात निर्यातको कारोबार नगर्दा व्यापारीको कारोबार पनि ठप्प छ। भारतीय पक्षले भन्सारको कारोबार नगर्दा नेपालका उत्पादन वैधानिक रूपमा भारततर्फ निकासी हुन सकेको छैन। सूर्योदय उद्योग वाणिज्य संघका अध्यक्ष राईले भने, गत वर्ष यो अवधिमा दैनिक ५० लाखको कारोबार हुने व्यापारिक केन्द्रमा अहिले मुस्किलले १० लाखसम्मको कारोबार हुने गरेको छ। २०३६ सालमा स्थापना भएको पशुपतिनगर बजारमा ९० प्रतिशत ग्राहक भारतीय पर्यटक, व्यापारी र सर्वसाधारण हुने गरेका थिए। चीनबाट सोझै सामानहरू भारतका विभिन्न सहरहरूमा जाने गरेकाले पनि पशुपतिनगरको व्यापार घट्न थालेको संघका अध्यक्ष राईले बताए। उनले चीनले नुथला बोर्डर हुँदै भारत तर्फ आफ्ना उत्पादन निर्यात गर्न थालेपछि पशुपतिनगर बजार थलिन थालेको जनाए। शिवराज भट्टधनगढी शंकरप्रसाद खनालरुपैडिया क्रान्ति शाहवीरगन्ज तोयानाथ भट्टराईइलाम पार्थ मण्डलझापा राकेश कर्णविराटनगर"
"सल्यानमा मन्दिर जाँदै गरेको जिप दुर्घटना : २ जनाको मृत्यु, १७ घाइते",दाङ : सल्यानमा मन्दिर जान लागेको जिप दुर्घटना भएको छ। जिल्लाको खैराबाङ मन्दिर दर्शन गर्न यात्रु लिएर गएको जिप दुर्घटना हुँदा दुई जनको मृत्यु भएको छ भने १७ जना घाइते भएक छन्। सल्यानको कुमाख गापा७ जिमाली डुमकोटबाट शारदा नपा११ मा पर्ने खैराबाङ मन्दिरमा दर्शन गर्न जाँदै गरेको रा१ ज७९८ नंको जिप उकालोमा दुर्घटना भएको हो। ब्याक गर्ने क्रममा सडकबाट १०० मिटर तल जिप खसेको हो। दुर्घटना कुमाख गापा ७ डुमकोट बस्ने ३९ वर्षीय मान बपुन र सोही ठाउँ निवासी १४ वर्षीया एनका पुनको घटनास्थलमै मृत्यु भएको सल्यान प्रहरीले जनएको छ। अन्य १७ जना घाइते भएका जिल्ला प्रहरी कार्यालय सल्यानले जनाएको छ। घाइतेको उपचार जिल्ला अस्पताल सल्यानमा भैरहेको छ। घटनाको थप विवरण आउन बाँकी छ।
सबाल्टर्न विमर्शको अन्तरकथा,"उत्तरआधुनिकताका बारेमा स्पष्टताभन्दा भ्रमहरू बढी छन्। यसको सिद्धान्तका प्रवर्तक र व्याख्याताहरूले सुरुदेखि नै उत्तराधुनिकतामाथि क्लिष्टताको जलप पोते। फलतः, आजपर्यन्त यसमाथि बहस जारी छ, र भ्रमहरू यथावत् छन्। उत्तराआधुनिकताकै जस्तो नियति सबाल्टर्न अध्ययन को पनि भएको छ। ईस्वी संवत्को १९८० को दशकमा अभ्युदय भएको र आजसम्म आउँदा चार दशक पार गरेको सबाल्टर्न अध्ययन जति लोकप्रिय बन्न पुग्यो, उति नै विवादित र भ्रामक पनि बन्न पुग्यो। वास्तवमा, कुनै पनि सिद्धान्त वा दृष्टिकोणको उदयको अन्तर्यमा के मान्यता छ, त्यसको सटिक उत्खनन हुनु हो भने त्यसको शक्ति र सीमाका बारेमा मान्छेहरूले आफैं विश्लेषण गर्न सक्छन्। उत्तरआधुनिकता र सबाल्टर्न अध्ययनको हकमा, यिनैका प्रवर्तकहरूले पनि आफ्ना निर्देशक सिद्धान्तलाई स्पष्ट नपारेका कारण यिनीहरूमाथि धेरै नै बहस भयो र भ्रमहरू कायम रहे। इतिहासको निर्मितिको प्रश्न सबाल्टर्न अध्ययनको केन्द्रीय प्रश्न हो। वास्तवमा, यो इतिहासको पुनर्लेखनको एउटा प्राज्ञिक प्रकल्प थियो। भारतीय मूलका इतिहासकार रणजित गुहाको नेतृत्वमा बनेको सबाल्टर्न अध्ययन समूहको स्पष्ट असन्तुष्टि भारतीय इतिहास, विशेषगरी उनको स्वतन्त्रताको इतिहास लेखनको मौजुदा पद्धतिसँग थियो। उनीहरू सोच्थे राज्यद्वारा प्रायोजित इतिहासकारहरूले भारतको इतिहास लेखनमा सबाल्टर्न अर्थात् आर्थिक, राजनीतिक र शैक्षिक दृष्टिले पिछाडिएका र राज्यका निर्णायक निकायहरूमा प्रतिनिधित्व नपाएका वर्गहरूको योगदानलाई अन्देखा गरे। फलतः, भारतीय स्वतन्त्रताको इतिहासमा आर्थिक रूपले सम्पन्न, शैक्षिक रूपले उन्नत र राजनीतिक रूपले सुरक्षित वर्गकै योगदान लेखियो। त्यसैले, इतिहासमा निमुखाहरूको योगदानमाथि कसरी प्रकाश पार्न सकिन्छ भन्ने प्रश्न उनीहरूको मूलभूत प्रश्न थियो। सबाल्टर्नहरू बोल्छन् र बोलिरहन्छन्। तर, तिनको आवाजलाई सुनिने बनाउन जुन पूर्वाधार चाहिन्छ, त्यो पूर्वाधारको अभाव छ। त्यही पूर्वाधारमध्येको एक इतिहासको सटिक लेखन पनि हो। अर्को, शैक्षिक विकास हो, राजनीतिक सबलीकरण र प्रतिनिधित्व हो, आर्थिक सबलीकरण हो। वास्तवमा, सबाल्टर्नहरू बोल्न सक्दैनन् भन्ने एउटा भ्रामक विश्वास यस पद्धतिका पाठक र अनुसन्धातामाझ व्याप्त छ। यस मान्यताका लागि यस समूहकी पूर्वसदस्य गायत्री चक्रवर्ती स्पिभाकको एउटा लेख के सबाल्टर्नहरू बोेल्न सक्छन् ? लाई आधार बनाइने गरिन्छ। तर, स्पिभाक आफैं तथा सबाल्टर्न अध्ययन समूहका कुनै पनि अन्य सदस्यले कतै पनि यस्तो तर्क गरेको पाइँदैन। बरू उनीहरूको तर्क छ सबाल्टर्नहरू बोल्छन् र बोलिरहन्छन्। तर, तिनको आवाजलाई सुनिने बनाउन जुन पूर्वाधार चाहिन्छ, त्यो पूर्वाधारको अभाव छ। त्यही पूर्वाधारमध्येको एक इतिहासको सटिक लेखन पनि हो। अर्को, शैक्षिक विकास हो, राजनीतिक सबलीकरण र प्रतिनिधित्व हो, आर्थिक सबलीकरण हो। विमर्शको केन्द्रीय प्रश्न हो को हो सबाल्टर्न ? सामान्य अर्थमा, देशको मूल प्रवाहमा छुटेका, राजनीतिक प्रतिनिधित्व नपाएका, आर्थिक र शैक्षिक दृष्टिले पछि परेका समूहका मानिस नै सबाल्टर्न हुन्। सबाल्टर्न अध्ययन समूहले सबाल्टर्न भन्ने शब्द इटालियन चिन्तक एन्तोनियो ग्राम्सीको प्रिजन नोटबुक्स को एउटा भागबाट लिएका हुन्। जसको शाब्दिक अर्थ सेनामा अधिकार नभएको, तल्लो स्तरको सैनिक भन्ने बुझिन्छ। यस शब्दलाई व्यापक सामाजिक सन्दर्भमा प्रयोग गर्दा आफूसँग कुनै पनि प्रकारको निर्णायक अवसर वा क्षमता नभएका मानिसहरूको समूह भन्ने बुझिन्छ। दक्षिण एसियाको सन्दर्भमा हेर्दा आर्थिक र शैक्षिक रूपले पछाडिएका र राज्य व्यवस्थामा प्रतिनिधित्व नपाएका किसान, मजदुर, दलित तथा नश्ल, वर्ग, लिंग, जात, लैंगिक स्वभाव वा धर्मका कारण पछाडि पारिएका समूहका मानिस सबाल्टर्न हुन्। तिनीहरूको कोणबाट इतिहासलाई हेर्नु र राष्ट्रको जीवन र अग्रगमनमा तिनको भूमिकालाई उजागर गर्नु सबाल्टर्न अध्ययनको प्राज्ञिक ध्येय हो। तिनको सबलीकरण र उचित प्रतिनिधित्व सुनिश्चित गर्नु यसको व्यापक सामाजिक र राजनीतिक उद्देश्य हो। सबाल्टर्न अध्ययन समूहले सबाल्टर्न अध्ययन ः दक्षिण एसियाली इतिहास र समाजमाथि आलेख शृंखलामा १० पुस्तक प्रकाशित गर्यो। पछि, यिनै प्रकाशित कृतिहरूबाट प्रतिनिधिमूलक रूपमा निबन्धहरू निकालेर, पश्चिमा, विशेषगरी अमेरिकी प्राज्ञिक जगत्लाई लक्षित गरी सेलेक्टेड सबाल्र्टन स्टडिज अर्थात् सबाल्टर्न अध्ययनसम्बन्धी छानिएका आलेखहरूको सँगालो छापियो। मान्यता के थियो भने भारतीय इतिहासमा सम्भ्रान्त, साम्राज्यवादी तथा बुर्जवा राष्ट्रवादीहरूकै ग्रहण थियो। सबाल्टर्न अध्ययनको यो उपक्रम त्यसैलाई हटाउने अभ्यास थियो। यसको आमुखमै सम्पादक रणजित गुहाले लेखका थिए, यस अभ्यासले जनसाधारणको राजनीतिलाई केन्द्रीयता प्रदान गर्ने कोसिस गरेको हो। ती समूहले आफ्नो राजनीतिक वृत्तलाई स्वायत्त रूपमा कसरी निर्माण गरेका छन्, त्यसको विश्लेषण यस अध्ययनको एउटा मूल उद्देश्य थियो। सन् ८० को दशकमा आएको यो मान्यता र यसको अभ्यासबाट निस्केका १० ग्रन्थ र धेरै चयनित ग्रन्थको प्रकाशनसँगै यस सिद्धान्त र अध्ययन पद्धतिले विश्वव्यापी लोकप्रियता पायो। हेगेल, मेकाले, जेम्स मिल र एडवार्ड थोम्पसनजस्ता पश्चिमी अध्येताले भारतीयहरूलाई इतिहासको अध्ययनका लागि आवश्यक आलोचकीय चेत नभएका भनेर व्याख्या गरिरहे। आफूमाथि भएको दमनको इतिहासम्मलाई पनि पाश्चात्य दृष्टिकोणबाटै बुझ्ने मान्छे भनेर आलोचना गरिरहे। यसै सन्दर्भमा पहिलोपल्ट भारतीय इतिहासकारहरूले आफूहरू पनि नवीन पद्धतिको आविष्कारसहित इतिहासको पुनर्लेखन गर्ने क्षमता राख्छन् भन्ने कुरा प्रमाणित गरे। उनीहरूले निर्माण गरेको पद्धतिले उत्तरऔपनिवेशिक तथा पछाडिएका राष्ट्रहरूमा बाँचिरहेका निमुखा वर्गलाई समाजको मूल प्रवाहसँग परिचित गराउने र उनीहरूको योगदानको आधारमा इतिहासको पुनर्लेखन गर्ने वैश्विक अभ्यास सुरु भयो। हुन त तल्लो तप्कामा मानिसहरूको कोणबाट इतिहास लेख्ने अभ्यास यो नै नयाँ थिएन। बेलायतमा रेमन्ड विलियम्स र ईपी थोम्प्सन, तथा अमेरिकामा स्टेफेन ग्रिनब्लेट र साथीहरूले बोटम अप अर्थात् तल्लो तप्काको कोणबाट इतिहास लेख्ने कोसिस गरेकै हुन्। तर, उनीहरूको नजरमा तल्लो हुनु भनेको आर्थिक रूपले तल्लो हुनु हो। यो प्रत्यक्ष वा अप्रत्यक्ष रूपमा एक माक्र्सवादी दृष्टिकोण हो। दशकौंदेखि परीक्षित माक्र्सवादी पद्धतिलाई नै पुनः अवलम्न गर्ने हो भने इतिहास लेखनको नयाँ अभ्यासको आवश्यकता पर्ला र ? कसैलाई तल्लो तप्काको भनी निर्धारण गर्नलाई माक्र्सवादीहरूले सोचेजस्तो केवल आर्थिक आधार पर्याप्त हुँदैन भन्ने प्रस्ट बुझाइ सबाल्टर्न समूहका इतिहासकारहरूमा थियो। दक्षिण एसियाको सांस्कृतिक र जातीय विविधतालाई पनि उनीहरूले सबाल्टर्नको निर्धारणको आधार माने। सोही आधारमा आफूलाई पश्चिमी इतिहासकार र देशभित्रै पनि केन्द्रभीरु, बुर्जुवा र राष्ट्रवादी इतिहासकारभन्दा पृथक् माने। तर, लोकप्रियताको चरम चुलीमा पुगेका बेला सबाल्टर्न अध्ययन समूह टुट्यो। सुमित सरकारजस्ता सदस्य त प्रारम्भमै छुट्टिए। गायत्री चक्रवर्तीजस्ता प्रभावशाली सदस्यहरू स्पष्ट मतभेदका कारण पछि गएर छुट्टिए। पार्थ च्याटर्जी र दीपेश चक्रवर्तीहरू उत्तरऔपनिवेशिक अध्ययनका लागि बढी चिनिए, मानिए। सुमित सरकार, अचिन भानायक, विवेक चिब्बर र पिटर हिजजस्ता इतिहासकारका आलेख हेर्ने हो भने सबाल्टर्न अध्ययनमा रहेका समस्या र यसभित्र विद्यमान विरोधाभासहरू प्रस्ट रूपमा देखिन पुग्छन्। पहिलो आलोचना माक्र्सवादी मान्यताको विपरीत, केवल आर्थिक दशा र वर्गीय अवस्थितिलाई समाज विभाजनको आधार नमान्ने तर बहुसांस्कृतिक र जातीय यथार्थलाई पनि समेट्ने घोषणासहित मैदानमा उत्रिएका इतिहासकारहरूले आफ्नो सैद्धान्तिक मान्यताको आधारविन्दुका रूपमा माक्र्सवादी, त्यो पनि पश्चिमेली चिन्तक ग्राम्सीलाई लिए, जुन आफैंमा विरोधाभासपूर्ण भयो। दोस्रो, इतिहास लेखन र अध्ययनका लागि उनीहरूले अवलम्बन गरेको पद्धति भने करिबकरिब पश्चिमाहरूले नै निर्माण गरेको किसिमको रह्यो। तेस्रो, उनीहरू कुनै रैथाने मान्यताका आधारमा अगाडि बढ्नुभन्दा पनि फुको, ल्योटार्ड र डेरिडाजस्ता पश्चिमा उत्तरआधुनिकतावादी तथा केही उत्तरऔपनिवेशिक अध्ययनका सिद्धान्तशास्त्रीहरूबाट बढी प्रभावित देखिए। उनीहरूसँग कुनै नौलो र देशी मान्यता थिएन। सबैभन्दा विरोधाभासपूर्ण कुरा के भयो भने कसै अरूले बोलिदिएर सबाल्टर्नको सबलीकरण हुँदैन भन्ने यी इतिहासकारहरू आफैं भने उच्च वर्गीय, शिक्षित र आर्थिक रूपले सबल व्यक्तिहरू हुन्। जसका बारेमा उनीहरू दशकौंसम्म लेखिरहे, ती जतना जहाँको त्यहीँ छन्। दक्षिण एसियाली राज्यराष्ट्रको सन्दर्भमा अतिशय केन्द्रभीरु भनिएका राजनीतिक विचार र सत्ताहरूले नै खोजीखोजी सबाल्टर्नहरूको पाहिचान गर्ने, उठाउने र मूलधारसँग जोड्ने प्रयास गरिरहेको पछिल्ला वर्षहरूमा देखिन्छ। दक्षिण एसिया, विशेषगरी भारतको राज्यसत्ता र प्राज्ञिक व्योमबाट समाजवादी र माक्र्सवादी इतिहासकार, प्राज्ञिक र चिन्तकहरूको क्रमिक पलायन र अलप र अति दक्षिणपन्थी, धर्मनिकट र केन्द्रभीरू मानिएका समूहहरूको उदय बलियो हुँदै जानुले सबाल्टर्न इतिहासकारहरूका कतिपय आधारभूत मान्यतालाई चार दशक नबित्दै प्रश्नको घेरामा ल्याइदिएको प्रस्टै देखिएको छ। भारत र नेपालको सन्दर्भ करिबकरिब उही हो। विगतका तीन दशकमा नेपालमा पनि सबाल्टर्नहरूको उत्थानको प्रश्न समाज रूपान्तरणको एउटा केन्द्रीय प्रश्न हो नै। यस दिशामा भएका राजनीतिक, सामाजिक, आर्थिक र शैक्षिक अभ्यासले आफू सशक्त हुनुपर्छ भन्ने सन्देश सबाल्टर्न समूहसम्म पुर्याएको देखिएको छ। उनीहरूको चेतनामा असामान्य विस्तार भएको छ। सामाजिकराजनीतिक क्षेत्रमा माओवाद, आहुतीले नेतृत्व गरेको वैज्ञानिक समाजवाद, राज्यस्तरबाटै दलित, मुस्लिम र समावेशी आयोगहरूको गठनजस्ता अभ्यासहरू तथा साहित्यमा डा तारालाल श्रेष्ठले नेतृत्वको गरेको निरन्तरको बहस, उन्मुक्त पुस्ताजस्ता समूहरूको सबाल्र्टनपक्षीय लेखन अभ्यास र यस्तै अन्य समूहका सिर्जनशील आन्दोलनले सबाल्टर्नप्रतिको संवेदनशीलता बढेको छ। केही प्रश्न ज्युँदा छन्। सबाल्टर्न अध्ययन, मूल रूपमा इतिहास पुनर्लेखनको अभ्यास हो, केवल साहित्य सिर्जनको आधार होइन। तर नेपालमा सबाल्टर्नको कोणबाट यथेष्ट साहित्य लेखिएको भए पनि इतिहास लेख्ने क्रम सुरु पनि भएको देखिँदैन। इतिहासकारहरू मौन छन्। इतिहासका विभागहरू कोमामा देखिन्छन्। विदेशी मिसनका एजेन्डाबाट निर्देशित कतिपय समूहहरूको अभ्यास फगत प्राज्ञिक विलासमा सीमित छ तर उठाउन खोजिएका समूह जहाँको त्यहीँ छन्। राजनीतिक प्रतिनिधित्वको प्रश्नमा पनि फगत प्रतिनिधित्व गराइएको छ। कुनै पनि गहन निर्णय प्रक्रियामा सबाल्टर्न सामेल भएको देखिँदैन। अँ, भोट बैंक भने उनीहरू अवश्यै हुन्। आर्थिक र शैक्षिक विकासको मूल प्रवाहबाट बाँतर, सत्तार, माझी र राउटेजस्ता समूह तथा दुर्गम जिल्लाहरूमा बस्ने सबै जातका गरिब नागरिक अझै पनि कोसौं टाढा देखिन्छन्। सबाल्टर्नको नाममा अरूहरूकै हालिमुहाली छ। आर्थिक र शैक्षिक रूपले जति नै विपन्न र पछाडिएका भए पनि दुर्गम जिल्लामा बस्ने कतिपय जातका गरिबहरूलाई सबाल्टर्न नै नमान्ने अभ्यास पनि देखिएको छ। फेरि निमुखाको उत्थानको जिम्मा लिएका माक्र्सवादी राजनीतिक दलहरू टुट्ने, फुट्ने, घोर दक्षिणपन्थीहरूसँग मिल्ने र सरकार बनाउने तथा कतिपय यस्ता दलहरू गएर राजावादीहरूसँग समेत गठबन्धन गर्नेजस्ता अभ्यास देखिएको छ। जसले यहाँको सबाल्टर्न उत्थानको प्रश्न फगत एउटा राजनीतिक एजेन्डा भएको र जमिनमा ठोस कामको आधार नभएको देखिन्छ। यस्तो स्थितिमा वास्तविक सबाल्टर्न अध्ययनको अभ्यासले नेपालमा कुनै ठोस आकार र दिशा लिनै सकेको देखिँदैन। अँ, विचारोत्तेजक प्राज्ञिक विलास र साहित्य सिर्जनाको एउटा सुन्दर विषय भने यो अवश्यै बनेको छ।"
युक्रेनका ४ क्षेत्र रूसमा गाभिए,"मस्को (बीबीसी) : रूसी राष्ट्रपति भ्लादिमिर पुटिनले युक्रेनका चार क्षेत्र रूसमा गाभिएको बताएका छन्। उनले ती क्षेत्रको सबै तरिकाबाट बचाउ गर्ने र ती भूभागमा सुरक्षा सतर्कता बढाउने बताए। कुलीन रूसी राजनीतिज्ञ र सेनासँगको भेलामा बोल्दै उनले युक्रेनको लुहान्स्क, दोनेत्स्क, जापोरिजिया र खेर्सन क्षेत्र रूसमा गाभिएको घोषणा गरेका हुन्। युक्रेनलाई सैन्य कारबाही रोक्न र वार्ताको टेबुलमा फर्किन पनि उनले आह्वान पनि गरेका छन्। युक्रेनका थप चार क्षेत्रलाई गैरकानुनी रूपमा गाभ्ने मस्कोको एउटा बृहत् हस्ताक्षर कार्यक्रममा बोल्दै उनले यस्तो भूभाग गाभिएको घोषणा गरेको बीबीसीले उल्लेख गरेको छ। ती गाभिएका क्षेत्रमा बस्ने मानिसले नै त्यस्तो छनोट गरेको उनले दाबी पनि गरे। तर, ती क्षेत्रमा गरिएका जनमतसंग्रह भने देखावटी भन्दै निन्दा भएको छ। संयुक्त राष्ट्रसंघ, युक्रेन र उसका साझेदारहरूले ती जनमतसंग्रहलाई गैरकानुनी भन्दै आलोचना गर्दै आएका छन्। राष्ट्रसंघले त्यसरी अर्को देशको भूमि आफूमा गाभ्नुले अन्तर्राष्ट्रिय कानुनको उल्लंघन हुने जनाएको थियो। रूसले गाभेको भनिएका ती क्षेत्रमा नियुक्त गरेका नेताहरूले औपचारिक पत्रमा हस्ताक्षर गरेका छन्। राष्ट्रपति पुटिनले पनि त्यसमा हस्ताक्षर गरेका छन्। ती क्षेत्रका प्रतिनिधिहरूबीच परिचय गराइँदा दर्शकले ताली बजाएका थिए। यो विषयलाई लिएर पश्चिमा देशहरूले भने विरोध जनाएका छन्। ती क्षेत्रलाई रसियन फेडेरेसनमा समाहित गर्ने औपचारिक प्रक्रिया आउँदा केही दिनमा हुनेछन ्। भाषणमा पुटिनले उग्रराष्ट्रवादी भएर र पश्चिमा विरोधी भएर भाषण दिएका थिए। बिहीबार संयुक्त राष्ट्रसंघका महासचिवले रूसको युक्रेनका क्षेत्रहरू गाभ्ने रूसी योजनाको निन्दा गरेका थिए। यसैबीच, युरोपेली संघअन्तर्गतका देशहरूले रूसको कदमको स्पष्ट रूपमा निन्दा गर्दै त्यसलाई अस्वीकार गर्ने बताएका छन्। युक्रेनी भूभागलाई आफूमा गाभ्ने रूसको कदमलाई उनीहरूले गैरकानुनी भनेका छन्। एउटा संयुक्त विज्ञप्तिमा ती देशका नेताहरूले त्यसरी गाभिएको क्षेत्रको पहिचान कहिल्यै नगरिने बताएका हुन्। उनीहरूले रूसको त्यस्तो कार्यले विश्वव्यापी सुरक्षालाई खतरामा पारेको बताएका छन्। युक्रेनसँगको ऐक्यबद्धता पनि उनीहरूले दोहोयाएका छन्। रूसको परमाणु धम्कीले आफूहरूको संकल्प नडग्मगिने पनि उनीहरूले बताएका छन्। युरोपेली आयोगकी प्रमुख उर्जुला फोन डेर लायनले पुटिनको कदमले केही पनि परिवर्तन नगरेको बताइन्। सन् २०१४ मा पनि रूसले युक्रेनको क्राइमियालाई यसैगरी गाभेको थियो। त्यतिबेलाको जनमतसंग्रहको पनि आलोचना गरिएको थियो। यसअघि थुप्रै नागरिकहरू ज्यापोरिज्यास्थित रूसी हमलामा मारिएको र घाइते भएको भन्ने विवरण आएका थिए।"
आज दसैंको छैटौँ दिन : कात्यायनी देवीको पूजा आराधना गरिँदै,"काठमाडौं : दुर्गा पक्ष अर्थात् नवरात्रको छैटौँ दिन दसैँ घर वा पूजा कोठामा नौ दुर्गामध्येकी छैटौँ कात्यायनी देवीको विधिपूर्वक पूजा आराधना गरिँदै छ। प्रत्येक वर्ष आश्विन शुक्ल षष्ठी अर्थात् दुर्गा पक्षको छैटौँ दिन कात्यायनी देवीको विधिपूर्वक पूजा आराधना गर्ने वैदिक सनातनी परम्परा छ। कुनै समय देवताहरुको कार्यसम्पादन गर्न भगवती देवी कात्यायन ऋषिका आश्रममा अत्यन्त सुन्दरी कुमारीका रुपमा अवतार लिइछन्। उनको बाल सौन्दर्यबाट मुग्ध भएर कात्यायन ऋषिले पुत्रीका रुपमा स्वीकार गरेछन्। यसैले यिनको नाम कात्यायनी भएको विभिन्न पौराणिक ग्रन्थमा उल्लेख गरिएको छ। कात्यायनीको प्रतिमा लक्षणमा शार्दूल वाहन भएकी, दानव घातिनी, हातमा खड्ग लिएकी, एउटा चुल्ठो भएकी, कानमा जपापुष्प (एक प्रकारको फूल) तथा यार्लिङ लगाएकी, गधामा बसेकी, नग्न, ठूलठूला ओठ भएकी र शरीरमा तेल घसेकी हुन्छिन् भनेको पाइन्छ। यस्ती देवीको आज विशेष पूजा आराधना गरिन्छ। नवरात्रको पहिलो दिन असोज १० गते सोमबार दसैँ घर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो। त्यसै दिन घटस्थापना गरिएको स्थानमा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो। दोस्रो दिन मङ्गलबार पूजास्थलमा दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो भने तेस्रो दिन बुधबार चन्द्रघण्टा देवीको निष्ठाका साथ पूजा आराधना गरियो। चौँथो दिन बिहीबार कुष्माण्डा देवीको विधिपूर्वक पूजा आराधना गरियो। पाँचौँ दिन शुक्रबार स्कन्दमाता देवीको पूजा आराधना गरियो। छैटौँ दिन आज कात्यायनी देवीको विधिपूर्वक पूजा आराधना गरिँदै छ। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवीभागवत लगायत देवी स्तोत्र पाठ समेत गरिन्छ। नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ। यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष पूजा आराधना गर्छन्। नौ दिनसम्म पूजा आराधना गरेको प्रसाद देशका धेरै भागमा विजयादशमीदेखि कोजाग्रत पूर्णिमाका दिनसम्म लगाइन्छ। कतै भने कुल परम्परा अनुसार विजयादशमीका दिनमामात्र लगाउने प्रचलन पनि छ। शास्त्रीय रुपमा दुर्गा पक्षभर अर्थात् कोजाग्रत पूर्णिमासम्म दुर्गा देवीको प्रसादका रुपमा जमरा टीका लगाउन सकिने व्यवस्था रहेको धर्मशास्त्रविद् प्रा डा देवमणि भट्टराई बताउँछन्। यसरी १५ दिनसम्म नेपालीले बडा दशैँ पर्व धुमधामका साथ मनाउँछन्। दुर्गा पक्षसमेत भनिने दसैँको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्रि, आठौँ दिन महागौरी र नवौँ दिन सिद्धिदात्रीको पूजा आराधना गर्ने गरिन्छ। यीनै नौवटा दुर्गाका रुपलाई नवदुर्गा पनि भनिन्छ। नवरात्रमा देशभरका शक्तिपीठमा पूजा आराधना एवं दर्शन गर्ने भक्तजनको भीड लाग्छ। काठमाडौँ उपत्यकाका गुह्येश्वरी, जयवागेश्वरी, मैतीदेवी, कालिकास्थान, नक्साल भगवती, भद्रकाली, शोभाभगवती, रक्तकाली, श्वेतकाली, बिजेश्वरी, कङ्केश्वरी, कलङ्कीमाई, चामुण्डा देवी, सुन्दरीमाई, बज्रयोगिनी, इन्द्रायणी, बगलामुखीलगायत मन्दिरमा बिहानैदेखि भक्तजनको भीड लागेको छ। यसैगरी उपत्यका बाहिरका पलाञ्चोक भगवती, नाला भगवती, चण्डेश्वरी, पाल्चोक भगवती, कमलामाई, इच्छाकामना, मनकामना, गढीमाई, छिन्नमस्ता, पाथीभरा, दन्तकाली, गहवामाई, बागलुङ कालिका, विन्ध्यवासिनी, तालबाराही, शैलेश्वरी, बडीमालिका, उग्रतारालगायत शक्तिपीठमा पनि भक्तजनको भीड लागेको जनाइएको छ। रासस"
"स्वदेशी बजार सुनसान, सीमापारिका गुल्जार","कैलालीको धनगढी४ की सीता विष्ट दसैंको किनमेल गर्न बुधबार भारतको बनगवाँ पुगिन्। धनगढीमै सबै सामान उपलब्ध हुने गरे पनि उनी भने किनमेल गर्न सीमावर्ती भारतीय बजार नै पुगिन्। भारतका बजारमा सामान सस्तो पाइन्छ, त्यसैले भारतीय बजारमा गएकी हुँ, विष्टले भनिन्। नेपाली बजारमा सामान महँगो हुने गरेकोले किनमेल गर्न नेपाली उपभोक्ताहरू भारतीय बजारमै पुग्ने गरेको उनले बताइन्। धनगढीमा चिनी किलोको ९५ रुपैयाँ छ, बनगवाँमा ६५ मै पाइन्छ, विष्टले भनिन्, भारतमा १५ सयमा पाउने साडीको २५ सयदेखि ३ हजार भन्छन् यता। कञ्चनपुरको पुनर्वास नगरपालिका ३ की हरिमाया मगर पनि दसैंको लुगाकपडा किन्न बुधबार भारतको बनगवाँ बजार पुगिन। यहाँ सस्तोमा लुगाहरू पाउँछ, उनले भनिन्, घरको दैनिक उपभोग्य सामान पनि सस्तो पाउँछ, त्यसैले अटोको भाडा तिरेर चार जना साथीहरू भारतको बजारमा आएका हौं। दसैंको मुखमा पनि सुदूरपश्चिमका सहरी क्षेत्रका बजारमा किनमेल गर्नेको संख्या नगण्य छ। सीमावर्ती भारतीय बजार भने गुल्जार छन्। कैलालीसँग सिमाना जोडिएका भारतका बनगवाँ, तिकुनिया, सुडा आसपासका बजारमा किनमेल गर्ने नेपालीको भीडभाड छ। धनगढी र आसपासका नेपाली गाउँबाट भारतको पलियासम्म पनि मानिस सामान किन्न जाने गरेका छन्। गौरीफन्टा नाकाबाट झन्डै ३५ किलोमिटर टाढा पर्छ, पलिया। तर पनि नेपालीहरू सामान किन्न पलियासम्म पुग्ने गरेका छन्। पलिया ठूलो बजार हो, नजिकको सीमाका बजारभन्दा सामान पनि ब्रान्डेड पाइन्छन्, त्यसैले पलिया जाने भनेका मन्त्री, सांसद, हाकिमका परिवार र हुनेखानेहरू बढी हुन्छन्, धनगढीमा साडी र सुटको व्यापार गरिरहेका राजीव गुप्ताले भने। रुपैडियामा दैनिक ९ करोडको कारोबार सीमा नाका जमुनाहाको प्रहरी चेकिङमै नेपालगन्ज उद्योग वाणिज्य संघको ब्यानरमा स्वदेशमै खरिददारी गरौं, देशको अर्थतन्त्र बचाउँ लेखिएको छ। छेवैमा कोहलपुर उद्योग व्यापार संघको ब्यानरमा पनि स्वदेशमै किनमेल गरौं, अर्थतन्त्रलाई टेवा पुर्याऔंको नारा छ। तर, यो बाटो भएर दैनिक हजारौं नेपालीहरू सामान किनमेल गर्न सीमावर्ती भारतीय बजार पुग्ने गरेका छन्। हामीले स्वदेशमै किनमेल गर्न सचेतना दिने कार्यक्रम त गर्यौं। सीमा पारी किनमेल गर्न जाने घटेका छैनन्, नेपालगन्ज उद्योग वाणिज्य संघका महासचिव चिरञ्जीवी ओलीले भने, दैनिक चार हजार नेपाली भारतीय बजारमा किनमेल गर्न जान्छन्। तीन चार वर्षअघि नै रुपैडियामा दैनिक पाँच करोडको कारोबार हुने गरेको तथ्यांक सार्वजनिक गरिएको थियो। अहिले त कम्तीमा पनि दैनिक नौ करोडभन्दा बढीको कारोबार रुपैडियामा भइरहेको छ। दसैंको मुखमा नेपालगन्जको बजार सुनसान भएको भन्दै नेपालगन्ज उद्योग व्यापार संघले जमुनाहा नाकामा गत ८ असोजमा सचेतनामूलक कार्यक्रम गरेको थियो। स्वदेशमै किन खरिददारी गर्ने भनेर बुँदागत रूपमा उपभोक्तालाई जानकारी पनि गराएको थियो। संघका अध्यक्ष अब्दुल वाहिद मन्सुरी नेपालगन्जको व्यापारमा ८० प्रतिशतले ह्रास आएकाले बाध्य भएर कार्यक्रम गर्नु परेको बताउँछन्। उनले दुःखेसो पोखे, एकातिर बैंक तथा वित्तीय संस्थाले ऋण नदिएर व्यापार विस्तार गर्न सकेका छैनौं। अर्कोतिर व्यापार जति सीमावर्ती बजारमा भएकाले व्यापारी दोहोरो मारमा छन्। बुधबार बिहान ९ बजे रुपैडिया बजार पुग्दा नेपालीको घुइँचो लाग्न सुरु भइसकेको छ। दसैं त अहिले रुपैडियामा लागेको छ। कोरानाले लकडाउन गरेपछि खुलेको रुपैडियामा धेरै व्यापार भएको थियो। अहिले त्योभन्दा पनि राम्रो व्यापार भएको छ, रुपैडिया वाणिज्य व्यापार संघका पूर्वमहासचिव इजा इमाम रिजवीले खुसी हुँदै भने, बिहान ११ बजेदेखि ३ बजेसम्म त रुपैडियामा खुट्टा राख्ने ठाउँ हुन्न। सबै पसल भरिभराउ हुन्छन्। दैनिक उपभोग्य वस्तु, खाद्यान्न, तरकारी, फलपूल, किरानाका सामान, साडी, कुर्ता सुरुवाल, मोटर तथा गाडीका पाटपुर्जाका लागि नेपालीहरू रुपैडिया पुग्ने गरेका छन्। रुपैडियाका व्यापारीहरू यस्ता सामान नेपालगन्जभन्दा आधा सस्तो पर्ने दाबी गर्छन्। नेपालगन्जका व्यापारी भने रुपैडियामा सस्तो पाइन्छ भन्ने भ्रमका कारण जाने गरेको जिकिर गर्छन्। वीरगन्ज सुनसान, रक्सौलमा रौनक वीरगन्ज घण्टाघर छेउको हङकङ बजारका कपडा पसले हरिओम कुशवाहा भन्छन्, दसैं लागिसक्यो तर दिनको पाँच हजारको पनि व्यापार छैन। दसैंमा यसपालि बजारमा रौनक नै देखिन्न। कुशवाहाकैै छेउको जुत्ताचप्पल पसलका सञ्चालक विनायक गुप्ता पनि यसपालि बजारमा दसैंको किनमेल गर्ने ग्राहकहरू नआएको बताउँछन्। गुप्ता भन्छन्, केही वर्ष यतादेखि चाडबाडका बेला वीरगन्जको बजारको रौनक हराएको छ। जेसुकै किन्न होेस् सस्तो पाइन्छ भनेर रक्सौल नै जाने बानी परिसकेको छ वीरगन्जवासीलाई। वीरगन्ज बजारमा दसैंका लागि किनमेल गर्नेको चहलपहल उति सारो नभएका कारण वीरगन्जका पसलेहरू निराश छन्। तर वीरगन्ज छेउकै सीमावर्ती भारतीय बजार रक्सौल भने दसैंको किनमेल गर्ने नेपाली ग्राहकका कारण गुल्जार देखिन्छ। बुधबार दिउँसो रक्सौल बजारमा पुग्दा प्रायः हरेक पसलमा ग्राहकको भीडभाड देखियो। तीमध्ये अधिकांश नेपाली नै थिए। रक्सौलको चर्चित कपडा पसल अमरदीप साडी सेन्टरका सेल्स म्यान दीपक साहले दसैं सुरु भएलगत्तै व्यापार बढेको बताए। उनले भने, अहिले हाम्रा ग्राहक भनेका अधिकांश नेपालका हुन्, वीरगन्जभन्दा पनि सिमरा, हेटौंडा र नारायणगढका ग्राहक बढी आइरहेका छन्। दसैंका बेला सबैभन्दा बढी साडी, लेहेङ्गा र कुर्था सुट बिक्री भइरहेको उनले बताए। रक्सौलकै बैंकरोडमा रहेको अग्रवाल मार्टका काउन्टर इन्चार्ज अभिषेकले पनि दसैंमा व्यापार बढेको बताए। उनले भने, अरू बेला पनि हाम्रा बढीजसो ग्राहक नेपालकै हुन्छन्, अहिले दसैंका बेला झन् नेपालबाट किनमेल गर्न आउनेहरूको संख्या बढेको छ। वीरगन्जको महावीरस्थानस्थित जेनरल स्टोर्सका सञ्चालक गोपाल केडिया देशभर नै आर्थिक मन्दी चलिरहेका बेला दसैंमा बजारमा खासै चहलपहल नभएको बताउँछन्। त्यसमा पनि रक्सौलमा सामान सस्तो पाइन्छ भन्ने मानसिकता भएका कारण दसैंको किनमेल गर्न अधिकांश मानिस अहिले दसैंको किनमेल गर्न रक्सौल नै धाउने गरेको उनको भनाइ छ। वीरगन्ज उद्योग वाणिज्य संघका निवर्तमान अध्यक्षसमेत रहेका केडिया भन्छन्, आर्थिक मन्दीले व्यापारी समस्यामा छन्। त्यसमा पनि चाडबाडका बेला पनि यहाँ व्यापार नहुँदा व्यापारी झन् संकटमा परेका छन्। जोगबनीमा नेपाली उपभोक्ता दसैं सुरु भइसके पनि विराटनगरको व्यापारिक रौनकता अझै फर्किएको छैन। चाडपर्वको मुखमा विराटनगरको बजार सुनसान बनेको हो। ठूलो संख्यामा नेपाली उपभोक्ताको किनमेल गर्ने थलो भारतीय बजार जोगबनी बनेको छ। नेपाली बजार सुनसान रहँदा यतिबेला भारतीय बजार जोगबनी गुल्जार छ। चाडपर्व लक्षित घरायसी किनमेलका लागि बिना कुनै बाधा अवरोध दिनहुँ ठूलो संख्यामा नेपाली उपभोक्ता भारतीय बजार जोगबनी पुग्ने गरेका छन्। दसैंको किनमेल गर्न मोरङको विराटनगर, रंगेली, बेलबारी र उर्लाबारी तथा सुनसरीको दुहबी, इटहरी र धरानलगायतका ठाउँहरूबाट दैनिक हजारौंको संख्यामा नेपाली उपभोक्ताहरू जोगबनी पुग्ने गरेका सीमामा खटिएका सुरक्षाकर्मी बताउँछन्। जोगबनीमा सबै किसिमका सामानहरू सस्तो पाइन्छ। सिटी चढेर जोगबनी आउँदा पनि नेपाली बजारको तुलनामा धेरै सस्तो छ, विराटनगर८ की मञ्जु भुजेलले भनिन्, दुई पैसा जोगाउने चाहना जोसुकैकोे हुन्छ। त्यसैले किनमेलका लागि जोगबनी नै आउँछौं। विराटनगरमा चिनीको मूल्य ८० रुपैयाँ प्रतिकेजी छ। जोगबनीमा त्यही चिनी ६५ रुपैयाँ प्रतिकेजीका दरले पाइन्छ। जोगबनीमा तुलनात्मक रूपमा खाने तेल र नुन पनि सस्तोमा पाइन्छ। उपभोक्ताहरूका अनुसार तोरीको तेलको मूल्य ३० देखि ४० रुपैयाँ सस्तो छ। यसबाहेक चामल, दाल, चना र अन्य घरायसी मरमसलालगायतका दैनिक उपभोग्य वस्तु तथा लत्ताकपडाहरू पनि जोगबनीमै सस्तो पाइने भएकाले उपभोक्ताहरूको रोजाइ भारतीय बजार बनेको छ। तर, यसको प्रत्यक्ष असर विराटनगरका व्यापारीले व्यहोर्नु परेको छ। जोगबनीमा दैनिक करोडौंको कारोबार हुने गरेको विराटनगरका व्यापारीहरू बताउँछन्। साडीहरू पाँच सयदेखि एक हजारसम्म सस्तोमा पाइन्छ। अन्य कपडाहरू पनि ४० प्रतिशतसम्म सस्तोमा पाईन्छ, न्यु अम्बे स्टोरका सञ्चालक गौतम चेलो भन्छन्, १५ देखि २५ प्रतिशतसम्मको भन्सार महसुल र १३ प्रतिशत मूल्य अभिवृद्धि करका कारण लत्ताकपडाहरू नेपालमा महँगोे पर्न जान्छ। यसमा सरकारले ध्यान दिनुपर्ने हो। भन्सार र मूल्य अभिवृद्धि करका कारण भारतबाट आयातित सामान नेपालमा महँगो पर्ने भएकाले सरकारले स्वदेशी उत्पादन प्रवद्र्धनमा विशेष जोड दिनुपर्ने मोरङ व्यापार संघका अध्यक्ष नवीन रिजाल बताउँछन्। व्यापारीहरूलाई भन्सार तथा भ्याटमा समेत आवश्यक छुट दिनुपर्ने उनको भनाइ छ। विराटनगर भन्सार कार्यालयले व्यापारिक प्रयोजनका निम्ति ल्याइएका सामानबाट दैनिक डेढ लाखबराबरको भन्सार महसुल संकलन गर्दै आएको छ। घरेलु प्रयोगका लागि ल्याइएका पाँच हजारभन्दा बढीको सामानमा पनि कार्यालयले न्यूनतम भन्सार लिँदै आएको जनाएको छ। कोरोनाकाल सम्झिँदै व्यापारी कोरोना महामारीका कारण लामो समय सीमा नाका बन्द भए। करिब २० महिना नेपालीहरू किनमेल गर्न भारतीय बजार जान पाएनन्। त्यसबेला नेपाली बजार ताते। व्यापारव्यवसाय ह्वातै फस्टायो। कोरोना महामारी कम भएपछि फेरि सीमानाका खुला भए। नेपाली बजार सुनसान, सीमापारिका भारतीय बजारमा नेपाली ग्राहकको ताँती छ। झापाको काँकडभिट्टापानीट्यांकी र भद्रपुरगलगलिया मुख्य सीमा नाका हो। भारतीय सीमावर्ती बजारमा दसैं सुरु भएसँगै नेपालीहरूको चहलपहल बढेको छ। भारतीय सीमावर्ती बजारमा सरसामान सस्तो पाइने गरेको भन्दै नेपालीहरू भारतीय बजारमै पुग्ने गरेका छन्। खाद्यान्न, लत्ताकपडा, कस्मेटिक, भाँडाकुँडालगायतका सरसामान खरिद गर्न भारतीय बजार धाउनेको ताँती छ। भारतीय बजार दिनप्रतिदिन फस्टाउँदै गएको बेला नेपाली बजार खस्किँदै गएपछि यहाँका व्यापारीहरू कोरोना काल सम्झन थालेका छन्। भद्रपुरका व्यापारी मानस घोष भन्छन्, कोरोना काल नै ठीक थियो, सीमा नाका बन्द हुँदा यहाँको व्यापार फस्टाएको थियो। नेपाली बजार बचाउन सरकारले कुनै सीमा नाकामा कडाइ गर्नुपर्छ। एक किलो चिनी किन्दा २० रुपैयाँ सस्तो पर्ने लोभमा भारतीय बजार पुग्ने नेपाली त्यहाँ गएपछि चाहिने सबै सरसामान खरिद गरी ल्याइहाल्छन्, भद्रपुरका व्यापारी सुरज कसेराले भने, भन्सार नाकाबाट एउटा व्यक्तिले कति मूल्यसम्म सरसामान खरिद गरी ल्याउन पाउँछन् ? त्यसको रोकथाम र नियन्त्रणले कुन निकायले गर्ने हो ? दसैँ, तिहार र छठ पर्वमा राम्रो व्यापार हुन्छ भनेर बैंकबाट लाखौँ रुपैयाँ ऋण काढेर सामान हाल्यो अहिले व्यापार भने शून्य अवस्थामा रहेको कपडा व्यापारी अविनाश नाहटाले गुनासो गरे। यहाँका व्यापारीबीच एकता नहुँदा त्यसको असर नेपाली बजारमा देखा परेको झापा उद्योग वाणिज्य संघका वाणिज्य उपाध्यक्ष सन्तोष धमलाले बताए। भारतीय बजार फस्टाउन यहाँका व्यापारीहरूकै कमी, कमजोरी छ, वाणिज्य उपाध्यक्ष धमलाले भने, जुनसुकै व्यापारी होस्, एक अर्काको व्यापार बढाउन यहाँबाटै सरसामान खरिद गर्ने वातावरण बनाउनुपर्छ। अनि मात्र यहाँको व्यापार फस्टाउँछ। यसो नगर्ने अनि अरूलाई दोष दिएर व्यापार भएन भन्न नमिल्ने उनले बताए। काँकडभिट्टा र भद्रपुरमा मात्र नभई केचना, झापा, गौरीगन्ज, खजुरगाछीलगायतका सीमावर्ती नेपाली बजार पनि अहिले सुनसान छ। सुनसान पशुपतिनगर सुनसान लाखौं रुपैयाँको कारोबार हुने पशुपतिनगर नाका दशैंको समयमा पनि सुनसान छ। पहिले एक महिनादेखि भारतीय ग्राहकले भरिने यहाँ यस पटक सुनसान बनेको हो। यो भीडभाड हुने सिजन हो। तर सुनसान छ, स्थानीय व्यापारी जिआर खड्काले भने। दसैंको समयमा राति ९ बजेसम्म भीडभाड हुने बजारमा दिनभरिमा पनि बोहोनी नहुने गरेको बताए। दार्जिलिङबाट दैनिक आउने सयौं भारतीय पर्यटकहरू पशुपतिनगर आएर कपडा, जुत्ता, कस्मेटिक सामग्री खरिद गर्ने र यसबाट लाखौंको कारोबार हुने गरेको थियो सूर्योदय नगर उद्योग वाणिज्य संघका अध्यक्ष प्रमोद राईले भने, हाम्रा लागि दशककै सबैभन्दा खराब सिजन बन्यो यो वर्ष। भारतको पश्चिम बंगाल, सिक्किम र भुटानसम्मका व्यापारीहरूको कारोबार हुने पशुपतिगनर बजारमा भारततर्फको भन्सारले आयात निर्यातको कारोबार नगर्दा व्यापारीको कारोबार पनि ठप्प छ। भारतीय पक्षले भन्सारको कारोबार नगर्दा नेपालका उत्पादन वैधानिक रूपमा भारततर्फ निकासी हुन सकेको छैन। सूर्योदय उद्योग वाणिज्य संघका अध्यक्ष राईले भने, गत वर्ष यो अवधिमा दैनिक ५० लाखको कारोबार हुने व्यापारिक केन्द्रमा अहिले मुस्किलले १० लाखसम्मको कारोबार हुने गरेको छ। २०३६ सालमा स्थापना भएको पशुपतिनगर बजारमा ९० प्रतिशत ग्राहक भारतीय पर्यटक, व्यापारी र सर्वसाधारण हुने गरेका थिए। चीनबाट सोझै सामानहरू भारतका विभिन्न सहरहरूमा जाने गरेकाले पनि पशुपतिनगरको व्यापार घट्न थालेको संघका अध्यक्ष राईले बताए। उनले चीनले नुथला बोर्डर हुँदै भारत तर्फ आफ्ना उत्पादन निर्यात गर्न थालेपछि पशुपतिनगर बजार थलिन थालेको जनाए। शिवराज भट्टधनगढीशंकरप्रसाद खनालरुपैडियाक्रान्ति शाहवीरगन्जतोयानाथ भट्टराईइलामपार्थ मण्डलझापाराकेश कर्णविराटनगर"
प्रिथ्बि सब्हार घर,"केवरत मोरङ जिल्लामा परापूर्वकालदेखि बस्दै आएको आदिवासी जनजाति हो। यस जातिको बसोबास सुनवर्षी र रतुवामाई नगरपालिकाका केही वडामा छ। लगभग २० हजार जनसंख्या रहेका केवरतहरूको आफ्नै केवरत मातृभाषा छ। केवरतहरू टुनामुना, धामीझाँक्री र आत्मवादमा विश्वास गर्छन्। केवरत प्रकृतिपूजक आदिवासी जनजाति हो। यिनीहरू माटो, पानी, नदी, रुख, बोटबिरुवा, अन्नबाली, गाईबस्तु आदिको लौकिक तवरबाट पूजाआजा गर्छन्। केवरतहरू प्रकृति र प्राकृतिक चीजवस्तुप्रति कृतज्ञता प्रकट गर्छन्। केवरत जातिमा परम्परागत लोकोपचार पद्धति छ। यस जातिमा गोत्र पहिचानको परम्परा भने छैन। केवरतमा पानी चल्ने र नचल्ने भन्ने हुँदैन। यस जातिमा जन्म, विवाह र मृत्यु संस्कारहरू परम्परित तवरबाट गरिँदै आएको पाइन्छ। केवरतमा आफ्नै जातीय बबाजीको अहम् भूमिका हुन्छ। बबाजीको अनुपस्थितिमा जन्म, विवाह र मृत्यु संस्कार सम्पन्न भने हुँदैन। यस जातिमा धेरैपछि मात्र मैथिल ब्राह्मणहरूको प्रविष्टि भएको पाइन्छ। केवरतमा न्वारान, अन्नप्रासन, यज्ञोपवित र स्रोह श्राद्धजस्ता संस्कार छैनन्। केवरत जातिमा शिशुहरूको जन्मकुण्डली बनाइने चलन अद्यापि छैन। केवरतहरू घटस्थापना गर्दैनन्। दसैंमा टीकासमेत लगाउँदैनन्। केवरतहरू खासगरी घाँट पावन, सिरुवा पावन, जितुवा पावन, जत्रा पावन मनाउँछन्। गाईबस्तुको धुमधामसँग पूजा गरी मनाइने पर्व भनेको हुक्का पावन हो। केवरत जातिमा सोलोसबाली बाइस मुखिया नामक आफ्नै जातीय न्याय प्रणाली पनि थियो। त्यस संस्थामा जातिबाट छनोट गरिएका सरदार, देमान रहने व्यवस्था थियो। सरदार सर्वोच्च न्यायिक पद थियो। केवरतमा घटित हुने सामाजिक, नैतिक, चोरी चकारी, व्यभिचारजस्ता आपराधिक गतिविधि नियन्त्रण गर्र्नमा यस संस्थाले न्याय सम्पादन गर्दथ्यो। यस संस्थाले सम्पादन गरेका न्याय सबै केवरतका लागि मान्य हुन्थ्यो। यो संस्था केवरत जातिमा २०६४ सालमा नेपाल केवरत विकास सेवा समाजनामक जातीय संस्था गठन भएको थियो। उक्त संस्थाका महेन्द्रलाल दास केवरतको अध्यक्षतामा गठन भएको थियो। पंक्तिकारको नेतृत्वमा केवरत काठमाडौं समन्वय समिति गठन भएको छ। मूलतः कृषि पेसामा संलग्न केवरत जातिको आर्थिक अवस्था निकै कमजोर छ। बहुसंख्यक केवरत निम्न वर्गका छन्। राज्यको प्रहरी प्रशासन, सेना तथा निजामती सेवामा यस जातिको प्रवेश भएको छैन। अतः केवरत सीमान्तीकृत आदिवासी जनजाति हो। डोरबहादुर विष्टले मोरङ र झापा जिल्लाका कतिपय आदिवासी जनजातिको अध्ययन गरे। तिनको अध्ययन राजमार्गकेन्द्रित देखिन्छ। विष्टको अध्ययनमा झापा र मोरङका सीमावर्ती क्षेत्रमा जोडिएका गाउँमा बस्ने केवरत जातिलाई समावेश गरिएको छैन। विष्टले अध्ययन अनुसन्धान थालेका बखत मोरङको अधिकांश भाग घनाजंगलले ढाकेकाले उनी यतातिर आउन सकेनन् भन्न सकिन्छ। केवरत जाति र केवरत भाषालाई हालसम्म केन्द्रीय तथ्यांक विभागमा छुट्टै जाति र पृथक् भाषाको रूपमा अभिलेखन गरिएको छैन। भाषाको विकास केवरत जातिले बोल्ने भाषालाई केवरत भाषा भनिन्छ। यो भाषाको नामकरण हाम्रा पूर्वजहरूले गरेका हुन्। केवरत भाषा लामो समयसम्म केवरत जाति वक्तामाझ कथ्य परम्परामै जीवित रह्यो। लेखनमा आउन केवरत भाषाले निकै लामो कालखण्ड कुर्नु पर्यो। केवरत भाषा भारोपेली परिवारको भाषा हो। नेपालमा विदेशबाट आएका प्रायजसो विदेशी नागरिकहरू जातीय अध्ययन अनुसन्धानका निम्ति पहाड तथा हिमालतिरै गए। तराईको गर्मी ठाउँ तिनका निम्ति प्राथमिकतामा परेनभन्दा अत्युक्ति नहोला। कथ्य केवरत भाषालाई लेख्य परम्परामा थालनी गर्ने काम पंक्तिकारबाटै भएको थियो। सर्वप्रथमतः प्रिथ्बि सब्हार घर शीर्षकको कविता सिर्जना भएको छ। जुन २०६७ सालमा नेपाल प्रज्ञा प्रतिष्ठानको परियोजनाअन्तर्गत केवरत भाषाका लगभग चार हजार शब्द संकलन गर्ने काम भएको छ। जसलाई २०७० सालमा नेपाल प्रज्ञा प्रतिष्ठानले केवरत शब्दसंग्रह प्रकाशन गर्यो। नेपालमा बोलिने केवरत भाषाका शब्दहरूको संकलन गरिएको यो पहिलो आधिकारिक पुस्तक हो। केवरत भाषामा लोक र लिखित साहित्य छ। साहित्यिक संसार साहित्यमा जस्तै केवरत भाषामा पनि लोक साहित्य र लिखित साहित्य गरी दुई भागमा वर्गीकरण गरेर अध्ययन गरिन्छ। जसमा लिखित साहित्यबारे कसैले ध्यान दिएका छैनन्। केवरत भाषामा पहिलोपल्ट सिर्जना गरिएको विधा कविता हो। पंक्तिकारको कविता प्रिथ्बि सब्हार घरको चर्चा माथि भइसकेको छ। केवरत भाषामै पंक्तिकारको भरौवा हँयगेल शीर्षकको कवितासंग्रह प्रकाशित छ। केवरत शब्दसंग्रहमा केवरत भाषाका लगभग चार हजार मौलिक खालका शब्द संकलित छन्। जसमा तिनका नेपाली अर्थसमेत दिइएको छ। केवरत भाषामा रमेश केवरत, हेमन्ती केवरत, विद्यादेवी केवरत, हेमन्त केवरत र कृतिका केवरतका फुटकर कविता प्रकाशित छन्। लोकसाहित्यमा फड्को केवरत लोकसाहित्यमा सम्पन्न जाति हो। यस जातिका आफंै पृथक् र विशिष्ट पहिचानका लोककथा, लोकगीत, लोकनाटक, विरह गीत, उखान टुक्का, गाउँखाने कथा र लोकप्रहसन आदि छन्। लोकनाटकका रूपमा भन्नुपर्दा बेहुला विसहरी, राजावृजभार, विदापद, चोरचोरनीजस्ता नाच निकै प्रसिद्ध रहेको पाइन्छ। केवरत जातिका ३२ वटा लोककथा केवरत जातिका लोकगीत शीर्षकमा नेपाल प्रज्ञा प्रतिष्ठानका लागि संकलन कार्य पंक्तिकारबाटै भएको छ। केवरत जातिमा स्थानीयता, लोक देवीदेवता, भूतप्रेत, धामीझाँक्री प्रथा हालसम्म पनि विद्यमान छ। यी लोककथामा बहादुरी, चातुर्य, कपटको दुष्परिणामजस्ता विषयवस्तु समाविष्ट छन्। केवरत लोकसाहित्यअन्तर्गत उखान टुक्का, गाउँखाने कथा, लोकप्रहसन, सिलई गाथा आदि संकलित र प्रकाशित छन्। हेमन्ती केवरतले केवरत भाषाका गीत संकलन गरेर केवरत भाषामै पुस्तक प्रकाशन गरेकी छन्। उक्त पुस्तकको नाम केवरत जातेर बिहार गिदला (२०७५) हो। त्यसैगरी यस जातिका लोकगीत संकलित छन्। पंक्तिकारले केवरत जातिका लोकगीतको अनुसन्धानात्मक अध्ययन गरेका छन्। सुनीलकुमार दास केवरतले केवरत भाषाका गाउँखाने कथाहरू संकलन गरी प्रकाशन गरेका छन्। प्रजापति दास केवरतका केही फुटकर लेखहरू प्रकाशित छन्। भरौवा हँयगेल कविता संग्रहमा केवरत भाषाका १९ कविता छन्। ती कवितामा समाज, जीवनजगत्, मजदुर, कृषक, राजनीति विभिन्न विषयसँग सम्बन्धित छन्। आयामगत हिसाबले ती कवितामा छोटा, मझौला र लामा आकारका छन्। तर, धेरैजसो कविता लघुकाय छन्। परापूर्वकालदेखि कथ्य परम्परामा जीवित अवस्थामा रहेको केवरत भाषामा साहित्यिक लेखन थालिएको यो प्रथम कृति हो। शीर्ष कविता नेपाल प्रज्ञा प्रतिष्ठानको बहुभाषिक पत्रिका सयपत्रीमा छापिएको थियो। नेपालमा संघीय लोकतान्त्रिक गणतन्त्र स्थापना भएपश्चात् रचित र प्रकाशित यस कविता संग्रहको शीर्षकले नेपालमा भएको राजनीतिक परिवर्तनलाई संकेत गरेको छ। नेपालमा राजनीतिक परिवर्तन भइसकेकाले केवरतहरू आफ्ना हक अधिकारका निम्ति लड्नुपर्ने, ब्युँझिनुपर्ने आह्वानको भाव व्यक्त गरिएको छ। प्रस्तुत कवितासंग्रहमा किसान केवरतका पीडालाई सटिक तवरतबाट चित्रण गरिएको छ। सामाजिक विकृति, विसंगति एवं बेथितिप्रति व्यंग्य प्रहार गरिएका कवितासमेत यसमा छन्। केवरत भाषामै प्रकाशित अर्को कृति हेमन्ती केवरतद्वारा संकलित केवरतेर बिहार गिदला (२०७५) शीर्षकको पुस्तक हो। केवरत भाषालाई चिनारी दिलाउन यी कृतिहरू महŒवपूर्ण छन् भन्न सकिन्छ। जसले केवरत भाषाको विशिष्ट पहिचान झल्काउन मद्दत दिन्छ। अनुसन्धानमा केवरत जाति केवरत जाति र भाषाबारे विभिन्न अध्ययन अनुसन्धान भएका छन्। केवरत भाषालाई विषयवस्तु बनाएर सुकुना बहुमुखी क्याम्पसका विद्यार्थी राजकुमार दासले शोध गरेका छन्। उनले केवरत भाषा र नेपाली भाषाको व्यतिरेकी अध्ययन शीर्षकमा स्नातकोत्तर नेपाली शिक्षामा शोधकार्य गरेका छन्। पाटन संयुक्त क्याम्पसका छात्र बेचन उराँवले गोविन्दपुर मोरङका केवरत जाति ः एक जनजातीय अध्ययन शीर्षकमा समाजशास्त्र विषयमा स्नातकोत्तर तहको शोधकार्य सम्पन्न गरेका छन्। त्यसैगरी रत्नराज्य लक्ष्मी क्याम्पस ताहाचलका छात्र रञ्जन घिमिरेले केवरत शब्दसंग्रहको शब्दकोशीय अध्ययन गरेका छन्। नवीनकुमार दासले केवरत जातिको स्वास्थ्य अवस्थाबारे शिक्षा संकायतर्प स्नातकोत्तर तहको शोधकार्य गरेका छन्। केवरत भाषाका विभिन्न पक्षलाई जोडेर अनुसन्धान गर्नेहरूमा प्रजापति दास, हिनाकमारी दास, पुनमकुमारी दास आदि छन्। सतीशचन्द्र दास केवरत र मनीषकुमार दासहरूले अंग्रेजी विषयतर्प केवरत भाषाका व्याकरणिक कोटीका व्यतिरेकी अध्ययन गरेका छन्। हेमन्ती केवरतले जनसंख्या विषयमा डिसिजन मेकिङ पावर अफ विमेन इन केवरत कम्युनिटी शीर्षकमा शोधकार्य गरेकी छन्। शतप्रतिशत केवरतहरू केवरत मातृभाषामै संवाद गर्छन्। धामीझाँक्रीमा केवरत भाषाकै मन्त्रहरूको प्रयोग गरिन्छ। केवरत जातिमा केवरत भाषीय थुप्रै सांस्कारिक र सांस्कृतिक शब्दहरू विद्यमान छन्। यस जातिमा विद्यमान मूर्त तथा अमूर्त सम्पदासँग सम्बन्धित केवरत भाषीय शब्दहरू छन्। केवरत भाषामा धेरैपछि मात्र लेखनको सुरुआत गरिएकाले यस भाषाका वृद्धवृद्धाका निधनसँगै कतिपय मौलिक पहिचानका शब्दहरू लोप भइसकेका छन्। भाषा कुनै पनि जाति वा समुदाय मात्रको निधि होइन। भाषा त राष्ट्र अझ भनँु मानव सभ्यताकै साझा सम्पत्ति हो। तसर्थ यसको संरक्षण तथा संवद्र्धनमा सरोकारवालाका साथै सम्बन्धित सबैको समयमै ध्यान जानु वाञ्छनीय हुने देखिन्छ।"
"त्यो कविकुञ्ज, यो महाकवि संग्रहालय","काठमाडौं : सरकारले पहिलोपटक महाकवि लक्ष्मीप्रसाद देवकोटाको नाममा संग्रहालय बनाएको छ। भूकम्पले जीर्ण बनाएको महाकविको कविकुञ्जमा नेपाल प्रज्ञा प्रतिष्ठानले डोजर चलाएपछि विरोधका स्वरहरू गुञ्जिए। परम्परागत शैलीमा केही आधुनिकता थपेर नयाँ संरचना बनाएर शुक्रबार संग्रहालय बनेपछि सरकारलाई धन्यवाद दिनेहरू पनि देखिएका छन्। संग्रहालयको उद्घाटनपछि पनि फरक मत आइरहेकै छन्। साइनबोर्ड झुन्ड्याउँदैमा संग्रहालय हुँदैन साइनबोर्ड झुन्ड्याउँदैमा महाकविको घर (संग्रहालय) हुँदैन। महाकविको घरको अस्तित्व मेटिएको देखेर म एकदम दुःखी छु। नेपाल प्रज्ञा प्रतिष्ठानले कविकुञ्जलाई महाकवि लक्ष्मीप्रसाद देवकोटा संग्रहालय बनाएर शुक्रबार उद्घाटन गरेपछि बेलायत बस्दै आएका नेपाली साहित्यकार कृष्ण बजगाईंले सामाजिक सञ्जालमा यसरी प्रतिक्रिया जनाएका हुन्। २००२ सालमा किनेर २००४ सालमा माथिल्लो तला थपेर बसोबास गरेका देवकोटाको २०१६ सालमा निधन भएपछि उक्त घर बेवारिसे अवस्थामा थियो। भूकम्पले जीर्ण बनाएपछि संग्रहालय बनाउने क्रममा प्रतिष्ठानले डोजर चलायो। त्यसपछि कसैले सरकारी तवरबाट पहिलोपटक स्रष्टाका नाममा संग्रहालय बन्ने भयो त कसैले सम्पदा नष्ट भयो, यस्तै यस्तै सकारात्मकनकारात्मक टिप्पणी भए। भूकम्पले जीर्ण बनाएको मैतीदेवी, काठमाडौंस्थित महाकवि लक्ष्मीप्रसाद देवकोटाको कविकुञ्ज र नेपाल प्रज्ञा प्रतिष्ठानले सोही स्थानमा बनाएको महाकवि लक्ष्मीप्रसाद देवकोटा संग्रहालय (दाहिने)। अशोक दुलाल नेपाल संगीत तथा नाट्य प्रज्ञा प्रतिष्ठानका पूर्वकुलपति सरुभक्तले संग्रहालय बने पनि कविकुञ्ज बाँकी नरहेको बताए। कविकुञ्ज भत्काएर प्रज्ञा प्रतिष्ठानले अपराध गरेको छ। नयाँ संरचना संग्रहालय त बन्यो तर कविकुञ्ज रहेन। देवकोटाकी छोरीले भनेर भत्काए पनि उक्त घर राष्ट्रको सम्पत्ति भएको उनको तर्क छ। साहित्यकार तुलसी दिवसले देवकोटाको जीवन पद्धतिलाई कायम गरेर पहिलेकै घर जस्ताको तस्तै राख्न सकेको भए महाकविप्रति सच्चा सम्मान हुने बताए। उनले अन्नपूर्णसँग भने, पूरा भग्नावशेषलाई यथास्थितिमा राख्न त्यति सजिलो त थिएन। तर सबैसँग सुझाव लिएर गरेको भए विवादरहित हुने थियो। विश्वभर कविलेखकका घरलाई संग्रहालय बनाइन्छ। पुरानो संरचना ढालेर जसरी भए पनि संग्रहालय त बनाएको छ। तर, काम गर्ने ढंग र पद्धतिमा प्रज्ञा प्रतिष्ठान चुकेकै हो। जनस्तरदेखि सरकारसम्म मरेपछि सम्मान गर्ने रोग रहेको भन्दै उनले कविलेखकलाई मृत्युपरन्तभन्दा जीवन्त हुँदै सम्मान गर्नु उचित हुनेमा जोड दिए। नयाँ बनाउँदा आकाश खस्दैन संस्कृतिविद् तेजेश्वरबाबु ग्वंगःले पनि संग्रहालय बनाएर प्रज्ञा प्रतिष्ठानले सराह्रनीय काम गरेको बताए। उनले भने, तर, देवकोटा रहेको घरलाई जस्ताको तस्तै त्यही अवस्थामा पुनर्जीवित गर्नुपथ्र्यो। त्यस्तो सम्पदा हामीले गुमाउनु हुँदैनथ्यो। त्यो त राष्ट्रको सम्पत्ति हो। ग्वंगःले उद्घाटन गरिएको संग्रहालय पनि नेकपा एमालेका अध्यक्ष केपी शर्मा ओलीले प्रधानमन्त्री हुँदा गरेकाले त्यसको श्रेय पाउने बताए। उनले थपे, कम्तीमा सरकारले महाकविका नाममा संग्रहालय चाहिँ बनाएको हो। सरकारमा पुग्ने सबैले यस्तै विशेष काम गर्नुपर्छ। लेखक खगेन्द्र संग्रौलाले प्रतिष्ठानले कविकुञ्जमा डोजर लगाएपछि प्रतिक्रिया दिएका थिए, महाकविको घर भत्काएर चिटिक्क संग्रहालय बनाउने रे। यो चिटिक्क महाकविको घरको चिहानमाथिको बिरूप संग्रहालय हुनेछ। साहित्यकार हरि अधिकारीको तर्क फरक छ। महाकविले बनाएको त्यो घर पुरातात्विक महत्त्वको होइन। उनको स्मृतिलाई चीरस्थायी बनाउन त्यो पुनर्निर्मित घरमा डिजाइन र मेक अलिअलि फरक हुँदा आकाश खस्दैन, उनी सामाजिक सञ्जालमा टिप्पणी गर्छन्, मुख्य कुरो त्यस संग्रहालयमा महाकवि सम्बन्धित कति प्रामाणिक र योग्य सामग्री राख्न सकिन्छ, त्यो मात्र हो। जस्ताको तस्तै बनाउन खोज्यौं तर सकिएन प्रतिष्ठानका पूर्वकुलपति बैरागी काइँलाले चीन भ्रमणमा रहँदा साहित्यकार लु सुनको घर संग्रहालय बनाएको देखेपछि नेपालमा पनि कवि साहित्यकारको यस्तै संग्रहालय बनाउन पाए हुने भन्ने मनमा आएको बताए। उनले भने, नेपालका साहित्यकारको अवस्था के होला त ? भनेर केही वर्षदेखि मनमा थियो। प्रज्ञा प्रतिष्ठानले महाकविको नाममा संग्रहालय बनाएर सही काम गरेको छ। देवकोटापछि उनकी कान्छी छोरी बस्दै आए पनि क्यान्सर लागेर निधन भएपछि कविकुञ्ज बेवारिसे भएको प्रतिष्ठानका सदस्यसचिव प्राध्यापक जगत प्रेक्षितले जानकारी दिए। महाकवि मोही भएको गुठीको उक्त १२ आना एक दाम जग्गा सरकारले उपलब्ध गराएको २ करोड ५० लाख रुपैयाँ देवकोटा परिवारलाई दिएर प्रतिष्ठानले संग्रहालय बनाएको हो। संग्रहालय बनाउन ७ करोड ११ लाख ७२ हजार ३ सय ९४ रुपैयाँमा ठेक्का दिइएकोमा झन्डै एक करोड कममै काम सम्पन्न भएको छ। कविकुञ्जलाई जस्ताको तस्तै बनाउन काम थाल्ने योजना बन्यो तर घरमा जहाँ टेक्यो त्यहीँ भत्क्यो। मक्काएका काठ जहाँ छोयो त्यहीँ धुलियो। इँटा पनि छोएपिच्छे धुलियो, प्रतिष्ठानका सदस्यसचिव उपाध्यायले भने। २०७२ सालको भूकम्पले उक्त घर जीर्ण बनाएको थियो। उनले अन्नपूर्णसँग भने, अझै पनि रेट्रोफिटिङ गर्न सकिन्छ कि भनेर इन्जिनियरसहित प्राविधिक टोलीलाई अध्ययन गरायौं। प्रतिवेदनले त्यसो गर्न नसक्ने अवस्था देखाएपछि नयाँ बनाएका हौं। उनका अनुसार, सर्वोच्च अदालतले दिएको आदेशबमोजिम तीन तला, दुई पाखे, छानो भएको र नेपाली मौलिक शैलीको घर पुरातत्व विभागसँगको समन्वयमै बनाइएको हो। प्रतिष्ठानले संग्रहालयमा लिफ्ट बनाएको छ। उपाध्यायले भने, ज्येष्ठ नागरिक, अशक्त र अपांगता भएका व्यक्ति जसले पनि देवकोटाबारे पुरातात्विक सामग्री हेर्न पाऊन् भनेर लिफ्ट बनाइएको हो। पुरानै आकृति आउने गरी कविकुञ्जलाई संग्रहालय बनाएका छौं पुरातŒव विभागका प्रवक्ता रामबहादुर कुँवरले प्रज्ञा प्रतिष्ठानले विभागको स्वीकृति र सहकार्यमै काम गरेको बताए। उनले भने, मौलिक स्वरूपमा परिवर्तन नगरी र परम्परागत सामग्री प्रयोग गर्ने सर्तमा काम सुरु गरिएको हो। विभागले निर्माणका क्रममा बीचबीचमा अनुगमन गरेको छ। देवकोटाकी छोरी अम्बिकाले सरकारले संग्रहालय बनाएर बुवालाई झनै जीवित बनाएको प्रतिक्रिया दिइन्। उनले भनिन्, यसै जीर्ण भएर रहेको घर सुन्दर संग्रहालय बनेको छ। बुवा हुँदै बनाइदिएको भए राम्रो हुनेथियो। जेहोस् यसले स्रष्टाको सम्मान भएको छ। नातिनी मनिला वन्तले इतिहास बचाउने काम भएको बताइन्। थपिन्, जे भए पनि अब संग्रहालयको रूपमा महाकवि देवकोटाका सारा कुरा नेपाल राष्ट्रको सम्पत्ति भएका छन्। नेपाल प्रज्ञा प्रतिष्ठानका कुलपति गंगाप्रसाद उप्रेतीले कविकुञ्जको खास अवस्था नबुझेर केही व्यक्तिले विरोध गरेको बताए। उनले भने, प्रज्ञा प्रतिष्ठानले नबुझेर वा मनोमानी ढंगले काम गर्नका लागि कविकुञ्ज भत्काएको होइन। जीर्णोद्धार गर्न अनेक उपाय लगाएकै हो। पुरानै स्वरूपमा राख्न मन भए पनि नसकिने अवस्था भएर नयाँ संरचनामा संग्रहालय बनाएका हौं। उनले चित्तधर हृदयको घरलाई नमुना मानेर पुरानै स्वरूपमा जोगाउन अनेक उपाय लगाएको बताए। घरको जग माटोको थियो। काठ सबै मक्काएका थिए। तलाहरू भुइँमा झरिसकेका थिए। सल्लाका काठ र बाँसका भाटामा माटो लगाएर बनाएकाले हामीले कुनै विकल्प भेटेनौं, उनले थपे, पुरानै आकृति आउने गरी कविकुञ्जलाई संग्रहालय बनाएका छौं। उनका अनुसार, पुरानो घरका केही सग्ला इँटा र दुईवटा पुरानै झ्याल नयाँ संरचनामा प्रयोग गरिएका छन्। कुनै पनि स्रष्टाका नाममा सरकारले बनाएको संग्रहालय महाकविका नामको यो नै पहिलो हो। के छ संग्रहालयमा ? मैतीदेवी मन्दिरबाट मैतीदेवी चोकतिर लागेपछि दाहिनेपट्टि शास्त्री मार्ग देखिन्छ। सोही बाटो सय मिटरभन्दा बढी पैदलयात्रा गरेपछि संग्रहालय पुगिन्छ। डिल्लीबजारतर्फबाट कविमार्ग समातेर पनि संग्रहालय पुग्न सकिन्छ। संग्रहालय परिसरमा प्रवेश गरेपछि देब्रेपट्टि महाकवि देवकोटाको पूर्णकदको सालिक देख्न सकिन्छ। सालिक परिसरमा हरियाली छ भने प्रवेशद्वार सामुन्नेमा सानो छहरा छ। भुइँतलामा स्वागत कक्ष र पाहुनालाई बस्ने ठाउँ छ। भित्रपट्टिको कक्षमा श्रव्यदृश्य हेर्ने व्यवस्था मिलाइएको छ। संग्रहालय भ्रमण गर्न आउनेले देवकोटासँग सम्बन्धित सबै श्रव्य र दृश्य सुन्न र हेर्न पाउनेछन्। जसमा नेपाल टेलिभिजन र बीबीसीबाट पनि दृश्य र श्रव्य प्राप्त भएका छन्। पहिलो तलामा देवकोटाले लगाएका दौरासुरुवाल, कपडा, उनी सुतेको खाट, उनले प्रयोग गरेको टेबल, हार्मोनियम, चुरोटको एस्ट्रे आदि राखिएका छन्। दोस्रो तलामा देवकोटाले लेखेका कृतिहरू, उनका बारेमा लेखिएका कृतिहरू, उनका विषयमा प्रकाशित पत्रपत्रिका, अप्रकाशित पाण्डुलिपि आदि राखिएका छन्। उनले बसेर कवितावाचन गरिरहेको मूर्ति छ। संग्रहालयको सबैभन्दामाथि बुइँगल छ। जहाँ देवकोटा र उनको संग्रहालयबारे र सम्बन्धित विषयमा छलफल गर्न सकिनेछ। प्रतिष्ठानले माग गरेका देवकोटासँग सम्बन्धित सामग्री थप्दै जाने जनाएको छ। देवकोटासँग सम्बन्धित जुनसुकै सामग्री पनि संग्रहालयमा दिएर सहयोग गर्न सूचना जारी गरेको छ। पूर्णिमाको जलधि१ पहिलो चार हरफपूर्णिमाको सुन्दरतामाउछिलियि उछिलियि गहिराइउठ्दछन् लहरी भाषा तटमाठुकरायी, ठुकरायी। २ चार हरफगम्भीरताको गुँज्दछ गानामेरो प्राणपवनमाभावहरूका उठ्छन् लहरीलहरायी, लहरायी।गोरखापत्र (१९९१ मंसिर १५) मा छापिएको पहिलो कविता । स्रष्टाका दृष्टिमा देवकोटा सरस्वती पुत्र महाकवि देवकोटा साहित्य जगत्मा तीनपटक जन्मिए, मुनामदनसँग, शकुन्तलासित र पागलसित। उनी एकचोटी पनि नमरी जन्मिरहे। नेपाली साहित्यसित सदैव जीवित रहिरहे। बालकृष्ण सम, नाट्यसम्राट देवकोटा कवि हुन्, सयत्न कवि होइनन्। जन्मेकै कवि हुन्। जन्मजात उदयवान्। भवानी भिक्षु, साहित्यकार महाकवि देवकोटा आजसम्म नेपालमा जन्मेका साहित्यकारमध्ये सबैभन्दा बढ्ता प्रतिभाशाली र शक्तिशाली हुन्। उनको जीवन पवित्र, सहज र लचकदार थियो। उनी निष्पाप र निष्कपट हुनाले नै अत्यन्त लोकप्रिय भएका हुन्। भीमनिधि तिवारी, नाटककार देवकोटाको धाराप्रवाह साहित्य चर्चा सुन्दा, स्वच्छता र सरलता देख्ता, चमत्कारपूर्ण ब्यँुत्पत्ति र प्रतिभासँग साक्षात्कार गर्दा ममाथि त्यसबेला उनीप्रतिको एक अमिट छाप पयो। उनमा विद्यार्थीलाई मुग्ध पार्ने शक्ति थियो। सरदार यदुनाथ खनाल देवकोटाले सबै जाति र वर्गको उत्थानमा कलम चलाए। तर उनको अन्त्य अवस्थाको अभिव्यक्ति केदारमान व्यथित र माधवप्रसाद घिमिरेले टेपमा भरेका थिए। वास्तवमा भन्ने हो भने हीरालाई कीराले बिगार्छ भन्ने उखान जस्तै गरी हामीले देवकोटाको हीराजस्तो बहुमूल्य जीवनमा कीरा लागेर नष्ट गर्यौं। श्यामदास वैष्णव, नाटककारमहाकविको मानवतावाद पनि पहिले आफ्नो घर (राष्ट्र)बाट हुने भएकाले उनलाई मानवतावादी भन्नु र राष्ट्रवादी भन्नु एकार्काका पर्यायवाची सम्बोधन हुन्। वास्तवमा देवकोटा प्रकृतिप्रेमी, मानवप्रेमी र राष्ट्रप्रेमी संवेदनशील स्रष्टा हुन्। लोकेन्द्रबहादुर चन्द, साहित्यकार एवं पूर्वप्रधानमन्त्री राष्ट्रभक्ति भावनाका देवकोटाका प्रायः लेखका पात्र राष्ट्र र राष्ट्रियतामा समर्पित छन् भने उनका कविता र प्रबन्धहरूले राष्ट्रियताप्रति गर्व गरेका छन्। उनी नेपाली भाषा, नेपाली मुद्रा, नेपाली पोसाक र नेपाली बोलीका पक्षपाती थिए। मदनमणि दीक्षित, महाकाव्यकार महाकवि लक्ष्मीप्रसाद देवकोटा (१९६६२०१६) नेपाली साहित्यमा अहिलेसम्मका सर्वश्रेष्ठ पुरुष हुन्। उनी केवल साहित्यकार मात्र थिएनन्, आफ्ना समयका बौद्धिक, शैक्षिक र राजनीतिक क्षेत्रका नेता पनि थिए। देवकोटाको युग पुराना र नयाँ मान्यताको सन्धिकाल हो। चूडामणि बन्धु, साहित्यकार एवं भाषाविद् महाकवि देवकोटाका बारेमा १० मिनेटभित्र बोल्नु, योभन्दा ठूलो अग्निपरीक्षा के होला ? योभन्दा ठूलो अन्याय के होला ? यो अन्याय मैले खेप्ने कि देवकोटाले ? देवकोटा त छैनन्, मैले नै खेप्नुपर्ला। राजेश्वर देवकोटा, साहित्यकार,पूर्वमन्त्री"
"उभरखाभर जिन्गी, सौंस्याटल मन","विभिन्न इतिहासकारले थारू जातिलाई नेपालको सबैभन्दा पुरानो आदिवासी जाति मानेका छन्। यो नेपालको चौथो ठूलो भाषा हो। थारू भाषाका विभिन्न भेद छन्, जसमा डंगौरा थारू साहित्य सबैभन्दा समृद्ध मानिन्छ। थारू साहित्यको इतिहास (२०७३) पुस्तकको अनुसूचीको आधार हेर्दा तथा यस पंक्तिकारको संकलन हेर्दा थारू साहित्यका विभिन्न विधामा तीन सय बढी थान पुस्तक तथा पत्रिका प्रकाशित छन्। जसमा दुई सयवटा पुस्तक, एक सयवटा पत्रिका छन्। २०२८ सालमा प्रकाशित गोचाली थारू भाषाको पहिलो पत्रिका हो। त्यसअघि २००७२०२७ सालसम्म पूर्वआधुनिक थारू साहित्य मान्दा यस काल खण्डमा ८ वटा मात्रै थारू कृति प्रकाशित भएको देखिन्छ । थरुहट के बउवा और बहुरियाले आख्यानको दैलो उघार्यो भने अन्य पुस्तकले खासगरी लोक साहित्यको संकलन तथा प्रकाशनको आधार बनाए। २०२८ सालदेखि २०६० सम्मको समय आधुनिककालीन थारू साहित्य भन्न सकिन्छ। २०२८ सालमा थारू भाषा तथा साहित्य उत्थान मञ्च नेपाल नामक संगठन वैशाख १ गतेका दिन दाङ वैवाङमा गठन गरियो। यही मञ्चको ब्यानरमा गोचाली पत्रिका (२०२८) पनि प्रकाशित भयो र यो गोचाली आन्दोलनको नामले परिचित भयो। मोही हक सुरक्षित हुनुपर्ने, जसको जोत उसको पोतको नारा लगायत विद्रोहको स्वरलाई मुखरित गर्दै थारू साहित्यको आधुनिक कालमा प्रवेश भयो। गोचालीले थारू साहित्यको जुन आधार कोर्यो, अझै थारू साहित्य त्यसमै रुमलिएको देखिन्छ। थारू साहित्यमा निबन्ध र समालोचना विधा खासै भेटिँदैन। यस आलेखमा थारू साहित्यमा आधुनिकताको चेत भरिएको साठीको दशकपछिको लेखनबारे समान्य चर्चा गरिएको छ। थारू साहित्यमा उत्तर आधुनिक काल ? २०५५ साल फागुन २८, २९ र ३० गते उदयपुरको हडियामा थारू कल्याणकारिणी सभाको स्वर्ण महोत्सवको अवसरमा धेरै पुस्तक प्रकाशित भएको देखिन्छ। २०५५ सालमा मात्रै १३ वटा पुस्तक प्रकाशित भएको देखिन्छ। थारू साहित्यमा २०६१ देखियताको समयलाई उत्तरआधुनिक काल भन्न सकिन्छ। खासगरी पत्रिका प्रकाशनमा अग्रासन मासिक, उक्वार भेट मासिकमार्फत आधुनिक चेत भित्रिनु, नयाँ थप साहित्यिक विधा थपिनु, पहिल्यै भित्रिएका विधा परिष्कार हुँदै जानु यस काल खण्डको महŒवपूर्ण उपलब्धि हुन्। कविता विधा जितबहादुर चौधरी ट्रासनको यी जितके हटल कविता (कविता संग्रह २०६१) मा भएको कवितामा नयाँ प्रयोगले उत्तर आधुनिकताको छनक दिन्छ। यस चरणका अन्य कविता संग्रहमा सुरेश चौधरीको तुहिन (२०६१), अर्जुन दहितको परिचय (२०६२), प्रेमलाल दहितको टुटल झोप्री (२०६२), रामबहादुर बखरियाको मुटुक धड्कन (२०६२) हो। यी सबै कविता संग्रहमा प्रेम प्रणयका बखान गरिएका छन्। यी कविता संरचना तथा भाव गाम्भीर्यताको हिसाबमा कमजोर देखिन्छन्। सन्तराम धारकटुवा थारूको छिटकल भावना (२०६२) कविता संग्रह भने हालसम्म प्रकाशित अब्बल दर्जाको कविता कृति हो। अन्य कविता संग्रहमा प्रेमलाल दहितको टुटल झोपडी (२०६१), मनिराम चौधरीको बापसे पुत ज्ञानी फाँडाले बझाइ पानी (२०६२) प्रकाशित छ। एम टेंर्राको फूला (२०६३) कविता संग्रह थारू, राना थारू र नेपाली तीन भाषामा प्रकाशित छ। श्रीराम चौधरीको चिट्किन (२०६४), कैलालीका रामलखन चौधरीको छलमल्की (२०६५), रामलखन चौधरी, मनबहादुर चौधरीको विश्व शान्ति (२०६७), लक्की चौधरीको नेन्धर (२०७१), सुशील चौधरीको नेपाली र थारू भाषामा बिरहुल बसिया (२०७२) कविता संग्रह प्रकाशित छ। छन्द कविता थारू भाषामा कमै छन्। यस्तोमा खोपीराम लम्सालको भौका (२०७२), बमबहादुर थारूको छन्दकुमारी (२०७३) पद्य कविता संग्रह प्रकाशन भएको छ। २०६१ मा मानबहादुर चौधरी पन्नाको किसानके जिन्दगी खण्डकाव्य प्रकाशित छ। कैलालीकी शर्मिला चौधरी सृष्टिले मनके फूला (२०६२) खण्डकाव्यमार्फत नारी मनका समवेदना पस्केकी छन्। उनको पहिलो गहकिलो वजनदार कृतिले हुने बिरुवाको चिल्लो पातको उदाहरण दिएको छ। आख्यान विधा आख्यान विधाअन्तर्गत यस चरणमा बग्नाहा७, बर्दियाका सन्तराम धारकटुवा थारू पनि थारू कथाकारमा सशक्त हस्ताक्षर हुन्। ६ वटा कथा समावेश गरिएको हमार जुनी कथा संग्रह (२०६१) प्रकाशित छ। यसमा प्रयुक्त विम्बले थारू साहित्यमा उत्तरआधुनिकताको छनक दिन्छन्। हमार जुनी कथा संग्रह (२०६१) लाई सोम डेमनडौराले नेपालीमा उल्था गरी अस्तित्व (२०७४) कथा संग्रहको रूपमा आएको छ। कैलाली थारू साहित्यको लागि उर्वर क्षेत्र हो। यहाँका मनिराम चौधरीले दुखियारी बगिया (२०६१), हीरालाल चौधरीले दुःखके भौंरी (२०६३) तथा एम टेंर्रा वास्तविकले लालमुरै (२०६४) कथा संग्रह दिएका छन्। चौधरीभन्दा टेर्राका कथा खँदिला छन्। कञ्चनपुरकी कल्पना चौधरीको उजरल घर दुवार (२०६२) कथा संग्रह प्रकाशित छ। केही पत्रपत्रिकाले कथा विशेषांक प्रकाशित गरे पनि विभिन्न कथाकारको कथा सँगालोको रूपमा एक मात्र संग्रह थारू भाषक् प्रतिनिधि कथा१ (२०६८) प्रकाशित छ। जसको सम्पादन शत्रुघन चौधरीले गरेका छन्। सुर्खेतका मानबहादुर पन्ना को ककनडरान छोटकी (२०७०) कथा संग्रह छ। २०७३ चैत १९ र २० गते कैलालीको पटेलामा भएको दोस्रो थारू साहित्यिक मेलामा ६ जना स्रष्टाको नयाँ पुस्तक आयो। जसमा बर्दियाका शेखर दहितको गयर्वा बुडु कथा संग्रह छ। थारू साहित्यिक मेलाको तयारीमा २०७३ मा शिक्षक भोजराज चौधरी अनमोलको उभरखाभर जिन्गी कथा संग्रह छ। तेश्रो थारू साहित्यिक मेला २०७४ मा सोम डेमनडौराको सौंस्याटल मन कथा संग्रह छ। निबन्ध विधा थारू साहित्यमा कुनै कृतिमा एक दुइटा निबन्ध परेका छन् तर निबन्धको कुनै सिँगो कृति प्रकाशित भएको देखिन्न। लक्की चौधरीले तिहुवार (२०६१), मोर पहुरा (२०७०), मनिराम चौधरीले हरबड्डा (२०६२) तथा भुलाई चौधरीको थारू सस्ंंकृति (२०६१), थलीराम चौधरीको थारू साहित्य, इतिहास, संस्कृति, कला, परम्पराप्रविधि (२०७२) ले निबन्धको झल्को दिन्छन्। भुलाईको संग्रहमा नेपाली लेखसमेत समाविष्ट छ। थलीराम चौधरीको थारू साहित्य, इतिहास, संस्कृति, कला, परम्पराप्रविधिमा भने थारू समुदायको इतिहास, चाडपर्व, भाषा, संंस्कृतिबारेका लेख छन्। पंक्तिकारकै ढों ढों पों पों (२०६८) थारू भाषाको पहिलो हाँस्य निबन्ध संग्रह हो। विशुद्ध साहित्यिक निबन्ध संग्रह अझै पनि थारू साहित्यमा प्रकाशन हुन सकेको छैन। सुशील चौधरी, दिलबहादुर चौधरीले निबन्ध विधामा थारू भाषामा निरन्तर कलम चलाए पनि थारू भाषामै संग्रह आएको छैन। बालिका चौधरीको १७ निबन्ध समेटिएको जीवनका बक्ररेखा (२०७३) संग्रहमा फिक्कल अस्टिम्की शीर्षकको निबन्धमात्र समेटिएको छ। यसरी फुटकर लेखनमा निबन्ध देखिए पनि संग्रहको रूपमा भने औंलामा गन्न सकिने देखिन्छ। नाट्य विधा नाटक संग्रहकै पुस्तक यस अवधिमा पनि देखिन्न। यद्यपि थारू समुदाय केन्द्रित नाटक भने मञ्चन हुने क्रम बढ्न थालेको छ। कमलरी (२०६१) दहितान ढेंकी (२०७०), भुरभुरा रहर (२०७३), लवकी कन्या (२०७४), करोट (२०७४), बुधनी, हिटवा आदि मञ्चित नाटक हुन्। बमबहादुर थारूको माधोनल काम कमन्डलु (२०७४) कृतिलाई उहाँले इन्द्रासनी झुम्रा गीतसँगै लोकनाटक पनि भन्नु भएको छ। लोकसाहित्य पंक्तिकारको संकलनमा थारू लोककथा१ (२०६७) नामक पुस्तक छ। यद्यपि पुस्तक नेपाली भाषामा छ। थारू लोककथा संग्रहमा सहयोग समाज नेपाल दाङले थारू मातृभाषामा बटकोही (लोककथा) संग्रह (२०६४) प्रकाशन गरेको छ। कैलालीका तुलसी चौधरीको माँगर (२०७३), दुर्जन चौधरीले हंसा (२०७४), सीतारम चौधरीले उरन्टा घोरवा (२०७४) शीर्षकमा थारू लोककथा संग्रह छ। पंक्तिकारको थारू बालकथा संग्रह सुख्ली (२०६२) हालसम्मको एकमात्र बालकथा संग्रह हो। यससँगै २०६६ सालमा हर जोत्ना मछरिया, अनारकलीके अन्तरकथा, तुलारामके चर्तिकला तथा सत्तलसिंहके कथा नामक ४ वटा सचित्र बालकृति छन्। यस्तै कमैया बस्तीमे भगन्वा (२०७२) लघुकथा संग्रह थारू तथा नेपाली भाषामा प्रकाशित छ। थारू भाषाका अन्य कथाकारमा मंगल थारू, श्रीपती चौधरी, सोम डेमनडौरा, देवराज अमित, धर्मराज चौधरी, ओमप्रकाश गोइंजिहार, नरेश लालकुसम्या, प्रसादु थारू आदि हुन्। ३० को दशकमा लेखिएका कथा र हाल ७० को दशकमा आइपुग्दासम्म पनि थारू साहित्यको कथा लेखनको शैलीमा खासै भिन्नता आउन सकेको छैन। थारू साहित्यमा कथा लेखन गोष्ठीको सुरुआत अझसम्म हुन सकेको छैन। अन्य पाटो २०६९ माघबाट मात्र थारू युवा परिवारले ठुम्रार साहित्यिक बखेरीको नाममा काठमाडौंमा थारू कविता आन्दोलनलाई अघि बढाएको छ। छविलाल कोपिलाको सम्पादनमा थारू भाषाको लावा डग्गर त्रैमासिक (२०७१) प्रकाशन भइरहेको छ। प्रेस काउन्सिलको क वर्गमा परेको लावा डग्गरले स्वर्ण अंक पार गरेको छ। यस पत्रिकामा समाविष्ट रचनालाई थारू साहित्यको आँखीझ्यालको रूपमा नियाल्दा थारू साहित्यले आधुनिकताको बाटो अझै अँगाल्न सकेको देखिन्न। साहित्यको विकासमा मातृभाषाका रचनाको अनुवाद प्रकाशनको उत्तिकै महŒव रहेको हुन्छ। तर थारू भाषाको प्रतिनिधि कथाहरूको सँगालो अनुवाद भई नेपाल प्रज्ञा प्रतिष्ठान, साझा प्रकाशनबाट प्रकाशित हुन सकेको छैन। सन्तराम धारकटुवालगायत केही कविका रचना नेपाली मात्रै होइन, अंग्रेजीमा उल्था गरेर अन्तर्राष्ट्रियकरण गर्न लायक छन्। २०७३ वैशाख ३ र ४ गते दाङको घोराहीमा पहिलो थारू साहित्यिक मेला सम्पन्न भयो। थारू साहित्यिक मेलाको अवसरमा नयाँ पुस्तक प्रकाशन गर्ने लहर आएको छ। गयर्वा बुडु, गयर्वा बुडुक ठाँह्रा तथा थारू जोधा गरी तीन कृति विमोचन गराएका शेखर दहित भन्छन्, थारू भाषामै पाठक निकै कम भएको महसुस भएको छ। त्यसैले थारूका विषय नेपाली तथा अंग्रेजी भाषामा लेख्ने सोच बनाउँदैछु। कपिलवस्तुका चिन्तामणि थारूले आन्ही पानी (२०७०) बालकविता संग्रह प्रकाशित गरेका छन्। कैलालीकी रोदन चौधरी १२ वर्षको उमेरमा नेपाली तथा थारू भाषाको कविता संग्रह पहिल कदम (२०७३) प्रकाशित भएको छ। उत्तर आधुनिक कालको दैलो कुल्चिए पनि थारू साहित्यको श्रीवृद्धिमा कोशेढुंगा सावित हुने कृतिको अझै पनि टड्कारो अभाव झुल्किन्छ।"
झमटगर झिझिया,"जनकपुरधाम : दसैंको रौनक मुलुकभर छ। आआफ्नो रीतिरिवाज र परम्पराअनुसार देशका विभिन्न भागमा यो वर्ष मनाइँदैछ। मिथिलामा भने लोकनाच, सांस्कृतिक झाँकी र धार्मिक अनुष्ठानले दसैंलाई अझ रोमाञ्चक र अलौकिक बनाउँछ। मिथिलालाई दसैं अवधिभरि अझ भव्य बनाउने लोक अनुष्ठान हो झिझिया नृत्य। साँझ पर्नेबित्तिकै झिझियामा मिथिला झुम्न थाल्छ। यसका गीतहरूले गाउँ र सहर गुञ्जायमान हुन्छन्। नृत्य हेर्नेको भीडले शक्तिपीठहरू भरिन्छन्। घटस्थापनाको दिन एकातर्फ घरघरमा जमरा छर्ने र माता नवदुर्गाको पूजाको तैयारी गरिन्छ। अर्कोतर्फ मिथिलाका मुसहर, चमार, तेली, कुम्हारलगायतका जातिका महिला र पुरुष झिझिया बनाउन व्यस्त हुन्छन्। आकर्षक झिझिया बनाउन निकै मेहनत लाग्छ। हामी पाँचवटा घैंटो एउटै झिझियामा गाँभेर भव्य आकार बनाउँछौं त्यसैले मेहनत बढी लाग्छ, नगराइन नगरपालिका९ घोडघाँसका विनोद पासवान भन्छन्, एउटा झिझिया तयार गर्न कम्तीमा एक साताको समय लाग्छ। हामी घटस्थापनाको एक साता अगाडिदेखि नै झिझिया सजाउने काममा लागिहाल्छौं। घटस्थापनाका दिन गाउँ वा सहरका ब्रह्मस्थान (गाउँमा रहेका देउताको मुख्य मन्दिर) मा पूजा आराधना गरिन्छ। झिझिया टाउकोमा राखेर नृत्य गर्नुपूर्व धामी ओझाबाट यसलाई मन्त्रद्वारा सिद्ध गरिन्छ। भनिन्छ, झिझियालाई बोक्सीको आँखाबाट बचाउन धामीद्वारा छेकबार गरिन्छ। यसपछि विधिवत् रूपमा झिझिया खेल्न सुरु हुन्छ। तोहरे भरोसे बरहम बाबा झिझिरी बनेलियै हो बरहम बाबा झिझिया पर होइयौ ने सवार अबोधबा बालक तोहर किछियो ने जनैछौं हो यस्ता गीत गाउँदै घैंटोमाथि बलिरहेको आगोको डल्लो टाउकोमा राखेर किशोरी र महिला मज्जाले नाच्छन्। तर, झिझिया नाच्न भने सबैले सक्दैनन्। त्यसका लागि निकै अनुभवी र राम्रो तैयारी गरेका महिलालाई नै जिम्मेवारी दिइन्छ। पूर्ण तान्त्रिक विधिअनुसार गरिने यो नृत्य सोचे जति सजिलो छैन। पछिल्लो पाँच वर्षदेखि झिझिया नाच्न थालेकी सुनिता सदा भन्छिन्, देवी माताप्रति पूरा विश्वास लिएर मनमा आँटका साथ झिझिया टाउकोमा उठाउँछु। यो नाच गर्दा मन खुसी हुन्छ। यसले आफ्नो घर परिवार र सन्तानलाई आशीर्वाद पाउँछ भन्ने मनमा भावना लिएर नाच्छु। सुरुवातमा झिझिया लिएर नाच्दा सुनिता घाइते पनि भएकी थिइन्, पहिलापहिला त टाउँकोमा आगो सल्केर जल्छु कि। घैंटो भुइँमा झर्छ कि भनेर निकै डर लाग्थ्यो, सुनिताले विगतको अनुभव सुनाउँदै भनिन्, एकपल्ट त झन्डै कपाल डढेन। घैंटोमा बलेको दियोभित्रै झरेर सबै तेल टाउकोमा पोखिएको थियो बल्लतल्ल बचे। तर, विस्तार प्रयास गर्दै गएपछि अब राम्ररी नाच्ने भएको छु। आफ्नै सुर र तालमा नाचिने यस लोकनृत्यको क्रममा असंख्य प्वाल पारिएको घैंटोभित्र दियो बालेर टाउँकोमा राखी महिलाहरू नाच्छन्। महिलाहरूको टाउकोमा राखिएको घैंटोको प्वाल यदि कसैले गन्न सफल भयो भने झिझिया नाच्ने महिलाको मृत्यु हुन सक्छ भन्ने मान्यता पनि छ। त्यसैले पनि यो गीत निकै झुम्ने खालको र तीव्र गतिमा गाउने र नाच्ने गरिन्छ। नाच सक्ने बित्तिकै दियो निभाएर झिझिया राख्ने गरिन्छ। भिझिया प्रायःजसो महिलाद्वारा गरिने नृत्य भए पनि यसमा पुरुषहरूको पनि उलेख्य सहभागिता रहन्छ। गाउँघरमा भिझियामा १५२० जनाको समूहले पारम्परिक वाद्यवादनहरू ढोलक, झाइल, झामर लिएर गीत गाउँदै यो नृत्य गर्छन्। प्रत्येकको घरघरमा गई समूहले नृत्य गर्ने गरेको र त्यहाँबाट घरधनीले कोसेलीस्वरूप पैसा वा चामलदाल सहयोग गर्ने गर्छन्। भिझिया तन्त्रमन्त्र र जादुटोनाको परिचायक मान्ने गरिएको छ। समाजमा बोक्सीको उपस्थिति रहेको भन्दै सातौं वा आठौं शताब्दीतिर बोक्सीविरुद्ध प्रतिकार गर्ने उद्देश्यले यो अनौठो नृत्यको प्रदर्शन गर्न थालिएको इतिहासकारहरू बताउँछन्। तर, पछिल्लो समय झिझिया बोक्सी भगाउने गीतभन्दा पनि लोकसंस्कृतिको परिचायकको रूपमा गाउन र नाच्न थालिएको साहित्यकार रामभरोष कापडी बताउँछन्। आफ्नो मौलिकता बचाउन र लोकसंस्कृतिको संरक्षणका लागि झिझिया नृत्यको जगेर्ना नयाँ पुस्ताले गर्नु निकै आवश्यक छ, साहित्यका कापडी भन्छन्। तर, अन्धविश्वासभन्दा पनि सांस्कृतिक जगेर्नाका लागि यसको संरक्षण आवश्यक रहेको शिक्षक मनोज झा बताउँछन्। भन्छन्, यो मिथिलाको निकै लोक महŒवको नृत्य हुनाले यसलाई मात्र अन्धविश्वासका लागि प्रयोग गरिएको भन्दै लोप हुने खालको क्रियाकलाप गर्नु हुँदैन। झिझिया नृत्यको क्रममा गाइने गीतमा डाइन, जोगिनहरूलाई निकै अपशब्द प्रयोग गर्दै गाली गर्ने गरिन्छ। ती गालीहरूमा बोक्सी र गलत प्रवृत्तिका व्यक्तिहरूको शक्ति क्षय होस् त्यसका लागि प्रार्थना गर्ने गरिएको हुनाले यो जनविश्वासको नृत्य रहेको साहित्यकारहरू बताउँछन्। महिलाहरूले गाउने गीतमा आफ्ना सन्तानहरूले कसैले पनि नराम्रो नजरले हेर्न खोज्यो भने त्यसको प्रतिकार गरिने सन्देश दिइएको हुन्छ। मिथिला क्षेत्रका वरिष्ठ साहित्यकार एवं संस्कृतिविद् डा राजेन्द्र विमल झिझिया गीत र यसको नृत्य मनोरञ्जनात्मक रूपमा सामाजिक कुप्रथामाथिको व्यंग्यात्मक प्रहार गर्ने शैली रहेको बताउँछन्। भन्छन्, यस नृत्यले नराम्रो शक्तिहरूको प्रतिवाद गर्ने सन्देश दिन्छ। अर्कोतर्फ समाजमा प्रचलित झिझिया गीतहरूले सामाजिक अन्धविश्वासलाई पनि प्रस्ट्याउँछ। कोठाके उपर डैनिया, खिडकी लगैले ना, खिडकी ओत्ते डैनिया, गुनावा चलैलो ना। आगे किछु होएतौ डैनिया, गदहा पर चढैवो गदहा चढाए डैनिया नमुहाँ हसैबौ ना।। यो झिझिया गीतमा बोक्सीलाई धम्काउने गरिएको छ। यसमा भनिएअनुसार यदि, बोक्सीले झ्याल पछाडिबाट टुनामुना गरी जादु चलायो भने उसलाई गधामाथि चढाएर गाउँमा घुमाउने र नाम बदनाम गराउने अर्थ छ। एकातर्फ झिझिया गीत आधुनिक रूपमा समेत प्रचलित हुन थालेको छ। अर्कोतर्फ यसलाई फरक रूपमा प्रस्तुत गरेर वर्तमान परिपे्रक्ष्यमा केही व्यक्तिहरूले मागी खाने भाँडो बनाएको त्रिभुवन विश्वविद्यालयको मैथिली विभागका पूर्वप्रमुख परमेश्वर कापडी बताउँछन्। कापडी भन्छन्, झिझिया नकारात्मक शक्तिलाई तान्त्रिक विधिबाट निस्तेज गर्नका लागि र आफ्नो सखा सन्तान तथा समाजको रक्षाका लागि महिलाहरूले गाउँको भैरव, डिहबार र भगवतीलाई साक्षी मानेर नृत्यमय जागरण हो। तर, अहिले अश्लील रूपमा गीतहरू गाउँदै यसलाई फेसन बनाएर संस्कृतिको गलत पहिचान प्रस्तुत गर्ने काम भएको छ। तन्त्र शास्त्र र मन्त्र विज्ञान हुने कापडी तर्क गर्छन्। भन्छन्, तन्त्रमन्त्र दुवै साँचो कुरा हुन्। यो तप र सिद्धिको प्रतिफल हुन्छ। कडा तपस्यापछि तप सिद्धि हुँदा जागृत भएर फल दिन्छ। दसैंको बेला सकारात्मक र नकारात्मक दैवी शक्ति प्राकृतिक रूपमा जागृत हुन्छ। यसमा नकारात्मक शक्तिले बढी प्रभाव पार्ने हुन्छन्। उनीहरू आक्रामक हुन्छन्। झिझिया नृत्यका माध्यमले त्यस्ता असुरी शक्तिहरूलाई निस्तेज गर्ने उद्देश्य लिई यो धार्मिक अनुष्ठान गर्ने गरिन्छ।"
समानुपातिक प्रणालीतर्फको बन्दसूचीमा संशोधन हुँदै,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि समानुपातिक प्रणालीतर्फ आयोगमा पेस गरिएको उम्मेदवारको बन्दसूचीमाथि दलहरूले आइतबार बुझाउँदै छन्। आयोगले यही असोज १६ गतेभित्र संशोधित सूची बुझाउन सम्बन्धित दललाई आग्रह पनि गरिसकेको छ। आयोगले बन्दसूचीको प्रस्तावमाथि जाँचबुझ गरी संशोधनका लागि असोज ४ गतेदेखि ९ गतेसम्म सूची पेस गर्न राजनीतिक दलहरूलाई आग्रह गरेको थियो। आयोगको आग्रहबमोजिम ती दलले असोज १० देखि १६ गतेसम्म परिमार्जित सूची पेस गर्नुपर्नेछ। सम्बन्धित दललाई संशोधनका लागि पत्र पठाएको मितिले सात दिनभित्र संशोधन पेस गर्नुपर्ने आयोगका सचिव एवं उक्त प्रणालीतर्फको मुख्य निर्वाचन अधिकृत गोकर्णमणि दुवाडीले बताए। उक्त प्रणालीमा ६८ दलले भाग लिएका छन्। संशोधित बन्दसूचीमा सूचीकृत कुनै उम्मेदवारले आफ्नो नाम उम्मेदवारको बन्दसूचीबाट फिर्ता लिन चाहेमा असोज १७ गते बिहान १० बजेदेखि १२ बजेसम्म निवेदन दिने, सोही दिन दिउँसो १ बजेदेखि ३ बजेसम्म उम्मेदवारी फिर्ताबारे सम्बन्धित दललाई जानकारी दिने, असोज २० गतेदेखि २२ गते ३ बजेसम्म उम्मेदवारी फिर्ता लिएको कारणबाट रिक्त हुने स्थानमा सोही समूहले अर्को उम्मेदवार मनोनयन गर्नुपर्ने कार्यक्रम रहेको छ। यस्तै यही असोज २२ गते उम्मेदवारको बन्दसूचीमा सूचना प्रकाशन गर्ने, असोज २३ गतेदेखि २९ गतेसम्म बन्दसूचीमा नाम समावेश भएका उम्मेदवारको योग्यतासम्बन्धी दाबी विरोधका लागि निवेदन दिने, असोज ३० गते दाबी विरोधको निवेदनमाथि जाँचबुझ गरी निर्णय लिने, कात्तिक ८ गते बन्दसूचीबाट उम्मेदवारको नाम हटेको सूचना प्रकाशन गर्ने र कात्तिक ९ गते उम्मेदवारको बन्दसूची अन्तिम रूपमा प्रकाशन गर्ने कार्यक्रम रहेको छ। आयोगले सो प्रणालीका लागि मुख्य निर्वाचन अधिकृतको कार्यालय खडा गरी यही असोज २ र ३ गते उक्त बन्दसूची पेस गर्ने गरी निर्वाचन कार्यक्रम तय गरेको थियो। सूची पेस गर्दा समानुपातिक र समावेशी सिद्धान्तबमोजिम रित पुगेका आवश्यक कागजात अनिवार्य रूपमा पेस गर्न आयोगले आज दलहरूलाई आग्रह गरेको थियो। आयोगले पहिलो हुने निर्वाचित हुने (प्रत्यक्ष) निर्वाचन प्रणालीतर्फ असोज २३ गते उम्मेदवारको मनोनयनपत्र दर्ता र मनोनयनपत्रको सूची प्रकाशन गर्ने कार्यक्रम तय गरेको छ। असोज २४ गते उम्मेदवारको विरोधमा उजुरी दिने, असोज २४ देखि २५ गतेसम्म मनोनयनपत्र र उजुरीमाथि जाँचबुझ गरी निर्णय गर्ने तालिका रहेको छ। यस्तै असोज २५ गते उम्मेदवारको नामावली प्रकाशन गर्ने र असोज २६ गते उम्मेदवारको नाम फिर्ता लिने, उम्मेदवारको अन्तिम नामावली प्रकाशन गर्ने एवं उम्मेदवारलाई निर्वाचन चिह्न प्रदान गरिने भएको छ।"
"एमाले रिले रेस होइन, म्याराथन दाैडिने पार्टी हो : केपी ओली","विराटनगर : नेकपा एमालेका अध्यक्ष केपी शर्मा ओलीले मुलुकमा राष्ट्रिय पार्टी भनेको एमालेमात्र भएको बताएका छन्। विराटनगर विमानस्थलमा शनिबार सञ्चारकर्मीसँग सङ्क्षिप्त कुराकानी गर्दै उनले राष्ट्रिय पार्टी भएकाले सबैको आकर्षणको केन्द्र र विभिन्न पार्टी परित्याग गरेर एमाले प्रवेश गर्ने लहर चलेको प्रष्ट पारे। 'निर्वाचन लड्ने आँट एमाले मात्र गर्छ। यो रिले रेस होइन, म्याराथन दौडिने पार्टी हो,' उनले भने। उनले यो ढोडको लौरो टेक्ने पार्टी होइन आफ्नै खुट्टामा भर परेर हिँड्ने पार्टी भएकाले आगामी निर्वाचनमा बहुमत ल्याउने जिकिर गरे। अध्यक्ष ओलीले एमालेको एजेण्डाले देश, जनता, शान्ति, सुव्यवस्था, भ्रष्टाचार नियन्त्रण, विकास र जनताको सेवा एवं हितलाई सम्बोधन गर्ने भएकाले निर्वाचनमा जनताले यसैको पक्षमा मतदान गर्ने विश्वास व्यक्त गरे। उनले आगामी प्रतिनिधिसभा तथा प्रदेशसभाको निर्वाचनमा केही सिटमा अन्य विचार मिल्ने पार्टीसँग सहमति कायम हुनेसक्ने बताए। एक प्रश्नको जवाफमा अध्यक्ष ओलीले वर्तमान कामचलाउ सरकारले संसद् नभएका समयमा दूरगामी महत्वका अध्याधेश ल्याउनु गलत भएको बताए। उनले यो सरकारको काम दैनिक कामकाज सञ्चालन गर्नु र शान्तिपूर्ण ढङ्गले निर्वाचन सम्पन्न गर्नु मात्र भएको विचार व्यक्त गरे। अध्यक्ष ओली यस पार्टीले अहिलेसम्म आगामी निर्वाचनका लागि उम्मेदवारको अन्तिम छनोट नगरेकाले बाहिर आएको विभिन्न थरीका हल्लामा कुनै सत्यता नभएको प्रष्ट पारे।"
सैनिक मञ्च टुँडिखेलमा आइतबार फूलपाती बढाइँ,"काठमाडौं : राष्ट्रपति विद्यादेवी भण्डारी नेपाली सेनाद्वारा आइतबार दिउँसो सैनिक मञ्च टुँडिखेलमा आयोजना हुने फूलपाती बढाइँ समारोहमा प्रमुख अतिथिका रुपमा सहभागी हुने भएकी छन्। उनी नेपाली सेनाको परमाधिपति पनि हुन्। बढाइँ कार्यक्रममा सैनिक हेलिकप्टरद्वारा पुष्पवृष्टिका साथै राष्ट्रिय गीत र दूर्गा भजनको धुन प्रस्तुत गर्ने कार्यक्रम छ। सो अवसरमा सेनाले परेड प्रस्तुत गर्नाका साथै फूलपाती बढाइँअन्तर्गत राइफलबाट लहरे र एकठ्ठा तथा तोपबाट पनि बढाइँ गर्नेछ। परेडमा दुर्गायन्त्रको चिह्न बनाएर प्रस्तुत गरिने छ। कोभिड१९ को सङ्क्रमणका कारण अघिल्लो वर्ष फूलपाती बढाइँ धर्म, संस्कृति र परम्परालाई निरन्तरता दिने उद्देश्यले साङ्केतिकरूपमा मात्र आयोजना गरिएको थियो। बडादसैँको सप्तमी अर्थात् फूलपातिका दिन सेनाले सैनिक मञ्चमा हर्षोल्लासरुपमा फूलपाति बढाइँ गर्ने पहिले देखिनकै चलन हो। गोर्खाबाट ल्याइएको जमरा र फूलपाती हनुमान ढोकाको दसैँ घरमा भित्र्याउने साइत मिलाएर टुँडिखेलमा फूलपाती बढाइँ गरिन्छ। नेपाली सेना मुलुकको प्रमुख सुरक्षा अंग हो। टुँडिखेलको बढाइँ सकिएपछि आवश्यकमात्रामा जनशक्ति राखेर अरुलाई दसैँ विदामा जान अनुमति दिने सेनामा चलन छ। सेनाको अहिले संगठन प्रमुखमा प्रभुराम शर्मा छन्। फूलपाती समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, कामु प्रधानन्यायाधीश हरिकृष्ण कार्की, सभामुख अग्निप्रसाद सापकोटा, राष्ट्रियसभा अध्यक्ष गणेशप्रसाद तिमिल्सिनालगायत विशिष्ट महानुभावलाई आमन्त्रण गरिएको छ। सैनिक मञ्चको बढाइँ हेर्न टुँडिखेल वरपर नरनारीको पनि बाक्लो उपस्थिति हुने गर्छ।"
जाजरकोटमा मुख्य निर्वाचन अधिकृतको कार्यालय स्थापना,"जाजरकोट : जाजरकोटमा मुख्य निर्वाचन अधिकृतको कार्यालय स्थापना गरिएको छ। आगामी मंसिर ४ गते हुने प्रतिनिधि तथा प्रदेश सभा सदस्य निर्वाचनका लागि जिल्ला अदालत जाजरकोटमा मुख्य निर्वाचन अधिकृतको कार्यालय स्थापना गरिएको हो। जाजरकोटका प्रमुख जिल्ला अधिकारी अञ्जन न्यौपाने, प्रमुख सेनानी सविन प्रताप केसी, प्रहरी नायव उपरीक्षक सन्तोष निरौला, सशस्त्र प्रहरी बलका प्रहरी नायव उपरीक्षक लालसिंह विष्ट, निमित्त जिल्ला निर्वाचन अधिकारी नविनकुमार कठायत लगायतको उपस्थितिमा जिल्ला न्यायाधीश तथा मुख्य निर्वाचन अधिकृत केशवराज चपाईंले मुख्य निर्वाचन अधिकृतको कार्यालय उद्घाटन गरेका हुन्। यही असोज २० गतेभित्र मुख्य निर्वाचन अधिकृतको कार्यालय स्थापना गरिसक्नुपर्ने निर्वाचन आयोगको निर्देशनअनुरूप कार्यालयको स्थापना गरिएको मुख्य निर्वाचन अधिकृत चपाईंले बताए। जाजरकोटमा एक लाख तीन हजार तीन सय ६३ मतदाता रहेका छन्। जाजरकोटमा ७७ मतदान स्थलमा एक सय ४३ मतदान केन्द्र रहेका छन्। निर्वाचनलाई निष्पक्ष, पारदर्शी र धाधलीरहित एवं शान्तिपूर्ण तवरले सम्पन्न गर्ने गरी कार्य गर्ने मुख्य निर्वाचन अधिकृत चपाईंले बताए। प्रमुख जिल्ला अधिकारी न्यौपानेले निर्वाचनलाई निष्पक्ष तरिकाले सम्पन्न गर्न सुरक्षा व्यवस्था चुस्त पारिने बताए। शनिबारदेखि नै सशस्त्र प्रहरी बलको एक युनिट मुख्य निर्वाचन अधिकृतको कार्यालयमा सुरक्षार्थ खटाइएको सशस्त्र प्रहरी बलका प्रमुख लालसिंह विष्टले बताए। जाजरकोटमा संघिय प्रतिनिधि सभाका लागि एक निर्वाचन क्षेत्र र प्रदेशमा २ निर्वाचन क्षेत्र रहेका छन्।"
निर्वाचनमा बालबालिकाहरूलाई सहभागी नगराउने प्रतिवद्धता,"तानसेन : आगामी मंसिर ४ गते हुने प्रतिनिधि सभा र प्रदेश सभा निर्वाचनलाई स्वच्छ, निष्पक्ष र भयरहित वातारणमा सम्पन्न गराउन पाल्पाका राजनीतिक दलहरूले सामूहिक प्रतिवद्धता गरेका छन्। पाल्पाका आठ राजनीतिक दलले निर्वाचनलाई स्वच्छ, स्वतन्त्र, निष्पक्ष, मर्यादित, विश्वनीय र भयरहित बनाउन साझा प्रतिवद्धतापत्रमा हस्ताक्षर गरेका छन्। कसैको पनि मान प्रतिष्ठा इज्जतमा आँच आउने किसिमका गतिविधिहरू नगर्ने र भइहालेमा तत्काल रोक्ने प्रतिवद्धता गरेका छन्। मतदाताले रोजेको राजनीतिक दल र उम्मेदवारलाई मतदान गर्न जनतालाई स्वतन्त्र छोड्ने, दल र उम्मेदवारको घोषणापत्र र एजेण्डाका आधारमा स्वतन्त्र र भयरहित वातावरणमा मतदान गर्ने, एक अर्काप्रति सम्मानजक व्यवहार गरिने, निर्वाचन प्रचारप्रसार, आमसभा तथा जुलुसमा १८ वर्ष उमेर पूरा नभएका बालबालिकाहरूलाई सहभागी नगराउने, भ्रमपूर्ण सूचना प्रवाहलाई निरुत्साहित गरिने, राजनीतिक दल र उम्मेदवारहरूले आयोजना गरेका जुलुस, आमसभा, कोणसभा, बैठक, भेला जस्ता कार्यक्रमलाई एक दलले अर्को दलको कार्यक्रममा बाधा अवरोध नपुर्याउने विषयमा पाल्पाका राजनीतिक दलले प्रतिवद्धता जनाएका छन्। साझा प्रतिवद्धता पत्रमा नेपाली कांग्रेस पाल्पाका सभापति हिमालदत्त श्रेष्ठ, नेकपा एमालेका जिल्ला अध्यक्ष धनेन्द्रराज घिमरे, नेकपा माओवादी केन्द्रका संयोजक राजेन्द्र विक, नेकपा एकिृत समाजवादीका अध्यक्ष कमल पाण्डे, राष्ट्रिय जनमोर्चा नेपालकी जिल्ला सदस्य नरमति सिंजाली, राष्ट्रिय प्रजातन्त्र पार्टीका जिल्ला अध्यक्ष डुलबहादुर कुँवर, राष्ट्रिय स्वतन्त्र पार्टीका सचिव सुमन गैरे, जसपा नेपालका उपाध्यक्ष खिकबहादुर रेश्मीले हस्ताक्षर गरेका छन्। मुख्य निर्वाचन अधिकृतको कार्यालयका सहायक निर्वाचन अधिकृत दुर्गाप्रसाद बस्यालले निर्वाचन आचरसंहितामा व्यवस्था गरिएका विषय, काम कारवाहीका विषयमा जानकारी गराएका थिए। उनले आचारसंहिता तथा निर्देशनहरूको पूर्ण रूपमा पालना तथा कार्यान्वयनमा सबै प्रतिवद्ध हुनुपर्नेमा जोड दिए। पाल्पा विकास केन्द्रका अध्यक्ष कृष्ण पोखरेलले निर्वाचनलाई निष्पक्ष, मर्यादित र भयरहित बनाउन राजनीतिक दलहरूको भूमिका महत्वपूर्ण रहने बताए। केन्द्रका कार्यक्रम संयोजक किरण कौशलले निर्वाचनलाई स्वच्छ, निष्पक्ष र भयरहित बनाउन हस्ताक्षर गरेअनुसार नै व्यवहारमा उतार्न दलहरूलाई अनुरोध गरे।"
डोटीमा मुख्य निर्वाचन अधिकृतको कार्यालय स्थापना,"डोटी : आसन्न निर्वाचनलाई लक्षित गरी डोटीमा मुख्य निर्वाचन अधिकृतको कार्यालय स्थापना गरिएको छ। शनिबार प्रमुख जिल्ला अधिकारी कल्पना श्रेष्ठ, जिल्ला प्रहरी प्रमुख राजेन्द्र प्रसाद धमला तथा निर्वाचन कार्यालय डोटीका कार्यालय प्रमुख करुणाकरण पन्तको उपस्थितिमा प्रमुख निर्वाचन अधिकृत जिल्ला न्यायाधीश शिवलाल पाण्डेले कार्यालयको उद्घाटन गरेका हुन्। यही असोज २० गतेभित्र मुख्य निर्वाचन अधिकृतको कार्यालय स्थापना गरी सक्नुपर्ने निर्वाचन आयोगको निर्देशन अनुरूप कार्यालयको स्थापना गरिएको प्रमुख निर्वाचन अधिकृत पाण्डेले बताए। मङ्सिर ४ गते हुने प्रतिनिधि सभा तथा प्रदेश सभा निर्वाचनमा डोटी जिल्लाका एक लाख २४ हजार ८ सय ७० जना सहभागी हुने भएका छन्। जम्मा मतदातामा ६५ हजार ७ सय ३५ महिला र ५९ हजार एक सय ३५ जना पुरुष रहेका छन्। गत वैशाखमा सम्पन्न स्थानीय तहको निर्वाचनपछि जिल्लामा एक हजार ३ सय १६ जना मतदाता थपिएको जिल्ला निर्वाचन कार्यालय डोटीका कार्यालय प्रमुख करुणाकरण पन्तले जानकारी दिए। निर्वाचन कार्यालयका अनुसार जिल्लामा छवटा मतदान केन्द्र थप भएका छन्। आदर्श गाउँपालिकामा ३, शिखर नगरपालिका, केआइसिंह गाउँपालिका र सायल गाउँपालिकामा एक एक मतदान केन्द्र थप भएका हुन्। ६ मतदान केन्द्र थप भए सँगै जिल्लामा मतदान केन्द्रको सङ्ख्या एक सय ७७ भएको छ। जिल्लामा एक सय १५ मतदानस्थल रहेका छन्।"
मुख्य निर्वाचन अधिकृतको कार्यालय खुल्यो,"उदयपुर : मङ्सिर ४ गते हुने प्रतिनिधिसभा र प्रदेससभा सदस्य पदको निर्वाचनका लागि शनिबार उदयपुरको सदरमुकाम गाईघाटमा मुख्य निर्वाचन अधिकृतको कार्यालय स्थापना गरिएको छ। जिल्ला समन्वय समितिको भवनमा स्थापना गरिएको कार्यालयको मुख्य निर्वाचन अधिकृत जिल्ला न्यायाधीश कृष्णप्रसाद सुवेदीले उद्घाटन गरेका हुन्। कार्यालयको उद्घाटन गर्दै न्यायाधीश सुवेदीले प्रतिनिधिसभा सदस्य तथा प्रदेससभा सदस्य पदको निर्वाचनसम्बन्धी सम्पूर्ण कार्यहरु शनिबारबाटै सुरु भएको बताए। दुईवटा निर्वाचन क्षेत्र रहेको उदयपुरमा मुख्यनिर्वाचन अधिृकत तथा क्षेत्र नम्बर १ र को निर्वाचन अधिकृतको जिम्मेवारी जिल्ला न्यायाधीश सुवेदी र क्षेत्र नम्बर २ को निर्वाचन अधिृकतको जिम्मेवारी फैसला कार्यन्वयन निर्देशनालयका निर्देशक जीवनकुमार भण्डारीलाई दिइएको छ। क्षेत्र नम्बर २ को निर्वाचन अधिकृतको कार्यालय दसैं पर्वको विदा सकिय लगत्तै कटारी नगरपालिकाको कटारी बजारमा स्थापना गरिने जिल्ला निर्वाचन अधिकृत खेमराज कोइरालाले जानकारी दिए। दुवै निर्वाचन अधिकृतले संघसँगै प्रदेश निर्वाचन क्षेत्रको जिम्मेवारी पनि वहन गर्ने उनले बताए। प्रतिनिधिसभा सदस्य निर्वाचन ऐन, २०७४ तथा प्रदेशसभा सदस्य निर्वाचन ऐन, २०७४ बमोजिम निर्वाचनमा सम्पन्न गर्ने गरी आयोगले दिएको जिम्मेवारीअनुसार काम कारवाही अघि बढाइएको मुख्य निर्वाचन अधिकृत सुवेदीले जानकारी दिए। कार्यक्रममा प्रमुख जिल्ला अधिकारी जनार्दन गौतमले स्वच्छ तथा निष्पक्ष निर्वाचन सम्पन्न गराउन र आम मतदातालाई निर्धक्क भएर आफ्नो मत दिने वातावरण बनाउन स्थानीय प्रशासन प्रतिवद्ध रहेको बताए। उनले निर्वाचनमा हुन सक्ने सम्भावित अवस्थालाई मध्यनजर गरी शान्ति सुरक्षाको प्रत्याभूति दिन प्रशासनले कुनै कसर बाँकी नराख्ने बताए। निर्वाचन क्षेत्र नम्बर २ को भने दसैं विदा सकिएलगत्तै कटारी बजारमा कार्यालय स्थापना गरिने पनि मुख्य निर्वाचन अधिकृत सुवेदीले बताए।"
"घरमा खाने अन्न छैन, कसरी तिर्ने जरिवाना ?","जाजरकोट : शिवालय गाउँपालिका९ मा नेकपा माओवादी केन्द्रको तर्फबाट वडासदस्य पदमा उम्मेदवार बनेकी लक्ष्मी सुनारले निर्वाचन खर्च नबुझाएको भन्दै निर्वाचन कार्यालयले डेढ लाख जरिवाना तोकेको थाहा पाएपछि छाँगाबाट खसेझैं भइन्। राजनीतिबारे कुनै चासो नभएकी लक्ष्मीलाई माओवादीले दलित महिलाको तर्फबाट कोटा पुरर्याउन उम्मेदवार बनायो। उनी पराजित भइन्। घरको आर्थिक अवस्था कमजोर छ। पढाइ लेखाइ छैन। उनलाई खर्च विवरण बुझाउनुपर्छ भनेर न पार्टीले भन्यो न नेताहरूले नै भने। 'मलाई थाहै थिएन। अहिले पो तिमीले डेढ लाख तिर्नुपर्ने भो भनेर गाउँका मान्छेले सुनाए। म कसरी त्यत्रो रकम तिर्न सक्छु र? घरमा खाने अन्न छैन।' राजनीतिका नाममा मैले के गल्ती गरेको थिएँ र जरिवाना तिर्ने उनले गुनासो पोखिन। भेरी नगरपालिका६ कि सरस्वती नेपाली पनि निर्वाचन खर्च नबुझाएका कारण दुई लाख रुपैयाँ जरिवानामा परेकी छन्। एमालेको तर्फबाट दलित महिला वडा सदस्यमा उम्मेदवार बनेकी सरस्वतीलाई निर्वाचन खर्च बुझाउनु पर्छ भन्ने जानकारी थिएन। राजनीतिमा खासै चासो नदिने उनीलाई एमालेले दलित समुदायको भोट बटुल्न र समावेशी सिटमा कोटा पुर्याउन उम्मेदवार बनायो। उनी पराजित भइन् तर उनलाई खर्च विवरण बुझाउनुपर्छ भन्ने थाहा थिएन। उनी भन्छिन 'घरमा खाने अन्न छैन। दसैं आइरहेको छ। दसैं कसरी टारुँ भन्ने चिन्ताले सताइरहेको छ। कसरी त्यति ठुलो रकम तिर्न सक्छु र।' उनीहरू जस्तै धेरै उम्मेदवारले निर्वाचन खर्च बुझाउने बारे जानकारी नै पाएनन्। सम्बन्धित पार्टीले उम्मेदवार बनाए त्यसपछि फर्केर हेरेनन्। सबै उम्मेदवार आआफ्नो घर व्यवहारमा लागे पार्टीले जानकारी नै दिएन। जसका कारण ठुलो संख्यामा उम्मेदवारले जरीवाना तिर्नुपर्ने अवस्था आयो। समयमा निर्वाचन खर्च विवरण नबुझाउँदा जाजरकोटका विभिन्न स्थानीय तहका ६ सय ७० उम्मेदवारले १२ करोड बढी रकम जरिवाना तिर्नुपर्ने भएको छ। जिल्लाका सात स्थानीय तहमा विभिन्न पार्टीबाट उम्मेदवार रहेका एक हजार तीन सय ९० जना उम्मेदवार मध्य ६ सय ७० जना अर्थात् ४८ दशमलब २० प्रतिशत उम्मेदवार जरिवानामा परेका हुन्। जिल्ला निर्वाचन कार्यालय जाजरकोटका अनुसार ६ सय ६८ जनाले खर्च विवरण नबुझाएको र दुई जनाले निर्वाचन आयोगको मापदण्डविपरीत खर्च विवरण बुझाएकाले ६ सय ७० जनालाई कारवाही गरिएको हो। कारवाही स्वरूप ती उम्मेदवारले जम्मा १२ करोड १९ लाख ५० हजार रुपैयाँ निर्वाचन आयोगलाई बुझाउनुपर्ने भएको जिल्ला निर्वाचन कार्यालय जाजरकोटका निमित्त कार्यालय प्रमुख गणेशबहादुर बस्नेतले बताए। निर्वाचन आयोग ऐन २०७३ को दफा २५ र स्थानीय तह निर्वाचन ऐन २०७३ को दफा ६४ को उपदफा ४ तथा स्थानीय तह निर्वाचन नियमावली २०७३ को नियम ४० बमोजिम निर्वाचन परिणाम घोषणा भएको मितिले ३० दिन भित्र निर्वाचन खर्च विवरण पेस गर्नुपर्छ। प्रावधानअनुसार उक्त अवधिभित्र ७ सय २० जनाले मात्र खर्च विवरण पेस गरेका निमित्त कार्यालय प्रमुख बस्नेतले बताए। सम्बन्धित पार्टीलाई खर्च विवरण पेस गर्न जानकारी गराएको भएपनि उम्मेदवारहरूले अटेरी गरेका कारण करिब आधा उम्मेदवार जरिवानामा परेको उनले बताए। गत भदौ ३१ गते जिल्ला निर्वाचन कार्यालयले जरिवाना परेका उम्मेदवारहरूको विवरण सार्वजनिक गरेको छ। ६ महिना भित्र उक्त जरिवाना तिरिसक्न कार्यालयले उम्मेदवारलाई निर्देशन दिएको छ। उक्त अवधिभित्र जरिवाना नतिरे ६ वर्षसम्म चुनावमा उम्मेदवार हुन नपाइने र सरकारी बाँकी सरह असुलउपर गरिने प्रावधान राखिएको छ। निर्वाचन खर्च विवरण नबुझाउने गाउँपालिकाको वडा सदस्य तथा अध्यक्षलाई एक लाख ५० हजार, नगरपालिकाको वडा सदस्य तथा वडाध्यक्षलाई दुई लाख रुपैयाँ, गाउँपालिकाको अध्यक्षउपाध्यक्षको तीन लाख ५० हजार रुपैयाँ र नगरपालिकाको प्रमुखउपप्रमुखको चार लाख ५० हजार जरिवाना तोकिएको छ।"
निर्वाचनका लागि करिब सात सयको नाम सिफारिस,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि राष्ट्रिय प्रजातन्त्र पार्टी (राप्रपा) को सबै जिल्ला समितिले प्रत्यक्ष उम्मेदवारमा करिब सात सयजनाको नाम सिफारिस गरेको छ। उम्मेदवारको सम्बन्धित निर्वाचन क्षेत्रमा कायम रहेको लोकप्रियता, पार्टी सङ्गठन सुदृढीकरणमा गरेको योगदानका आधारमा सिफारिस भएर आएका नामबाट योग्य उम्मेदवार छनोट गरिएको पार्टीका केन्द्रीय सदस्य राजाराम श्रेष्ठले जानकारी दिए। प्रतिनिधिसभा र प्रदेशसभाको प्रत्यक्षतर्फको निर्वाचनका लागि करिब सात सय उम्मेदवारको नाम सिफारिस भएको छ। पार्टीले समान विचार भएका राजनीतिक दल तथा समूहसँग एकीकरणका साथै गठबन्धन गर्न केही दलसँग औपचारिक तथा अनौपचारिक छलफलसमेत सुरु गरेको छ। उक्त पार्टीले नेकपा (एमाले)सँग पनि चुनावी गठबन्धनका लागि वार्ता गरिरहेको जनाएको छ। गठबन्धनका लागि सिट बाँडफाँट भएपछि मात्र पार्टीले प्राप्त गर्ने सिट र क्षेत्र निर्धारणका आधारमा उम्मेदवारलाई टिकट वितरण गरिने नेता सुन्दर पाण्डेले जानकारी दिए।"
झापामा मुख्य निर्वाचन अधिकृतको कार्यालय स्थापना,"झापा : झापामा मुख्य निर्वाचन अधिकृतको कार्यालय शनिबार स्थापना गरिएको छ। आगामी मंसिर ४ गते हुने प्रतिनिधि तथा प्रदेश सभा सदस्य निर्वाचनका लागि जिल्ला समन्वय समिति भद्रपुरको कार्यालय भवनमा मुख्य निर्वाचन अधिकृतको कार्यालय स्थापना गरिएको हो। जिल्ला समन्वय समिति झापाका प्रमुख विश्वनाथ बरालले झापा क्षेत्र नम्बर ३ को निर्वाचन अधिकृतको कार्यालय समेत मुख्य निर्वाचन अधिकृत कार्यालयको उद्घाटन गरेका हुन्। मुख्य निर्वाचन अधिकृत जिल्ला न्यायाधीश चन्द्रमणि ज्ञवालीलाई तोकिएको छ। अघिल्लो निर्वाचनहरूमा सदरमुकाममै जिल्लाका पाँचवटै निर्वाचन कार्यालयको स्थापना हुँदै आएकोमा यस पटकदेखि छुट्टाछुट्टै निर्वाचन क्षेत्रमा कार्यालय स्थापना हुने भएको छ। झापा १ को मेचीनगर नगरपालिकाको कार्यालय, झापा २ को अर्जुनधारा नगरपालिकाको कार्यालय, झापा ४ को कनकाई नगरपालिका र झापा ५ को दमक नगरपालिकाको कार्यालयमा स्थापना हुने भएको छ। चार क्षेत्रमा असोज २० गते निर्वाचन अधिकृतको कार्यालय स्थापना हुने जिल्ला निर्वाचन कार्यालय झापाका प्रमुख तुलसी नेपालले जानकारी दिए। कार्यालय उद्घाटन कार्यक्रममा बोल्दै जिल्ला समन्वय समिति झापाका प्रमुख बरालले जिल्लामा प्रतिनिधि तथा प्रदेश सभा सदस्य निर्वाचनलाई भयरहित, धाँधलीरहित र शान्तिपूर्ण बनाउन राजनीतिक दलहरूसहित सबै पक्षसँग सहकार्य गरी अघि बढ्ने बताएका छन्। त्यस्तै झापा प्रमुख जिल्ला अधिकारी छविलाल रिजालले दसैँको मुखमा मुख्य निर्वाचन अधिकृतको कार्यालयको स्थापनासँगै जिल्लामा निर्वाचन गतिविधिले तीव्रता पाइसकेको बताए। निर्वाचनका लागि चार वटै सुरक्षा निकाय आआफ्नो तयारीमा जुटिसकेको बताउँदै प्रजिअ रिजालले भने, 'असोज २३ गते २६ गतेसम्म उम्मेदवारी दर्तादेखि चुनाव चिह्न प्रदान गरिसक्नु पर्नेछ, त्यसका लागि सुरक्षा व्यवस्था चुस्त दुरुस्त बनाउने गृह कार्यमा जुटेका छौँ।' कार्यक्रममा नेकपा एमालेका जिल्ला उपसचिव असारु राजवंशी, नेपाली काँग्रेसका जिल्ला सदस्य रमेश पोखरेल, राप्रपाका जिल्ला सचिव अभिषेक ढुङ्गाना, नेकपा (एकीकृत समाजवादी) का जिल्ला अध्यक्ष वेदराज रेग्मीले मन्तव्य राखेको कार्यक्रमको सञ्चालन सहायक निर्वाचन अधिकृत वीरेन्द्र बस्नेतले गरेका थिए।"
"सिट बाँडफाँटमा जसपा असन्तुष्ट, चुनावी तालमेलका लागि ढोका खोल्ने निर्णय","काठमाडौं : जनता समाजवादी पार्टी (जसपा)ले अन्य राजनीतिक दलहरूसँग पनि चुनावी तालमेल खुला गर्ने निर्णय गरेको छ। गठबन्धनको सिट बाँडफाँटमा असन्तुष्टि जनाउँदै अन्य राजनीतिक दलहरूसँग पनि तालमेलका लागि ढोका खुला राख्ने निर्णय गरेको हो। पार्टी कार्यालय बालकुमारीमा शनिबार बसेको कार्यकारिणी बैठकले चुनावी तालमेलको विकल्प खुला राख्ने निर्णय भएको प्रवक्ता मनिष सुमनले जानकारी दिए। संघ र प्रदेशमा चित्तबुझ्दो सिट नपाएपछि पार्टीले अन्य विकल्प पनि खुला राखेको उनले बताए। 'हाम्रो पार्टीको समेत सहभागितामा रहेको ५ दलीय गठबन्घनमा आगामी हुने संघीय संसद र प्रदेश सभा सदस्यको निर्चानमा सिटको तालमेलको सम्बन्घमा भइरहेको सिट बाँडफाँटसम्बन्घी छलफलमा हाम्रो पार्टीको लागि सन्तोषजनक अवस्था नदेखिएको हुँदा यसका अतिरिक्त सम्भव भएसम्म विकल्पको रूपमा अन्य राजनीतिक दलहरूसँग पनि निर्वाचनमा सिटको तालमेल गर्न सकिने छ। सो पनि हुन नसकेको अवस्थामा जसपा नेपाल एक्लै निर्वाचनमा भाग लिने निर्णय गरिन्छ,' विज्ञप्ति जारी गर्दे सुमनले भनेका छन्। गठबन्धनमा जसपाले १७१८ सिट पाउने करिब निश्चित भएको बताइएको छ।"
मकवानपुरमा मुख्य निर्वाचन अधिकृतको कार्यालय स्थापना,"हेटौंडा : आसन्न मंसिर ४ गते हुने प्रतिनिधि सभा सदस्य र प्रदेश सभा सदस्य पदको निर्वाचनलक्षित तयारी सुरु गर्न हेटौंडामा मुख्य निर्वाचन अधिकृतको कार्यालय स्थापना गरिएको छ। हेटौंडा उपमहानगरपालिका वडा नम्बर२ स्थित साविकको जिल्ला विकास समितिको भवनमा स्थापना गरिएको कार्यालय शनिबार उद्घाटन गरिएको हो। मुख्य निर्वाचन अधिकृत ऋषिराम निरौला, क्षेत्र नम्बर २ का निर्वाचन अधिकृत मुकुन्दहरी पौडेल, जिल्ला समन्वय समिति मकवानपुरका प्रमुख ललितबहादुर घलान र मकवानपुरका प्रजिअ राजेन्द्रदेव पाण्डेले संयुक्त रूपमा कार्यालय उद्घाटन गरेका हुन्। उद्घाटन समारोहलाई सम्बोधन गर्दै मुख्य निर्वाचन अधिकृत निरौलाले आसन्न निर्वाचनलाई निष्पक्ष र भयरहित ढंगबाट सम्पन्न गर्न सबै क्षेत्रको सहयोग आवश्यक रहेको बताए। उनले निर्वाचन आयोगसँग समन्वय गरी आवश्यक तयारी अघि बढाइने जानकारी दिए। कार्यक्रममा हेटौंडा उपमहानगरपालिकाकी प्रमुख मिनाकुमारी लामा, क्षेत्र नम्बर२ का निर्वाचन अधिकृत मुकुन्दहरि पौडेल, निर्वाचन आयोग बागमती प्रदेश कार्यालयका प्रमुख लुम्बनाथ पोखरेल सुरक्षा निकायका उच्च पदस्थ अधिकारीहरू एवम् विभिन्न राजनीतिक दलका प्रतिनिधिहरू सहभागी थिए। दुईवटा निर्वाचन क्षेत्र रहेको मकवानपुरमा कूल मतदाता संख्या तीन लाख ७३३ रहेको छ। मकवानपुरको क्षेत्र नम्बर १ र २ मा गरी १६७ वटा मतदानस्थल र ३६४ वटा मतदान केन्द्रहरू तोकिएको छ। जसमा निर्वाचन क्षेत्र नम्बर १ मा ६२ वटा मतदानस्थल, १७२ वटा मतदान केन्द्र तोकिएको छ भने क्षेत्र नम्बर २ मा १०५ वटा मतदानस्थल र १९२ वटा मतदान केन्द्र तोकिएको छ।"
