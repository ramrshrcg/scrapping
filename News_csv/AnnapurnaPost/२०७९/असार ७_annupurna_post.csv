शीर्षक,विवरण
"भैरहवामा सुधार गृहबाट १७ किशोरलाई अन्यत्र सारियो, प्रहरी घाइते","भैरहवा : भैरहवास्थित बालसुधार गृहमा रहेका किशोरहरुलाई सुरक्षित रुपमा अन्यत्र स्थानान्तरण गरिएको छ। सुधार गृहको सुरक्षा संवेदनशिलतालाई मध्यनजर गर्दै गृहमा रहेका १७ जना किशोरहरुलाई विभिन्न जिल्लामा स्थानान्तरण गरिएको हो। मंगलबार उनीहरुलाई सुरक्षित रुपमा स्थानान्तरण गर्न खोज्दा उनीहरुले गाली गलौच गर्दै सुरक्षाकर्मीहरुमाथि आक्रमण गरेका छन्। आक्रमणबाट जिल्ला प्रहरी कार्यालय रुपन्देहीका डीएसपी नवरत्न पौडेल र उनका अंगरक्षक प्रहरी जवान टोपबहादुर राखल घाइते भएका छन्। डिएसपी पौडेलको टाउकोमा र अंगरक्षकको हातमा गम्भिर चोट लागेको छ। उनीहरुको भैरहवास्थित युनिभर्सल मेडिकल कलेजमा उपचार भइरहेको छ। घाइते प्रहरीहरुको स्वास्थ्य अवस्थाबारे बुझ्न सिद्धार्थनगर नगरपालिकाका प्रमुख ईस्तियाक अहमद खान अस्पताल पुगेका छन्। उनले घाइते प्रहरी र चिक्तिसकहरुसगँ कुराकानी गरेर उनीहरुको स्वास्थ्य अवस्थाबारे जानकारी लिएका छन्। सुरक्षित रुपमा स्थानान्तरण गर्न खोज्दा सुधार गृहका किशोरहरुले सिसा, रड, छाताका डण्डीलगायतले सुरक्षाकर्मीमाथि प्रहार गरेका थिए। सुधारगृह प्रशासनले केही किशोरलाई स्थानान्तरणका लागि तयारी गरेको थियो। त्यसपछि उनीहरुले कोठाको ताल्चा खोल्न जाने प्रहरीलाई सिसालगायतका साम्रगीले घाइते बनाउने, झ्यालको सिसा फोडेर सिसाले आक्रमण गर्ने गरेका थिए। साथै उनीहरुले गृहको झ्यालको सिसा, टेलिभिजन, पंखालगायत तोडफोड गरेको बाल सुधार गृहकी प्रमुख सुभद्रा गौतमले बताइन्। उनका अनुसार यसअघि गत बैशाखमा पनि उनीहरुले तोडफोड गर्दा सुधार गृहमा करिब एक लाख बराबरको क्षति पुरएका थिए। तनावका बीच उनीहरुले गृहमा रहेका किताब, सिरक, डसनामा आगाजनीसमेत गरेका थिए। उक्त आगाजनीलाई दमकलमार्फत नियन्त्रणमा लिइएको थियो। किशोरहरु निरन्तर होहल्ला, तोडफोड, आगाजनी गरेपनि सुरक्षाकर्मीले अन्य कुनै घटना नहोस् भनेर संयमता अपनाएका थिए। लामो प्रयासपछि आक्रोशित किशोरहरुलाई नियन्त्रणमा राख्न सफल भएको जिल्ला प्रहरी कार्यालय रुपन्देही प्रहरी प्रमुख एसपी रवीन्द्र रेग्मीले बताए। सुधार गृहमा रहेका किशोरहरुले विगतदेखि नै यस्तै क्रियाकलाप गर्दै आएका छन्। उनीहरुले झ्यालबाट बाटोमा हिंडडुल गर्ने युवतीहरुलाई जिस्क्याउने, अश्लील शब्दको प्रयोग गर्दा स्थानीयवासीहरु पीडित भएका छन्। यसबाट आजीत भएका स्थानीयले मंगलबार मात्रै जिल्ला प्रशासन कार्यालयमा पुगेर सुधार गृह स्थानान्तरण गर्न माग गर्दै प्रमुख जिल्ला अधिकारीलाई ज्ञापन पत्र बुझाएका थिए। भैरहवामा चार वर्ष अघिदेखि प्रदेशस्तरीय बाल सुधार गृह संचालनमा आएको हो। कानुनको विवादमा परेका नाबालकहरुलाई यहाँ राखिन्छ। तर बालिक भइसकेका व्यक्तिलाई पनि कागज मिलाएर नाबालक बनाएर सुधार गृहमा राख्दा उनीहरुले अवाञ्छनीय क्रियाकलाप गर्दै आएका छन्। जसले गृहको सुरक्षामा असर पुगेको छ। पटकपटकको घटनापछि सुधार गृहबाट केही किशोरहरुलाई स्थानान्तरण गरिएको हो। सुधार गृह प्रमुख गौतमका अनुसार १७ जना किशोरलाई यहाँबाट नेपालगंज, भक्तपुर र कास्की जिल्लामा स्थानान्तरण गरिएको छ। १० जनालाई नेपालगंज, चार जनालाई कास्की र तीन जनालाई भक्तपुरमा रहेको सुधार गृहमा स्थानान्तरण गरिएको छ। उनीहरुलाई बुधबार बिहानसम्म ती सुधार गृहमा पुर्याइने प्रमुख गौतमले जनाइन्। क्षमता भन्दा बढी भएका र पटकपटक अवाञ्छनीय गतिविधि गर्ने किशोरहरुलाई हामीले स्थानान्तरण गरेका हौं, उनले भनिन्। ६० जना क्षमता रहेको सुधारगृहमा १ सय १० जनालाई राखिएको थियो।"
यौन दुर्व्यवहारको अभियोग लागेका सेन्ट लरेन्स कलेजका दुई शिक्षक जेल चलान,काठमाडौं : जिल्ला अदालत काठमाडौँले चाबहिलस्थित सेन्ट लरेन्स कलेजमा विद्यार्थीलाई यौन दुर्व्यवहार गरेको आरोपमा दुई शिक्षकलाई पुर्पक्षका लागि थुनामा पठाउन आदेश दिएको छ। न्यायाधीश केदारनाथ पौडेलको एकल इजलासले कलेजका शिक्षकद्वय जनार्दन अधिकारी र राजनकुमार पौडेललाई पुर्पक्षका लागि थुनामा पठाउन आदेश दिएको अदालतका श्रेस्तेदार ज्ञानेन्द्र इटनीले जानकारी दिए। कलेजका विद्यार्थीलाई बालयौन दुरुपयोग गरेको अभियोगमा उनीहरुलाई अदालतको आदेशमा डिल्लीबजारस्थित कारागारमा थुनामा पठाइएको जिल्ला प्रहरी परिसर काठमाडौंले जनाएको छ।
युद्ध विस्थापित युक्रेनी बालबालिकालाई सहयोग गर्न रुसी पत्रकारद्वारा नोबेल पदक बिक्री,"काठमाडौं : रुसी समाचार आउटलेट नोभाया गजेटाका प्रधान सम्पादक दिमित्री मुराटोभको स्वामित्वमा रहेको नोबेल शान्ति पुरस्कार पदक संयुक्त राज्य अमेरिकामा बिक्री गरिएको छ। सो पदक लिलामी प्रक्रियाद्वारा १०३५ मिलियन अमेरिकी डलर (हेरिटेज अक्सन) मा बिक्री भएको हो। लिलामी शुरु हुनु अघि मुराटोभले उठाएको सबै पैसा पोल्याण्ड, रुस, जर्मनी, मोल्डोभा, स्लोभेनिया, चेक रिपब्लिक र हङ्गेरीलगायत देशहरूमा रहेका युक्रेनी शरणार्थीहरूलाई सहयोग गर्न युनिसेफलाई दिइने बताएका छन्। मुराटोभले २०२१ मा सो पदक जितेका थिए। दिमित्री मुराटोभ र मारिया रेसाले सन् २०२१ को नोबेल शान्ति पुरस्कारका संयुक्तरूपमा पाएका थिए। अभिव्यक्ति स्वतन्त्रताको रक्षा गर्ने उनीहरूको प्रयासको लागि सो पुरस्कार दिइएको थियो। युद्धबाट विस्थापित युक्रेनका बालबालिकालाई सहयोग गर्ने अभियानमा सहभागी हुन सबैलाई आग्रह गर्दै उनले सो सहयोगको घोषणा गरेका हुन्।युक्रेनी शरणार्थी सङ्कटको पूर्ण दायरा मापन गर्न गाह्रो छ र दोस्रो विश्वयुद्धपछि युरोपमा अन्य कुनै पनि शरणार्थी सङ्कट भन्दा यो सङ्कट धेरै पेचिलो छ। मे २४ सम्म संयुक्त राष्ट्रसंघको अनुमान अनुसार ६६ लाख शरणार्थीले युक्रेन छोडेका छन्। करिब ३५ लाखभन्दा बढी पोल्याण्ड, लगभग १० लाखभन्दा बढी रोमानिया, र १० लाख शरणार्थी रुसतर्फ भागेका छन्। यसैबीच हङ्गेरी, मोल्डोभा र स्लोभाकियाले शरणार्थीहरूलाई समायोजन गर्न सङ्घर्ष गरिरहेका छन्। ""संयुक्त राष्ट्रसंघले कम्तीमा दुई दर्जनभन्दा बढी देशहरूमा १०,००० भन्दा बढी शरणार्थीहरू रहेको बताएको छ। त्यस्तै लाखौं मानिसहरू युक्रेन भित्रै विस्थापित भएका छन्। सबैलाई खाना, आश्रय र अन्य आधारभूत आवश्यकताहरू चाहिएको छ। अझै १ करोड ४० लाख मानिसहरूले त सुरक्षित आश्रयस्थल खोजिरहेका छन्। रासस"
भियतनाममा छ महिनामा १२ पटक पेट्रोलियम पदार्थको मूल्यवृद्धि,हनोई : भियतनाममा पेट्रोलियम पदार्थको मूल्य ६ महिनामा १२ पटक वृद्धि भएको छ। सन् २०२२ को अहिलेसम्म ६ पटक मूल्य वृद्धि भइसकेको अधिकारीहरूले मङ्गलबार जानकारी दिएका छन्। विश्व बजारमा पटक पटक निरन्तर पेट्रोलियम पदार्थको मूल्य वृद्धि भएकाले आफ्नो देशमा पनि मूल्य वृद्धि गर्नु परेको उनीहरूको भनाई छ। उनीहरूका अनुसार यही जुन महिनाको २१ दिनमा मात्रै तीन पटक मूल्य वृद्धि भइसकेको छ। देशको उद्योग तथा व्यापार मन्त्रालयले पेट्रोलियम पदार्थको मूल्य वृद्धि गर्ने निर्णय सम्बन्धित निकायलाई पठाएको छ। देशमा अहिले आन्तरिक मागका लागि पाँच देखि सात दिनलाई मात्रै पुग्ने पेट्रोलियम पदार्थ रहेको पनि सरकारी अधिकारीहरूले जनाएका छन्। महङ्गो र अभाव भइरहेको पेट्रोलियम पदार्थको खपत तथा माग घटाउन पनि मूल्य वृद्धि गर्नु परेको सरकारी अधिकारीहरूको भनाई छ। पेट्रोलियम पदार्थको मूल्य अझ धेरै हुन नदिन सरकारले वातावरण संरक्षण कर कटौती गर्न अर्थ मन्त्रालयले प्रस्ताव गरेको छ। रासस
दलहरुको तमासा हेरेर स्वतन्त्रहरु आए : आरजु राणा,"काठमाडौं : नेपाली कांग्रेसकी केन्द्रीय सदस्य आरजु राणा देउवाले दलहरुको तमासाले स्वतन्त्रहरु राजनीतिमा आएको टिप्पणी गरेकी छन्। कांग्रेस जिल्ला कार्यसमिति पर्वतको कार्यक्रममा जनप्रतिनिधिलाई निर्देशन सम्बोधन गर्दै दलहरुकै झगडाले स्वतन्त्रलाई ठाउँ मिलेको जिकिर गरेकी हुन्। उनले कांग्रेसकै उदाहरण दिँदै आन्तरिक गुटबन्दी, अन्तर्घात र झगडाले स्वतन्त्रहरुलाई राजनीतिमा आउने अवस्था सिर्जना भएको बताइन्। पार्टीभित्र बहस, विवाद र इगो हुने भन्दै तर त्यसकै आधारमा पार्टी छोडेर, झगडा गरेर, तमासा देखाएर जग हँसाउने काम गर्दा स्वतन्त्रको उदय हुन पुगेको उनको तर्क छ। यो कुरालाई मनन गर्न उनले सुझाव दिइन्। विचार मिलेर एउटा पार्टीमा छौं। घनिष्ठता नहुन सक्ला। अर्को पार्टीको मान्छेसँग घनिष्ठता होला। तर विचारको सवालमा हामी एकै हो, उनले भनिन्। उनले थपिन्, मेरो एमाले माओवादीमा धेरै साथी छन्, दोस्ती हुन्छ। तर उनीहरुसँग रिसाउन मिल्दैन। तर विचार मिल्ने साथीसँग दोस्ती नहोला। तर वादविवाद हुनसक्छ। विचार मिल्यो तब हामी एउटै पार्टीमा छौं। हाम्रो पार्टी र नेताहरुले राष्ट्रिय राजनीतिमा गरेको योगदान कस्तो थियो त? हामी सुन्छौं ठूल्ठूलो नेताबीच इगो क्ल्यास हुन्थ्यो। जो मान्छे लिडरसिपमा हुन्छ उति धेरै इगो हुन्छ। इगो भएको मान्छेले इख त लिइहाल्छ। तर इख लियो भन्दैमा पार्टी छोडेर वा नाता नै टुटाउने कुरा त हुँदैन नि। आरजुले कांग्रेसमा पछिल्लो समय धेरै वादविवाद गर्ने नेता रामचन्द्र पौडेल र शेरबहादुर देउवा भए पनि पार्टी र देशको सवालमा एकै ठाउँमा आएको स्मरण गराउँदै जिल्लामा पनि यो कुरालाई अनुशरण गर्न आग्रह गरिन्। अहिले तपाइले हेर्नुभयो भने यो पार्टीमा सबैभन्दा लगानी गरेका नेताहरु रामचन्द्र पौडेलजी र शेरबहादुर देउवाजी हो। कति झगडा गर्नुहुन्छ दुईजना? दुई जना बुढा कस्तो बच्चजसरी झगडा गर्थे। तर देशको कुरा आएपछि मिल्छन्। देशको कुरा आउँदा जहिले पनि विचारमा एक हुन्छन्। यो कुरा हामीले पनि सिक्नुपर्छ, उनले भनिन्। पार्टीभित्र सबैको कुरा चित्त नबुझ्न सकिने तर यति हुँदैमा राजनीति नै त्यागेर गाली गर्नुपर्छ भनेर लाग्यो भने त्यो राजनीति धेरै टाढा नजाने उनले बताइन्। हाम्रो ठूलो लक्ष्य के हो हेरेर राजनीति गर्नुपर्छ। समयले कहिले दोस्ती गराउँछ कहिले टाढा पुर्याउँछ। तर जति नै बाझे पनि हामी कांग्रेसकै कार्यकर्ता भएर बस्ने हो। अनि किन झगडा बाहिर ल्याएर जग हँसाउने? उनले प्रश्न गरिन्। आरजुले थपिन्, अहिले जुन हामीले देखिरहेका छौं कि इन्डिपेन्डेन्ट आउने, को आउने, के आउने? यही हाम्रो तमासा हेरेर हो। भाइ फुटे गवार लुटे हामीले सुनेकै छौ नि। आफू आफू झगडा गरेपछि अरुले आएर चिह्याउन पाउँछ। यो कुरालाई हामीले मनन गर्नुपर्छ। आरजुले आउँदो प्रदेश र संघीय निर्वाचनसम्म सत्ता गठबन्धन जाने स्पष्ट पारिन्। हामीसँग अब धेरै समय छैन। अब आउने निर्वाचनसम्म गठबन्धन जान्छ। अब कति जनाले सेक्रिफाइज गर्नुपर्ला। अब कोही जित्न ठिक्क परेर बसेको हुन्छ। टिकट पाउँदैन। के अब पार्टी नै छोडिदिने? आफ्नै उम्मेदवार हराउन लाग्ने ? हामीले क्षणिक लाभ होइन लामो लक्ष्य हेर्ने हो, उनले सम्झाइन्। नेतृ राणाले सामाजिक सञ्जाल चलाउँदा ख्याल गर्न नेता कार्यकर्तालाई सचेत गराइन्। सोसल मिडिया भन्ने प्रणी अत्यन्तै इन्ट्रेस्टिङ लाग्यो। यसमा अलि केयरफुल हुनुपर्छ। अहिले एउटा स्टाटस लेख्नुहुन्छ। कसैले फोटो बनाएर राखेको हुन्छ। भोलि त्यो ठाउँमा पुग्नुहुन्छ। ठ्याक्कै पठाइहाल्छ। मैले यस्तो भनेको होइन भनेर प्रश्न गर्छ, उनले भनिन्। उनले कांग्रेसका निर्वाचित जनप्रतिनिधिसहित नेता कार्यकर्तालाई सामाजिक सञ्जाल प्रयोग गर्दा बुद्धिमतापूर्वक गर्न सुझाव दिइन्। म पर्सनल कुरा हाल्दिन। पब्लिक भेटघाटका कुराहरुमात्रै हाल्छु। व्यक्तिगत कुराले भोलि समस्या हुनसक्छ, उनले आफ्नै अनुभव सुनाइन्। जनप्रतिनिधिलाई जनताका कुरा सुन्न सुझाउँदै आरजुले भनिन्, नेता बन्ने मान्छेले सुन्न सक्नुपर्छ। सकारात्मकनकारात्मक दुबै कुरा हुन्छ। गुनासो हुन्छ। दुख परेको, शोक परेको बेला सुन्नुपर्छ।"
सांसद खातुनविरुद्धको मुद्दामा उच्च अदालतकै फैसला सदर,"विराटनगर : प्रदेश १ की सांसद गुलेफुन खातुनविरुद्धको मुद्दामा उच्च अदालत विराटनगरकै फैसला सदर भएको छ। सर्वोच्च अदालतले निस्सा दिन अस्वीकार गरेसँगै उच्चको फैसला सदर हुँदा उनले कारागारमा बसेर कैद सजाय भुक्तान गर्नुपर्ने भएको छ। नेकपा (एमाले)की समानुपातिक सांसद खातुन सरकारी छाप र दस्तखत किर्ते मुद्दामा यसअघि नै दोषी ठहर भइसकेकी छन्। उनले आफूविरुद्धको मुद्दामा उच्चको फैसला चित्त नबुझेको भन्दै पुनः सुनुवाइको माग राखेर २०७६ फागुन ११ गते सर्वोच्च अदालतमा निवेदन दिएकी थिइन्। उच्चको फैसलाविरुद्ध इन्साफ दोहोर्याइ पाउँ भनेर निवेदन दिएपनि सर्वोच्चले पुनः सुनुवाइका लागि निस्सा नदिएपछि उनीविरुद्ध उच्च अदालतले गरेको फैसला सदर भएको हो। खातुनले दिएको निवेदनमाथि सुनुवाइ गर्दै सर्वोच्च अदालतका न्यायाधीश नहकुल सुवेदी र सुस्मालता माथेमाको इजलासले गत जेठ २५ गते निस्सा नदिने आदेश गरेको हो। मोहीको जग्गाका लागि कागजात जुटाउने क्रममा मोरङको साविकको कदमाह गाउँ विकास समितिका सचिवको हस्ताक्षर र सरकारी छापा किर्ते गरेको आरोप उनीमाथि लागेको थियो। सोही मुद्दामा जिल्ला अदालत मोरङले २०७४ वैशाख ३१ गते खातुनलाई १ वर्ष कैद सजाय र ५० रूपैयाँ जरिवानाको सुनाएको थियो। जिल्लाको फैसलाविरुद्ध मुलुकी फौजदारी कार्यविधिसंहिताको दफा ७३ अनुसार उनले २०७४ भदौ १९ गते उच्च अदालत विराटनगरमा निवेदन दिएकी थिइन्। उच्चले दोषी ठहर गर्दै उनलाई २०७६ पुस ९ गते १ वर्ष कैद र १४ हजार ५ सय ८३ रूपैयाँ जरिवानाको फैसला सुनाएको थियो। खातुनसहित उनका पति शेख सिलबर मियाँ, कदमाह गाविसका खरिदार विजयकुमार कामत र पियन दीपचन्द्रकुमार मण्डललाईसमेत जिल्ला अदालतले जनही १ वर्ष कैद र ५० रुपैयाँ जरिवानाको फैसला सुनाएको थियो। किर्ते मुद्दामा दोषी देखिएपछि कामत र मण्डललाई सरकारी कर्मचारी भएका कारण थप २ वर्ष सजायको फैसला भएको थियो। उच्च अदालतले खातुनका पति शेख सिल्बर मियाँलाई भने सफाइ दियो। मोहियानी हकको जग्गा एकलौटी बनाउन किर्ते खातुनले मोरङको साविकको कदमाहा गाविस२ मा ससुरा स्वर्गीय शेख धाइका मियाँको नाममा रहेको मोहीयानी हक हस्तान्तरणका लागि मधुसूदनराज पाण्डेको कित्ता नम्बर १०६, २५५ र सीता जोशी पाण्डेको कित्ता नम्बर ११० भएको ३ बिघा १० कट्ठा जग्गा नामसारी गर्न सरकारी छाप र दस्तखत किर्ते गरेर गाविसको सिफारिस कागज बनाएकी थिइन्। उनका ससुराको २०६३ माघ २४ मा र सासू खैरुन खातुनको २०६५ मंसिर १२ मा मृत्यु भएको थियो। धाइकाका जेठा छोरा शेख दिलबार मियाँ र कान्छा शेख सिलबार मियाँ हुन्। ससुराको मृत्युपछि मोहीयानी जग्गा जेठाजु दिलबारलाई नदिइ आफ्नो एकलौटी बनाउन खातुनले पति सिलबार र अन्य २ कर्मचारी प्रयोग गर्दै गाविसको लेटर प्याड, छाप र बिदामा रहेका सचिवको हस्ताक्षर कीर्ते गरेको पत्ता लाग्यो। २०७१ माघ २१ र २०७१ चैत ४ गते अलगअलग मितिमा कीर्ते सिफारिस बनाएर जग्गा आफ्नो नाममा नामसारी गर्न उनले भूमिसुधार कार्यालयमा निवेदन दिइन्। हस्ताक्षर र छाप किर्ते गरेको खुलेपछि उनीहरूविरुद्ध गाविसले २०७३ जेठ २६ गते जाहेरी दिएको थियो। प्रहरीले पतिसहित खातुनलाई २०७३ असार ४ मा पक्राउ गरेर २५ दिन हिरासतमा राखी अनुसन्धान गरेको थियो। जिल्ला अदालतले असार २९ गते जनही १० हजार धरौटीमा छाड्न आदेश दियो। २ कर्मचारी फरार थिए। फरार रहेका कर्मचारी कामत र मण्डल असार ३१ गते आफैँ उपस्थित भएपछि अदालतले उनीहरूलाई १५ हजार रूपैयाँ धरौटीमा छाड्न आदेश दियो। तर पछि मुद्दाको किनारा लगाउँदा अदालतले दोषी ठहर गर्दै कैद सजाय र जरिवानाको फैसला सुनाएको हो। अनुसन्धानका क्रममा प्रहरी हिरासतमा २५ दिन बिताइसकेकाले खातुनले अब ११ महिना पाँच दिन जेलमा बस्नु पर्ने हुन्छ। फौजदारी कसुरमा दोषी ठहर भएको चर्चासँगै २०७६ पुसदेखि उनी फरार भएकी थिइन्।"
सेटिङमा लाइसेन्स बाँड्ने एकान्तकुनाका तत्कालीन प्रमुख र बिचौलियासहित १७ जनाविरुद्ध मुद्दा दायर,"काठमाडौं : अख्तियार दुरुपयोग अनुसन्धान आयोगले सेटिङमा सवारी चालक अनुमति पत्र (लाइसेन्स) बाँड्ने यातायात व्यवस्था कार्यालय एकान्तकुनाका तत्कालीन प्रमुख र बिचौलियासहित १७ जनाविरुद्ध मुद्दा दायर गरेको छ। आयोगले मंगलबार तत्कालीन कार्यालय प्रमुखहरु सम्बर बहादुर कार्की र राजुभाई कुस्मा, मेकानिकल इन्जिनियर विजय राज गिरीसमेत १२ जना कर्मचारी र पाँच जना विचौलियाहरु समेत १७ जनाविरुद्ध गैरकानूनी रुपमा सरकारी कागजात सच्याई भ्रष्टाचार गरेको अभियोगमा विशेष अदालतमा मुद्दा दायर गरेको हो। एकान्तकुना कार्यालयका कर्मचारीहरु तथा सिन्धुली फोटोकपी सेन्टरका सञ्चालक बाबुराम शर्मासमेतले सेटिङमा विचौलियामार्फत सवारी चालक अनुमति पत्र जारी गर्ने गरेको उजुरी निवेदनमा छानविन गर्दा अख्तियारले तत्कालीन कार्यालय प्रमुख कार्की र राकुस्माले सवारी चालक अनुमतिपत्रको नवीकरण गर्ने सम्बन्धमा गलत नियतले मातहतका कर्मचारीहरुलाई अख्तियारी प्रदान गरेको पाइएको थियो। त्यसैगरी मेकानिकल इन्जिनियर विजयराज गिरी, सहायक स्तर (पाचौँ) कमल स्याङतान, सिनियर मेकानिक्स अच्युत प्रसाद फुयाल, कम्प्युटर अपरेटर (करार सेवा) प्रकाश कार्की, कम्प्युटर अपरेटर (करार सेवा) रेजु भट्टराई, कम्प्युटर अपरेटर (करार सेवा) रोसन राजभण्डारी, कम्प्युटर अपरेटर (करार सेवा) श्याम सुन्दर चौधरी, कम्प्युटर अपरेटर (करार सेवा) लक्ष्मी श्रेष्ठ, कम्प्युटर अपरेटर (करार सेवा) माया सेठी, कम्प्युटर अपरेटर (करार सेवा) रिचा श्रेष्ठसमेतले सवारी चालक अनुमतिपत्रको नवीकरण गर्ने सम्बन्धमा आफ्नो जिम्मेवारीअन्तर्गतको कार्य सम्पादन गर्न प्राप्त गरेको अख्तियारीको दुरुपयोग गरेर अनाधिकृत लाइसेन्स बाँडेको पाइएको थियो। उनीहरुले आब २०७७७८ र आब २०७८०७९ को साउन र भदौ गरेर १४ महिनाको अवधिमा विचौलियाहरु हरिभक्त श्रेष्ठ, बाबुराम शर्मा भन्ने उद्धब बहादुर खत्री, दिपक विश्वकर्मा, गणेश अधिकारी र नरेन शाक्यसमेतको मिलेमतोमा विविध कारणले नवीकरण नभएका तथा स्वत: रद्द भएका सवारी चालकको नाममा जारी भएको सवारी चालक अनुमति पत्र गैरकानूनी रुपमा नवीकरणको बाटोबाट ५३३ जना नयाँ व्यक्तिको नाममा जारी गरेका थिए। यसरी सरकारी कागजात सच्याई भ्रष्टाचार निवारण ऐन, २०५९ को दफा ११ बमोजिमको कसुर गरेकोले कार्यालय प्रमुखसहित संलग्न १२ कर्मचारीविरुद्ध भ्रष्टाचार निवारण ऐन,२०५९ को दफा ११ बमोजिम मुद्दा दायर गरिएको हो। त्यसैगरी पाँचै जना विचौलियाविरुद्ध भ्रष्टाचार निवारण ऐन, २०५९ को दफा ११ को कसुरमा सोही ऐनको दफा २२ को प्रतिवन्धात्मक वाक्यांशबमोजिम सजायको मागदाबी लिई मुद्दा दायर गरिएको अख्तियारका प्रवक्ता श्यामप्रसाद भण्डारीले जानकारी दिए।"
नयाँदिल्लीजनकपुरधाम जोड्ने भारत गौरव पर्यटक रेल सेवा सुरु हुँदै,"काठमाडौं : भारत र नेपाल जोड्ने पहिलो भारत गौरव पर्यटक रेल सेवा मंगलबार रातिदेखि सञ्चालन हुँदैछ। भारतका रेल मन्त्री र नेपालका पर्यटन मन्त्रीले दिल्ली रेल्वे स्टेसनमा संयुक्तरुपमा हरियो झण्डा देखाई मंगलबार साँझ उद्घाटन गर्ने कार्यक्रम छ। सो रेल झण्डै पाँच सय पर्यटक बोकेर बिहीबार जनकपुरधाम आइपुग्नेछ। यस पर्यटक रेलको उद्घाटनसँगै आईआरसीटीसी भारत गौरव पर्यटक रेल अन्तर्राष्ट्रिय सीमा पार गरी समग्र रुपमा पर्यटनको प्रवर्द्धन गर्ने पहिलो रेल सेवा हुनेछ। रामायण सर्किटमा सञ्चालन हुने यस रेलले अयोध्या, नन्दिग्राम, सीतामढी, वनारस, प्रयागराज, चित्रकुट, पंचवटी (नासिक), हम्पी, रामेश्वरम र भद्राचलमजस्ता प्रख्यात धार्मिक गन्तव्यका साथै नेपालको जनकपुरमा अवस्थित धार्मिक क्षेत्रलाई पनि पहिलो पटक जोड्दैछ। यस रेलको प्रत्येक डिब्बामा भारतीय स्मारक, नृत्य, परिकार, पोशाक, पर्व, वनस्पति तथा जीवजन्तु, योग, लोक कलाजस्ता भारतको कला, संस्कृति, परम्परा, सम्पदा लगायतका बहुरुपी झल्को देख्न सकिनेछ। युनेस्को सम्पदा सूचीमा सूचीकृत विभिन्न सम्पदास्थलका साथै भारतका विभिन्न आधुनिक वास्तुकलाका अद्भुत रचनालाई प्रवर्द्धन गर्न रेलको बाहिरी भागलाई बौद्ध तथा मुगल कालिन प्राचीन संरचना लगायत गुजरातमा अवस्थित स्टैच्यू अफ यूनिटी, दिल्लीमा रहेको नेसनल वार मेमोरियलजस्ता आधुनिक संरचनाका तस्वीरले सजाइएका छन्। यस रेलको दुईवटा डिब्बालाई विशेष रुपमा योग सम्बन्धि तस्विर तथा सामग्रीले सजाइएको छ जुन हालका वर्षहरुमा विश्वभर प्रचलित छ। रेलमा १४ वटा डिब्बा हुनेछन्। जसमध्ये केही डिब्बाका बाहिरी भागमा भारतका विभिन्न शास्त्रीय एवम् लोक नृत्य, पोशाक, पर्व, परिकार प्रवर्द्धन गर्ने किसिमका सामग्री देख्न सकिन्छ। यो रेल सञ्चालनले भारत र नेपालको पर्यटनमा टेवा पुर्याउने अपेक्षा गरिएको छ।"
जिल्ला भलिबल संघ ताप्लेजुङको अध्यक्षमा भण्डारी,"ताप्लेजुङ : जिल्ला भलिबल संघ ताप्लेजुङको अध्यक्षमा बिमल भण्डारी चयन भएकाछन्। मंगलबार सम्पन्न पाँचौ जिल्ला अधिवेशनले भण्डारीको अध्यक्षतामा ९ सदस्यिय जिल्ला कार्यसमिति सर्वसम्मत चयन गरेको हो। नयाँ कार्यसमितिको कार्यकाल चार वर्षको हुनेछ। जसको उपाध्यक्षमा प्रेमाहित लिम्बू, महासचिवमा अशोक आङबुहाङ चयन भएको पूर्व जिल्ला सदस्य तथा प्रदेशकी रेफ्री रक्की थेबेले जानकारी दिए। उनका अनुसार सदस्यमा गिरीराज श्रेष्ठ, दुर्गाराज लिम्बू, दावा नुपू शेर्पा, दिलेन्द्र राई र दिलु फुरुम्बो रहेकाछन्। अब कोषाध्यक्षसहित ५ जना मनोनीत हुनेछन्। जसमा दुई सदस्य जिल्ला खेलकुद विकास समितिले मनोनीत गर्नेछ भने अन्य कार्यसमितिले गर्नेछ।"
"इजरायलमा संसद् भङ्गको घोषणा, तीन वर्षमा पाँचौ निर्वाचन",जेरुसलेम : इजरायलको कमजोर गठबन्धन सरकारले संसद् भङ्गको घोषणा गर्दै त्यससम्बन्धी विधेयक द्रुतमार्गबाट पारित गर्ने बताएको छ। अब हुने निर्वाचनमा विपक्षी नेता पूर्वप्रधानमन्त्री बेन्जामिन नेतन्याहुको पुनरागमन वा लामो राजनीतिक गडबडीको अर्को अवधिको चरण निर्धारण गर्नेछ। तीन वर्षको अन्तरालमा अब हुने निर्वाचन पाँचौ हुनेछ। प्रधानमन्त्री नफ्ताली बेनेटले सोमबार पदभार ग्रहण गरेको एक वर्षपछि वैचारिक विविधतायुक्त आठ राजनीतिक दलको गठबन्धन तोडेर अर्को निर्वाचनको घोषणा भएको हो। येश एडिट पार्टीका नेता तथा समाजकल्याणमन्त्री मीर कोहेनले गठबन्धन सरकारले बुधबार मतदानसम्बन्धी विधेयक संसद्मा प्रस्तुत हुने बताएका छन्। अब अर्को निवाचन आगामी अक्टोबरमा हुनेछ। नयाँ सरकार गठन नभएसम्म प्रधानमन्त्री बेनेटका प्रमुख सहयोगी विदेशमन्त्री यायर ल्यापिड कार्यवाहक प्रधानमन्त्री बन्नेछन्। प्रधानमन्त्री बेनेट नेतृत्वको गठबन्धनलाई त्यति बेला नै राजनीतिक प्रयोगका रूपमा चित्रण गरिएको थियो। प्रधानमन्त्री बेनेटले आफ्नो कार्यकालमा तीन वर्षमा पहिलोपटक राष्ट्रिय बजेट पास गराए भने बन्दाबन्दी नगरी कोरोनाभाइरसका दुई चरणबाट देशलाई नेतृत्व प्रदान गरे। उनकै निगरानीमा गाजा पट्टीसँगको तनावपूर्ण सीमाना धेरै हदसम्म शान्त रह्यो। यद्यपि प्यालेस्टिनीहरूसँगको तनाव पूर्वी जेरुसेलम र कब्जा गरिएको वेस्ट बैंकमा बढ्यो। रासस
"हवाई सुरक्षा सावधानीबारे छलफलमा वायुसेवा सञ्चालक संघ, चारवटा कार्यपत्र प्रस्तुत","काठमाडौं : वायुसेवा सञ्चालक संघ नेपालले हवाई उड्डयन सुरक्षा सावधानीबारे छलफल थालेको छ। यस वर्ष मनसुन अत्याधिक सक्रिय भइरहेको र नेपालको भौगलिक विकटता र छिनछिनमा परिवर्तन हुने मौसमका कारण हवाई उड्डयन सुरक्षामा अपनाउनुपर्ने सावधानीका विषयमा संघले मंगलबार अन्तरक्रिया आयोजना गरेको हो। कार्यक्रममा बोल्दै अध्यक्ष क्याप्टेन रामेश्वर थापाले अन्तरक्रियाबाट हवाई सुरक्षामा टेवा पुग्ने र सुरक्षित हवाई उडानका लागि अन्तरक्रिया सकारात्मक कदम भएको बताए। उनले सहभागी सबैले अन्तरक्रियाको उपलब्धिलाई सुरक्षित हवाइ उडानका लागि प्रयोग गर्ने विश्वास व्यक्त गरे। कार्यक्रममा नेपालको भौगलिक, मौसमी परिवर्तन र हवाई उडानमा पार्ने असरबारे विज्ञहरुले चारवटा कार्यपत्र प्रस्तुत गरेका थिए। हेलिकप्टरको तर्फबाट क्याप्टेन विवेक खड्का, जल तथा मौसम विभागको तर्फबाट वरिष्ठ मेट्रोलोजिस्ट समिर श्रेष्ठ, हवाईजहाजको तर्फबाट क्याप्टेन पवन सिंह नगरकोटी र फ्लाइट डिस्प्याचर सन्त कुमार प्रजापतिले कार्यपत्र प्रस्तुत गरेका थिए। कार्यक्रममा एयर ट्राफिक कन्ट्रोलर्स, पाइलट, सुरक्षा अधिकृत, डिस्प्याचरलगायत विभिन्न विमान सेवा कम्पनीहरुमा कार्यरत व्यक्तिहरुको सहभागिता थियो। कम उचाइमा उडान गर्ने हेलिकप्टर र एसटिओएल उडान गर्ने हवाईजहाजबीचको उचाइ भिन्नताको औचित्यबारे सहभागीहरुले चासो व्यक्त गरेका थिए। प्रस्तुत कार्यपत्रहरुले सान्दर्भिक र हवाई सुरक्षा सुदृढीकरणमा भूमिका खेल्ने विश्वास संघले लिएको प्रवक्ता योगराज कँडेल शर्माले जानकारी दिए।"
नापी कार्यालयका बिचलौया पाण्डे १ लाख २५ हजार घुससहित पक्राउ,"वीरगन्ज : वीरगन्जस्थित नापी कार्यालय पर्साका एक जना बिचौलिया सेवग्राहीसँग १ लाख २५ हजार रुपैयाँ घुस लिँदै गरेको अवस्थामा पक्राउ परेका छन्। पक्राउ पर्नेमा वीरगन्ज महानगरपालिका१३ मुर्ली घर भएका ६० वर्षिय दिनेश पाण्डे भनिने उमा पाण्डे रहेका छन्। निजामति कर्मचारीको पोशाक लगाएर नापी कार्यालयमा कार्यरत रहेको बताउँदै सेवाग्राहीसँग अवैध रकम लिँदै आएका पाण्डे घुस रकमसहित मङगलबार पक्राउ परेका हुन्। सेवाग्राहीले दिएको गोप्य सूचनाको आधारमा वडा प्रहरी कार्यालय विर्ताबाट प्रहरी निरिक्षक विशाल मल्लको नेतृत्वममा खटिएको प्रहरी टोलीले वीरगन्जको आदर्शनगरस्थित एभरेष्ट बैंक भित्रबाट सेवाग्राहीसँग १ लाख २५ हजार नगद रुपैयाँ घुस लिँदै गरेको अवस्थामा पाण्डेलाई रंगेहात पक्राउ गरेको हो। वीरगन्ज महानगरपालिका१५ लक्ष्मणवा निवासी राजनारायण झा, नयाँ नापीको लालपुर्जाका लागि विगत तीन महिनादेखि नापी कार्यालयमा धाउँदै आएका थिए। नापी कार्यालयका कर्मचारीले अनेक बहानामा झाको काम गर्न आलटाल गरेपछि पाण्डेको सम्पर्कमा पुगेका झालाइ पाण्डेले लालपुर्जा लिन मंगलबार अपरान्ह ३ बजे बोलाएका थिए। त्यसका लागि पाण्डेले झासँग घुस बापत १ लाख २५ हजार रुपैयाँ मागेका थिए। पाण्डेले माग गरेको रकम बैंकबाट रकम निकालेर उनलाइ बुझाउने क्रममा पाण्डेलाइ प्रहरीले रंगे हात पक्राउ गरेको जिल्ला प्रहरी कार्यालय पर्साका प्रहरी उपरीक्षक रमेश बस्नेतले जानकारी दिए। पक्राउ परेका पाण्डेविरुद्ध ठगी कसुरमा कारवाही अगाडि बढाईने प्रहरी उपरीक्षक बस्नेतले बताए। पक्राउ परेका पाण्डे नापी कार्यालयका कर्मचारीको मिलोमतोमा वर्षौदेखि नापी कार्यालयको दोश्रो तल्लामा टेबल कुर्सी राखेर आफू सरकारी कर्मचारी भएको देखाउन कर्मचारीकै पोशाकसमेत लगाएर बस्ने गरेका थिए। मङगलबार पाण्डे पक्राउ परेपछि नापी कार्यालयले झालाई लालपुर्जा तत्काल उपलब्ध गराएको छ।"
नाटकिय अपहरणमा २० लाख फिरौती माग गर्ने एक व्यक्ति पक्राउ,काठमाडौं : नाटकिय अपहरणमा २० लाख फिरौती माग गर्ने एक जनालाई प्रहरीले पक्राउ गरेको छ। सप्तरी राजगढ गाउँपालिका३ घर भई ललितपुरको महालक्ष्मी नगरपालिका इमाडोल बस्ने ३१ वर्षीय कृष्णकुमार शर्मालाई प्रहरीले पक्राउ गरेको हो। काठमाडौं उपत्यका अपराध अनुसन्धान महाशाखाका अनुसार उनी गत असार १ गते परिवारलाई आईएमईबाट रकम पठाउन जान्छु भन्दै कोठाबाट हिँडेका थिए। शर्मा घर परिवारलाई आइएमईबाट रकम पठाउन जान्छु भनि डेरा कोठाबाट हिड्छन्। एक्कासी मोवाईल स्वीच अफ भई सम्पर्क विहिन हुन्छन्। खोजतलास गर्दा समेत फेला शर्मा फेला पर्दैनन्। बेपत्ता भएको भोलिपल्टै सामाजिक सञ्जाल इमोमार्फत् कृष्णकुमारले आफ्ना सालालाई केही तस्बिरहरू पठाए। प्रहरी अनुसन्धानको क्रममा उक्त अपहरणको घटना शर्माले २० लाख रुपैयाँ प्राप्त गर्नको लागि आफ्नो घर परिवारलाई डरत्रास देखाई दवाव दिएको देखिएको छ। नियोजितरूपमा आफूलाई नाटकिय अपहरण गरेको म्यासेज तथा भिडियो क्लिप्स बनाई पठाएको खुल्न आए पश्चात शर्माको खोजतलास गरिएको थियो। जिल्ला प्रहरी कार्यालय मोरङको समन्वयमा विराटनगरबाट शर्मालाई पक्राउ गरी सार्वजनिक उपद्रयाई गर्न नहुने कसुर अन्तर्गत थप अनुसन्धान तथा कारवाहीको लागि प्रहरी वृत्त सातदोबाटो ललितपुर पठाईएको छ।
७ वर्षमा पनि घर आएनन् रविन्द्र,महोत्तरी : भारतको हरियाणाबाट घरतर्फ आउने क्रममा बाटोबाट बेपता भएका सोनमा गाँउपालिका५ का २६ वर्षिय रविन्द्र कुमार यादवको अवस्था अझ अलपत्र छ। घरपरिवारले हरेक स्थानमा खोज्दा पनि रविन्द्र अझ फेला परेको छैनन्। जसको कारण उनको परिवार मानसिक तनावमा रहेका छन्। स्थानीय मंजित कुमार महराका अनुसार कृषि मजदुरीको रुपमा हरियाणामा काम गर्ने रविन्द्र न त घर आए न त कार्यस्थलतर्फ फर्किए। उनको अवस्था अझ अलपत्र छ। उनको वियोगमा श्रीमती र एकमात्र छोरा अझ प्रतीक्षारत रहेका छन्। धान काटनी कार्य सम्पन्न गरेर रविन्द्र एक्लै स्वदेशतर्फ फर्किएको सँगै काम गर्ने उनका काका मोहन यादवले बताए।
राजनीतिक दवाबका कारण दोहोरो नागरिकता मुद्दा अगाडि बढेन,विराटनगर : प्रतिबन्धित लागुऔषध खैरो हेरोइनको कारोवार गर्ने भारतीय नागरिक राजकुमार सिंहलाई दोहोरो नागरिकताको मुद्दा राजनीति दवाबका कारण अघि बढन सकेन। भारतीय प्रहरीको सहयोगमा सप्तरी प्रहरीले दोहोरो नागरिकता लिएको प्रमाण संकलन गरेर मुद्दा चलाउन लाग्दा राजनीतिक दवाबको कारण मुद्दा अघि बढ्न नसकेको हो। सप्तरी प्रहरीले २०७८ असार १३ गते जिल्ला अदालत सुनसरीलाई चलानी नम्बर १०११० नम्बरको पत्र पठाएर नागरिकता सम्बन्धी कसुरका लागि सप्तरीको राजबिराजस्थित सरकारी वकिलको कार्यालयमा उपस्थित गराउन पत्रचार गरेको थियो। तर एक वर्ष बितिसक्दा पनि बयानकोलागि सरकारी वकिल कार्यालयमा भारतीय नागरिक सिंहलाई पठाउन जिल्ला अदालत सुनसरीले झुमका कारगारलाई अनुमति दिएता पनि बयान हालसम्म भएको छैन। सुनसरीको धरानमा खैरो हेरोइनसहित पक्राउ परेका सिंहमाथि दोहोरो नागरिकता लिएको प्रमाण सप्तरी प्रहरीले भारतीय प्रहरीको सहयोगमा फेला पारेर दोहरो नागरिकताको मुद्दा चलाएको थियो। सुरुमा सप्तरी प्रहरीले कोभिडको बहाना देखाउदै आएपनि हालसम्म बयानको अग्रसरत नदेखाएको हो। प्रहरी स्रोतका अनुसार दोहोरो नागरिकता मुद्दा चले सिंहलाई विदेशी नागरिक सरह लागुऔषधमा बढी कारवाही हुने र तत्काल धरौटीमा रिहा नहुने भएकाले राजनीतिक दवाब दिएर नागरिकताको मुद्दा चलाउन नदिएको हो। २०७८ मंसिर १९ गते सुनसरीको धरानमा ७७ ग्राम खैरो हेरोइनसहित सिंह पक्राउ परेका थिए। सिंह भारतीय नागरिक हुँदाहुँदै नेपाली नागरिक भएको प्रमाण सप्तरी प्रहरीले भारतबाट ल्याएको छ। दोहोरो नागरिकता लिएका सिंह सुनसरीको भण्टावारीकी कांग्रेस नेतृ तारा पौडेलका ज्वाई भएकाले राजनीतिक दवाब दिन लगाएर जोगाउन लागेको प्रहरी स्रोतको भनाइ छ। सिंह सप्तरीको तत्कालीन पकरी गाविस२ निवासी भनिए पनि उनको नेपाली नागरिकता नै कीर्ते रहेको रहस्य बाहिर आएपछि सप्तरी प्रहरीले सुरु गरेको अनुसन्धानमा भारतीय नागरिक रहेको प्रमाण फेला परेको थियो। सप्तरीको पकरी गाउँ विकास समितिबाट बनाएको नागरिकतामा बुवा बनेका ठाकुरप्रसाद सिंह पनि भारत विहारको राज जिरोगा ग्राम पञ्चायत अन्तर्गत भरफोरी ग्राम र थाना आन्द्रामण्ड र जिल्ला मधुवनी निवासी भएको प्रमाण फेला सप्तरी प्रहरीले पारेको छ। ग्राम पञ्चायत राज जिरोगाका मुखिया नुतन कुमारीले राजकुमारका नेपाली बुवा पनि भारतीय रहेको भन्दै सप्तरी प्रहरीलाई पत्र लेखेर दिएकी छन्। ठाकुरप्रसाद भारतीय नागरिक भएको उनका भारतमा दुई छोरा रहेको प्रमाणित गरेर दिएकी छन्। झुम्का कारागारमा रहेका सिंहको लागुऔषधको मुद्दा उच्च अदालत विराटनगरले पनि जिल्ला अदालतको निर्णयलाई नै सदर गरेको छ। सप्तरी प्रहरी स्रोतका अनुसार राजकुमार सिंहको भारतीय नागरिक भएको प्रमाण फेला परेपछि नक्कली बुवा बनाएकाले ठाकुरप्रसाद सिंहको नागरिकताको छानबिन सुरु गरेको थियो। नागरिकताको छानबिन गर्न सप्तरी प्रहरीको एक टोली वीरपुर थाना पुगेर थानका एसएचओ (सिनियर हाउस अफिसर) राजेशकुमार मण्डललाई उनका बारेमा छानबिन गर्न अनुरोध गरेको थियो। भीमनगरस्थित थानाका सब इन्सपेक्टर शत्रुघनप्रसाद साहको नेतृवमा गएको टोलीले उनको गाउमा पुगेर सोधपुछ गरेको थियो। सप्तरीका प्रहरी नायब निरीक्षक जयप्रकाश साहको नेतृत्वमा सिंह भारतीय नागरिक भएको प्रमाण जुटाउन वीरपुर पुगेको थियो। राजकुमार सिंह स्वर्गीय रामबालक सिंहको चार छोरामध्ये कान्छो छोरा भएको र भारतमा समेत नागरिक भएको सबै प्रमाण भेटिएको थियो। सिंह भारतीय नागरिक हुनु र भारतमा पनि उनको आपराधिक पृष्ठभूमि नै रहेको अनुसन्धानबाट खुलेपछि सप्तरी प्रहरीले भारतीय प्रहरीसग सहयोग मागेको थियो। पक्राउ परेका सिंहको साथबाट बरामद भएको उनको सवारीचालक अनुमति पत्रमा रहेको नेपाली नागरिकता प्रमाणपत्रको नम्बरका आधारमा उनको नागरिकता कीर्ते भएको खुलेको हो। नेपाली नागरिकता नम्बर २०७३९३११३ उल्लेख रहेको छ भने ठेगाना सप्तरी जिल्लाको तत्कालीन पकरी गाविस वडा नम्बर २ रहेको छ। तर उक्त नम्बरको नेपाली नागरिकता प्रमाणपत्र जिल्ला प्रशासन कार्यालय सप्तरीबाट जारी नै नभएको देखिन्छ। जिल्ला प्रशासन कार्यालय सप्तरीमा २०७३९३११३ नम्बरको नेपाली नागरिकता सप्तरीबाट जारी नभएको पाइएपछि प्रहरीले भारतीय प्रहरीको सहयोग लिएको हो। सवारी चालक अनुमति पत्रमा ठेगाना तत्कालीन पकरी गाविस२ सप्तरी रहेपनि उक्त ठाउँमा सिंह थरका एकजना पनि नरहेको स्थानीयको भनाइ छ। सप्तरी प्रहरीका प्रवक्ता माधव काफ्लेले आफूलाई जानकारी नभएको भन्दै बुझेर जानकारी दिने बताए।
कहाँ अड्कियो संघीय शिक्षा ऐन ?,"काठमाडौं : २०२८ सालमा बनेको शिक्षा ऐन अहिले पनि चलिरहेको छ। राजनीतिक प्रणाली पटकपटक परिवर्तन भए पनि सो अनुरुप शिक्षा ऐन नआउँदा शैक्षिक सुधारका प्रयासहरुमा तालाचावी लागेको छ। २०२८ सालमा बनेको शिक्षा ऐन पटकपटक गरी संशोधन गरिएको छ। त्यसैगरी चलाउँदै आइएको छ। जबकी नेपालको संविधान २०७२ जारी भइसकेको ७ वर्ष पुगेको छ। संविधानका प्रावधानसँग बाझिएर २०२८ सालमा बनेको शिक्षा ऐन अहिले काम लाग्ने अवस्थामा छैन। नयाँ ऐन आवश्यक छ, तर संविधान आएकै सात वर्षमा बन्न सकेको छैन। पटक पटक शिक्षा मन्त्री फेरिए। नयाँ आउने मन्त्रीको प्रतिबद्धता हुन्छ, मेरो पालामा शिक्षा ऐन ल्याउँछु। यो ल्याउन म गम्भीर र चिन्तित छु। मन्त्रीहरुले संघीय शिक्षा ऐन ल्याउने दाबी गरे पनि अहिलेसम्म प्रतिनिधि सभामा यो ऐनले प्रवेश पाउने त परको कुरा हो, मस्यौदासमेत समितिमा पेश हुन सकेको छैन। यसअघि पूर्वशिक्षा मन्त्री कृष्णगोपाल श्रेष्ठ, गिरिराजमणि पोखरेललेसमेत संघीय शिक्षा ऐनलाई प्राथमिकतामा राखेको बताउँदै आएका थिए। स्थानीय, प्रदेश र संघबीच अधिकार क्षेत्र बाँडफाँटका विषयमा द्वन्द्व देखिन्छ। यस्तै, शिक्षक व्यवस्थापन, परीक्षा, मूल्यांकन र अनुगमनका विषयमा पनि प्रश्न उठेको छ। संविधान अनुकूल माध्यामिक शिक्षा कक्षा १२ सम्म छ। त्यसको अनुगमनमाथि पनि प्रश्न तेर्सिएको छ। यस्तै, उच्च शिक्षामा विश्वविद्यालयको वर्गीकरण, शिक्षक नियुक्ति, सरुवा, बढुवा शिक्षक दरबन्दी मिलानको समस्या जकडिएको छ। संघीय शिक्षा ऐनको मस्यौदा तत्कालीन शिक्षामन्त्री पोखरेलको अध्यक्षतामा गठित उच्चस्तरीय शिक्षा आयोग २०७५ लाई टेकेर बनाइएको थियो। सो प्रतिवेदन पोखरेलले त्यतिबेलाका प्रधानमन्त्री केपी शर्मा ओलीसमक्ष पेश गरेका थिए। अहिलेसम्म पनि सो प्रतिवेदन सार्वजनिक हुन सकेको छैन। आयोगको प्रतिवेदनमा निजी शिक्षण संस्थाका अधिकारीहरु रुष्ट थिए। उनीहरुको मुख्य असन्तुष्ट प्रतिवेदनमा उल्लेख भएको निजी शिक्षण संस्थालाई गैरनाफामुलक बनाउँदै लैजाने भन्नेमा थियो। संघीय शिक्षा ऐन ल्याउन संसदको शिक्षा तथा स्वास्थ्य समितिले पटक पटक निर्देशन दिँदै आएको छ। तर, त्यो निर्देशन कागजमा सीमित छ। शिक्षा विज्ञान तथा प्रविधिमन्त्री देवेन्द्र पौडेलले संघीय शिक्षा ऐनसहित शिक्षासँग सम्बन्धित पाँच वटा ऐनको मस्यौदा तयारी अवस्थामा रहेको बताए। उनले भने, संघीय शिक्षा ऐनको मस्यौदा सबैभन्दा धेरै मिहिनेत गरेको ऐन हो। यो ऐनको मस्यौदा अर्थ मन्त्रालयमा अड्किएको छ। कानुन र अर्थ मन्त्रालयमा हामीले निरन्तर फलो गरिरहेका छौं। शिक्षा मन्त्रालयका सचिव यादव कोइराला संघीय शिक्षा ऐन लामो समयसम्म नआउँदा शिक्षा क्षेत्रमा समस्या पैदा भएको स्वीकार्छन्। उनले भने, मन्त्रालयले मस्यौदा तयार गरेर फाइनल गर्ने कुरा थियो। संघसंस्थाको असन्तुष्टि रह्यो। धेरै स्टेक होल्डर, शिक्षक महासंघका प्रतिनिधिहरुसँग धेरै छलफल पनि भयो। पुरानो मस्यौदामा त्रुटि पनि थियो। महत्वपूर्ण दफाहरुको मस्यौदा पनि तयार भएको छ। सचिव कोइरालाले पूरानो मस्यौदा संघीय शिक्षा ऐन बन्न लायक नभएपछि थप गृहकार्य गरेर संशोधन गरिएको बताए। उनले भने, अहिले कानुन र अर्थ मन्त्रालयमा ड्राफ्ट रोकिएको छ। यो महिना(असार)सम्म संसदमा पेश हुने आशा राखेका छौं। यस्तै, संसदीय समितिले संघीय शिक्षा ऐन यथाशिघ्र ल्याउन सरकारलाई निर्देशन दिएको छ। शिक्षा तथा स्वास्थ्य समितिले छिटोभन्दा छिटो ऐन ल्याउन शिक्षा, विज्ञान तथा प्रविधि मन्त्रालयलाई निर्देशन दिएको हो। समिति सभापति जयपुरी घर्तीले ऐन नआउँदा शिक्षा क्षेत्रमा समस्या पैदा भएको भन्दै अड्किएको संघीय शिक्षा ऐन चाँडो ल्याउन सरकारलाई निर्देशन दिइन्। उनले भनिन्, अहिले शिक्षामा शिक्षक दरबन्दी मिलान, शिक्षामा संघ र प्रदेशको अधिकार, सरकारी विद्यालयको सबलीकरण लगायतका विषयहरु समस्याका रुपमा रहेका छन्। यसको गाँठो फुकाउन छिटो संघीय शिक्षा ऐन आउन जरुरी छ। त्यसको लागि सरकारलाई निर्देशन दिन्छु। उनले संघिय शिक्षा ऐन ल्याउन आवश्यक परे समितिले सहयोग गर्न तयार रहेको पनि बताइन्।"
आयोग गठन गरेर आरक्षको समस्या समाधान गर्छौं : एनपी साउद,"कञ्चनपुर : नेपाली कांग्रेसका केन्द्रीय सदस्य एवं पूर्वमन्त्री एनपी साउदले शुक्लाफाँटा राष्ट्रिय निकुञ्ज (तत्कालीन वन्यजन्तु आरक्ष)बाट विस्थापितहरुको समस्या समाधान गर्ने आश्वासन दिएका छन्। गृहजिल्ला कञ्चनपुरका नवनिर्वाचित जनप्रतिनिधिलाई निर्देशन सम्बोधनका क्रममा नेता साउदले नयाँ आयोग गठन गरेर समस्या समाधान गरिने बताएका हुन्। जति पनि शिविर छन्, शिविरका लागि कार्यक्रम ल्याउँछौं। आरक्षको समस्या हामी समाधान गर्छौं। आरक्षको आयोग हामी गठन गर्छौं। यहीँ सरकारले गठन गर्छ, उनले भने, आरक्ष आयोग गठन गरेर सरकारले समस्या समाधान गर्छ। नेता साउदले सुकुम्बासीलाई भूआयोगमार्फत जग्गा दिने पनि बताए। जिल्लाभित्र भूमिहीनलाई आयोगमार्फत लालपूर्जा पनि वितरण गर्छौं। यही सरकारले जग्गा दिन्छ, उनले भने। उनले भ्रष्टाचार नगर्न र जनताको पक्षमा अनुशासित भएर वास्तविक काम गर्न जनप्रतिनिधिलाई निर्देशन दिए। पुराना तिक्तता मेटाई पार्टीमा एकता गरेर अघि बढ्न उनले नेता कार्यकर्तालाई नेता साउदले अनुरोधसमेत गरेका थिए।"
नदीमा हाम फालेकी महिलाको उद्धार,नुवाकोट : नुवाकोटको वुधसिंहघाटमा त्रिशुली नदीमा हाम फालेकी एक महिलाको उद्धार गरिएको छ। बेलकोटगढी नगरपालिका७ बुद्धसिंहघाटस्थित त्रिशूली नदीमा हाम फालेकी ४५ वर्षिया महिलाको सकुशल उद्धार गरिएको जिल्ला प्रहरी कार्यालय नुवकोटले जनाएको छ। काठमाडौं थानकोट घर बताउने ति महिला नदीमा हाम फाली तीनसय मिटर बगाउदैँ गरेको अवस्थामा स्थानीयले देखेपछि तत्काल प्रहरी चौकी तारुकामा खबर गरेका थिए। प्रहरी र स्थानीयको टोलीले उद्धार गरेको प्रहरी नायव उपरिक्षक रुपक खड्काले जानकारी दिए। उनका अनुसार महिलाको सकुशल उद्धार गरी आफन्तलाई सम्पर्क गरी जिम्मा लगाइएको छ।
कोसी अस्पतालको ल्याब रिपोर्टमा कम्प्युटरराइज प्रणाली,"विराटनगर : प्रदेश १ को राजधानी विराटनगरको कोसी अस्पतालमा बिरामीलाई कम्प्युटरराइज प्रणालीबाट ल्याब (प्रयोगशाला)को रिपोर्ट उपलब्ध गरान थालिएको छ। ल्याब परीक्षणको रिपोर्ट यसअघि हातले लेखेर बिरामीलाई उपलब्ध गराइन्थ्यो। अस्पतालले पहिलो पटक कम्प्युटरबाटै प्रिन्ट गरेर रिपोर्ट उपलब्ध गराउन थालेपछि स्वास्थ्य परीक्षण एवं उपचारका लागि पुग्ने बिरामीलाई सहज भएको छ। अस्पतालकी कन्सलटेन्ट प्याथोलोजिष्ट एवं प्रयोगशाला प्रमुख डा प्रतीक्षा कार्कीले बिरामीलाई हातले लेखेर ल्याब रिपोर्ट उपलब्ध गराउनुपर्ने बाध्यताको अन्त्य भएको जानकारी दिइन्। रिपोर्ट कम्प्युटरबाट तयार पार्न थालिएपछि हातले लेख्नुपर्ने अवस्थाको अन्त्य भएको छ, उनले भनिन्, कम्प्युटरराइज प्रणालीसँगै प्रयोगशालमा रहेका विभिन्न खाले समस्याको समाधान भएको छ। यो प्रणाली सुरु भएसँगै सीमित प्राविधिकबाट पनि धेरै काम लिने अवस्था बनेको उनको भनाइ छ। ल्याब परीक्षणका लागि सुरुमा बिरामीको फाराम भर्नुपर्छ। डा कार्कीका अनुसार हातले लेखेर परीक्षण फाराम भर्नुपर्ने, हस्तलिखित रिपोर्टमा अक्षर नबुझ्ने, काममा ढिलो हुने, परीक्षणका लागि संकलन गरिएका नमुना हेरफेर हुने, रिपोर्ट वितरणका लागि कर्मचारी छुट्टै खटाउनुपर्ने, रिपोर्ट हराउने, एउटा बिरामीको रिपोर्ट अर्कोलाई पर्नेलगायतका समस्या यसअघि थिए। रिपोर्टलाई कम्प्युटरराइज प्रणालीमा लगेपछि सबै समस्याबाट मुक्ति मिलेको जानकारी उनले दिइन्। अहिले हातले फाराम भर्न नपर्ने र बिरामीको नामको बारकोड नम्बरलाई राख्नेवित्तिकै कम्प्युटरबाट प्रिन्ट रिपोर्ट प्राप्त गर्न सकिने उनको भनाइ छ। सुरुमा बिरामीको नामको बारकोड स्टिकर कम्प्युटरदेखि निकालेर ओपीडी (बहिरंग विभाग)को टिकटमा राख्ने गरिएको छ, उनले भनिन्, त्यसपछि कम्प्युटरबाटै प्रिन्ट गरेर बिरामीलाई रिपोर्ट दिइन्छ। कम्प्युटराइज प्रणालीमार्फत बिरामीलाई रिपोर्ट उपलब्ध गराउन थालेपछि ल्याबबाट हुने विभिन्न गल्ती हुन नपाएको डा कार्कीले बताइन्। भनिन्, अहिले कम्प्युटरबाट निकालिने भएकाले बिरामीले प्राप्त गर्ने रिपोर्टमा कुनै समस्या र गल्ती हुँदैन। कम्प्युटरबाट काम हुन थालेपछि बिरामीले सहज रूपमा रिपोर्ट प्राप्त गर्ने अवस्था बनेको जानकारी डा कार्कीले दिएकी छन्। बिरामीको भीडभाड अत्यधिक हुने अस्पतालको प्रयोगशालामा यसअघि फारम भर्नकै लागि ६ जनासम्म जनशक्ति खटाउनुपर्ने अवस्था थियो। ल्याबको फाराम हातले भर्नुपर्ने अस्पतालको पुरानै समस्या हो। रिपोर्ट पनि हातले नै लेखेर बिरामीलाई दिइन्थो, अस्पतालका मेडिकल सुपरिटेन्डेन्ट डा यज्ञराज खरेलले भने, फारम भर्नकै लागि मात्रै धेरै जनशक्ति खपत हुन्थ्यो। जनशक्ति पर्याप्त नहुँदा तत्काल रिपोर्ट उपलब्ध गराउनुपर्ने बिरामी मर्कामा परिरहेका थिए। कम्प्युटरराइज प्रणालीले ल्याबबाट हुने चुहावट नियन्त्रणमा सहयोग पुग्नुका साथै जनशक्ति खपत कम भएको उनको भनाइ छ। वरिष्ठ हाडजोर्नी तथा नशा रोग विशेषज्ञसमेत रहेका डा खरेलले अस्पतालमा अत्याधुनिक मेसिन एवं उपकरणबाट धेरै खालका ल्याब परीक्षणको सुविधा उपलब्ध रहेको र सेवालाई अझै विस्तार गर्ने योजना बनाइएको जानकारी दिए। उनका अनुसार प्रदेश १ कै सबैभन्दा ठूलो सरकारी स्वास्थ्य संस्था कोसी अस्पतालको प्रयोगशालामा दिसा, पिसाबसहित रगत सम्बन्धी सबै खालका परीक्षण हुने गरेको छ। साथै हेमोग्लोबिन, मधुमेह, मृगौलासहित एचआईभी, हेपाटाइटिस, मलेरिया, कालाजार लगायतका विभिन्न संक्रामक रोगको समेत परीक्षण हुन्छ। त्यसबाहेक हिस्टोप्याथोलोजी, साइटोप्याथोलोजी, वायोप्सी, हेपाटाइटिस बी र सीसमेतका स्पेशल परीक्षण पनि हुने डा खरेलले बताए। उनले बोनम्यारोलगायत हड्डीसँग सम्बन्धी जाँच र महिलाको पाठेघरको मुखमा क्यान्सर गराउने जीवाणु एवं भाइरसको डिएनए परीक्षणसमेत हुने जानकारी दिए। कोसीमा दैनिक ७ सय जनासम्म बिरामीको ल्याब परीक्षण हुने गरेको छ। एउटै बिरामीको धेरै खालका जाँच गर्नुपर्ने हुँदा परीक्षण भने तीन हजारभन्दा बढी हुने गरेको बताइएको छ।"
लेबनानी प्रधानमन्त्रीसँग प्रधानसेनापति शर्माको भेट,"काठमाडौं : प्रधानसेनापति प्रभुराम शर्माले लेबनानी प्रधानमन्त्री नजिब अज्मी मिकातीसँग भेट गरेका छन्। असार ४ गतेदेखि लेबनानको औपचारिक भ्रमणमा रहेका प्रधानसेनापति शर्माले मंगलबार त्यहाँका प्रधानमन्त्री मिकातीसहित उच्च पदस्थ अधिकारीसँग भेट गरेका हुन्। शर्माले मंगलबारै लेबनानी रक्षामन्त्री मौरिस स्लीम, सभामुख नबिह बेर्री र लेबनानी सशस्त्र बलका कमाण्डर जनरल जोसेफ खलिल आऊनसँग शिष्टाचार भेटघाट गरेको जनसम्पर्क तथा सूचना निर्देशनालयले जनाएको छ। भेटमा लेबनानमा शान्ति स्थापनार्थ नेपाली शान्ति सैनिकहरुको भूमिका, नेपाल र लेबनानबीचको सैनिक सम्बन्ध तथा दुई राष्ट्रबीच रही आएको पारस्परिक सम्बन्ध एवम् हितका विषयहरुमा छलफल भएको थियो।"
निःशुल्क सार्वजनिक शौचालय सञ्चालन गर्ने ३३ वटा व्यवसायिक संस्थासँग महानगरले गर्यो सम्झौता,"काठमाडौं : आफूसँग भएका शौचालयलाई सार्वजनिक उपयोगमा ल्याउन इच्छा देखाएका ३३ वटा व्यवसायिक संस्थासँग काठमाडौं महानगरपालिकाले सम्झौता गरेको छ। बैङ्क, रेष्टुरेन्ट, स्कुल, प्रकाशन गृह, बिजनेस कम्प्लेक्ससहित ३२ वटा संघसंस्थाका प्रतिनिधिसँग सोमबार सम्झौता भएको हो। महानगरका प्रमुख बालेन्द्र शाह (बालेन), उपप्रमुख सुनिता डंगोल र प्रमुख प्रशासकीय अधिकृत लोकनाथ पौड्यालको उपस्थितिमा भएको सम्झौतामा महानगरकातर्फबाट निर्देशक नुरनिधि न्यौपानेले हस्ताक्षर गरेका थिए। यस्तै दोस्रो पक्षकातर्फबाट प्रतिनिधिहरुले हस्ताक्षर गरेका थिए। नबिल बैंकसँग यसअघि नै सम्झौता भइसकेको छ। सम्झौता आगामी ५ बर्षका लागि हो। यस अवधिमा संघसंस्थाले आफूसँग भएका शौचालयलाई सार्वजनिक प्रयोगका लागि उपलब्ध गराउने छन्। यसरी उपलब्ध गराइएका शौचालयको मर्मत सम्भार गर्ने, सरसफाइ गर्न आवश्यक सामग्री तथा पानी, सुगन्धका सामान व्यवस्था गर्ने जिम्मा उनीहरुकै हुनेछ। यसबापत सेवाग्राहीलाई आफ्नो सेवा लिन करकाप वा प्रोत्साहन गर्ने छैनन्। यसरी सञ्चालन भएका शौचालयको अवस्था अनुगमन तथा मुल्याङ्कन गर्न दुवै पक्षबाट ११ जना प्रतिनिधि तोक्नेछ। उनीहरुले हरेक ४ महिनामा प्रतिवेदन दिनेछन्। महानगर क्षेत्रभित्रका होटल, रेष्टुरेन्ट, बैङ्क, व्यापारिक भवन, कम्पनी, फर्म, गैर सरकारी संघ संस्थाका शौचालयलाई सार्वजनिक बनाउन इच्छुकहरुलाई महानगरको सार्वजनिक निजी साझेदारी एकाईमा सम्पर्क राख्न सार्वजनिक आव्हान गरेको थियो। प्रकाशित सूचनाका आधारमा ७ दिनमा ३८ वटा संघसंस्था सम्पर्कमा आएका थिए। तीमध्ये केहीले सार्वजनिक शौचालयको लोगो निर्माण गरिदिने बताएका छन् भने सम्पर्क गरेकामध्ये सम्झौताका बेला केहीसँग सम्पर्क हुन सकेको थिएन। यो स्वतस्फूर्त कार्यक्रम हो। कसैलाई कर गरिएको छैन, सम्झौतापछि संक्षिप्त प्रतिक्रिया दिँदै महानगरका प्रमुख शाहले भने, व्यापार गर्नेले सेवा पनि गर्छु भनेर आउनुभयो। यसको म प्रशंशा गर्न चाहन्छु। यसमा कसैलाई दबाब छैन। अब दबाबले होइन, मिलेर काम गर्नुपर्छ। त्यस क्रममा सम्झौता गर्नेहरुकातर्फबाट कामना सेवा विकास बैङ्कका प्रमुख कार्यकारी अधिकृत प्रविण बस्नेतले महानगरसँगको सहकार्यमा वृक्षारोपण, हरियाली प्रवर्द्धन, सम्पदाको पुनरुत्थानजस्ता क्षेत्रमा सहकार्य गर्न सकिने भन्दै अवसर माग गरेका थिए। सर्वसाधारण प्रयोगकर्तालाई सार्वजनिक शौचालय चिन्न सजिलो होस् र सबै सार्वजनिक शौचालयको पहिचान एउटै होस् भनेर संकेत चिन्ह तयार पारिएको हो। गोलो रेखाभित्र नीलो पृष्ठभूमि, त्यसको माथिल्लो भागमा नेपाली भाषामा सेतो अक्षरले सार्वजनिक शौचालय लेखिएको छ। बिच भागमा सेतो रङ्मै महिला र पुरुषको चिन्ह रहेको छ। संकेत चिन्हको पुछारमा अंग्रेजी भाषामा पब्लिक ट्वाइलेट लेखिएको छ।"
बालिकालाई यौन क्रियाकलापमा लगाउने २ जना पक्राउ,"सन्धिखर्क : अर्घाखाँचीको सन्धिखर्क नगरपालिकामा १४ वर्षिय बालिकालाई ललाई फकाइ गरी यौन क्रियाकलापमा लगाउने २ जनालाई प्रहरीले पक्राउ गरेको छ। सन्धिखर्क नगरपालिकाकी १४ वर्षिया बालिकालाई हजुरआमा नाता पर्ने ४० वर्षकी महिलाले चाउचाउ, बिस्कुट खुवाउने आश्वासन तथा लोभलालचसमेत देखाई बालिकालाई यौन क्रियाकलापमा संलग्न गराएर केटाबाट पैसासमेत लिने गरेकी थिइन्। निज महिलाको आग्रहमा बालिकालाई महिलाको घरमा, जंगलमा तथा अन्य स्थानमा जबरजस्ती करणी गरेको उजुरीको आधारमा शितगंगा नगरपालिका१४ का २२ वर्षिय ओम प्रकाश न्यौपाने र यौन क्रियाकलापमा संलग्न गराउने ४० वर्षिया महिलालाई प्रकाउ गरिएको जिल्ला प्रहरी कार्यालय अर्घाखाँचीका प्रहरी नायब उपरिक्षक अमर बहादुर थापाले बताए। दुवै जनालाई पक्राउगरी मानव बेचबिखन तथा ओसार पसार र जबरजस्ती करणी कसुरमा मुद्धा दर्ता गरी अर्घाखाँची जिल्ला अदालतबाट ६ दिनको म्याद थप गरी अनुसन्धान भैरहेको प्रहरीले जनाएको हो। पक्राउ परेका पुरुष र महिलाले आफूहरुले गरेको क्रियाकलापका बारेमा कोही कसैलाई जानकारी गराएमा बालिकालाई कुटपिट गर्ने, ज्यान मार्नेसमेतको धम्की दिने गरेको तथा घटनामा अन्य ब्यक्तिहरुको संलग्नताका विषयमा अनुसन्धान भैरहेको प्रहरी प्रमुख थापाले बताए। निज बालिका हजुरआमासँग बस्ने र स्थानीय विद्यालयमा कक्षा ६ मा अध्ययन गर्ने गरेकोमा पछिल्लो समय विद्यालयसमेत जान छाडेको र घरमासमेत बेला बेलामा बेपत्ता भई मध्य रातसम्म घर बाहिर रहने गरेको प्रारम्भीक अनुसन्धानमा खुलेको प्रहरीले जनाएको छ।"
प्रदेश १ : नामाकरणमा अझै राजनीतिक किचलो,"विराटनगर : प्रदेश१ का तत्कालिन मुख्यमन्त्री शेरधन राई नेतृत्वको सरकारले २०७५ बैशाख २३ मा प्रदेशको अस्थायी राजधानी विराटनगर टुङ्गो लगायो। एमाले नेतृत्वको सरकारले विराटनगरलाई राजधानी कायम गर्न सफल भएपनि नामकरण भने गर्न सकेन्। मुख्यमन्त्री राईले संसदको पाँचौं अधिवेशनबाटै नामकरण टुङ्गो लगाउने भरपुर प्रयास गरे। तर, सबैको अपनत्व हुने र सबैले शिरोधार्य गर्नसक्ने खालको नाम नभेटिएपछि नामाकरणको विषयले त्यतिबेला औपचारिकता पाएन। त्यसयता अन्यौल झैं बनेको प्रदेश नामकरणको अन्यौलता अझै पनि कायमै छ। राजनीतिक दलहरुबीच नामकरणको विषयमा सहमति जुटन नसक्दा मुलुक संघीय संरचनामा रुपान्तरण भएको पाँच वर्ष व्यतित हुन लाग्दासमेत प्रदेश१ ले नाम पाउन सकेको छैन। नामकरणको अन्तिम मौकाकारुपमा प्रदेशसभाको दशौं अधिवेशन जारी छ। ५ वर्षे प्रदेशसभाको पहिलो कार्यकाल सकिनै लाग्दा थाँती रहेको प्रदेश१ को नामाकरणको विषय दलहरुको मुटूमै प्रवेश गरेको छ। बजेट अधिवेशनको मुख्य काम आगामी आर्थिक बर्ष २०७९८० को बजेट पारित गर्ने भएपनि यही अधिवेशनबाट प्रदेशको नामाकरण पनि टुङ्ग्याउनु पर्ने बाध्यता प्रदेश सरकारमाथि छ। प्रदेश१ का पूर्वमुख्यमन्त्री शेरधन राई कांग्रेससँगको सहमतिमा नेकपा एमालेले प्रदेशको नामाकरणको तयारी गरिरहेको बताउँछन्। एमालेको तर्फबाट गठित कार्यदलको सहयोगमा नामाकरणको प्रक्रिया अघि बढाईसकिएको उनको भनाई छ। नामाकरणका निम्ति एमालेको तर्फबाट गठित कार्यदलले काँग्रेस संसदीय दलसँग छलफल गरिसकेको छ। यही अधिवेशनबाट नामाकरण टुङ्गयाउने विषयमा काँग्रेस पनि सकारात्मक छ, उनले भने, अब दुवै दलबीच सहमतिको एउटा प्रस्ताव तयार हुन्छ। त्यसले संसदमा प्रवेश पाउँछ। नेकपा एमाले चर्चामा रहेका कोशी, किराँत, लिम्बुवान र सगरमाथालगायतका नामबाटै सहमति जुटाएर प्रदेशको नामाकरण गर्ने पक्षमा छ। नामकरण सहजीकरणका निम्ति यसअघि गठित एमालेले पूर्वमन्त्रीहरु हिक्मत कार्की, जीवन घिमिरे, जगदिश कुसियैत र उषाकला राई तथा सांसद अर्जुन राई सम्मिलित कार्यदलले काँग्रेस संसदीय दलसँग समेत छलफल गरिसकेको छ। दुवै दलबीच यही अधिवेशनबाट नामकरण टुंगो लगाउने विषयमा सहमतिसमेत भएको एमाले कार्यदलका संयोजकसमेत रहेका हिक्मत कार्की बताउँछन्। प्रदेश १ को नामकरणको विषयमा एकमत जुटाउन तथा अन्य दलहरुसँग छलफल गर्न नेपाली काँग्रेसले दलका नेता राजीव कोइरालालाई जिम्मेवारी हस्तान्तरण गरेको छ। कोईरालाले सदनमा समेत प्रदेश नामकरणको विषयलाई खरो रुपमा उठाउँदै आएका छन्। उनी भन्छन्, सम्भावित नामका विषय सबै दलहरुभित्र छलफल सुरु भईसक्नुपर्ने हो। तर, ढिलाई भईरहेको छ। यसअघि दुईतिहाई बहुमतको सरकारले प्रदेशको नामकरण गर्न सकेन। यसपटक हामी प्रतिबद्ध छौं। साथ, सहयोग रहन्छ। प्रदेश सरकारका आर्थिक मामिला तथा योजनामन्त्री इन्द्रबहादुर आङ्बोले एमालेले साथ दिए नामकरणको विषय सजिलै टुङ्गो लाग्ने बताउँछन्। पहिचान वा भूगोलका आधारमा नामकरण हुन्छ? भन्ने अन्नपूर्ण पोष्टको जिज्ञासामा उनले प्रष्ट जवाफ दिएनन्। उनले भने, गठबन्धनको तर्फबाट एउटै प्रस्ताव जान्छ। सातमध्ये पाँच प्रदेशले जातीय पहिचानको मुद्दा त्यागेका कारण प्रदेश१ मा पनि पहिचानवादी च्याप्टर क्लोज भएको एमालेका केही नेताहरु बताउँछन्। प्रदेश१ को नामकरणमा जातीय पहिचान जोडिए जनस्तरबाटै विरोध हुने संकेत देखिएको उनीहरुको भनाई छ। प्रदेशमा द्वन्द्वको अवस्था सिर्जना हुनेगरी नामकरण गर्न नहुने एमाले प्रदेशसभा सदस्य एवं पूर्वआन्तरिक मामिला तथा कानूनमन्त्री हिक्मतकुमार कार्कीको तर्क छ। उनी भन्छन्, प्रदेशको नामकरण सिङ्गो प्रदेशबासीको पहिचानको आधारमा हुनुपर्छ, जातीय पहिचानको मुद्दा त्याग्नुपर्छ। हिजो पहिचानकै विषयमा सहमति जुट्न नसक्दा नामलाई थाँती राखिएको हो। यता सत्ता गठबन्धनमा सम्मिलित संयुक्त लोकतान्त्रिक राष्ट्रिय मञ्चले प्रदेशको नाम लिम्बुवान राख्नुपर्ने माग गर्दै आएको छ। तर, गठबन्धनकै तर्फबाट सरकारका स्वास्थ्य मन्त्रीसमेत रहेका जसपा संसदीय दलका नेता जयराम यादव प्रदेशको नामकरण जातीय पहिचानको आधारमा नभई ऐतिहासिक महत्व झल्किने किसिमको हुनुपर्ने बताउँछन्। प्रदेशको नाममा आर्थिक, सामाजिक, राजनीतिक र बहुसांस्कृतिक विविधता लगायतका विषयवस्तुहरु समेटिनुपर्ने उनको भनाई छ। उनी भन्छन्, प्रदेशको नामकरण पहिचानकै आधारमा हुनुप । तर, त्यसले कुनै एउटा जातजाति वा धर्मसम्प्रदायलाई नेतृत्व गर्नुहुँदैन। समावेशी हुनुपर्छ। १४ जिल्ला र १३७ स्थानीय तह रहेको प्रदेश १ मा पहाडी र हिमाली जिल्लाको संख्या ११ तथा तराईका जिल्लाको संख्या ३ छ। नामकरणका लागि विश्वको सर्वोच्च शिखर सगरमाथादेखि कोशी नदी, नेपालभारत सीमा जोडिएको मेची नदी र धार्मिक हिसाबले हलेसी महादेव तथा पाथीभरा माईको नाम समेत बाहिर आएको छ। प्रदेशका बुद्धिजीवी वर्गहरु पनि यसको पक्षमा छन्। ७ मध्ये ५ प्रदेशले जातीय पहिचानको मुद्दा त्यागेका कारण प्रदेश १ मा पनि त्यसको अभ्यास हुनुपर्ने विराटनगरस्थित स्नातकोत्तर क्याम्पसका समाजशास्त्र विषयका सहप्राध्यापक डिल्ली प्रसाई बताउँछन् । उनी भन्छन्, प्रदेश १ को नामकरण राष्ट्रिय पहिचानको आधारमा हुनुपर्छ। जातीय पहिचानको विषय विवादास्पद हुन्छ। यता सेलर हुने डरले प्रदेश १ सरकारले कार्यकाल सम्पन्न हुन लाग्दा नामाकरणको विषय पुनः उठाएको छ। तर गठबन्धनभित्रकै खटपटका कारण नामकरण भने अझैपनि चूनौतीपूर्ण छ।"
विदेशमा रहेका नेपालीले मतदान गर्न पाउनुपर्ने भन्दै गगन र विश्वप्रकाशले गराए आयोगको ध्यानाकर्षण,काठमाडौं : नेपाली कांग्रेसले अब हुने निर्वाचनमा विदेशमा रहेका नेपालीहरुले पनि मतदान गर्न पाउने व्यवस्था गर्न माग गर्दै निर्वाचन आयोगको ध्यानाकर्षण गराएको छ। मंगलबार कांग्रेस महामन्त्रीद्वय विश्वप्रकाश शर्मा र गगन थापाले प्रमुख निर्वाचन आयुक्त दिनेशकुमार थपलियालाई विदेशमा रहेका नेपालीको मताधिकारबारे ध्यानाकर्षण गराएका हुन्। कांग्रेस महामन्त्री शर्माले हाल विदेशमा पनि ठूलो संख्यामा नेपालीहरु रहेको भन्दै उनीहरुलाई मतदानबाट बञ्चित गर्न नहुने बताए। यस बिषयमा प्रधानमन्त्रीलाई पनि यसअघि नै ध्यानाकर्षण गराइसकेको भन्दै शर्माले सकारात्मक जवाफ आएको बताए। विदेशमा लाखौँ नेपाली रहेको र उनीहरुले रेमिट्यान्सले मुलुकको अर्थतन्त्र चलेकाले मताधिकारबाट बञ्चित गर्न नहुनेमा उनले जोड दिए। अर्का महामन्त्री गगन थापाले मताधिकारका साथै काठमाडौंमा पनि मतदाता नामावली संकलनलाई व्यस्थित गर्न ध्यानाकर्षण गराइएको जानकारी दिए। मतदानको अधिकार प्रयोग गर्ने सन्दर्भमा सुरुमै नामावली दर्ता गर्न समस्या भएको गुनासो आउनु उचित नभएको उनले बताए। थापाले तत्कालै काठमाडौंको मतदाता नामावली संकलनलाई व्यवस्थित गर्ने प्रतिवद्धता आयोगले जनाएको जानकारी गराए।
विपदजन्य घटना न्यूनीकरण गर्न स्याङ्जामा पूर्वतयारी बैठक,"स्याङ्जा : मनसुन सुरुभैसकेको र जिल्लामा पनि विपदजन्य घटना हुन सक्ने जनाउदै स्याङ्जाका ११ वटै पालिकालाई पूर्वतयारी अवस्थामा रहन सुझाव दिइएको छ। विगतका वर्षहरु भन्दा यसवर्ष धेरै पानीवर्षात् हुने मौसमविदले पूर्वानूमान गरेका छन्। पहाडी जिल्ला स्याङ्जा विपदको सम्भाव्य जोखिम क्षेत्रमा पर्दछ। वर्षेनी बाढी पहिराले ठूलो धनजनको क्षति पुर्याउँदै आएको छ। जिल्ला विपद ब्यवस्थापन समितिको मंगलबार स्याङ्जामा बसेको बैठकले विपदका बेला आइपर्न सक्ने घटनालाई तत्काल उपचार एवं उद्धारका निम्ति पालिकामा रहेका डोजर, जेसिवीलगायतका आवश्यकता अनुरुप सामाग्रीका साथै चालकहरुलाईसमेत पूर्वतयारी अवस्थामा राख्न र रहन सुझाव दिईएको हो। प्रशासन कार्यालय स्याङ्जामा आयोजित पूर्वतयारी बैठकमा बोल्दै समितिका अध्यक्ष एवं प्रमुख जिल्ला अधिकारी राजुप्रसाद पौडेलले जिल्लाका ५ नगरपालिकासहित ६ वटा गाउँपालिकाले विपदका बेला आवश्यक सहयोग सामाग्री तयारगरी तयारी अवस्थामा राख्न सुझाव दिएका हुन्। बैठकले पुतलीबजार नगरपालिका र फेदिखोला गाउँपालिकाको सिमानामा रहेका भालु पहाड उच्च जोखिममा रहेको जनाएको छ। गल्याङ् नगरपालिका१ स्थित राम्दी प्रहरी चेकपोष्ट माथिको पहिरो, गल्याङ्२ को मगरसमाज भवन र सो वरपरका ४ घरलगायत आसपासका क्षेत्र, वडा नं ३ लल्याङ्स्थित ८० घर परिवार उच्च जोखिममा रहेको पनि औल्याईएको छ। यसैगरी गल्याङ् नगरपालिका५ सेतीवेणी बजारमा सेतीखोला र कालीगण्डकी किनारमा रहेको सेतीवेणी बजार डुवानको जोखिमा रहने, अर्जुनचौपारी२ जलजलेको पहिराले ४ घर र ५ वटा गोठ जोखिममा र कालीगण्डकी गाउँपालिकाको सिमाना रानीघाटरुद्रवेणी पुल वपरपरका क्षेत्रपनि उच्च जोखिममा रहेको र उच्च निगरानी रहन सुझाव दिएको छ। सिद्धार्थ राजमार्ग र स्थानीय पालिका जोड्ने सडकहरुमासमेत पहिरो जान सक्ने हुदाँ सडक डिभिजन कार्यालय पोखरा र सम्बन्धित स्थानीय पालिकाले समेत डोजरलगायत आवश्यक मेशिनरी सामाग्रीसहित चालकलाई तयारी अवस्थामा राख्नुपर्ने छ। यस्तै बैठले विपद ब्यवस्था राहत कोषबाट उपलब्ध ७ लाख ४५ हजार तत्काल प्रदान गरिएको र गण्डकी प्रदेशबाट कोषमा उपलब्ध २ लाख रुपैयाँ उपलब्ध गराउनेगरी अनुमोदन गरेको छ।"
मध्य मालीमा १३२ सर्वसाधारण मारिए,"एजेन्सी : मध्य मालीको तीनवटा गाउँमा जम्मा १३२ जना सर्वसाधारणको मृत्यु भएको माली सरकारले सोमबार जारी गरेको विज्ञप्तिमा जनाइएको छ। माली अधिकारीहरूका अनुसार, डियालासागौ, डियानवेली, डेगुसागौ गाउँहरू र वरपरका ग्रामीण समुदायहरूमा जुन १८ देखि १९ जुनसम्म भएका बर्बर आक्रमणहरुमा यी सबै मारिएका हुन्। विज्ञप्तिमा भनिएको छ, नरसंहारका धेरै अपराधीहरूलाई औपचारिक रूपमा पहिचान गरिएको छ, जो अमाडो कौफाको कातिबा मासिनाका लडाकूहरूको हिस्सा हुन्। सरकार यी हमलाहरूको घोर भत्र्सना गर्दछ र तिनीहरूका दोषी पत्ता लगाउन र तिनीहरूलाई कानुनी दायरामा ल्याउन आवश्यक सबै उपायहरू प्रयोग गर्ने वाचा गर्दछ। सम्बन्धित अधिकारीहरुले जानकारी दिएका छन्। मालीले सन् २०१२ देखि सुरक्षा, राजनीतिक र आर्थिक संकटको सामना गरिरहेको छ, विद्रोह, जिहादी आक्रमण र अन्तरसमुदायिक हिंसाले पश्चिम अफ्रिकी देशमा हजारौंको हत्या र सयौं हजारौंलाई विस्थापित गरेको छ। रासस"
असारको अन्तिम साता निर्वाचनको मिति घोषणा हुन्छ : रामहरी खतिवडा,"काठमाडौं : सत्तारूढ दल नेपाली कांग्रेसका केन्द्रीय सदस्य रामहरी खतिवडाले वर्तमान सरकार संघीय संसद्को निर्वाचनको तयारीमा जुटिसकेको बताएका छन्। सरकारले असारको अन्तिमतिर निर्वाचनको मिति घोषणा गरेर जाने उनको भनाइ छ। खतिवडाले मुलुकमा विषम परिस्थिति आईपर्दा जहिल्यैपनि कांग्रेसले नेतृत्वदायी भूमिका निर्वाह गरेर समाधान गरेको स्मरण गराए। बहुमत पाएको नेकपा सरकार असफल भएपछि बाध्यात्मक रुपमा देउवा नेतृत्वको सरकार गठन भएको र स्थानीय तहको निर्वाचन निश्पक्ष, धाँधलीरहित र शान्तिपूर्ण रुपमा सम्पन्न गरेको उनको भनाइ छ। स्थानीय तहको निर्वाचनमा जनताले कांग्रेसलाई पहिलो दल बनाएको उनले बताए। उनले देउवाले सरकारको नेतृत्व गर्नुपूर्व मुलुकमा कानूनी राज्य नै नभएको आरोप लगाए। आफूहरुले सन्तुलित विदेशी नीतिलाई बढावा दिएको जिकिर गरे। उनले वर्तमान सरकारले भारत र चीन दुवैसँग सुमधुर सम्बन्ध कायम गरेको पनि दाबी गरे। खतिवडाले एसपीपी ओली सरकारकै पालामा भएको थियो भन्ने कुरा प्रमाणित भएको जिकिर गरे। तर, वर्तमान सरकारले एसपिपीबारे अब कुनैपनि अन्यौल नराखेको र हिजोको मन्त्रिपरिषद् बैठकले एसपिपी अस्विकार गर्ने भनेर अमेरिकालाई पत्राचार गर्ने निर्णय पनि गरिसकेको खतिवडाले उल्लेख गरे। सरकारले ज्येष्ठ नागरिकलाई भत्ता दिने निर्णय गरेको र विभिन्न जटिल रोग लागेकहरुलाई पनि पाँच हजार रुपैयाँ दिने निर्णय गरेको उनले जानकारी गराए।"
यात्रुवाहक बसमा एसिड पोखिँदा मोरङमा पाँच जना घाइते,"विराटनगर : विराटनगरबाट मोरङको रंगेलीतर्फ जाँदै गरेको को १ ख ३९८१ नम्बरको यात्रुवाहक बसमा एसिड पोखिँदा मोरङमा मंगलबार दिउँसो पाँच जना घाइते भएका छन्। प्रहरीकाअनुसार विराटनगररंगेली सडक खण्डअन्तर्गत मोरङको कटहरी गाउँपालिका३ स्थित कटहरी चोकमा दिउँसो ३:३० बजेतिर घटना भएको हो। घटनामा मोरङको सुनवर्षी नगरपालिका४ की २२ वर्षीया निता राजवंशी, सुनवर्षी९ की २२ वर्षीया सविहा खानम, धनपालथान गाउँपालिका५ का ४२ वर्षीय ओमनारायण राजवंशी, सुनसरी बराहक्षेत्र नगरपालिका८ की ४० वर्षीया सुमित्रा उराउ र भोजपुरको अरुण गाउँपालिका१ याङपाङका २० वर्षीय विनोद परियार घाइते भएको प्रहरीले जनाएको छ। घाइतेमध्ये दाहिने खुट्टा, अनुहार र घाँटीमा चोट लागेकी निताको अवस्था गम्भीर छ। एसिडका कारण अनुहार, खुट्टा, घाँटी, टाउको लगायत शरीरका विभिन्न भागमा चोट लागेका सबै घाइतेको विराटनगरको कोसी अस्पतालमा उपचार भइरहेको प्रहरीले जनाएको छ। घाइते अवस्थाका परियार बसका सहचालक हुन्। मोरङ प्रहरीका प्रवक्ता डीएसपी दीपक श्रेष्ठले प्रारम्भिक अनुसन्धानबाट सुनचाँदी व्यवसाय गर्दै आएका एक व्यक्तिले बोतलमा बोकेको एसिड बसमा पोखिएको जानकारी दिए। उनका अनुसार चालकले बसमा अचानक ब्रेक लगाउँदा बोतलको बिर्को खुलेपछि छचल्किएर पोखिँदा बसमा यात्रा गरिरहेकाहरुलाई एसिडले लागेको पाइएको छ। घटनापछि एसिड बोकेर सार्वजनिक सवारी साधनमा यात्रा गर्ने कटहरी४ का अन्दाजी २५ वर्षीय राहुल साह फरार बनेका छन्। उनको खोजी भइरहेको डीएसपी श्रेष्ठले बताए। साह सुनचाँदी व्यवसायी हुन् कि हैनन् भन्ने पनि यकिन हुन बाँकी रहेको उनको भनाइ छ।"
गृहमन्त्री खाण र नेकपा(बहुमत)का अध्यक्ष बास्तोलाबीच भेटवार्ता,"काठमाडौं : गृहमन्त्री बालकृष्ण खाणसँग धर्मेन्द्र बास्तोला अध्यक्ष रहेको नेकपा(बहुमत)को टोलीले भेटघाट गरेको छ। मंगलबार दिउँसो सिंहदरबारमा भएको भेटमा २०७७ फागुन २० गते तत्कालीन केपी शर्मा ओली नेतृत्वको सरकार र नेकपाबीच भएको तीन बुँदे सहमति कार्यान्वयनका विषयमा कुराकानी भएको छ। गृहमन्त्री खाणले सरकार नेकपासँग अघिल्लो सरकारले गरेको सहमति कार्यान्वयनमा प्रतिबद्ध रहेको बताएका छन्। उनले भने, नेकपासँग भएका सहमति कार्यान्वयन गर्ने क्रममा प्रतिबद्ध छौं। सहमतिमा समेटिएका केही बुँदा कार्यान्वयन भइसकेका र केही कार्यान्वयनको चरणमा रहेका छन्। नेकपाका तर्फबाट संयोजक बास्तोलाले जेलमा रहेका पार्टीका नेता कार्यकर्ता रिहाइ गर्न आग्रह गरेका थिए। भेटमा सरकारी पक्षमा गृहसचिव टेकनारायण पाण्डे र मन्त्रालयका प्रवक्ता सहसचिव फणिन्द्रमणि पोखरेल तथा नेकपा (बहुमत)का तर्फबाट अध्यक्ष बास्तोलासहित प्रवक्ता हेमन्तप्रकाश ओली, देवकला अधिकारी, गुणराज लोहनी र दिपक सहभागी थिए। तत्कालिन नेत्रविक्रम चन्द नेतृत्वको नेकपा फुटेर बास्तोलाको संयोजकत्वमा नयाँ पार्टी बनेको हो।"
अब सबै सरकारी निकायले अनिवार्यरूपमा परराष्ट्रमार्फत कूटनीतिक पत्राचार गर्नुपर्ने,"काठमाडौं : नेपाल सरकारले संयुक्त राज्य अमेरिकाको स्टेट पार्टनरसीप प्रोग्राम (एसपिपी) अघि नबढाउने निर्णय गरेको छ। मन्त्रिपरिषद् बैठकले गरेका निर्णयबारे जानकारी दिन मंगलबार सिंहदरबारमा आयोजित पत्रकार सम्मेलनमा सरकारका प्रवक्ता ज्ञानेन्द्र बहादुर कार्कीले सबै सरकारी निकायहरुले कूटनीतिक सम्बन्धका विषयमा पत्राचार गर्दा अनिवार्यरूपमा परराष्ट्र मन्त्रालयमार्फत गर्ने निर्णयसमेत गरेको जानकारी दिए। बैठकले राष्ट्रिय समाचार समिति (रासस)को अध्यक्ष पदमा वरिष्ठ पत्रकार धमेन्द्र झा (धनुषा)लाई नियुक्त गर्ने निर्णय गरेको छ। मन्त्रिपरिषद्ले बैठकले नेपालको शिक्षा क्षेत्रको विकास तथा विश्वसामु नेपाललाई चिनाउन पुर्याएको योगदानको कदरस्वरुप जयपृथ्वीबहादुर सिंहलाई नेपालको राष्ट्रिय विभूति घोषणा गर्ने निर्णय गरेको सरकारका प्रवक्ता कार्कीले जानकारी दिए। उनले नेपाल वायु निगमका कार्यकारी अध्यक्ष युवराज अधिकारीलाई नेपाल वायुसेवा निगम, ऐन २०१९ को दफा २० बमोजिम निलम्बन गरी निजउपर जाँचबुझको कार्य अघि बढाउने सरकारले निर्णय गरेको बताए। बैठकले कोहलपुरसुर्खेत १३२ केभी प्रसारण लाइन आयोजनाको लागि राष्ट्रिय वन क्षेत्र प्रयोग गर्न दिने पनि निर्णय गरेको छ।"
दैलेखमा पेट्रोलियम पदार्थको अन्वेषण गर्ने विषय कहाँ पुग्यो? : भीम रावल,"काठमाडौं : सांसद भिम रावलले दैलेखमा पेट्रोलियम पदार्थको अन्वेषण गर्ने विषय कहाँ पुग्यो भन्दै सरकारसँग जवाफ मागेका छन्। प्रतिनिधि सभामा बोल्दै सांसद रावलले पेट्रोलियम पदार्थको अन्वेषण दैलेखमा गर्ने उद्योग वाणीज्य तथा आपूर्ति मन्त्रालयको योजनाबारे प्रश्न सोधेका हुन्। उनले भने, इन्धनको चर्को मूल्यप्रति संवेदनशिल भएर दैलेखमा पेट्रोलीयम पदार्थको अन्वेषण र अन्तर्राष्ट्रियस्तरको सस्तो बजारबाट इन्धन लिने तर्फ के गर्दै हुनुहुन्छ? ठूला व्यापारीहरुलाई इन्धनमा छुट दिने निर्णय रद्ध गर्न सरकारसँग माग गरेका छन्। सामान्य जनतालाई विद्युत खपतमा सहुलीयत दिने कुरा सरकारले गम्भिररुपमा छलफल गरिरहेको भन्ने कुरा के साँचो हो? भिम रावलले प्रश्न गरे।"
पेट्रोलियम पदार्थमा अतिरीक्त राजस्व घटाउन सरकारसँग माग,"काठमाडौं : सांसद योगेश भट्टराईले पेट्रोलियम पदार्थमा अतिरीक्त राजस्व घटाउन सरकारसँग माग गरेका छन्। प्रतिनिधि सभामा बोल्दै सांसद भट्टराईले पेट्रोलियम पदार्थमा अतिरीक्त राजस्व घटाउने सरकारको योजना के छ? भन्दै प्रश्न गरेका हुन्। उनले भने, पूर्वाधार शुल्क भनेर जसरी प्रतिलीटर १० रुपैयाँ लिइदैछ। यसमा समायोजन गर्ने के छ तयारी? हामी सस्तो बजार खोज्न नजाने? एकाधिकार बजारमा मात्रै किन गएका छौं?"
देउवा नेतृत्वको सरकार बनेपछि संवाद छैन : ओली,"काठमाडौं : पूर्वप्रधानमन्त्री एवम् एमाले अध्यक्ष केपी शर्मा ओलीले शेरबहादुर देउवा नेतृत्वको सरकार संवादहीनताको स्थिति बनेको बताएका छन्। मंगलबार परराष्ट्र मामिलाबारे पूर्वराजदूतसँग भएको अन्तर्क्रियामा ओलीले प्रधानमन्त्री विदेश भ्रमणमा जानु अगाडि प्रतिपक्ष र विज्ञसँग परामर्श गर्ने चलन भएपनि देउवा सरकारले नगरेको धारणा राखेका हुन्। उनले भने, हामी जहिलेपनि प्रधानमन्त्री बाहिर जान्छ भने किन जाँदैछ ? त्यहाँ गएर के गर्छ ? भन्ने छलफल गर्थ्यो र कसरी जाने, के गर्ने, त्यहाँ कस्तो विषय उठाउनुपर्छ परामर्श गरिन्थ्यो। उनले प्रतिपक्षलाई कुनै जानकारी नदिई सरकार एकलौटी ढंगले अगाडि बढेको बताए। आफ्नो माग होइन तर प्रतिपक्षसँग सल्लाह नगरी चल्छ भने चलोस्, चलाउनुस्, हाम्रो पो अलिकति छोटो आयू होला, देशको त लामै होला। अहिले नै भत्काउन बिगार्न सकिहाल्ने अवस्था छैन, उनले थपे। ओलीले बाह्य राष्ट्रसँगको सम्बन्धको सञ्चालन राष्ट्रिय हितमा रहेर केन्द्रित हुन्छ भन्ने ठान्नुपर्ने बताए। उनले परराष्ट्र नीतिको सम्बन्धमा राष्ट्रिय सहमति आवश्यक हुने बताए। प्रणालीगत मतभेद भएको बाह्य नीतिको सम्बन्धमा पनि मतभेद हुने टिप्पणी गरे। विकासको चरणको प्रवेश गरिसकेपछि राष्ट्रिय शक्ति सहमतिका साथ अगाडि बढ्नुपर्ने उनको भनाई छ। उनले निषेध गर्ने नीति भनेको उही पूरानै नीति भएको धारणा राखे। उनले भने, निषेधको राजनीति होइन, अब सहमतिको राजनीति हो।"
माध्यमिक शिक्षासम्मको अधिकार पालिकालाई दिएर त्रुटी भयो,"काठमाडौं : शिक्षा विज्ञान तथा प्रविधि मन्त्रालयका सचिव यादवप्रसाद कोइरालाले नेपालको संविधान विपरीत अभिव्यक्ति दिएका छन्। शिक्षा सचिव कोइरालाले प्रतिनिधि सभा अन्तर्गत् शिक्षा तथा स्वास्थ्य समितिको बैठकमा माध्यामिक शिक्षासम्मको अधिकार स्थानीय तहलाई दिन नहुने अभिव्यक्ति दिएका हुन्। जबकी माध्यामिक शिक्षासम्मको अधिकार स्थानीय तहलाई छ। उनले भने, संसारभरीनै कक्षा ५ सम्म मात्रै स्थानीय तहको अनुगमनको अधिकार पालिकालाई दिइएको छ। कक्षा १२ सम्मको अनुगमन केन्द्रबाट हुनुपर्छ। उनले स्थानीय तहको छैठौं तहको कर्मचारीले कक्षा १२ को गुणस्तर कायम गराउन, परीक्षा गराउन नसक्ने बताए। उनले संविधान निर्माणको क्रममा माध्यामिक शिक्षासम्मको अधिकार पालिकालाई दिएर त्रुटी भएको बताए। शिक्षा मन्त्रालयका सचिव कोइरालाले संघिय शिक्षा ऐन लामो समयसम्म नआउँदा शिक्षा क्षेत्रमा समस्या पैदा भएको बताए। उनले भने, मन्त्रालयले मस्यौदा गरेर फाइनल गर्ने कुरा थियो। संघसंस्थाको असन्तुष्ट रह्यो। धेरै स्टेक होल्डर, शिक्षक महासंघका प्रतिनिधीहरुसं धेरै छलफल पनि भयो। पुरानो मस्यौदा त्रुटीपनि थियो। महत्वपूर्ण दफाहरुको मस्यौदा पनि तयार भएको छ। शिक्षा सचिव कोइरालाले पुरानो मस्यौंदा संघिय शिक्षा ऐन बन्न लायक नभएपछि थप गृहकार्य गरेर नीचोड निकालिएको बताए। उनले भने, अहिले कानुन र अर्थ मन्त्रालयमा ड्राफ्ट रोकिएको छ। यो महिना(असार)सम्म संसदमा पेश हुने आशा राखेका छौं।"
उद्योग मन्त्री संसदमा गैरजिम्मेवार ढंगले प्रस्तुत भए : नवीना लामा,"काठमाडौं : सांसद नवीना लामाले उद्योग वाणीज्य तथा आपूर्ति मन्त्री संसदमा गैरजिम्मेवार ढंगले प्रस्तुत भएको बताएकी छिन। संसदमा बोल्दै इन्धनको मूल्य भारी बृद्धी हुँदा निमुखा जनताले आफ्नो चुल्हो बाल्न सक्ने स्थिती नरहेको बेला उद्योग मन्त्री नालायक र गैर जिम्मेवार ढंगले प्रस्तुत भएको बताएकी हुन्। उनले भनिन्, उद्योग मन्त्रीज्यू अत्यन्तै नालायक र गैरजिम्मेवार ढंगले प्रस्तुत हुनुभयो। निमुखा जनताले आफ्नो चुल्हो बाल्न सकेको स्थिती छैन। चारैतिर हाहाकार र संकटको स्थिती आइसकेको छ। यो बेला यसरी प्रस्तुत हुनु भनेको संसदको व्यग्ंय हो। अनेरास्ववीयूको शान्तिपूर्ण प्रदर्शनमा प्रहरीले अन्धाधुन्ध अश्रुग्याँस प्रहार गरेर दमन गरेको भन्दै यो अत्यन्तै निन्दनीय रहेको बताइन्।"
"भोलिदेखि सबै उडान बन्द गर्ने वायुसेवा सञ्चालक संघको निर्णय, सरकारसँग राख्यो पाँच माग","काठमाडौं : वायुसेवा सञ्चालक संघले सबै उडान बन्द गर्ने निर्णय गरेको छ। संस्कृति पर्यटन तथा नागरिक उड्डयन मन्त्रालय र नेपाल नागरिक उड्डयन प्राधिकरणबाट भएका एकपक्षीय, स्वेच्छाचारी र अव्यवहारिक निर्णय फिर्ता तथा सुधारको माग गर्दै वायुसेवा सञ्चालकहरुले उद्धार र नियमित उडानहरू बन्द गर्ने निर्णय गरेका हुन्। मंगलबार राजधानीमा पत्रकार सम्मेलन गर्दै संघका अध्यक्ष क्याप्टेन रामेश्वर थापाले नागरिक उड्डयन प्राधिकरणबाट भएको (अपरेटिङ वेश) आधारको प्रावधानहरु हवाइ जहाज र हेलिकोप्टरमा खारेज गर्न माग गरे। उनले पूर्ववत अवस्थामा विना अवरोध सञ्चालन गर्न पाउनुपर्ने माग गरे। निजी क्षेत्रका विमान तथा हेलिकोप्टरहरु बाहिरका एयरपोर्टमा पार्किङ गर्नुपर्ने, दुई चालक राख्नुपर्ने लगायतका मागहरु अव्यवहारिक भएकाले फिर्ता लिन माग गरिएको र मागको सुनुवाइ नभएपछि उडान नै रोकेर आन्दोलनमा उत्रिनुपरेको अध्यक्ष थापाले बताए। पत्रकार सम्मेलनपछि संघद्वारा जारी विज्ञप्तिमा भनिएको छ, क्षेत्रीय विमानस्थलहरुको बढोत्तरी तथा स्तरोन्नति भए पनि हवाइजहाज तथा हेलिकोप्टरको मर्मत सम्भार तथा चेकजाँच गर्ने प्राविधिक पक्षहरुलगायत अन्य विविध भौतिक पूर्वाधारहरुको विकास भई नसकेकोले हालको अवस्थामा त्रिभुवन अन्तर्राष्ट्रिय विमानस्थल बाहेकका विमानस्थलहरुमा रात्रि विश्राम गरी उडान भर्न असमर्थ छौं। संघले हवाई क्षेत्रमा विद्यमान दीर्घकालीन समस्याहरु यथाशिघ्र समाधान गर्न पनि गरेको छ। संघको मागहरुमा विमानस्थल सेवा शुल्क नियमावली, २०७८ मा यात्रु सेवा शुल्क ल्याण्डिङ, पार्किङ्ग, नेभिगेशनलगायतका सम्पूर्ण शुल्क वृद्धि फिर्ता लिई पूर्ववत कायम गर्नुपर्ने, त्रिभुवन विमानस्थलमा हेलिकोप्टर सञ्चालनका लागि दीर्घकालीन हेलिप्याड, मर्मत सम्भारका लागि ह्याङरलगायतका भौतिक पूर्वाधारहरुका लागि स्थान उपलब्ध गराउनुपर्ने उल्लेख छ। त्यसैगरी असार ५ गतेको नागरिक उड्डयन प्राधिकरणको बाहिर आएको अपरेटिङ वेससम्बन्धी प्रावधानहरु विमानसेवा कम्पनीहरुको हकमा खारेज गर्नुपर्ने, हालसम्म भइरहेकै व्यवस्थाअनुसार त्रिभुवनलगायत विमानस्थलहरुबाट बिना अवरोध सेना यथावत् सञ्चालन गर्न पाउनुपर्ने माग संघले राखेको छ। नियामक निकाय र सेवा प्रदायक संस्था नागरिक उड्डयन प्राधिकरण एकै निकायबाट भई रहेको कारण युरोपियन एभियसन सेफ्टी एजेन्सीबाट नेपाललाई हवाई सुरक्षा सूचीमा राखिएबाट देशको सम्पूर्ण पर्यटन क्षेत्र नै तहस नहस भइरहेकाले नेपाललाई युरोपियन हवाई सुरक्षाको सूचीबाट हटाउनका लागि नेपाल सरकार र प्राधिकरणबाट यथाशिघ्र पहल गरिनुपर्ने संघको माग छ। त्रिभुवन विभानस्थल परिसरमा नियमानुसार विमानस्थलबाट स्वीकृत प्राप्त गरी विमान सेवा कम्पनीहरुले निर्माण गरी हवाईसेवाका लागि प्रयोग गरी रहेका स्थान तथा संरचनाहरुलाई यथावत् राखी प्रयोगका लागि निरन्तरता प्रदान गरिनुपर्ने पनि संघको माग छ। उल्लेखित मागहरु सम्बोधन नभएसम्म बाध्यात्मक रुपमा वायुसेवा सञ्चालक संघसँग आवद्ध सम्पूर्ण हेलिकोप्टर तथा हवाईसेवा कम्पनीहरुले प्रदान गर्दै आएका आपतकालीन उद्धारलगायत नियमित उडानहरु असार ८ गतेदेखि स्थगित गरिएको संघले जनाएको छ। संघले नचाहँदा नचाहँदै प्राधिकरणबाट सृजित समस्यामा सम्बन्धित पर्यटन मन्त्रालयसमेत उदासिन देखिएको र यसैकारण संघसँग आबद्ध सम्पूर्ण विमानसेवा कम्पनीहरुले सेवा प्रदान गर्न असमर्थ भएको कारण सेवाग्राहीलाई पनर् जाने असुविधाका लागि स्वयं मन्त्रालय र प्राधिकरण जवाफदेही हुने विज्ञप्तिमा उल्लेख छ। राज्य र नागरिकसँग प्रत्यक्ष जोडिएको अति संवेदनशील विषयहरुमा उत्पन्न समस्याको तत्काल निराकरणका लागि संघले प्रधानमन्त्री शेरबहादुर देउवाको ध्यानाकर्षणसमेत गराएको छ। उत्पन्न बाध्यात्मक परिस्थितिका कारण लिनुपरेको कठोर कदमले सरकार, नागरिक तथा स्वदेशी तथा विदेशी यात्रुमा पर्नजाने असुविधानप्रति संघ गम्भीर क्षमायाचना गर्दछ, विज्ञप्तिमा भनिएको छ। विज्ञप्ति:"
पेट्रोलियम पदार्थको मूल्यबृद्धी रोक्ने सरकारको योजना के छ? : अध्यक्ष लिङ्देन,"काठमाडौं : राष्ट्रिय प्रजातन्त्र पार्टीका अध्यक्षसमेत रहेका सांसद राजेन्द्र लिङदेनले पेट्रोलियम पदार्थको मूल्यबृद्धी रोक्ने सरकारको योजना माग गरेका छन्। संसदमा बोल्दै लिङदेनले पेट्रोलियम पदार्थको मूल्यबृद्धी रोक्ने सरकारको योजना के छ? भन्दै सरकारसंग जवाफ माग गरेका हुन्। उनले भने, इन्धनमा अत्याधिक कर लगाइएको छ। सरकारको ध्यान यसतर्फ किन ध्यान जान सकेको छैन।"
"नेपालले कुनै देशविरुद्धको कार्ड खेल्न सक्दैन, खेल्नु हुँदैन : ओली","काठमाडौं : पूर्वप्रधानमन्त्री एवम् एमाले अध्यक्ष केपी शर्मा ओलीले नेपाल कुनै छिमेकी राष्ट्रविरुद्ध कार्ड खेल्न नसक्ने बताएका छन्। मंगलबार परराष्ट्र मामिलाबारे पूर्वराजदूतसँग भएको अन्तर्क्रियामा ओलीले अन्तर्राष्ट्रिय सम्बन्धको सवालमा नेपालले कुनै कार्ड खेल्नु नहुने धारणा राखेका हुन् । ओलीले बाह्य राष्ट्रसँगको सम्बन्धको सञ्चालन राष्ट्रिय हितमा रहेर केन्द्रित हुन्छ भन्ने ठान्नुपर्ने धारणा राखे। हामी हाम्रा छिमेकीहरूसँग भरपर्दो र विश्वसनीय नीति र व्यवहारका साथ प्रस्तुत हुन्छौं। बाहिर भन्ने एउटा कुरा र भित्र गर्ने अर्को कुरा त्यस्तो खालको द्वैध चरित्र त्यो हामी देखाउँदैनौं। पूर्वप्रधानमन्त्री ओलीले थपे, यदि छिमेकीसँग हामी विश्वसनीय ढंगले व्यवहार गर्न सक्दैनौं भने हामीले हाम्रो भूराजनीतिक अवस्था नबुझेको देखिन्छ र मैले भन्ने गरेको छु, हामी कार्ड खेल्न सक्दैनौं। अन्तर्राष्ट्रिय सम्बन्धको सवालमा हामीले कुनै कार्ड खेल्नु जरुरी हुँदैन, हामीले खेल्नु पनि हुँदैन। ओलीले एउटा छिमेकीसँग एउटा गर्ने र बाहिर अर्कोसँग अर्कै कुरा व्यवहार गर्नु नहुने बताए। ओलीले कुनै छिमेकीका विरुद्ध कसैसँग भित्री साँठगाँठ गर्यौं भने फस्ने समेत बताए। उनले परराष्ट्र नीतिको सम्बन्धमा राष्ट्रिय सहमति आवश्यक हुने बताए। प्रणालीगत मतभेद भएको बाह्य नीतिको सम्बन्धमा पनि मतभेद हुने टिप्पणी गरे। लिपुलेक, लिम्पियाधुरा, कालापानी फिर्ता गर्नुछ, राष्ट्रको हितका कुरा गर्नु उग्र राष्ट्रवाद होइन : पूर्वपरराष्ट्रमन्त्री ज्ञवाली देउवा नेतृत्वको सरकार बनेपछि संवाद छैन : ओली"
देउवा सरकार आफ्नै कारणले ढल्दैछ : महेश बस्नेत,"काठमाडौं : नेकपा (एमाले)का प्रभावशाली नेता तथा पूर्वमन्त्री महेश बस्नेतले वर्तमान सरकार र गठबन्धन आफ्नै कारणले ढल्ने दाबी गरेका छन्। बस्नेतले अहिले आफूहरु सरकार परिवर्तन गर्ने र पाँच दलीय गठबन्धन भत्काउने खेलमा नलागेको स्पष्ट पारे। मंगलबार रिपोर्टर्स क्लबको साक्षात्कारमा वर्तमान सरकारको एक वर्ष पुग्न लागेको उल्लेख गर्दै यो एक वर्षमा सरकारले कुनै राम्रो काम गर्न नसकेको जिकिर गरे। उनले बजेटको अघिल्लो दिन विषय विज्ञका नाममा ठूलो घरानाका मान्छे मन्त्रालय छिरेर करको दर हेरफेर गरेको भन्दै अर्थमन्त्री जनार्दन शर्माले गम्भीर अपराध गरेको आरोप लगाए। उनले भने, हिजो ओम्नी, यति भन्नेहरु आज मुखमा पट्टी बाँधेर बसेका छन्। बजेट निर्माणको बेला भएको चलखेल अपराधको विषय हो, त्यसमा कमिसनको ठूलो खेल देखिन्छ। वायर र स्यानिटरी प्याडमा ठूलो छुट दिइएको छ। नेपाली स्वदेशी उद्योग बन्द गर्ने अवस्थामा पुर्याइएको छ। आज उद्योगी तथा व्यवसायीहरु सबै निराश हुने अवस्थामा पुगेका छन्। एमालेले अर्थमन्त्रीको राजीनामा मागेर सदनमा सशक्त आवाज उठाएको स्मरण गराउँदै उनले मूल्यवृद्धिको विरोधमा आफ्नो पार्टीनिकट विद्यार्थी संगठन आन्दोलनमा उत्रिएको सुनाए। तर, विद्यार्थी आन्दोलनमा सरकार दमनमा उत्रिएको उनको आरोप छ। बस्नेतले वर्तमान सरकार बनेपछि मुलुकमा महिला हिंसा व्यापक रुपमा बढेको उनले दाबी गरे। संस्कृति, पर्यटन तथा नागरिक उड्ययनमन्त्री प्रेम आलेले नेपाल वायु सेवा निगमका निवर्तमान अध्यक्ष युवराज अधिकारीलाई अश्लील गाली गरेको र दुव्र्यवहार गरेको कुरा बाहिर आउँदा पनि पार्टी र प्रधानमन्त्रीले आलेलाई कारबाही गर्न नसकेको गुनासो पोखे। उनले भने, पर्यटनमन्त्रीको राजीनामा आउला भनेको त, उल्टै कुटाई खाने युवराज अधिकारी हिजो निलम्बनमा परे। लुम्बिनी प्रदेशकी राज्यमन्त्री विमला वली व्यक्तिको घरमा जान्छिन् र हातपातको तहमा उत्रिन्छन्। तर, उनलाई कारबाही गर्ने वा राजीनामा दिने कुरै छैन। वलीलाई कारबाही गर्नको लागि प्रदेश सरकारले कुनै पहल लिएन। यो दुःखद् विषय हो। अहिले बैंकिङ क्षेत्र टाट पल्टिँदैछ। शेयर बजारको अवस्था त्यस्तै छ। बजेट कार्यान्वयन नहुने अवस्थामा छ। सरकार भने प्रतिपक्षीविरुद्ध षड्यन्त्र गरिरहेको छ। बस्नेतले एमालेविहीन राज्यको कल्पना गर्ने कुरामा गठबन्धन लागिपरेको आरोप लगाए। एमाले जनताको मन र मुटुमा रहुञ्जेलसम्म कहिल्यैपनि सकिँदैन्उनले भनेएमाले सदनमा ठूलो दलको रुपमा उपस्थित छ। एमालेले पपुलर मत पाएको छ। हाम्रा कमजोरीको बारेमा समिक्षा गर्छौं। हामी अहिले यो गठबन्धन टुटाउने वा सरकार फेर्नेजस्तो फोहोरी खेलमा संलग्न हुन चाहँदैनौं। उनले अहिले पाँच दलीय गठबन्धनभित्र ठूलो समस्या रहेको दाबी गरे । उनले भने, यो गठबन्धन कुहिएको फर्सीजस्तै छ। हेर्दा सद्धेजस्तो देखिन्छ। तर यसको भेट्नो कुहिएको छ। उपेन्द्र यादवको पार्टी विभाजनको तहमा पुगेको छ। कांग्रेस र माओवादीभित्र पनि ठूलो समस्या छ। यो गठबन्धन आँफै भत्किने अवस्थामा पुगेको छ। एमाललाईे नयाँ सरकार बनाउने कुरामा खास धेरै फुर्सद छैन।"
भारतमा थप ९ हजार ९२३ जनामा कोरोना सङ्क्रमण,नयाँ दिल्ली : पछिल्लो २४ घण्टामा भारतमा कोरोना भाइरसबाट थप ९ हजार ९२३ सङ्क्रमित भएका केन्द्रीय स्वास्थ्य तथा परिवार कल्याण मन्त्रालयले मङ्गलबार जानकारी दिएको छ। भारतमा आइतबार १२ हजार ७८१ नयाँ कोरोना सङ्क्रमित भएका र १८ जनाको मृत्यु भएको मन्त्रालयले जानकारी दिएको छ। पछिल्लो २४ घण्टामा सात हजार २९३ कोरोना भाइरसबाट सङ्क्रमणमुक्त भएका छन् । योसँगै भारतमा अहिलेसम्म सङ्क्रमणमुक्त हुनेको संख्या चार करोड २७ लाख १५ हजार १९३ पुगेको छ। यसमध्ये ७९ हजार ३१३ सक्रिय सङ्क्रमित रहेका समाचारमा जनाइएको छ। सक्रिय सङ्क्रमितको यो सङ्ख्या कुल सङ्क्रमितको ०१८ प्रतिशत हो। कोरोना महामारीबाट आइतबार भारतमा १७ को मृत्यु भएको छ। यसैसँगै कोरोना सुरु भएबाट हालसम्म यस महामाहरीको कारण पाँच लाख २४ हजार ८६० भन्दा बढीको मृत्यु भएको समाचारमा जनाइएको छ। भारतमा सन् २०२१ को जनवरी महिनाबाट कोरोना भाइरसविरुद्ध खोप अभियान सुरु भएको थियो। सो समयदेखि हालसम्म एक अर्व ९६ करोड ३२ लाख डोज खोप लगाइएको समाचारमा जनाइएको छ। ८५ करोड ८४ लाख भन्दा बढीको कोरोना भाइरस परीक्षण भएको बताइएको छ।
अब जग्गा धितो राखेर ऋण पाउने,"काठमाडौं : हाललाई जग्गा वर्गिकरण नभएपनि जग्गा धितो राखि ऋण प्रवाह लिन पाउने भएका छन्। सर्वोच्च अदालतको अन्तिरम आदेश बमोजिम हाललाई वर्गिकरण नभएपनि जग्गा धितो राखि ऋण गर्ने, धितो बन्धक पास गर्न सक्ने भएका छन्। जग्गा राखेर ऋण दिन प्रवाह गर्न भूमि व्यवस्था तथा अभिलेख विभाग र सबै मालपोतलाई निर्देशन जारीगरि सकेको भूमि व्यवस्था, सहकारी तथा गरिबी निवारण मन्त्रालयका प्रवक्ता एवं सहसचिव जनकराज जोशीले जानकारी दिए। सबै मालपोत कार्यालयले यसै निर्देशनको आधारमा काम सूचारु गरिसकेको उनले जानकारी दिए। मन्त्रालयले भूउपयोग ऐन र नियमावली बमोजिम वर्गिकरण नगरी जग्गा धितो राखेर ऋण प्रवाह नगर्न नगराउन गरेको परिपत्रविरुद्ध सर्वोच्च अदालतमा रिट दायर भएको थियो। सर्वोच्चले हाल जग्गा वर्गिकरण भइनसकेकोले मन्त्रालयको निर्णय तत्काल कार्यान्वनय नगर्नु नगराउन भनि अन्तरिम आदेश दिएको थियो। सर्वोच्चको यही आदेश बमोजिम मन्त्रालयले जग्गा बन्धकी राखि ऋण प्रवाह नरोकिने भएको हो।"
गुपचुपमै गाढियो पाटेबाघ,"टीकापुर : बर्दिया राष्ट्रिय निकुञ्जबाट पासोमा परेर कैलालीको टीकापुरमा मृत फेला परेको दुर्लभ पाटे बाघ गुपचुपमै गाढिएको छ। बर्दिया राष्ट्रिय निकुञ्जको टोलीले मृत फेला परेको पाटेबाघ गुपचुपमै गाढेको हो। विश्वमै दुर्लभ मानिने पाटेबाघलाई, बर्दिया राष्ट्रिय निकुञ्जको टोलीले कैलालीको टीकापुर नगरपालिका वडा नं २ स्थित जनशक्ति सामुदायिक वनभित्र मृतअवस्थामा फेला पारेको थियो। आइतबार मध्यान्ह जीपिएस ट्रयाक गरिएको उक्त बाघ खोज्दै बर्दिया राष्ट्रिय निकुञ्जको टोली सामुदायिक वनमा पुगेको थियो। राष्ट्रिय प्राकृतिक संरक्षण कोषका प्राविधिक फिरुलाल थारु, निकुञ्जका गेमस्काउट नरेशविक्रम चौधरीसहित चार जनाको टोलीले बाघलाई मृतअवस्थामा फेला पारेको हो। स्थानीयका अनुसार वनभित्र घाँटीमा फलामे तारको पासोमा फसेको बाघ सामुदायिक वनको बेतबात घाँरीमा मृत फेला परेको हो। सब डिभिजन वन कार्यालय टीकापुरका प्रमुख मोहम्मद, ताहाँ हुसेन मिकरानीले घाँटीमा फलामे तारको पासोसहित झण्डै तीन फिट लामो काठसहित बाघ मृत अवस्थामा फेला परेको बताए। पाटेबाघको घाँटीमा मोटरसाइकलको क्लज तार जस्तै फलामे डोरीको पासो थियो, तीन फिट ठूलो काठ पनि सँगै थियो, मिकरानीले भने, सायद अन्तै पासोमा फसेर आएको बाघ बेतघारीमा घाँटी कसिएर मरेको हुनसक्छ। निकुञ्जको टोलीले आइतबार मृत अवस्थामा फेला परेको बाघलाई डिभिजन वन कार्यालय टीकापुरका प्रतिनिधि, सामुदायिक वनका अध्यक्षहरु, वडाध्यक्ष र प्रहरीको रोहवरमा मुचुल्का बनाएर शव उठाएको थियो। मृतअवस्थामा फेला परेको बाघ टीकापुरबाट १४ किलोमिटर पूर्व पर्ने सव डिभिजन वन कार्यालय लम्कीको प्राङ्गणमा गाडिएको छ। मिकरानीले निकुञ्जको टोलीको रोहवरमा सुरक्षाका दृष्टिकोणले लम्कीस्थित कार्यालयको प्रांगणमा बाघ गाडिएको बताए। हाम्रो यहाँ हतियारसहितको सुरक्षा टोली छैन, त्यसकारण हामीले उतै लगेर गाडेका हौं, त्यहाँ हाम्रो हतियारसहितको टोली बस्छ, मिकरानीले भने, घटनास्थलमा हेर्दा तीन दिनअघि मरेको, पूरै सुन्निएको र गन्हाउने अवस्थामा थियो। सामुदायिक वनमा पुगेको निकुञ्जको टोलीले घटनास्थलमा बाघको फोटो नखिच्न र सामाजिक सञ्जालमा पोष्ट नगर्न भनेको थियो। पाटेबाघ विश्वमै दुर्लभ बाघ हो, यो मरेको कुरा कतै नआओस्, हामीलाई समस्या पर्छ, घटनास्थलमा उपस्थित एक सामुदायिक वनका अध्यक्षले भने, यसको समाचार आए, तपाईहरुलाई समेत समस्या पर्छ भनेका थिए। बाघ गाढेर निकुञ्जको टोलीले लम्कीस्थित एक होटलमा बास बसेको थियो। मिकरानीले समेत टोलीले फोटो नखिच्न भनेको बताए। डिभिजन वन कार्यालयले तयार गरेको मुचुल्कामा उक्त पाटेबाघ झण्डै १२ वर्षको वयस्क भाले भएको उल्लेख छ। अन्दाजी १२ वर्षको वयस्क भाले पाटेबाघ बेतबाँसको झाडीमा घाँटीमा तारले पासो लागेर मरेको अवस्थामा फेला परेको हो, मुचुल्कामा भनिएको छ। शितल सामुदायिक वनका अध्यक्ष सिद्धराज ठकुल्लाले विश्वमै दुर्लभ मानिएको पाटेबाघ पासो लागेर मृत अवस्थामा फेला पर्नु दुःखद् घटना भएको बताए। बाघको संरक्षणका लागि यत्रो पहल भइरहेको छ, तर पनि पासोमा बाघ फेला पर्नुले यसको संरक्षणमा थप चासो दिनुपर्ने देखियो, उनले भने। बर्दिया राष्ट्रिय निकुञ्जका अनुसार सन् २००९ मा १८ वटा मात्र पाटेबाघ थिए। पछिल्लो तथ्यांक अनुसार बर्दियामा ८७, चितवन ९३, बाँके २१ पर्सा १८ र शुक्लाफाँटा राष्ट्रिय निकुञ्जमा १६ गरी नेपालमा २ शय ३५ वटा पाटेबाघ छन्। बाघलाई पारिस्थितिकीय प्रणालीको सूचक मानिन्छ। बाघ पाइने जंगल जैविक विविधता भरिपूर्ण हुने भएकाले पनि यसको संरक्षण जरुरी छ।"
"विहेको प्रलोभनमा काठमाडौंमै महिलाको बलात्कार, लठ्ठ्याएर एक लाख नगद र गरगहना पनि लुटे","काठमाडौं : विहेको प्रलोभनमा महिलालाई बलात्कार गरेको अभियोगमा एक जनालाई प्रहरीले पक्राउ गरेको छ। २४ वर्षीया महिलालाई जबर्जस्ती करणी पश्चात पीडितकै नगद र गहना लुटपाट गरी फरार रहेको अभियोगमा काभ्रे तिमाल गाउँपालिका९ घर भई बनेपा डेरा गरी बस्ने भोटे उर्फ जय उर्फ आशिष भन्ने ३० वर्षीय विश्व तामाङलाई प्रहरीले पक्राउ गरेको हो। ती महिलालाई जेठ २९ गते आफूलाई भोटे बताउने व्यक्तिले ललाई फकाई विहे गर्छु भनी प्रलोभनमा पारी काठमाडौं महानगरपालिका११ भोटेबहालस्थित एक गेष्ट हाउसमा लगेका थिए। त्यहाँ पेय पदार्थमा लठ्ठिने पदार्थ मिसाएर खुवाई जबर्जस्तीकरणी गरी ती महिलाको नगद एक लाख रुपैयाँ, दुई तोला सुन र एउटा मोबाइलसमेत लुटेर फरार भएका थिए। उक्त घटनाको सूचना प्राप्त भएको तर अभियुक्त अपरिचित भई शून्यकै अवस्थामा रहेको अनुसन्धानलाई विविध विधि र प्रविधि प्रयोग गरी अभियुक्तको पहिचान हुनासाथ प्रहरी वृत्त कालिमाटीबाट खटिएको प्रहरीले खोजी गर्ने क्रममा उनलाई पक्राउ गरेको हो। उनीमाथि जबर्जस्तीकरणी र चोरी कसूरमा जिल्ला अदालत काठमाडौंबाट ७ दिन म्याद थप अनुमति लिई थप अनुसन्धान भइरहेको छ।"
"गठबन्धन सरकार, तपाईं पेट्रोल डिजेलको भाउ प्रतिलिटर पाँच सयसम्म बढाउनुस : गंगा चौधरी","काठमाडौं : सांसद गंगा चौधरीले आयल निगम घाटामा जाने कारण के हो? भन्दै सरकारलाई प्रश्न गरेकी छिन्। संसदमा बोल्दै सांसद चौधरीले आयल निगम घाटामा जाने कारण के हो? पत्ता लगाउने की नलगाउने भन्दै प्रश्न गरेकी हुन्। उनले भनिन्, गठबन्धन सरकार, तपाईं पेट्रोल डिजेलको भाउ पाँच सयसम्म बढाउनुस। तपाई सवारी चढ्न पर्दैन। हामी बोकेरै तपाईं जहाँ पुग्नुहुन्छ त्यहि पुर्याइदिन्छौं भन्ने नीति त होइन। आयल निगम घाटामा जाने कारण के हो? पत्ता लगाउने कि नलगाउने। उनले भनिन्, यो सरकार राहत होइन आहात दिदैं छ। मन्त्रीज्यूको जवाफ सुन्दा आफै दुःख लाग्यो।"
"लिपुलेक, लिम्पियाधुरा, कालापानी फिर्ता गर्नुछ, राष्ट्रको हितका कुरा गर्नु उग्र राष्ट्रवाद होइन : पूर्वपरराष्ट्रमन्त्री ज्ञवाली","काठमाडौं : पूर्वपरराष्ट्रमन्त्री एवम् एमाले उपमहासचिव प्रदीप ज्ञवालीले विदेश नीतिका विषयमा सत्ता पक्ष र प्रतिपक्ष नहुने बताएका छन्। मंगलबार परराष्ट्र मामिलाबारे पूर्वराजदूतसँग भएको अन्तर्क्रिया कार्यक्रममा उनले विदेश नीतिका मामिलामा सत्ता पक्ष र प्रतिपक्ष एउटै ठाउँमा उभिनुपर्ने धारणा राखेका हुन्। उनले परराष्ट्र नीति कस्तो हुनुपर्छ भन्ने विषय नेपालको संविधानले नै निदृष्ट गरेको बताए। ज्ञवालीले दुई छिमेकी राष्ट्र भारत र चीनबीच सन्तुलित परराष्ट्र नीति अवलम्बन गर्नुपर्ने आवश्यकता रहेको धारणा राखे। उनले आफ्नो राष्ट्रको हितका कुरा गर्नु उग्र राष्ट्रवाद नभएको बताए। भारतसँग सीमानामा समस्या छ।,उनले भने,लिपुलेक, लिम्पियाधुरा, कालापानीको समस्या छ। कैयौं ठाउँ सीमा नापी नै गर्न बाँकी छ, उहाँहरुसँग सार्थक कूटनीति संवाद गरेर आफ्नो भूभाग प्राप्त गर्नुपर्छ। आफ्नो राष्ट्रको हितका कुरा गर्नु भनेको कुनै देशको विरोध होइन।"
'रुसईयू तनाव बढ्दै गएपछि युक्रेनमा आक्रमण बढ्यो',"किभ : रूसले युक्रेनी अनाज निर्यातमा गरेको नाकाबन्दीले विश्वव्यापी खाद्य सङ्कटको डर बढ्दै जाँदा युरोपसँग नयाँ तनाव उत्पन्न भएको छ। किभले मस्कोलाई देशको पूर्वमा आक्रमणहरू बढाएको आरोप लगाएको छ। फेब्रुअरीमा भएको आक्रमणपछि किभ र युक्रेनको अन्य भागबाट विस्थापित भएपछि मस्कोले पूर्वी डोनबास क्षेत्रमा आफ्नो आक्रमण केन्द्रित गरिरहेको छ। रुसको नौसेनाले बन्दरगाहहरू अवरुद्ध गरिरहेको छ । युक्रेनले लाखौं टन अन्नलाई विश्व बजारमा पठाउनबाट रोकेको छ, जसले खाद्यान्नको मूल्यमा वृद्धि भइरहेको छ। युद्धअघि, युक्रेनले गहुँ, मकै र सूर्यमुखी तेलको प्रमुख निर्यातक थियो। युरोपेली सङ्घका विदेश नीति प्रमुख जोसेप बोरेलले रुसी नाकाबन्दीलाई वास्तविक युद्ध अपराध भनेका छन्। यस बाँकी विश्वमा मानिसहरू भोकमरीको सामना गर्ने अवस्थामा पुर्याउने उनको भनाइ छ। खाद्य सङ्कटको बारेमा बढ्दो चिन्ताहरू पश्चिमी शासनहरूको गल्ती हो, जसले उत्तेजक र विनाशकारीको रूपमा काम गर्दछ, विदेश मन्त्रालयका प्रवक्ता मारिया जाखारोभाले भने। रासस"
संघीय शिक्षा ऐन यथाशिघ्र ल्याउन संसदीय समितिको निर्देशन,"काठमाडौं : संसदीय समितिले संघीय शिक्षा ऐन यथाशिघ्र ल्याउन सरकारलाई निर्देशन दिएको छ। संसदको शिक्षा तथा स्वास्थ्य समितिले छिटोभन्दा छिटो संघीय शिक्षा ऐन ल्याउन शिक्षा, विज्ञान तथा प्रविधि मन्त्रालयलाई निर्देशन दिएको हो। समितिका सभापति जयपुरी घर्तीले ऐन नआउँदा शिक्षा क्षेत्रमा समस्या पैदा भएको भन्दै अड्किएको संघीय शिक्षा ऐन चाँडो ल्याउन सरकारलाई निर्देशन दिइन्। उनले भनिन्, अहिले शिक्षामा शिक्षक दरबन्दी मिलान, शिक्षामा संघ र प्रदेशको अधिकार, सरकारी विद्यालयको सवलीकरण लगायतका विषयहरु समस्याका रुपमा रहेका छन्। यसको गाँठो फुकाउन छिटो संघीय शिक्षा ऐन आउन जरुरी छ। त्यसको लागि सरकारलाई निर्देशन दिन्छु।"
"भारतको आसाममा बाढी : ८२ जनाको मृत्यु, ४७ लाख प्रभावित","आसाम बाढी: भारतको उत्तरपूर्वी राज्य आसाममा बाढीले भयावह स्थिति ल्याएको छ। प्रदेशका ३५ जिल्लामध्ये ३३ जिल्ला यस प्राकृतिक प्रकोपबाट नराम्ररी प्रभावित छन्। जानकारी अनुसार सोमबार, जुन २० मा बाढीका कारण थप ११ जनाको मृत्यु भएको छ। योसहित बाढीबाट भृत्यु हुनेको संख्या ८२ पुगेको छ। प्रभावित क्षेत्रमा निरन्तर राहत र उद्धार कार्य जारी रहे पनि यस विपद्का कारण ४७ लाख घरबारविहीन हुन बाध्य छन्। केन्द्रीय गृहमन्त्री अमित शाह र राज्यका मुख्यमन्त्री हिमन्त विश्व शर्माले स्थितिको निरन्तर निगरानी गरिरहेका छन्। गृहमन्त्री शाहले केन्द्रीय टोलीको बाढी प्रभावित क्षेत्रको भ्रमणबारे पनि बताएका छन्। असम राज्य आपदा व्यवस्थापन प्राधिकरणको बुलेटिनका अनुसार असममा बाढीका कारण अवस्था चिन्ताजनक बनेको छ। राज्यका ठूला नदीमा पानीको बहाव बढेको छ। जसका कारण ४७ लाख मानिस पीडित बनेका छन्। विगत एक सातादेखि देशको उत्तरपूर्वी राज्य डरलाग्दो बाढीसँग जुधिरहेको छ। यस प्रदेशका ३६ जिल्लामध्ये ३२ जिल्लाका जनता बाढीप्रभावित छन्। उद्धार कार्यमा खटिएका प्रहरी बगे बाढीमा फसेकालाई उद्धार गर्ने क्रममा दराङमा तीन प्रहरी, नगाउँमा दुईजना बेपत्ता भएका छन्। यससँगै काछार, डिब्रुगढ, हाइलाकांडी, होजाई, कामरूप र लखिमपुरमा एकएक जनाको मृत्यु भएको छ भने उदलगुरी र कामरूपमा दुईदुई र काछार, दरारङ र लखिमपुरमा एकएक जना गरी सात जना बेपत्ता भएका छन्। उक्त प्रदेशमा सडक खोला र गल्ली पोखरीमा परिणत भएका छन्। बाढीको पानी मानिसको घरघरमा पसेको छ। जसका कारण मानिसहरु घरबार छाडेर सुरक्षित स्थानको खोजीमा भौतारिरहेका छन्। बाढीको बीचमा मानिसहरु बालबालिकालाई लिएर बाहिर निस्कने प्रयास गरिरहेका छन्। करीमगञ्जमा बाढीबाट करिब एक लाख मानिस प्रभावित भएका छन्। प्रशासनले जनताका लागि ७३ वटा राहत शिविर स्थापना गरेको छ। असम र मेघालयमा बाढीको प्रकोपलाई ध्यानमा राख्दै गृहमन्त्री अमित शाहले दुवै राज्यका मुख्यमन्त्रीहरूसँग कुरा गरे र सम्भव भएसम्म सहयोग गर्ने आश्वासन दिए। एबीपी लाइभ"
मूल्यवृद्धिमा उद्योगमन्त्रीको जवाफ : तिर्नुपर्ने बक्यौता रकम बढ्दै जाने भएकाले समायोजन गरिएको हो,"काठमाडौं : उद्योग वाणिज्य तथा आपूर्तिमन्त्री दिलेन्द्रप्रसाद बडूले इण्डियन आयल कर्पोरेसनलाई तिर्नुपर्ने वक्यौता रकम बढ्दै जाने भएकाले मूल्य समायोजन गरिएको बताएका छन्। संसदमा सार्वजनिक महत्वको विषयमा जवाफ दिँदै मन्त्री बडूले मूल्य समायोजन गर्दै जानुपर्ने बाध्यतात्मक स्थिति देखा परेका कारण पेट्रोलियम पदार्थको मूल्यवृद्धि भएको बताएका हुन्। उनले भने, अन्तर्राष्ट्रिय बजारमा पेट्रोलियम पदार्थको मूल्य निरन्तर बढिरहेको छ। सो बमोजिम सर्वसाधारणको हितलाई ध्यानमा राखि मूल्य समायोजन नगर्दा निगमलाई जेठ मसान्तसम्म करिब ५० अर्ब घाटा हुन गएको छ। इण्डियन आयल कर्पोरेसनलाई २२ अर्ब बक्यौता रहेको छ। तिर्नुपर्ने बक्यौता रकम बढ्दै जाने भएकाले मूल्य समायोजन गर्दै जानुपर्ने बाध्यतात्मक स्थिति देखा परेको छ। मूल्य बढ्नुभन्दा पहिलेको स्थितिमा पेट्रोलमा प्रतिलिटर ३१ रुपैंया २८ पैंसा घाटा रहेको उनले स्मरण गराए। पेट्रोलियम पदार्थको बिक्रीबाट निगमलाई हुने नोक्सानीलाई मध्यनजर गर्दै २०७९ असार ६ गतेदेखि लागु हुनेगरी पेट्रोलियम पदार्थको मूल्य बढाइएको हो, उनले भने।"
योगलाई शिक्षाको अङ्गमा विकास गरी अध्ययन अनुसन्धानलाई थप सुदृढ बनाउनुपर्छ : राष्ट्रपति,"काठमाडौं : राष्ट्रपति विद्यादेवी भण्डारीले योगलाई शिक्षाको अङ्गका रूपमा विकास गर्दै अध्ययन अनुसन्धानलाई थप सुदृढ बनाउनुपर्ने बताएकी छन्। मंगलबार योग दिवसको अवसरमा शुभकामना सन्देश दिँदै उनले योगबारे हुने अध्ययन अनुसन्धानलाई थप सुदृढ बनाउँदै लैजानुपर्ने आवश्यकता रहेको बताएकी हुन्। भण्डारीले भौतिक विकासबाट प्राप्त हुने मानवीय खुसीलाई योगाभ्यासबाट प्राप्त हुने सकारात्मक उर्जासँग जोड्दै सुखीसमुन्नत र शान्तिपूर्ण समाज निर्माण गर्न सबैलाई सफलता प्राप्त हुनेविश्वास व्यक्त गरेकी छन्। शुभकामना सन्देशमा भनिएको छ, नेपालको प्राचीन सभ्यता र जीवन दर्शनसँग अभिन्न रूपले जोडिएको योगलाई जीवनोपयोगी साधनाका रूपमा सम्पूर्ण विश्वले ग्रहण गर्नु हामी सबैका लागि खुसीको विषय हो । योग व्यक्तिको शारीरिक मानसिक र आध्यात्मिक स्वास्थ्यलाई सुदृढ गर्ने अभ्यास भएको सन्देशमा उल्लेख छ। राष्ट्रपतिबाट जारी सन्देशमा भनिएको छ, योगलाई शारीरिक व्यायामको रूपमा मात्र नभएर चिन्तनसहितको क्रिया मानिएको छ । निश्चित अनुशासन र पद्धतिमा बाँधिएर अवलम्बन गरिने योगाभ्यासबाट शरीरमा स्फूर्ति बढ्ने रोग प्रतिरोधात्मक क्षमताको विकास हुने तथा सकारात्मक सोचतर्फ व्यक्तिलाई उत्प्रेरित गर्न सकिने विश्वास हाम्रा ऐतिहासिक ग्रन्थहरूमा उल्लेख भएको पाइन्छ । योगको विकासमा नेपाली सभ्यताको योगदानबारे हाम्रा विद्वानविदुषीअध्येता एवं योग गुरुहरूबाट प्रशस्त प्रकाश पारिएको उनको भनाई छ । सामाजिक र सांस्कृतिक जीवनशैलीसँग जोडिएका वास्तुकलाचित्रकला र मूर्तिकलामा योगको प्रत्यक्ष उपस्थिति रहेको बताइएको छ। नेपालको भूमिमा उद्भव एवं विकास भएको मानिने शिव जनक बुद्ध किरात र बोन सभ्यतामा योगको विशिष्ट स्थान रहेको छ । यम नियम आसन प्राणायाम प्रत्याहार धारणा ध्यान र समाधिलाई योगका आठ सोपान अर्थात् अष्टाङ्ग योग नामाकरण गरिएको छ । शुभकामना सन्देशमा भनिएको छ,हाम्रो सामाजिक र सांस्कृतिक जीवनशैलीसँग जोडिएका वास्तुकला चित्रकला र मूर्तिकलामा योगको प्रत्यक्ष उपस्थिति पाइन्छ ।"
"गगन र विश्वप्रकाश निर्वाचन आयोग जाँदै, प्रवासी नेपालीको मताधिकारबारे ध्यानाकर्षण गराउने","काठमाडौं : नेपाली कांग्रेसका महामन्त्रीद्वय गगन थापा र विश्वप्रकाश शर्माले मताधिकारबारे निर्वाचन आयोगलाई ध्यानाकर्षण गराउने भएका छन्। विदेशमा रहेका नेपालीहरुलाई मताधिकार दिने विषयमा छलफलका लागि मंगलबार बिहान ११ बजे आयोगका प्रमुख आयुक्त दिनेश प्रसाद थपलियालाई भेट्ने कार्यक्रम रहेको महामन्त्री शर्माले बताए। महामन्त्रीद्वयले सोमबार प्रधानमन्त्री शेरबहादुर देउवालाई भेटेर पनि उक्त विषयमा ध्यानाकर्षण गराएका थिए। शर्माले भने, 'सर्वोच्च अदालतले विदेशमा रहेका नेपालीलाई मताधिकारको व्यवस्थाका लागि कानुन निर्माणका लागि परमादेश जारी गरिसकेको अवस्थामा हिजो प्रधानमन्त्रीलाई ध्यानाकर्षण गरायौं। आज मुख्य निर्वाचन आयुक्तलाई मताधिकारको विषयमा ध्यानाकर्षण गराउन जाँदैछौं।' उनीहरुले संघ र प्रदेशको निर्वाचनमा विदेशमा रहेका नेपालीले पनि मतदान गर्न पाउने व्यवस्थाका लागि आयोगसँग आग्रह गर्न लागेका हुन्।"
एसपीपीमा नेपाल सहभागी नहुने,"काठमाडौं : अमेरिकाको स्टेट पार्टनरसिप प्रोग्राम(एसपीपी) को १० बुँदे पत्रको प्रस्तावलाई नेपाल सरकारले अघि नबढाउने निर्णय गरेको छ। सत्तारुढ दलभित्रै र प्रतिपक्षदललगायतमा सर्वत्र विरोध बढ्दै गएपछि सोमबार बसेको मन्त्रिपरिषद् बैठकले अमेरिकालाई पत्रमार्फत नेपालले एसपीपी सम्झौता नगर्ने निर्णय गरेको सूचना तथा सञ्चारमन्त्री ज्ञानेन्द्रबहादुर कार्कीले बताए। सरकारले उक्त पत्र परराष्ट्र मन्त्रालयमार्फत पठाउने भएको छ। त्यसो त नेपाली सेनाले एसपीपीबारे अमेरिकी दूतावासलाई पत्र पठाएपछि यसबारेमा विवाद बाहिरिएको थियो। यसअघिका नेकपा एमालेका अध्यक्ष केपी शर्मा ओली, नेकपा माओवादीका अध्यक्ष पुष्पकमल दाहाल र यसअघि २०७४ मा प्रधानमन्त्री भइसकेका शेरबहादुर देउवाका पालामा पनि सेनाले पटकपटक एसपीपी सहयोगका लागि नेपाली सेनाले राजदूतावासमा पत्राचार गर्दै आएको खुलेको थियो। त्यतिबेलाका सेनापति राजेन्द्र क्षेत्रीले एसपीपीमा सहभागिताका लागि २०७२ कात्तिक १० मा अमेरिकी दूतावासलाई पठाएको पत्र पछिल्लो समय सार्वजनिक भएपछि नै विरोध सुरु भएको थियो । कूटनीतिक माध्यमबाट नेपाल सरकारको परराष्ट्र मन्त्रालयलाई थाहा नदिई सेनाले दूतावासलाई एसपीपीकोे सहयोग मागेको खुलेको थियो। विपक्षी दलले सहयोग अस्वीकार गर्न दबाब दिँदै आएका थिए। आइतबार मात्रै अन्तर्राष्ट्रिय संसदीय समितिमा एसपीपीका विषयमा बोल्न प्रधानमन्त्री उपस्थित नभएपछि प्रधानमन्त्रीको अमेरिका भ्रमणको विषय जोडेर विभिन्न आशंका गरिएको थियो। एसपीपीसम्बन्धी १० बुँदे प्रस्ताव सार्वजनिक भएपछि सम्झौता नगर्न भन्दै सरकारलाई चौतर्फी दबाबपछि गृहमन्त्री बालकृष्ण खाँणले संसद्लाई एसपीपीमा सहभागी नभएको र अब पनि नहुने स्पष्टीकरण गरेका थिए। सेनाले पनि असार १ गते वक्तव्य जारी गर्दै एसपीपीसम्बन्धी कुनै सम्झौता वा समझदारी नगरेको र गर्ने प्रक्रिया पनि नरहेको बताएको थियो। सोमबार बिहान कांग्रेसका महामन्त्रीद्वय गगन थापा र विश्वप्रकाश शर्मा बालुवाटार पुगेर एसपीपी नेपाललाई आवश्यकता नभएकाले अस्वीकार गरिएको जानकारी दिएर अमेरिकालाई पत्राचार गर्न आह्वान गरेका थिए। त्यसैगरी, सरकारले बझांगी राजा जयपृथ्वीबहादुर सिंहलाई राष्ट्रिय विभूतिमा राखेको छ। मन्त्रिपरिषद् बैठकले सो निर्णय गरेको हो। नेपाली भाषा, साहित्य, शिक्षा, पत्रकारिता, न्यायिक तथा प्रशासनिक सुधारका क्षेत्रमा योगदान पुर्याएका जयपृथ्वीलाई राष्ट्रिय विभूति घोषणा गर्नुपर्ने माग धेरै अगाडिदेखि हुँदै आएको थियो। त्यस्तै, मन्त्रिपरिषद्को बैठकले नेपाल वायु सेवा निगमका कार्यकारी अध्यक्ष युवराज अधिकारीलाई निलम्बन गर्ने निर्णय गरेको छ। गत मंसिर ८ गते मात्र सरकारले उनलाई निगमको कार्यकारी अध्यक्षमा नियुक्त गरेको थियो। पछिल्लो समय पर्यटनमन्त्री प्रेम आलेसँग सम्बन्ध राम्रो थिएन। आले र अधिकारीबीचको अडियो वार्तालाप बाहिरिएपछि सरकारले अधिकारीका विषयमा छानबिन समितिसमेत बनाएको छ। अधिकारीमाथि कानुनी आधार र औचित्यबिना ट्वीनेटर विमान भाडामा लिएको, निगमको जहान साउदी अरब सञ्चालन गर्न जम्बो टोलीलाई भ्रमणमा लगेको आरोप लगाइएको छ। त्यस्तै, सरकारले राष्ट्रिय समाचार समितिको अध्यक्षमा पत्रकार धर्मेन्द्र झालाई नियुक्त गरेको छ। एसपीपीबारे छलफल गर्न बोलाइएको संसदीय समिति बैठकमा प्रधानमन्त्री देउवा अनुपस्थित बालुवाटारमा सत्तागठबन्धनको बैठक, प्रधानमन्त्रीको अमेरिका भ्रमण र एसपीपीबारे छलफल एसपीपीमा ओलीलाई माधव नेपालको कटाक्ष : कि हामी ज्योतिषी हुनुपर्यो एसपीपीबारे जवाफ दिन किन पन्छिए प्रधानमन्त्री देउवा ? देउवासँग बालुवाटारमा गगनविश्वप्रकाशको डेढ घण्टा वार्ता, नीति अधिवेशनदेखि एसपीपीसम्म उठाए ९ विषय एसपीपी अस्वीकृत गर्ने मन्त्रिपरिषद्को निर्णय"
चीनमा रूसी तेलको आयात बढ्यो,बेइजिङ : चीनले मे महिनामा रूसबाट कच्चा तेल आयात बढाएको छ। यूक्रेनको आक्रमणमा रुसी ऊर्जा खरिदमा पछाडि पर्ने पश्चिमी राष्ट्रहरुको नोक्सानीलाई कम गर्न सहयोग गरेको चिनियाँ भन्सार कार्यालयबाट प्राप्त तथ्याङ्कले सोमबार देखाएको छ। पश्चिमा मुलुकहरूले यूक्रेन आक्रमणविरूद्ध रूसमाथि लगाएको प्रतिबन्धसँगै रूसले तेलका लागि वैकल्पिक योजनालाई अघि सारेको छ। उसको यूरोप जाने तेललाई अन्य क्षेत्रमा बिस्तार गर्ने नीति रहेको छ। चीनको तेल आयातको यो वृद्धिलाई हेर्दा अहिले रूसले साउदी अरबलाई चीनको प्रमुख तेल प्रदायक बन्नबाट उछिनेको छ। विश्वको दोस्रो ठूलो अर्थतन्त्र मानिने चीनले गत महिना रूसबाट करिब ८४४२ मिलियन टन तेल आयात गरेको थियो। यो गत बर्षको सोही अवधिको तुलनामा ५५ प्रतिशत वृद्धि हो। चीनले मे महिनामा साउदी अरेबियाबाट ७ अर्ब ८२ करोड टन तेल आयात गरेको थियो। ब्लूमबर्ग न्युजले बताएअनुसार चीनले गत महिना ७४७ अर्ब अमेरिकी डलर मूल्यको रूसी ऊर्जा उत्पादनहरू किनेको थियो र यो अप्रिलको तुलनामा झन्डै १ अर्ब अमेरिकी डलर बढी थियो। अन्तर्राष्ट्रिय ऊर्जा एजेन्सीको विश्वव्यापी तेल कारोबारबारे पछिल्लो प्रतिवेदनअनुसार गत दुई महिनामा भारतले जर्मनीलाई रुसी कच्चा पदार्थको दोस्रो ठूलो आयातकर्ताको रुपमा उछिनेको छ। चीन सन् २०१६ देखि कच्चा तेलको लागि रूसको सबैभन्दा ठूलो बजार भएको छ।
योग महिमा,"सबै सुखी होऊन्। सबै निरोगी होऊन्। भय र विपन्नतारहित जीवन होस्। योगको मर्म यही हो। आफूलाई चिन्न र खार्न अनि जीवन पद्धतिको सही प्रवद्र्धन गर्न योग आवश्यक छ। आन्तरिक खुसी अनुभूत गर्न र शरीर मनको मीठो रसास्वादन गर्न पनि योग प्राणायामको शतप्रतिशत भूमिका छ। जुन कुरा वैज्ञानिक रूपमा प्रमाणित भएको छ। पतञ्जली योगपीठ, हरिद्धार, भारतका संस्थापकहरू स्वामी रामदेव तथा आयुर्वेद शिरोमणि आचार्य बालकृष्ण हुन्। योगको सन्देश प्रवाह गर्ने सिलसिलामा उनीहरू २०६४ सालमा नेपाल आएका थिए। त्यसपश्चात् हाम्रो देशमा योगको व्यापकता तीव्र रूपमा बढ्न सुरु गरेको थियो। हाल विकट वडादेखि संघीय राजधानी काठमाडौंसम्म योगमा सहभागी भएको पाइन्छ। हरेक बस्ती, टोलमा प्रत्येक बिहान योग अभ्यासका सत्रहरूको निरन्तरता देख्न पाइन्छ। यस पवित्र अभियानमा पतञ्जली योग समिति नेपालका प्रमुख वरिष्ठ योगगुरु लवदेव मिश्र लागि परेका छन्। उनको नेतृत्वमा दक्ष योगशिक्षकहरू छन्। जसको संख्या नेपालभर ६३ हजारको हाराहारीमा छ। भौगोलिक र प्राकृतिक विकटताका बाबजुत पनि अनवरत रूपमा कर्तव्य पूरा गर्न लागि परेका छन्, योगशिक्षकहरू। उनीहरूको यात्रामा हरदिन साथ दिने प्रतिबद्धता हामी सबैबाट व्यक्त भएको छ। योग विधामा स्वास्थ्योपयोगी अंगमध्ये योगासान, प्राणायाम र ध्यानको महत्त्वपूर्ण स्थान छ। योगासन शरीरका लागि अत्यावश्यक हुन्छ। यो शारीरिक व्यायाम हो। यसबाट हाडजोर्नी, मांसपेशी, मेरुदण्ड, पेट, छाती र भित्री अंगहरू सक्रिय र स्वस्थ हुन्छन्। रक्त सञ्चालनको गति बढ्छ। ग्लुकोज र चिल्लो पदार्थ पग्लिन्छन्। शरीरभित्रको ऊर्जा प्रयोगमा आउँछ र मुटु स्वस्थ रहन्छ। योगासनले दिनभरका लागि उर्जा प्रदान गर्छ भने अर्कोतर्फ यसले अघिल्लो दिनको थकानलाई समेत नष्ट गर्छ। योगासन र प्राणायामसँगै गरिने ध्यानले अनिद्रा छ भने त्यसलाई पनि हटाइदिन्छ। प्राणायाम श्वास प्रश्वासको अभ्यास हो। शरीरभित्र प्रशस्त अक्सिजन प्रवेश गर्न नसकेको अवस्थामा यसले काम गर्छ। अक्सिजनयुक्त रगत, सूक्ष्म व्यायाम र सकारात्मक जीवनशैली नै त हो, प्राणायाम। अष्टांग योगअन्तर्गत भास्त्रिका, कपालभाती, उज्जाई, अनुलोम, विलोम, भ्रामरी, उद्गीत र प्रणव पर्छन्। यीमध्ये भास्त्रिका, अनुलोम, विलोम आदिबाट शरीरको रक्तकणमा पूरा अक्सिजन भर्ने काम हुन्छ। कपालभातीले आदिबाट शरीरभरको आन्तरिक अवयवहरूलाई वैज्ञानिक रीतिले गति प्रदान गरी शक्तिको सञ्चार गर्छ। भ्रामरी, उद्गीत आदि गरे मानसिक श्रद्धा, समर्थता, आस्था, विश्वास र सकारात्मक चिन्तनलाई जागृत गराउँछ। यी सबैबाट मानवलाई एक स्वस्थ र चिन्तामुक्त जीवनको सुरुआत गर्न मद्दत पुग्छ। प्राणायामद्वारा शरीरभित्र प्रविष्ट अक्सिजन, आन्तरिक व्यायाम र विश्रान्ति मिल्छ। जसका कारण शरीरको सेल्फ रिअलाइजेसन, सेल्फ मेडिसिन, सेल्फ ट्रिटमेन्ट र एन्टी एजिङमा अति नै महत्त्वपूर्ण भूमिका खेल्छ। प्राणायामको माध्यमबाट अक्सिजन प्रविष्ट गराउँदा उपयुक्त समय, निश्चित विधि र सुनिश्चित मात्राका साथै सही वैचारिक दिशाका साथ गर्नुपर्छ। यी काम प्रशिक्षणबाट मात्र पूर्ण ज्ञान हासिल गर्न सकिन्छ। ध्यान शरीरको स्नायु प्रणालीहरूलाई शान्त पार्ने विधि हो। यसबाट मानसिक तनाव व्यवस्थापन हुन्छ। जसले मन शान्त र खुसी हुन्छ। यी कार्यका लागि योग अनुरागीले दिव्य योगको ज्ञान लिन सक्नेछन्। विशेष अनुरोध के छ भने आफू र देशभर हरेक तप्काका नागरिकमा यस पवित्र योगको सन्देश प्रवाह गर्नु आवश्यक छ। योग र ध्यानको यस कार्यमा सबै महान् नेपाली नागरिक जोडिन आवश्यक छ। रोग लागेपछि औषधि गर्नुभन्दा रोग लाग्नै नदिनु बुद्धिमानी भन्ने त पढेसुनेकै हो। तर यति एउटा वाक्यलाई जीवनमा आत्मसात गर्न सकेनौं भने समस्या परिरहन्छ। हामी धेरै अस्पताल धाउन राजी छौं। त्यहाँ खर्च गर्न सक्छौं, औषधिमा हजारौं रकम खर्चिन सक्छौं। तर, योग र ध्यान केन्द्र गएर बेलैदेखि ज्यान स्वस्थ्य बनाउन जाँगर नै चलाउँदैनौं। त्यसैले सबैले योग गर्ने बानी बसालौं। कतै जान नसके वा मन नलागे, घरैमा एक, डेढ घन्टा यसमै बिताऔं।  पूर्वडीआईजी महत पतञ्जली योग समिति, नेपालका संरक्षक हुन्।"
मन्त्री आले र निगमका अध्यक्षबीच टसल : ८ महिनामै अधिकारी निलम्बनमा,"काठमाडौं : सरकारले नेपाल वायुसेवा निगम (नेपाल एयरलाइन्स) का अध्यक्ष युवराज अधिकारीलाई निलम्बन गरेको छ। मन्त्रिपरिषद्को सोमबार बसेको बैठकले अधिकारीलाई निलम्बन गरेको पर्यटन मन्त्रालय स्रोतले बताएको छ। पर्यटनमन्त्री प्रेमबहादुर आलेले सक्षम भनेर अधिकारीलाई २०७८ कात्तिकमा ४ वर्षका लागि निगमको कार्यकारी अध्यक्षको जिम्मेवारी सुम्पिएका थिए। ८ महिना पनि नपुग्दै आलेले नै अधिकारीलाई निलम्बन गरेका छन्। काम गर्न नसकेको भन्दै आलेले जेठ २६ गते नै निलम्बनको प्रस्ताव मन्त्रिपरिषद्मा लगेका थिए। अनुशासनहिनता, निगमको रणनीतिक योजना कार्यान्वयन गर्न नसकेको, नियमविपरीत काम गर्दै आएको जस्ता कारण देखाउँदै आलेले अधिकारीको निलम्बन माग गरेको स्रोतको भनाइ छ। मन्त्री आले र अधिकारीबीचको टसलका धेरै समाचार बाहिर आइसकेका छन्। पछिल्लो अडियो प्रकरण असार ३ गतेको अन्नपूर्ण पोस्ट् दैनिकमा छापिएको थियो। उक्त अडियोमा मन्त्री आलेले अध्यक्ष अधिकारीलाई आफ्नो कार्यकक्षमा बोलाएर हातपात गरेका थिए। मन्त्री आलेले नेपाल एयरलाइन्समा ठूलो मात्रामा मान्छे राख्न (आफूले पठाएका व्यक्तिलाई जागिर दिन) अह्राएका थिए। अध्यक्ष अधिकारीले केहीलाई जागिर लगाइसकेका थिए। केहीलाई लगाउने प्रक्रियामा थिए। त्यसमा ढिला भएको र अटेरी गरेको भन्दै मन्त्रीले अश्लील गाली गरेका थिए। यो प्रकरण बाहिरिएपछि सरकारले अधिकारीका विषयमा छानबिन समिति गठन गरेको थियो। छानबिन प्रक्रियालाई सहज बनाउन पनि अधिकारीलाई निलम्बन गरिएको र उक्त समितिले दोषी ठहर गरे बर्खास्त हुने छन्। अब नयाँ कार्यकारी अध्यक्षको खोजीका लागि पर्यटन मन्त्रालयले कदम पनि अघि बढाइसकेको छ। मन्त्रीस्तरीय निर्णय गरी पूर्वकर्मचारी अमृत श्रेष्ठलाई निगमको बोर्ड सदस्यमा नियुक्ति गरिसकेको तर सार्वजनिक नगरिएको स्रोत बताउँछ। नेपाल वायुसेवा निगम ऐन २०१९ को तेस्रो संशोधन(२०६६) को दफा ४ को उपदफा ४ मा निगम सञ्चालक मध्येबाट नै निगम अध्यक्ष बनाइने भनिएको छ। बोर्ड सदस्य नभई कार्यकारी अध्यक्ष बन्न नपाउने प्रावधानअनुसार श्रेष्ठलाई बोर्डमा नियुक्ति दिइएको छ। उनै श्रेष्ठलाई नै कार्यकारी अध्यक्ष दिने तयारी मन्त्रालयको रहेको स्रोतको दाबी छ। श्रेष्ठ सामान्य सेवा विभागका निर्देशकसम्म भई रिटायर्ड भएका निगमकै पूर्वकर्मचारी हुन्। उनी १ वर्षअघि रिटायर्ड भएका थिए। महाप्रबन्धका लागि नाम अघि आएका श्रेष्ठ अहिले कार्यकारी अध्यक्षका लागि प्रबल सम्भावित व्यक्ति बन्न पुुगेका छन्। यता, अध्यक्ष निलम्बनमा परेसँगै निमित्त अध्यक्षका लागि पनि चलखेल सुरु भएको निगम स्रोत बताउँछ। निमित्त अध्यक्षका लागि क्याप्टेन दिपु ज्वारचनको नाम अग्रपंक्तिमा छ। तर, ज्वारचनको मापदण्ड नपुग्ने स्रोतको भनाइ छ। ९ औं तहका कर्मचारी ज्वारचन उक्त पदमा नियुक्त हुन कि बोर्ड सदस्य हुनुपर्छ। कि १२औं तहका कर्मचारी।"
"एसइई नतिजा असार ३२ गते सार्वजनिक हुने, कस्तो छ कार्ययोजना?","काठमाडौं : राष्ट्रिय परीक्षा बोर्डले यस वर्षको माध्यमिक शिक्षा परीक्षा (एसइई)को नतिजा यही असार मसान्तभित्र सार्वजनिक गर्ने तयारी गरेको छ । यसका लागि बोर्डले तीव्रताका साथ आवश्यक काम गरिरहेको जनाएको छ । बोर्डका अध्यक्ष डा महाश्रम शर्माले यसपटक एसइईको नतिजा समयमै सार्वजनिक गर्नका लागि आवश्यक कार्य तीव्ररूपमा भइरहेको जानकारी दिँदै प्राविधिकरूपमा समस्या नआए असार ३२ गतेभित्र नतिजा सार्वजनिक गर्ने गरी काम भइरहेको बताए। राष्ट्रिय परीक्षा बोर्ड एसइई (कक्षा १०)का परीक्षा नियन्त्रक अर्जुन रायमाझीले असार ३२ गते एसइई परीक्षाको नतिजा सार्वजनिक गर्ने तयारी गरेको जानकारी दिए । अहिले उत्तरपुस्तिका परीक्षणको काम सम्पन्न गरी संपरीक्षणको कामसमेत अन्तिम चरणमा पुगेको जानकारी दिँदै उनले कम्प्युटर इन्ट्री गर्ने, रुजु गर्नेलगायतका काम भइरहेको बताए । 'सम्पूर्ण काम सकेर असार मसान्तभित्र नतिजा सार्वजनिक गरिने तयारीमा छौँ ' उनले भने । कार्यालयले असार २० सम्ममा प्राप्ताङ्क इन्ट्री गर्ने, २१ र २२ मा मिस म्याच गर्ने र २३ देखि २९ गतेसम्म टेबुलेसन गर्ने र ३२ मा नतिजा सार्वजनिक गर्ने गरी कार्ययोजना बनाएर काम भइरहेको जनाएको छ । यसअघि चार महिनामा सार्वजनिक हुँदै आएको परीक्षाफल यस वर्ष करिब दुई महिनामै सार्वजनिक गर्ने गरी काम भइरहेको परीक्षा नियन्त्रक रायमाझीले जानकारी दिए । कोरोनाका कारण दुई वर्ष आन्तरिक मूल्याङ्कनबाट नतिजा सार्वजनिक भए पनि दुई वर्षपछि बोर्डले विद्यार्थीको भौतिक उपस्थितिमै गत वैशाख ९ देखि २० गतेसम्म परीक्षा सञ्चालन गरेको थियो । दुई हजार सात परीक्षा केन्द्रबाट ११ हजार ६१५ विद्यालयका दुई लाख ५७ हजार ९२४ छात्रा र दुई लाख ५७ हजार ५३ छात्र गरी पाँच लाख १४ हजार ९७७ परीक्षार्थीले परीक्षा दिएका परीक्षा नियन्त्रक रायमाझीले जानकारी दिए।"
नियमित योग अभ्यासले सकारात्मक उर्जा प्रदान गर्छ : प्रधानमन्त्री देउवा,काठमाडौं : प्रधानमन्त्री एवम् नेपाली कांग्रेसका सभापति शेरबहादुर देउवाले नियमित योग अभ्यासले व्यक्ति तनावबाट मुक्त र स्वस्थ हुने बताएका छन्। मंगलबार काठमाडौंस्थित भारतीय दूतावासले आयोजना गरेको कार्यक्रममा बोल्दै उनले योगले काममा सकारात्मक गुण र कार्यक्षमताको विकास गर्ने बताएका हुन्। नियमित योगले रोगप्रतिरोधात्मक क्षमतासमेत वृद्धि हुने उनको भनाई छ। अन्तर्राष्ट्रिय योग दिवस मनाउने परम्पराले हामी सबैलाई सकारात्मक उर्जा प्रदान गर्ने विश्वास व्यक्त गरे। देउवाले महाभारतको प्रसंग उल्लेख गर्दै योग कार्यक्रमले नेपाल र भारतको सम्बन्ध थप प्रभावकारी हुने उल्लेख गरे। जुन २१ लाई अन्तर्राष्ट्रिय योग दिवसको रुपमा मनाउन भारतले संयुक्त राष्ट्र संघमा राखेको प्रस्तावलाई नेपालले समर्थन गरेकोसमेत देउवाले स्मरण गरे। उनले योग कार्यक्रम गरेकोमा भारतीय दूतावासलाई धन्यवादसमेत दिए।
भारतीय दूतावासमा योग अभ्यास : प्रधानमन्त्री देउवा पनि सहभागी (फोटोफिचर),"काठमाडौं : 'मानव जीवनका लागि योग' भन्ने आह्वानसहित अन्तर्राष्ट्रिय योग दिवस नेपालमा पनि मंगलबार विभिन्न कार्यक्रम आयोजना गरी मनाइँदै छ। मंगलबार काठमाडौंस्थित भारतीय दूतावासले योग दिवसको अवसरमा कार्यक्रम आयोजना गरेको छ। सो कार्यक्रममा प्रधानमन्त्री शेरबहादुर देउवा, सञ्चार तथा सूचना प्रविधि मन्त्री ज्ञानेन्द्र कार्कीलगायत सहभागी थिए। अन्तर्राष्ट्रिय योग दिवस हरेक वर्ष जुन २१ तारिखका दिन विभिन्न जनचेतनामूलक कार्यक्रम आयोजना गरी मनाइन्छ। संयुक्त राष्ट्र सङ्घको महासभाले सन् २०१४ मा गरेको निर्णयअनुसार सन् २०१५ जुन २१ देखि अन्तर्राष्ट्रिय योग दिवस मनाउन थालिएको हो। भारतले संयुक्त राष्ट्र सङ्घको ६९ औँ महासभामा अन्तर्राष्ट्रिय योग दिवसको घोषणा गर्न प्रस्ताव गरेको प्रस्तावमा नेपालले समर्थन गरेको थियो। नेपालले समर्थन गरेपछि युरोपियन युनियनलगायत संयुक्त राष्ट्र सङ्घका स्थायी सदस्य राष्ट्रले समर्थन गरेका थिए। सङ्घले घोषणा गरेका दिवसमध्ये ९० दिनमा १७७ देशले समर्थन गर्ने कीर्तिमान योग दिवसले कायम गरेको छ। सन् २०१६ देखि २१ जुनमा अन्तर्राष्ट्रिय योग दिवस विश्वभर मनाइएको थियो। नियमित योग अभ्यासले सकारात्मक उर्जा प्रदान गर्छ : प्रधानमन्त्री देउवा तस्बिरमा काठमाण्डौंस्थित भारतीय दूताबासमा आयोजित योगाभ्यास तस्बिर : सरोज बैजु"
सर्लाहीमा युवकको हत्या गरी खेतमा फालियो शव,मलङ्वा : सर्लाहीको कविलासी नगरपालिकामा वडा नं ८ मा एक युवकको हत्या गरी खेतमा फालिएको अवस्थामा शव फेला परेको छ। हत्या गरिएका युवक सोही स्थानका राम केवल ठाकुरका अन्दाजी २३२४ वर्षीय छोरा अमरेन्द्र ठाकुर रहेको जिल्ला प्रहरी कार्यालय मलङ्वा सर्लाहीले जनाएको छ। हत्या गरी अगर्वा बजारभन्दा पश्चिम सडकको किनारमा फालिएको अवस्थामा शव फेला परेको जिल्ला प्रहरी कार्यालय सर्लाहीका प्रहरी नायव उपरीक्षक माधवप्रसाद बुढाथोकीले जानकारी दिए। घटनाबारे अनुसन्धान भइरहेको बुढाथोकीले बताए। अहिले कुकुरसहित विशेष टोली बोलाएर अनुसन्धान भइरहेको छ। थप अनुसन्धान पछि मात्र अन्य कुरा भन्न सकिने उनले उल्लेख गरे।
पेट्रोलियमको भाउ अति बढ्यो,"काठमाडौं : नेपाल आयल निगमले आइतबार मध्यरातमा पेट्रोलियम पदार्थको मूल्य पुनः वृद्धि गर्यो। अन्य समयको तुलनामा यसपटकको मूल्यवृद्धि उच्च छ। निगमले एकैचोटी पेट्रोलमा २१ रुपैयाँ र डिजेलमा २७ रुपैयाँले बढाएको छ। अब सार्क राष्ट्रका मुलुकहरूको तुलनामा नेपाल सबैभन्दा बढी मूल्यमा पेट्रोलियम पदार्थ बिक्री गर्ने मुलुक बनेको छ। नेपाली महँगो मूल्यमा खरिद गर्न बाध्य नागरिक बनेका छन्। आइतबारबाट पेट्रोल प्रतिलिटर १ सय ९९ र डिजेलमट्टीतेलको मूल्य प्रतिलिटर १ सय ९२ रुपैयाँमा बिक्री भइरहेको छ। निगमले हवाई इन्धनको पनि मूल्य बढाएको छ। आन्तरिकतर्फ १९ रुपैयाँले वृद्धि गरी प्रतिलिटर हवाई इन्धन १ सय ८५ र बाह्यतर्फ अमेरिकी डलर सयले वृद्धि गरी प्रतिकिलो लिटर अमेरिकी डलर १ हजार ६ सय ४५ रुपैयाँ मूल्य तय गरेको छ। एलपी ग्यासमा प्रतिसिलिन्डर ७ सय ५१ रुपैयाँ घाटा भए पनि तत्काल ग्यास नबढाउने सरकारले स्पष्ट पारेको छ। पेट्रोलियममा अचाक्लि मूल्यवृद्धि गर्दा पनि निगमले भने अझै पेट्रोलमा १३५८ रुपैयाँ र डिजेलमा १३९५ रुपैयाँ घाटा भएको दाबी गर्न छाडेको छैन। सरकार कर घटाउँदैन। निगमका कार्यकारी निर्देशक उमेशप्रसाद थानीले स्वचालित मूल्यमा जानका लागि पनि मूल्य बढाइएको बताए। चालू आर्थिक वर्ष सुरु भएदेखि निगमले १५ पटक मूल्य बढाइसकेको छ। असारसम्म परल मूल्यमा नै उपभोक्तासम्म मूल्य पुर्याउने संकेत आयल निगमले गरेको छ। कार्यकारी निर्देशक थानी भन्छन्, त्यसपछि साउनबाट स्वचालित मूल्यमा जाने योजना छ। अन्तर्राष्ट्रिय बजारमा कच्चा पदार्थको मूल्य बढ्दा बढ्ने र मूल्य घट्दा घट्ने गरी स्वचालित मूल्यमा जान लागिएको उनको भनाइ छ। २०७१ असोज १३ गतेदेखि सरकारले स्वचालित मूल्यमा जाने निर्णय गरेको थियो। तर, निगम र सरकारले त्यसलाई निरन्तरता दिन सकेनन्। अब स्वचालित मूल्यमा जाने छौं, उनले भने, त्यसका लागि पनि परल मूल्यमा जान मूल्य बढाइएको हो। निगमले हरेक अंग्रेजी महिनाको १ र १६ तारिखममा इन्डियन आयल निगमबाट मूल्यसूची प्राप्त गर्छ। त्यसैका आधारमा निगमले मूल्य बढाउँदै आएको छ। निगमले पेट्रोल, डिजेल र मट्टीतेलमा भारी मूल्यवृद्धि गरे पनि अझै मासिक ४ अर्ब ७० करोड घाटामै रहेको दाबी गरेको छ। निगमको भनाइअनुसार असार मसान्तसम्म करिब ५५ अर्ब नोक्सानी हुने दाबी छ। एलपी ग्यासमा २ अर्ब २८ करोड घाटा भइरहेको निगमले जनाएको छ। ग्यासमा ४५ प्रतिशत घाटा छ, थानी भन्छन्, तर तत्काल ग्यासमा मूल्य बढाउने योजना छैन। निगमका अध्यक्षसमेत रहेका उद्योग, वाणिज्य तथा आपूर्ति मन्त्रालयका सचिव गणेशप्रसाद पाण्डेले रूसयुक्रेन युद्धका कारण अन्तर्राष्ट्रिय बजारमै मूल्य बढेकाले नेपालमा पनि बढाउनु परेको बताए। बैकल्पिक उपाय अपनाएर पेट्रोलियम पदार्थको खपत घटाउनुपर्छ, सचिव पाण्डे भन्छन्, मलाई पनि असहज लागेको हो तर, मूल्य बढाउनुको विकल्प पनि हामीसँग छैन। कोभिडपछि डिमान्ड बढी र सप्लाई कम भएकाले मूल्य बढेको उनको भनाइ छ। अर्थविद् ज्ञानेन्द्र अधिकारीले पेट्रोलको मूल्य हाम्रो हातमा नभएकाले महँगो पर्ने गरेको बताए। दोस्रो देशबाट पेट्रोल खरिद गर्नुपरेकाले पनि हामीलाई महँगो पर्ने गरेको छ, उनले भने। पेट्रोलको कारण सबैको वस्तु भाउ बढ्ने र चुलोमा असर पर्ने अर्थविद् अधिकारी बताउँछन्। चुलोमा चाहिने वस्तु तथा सेवाको मूल्य बढ्दा सर्वसाधारणलाई थप मारमा पर्ने देखिएको छ। सरकारले मुद्रास्फीति ७ प्रतिशतमा कायम राख्ने लक्ष्य राखेको छ। तर, पेट्रोलकै कारण मुद्रास्फीति डबल डिजिटमा पुग्ने देखिएको उनले बताए। डिजेलको मूल्य बढेसँगै यातायात व्यवसायीहरूले मूल्य बढाएका छन्। तर, सरकारले विद्युतीय गाडीलाई प्रोत्साहन दिएको छैन। एक जनाको स्वार्थ पूरा गर्न नीति अबलम्बन गरेको छ, अर्थविद् अधिकारीले भन्छन्, ग्यासको सट्टा विद्युतीय तथा बायोग्यास प्रयोगमा जोड दिनुपर्छ। अर्थविद् अधिकारीले डिजेल र पेट्रोलको खपत रोक्नैपर्ने बताउँछन्। विद्युतीय गाडीमा सरकारको दोहोरो नीतिका कारण पेट्रोलमै जानुपर्ने सिर्जना गरिएको छ। निगमले इन्डियन आयल कर्पोरेसनबाट १ सय ३१ रुपैयाँ ९१ पैसामा पेट्रोल खरिद गर्छ। सरकारले पेट्रोलबाट ६५६१, डिजेलबाट ४९५३, मट्टीतेलबाट १३९५ रुपैयाँ राजस्व उठाउँछ। निगमले प्रशासनिकलगायत विविध शीषर्कमा भारी शुल्क लिने गरेकाले उपभोक्ताले चर्को मूल्यमा तिर्नुपरेको छ। सचिव पाण्डेले घटेर आएमा तुरुन्तै घटाउने बताए। सप्लाई चेन्ज मुख्य कुरा हो, मन्त्रालयका सचिव पाण्डे भन्छन्, मूल्य मुख्य कुरा होइन। चल्न सक्ने अवस्था नरहेकाले मूल्य बढाइएको सचिव पाण्डे बताउँछन्। निगमको सिफारिसअनुसार सरकारले सातामा दुई दिन बिदा दिने निर्णय गरेको थियो। तर, चौतर्फी दबाब सिर्जना भएपछि एक महिनामै सरकारले दुई दिन बिदा दिने निर्णय फिर्ता लिइसकेको छ। सचिव पाण्डेले सरकारपछि हटे पनि एक महिनामा ११ प्रतिशतले पेट्रोलियम पदार्थको खपत घटेको बताए। निगमले सरकारलाई पेट्रोलियम पदार्थको खपत घटाउन १० वटा सुझाव दिए पनि अधिकांश सुझाव कार्यान्वयन हुन सकेका छैनन्। निगमको आन्तरिक सुधार गर्न, चुहावट नियन्त्रण गर्न र कमिसन कम गर्न भने कसैको ध्यान गएको छैन। निगमले पेट्रोलको खपत घटाउन विद्युतीय सवारी साधन तथा विद्युतीय उपकरण प्रयोग गर्न सार्वजनिक आह्वान गरे पनि सरकारको दोहोरो चरित्रका कारण विद्युतीय गाडी खपत हुन सकेका छैनन्। पेट्रोलको मूल्यवृद्धिका कारण व्यापार घाटा उच्च हुने देखिएको छ। यसले विदेशी मुद्रा सञ्चिति घट्ने निश्चित देखिएको छ। पेट्रोलियम पदार्थकै कारण भुक्तानी सन्तुलनमा असर पुर्याउने अर्थविद्हरूको आंकलन छ। समग्र रूपमा मूल्य बढ्ने भएकाले अर्थतन्त्रमा थप जटिलतामा अर्थविद्हरू चिन्तित छन्। उपभोक्ता अधिकार अनुसन्धान मञ्च अध्यक्ष माधव तिमल्सिनाले सरकारले नागरिकप्रति बेइमानी गरेको बताउँछन्। अन्तर्राष्ट्रिय मूल्यवृद्धिका कुरा एकठाउँ छ, तिमल्सिना भन्छन्, सरकार जनताप्रति उत्तरदायी र प्रतिबद्ध हुनुपर्छ, तर जनता लुट्नेमात्रै काम गर्यो। डिजेल बढ्दा सर्वसाधारणमा मार परेको उनले बताए। व्यवसायीलाई बाहना चाहिएकाले लुट्ने काम भएको र पेट्रोलियमका कारण अस्वाभाविक मूल्य बढाइएको उनको भनाइ छ। मूल्य बढाउनु मात्र विकल्प होइन, तिमल्सिना भन्छन्, अर्बाैं खर्च गर्न सक्ने राज्यले अत्यावश्यक वस्तुमा राहत दिनुपर्ने, सहुलियत दिनुपर्ने तर नागरिकप्रति बेइमानी गरेको छ। नागरिकभन्दा बिचौलियाप्रति सरकार उत्तरदायी भएको उनले बताए। हिजो दिनभर पेट्रोलपम्पबाट पेट्रोल बिक्री गरिएन, बेलुकी भारी मूल्य बढाइयो। सरकारले कर घटाएर पनि उपभोक्तालार्ई राहत दिनुपर्ने उनी बताउँछन्। भारी मात्रामा कर लगाइएको छ जनता चुस्ने काम भयो, तिमल्सिना भन्छन्, निगमले कमीकमजोरी हटाउने, अनावश्यक कर्मचारी घटाउने भनिरहेका बेला सयौं कर्मचारी किन चाहियो। एलपी ग्यासको विकल्प इन्डक्सन चुलो हुन सक्ने भएकाले योजना बनाएरै अघि बढ्नुपर्ने तिमल्सिना बताउँछन्। पेट्रोलको खपत कम गर्ने, पेट्रोलियमको आयात कम गरी विद्युतीय सवारी साधन तथा उपकारणमा जोड दिनुपर्छ, उनले भने। मूल्यवृद्धि फिर्ता गर्न माग उपभोक्ता अधिकारवादी संस्थाहरूले अनियन्त्रित र अस्वाभाविक मूल्यवृद्धि गरेको भन्दै फिर्ता लिन चेतावनी दिएका छन्। यसले बजार भद्रगोल बनाउने भएकाले तुरुन्त फिर्ता लिन उनीहरूले माग गरेका हुन्। अन्य विकल्प हुँदाहुँदै मूल्य बढाएर सर्वसाधारणको जीवन कष्टकर बनाएको उनीहरूको गुनासो छ। कृत्रिम मूल्यवृद्धि नियन्त्रण गरी उपभोक्तालाई राहत र स्वच्छ बजार कायम गर्न आग्रह गर्दछौं, विज्ञप्तिमा भनिएको छ। उपभोक्ता हित संरक्षण मञ्चका महासचिव विष्णुप्रसाद तिमिल्सिना, उपभोक्ता अधिकार अनुसन्धान मञ्चका अध्यक्ष माधव तिमल्सिना, राष्ट्रिय उपभोक्ता मञ्चका उपाध्यक्ष पुष्पराम पौड्याल र कन्जुमर आई नेपालका अध्यक्ष विमना खनालद्वारा जारी संयुक्त विज्ञप्तिमा यथाशीघ्र मूल्यवृद्धि फिर्ता लिन चेतावनी दिइएको छ। मूल्यवृद्धिको विरोधमा सोमबार त्रिचन्द्र क्याम्पस अगाडि प्रदर्शन गर्दै गरेका अनेरास्ववियुमा आबद्ध विद्यार्थीलाई नियन्त्रणमा लिँदै प्रहरी। तस्बिर : सरोज बैजु नेकपा एमालेको भ्रातृसंस्था अनेरास्ववियुले पनि सोमबार पेट्रोलियम पदार्थको मूल्यवृद्धि विरुद्ध राजधानीमा प्रदर्शन गरेको छ। उनीहरूले जमलस्थित त्रिचन्द्र क्याम्पस अगाडि प्रदर्शन गरे। विरोध प्रदर्शनका क्रममा त्यस क्षेत्रको ट्राफिक अस्तव्यस्त बनेको थियो। सडकमै नाराबाजी गरेपछि हस्तक्षेप गर्नुपरेको काठमाडौं प्रहरीले जनाएको छ। प्रदेश १ को राजधानी विराटनगरमा पनि सवारी सञ्चालकले मूल्यवृद्धिको विरोध गरे। सवारी साधनको भाडा ७७ प्रतिशतले बढ्यो पेट्रोलियम पदार्थको मूल्यवृद्धि सँगै सार्वजनिक सवारी साधनको भाडा पनि बढेको छ। सोमबारदेखि लागू हुने गरी यातायात व्यवस्था विभागले सार्वजनिक सवारी साधनको भाडा बढाएको हो। विभागले सोमबार सूचना जारी गर्दै अन्तरप्रदेश यात्रुबाहक तथा मालबाहक गाडीमा अधिकतम ७७ प्रतिशतसम्म भाडा बढाएको छ। यात्रुवाहक सवारीमा ५३० प्रतिशत, पहाडी बाटोमा सञ्चालन हुने मालवाहक सवारीमा ६९४ प्रतिशत र तराईको बाटोमा सञ्चालन हुने मालवाहक सवारीमा ७७ प्रतिशतले भाडा बढाइएको छ। विभागले स्वचालित प्रणालीबमोजिम भाडा बढाएको जनाएको छ। पेट्रोलियम पदार्थमा मूल्य बढ्दा सवारी साधनको भाडा बढ्ने र पेट्रोलको मूल्य घट्दा सवारी साधनको मूल्य घट्ने नीति सवारी साधानमा लागू गरिएको विभागले जनाएको छ। विभागले जेठ महिनामा तीनचोटी भाडा बढायो। यात्रुवाहक सवारी साधनमा जेठ २७ गते २५, जेठ जेठ १० मा २१ र जेठ ३ मै ५१ प्रतिशत भाडा बढाएको छ। एकचोटी भने भाडा घटाइएको छ। विभागले जेठ २७ मा यात्रुबाहक बसमा २५, पहाडी बाटोमा सञ्चालन हुने मालवाहक सवारीमा ३३, तराई बाटोमा सञ्चालन हुने सवारीमा ३७ प्रतिशतले भाडा बढाएको थियो। त्यस्तै जेठ १० मै यात्रुवाहक सवारी साधनमा विभागले २१ प्रतिशत भाडा बढाएको थियो। पहाडी बाटोमा सञ्चालन हुने मालवाहक सवारी साधनमा २७ प्रतिशत र तराई बाटोमा सञ्चालन हुने सवारी साधनमा ३ प्रतिशत भाडा बढाएको थियो। जेठ ३ मै ५१ प्रतिशसम्म भाडा बढाइएको थियो। उक्त समयमा यात्रुवाहकमा ३५, पहाडमा ४६ र तराईमा ५१ प्रतिशत बढाइएको थियो। यसअघि गत चैत १७ मा सवारी साधनमा १५ प्रतिशतसम्म भाडा बढाइएको छ। यात्रुवाहकमा १० प्रतिशत, पहाडमा १३ र तराईमा चल्ने मालवाहक सवारी साधनमा १५ प्रतिशत भाडा बढाइएको थियो। बढ्यो हवाई भाडा पेट्रोलियम पदार्थको मूल्यवृद्धिसँगै आन्तरिक रुटको हवाई भाडा पनि बढेको छ। सरकारले आइतबार सार्वजनिक गरेको पेट्रोलियम पदार्थको नयाँ मूल्यसँगै हवाई इन्धनको मूल्य बढाइएको बताइएको छ। १ सय ६६ रुपैयाँ प्रतिलिटरको हवाई इन्धन १९ रुपैयाँले बढेर १ सय ८५ रुपैयाँ पुुगेको छ। वायुसेवा सञ्चालक संघका अनुसार बुधबारबाट लागू हुने गरी आन्तरिकतर्फका सबै रुटको भाडा बढाइएको छ। बढेको मूल्यमा सबैभन्दा बढी काठमाडौंदेखि धनगढी रुटको भाडा ८ सय ४० रुपैयाँले बढेको छ भने सबैभन्दा कम काठमाडौंदेखि सिमराको भाडा १ सय ७० रुपैयाँले बढेको छ। माउन्टेन फ्लाइटको भाडा ६ सय ५५ रुपैयाँ, काठमाडौंभद्रपुरको भाडा ५ सय ७० रुपैयाँ, काठमाडौंपोखरा ३ सय रुपैयाँ, काठमाडौंविराटनगर ४ सय ५५ रुपैयाँ, काठमाडौंभरतपुर २ सय रुपैयाँ, काठमाडौंनेपालगन्ज ६ सय २० रुपैयाँ लगायतले बढेको छ। १ वर्षमा मात्रै ६ पटकभन्दा बढी हवाई भाडाको मूल्य समायोजन गरिएको संघले जानकारी दिएको छ। कोभिडका कारण थला परेर विस्तारै उक्सिँदै गरेको आन्तरिक उड्डयन क्षेत्रमा इन्धनको मूल्यले नकारात्मक असर गर्ने विमान कम्पनीहरूको भनाइ छ। बाढी तथा पहिरोका कारण राजमार्ग तथा सडक अवरुद्ध हुँदा एकमात्र विकल्प रहेको हवाई मार्ग पनि इन्धनको बढ्दो मूल्यले पहुँच बाहिर पुुग्न थालेको यती एयरलाइन्सका प्रवक्ता सुदर्शन बर्तौला बताउँछन्। यस्तै, वर्षा तथा खराब मौसमका कारण गन्तव्यमा पुुग्न तोकिएको भन्दा बढी समय लाग्ने, होल्डमा बस्नुपर्ने हुन्छ। यस कारणले गर्दा बढी समय लाग्ने र थप इन्धन खपत हुने हुँदा यात्रुसँगको त्यसको मूल्य नमिल्ने तर्क बर्तौलाको छ। यसमा सरकारले राहत दिनुपर्ने उनको भनाइ छ। बैकल्पिक उपाय अपनाएर पेट्रोलियम पदार्थको खपत घटाउनुपर्छ। मलाई पनि असहज लागेको हो। तर, मूल्य बढाउनुको विकल्प पनि हामीसँग छैन। गणेशप्रसाद पाण्डे, सचिव, उद्योग, वाणिज्य तथा आपूर्ति मन्त्रालय अब स्वचालित मूल्यमा जाने छौं। त्यसका लागि पनि परल मूल्यमा जान मूल्य बढाइएको हो। साउनबाट स्वचालित मूल्यमा जाने योजना छ। उमेशप्रसाद थानी, कार्यकारी निर्देशक, नेपाल आयल निगम दोस्रो देशबाट पेट्रोल खरिद गर्नुपरेकाले पनि हामीलाई महँगो पर्ने गरेको छ। पेट्रोलको कारण सबैको वस्तु भाउ बढ्ने र चुलोमा असर पर्नेछ। यसले सर्वसाधारणलाई थप मार पर्ने देखिन्छ। ज्ञानेन्द्र अधिकारी, अर्थविद् सरकारले नागरिकप्रति बेइमानी गर्यो। अन्तर्राष्ट्रिय मूल्यवृद्धिका कुरा एकठाउँमा छ। सरकार जनताप्रति उत्तरदायी र प्रतिबद्ध हुनुपर्छ। तर, लुट्नेमात्रै काम भयो। व्यवसायीलाई बाहना चाहिएकाले लुट्ने काम मात्रै भएको छ। माधव तिमल्सिना, अध्यक्ष, उपभोक्ता अधिकार अनुसन्धान मञ्च सरकारले फेरि बढायो पेट्रोलियम पदार्थको मूल्य : पेट्रोल १९९, डिजेलमट्टितेल १९२ रुपैयाँ पेट्रोलियम पदार्थमा गरिएको मूल्यवृद्धिको विरोधमा कोसी लोकमार्ग अवरुद्ध पेट्रोलियम पदार्थको मूल्यवृद्धि फिर्ता नलिए आन्दोलनमा उत्रने अनेरास्ववियुको चेतावनी पेट्रोलियम पदार्थको मूल्यवृद्धिको कारण माग गर्दै राप्रपाले बुझायो आयल निगमलाई पत्र पेट्रोलियम पदार्थको मूल्य बृद्धिको सत्तापक्षकै विरोध पेट्रोलियम पदार्थको मूल्यवृद्धिमा सरकारलाई सभामुखको रुलिङ पेट्रोलियम पदार्थको मूल्यवृद्धि बाध्यात्मक, अझै पनि घाटामा छौं : उद्योगमन्त्री बडू पेट्रोलियम पदार्थको मूल्यवृद्धि विरुद्ध जाग्यो विद्यार्थी संगठन फोटो फिचर"
पूर्वनासु घिमिरेले चलाएका थिए प्रतिस्थापन विधेयक पनि,"काठमाडौं : पूर्वनायब सुब्बा रघुनाथ घिमिरेले यो बजेट मात्र चलाएका होइनन्, अर्थमन्त्री जनार्दन शर्माले गत भदौमा ल्याएको प्रतिस्थापन विधेयकमा पनि शक्तिशाली हस्तक्षेप गरेको पाइएको छ। शर्मा मन्त्री भएर आएदेखि नै अर्थमा उनको रजगज चलेको त्यहाँका विशिष्ठ कर्मचारीहरू बताउँछन्। अर्थमन्त्री शर्माले गत भदौ २५ गते अघिल्लो केपी ओली सरकारको बजेट प्रतिस्थापन विधेयक ल्याएका थिए। त्यसका लागि उक्त दिन बिहान २ बजेसम्म (मध्यरातिपछि अबेलासम्म) अर्थका उच्च अधिकारीहरू खटेका थिए। त्यति बेला पनि पूर्वनासु घिमिरे शक्तिशाली बनेर राजस्व, कर र भन्सारका दर फेरबदल गराउन छिरेका थिए। अन्तिम घडीसम्म उनले अनेकथरि मिलाउन जोडजुलुम गरिरहे, उक्त विधेयक बनाउन खटेका एक उच्च अधिकारी भन्छन्, तर, हामीले टेरेनौं। उनका हरेक प्रयास रोक्यौं। विधेयक निर्माणमा जुटेका अर्का अधिकारीका अनुसार उनले मूल रूपमा स्वदेशी सिमेन्ट उद्योगलाई पनि मूल्य अभिवृद्धि कर (भ्याट) छुट दिलाउने जोडबलसाथ प्रयास गरेका थिए। हामीले केही पनि चलाउन दिएनौं, उनले भने। मन्त्रीका दूत बनेर खटेका घिमिरेको अन्ततः केही लागेन। २०७८ असार २९ मा शेरबहादुर देउवाको नयाँ सरकार बन्यो। त्यसमा अर्थमन्त्री बने शर्मा। त्यसको करिब १ महिनापछि साउन २४ मा अवकाश पाएका तत्कालीन राजस्व सचिव रामशरण पुडासैनी यस्ता घटना सुनेर चकित छन्। २ बजे रातिसम्म ती व्यक्ति (रघुनाथ घिमिरे) सँग हाम्रो वादप्रतिवाद नै भयो। उनी अर्थमन्त्रीको प्रतिनिधि मै हुँ, मैले भनेअनुसार हुनुपर्छ भन्थे। अर्थमै २५ वर्ष बिताएका पुडासैनी आफ्नो कार्यकालमा १५१६ वटा बजेट बनाउँदा कहिल्यै अनधिकृत व्यक्तिको प्रवेश नभएको दाबी गर्छन्। प्रतिस्थापन बजेट ल्याउँदा अनधिकृत व्यक्ति प्रवेश गरेको गाइँगुइँ आएको थियो। त्यसअघि पनि पूर्वनासु घिमिरे मन्त्रालयमा आउने गरेको सुनियो। किन आए, के गरे भन्ने चासो राखिएन। अहिले संलग्न भएको सार्वजनिक भएपछि दुःख लाग्यो, उनले भने। पहिल्यै भयो पजनी अर्थमन्त्री शर्माले प्रतिस्थापन विधेयकको तयारीका लागि आफू आउनासाथ अर्थमा आफ्ना निकटस्थ अधिकारीहरू बटुल्न थाले। मन्त्री भएका दुई सातामा साउन १२ गते उनले अर्थ सचिव शिशिरकुमार ढुंगानालाई प्रधानमन्त्री कार्यालयतिर ठेलिदिए। त्यहाँ ल्याइए महालेखा नियन्त्रक मधुकुमार मरासिनी। ढुंगाना सेवा निवृत्त भइसकेका छन्। साउन २४ मा राजस्व सचिव पुडासैनीको पनि कार्यकाल पूरा भयो। उनका ठाउँमा ल्याइए गृह प्रशासनबाट कृष्णहरि पुष्कर। उनी त्यसअघि श्रम तथा वैदेशिक रोजगार, उद्योग वाणिज्य तथा आपूर्ति मन्त्रालयमा पनि बसेका थिए। अर्थको अनुभव भने थिएन। सचिवपछि उनले आन्तरिक राजस्व र भन्सार विभागका महानिर्देशक फेरे। सञ्चार मन्त्रालयबाट शोभाकान्त पौडेल आन्तरिक राजस्वमा ल्याइए। उनी त्यसअघि अर्थकै क्याडर थिए। केही महत्वपूर्ण जिम्मेवारी सम्हालिसकेका थिए। भन्सार विभागमा महानिर्देशक बनाइए नारायणप्रसाद सापकोटा। उक्त विभागका यमलाल भुसाल मन्त्रालयमा तानिए। जब सोचेजस्तो भएन आफू अनुकूलको काम गर्छन् भनेर मन्त्री शर्माले भन्सार र आन्तरिक राजस्वमा नयाँ महानिर्देशक बनाएका थिए। तर, सोचेजस्तो भएन। प्रतिस्थापन विधेयक निर्माणमा खेताला विज्ञ घिमिरेको दबाब अधिकांशले मानेनन्। यसले प्रणाली बिग्रन्छ भन्दै अडान राखिरहे। २ बजे रातिसम्म ती व्यक्ति (राघुनाथ घिमिरे) सँग हाम्रो वादप्रतिवाद नै भयो। उनी अर्थमन्त्रीको प्रतिनिधि मै हुँ, मैले भनेअनुसार हुनुपर्छ भन्थे। हामीले मानेनौं, त्यहाँ खटेका अर्का अधिकारीले सुनाए। विज्ञ को कुरा नबिकेपछि अर्थमन्त्रीले अर्को बजेटेको तयारीका सिलसिलामा दुई महानिर्देशकलाई अन्यत्र पठाइदिए। आन्तरिक राजस्वका महानिर्देशक पौडेल संघीय मामिला मन्त्रालयको जगेडामा पुर्याइए। भन्सारका सापकोटा बागमती प्रदेशका सचिवमा रूपमा खटाइए। आन्तरिक राजस्वको महानिर्देशक रितेशकुमार शाक्य बनाइए। शाक्यमन्त्री शर्माका सबैभन्दा विश्वासपात्र मानिन्छन्। भन्सार विभागका महानिर्देशकान कमलप्रसाद भट्टराई ल्याइए। उनी सार्वजनिक वित्त व्यवस्थापन तालिम केन्द्रका प्रमुख थिए। त्यसअघि उनी हङकङका महावाणिज्यदूत थिए। यसैगरी बजेट तथा कार्यक्रम महाशाखाका प्रमुख भुपाल बराललाई राजस्व व्यवस्थापन महाशाखामा सरुवा गरियो। लगानी बोर्डबाट अर्थमन्त्री शर्माले नै बराललाई बजेट महाशाखा लगेका थिए। मन्त्री शर्माले कर्णाली प्रदेशका अर्थ मामिला सचिव चक्रबहादुर बुढालाई बजेट तथा कार्यक्रम महाशाखा प्रमुख बनाएर ल्याए। बुढा गृह प्रशासनबाट आएका हुन्। बरालको पनि अर्थ प्रशासनमा लामो अनुभव छैन। त्यति मात्र होइन, अन्यत्रबाट अर्थमा ठूलो संख्यामा कर्मचारी तानियो। तिनमा प्रधानमन्त्री तथा मन्त्रिपरिषद कार्यालयका सहसचिव टंकप्रसाद पाण्डे, गृहका सहसचिव रामेश्वर ज्ञवाली, प्रदेश १ लोकसेवा आयोगका सचिव यज्ञराज कोइराला, मुख्यमन्त्री तथा मन्त्रिपरिषद कार्यालयका सचिव ढुण्डीप्रसाद निरौलालगायत छन्। अर्थ मन्त्रालयका महाशाखाका अधिकांश प्रमुखहरू अर्थभन्दा बाहिरका छन्। आफूअनुकूल काम अर्थका क्याडरले गर्न नमान्ने भएपछि बाहिरका ल्याएर मन्त्रीले काम चलाइरहेका छन्, त्यहींका उच्च अधिकारी भन्छन्। अर्थमन्त्री जनार्दन शर्माको अनर्थ कदम अर्थमन्त्री जनार्दनलाई योगेशको व्यङ्ग्य : यसपटक ब्रिफकेस तोडफोड भएन, कुर्सी नभाँचिनु उपलब्धि भयो मध्यरातमा अर्थमन्त्रीको कक्षमा कसरी छिरे मन्त्रालयकै एक पूर्वनायब सुब्बा? बिहानी प्रहर जब पूर्वनासुले बजेट चलाए योगेश भट्टराईले मागे अर्थमन्त्री शर्माको राजीनामा राजीनामा दिन अर्थमन्त्री शर्मालाई प्रचण्डको सुझाव विपक्षी सांसदले मागे अर्थमन्त्रीको राजीनामा बजेट निर्माणमा पूर्व नायवसुब्बाको भूमिकाबारे संसद्मा अर्थमन्त्रीले जवाफ दिनुपर्ने एमालेको माग संसदमा एमालेले माग्यो अर्थमन्त्रीको राजीनामा विज्ञ भन्छन्, बजेट सेटिङ अक्षम्य अपराध अर्थमन्त्रीको राजीनामा माग्दै एमालेले गर्यो संसदमा अवरोध अर्थमन्त्री विचौलीयाको चगुंलमा परे, टुलुटुलु हेरेर बस्दैनौं : एमाले अर्थमन्त्रीको राजीनामा माग गर्दै एमालेले गर्यो संसद बहिष्कार विनियोजन विधेयक पारित, अर्थमन्त्रीको राजीनामा माग्दै एमालेद्वारा संसद् बहिष्कार हाम्रो परराष्ट्र नीति भूराजनीतिक संवेदनशीलतामै चल्नुपर्छ : वर्षमान पुन साढे ७ अर्ब सिध्याउन अर्थमन्त्रीको चलखेल संसदमा अर्थमन्त्रीको राजीनामा माग यो देशले अर्थमन्त्रीको राजीनामा मागेको छ : बाँस्कोटा"
स्वकीय सचिवका नामको बेथिति !,"प्रदेश १ का सांसद बिन्दिया कार्कीले राजपत्र अनंकित प्रथम श्रेणीको कर्मचारी (नासु)सरह सेवासुविधा पाउनेगरी छोरा रोबिन भनिने रविनसिंह कार्कीलाई स्वकीय सचिवमा नियुक्त गरेकी थिइन्। आमा सांसद भएको फाइदा उठाउँदै स्वकीय सचिव बनेका रोबिन सवारी ज्यान मुद्दामा जेल चलान भए। उनलाई मापसे गरी सवारी चलाएको ठहरसहित ६ महिना १५ दिनको जेल सजाय र दुई हजार जरिवाना भयो। प्रहरी हिरासतमै रहेर उनले स्वकीय सचिवले पाउने सरकारी सेवासुविधा (तलबभत्ता) बुझेका छन्। प्रदेशसभा सचिवालयले कार्कीलाई नियमित तलब भत्ता भुक्तानी गरेको छ। सांसद कार्कीका स्वकीय सचिव छोराले जेलजीवन बिताउँदा पनि तलब भत्ता कसरी बुझ्न सक्छन् ? प्रदेशसभा सचिवालयले किन जघन्य अपराधको प्रतिवादीलाई नियमित रूपमा तलबभत्ता दिएको होला ? यी प्रश्नको एउटै जवाफ हो, स्वकीय सचिवको तलबभत्ता सबै सांसद आफैंले बुझ्छन्। बुझिरहेका छन्। जनप्रतिनिधि निर्वाचित हुनेबित्तिकै नातेदार (पति, पत्नी, छोरा, छोरी, भतिजा, भतिजी वा आफन्त)लाई स्वकीय सचिव नियुक्त गर्ने प्रवृत्ति झांगिन थालेको छ। उनीहरूको तलबभत्ता आफैंले बुझ्ने रोग संघीय, प्रदेश हुँदै अहिले स्थानीय तहसम्मै पुगेको छ। संघीय संसद् सचिवालय र प्रदेशसभा सचिवालयमा स्वकीय सचिव जसको नाम हुन्छ, उसैले तलबभत्ता बुझ्न पाउनुपर्ने विषयमा बहस र छलफल पनि नभएका होइनन्। नाम मात्रको नियुक्ति दिएर सबै रकम बुझ्न पल्किएका सांसद स्वकीय सचिवको खातामा तलबभत्ता पठाउन राजी भएनन्। स्वकीय सचिवको तलब भत्ता उसकै खातामा पठाउनुपर्ने प्रस्तावको विरोधमा उत्रिए। तलबभत्ता भुक्तानी गर्दा बैंकिङ प्रणाली अपनाउनुपर्ने नियम पनि बनेको छ। नियमविपरीत सबै रकम सांसदकै खातामा एकमुष्ट रूपमा जम्मा हुने गरेको छ। यस्तो बेथिति प्रदेश १ मा मात्र होइन, देशका सबै प्रदेश र संघीय सांसदमा उस्तै छ। संघीय संसद्को समितिका सभापतिले त उपसचिवस्तरका स्वकीय सचिव, कम्प्युटर अपरेटर र कार्यालय सहयोगी एकएक जना नियुक्त गर्न पाउँछन्। कतिपयको कागजमा मात्र नियुक्ति हुन्छ। खोज्न जाँदा व्यक्ति भेटिँदैनन्। सभापतिले यी सबै पदको एकमुष्ट रकम बुझ्ने गरेको खबर बेलाबेलामा सार्वजनिक हुने गरेको छ। यसो हुनुको कारण स्पष्ट कानुनी व्यवस्था नहुनु नै हो। कानुनले सरकारका स्थायी कर्मचारीको हकमा कुनै अपराध पुष्टि भई कानुनी रूपमा दण्ड सजाय भुक्तान गर्नुपर्ने अवस्था देखिए सम्पूर्ण सरकारी सेवासुविधा रोक्का हुने व्यवस्था गरेको छ। प्रदेश १ को प्रदेशसभा सदस्यहरूलाई दिइएको स्वकीय सचिवसम्बन्धी सुविधाको हकमा त्यो कानुन आकर्षित नहुने कानुनी छिद्रको फाइदा उठाउँदै कार्कीजस्ता सांसद जघन्य अपराधमा संलग्न व्यक्तिको नाममा राज्यकोषको दुरुपयोग गरिरहेका छन्। जनताको सेवाका लागि राजनीति गरेको भन्ने नेताले सांसद निर्वाचित भएलगत्तै नातेदार र आफन्तलाई स्वकीय सचिव नियुक्त गर्नु नै नैतिकताको विषय हो। यसो गर्न लोकलाज मान्नुपर्ने हो। स्वकीय सचिवका नाममा बर्सेनि लाखौं रुपैयाँ राज्यकोषबाट दोहन गर्नुले यो पदका नाममा जाने रकमको उपादेयता पुष्टि गर्न सकेको छैन। सांसदले कामका लागि होइन कि नाम मात्रको स्वकीय सचिव नियुक्त गर्नुले यो पदको आवश्यकता र औचित्य पनि पुष्टि गर्न सकेको छैन। अझ आपराधिक गतिविधिमा संलग्न व्यक्तिलाई कैदीबन्दीकै अवस्थामा पनि सरकारी तलबभत्ता बुझ्न दिने नियम कदापि लोकतान्त्रिक पद्धति र विधिको शासन अनुरूप हुनै सक्दैन। यस्ता घटना निरुत्साहित नगर्ने हो भने जनसेवाका लागि निर्वाचित जनप्रतिनिधिले राज्यकोषको दोहन गर्ने र अपराधीलाई राजनीतिक संरक्षण दिने कामलाई अझ बढावा मिल्छ। त्यसैले सांसदका सुविधाका विषयमा भएका नीतिगत व्यवस्थाको पुनरावलोकन गर्दै स्वकीय सचिवका नाममा भएको बेथितिको अन्त्य गर्न जरुरी छ। सांसदका छोरा स्वकीय सचिव : जेल बसेर सरकारी तलबभत्ता झ्वाम"
बर्सेनि मलकै पिरलो,"गुलरिया : जब खेती लगाउने समय आउँछ, किसानलाई सदाबहार समस्याले पिरोल्न थाल्छ, मलको जोहो कसरी गर्ने ? यस्तै समस्याले चिन्तित छन्, बर्दियाको राजापुर नगरपालिकाका छप्पुराम थारू। उनको ब्याडमा धानको बिउ हुर्कंदैछ। ब्याडमा छर्न मल पाएनन्। त्यसयता हरेक दिन बजार जान्छन्। व्यवसायीलाई भेट्छन्। तर, मल पाउन सकेका छैनन्। धान रोप्ने बेला भइसक्यो। मल कतै पाइँदैन, उनी भन्छन्, सरकार मल कहिले आउँछ ? राजापुर नगरपालिका र गेरुवा गाउँपालिकामा बर्खे र चैते गरी बाह्रैमहिना खेती गरिन्छ। प्रधानमन्त्री कृषि आधुनिकीकरण परियोजना लागू भएको धान सुपरजोन राजापुरमा पनि रासायनिक मलको चरम अभाव छ। किसान मल नपाएर भौंतारिएका छन्। मानो रोपेर मुरी फलाउने बेलामा समेत सरकारले मल दिन नसक्दा समस्यामा परेका छौं, गुलरिया८ का कृषक जगन्नाथ थारू भन्छन्, सीमावर्ती भारतीय बजारहरूबाट मल ल्याउन पनि सहज छैन। वडाको सिफारिस बिना भारतीय सुरक्षाकर्मीले मल ल्याउन दिँदैनन्। सुरक्षाकर्मीले पनि रोक्छन्। सहकारीले पनि मलको वैकल्पिक व्यवस्था गर्न सकेको छैन। रोपाइँ सुरु हुने बेला नजिकिएकाले मलको व्यवस्था गर्न अनुरोध गर्दै थारू भन्छन्, भारतबाट मात्रै मल ल्याउन सहजीकरण गरिदिए पुग्छ। हामी आफंै गएर ल्याउने थियौं। समयमै मल नपाउँदा उत्पादन नहुने चिन्ता उनले पोखे। बर्दिया जिल्ला कृषि उपजको पकेट क्षेत्र हो। धान उत्पादनको ठूलो हिस्सा बर्दियाले ओगटेको छ। धान सुपरजोन क्षेत्रमै सरकारले कृषिका लागि समयमै मलको जोहो गर्न नसक्नु दुर्भाग्य भएको उनले प्रष्ट्याए। बर्दियामा ५२ हजार हेक्टर क्षेत्रफलमा धान खेती गरिन्छ। अधिकारीले काम गर्न नसकेको मन्त्रीको आरोप अमृत श्रेष्ठलाई कार्यकारी अध्यक्ष बनाउन बोर्ड सदस्यमा नियुक्ति कृषि पेसामै आश्रित बर्दियाका किसान समयमा मल, बिउ, सिँचाइ नपाउँदा बर्सेनि समस्यामा पर्ने गरेका छन्। धानको ब्याडमा मल हाल्न नपाएका किसान रोपाइँ नजिकिँदै गर्दा समेत बजारमा मल नपाउँदा समस्यामा परेका हुन्। मल आउने, नआउने अन्योल कायमै रहेकाले अविलम्ब मलको व्यवस्था गर्न किसानले सरकारसँग माग गरेका छन्। सरकारले कृषि सामग्री कम्पनी र साल्ट ट्रेडिङको माध्यमबाट सहकारीमार्फत मल बिक्री वितरणको व्यवस्था मिलाए पनि सहकारीमा आवश्यक मल उपलब्ध हुन सकेको छैन। बर्दियामा वार्षिक सात हजार मेट्रिकटन युरिया, पाँच हजार मेट्रिकटन डीएपी र दुई सय मेट्रिकटन पोटास आवश्यक पर्छ। धान खेतीका लागि मात्र युरिया चार हजार मेट्रिकटन, डीएपी २५ सय मेट्रिकटन र पोटास एक सय मेट्रिकटन आवश्यक पर्ने कृषि सामग्री कम्पनी गुलरिया बर्दियाका शाखा प्रबन्धक मोहनसिंह केसीले बताए। लुम्बिनी सरकारले बर्दियालाई दिएको मलको ४ सय ६२ मेट्रिक टनमध्ये २८ मेट्रिकटन आउन बाँकी छ। अहिले ७६ मेट्रिकटन मल कृषि सामग्री कम्पनीसँग स्टक रहेको प्रबन्धक केसीको भनाइ छ। बाँकी मल (जीटुजी) अन्तर्गत असारको अन्तिमसम्म आइपुग्ने बताइएको छ। बर्दियामा चाँडै नै रोपाइँ हुने भएकाले असारको अन्तिम सातासम्म किसानलाई ढिलाइ हुन्छ, उनले भने।"
"बलात्कारपछि बालिका गर्भवती, घटना बाहिरिएपछि फरार","विराटनगर : मोरङको मिक्लाजुङका ४४ वर्षीय छविराज चाम्लिङ राईले बलात्कार गरेर एक जना बालिकालाई गर्भवती बनाएको घटना बाहिरिएको छ। स्थानीय १४ वर्षीया बालिकालाई राईले ४ महिनाअघि बलात्कार गरेको खुलेको हो। बलात्कारपछि बालिका गर्भवती भएको घटना बाहिरिएसँगै राई फरार बनेका छन्। प्रहरीले उनको खोजी तीव्र पारेको जनाएको छ। बंगुरलाई चारो खोज्न जंगलमा गएका बेलामा राईले २०७८ साल माघ २६ गते बालिकालाई बलात्कार गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। डर र त्रास देखाएर मार्नेसम्मको धम्की दिँदै बालिकालाई बलात्कार गरेको प्रारम्भिक अनुसन्धानबाट खुलेको छ, उनले भने, धम्कीकै कारण लामो समयसम्म घटनालाई बाहिर ल्याउन बालिका डराइछन्। श्रेष्ठका अनुसार बलात्कारबाट पीडित बालिकाको पेट बढ्दै गएको र दैनिक व्यवहारसमेत परिवर्तन हुन थालेपछि अभिभावकले सोधपुछ गरेका थिए। तर पनि उनले घटनाका बारेमा बताइनन्। लामो समयसम्म घटनाका बारेमा कसैलाई पनि नसुनाएको पाइयो। बालिका पढ्नलाई विद्यालय नियमित जाने गर्दिरहिछन्, उनले भने, डरका कारण घटना गुपचुप राखेको पाइयो। सहनै नसक्ने गरी पेट दुखेपछि फकाएर सोधपुछ गर्दा अभिभावकलाई भनिछन्। अचानक पेट दुख्यो भनेर बालिकाले गत जेठ २६ गते राति अभिभावकलाई सुनाएपछि घटना बाहिरिएको हो। स्वास्थ्य परीक्षण गराउँदा पेटमा ४ महिनाको गर्भ रहेको पत्ता लागेको डीएसपी श्रेष्ठको भनाइ छ। त्यसलगत्तै बालिकाका बुवाले प्रहरीमा किटानी जाहेरी दिएका थिए। घटनाको अनुसन्धान गरिरहेको प्रहरीले बालिकाको पेटमा रहेको गर्भ राईको हो कि हैन भनेर यकिन गर्न डीएनए परीक्षणको प्रक्रिया अघि बढाएको छ। डीएनए परीक्षणका लागि नमूना संकलन गरिएको श्रेष्ठले बताए। बलात्कारमा संलग्न भनिएका राईविरुद्ध जबरजस्ती करणी मुद्दा चलाउन प्रहरीले घटनाको अनुसन्धान गरिरहेको छ।"
अन्ततः एसपीपी अस्वीकार,"अमेरिकी सरकारको रणनीतिक साझेदारी कार्यक्रम नेसनल गार्ड स्टेट पार्टनरसिप प्रोग्राम (एसपीपी) को सम्बन्धमा जानकारी दिन प्रतिनिधिसभाको अन्तर्राष्ट्रिय सम्बन्ध समितिले प्रधानमन्त्री शेरबहादुर देउवालाई बोलायो। आइतबारको बैठकमा प्रधानमन्त्रीको उपस्थितिको अपेक्षा गरियो। तयारी पनि त्यहीअनुसार भयो। तर, प्रधानमन्त्री जानु भएन। जान नसक्ने कुनै चित्तबुझ्दो कारण पनि दिनु भएन। प्रष्टरूपमा उपेक्षा गरिदिनुभयो। यो विषय आकस्मिक नभई सिलसिलासँग जोडिएको छ। प्रधानमन्त्रीको विगतको संशयपूर्ण भूमिका पनि यसमा गाँसिएको छ। अमेरिकी सहयोग परियोजना एमसीसीको समयमा पनि यस्तै केही संगीन प्रश्न उठे। तर, उहाँको विरोध भयो तर त्यति धेरै प्रश्न उठेन। किनकि त्यो बेला प्रधानमन्त्री देउवा सुरुमै प्रष्ट हुुनुहुन्थ्यो। उहाँका सत्ता साझेदारमा जस्तो दोहोरो चरित्र उहाँमा थिएन। एमसीसीको पक्ष र विपक्षमा देश विभाजित भए पनि देउवा र उहाँको पार्टी नेपाली कांग्रेसमा द्विविधा थिएन। एमसीसी अनुमोदन गर्नुपर्नेमा प्रष्ट भएको कारण प्रक्रिया सहजरूपमै अघि बढ्यो। लाज छोप्ने टालोरूपी व्याख्यात्मक टिप्पणीले बेरेर एमसीसी पारित गरियो। त्यसमा बहस गर्न सकिने थुप्रै सन्दर्भ भए पनि एसपीपीजस्तो आपत्तिजनक थिएन। त्यसैले पारित भएपछि माओवादीसमाजवादीको नैतिकतामाथि प्रश्न उठे पनि विषयमाथिको विवाद चर्किएन। स्वतः मत्थर भयो। तर, एसपीपी र एमसीसीमा आनकातान फरक छ। यसलाई कुनै व्याख्यात्मक टिप्पणी वा स्पष्टीकरणको जामा पहिर्याउन सम्भव छैन। प्रस्तावित सम्झौताको दसबुँदे खाकाले यसको अन्तर्य खुलाइसकेको छ। अरू सम्बन्ध र आधिकारिक अभिलेखले पनि देखाइसकेको छ। राष्ट्रिय सुरक्षा कुनै पनि मुलुकको पहिलो सर्त हो। सार्वभौमिकता र भौगोलिक अखण्डतालाई जोखिममा पार्ने छुट कसैलाई पनि छैन। नेपालको अन्तर्राष्ट्रिय सम्बन्ध असंलग्नता र पञ्चशीलको सिद्धान्तबाट निर्देशित रहने विगतदेखिको मान्यता र नेपालको संविधानको व्यवस्था हो। त्यसबाट विचलित हुने छुट कसैलाई पनि छैन। त्यो जगलाई भत्काउने गरी नेपाल यस किसिमको रणनीतिक साझेदारीमा जान सक्तैन। अमेरिकी सुरक्षा संरचनाको अंग बन्न सक्तैन। युक्रेन युद्ध सामुन्नेमा छ। कुनै जोखिम लिने सम्भावना नै रहँदैन। यद्यपि आफ्ना हितैषीहरूसँग जे भने तापनि सार्वजनिक मञ्चमा प्रधानमन्त्रीले देखाएको मौनताले थुप्रै संशय खडा गरिदियो। आसन्न अमेरिका भ्रमणको तयारीमा जोडतोडले लाग्ने तर एजेन्डा भने नखुलाउने प्रवृत्तिले त्यसमा थप मलजल गर्यो। अन्ततः सरकारले एसपीपी अस्वीकार गर्ने निर्णय गर्यो। अमेरिकी सरकारलाई त्यससम्बन्धी पत्र पठाउने निर्णय गरेको पनि सार्वजनिक भयो। यो स्वागतयोग्य निर्णय हो। सरकारले ढिलै भएपनि सही कदम उठाएको छ। यद्यपि समयमै स्पष्ट नहुँदा र संसदीय समितिप्रति उपेक्षा गर्दा त्यस परिवेशमा प्रश्न उठ्नु भने अस्वाभाविक होइन। संवेदनशील विषयहरूमा राष्ट्रिय हितलाई केन्द्रमा राखेर प्रमुख राजनीतिक शक्तिहरू एकै ठाउँमा उभिनै पर्छ। कार्यकारी प्रमुखको हैसियतमा प्रधानमन्त्रीसँग थुप्रै दायित्व छ। व्यस्तता रहनु स्वाभाविक हो। संसदीय समितिले पनि यसमा हेक्का पुर्याउनु पर्छ। निमन्त्रणा गर्नुअघि आवश्यक समन्वय गरिनुपर्छ। यदि समितिले बोलाएको समय आफ्ना लागि अनुकूल नभए विकल्प माग्न वा दिन पनि सकिन्छ। कूटनीतिक मर्यादाले उहाँ मौन बस्नुभएको अवस्थामा पनि त्यसलाई स्पष्ट गरिनुपर्ने थियो। किनभने संसदीय समितिमा उहाँको अनुपस्थिति नयाँ परिघटना होइन, घटनाको सिलसिला हो। यसअघि प्रतिनिधिसभाको बैठकमा एसपीपी बारेमा प्रधानमन्त्रीको जवाफ मागियो। प्रमुख विपक्षी दलले यो विषय जोडदार ढंगले उठायो। अन्य विपक्षी दलले पनि उठाए। सत्तापक्षकै कतिपय सांसदले पनि प्रधानमन्त्रीको जवाफ चाहे। प्रधानमन्त्रीकै पार्टीका महामन्त्रीले समेत संसद्मा बोलेरै प्रधानमन्त्रीको प्रतिबद्धता खोजे। यद्यपि प्रधानमन्त्रीले त्यसको जवाफ दिनु भएन। एसपीपी बारेमा बोल्नुपर्ने भयले उहाँ बजेटमाथि उठेका प्रश्नको आफैंले दिनुपर्ने जवाफ दिनबाट समेत भाग्नुभयो। संसद्मा देखिनु भएन। संविधानले प्रधानमन्त्री संघीय संसद्प्रति उत्तरदायी हुने व्यवस्था गरेको छ। तर, उहाँले त्यो उत्तरदायित्व पनि बहन गर्नु भएन। प्रधानमन्त्रीको बोली, व्यवहार र पृष्ठभूमिले उहाँको मनमा अर्कै कुरा खेलिरहेको त छैन भन्ने संशय गर्ने ठाउँ दियो। एसपीपीको प्रकरण अतित भए पनि पृष्ठभूमिको समीक्षा भने जारी छ। किनभने यो सन्दर्भमा अर्कोको काँधमा दोष थोपर्ने होड चलेको छ। तथ्यभन्दा कथ्य हावी हुन खोजेको छ। विवादमा मुछिनै नपर्ने संस्थासमेत शंकाको घेरामा परेका छन्। नेपाली सेना यो सन्दर्भमा पहिले जसरी प्रस्तुत भयो, पछि उसैले अर्को जवाफ दिनुपर्ने अवस्था आयो। नागरिक शासनमा सेनाले कूटनीतिक मर्यादाबाहिर गएर पत्राचार गर्नु सुहाउँदो थिएन। यसको असर लामो समयसम्म परिरहनेछ। हालसम्म प्रकाशमा आएको विवरणअनुसार एसपीपीको सन्दर्भमा पहिलो पटक सन् २०१५ को अक्टोवर २७ मा पत्राचार भएको देखिन्छ। नेपाली सेनाको तर्फबाट तत्कालीन प्रधान सेनापति राजेन्द्र क्षेत्रीले अमेरिकी दूतावासमा तीन बुँदेपत्र लेखेर एसपीपीमा आबद्धताको अनुरोध गर्नु भएको छ। त्यो पत्र अहिले प्रकाशमा आएको जस्तो १० बुँदे अन्तर्वस्तुमा आधारित थिएन। सैन्य संरचना नभई विपत् व्यवस्थापनमा बढी केन्द्रित देखिन्छ। यद्यपि त्यतिमै सीमित थियो र यो विल्कुल प्राविधिक सहयोग मात्र थियो भनेर विश्वस्त हुन भने सकिन्न। यदि त्यसलाई नेपाली सेनाको तर्फबाट भनिएजस्तो भूकम्पपछिको आपत्कालीन समयमा सहयोग लिने मात्र भएको भए त्यसको सान्दर्भिकता त्यहीँ सकिइसक्थ्यो। तर सकिएन। सन् २०१७ मा नेपाली पक्षबाटै अर्को ताकेता पत्र गयो। त्यस्तै, सन् २०१९ मा उताबाट ताकेता भयो। जसको जवाफ लेख्नेबेलासम्ममा परिस्थिति बदलियो। त्यसपछि अमेरिका यसको कार्यान्वयनमा जाने नेपाल त्यसबाट पछि हट्ने अवस्था बन्यो। लामो शृंखलापछि सन् २०२२ मा प्रधानमन्त्री देउवाको भ्रमण तय गरी सुनियोजित रूपमा यसलाई पुनः अघि बढाउने प्रयत्न भयो। सोको अन्तर्वस्तुसहित फेहरिस्त प्रकाशमा आइसकेको छ। यद्यपि, बाह्य सम्बन्धको यस्तो संवेदनशील विषयमा साझा अवधारणा तय गर्नुको सट्टा आरोप प्रत्यारोपको राजनीति सुरु भयो। विषयको उठान प्रमुख विपक्षी दलबाट भयो भने सत्ता पक्ष प्रमुख विपक्षीले उठाएको अस्त्र उसैमाथि फाल्ने नाममा तथ्यहीन प्रत्यारोपमा उत्रियो। विषय झन् गिजोलिन थाल्यो। कमजोरी सच्याउने भन्दा अर्कोमाथि थोपर्ने प्रवृत्ति देखियो। त्यसले तथ्यगत स्पष्टताको माग गर्यो। सन् २०१५ मा पत्राचारको मिति जुन दिनको थियो, सो दिन प्रधानमन्त्रीको कुर्सीमा केपी शर्मा ओली हुनुहुन्थ्यो। त्यही आधारमा माओवादी अध्यक्ष पुष्पकमल दाहाल प्रचण्डसहित सत्तापक्षका कतिपय नेताबाट ओलीमाथि प्रहार भयो। तर, तथ्य खुल्दै जाँदा ओली प्रधानमन्त्री भएको १५ दिनमा प्रधानसेनापतिबाट पत्राचार भएको देखिन्छ। तर पनि सेनाले १० सेप्टेम्बरमा सरकारसँग स्वीकृति मागेको र सरकारले ३० सेप्टेम्बरमा स्वीकृति दिएको देखिएको छ। स्वीकृति मागेको र दिएको समयमा सुशील कोइरालाकै सरकार रहेको देखिन्छ। यस्तै ताकेतापत्र गएको मिति २०१७ को मे ७ मा कांग्रेसमाओवादी संयुक्त सरकार रहेको थियो भने प्रधानमन्त्रीको कुर्सीमा प्रचण्ड हुनुहुन्थ्यो। लोकतन्त्र विधिको शासन हो। यो नेतृत्वको नैतिक मूल्य र आचरणमा टिकेको हुन्छ। तर, विडम्बना अहिले त्यही मान्यता भत्किएको छ। लोकतन्त्रको जग हल्लिएको छ। त्यसपछि नेपालको तर्फबाट कुनै पत्राचार नभएको तर अमेरिकाले सन् २०१९ को जुन १ मा एसपीपी आईपीएसको अंग भएको र नेपाललाई त्यसमा सामेल गरिएको रिपोर्ट सार्वजनिक गरेको पाइन्छ। तर, नेपालले त्यसमा आपत्ति जनाएको, अध्ययन गर्न परराष्ट्र सचिवको संयोजकत्वमा कार्यदल बनाएको र त्यसले समेत एसपीपीमा आबद्ध हुन नसकिने ठहरसहित यो विषयमा थप पत्राचार नगर्ने गरी टुंगो लगाएको देखिन्छ। यो सिलसिला हेर्दा पहिलो पत्राचारको स्वीकृति दिने बेलामा सुशील कोइराला र दोस्रो ताकेता गर्ने बेलामा प्रचण्ड प्रधानमन्त्री रहनुभएको थियो। पहिलो पत्राचार भएको र कार्यदल गठन गरी एसपीपीमा आबद्ध नहुने ठहर गर्ने बेलामा ओली प्रधानमन्त्री हुनुहुन्थ्यो। यस आधारमा एसपीपी त्यही बेला स्वीकार गर्न नसकिने भनी टुंगो लागेको देखिन्छ। त्यसो त सार्वजनिक जवाफदेहिता र जिम्मेवारीबहनको सन्दर्भमा देउवा स्वयं र उहाँको नेतृत्वको सरकारमाथि विगतमा पनि पटकपटक प्रश्न उठ्दै आएको छ। सरकारको स्वरूप, मन्त्रीहरूको हर्कत र सरकार जोगाउन गरिने चलखेलका कारण राजनैतिक नैतिकता र आचरणमाथि बढी प्रश्न उठ्ने गरेको हो। पछिल्लो समयमा संघ र प्रदेशका कतिपय मन्त्रीहरूका बोली र व्यवहारले त यस्तो चर्चा गर्नु नै असान्दर्भिक जस्तो भएको छ। प्रधानमन्त्री र मुख्यमन्त्री त्यस्ता मन्त्रीलाई संरक्षण गर्न विवश छन्। सार्वजनिक नैतिकता, आचरण र जवाफदेहिताको प्रशिक्षण दिएर मन्त्री बन्न पठाउने सम्बन्धित दलका प्रमुख आफंै टिठलाग्दो अवस्थामा छन्। उनीहरूमाथि कुनै एक्सन गरेमा आफैं अल्पमतमा पर्ने भयमा प्रधानमन्त्री, मुख्यमन्त्री र दलका प्रमुख छन्। फलतः नैतिकता भनेको उपदेश दिने विषय मात्र हो, पालना गर्नुपर्ने होइन भन्ने मान्यता स्थापित गर्न खोजिएको भान हुन्छ। यसलाई पुष्टि गर्ने उदाहरणहरू प्रशस्त छन्। अर्थमन्त्री जनार्दन शर्माले बजेट तयार गर्ने पूर्वसन्ध्यामा अनाधिकृत व्यक्तिलाई मन्त्रालयमा प्रवेश गराएर करका दरमा हेरफेर गर्न लगाउनुभयो। व्यापारिक स्वार्थमा यसरी अनाधिकृत व्यक्तिलाई संलग्न गराइँदा पनि न प्रधानमन्त्री बोल्न सक्नुभयो, न सम्बन्धित दलले कुनै एक्सन गर्न सक्यो। संसद्मा चर्को आलोचना भयो। सदन अवरुद्ध भयो। तैपनि सामान्य छानबिनको प्रक्रियासमेत अघि बढाइएन। यस्तो अक्षम्य अपराध पनि यत्तिकै सामसुम हुने स्थिति बन्यो। संस्कृतिमन्त्री प्रेम आलेका हर्कत उसैगरी एकपछि अर्को गर्दै बाहिर आइरहेका छन्। अनैतिकता र अश्लीलताका पर्याय बनेका आलेका बोली र व्यवहार पटकपटक छताछुल्ल भइसकेका छन्। कुनै सभ्य समाजमा सुन्ने नसकिने अश्लील बोली र सार्वजनिक ओहोदामा भएका व्यक्तिबाट अपेक्षै नगरिने व्यवहारमा पनि उस्तै मौनता साँधिएको छ। प्रदेशतर्फ लुम्बिनीकी परिवार कल्याण राज्यमन्त्री विमला वलीको परिवार भाड्ने हर्कत उस्तै विवादको चुलीमा छ। यद्यपि यो पनि यत्तिकै टार्ने प्रयास भइरहेको छ। गण्डकीका खेलकुद मन्त्री दीपक मनाङेको कुटपिट काण्ड पनि त्यत्तिकै पच भएको छ। लोकतन्त्र विधिको शासन हो। यो नेतृत्वको नैतिक मूल्य र आचरणमा टिकेको हुन्छ। तर, विडम्बना अहिले त्यही मान्यता भत्किएको छ। लोकतन्त्रको जग हल्लिएको छ। आन्तरिक मामिलामा मात्र हैन, बाह्य सम्बन्धमा समेत त्यसको प्रतिविम्ब देखिन थालेको छ। आन्तरिक विषयमा मतभेद जारी राखे पनि राष्ट्रिय सुरक्षा र सार्वभौमसत्तालाई नै असर पार्न सक्ने भूराजनीतिक संवेदनशीलताका यस्ता विषयमा भने सबै दल गम्भीर बन्नुपर्छ। जिम्मेवार व्यक्ति नै गैरजिम्मेवार बन्दा राष्ट्रले नसोचेको मूल्य चुकाउनुपर्ने परिस्थिति आउन सक्छ। यसथै यस्ता संवेदनशील विषयमा राष्ट्रिय हितलाई केन्द्रमा राखेर प्रमुख राजनीतिक शक्तिहरू एकै ठाउँमा उभिनै पर्दछ। अहिले एसपीपी अस्वीकार गर्ने सरकारको निर्णय यस सन्दर्भमा स्वागतयोग्य छ।"
गगन थापाको क्षेत्रमा इन्जियर आकर्षण पोखरेलको स्वतन्त्र उम्मेदवारी घोषणा,"काठमाडौं : इन्जिनियर आकर्षण पोखरेलले काठमाडौं क्षेत्र नम्बर ४ बाट स्वतन्त्र रुपमा उम्मेदवारी घोषणा गरेका छन्। कपनको साततलेस्थित खुला सडकमा मंगलबार बिहान पोखरेलले उम्मेदवारी घोषणा गरेका हुन्। काठमाडौं ४ मा हाल नेपाली कांग्रेसका महामन्त्री गगनकुमार थापा सांसद रहेका छन्। थापालाई चुनौती दिँदै पोखरेलले स्वतन्त्र रुपमा उम्मेदवारी घोषणा गरेका हुन्। पोखरेललाई समर्थन गर्दै उर्जा क्षेत्रका उद्योगी एवं मण्डिखाटार निवासी विक्रम विष्टले नयाँ भिजन र कन्सेप्टका कारण आफूले समर्थन गरेको बताए। 'मेरो पूर्ण सहयोग र समर्थन छ। उहाँमा नयाँ भिजन र कन्सेप्ट छ। उहाँ बौद्धिक उउम्मेदवार हो,' उनले भने, 'काठमाडौंको मेयर बालेन्द्र शाहलाई जसरी दाल चामल गर्न समस्या छैन। भ्रष्टाचार गर्दैन भनेर विश्वास गरियो। त्यसैगरी दाल भात खान र कार्यकर्ता पाल्न उहाँले भ्रष्टाचार गर्नुहुन्न र गर्नुपर्दैन भन्ने विश्वास छ।' विष्टले आफू यस क्षेत्रका सांसद गगन थापाको क्लासमेट भएको, त्रिचन्द्र कलेजमा सँगै पढेको स्मरण गर्दै पोखरेलमा गगनभन्दा बढी उर्जा र साहस देखेर समर्थन गरेको बताए। 'उहाँले केही नभए पनि भ्रष्टाचार गर्नुहुन्न,' उनले भने। पोखरेललाई समर्थन गर्न पुगेका गायक मानस राजले देशले परिवर्तन खोजेको र परिवर्तनको सुरुवात पोखरेको स्वतन्त्र उम्मेदवारीमा रहेको जिकिर गरे। 'हाम्रो ठाउँको अवस्थामा परिवर्तन आएन। दिगो विकास महसुस गर्न पाएनौं। प्रजातन्त्रमा पनि फोहोर समस्या छ। गणतन्त्रमा फोहोर समस्या छ,' उनले निराशा व्यक्त गरे, 'नेताहरूले ठूलो सपना देखाए, हामी अलमलियौं। स्विटरल्याण्ड बनाउँछु भने ताली पिटेर बस्यौं। तर नेपाल नेपालजस्तै हुनुपर्छ। नयाँ सोच विकास नभएसम्म समाज विकास हुँदैन। चेतना विकास हुँदैन। सोच परिवर्तन भएका र नयाँ भिजन भएका व्यक्ति आउनु जरूरी छ। उहाँमा त्यो भिजन छ। उहाँको भिजनमा दम छ।' गायक मानसले चुनावपछि विजयी गीत गाउन पाइयोस् भन्दै पोखरेललाई शुभकामना दिए। नायक आर्यन सिग्देलले परिवर्तनको लागि पोखरेललाई समर्थन गरेको बताउँदै जितको शुभकामना दिए। 'पहिलोपटक राजनीतिक कार्यक्रममा आउँदा अचम्म लागेको छ। हामी कति दिनसम्म मनमा पीडा लुकाएर बस्ने, अब परिवर्तन गर्नुपर्छ भनेर अगाडि बढ्नुभएको उहाँहरूको अभियानमा समर्थन जनाउन आएको हुँ। चुनावपछि विजयी जुलुसमा सहभागी हुन पाइयोस्,' उनले भने। उम्मेदवार पोखरेलले यस क्षेत्रको जीवनस्तरमा परिवर्तन र समुचित विकासका लागि राजनीतिमा आएको बताए। घरदैलोमै गएर जनताबाट समस्या पहिचान गर्ने र घरदैलोमै समाधानका उपाय सुझाउने उनले योजना सुनाए। 'म समस्या बुझ्न मतदाताको दैलोमा आउनेछु। यहाँको अवस्था परिवर्तनमा मिलेर सहकार्य गर्नुपर्छ,' उनले भने। पोखरेलले नतिजा भविष्यमा जस्तोसुकै आएपनि राजनीतिमा आफू नहार्ने जिकिर गरे। 'नतिजा भोलिका दिनमा देखिने कुरा हो। तर राजनीतिमा म हार्ने छैन। किनभने म पाँच कुरा लिएर अघि बढेको छु। मसँग योजना, योग्यता, क्षमता, विशेषज्ञता र विवेक छ। म एक्लै छैन। मसँग विज्ञ टिम छ। मेरो टिमले विगत ५ वर्षदेखि राष्ट्रिय तथा अन्तर्राष्ट्रिय रुपमा सुशासन तथा विकासमा अध्ययन, अवलोकन तथा अनुभव गरिरहेको छ,' उनले भने। यस क्षेत्रमा विद्यमान समस्याहरु शिक्षा, स्वास्थ्य, खानेपानी, सडकट्राफिक व्यवस्थापन, ढल तथा डुवान, पुल तथा खोलाखहरे व्यवस्थापनलगायतका समस्याको एउटा मार्गचित्र तयार गरेर समाधान खोज्ने उनले प्रतिबद्धता जनाए। आम नागरिक र विषय विज्ञसँगको सहकार्यमा समाधान खोज्ने उनको योजना छ । देशका लागि दश विकल्प, अब निर्विकल्प भन्ने सोंचका साथ चाँडै घोषणापत्र सार्वजनिक गर्ने पोखरेलले बताए। 'परिवर्तन अपरिहार्य छ, पर्खिनु विकल्प होइन,' उनले भने, 'आजदेखि सुरुवात भएको छ।' उनले राजनीतिमा एकअर्कालाई दोष लगाएर गाली गर्ने संस्कार त्याग्नुपर्ने बताए। 'यसले गरेन भनेर गाली नगरौं। गाली गर्ने संस्कार छोडौं,' उनले भने। विकास दुई तरिकाले हुने भन्दै उनले काठमाडौंका मेयर बालेन्द्र शाहको भनेर हुने विकास मोडललाई अपनाउनुपर्नेमा जोड दिए। 'काठमाडौंको मेयरले सार्वनिक शौचालयमा भनेर हुने विकास गरे। भनेर हुने र गरेर गर्ने विकास गरि दुई प्रकारको विकास हुन्छ। हामीले भनेर हुने विकासलाई पनि आत्मसात गर्नुपर्छ,' उनले भने। उनले यस क्षेत्रका जनताबाट सिक्दै जाने प्रतिबद्धता जनाए। 'मैले सिक्नुपर्ने छ। यहाँका जनताले सिकाउनुपर्ने छ। म स्वतन्त्र भएपनि एक्लो छैन। सबै विज्ञ टिम छ। हामीले सहकार्य गरेर यस क्षेत्रको विकासका लागि लाग्नेछौं,' उनले भने।"
मूल्यवृद्धिको विरोधमा महेन्द्रनगरमा चक्काजाम,महेन्द्रनगर : पेट्रोलियम पदार्थको मूल्यवृद्धिको विरोधमा पूर्व पश्चिम राजमार्ग अन्तरगत भासीमा चक्काजाम गरेको छ। नेपाल कम्युनिस्ट पार्टी (बहुमत)ले राजमार्गमा करिब एक घण्टा चक्काजाम गरेको हो। सरकारले तत्काल पेट्रोलियम पदार्थमा भएको मूल्यवृद्धि फिर्ता लिनु पर्ने माग गर्दै उनीहरुले राजमार्गमा चक्काजाम गरेका हुन्। प्रहरीले बल प्रयोग गरेर अहिले राजमार्ग सुचारु गरेको छ।
