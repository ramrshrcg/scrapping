शीर्षक,विवरण
रकम अभावले जलविद्युत् आयोजनाको काम ठप्प,"रसुवा : रसुवा र धादिङको सीमा क्षेत्र सोमदाङमा निर्माणाधीन माथिल्लो मैलुङ ए जलविद्युत् आयोजनाको निर्माण कार्य डेढ वर्षदेखि ठप्प छ। आयोजना निर्माणका लागि रकम अपुग भएपछि काम रोकिएको हो। आयोजनामा लगानी जुटाउने काम भइरहेको आयोजनाका प्रोजेक्ट इन्चार्ज दुर्गासुमन जोशीले बताए। ६४२ मेगावट क्षमताको आयोजनाको काम बेलाबेलामा रोकिँदै आएको छ। आयोजनाले प्रसारण लाइन निर्माणतर्फको काम मात्र बाँकी रहेको जनाएको छ। हिउँ पर्ने समय, वर्षा र चाडपर्वको समयमा आयोजनामा काम नहुने भएकाले आयोजना निर्माणमा ढिलाइ भएको उनको भनाइ छ। नियमित काम गर्न सकिएमा करिब ६ महिनामा काम सकिन्छ। यस क्षेत्रमा वर्षको ६ महिनामा मात्र काम हुने भएकाले उत्पादन तालिका केही पछि धकेलिएपनि अबको एक वर्षमा हामी विद्युत् उत्पादन सुरु हुने आयोजनाले जनाएको छ। तोकिएको समय सीमाभित्र निर्माण सम्पन्न हुन नसकेपछि हालसम्म तीन पटक म्याद थप भइसकेको छ। आयोजनाका अनुसार भूकम्प, नाकाबन्दी, ठेकेदार परिर्वतन, भौगोलिक विकटता, कोभिड१९, हिउँ पर्ने समयमा काम गर्न नसकिने लगायतको कारण समयमा नै विद्युत् उत्पादन हुन नसकेको हो। वन क्षेत्रबाट प्रसारण लाइन बनाउनुपर्ने भएकाले स्वीकृतिका लागि प्रक्रिया अघि बढाइएको छ। अर्को वर्षदेखि उत्पादन सुरु गर्ने गरी काम गरिरहेको आयोजनाले ग्राङसम्म आफूले नै प्रसारण लाइन निर्माण गर्नुपर्छ। आयोजनाका अनुसार सोमदाङदेखि ग्राङसम्म १६ किलोमिटर प्रसारण लाइन निर्माण गर्नुपर्छ। हरेक वर्ष असारदेखि भदौसम्म र पुषदेखि चैतसम्म दुई चरणमा निर्माण कार्य अवरुद्ध हुने गरेको छ। आयोजनाको निर्माणको काम २०६९ सालदेखि सुरु भएको हो।"
"जिसस सङ्खुवासभामा गठबन्धन विजयी, प्रमुखमा पुनः शाक्य","सङ्खुवासभा : जिल्ला समन्वय समिति सङ्खुवासभामा गठबन्धका उम्मेदवार विजयी भएका छन्। मंगलबार भएको निर्वाचनमा प्रमुखमा सुमन शाक्य र उपप्रमुखमा बविता खत्रीसहित गठबन्धनका उम्मेदवार विजयी भएका हुन्। समन्वय प्रमुख दोस्रो कार्यकालका लागि प्रमुख पदमा शाक्य विजयी भएका हुन्। शाक्य नेकपा(एस)बाट निर्वाचित भएका हुन्। प्रमुख पदमा नेकपा(एमाले)ले कांग्रेसबाट चिचिला गाउँपालिकाको कार्यपालिका सदस्यमा विजयी राजेन्द्र घलेलाई स्वतन्त्र उम्मेवार उठाएको थियो। स्थानीय तह निर्देशिका २०७८ को दफा ४५(५) बमोजिम स्वीकृत गर्न नमिल्ने भएको भन्दै घलेको उम्मेदवारी निर्देशिकाको दफा ४५(३) बमोजिम खारेज गरेपछि शाक्य निर्विरोध चयन भएका थिए। घलेको रित नपुगी उम्मेदवारी दर्ता भएको साथै आफैले उम्मेवारी फिर्ताका लागि निवेदन दिएकाले उम्मेदवारी खारेज गरिएको मुख्य निर्वाचन अधिकृत शान्तिप्रसाद आचार्यले जानकारी दिए। उपप्रमुखमा गठबन्धनका तर्फबाट कांग्रेसकी वविता खत्री ११ मत ल्याएर विजयी भएकी छन्। एमालेकी रेनुका माया गुरुङले ८ मत मात्र प्राप्त गरेकि छन्। सदस्यमा कांग्रेसका छेदर भोटे, मनोज कुमार थायुम, देउमान राई(याम्फु), भत्तीमाया गुरुङ र माओवादी केन्द्रका मणिराज खत्री, अरिता राई र शान्तिदेवि राई विजयी भएका छन्। १० वटा स्थानीय तह रहेको यस जिल्लामा नेपाली काँग्रेस ९, एमाले ८, एकीकृत समाजवादी २ र माओबादी केन्द्र सँग १ मत थियो। गठबन्धन सँग १२ र एमाले सँग ८ मत रहेको थियो। जिल्ला समन्वय समिति निर्वाचनमा पालिका प्रमुखअध्यक्ष र उपप्रमुखउपाध्यक्षले मतदान गर्ने छन्। गाउँसभा वा नगरसभाको सदस्यमा निर्वाचित भएको र नियमावलीको नियम ३८ (क) बमोजिम शपथ लिएको व्यक्ति जिल्ला समन्वय समितिको प्रमुख, उपप्रमुख वा सदस्य पदको लागि उम्मेदवार हुन पाउने व्यवस्था रहेको छ। स्थानीय तहको निर्वाचन सकिएको एक महिनाभित्र जिल्ला समन्वय समितिको गठन गर्नुपर्ने संवैधानिक व्यवस्था अनुसार मंगलबार निर्वाचन सम्पन्न भएको हो।"
हिमालयन डिष्टिलरीद्धारा समता शैक्षिक गुठीलाई पच्चीस लाख सहयोग,"काठमाडौं : हिमालयन डिष्टिलरी लिमिटेडले संस्थागत सामाजिक उत्तरदायित्व अन्तर्गत समुदायका शैक्षिक, स्वास्थ्य, खेलकुद, लैंगिक समानता, वातावरण जस्ता सामुदायिक क्षेत्रमा सहयोग पुर्याउँदै आएको छ। यस डिष्टिलरीले आर्थिक वर्ष २०७७।०७८ मा शिक्षा क्षेत्रका लागि छुट्याएको रकम मध्येबाट समता शैक्षिक गुठीलाई पच्चीस लाख रुपैयाँको सहयोग प्रदान गरेको छ। समता शैक्षिक गुठीका अधिराज्यभर ८४ वटा विद्यालयहरु संचालनमा छन्। जसमा कक्षा १ देखि स्नातकोत्तर सम्मका शैक्षिक कार्यक्रमहरु संचालित छन् र करिव ७० हजार विद्यार्थीहरु लाभान्वित भएको दावी उक्त गुठीको रहेको छ। यो गुठीले प्रति विद्यार्थी प्रति महिना १००का दरले शैक्षिक शुल्क लिएर समुदायका विपन्न वर्ग, दैनिक ज्यालादारीमा काम गर्ने मजदुरहरुका सन्तान, टुहुरा तथा सडक बालबालिकाहरुलाई अध्यापन गराईरहेको जानकारी गराएको छ। सो समता शैक्षिक गुठीलाई एक कार्यक्रम बीच हिमालयन डिष्टिलरी लिमिटेडको संचालक समितिका अध्यक्ष अखिलेश्वर प्रसाद सिंहले कलाकारद्वय मदन कृष्ण श्रेष्ठ तथा हरिवंश आचार्यको उपस्थितिमा गुठीका संस्थापक उत्तम कुमार सन्जेल र निर्देशक दिनेश सन्जेललाई सो रुपैयाँ हस्तान्तरण गरेका हुन्।"
एनएमबि बैंकद्वारा नागार्जुनमा वृक्षारोपण,"काठमाडौं : एनएमबि बैंकले मूल्य र मान्यतामा आधारित बैंकिङ्गमा अग्रसर हुँदै एनएमबि ग्रिन फिक्सड डिपोजिट अभियानको प्रतिफलस्वरुप वातावरण दिवसको अवसर पारेर श्यामेश्वर गणेशमान स्मृती सामुदायीक वन नागार्जुनमा विभिन्न प्रकारका फलफुलका बिरुवा रोपेको छ। उक्त सामुदायीक वनमा एनएमबिमा ग्रिन फिक्सड डिपोजिट भएका ग्राहकहरुको नाममा विभिन्न प्रजातीका १२५ बिरुवा रोपिएको बैंकले जनाएको छ। उक्त कार्यक्रममा सामुदायिक वनका अध्यक्ष अर्जुनराज पुरी, सहायक वन अधिकृत सरस्वति अर्याल, बैंकका कर्मचारीहरुलगायत सर्वसाधारणको उल्लेख्य उपस्थिति थियो। वातावरणीय संरक्षण प्रवद्र्घनको साथै वातावरणीय दायित्वप्रति सन्तुलन कायम गर्ने प्रयास स्वरुप राष्ट्रव्यापी रुपमा वृक्षारोपण गरिएको जानकारी गराइएको छ। यस योजनामार्फत ग्राहकवर्गलाई बैंकले उचित प्रतिफल प्रदान गर्ने मात्र नभई वातावरण संरक्षण र आर्थिक लाभ एकैसाथ प्राप्त गर्न सकिन्छ भन्ने सन्देशमुलक जानकारी दिइएको सम्बन्धमा बैंकले विज्ञप्तिमा जारी गरेको छ।"
भरतपुर महानगरमा कांग्रेसलाई स्पष्ट बहुमत,"चितवन : भरतपुर महानगरपालिकामा नेपाली कांग्रेसलले बहुमत प्राप्त गरेको छ। महानगरपालिकामा कांग्रेसको एकल बहुमत भएको छ। ३९ सदस्यीय कार्यपालिका सदस्यमा २३ जना कांग्रेसका सदस्य छन्। कांग्रेसबाट १६ जना वडाध्यक्ष छन्। स्वतन्त्रबाट निर्वाचित एक जना पनि कांग्रेस प्रवेश गरेका छन्। उपप्रमुख र नगर कार्यपालिका सदस्यमा निर्वाचत पाँच जनासहित कार्यपालिकामा बहुमत पुगेको हो। त्यस्तै निर्वाचित महानगर सभामा १५० सदस्यमा उपप्रमुखसहित ७८ जना कांग्रेसका छन्। गठबन्धन चुनाव लड्दा स्पष्ट बहुमत पाएको छ। अब कांग्रेसको टोली महानगरको विकासमा लाग्नेछन्, नेपाली कांग्रेस चितवनका सचिव ध्रुव पोखरेलले भने, यसले पार्टीको सांगठानिक विकासमा पनि मद्धत गर्छ। मंगलबार भएको नगरकार्यपालिको निर्वाचनमा सत्ता साझेदार पाँच दलीय गठबन्धनका तर्फबाट विजयी भएकामध्ये कांग्रेसका पाँच जना छन्। भरतपुरमा गठबन्धनका सबै उम्मेद्वारहरु निर्वाचित भएका हुन्। भरतपुर महानगरपालिकाको नगरकार्यपालिका सदस्यमा खुलाबाट नेपाली कांग्रेसका गोपाल दराई, नेकपा (माओवादी केन्द्र)का विष्णुबहादुर भुजेल, नेकपा (एकीकृत समाजवादी)की कोपिला उपरकोटी विजयी भएका छन्। महिलातर्फ कार्यपालिका सदस्यमा नेपाली कांग्रेसकी नर्वदा सापकोटा, शारदा पोखरेल, सिर्जना अधिकारी र सुकमाया विक र नेकपा (माओवादी केन्द्र)की बिना नेपाली निर्वाचित भएको मुख्य निर्वाचन अधिकृत कार्यालयका प्रवक्ता पुरुषोत्तम पौडेलले जानकारी दिए। एमाले र राप्रपाको गठबन्धनबाट खुला सदस्यमा एक जनाको मात्रै उम्मेदवारी परेको थियो। महिलातर्फ पाँचै जनाको उम्मेदवारी थियो।"
"कर्णालीमा छैन नयाँ योजना, पुरानैलाई निरन्तरता","सुर्खेत : कर्णाली प्रदेश सरकारले आगामी आर्थिक वर्षको नीति तथा कार्यक्रम सार्वजनिक गरेको छ। आगामी आर्थिक वर्ष २०७९०८० का लागि ल्याइएको नीति तथा कार्यक्रममा अधिकांश पुरानै कार्यक्रम र आयोजनालाई निरन्तरता दिइएको हो। विगतका अधुरा कार्यक्रम र आयोजनालाई पूर्णता दिन अधिकांश पुरानै कार्यक्रमलाई निरन्तरता दिइएको प्रदेश सरकारले जनाएको छ। प्रदेशसभाको मंगलबारको बैठकमा प्रदेश प्रमुख तिलक परियारले प्रदेश सरकारको नीति तथा कार्यक्रम प्रस्तुत गरेका हुन्। प्रदेशसभामा प्रस्तुत गरिएको नीति तथा कार्यक्रममा अधिकांश पुरानै योजना र कार्यक्रमलाई निरन्तरता दिइने उल्लेख छ। अघिल्ला वर्षहरुमा समावेश भएका कार्यक्रम र योजनाहरुले आगामी आर्थिक वर्षमा पनि निरन्तरता पाउने भएका हुन्। विगतमा सुरु गरिएका मुख्यमन्त्री जीविकोपार्जन कार्यक्रम, मुख्यमन्त्री दलित आयआर्जन कार्यक्रम, विद्यालयमा स्वाथ्यकर्मी कार्यक्रम र दुर्गमका गर्भवती र सुत्केरीको हवाइ उद्धार कार्यक्रमलाई आगामी आर्थिक वर्षमा पनि निरन्तरता दिइने छ। अघिल्ला आर्थिक वर्षका नीति तथा कार्यक्रममा समावेश भएका छोरीको बैंक खाता खोल्ने कार्यक्रम, कर्णाली उज्यालो कार्यक्रम, कर्णाली र भेरी करिडोरको स्तरोन्नति तथा निर्माण, प्रदेश राजधानी वीरेन्द्रनगरको खानेपानी संकट समाधान गर्नका लागि भेरी लिफ्ट खानेपानी आयोजना, जनता आवास कार्यक्रम र एकीकृत बस्ती विकास कार्यक्रमलाई यसपाली पनि निरन्तरता दिइने उल्लेख छ। त्यस्तै अघिल्लो नीति तथा कार्यक्रममा पनि प्राथमिकता दिइएको तर कार्यान्वयन नभएका योजनालाई पनि पुनः समेटिएको छ। प्रदेश सरकारको सेवालाई प्रभावकारी बनाउन प्रदेशका सबै मन्त्रालयहरु एकै स्थानमा रहनेगरी एकीकृत प्रशासनिक भवन निर्माणको योजना सुरु गरिने नीति तथा कार्यक्रममा उल्लेख छ। त्यस्तै अघिल्लो आर्थिक वर्षमा सुरुवात गरिएको सहिद, बेपत्ता र घाइतेको निशुल्क उपचार गर्ने, सहिद, वेपत्ता र घाइतेका परिवारलाई मासिक जीवननिर्वाह भत्ता दिने कार्यक्रमलाई निरन्तरता दिइने भएको हो। यसअघिकै कार्यक्रमहरु सबै कर्णालीबासी र यहाँ कार्यरत कर्मचारीको दुर्घटना तथा जोखिम बिमा गर्ने, हेलो मुख्यमन्त्री कार्यक्रम, उत्कृष्ट कर्मचारीलाई कर्णाली सेवा पुरस्कार, किसान सम्मान कार्यक्रम, लगानी सम्मेलन, जडिबुटी विकास कार्यक्रम, परियोजना बैंक स्थापना, प्रदेश रंगशालाको निर्माण र सुर्खेत विमानस्थलको सुधार गर्नेजस्ता पुरानै योजनाहरु पनि नयाँ नीति तथा कार्यक्रममा दोहोरिएका हुन्। कोरोना महामारीका कारण विगतमा धेरै योजनाहरु अधुरै रहेकाले यसपटक निरन्तरता दिइएको सरकारको दाबी छ। अधिकांश पुराना योजना र कार्यक्रमहरुले निरन्तरता पाइरहँदा प्रदेश सरकारले केही नयाँ कार्यक्रम पनि घोषणा गरेको छ। आगामी आर्थिक वर्षलाई कर्णाली बृक्षारोपण वर्ष घोषणा गर्ने, सुर्खेतमा रहेको प्रदेश अस्पताललाई स्वास्थ्य विज्ञान प्रतिष्ठानको रुपमा विकास गर्ने र वर्षभरि खेतीयोग्य जमिनमा सिँचाइ सुविधा उपलब्ध गराउन कर्णाली जनता सिँचाइ कार्यक्रम सञ्चालन गर्ने आगामी आर्थिक वर्षको नीति तथा कार्यक्रममा उल्लेख छ। त्यस्तै एक मन्त्रालय, एक विषेश कार्यक्रम घोषणा गरी प्रदेश गौरवका आयोजना सञ्चालन गर्ने पनि नीति तथा कार्यक्रममा समावेश गरिएको छ।"
"गण्डकी सरकारले हनिमुन पर्यटन प्रवर्द्धन गर्ने, नीति तथा कार्यक्रमको पूर्ण पाठसहित","पोखरा : गण्डकी प्रदेश सरकारले आगामी आर्थिक वर्षका लागि नीति तथा कार्यक्रम सार्वजनिक गरेको छ। प्रदेश प्रमुख पृथ्वीमान गुरुङले गण्डकी प्रदेश सभामा मंगलबार सरकारको नीति तथा कार्यक्रम प्रस्तुत गरे। प्रदेश सरकारले हनिमुन टुरिजम प्रवर्द्धन गर्ने कार्यक्रम प्रदेश प्रमुख गुरुङले सुनाए। उनकै भनाइमा त्यसका लागि प्रदेशका केही स्थानलाई आकर्षक हनिमुन गन्तव्य स्थलका रूपमा विकास गरिने छ। नेपाल सरकारसँगको समन्वयमा रत्नमन्दिर र हिमागृहलाई सर्वसाधारणका लागि समेत खुला गरी आकर्षक पर्यटकीय गन्तव्यका रूपमा विकास गरिने गुरुङले बताए। 'गण्डकी प्रदेशमा रहेका तर नामाकरण नभएका हिमशिखरको नामाकरण गर्नका लागि पहल गरिनेछ,' उनले भने, 'प्रदेशका विभिन्न स्थानमा रक क्लाइम्बिङ र प्याराग्लाइडिङको सम्भावना पहिचान गरिनेछ।' गण्डकी प्रदेशको पर्यटकीय गतिविधिलाई विश्वसामु पुर्याउन र पर्यटकले गण्डकीमा उपलब्ध सेवा सुविधा सहजताका साथ लिन सक्ने बनाउन पोखरामा अत्याधुनिक प्रविधिमा आधारित गण्डकी पर्यटन सूचना केन्द्र स्थापना गरिने कार्यक्रम पनि प्रदेश प्रमुख गुरुङले सुनाए।"
हत्या आरोपमा पक्राउ परेका वडाध्यक्षसहित तीन जनालाई थुनामा राख्न आदेश,रुकुमपूर्व : रुकुमपूर्वमा महिलाको हत्या आरोपमा पक्राउ परेका वडाध्यक्षसहित तीन जनालाई पुर्पक्षका लागि थुनामा राख्न अदालतले आदेश दिएको छ। रुकुमकोट जिल्ला अदालतका न्यायाधीश सनतचन्द्र लवटको इजलासले रुकुमपूर्वको पुथा उत्तरगङ्गा गाउँपालिका११ का नवनिर्वाचित वडाध्यक्ष कुमारसिं बुढासहित तीन जनालाई थुनामा राख्न आदेश दिएको हो। सोमबार वडाध्यक्षसँगै सोही वडाका निवर्तमान वडाध्यक्ष जयबहादुर बुढा र उहाँका भाइ अर्जुन बुढालाई अदालतले पुर्पक्षका लागि थुनामा राख्न आदेश दिएको हो। जिल्ला प्रहरी कार्यालय रुकुमपूर्वका प्रमुख प्रहरी नायब उपरीक्षक प्रकाश डाँगीले पुथा उत्तरगङ्गा गाउँपालिका१० की ३९ वर्षीया दुँठी बुढा भन्ने जुनमाया बुढाको हत्या आरोपमा निजहरूलाई कारागार चलान गर्ने आदेश भएको बताए। वैशाख १९ गते पुथा उत्तरगङ्गा गाउँपालिका१० तकसेरामा स्थानीय निर्वाचन प्रचारप्रसारका क्रममा भएको विवाद मिलाउन जुनमाया बुढा माओवादी कार्यकर्ताले अपहरण गरेर हत्या गरेको आरोपमा प्रहरीले तीन जनालाई पक्राउ गरेको थियो। निजहरूसहित नाम नखुलाइएका २० जनाविरुद्ध २० गते किटानी जाहेरी परेको थियो भने २८ गते तीन जनालाई पक्राउ गरिएको थियो। वडाध्यक्षमा विजयी भएका कुमारसिं बुढा मतदानको अवधिमा पनि प्रहरी हिरासतमै थिए। अपहरणमा परेकी बुढालाई खोज्ने क्रममा स्थानीयले तकसेरादेखि करिब चार किलोमिटरमाथि जङ्गलमा शव फेला पारेर प्रहरीलाई खबर गरेका थिए। मृतक जुनमाया बुढाको शव लुम्बिनी प्रादेशिक अस्पताल बुटवल लिएर परीक्षण गरिएको थियो। जेल चलान भएका सिंह गत वैशाख ३० गते भएको निर्वाचनमा माओवादी केन्द्रबाट निर्वाचित भएका हुन्। उनी मतदान हुनुअघि नै पक्राउ परिसकेका थिए। रासस
शंकास्पद करिब चार करोड रुपैयाँसहित चिनियाँ नागरिक पक्राउ,काठमाडौं : चन्द्रागिरी नगरपालिका२ स्थित नागढुङ्गाबाट स्रोत नखुलेको नगद ३ करोड ८९ लाख १३ हजार ७ सय २० रूपैयाँ सहित नुवाकोट बिदुर नगरपालिका८ बस्ने ४४ वर्षीय फुल बहादुर गुरुङ र ४ जना चिनियाँ नागरिक सहित ५ जनालाई मंगलबार बिहान प्रहरीले पक्राउ गरेको छ। नुवाकोटबाट काठमाडौंतर्फ आउँदै गरेको बीएबी ५७१० नम्बरको कारलाई प्रहरी प्रभाग नागढुंगा र लागूऔषध नियन्त्रण ब्युरोबाट खटिएको संयुक्त टोलीले जाँच गर्ने क्रममा कारको डक्कीमा प्लाष्टिकको बोरामा लुकाई छिपाई ल्याएको उक्त नगद फेला पारी चालक गुरुङ लगायत ४ जना चिनियाँ नागरिकलाई पक्राउ गरेको हो। जिल्ला प्रहरी परिसर काठमाडौंका प्रमुख एसएसपी सुदिप गिरीले रकमसहित चिनियाँ नागरिकहर पक्राउ परेको पुष्टि गरेका छन्। उनका अनुसार थप अनुसन्धानका लागि उनीहरुलाई सम्पत्ति सुद्धीकरण विभागमा पठाइएको छ।
गुल्मीमा भीरबाट लडेर एक जनाको मृत्यु,गुल्मी : गुल्मीमा भीरबाट लडेर एक जनाको मृत्यु भएको छ। जिल्लाको धुर्कोट गाउँपालिका ४ जैसिथोकका ३५ वर्षीय राजु पोखरेलको भीरबाट लडेर मृत्यु भएको जिल्ला प्रहरी कार्यालय गुल्मीले जनाएको छ। दिउँसो २ बजेतिर घर नजिकैको खरबारीमा घाँस काट्ने क्रममा भीरबाट लडेर मृत्यु भएको जिल्ला प्रहरी कार्यालय गुल्मीका प्रहरी नायव उपरीक्षक माधवराज खरेलले जानकारी दिए। भीरबाट लडेर गम्भीर घाइते भएका पोखरेलको उपचारका क्रममा तमघास अस्पतालमा मृत्यु भएको जनाईएको छ। पोखरेलले नवलपरासीमा रहेर पत्रकारीता गर्दे आएका थिए।
सुन्दर हरिजन रोल्पा कारागार आत्महत्या प्रकरण : बाँके र रोल्पा जेल प्रशासनका दर्जन गल्ती,"नेपालगन्ज : बाँकेको नेपालगन्ज उपमहानगरपालिका२ घरवारी टोलका १७ वर्षीय सुन्दर हरिजनले गत ४ जेठमा रोल्पा कारागारमा आत्महत्या गरे। २८ पुस २०७७ मा थुना मुक्त हुनुपर्ने कैदी हरिजन ४८ हजार पाँच सय रुपैयाँ जरिवाना तिरेर थुना मुक्त गरिए। उनी कागजातमा मात्र मुक्त भए। कारागारमै राखिए। उनको सट्टा विजय विक्रम शाहलाई थुनामुक्त गरियो। शाह हातहतियार तथा खरखजाना र अपराधिक लाभ मुद्दामा पुर्पक्षको रुपमा कारागारमा राखिएका शाह मुक्त लगत्तै फरार भए। बाँकेमा रहेका दुबै जनालाई रोल्पा स्थानान्तरण गरी हरिजन मुक्त हुनुपर्नेमा शाहलाई मुक्त गराइएको थियो। थुना मुक्त भइसकेका हरिजनले कारागारको शौचालयमा आत्महत्या गरेपछि मात्र कैदी सट्टापट्टा गरेको रहस्य खुलेको हो। घटनाबारे नेपालगन्जका अधिकारकर्मीले ६ दिन लगाएर स्थलगत अध्ययन गरेका थिए। इन्सेकका भोला महत, एड्भोकेसी फोरमका वसन्त गौतम, उच्च अदालत बार एशोसियसनका झविन्द्र पौडेल, एफडब्लुएलडीका सुनिककुमार श्रेष्ठले जेठ १८२३ सम्म बाँकेदेखि रोल्पा कारागारसम्म पुगेर गरेको स्थलगत अध्ययनको मंगलबार नेपालगन्जमा सार्वजनिक रिपोर्टमा जेल प्रशासनका दर्जन बढी गल्ती औंल्याइएको छ। इन्सेकका लुम्बिनी प्रदेश संयोजक महतले प्रस्तुत गरेको रिपोर्टमा जेल प्रशासनले एउटा कैदीबन्दीले पाएको सजाय अर्कोले भोग्ने गरी कैदीपूर्जी र व्यक्तिसमेत साटिएको घटनालाई कारागार प्रशासनको मिलोमतो र गम्भीर लापरवाही भनिएको छ। बाँके कारागारमा जेल जीवन बिताइरहेका हरिजनलाई रिहाइको समय नजिकिदै गर्दा आफन्त भएको बिरानो ठाउँमा आफन्त भएको पाएक पर्ने स्थान भनेर स्थानान्तरण गरिनु, त्यसको पुष्टि गर्ने आधार नहुनु, स्थानान्तरण निवेदनमा हरिजनको सही र कैदीपूर्जीमा हस्ताक्षर शंकास्पद हुनु, कैदी स्थानान्तरण गर्दा कानुनी र प्रक्रियागतरुपमा आवश्कय कागजात पूर्ण नभएको, कैदीले भनेको आधारमा हचुवाको भरमा सारिएको, सार्दा सुरक्षा संवेदनशीलता र आवश्यक प्रमाणहरुको उपयुक्त विश्लेषण नगरिएको, कैदीले भने बमोजिम रोल्पामा आफन्त बसोबास गरेको र कोही पनि भेट्न रोल्पा कारागार गएको अभिलेखमा नभेटिनुलाई त्रुटिको रुपमा लिइएको छ। मृतक हरिजनले विजय विक्रम शाहको नामको बिरामी पूर्जीबाट १३ वैशाखमा रोल्पा नगरपालिकाको स्वास्थ्य शाखामा र १४ वैशाखमा स्वास्थ्य कार्यालय रोल्पामा स्वास्थ्य उपचार गरेको देखिन्छ। बाँके कारागारबाट कैदी बुझाउँदा रोल्पा कारागारलाई स्पष्ट पहिचान नखुलाइ हचुवाको भरमा बुझाएको र रोल्पा कारागारले कैदीको एकीन पहिचान नगरेर बुझ्ने काम गरेको, दुई फरक उमेर समूह र जातिगत समूहका व्यक्ति भए पनि बोलीचाली, भाषाका आधारमा पनि अदालतले नियन्त्रण र निगरानी नगरेको, कारागारभित्र एक कैदीबन्दीको नामबाट अर्कोले फोन गर्नु र त्यसमा कारागारको ध्यान नपुग्नुलाई पनि प्रतिवेदनमा गम्भीर लापरबाही भनिएको छ। त्यस्तै रोल्पा कारागारमा कैदीबन्दीलाई सहज रुपमा आत्महत्या गर्न सक्ने गरी कमजोर भौतिक संरचना रहनुले पनि घटना भएको उल्लेख छ। राज्यको नियन्त्रणमा रहेको व्यक्ति सजिलै साटिनु, एक व्यक्तिले अर्को व्यक्तिले भोग्नुपर्ने कैद भोग्नु, पहिचान बदल्दा समेत कारागार प्रशासनको ध्यान नपुग्नु, विजय विक्रम शाह सुन्दर हरिजनको नामबाट छुट्ने बेलामा आफन्त कोही छैनन् भनेर स्थानीय पत्रकारको रोहवरमा छुट्नुलाई कारागार प्रशासनको गम्भीर लापरबाही र गैरजिम्मेवारीपनाको पराकाष्टाको रुपमा रिपोर्टमा उल्लेख छ। अध्ययन समितिका सदस्य अधिवक्ता वसन्त गौतम कैदी साट्ने कुरा कैदीले मात्र गर्न नसक्ने काम भएकाले जेल प्रशासनको मिलोमतो रहेको आशंका गर्दै उनीहरुमाथि छानबिन गर्न माग गर्छन्। नेपाल बार एशोसियसनका पूर्वउपाध्यक्ष सुनिल श्रेष्ठ त पोष्ट मार्टमको रिपोर्टकै आधारमा आत्महत्या भन्न नसकिने भन्दै यस विषयमा पनि छानबिन गर्न सरकारसँग माग गर्छन्। रोल्पा कारागारमा कैदीको आत्महत्या प्रकरणलाई गृहप्रशासन र प्रहरी बिनाको उच्च स्तरीय समितिबाट छानबिन गर्नुपर्ने, नाबालकको विषयमा अनुसन्धान गर्ने अनुसन्धान अधिकारी, अभियोजनकर्ता (सरकारी वकिल), प्रतिरक्षी कानुन व्यवसायी, अदालतको फैसलाका विषयमा निष्पक्ष छानबिन गरी दोषीलाई कारबाही हुनुपर्ने अधिवक्ता लोकबहादुर शाहले माग गरेका छन्। उनी भन्छन्, कारागारभित्र आत्महत्या गर्न दुरुत्साहन गर्नेलाई पनि कारबाहीको दायरामा ल्याउन जरुरी छ।"
जिल्ला समन्वय समिति मोरङको निर्वाचन जेठ ३१ गते,"विराटनगर : जिल्ला समन्वय समिति मोरङको निर्वाचन आगामी जेठ ३१ गते हुने भएको छ। मुख्य निर्वाचन अधिकृतको कार्यालयले मंगलबार निर्वाचन कार्यतालिका सार्वजनिक गर्दै त्यसको जानकारी दिएको हो। कार्यतालिका अनुसार मतदाता नामावली प्रकासन तथा नामावली सच्याउने वा छुट नाम समावेश र संशोधित मतदाता नामावली प्रकासन गर्ने समय बुधबारका लागि तोकिएको छ। मतदाताको विरोधमा उजुरी दिने, उजुरी उपर जाँचबुझ गर्ने र अन्तिम मतदाता नामावली प्रकासनको समय बिहीबार अर्थात जेठ २६ गतेलाई छुट्याइएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए। जेठ २७ गते शुक्रबार उम्मेदवारको मनोनयन दर्ता, उम्मेदवारको सूची प्रकासन र विरोधमा उजुरी दिने समय तोकिएको उनको भनाइ छ। उम्मेदवारविरुद्धको उजुरी उपर जाँचबुझ गरेर निर्णय लिने, उम्मेदवारको नामावली प्रकासन गर्ने, उम्मेदवारी फिर्ता र उम्मेदवारको अन्तिम नामावली प्रकासनको समय २८ गतेलाई तोकिएको छ। जेठ २९ गते उम्मेदवारलाई निर्वाचन चिन्ह प्रदान गरिने र ३१ गते जिल्ला समन्वय समितिको निर्वाचन सम्पन्न गर्ने कार्यतालिका रहेको सूचना अधिकारी बुढाथोकीले बताए। उनका अनुसार निर्वाचन सम्पन्न भएपछि जतिसक्दो चाँडो मतगणना गरेर परिणाम सार्वजनिक गरिने छ। यसअघिको स्थानीय तह निर्वाचनबाट विजयी भएका जिल्लाभरका स्थानीय तहका मेयरउपमेयर तथा अध्यक्षउपाध्यक्षले समन्वय समितिको निर्वाचनमा मतदान गर्न पाउने व्यवस्था छ। १७ वटा स्थानीय तह रहेको मोरङको जिल्ला समन्वय समितिको निर्वाचनमा ३४ जना मतदाता हुने छन्। समन्वय समितिको उम्मेदवार स्थानीय तह निर्वाचनबाट निर्वाचित जनप्रतिनिधि मात्रै हुन पाउने व्यवस्था छ। ९ सदस्यीय समितिमा प्रमुख र उपप्रमुख, महिला सदस्य ३ जना, दलित वा अल्पसंख्यकमध्येबाट १ जना र अन्य सदस्य ३ जना निर्वाचित हुने छन्। मोरङमा मेयरउपमेयर र अध्यक्षउपाध्यक्ष गरेर नेकपा (एमाले)का २१, नेपाली कांग्रेसका १२ र नेकपा (माओवादी केन्द्र)का एक जना छन्। स्थानीय निर्वाचनमा मिक्लाजुङको उपाध्यक्ष माओवादीले जितेको थियो। जिल्ला समन्वय समिति मोरङको निर्वाचनबाट एमाले विजयी बन्ने पक्का भएको छ। बहुमत मतदाताका आधारमा एमालेका उम्मेदवार निर्वाचित हुने पक्का भएको हो। एमाले मोरङका सचिव रूपेश खतिवडाले पार्टीबाट समितिको प्रमुखमा सुन्दरहरैँचाका अजम्बर राई र उपप्रमुखमा रंगेलीकी उषा झालाई उठाउने निर्णय भइसकेको जानकारी दिए।"
हत्या आरोपमा पक्राउ परेका वडाध्यक्षलाई थुनामा राख्न आदेश,रुकुपूर्व : रुकुमपूर्वमा महिलाको हत्या आरोपमा पक्राउ परेका वडाध्यक्षसहित तीन जनालाई पुर्पक्षका लागि थुनामा राख्न अदालतले आदेश दिएको छ। रुकुमकोट जिल्ला अदालतका न्यायाधीश सनतचन्द्र लवटको इजलासले रुकुमपूर्वको पुथा उत्तरगङ्गा गाउँपालिका११ का नवनिर्वाचित वडाध्यक्ष कुमारसिं बुढासहित तीन जनालाई थुनामा राख्न आदेश दिएको हो। सोमबार वडाध्यक्षसँगै सोही वडाका निवर्तमान वडाध्यक्ष जयबहादुर बुढा र उनका भाइ अर्जुन बुढालाई अदालतले पुर्पक्षका लागि थुनामा राख्न आदेश दिएको हो। जिल्ला प्रहरी कार्यालय रुकुमपूर्वका प्रमुख प्रहरी नायब उपरीक्षक प्रकाश डाँगीले पुथा उत्तरगङ्गा गाउँपालिका१० की ३९ वर्षीया दुँठी बुढा भन्ने जुनमाया बुढाको हत्या आरोपमा निजहरूलाई कारागार चलान गर्ने आदेश भएको बताए। वैशाख १९ गते पुथा उत्तरगङ्गा गाउँपालिका१० तकसेरामा स्थानीय निर्वाचन प्रचारप्रसारका क्रममा भएको विवाद मिलाउन जुनमाया बुढा माओवादी कार्यकर्ताले अपहरण गरेर हत्या गरेको आरोपमा प्रहरीले तीन जनालाई पक्राउ गरेको थियो। निजहरूसहित नाम नखुलाइएका २० जनाविरुद्ध २० गते किटानी जाहेरी परेको थियो भने २८ गते तीन जनालाई पक्राउ गरिएको थियो। वडाध्यक्षमा विजयी भएका कुमारसिं बुढा मतदानको अवधिमा पनि प्रहरी हिरासतमै थिए। अपहरणमा परेकी बुढालाई खोज्ने क्रममा स्थानीयले तकसेरादेखि करिब चार किलोमिटरमाथि जङ्गलमा शव फेला पारेर प्रहरीलाई खबर गरेका थिए। मृतक जुनमाया बुढाको शव लुम्बिनी प्रादेशिक अस्पताल बुटवल लिएर परीक्षण गरिएको थियो। जेल चलान भएका सिंह गत वैशाख ३० गते भएको निर्वाचनमा माओवादी केन्द्रबाट निर्वाचित भएका हुन्। उनी मतदान हुनुअघि नै पक्राउ परिसकेका थिए।
"दुई एआइजीको सरुवा, पाँच एआइजीको पदस्थापन","काठमाडौं : सरकारले नेपाल प्रहरीका पाँच एआईजीको बढुवासँगै पदस्थापन एवं दुई एआईजीको सरुवा गरेको छ। सोमबारको मन्त्रिपरिषद् बैठकले एआइजी रबिन्द्र बहादुर धानकुलाई उपत्यका प्रहरी कार्यालय, रानीपोखरीको प्रमुखमा सरुवा गरेको छ। त्यस्तै विश्वराज पोखरेललाई मानव स्रोत विकास विभागबाट प्रदेश समन्वय विभागमा सरुवा गरिएको छ। त्यस्तै एआईजी बढुवा भएका सहकुल थापाबाहेक सबैको जिम्मेवारी हेरफेर भएको छ। थापा कार्य विभागमा यथावत रहँदा केन्द्रीय अनुसन्धान ब्युरोमा उत्तम सुवेदी, मानव स्रोत विभागमा पुजा सिंह, प्रशासन विभागमा अरुण कुमार बिसी, प्रहरी प्रशिक्षण प्रतिष्ठानमा मुकुन्द आचार्य र अपराध अनुसन्धान विभागमा दिवेश लोहनीलाई पदस्थापन गरेको छ।"
लमजुङको जिसस प्रमुखमा एमालेबाट गुरुङ र कांग्रेसबाट कुमालको उम्मेदवारी,"बेंसीसहर : जिल्ला समन्वय समिति लमजुङको प्रमुखमा नेकपा एमालेबाट पूर्णबहादुर गुरुङ र गठबन्धनबाट नेपाली कांग्रेसका मुरली कुमालको उम्मेदवारी परेको छ। मंगलबार मुख्य निर्वाचन अधिकृतको कार्यालयमा भएको मनोनयनमा प्रमुखमा २ जनाको उम्मेदवारी परेको हो। जिल्ला समन्वय समिति लमजुङको उपप्रमुखमा भने नेकपा एमालेको तर्फबाट बुनाकुमारी रिमाल निर्विरोध भएकी छन्। सदस्यमा पनि एमालेको मात्र उम्मेद्वारी परेपछि सबै सदस्य निर्विरोध भएका छन्। समन्वय समितिको खुला सदस्यमा मध्यनेपालका मोहनबहादुर गुरुङ, बेसीशहरका केशरबहादुर खत्री, दोर्दीका शेरबहादुर बोगटी, महिला सदस्यमा मस्र्याङ्दीबाट बविता मजाकोटी, सुन्दरबजारबाट विमला खड्का, मध्यनेपालबाट शारदा साँखी र अल्पसंख्यकबाट सुन्दरबजारका गमबहादुर दुराको मनोनयन मात्र परेको मुख्य निर्वाचन अधिकृत शिवप्रसाद खनालले बताए। आठ वटा स्थानीय तह रहेको जिल्लामा प्रमुख, उपप्रमुख, अध्यक्ष र उपाध्यक्षगरी १६ जनामा एमालेले ९ सिटमा विजयी हासिल गरे पछि जिल्ला समन्वय समिति नेकपा एमालेको एकल बन्ने निश्चित रहेको हो। लमजुङमा नेकपा एमालेले बेसीशहरमा नगरपालिका, मस्र्याङ्दी गाउँपालिका र क्ब्होलासोंथरमा प्रमुख, उपप्रमुख, दोर्दी गाउँपालिकामा अध्यक्ष, सुन्दरबजार र मध्यनेपालमा उपप्रमुखमा बिजयी हासिलगरी ९ सिट हासिल गरेको छ। सत्ता गठबन्धनबाट नेपाली काँग्रेसले ५ र नेकपा माअाेवादी केन्द्रले २ सिट जितेकाे थियाे। जिल्ला समन्वय समितिका प्रमुख, उपप्रमुख र सदस्यहरुका लागि नगरपालिकाका प्रमुख, उपप्रमुख, गाउँपालिका अध्यक्ष र उपाध्यक्षले मतदान गर्ने प्रावधान रहेको छ।"
पालिका अध्यक्षसहित चार जना निर्वाचित जनप्रतिनिधिलाई निलम्बनमा राख्न अख्तियारको पत्र,काठमाडौं : अख्तियार दुरुपयोग अनुसन्धान आयोगले स्थानीय तह चुनावमा निर्वाचित एक गाउँपकालिका अध्यक्ष र तीन जना वडाध्यक्षलाई निलम्बनमा राख्न आग्रह गरेको छ। भ्रष्टाचारको कसुरमा विशेष अदालतमा आरोपत्र दर्ता भएको र मुद्दा विचारधीन अवस्थामा रहेकाले उनीहरुलाई कानुनअनुसार निलम्बनको व्यवस्था कार्यान्वयन गर्न आग्रह गरेको हो। आयोगका अनुसार कैलालीको मोहन्याल गाउँपालिका अध्यक्ष देवीदत्त उपाध्यायले सार्वजनिक सम्पत्ति हानि नोक्सानी गरी भ्रष्टाचार गरेको उनीउपर विशेष अदालतमा आरोपपत्र दायर भभएको हुँदा सो मुद्दाको किनारा नभएसम्म स्वतः निलम्बनमा रहने व्यवस्था कार्यान्वयन गर्न निर्वाचन आयोग र सम्बन्धित स्थानीय तहमा जानकारी गराएको छ। त्यस्तै मोहन्याल गाउँपालिका३ का वडाध्यक्ष नन्दराम गिरी सम्बन्धमा पनि भ्रष्टाचार आरोपमा विशेष अदालतमा आरोपपत्र दायर भएकाले निलम्बनमा राख्न आग्रह गरिएको छ। त्यस्तै नुवाकोटको बिदुर नगरपालिका९ का वडाध्यक्ष हरिराम भण्डारीले विद्यालयको रकम हिनामिना गरी भ्रष्टाचार गरेको र विशेष अदालतमा मुद्दा दायर भई उक्त मुद्दा विचाराधीन रहँदाकै अवस्थामा उनी वडाध्यक्षमा निर्वाचित भएको भन्दै निलम्बनमा राख्न आग्रह गरेको छ। त्यस्तै अछामको पंचदेवल विनायक नगरपालिका७ का वडाध्यक्ष कालीदेवी माध्यमिक विद्यालयको प्राथमिक तहका शिक्षक सुरत बहादुर रावलले नक्कली शैक्षिक योग्यताको प्रमाणपत्र पेस गरी सेवामा बहाल रहेकोमा उनीविरुद्ध विशेष अदालतमा आरोपपत्र दायर भएकाले निलम्बनमा राख्न आग्रह गरेको आयोगका सहायक प्रवक्ता वेदप्रसाद भण्डारीले जानकारी दिए।
"'फोहोर व्यवस्थापन गर्न शहरी विकास मन्त्रालयको पैसाले पुग्दैन, काठमाडौंमा फ्लाइ ओभर नबनाए पनि हुन्छ","काठमाडौंः सांसद गगनकुमार थापाले काठमाडौंमा फोहोरमैला व्यवस्थापनको दिर्घकालीन समाधान निकालिनुपर्ने बताएका छन् । मंगलबार संघीय संसदको प्रतिनिधि सभामा बोल्दै थापाले फोहोरको दिर्घकालीन समाधानका लागि शहरी विकास मन्त्रालयको बजेट अपुग हुने बताए। उनले भने, फोहोरको समस्या हल गर्न सहरी विकास मन्त्रालयको पैंसाले पुग्दैन । बञ्चरे डाँडा र सीसडोलको समस्या हल गर्न सहरी विकास मन्त्रालयको पैंसाले पुग्ने स्थिति छैन । यो वर्ष काठमाडौंमा फ्लाइ ओभर नबनाए पनि हुन्छ । अन्डरपास नबनाए पनि हुन्छ । बञ्चरे डाँडा र सीसडोलको समस्याका लागि केहि अर्ब छुट्याउने हो भने दिर्घकालीन समाधान निस्किन्छ । बाहिरका पाँचवटा योजना काटे पनि हुन्छ । उनले काठमाडौं र वरपरको सडक फोहोरले पुरिन थालेको बताए ।"
पेस्तोल र गोलीसहित भारतीय नागरिक पक्राउ,विराटनगर : पेस्तोल र गोलीसहित एक जना भारतीय नागरिकलाई सुनसरी प्रहरीले मंगलबार राति १:३० बजेतिर पक्राउ गरेको छ। भारतको अररिया बबुवान पञ्चायत घोर्ना थानाका २७ वर्षीय आमेप्रकाश पाललाई कटुवा पेस्तोल र त्यसमा प्रयोग हुने ३ राउण्ड गोलीसहित पक्राउ गरिएको सुनसरी प्रहरी प्रमुख एसपी सञ्जयसिंह थापाले जानकारी दिए। उनका अनुसार सुनसरीको हरिनगरा गाउँपालिका४ का डोमी मेहताको घरमा पाहुना आएका बेला पाललाई पक्राउ गरिएको हो। विशेष सूचनाका आधारमा उनलाई पक्राउ गर्न एसपी थापाले जिल्ला प्रहरी कार्यालय सुनसरीबाट विशेष टोली परिचालन गरेका थिए। प्लाष्टिकले बाँधेर लुकाई राखेको अवस्थामा पालले प्रयोग गर्ने बीआर ३९ जे ६८३५ नम्बरको मोटरसाइकलको डिकीबाट पेस्तोल र गोली बरामद भएको थापाको भनाइ छ। कुनै अपराधिक घटनाको योजना बनाएर पाल हतियारसहित नेपाल प्रवेश गरेको हुनसक्ने प्रहरीको अनुमान छ। उनीविरुद्ध प्रहरीले हातहतियार खरखजना मुद्दा चलाउन अनुसन्धान अघि बढाएको छ।
अंश हात पार्न काकीमाथि गोली प्रहार गर्ने युवक पक्राउ,परासी : पश्चिम नवलपरासीको सदरमुकाम परासीमा दिउँसै गोली हान्ने व्यक्ति पक्राउ परेका छन्। पक्राउ पर्नेमा सरावल गाउँपालिका४ मंगलापुरका २८ वर्षिय हंसराम यादव छन्। उनले जिल्ला अदालतबाट करिब ५० मिटर पूर्वमा पर्ने व्यस्त सडकमा सोमबार दिउँसो आफ्नै ३४ वर्षिय काकी रोशनी यादवलाई गोली प्रहार गरेका थिए। हंसरामका बाबु र काकीबीच अदालतमा अंश मुद्दा चलेको थियो। काकाको मृत्युपछि निसन्तान रहेकी काकीलाई मारेपछि सबै अंश आफ्नै नाउँमा बनाउने मनशायका साथ हंसरामले काकीमाथि गोली चलाएका थिए। अंश मुद्दाको मिलापत्र गराउन अदालत जानेक्रममा उनले काकीमाथि २ राउण्ड गोली प्रहार गरेका थिए। तर गोली लाग्नबाट उनी बचेकी थिइन्। गोली प्रहारपछि भागेका हंसरामलाई मंगलबार दिउँसो प्रहरीले सुनवल नगरपालिका९ को वनकट्टी गाउँबाट पक्राउ गरिएको जिल्ला प्रहरी कार्यालयका उपरीक्षक(एसपी) ऋषिराम कँडेलले जानकारी दिए। आफन्तको घरमा लुकिरहेको अवस्थामा पेस्तोलसहित उनी पक्राउ परेका हुन्। पक्राउ परेका हंसराममाथि हातहतियार खरखजना र ज्यान मार्ने उद्योगमा मुद्दा चलाइने एसपी कँडेलले बताए। अंश हात पार्न काकीमाथि गोली प्रहार
यस्ता छन् मन्त्रिपरिषद् बैठकका निर्णय,"काठमाडौं : मन्त्रिपरिषद् बैठकले असार १ गतेदेखि लागू हुने गरी हप्तामा दुई दिन सार्वजनिक विदा दिने निर्णय खारेज गरेको छ। हालः परीक्षणको रुपमा लागू गरिएको हप्तामा दुई दिन सार्वजनिक विदा दिनेसम्बन्धी निर्णय २०७९ असार १ देखि लागू हुनेगरी खारेज गर्ने निर्णय गरेको हो। बैठकले प्रहरी नायब महानिरीक्षकहरू उत्तमराज सुवेदी, अरुण कुमार बिसी, दिवेश लोहनी, मुकुन्द राज आचार्य र पूजा सिंहलाई प्रहरी अतिरिक्त महानिरीक्षक पदमा बढुवा नियुक्ति गर्ने निर्णय गरेको छ। त्यस्तै बैठकले लम्बिनी साँस्कतिक नगरपालिकालाई अस्पताल भवन निर्माणार्थ सरकारी तथा गरिबी निवारण जग्गा लिजमा उपलब्ध गराउन स्वीकृति दिने निर्णय गरेको छ। भौतिक पूर्वाधार तथा रेल्वे सम्बन्धमा व्यवस्था गर्न बनेको अध्यादेश प्रतिस्थापन गर्ने विधेयक यातायात मन्त्रालय संघीय संसदमा पेस गर्न स्वीकृति दिएको छ। फाप्ला अन्तर्राष्ट्रिय क्रिकेट मैदान तथा खेलग्राम पूर्वाधार निर्माण विकास समितिको अध्यक्षमा सुवास शाही र सदस्यमा कल्पना दियाकोटीलाई मनोनयन गरेको छ। नेपाल वायुसेवा निगमका महाप्रबन्धक तथा सञ्चालक सदस्य डिमप्रसाद पौडेललाई हटाएको छ। औषधि ऐन, २०३५ लाई संशोधन गर्न बनेको विधेयक संघीय संसदमा पेस गर्न स्वीकृति प्रदान गर्ने निर्णय गरेको छ। त्यस्तै स्वास्थ्यकर्मी तथा स्वास्थ्य संस्थाको सुरक्षासम्बन्धी ऐन, २०६६ लाई संशोधन गर्न बनेको विधेयक संघीय संसदमा पेस गर्न स्वीकृति प्रदान गरेको छ। मानव अंग प्रत्यारोपण विकास समिति (गठन) (तेस्रो संशोधन) आदेश २०७९ लाई स्वीकृत प्रदान गरेको छ। राजपत्राङ्कित प्रथम श्रेणीका अधिकृत सरजुकुमार वैद्यलाई नेपाल इञ्जिनियरिङ सेवा समूहीकरणतर्फको राजपत्राङ्कित विशिष्ट श्रेणीमा बढुवा नियुक्ति गरेको छ। लोक सेवा आयोगको सिफारिसबमोजिम निजामती सेवाको नेपाल वन सेवा तथा नेपाल शिक्षा सेवाका चार जनालाई राजपत्राकिंत प्रथम श्रेणी वा सो सरहको पदमा नियुक्त गरी पदस्थापन गर्ने निर्णय गरेको छ।"
"सप्तरीमा गाडी दुर्घटना हुँदा १ महिलाको मृत्यु, १० जना घाईते","राजविराज : सप्तरीको राजविराजरूपनी सडक खण्डस्थित गाउँपालिकामा मङ्गलबार दिउँसो भएको गाडी दुर्घटनामा १ महिलाको मृत्यु भएको छ भने १० जना यात्री घाइते भएका छन्। रूपनी गाउँपालिका५ मुसहरनीया बसबिट्टीमा रूपनीबाट राजबिराज आउँदै गरेको प्र ३००१ ज ०२७७ नम्बरको यात्रुवाहक विङ्गर गाडी अनियन्त्रित भई दुर्घटना हुँदा १ महिलाको मृत्यु भएको सप्तरी प्रहरीले जनाएको छ। घाईते रूपनी गाउँपालिका१ नरकटी बस्ने ६८ वर्षीया तारावती देवी यादवको उपचारका क्रममा मृत्यु भएको सप्तरीका डिएसपी माधवप्रसाद काफ्लेले बताए। दुर्घटनामा सिरहाको कर्जन्हा नगरपालिका८ का ३६ वर्षीय ओमनरायण पासवान, उनीकी श्रीमती ३१ वर्षीया इन्द्रदेवी पासवान र निजहरूका छोरा ७ वर्षीय आनन्द पासवान, सप्तरीको डाक्नेश्वरी नगरपालिका१ की ३३ वर्षीया लिलादेवी सदा र ३४ वर्षीय धर्मेन्द्र सदा घाइते भएका छन्। यसैगरी रूपनी गाउँपालिका२ की ३० वर्षीया निर्मलादेवी मण्डल, ३२ वर्षीय गौरी मण्डल, रूपनी गाउँपालिका३ कटैयाका ३४ वर्षीय रामा कुमार साह, सप्तरीकै शम्भुनाथ नगरपालिका६ कठौनाका ४५ वर्षीया बिलेवति देवी साह, शम्भुनाथ नगरपालिका११ का ५६ वर्षीय रामनारायण चौधरी घाइते भएका छन्। घाईतेहरूको राजविराजस्थित गजेन्द्रनारायण सिंह अस्पतालमा उपचार भईरहेको छ। दुर्घटनाग्रस्त गाडी प्रहरीको नियन्त्रणमा रहेको प्रहरीले जनाएको छ।"
थप २८ जनामा कोरोना संक्रमण पुष्टि,"काठमाडौं : पछिल्लो २४ घन्टामा थप २८ जनामा कोरोना संक्रमण देखिएको छ। देशभर गरिएको २ हजार १ सय २० नमूनाको पीसीआर र १ हजार २ सय ५६ जनाको एन्टिजेन विधिबाट परीक्षण गरिएको थियो। जसमध्ये पीसीआरबाट ७ जनामा र एन्टीजेन विधिबाट २१ जनामा कोरोना संक्रमण पुष्टि भएको हो । कोरोनाका कारण मंगलबार कसैको मृत्यु नभएको स्वास्थ्य मन्त्रालयले जनाएको छ । त्यस्तै, थप ९ जना कोरोना संक्रमित डिस्चार्ज भएका छन्। यो सहित हाल नेपालमा ९ लाख ६७ हजार १ सय ५४ जना निको भएका छन् । हाल १ सय ७ सक्रिय संक्रमित रहेको मन्त्रालयले जनाएको छ ।"
सर्दु जलाधार क्षेत्र संकटमा : ओलीले फिर्ता गरेको सरकारी जग्गामा ४० फिटको बुद्धको मूर्ति,"धरान : भूमाफियाहरुको कब्जाबाट खोसेर तत्कालिन प्रधानमन्त्री केपीशर्मा ओली सरकारले सरकारका नाममा फिर्ता गरेको धरान उपमहानगरपालिका४ स्थित छोटी मोरङमा पर्ने धरानको खानेपानीको मूख्य श्रोत मानिएको सर्दु जलाधार क्षेत्रमा ४० फिटको बुद्धको मुर्ति राखिएको छ। खानेपानीको श्रोत मानिएको जङ्गल क्षेत्र अतिक्रमण गरी बुद्धको मुर्ति राखिए पश्चात सर्दु जलाधार क्षेत्र थप संकटमा परेको छ। भूमाफियाहरुको कब्जामा रहेको सर्दु जलाधार क्षेत्रको एकसय ८२ विघा १२ कठ्ठा जमीन तत्कालिन ओली सरकारको निर्देशनमा मालपोत कार्यालय धरानले व्यक्तिको नाममा रहेको रजिष्टेशन पास बदर गरी सरकारको नाममा फिर्ता गरेको थियो। ओली सरकारले व्यक्तिका नाममा दर्ता गरिएको जग्गा रजिष्टेशन पास बदर गरी सरकारका नाममा फिर्ता ल्याइएको भएपनि जलाधार क्षेत्रमा सुर्योदय बुद्धविहारलाई बुद्धको मुर्ति राख्न दिने वन मन्त्रालयको निर्णय भने उल्ट्याउन भने सकेको थिएन। ओलीले सरकारका नाममा फिर्ता गरेको जग्गामा अहिले मोटरबाटो समेत खोलिएको छ। जसका कारण सर्दु जलाधार क्षेत्र दुर्घन्धित भएको धरान१८ का प्रेम राईले बताए। सूर्योदय बुद्ध विहारका अध्यक्ष प्रदिप थापाले जलाधार क्षेत्रमा बुद्धको मुर्ति राखेका छन्। ४० फिट अग्लो बुद्धको मुर्तिको अनावरण प्रदेश १ का प्रदेश प्रमुख भवानी खापुङले गरेका हुन्। बुद्धको मुर्ति अनावरण कार्यक्रममा पूर्व प्रदेश प्रमुख तथा कांग्रेस नेता गोविन्द सुब्बा, कांग्रेस जिल्ला सदस्य किशोर राईलगायत धरानका कांग्रेस र एमालेबाट निर्वाचित वडाध्यक्षहरुको समेत उपस्थिति रहेको थियो। जलाधारमा क्षेत्रमा बुद्धको मुर्ति मात्र हैन बसोवास गर्ने घर र शौचालयसमेत निर्माण गरिए पश्चात जलाधार क्षेत्रको अस्तित्व झन संकटमा परेको छ। बुद्धको मुर्ति राखिएको स्थान ओली सरकारले सरकारका नाममा फिर्ता गरेको जग्गाकोबीच भागमा पर्छ। जुन स्थानको फोहोर मैला पानी परेको बेला धरानको खानेपानीको मुहान सर्दु खोलामा मिसिने गरेका कारण धरानवासी फोहोर पानी पिउन बाध्य भएको धरान१३ का वडाध्यक्ष नेत्र काफ्लेले बताए। उनले जलाधार क्षेत्र अतिक्रमण तत्काल रोक्न नसकिए धरानमा खानेपानीको चरम अभाव हुने बताए। कार्यक्रममा धरानका मेयर हर्कराज राई र उपमेयर अईन्द्रविक्रम बेघालाईसमेत निमन्त्रणा गरिएको भएपनि दुवैजना विवादित क्षेत्रमा बुद्धको मूर्ति अनावरण गरिएकाले उपस्थित नभएको जनाएका छन्। जलाधार क्षेत्रमा सट्टाभर्ना भएको श्रेस्ता फेला नपरेको एकसय २५ विघा १२ कठ्ठा र सट्टा भर्ना भएका जग्गाधनी र हालका जग्गाधनी फरक परेको २० विघा ८ कठ्ठा जमीन हाललाई रोक्का राखिएको छ। २०३३ सालमा तत्कालिन राजा विरेन्द्र शाह पूर्वाञ्चलको भम्रणमा आएका बेला कोसी राजमार्गमा पर्ने भेडेटार मुनिको जमीनलाई सर्दु जलाधार क्षेत्र घोषणा गरेका थिए। धरानवासीले राजा विरेन्द्रलाई धरानमा प्रमुख समस्या खानेपानीको छ समाधान गरिदिनु पर्यो भनेपछि उनले सर्दु जलाधारका २ सय ९ घरपरिवारलाई मोरङको बयरवनमा जग्गा सट्टभर्ना गरी सर्दु जलाधार घोषणा गरेको राप्रापाका नेता लक्ष्मण बस्नेतले बताए। राजा विरेन्द्रको आदेश पश्चात सुनसरीको तत्कालिन बाझगरा, घोपा र विष्णुपादुकाका (हाल धरान उपमहानगरपालिका) बासिन्दालाई मोरङको बयरवनमा स्थानन्तरण गरिएको थियो। जलाधार क्षेत्रका वासिन्दालाई जग्गा सट्टाभर्ना गरिए पश्चात जलाधार क्षेत्रमा वृक्षारोपण गरिएको बस्नेतले बताए। सुर्योदय बुद्ध विहारका अध्यक्ष प्रदिप थापा मगरले वन मन्त्रालयले १९ हेक्टर जमिन सूर्योदय बुद्ध विहारलाई भोगचलन गर्न दिने निर्णय गरेपछि यस क्षेत्रमा बुद्धको मुर्ति स्थापना गरिएको बताए। उनले धार्मिक वनको संरक्षण गर्दै एकहजार बुद्धका मुर्ति स्थापना गरी धरानमा धार्मिक पर्यटक भित्र्याउने योजना रहेको सुनाए। थापाले एकसय ७५ फिट अग्लो बुद्धको मुर्ति राख्ने योजना रहेको सुनाए। धरानका मेयर हर्कराज राईले मोरङको बयरवनमा सट्टाभर्ना पाई सकेका जग्गा धनीहरुलाई जग्गाको लागत कट्टा नभएको कमजोरीका आधारमा पूर्व खोटाङ जिल्ला विकास समितका उपसभापती नइनकुमार राई, सुनसरी जिविसका पूर्व उपसभापती तथा एमाले सुनसरीका नेता बंसि मोक्तान, धनकुटाको भेडेटार गाविसका पूर्वउपाध्यक्ष जगत राई र हाल झापा घर भएका दिलिप राईले पूर्व जग्गाधनी विरखे राईलगायतसंग मिलेर २०५८ सालमा सर्वोच्च अदालतमा रिट निवेदन दर्ता गरे। रिट दर्ता पश्चात सर्वोच्चले जलाधारको विषयमा जिल्ला प्रशासन कार्यालय र मालपोत कार्यालय सुनसरी र बेलवारीसंग यथार्त बुझन लिखित जवाफसमेत मागेको थियो। दुबै निकायले सर्वोच्चमा लिखित जवाफ पठाएको भएपनि सर्वोच्चका तत्कालिन प्रधानन्याधिश गोविन्द्रबहादुर श्रेष्ठ र न्यायधिश कृष्ण कुमार बर्माको संयुक्त इजलासले २०६१ बैशाख १५ गते पूर्व जग्गाधनीकै नाममा जोतभोगको फैसला सुनाए पश्चात भुमाफियाहरुले जलाधारमाथि कब्जा जमाएका थिए। सर्वोच्चको फैसला पश्चात २०६८ मा जिल्ला विकास सुनसरीको तर्फबाट फैसला पुर्नरावलोकन गरीपाउँ भनी रिट निवेदन दर्ता गरिएको थियो। तर पुनरावलोकन रिटमासमेत धरान र सर्दुजलाधारको विषयमा जानकार रहेकी सर्वोच्चका तत्कालिन न्यायाधिश शुशिला कार्की, ताहिर अलि अन्सारी र तर्कराज भट्टको संयुक्त इजलासले २०६९ साउन ८ मा पुनरावलोकन रिट खारेज गरे पश्चात भूमाफियाहरुले जलाधारको जग्गा प्लटिङ गरी विक्रिवितरण सुरु गरेका थिए।"
मुस्ताङमा शहरी तथा भवन निर्माण कार्यालयका ४ योजना,"जोमसोम : शहरी तथा भवन निर्माण आयोजना कार्यालय बाग्लुङ अन्तर्गत मुस्ताङमा ४ वटा योजनाको काम धमाधम भईरहेको छ। आयोजनाले मुस्ताङको घरपझोङ४ जोमसोम, घरपझोङ३ स्याङ र लोमान्थाङ५ मा पूर्वाधार निर्माणको काम अघि बढाएको हो। मुस्ताङ सदरमुकाम जोमसोमको भित्री बजारक्षेत्रमा सडक तथा पैदल बाटो स्तरोन्नतिका लागि जोमसोम हिमाली मोटर बाटो तथा पैदलमार्ग निर्माण आयोजना सुरु गरिएको हो। आरसीसी सडक तथा पैदल बाटो र ड्रेन निर्माण गर्न ८५ लाख २३ हजारमा सनातन कन्ट्रक्सनले जिम्मा लिएको हो। चालु आव २०७८०७९ मा विनियोजित बजेट मध्येबाट कन्ट्रक्सनले जोमसोमको भित्री बाटोमा आरसीसी पक्की सडक तथा पैदलमार्ग निर्माण गर्न २०७८०९२१ मा सम्झौता गरेको थियो। सम्झौता अवधि ६ महिना रहेको उक्त आयोजनाको अहिले धमाधम काम भईरहेको शहरी तथा भवन निर्माण आयोजनाका फिल्ड सुपरभाईजर ढिन्डुक गुरुङले जानकारी दिए। जोमसोम बजारको भित्री सडकमा १५ देखि २० सेमी ढुङ्गा राखेर सोलिङ गरिएको छ भने त्यसमाथि १५ सेमी आरसीसी ढलान गर्ने काम भईरहेको उनले बताए। आयोजनासंग यसअघि सम्झौता हुँदा स्टमेट अनुसार स्थानीय तहका जनप्रतिनिधिको सहमतीमा ४३३ घनमिटर सडक तथा पैदलमार्गको काममा आशिंक हेरफेर भएको सुपरभाईजर गुरुङले जानकारी दिए। कन्ट्रक्सनले अहिले झन्डै ५० प्रतिशत काम सम्पन्न गरेको जनाएको छ। जोमसोम बजारक्षेत्रमा दुईतर्फी घर टहर भएको स्थानमा ४० सेमीको डबल ड्रेन र एकतर्फी भएको ठाउँमा ४० सेमीको सिङ्गल लेनको ड्रेन निर्माण गर्नेछ। ड्रेनको माथिमा स्लाप राखिने छ। एकीकृत पूर्वाधार विकास कार्यक्रम अनुसार शहरी तथा भवन निर्माण आयोजनाले मुस्ताङको घरपझोङ४ मा निर्माणधिन जोमसोम बसपार्कमा टिकट काउन्टर, क्यान्टिङ रेष्टुरेन्ट र गार्ड हाउँस निर्माणका लागि काम अघि बढाएको हो। दामोदरकुण्ड कन्ट्रक्सनले २०७९ चैत्र ४ गते ९५ लाख ५२ हजारमा उक्त पूर्वाधार बनाउन सम्झौता गरेको र चालु आवको असार मशान्तसम्ममा सक्ने लक्ष्य लिएको शहरी तथा भवन निर्माण आयोजनाका सुपरभाईजर गुरुङले जानकारी दिए। यस्तै मुस्ताङको घरपझोङ गाउँपालिकामा एक शहर एक पहिचान मुस्ताङ जिल्ला जोमसोमको पर्यटकीय शहरमा मुख्य बजारक्षेत्रको सडकमार्ग स्तरोन्नति आयोजना अन्तर्गत पुथाङ विमानस्थलको भित्री बजारको सडक बाटो स्तरोन्नति र ड्रेन निर्माणको काम हुने जनाईएको छ। कार्यशक्ति कन्ट्रक्सनले जिम्मा लिएको उक्त आयोजना १ करोड ५६ हजारमा सम्झौता गरिएको हो। जसअन्तर्गत घरपझोङ३ स्याङको पुलचोकमा ५३० मिटर ग्याबिन वाल निर्माण गरिएको छ भने ६ मिटर चौडा ग्राभेल सडकमा ग्राभेल गरिएको आयोजनाका सुपरभाईजर गुरुङले उल्लेख गरे। उनका अनुसार स्याङककै माथिल्लो गाउँ जाने बाटोमामा ड्रेन निर्माण, रिटेनिङ वाल, ग्याबिन लगाउने र ७० मिटर बाटो ढलान गरिने छ। उपल्लो मुस्ताङमा माटो शहर लोमान्थाङमा एकीकृत बस्ती विकास तथा पूर्वाधार निर्माण योजना अन्तर्गत छपनी ढुङ्गा बिच्छ्याउने तथा ड्रेन निर्माण गर्ने काम सकिएको छ। लोमान्थाङको सांस्कृतिक सम्पदा नबिग्रिने गरी करिब २ सय मिटर भित्री बाटोमा छपनी ढुङगा बिच्छयाएर पैदल बाटो निर्माण गरिएको हो। लोमान्थाङमा छपनी ढुङ्गा बिच्छ्याउन वलेवा भैरव निर्माण सेवाले ३३ लाख ५२ हजारमा सम्झौता गरेको थियो।"
बाघको आक्रमणबाट चितवनमा एक महिलाको मृत्यु,"चितवन : बाघको आक्रमणबाट पश्चिम चितवनमा एक जनाको मृत्यु भएको छ। मंगलबार दिउँसो चार बजे जगतपुरको घैलाघारी सामुदायिक वनमा निउरो टिप्न जाँदा भरतपुर २३ की अन्दाजी ५५६० वर्षकी मंगली बोटेको मृत्यु भएको हो। उनीसहित चार जना निउरो टिप्न गएका थिए। बोटेको शव बाघले जंगलतर्फ लगेको छ। नेपाल प्रहरी, कसरा ब्यारेकबाट आर्मीसहित ४ वटा हात्तीबाट खोजी गरिएको जिल्ला प्रहरी कार्यालय चितवनका प्रवक्ता डीएसपी नरहरि अधिकारीले बताए।"
साउन १ देखि सबै सवारीमा इम्बोस्ड नम्बर प्लेट अनिवार्य होइन,"काठमाडौंः यातायात व्यवस्था विभागले साउन १ गते देखि सबै सवारीमा इम्बोस्ड नम्बर प्लेट अनिवार्य नभएको बताएको छ । सवारी साधनमा इम्बोस्ड नम्बर अनिवार्य गरिएको भन्दै सर्वत्र आलोचलना भएपछि विभागले एक विज्ञप्ति जारी गर्दै सबै सवारीमा इम्बोस्ड नम्बर प्लेट अनिवार्य नभएको स्पष्ट पारेको हो । २०७८ कार्तिकमा प्रकाशित सूचना बमोजिम २०७९ श्रावणदेखि अनिवार्यरुपमा जडान गर्नुपर्ने भनिएका प्रकृतिका सवारी साधनमा त्यस्तो प्लेट जडान भएनभएको अनुगमन गरिने बताएको छ । सूचनामा भनिएको छ,अन्य सवारीको हकमा सम्बन्धित यातायात व्यवस्था कार्यालयहरुले निर्धारण गरेको समय तालिका अनुसार लट अनुसार सवारीमा इम्बोस्ड नम्बर प्लेट जडान गर्दै सम्झौताको बाँकी समयमा २५ लाख सवारीमा यस्ता प्लेट जडान गर्ने भन्ने नै हो ।"
"खाद्य गोदाममा राजस्व कार्यालयको छापा, लाखौ रुपैयाँ बराबरको तस्करीका सामान बरामद","विराटनगर : विराटनगरको एउटा खाद्य गोदाममा छापा हानेर मंगलबार २० लाख मूल्य बराबरको तस्करीका सामान बरामद गरिएको छ। मोरङ प्रहरी र राजस्व अनुसन्धान कार्यालय इटहरीको संयुक्त टोलीले खाद्यान्न गोदाममा छापा मारेर ठूलो परिणामको सामान बरामद गरेको हो। मोरङ प्रहरीका प्रवक्ता डीएसपी दीपक श्रेष्ठका अनुसार विराटनगर महानगरपालिका११ स्थित केसलिया रोडमा श्यामसुन्दर रौनियारले सञ्चालन गर्दै आएको शिवम् गणपति ट्रेडिङमा छापा हानिएको हो। विशेष सूचनाका आधारमा छापा मार्दा भन्सार छली गरेर ल्याइएको तस्करीका सामान बरामद भएको डीएसपी श्रेष्ठको भनाइ छ। गोदाममा फेला परेको अवैध सामान मुचुल्का उठाएर राजस्वको टोलीले कारवाहीका लागि लिएर गएको छ। छापा मार्दा ३ सय बोरा दाल, चिनी, केराउलगायतका खाद्यान्न सामग्री फेला पारिएको डीएसपी श्रेष्ठको भनाइ छ। गोदाममा राखिएका सामानको आवश्यक कागजपत्र र बिल फेला नपरेपछि बरामद गरिएको उनले बताए। भारतबाट तस्करी गरेर सामान ल्याउँदै आफ्नो गोदाममा राखेर रौनियारले बजारमा पुर्याउने गरेको प्रारम्भिक अनुसन्धानबाट खुलेको छ। उनले क्यारिङमार्फत अवैध सामान नेपाल भित्राउने गरेको खुलेको हो। सामान बरामद गरिएपनि गोदाम सञ्चालक रौनियार भने पक्राउ परेनन्। यस विषयमा राजस्वले प्रारम्भिक अनुसन्धान गरिरहेको र रौनियारलाई कारबाहीका लागिपछि लैजाने तयारी रहेको बताइएको छ।"
युवा संघको प्रदर्शनमा प्रहरीको लाठी चार्ज,"काठमाडौं : युवा संघ नेपालले सवारीसाधनको इम्बोस्ड नम्बर प्लेट जडानमा सर्वसाधारणलाई अस्वभाविक दबाब दिएको भन्दै काठमाडौंमा प्रदर्शन गरेको छ। काठमाडौंको बानेश्वरस्थित यातायात व्यवस्था विभाग अगाडि इम्बोस्ड नम्बर प्लेट खारेज हुनुपर्ने भन्दै विरोध प्रर्दशन गरेको हो। सवारीसाधनको इम्बोस्ड नम्बर प्लेटमा दबाब दिएको र उक्त नम्बर प्लेटको अत्यधिक मूल्यविरुद्ध प्रदर्शन गरिएको युवा संघले जनाएको छ। प्रदर्शनमा सहभागीहरुले इम्बोस्ड नम्बर घोटाला हो, इम्बोस्ड नम्बर चाहिँदैन, ठेकेदारलाई दुई वर्ष थपलगायतका प्लेकार्ड प्रदर्शन गरेका थिए। प्रदर्शनका क्रममा उनीहरुले सरकारी सवारी साधनलाई रोक्न खोजेपछि प्रहरीले लाठीचार्ज गरेको थियो। इम्बोस्ड नम्बर प्लेट जडानका बिषयमा तीव्र आचोचना भएपछि विभागले भने साउन १ देखि सबै सवारी साधनमा इम्बोस्ड नम्बर प्लेट अनिवार्य गर्न नखोजिएको जनाएको छ।"
दक्षिणकालीको जंगलमा मृत भेटिएका किशोरकिशोरीको पहिचान खुल्यो,काठमाडौं : सोमबार बिहान दक्षिणकालीको फर्पिङको जंगलमा मृत फेला परेका किशोरकिशोरीको पहिचान खुलेको छ । उपत्यका अपराध महाशाखाका प्रमुख एसएसपी बसन्त कुवरका अनुसार मृत अवस्थामा भेटिएकी किशोरी राप्ती गाउँपालिका २ दाङकी २० वर्षीया विमला कुमाल र किशोर इन्द्रसरोवर गाउँपालिका ३ मकवानपुरका २० वर्षीय मनिष ठकुरी हुन्। काठमाडौंको दक्षिणकाली नगरपालिकाको फर्पिङको जंगलमा उनीहरुको शव घोप्टो परेको अवस्थामा फेला परेको थियो । शव नजिकै विषको बट्टा र कोल्ड ड्रिंक्स पनि भेटिएको थियो । प्रहरीका अनुसार मृतकका आफन्त सम्पर्ककमा आएका छैनन् । मृत्युको कारण पनि खुलिसकेको छैन । पोष्टमार्टमका लागि शव शिक्षण अस्पताल महाराजगन्जमा राखिएको छ । घटनास्थलमा युवतीको साथबाट मोबाइल भेटिएको थियो । सिम नजिकै फालिएको अवस्थामा थियो । मोबाइलको माध्यमबाट मृतकको पहिचान गरेको प्रहरीले बताएको छ।
नेपाल हाउस रेस्टुरेन्टमा इन्टर्नसीप गर्न गएकी विद्यार्थी बलात्कृत,"काठमाडौं : काठमाडौंको हात्तिसारमा अवस्थित नेपाल हाउस रेस्टुरेन्टमा इन्टर्नसीपका लागि गएकी २१ वर्षीया विद्यार्थी बलात्कृत भएकी छन्। गेट कलेजमा होटल म्यानेजमेन्ट पढ्दै गरेकी उनी अन्य पाँचजना विद्यार्थीसँगै गत शुक्रबार नेपाल हाउस पुगेकी थिइन्। अन्नपूर्ण पोस्ट्लाई प्राप्त सूचनाअनुसार शुक्रबार रेस्टुरेन्टका सञ्चालक क्षितिज लामिछानेको वैवाहिक वर्षगाँठको अवसरमा पार्टी आयोजना गरिएको थियो। पार्टीकै लागि लामिछानेले ती विद्यार्थीहरुलाई बोलाएको प्रहरीको भनाइ छ। लामिछाने गेट कलेजमा अध्यापनसमेत गराउँदै आएका छन्। गेट कलेजका अन्य विद्यार्थीहरुसमेत त्यही 'इन्टर्न' गर्दै आएका छन्। पार्टी चलिरहेकै अवस्थामा रेस्टुरेन्टमा कार्यरत जीवन फुयाँल खत्रीमाथि ती विद्यार्थीलाई बाहिर बोलाएर बलात्कार गरेको आरोप लागेको छ। दोलखा घर भएका खत्री वेटरको रुपमा कार्यरत रहेको र शुक्रबार राति साढे १० बजे 'स्मोकिङ जोन'मा लगेर बलात्कार गरेको पीडित विद्यार्थीले प्रहरीसमक्ष बयान दिएकी छन्। प्रहरीका अनुसार खत्रीले 'कोल्ड ड्रिङ्स'मा मदिरा मिसाएर खुवाएको र नशा लागेपछि बलात्कार गरेका थिए। प्रहरीले खत्रीलाई शुक्रबार राति नै प्रक्राउ गरेको छ। नेपाल प्रहरीको दरबारमार्ग वृत्तबाट गएको टोलीले खत्रीलाई प्रक्राउ गरेको जिल्ला प्रहरी परिसर काठमाडौंका प्रमुख सुदीप गिरीले पुष्टि गरेका हुन्। 'बलात्कार भएको भन्ने खबर प्रहरीले पाउनासाथ राति नै गएर युवतीको उद्धार र युवकलाई प्रक्राउ गरिएको हो। घटनाको अनुसनधान जारी छ,' गिरीले अन्नपूर्णसँग भने। पीडित विद्यार्थीले परिसरमा जाहेरी दिएकी छन्। घटनाको अनुसन्धानका लागि जिल्ला अदालत काठमाडौंले आरोपित खत्रीलाई सोमबार ७ दिनको म्यादसमेत थपेको छ। घटना सम्बन्धमा नेपाल हाउसका सञ्चालक क्षितिज लामिछानेले रेस्टुरेन्टमा पार्टी चलेको समयमा घटना घटेकाले आफूले तत्कालै थाहा नपाएको बताए। 'घटना थाहा पाउनासाथ हामीले प्रहरी बोलाएका हौं। ती वेटर हाम्रोमा तीन महिनाअघि मात्रै काम गर्न आएका थिए,' लामिछानेले अन्नपूर्णसँग भने। अरुबेला राम्रै व्यवहार देखाउने खत्रीको खराब नियतबारे आफूले थाहा नपाएको लामिछानेको भनाइ छ। उनले कानुनी उपचारमा पीडित पक्षलाई सहयोग गर्ने बताए।"
नवलपरासीमा जसपा र लोसपा भित्र लफडा,"परासी : जनता समाजवादी पार्टी(जसपा) र लोकतान्त्रिक समाजवादी पार्टी(लोसपा) नवलपरासीमा आन्तरिक विवाद चुलिएको छ। दुई छुट्टाछुट्टै पार्टीबीचको गुटगत झगडाले विवाद चुलिएको हो। जसपाभित्र रामग्राम नगरपालिकाको कार्यपालिका सदस्य निर्वाचनको विषयलाई लिएर दुई नेताको गुट देखा परेको हो। त्यस्तै लोसपाभित्र स्थानीय तह निर्वाचनको विषयलाई लिएर विवाद देखिएको हो। लोसपाबीच देखिएको विवादका कारण एक गुटले पार्टी अध्यक्ष मुकुरजी गिरीसहित चार जना नेतालाई साधारण सदस्यसमेत नरहने गरी कारबाही गरेर नयाँ समिति गठन गरेको छ। गिरी नेतृत्वसँग असन्तृष्ट बनेको लोसपाका जिल्ला वरिष्ठ उपाध्यक्ष विजय अग्रहरीको अध्यक्षता र केन्द्रीय सदस्य चन्द्रिकादेवी चौधरीको आतिथ्यतामा जेठ १८ गते बसेको १७ जना असन्तुष्ट जिल्ला सदस्यसहितको बैठकले दीपचन्द्र कौशलको अध्यक्षतामा नयाँ समिति गठन गरेको हो। सो बैठकले मुकुरजी गिरी अध्यक्ष रहेको २५ सदस्ययी जिल्ला समितिलाई विघटन गर्दै कौशलको अध्यक्षतामा नयाँ समिति गठन गरेको हो। नयाँ समिति गठनपछि जेठ २१ गते बसेको कौशल अध्यक्ष रहेको जिल्ला समितिको बैठकले १५ सदस्यीय समिति गठन गरेर जिल्ला समिति सदस्यको जिम्मेवारी बाँडफाँड गरेको हो। सोही बैठकले पार्टी अध्यक्ष गिरीसहित निर्वाचन पर्यवेक्षक पुरन चौधरी, प्रवक्ता हेमन्त पाण्डे र नगर संयोजक भागिरथी यादवलाई पार्टीको साधारण सदस्यसमेत नरहने गरी निष्काशन गरेको हो। निष्काशन गरिएका चार जनालाई स्थानीय तह निर्वाचनमा पार्टी विपरीत कार्य गरिएको आरोप लगाइएको छ। चार नेताहरुका कारण चुनावमा हार व्यहोर्नु परेको र अधिकांश स्थानमा सोँचेभन्दा कम मत आएको आरोप लगाइएको छ। लोसपाले स्थानीय तह निर्वाचनमा जिल्लाभरबाट पाल्हीनन्दनमा मात्र १ वडाध्यक्षसहित ५ सदस्य जनप्रतिनिधि जितेको छ। यसैबीच रामग्राम नगर कार्यपालिका सदस्य निर्वाचनको उमेदवारीको विषयलाई लिएर जसपाभित्र आन्तरिक द्धन्द्ध बढेको छ। कार्यपालिका सदस्य निर्वाचनमा जिल्ला अध्यक्ष धरेन्द्र यादव र केन्द्रीय सदस्य एंव पूर्व रक्षाराज्यमन्त्री रामवचन यादवको दुई गुटका कारण पार्टीकै सदस्यले हार व्यहोर्नु परेपछि जसपाभित्र आन्तरिक विवाद बढेको हो। विवादकै कारण शहिद जगदिश पासवानकी आमा पराजित भएकी छन्। जसपामा आवद्ध शहिद जगदिश पासवानकी आमा सिंगारी पासीलाई जसपाले आफ्नै चुनाव चिन्ह(छाता) नदिई स्वतन्त्रबाट उठाइएपछि कार्यकर्ताबीच पार्टीका नेताहरुप्रति तीव्र असन्तुष्टी छ। गुटकै कारण चुनाव चिन्ह पाउन नसकेपछि अर्को गुटले पासीलाई स्वतन्त्रबाट उमेदवारी दिन लगाएको थियो। तर विजयी हासिल गराउन सकेन। जसपाको एक समुहले कांग्रेस र अर्को समूहले एमालेसँग गठबन्धन गरेको थियो। राप्रपासहित एमालेसँग गठबन्धन गरेको जिल्ला अध्यक्ष धरेन्द्रको गुट विजयी भएको हो। त्यहीबाट जसपाबीचको विवाद सुरु भएको हो। जसपाले स्थानीय तह निर्वाचनमा जिल्लाभरबाट रामग्राम नगरपालिकामा ६ वडाध्यक्षसहित २५ र पाल्हीनन्दनमा १ सदस्य गरी कुल २६ जनप्रतिनिधि जितेको छ।"
"'नाम रोजगार मन्त्रालय, काम बेरोजगार उत्पादन गर्ने'","काठमाडौंः सांसद दुर्गा पौडेलले श्रम तथा रोजगार मन्त्रालयको नाम परिवर्तन गरेर श्रम तथा बेरोजगार मन्त्रालय राख्न माग गरेकी छन् । मंगलबार संघीय संसदको प्रतिनिधि सभामा खर्च कटौती प्रस्तावमाथि छलफललमा भाग लिँदै सांसद पौडेलले रोजगार मन्त्रालयले बेरोजगार मात्र उत्पादन गर्ने भएकाले मन्त्रालयको नाम फेरेर श्रम तथा बेरोजगार मन्त्रालय राख्नुपर्ने अवस्था सृजना भएको बताइन्। उनले भनिन्, युवालाई तालिम दिएर विकासमा सहभागी गराउनु पर्ने हो । श्रम तथा रोजगार मन्त्रालयले रोजगारी दिनुपर्नेमा बेरोजगार भएर नेपाली नागरिकहरु विदेश पलायन भइरहेका छन् । सरकारले प्रत्येक दिन युवाहरु जोखिम मोलेर विदेशीन बाध्य भएको भन्दै सरकार संवेदनशिल नभएको बताइन् ।"
जिल्ला आपतकालीन सञ्चालन केन्द्रलाई सामाग्री हस्तान्तरण,"रसुवा : बागमती प्रदेशको आन्तरिक मामिला तथा कानुन मन्त्रालयले जिल्ला आपतकालीन सञ्चालन केन्द्रलाई सामाग्री हस्तान्तरण गरेको छ। मंगलबार जिल्ला प्रशासन कार्यालय रसुवामा भएको विपद् व्यवस्थापन सम्बन्धी कार्यक्रममा केन्द्रलाई आवश्यक पर्ने सामग्री हस्तान्तरण गरिएको हो। केन्द्रको सुदृढीकरणको लागि सामग्री खरिद गरेर हस्तान्रण गरिएको मन्त्रालयले जनाएको छ। केन्द्रलाई ४१ इन्चको स्मार्ट टेलिभजन, डेस्कटप कम्प्युटर, प्रिन्टर, प्रोजेक्टर, पावर ब्याकप सिष्टम र भिस्याट फोन सेट हस्तान्तरण गरिएको हो। मन्त्रालयले रसुवाका निमित्त प्रमुख जिल्ला अधिकारी दुर्गा थापा केसीलाई सामग्री हस्तान्तरण गरेको हो। कार्यक्रममा बागमती प्रदेशमा विपदको अवस्था, हालसम्म भएका कार्य, आगामी दिनका योजनालगायतका बारेमा छलफल भएको थियो। साथै जिल्लाका सुरक्षा निकायका प्रमुख तथा प्रतिनिधिले जिल्लाको विपदको अवस्था, सुरक्षा निकायले गरेका कार्यलगायतका बारेमा जानकारी गराएका थिए।"
काठमाडौंमा घर बनाउन ४ आना जग्गा अनिवार्य,"काठमाडौंः काठमाडौंमा घर बनाउन ४ आना जग्गा अनिवार्य गरिएको छ । घर बनाउने प्रयोजन आवासका लागि ४ आनाभन्दा कम हुनेगरी कित्ताकाट गर्न नपाइने व्यवस्था ल्याइएको हो । भूमि व्यवस्था सहकारी तथा गरिबी निवारण मन्त्रालयले भूउपयोग नियमावली २०७९ जारी गर्दै यो व्यवस्था अघि सारेको हो। राजपत्रमा जेठ २३ गते प्रकाशित गरेको नियमावलीमा भनिएको छ, 'जग्गाको खण्डीकरण नियन्त्रणसम्बन्धी व्यवस्थामा कृषि क्षेत्रको रुपमा वर्गीकरण गरिएको वा नियम ५ को उपनियम (७) बमोजिम कृषि क्षेत्रको रुपमा तोकिएको जग्गालाई काठमाडौं उपत्यकामा पाँच सय वर्ग मिटर, तराई र भित्री मधेशमा छ सय पचहत्तर वर्ग मिटर क्षेत्रफलभन्दा कम क्षेत्रफल हुने गरी कित्ताकाट गर्न पाइनेछैन ।"
"फेरि ओरालोतिर सेयर बजार : ४५५९ अंकले घट्यो नेप्से, १ अर्ब ३१ करोडको कारोबार","काठमाडौं : सेयर कारोबारको दोस्रो दिन नेप्से परिसूचक दोहोरो अंकले ओरालो लागेको छ। आज नेप्से परिसूचक ४५५९ अंकले घटेर २०२०२३ विन्दुमा अडिएको छ। सेन्सेटिभ इण्डेक्स ११ अंक बढीले घटेको छ। यसअघि सोमबार नेप्से परिसूचक दोहोरो अंकले घटेको थियो। सो दिन नेप्से १२९२ अंकले घटेर २०६५७८ विन्दुमा पुगेको थियो। सो दिन २२८ कम्पनीको ४४ लाख ९ हजार ६९१ कित्ता सेयर १ अर्ब २७ करोड ३३ लाख ८५ हजार २२७ रुपैयाँमा कारोबार भएको थियो। आज २३४ कम्पनीको ३८ लाख ८७ हजार ७४८ कित्ता सेयर १ अर्ब ३१ करोड २८ लाख ६ हजार ५६३ रुपैयाँमा कारोबार भयो। दोहोरो अंकले घटेको सेयर बजारमा सोमबारको तुलनामा कारोबार रकम केही बढेको हो। यसदिन दुई कम्पनीको सेयर मूल्यमा सकारात्मक सर्किट लाग्यो। उपकार लघुवित्त वित्तीय र बलेफी हाइड्रोपावरको सेयर मूल्य १० प्रतिशतले बढेको हो। यस्तै, दुई कम्पनीको सेयर मूल्यमा नकारात्मक सर्किट लाग्यो। यसदिन कारोबारमा आएका १३ समूहको सूचक ओरालो लाग्यो। बैंकिङ, डेभलपमेन्ट बैंक,फाइनान्स, मनु एन्ड प्रो, अदर्श,इन्भेस्टमेन्ट समूहको सूचक दुई प्रतिशत बढीले घट्यो। यस्तै, ट्रेडिङ, होटल्स एन्ड टुरिजम,नन लाइफ इन्सुरेन्स, माइक्रो फाइनान्सको सेयर मूल्य १ प्रतिशत बढीले ओरालो लाग्यो। सोमबार १३ समूहमध्ये ६ समूहको सूचक बढ्दा ८ कम्पनीको सूचक ओरालो लागेको थियो। आज कारोबार रकमका आधारमा एनआईसी एसिया अग्रस्थानमा रह्यो। सो बैंकको ६ करोड बढीको सेयर कारोबार भयो।"
ईम्बोस्ड नम्बर कार्यान्वयनबाट सरकार पछि नहट्ने,"काठमाडौं : यातायात व्यवस्था विभागले सवारी साधनमा इम्बोस्ट नम्बर प्लेट जडान गर्ने सरकारको निर्णय कार्यान्ययन गर्न कटिबद्ध रहेको जनाएको छ। सवारी साधनमा इम्बोस्ट नम्बर प्लेट जडानका विषयमा सर्वत्र आलोचना भएपछि यो कार्यमा दवाव रणनीति अपनाइएको स्पष्ट पारेको हो। विभागले मंगलबार सार्वजनिक सूचना जारी गर्दै ईम्बोस्ड नम्बर प्लेट जडानको विषय नयाँ नभएको र सार्वभौम संसदबाट निर्माण गरिएको कानुनको कार्यान्वयनमा तिव्रता दिई सिर्जित दायित्व समयमै पुरा गर्ने तर्फ केन्द्रित रहेको बताएको हो। सूचनामा भनिएको छ, सार्वभौम संसदबाट निर्माण भएका कानुन, सम्मानित अदालतका आदेश र अन्य प्रचलित कानुनको कार्यान्वयन गर्नु सार्वजनिक निकायको कर्तव्य हो। यसका लागि आवश्यक पूर्वाधारको तयारी र योजना तयार गर्नुपर्ने विषयमा विभाग सचेत छ। २०७९ श्रावण देखि २०७८ कार्तिकमा प्रकाशित सुचना बमोजिम अनिवार्यरुपमा जडान गर्नुपर्ने भनिएका प्रकृतिका सवारी साधनमा त्यस्तो प्लेट जडान भएनभएको अनुगमन गरिने र अन्य सवारीको हकमा सम्बन्धित यातायात व्यवस्था कार्यालयहरुले निर्धारण गरेको समय तालिका अनुसार लट अनुसार सवारीमा ईम्वोस्ड नम्बर प्लेट जडान गर्दै सम्झौताको वाकी समयमा २५ लाख सवारीमा यस्ता प्लेट जडान गर्ने भन्ने नै हो। विभागका महानिर्देशक नमराज घिमिरेले ईम्बोस्ड नम्बर प्लेट जडानको लागि आवश्यक पूर्वाधार तयार नगरी कार्यान्वयनमा ल्याईएको भन्ने भनाई सत्य नभएको बताए। विभागको तर्फबाट ईम्बोस्ड नम्बर प्लेट जडानको लागि गर्नुपर्न आवश्यक सवै पूर्वाधार तयार गरी सकेर विभागले यो कार्यक्रम कार्यान्वयनमा ल्याएको उनले स्पष्ट पारे। राज्यका नीति कार्यान्वयनका लागि मुख्यतः दुई रणनीति अवलम्बन गरिने भन्दै पहिलो लाभ असफल भएपछि दवाव रणनीति अपनाउने गरिन्छ। ईम्बोस्ड नम्बर प्लेट जडान गर्ने सन्दर्भमा पनि यहि रणनीति कार्यान्वयनमा ल्याईएको विभागले जनाएको छ। विभागका महानिर्देशक नमराज घिमिरेले ईम्बोस्ड नम्बर प्लेट जडानको लागि आवश्यक पूर्वाधार तयार नगरी कार्यान्वयनमा ल्याईएको भन्ने भनाई सत्य नभएको बताए। विभागको तर्फबाट ईम्बोस्ड नम्बर प्लेट जडानको लागि गर्नुपर्न आवश्यक सवै पूर्वाधार तयार गरी सकेर विभागले यो कार्यक्रम कार्यान्वयनमा ल्याएको उनले स्पष्ट पारे। हाल विभागमा करिव २ लाख ५० हजार प्लेट उत्पादन भएर स्टोरमा रहेको छ। ईम्बोस्ड नम्बर प्लेट जडानको लागि आवेदन गर्ने प्रणाली र यसको पर्सनलाईजेसनको प्रणाली तयार भएको बताएको छ। उत्पादन भएका नम्बर प्लेटहरु समयमै सम्बन्धित यातायात व्यवस्था कार्यालयहरुमा ढुवानी गर्न हुलाक सेवा विभागसँग सम्झौता गरिसकिएको विभागले जनाएको छ। विभागले जारी गरेको सूचनामा भनिएको छ,नम्बर प्लेट जडान गर्न सवारीको सम्पूर्ण विवरण यातायात व्यवस्था कार्यालयहरुमा हुने भएकोले सवारी धनीले अनलाईन प्रणालीमार्फत गरेको आवेदन र त्यससँग सम्वन्धित विवरण रुजु गरी ईम्बोस्ड नम्बर प्लेट प्रदान गर्ने जिम्मेवारी सम्बन्धित यातायात व्यवस्था कार्यालयको हो। यसरी कार्यालयबाट जारी भएको ईम्बोस्ड नम्बर प्लेट सम्बन्धित सवारी साधनको धनीको वायोमेट्रिक सुचनासहित पर्सनलाईजेशन गर्ने र फिटिङ गर्ने जिम्मेवारी सेवा प्रदायक (डेकाट्र टाईगर आईटी)को हो। यसको लागि विभागले समन्वयकारी भूमिका निर्वाह गर्ने हो।"
"पदको कुनै लोभ छैन, मन्त्री छाड्न तयार छु : मन्त्री आले","काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेले आफ्नै पार्टीका केहि नेताहरुले आफूलाई बदनाम गर्न खाजेको आरोप लगाएका छन्। मंगलबार पशुपतिमा विश्वरुपा मन्दिर तथा सत्तल पुननिर्माण कार्यको क्षमा पूजासहित शुभाम्भ एवं शिलान्याश कार्यक्रममा मन्त्री आलेले आफ्नै पार्टीका केहि नेताहरुले आफूले धेरै चलखेल गर्यो भनेर आफूविरुद्ध अन्तर्वार्ता दिएर बदनाम गर्न खोजेको बताए। मन्त्री आलेले आफूलाई पदको कुनै लोभ नभएको भन्दै आफू मन्त्री छाड्न तयार रहेको जिकिर गरे। आफूहरु ६ महिनाका लागि मन्त्री बनेको तर यसबीचमा २ महिना ग्रेस मार्कसमेत पाएर ८ महिना सरकारमा बस्न पाएको भन्दै अरुलाई मौका दिँदा आफू खुसी हुने उनको भनाइ छ। उनले बतास समूहविरुद्धको मुद्दा अघि बढाउनका लागि वडा तहबाट सहयोग नभएको जिकिर गरे। मन्त्री आलेले पशुपति क्षेत्रको विकासका लागि त्यहाँ भएका अतिक्रमण हटाएर सुधारका काम गर्ने प्रतिवद्धता जनाए।"
धोबीखोलामा पुरुषको शव फेला,"काठमाडौं : काठमाडौंको धोबीखोलामा एक पुरुषको शव फेला परेको छ । सुकेधाराबाट कपन जाने बाटोमा पर्ने धोबीखोलामा पानीमा तैरिएको अवस्थामा पुरुषको शव मंगलबार बिहान फेला परेको हो । जिल्ला प्रहरी परिसर काठमाडौंका प्रवक्ता, प्रहरी उपरीक्षक दिनेशराज मैनालीले धोवीखोलामा डुबेको अवस्थामा अन्दाजी ४०४५ वर्षीय पुरुषको शव फेला परेको जानकारी दिएका छन्। स्थानीयवासीले शव देखेपछि प्रहरीलाई खबर गरेका थिए । शवको पहिचान खुलेको छैन। प्रहरीलाई खबर गरेसँगै उपत्यका अपराध अनुसन्धान कार्यालय बानेश्वर र प्रहरी वृत्त महाराजगञ्जको प्रहरी टोली घटनास्थल पुगेर उक्त शवको मुचुल्का उठाउने र शवपरीक्षणका लागि त्रिभुवन शिक्षण अस्पताल महाराजगञ्ज पठाइएको हो।"
स्ट्याण्डर्ड चार्टर्ड बैंक र युनिलिभर नेपालबीचको सहकार्यमा वितरक वित्तीय कार्यक्रम,"काठमाडौं : स्ट्याण्डर्ड चार्टर्ड बैंक नेपाल लिमिटेड र युनिलिभर नेपाल लिमिटेडबीच युनिलिभरका वितरकहरुलाई आपूर्ति आबद्ध वित्तीय समाधानहरु उपलब्ध गराउने सम्बन्धमा एक सम्झौता सम्पन्न भएको छ। यस कार्यक्रमको माध्यमबाट युनिलिभर नेपालद्वारा सिफारिस गरिएका वितरकहरुले स्ट्याण्डर्ड चार्टर्ड बैंक नेपाल (बैंकद्वारा स्वीकृती प्राप्त हुनु पर्ने) व्यापार वित्तीय समाधानहरुको लाभ लिन सक्नेछन्। बैंकको आपूर्ति आबद्ध वित्तीय कार्यक्रम साना तथा मझौला उद्योगीहरु (वितरकहरु)लाई पर्याप्त वित्तीय श्रोत उपलब्ध गराउने हेतूले निर्माण गरिएको हो, जसले उनीहरुको सम्पूर्ण चालू पूँजीलाई समेट्दछ, जसले गर्दा वितरकहरुलाई विशेष गरेर महामारी, तरलता आदि लगायतका कठिन समयहरुमा उनीहरुको वित्तीय स्थिरता सुनिश्चित् गर्न सघाऊ पुग्न सक्छ। यसैगरी यसले ठूला कर्पोरेटहरुलाई थप दिगो एवं लचिलो आपूर्ति आबद्धताहरु लागू गर्न पनि सहयोग गर्नेछ। विश्वव्यापी रुपमा कारोबारी बैंकिङ्ग व्यवसायको मध्यस्थतामा प्राप्त १५० वर्षभन्दा बढीको अनुभवका साथ स्ट्याण्डर्ड चार्टर्ड बैंक अन्तर्राष्ट्रिय वाणिज्य तथा आपूर्ति आबद्ध वित्तीय समाधानको प्रमुख सेवा प्रदायक हो। हस्ताक्षर कार्यक्रमलाई सम्बोधन गर्दै एससिबि नेपालका सिइओ अनिर्वाण घोष दास्तिदारले भने, 'युनिलिभर नेपालको लागि देशमै यस किसिमको पहिलो सेवा प्रस्तुत गर्न पाएको बैंक हर्षित भएको छ। हामीले हाम्रा कर्पोरेट ग्राहकहरुका लागि समग्र इकोसिस्टम सुनिश्चित् गर्न हाम्रो डिजिटल यात्रामा लामो कालखण्ड पार गरेका छौं र भविष्यमा अझ धेरै अग्रगामी समाधानहरु प्रस्तुत गर्ने दिशामा हामी कटिबद्ध छौं।' सोही अवसरमा युएनएलका प्रबन्ध निर्देशक श्री अम्लन मुखर्जीले भने, 'वितरक वित्तीय कार्यक्रमले खास गरेर कठिन आर्थिक अवस्थाहरुमा युएनएललाई निर्वाध प्रगती गर्न सक्षम बनाएको छ र जिन्दगीलाई जीवन्तता प्रदान गर्ने हाम्रा ब्राण्डहरुको आपूर्तिलाई निरन्तर रुपमा उपलब्ध गराएर हाम्रा ग्राहकहरुलाई सेवा प्रदान गर्न मद्दत गरेको छ। वितरक वित्तीय कार्यक्रम बजार विकास गर्ने एक स्रोत हो र हाम्रा ग्राहकहरुको महत्वपूर्ण आबद्धता सुहाउँदो मोडल विकास गर्न सफल भएकोमा हामी अत्यन्त उत्साहित पनि छौं।' यो सम्झौता अत्यन्त उपयुक्त सान्दर्भिक समयमा विशेष गरी साना मझौलाका लागि भएको भनी प्रसंसा गरिएको छ।"
मुगुमा बलात्कार आरोपी पक्राउ,मुगु : छाँयानाथ रारा नगरपालिका११ का ३४ वर्षिया एक युवकलाई बलात्कार गरेको आरोपमा प्रहरीले पक्राउ गरेको छ। ३१ वर्षिया एक महिलालाई गएको भदौ २३ गते बलात्कार गरेको आरोपमा पीडितले जेठ २० गते जिल्ला प्रहरी कार्यालयमा उजुरी दर्ता गरेपछि प्रहरीले जेठ २२ गते दिउँसो १२:३० बजे छाँयानाथ रारा नगरपालिका१ गमगढी बजारबाट गिरप्तार गरेको हो। पीडित महिलाका पतिले अर्को पत्नि लिएर सम्पर्कविहिन भएपछि दुई बालबालिकासहित पीडित महिला माईती घरमा बस्दै आएकी थिईन। ०७८ भदौ २३ गते पीडितलाई बलात्कार गरेको र दुईदुई पटक गर्भपतन गर्न लगाई समयसमयमा बलात्कार गरेको भन्दै पीडितले न्यायकोलागि प्रहरीमा उजुरी दिएको उनका आफन्तले बताए। प्रहरीको हिरासतमा राखी घट्नाको थप अनुसन्धानकालागि जिल्ला अदालत मुगुबाट जेठ २३ गते १० दिनकालागि म्याद थप गरिएको जिल्ला प्रहरी कार्यालयका डिएसपी सुभाष हुमालले जानकारी दिए। पीडित महिलाको जिल्ला अस्पातल मुगुमा जेठ २० गते स्वास्थ्य परिक्षण गरिएको प्रहरीले जनाएको छ।
नेपाल बैंक गण्डकी र सुदुरपश्चिम प्रदेशको बजेट गोष्ठी,"काठमाडौ : नेपाल बैंक लिमिटेले आगामी आर्थिक वर्ष २०७९८० को बैंकको बजेट तथा कार्यक्रम तय गर्ने उद्देश्यले गण्डकी र सुदुरपश्चिम प्रदेशको प्रदेश स्तरीय बजेट गोष्ठी तथा तालिम कार्यक्रम सम्पन्न गरेको छ। जेठ १९ गते देखि २१ गतेसम्म चितवनको सौराहामा आयोजित बजेट गोष्ठीमा नेपाल बैंक व्यवस्थापन, गण्डकी र सुदुरपश्चिम प्रादेशिक कार्यालय र सो अन्तर्गतका सम्पूर्ण शाखाका ४५ जना शाखा प्रबन्धकहरुको सहभागिता थियो। प्रधान कार्यालय बजेट तथा योजना बिभाग र तालिम तथा बिकास डिभिजनले संयुक्त रुपमा आयोजना गरेको उक्त बजेट गोष्ठीमा सहभागि शाखा प्रबन्धकहरुलाई सफ्ट स्किल डेभलेपमेन्ट सम्बन्धि तालिमसमेत प्रदान गरिएको थियो। बैंक व्यवस्थापनले शाखाहरुसंग अन्तक्रिया गरि शाखा प्रबन्धकहरुबाट प्राप्त सल्लाह एवं सुझावहरु समेतलाई समेटेर बजेट निर्माण गर्दा त्यसको प्रभावकारीता बढि हुने साथै आगामी आर्थिक बर्षमा बैंकले लिने निक्षेप तथा कर्जाको लक्ष्य, ग्राहक सेवा तथा बजारीकरणमा गर्नुपर्ने नीति तथा रणनीति, डिजिटल बैंकिङ्मा बढावा दिने लगायतका विषयहरुमा बृहत रुपमा छलफल गरि सो सम्बन्धमा आवश्यक कार्यक्रमहरु तय गर्न सहज हुने देखिएकोले यस्ता कार्यक्रमहरु प्रत्यक वर्ष आयोजना गरिंदै आएको बैंकले जनाएको छ। कार्यक्रममा बैंकका प्रमुख कार्यकारी अधिकृत कृष्ण बहादुर अधिकारीले नेपाल बैंकको हालको जनशक्ति भनेको नेपालको बैंकिङ् क्षेत्रकै क्रिम तथा युवा जनशक्ति भएको उल्लेख गर्दै यही जनशक्तिको कडा मेहनेतले गर्दा नै नैपाल बैंक आज अत्यन्त सबल र प्रतिस्पर्धि बैंकको रुपमा अगाडि आएको विचार व्यक्त गरेका थिए। सम्पूर्ण नेपालीहरुमा सरल,सहज र आधुनिक बैंकिङ् सेवा प्रदान गर्दै निरन्तर आफ्नो सेवामा समर्पित भइ ग्राहकहरुको विश्वास जित्दै देशको आर्थिक बिकासमा महत्वपूर्ण योगदान गर्ने कार्यमा यस बैंकका सम्पूर्ण कर्मचारीहरु सदा उर्जाशील भइ अगाडि बढिरहने उनले बताए। कार्यक्रममा बैंकका प्रवक्ता तथा सहायक प्रमुख कार्यकारी अधिकृत प्रकाश कुमार अधिकारी, योजना तथा बजेट विभागकी मुख्य प्रबन्धक प्रतिभा डंगोल, गण्डकी प्रदेश प्रमुख प्रतिमा श्रेष्ठ, बजारीकरण तथा अनुसन्धान डिभिजन प्रमुख अर्जुन बहादुर कंडेल, तालिम तथा बिकास डिभिजन प्रमुख प्रसाद सिवाकोटी, सुदुरपश्चिम प्रदेश प्रमुख बिश्वराज भण्डारी लगायतको सहभागिता थियो।"
आर्थिक वृद्धि लक्ष्य चुनौतीपूर्ण,"काठमाडौं : आगामी आर्थिक वर्षका लागि सरकारले ८ प्रतिशतको आर्थिक वृद्धिको लक्ष्य हासिल गर्न कम्तीमा पनि २२ प्रतिशत कर्जा वृद्धि गर्न जरुरी भएको सरोकारवालाहरूले औंल्याएका छन्। तर लक्ष्य हासिलका लागि सो कर्जा वृद्धि चुनौतीपूर्ण रहेको टिप्पणी गरिएको छ। अर्थमन्त्री जनार्दन शर्माले आर्थिक वर्ष २०७९८० को बजेट वक्तव्यमार्फत ७ प्रतिशतको मुद्रास्फीति कायम राखिने र ८ प्रतिशतको आर्थिक वृद्धि हासिल गर्ने लक्ष्य लिएका छन्। तर उक्त लक्ष्य हासिल गर्न सरकारलाई हम्मे पर्ने बैंक विज्ञ अनलराज भट्टराई बताउँछन्। किनभने सो लक्ष्य हासिल गर्न आगामी आवमा बैंक तथा वित्तीय संस्थामार्फत कर्जा विस्तार २२ प्रतिशतभन्दा माथि गर्न जरुरी पर्ने उनको ठहर छ । बैंकहरूबाट २२ प्रतिशतभन्दा बढी कर्जा विस्तार गर्न सोहीअनुसारको लक्ष्य राख्नुपर्ने देखिन्छ। तर, हालको निक्षेप वृद्धिको अवस्थालाई हेर्दा अहिलेकै अवस्था रहिरहेमा अर्को वर्ष कर्जा वृद्धि मुस्किलले १० प्रतिशतभन्दा माथि हुने देखिँदैन, उनी भन्छन्, यद्यपि अर्को वर्ष तरलताका लागि मौद्रिक व्यवस्थापनमा सुधार भए कर्जा विस्तार १५ प्रतिशतसम्म जान सकिन्छ। चालू आर्थिक वर्षमा नेपाल राष्ट्र बैंकले १९ प्रतिशतको कर्जा वृद्धिको लक्ष्य राखेको छ। यसमा पनि चालू आवको चैत्रसम्ममा बैंक तथा वित्तीय संस्थाहरूबाट निजी क्षेत्रमा प्रवाहित कर्जा १३५ प्रतिशतले बढेको नेपाल राष्ट्र बैंकको तथ्यांकमा उल्लेख छ। चालू आवमै सो कर्जा वृद्धि हुन नसक्ने देखिएको छ। चालू आवमा कर्जा १५ प्रतिशत र निक्षेप वृद्धि ७ प्रतिशत मात्रै हुने देखिन्छ। सरकारले ८ प्रतिशतको आर्थिक वृद्धि हासिल गर्न लगभग २२ प्रतिशत हाराहारीमा कर्जा वृद्धिको लक्ष्य राख्नुपर्छ र साथै यसअनुसार कर्जा विस्तार गर्नुपर्छ।, उनी भन्छन्, तर आगामी आवमा कर्जा वृद्धिमा संकुचन हुने बरु निक्षेप वृद्धि अलिकति बढ्न सक्ने देखिन्छ। यही किसिमको कर्जा वृद्धि गर्न १२ खर्ब रुपैयाँबराबरको स्रोत आवश्यक पर्ने उनको अनुमान छ। यति स्रोत जोहो भएमा १० खर्ब रुपैयाँ बराबरको कर्जा दिन सकिन्छ। यसका लागि सरकारले तरलता कोषसँगै विदेशी लगानी ल्याउन सहजीकरणको उपाय गरिएको छ र सरकारको विभिन्न सम्पत्तिलाई मौद्रिकीकरण गर्ने भनिएको छ, उनले थपे। बैंकहरूको स्रोत व्यवस्थापनका यस्ता उपाय कार्यान्वयनमा आए मात्रै कर्जा विस्तार भएर आर्थिक लक्ष्य हासिल हुन सक्ने उनको भनाइ छ। तर निक्षेपको वृद्धिमा चुनौती हुन सक्ने उनले औंल्याए। यता बैंकहरूमा अहिले नै अपेक्षाअनुसारको निक्षेप संकलन हुन सकेको छैन। चुनाव सकिएर जेठ सुरु भएको दुई सातासम्म बैंकमा १३ अर्ब रुपैयाँले मात्रै निक्षेप बढेको छ। जबकि वैशाख महिनाभर २७ वटा वाणिज्य बैंकबाट मात्रै २६ अर्ब रुपैयाँ निक्षेप बाहिरिएको थियो। यद्यपि जेठ १३ गतेसम्ममा वाणिज्य बैंकको कुल निक्षेप ४३ खर्ब ८३ अर्ब रुपैयाँ पुगेको छ भने कुल प्रवाहित कर्जा ४१ खर्ब ९८ अर्ब रुपैयाँ पुगेको छ । बैंकमा निक्षेप वृद्धि हुन नसक्दा कर्जा निक्षेप अनुपात सीडी रेसियो पनि कसिलो नै छ। वाणिज्य बैंकहरूकै सीडी रेसियो ९० प्रतिशत माथि छ। बैंकहरूले असार मसान्तसम्म ९० मा सीमित राख्नु पर्छ। अधिकांश बैंकहरू कर्जा दिन सक्ने अवस्थामा छैनन्। चालू आवको तेस्रो त्रैमासिक वित्तीय प्रतिवेदनअनुसार मेगा, बैंक अफ काठमाडौं, नेपाल एसबीआई र प्राइम बैंकको सीडी रेसियो ९४ प्रतिशत माथि छ। यसै क्रममा नेपाल बैंकर्स संघका कार्यकारी निर्देशक अनिल शर्मा बैंकहरूलाई आवश्यक पर्ने पर्याप्त तरलता अब आगामी मौद्रिक नीतिले केही व्यवस्था गर्न सक्ने अपेक्षा राख्छन्। एनका अनुसार सरकारले विदेशी लगानी भित्र्याउन सहज गर्ने भनेको छ। साथै रेमिट्यान्सलाई प्रमोट गर्ने बजेटले सम्बोधन गरेकाले आगामी दिन बैंकमा निक्षेप बढाउन साथ देला कि भन्ने आस गरेको उनले बताए। वास्तवमा बैंक तथा वित्तीय संस्थामा चालू आर्थिक वर्ष सुरु भएदेखि लगानीयोग्य पुँजी (तरलता) अभाव हँुदै आएको छ। यसकारण आगामी आवका लागि सरकारले तरलता व्यवस्थापन गर्न कोषको घोषणासमेत गरेको छ। आगामी आवको बजेटले तरलता व्यवस्थापनलाई थप प्रभावकारी बनाउन खुला बजार कारोबार स्थिरीकरण कोषको व्यवस्था गरिने घोषणा गरेको हो। यसैगरी सरकारले वित्तीय प्रणालीमा स्थिरता कायम गरी आन्तरिक लगानी प्रवद्र्धन गर्न खोजेको छ। यस्तै, विदेशी विनिमयमा हुने उतारचढावबाट नेपालमा हुने वैदेशिक लगानीमा पर्ने जोखिम न्यून गर्न हेजिङ कोष स्थापना गरिने भएको छ। सरकारले विपन्न व्यक्ति, दलित तथा पिछडिएको क्षेत्रका स्थायी बासिन्दाले पिछडिएको क्षेत्रमा सञ्चालन गर्ने व्यवसायमा प्रदान गरिने सहुलियतपूर्ण कर्जाको ब्याजदरमा थप एक प्रतिशत बिन्दुले छुट दिने भएको छ।"
नेपाल स्वास्थ्यकर्मी संघले मनायो ३१ औं स्थापना दिवस,"काठमाडौं : नेपाल स्वास्थ्यकर्मी संघले ३१ औं स्थापना दिवसको अवसरमा देशभर विविध कार्यक्रम गरेको छ । यसै सन्दर्भमा संघले काठमाडौंमा जनतासँग प्रत्यक्ष जोडिने व्यक्तिलाई मास्क वितरण गरेको छ । संघका महासचिव दीपकराज भट्टको नेतृत्वमा जनपथ प्रहरी, ट्राफीक,सवारी चालक, सहचालक, सफाइकर्मीलाई मास्क वितरण गरेको हो । संघले काठमाडौं उपत्यकाका २५ स्थानमा १५ हजार मास्क वितरण गरेको जनाएको छ । यस्तै, स्थापना दिवसको अवसरमा देशभरका विभिन्न जिल्लामा फलफूल वितरण, रक्तदानलगायतका विविध कार्यक्रमको आयोजना गरिएको महासचिव भट्टले जानकारी दिए । कोरोनाका कारण अहोरात्र खटिएका ४४ जना स्वास्थ्यकर्मीको निधन भएको भन्दै संघले स्वास्थ्य सुरक्षाका विषयमा सरकारलाई ध्यानाकर्षण पनि गराएको छ ।"
"अछाम घटना अक्षम्य छ, दोषीलाई उम्किन दिनुहुँदैन : गगन थापा","काठमाडौंः सांसद गगनकुमार थापाले अपराधीलाई हदैसम्मको कारबाहीको माग गरेका छन् । मंगलबार संसदमा बोल्दै थापाले अपराधीले सजाय पाउनुपर्ने र निर्दोष कहिकतैबाट फस्ने अवस्था बन्न नहुने बताएका हुन् । थापाले अछाम घटनाको प्रसंग निकाल्दै सो घटना विभत्स आपराधीक रहेको बताए। अछामको पञ्चदेवल विनायक नगरपालिका ४ का १५ वर्षीय विनोद शाही मृत अवस्थामा भेटिएका थिए। उनी जेठ १७ गते वेपत्ता भएर गत शनिबार बिहान घरनजिकैको जंगलमा मृत भेटिएका थिए। घटनाको अनुसन्धान हुनुपर्ने भन्दै स्थानीय आन्दोलित छन्। उनले भने, 'यसमा संलग्न दोषीलाई कडाभन्दा कडा कारबाही हुनुपर्छ, दोषी छुट्दै नछुटोस । यो हाम्रो माग छ । कहिकतै राजनीतिक प्रतिशोध साध्नका लागि यस्ता घटनाहरुको प्रयोग नहोस् माननीय गृहमन्त्रीज्यूको ध्यानाकर्षण गराउन चाहन्छु ।' उनले भने, जनप्रतिनिधि वा राजनीतिक दलका विशेष मान्छेलाई छानीछानी अनुसन्धान गर्नुभन्दा पहिले नै दोषी किटान गर्ने गरिकन बहसहरु जसरी अघि बढाइएको छ । यसबाट पनि मुद्दाहरु प्रभावित नहोस् । जसले गल्ती गरेको छ, अपराधीले सजाय पाओस् । अन्याय, निर्दोष कहिकतैबाट फस्ने अवस्था पनि नबनोस् ।"
बर्दिया घटनामा गोली हान्ने आदेश थिएन :गृहमन्त्री,"काठमाडौं : गृहमन्त्री बालकृष्ण खाणले बर्दिया घटनामा गोली हान्ने आदेश नभएको स्पष्ट पारेका छन्। मंगलबार संसद बैठकमा बोल्दै गृहमन्त्री खाडले आन्दोलनमा उत्रिएका नागरिकहरुमाथि गोली चलाउने आदेश नभएको बताएका हुन्। उनले नागरिकको जीवन रक्षा नै राज्यको दायित्व भएको भन्दै बर्दियाको घटनामा दोषीमाथि कारबाही हुने बताए। गृहमन्त्री खाडले घटनाको छानबिन र आवश्यक कारबाहीका लागि ५ सदस्यीय समिति गठन गरेको समेत जानकारी दिए। बर्दियाको मधुवन नगरपालिकास्थित ओराली बजारमा सोमबार प्रहरी र स्थानीयबीच झडप हुँदा १ जनाको मृत्यु भएको थियो भने २० जना घाइते भएका थिए। घटनामा मधुवन नगरपालिका२ निवासी १८ वर्षीया नबीना चौधरीको मृत्यु भएको थियो। सोमबार घरकै बारीमा दाउरा भाँचिरहेको अवस्थामा चितुवाले आक्रमण गरी मधुवन सोनाहाकी ४१ वर्षीया अस्मिता थारू घाइते भएपछि वन्यजन्तुबाट सुरक्षाको माग गर्दै स्थानीय सामुदायिक वनका समुदाय सडकमा उत्रिएको थियो। सडक खुलाउने क्रममा प्रहरी र समुदायबीच झडप हुँदा सो घटना भएको हो। आक्रामक बाघ स्थानान्तरण गरिनुपर्ने, जंगल क्षेत्रमा तारबार गरिनुपर्ने समुदायलाई सुरक्षा दिइनुपर्ने समुदायको माग छ। झडपका क्रममा जनपद प्रहरीका १२ जना र शसस्त्र प्रहरीका ७ जना गरी १९ जना सुरक्षाकर्मीहरू घाइते भएको जिल्ला प्रहरी कार्यालय बर्दियाका प्रहरी निरीक्षक हृदेश सापकोटाले बताएका छन्। स्थिति नियन्त्रण लिन सुरक्षाकर्मीले २० सेल अश्रुग्यास प्रहार गरेको थियो। भारतको कर्तनियाघाट वन, विहार र बर्दिया राष्ट्रिय निकुञ्ज जोड्ने जैविक मार्ग खातामा वन्यजन्तुहरूको संख्या वृद्धि भएसँगै आक्रमणको क्रम बढेको छ। जेठ १० गते सोही क्षेत्रको जनजागृति सामुदायिक वनमा बाख्रा चराउन गएकी मधुवन नपा२ निवासी ४७ वर्षीया कौसिला पालको पाटेबाघको आक्रमणमा परी मृत्यु भएको छ। वन्यजन्तुको आक्रमण न्यूनीकरण गर्दै सुरक्षित संरक्षण हुनुपर्ने स्थानीयको माग छ।"
नेपाल लाइफ इन्स्योरेन्सद्वारा शिक्षण अस्पताललाई १०० वटा ह्वीलचियर हस्तान्तरण,"काठमाडौं : नेपाल लाइफ इन्स्योरेन्स कम्पनी लिमिटेडले आफ्नो संस्थागत सामाजिक उत्तरदायित्व अन्तर्गत त्रिभुवन विश्वविद्यालय शिक्षण अस्पताल, महाराजगंजलाई सोमबार एक कार्यक्रमका बीच ह्वीलचियर हस्तान्तरण गरेको छ। नेपाल लाइफ इन्स्योरेन्सका तर्फबाट कार्यवाहक प्रमुख कार्यकारी अधिकृत सुशिल कुमार चौधरी र शिक्षण अस्पतालका तर्फबाट कार्यकारी निर्देशक प्रोफेसर डाक्टर दिनेश काफ्लेबीच सम्झौता पत्र आदन प्रदान गरि औपचारिक रुपमा ह्वीलचियर हस्तान्तरण गरिएको हो। सो कार्यक्रमलाई सम्बोधन गर्दै नेपाल लाइफ इन्स्योरेन्सका कार्यवाहक प्रमुख कार्यकारी अधिकृत सुशिल कुमार चौधरीले बिरामीलाई प्रत्यक्ष लाभ हुने ह्वीलचियर प्रदान गर्न पाउनु आफैंमा गर्वको विषय भएको बताए। उनले विगतदेखि नै कम्पनीले विभिन्न किसिमका सामाजिक कार्य गर्दै आएको स्मरण गरे। कार्यक्रममा नेपाल लाइफ इन्स्योरेन्सका बरिष्ठ नायव प्रमुख कार्यकारी अधिकृत प्रवीण रमण पराजुलीले नेपालकै सर्वाधिक विश्वासिलो जीवन बीमा कम्पनी भएको नाताले हाम्रो समाजप्रति पनि ठूलै दायित्व रहेको बताउनुभयो। त्यसैले हाललाई १०० वटा ह्वीलचियर शिक्षण अस्पताललाई प्रदान गरिएको र यस्ता सामाजिक कार्यलाई प्राथमिकताका साथ अगाडि बढाउँदै लैजाने प्रतिवद्धता व्यक्त गरे। शिक्षण अस्पतालका कार्यकारी निर्देशक प्रोफेसर डाक्टर दिनेश काफ्लेले बिरामी अस्पताल आउदा देखि नै ह्वीलचेयर आवश्यकता पर्ने र अस्पतालको आवश्यकता अनुसारको सामग्री छनोट गरेकोमा नेपाल लाइफ इन्स्योरेन्स परिवारलाई हार्दिक धन्यवाद व्यक्त गरे। यस्ता मनकारी संघ संस्थाहरुको सहयोगले नै अस्पताल जिवन्त रहने र सेवा प्रवाहमा सहजता आउने उनको भनाइ थियो।"
सत्ताको विकृत अभ्यास,"कथनी र करणीबीचमा भेद गर्ने सामर्थ्य जनतामा छ। हेक्का राखौं, प्रदेश र संघीय निर्वाचन बाँकी छन्। नेपाली राजनीतिमा बेलाबेलामा विचित्रका परिदृश्य देखिने गर्छन्। राजनीतिक सिद्धान्त, विचार, नीति वा अन्य कुनै ठोस कारणले त्यस्तो अनुमान वा परिणामको अपेक्षा गरिएको हुँदैन। तर, अचानक घटित हुन्छ। त्यही विकृत अभ्यासको नयाँ शृंखला अहिले मन्त्री परिवर्तनको सिफारिस र स्थगनको रूपमा प्रकट भएको छ। एकीकृत समाजवादी पार्टीले सरकारमा पठाएका मन्त्री फिर्ता बोलाएर नयाँ पठाउने निर्णय गर्यो। त्यही निर्णयअनुसार अध्यक्ष माधव नेपाल स्वयंले प्रधानमन्त्री शेरबहादुर देउवालाई भेटेर सिफारिस गरे। हटाइएकामध्ये केही मन्त्री मौन बसे भने केहीले निर्णय पालना गर्ने वचनबद्धतासहित आफूले हासिल गरेका उपलब्धिको फेहरिस्त पनि सुनाए। यद्यपि उसले परिवर्तनको निर्णय गर्दा त्यसो गर्नु पर्नाको कारणमा मन्त्रीको कार्यसम्पादनको विषयलाई आधार बनाइएको थिएन। कुनै अन्य महत्त्वपूर्ण कारण पनि खोलेको थिएन। कारण एउटै थियो, आलोपालो प्रणाली। पहिलो चरणमा गएका मन्त्री ६ महिना रहने र त्यसपछि अर्को जाने पूर्वनिर्णय कार्यान्वयन गरिएको पार्टीका अध्यक्ष र अन्य पदाधिकारीले स्पष्ट गरे। पार्टीभित्र यो विषयलाई लिएर असन्तुष्टि प्रकट भयो। बहस पनि गरियो। तर, असन्तुष्ट पक्षबाट पनि त्यसको नीतिगतसैद्धान्तिक आधारभन्दा आफूले पनि अवसर पाउनुपर्ने भन्नेमा जोड दिइयो। असन्तुष्टलाई मिलाउन नेतृत्वले पनि अरूलाई पनि क्रमशः अवसर दिइने भनेर आश्वस्त पार्ने प्रयास गर्यो। तर, अरूलाई सम्झाउन सके पनि जसलाई हटाइएको थियो, उनीहरूलाई विश्वासमा लिन सकेन। नेतृत्व निर्णय गर्ने तर कार्यान्वयन गर्न नसक्ने निरीह अवस्थामा पुग्यो। मन्त्री हुन जानेभन्दा हटाइने बलियो देखिए। यो निर्णय कार्यान्वयन होलानहोला भावी दिनमा देखिनेछ। मन्त्रीको सिफारिसमा परेर उत्साहका साथ भावी योजनासहित अन्तर्वार्ता दिनसमेत भ्याइसकेका नेताको कदम के हुनेछ, त्यो पनि खुल्दै जाला। यद्यपि एकीकृत समाजवादीले स्थापित गरेको आलोपालो मिलेर खाने सिद्धान्त भने नेपाली राजनीतिमा राम्रैसँग बहसको विषय बन्नेमा कुनै सन्देह छैन। नेपाली राजनीतिको सबैभन्दा विकृत रूप हो मिलेर खाने प्रवृत्ति। शासन सञ्चालनमा व्याप्त यही प्रवृत्तिले मुलुकमा भर्खर स्थापित भएको प्रणालीप्रति वितृष्णा बढाइरहेको छ। लामो समयदेखि मुलुकमा लोकतन्त्र कमजोर भइरहनुको पछाडिको मूल कारण पनि यही हो। संस्थापनको विरोध गर्दा सबै कमजोरी खुट्ट्याउन सक्ने, त्यसैलाई परिवर्तनको औजार बनाउने र परिवर्तन पछि पुरानै प्रवृत्तिमा रम्ने नेपाली राजनीतिको पुरानो रोग हो। विधि र प्रक्रियाका विषय जहिले पनि जोडदार ढंगले उठ्ने गर्छन्। तर, जब आफूले त्यसको पालना गर्नुपर्ने समय आउँछ तब उल्लंघनको क्रम उसैबाट सुरु हुन्छ। एकीकृत समाजवादीका अध्यक्ष माधव नेपालका हकमा पनि यो कुरा पटकपटक देखिएको छ। त्यसको नयाँ रूप अहिलेको आलोपालो खाने सिद्धान्तको प्रतिपादन हो। कुनै पनि सभ्य समाजमा राजकीय सत्तालाई व्यक्तिगत वा दलगत स्वार्थमा यो हदसम्म दुरुपयोग गरिने अपेक्षा हुन्न। यसले पार्टी विभाजनको अन्तर्य पनि खुलस्त पारेको छ। पछिल्लो समयमा सरकार र सत्ता गठबन्धनका नेताहरू आफैंले उठाएको मुद्दाबाट च्यूत भएका छन्। फलतः नेपाली राजनीतिको अभ्यास मात्र होइन, प्रणाली नै घाइते हुँदैछ। वर्तमान सरकार गठन हुँदा स्थिरता सबैभन्दा मुख्य मुद्दा बनेको थियो। तत्कालीन प्रधानमन्त्री केपी शर्मा ओलीले प्रतिनिधिसभा विघटन गरेर देशलाई अस्थिरतामा लगेको विश्लेषण गठबन्धन पक्षको थियो। संसद््को निरन्तरता, सरकारको निरन्तरता, मन्त्रीको निरन्तरतालाई नीतिगत निरन्तरताको परिचायक मानिएको थियो। संरचनाको निरन्तरतालाई स्थिरताको पर्याय भनिएको थियो। यो भाष्य राजनीतिक वृत्तमा मात्र निहित थिएन। न्यायालयले पनि त्यही भनेको थियो। संसद्् पुनस्र्थापना र वर्तमान प्रधानमन्त्रीको नियुक्तिको आदेश गर्दा अदालतले स्थिरताको मान्यतालाई मुख्यतः बोकेको थियो। स्थिरतासँग सुशासन जोडिएको थियो। जनताले खोजेको डेलिभरी दिने कुरालाई उठाइएको थियो। तर, पछिल्लो समयमा सरकार र सत्ता गठबन्धनका नेताहरू आफैंले उठाएको मुद्दाबाट च्यूत भएका छन्। उनीहरूमा निहित दोहोरो चरित्र एकपछि अर्को गर्दै उजागर भइरहेको छ। फलतः नेपाली राजनीतिको अभ्यास मात्र होइन, प्रणाली नै घाइते हुँदैछ। यसैगरी, विगतमा अध्यादेश जारी गर्ने कुरालाई प्रमुख विकृतिको रूपमा व्याख्या गरियो। त्यसमा पनि दल विभाजनसम्बन्धी अध्यादेशलाई त लोकतन्त्र विरोधी, संविधान विरोधी मानियो। तर, देउवा प्रधानमन्त्री भएपछि हठातरूपमा संसद् अधिवेशन अन्त्य गरी भोलिपल्टै दल विभाजनको अध्यादेश ल्याइयो। त्यसको विषयवस्तु अझ आश्चर्यलाग्दो रह्यो। केन्द्रीय समिति र संसदीय दलको ४० प्रतिशतले दल विभाजन गर्न सक्ने ऐनको व्यवस्थालाई अध्यादेशमार्फत गरियो। कुनै एक स्थानमा ४० प्रतिशत भए विभाजन गर्न सक्ने व्यवस्था ओली सरकारको समयमा गरिएको थियो। त्यसबेला प्रतिशत उही थियो तर र को सट्टा वा को प्रावधान राखिएको थियो। परिणामतः एकातर्फ ४० प्रतिशत भए विभाजन गर्न सक्ने अवस्था बन्दै थियो। जुन २०४७ को संविधान कार्यान्वयनको समयमा आमअभ्यासमा थियो। विरोधपछि त्यो अध्यादेश खारेज गरियो। तर, लगत्तै बनेको शेरबहादुर देउवा नेतृत्वको सरकारले फेरि अध्यादेश ल्यायो। नयाँ अध्यादेशमा ४० प्रतिशतको सट्टा २० प्रतिशतको प्रावधान राखियो। र को सट्टा वा पनि थपियो। अर्थात् केन्द्रीय समिति वा संसदीय दलमा २० प्रतिशत भए दल विभाजन गर्न मिल्ने भयो। नेकपा एमाले यही अध्यादेशअनुसार विभाजित भयो। एकीकृत समाजवादी जन्मियो। अनि अध्यादेश पनि फिर्ता लिइयो। अदालतमा यो विषयमाथि प्रश्न उठाइए पनि अदालतले त्यसको सुनुवाइ नै गरिदिएन। अध्यादेशका शृंखला जारी रह्यो अन्य विषयमा पनि। गैरसांसद मन्त्री हुने अभ्यासको पनि त्यो बेला खुबै विरोध भयो। तर, देउवा नियुक्त हुनासाथ प्रधानन्यायाधीशकै कोटामा गैरसांसद मन्त्री बनाइयो। उनी हटे पनि त्यो शृंखला जारी रह्यो। वर्तमान सरकार गठन गर्न सहयोग पुग्ने गरी बहस गर्ने गैरसांसद कानुन व्यवसायीलाई मन्त्री नियुक्त गरियो। पछिल्लो समयमा एकीकृत समाजवादीले गैरसांसद व्यक्तिलाई मन्त्रीमा सिफारिस गर्यो। विज्ञता वा आवश्यकताका आधारमा गैरसांसद मन्त्री बन्नु कुनै अस्वाभाविक कुरा होइन। तर, स्वार्थअनुसार यसको समर्थन र विरोध हुनु भने द्वैध चरित्रको परिचायक हो। राज्यका महत्त्वपूर्ण अंगहरू प्रधानमन्त्रीअन्तर्गत लगेर शासनसत्तालाई केन्द्रीकृत, निरंकुश, तानाशाही बनाउन खोजेको आरोप अघिल्लो सरकारमाथि थियो। आरोप लगाउने पक्ष सरकारमा गएपछि त्यसमा कुनै परिवर्तन भएन। अन्ततः त्यो संरचना अहिले पनि त्यहीरूपमा कायमै छ। विकृति मानियो, तर सुधार गरिएन। गलत भनिएकै अभ्यासलाई निरन्तरता दिइयो। त्यसो त यो शृंखला प्रदेश तहमा अझ विस्तारित भयो। प्रदेश सरकारको निर्माण, त्यहाँको मन्त्रिपरिषद् गठन, पुनर्गठन, विस्तारलगायत पनि केन्द्र निर्देशित हुन पुग्यो। संघीयताको अभ्यासलाई कमजोर बनाइयो। प्रदेशको राजनीतिक संरचनालाई केवल प्रशासनिक संरचनाको रूपमा अभ्यास गरियो। आगामी आर्थिक वर्षको बजेट त्यसै शृंखलाको अर्को ताजा उदाहरण बनेको छ। हिजो बजेटलाई वितरणमुखी भन्ने आरोप जुन व्यवस्थाका कारण लगाइएको थियो, आज त्यसलाई अरू विस्तारित गरियो। जहाँ स्रोतको कुनै प्रबन्धसमेत गरिएन। थिलथिलो बनेको अर्थतन्त्रलाई सुधार गर्ने, विकास र समृद्धिको अभियानलाई अघि बढाउने, मूल्यवृद्धि नियन्त्रणलगायत नागरिकलाई प्रत्यक्षरूपमा लाभान्वित गर्ने जस्ता जनसरोकारका विषयलाई बेवास्ता गर्दै आर्थिक प्रणाली ध्वस्त गर्ने प्रकारले बजेट प्रस्तुत गरियो। यी केही उदाहरण मात्र हुन्। यस्ता थुप्रै सन्दर्भ छन्, नेपाली राजनीतिमा प्रवृत्ति बनेका। कुनै सरकार वा प्रणालीविरुद्ध आन्दोलनका मुख्य विषय नै परिवर्तनपछि ओझेलमा पर्ने आमअभ्यास बनेको छ। हिजो राणाका विकृति पञ्चायतले बोक्ने, पञ्चायतका विकृति प्रजातन्त्रले बोक्ने काम भयो। शाही शासनका रूपमा लादिएको लोकतन्त्रविरोधी निरंकुश शासनसत्ताले राजतन्त्र नै अन्त्य गरिदियो। प्रजातन्त्र संघीय लोकतान्त्रिक गणतन्त्रको नयाँ स्वरूपमा पुनस्र्थापित भयो। समाजवाद उन्मुख अर्थव्यवस्थाको परिकल्पनासहित सामाजिक परिवर्तनको एजेन्डा समेटेर नयाँ संविधान जारी भयो। तर, अभ्यास भने लोकतान्त्रिक हुन सकेन। झन् विकृत बन्यो। विगतको निर्वाचनलगत्तै बलेको आशाको दियो पनि निभ्यो। देश थप संकटमा रुमलिँदै गयो। स्थानीय तहको निर्वाचन भर्खरै सकिएको छ। त्यसले नयाँखालको झट्का दिएको छ कतिपय स्थानमा। चुनावपछि दलहरूको हैसियतमा भएको फेरबदल विश्लेषणको एउटा पाटो होला। निर्वाचनमा भएको गठबन्धनको तत्कालीन र दीर्घकालीन असर विश्लेषणको अर्को पाटो होला। निर्वाचनको स्वच्छता पनि बहसको विषय होला। अधिकांशमा पुराना जनप्रतिनिधि अस्वीकृत हुनु पनि मूल्यांकनको अर्को विषय हुन सक्ला। सँगसँगै नेपाली जनमत सधैं एउटै रहँदैन, छिटो छिटो परिवर्तन भइरहन्छ भन्ने सन्दर्भ पनि अर्को महत्त्वपूर्ण पक्ष हुन सक्छ। स्थानीय तह निर्वाचनमा भर्खर मात्र प्रकट भएको मत र त्यसबाट निर्वाचित जनप्रतिनिधिले कार्यभार सम्हाल्न भ्याउँदा नभ्याउँदै प्रकट हुन थालेका अभिमतले धेरै कुराको संकेत गर्छन्। समाज परिवर्तनशील छ। नागरिकको मनोविज्ञान अझ बढी परिवर्तनशील छ भन्ने यसले देखाउँछ। काठमाडौं उपत्यका अहिले फोहोरको डंगुरमा पुरिँदै गएको छ। सहरको सौन्दर्य र वातावरणीय प्रभावको दृष्टिले त कुरूप बनेकै छ, जनस्वास्थ्यको दृष्टिले समेत महामारीको स्थिति बन्दैछ। यहाँका अस्पतालमा बिरामीको चाप बढिसक्यो। झाडापखालाको प्रकोप फैलिइसक्यो। काठमाडौं महानगरपालिकाका मेयर, उपमेयरको दौडधूप त देखिएको छ, तर परिणाम आएको छैन। यो अवस्था केही दिन अरू लम्बिएमा नागरिकको जीवन गम्भीर संकटमा पर्न सक्छ। स्थानीय तहको नयाँ नेतृत्वले जगाएको आशा निराशामा परिणत हुनेछ। यसले उत्पन्न गर्ने आक्रोशको सिकार स्थानीय तह मात्र होइन, केन्द्र र प्रदेश सरकार नै बन्ने निश्चित छ। किनकि अहिलेको समस्याको मूल जड महानगरको नेतृत्व नभई केन्द्र र प्रदेश सरकार हो। महानगरको मेयर उपमेयर होइन, प्रधानमन्त्री र मुख्यमन्त्री हुन्। उनीहरूको अकर्मण्यता र गैरजिम्मेवार प्रवृत्ति यसमा मूल जिम्मेवार छ। नेपाली राजनीतिमा विरोधबाट स्थापित हुने प्रवृत्ति हावी छ। लामो समयसम्म यो कार्ड सफल पनि भयो होला। तर, अब हरेक नागरिक सचेत भएका छन्। उनीहरू विरोध होइन, सिर्जना चाहन्छन्। निराशाको व्यापार होइन, आशाको सञ्चार गर्नेतिर उनको ध्यान तानिन थालेको छ। कथनी र करणीबीचमा भेद गर्ने सामथ्र्य उनीहरूमा छ। हेक्का राखौं स्थानीय निर्वाचन मात्र सकिएको हो, प्रदेश र संघीय निर्वाचन बाँकी नै छ।"
'करोडौं घुस खाएर औषधि व्यवस्था विभाग नयाँ भन्सार र मालपोत बन्यो',"काठमाडौं :संसदमा औषधि व्यवस्था विभागको सेवा प्रवाहमाथि प्रश्न उठेको छ । नागरिकको प्रत्यक्ष सेवा प्रवाहसँग जोडिएको विभागले गर्ने कामप्रति संसदमा प्रश्न उठेको हो । सांसद प्रेम सुवालले करोडौं घुस खाने औषधि व्यवस्था विभाग नयाँ भन्सारका रुपमा परिणत भएको टिप्पणी गरेका छन् । उनले भने, 'एउटा औषधि व्यवस्था विभाग छ, सभामुख महोदय । बिरामीलाई आवश्यक गुणस्तरीय औषधि ल्याउन करोडौं करोड घुस खाने नत्र ल्याउन नदिने औषधि व्यवस्था विभाग छ । त्यो अहिले नयाँ भन्सार र नयाँ मालपोत कार्यालय भयो भनेर बिरामीहरुको गुनासो छ । प्रधानमन्त्रीको विश्वासपात्र स्वास्थ्य तथा जनसंख्या मन्त्री हुनुहुन्छ ।' औषधि व्यवस्था विभागमा अराजक कमिसनको खेल किन रोकिएन भन्ने जनताको प्रश्न भन्दै सम्बन्धित मन्त्रीसमक्ष ध्यानाकर्षण गराए ।"
"फोहोर व्यवस्थापन गर्न प्रहरी प्रयोग, बञ्चरे डाँडाबाट १४ जना पक्राउ","काठमाडौंः काठमाडौंको फोहोर व्यवस्थापनमा अवरोध गरेपछि बञ्चरडाँडाका स्थानीयमाथि प्रहरीले बल प्रयोग गरेको छ । प्रहरीले फोहोर व्यवस्थापनमा अवरोध सृजना गरेको भन्दै १४ जना स्थानीयलाई नियन्त्रणमा लिएको हो । फोहोर व्यवस्थापन गर्न नदिने भन्दै बिहानैदेखि स्थानीय धर्नामा बसेका थिए। प्रहरी वृत्त बालाजुका डीएसपी गौतम मिश्रले १४ जनालाई 'होल्ड' गरिएको अन्नपूर्णलाई जानकारी दिए। उनले भने, 'फोहोर व्यवस्थापन भइरहेको छ । अवरोध सृजना गर्ने १४ जनालाई होल्ड गरेका छौं । मंगलबार काठमाडौं महानगरका मेयर बालेन शाहले फोहोर व्यवस्थापनमा सहयोग गर्न नगरबासीसँग आग्रह गरेका थिए। उनले अबदेखि कुहिने र नकुहिने फोहोर घरबाटै छुट्याइ दिन आग्रह गरेका थिए।"
"पप्पुको बदमासी रोकिएन, ७ वर्षमा पनि बनेन पुल","वीरगन्ज : पर्सा जिल्लाको ग्रामीण भेगलाइ सदरमुकाम वीरगन्जसँग जोड्ने एक मात्र सडकमा रहेको तिलावे नदीमाथिको पुल निर्माण ठेकेदारको लापरवाहीका कारण अहिले पनि अधुरै छ । २०७२ जेठ २५ मा पप्पुलुम्बिनी जेभीले ७ करोड ७१ लाख रुपैयाँमा ३ वर्षमै बनाउने गरी तिलावे खोला पुलको निर्माणको ठेक्का लिएको थियो। हुलाकी राजमार्ग निर्देशनालय योजना कार्यालय वीरगन्जका अनुसार , सम्झौता अनुसार पुल २०७५ जेठ २४ भित्रै ठेकेदारले निर्माण सम्पन्न गर्नुपर्ने थियो । तर, ठेक्का लागेको ७ वर्ष बितिसक्दा पनि पुल निर्माणको काम अधुरै रहेको छ विभिन्न कारण देखाउँदै ठेकेदार कम्पनीले पटकपटक म्याद थप गराउँदै आएको छ । पछिल्लो पटक थपिएको ठेक्काको म्याद गत चैत मसान्तसम्म सकिए पनि करिब ३ महिना हुन लागिसकेको छ । तर, अझैसम्म पुलको निर्माण कार्य भने सकिएको छैन । ठेकेदारको आग्रहमा हुलाकी राजमार्ग निर्देशनालय योजना कार्यालय वीरगन्जका आठौं पटक फेरि असार १६ गतेसम्म म्याद थपेको छ । यसअघि सातौं पटक थपिएको गत चैत मसान्तको म्यादमा काम नसकिएकाले ठेकेदारकै आग्रहमा अन्तिम पटकका लागि असार १६ सम्म म्याद थपिएको हुलाकी राजमार्ग निर्देशनालय योजना कार्यालय वीरगन्जका प्रमुख दरोगा साहले बताए । उनले भने, असार १६ सम्म ठेकेदारले पुलको काम सक्छ भन्ने विश्वास छ । ' यसअघि ठेकेदार नै सम्पर्कविहीन हुँदा ७ महिनासम्म अलपत्र परेको पुलको निर्माण कार्य , स्थानीय युवाहरुले पुल निर्माणस्थलमै १ महिनासम्म प्रदर्शनसहितको दबाब दिएपछि गत मंसिरबाट निर्माण कार्य सुचारु भएको थियो । त्यसबेला ( गत मंसिर २९ गते ) जिल्ला प्रशासन कार्यालय पर्सामा बसेको ठेकेदार सहितको सर्वपक्षीय बैठकले ७ महिनादेखि अलपत्र छाडिएको तिलावे पुलको निर्माण कार्य मंसिर १ गते देखि सुचारु गर्ने सहमति गरेको थियो । उक्त बैठकमा रोकिएको पुलको निर्माण कार्य गत चैत मसान्तभित्र निर्माण कार्यसक्ने सहमति पनि भएको थियो । तर, ठेक्का लगाइएको ३ वर्षभित्रै सक्नुपर्ने निर्माणको काम ७ वर्ष वितिसक्दा पनि अधुरै रहँदा पर्सा जिल्लाभरकै स्थानीय आवागमनमा सास्ती खेप्न बाध्य छन् । पुरानो फलामे पुल जीर्ण भइसकेको र साँघुरा पनि भएका कारण त्यहाँ हरेक दिन बिहान र साँझ घण्सम्म ट्राफिक जाम लाग्ने गरेको छ । नदीमा बनाइएको कच्ची डाइभर्सन पनि अहिले बाढीले बगाइसकेका कारण पुरानो साँघुरो फलामे पुलमा घण्टौसम्म ट्राफिक जाम लाग्ने गरेको स्थानीय जय साहले बताए । यता गत कात्तिक महिनाभर पुलको निर्माण कार्य छिटटै सक्ने भनेर दबाब दिँदै प्रदर्शन गरेका युवा अगुवा राकेश यादवले ठेकेदार र हुलाकी कार्यालयको चरम लापरवाहीले पुलको काममा अहिले पनि ढिलासुस्ती भइरहेको बताए । उनले भने , कात्तिकमा हामीले महिना दिनसम्म प्रदर्शन गरेपछि पुलको काम ठेकेदारले सुरु त गर्यो तर, फेरि पनि भनेको समयमा (चैत मसान्त सम्म)पुरा गर्न सकेन ।' अब फेरि असार १६ सम्म म्याद थपिएको जानकारी आफूहरुले पाएको बताउँदै यादवले समयमा काम सकेन भने आफूहरु फेरि संघर्षमा उत्रिने चेतावती दिए। । अलपत्र परेको तिलावे पुल । तस्बिर : क्रान्ति शाह"
थाइल्याण्डसँग पराजित भएसँगै नेपालले विश्वकप खेल्ने सपना सपना मात्रै,काठमाडौं : आईसीसी यू१९ महिला टी२० विश्वकप एसिया छनोटबाट नेपाल बाहिरिएको छ। नेपाल मंगलबार थाइल्याण्डसँग पराजित भएसँगै विश्वकप एसिया छनोटबाट बाहिरिएको हो। मलेसियाको युकेएम ओभल मैदानमा भएको खेलमा नेपाल ४९ रनले पराजित भएको छ। टस हारेर पहिले ब्याटिङको निम्तो पाएको थाइल्याण्डले २० ओभरमा ७ विकेट गुमाएर ८९ रन जोडेको थियो। जवाफी ब्याटिङ्मा उत्रेको नेपालले १९५ ओभरमा अलआउट हुँदै ४० रन मात्र जोड्न सक्यो। बिहिबार नेपालले अन्तिम खेलमा मलेसियासँग खेल्नेछ। नेपालले ४ खेलमा ४ अंक जोड्दै तालिकाको तेस्रो स्थानमा रहेको छ।
तीन कृति लोकार्पण,"काठमाडौं : प्रा राजेन्द्र सुवेदीको स्मृतिमा उनीद्वारा लिखित कविता संग्रह अन्तः समवेदना, शब्दाङकुर मासिकद्वारा प्रकाशित राजेन्द्र सुवेदी स्मृति अंक र साहित्यकार धीरकुमार श्रेष्ठ, भोगेन्द्र लिङ्देन, टेकेन्द्र चेम्जोङ, प्रकाशचन्द्र निङ्लेकु र गोविन्द घिमिरेद्वारा लिखित संयुक्त गीत, गजल तथा कविताहरूको संग्रह सहयात्रा लोकार्पण गरिएको छ। कार्यक्रममा प्राडा वासुदेव त्रिपाठीले स्वसुवेदीको संस्मरण गर्दै पूर्वीय र पाश्चात्य दर्शनमा उत्तिकै अब्बल सुवेदीको निधनले नेपाली साहित्यको समालोचना क्षेत्रमा अपुरणीय क्षति पुगेको बताए। उनले समालोचना हराए राजेन्द्र सुवेदीलाई खोज्नुपर्ने र राजेन्द्र सुवेदी हराए उनका समालोचनासम्बन्धी कृतिहरू खोज्नुपर्ने भन्दै सुवेदीको योगदानको चर्चा गरेका थिए। सुवेदीद्वारा लिखित ३८ वटा कविताहरूको संग्रह अन्तः समवेदना माथि समीक्षात्मक धारणा राख्दै प्राडा रमेशप्रसाद भट्टराईले सुवेदीका कृतिहरू उनका वास्तविक अनुभुतिहरूको संगालो भएको बताए। कार्यक्रममा साहित्यकार राजन मुकारुङले पाँच स्रष्टाहरूद्वारा लिखित संयुक्त गीत, गजल तथा कविता संग्रह सहयात्रामाथि समीक्षा गर्दै साहित्य लेखनमा नयाँ बहस सुरु गर्नुपर्ने आवश्यकता रहेको बताए। प्राडा कृष्णप्रसाद घिमिरेले राजेन्द्र सुवेदी स्मृति अंकमाथि समीक्षा गर्दै सामान्य कुरालाई व्यङ्गात्मक शैलीमा भन्न सक्ने तथा हँसिलो अनुहार, मिठो शैली र व्यङ्गात्मक चेतका व्यक्तित्वका रूपमा चर्चा गरेका थिए।"
कालीप्रसाद बाँस्कोटाले नचाए दर्शक,"काठमाडौं : गायक तथा संगीतकार कालीप्रसाद बाँस्कोटाले काठमाडौंबासीलाई नचाएका छन्। कोभिड महामारीपछि पहिलोपटक दर्शकमाझ उपस्थित भएका कालीले दरबारमार्गस्थित क्लब प्लाटिनममा उपस्थित दर्शकलाई कालीप्रसाद बाँस्कोटा लाइभमा आफ्ना गीतमार्फत नचाएका हुन्। कालीले आफ्नो प्रस्तुति दिनुअघि गायक उदीपध्वज थापाले गीत गाउँदा उनलाई चन्दनध्वज केसीले गीतार तथा स्वर र पुरस्कार खड्काले गीतारमा साथ दिएका थिए। रातको ११ बजे स्टेजमा देखिएका कालीले हेराईका थलहरूसहित कुल ११ वटा आफ्ना गीत गाएका थिए। उनले साइली, नाँचन मैया नाँचन गीत गाउँदा उनको गीत सुन्न अभिनेत्री स्वस्तिमा खड्का, निर्देशक निश्चल बस्नेत, संगीतकार न्ह्यू बज्राचार्य, गायिका इन्दिरा जोशी, निर्देशक अनमोल गुरुङ, हेमराज बिसी, गायक सनुप पौडेल र निर्देशक आसिफ शाह उपस्थित थिए। कार्यक्रममा निश्चलले कालीसँगै फिल्म कबड्डी कबड्डीको नाँचन मैया नाँचन बोलको गीत गाएका थिए। यसै महिना नयाँ गीत ल्याउन लागेका गायक उदीपध्वजले एकै स्टेजमा कालीसँगै गीत गाउन पाउँदा खुसी लागेको बताए। पोजेटिभ भाइब्स इन्टरटेनमेन्टका प्रस्तुति र सुमन श्रेष्ठको संयोजनमा भएको कार्यक्रममा दर्शक निकै रमाएका थिए।"
नीति कथा : बुद्धिको बिर्को,"एक बुद्धिमान् मानिस एकपटक केही मानिसको समूहमा थिए। त्यहाँ यसअघि विभिन्न विषयमा छलफल हुन्थे। तर एक दिनको कुरा हो, उनले फरक विषयको सामना गरे। त्यसपछि उनले बारम्बार एउटै विषयका बारेमा गुनासो सुनिरहे। उनलाई झर्को भयो। अर्को दिन, गुनासो सुन्नुको सट्टा उनले तिनीहरूलाई चुट्किला सुनाए। सबैजना गलल हाँसे। एकछिन पछि पनि फेरि हाँसे। भरेसम्म त्यही कुरो सम्झँदै हाँसे। त्यसपछि, ती मानिसले मजाक स्वरूप त्यही चुट्किला दोहोर्याए। दोस्रो दिन केही मान्छे हाँसे। बाँकी चुप भए। तिनले उनले त्यो किन दोहोर्याए भन्ठाने तर केही बोलेनन्। अन्तमा, ती व्यक्तिले अर्को दिन तेस्रो पटक पनि त्यही चुट्किला मजाक गर्दै दोहोर्याए तर कसैले प्रतिक्रिया दिएनन्। सुन्नमा पनि चाख दिएनन्। उल्टै टाउको बटारे। ती बुद्धिमान् मानिसले मुस्कुराउँदै भने, एउटै ठट्टामा एक पटकभन्दा बढी हाँस्ने छैनौं। त्यसो भए एउटै समस्याका बारेमा पटकपटक गुनासो गरिरहँदा तपाईंले मानिसलाई कति दिक्क हुँदो हो ? के पाउनु भएको छ बारम्बार गुनासो गरेर ? नैतिक शिक्षा : यदि तपाईं एउटै समस्याका बारेमा गुनासो गरिरहनु भएको छ तर यसलाई समाधान गर्न सक्नु हुन्न। तपाईं कहीँ पनि पुग्नु हुने छैन। गुनासो गरेर आफ्नो समय खेर नफाल्नुहोस्। यसको सट्टा नयाँ ढंगले त्यसको सम्बोधन गर्ने प्रयास गर्नुहोस्। बुद्धिको बिर्को फरक उपायले खोल्नोस्।"
सन नेपाल लाइफको अभिकर्ता सम्मान तथा बीमा अभिमुखीकरण कार्यक्रम,"काठमाडौँ: सन नेपाल लाइफ इन्स्योरेन्सको अभिकर्ता सम्मान तथा बीमा अभिमुखीकरण कार्यक्रम सम्पन्न भएको छ। मूख्य मार्केटिङ विभाग त्रिपुरेश्वर, शाखा कार्यालयहरु लगनखेल र नारायणघाट अन्तर्गत अभिकर्ताहरुलाई चितवनको सौराहामा उक्त कार्यक्रमको आयोजना सम्पन्न गरिएको थियो। लमजुङ शाखा कायौलयमा पनि कार्यक्रम आयोजना गरिएको थियो। कार्यक्रममा महाप्रबन्धक कमलराज गौतमले जनमानसमा बीमाको महत्व, बीमा दाबी भुक्तानी लगायतका महत्वपूर्ण विषयमा प्रशिक्षण दिएका थिए। उत्कृष्ट अभिकर्ताहरुलाई सम्मान गरिएको छ। देशैभर शाखा सञ्जालबाट बीमा सेवा प्रदान गर्दै आएको यस कम्पनीले निकट भविष्यमा नै सर्वसाधारणलाई साधारण सेयर निष्काशन गर्ने बताएको छ।"
टाटा मोटर्स हुन्डाईलाई उछिन्दै दोस्रो स्थानमा,"काठमाडौं : भारतीय अटोमोबाइल उत्पादन कम्पनी टाटा मोटर्सले सन् २०२२ को मेमा भारतमा मात्रै कुल ४३ हजार तीन सय ४१ वटा गाडी बिक्री गरेको छ। योसँगै भारतमा सर्वाधिक गाडी बिक्री गर्ने कम्पनीमध्ये गत महिना टाटा मोटर्स दोश्रो स्थानमा परेको छ। कुल बिक्री भएका गाडीमध्ये कम्पनीले विद्युतीय नेक्सन र टिगोर गरी ३ हजार ४५४ वटा विद्युतीय गाडी बिक्री गरेको थियो। यसअघि भारतीय बजारमा टाटा मोटर्सको तुलनामा दक्षिण कोरियाली कम्पनी हुन्डाई मोटरले बढी गाडी बिक्री गरेकको थियो। तर सन् २०२२ को मेमा हुन्डाई मोटर्सले भारतमा जम्मा ४२ हजार दुई सय ९३ वटा गाडी बिक्री गरेको थियो। यो भनेको टाटा मोटर्सको तुलनामा एक हजार ४८ वटा गाडी कम हो। त्यसैले, सर्वाधिक गाडी बिक्री गर्ने कम्पनीमध्ये हुन्डाईको स्थान घटेर तेश्रो स्थानमा पुगेको छ। गत महिना मर्मत सम्भारका लागि हुन्डाईको उत्पादन क्षेत्र ६ दिनको लागि बन्द गरिएको थियो। त्यसकारण पनि कम्पनीको बिक्रीमा असर देखिएको हुन्डाईले बताउँदै छ। तर सन् २०२१ को मेको तुलनामा यस पटक कम्पनीले १७ हजार २९२ वटा बढी गाडी बिक्री गरेको हो। सन् २०२१ को मेमा कम्पनीले जम्मा २५ हजार १ वटा गाडी बिक्री गरेको थियो। विगत ६ महिनामा यो दोस्रो पटक हो, कि हुन्डाईको बिक्रीदर हिसाबले कम्पनी तेस्रो स्थानमा पर्न गयो। यसभन्दा अघि कम्पनी सन् २०२१ को डिसेम्बरमा तेस्रो स्थानमा झरेको थियो। जहाँ भारतीय बजारमा हुन्डाईको प्रदर्शनी खस्कदैछ, टाटा मोटर्स भने आफूलाई कडा प्रतिस्पर्धी बनाउँदैछ। सन् २०२२ को अप्रिलमा मात्रै कम्पनीले भारतीय र बाह्य बजारमा गरी ७४ हजार ७५५ वटा गाडी बिक्री गरेको छ। सन् २०२१ को मेमा यो संख्या जम्मा २४ हजार ५५२ थियो। टाटा मोटर्सपछि भारतीय बजारमा सर्वाधिक बिक्री गर्ने कम्पनीमा महिन्द्रा एन्ड महिन्द्रा रहेको छ। सन् २०२२ को मेमा सबैभन्दा धेरै गाडी बिक्री गर्ने मध्ये महिन्द्रा एन्ड महिन्द्रा चौथो स्थानमा रहेको छ। कम्पनीले सन् २०२२को मेमा २६ हजार ९०४ वटा गाडी बिक्री गरेको हो। महिन्द्रा एन्ड महिन्द्राको एक्सयुभी ७०० र थारको माग राम्रो रहेको कम्पनीको भनाइ छ। किया इन्डियाले यस पटक आफ्नो बिक्रीदर ६९ प्रतिशतले बढाएर कुल १८ हजार ७१८ वटा गाडी बिक्री गरेको छ। यसपछि टोयोटाले सन् २०२२ को मेमा मात्रै १० हजार २१६ वटा गाडी बिक्री गरेको छ। सन् २०२१ को मेमा कम्पनीले जम्मा ७०७ वटा गाडी बिक्री गरेको थियो। भारतमा सबैभन्दा धेरै गाडी बिक्री गर्ने कम्पनी भने मारुती सुजुकी इन्डिया हो। कम्पनीले सन् २०२२ को मेमा मात्रै आन्तरिक अर्थात् भारतीय बजार र बाह्य बजारमा गरी कुल एक लाख ६१ हजार ४१३ वटा गाडी बिक्री गरेको छ। सन् २०२१ को मेमा भने कम्पनीले ४६ हजार ५५५ वटा गाडी बिक्री गरेको थियो। भारतीय बजारमा मात्रै कम्पनीले सन् २०२२ मेमा एक लाख ३४ हजार २२२ वटा गाडी बिक्री गरेको हो। सन् २०२१ को मेमा भने कम्पनीले जम्मा ३५ हजार २९३ वटा गाडी बिक्री गरेको थियो।"
जोसित हारेका थिए उनैले हराए,"गोरखा : भर्खरै सम्पन्न स्थानीय निर्वाचनमा गोरखाका चारवटा पालिकामा यसअघि आफूलाई हराउनेलाई नै अहिले हराएर पालिका प्रमुख भएका छन्। पाँचवर्षअघिको चुनावमा गोरखा नगरपालिकामा माओवादीका कृष्ण रानालाई पन्द्रसय चौतीस मतान्तरले हराएर राजनराज पन्त मेयर भएका थिए। अहिले रानाले पन्तलाई अठारसय छपन्न मतान्तरले हराएर मेयर बन्न सफल भएका छन्। पालुङ्टार नगरपालिकामा पनि यस्तै प्रकृतिको दृश्य देखिएको छ। पाँचवर्षअघि त्यहाँ माओवादीका विवश चिन्तनलाई दुईसय उनानअसी मतान्तरले पराजित गरी कांग्रेसका दीपकबाबु कँडेल मेयर भएका थिए। तर यो चुनावमा विवश चिन्तनले कँडेललाई एकहजार पचहत्तर मतान्तरले पछि पार्दै मेयर बने। धार्चे गाउँपालिकामा पनि समान प्रकृतिको घटना भयो। पाँचवर्षअघि माओवादी(तत्काल नयाँशक्ति)का लक्ष्मण गुरुङलाई ६९ मतले पछि पार्दै कांग्रेसका सन्तोष गुरुङ अध्यक्षको पद सम्हाल्न पुगेका थिए। पाँचवर्षपछि अहिले उनै लक्ष्मण गुरुङले सन्तोष गुरुङलाई अठारसय पच्चीस मतले पछि पारेर अध्यक्ष बनेका छन्। गण्डकी गाउँपालिकामा पाँच वर्षअघि माओवादीका दीपक तिमिल्सिनालाई दुईसय एकासी मतले पछिपार्दै कांग्रेसका होमबहादुर राना अध्यक्ष बनेका थिए। पाँच वर्षपछि अहिले उनै तिमिल्सिनाले उनै रानालाई सोह्रसय एकहत्तर मतले पछाडि पारेर अध्यक्ष बन्न सफल भएका छन्। पाँच वर्षअघि हारेका भीमसेन थापा गाउँपालिकाका माओवादीका उम्मेद्वार लोकप्रसाद बञ्जरा र अजीरकोट गाउँपालिकाका दीपक देवकोटा पनि अहिले विजयी बनेका छन्। तर पाँच वर्षअघि उनीहरु जुन उम्मेद्वारसित चुनावी मैदानमा भिडेका थिए, अहिले प्रतिस्पर्धी फरक थिए। आफूलाई हराउनेमाथि नै जीत हासिल गर्नेहरु भने गोरखा नगरपालिका, पालुंटार नगरपालिका, धार्चे गाउँपालिका र गण्डकी गाउँपालिकाका उम्मेद्वार हुन्। प्राविधिक रुपमा त्यतिबेला मैले हारे पनि निरन्तर गाउँमै रहेर जनताको घरदैलो गरिरहेँ। मतदातासित जोडिइरहेँ। त्यसैले अहिले जित्न सफल भएको हुँ, गण्डकीका अध्यक्ष तिमिल्सिना भन्छन्, यो अवधिमा मैले संगठन सुदृढ बनाउन दिनरात खटिइरहेँ। त्यसैको परिणामस्वरुप मैले जित्न सकेको हुँ। पराजित मानसिकता लिएर धरातल छाडेको भए यो चुनावमा पनि जीत हातपार्न नसक्ने भीमसेन थापा गाउँपालिकाका प्रमुखमा विजयी बञ्जराको भनाइ छ। बिगत पाँचै वर्ष म गाउँमा बसिरहेँ, त्यो पनि राजनीति नै गरेर, संगठन नै बनाएर, उनी भन्छन्, मैले अब जुनसुकै हालतमा जित्नै पर्छ भन्ने अर्जुनदृष्टि लगाएर काम गरेका थिएँ। मतदाताले विश्वास गर्नुभयो। चुनाव जितेपछि मैले आफूलाई जनताको गोरु हुँ मलाई सकेजति जोत्नुस् भनेको छु। बिगतको चुनावमा पराजित भएपछि आफू हार्नुको कारण खोज्दै मतदाताको घरदैलोमा पुगिरहेको धार्चेमा हालै विजयी बनेका लक्ष्मण गुरुङको भनाइ छ। अघिल्लोपल्ट जनताले मलाई बाहिर बस् भने, सन्तोषलाई भित्र बस् भने। मैले सहर्ष स्वीकार गरेँ। मत नदिने मतदातालाई चिढ्याउने काम गरिन, उनी भन्छन्, बरु किन मलाई मत दिनुभएन ? ममा के कमजोरी छ भन्दै घरदैलो गरिरहेँ। आफ्नो, अर्को नभनी उहाँहरुको मन जित्ने काम गरिरहेँ। पार्टीको संगठन बढाउने काम गरिरहेँ। त्यसैले अहिले जित्न सफल भएको हुँ। तर प्रतिस्पर्धी पार्टीले आफूहरुमाथि चाहिँदो, नचाहिँदो व्यवहार गरेर, अस्वस्थ प्रतिस्पर्धा गरेर मतदाता रुष्ट पार्ने काम गरिरहेकाले आफूले सोचेभन्दा धेरै मत प्राप्त गरेको उनको तर्क छ।"
"नाइजेरियाको चर्चमा बन्दुक आक्रमण, बालबालिकासहित २१ को मृत्यु","ओवो : नाइजेरियाको दक्षिणपश्चिममा रहेको एक क्याथोलिक चर्चमा आइतबार भएको आक्रमणमा बन्दुकधारीहरुले बालबालिकासहित २१ जनाको ज्यान लिएका छन्। नाइजेरियाको उत्तरमा आश्रयस्थल बनाउँदै आएको जिहादी समूहले पटक पटक सर्वसाधारणलाई समेत क्षति पुग्ने गरी आक्रमण गर्ने गरेको सरकारी अधिकारीहरूले बताएका छन्। यद्यपि आक्रमणको जिम्मेवारी कुनै समुहले लिएको छैन। प्रत्यक्षदर्शीले उपासकहरूमाथि अन्धाधुन्ध हतियारधारी समूहले गोली चलाउनु पहिले चर्चभित्र एउटा सानो विस्फोटको आवाज सुनिएको बताए। घटनामा २१ जनाको मृत्यु भएको पुष्टि गर्दै ओन्दो स्टेट गभर्नर अफिसका प्रवक्ता रिचार्ड ओलाटुन्डेले भने, 'उनीहरू चर्चमा समेत प्रवेश गरेनन्, नजिकै रहेका घरहरूका झ्यालबाट गोली ठोकिरहेका थिए।' राष्ट्रिय विपत् व्यवस्थापन निकायका स्थानीय प्रतिनिधि ओलानरेवाजु कादिरीले भने अधिकांश बालबालिकासहित २२ जनाको मृत्यु भएको बताए। घटनामा अन्य ४० जना घाइते भएका छन्। राज्य सरकारले घटनामा ज्यान गुमाएका व्यक्तिहरूको सम्मानमा सात दिने शोकको घोषणा गरेको छ। एक प्रत्यक्षदर्शीले कम्तीमा पनि पाँच जना बन्दुकधारी देखेको बताए। उनले भने, 'म चर्चनजिकैबाट गन्तव्यतिर लम्किरहेको थिएँ चर्चभित्र ठूलो विस्फोट र गोली हानाहान भएको सुने । चर्चमा पुग्दा त्यहाँ सुरक्षाकर्मी पुगी घटनास्थललाई घेरा हाली आक्रमणकारीको खोजी भइरहेको थियो। घटनापछि आक्रमणकारी त्यहाँबाट भागेका थिए।'"
स्ट्याण्डर्ड चार्टर्ड बैंक र युनिलिभर नेपालबीचको सहकार्यमा वितरक वित्तीय कार्यक्रम,"काठमाडौं : स्ट्याण्डर्ड चार्टर्ड बैंक नेपाल लिमिटेड र युनिलिभर नेपाल लिमिटेडबीच युनिलिभरका वितरकहरुलाई आपूर्ति आबद्ध वित्तीय समाधानहरु उपलब्ध गराउने सम्बन्धमा एक सम्झौता सम्पन्न भएको छ। यस कार्यक्रमको माध्यमबाट युनिलिभर नेपालद्वारा सिफारिस गरिएका वितरकहरुले स्ट्याण्डर्ड चार्टर्ड बैंक नेपाल (बैंकद्वारा स्वीकृती प्राप्त हुनु पर्ने) व्यापार वित्तीय समाधानहरुको लाभ लिन सक्नेछन्। बैंकको आपूर्ति आबद्ध वित्तीय कार्यक्रम साना तथा मझौला उद्योगीहरु (वितरकहरु)लाई पर्याप्त वित्तीय श्रोत उपलब्ध गराउने हेतूले निर्माण गरिएको हो, जसले उनीहरुको सम्पूर्ण चालू पूँजीलाई समेट्दछ, जसले गर्दा वितरकहरुलाई विशेष गरेर महामारी, तरलता आदि लगायतका कठिन समयहरुमा उनीहरुको वित्तीय स्थिरता सुनिश्चित् गर्न सघाऊ पुग्न सक्छ। यसैगरी यसले ठूला कर्पोरेटहरुलाई थप दिगो एवं लचिलो आपूर्ति आबद्धताहरु लागू गर्न पनि सहयोग गर्नेछ। विश्वव्यापी रुपमा कारोबारी बैंकिङ्ग व्यवसायको मध्यस्थतामा प्राप्त १५० वर्षभन्दा बढीको अनुभवका साथ स्ट्याण्डर्ड चार्टर्ड बैंक अन्तर्राष्ट्रिय वाणिज्य तथा आपूर्ति आबद्ध वित्तीय समाधानको प्रमुख सेवा प्रदायक हो। हस्ताक्षर कार्यक्रमलाई सम्बोधन गर्दै एससिबि नेपालका सिइओ अनिर्वाण घोष दास्तिदारले भने, 'युनिलिभर नेपालको लागि देशमै यस किसिमको पहिलो सेवा प्रस्तुत गर्न पाएको बैंक हर्षित भएको छ। हामीले हाम्रा कर्पोरेट ग्राहकहरुका लागि समग्र इकोसिस्टम सुनिश्चित् गर्न हाम्रो डिजिटल यात्रामा लामो कालखण्ड पार गरेका छौं र भविष्यमा अझ धेरै अग्रगामी समाधानहरु प्रस्तुत गर्ने दिशामा हामी कटिबद्ध छौं।' सोही अवसरमा युएनएलका प्रबन्ध निर्देशक श्री अम्लन मुखर्जीले भने, 'वितरक वित्तीय कार्यक्रमले खास गरेर कठिन आर्थिक अवस्थाहरुमा युएनएललाई निर्वाध प्रगती गर्न सक्षम बनाएको छ र जिन्दगीलाई जीवन्तता प्रदान गर्ने हाम्रा ब्राण्डहरुको आपूर्तिलाई निरन्तर रुपमा उपलब्ध गराएर हाम्रा ग्राहकहरुलाई सेवा प्रदान गर्न मद्दत गरेको छ। वितरक वित्तीय कार्यक्रम बजार विकास गर्ने एक स्रोत हो र हाम्रा ग्राहकहरुको महत्वपूर्ण आबद्धता सुहाउँदो मोडल विकास गर्न सफल भएकोमा हामी अत्यन्त उत्साहित पनि छौं।' यो सम्झौता अत्यन्त उपयुक्त सान्दर्भिक समयमा विशेष गरी साना मझौलाका लागि भएको भनी प्रसंसा गरिएको छ।"
सुनको मूल्य तोलामा ६ सयले घट्यो,"काठमाडौं : सुनको मूल्य आज तोलामा ६ रुपैयाँले घटेको छ। नेपाल सुन चाँदी व्यवसायी महासंघका अनुसार मंगलबार सुन ६ रुपैयाँले घटेर तोलाको ९७ हजार ५०० रुपैयाँमा कारोबार भइरहेको छ। सोमबार सुन तोलामा २ सयले बढेर प्रतितोला ९८ हजार १ सय रुपैयाँमा किनबेच भएको थियो। यस्तै, तेजावी सुन प्रतितोला ९७ हजार रुपैयाँ पुगेको छ। मंगलबार चाँदीको मूल्यमा पनि गिरावट आएको छ। आज चाँदी तोलामा १५ रुपैयाँले घटेर प्रतितोला एक हजार २७५ रुपैयाँमा खरिदबिक्री भइरहेको छ।"
मिनी ग्रेटवाल बन्दीपुरको कमाल,"तनहुँ : प्रकृति र संस्कृतिको अनुपम थलो हो, बन्दीपुर। पहाडकी रानी उपनापले समेत चर्चित बन्दीपुर स्वदेशी तथा विदेशी पर्यटकहरूको आकर्षण केन्द्र बनेको छ। समुद्र सहतदेखि १ हजार ३० मिटर उचाइमा अवस्थित यो ठाउँ पर्यटकीय आवागमनको दृष्टिले पनि उच्च शिखरमा छ। बजार क्षेत्रमा नेवार समुदायको पुरानो भक्तपुरे शैलीमा निर्माण गरिएका मौलिक घरहरू, ४५० वर्षभन्दा पुरानो खड्गदेवी मन्दिरलगायत महालक्ष्मी, मुकुन्देश्वरी देवी, चण्डीथान जस्ता धार्मिक स्थल, लाखे नाच, झ्याउरे, चुट्का, ख्याली, झ्याली, झ्यालेपुतली जस्ता संस्कृतिले भरिपूर्ण छ। त्यस्तै, पृथ्वीनारायण शाहको मावली गाउँ, पराक्रमी राजा मुकुन्द सेनको तपस्या स्थल बन्दीपुरको गर्विलो इतिहास, पातालाद्वार, सिद्ध गुफा, मुकुन्देश्वरी डाँडा, तारेभीर र राजनीतिक लोमहर्षक पृष्ठभूमि बोकेको टुँडिखेल, नेवार, गुरुङ र मगर जातिको फरकफरक संस्कृति, शान्त, सफासुग्घर र मनोरम वातावरण बन्दिरपुरको प्रमुख विशेषता हो। सिंगो विश्वलाई लोभ्याउने हिमालको सिरानी हाली छिम्मेश्वरीको काखमा रित्तो टुँडिखेल बिछ्याएर बन्दीपुरले पाहुनाको स्वागत गरिरहेको छ। आधुनिक विकासले बन्दीपुरे मौलिकतालाई प्रभाव पारेको भए पनि इतिहासबाट पाएको मायाले बन्दीपुर मौलिकतामा धपक्क बलेको छ, बन्दीपुर। घुम्न, हेर्न र रम्न चाहने जोसुकैका लागि हरपल हिमालको मुस्कान पोखिरहने बन्दीपुर प्राकृतिक र साँस्कृतिक सौन्दर्यको एक अनुपम भएको छ। प्राकृतिक सौन्दर्यले भरिपूर्ण बन्दीपुरलाई अझै सिँगार्न मुकुन्देश्वरी पर्खालको अवधारणा ल्याइयो। झट्ट हेर्दा, चीनको ग्रेटवाल जस्तो देखिने भएकाले यो पर्खाल मिनी ग्रेटवालको नामले चर्चित छ। २६ किलोमिटर लम्बाइ भएको उक्त पर्खालले प्रारम्भिक चरणमै बाह्य तथा आन्तरिक पर्यटकको ध्यान खिचेको छ। निर्माणको सुरुआती चरणमै ग्रेटवालको आकार लिएको मुकुन्दसेन पर्खालले बन्दीपुर पुग्ने जोकोहीलाई नजर लागाउने बनाएको छ। बन्दीपुर जानेहरू मिनी ग्रेटवाल नपुग्ने सायदै कोही होलान्। निर्माणाधीन मुकुन्देश्वरी पर्खाल प्रति पर्यटकको आकर्षणले बन्दीपुरको पर्यटन व्यवसायमा थप टेवा पुगेको छ। स्थानीय तहको पहिलो निर्वाचनपछि भएका उल्लेख्य कामहरूमध्ये पर्यटन प्रबद्र्धनका लागि भनेर ल्याइएको अवधारणा हो, यो। यसलाई एउटा गतिलो सुरुआत मान्न सकिन्छ। डाँडाकाँडा, भीरपाखा र कहीँ कतै थुम्का परेको भौगोलिक बनावट लिएर स्थापित बन्दीपुरको सुन्दरतामा मुकुन्देश्वरीले थप सौन्दर्य भरेको छ। मुकुन्देश्वरी पर्खाल अर्थात् मिनी ग्रेटवाल बन्दीपुर आउने पाहुनाका लागि अब अर्को प्रमुख आकर्षण गन्तव्य हो। मिनी ग्रेटवाल बनाउन गाउँपालिकाले गुरुयोजना बनाएको थियो। निर्माण सम्पन्न गर्न कुल १९ करोड ४४ लाख १३ हजार ४२० रुपैयाँ लागत अनुमान गरिएको छ। पहिलो चरणमा पर्यटन पूर्वाधार तथा पर्यटन उपज विकास साझेदारी कार्यक्रमअन्तर्गत संस्कृति, पर्यटन तथा नागरिक उड्डयन मन्त्रालयबाट ३ करोड ५० लाख विनियोजित भएको थियो। र, गाउँपालिकाले आन्तरिक स्रोतबाट १ करोड ५० लाख लगानी गरेको प्राविधिक शाखा प्रमुख इन्जिनियर सन्तोष थापाले बताए। थापाका अनुसार योजना सम्पन्न गर्न धर्म एन्ड कश्यप जेभी कलंकी काठमाडौंसँग ३ करोड ६९ लाख ३४ हजार ५३० रुपैयाँमा सम्झौता भएको छ। दुई पक्षबीच २०७८ भदौ १२ गते सम्झौता भएको हो। उनले भने, सम्झौताअनुसार ठेक्का पाएको निर्माण कम्पनीले आगामी फागुन ३० गतेभित्र योजना सम्पन्न गर्नुपर्ने छ। तर, हालसम्म १२ प्रतिशत मात्र काम भएकोे छ। उनका अनुसार ग्रेटवालमा पैदलमार्गका लागि दुवै पर्खालमा स्थानीय बन्दीपुरे ढुंगा छाप्ने, ढुंगाकै सिँढी बनाउने, बन्दीपुर लेखिएको गेट तयार गर्ने, (जुन गेट डुम्रे बजारबाट देखिनेछ), घुम्न आउनेहरूका लागि बस्ने ठाउँ, क्यान्टिन, बाथरुम, पानी टयांकी निर्माण गरिनेछ। रातमा समेत पैदल हिँड्न मिल्ने गरी ३ सयवटा बत्ती राख्नेछ। मिनी ग्रेटवाल देशकै नौलो र नमुना योजना बन्दीपुर गाउँपालिकाका नवनिर्वाचित अध्यक्ष सुरेन्द्र थापाले मिनी ग्रेटवाल देशकै नौलो र नमुना योजना भएको बताए। उनले यो निर्माण सम्पन्न भइसकेपछि पर्यटकको मुख्य आकर्षणको केन्द्र बन्ने दाबी गरे। यो चाइनाको ग्रेटवालको झल्को दिने खालको छ। दुवैतर्फ पर्खाल छ। त्यसमा बन्दीपुरे ढुंगा छापेर सिँढीको हिसाबले अगाडि बढाउँदै लगेपछि यसले एउटा छुट्टै रौनकता दिनेछ। बन्दीपुरको पर्यटनलाई यसले अझै उचाइमा पुर्याउने हामीले विश्वास गरेका छौं। अध्यक्ष थापाले आफ्नो ५ वर्षे कार्यकालमा मिनी ग्रेटवालको निर्माणलाई प्राथमिकतामा राखेको बताए। उनले बन्दीपुर बजारको डीपीआर गरेर सोहीअनुसारको प्राकृतिक खालको देखिने र पुरानो सम्पदा नमेटिने गरी सबै पार्क, धारा, चौतारा र घरहरूको संरचनालाई मौलिकतामा परिणत गर्ने बताए। उनले भने हामीले भवन संहितालाई पनि परिवर्तन गरेर आरसीसी गरी बनाइएका घरहरू सबैलाई पौराणिकतामा ढाल्ने गरी बाहिरबाट कभर लगाउँछौं। पुरै घरको माथिबाट मौलिकता प्रदर्शन हुने गरी छाना हालेर छुट्टै किसिमको बन्दीपुरको आभास दिने किसिमले हामी अगाडी बढ्नेछौं। स्थानीय पर्यटन व्यवसायीमा उत्साह अहिले मिनी ग्रेटवालको प्रारम्भिक चरणको काम भइरहेको छ। पर्खालको दुवैतर्फ गारो लगाउने कामले निरन्तरता पाएको हो। कोरोना कहर र चुनावी गतिविधिले स्थिर बनेको काम अहिले तीव्र गतिमा भइरहेको छ। ग्रेटवालको काम सुरु हुँदै गर्दा बन्दीपुरका पर्यटन व्यवसायीहरूमा पनि उत्साह थपिएको छ। ग्रेटवालको अवधारणाले बन्दीपुरको पर्यटन विकासमा महŒवपूर्ण टेवा पुग्ने बन्दीपुर पर्यटन विकास बोर्डका अध्यक्ष वंैश गुरुङले बताए। उनले भने यो ग्रेटवाल स्वदेशी तथा विदेशी पर्यटकको आकर्षणको थलो बन्नेछ र यसले बन्दीपुरको पर्यटनमा थप टेवा पुर्याउनेछ। अध्यक्ष गुरुङले संरचना निर्माण गर्दा प्रकृतिमैत्री हुनुपर्ने र समयमै योजना सक्नुपर्नेमा जोड दिए। यता, बन्दीपुर सामुदायिक होमस्टेकी अध्यक्ष दिलकुमारी रानाले मिनी ग्रेटवालको निर्माणलाई लिएर आफूहरू उत्साहित भएको बताइन्। उनले भनिन्, हाम्रो होमस्टेमा आउनु हुने पाहुनाहरूले मिनी ग्रेटवालको विषयमा निकै चासो र जिज्ञासाहरू राख्नुहुन्छ। कहिले बन्छ ? अब कस्तो बन्छ ? भनेर प्रश्न गर्नुहुन्छ। पहिले हामीले बन्दीपुरमा थानीमाई मन्दिर रहेको डाँडा छ। सिद्ध गुफा र टुँडिखेल छ। तीनधारे छ। हाम्रो संस्कार र संस्कृति छ भनेर भन्थ्यौं। अब मिनी ग्रेटवाल छ भनेर भन्न पाएका छौं। गर्व लाग्छ। मिनी ग्रेटवालको अवधारणा स्थानीय तहको निर्वाचन २०७४ मा गाउँपालिका अध्यक्षमा विजयी भएपछि पूर्णसिङ थापालाई बन्दीपुरको मौलिकतालाई बचाउने, इतिहासको उजागर गर्ने र पाहुनाको बसाइँ लम्ब्याउनुपर्ने प्रमुख चुनौती थियो। अन्य विकास निर्माणका कामहरू नियमित नै थिए। तर, पर्यटनका क्षेत्रमा नयाँ केही गर्नुपर्छ भन्ने विषयले अध्यक्ष थापालाई पिरोलिरहन्थ्यो। मिनी ग्रेटवालको थ्रीडी तस्बिर । पूर्वअध्यक्ष थापा ग्रेटवाल र टुँडिखेलमा सीसाको पुल बनाउने योजना हच्चुवाको भरमा आएको बताउँछन्। नयाँ केही गरौं भनेपछि संसारमा अहिले के चलेको छ भन्ने विषयमा अध्ययन गर्न सुरु गरें, उनले भने, चीनको ग्रेटवालकोे इतिहासबारे मलाई राम्रोसँग थाहा थियो। बन्दीपुर बजारसँग जोडेर केही गर्न पाए पर्यटकको बसाइ पनि लम्बिएला। यसले गर्दा व्यवसायहरू फस्टाउँथ्यो र रोजगारको अवसरहरू खुल्थ्यो भन्ने लाग्यो। उनले पर्यटन प्रबद्र्धनका लागि ऐतिहासिक सम्पदा र इतिहासलाई जोड्नुर्पछ भन्ने आफ्नोे धारणा रहेको सुनाए। पर्यटन क्षेत्रमा हाम्रो सम्पदा र इतिहासलाई जोडेर काम गर्यौं भने धैरे प्रचार गर्नुपर्दैन। किनकी इतिहास आफैं बोल्छ। त्यसैले पनि इतिहासलाई उजागर गर्न बन्दीपुरलाई मुकुन्देश्वरी डाँडासम्म जोड्ने निधोअनुरूप मुकुन्दसेन पर्खालको कन्सेप्ट (अवधारणा) आएको हो, उनले भने, किन भन्दा त्यहाँ बाटो लैजान पनि सम्भव थिएन। लगेको भए प्रकृति बिग्रन्थ्यो। बरू पहिला हाम्रा पुर्खाहरू जुनजुन बाटो जसरी हिँड्नुभयो। त्यही बाटोलाई नयाँ स्वरूपमा बनाएर लैजाउन त। पुर्खाहरू डाँडामै बस्थे। डाँडडाँडै हिँडथे। त्यो पुर्खाको चिनारी हामीले किन उजागर नगर्ने ? त्यो गर्नुपर्छ भनेर पर्खालको कन्सेप्ट ल्याएको हो। म त्यो डाँडामा धेरै घुमें। खासमा प्राविधिकसहित घुम्दाघुम्दै त्यो किसिमको कन्सेप्ट आएको हो। यो चीनको ग्रेटवालको झल्को दिने खालको छ। यसको दुवैतर्फ पर्खाल छ। त्यसमा बन्दीपुरे ढुंगा छापेर सिँढी बनाएर अगाडि बढाउँदै लगेपछि यसले एउटा छुट्टै रौनकता दिनेछ। बन्दीपुरको पर्यटनलाई यसले अझै उचाइमा पुर्याउने हामीले विश्वास गरेका छौं। सुरेन्द्र थापा  अध्यक्ष, बन्दीपुर गाउँपालिका यो ग्रेटवाल स्वदेशी तथा विदेशी पर्यटकको आकर्षणको थलो बन्नेछ र यसले बन्दीपुरको पर्यटनमा थप टेवा पुर्याउनेछ। संरचना निर्माण गर्दा प्रकृतिमैत्री हुनुपर्ने र समयमै योजना सक्नुपर्नेमा जोड दिन जरुरी छ। वैंश गुरुङ  अध्यक्ष, बन्दीपुर पर्यटन विकास बोर्ड हाम्रो होमस्टेमा आउनु हुने पाहुनाहरूले मिनी ग्रेटवालको विषयमा निकै चासो र जिज्ञासाहरू राख्नुहुन्छ। कहिले बन्छ ? अब कस्तो बन्छ ? भनेर प्रश्न गर्नुहुन्छ। पहिले हामीले बन्दीपुरमा थानीमाई मन्दिर रहेको डाँडा छ। सिद्ध गुफा र टुँडिखेल छ। तीनधारे छ। हाम्रो संस्कार र संस्कृति छ भनेर भन्थ्यौं। अब मिनी ग्रेटवाल छ भनेर भन्न पाएका छौं। गर्व लाग्छ। दिलकुमारी राना  अध्यक्ष, बन्दीपुर सामुदायिक होमस्टे विश्वभर ग्रेटवालको चर्चा र बन्दीपुरको भौगोलिक स्वरूप पनि उस्तै किसिमको भएकाले मुकुन्दसेन पर्खाल बनाउने अवधारणालाई जोड दिइएको उनले बताए। थापा भन्छन् मुकुन्दसेन पर्खाल बनाउने अवधारणा त ल्याइयो। तर, अब यसलाई कसरी बनाउने होला ? डिपीआर कसरी गर्ने होला त भनेर बहुत तनाव भयो। उपाय त खोज्नु पर्यो। त्यसपछि म आफ्नै खर्चमा हङकङ हुदै चाइना घुम्न गएँ। आफुले त्यहाँ देखेको र बुझेको डिजाइनको आधारमा बन्दीपुरको मौलिकता झल्कने गरी गुरुयोजना बनाइएको उनको भनाइ छ। यो पर्खालले विसं १५८१ मा बन्दीपुर आएका राजा मणिमुकुन्द सेनको इतिहास उजागर गरी जीवन्त राख्ने र बन्दीपुरको पर्यटन प्रबद्र्धनमा पनि ठूलो टेवा पुग्ने उनको विश्वास छ। अहिले आफू पालिकाको कार्यकारी भूमिकामा आउन नसके पनि आफूले परिकल्पना गरेको योजना सम्पन्न गर्न बाहिरै रहेर पनि लागिपर्ने बताएका छन्। ग्रेटवालबारे के भन्छन्, स्थानीय ? बन्दीपुरको ५ सय वर्षभन्दा लामो इतिहास छ। स्थानीय बन्दीपुर क्याम्पसका प्राध्यापक ७१ वर्षीय गोबद्र्धन भट्टराईले बन्दीपुर नाम रहनुका विभिन्न रोचक किंम्बदन्ती, जनश्रुति र कहावतहरू रहेको बताउँछन्। भट्टराईका अनुसार यहाँ पहिला मगरहरूको बसोबास थियो। वन भनेको जंगल र मगर भाषामा डी भनेको पानी हो। जहाँ वनजंगल हुन्छ, त्यहाँ पानी हुन्छ। यो प्राकृतिको नियम हो। यसैले वनडी ः बन्दी हुन जाँदा पुर भनेको नगर वा बस्ती हो। जंगलको चारैतिर पानीको स्रोत भएकाले पनि बन्दी भन्दाभन्दै बन्दी भएको र पछि पुर आफैं थपिँदै गएर बन्दीपुर नाम रहन गएको भट्टराई बताउँछन्। राणाकालीन समयमा बन्दीपुरमा गण्डकी प्रदेशकै ठूलो बन्दी गृह थियो। जहाँ अपराधीहरूलाई बन्दी बनाएर राखिने सहर भन्दाभन्दै बन्दीपुर हुन गएको भट्टराईको भनाइ छ। उनका अनुसार चण्डीको ११ अध्यायको पहिलो श्लोकमा बनहीपुर लेखिएको छ। संस्कृतमा वनही भनेको आगो हो। आगोले डढाएर भष्म भएको ठाँउमा बस्ती बसेको हुनाले बन्दीपुर हुन गएको भट्टराईको तर्क छ। प्राध्यापक भट्टराईले बन्दीपुर भौगोलिक र साँस्कृतिक वातावरणको केन्द्र भएको बताउँछन्। यहाँका स्वच्छ, सफा र शीतल हावापानी, प्रष्ट हिमशृङ्खला हेर्न सकिने स्थान, धुवाँ, धुलो र ध्वनिमुक्त वातावरण, पुराना कला, संस्कृति र रहनसहन भएकै कारण बन्दीपुरमा पर्यटकहरू घुम्न, रमाउन, अध्ययन गर्न आउने उनले बताए। उनका अनुसार बन्दीपुरमा यी आकर्षणका बीच मिनी ग्रेटवाल थपिएको छ। यसले झनै सुन्दरता थपेको बताउँछन्। पर्यटकहरूको आकर्षण काठमाडौंबाट बन्दीपुर घुम्न आएकी ७० वर्षीया लालकुमारी दरैले बन्दीपुरको वातावरण, स्वागत सत्कार, बोलीचाली, रहनसहन सबै राम्रो लागेको बताइन्। बन्दीपुर बजारको उत्तरतर्फ रहेको थानीमाई मन्दिर उक्लेकी दरैले त्यहाँबाट देखिने सुन्दर प्राकृतिक र साँस्कृतिक दृश्यहरू देख्दा बन्दीपुर आएर ठूलो खेल जितेको महसुस भएको उल्लेख गरिन्। समूहसहित आएकी दरैले भनिन्, ७० वर्षको म बूढी माथी थानीमाई पुग्दा त ठूलै जित हासिल गरेको जस्तो भो। पुराना शैलीका घरहरू, बन्दै गरेको पर्खाल, जतातै हरियाली साह्रै रमाइलो लाग्यो। त्यस्तै, छिम्केश्वरी भाँगेकी डिलमाया आलेले बन्दीपुर वातावरण अत्यन्तै सफा र शान्त लागेको प्रतिक्रिया दिइन्। उनले मिनी ग्रेटवाल बनेको छ भन्ने सुनेर साथीहरूलाई लिएर घुम्न आएको बताइन्। यसपालि साथीहरूसँग आएँ। बाबुनानीहरू ल्याउन पाइनँ। श्रीमान् पनि विदेशमा हुनुहुन्छ। उहाँ आउनु भएपछि सबै जना यहाँ आएर घुम्नी भनेछु, उनले भनिन् बन्दीपुरमा सबै कुरा राम्रो छ।"
लिमिटेड कम्पनी खोल्दा ४९ प्रतिशत शेयर सर्वसाधरणलाई दिनुपर्ने माग,"काठमाडौं : नेपाल चेम्बर अफ कमर्शले लिमिटेड कम्पनी खोल्दा ४९ प्रतिशत शेयर सर्वसाधरण लगानीकर्तालाई दिनुपर्ने माग गरेको छ। राजस्व परामर्श समितिद्वारा सोमबार आयोजित कार्यक्रममा चेम्बरका अध्यक्ष राजेन्द्र मल्लले लिमिटेड कम्पनी स्थापना गर्दा ५१ प्रतिशत संस्थापक र बाँकी ४९ प्रतिशत शेयर सर्वसाधरण लगानीकर्तालाई दिनुपर्ने बताए। 'लिमिटेड कम्पनीको शेयरमा सर्वसाधारणलाई समेट्दा सर्वसाधारणलाई फाइदा पुग्नुका साथै वित्तीय सन्तुलन पनि कायम गर्न सहयोग पुग्छ', उनले भने। संस्थापक शेयरधनी र सर्वसाधरण लगानीकर्ताबीच ५१ र ४९ प्रतिशतको हिस्सा हुने गरी नीतिगत व्यवस्था गर्नुपर्ने उनको भनाइ थियो। अध्यक्ष मल्लले लिमिटेड कम्पनी खोल्दा सर्वसाधरण लगानीकर्तालाई प्राथमिकतामा राख्ने गरी नीतिगत व्यवस्था हुन सके यसबाट सेवा क्षेत्र थप व्यवस्थित हुने बताए। सेवा क्षेत्रमा सर्वसाधरणको लगानी आउन सकेमात्र यसको तरलता सिर्जना गर्ने अध्यक्ष मल्लको भनाइ छ। धेरै विद्युत् खपत गर्ने ठूला उद्योगका लागि मात्रै सहुलियत दिने बजेटमा उल्लेखित व्यवस्था साना तथा घरेलु र कृषिजन्य उद्योगमा पनि लागू गर्नुपर्ने माग सो अवसरमा गरिएको थियो। रासस"
स्थानीयका लागि सयपत्री हाइड्रोपावरको आइपिओ आउँदै,"काठमाडौं : सयपत्री हाइड्रोपावर लिमिटेडले आयोजनाबाट असर पर्ने स्थानीय बासिन्दाका लागि साधारण शेयर निष्काशन तथा बिक्री खुला गर्ने भएको छ। कम्पनीले आगामी असार २ गतेदेखि प्रतिकित्ता १०० अङ्कित दरमा तीन करोड मूल्य बराबरको तीन लाख कित्ता शेयर प्रारम्भिक सार्वजनिक निष्काशन (आइपिओ)को बिक्री खुला गर्ने भएको हो। आयोजनाले प्रभाव पार्ने बाग्लुङ जिल्लाको ताराखोला गाउँपालिका र गल्कोट नगरपालिकामा स्थायी बसोबास गर्ने स्थानीयवासीले आगामी असार १६ गतेसम्म र सो अवधिमा मागबमोजिम आवेदन नपरे असार ३१ सम्म न्यूनतम १० कित्तादेखि अधिकतम ३० हजार कित्ता शेयर खरिदका लागि आवेदन दिन पाउने कम्पनीले सार्वजनिक गरेको आह्वानपत्रमा उल्लेख छ। कम्पनीले बाग्लुङको ताराखोला गाउँपालिका२ र ३ मा पर्ने दरमखोलामा २५ मेगावाट क्षमताको दरम खोला ए जलविद्युत् आयोजना निर्माण सम्पन्न गरी विद्युत् उत्पादनसमेत गरिहेको छ। लगानीकर्ताले प्रभु बैंकको ताराखोला तथा गल्कोट शाखा, ग्लोबल आईएई बैंकको गल्कोट शाखा, कामना सेवा विकास बैंकको गल्कोट शाखा र एनआइबिएल एस क्यापिटल लिमिटेडको काठमाडौँबाट शेयर खरिदका लागि आवेदन दिन सकिने कम्पनीको धितोपत्र निष्काशन तथा बिक्री प्रबन्धक एनआइबिएल एस क्यापिटल लिमिटेडले जनाएको छ। कम्पनीलाई केयर रेटिङ नेपालले केयर एनपी बीबी इस्युयर ग्रेडिङ प्रदान गरेको छ। रासस"
सौन्दर्य बजारको कुरूपता,"स्थानीय निर्वाचनको गर्मी सेलाउन नपाउँदै हाम्रा सडकगल्ली पुनः ताते, यौनहिंसाविरुद्ध न्यायको आवाज बुलन्द गर्दै। एउटी किशोरीले आठ वर्षअघि झेलेको यौनिक उत्पीडनको घटना सामाजिक सञ्जालमार्पत सार्वजनिक गर्दा विशेषगरी महिलाहरूको मुटु नराम्ररी चस्कियो। त्यसको प्रत्यक्ष प्रमाण सामाजिक सञ्जाल, आमसञ्चार माध्यमलगायत सडकमा देखिएको विद्रोहले दिएको छ। यो नौलो घटना होइन, समाजमा दिनानुदिन हुने यस प्रकारका घटनामा थप एउटा घटना मात्र हो यो। निर्मला पन्तमाथि भएको जघन्य अपराधको घाउ पुरिएको छैन। त्यसपछि असंख्य महिला किशोरी तथा बालिका बलात्कृत भइसकेका छन्। केही समयअघि मात्र एउटी गायिकाले आआफू नाबालिग हुँदा आआफूमाथि भएको यौन शोषणको खुलासा गरेकी थिइन्। पछि न्याय खोज्दै गरेको उनैको आवाज धर्मरायो। त्यसको कारण उनैलाई थाहा होला। तर, त्यसले के संकेत गरेको छ भने हाम्रो समाजमा यौनहिंसा पीडित महिलाले त्यसविरुद्ध आवाज उठाए पनि न्याय पाउन सजिलो छैन। निष्पक्ष न्यायसम्म पुग्ने उनका पाइला बीचबाटोमै अदृश्य नेलहरूमा जकडिन्छन्। सत्य ओकल्ने मुख पनि कसैले नदेख्ने गरी थुनिइन्छ। बयान फेरिन्छ, प्रमाण नष्ट गराइन्छ। अन्ततः दोषी निर्दोष साबित हुन्छ किनकि दोषी हाम्रो सामाजिक संरचनाको शक्ति केन्द्रमा रहेको पुरुष नै हुन्छ। आखिर कतिन्जेल हारिरहने महिलाले ? विगतका घटनाभन्दा अहिलेको घटना भिन्न यसर्थ छ कि पीडित महिला ग्ल्यामरको रंगीन संसार र सौन्दर्य बजारसँग सम्बन्धित देखिएकी छन्। सौन्दर्य बजारमा महिलाको शरीरलाई वस्तुसरी विज्ञापनमा प्रदर्शित गराएर मुनाफाको व्यापार गरिन्छ। त्यसैले त्यहाँ कति महिलाले यौन दुव्र्यवहार खेपिरहेका होलान् ? सहजै अनुमान गर्न सकिन्छ। यसो भए पनि सम्पन्नता र लोकप्रियता दुवैको प्राप्ति हुने भएकाले यो बजार निरन्तर फस्टाउँदै गएको छ। एकातिर रहरहरू होलान् अल्लारे किशोरीहरूका र अर्कातिर बाध्यता पनि होलान् सहनुपर्ने। यस्तै परिस्थितिमा कठै ती किशोरीले आठ वर्ष कसरी बिताएकी होलिन् ? यस्तै बाध्यात्मक परिस्थितिमा कति किशोरीहरू विक्षिप्त भएका होलान् ? कति त चुपचाप जीवनबाटै विमुख पनि भए होलान्। सुस्मिताले घटनाको उजागर गर्दै न्यायका लागि आवाज उठाउने साहस गरिन्। सलाम छ यो साहसलाई ! उनको न्यायका लागि आवाज बुलन्द गर्दै भएको प्रदर्शन, त्यसको फलस्वरूप अभियुक्तको पक्राउ तथा बलात्कारजन्य अपराधमा भएको हदम्यादसम्बन्धी कानुन संशोधनको बहस एउटा उपलब्धि हो। यसबीच पैसा र पहुँचका आधारमा अपराधी नउम्केला भन्न पनि सकिँदैन। विगतका घटनाहरूले यस्तै देखाएको छ। पुरुषसत्ताको चर्को विरोध गर्नेहरूले अब पुँजीवादभित्र सोही पुरुषसत्ताले फिँजाएको सौन्दर्य बजारको सञ्जालविरुद्ध पनि आवाज उठाउनुपर्ने बेला आएको छ। यौनहिंसाका मुद्दामा कानुनी प्रावधान बलियो हुनुपर्छ, यो अकाट्य माग हो। अझ महत्त्वपूर्ण कुरा त यसमा राज्य तथा प्रहरीप्रशासन हदैसम्म संवेदनशील हुनुपर्छ। यसो भए मात्र पीडित महिलाले आफूमाथि भएको हिंसाबारे खुलेर जाहेरी दिन सक्छन्। यदि यसो हुँदो हो त निर्मला पन्तका अपराधी उम्कने थिएनन्। महिलामाथि हुने यौनजन्य हिंसाविरुद्ध महिलाले मात्र आवाज उठाउनुपर्ने समाजमा केही प्रश्न उठ्छन्। के यो समस्या महिलाको मात्र हो ? होइन भने यसमा पुरुषको आवाज र सहभागिता न्यून किन ? कतै हाम्रो समाजमा यौनहिंसा पुरुषको स्वभाव र विशेषता हो भन्ने पुरातन संस्कार अभै जीवित त छैन ? हिंसापीडित महिलाले आफूलाई समाजमा मुख देखाउन योग्य नठान्नु तर पीडक पुरुष भने छाती फुलाएर हिँड्नुले यसैतर्फ संकेत गर्दैन र ? जबसम्म बलात्कारलाई दुर्घटना मात्र मान्नुको साटो त्यसलाई महिलाको इज्जतसँग जोड्ने परम्पराको अन्त्य हुँदैन, तबसम्म पीडितले त्यसविरुद्ध आवाज उठाउन सक्दैनन्। यौनहिंसाका सबै घटना उत्तिकै निन्दनीय हुन्छन्। त्यसमा संलग्न जो कोहीलाई पनि कानुनी दायरामा ल्याएर हदैसम्मको सजाय दिनुपर्छ। ताकि कुनै पनि पुरुषले महिलामाथि कुदृष्टि राख्नुअधि बारम्बार सोच्नु परोस्। घटना भइसकेपछि कानुनी उपचारको आवश्यकता त हुन्छ नै तर घटनाका कारणहरूको खोजीका साथै त्यसको न्यूनीकरणको प्रयास पनि उत्तिकै आवश्यक देखिन्छ। हिंसापीडित महिलाका लागि आफू पीडित भएको प्रमाण जुटाउनु नै सर्वाधिक कठिन हुन्छ भने कानुनले बिनाप्रमाण न्याय दिन सक्दैन। हाम्रोजस्तो परम्परागत समाजका महिला तथा किशोरीहरू आफूमाथि यौनहिंसा हुनासाथ त्यसको प्रमाण लिएर प्रहरी प्रशासनसमक्ष पुग्न सक्दैनन्। पुगिहाले पनि त्यहाँ उसैलाई हतोत्साही र बदनाम गराउने प्रयास हुन्छ। त्यसैले त यस्ता घटनाहरू बाहिर नल्याई सहेरै बस्नेको संख्या बढी हुन्छ। त्यसैले यससम्बन्धी सोच तथा दृष्टिकोणमा परिवर्तन ल्याई स्थापित पुरुषवादी मूल्यबाट समाजलाई मुक्त गराउनुपर्छ। सौन्दर्य बजारमा देखिएको कुरूपताको सानो उदाहरण हुन्, सुस्मिता। नारीअस्मिताका दृष्टिले सौन्दर्य बजारभित्रको कुरूपता अत्यन्त निन्दनीय छ। पुरुषवादी यही सोचको जगमा अडेको छ, हाम्रो सौन्दर्य बजार ! परापूर्वकालदेखिको नारीप्रतिको दृष्टिकोण अध्यावधि कायमै छ भन्ने प्रमाण यसले दिइरहेको छ। नारीदेहको प्रदर्शन र प्रयोगबाट पुरुषले मनोरञ्जन गर्ने परम्पराको निरन्तरता नै हो, आधुनिक पुँजीवादी युगको सौन्दर्य प्रतियोगिता ! यसबाट ठूलो व्यापार चल्छ, प्रशस्त नाफा आर्जन हुन्छ। अनि, त्यसको अत्यन्त सानो भाग विजयी सुन्दरीहरूले प्राप्त गर्छन्। सौन्दर्यको यस्तो बजारभित्र कति कुरूपताहरू लुकेका हुन्छन् भन्ने यथार्थको एउटा झिल्को मात्र हो, सुस्मिताको पीडा। त्यो बजारभित्र किशोरीहरूलाई कसरी सुनियोजित रूपमा फसाइँदो रहेछ भन्ने प्रमाण उनको भिडियोले प्रस्तुत गरेको छ। सौन्दर्य बजारलाई व्यक्तित्व विकास र अग्रगमनको आधार मान्नेहरूले एकचोटि सोच्नै पर्ने प्रश्न छ अहिलेसम्म हाम्रा सुन्दरीहरूले देश र समाजका लागि के कस्ता योगदान गरेका छन् ? यसको उत्तर सायद पूर्वमिस नेपाल माल्भिका सुब्बाको उपर्युक्त घटनामा देखिएको निरीहता र क्षमायाचनाको प्रसंगले नै दिएको छैन र ? सौन्दर्य बजारको सञ्जालभित्र सुन्दरीहरू विवश हुनाले बोल्न सक्दैनन्। विश्वमा पुँजीवादी अर्थतन्त्रको विकाससँगै आरम्भ भएको सौन्दर्य बजारले महिलालाई वस्तुसरी प्रयोग गरेको भन्दै पश्चिमी मुलुकका नारीवादीहरूले त्यसको विरोध गरे। विशेषगरी आमूल नारीवादीहरूले अल वुमन आर ब्युटीफुल भन्दै सौन्दर्य प्रतियोगिता तथा विज्ञापनमा नारीदेह प्रदर्शनको विरोध गरे। अहिले विज्ञापनका नाममा महिलाका अश्लील तस्बिरहरू समेत प्रदर्शित भइरहेका छन्। जुन आम नारीमाथिको अपमान हो। हुन त अहिले नारीवादी भनिएकाहरू नै सौन्दर्य प्रतियोगिता र मोडेलिङ एउटा पेसा भएको हुनाले यसको विरोध गर्न नहुने जिकिर गरिरहेका छन्। त्यसैले उनीहरूलाई पनि प्रश्न गर्न सकिन्छ, सौन्दर्य प्रतियोगितामा कुन वर्गका छोरीहरूको पहुँच हुन सक्छ ? यस्ता प्रतियोगितामा किशोरीहरूका विभिन्न अवयवको मापन गर्दै प्रदर्शन गर्नु कस्तो व्यक्तित्व विकासको आधार हो ? यी प्रतियोगितामा किशोरीका अंग तथा भावभंगिमाको आस्वादन महिलाले गर्छन् या पुरुषले ? त्यो पनि कुन वर्गका पुरुषले ? केही सम्भ्रान्त पुरुषहरूको मनोरञ्जन तथा व्यापारिक प्रतिष्ठानको मुनाफाका लागि महिलाले आफ्नो यौवन र सौन्दर्य प्रदर्शन गर्नु कुन गौरवको विषय हो ? पुरुषसत्ताको चर्को विरोध गर्नेहरूले अब पुँजीवादभित्र सोही पुरुषसत्ताले फिँजाएको सौन्दर्य बजारको सञ्जालविरुद्ध पनि आवाज उठाउनुपर्ने बेला आएको छ। किनकि, महिला तन मात्र होइन मनमस्तिष्क पनि हो। ऊ ज्ञान हो, विज्ञान हो, बुद्धि हो विवेक हो। अनि श्रम र शक्ति पनि हो। महिलाको सुन्दरता कुनै पुरुषको मनोरञ्जन र सन्तुष्टिका लागि नभई उसैका लागि हो भन्ने चेतनाको विकास यदि छोरीहरूमा हुने हो भने ख्याति र सम्पन्नता प्राप्तिका लागि नबुझेर नै सौन्दर्य बजारमा अल्झन जाँदैनथे सायद। सुन्दरताकै कुरा गर्ने हो भने काखमा नानी च्यापेर आआफूभन्दा अग्लो भारी बोकी हिँडेका श्रमिक महिला सुन्दर छन्। पर्यटकको भारी बोकेर उनीहरूलाई बाटो देखाउने हिमाली तथा पर्वतारोही महिला, निधारमा पसिनाका मोती टल्काउँदै खेतबारीमा सुन फलाउने किसान महिला, साना नानीहरूलाई तोतेबोली सिकाउँदै र ताते गराउँदै पढाउने शिशु विद्यालयका शिक्षिका आदि पनि कम सुन्दर छन् र ? समग्रमा, आआफ्नो कार्यक्षेत्रमा अहोरात्र खटिने सबै महिला सुन्दर छन्। त्यसैले सुन्दरताको परिभाषा पनि अब फेरिनु पर्छ अनि जन्मनासाथै छोरीलाई सुन्दरी बनाउने उपक्रम थालिने संस्कृति पनि हटाउनु पर्छ। अहिले हाम्रो सौन्दर्य बजारमा देखिएको कुरूपताको एउटा सानो उदाहरण मात्र हो, सुस्मिताको उत्पीडन। यस बजारमा कुनै एउटा पुरुष मात्र सहभागी र दोषी छैन। यसमा संलग्न हरेक पीडकले सजाय पाउनु पर्छ। शरीरराजनीतिको यस्तो सञ्जालभित्र पीडित हुनेहरूले यसरी नै खुलेर आउने साहस गर्नुपर्छ। परिवार, समाज तथा सिंगो राष्ट्र नै यसप्रति संवेदनशील भई पीडितलाई खुल्ने वातावरण बनाइदिनु पर्छ। किशोरीहरूलाई प्रसिद्धिका सपना देखाएर उनीहरूको शरीर प्रदर्शन गरी मुनाफा आर्जन गर्ने अनि षड्यन्त्रपूर्वक उनीहरूकै यौन शोषण गर्ने सौन्दर्य बजारको मुखौटो यसरी नै उतारिनु पर्छ। यद्यपि, अन्य क्षेत्रमा कार्यरत महिला पनि यौनहिंसाका सिकार नभएका होइनन् तर ती दुर्घटनाका रूपमा भएका हुन्छन्। त्यहाँ उनीहरूको शरीर, सौन्दर्य र यौवनको व्यापार निर्धक्क गरिएको हुँदैन। नारीअस्मिताका दृष्टिले सौन्दर्य बजारभित्रको कुरूपता अत्यन्त निन्दनीय छ।"
"गिरिबन्धु टीस्टेट, सार्ने नाममा सिध्याउने सेटिङ","बिर्तामोड (झापा) : उद्योगका नाममा राज्यबाट पटकपटक हदबन्दी छुट पाएको झापाको गिरिबन्धु टीस्टेटको २८० बिघा जमिनमा रियल स्टेट बनाउने चलखेल तीव्र पारिएको छ। त्यसका लागि सरकारी संयन्त्रको दुरुपयोगदेखि अदालतमा विचाराधीन मुद्दामा व्यापक चलखेल भइरहेको छ। व्यापारी दीपक मल्होत्राको योजना र लगानीमा टीस्टेटको जग्गा सट्टापट्टा गरी घरजग्गाको व्यापार गर्ने तयारी भइरहेको प्रदेश १ का आर्थिक मामिला तथा योजनामन्त्री इन्द्रबहादुर आङ्बोले बताए। बिचौलिया र भूमाफियाको दबाब र प्रभावमा अर्थमन्त्री जनार्दन शर्माले टीस्टेटको जग्गा सट्टापट्टा र बिक्रीवितरण गर्न पाउने व्यवस्था बजेटमा समेत राख्न भ्याएका छन्। उद्योग व्यवसाय वा प्रतिष्ठानको नाममा रहेको हदबन्दीभन्दा बढी जग्गा धितो राखी कर्जा लिन, व्यवसाय टाट उल्टेमा बिक्री गरी सरकारी राजस्व तिर्न र बैंक तथा वित्तीय संस्थाको कर्जा भुक्तानी गर्न पाउने व्यवस्था गरिनेछ, अर्थमन्त्री शर्माले आगामी आर्थिक वर्षको बजेट भाषणमा भनेका छन्। विसं २०२१ को भूमिसुधारमा हदबन्दीबाट जमिन जोगाउने नियतले झापाका जमिनदार भगवान गिरीले टीस्टेट स्थापना गरेका थिए। औद्योगिक प्रयोजनमा हदबन्दी नलाग्ने त्यसबेला पनि नियम थियो। चिया उद्योग भएकै कारण बहुदलीय व्यवस्थामा पनि उक्त जग्गामा हदबकन्दी लागेन। ठूलो जग्गामा ठूलै आँखा झापाको केन्द्र मानिने बिर्तामोड नगरमा २८० बिघाको चाक्लो प्लट व्यापारीको नजरमा लोभलाग्दो बन्यो। त्यही भएर यसमाथि बिचौलियाको नजर पयो। त्यही चंगुलमा यसका सञ्चालकसमेत परे। फलतः नीति निर्माण एवं उच्च राजनीतिक तहमा प्रभाव पार्नसक्ने बिचौलियाहरू चिया बगानको महँगो जग्गालाई सस्तो र कम मूल्यका जमिनसँग साट्ने कानुनी प्वाल खोज्नतिर लागे। चिया बगानको जग्गामा महँगा अपार्टमेन्ट बनाएर अर्बौं कुम्ल्याउने चलखेल त्यहींबाट प्रारम्भ भयो। जग्गा माफियाकै योजनाअनुसार भूउपयोग ऐन २०७६ मा संशोधन गरिएको थियो। त्यसमा हदबन्दी लागेका जग्गाहरू अन्यत्र सस्ता जग्गा दिएर साट्न पाइने व्यवस्था गरिएको थियो। त्यही कानुनी छ्रिद्रमा टेकेर गिरिबन्धु टीस्टेटको जग्गा हत्याउन भूमाफिया र जग्गा दलालहरू सल्बलाएका हुन्। गिरिबन्धु टीस्टेटको क्षेत्रफल ३४३ बिघा १९ कट्ठा १२ धुर छ। त्यसमध्ये ५१ बिघा २०६०६१ सालमै सट्टापट्टा तथा बिक्री वितरण भइसकेको छ। केही जग्गा मजदुरलाई बाँडिएको छ। हाल २ सय ८० बिघा यसको नाममा छ। यो जग्गा पूर्वपश्चिम राजमार्गको उत्तर र दक्षिणमा करिब एकएक किलोमिटर तथा बिर्तामोड बजारसँग जोडिएको छ। पछिल्लो समयमा विकासको फड्को मारेको बिर्तामोडको त्यो जग्गाको प्रतिधुर डेढ लाखदेखि ३० लाखसम्म चलचल्तीको मूल्य छ। एक कट्ठामा २० धुर र २० कट्ठाबराबर १ बिघा हुन्छ। चलखेल अलि पुरानै टीस्टेटको जग्गा प्लटिङ गरेर बिक्री गर्ने खेल दुई दशक पहिल्यै सुरु भएको हो। भूमाफिया र जग्गा दलालको योजनालाई सहयोग पुग्ने गरी मन्त्रिपरिषद्ले पनि निर्णय गरिसकेको छ। २०७८१७ गते भूमि व्यवस्था मन्त्रालयको प्रस्तावमा गिरिबन्धु टीस्टेट प्रालि झापाको स्वामित्वमा रहेको जग्गा सट्टापट्टा वा स्थानान्तरणका लागि स्वीकृति दिने निर्णय मन्त्रिपरिषद्बाट भएको थियो। उक्त निर्णयमा टीस्टेटलाई झापाको कचनकवल गाउँपालिका वडा नम्बर ७ र २ तथा झापा गाउँपालिकामा सार्न दिने तय भएको थियो। टीस्टेट सार्ने भनिएको कचनकवलको जग्गामा हात्तीआतंक मच्चिने गरेको स्थानीयवासी बताउँछन्। भूमाफियासँगको मिलोमतोमा दुर्गमको सस्तो ठाउँमा कम्पनीका लागि जग्गा किन्ने गिरिबन्धुको योजना छ। टीस्टेटले भूमि व्यवस्थापन तथा अभिलेख विभागमा जग्गा हस्तान्तरणका लागि पटकपटक निवेदन दिएको थियो। पछिल्लो पटक २०७७ पुस १९ र माघ १४ मा निवेदन दिएको हो। उसले आवश्यकताअनुसार कित्ताकाट गरेर अन्य व्यक्तिलाई बिक्रीवितरण गर्न पाउने माग निवेदनमा गरेको थियो। निवेदनमा टेकेर विभागले २०७७ फागुन २० र २०७७ चैत १० गते निर्देशक गुरुदत्त सुवेदीको संयोजकत्वमा स्थलगत निरीक्षण समिति बनायो। प्रभाव र दबाब मा परेर समितिले जग्गा सट्टापट्टा गर्न स्वीकृत दिन सक्ने राय दिएको थियो। समितिको प्रतिवेदनका आधारमा जग्गा सट्टापट्टा वा स्थानान्तरण गर्न सरकारले स्वीकृति दिएको देखिन्छ। यता मन्त्रिपरिषद्ले २०७६ मा टीस्टेटको जग्गा सट्टापट्टा र बिक्री वितरण गर्न पाउने निर्णय गरेपछि संसद्को कृषि तथा सहकारी समितिले त्यसलाई रोक्न निर्देशन दिएको थियो। समिति सभापति पूर्णाकुमारी सुवेदीले कुनै हालतमा पनि चिया बगान मास्न नहुने भन्दै समितिले त्यस्तो निर्णय गरेको बताइन्। त्यहाँ चिया बगान मासेर जग्गा प्लटिङ गर्ने कार्य गलत हो, चिया बगान मास्न दिनुहँुदैन, उनले भनिन्। हदबन्दीबाट जोगिनैका लागि टीस्टेट गिरिबन्धु टीस्टेट पुरानोमध्ये पर्छ। तत्कालीन राजा महेन्द्रले २०२१ मा भूमिसुधार लागू गरे। जग्गा बचाउन झापाका जमिन्दारले चिया बगानको अवधारणा ल्याए। तत्कालीन युवराज वीरेन्द्र र अधिराजकुमार ज्ञानेन्द्र दार्जिलिङमा पढ्थे। उनीहरू जाँदाआउँदा झापाका जमिनदार बुधकरण र मोहनलाल राजवंशीको घरमा बस्ने गर्थे। राजवंशी दाजुभाइको राजा र उनको परिवारसँग राम्रो सम्बन्ध भयो। उद्योग स्थापना गर्ने भए हदबन्दी छुट दिन सकिने कुरा त्यतिबेला राजाबाट आएको थियो। टाठाबाठा राजवंशी दाजुभाइले बुधकरण टीस्टेट स्थापना गरेर हदबन्दीबाट जग्गा जोगाए। त्यसको सिको गर्दै झापाका अर्का जमिनदार भगवान गिरीले पनि गिरिबन्धु टीस्टेट स्थापना गरे। नेपाल राज्यभर रहेका हदबन्दी छुटका जग्गा बेच्ने, सट्टापट्टा वा स्थानान्तरण गर्ने कुनै पनि काम कारबाही अगाडि नबढाउने। तत्कालीन मन्त्रिपरिषद्ले गिरिबन्धु टीस्टेट प्रालिलाई हदबन्दी छुटको जग्गा सट्टापट्टा वा स्थानान्तरण गर्न दिएको स्वीकृति अविलम्ब रद्द गर्ने। हदबन्दी छुटका जग्गा बेच्ने, सट्टापट्टा वा स्थानान्तरण गर्नेसम्बन्धी नीतिगत तथा कानुनी व्यवस्थाको पुनरावलोकन गरी संविधानको मूलमान्यता प्रतिकूलका प्रावधान हटाउने सम्बन्धमा आवश्यक कार्य गर्ने। प्रतिनिधिसभाको कृषि तथा सहकारी समितिको २०७७ भदौ १ को निर्देशन। २०२१ सालमा २८ बिघाभन्दा बढी जमिनमा हदबन्दी लगाइयो। बहुदलीय व्यवस्थापछि ११ बिघाको हदबन्दी लाग्ने व्यवस्था गरियो। तर, टीस्टेटमा दुवैपटक हदबन्दी लागेन। २०२९ मा गिरिबन्धु टीस्टेटमा हदबन्दी लागू नहुने सूचना राजपत्रमा प्रकाशित भएको पाइन्छ। २०२९ पुस ११ गते भूमिसम्बन्धी ऐन २०२१ को दफा १२ खण्ड (ङ) ले दिएको अधिकार प्रयोग गरी ३४३ बिघा १९ कट्ठा १२ धुर गरी जम्मा ५ सय बिघासम्म चिया उद्योगको जग्गा कायम रहेसम्म हदबन्दी छुट दिइएको सूचना राजपत्रमा प्रकाशित छ। भूमिसम्बन्धी ऐन २०२१ ले हदबन्दीभन्दा बढी भएको जग्गा जुन कामका लागि लिइएको हो त्यही काम रहेसम्म भूमि उपभोग गर्न पाइने व्यवस्था थियो। त्यसअनुसार त्यस्तो भूमि खरिद बिक्री तथा सट्टापट्टा गर्न नपाउने व्यवस्था थियो। तर, २०७६ मा भूमिसम्बन्धी ऐनमा संशोधन गरेर सट्टापट्टा तथा बिक्री वितरणको बाटो खोलिएको छ। उद्योग, प्रतिष्ठान, कम्पनी वा संस्था कुनै कारणले विघटन हुने भएमा वा लिक्विडेसनमा जाने भएमा त्यस्तो उद्योग, प्रतिष्ठान, कम्पनी वा संस्थाको दायित्व फरफारक गर्ने प्रयोजनका लागि यस ऐनको अधीनमा रही नेपाल सरकारको स्वीकृतिमा वितरण गर्न बाधा परेको मानिने छैन, ऐनको दफा १२ को १ मा संशोधित व्यवस्था छ। दफा २ मा नेपाल सरकारको सूचित आदेशद्वारा तोकिएको हदबन्दीभित्रको जग्गा स्थापित कृषि फार्म, उद्योग, प्रतिष्ठान, कम्पनी वा संस्था अन्यत्र स्थानान्तरण गर्नुपर्ने वा सट्टापट्टा गर्नुपर्ने उचित र पर्याप्त कारण देखाइ दिएको निवेदन मनासिब देखिएमा त्यस्तो कृषि फार्म, उद्योग, प्रतिष्ठान, कम्पनी वा संस्थाको भोग चलन गरिरहेको जग्गा यस ऐनको अधीनमा रही नेपाल सरकारले तोकेको सर्तबमोजिम अर्को ठाउँमा सट्टा वा स्थानान्तरण लागि स्वीकृति दिन सक्नेछ, भन्ने व्यवस्था गरियो। हदबन्दीभन्दा बढी जग्गा राष्ट्रियकरण गर्नुपर्नेमा बिक्रीवितरण र छुट दिने व्यवस्था गरिएको थियो। लामो समयसम्म भूमि प्रशासनमा बसेका भूमि व्यवस्था तथा अभिलेख विभागबाट सेवानिवृत्त निर्देशक समरबहादुर सिंह गिरिबन्धु टीस्टेटको जग्गा सट्टापट्टा गर्ने व्यवस्थाका लागि विगतमा पटक(पटक दबाब आउने गरेको सुनाउने गर्छन्। लिक्विडेसन नाटक मात्र कानुनले विघटन हुने वा लिक्विडेसन जाने अवस्थामा मात्र औद्योगिक जग्गा बिक्री वितरण वा सट्टापट्टा गर्न पाइन्छ। भूमि व्यवस्था मन्त्रालयका उच्च अधिकारीहरूका अनुसार गिरिबन्धु टीस्टेट त्यो अवस्थामा पुुगेको छैन। मन्त्रालयका प्रवक्ता सहसचिव जनकराज जोशी भूमि ऐनको आसय भूउपयोग परिवर्तन गर्न पाइने नभएको तर्क गर्छन्। ऐनमा भूउपयोग परिवर्तन गर्न पाइने आसय कतै छैन, प्रवक्ता जोशीले भने, समस्याग्रस्त भयो भने मात्रै सट्टापट्टा गर्न पाउने हो। सुशील कोइराला प्रधानमन्त्री हुँदा पनि यो टीस्टेटको जग्गा बिक्री वितरण प्रयास गरिएको थियो। तर, तत्कालीन भूमिसुधार सचिव लोकदर्शन रेग्मीले टीस्टेटको जग्गा बिक्रीका लागि फुकुवा हुन नसक्ने भन्दै रोकेका थिए। रेग्मीको निर्णयमा डिल्लीबजार मालपोत कार्यालयका तत्कालीन प्रमुख ठाकुर निरौलाले पनि सहयोग गरेका थिए। मजदुर फकाउन सुरु जग्गा सट्टापट्टामा टीस्टेटका मजदुरको तीव्र विरोध रह्यो। त्यही भएर बिचौलियाहरू मजदुरलाई फकाउन लागेका छन्। मजदुरहरूले कुनै हालतमा पनि चिया उद्योग सार्न नदिने चेतावनी दिएका थिए। मजदुरलाई फकाउने काममा विष्णु राई सक्रिय बनेका छन्। स्रोतका अनुसार उनले मजदुरलाई पारिश्रमिक पनि दिइरहेका छन्। उनीहरूलाई निश्चित जग्गा दिने सहमति भएको एक मजदुरले बताए। मजदुरहरूले भने प्रतिव्यक्ति ५ कट्ठा जग्गाको माग राखेका छन्। उद्योगमा १७८ स्थायी मजदुर छन्। मजदुर नेता भूपाल सापकोटा राज्यको सम्पत्ति भूमि माफियाले खाएको हेर्न नसकिने बताउँछन्। मजदुरको रगत पसिनाका कारण यो जग्गा जोगिएको हो, सापकोटाले भने, सरकारले हदबन्दी कायम गरोस्। राज्यले अधिग्रहण गरोस्। जग्गा प्लटिङ गरेर राज्यको सम्पत्ति दुरुपयोग गर्न दिनुहँुदैन। पार्टीका ठूला नेता पैसा पाएपछि चुप बस्ने गरेकाले स्थानीय नेताहरूलाई कुरा उठाउन गाह्रो भएको स्थानीय एक प्रतिनिधिले गुनासो पोखे। पैसा पाएपछि सबै नेताको मिलेमतो भइहाल्छ, उनले भने, विरोध गर्ने हामी तारो बन्छौं। आउने आर्थिक वर्षको बजेटमा पनि टीस्टेटको जग्गा बिक्री वितरण गर्न लागि बाटो खोलेको देखिन्छ। बजेटमा भएको व्यवस्थामा टेकेर चलखेल हुने सम्भावना बढेको भूमिसुधार तथा मालपोत कार्यालय झापाका मालपोत अधिकृत दीपेन्द्रबहादुर खत्री बताउँछन्। जग्गा सट्टापट्टा र खरिद बिक्री गर्न पाउने भन्ने निर्णय भएको कुरा सुनेका मात्रै हौं, मालपोत अधिकृत खत्रीले भने, यो विषयमा कुनै चिठिपत्र आएको छैन। भूमि व्यवस्था मन्त्रालयका प्रवक्ता जनकराज जोशीले संसदीय समितिको निर्देशनअनुसार सरकारले गरेको निर्णय कार्यान्वयन नगर्ननगराउन पत्राचार गरेको बताए। त्यसविरुद्ध गिरिबन्धु टीस्टेट सर्वोच्च अदालत गएको छ। यो मुद्दा विचाराधीन छ। अदालतमा सेटिङ गरेर भए पनि यो निर्णय कार्यान्वयन गराई छाड्ने ढंगले गिरोह लगिरहेको प्रदेशमन्त्री भनाइ छ। धम्क्याउने, प्रलोभनमा पार्ने कामसमेत यो गिरोहले गरिरहेको छ, उनले भने, अदालतलाई सेटिङ गरेर वा न्यायाधीश नै किनेर भए पनि यसलाई कार्यान्वयन गर्छु भनेर लागेको छन्। प्रदेश सरकार विरोधमा प्रदेश १ सरकारले टीस्टेटको जग्गा स्थानान्तरण र सट्टापट्टा गर्ने निर्णय बदर गर्न संघीय सरकारसँग माग राखेको छ। हदबन्दीभन्दा बढी भएको जग्गा सट्टापट्टा तथा स्थानान्तरण गर्ने विषय प्रदेश सरकार र स्थानीय सरकारको पनि साझा अधिकार सूचीमा रहेको भन्दै निर्णय बदर गर्न प्रदेश सरकारले माग गरेको हो। प्रदेश १ का आर्थिक मामिला तथा योजनामन्त्री इन्द्रबहादुर आङ्बोले जग्गा सट्टापट्टा तथा स्थानान्तरणसम्बन्धी निर्णय गर्दा पहिलेको ऐनलाई नै सक्रिय बनाउनुपर्ने बताए। प्रदेश १ सरकारले प्रधानमन्त्री तथा मन्त्रिपरिषद्को कार्यालय तथा भूमि व्यवस्था मन्त्रालयलाई यो निर्णय बदर गर्न मागसहितको पत्र पठाएको उनले बताए। संशोधित भूमि ऐनलाई पहिलाकै अवस्थामा फर्काउनुपर्छ, उनले भने, यो गिरिबन्धु टीस्टेटलाई सट्टापट्टा गर्न दिने निर्णय खारेज हुनुपर्छ। चिया उद्योग नाटकीय बन्द विगत ६७ वर्षदेखि गिरिबन्धु टीस्टेट बन्द छ। कम्पनीले यो बन्द देखाएर नै बगानको जग्गा बेच्न लागेको हो। पुरानो उद्योग बन्द गरेर गिरिबन्धु नयाँ उद्योग भने सञ्चालन गरिरहेका छन्। गिरिबन्धुले सरकारसँग गरेको प्रस्तावमा नै चियाका बिरुवा ५० वर्ष पुरानो भएका, नयाँ बिरुवा लगाउने विकल्प धेरै वर्षदेखि नोक्सानीमा चली आएको कम्पनीको आर्थिक अवस्थाले सहज नहुने तर्क गरिएको छ। पूर्वपश्चिम राजमार्ग बनेपछि वायु प्रदूषित हुने, घनाबस्ती वगानमा प्रयोग हुने रासायनिक मल र विषदीले मानिसको स्वास्थ्य प्रतिकूल प्रभाव पर्दा स्थानीयको विरोध भएको जस्ता विषय ल्याएर बगान सखाप गर्न खोजिएको छ। कोको छन् सञ्चालक ? गिरिबन्धु टीस्टेटका प्रमुख सञ्चालक छत्रबहादुर गिरी हुन्। सञ्चालकमा भरतलाल गिरी, त्रिलोचन (नन्दकिशोर) गिरी, श्याम गिरी, राजेश गिरी, प्रशान्त गिरी, रमेश गिरी, मंगलादेवी गिरी र भीमादेवी गिरी छन्। त्यहाँ चिया बगान मासेर जग्गा प्लटिङ गर्ने कार्य गलत हो, चिया बगान मास्न दिनुहुँदैन। पूर्णकुमारी सुवेदी, सभापति, संसद्को कृषि, सहकारी तथा प्राकृतिक स्रोत समिति संशोधित भूमि ऐनलाई पहिलाकै अवस्थामा फर्काउनुपर्छ। यो गिरिबन्धु टीस्टेटलाई सट्टापट्टा गर्न दिने निर्णय खारेज हुनुपर्छ। इन्द्रबहादुर आङ्बो, आर्थिक मामिला तथा योजनामन्त्री, प्रदेश १ ऐनमा भूउपयोग परिवर्तन गर्न पाइने आसय कतै छैन। समस्याग्रस्त भयो भने मात्रै सट्टापट्टा गर्न पाउने हो। जनकराज जोशी, प्रवक्ता, भूमि व्यवस्था, सहकारी तथा गरिबी निवारण मन्त्रालय मल्होत्रा मुख्य योजनाकार, ३ अर्बको चलखेल उच्च राजनीतिक स्रोतका अनुसार यो जग्गा खरिदमा व्यापारी दीपक मल्होत्रा मुख्य योजनाकार र लगानीकर्ता हुन्। उक्त समूहले टीस्टेटको जग्गा किनेर व्यापारिक प्रयोजनमा ल्याउन ३ अर्बभन्दा बढी खर्च गरिसकेको स्रोतको दाबी छ। स्थानीय नेतादेखि मजदुर व्यवस्थापनको काम विष्णु राईले गरिरहेका छन्। जग्गा बिक्रीवितरण प्रस्तावक एवं योजनाकार राई हुन्। लगानीकर्ताबाट टीस्टेटका अध्यक्ष छत्र गिरीले १ अर्ब रुपैयाँ लिइसकेको उच्च स्रोतले बतायो। कम्तीमा २ अर्ब प्रक्रिया मिलाउँदा खर्च भएको छ। राजनीतिक दलका नेता, कर्मचारी, मन्त्रीसम्मलाई यो रकम बाँडिएको स्रोतको दाबी छ। स्रोतका अनुसार मल्होत्राले सय बिघा पाउने छन्। विष्णु राईलगायत स्थानीय केही व्यक्तिले ९९ बिघा लिनेछन्। बाँकी ८१ बिघा स्वयं गिरीले राख्नेछन्। केही जग्गा बाटोमा पनि गएको छ। पहिलो चरणमा २४३ बिघा १ कट्ठा १० धुर जग्गा तुरुन्त बिक्री गर्न गिरी बन्धुले सरकार समक्ष प्रस्ताव गरेका छन्। राजाको शासन कालमा गिरिबन्धु टीस्टेटलाई फुटाएर नाज टीस्टेटको जग्गा प्लटिङ गरेर सफल भएका कारण पनि झापामा राईको विश्वसनीयता छ। राई झापामा नेता, कर्मचारी मिलाएर काम गर्न सक्ने जग्गा कारोबारीका रूपमा चिनिन्छन्। मल्होत्राले केन्द्रको सेटिङ मिलाउने काम गर्छन्। मल्होत्राकै सेटिङमा सबै काम भइरहेको प्रदेश मन्त्री आङ्बोले बताए।"
राप्ती हाइड्रोको आइपिओ खुल्यो,"हेटौंडा : राप्ती हाइड्रो एण्ड जनरल कन्स्ट्रक्शन लिमिटेडले आयोजनाबाट असर पर्न सक्ने स्थानीय बासिन्दाका लागि साधारण शेयरको निष्काशन तथा बिक्री खुला गरेको छ। कम्पनीले आजदेखि प्रतिकित्ता १०० अङ्कित दरमा छ करोड १२ लाख ७९ हजार ३०० मूल्य बराबरको छ लाख १२ हजार ७९३ कित्ता प्रारम्भिक सार्वजनिक निष्काशन (आइपिओ)को बिक्री खुला गर्ने भएको हो। आयोजनाले प्रभाव पार्ने रुकुमपूर्व जिल्ला र रुकुमपश्चिम जिल्लाका स्थानीय बासिन्दाले आगामी असार ७ गतेसम्म र सो अवधिमा मागबमोजिम आवेदन नपरे असार २२ सम्म न्यूनतम १० कित्तादेखि अधिकतम छ लाख कित्ता शेयर खरिदका लागि आवेदन दिन पाउने कम्पनीले सार्वजनिक गरेको आह्वानपत्रमा उल्लेख छ। कम्पनीले रुकुमपूर्व जिल्लाको सिस्ने र भूमे गाउँपालिका हुँदै बहने रुकुमगाड खोलामा पाँच मेगावाट क्षमताको आयोजना निर्माण गरिरहेको छ। लगानीकर्ताले नेपाल धितोपत्र बोर्डबाट अनुमतिप्राप्त आस्वा सेवामा सहभागी बैंक तथा वित्तीय संस्थाबाट आस्वा प्रणालीमार्फत शेयर खरिदका लागि आवेदन दिन सक्नेछन्। त्यस्तै ग्लोबल आइएमई बैंकको छिप्रीदह र मुसिकोट शाखा, सिद्धार्थ बैंकको पुथा उत्तरगङ्गा र मुसिकोट शाखा र प्रभु बैंकको मुसिकोट शाखा कार्यालयबाट आवेदन दिन सकिने कम्पनीको धितोपत्र निष्काशन तथा बिक्री प्रबन्धक सिद्धार्थ क्यापिटल लिमिटेडले जनाएको छ। कम्पनीलाई इक्रा नेपालले इक्रा एनपीआइआर बीबी प्लसग्रेडिङ प्रदान गरेको छ। रासस"
वर्दिवासका युवा लागुऔषध दुव्र्यसनविरुद्ध अभियानमा संगठित हुँदै,"महोत्तरी : महोत्तरी वर्दिवासका युवाहरु लागुऔषध एवम् दुव्र्यसनविरुद्ध संगठित भएका छन् । पछिल्लो समयमा आएर स्थानीय युवाहरु संगठित भएर सबैका लागि, सधैंका लागिअभियानमार्फत लागुऔषध एवम् दुव्र्यसनविरुद्ध जनचेतना जगाउँदै आएका छन् । वर्दिवास नगरपालिकाका पूर्ववडाअध्यक्ष फल्गुनी सुस्लिङ्गको नेतृत्वमा युवाहरु ठाँउठाँउमा एकीकृत भएर समाजमा जनचेतना जगाउने कार्यमा तत्लिन देखाएका छन् । समयमै दिशानिर्देश नपाएकै कारण युवाहरु सफलता पाउन नसकेको अर्का युवा रवि निरौलाले बताए । अब हामी क्रमिकरुपमा यस अभियानलाई हरेक वस्तीमा लगेर जनचेतनामुलक सन्देश सम्प्रेषण गर्ने निरौलाले जानकारी दिए । युवाअवस्थामै लहलहमै लागेर कुलतमा फसेका युवाहरुलाई केन्द्रित गर्दै आफूहरु निःस्वार्थमा रुपमा संगठित भएको पूर्ववडाअध्यक्ष फल्गुनी सुस्लिङ्गले जानकारी दिए । सुस्लिङ्गले भने, 'प्रायः वाहरबाट शिक्षा लिनका लागि आएका युवाहरु यसको शिकार हुँदै गएको छ । त्यस्ता युवाहरुलाई बचाउनका लागि आफूहरु अभियान संचालन गरेको छु । यसमा सबैको सहयोगको आवश्यक रहेको छ । हरेकको सहयोग गरे यी अभियान निश्चित रुपमा सफलता हाँसिल गर्नेछ ।' हरेकलाई यस अभियानमा सकारात्मक सोचका साथै सबैको हातेमालेको आवश्यकता रहेको पूर्वमेयर विदुरकुमार कार्कीले जोड दिए । उनले भने, यसभन्दा अगाडि पनि वर्दिवास नगरपालिकाले यस सम्बन्धमा सम्बन्धित सरोकारवाला निकायसमक्ष ध्यानाकर्षण गराइसकेको छ । फलस्वरुप गौशालामा प्रदेशस्तरीय सुधारगृहको निर्माण हुनु यसैको प्रतिफल रहेको छ । सडकको सुलभ व्यवस्था भएपछि वर्दिवास लगायतका युवाहरु सिमावर्तीक्षेत्रबाट लागुऔषध खरिद गरि प्रयोग गर्दै आएको छ । अव यस अभियानमा प्रहरी प्रशासनको समेत सकारात्मक भूमिकाको आवश्यकता रहेको छ ।' वर्दिवास नगरपालिकाको कार्यालयले यस अभियानमा हरेकपक्षले सहयोग गरिने वर्दिवास नगरपालिकाका नवनिर्वाचित मेयर प्रल्हादकुमार क्षेत्रीले बताए । मेयर क्षेत्रीले भने, 'युवाको यस सकारात्मक अभियानमा नगरपालिकाको साथ रहनेछ । अगामी केही दिनमै प्रमुख जिल्ला अधिकारीको उपस्थितीमा जिल्लाका १५ वटै पालिका प्रमुखलाई छलफलमा सहभागी गराउनेछु । सोही निष्कर्ष अनुसारको कार्यान्वयन गर्नका लागि वर्दिवास नगरपालिका तयार रहेको छ ।"
अन्नपूर्ण केबलकारमा छुट,"काठमाडौ : पोखराको फेवातालबाट सराङकोटसम्म सञ्चालनमा आएको अन्नपूर्ण केबलकारले नवजोडीका साथै भर्खरै प्लस टु सकेका विद्यार्थीलाई छुट दिने भएको छ। आगामी दिनमा उच्च शिक्षा अध्ययन गर्नका लागि प्रोत्साहन गर्न तथा अझै मेहनती बन्नका लागि ऊर्जा प्रदान गर्न छुटको व्यवस्था गरेको अन्नपूर्ण केबलकार प्रालिका महाप्रबन्धक दिनेश पौडेलले जानकारी दिए। उनले केबलकार चढ्दा दुईतर्फी भाडादरमा ५० प्रतिशत छुट प्रदान गरिने बताए। उक्त योजना असार ३ गतेसम्म लागू हुने र छुटका लागि विद्यार्थीले परीक्षामा सामेल भएको प्रवेशपत्र देखाउनु पर्नेछ। यसैगरी भर्खरै विवाह भएका नवजोडीलाई पनि विशेष अफर प्रदान गर्ने भएको छ। एक टिकटको खरिदमा अर्को टिकट निःशुल्क प्रदान गरिने महाप्रबन्धक पौडेलले बताए। अफरका लागि जोडीले विवाह कार्ड अनिवार्य देखाउनु पर्नेछ। यो निःशुल्क अफर असार मसान्तसम्म लागू हुने पौडेलले बताए। पोखरा महानगरपालिका वडा नम्बर १८ स्थित पर्यटकीयस्थल सराङकोट डाँडामा जानका लागि अन्नपूर्ण केबलकार पोखरा १८ सेदीबगरस्थित भमरेडाँडामा सञ्चालनमा आएको छ। तीन महिनाअगाडि सञ्चालनमा ल्याइएको उक्त केबलकारको निर्माण कार्य २९ मंसिर २०७३ देखि सुरु भएको थियो। दुई अर्ब लागतमा तयार भएको सेदीबगरदेखि सराङकोटसम्मको केबलकारको दूरी २२ किलोमिटर रहेको छ। केबलकार सञ्चालनमा आएपछि सेदीबगरबाट सातदेखि आठ मिनेटमै सराङकोट पुग्न सकिन्छ। प्रमुख पर्यटकीयस्थल लेकसाइडदेखि गाडीमा सराङकोट पुग्न करिब ४५ मिनेट लाग्छ। अहिले दैनिक ४ सयदेखि ५ सय जनासम्म केबलकार चढ्न आउने गरेको महाप्रबन्धक पौडेलले जानकारी दिए। यात्राका लागि नेपालीलाई ७ सय, सार्क राष्ट्रका पर्यटकलाई ८ सय र विदेशी पर्यटकलाई ९ डलर भाडा तोकिएको छ । यात्रा गर्दा ज्येष्ठ नागरिकले ५० र विद्यार्थीले २५ प्रतिशत छुट पाउने र वैशाख जेठ र असार महिनामा विवाह हुने नवजोडीले एउटा टिकट निःशुल्क पाउने पौडेलले जानकारी दिए। योसँगै केबलकार चढ्न आउनेलाई बस सेवा पनि निःशुल्क गरिएको पौडेलले बताए। केबलकार सञ्चालनका लागि १८ वटा टावरसँगै यात्रु बोक्ने १७ र सामान बोक्ने एक गरी १८ वटा गोन्डला अर्थात् डिब्बा रहेका छन्। प्रतिडिब्बामा ८ जनाको सिट क्षमता छ। हाल दिनमा पाँच सय जना ओहोरदोहोर गर्छन्। केबलकारमा लगभग ३५ जनाले रोजगारी पाएका छन्। केबलकारमा यात्रा गर्दा थ्रिनट भ्युमार्फत एकै पटकमा फेवाताल, शान्ति स्तूपा, हिमशृंखला, पोखराबजार, खेतीपातीआसपासका हरियाली क्षेत्रसँगै प्राकृतिक सौन्दर्यको दृश्यावलोकन गर्न पाइनेछ। केबलकारबाट सूर्याेदय र सूर्यास्तसमेत सहज रूपमा देख्न सकिन्छ। सराङकोटमा सूर्योदय हेर्नका लागि धेरै पर्यटक जाने गर्छन्।"
"लोसपाले प्रधानमन्त्रीसमक्ष बुझायो ११ बुँदे ज्ञापन पत्र, केके छन् माग ?","काठमाडौं : लोकतान्त्रिक समाजवादी पार्टी नेपालले प्रधानमन्त्री शेरबहादुर देउवालाई ज्ञापन पत्र बुझाएको छ। मंगलबार लोसपाका अध्यक्ष महन्थ ठाकुरसहितका नेताहरुले देउवालाई ११ बुँदे ज्ञापन पत्र बुझाएका हुन्। ज्ञापनपत्रमा विगतदेखि विभिन्न सरकारहरुसँग समझदारी र सम्झौता हुँदै आएको परिप्रेक्ष्यमा वतमान सरकार निर्माण हुने बखत पनि हामीले उक्त मुद्दाहरुको विषयमा आफ्ना अडान प्रस्तुत गर्दा सम्मानीय प्रधानमन्त्री ज्यूबाट सो विषयमा प्रतिबद्धता व्यक्त भएपनि हालसम्म कुनै पनि माग पूरा नभएकोले ११ बुँदे माग पुनः स्मरण गराएको उल्लेख छ। ज्ञापन पत्रमा संविधान अनुसार जन्मसिद्ध नागरिकका सन्तानलाई अविलम्ब नागरिकता प्रमाण पत्र प्रदान गर्ने र वैवाहिक अंगीकृत सम्बन्धी हालसम्म कायम रहेको कानूनी व्यवस्थालाई निरन्तरता दिनुपर्ने उल्लेख छ। लोसपाले मधेश आन्दोलन थरुहट आन्दोलन लगायत विभिन्न आन्दोलनमा लगाइएका झुठा मुद्दा फिर्ता गर्ने र महोत्तरी र कैलालीमा रहेका रेशम चौधरी लगायतका राजबन्दीहरुलाई अविलम्ब रिहाई गर्न माग गरेको छ। त्यसैगरी संविधानमा संशोधन गर्ने, जनसंख्याको आधारमा स्थानीय निकाय, प्रदेशसभा र संघीय संसदमा प्रतिनिधित्वको व्यवस्था गर्ने, जनघनत्वको आधारमा समतामुलक बजेट वितरणको सिद्धान्त लागु गर्ने,पुर्व न्यायाधीश गिरीशचन्द्र लाल आयोगको प्रतिवेदन सार्वजनिक गर्ने। विगतमा संयुक्त लोकतान्त्रिक मधेशी मोर्चासँग गरिएका सम्झौता लागु गर्ने गराउने पर्ने माग राखिएको छ। लोसपाले वर्षे बालीको लागि समयमा नै कृषकहरुको पहुँचमा मल खादको व्यवस्था अविलम्ब गर्नु पर्ने, महंगि र कालो बजारी अविलम्ब नियन्त्रन गर्नुपर्ने। भूमी वितरण सम्बन्धी कुनै कार्यक्रम लागु गर्दा हालसम्म भुमीहीन मधेशी, थारु, आदीवासी जनजाती, शिल्पी (दलित) र मुस्लीमलाई वेवास्ता हुँदै आएकोमा अब आईन्दा यी समुदायलाई प्राथमिकतामा राखि वितरण गर्नु पर्ने र हालसम्म जग्गा धनि प्रमाण पुर्जा नपाएकालाई उपलब्ध गराउनुपर्ने माग राखेको छ।"
संयुक्त राष्ट्रसंघको बैठकमा रुसलाई खाद्य संकट निम्त्याएको आरोप : आक्रोशित भइ रुसी राजदूत बाहिरिए,"वासिङटन डिसी : विश्व खाद्य संकट निम्त्याएको आरोप लागेपछि संयुक्त राष्ट्रसंघ सुरक्षा परिषद्को बैठकबाट रुसका राजदूत बाहिरिएका छन्। युरोपेली परिषद्का अध्यक्षले युक्रेनमा रुसको आक्रमण विश्वव्यापी खाद्य संकटको कारण भएको बताएका थिए। चार्ल्स माइकलले रुसले खाद्यान्न आपूर्तिलाई विकासोन्मुख देशहरू विरुद्ध स्टेल्थ मिसाइल अर्थात् लुकेको हतियारको रूपमा प्रयोग गरिरहेको बताए। यसले मानिसलाई गरिबीमा बाँच्न बाध्य बनाएको उनको भनाइ छ। उनको आरोपपछि रुसी राजदूत भासिली नेबेन्जियाले चार्ल्स माइकललाई झुट फैलाएको आरोप लगाए। युद्धका कारण युक्रेनी बन्दरगाहहरूमा ठूलो परिमाणमा खाद्यान्नहरू अड्किएका छन्। युक्रेन खाना पकाउने तेलका साथै दाल र गहुँको ठूलो निर्यातक हो। रूसले पनि ठूलो मात्रामा अन्न र मल निर्यात गर्दछ। युद्धले निर्यातमा बाधा पुर्याएको छ र यसको कारण मूल्यले आकाश छोएको छ। न्युयोर्कमा सुरक्षा परिषद्को बैठकमा चार्ल्स माइकलले भने, 'रुसका राजदूत, इमानदार हुनुहोस्। क्रेमलिनले विकासोन्मुख देशहरू विरुद्ध स्टेल्थ मिसाइलको रूपमा खाद्य आपूर्ति प्रयोग गरिरहेको छ।' 'रूसको युद्धको नाटकीय परिणामले अब सम्पूर्ण विश्वमा यसको प्रभाव देखाउँदैछ, खाद्यान्नको मूल्य बढाएको छ, मानिसहरूलाई गरिब बनाइ सम्पूर्ण क्षेत्रलाई अस्थिर बनाएको छ। यो खाद्य संकटको लागि रूस एक्लै जिम्मेवार छ।' माइकलको यो भनाइमा रुसका राजदूत रिसाएर बाहिर निस्कन थाले। यसैबीच माइकलले उनलाई सिधै सम्बोधन गर्दै भने,'तपाईं कोठाबाट बाहिर निस्कन सक्नुहुन्छ किनभने सायद सत्य नसुन्न सजिलो हुन्छ।' यसपछि रुसी राजदूत नेबेन्जियाले चार्ल्स माइकलको झुटका कारण आफू कोठामा बस्न नसकेको बताए। बीबीसी"
मेयर बालेन्द्रले भने अब कुहिने र नकुहिने फोहोर नछुट्याए महानगरले उठाउँदैन,"काठमाडौं : काठमाडौं महानगरपालिकाका मेयर बालेन्द्र शाह (बालेन) ले फोहोर व्यवस्थापनमा सहयोग गर्न महानगरबासीलाई आग्रह गरेका छन्। मंगलबार सामाजिक सञ्जालमा एक सन्देश जारी गर्दै मेयर शाहले अब कुहिने र नकुहिने फोहोर घरबाटै छुट्याइदिन आग्रह गरेका हुन्। ' यो सबैका लागि निसन्देह खुसीको खबर हो। अहिलेसम्म फोहोर थुप्रिएर पाउनु भएको दु:खका लागि क्षमाप्रार्थी छौं, कोठाभित्र वा घरमा वा सडकमा जतासुकै फोहोरले यतिसम्म दु:ख दिँदा र अप्ठ्यारोमा पारिरहँदा पनि धैर्य भएर सहिदिनु भएकोमा हृदयदेखि नै धन्यवाद छ,'उनले सन्देशमा लेखेमा छन्। उनले यसरी नछुट्याइ राखिएको फोहोर महानगरपालिकाले संकलन नगर्ने र फर्काइदिने बताएका छन्। उनले फोहोर उठ्नु मात्रै समस्याको समाधान नभइ अझैं धेरै गर्न बाँकी रहेको बताएका छन्। 'फोहोरको दीर्घकालिन व्यवस्थापन गर्न चाहन्छौं, जसको समाधान यहाँको फोहोर अन्त कतै फ्यालेर वा थुपारेरे हुँदैन ,' उनले भनेका छन्। मेयर शाहले फोहोर व्यवस्थापन नगरबासीको साथबिना नहुने भन्दै कोठा, घर, कार्यालय तथा व्यवसाय कतैबाट पनि फोहोर निस्किदा कुहिने, नकुहिने गरेर कम्तिमा दुई किसिमका फोहोरहरु छुट्टयाएर राखिदिन आग्रह गरेका छन्। यसरी कुहिने र नकुहिने फोहोरलाई छुट्याइदिने हो भने त्यसको व्यवस्थापन सहज हुने उनले भनाइ छ। 'अब तपाईंको कोठा, घर, कार्यालय तथा व्यवसाय कतैबाट पनि फोहोर निस्किदा कुहिने, नकुहिने गरेर कम्तिमा दुई किसिमका फोहोरहरु छुट्टिएर निस्किउन् । कुहिने र नकुहिने फोहोरलाई छुट्याइदिने हो भने त्यसको व्यवस्थापन सहज हुन्छ । जति सहज व्यवस्थापन हुन्छ, त्यति नै चाँडो हामी स्वच्छ र स्वस्थ काठमाडौंमा बाँच्न पाउँछौँ भने हाम्रो कारणले अन्त कसैले रोगी भएर बाँच्नु वा मर्नु पर्दैन । अहिले थुप्रिएको फोहोरलाई नै छुट्याउन समस्या हुन सक्ला तर हामी विश्वास गर्छौँ, तपाईहरुले अब हरेक फोहोरलाई कुहिने र नकुहिने गरेर कम्तिमा दुई अलग अलग भाँडोमा राखेर फोहोर व्यवस्थापनमा आफ्नो कर्तव्य पुरा गरिदिनु हुनेछ ।' फोहोर व्यवस्थापन चाँडो भए स्वच्छ र स्वस्थ काठमाडौंमा कसैले रोगी भएर बाँच्नु वा मर्नु नपर्ने उनको भनाइ छ। मेयर शाहले अब महानगरले पहिलेका कमजोरी वा गल्तिहरु नदोहोर्याउने बताएका छन्। फोहोरलाई स्रोतबाट नै छुट्याउनका लागि हदैसम्मको सहकार्य र कोशिस गर्ने र महानगरबासीले छुट्याइसकेको फोहोरलाई महानगरले पुन: एकैठाउँमा मिसाउने गल्ति नगर्ने उनको भनाइ छ। मेयर साहले फेसबुकमा लेखेका छन्, 'तपाईले छुट्याएर संकलन गर्ने गाडीमा हालिसकेको फोहोरसँगै आफूले नछुट्याइ ल्याएको फोहोर कसैले मिसाउन पाउन छैन । यसको अर्थ हो, नछुट्याएको फोहोर महानगरले संकलन गर्ने छैन र फर्काइदिने छ । यसबाट पर्न सक्ने असुविधाका लागि माफी चाहन्छौँ तर नछुट्टिएका फोहोर संकलन नगर्ने कुरामा हामी सम्झौता नगरौँ।'"
"एक महिनाअघिदेखि अस्पतालमै शव, अर्को शव आफन्तलाई बुझाइयो","विराटनगर : उपचारका क्रममा मृत्यु भएका बेवारिसे पुरुषको शव एक महिनाअघिदेखि विराटनगरस्थित कोसी अस्पतालमा रहेको छ । पोस्टमार्टम गरेपछि शव फ्रिजमा हालेर अस्पतालको शव गृहमा राखिएको छ । अहिलेसम्म मृतकको पहिचान नखुलेको र आफन्त एवं परिवारका सदस्य सम्पर्कमा नआएको अस्पतालका मेडिकल सुपरिटेन्डेन्ट डा यज्ञराज खरेलले जानकारी दिए । उनका अनुसार मोरङको धनपालथानमा बेवारिसे अवस्थामा भेटिएका अन्दाजी ६०६५ वर्षीय पुरुषको वैशाख २२ गते मृत्यु भएको हो । बिरामी भएर ढलिरहेको अवस्थामा बेवारिसे पुरुषलाई प्रहरीले उद्धार गरेर उपचारका लागि ल्याएको थियो । उपचारकै क्रममा ५ दिनपछि उनको मृत्यु भयो । तर, पहिचान भने खुल्न सकिरहेको छैन । आफन्त वा परिवारका सदस्य पत्ता लाग्न नसक्दा शव लामो समयदेखि अस्पतालमै राखिएको डा खरेलको भनाइ छ । बेवारिसे अवस्थामा फेला पारेर प्रहरीले उपचारका लागि ल्याएको थियो । उपचारकै क्रममा मृत्यु भयो,' उनले भने, 'अहिलेसम्म मृतकको पहिचान खुलेको छैन । आफन्त र परिवारका सदस्य पनि सम्पर्कमा आएका छैनन् । खरेलका अनुसार प्रहरीमार्फत मृतकका आफन्तको खोजी र पहिचानको प्रयास भइरहेको छ । मृतकका आफन्त तत्काल सम्पर्कमा आएमा शव जिम्मा लगाएर पठाइने उनले बताए । शव केही दिन अस्पतालमै राखिने र कोही पनि सम्पर्कमा नआएर प्रक्रिया पूरा गरेर व्यवस्थापन गरिने जानकारी उनले दिए । त्यस्तै, एक महिनादेखि अस्पतालमै रहेको अर्को शव भने परिवारको जिम्मा लगाइएको छ । आफन्त र परिवारका सदस्य अस्पतालको सम्पर्कमा आएपछि मृतकको पहिचान खुलेको र शव बुझाइएको डा खरेलले बताए । उनका अनुसार मृतक विराटनगर महानगरपालिका६ का ४६ वर्षीय दिनेश पासवान रहेको खुलेको छ । विराटनगर९ घोघापुल चोकमा बिरामी भएर ढलिरहेको बेवारिसे अवस्थामा प्रहरीले गत वैशाख २४ गते पासवानलाई फेला पारेको थियो । प्रहरीले उद्धार गरेर उपचारका लागि कोसी अस्पताल ल्याएका पासवानको भोलिपल्ट अर्थात वैशाख २५ गते उपचारकै क्रममा मृत्यु भयो । तत्काल पहिचान नखुलेको शव भने पोस्टमार्टमपछि शव गृहमै राखिएको थियो । डा खरेलका अनुसार पासवानको शव पत्नी (श्रीमती) सुनिता पासवानले सोमबार जिम्मा लिएर लगेकी हुन् । अत्यधिक मादक पदार्थ सेवन (मापसे)का कारण मृत्यु भएको जानकारी अस्पतालले दिएको छ । बेवारिसे अवस्थामा भेटिएका बिरामीको उपचारका क्रममा मृत्यु भए पनि शव भने व्यवस्थापन नगरिकन लामै समयदेखि अस्पतालमा राखिएको थियो । पहिचान नखुलेका बेवारिसेको मृत्यु भएमा प्रक्रिया पूरा गरेर कम्तीमा १ साताभित्रमा सम्बन्धित स्थानीय तहले शवको व्यवस्थापन गर्ने गरेको छ । स्थानीय तह निर्वाचनलगायतका कारणले तत्काल व्यवस्थापन नभएको शव निक्कै ढिलो गरेर सम्पर्कमा आएका आफन्त र परिवारका सदस्यले पाएका हुन् ।"
विकासमा वातावरणीय मुद्दा,"केवल एक पृथ्वी वातावरण बचाउने विश्वव्यापी अभियानको नारा हो। जुन प्रकृतिसँग मेलमिलापमा दिगो रूपमा बाँच्नमा केन्द्रित छ। आजको दिनलाई सबैले आसपासको वातावरणको सुधार गर्न सके जल, हावा, जमिन र वनस्पति, जीवजन्तु र मानवको अन्तरसम्बन्धलाई जीवन्त बनाउने अपेक्षा गर्न सकिन्छ। नेपालमा हिमाली क्षेत्रको प्रदूषण, जोखिममा रहेको जैविक विविधता, वन फडानी आदि जाँच्न अनिवार्य छ। पृथ्वी नष्ट गर्ने सबै कुराबाट जोगाउन सामूहिक प्रयास गरेर विश्व वातावरण दिवस सार्थक बनाउनु जरुरी छ। पृथ्वीले हामीलाई चाहिने सबै कुराहरू प्रदान गर्छ। त्यसैले हामीले हाम्रा सबै प्रयासहरूमा यसको हेरचाह गर्नुपर्छ। वातावरणको संरक्षण गर्नु भनेको जीवनरक्षा गर्नु हो। प्रकृति संरक्षणको प्रतिबद्धता गर्दै विश्व वातावरण दिवसलाई थप समृद्ध बनाऔं। हामी इकोसिस्टम बिना बाँच्ने कल्पना गर्न सक्दैनौं। योबिना उपलब्धि, धन र विजय प्राप्त गर्न सक्दैनौं। यो हाम्रो आवश्यकता र प्राथमिकता हो। विश्व वातावरण दिवस प्रकृतिको राम्रो हेरचाह गर्न आवश्यक छ भन्ने संकेत हो। बाँच्न र जीवन अनुभव गर्न पृथ्वीलाई हरियाली र स्वस्थ स्थान बनाउने वाचा गरौं। प्रकृति सधैं हाम्रा लागि उदार छ। यो वातावरणप्रति जिम्मेवार दृष्टिकोण वितरण गरेर सबै पक्ष फिर्ता गर्ने समय हो। हरेक दिन वातावरण दिवस हो भन्नुमा अत्युक्ति नहोस्। सबैभन्दा उत्कृष्ट दृश्यहरू वातावरण हो, त्यसैले यसलाई अझ धेरै विकसित भएको हेर्न यसलाई सुरक्षित र संरक्षण गर्नु सबैको कर्तव्य हो। रूखहरूसँग बिताएको समय कहिल्यै खेर जाँदैन। यदि हामीले पृथ्वीलाई सुन्दरता र आनन्द प्रदान गर्न दिएनौं भने यसले अन्तमा खाना पनि उत्पादन गर्दैन। संरक्षण भनेको मानिस र भूमिबीचको मेलमिलापको अवस्था हो। प्रकृतिको सम्मान गरे मात्र यसले तपाईंहामीलाई शुद्धता र हरियालीको प्रचुरताले नुहाउनेछ। रूख रोप्नेले आफूबाहेक अरूलाई माया गर्छ। मानिस र प्रकृतिबीचको बन्धन टुट्ने छैन भन्ने सुखको प्रारम्भिक अवस्थामध्ये एक हो। गत वर्ष वातावरण दिवसको शुभकामना दिँदै नेपालका नौ विकास साझेदारले जारी गरेको विज्ञप्तिमा विशाल निजगढ विमानस्थल आयोजनाको सन्दर्भमा भनिएको छ। नेपालले भर्खरै नयाँ बजेट प्रस्तुत गरेको छ। जस कार्यमा ग्रिड सिद्धान्तहरू समावेश छन्। यस वर्षको अन्त्यमा हुने ग्लोबल क्लाइमेट कन्फरेन्स कोप २६ मा ग्रिडप्रति नेपालको प्रतिबद्धता बाँकी विश्वका लागि उदाहरण बन्न सक्छ। वन हरियो बनाउन र समावेशी विकास हासिल गर्न आवश्यक छ। यसले जलवायु परिवर्तनको कारण र प्रभाव दुवैलाई कम गर्छ। नेपालको वनले खतरनाक जलवायु ग्यासहरू शोषण गर्छ, जलस्रोतलाई कायम राख्छ। माटोको क्षय, खडेरी र पहिरोको जोखिम घटाउँछ। तिनीहरू बहुमूल्य प्राकृतिक स्रोत र वन्यजन्तुहरूको स्रोत पनि हुन्। जसले वन र पर्यटन क्षेत्रमा रोजगारी सिर्जना र आर्थिक विकासलाई समर्थन गर्छ। नेपालले वन क्षेत्र बढाउने र जैविक विविधता कायम गर्ने अन्तर्राष्ट्रिय मान्यता प्राप्त गरेको छ। प्रस्तावित निजगढ विमानस्थल एउटा उदाहरण हो, जसलाई धेरै उच्च संरक्षण मूल्य भएको क्षेत्रमा २० लाखसम्म स्वदेशी रूखहरू गुमाउन सक्छ भन्ने बुझेका छौं। हामी पूर्वाधारको महत्वपूर्ण भूमिकालाई मान्यता दिन्छौं। त्यो विकासले सबै वातावरणीय र सामाजिक प्रभावहरूलाई बेवास्ता गर्न सक्दैन। यद्यपि, यो सुनिश्चित गर्न महत्वपूर्ण छ कि विशेषगरी निजगढ विमानस्थलजस्ता ठूला परियोजनाहरूका निर्णयहरू, नेपालको स्थापित आर्थिक, वातावरणीय र सामाजिक नियमहरू अनुरूप, आर्थिक, वित्तीय, जलवायु, वातावरणीय र सामाजिक प्रभाव विश्लेषणमा आधारित छन्। विश्वले कोभिड१९ भन्दाबाहिर अझ दिगो, समावेशी र जलवायुउत्थानशील भविष्यलाई हेर्छ। यस्तो भविष्य जसले हामी सबैलाई प्रकृतिमा हाम्रो निर्भरता स्वीकार गर्न आवश्यक छ। जलवायु परिवर्तनका कारण दक्षिण एसियामा मात्रै ४ करोड मानिस गरिबीमा फस्न सक्छन् भन्ने आँकडा छ। पृथ्वी जोगाउने चुनौती सरकारले मात्रै थेग्न सक्दैनन्। हवाई उडानमा काठमाडौं अवतरण गर्ने क्रममा अग्ला हिमाल देखिँदा ग्रह, पृथ्वी र यससँग मानिसको सम्बन्धबारे आश्चर्यमा नपर्ने सायदै होलान्। यी हिमाली शृंखला हिन्दुकुश हिमालय क्षेत्रका २५ करोड र तल्लो तटीय क्षेत्रका थप १ अर्ब ६५ करोड मानिसका लागि पानीका अमूल्य स्रोत हुन्। त्यसैले पनि नेपाल जलवायु परिवर्तनको हिसाबले चौथो जोखिमयुक्त देश हो। सम्बन्धित ज्ञाताका अनुसार हिमनदीहरू बर्सेनि ६० मिटरको दरले खुम्चिँदै छन्। जसले हिमतालहरू बन्दैछन् र हिमताल फुटेर बाढी आउने सम्भावना बढेर गएको छ जलवायु परिवर्तन न्यूनीकरणका लागि हुने कार्यमा महिला र युवाको सशक्त भूमिका हुनुपर्छ। नेपाली जलवायु परिवर्तनका प्रभाव थेग्न सक्षम छन्। नेपाललाई कोभिड१९ बाट पुनर्लाभ गर्दा हरित तरिकाले पुनरुत्थान गर्नसमेत आवश्यक छ। नेपाली समुदायहरूले हिमनदी पग्लिने र पहाडमा नयाँ रोगहरू देखा पर्नेदेखि तराईमा बाढी र उच्च तापक्रमसम्मका जलवायु परिवर्तनका अत्यन्त विविध प्रभावको सामना गर्न सक्षम हुनुपर्ने देखिन्छ ।"
जलवायु परिवर्तनको प्रभाव,"संविधानले हरेक नेपालीले स्वच्छ वातावरणमा बाँच्न पाउने मौलिक हकको ग्यारेन्टी गरेको छ। व्यवहारतः हामीमाझ ठूलै समस्या छ। वातावरण मान्छेअनुकूल छैन। विकासले विनाश निम्त्याएको छ। वन, वातावरण, जैविक विविधता, मानवीय अस्तित्व संकट, जलवायु परिवर्तन, वन्यजन्तुको संरक्षण अनेकौं कारण देखाई प्रस्तावित निजगढ विमानस्थल निर्माणको काम रोक्नसमेत सर्वोच्च अदालतले रोक लगाएको छ। हरेक वर्ष वातावरण संरक्षणमा जनचेतना बढाउने क्रममा संसारले जुन ५ मा वातावरण दिवस मनाउँदै गरेको छ। ५० वर्षदेखि विश्वको ध्यान यतै मोडिएको छ। यो समयमा मानव मात्रले पृथ्वीको दोहन १५ प्रतिशतले बढाएको छ। खाद्यान्न उत्पादन मात्रै ३ सय प्रतिशतले बढाउन खेतबारीमा हानिकारक विषादीको प्रयोग गरेको छ। सन् १९९२ यता त सहरीकरणको वृद्धि दोब्बरले बढेको छ। १९७० यता वनका काठको प्रयोग ४५ प्रतिशतले बढेको छ। वन फडानीको क्रम उच्च छ। सन् १९८० देखि २० वर्षमै पृथ्वीको १ अर्ब हेक्टर उष्णप्रदेशीय वन नष्ट भइसकेको छ। तीन शताब्दी यता सिमसार क्षेत्रको भूभाग ८५ प्रतिशतले नष्ट भइसकेको छ। अहिले पृथ्वीको झन्डै ७५ प्रतिशत भाग मानवले आफ्नो अनुकूल हुने गरी प्रयोग गरिसकेको छ। यसको अर्थ हुन्छ, केवल मानव हित हेतु जीवजन्तु, किराहरू, वनस्पति, फलफूल, खाद्यान्नमा गम्भीर समस्या छ। सुडान, कंगो, अफगानिस्तान, इथियोपिया, श्रीलंकालगायत धेरै देशमा हाल खाद्यसंकट छ। जल, जंगल र जमिनको अधिक दोहनले मानिसको भावी दिन विश्वमै बढी कष्टकर हुने निश्चित छ। पृथ्वीको गर्भगृहमा दुईतिहाइ पानी छ भने एकतिहाइ भूभागलाई मानवले कृषि र पशुपालनमा उपयोग गरेको छ। जीवजन्तुको बासस्थानलाई विस्थापन गरेको छ भने वनस्पतिको अत्यधिक दोहन छ। फलतः पृथ्वीको तापक्रम सन् १९३० को दशकदेखि नै सरदर १ डिग्रीले बढेको छ। यदि सरदर ४ डिग्रीले बढ्ने हो भने पृथ्वीका धेरै मानव हितका प्रजाति लोप नै हुनेछन्। सन् १९८० यता प्लास्टिकको उपयोग १० प्रतिशतले बढेको छ। कृषिमा रासायनिक हानिकारक मलकोे प्रयोगमा भारी वृद्धि छ। त्यसैले समुद्रमा समेत अब जीवजन्तु टिक्न सक्ने अवस्थामा छैनन्। सन् २०१७ कोे जलवायु परिवर्तनको सूचकांकमा विश्वमा नेपाल चौैथो नम्बरमा परेको छ। यहाँको वायु विश्वकै सबैभन्दा प्रदूषित मानिएको छ। ध्वनि, वायु एवं जल प्रदूषणका कारण कडा रोगको उच्च जोखिममा छ आज आममानव। अधिक कार्बनको उत्सर्जन यसको कारण बनेको छ। मानव सभ्यताको इतिहास ५५ करोड वर्ष लामो छ, ढुंगेयुगको मान्छे आज चन्द्रलोक पुगी धेरै स्पेस खोज्दैछ आकाशको। मानौं, उसलाई धर्ती साँघुरो भएको छ। सस्त्रास्त्रको होडबाजी पनि कम छैन। रासायनिक, जैविक हतियारमा प्रसन्न छ आजको मान्छे। सुरुदेखि नै जबजब मानवले बस्ती बसाउँदै आयो, उसले आफूलाई नदी, जलाशय, खोलानालाकै छेउछाउ मन परायो। विश्वप्रसिद्ध सहर न्युयोर्क, लन्डन, संघाई, ढाका, दिल्ली, क्वालालम्पुर सबैजसो मुख्य सहर नदी, खोला, सागर छेउछाउ नै छन्। काठमाडौं उपत्यका मात्र होइन, मुख्य सहरहरू भद्रपुर, चन्द्रगढी, दमौली, पोखरा, जोमसोम, नारायणघाट, बुटवल, बेनी, महेन्द्रनगर सहर सबैजसो नदी खोला सिमसार क्षेत्रनजिकैै छन्। जहाँको प्रदूषित अवस्था हेर्दा केही बोल्नै नपर्ने अवस्था छ। कार्बन उत्सर्जनको प्रमुख कारक मानिस नै हो। प्रकृतिलाई नबिर्सने हो भने सिमसार, वन, नदीनालाले मानव उत्सर्जित कार्बनलाई सोसेर लिन्छ। विश्व खाद्य संगठन भन्छ, माटोभित्र ३० प्रतिशत कार्बन सञ्चित छ। जल, जमिन, वन, ऊर्जालाई खलल पुर्याउँदा जलवायु परिवर्तन र त्यसको नकारात्मक असरलाई मानव संसारले स्वीकार नगरी सुखै छैन। प्रकृतिले कार्बन लिन्छ, अक्सिजन दिन्छ। मानवको अभिन्न अंग बनेको प्रकृतिको चरम विनाशतिर स्वयं मानव नै उन्मुख छ। संसारकै प्रसिद्ध मुलुकमा बढी चिसोका कारण मानिसको अवसान भएको छ। माइनस ७० डिग्रीको सेल्सियस अमेरिकामा र अष्टेलियामा प्लस ४७ डिग्री सेल्सियसको खबर पुरानो भइसक्यो। अतिवृष्टि, अनावृष्टि, खण्डवृष्टिकै कारण हाम्रो निन्द्रा बिग्रेको छ। सहरमा पानी पर्दा बाटो हराउँछ, गाडी डुब्छन्। मानव विसर्जित भएको अबस्था छ। धानको उत्पादन लाखौं मेट्रिक टनले घटेको छ, खाद्यान्नमा विदेशीको मुख ताक्नु परेको छ। पानी प्रदूषित हुनु र पानीमा जलचर नपाइनुमा मानव निर्मित प्रदूषण कार्वन उत्सर्जन नै हो। कार्वन अक्साइडकै कारण आज मानव कडा रोगको उच्च जोखिममा छ। सबैभन्दा बढी कार्बन सोसेर लिने वन नै हो। वन, नदीनाला, सिमसार क्षेत्रको अतिक्रमणले मानव आफैं मृत्युको मुखमा परिरहेको छ। नेपालको अधिकतम तापक्रम हरेक वर्ष औसत ००६ डिग्री सेल्सियसले बढेको छ। अन्य क्षेत्रको तुलनामा हिमाली क्षेत्रमा यसको दर बढी छ। विश्व जनसंख्याको ०४ प्रतिशत मात्र मानिस नेपालमा बस्छन्। विश्वको कुल हरितगृह ग्यासको करिब ००२५ प्रतिशत मात्र नेपालले उत्सर्जन गर्छ। तथापि वायुमण्डलमा नेपाल उच्च जोखिममा छ। विगत एक शताब्दीमा नेपालको उच्च भूभाग हिमाली क्षेत्र सगरमाथाको हिमभाग ३३० फिट गलेको छ। पानीको वहावको कमीकै कारण भोलिको दिनमा ऊर्जा संकट थपिने सम्भावना बढी छ। नेपालको वार्षिक वर्षा क्रममा व्यापक हेरफेर भइसकेको छ। लामो समय खडेरी पर्ने वा तीव्र वर्षा हुने क्रम देखापरेको छ। अहिले रात र दिन दुबैमा चिसो कम छ। १०० मिलिमिटर वा सोभन्दा बढी परिमाणमा पानी पर्ने दिनहरूको संख्या पनि बढ्दै छ। एकातिर हिमनदी पातलिएका छन् भने अर्काेतिर हिमतालको आकार बढ्दै गएको छ। जलवायु परिवर्तनकै कारण कृषि, जलस्रोत, वन, जैविक, विविधता, मानव स्वास्थ्य, पर्यटन र समग्र पूर्वाधारमै प्रभाव परेको छ। सन् २००९ देखि मात्र मुलुकले जलवायु परिवर्तनसम्बन्धी राष्ट्रिय एजेन्डा प्रयोगमा ल्याएको हो। अन्तरिम योजना २०६४ ले मात्रै वातावरण व्यवस्थापन एवं जलवायु परिवर्तनको विषयलाई प्रत्यक्ष सम्बोधन गरेको हो। दिगो विकास एजेन्डा २०५९ र सहस्राब्दी विकास लक्ष्य २०५८ ले पनि सम्बोधनसम्म चाहिँ गरेको छ।"
इम्बोस्ड नम्बर प्लेटको अस्वभाविक मूल्यविरुद्ध युवा संघले नयाँ बानेश्वरमा प्रदर्शन गर्दै,"काठमाडौं : बागमती र गण्डकी प्रदेशका सवारीसाधनहरूमा इम्बोस्ड नम्बर प्लेट जडान नगरे कारबाही गरिने सूचना जारी भएपछि तीब्र आलोचना भएको छ। आवश्यक उपकरणबिना नै मंहगो शुल्क लिएर सरकारले सवारीसाधनमा इम्बोस्ड नम्बर' प्लेट जडान गर्ने कार्य अगाडि बढाएसँगै विवाद उत्पन्न भएको हो। युवा संघ नेपालले सवारीसाधनको इम्बोस्ड नम्बर प्लेटको अस्वभाविक मूल्य र सरकारको अव्यवहारिक रबैयाविरुद्ध आज दिउँसो विरोध प्रदर्शन गर्न लागेको अध्यक्षमा किरण पौडेलले जानकारी दिए। उनले दिउँसो ३ बजे नयाँ बानेश्वरमा प्रदर्शन गर्न लागेको बताए। जडान गर्दा ठूला सवारीलाई ३६००, साना तथा मझौला ३२००, तीनपांग्रे सवारी २९०० र दुईपांग्रे सवारी २५०० रुपैयाँ तोकिएको छ। यसैगरी इम्बोस्ड नम्बर प्लेट देवनागरी लिपिमा पनि लेख्नुपर्ने बहस भएको छ। ट्राफिक प्रहरीबाट सडक अनुगमन गर्दा तोकिएअनुसार इम्बोस्ड प्लेट जडान नगरिएको पाइएमा सवारी तथा यातायात व्यवस्था ऐन २०४९ बमोजिम कारबाही हुने ब्यहोराको सूचना प्रकाशित भएको छ। इम्बोस्ड नम्बर प्लेट जडान गर्न चेतावनीपूर्ण भाषामा सूचना जारी भएपनि सवारीसाधनको जाँच गर्न आवश्यकपर्ने प्रविधि यातायात व्यवस्था विभागले प्रयोगमा ल्याउन सकेको छैन। प्लेट जडान गरिएका सवारीसाधनको अनुगमनका लागि नम्बर प्लेट वा सवारीसाधनमा जडित आरएफआईडी रेडिओ फ्रिक्वेन्सी पहिचान गर्ने उपकरण जडान गर्नु आवश्यक पर्छ। इम्बोस्ड नम्बर प्लेटका लागि भएको टेन्डर प्रक्रिया र टेन्डर मूल्यांकनमा आर्थिक चलखेल भएको भन्दै सार्वजनिक लेखा समितिमा समेत उजुरी परेको थियो। विश्व बैंकले समेत कालोसूचीमा राखेको कम्पनीलाई नेपालका सवारी साधनमा इम्बोस्ड नम्बर प्लेट जडानको ठेक्का पाएको भन्दै सरकारको विरोध भइरहेको छ।"
वातावरण दिवसमा खुकुरी रमको प्रतिबद्धता,"काठमाडौं : नेपालको स्थापित तथा अग्रणी ब्राण्ड खुकुरी रमको उत्पादक, दि नेपाल डिस्टिलरिजले विश्व वातावरण दिवसको अवसरमा वातावरण संरक्षण तथा दिगोपना विकासका लागि प्रतिबद्धता जनाएको छ। कम्पनीले उत्पादन प्रक्रियाका क्रममा निस्किने फोहोरहरूलाई ९८ प्रतिशत व्यवस्थापन गरेको र आगामी ३ वर्षभित्रमा सत्प्रतिशत शून्यमा झार्ने र पुनः प्रयोग गर्ने अवस्था बनाउने प्रतिबद्धता जनाएको छ। यस्तै, सन् २०३२ सम्ममा सत्प्रतिशत दिगो प्याकेजिङलाई कार्यान्वयनमा ल्याइने, बोतलहरू पुनः प्रयोग गर्ने तथा बोतलहरू संकलन गर्ने इकोसिस्टमको विकास गरिने, आगामी तीन वर्षभित्रमा ग्रीन इनर्जीको अवधारणालाई कार्यान्वयनको तहमा पुर्याइने प्रतिबद्धता व्यक्त गरेको छ।"
सरकारी उद्योग सम्हाल,"संविधानमै समाजवाद उन्मुख लेखेको देशको सरकार अझै दोधारमा छ कि सरकारी स्वामित्वका उद्योग, कलकारखाना चलाउन के गर्ने ? दोधारमा पर्न जरुरी नै छैन कि सरकारी स्वामित्वका सम्पत्ति संरक्षण गर्ने, जगेर्ना गर्ने र प्रवद्र्धन गर्दै अघि बढाउने दायित्व राज्यले लिने हो। तर, नेपालमा अरू त के शिक्षा र स्वास्थ्यजस्ता जनताका आधारभूत आवश्यकताका विषयमै राज्यभन्दा धेरै निजी क्षेत्र हाबी हुँदै गइरहेको छ। यी विषयमा व्यापार मात्रै होइन, चरम लुटतन्त्रै छ भन्नु अतिशयोक्ति हुँदैन। अर्थमन्त्री जनार्दन शर्माले हेटौंडा कपडा उद्योगलगायत बन्द भइसकेका सरकारी स्वामित्वका उद्योगहरू पुनः सञ्चालन गर्ने उद्घोष बजेट भाषणमा गरेर राज्य स्वामित्वका कलकारखानालाई पुनर्जीवन दिने संकेत दिए। तर, यसमा उनी कति गम्भीर छन्, त्यो चासोको विषय हो। गम्भीरतापूर्वकै अर्थमन्त्रीबाट यो उद्घोष भएको भन्ने पत्याउन किन कठिन छ भने हेटौंडा कपडा उद्योग फेरि सञ्चालन गर्ने तारतम्य सरकारले गरेको भान कतै छैन। तर, एक्कासि बजेटमा चाहिँ त्यो कुरा आयो। करोडौंको उद्योगका मालसामान र उपकरण अहिले मक्किएका छन्। काम नलाग्ने भएका छन्। भएको जग्गाबाट केही अरू उद्योगलाई नै दिइसकिएको छ। लिलामी नै गर्ने तयारी यसअघि सरकारले गरेको थियो। धन्न त्यो प्रक्रिया अहिले रोकिएको छ। त्यसभन्दा बाहेक सरकारले कुनै प्रक्रिया अघि सारेको थाहा छैन। हेटौंडा कपडा उद्योग पुनःसञ्चालन गर्ने र सरकारी कर्मचारीलाई हेटौंडा कपडाका पोसाक लगाउन प्रेरित गर्ने कुरा आफैंमा स्वागतयोग्य छ। स्वदेशी उत्पादनको प्रवद्र्धन गर्नु अर्थतन्त्रका लागि पनि लाभदायक हुन्छ। एउटा उद्योग फेरि सञ्चालनमा आउनुले रोजगारी सिर्जना, राजस्व सिर्जनामा मात्रै योगदान पुग्दैन, आयात प्रतिस्थापन पनि गराउँछ। तर, यस्तै उद्घोष तत्कालीन अर्थमन्त्री बाबुराम भट्टराईका पालामा पनि भएको र कार्यान्वयनको सिन्को नभाँचिएको हुँदा फेरि पत्याउन गाह्रो छ। जनताका आँखामा छारो हाल्ने र एउटा अमूर्त सपना बेचिरहने खेल भएको त होइन भन्ने प्रश्न जीवितै छ। जुन उद्योग बन्द, त्यसकै कपडा अनिवार्य ! सरकारी जुत्ता उद्योग बिक्री हुने, निजी क्षेत्रका उद्योग फस्टाउने, सरकारी सिमेन्ट उद्योग चल्न नसक्ने निजी धमाधम उकासिने उदाहरणको मुलुक साक्षी छ। सरकारी चुरोट उद्योग बन्द छ। निजीचाहिँ राज्यलाई ठूलो राजस्व तिर्ने सीमित उद्योगमा पर्छ। यी सब उदाहरणबाट के देखिन्छ भने सरकारले आफ्ना स्वामित्वका उद्योग कलकारखाना चलाउने हो भने बजार छ। तर, सरकारको व्यवहार ठीक नभएकैले ती उद्योग चल्न नसकेका हुन्। बन्द भएका हुन्। प्रजातन्त्रको पुनर्बहालीपछि सरकारी उद्योग धन्दामा व्यापक राजनीतिक हस्तक्षेप भयो। राजनीतिक भर्तीकेन्द्र बनाइए। अनि भार थाम्नै नसकेर उद्योग कलकारखाना थला परे। हेटौंडा कपडा कारखाना होस् या जनकपुर चुरोट अथवा गोरखकाली रबर उद्योग पुनः सञ्चालन गर्नुपूर्व विगतमा किन र कसरी ती उद्योग असफल भए, चुर्लुम्म घाटामा डुबे भन्ने निष्कर्षबाट पाठ राम्ररीचाहिँ सिक्नै पर्छ। त्यसका आधारमा मात्रै नयाँ ढाँचा बनाउनुपर्छ। अर्थमन्त्री शर्माले उपयुक्त ढाँटामा हेटौंडा कपडा कारखाना पुनः सञ्चालन गर्ने बताइरहँदा त्यसको कुनै तयारी भएको देखिन्न। अब विगतको पाठ सिकेर नयाँ ढाँचा अवश्य तयार गर्नुपर्छ। ताकि त्यहाँ राजनीतिक हस्तक्षेप हुन नसकोस्। तर, दल र सरकारहरू जहिल्यै हेटौंडा कपडा उद्योग जस्तै कलकारखाना चलाउने भनिरहेर राजनीतिको आफ्नो रोटी सेकिरहन्छन्, कामचाहिँ गर्दैनन्। यो आरोपलाई खण्डन गर्ने भनेको अब पनि व्यवहारले हो। उद्योग चलाएर हो। बिना कुनै तयारी फगत बजेट भाषणलाई कर्णप्रिय बनाउनमात्रै समेटिएको हो भने त्यो जनतामाथिको ठूलो धोका हो। गैरजिम्मेवारी हो।"
"हदम्यादहदम्याद भनियो, विधेयकमा देखिएन","काठमाडौं : प्रतिनिधिसभाले यौन हिंसाविरुद्धका केही ऐनलाई संशोधन गर्न बनेको विधेयक सोमबार स्वीकृत गरेको छ। अब यसमा दफावार छलफल हुनेछ। उक्त विधेयकमा बहुचर्चामा रहेको हदम्याद हटाउने वा बढाउनेबारे समेटिएको छैन। प्रतिनिधिसभाको सोमबारको बैठकमा कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला)ले उक्त विधेयकमाथि विचार गरियोस् भन्ने प्रस्ताव राखेका थिए। सरकारले यो विधेयक जेठ १६ गते दर्ता गरेको थियो। यससम्बन्धी सैद्धान्तिक छलफलमा उठेका प्रश्नको जवाफ दिने क्रममा मन्त्री कोइरालाले हदम्यादको प्रावधानबारे कानुन आयोगले अध्ययन गरिरहेको बताए। म मन्त्री भएर आएपछि तत्कालै यस विषयमा अध्ययन गर्न नेपाल कानुन आयोगलाई भनिएको छ, मन्त्री कोइरालाले भने, हदम्यादका कारणबाट न्यायबाट वञ्चित हुन नपरोस् भन्ने यहाँहरूको भावनामा सरकार गम्भीर छ। आयोगको अध्ययन प्रतिवेदन नआएसम्म बलात्कार तथा यौन हिंसा घटनाको उजुरी दिने हदम्याद हटाउन नसकिने कोइरालाको भनाइ थियो। उनले विधेयकमाथि दफावार छलफलका क्रममा आउने कुरा समेट्न तयार रहेको बताए। मुलुकी ऐन २०२० ले बलात्कार मुद्दामा ३५ दिन हदम्याद राखेको, पछि बढाएर ६ महिना बनाएको उनले उल्लेख गरे। मुलुकी अपराध संहिता २०७४ मा एक वर्ष राखिएको उनको भनाइ थियो। उनले एउटा घटनाबाट प्रभावित नभई समग्र समाजका सवालहरूका बारेमा अध्ययन, छलफल गरेर कानुन परिमार्जन गरिने बताए। एक युवतीले हालै आफू १६ वर्षको हुँदा सौन्दर्य प्रतियोगिता आयोजकबाट पीडित भएको भन्दै सामाजिक सञ्जालमा भिडियो राखेकी थिइन्। त्यसपछि सरोकारवालाले हदम्यादको कानुनी प्रावधान हटाउन माग गर्दै आएका छन्। बलात्कार र यौन हिंसासम्बन्धी कानुन तर्जुमा गर्न सरकार तयार : गृहमन्त्री यौन हिंसा मुद्दामा हदम्याद बढाउन संसद सचिवालयमा विधेयक दर्ता यौन हिंसाविरुद्ध केही ऐनलाई संशोधन गर्ने विधेयक संसदमा पेस हदम्यादका बारेमा कानुन आयोगलाई प्रतिवेदन दिन भनेका छौं : कानुन मन्त्री यौनहिंसाविरुद्धको संशोधन विधेयक २०७९ सर्वसम्मतबाट स्वीकृत सांसदहरू कमला पन्त, विमला राई पौड्याल, विमला घिमिरे, गंगाकुमारी बेलवासे, प्रमिला कुमारी, मदनकुमारी शाह, तुलप्रसाद विश्वकर्मा, खिमलाल देवकोटा र शेखरकुमार सिंहले हदम्यादको व्यवस्था हटाउनुपर्ने भन्दै यौन हिंसासम्बन्धी संकल्प प्रस्ताव हालै दर्ता गरेका थिए। मुलुकी अपराध संहिता २०७४ को दफा २२९ मा हदम्यादसम्बन्धी व्यवस्था छ। जसअनुसार दफा २२० अन्तर्गतको कसुरमा जहिलेसुकै पनि उजुर गर्न सकिन्छ। यो भनेको हाडनाता करणीसम्बन्धी व्यवस्था हो। दफा २१९, २२१, २२२, २२३, २२४, २२५ र २२६ (३) अन्तर्गतको कसूरमा एक वर्षभित्र र यस परिच्छेद (करणीसम्बन्धी कसूर)को अन्य कसूरमा कुरा थाहा पाएको तीन महिना नाघेपछि उजुर नलाग्ने जनाइएको छ। दफा २१९ मा जबरजस्ती करणी गर्न नहुने, २२१ मा थुनामा रहेको व्यक्तिसँग करणी गर्न नहुने, २२२ मा आफ्नो संरक्षण वा सुरक्षामा रहेको व्यक्तिसँग करणी गर्न नहुने, २२३ मा कार्यालय वा पेसागत सेवा प्राप्त गर्ने व्यक्तिसँग करणी गर्न नहुने, २२४ मा यौन दुव्र्यवहार गर्न नहुने, २२५ मा बालयौन दुरुपयोग गर्न नहुने र २२६ (३) मा बालबालिकाविरुद्ध उपदफा (१) बमोजिमको कसुर गर्ने व्यक्तिलाई दफा (१९) बमोजिम सजाय हुने व्यवस्था उल्लेख छ। बालबालिका संरक्षण ऐनको दफा ७४ मा हदम्यादसम्बन्धी व्यवस्था छ। दफा ६६ अन्तर्गतको कसुरको सम्बन्धमा प्रचलित कानुनमा कुनै हदम्याद तोकिएकोमा त्यस्तो हदम्यादभित्र र हदम्याद नतोकिएकोमा सो कसूर भए गरेको मितिले एक वर्षभित्र मुद्दा दायर गरिसक्नुपर्नेछ, दफा १ मा लेखिएको छ। दफा २ मा भनिएको छ, उपदफा (१) बमोजिम मुद्दा दायर नगरिएको अवस्थामा प्रचलित कानुनमा जुनसुकै कुरा लेखिएको भए तापनि बालबालिका विरुद्धको कसूरको सम्बन्धमा मुद्दा दायर गर्ने हदम्याद त्यस्तो बालबालिका अठार वर्ष पूरा भएको मितिले एक वर्षसम्म कायम रहनेछ।"
वेल्स ६४ वर्षपछि विश्वकपमा,"कार्डिफ : युद्धग्रस्त युक्रेनलाई स्तब्ध बनाउँदै वेल्स एसियाली राष्ट्र कतारमा यही वर्ष आयोजना हुने फिफा विश्वकप फुटबलमा छनोट भएको छ। युरोपेली छनोटअन्तर्गत प्लेअफको फाइनलमा युक्रेनलाई १० गोलले पराजित गर्दै वेल्स दोस्रो पटक विश्वकपमा छनोट भएको हो। कार्डिफ सिटी स्टेडियममा वेल्सलाई जित दिलाउन आत्मघाती गोल निर्णायक बनेको थियो। खेलको ३४औं मिनेटमा युक्रेनका एन्ड्री यार्मोलेन्कोले आत्मघाती गोल गरेका थिए। वेल्सका गारेथ बेलको फ्रिकिकलाई बचाउने क्रममा यार्मोलेन्कोले आफ्नै पोस्ट्मा गोल गरेका थिए। खेलमा घरेलु टोलीलाई दबाबमा राखे पनि युक्रेनले वेल्सको बलियो रक्षापंक्तिलाई तोड्न नसक्दा हार स्विकार्न बाध्य भयो। रसियासँगको युद्धबाट गुज्रिरहेको युक्रेनले अघिल्लो साता भएको प्लेअफको सेमिफाइनलमा स्कटल्यान्डलाई ३१ गोलले पराजित गर्दै प्लेअफको फाइनलमा स्थान बनाएको थियो। युक्रेनले फाइनलमा त्यही नतिजा दोहोर्याउन नसक्दा विश्वकपमा छनोट हुन सकेन। कार्डिफमा युक्रेनका एक सय जना समर्थकलाई वेल्स फुटबल संघले निशुल्क खेल हेर्ने अवसर उपलब्ध गराएको थियो। उनीहरूले आफ्नो राष्ट्रका लागि खेलको अन्तिमसम्म हुटिङ गरेका थिए। वेल्स ६४ वर्षपछि विश्वकपमा छनोट भएको हो। सन् १९५८ पछि वेल्सले पहिलो पटक विश्वकपमा प्रतिस्पर्धा गर्न लागेको हो। यही वर्ष हुने विश्वकपमा वेल्स समूह बी मा रहनेछ। यस समूहमा इङ्ल्यान्ड, अमेरिका र इरान छन्।"
"मन्त्रीले गुहारे देउवाप्रचण्ड, रोकिन बाध्य भए नेपाल","काठमाडौं : एकीकृत समाजवादी गठबन्धन सरकारमा सामेल छ। उक्त पार्टीबाट चार मन्त्री र एक राज्यमन्त्री छन्। उनीहरूलाई ६ महिनामा हेरफेर गर्ने भनिएको थियो। तर, आठ महिनामा फिर्ता बोलाउन खोज्दा तिनै मन्त्री पार्टीको निर्णयविरुद्ध लागे। अर्का सत्ता साझेदार दल माओवादी अध्यक्ष पुष्पकमल दाहाल 'प्रचण्ड' देखि प्रधानमन्त्री शेरबहादुर देउवासम्म गुहारे। अन्ततः प्रधानमन्त्री देउवाले एकीकृत समाजवादी अध्यक्ष माधवकुमार नेपालको सिफारिस अस्वीकार गरिदिएका छन्। यससँगै नेपाल गठबन्धनमा निरीह देखिएका छन्। नेपालले आइतबार मन्त्रीहरू प्रेमबहादुर आले (संस्कृति), रामकुमारी झाँक्री (सहरी विकास), कृष्णकुमार श्रेष्ठ (श्रम, रोजगार), विरोध खतिवडा (स्वास्थ्य)लाई फिर्ता बोलाउने निर्णय गर्दै नयाँ नाम सिफारिस गरेका थिए। जसका ठाउँमा क्रमशः जीवनराम श्रेष्ठ, मेटमणि चौधरी, शेरबहादुर कुँवर, भवानीप्रसाद खापुङ (स्वास्थ्य मन्त्रीमा बढुवा) र हीराचन्द्र केसी (राज्यमन्त्री)का नाम उक्त पार्टीले पठाएको थियो। उनीहरू सोमबार मन्त्री बन्ने तम्तयारीमा थिए। बधाई पनि खाए। तर, साँझपख निराश भए। पार्टीभित्र दुई धार देखापरेको छ, एक नेताले भने, गठबन्धनभित्र पार्टी अध्यक्ष (माधवकुमार नेपाल) कति निरीह हुनुहुँदो रहेछ भन्ने छर्लंग भएको छ। प्रधानमन्त्री देउवाले सोमबार बिहान गठबन्धनको बैठक बोलाएका थिए। उक्त बैठकमा गठबन्धन र बजेट पारित गर्न समस्या आउन सक्ने भन्दै देउवाले नेपालको प्रस्तावलाई अस्वीकार गरेका हुन्। नेपाल निरीह भएको यो पछिल्लो दृष्टान्त हो। स्थानीय चुनावमा कांग्रेस र माओवादीले मात्रै फाइदा लिएको भन्दै एकीकृत समाजवादी नेता असन्तुष्टि जनाए। त्यसअघि एमसीसी अनुमोदन गर्न नहुने भन्दै नेपालले पार्टीबाट निर्णय गराए। कार्यकर्तालाई सडकमा उतारे। पछि नेपाल र दाहालकै समर्थनमा एमसीसी अनुमोदन भयो। त्यसपछि नेपालले आत्मसमर्पण गर्नुपरेको प्रतिक्रिया दिएका थिए। २५ फागुनको पोलिटब्युरो बैठकमा उनले गठबन्धन तोडिन सक्ने अवस्था आएको चर्चा गरेका थिए। तर, नेपालले न गठबन्धन छाड्न सक्छन, न त भूमिका नै खास देखिएको छ। बालुवाटारमा आइतबार बिहान देउवा र नेपालबीच मन्त्री हेरफेरका विषयमा कुराकानी भएको थियो। त्यसकै आधारमा नेपालले पार्टीको सचिवालय बैठक बसाएका थिए। तर, पार्टी निर्णयविरुद्ध आफ्नै पार्टीका मन्त्रीहरू लागे। उनीहरूले बजेट छलफल चलिरहेका बेला मन्त्रिमण्डल हेरफेर नगर्न देउवा र दाहाल गुहारेका थिए। यो मन्त्री हेरफेर गर्ने उचित समय हैन। बजेट छलफल संसद्मा चलिरहेको छ। यस्तो बेला बजेटलाई नै प्रभाव पार्न सक्छ, स्वास्थ्यमन्त्री खतिवडाले भने, यसमा प्रधानमन्त्रीले गठबन्धनलाई क्षति हुने खालको निर्णय गर्न सक्नुहुन्न। संस्कृतिमन्त्री आलेले पार्टीले अन्य नेतालाई मौका दिन नयाँ निर्णय गरेको बताए। तर, समय नमिलेको आलेको भनाइ छ। पार्टीले अरू साथीहरूलाई मौका दिनलाई यो निर्णय अगाडि ल्याएको हुनुपर्छ। तर, यो अहिले समय होइन, मन्त्री आलेले भने, किनभने देश नै चुनावी संघारमा छ। सिंगो गठबन्धनलाई प्रदेश र संघको निर्वाचनमा बहुमत दिलाउनुपर्ने चुनौती छ। यो बेलामा नेतृत्वमा हेरफेर गरिनु उचित हुँदैन। श्रममन्त्री श्रेष्ठले पार्टीले निर्णयअघि आफूसँग छलफल नगरेको बताए। हामीसँग छलफल हुनुपर्दैन ? हामीले हाम्रो कार्यकालमा के त्यस्तो काम गयौं जसका कारण ८ महिना नहुँदै फिर्ता बोलाउनुपर्ने ? मलाई मन्त्री हेरफेर गर्ने भन्ने विषय थाहा छैन, मन्त्री श्रेष्ठले भने। मन्त्री खतिवडाले बजेटको मुखमा मन्त्री हेरफेर अन्तर्राष्ट्रिय प्रचलनविपरीत हुने बताए । स्थायी कमिटी सदस्यमा म पनि छु। रामकुमारीजी सचिव नै हुनुहुन्छ। मन्त्री हेरफेर बजारको हल्ला हो। मलाई केही जानकारी नै आएको थिएन, मन्त्री खतिवडाले भने, यो विषयमा पार्टी अध्यक्षसँग छलफल केही भएको थिएन बढी हल्ला बाहिर आएको हो। कांग्रेस प्रवक्ता डा प्रकाशशरण महतले उपयुक्त समय होइन भन्ने लागेर प्रधानमन्त्रीले मन्त्री हेरफेर रोकेको हुन सक्ने बताए। यो पार्टीको कुरा हो। पार्टीले पुरानालाई बोलाएर नयाँ व्यक्ति पठाउन चाहेर पनि हेरफेरको प्रस्ताव लगेका हुन्छन् । यो चलिआएकै कुरा हो। यति बेला संसदमा बजेट छलफल चलिरहेको छ। मन्त्री हेरफेरका लागि उपयुक्त समय होइन भन्ने लागेर प्रधानमन्त्रीजीले रोक्नुभएको हुन सक्छ, प्रवक्ता डा महतले भने, यो प्रधानमन्त्रीको अधिकारकै कुरा हो। प्रधानमन्त्री एक्लैले गरेको निर्णय पनि हैन। सोमबार बिहान सत्तारुढ दलका सबै शीर्ष नेताको बैठक बसेर अहिले हेरफेर नगर्ने भन्ने कुरा आएको हो। बालुवाटार स्रोतका अनुसार संसद्बाट बजेट पास गराएपछि मात्रै मन्त्री हेरफेर गर्ने सहमति भएको छ। सम्भवतः सोमबारसम्ममा एकीकृत समाजवादी र जसपाबाट सिफारिस भएका मन्त्री हेरफेर हुनेछन्। अहिले जोजो सिफारिस भएका छन्। तिनै व्यक्ति नै मन्त्री हुनेछन्, स्रोतले भन्यो। एकीकृत समाजवादी प्रवक्ता जगन्नाथ खतिवडाले दलको विशेषाधिकारमा प्रधानमन्त्रीले रोक्न नमिल्ने बताए। सिफारिसमा परेका मन्त्रीहरूलाई प्रधानमन्त्रीले तुरुन्तै शपथ ग्रहण गराउने दाबी प्रवक्ता खतिवडाले गरे। यसबारे पार्टीले बैठक बसेर निर्णय लिन्छ। प्रधानमन्त्री देउवाले शपथ ग्रहण नगराएर बस्न मिल्दैन, खतिवडाले अन्नपूर्ण पोस्ट्सित भने। एक नेताका अनुसार देउवा असहमत भएपछि नेपालले पार्टीका मन्त्रीलाई छलफलमा बोलाएका थिए। पार्टीले कुनै त्यस्तो हेरफेर गर्ने निर्णय नगरेको भन्दै काममा निरन्तर लाग्न उनले सुझाव दिएका थिए। पूर्वसभामुख दमननाथ ढुंगानाका अनुसार गठबन्धनभित्र प्रधानमन्त्री देउवा दबाबमा छन्। प्रधानमन्त्री देउवालाई जे पनि प्रस्ताव आइरहेको देखिन्छ। गठबन्धनका सहयात्रीको असन्तुष्टि पनि छ। सत्ता गठबन्धनका दलहरू खेल्न खोजिरहेको प्रस्ट देखिन्छ, पूर्वसभामुख ढुंगानाले भने। उनका अनुसार जोसुकै सांसदलाई मन्त्री हुनुपरेको छ। मन्त्री पदको मूल्यांकन उच्च भइरहेको छ कि अवमूल्यन भइरहेको छ ? यसको विचार कसले गर्ने ? उनले प्रश्न गरे। व्यवस्था छ, संस्कार छैन बेलायतको संसदीय व्यवस्थाको सिको गरे पनि सञ्चालन गर्न मन्त्री एवं सांसद संस्कारयुक्त नभएको जानकारहरू बताउँछन्। संसदीय व्यवस्था ल्याए पनि संस्कार ल्याउन नसकेको सर्वोच्च अदालतका पूर्वन्यायाधीश बलराम केसीको भनाइ छ । व्यवस्था बेलायती भयो। संस्कार नेपाली पाराको भयो। व्यवस्थासँगै संस्कार पनि ग्रहण गर्ने हो भने समस्या आउँदैन, उनले भने। पूर्वसभामुख ढुंगानाका अनुसार सत्ताकै कारण लोकतान्त्रिक संस्कार थिचिन पुगेको छ। अधिकारका लागि र थिति बसाउन साथीहरू (नेताहरू)ले धेरै संघर्ष त गरे। तर, सत्ताले लोकतान्त्रिक संस्कारलाई धेरै नराम्रोसँग थिचिदियो, उनले भने, आलोपालो भन्दै मन्त्रीहरू फेरिरहनु लोकतान्त्रिक संस्कार होइन। संविधानतः निषेधित नभए पनि लोकतान्त्रिक मूल्य मान्यता पालन गर्ने नेता वा पार्टीले गर्ने कुरा होइन। पूर्वन्यायाधीश केसीले कानुन संविधानले मन्त्रिमण्डल फेर्न नरोक्ने बताए। संसदीय व्यवस्थामा मिलिजुली सरकारमा मन्त्री फेरबदल सामान्य हो। राजनीतिक नैतिकताको कुरा मात्र हो, केसीले भने, मन्त्रालय राम्रोसँग सम्हाल्ने व्यक्ति पठाउनुपर्छ। फेरिरहने गर्नुहुँदैन। अहिलेसम्म मन्त्रीहरुको विवरण प्राप्त भएको छैन : राष्ट्रपति कार्यालय तत्काल मन्त्री नफेरिने मन्त्री फेर्ने पार्टीको निर्णय कार्यान्वयन हुन्छ : झलनाथ खनाल मन्त्री फेर्नेबारे मलाई जानकारी छैन, पत्याएकै छैन : स्वास्थ्यमन्त्री खतिवडा हामी सपथको लागि तयारी अवस्थामा छौं : जीवनराम श्रेष्ठ मन्त्री फेर्ने विषयले नेकपा एसभित्र तीव्र असन्तुष्टि प्रधानमन्त्रीलाई प्रचण्डले साथ दिँदा माधव नेपाल अफ्ठ्यारोमा मन्त्रिपरिषद् पुनर्गठन नहुने भएपछि उपेन्द्र यादवलाई राहत कांग्रेसमा पनि मन्त्री फेरबदल गर्नुपर्ने माग, प्राथमिकता नयाँलाई आइतबारको विदा खारेज गर्ने सरकारको निर्णय, असार १ गतेदेखि लागू हुने"
अनुगमन संयन्त्र बनाउँदै कांग्रेस,"काठमाडौं : नेपाली कांग्रेसले स्थानीय तहमा निर्वाचित जनप्रतिनिधिको कामको अनुगमन गर्ने भएको छ। कांग्रेसबाट निर्वाचित जनप्रतिनिधिको कामलाई प्रभावकारी बनाउन नियमित अनुगमनका लागि संयन्त्र बनाउने तयारी गरेको हो। कांग्रेस उपसभापति पूर्णबहादुर खड्काले पार्टीका स्थानीय समिति र निर्वाचित जनप्रतिनिधिबीच तालमेलमा फराकिलो दूरी देखिएकाले समन्वयका लागि पनि संयन्त्र आवश्यक रहेको बताए। पार्टीमा निर्वाचित साथीहरूका लागि अनुगमन गर्ने संयन्त्र निर्माण गर्दैछौं। २०७४ मा निर्वाचित जनप्रतिनिधि साथीहरूले पार्टीबाट पाउनुपर्ने सहयोग र सुझाव दिनबाट विगतमा हामीले गर्न नसकेका कमीकमजोरी सच्चाएर अघि बढ्नेछौं, खड्काले भने, पार्टीबाट प्रतिनिधि भएका साथीहरूले गरिरहेका कामहरूको अनुगमन गर्ने सोचमा छौं। पार्टीबाट नियमित सुझाव, सहयोग र अनुगमन गर्नेछौं । यसपटक हामी सचेत छौं। ललितपुरमा आइतबार कांग्रेसबाट निर्वाचित जनप्रतिनिधिको स्वागतका लागि आयोजित कार्यक्रममा उनले भने, विगतमा हामीले अनुगमनको प्रयास पनि गरेका हौं। तर, त्यो प्रभावकारी हुन सकेन। अब त्यसलाई पनि सच्याएर अगाडि बढ्नेछौं। पार्टीबाट संस्थागत अनुगमनको प्रवन्धमार्फत हाम्रा जनप्रतिनिधिलाई निरन्तर सुझाव र सहयोगका साथै काम कर्तव्यप्रति जिम्मेवार बनाउने काम गर्छाैं। उपसभापति खड्काले स्थानीय तहका निर्वाचित प्रतिनिधि र पार्टीका स्थानीय समितिले एकअर्काबाट सहयोग नभएको गुनासो आउने गरेको बताए। निर्वाचितहरू विस्तारै आफ्नो लयमा जाने अनि पार्टीका साथीहरू जसले पसिना बगाएर निर्वाचित गराए। उनीहरू पाखा लाग्ने अवस्था आउनुहुन्न। साथै पार्टीका साथीहरूले पनि निर्वाचित जनप्रतिनिधिको विरोध मात्रै गर्ने गरेको गुनासो आउने गरेको छ। अब यी सबैको सम्बोधन गर्ने गरी हामी अगाडि बढ्छौं, उनले भने। विगतमा अनुगमनको प्रयास भएकै हो। तर, त्यो प्रभावकारी भएन। अब सच्याएर अगाडि बढ्छौं। पार्टी र निर्वाचित जनप्रतिनिधिबीच समन्वय हुनुपर्नेमा उपसभापति खड्काको जोड थियो। संस्थागत रूपमा बाँधिएर सामूहिकताको भावनाले पार्टी र स्थानीय निकाय अगाडि बढाउनुपर्छ। यसको कार्यान्वयनका लागि केन्द्रबाट निगरानी आवश्यक पर्दछ, उनले भने। पार्टीभित्रका असन्तुष्टिहरू सार्वजनिक मञ्चमा नभई आन्तरिक छलफलमा राख्न सुझाव दिँदै खड्काले भने, हाम्रा उम्मेदवारहरू जो टिकट पाएर पार्टीको चुनाव चिह्न लिएर पराजय भोगेकाको भूमिका ५ वर्षको उत्तिकै महŒव हुन्छ। उहाँहरूले बारम्बार खबरदारी गर्ने। ५ वर्षका लागि त्यो भूगोलमा पार्टीको प्रतिनिधिको हिसाबले निर्वाचित जनप्रतिनिधिलाई झक्झकाउनुहोस्। कहाँ कमीकमजोरी छ देखाउने र सुझाव दिने काम गर्नुहोस्। मुलुकको संविधान र स्थानीय तहको ऐनले दिने कामलाई अनुमति दिनुहोस्। संयन्त्र समितिको विषयमा कांग्रेस महामन्त्री विश्वप्रकाश शर्माले भने देशभरिबाट निर्वाचितलाई पार्टीले केन्द्रबाटै सहजीकरण र समन्वयकारी भूमिका निर्वाह गर्नुपर्ने पार्टीको कर्तव्य भएको बताए। अनुगमन संयन्त्र बनाएर जाँदा निर्वाचित साथीहरूलाई काम गर्ने सहज वातावरण बन्ला। अर्कोतिर पार्टीले समन्वयकारी भूमिका खेल्दिँदा निर्वाचित साथीहरूलाई काममा हौसला मिल्न सक्छ, उनले भने। ललितपुरका जनप्रतिनिधिलाई सम्मान गर्न आयोजित कार्यक्रममा बोल्दै कांग्रेसका अर्का नेता उदय रानाले निर्वाचन जितिसकेपछि व्यक्तिले नभई पार्टीले जितेकाले काम गर्दा पार्टीसँग पनि समन्वय गर्न अनुरोध गर्दै भने ।"
सरकारी उद्योग सम्हाल,"संविधानमै समाजवाद उन्मुख लेखेको देशको सरकार अझै दोधारमा छ कि सरकारी स्वामित्वका उद्योग, कलकारखाना चलाउन के गर्ने ? दोधारमा पर्न जरुरी नै छैन कि सरकारी स्वामित्वका सम्पत्ति संरक्षण गर्ने, जगेर्ना गर्ने र प्रवद्र्धन गर्दै अघि बढाउने दायित्व राज्यले लिने हो। तर, नेपालमा अरू त के शिक्षा र स्वास्थ्यजस्ता जनताका आधारभूत आवश्यकताका विषयमै राज्यभन्दा धेरै निजी क्षेत्र हाबी हुँदै गइरहेको छ। यी विषयमा व्यापार मात्रै होइन, चरम लुटतन्त्रै छ भन्नु अतिशयोक्ति हुँदैन। अर्थमन्त्री जनार्दन शर्माले हेटौंडा कपडा उद्योगलगायत बन्द भइसकेका सरकारी स्वामित्वका उद्योगहरू पुनः सञ्चालन गर्ने उद्घोष बजेट भाषणमा गरेर राज्य स्वामित्वका कलकारखानालाई पुनर्जीवन दिने संकेत दिए। तर, यसमा उनी कति गम्भीर छन्, त्यो चासोको विषय हो। गम्भीरतापूर्वकै अर्थमन्त्रीबाट यो उद्घोष भएको भन्ने पत्याउन किन कठिन छ भने हेटौंडा कपडा उद्योग फेरि सञ्चालन गर्ने तारतम्य सरकारले गरेको भान कतै छैन। तर, एक्कासि बजेटमा चाहिँ त्यो कुरा आयो। करोडौंको उद्योगका मालसामान र उपकरण अहिले मक्किएका छन्। काम नलाग्ने भएका छन्। भएको जग्गाबाट केही अरू उद्योगलाई नै दिइसकिएको छ। लिलामी नै गर्ने तयारी यसअघि सरकारले गरेको थियो। धन्न त्यो प्रक्रिया अहिले रोकिएको छ। त्यसभन्दा बाहेक सरकारले कुनै प्रक्रिया अघि सारेको थाहा छैन। हेटौंडा कपडा उद्योग पुनःसञ्चालन गर्ने र सरकारी कर्मचारीलाई हेटौंडा कपडाका पोसाक लगाउन प्रेरित गर्ने कुरा आफैंमा स्वागतयोग्य छ। स्वदेशी उत्पादनको प्रवद्र्धन गर्नु अर्थतन्त्रका लागि पनि लाभदायक हुन्छ। एउटा उद्योग फेरि सञ्चालनमा आउनुले रोजगारी सिर्जना, राजस्व सिर्जनामा मात्रै योगदान पुग्दैन, आयात प्रतिस्थापन पनि गराउँछ। तर, यस्तै उद्घोष तत्कालीन अर्थमन्त्री बाबुराम भट्टराईका पालामा पनि भएको र कार्यान्वयनको सिन्को नभाँचिएको हुँदा फेरि पत्याउन गाह्रो छ। जनताका आँखामा छारो हाल्ने र एउटा अमूर्त सपना बेचिरहने खेल भएको त होइन भन्ने प्रश्न जीवितै छ। सरकारी जुत्ता उद्योग बिक्री हुने, निजी क्षेत्रका उद्योग फस्टाउने, सरकारी सिमेन्ट उद्योग चल्न नसक्ने निजी धमाधम उकासिने उदाहरणको मुलुक साक्षी छ। सरकारी चुरोट उद्योग बन्द छ। निजीचाहिँ राज्यलाई ठूलो राजस्व तिर्ने सीमित उद्योगमा पर्छ। यी सब उदाहरणबाट के देखिन्छ भने सरकारले आफ्ना स्वामित्वका उद्योग कलकारखाना चलाउने हो भने बजार छ। तर, सरकारको व्यवहार ठीक नभएकैले ती उद्योग चल्न नसकेका हुन्। बन्द भएका हुन्। प्रजातन्त्रको पुनर्बहालीपछि सरकारी उद्योग धन्दामा व्यापक राजनीतिक हस्तक्षेप भयो। राजनीतिक भर्तीकेन्द्र बनाइए। अनि भार थाम्नै नसकेर उद्योग कलकारखाना थला परे। हेटौंडा कपडा कारखाना होस् या जनकपुर चुरोट अथवा गोरखकाली रबर उद्योग पुनः सञ्चालन गर्नुपूर्व विगतमा किन र कसरी ती उद्योग असफल भए, चुर्लुम्म घाटामा डुबे भन्ने निष्कर्षबाट पाठ राम्ररीचाहिँ सिक्नै पर्छ। त्यसका आधारमा मात्रै नयाँ ढाँचा बनाउनुपर्छ। अर्थमन्त्री शर्माले उपयुक्त ढाँटामा हेटौंडा कपडा कारखाना पुनः सञ्चालन गर्ने बताइरहँदा त्यसको कुनै तयारी भएको देखिन्न। अब विगतको पाठ सिकेर नयाँ ढाँचा अवश्य तयार गर्नुपर्छ। ताकि त्यहाँ राजनीतिक हस्तक्षेप हुन नसकोस्। तर, दल र सरकारहरू जहिल्यै हेटौंडा कपडा उद्योग जस्तै कलकारखाना चलाउने भनिरहेर राजनीतिको आफ्नो रोटी सेकिरहन्छन्, कामचाहिँ गर्दैनन्। यो आरोपलाई खण्डन गर्ने भनेको अब पनि व्यवहारले हो। उद्योग चलाएर हो। बिना कुनै तयारी फगत बजेट भाषणलाई कर्णप्रिय बनाउनमात्रै समेटिएको हो भने त्यो जनतामाथिको ठूलो धोका हो। गैरजिम्मेवारी हो।"
सत्ताको विकृत अभ्यास,"कथनी र करणीबीचमा भेद गर्ने सामर्थ्य जनतामा छ। हेक्का राखौं, प्रदेश र संघीय निर्वाचन बाँकी छन्। नेपाली राजनीतिमा बेलाबेलामा विचित्रका परिदृश्य देखिने गर्छन्। राजनीतिक सिद्धान्त, विचार, नीति वा अन्य कुनै ठोस कारणले त्यस्तो अनुमान वा परिणामको अपेक्षा गरिएको हुँदैन। तर, अचानक घटित हुन्छ। त्यही विकृत अभ्यासको नयाँ शृंखला अहिले मन्त्री परिवर्तनको सिफारिस र स्थगनको रूपमा प्रकट भएको छ। एकीकृत समाजवादी पार्टीले सरकारमा पठाएका मन्त्री फिर्ता बोलाएर नयाँ पठाउने निर्णय गर्यो। त्यही निर्णयअनुसार अध्यक्ष माधव नेपाल स्वयंले प्रधानमन्त्री शेरबहादुर देउवालाई भेटेर सिफारिस गरे। हटाइएकामध्ये केही मन्त्री मौन बसे भने केहीले निर्णय पालना गर्ने वचनबद्धतासहित आफूले हासिल गरेका उपलब्धिको फेहरिस्त पनि सुनाए। यद्यपि उसले परिवर्तनको निर्णय गर्दा त्यसो गर्नु पर्नाको कारणमा मन्त्रीको कार्यसम्पादनको विषयलाई आधार बनाइएको थिएन। कुनै अन्य महत्त्वपूर्ण कारण पनि खोलेको थिएन। कारण एउटै थियो, आलोपालो प्रणाली। पहिलो चरणमा गएका मन्त्री ६ महिना रहने र त्यसपछि अर्को जाने पूर्वनिर्णय कार्यान्वयन गरिएको पार्टीका अध्यक्ष र अन्य पदाधिकारीले स्पष्ट गरे। पार्टीभित्र यो विषयलाई लिएर असन्तुष्टि प्रकट भयो। बहस पनि गरियो। तर, असन्तुष्ट पक्षबाट पनि त्यसको नीतिगतसैद्धान्तिक आधारभन्दा आफूले पनि अवसर पाउनुपर्ने भन्नेमा जोड दिइयो। असन्तुष्टलाई मिलाउन नेतृत्वले पनि अरूलाई पनि क्रमशः अवसर दिइने भनेर आश्वस्त पार्ने प्रयास गर्यो। तर, अरूलाई सम्झाउन सके पनि जसलाई हटाइएको थियो, उनीहरूलाई विश्वासमा लिन सकेन। नेतृत्व निर्णय गर्ने तर कार्यान्वयन गर्न नसक्ने निरीह अवस्थामा पुग्यो। मन्त्री हुन जानेभन्दा हटाइने बलियो देखिए। यो निर्णय कार्यान्वयन होलानहोला भावी दिनमा देखिनेछ। मन्त्रीको सिफारिसमा परेर उत्साहका साथ भावी योजनासहित अन्तर्वार्ता दिनसमेत भ्याइसकेका नेताको कदम के हुनेछ, त्यो पनि खुल्दै जाला। यद्यपि एकीकृत समाजवादीले स्थापित गरेको आलोपालो मिलेर खाने सिद्धान्त भने नेपाली राजनीतिमा राम्रैसँग बहसको विषय बन्नेमा कुनै सन्देह छैन। नेपाली राजनीतिको सबैभन्दा विकृत रूप हो मिलेर खाने प्रवृत्ति। शासन सञ्चालनमा व्याप्त यही प्रवृत्तिले मुलुकमा भर्खर स्थापित भएको प्रणालीप्रति वितृष्णा बढाइरहेको छ। लामो समयदेखि मुलुकमा लोकतन्त्र कमजोर भइरहनुको पछाडिको मूल कारण पनि यही हो। संस्थापनको विरोध गर्दा सबै कमजोरी खुट्ट्याउन सक्ने, त्यसैलाई परिवर्तनको औजार बनाउने र परिवर्तन पछि पुरानै प्रवृत्तिमा रम्ने नेपाली राजनीतिको पुरानो रोग हो। विधि र प्रक्रियाका विषय जहिले पनि जोडदार ढंगले उठ्ने गर्छन्। तर, जब आफूले त्यसको पालना गर्नुपर्ने समय आउँछ तब उल्लंघनको क्रम उसैबाट सुरु हुन्छ। एकीकृत समाजवादीका अध्यक्ष माधव नेपालका हकमा पनि यो कुरा पटकपटक देखिएको छ। त्यसको नयाँ रूप अहिलेको आलोपालो खाने सिद्धान्तको प्रतिपादन हो। कुनै पनि सभ्य समाजमा राजकीय सत्तालाई व्यक्तिगत वा दलगत स्वार्थमा यो हदसम्म दुरुपयोग गरिने अपेक्षा हुन्न। यसले पार्टी विभाजनको अन्तर्य पनि खुलस्त पारेको छ। पछिल्लो समयमा सरकार र सत्ता गठबन्धनका नेताहरू आफैंले उठाएको मुद्दाबाट च्यूत भएका छन्। फलतः नेपाली राजनीतिको अभ्यास मात्र होइन, प्रणाली नै घाइते हुँदैछ। वर्तमान सरकार गठन हुँदा स्थिरता सबैभन्दा मुख्य मुद्दा बनेको थियो। तत्कालीन प्रधानमन्त्री केपी शर्मा ओलीले प्रतिनिधिसभा विघटन गरेर देशलाई अस्थिरतामा लगेको विश्लेषण गठबन्धन पक्षको थियो। संसद््को निरन्तरता, सरकारको निरन्तरता, मन्त्रीको निरन्तरतालाई नीतिगत निरन्तरताको परिचायक मानिएको थियो। संरचनाको निरन्तरतालाई स्थिरताको पर्याय भनिएको थियो। यो भाष्य राजनीतिक वृत्तमा मात्र निहित थिएन। न्यायालयले पनि त्यही भनेको थियो। संसद्् पुनस्र्थापना र वर्तमान प्रधानमन्त्रीको नियुक्तिको आदेश गर्दा अदालतले स्थिरताको मान्यतालाई मुख्यतः बोकेको थियो। स्थिरतासँग सुशासन जोडिएको थियो। जनताले खोजेको डेलिभरी दिने कुरालाई उठाइएको थियो। तर, पछिल्लो समयमा सरकार र सत्ता गठबन्धनका नेताहरू आफैंले उठाएको मुद्दाबाट च्यूत भएका छन्। उनीहरूमा निहित दोहोरो चरित्र एकपछि अर्को गर्दै उजागर भइरहेको छ। फलतः नेपाली राजनीतिको अभ्यास मात्र होइन, प्रणाली नै घाइते हुँदैछ। यसैगरी, विगतमा अध्यादेश जारी गर्ने कुरालाई प्रमुख विकृतिको रूपमा व्याख्या गरियो। त्यसमा पनि दल विभाजनसम्बन्धी अध्यादेशलाई त लोकतन्त्र विरोधी, संविधान विरोधी मानियो। तर, देउवा प्रधानमन्त्री भएपछि हठातरूपमा संसद् अधिवेशन अन्त्य गरी भोलिपल्टै दल विभाजनको अध्यादेश ल्याइयो। त्यसको विषयवस्तु अझ आश्चर्यलाग्दो रह्यो। केन्द्रीय समिति र संसदीय दलको ४० प्रतिशतले दल विभाजन गर्न सक्ने ऐनको व्यवस्थालाई अध्यादेशमार्फत गरियो। कुनै एक स्थानमा ४० प्रतिशत भए विभाजन गर्न सक्ने व्यवस्था ओली सरकारको समयमा गरिएको थियो। त्यसबेला प्रतिशत उही थियो तर र को सट्टा वा को प्रावधान राखिएको थियो। परिणामतः एकातर्फ ४० प्रतिशत भए विभाजन गर्न सक्ने अवस्था बन्दै थियो। जुन २०४७ को संविधान कार्यान्वयनको समयमा आमअभ्यासमा थियो। विरोधपछि त्यो अध्यादेश खारेज गरियो। तर, लगत्तै बनेको शेरबहादुर देउवा नेतृत्वको सरकारले फेरि अध्यादेश ल्यायो। नयाँ अध्यादेशमा ४० प्रतिशतको सट्टा २० प्रतिशतको प्रावधान राखियो। र को सट्टा वा पनि थपियो। अर्थात् केन्द्रीय समिति वा संसदीय दलमा २० प्रतिशत भए दल विभाजन गर्न मिल्ने भयो। नेकपा एमाले यही अध्यादेशअनुसार विभाजित भयो। एकीकृत समाजवादी जन्मियो। अनि अध्यादेश पनि फिर्ता लिइयो। अदालतमा यो विषयमाथि प्रश्न उठाइए पनि अदालतले त्यसको सुनुवाइ नै गरिदिएन। अध्यादेशका शृंखला जारी रह्यो अन्य विषयमा पनि। गैरसांसद मन्त्री हुने अभ्यासको पनि त्यो बेला खुबै विरोध भयो। तर, देउवा नियुक्त हुनासाथ प्रधानन्यायाधीशकै कोटामा गैरसांसद मन्त्री बनाइयो। उनी हटे पनि त्यो शृंखला जारी रह्यो। वर्तमान सरकार गठन गर्न सहयोग पुग्ने गरी बहस गर्ने गैरसांसद कानुन व्यवसायीलाई मन्त्री नियुक्त गरियो। पछिल्लो समयमा एकीकृत समाजवादीले गैरसांसद व्यक्तिलाई मन्त्रीमा सिफारिस गर्यो। विज्ञता वा आवश्यकताका आधारमा गैरसांसद मन्त्री बन्नु कुनै अस्वाभाविक कुरा होइन। तर, स्वार्थअनुसार यसको समर्थन र विरोध हुनु भने द्वैध चरित्रको परिचायक हो। राज्यका महत्त्वपूर्ण अंगहरू प्रधानमन्त्रीअन्तर्गत लगेर शासनसत्तालाई केन्द्रीकृत, निरंकुश, तानाशाही बनाउन खोजेको आरोप अघिल्लो सरकारमाथि थियो। आरोप लगाउने पक्ष सरकारमा गएपछि त्यसमा कुनै परिवर्तन भएन। अन्ततः त्यो संरचना अहिले पनि त्यहीरूपमा कायमै छ। विकृति मानियो, तर सुधार गरिएन। गलत भनिएकै अभ्यासलाई निरन्तरता दिइयो। त्यसो त यो शृंखला प्रदेश तहमा अझ विस्तारित भयो। प्रदेश सरकारको निर्माण, त्यहाँको मन्त्रिपरिषद् गठन, पुनर्गठन, विस्तारलगायत पनि केन्द्र निर्देशित हुन पुग्यो। संघीयताको अभ्यासलाई कमजोर बनाइयो। प्रदेशको राजनीतिक संरचनालाई केवल प्रशासनिक संरचनाको रूपमा अभ्यास गरियो। आगामी आर्थिक वर्षको बजेट त्यसै शृंखलाको अर्को ताजा उदाहरण बनेको छ। हिजो बजेटलाई वितरणमुखी भन्ने आरोप जुन व्यवस्थाका कारण लगाइएको थियो, आज त्यसलाई अरू विस्तारित गरियो। जहाँ स्रोतको कुनै प्रबन्धसमेत गरिएन। थिलथिलो बनेको अर्थतन्त्रलाई सुधार गर्ने, विकास र समृद्धिको अभियानलाई अघि बढाउने, मूल्यवृद्धि नियन्त्रणलगायत नागरिकलाई प्रत्यक्षरूपमा लाभान्वित गर्ने जस्ता जनसरोकारका विषयलाई बेवास्ता गर्दै आर्थिक प्रणाली ध्वस्त गर्ने प्रकारले बजेट प्रस्तुत गरियो। यी केही उदाहरण मात्र हुन्। यस्ता थुप्रै सन्दर्भ छन्, नेपाली राजनीतिमा प्रवृत्ति बनेका। कुनै सरकार वा प्रणालीविरुद्ध आन्दोलनका मुख्य विषय नै परिवर्तनपछि ओझेलमा पर्ने आमअभ्यास बनेको छ। हिजो राणाका विकृति पञ्चायतले बोक्ने, पञ्चायतका विकृति प्रजातन्त्रले बोक्ने काम भयो। शाही शासनका रूपमा लादिएको लोकतन्त्रविरोधी निरंकुश शासनसत्ताले राजतन्त्र नै अन्त्य गरिदियो। प्रजातन्त्र संघीय लोकतान्त्रिक गणतन्त्रको नयाँ स्वरूपमा पुनस्र्थापित भयो। समाजवाद उन्मुख अर्थव्यवस्थाको परिकल्पनासहित सामाजिक परिवर्तनको एजेन्डा समेटेर नयाँ संविधान जारी भयो। तर, अभ्यास भने लोकतान्त्रिक हुन सकेन। झन् विकृत बन्यो। विगतको निर्वाचनलगत्तै बलेको आशाको दियो पनि निभ्यो। देश थप संकटमा रुमलिँदै गयो। स्थानीय तहको निर्वाचन भर्खरै सकिएको छ। त्यसले नयाँखालको झट्का दिएको छ कतिपय स्थानमा। चुनावपछि दलहरूको हैसियतमा भएको फेरबदल विश्लेषणको एउटा पाटो होला। निर्वाचनमा भएको गठबन्धनको तत्कालीन र दीर्घकालीन असर विश्लेषणको अर्को पाटो होला। निर्वाचनको स्वच्छता पनि बहसको विषय होला। अधिकांशमा पुराना जनप्रतिनिधि अस्वीकृत हुनु पनि मूल्यांकनको अर्को विषय हुन सक्ला। सँगसँगै नेपाली जनमत सधैं एउटै रहँदैन, छिटो छिटो परिवर्तन भइरहन्छ भन्ने सन्दर्भ पनि अर्को महत्त्वपूर्ण पक्ष हुन सक्छ। स्थानीय तह निर्वाचनमा भर्खर मात्र प्रकट भएको मत र त्यसबाट निर्वाचित जनप्रतिनिधिले कार्यभार सम्हाल्न भ्याउँदा नभ्याउँदै प्रकट हुन थालेका अभिमतले धेरै कुराको संकेत गर्छन्। समाज परिवर्तनशील छ। नागरिकको मनोविज्ञान अझ बढी परिवर्तनशील छ भन्ने यसले देखाउँछ। काठमाडौं उपत्यका अहिले फोहोरको डंगुरमा पुरिँदै गएको छ। सहरको सौन्दर्य र वातावरणीय प्रभावको दृष्टिले त कुरूप बनेकै छ, जनस्वास्थ्यको दृष्टिले समेत महामारीको स्थिति बन्दैछ। यहाँका अस्पतालमा बिरामीको चाप बढिसक्यो। झाडापखालाको प्रकोप फैलिइसक्यो। काठमाडौं महानगरपालिकाका मेयर, उपमेयरको दौडधूप त देखिएको छ, तर परिणाम आएको छैन। यो अवस्था केही दिन अरू लम्बिएमा नागरिकको जीवन गम्भीर संकटमा पर्न सक्छ। स्थानीय तहको नयाँ नेतृत्वले जगाएको आशा निराशामा परिणत हुनेछ। यसले उत्पन्न गर्ने आक्रोशको सिकार स्थानीय तह मात्र होइन, केन्द्र र प्रदेश सरकार नै बन्ने निश्चित छ। किनकि अहिलेको समस्याको मूल जड महानगरको नेतृत्व नभई केन्द्र र प्रदेश सरकार हो। महानगरको मेयर उपमेयर होइन, प्रधानमन्त्री र मुख्यमन्त्री हुन्। उनीहरूको अकर्मण्यता र गैरजिम्मेवार प्रवृत्ति यसमा मूल जिम्मेवार छ। नेपाली राजनीतिमा विरोधबाट स्थापित हुने प्रवृत्ति हावी छ। लामो समयसम्म यो कार्ड सफल पनि भयो होला। तर, अब हरेक नागरिक सचेत भएका छन्। उनीहरू विरोध होइन, सिर्जना चाहन्छन्। निराशाको व्यापार होइन, आशाको सञ्चार गर्नेतिर उनको ध्यान तानिन थालेको छ। कथनी र करणीबीचमा भेद गर्ने सामथ्र्य उनीहरूमा छ। हेक्का राखौं स्थानीय निर्वाचन मात्र सकिएको हो, प्रदेश र संघीय निर्वाचन बाँकी नै छ।"
"गिरिबन्धु टीस्टेट, सार्ने नाममा सिध्याउने सेटिङ","बिर्तामोड (झापा) : उद्योगका नाममा राज्यबाट पटकपटक हदबन्दी छुट पाएको झापाको गिरिबन्धु टीस्टेटको २८० बिघा जमिनमा रियल स्टेट बनाउने चलखेल तीव्र पारिएको छ। त्यसका लागि सरकारी संयन्त्रको दुरुपयोगदेखि अदालतमा विचाराधीन मुद्दामा व्यापक चलखेल भइरहेको छ। व्यापारी दीपक मल्होत्राको योजना र लगानीमा टीस्टेटको जग्गा सट्टापट्टा गरी घरजग्गाको व्यापार गर्ने तयारी भइरहेको प्रदेश १ का आर्थिक मामिला तथा योजनामन्त्री इन्द्रबहादुर आङ्बोले बताए। बिचौलिया र भूमाफियाको दबाब र प्रभावमा अर्थमन्त्री जनार्दन शर्माले टीस्टेटको जग्गा सट्टापट्टा र बिक्रीवितरण गर्न पाउने व्यवस्था बजेटमा समेत राख्न भ्याएका छन्। उद्योग व्यवसाय वा प्रतिष्ठानको नाममा रहेको हदबन्दीभन्दा बढी जग्गा धितो राखी कर्जा लिन, व्यवसाय टाट उल्टेमा बिक्री गरी सरकारी राजस्व तिर्न र बैंक तथा वित्तीय संस्थाको कर्जा भुक्तानी गर्न पाउने व्यवस्था गरिनेछ, अर्थमन्त्री शर्माले आगामी आर्थिक वर्षको बजेट भाषणमा भनेका छन्। विसं २०२१ को भूमिसुधारमा हदबन्दीबाट जमिन जोगाउने नियतले झापाका जमिनदार भगवान गिरीले टीस्टेट स्थापना गरेका थिए। औद्योगिक प्रयोजनमा हदबन्दी नलाग्ने त्यसबेला पनि नियम थियो। चिया उद्योग भएकै कारण बहुदलीय व्यवस्थामा पनि उक्त जग्गामा हदबकन्दी लागेन। झापाको केन्द्र मानिने बिर्तामोड नगरमा २८० बिघाको चाक्लो प्लट व्यापारीको नजरमा लोभलाग्दो बन्यो। त्यही भएर यसमाथि बिचौलियाको नजर पयो। त्यही चंगुलमा यसका सञ्चालकसमेत परे। फलतः नीति निर्माण एवं उच्च राजनीतिक तहमा प्रभाव पार्नसक्ने बिचौलियाहरू चिया बगानको महँगो जग्गालाई सस्तो र कम मूल्यका जमिनसँग साट्ने कानुनी प्वाल खोज्नतिर लागे। चिया बगानको जग्गामा महँगा अपार्टमेन्ट बनाएर अर्बौं कुम्ल्याउने चलखेल त्यहींबाट प्रारम्भ भयो। जग्गा माफियाकै योजनाअनुसार भूउपयोग ऐन २०७६ मा संशोधन गरिएको थियो। त्यसमा हदबन्दी लागेका जग्गाहरू अन्यत्र सस्ता जग्गा दिएर साट्न पाइने व्यवस्था गरिएको थियो। त्यही कानुनी छ्रिद्रमा टेकेर गिरिबन्धु टीस्टेटको जग्गा हत्याउन भूमाफिया र जग्गा दलालहरू सल्बलाएका हुन्। गिरिबन्धु टीस्टेटको क्षेत्रफल ३४३ बिघा १९ कट्ठा १२ धुर छ। त्यसमध्ये ५१ बिघा २०६०६१ सालमै सट्टापट्टा तथा बिक्री वितरण भइसकेको छ। केही जग्गा मजदुरलाई बाँडिएको छ। हाल २ सय ८० बिघा यसको नाममा छ। यो जग्गा पूर्वपश्चिम राजमार्गको उत्तर र दक्षिणमा करिब एकएक किलोमिटर तथा बिर्तामोड बजारसँग जोडिएको छ। पछिल्लो समयमा विकासको फड्को मारेको बिर्तामोडको त्यो जग्गाको प्रतिधुर डेढ लाखदेखि ३० लाखसम्म चलचल्तीको मूल्य छ। एक कट्ठामा २० धुर र २० कट्ठाबराबर १ बिघा हुन्छ। टीस्टेटको जग्गा प्लटिङ गरेर बिक्री गर्ने खेल दुई दशक पहिल्यै सुरु भएको हो। भूमाफिया र जग्गा दलालको योजनालाई सहयोग पुग्ने गरी मन्त्रिपरिषद्ले पनि निर्णय गरिसकेको छ। २०७८१७ गते भूमि व्यवस्था मन्त्रालयको प्रस्तावमा गिरिबन्धु टीस्टेट प्रालि झापाको स्वामित्वमा रहेको जग्गा सट्टापट्टा वा स्थानान्तरणका लागि स्वीकृति दिने निर्णय मन्त्रिपरिषद्बाट भएको थियो। उक्त निर्णयमा टीस्टेटलाई झापाको कचनकवल गाउँपालिका वडा नम्बर ७ र २ तथा झापा गाउँपालिकामा सार्न दिने तय भएको थियो। टीस्टेट सार्ने भनिएको कचनकवलको जग्गामा हात्तीआतंक मच्चिने गरेको स्थानीयवासी बताउँछन्। भूमाफियासँगको मिलोमतोमा दुर्गमको सस्तो ठाउँमा कम्पनीका लागि जग्गा किन्ने गिरिबन्धुको योजना छ। टीस्टेटले भूमि व्यवस्थापन तथा अभिलेख विभागमा जग्गा हस्तान्तरणका लागि पटकपटक निवेदन दिएको थियो। पछिल्लो पटक २०७७ पुस १९ र माघ १४ मा निवेदन दिएको हो। उसले आवश्यकताअनुसार कित्ताकाट गरेर अन्य व्यक्तिलाई बिक्रीवितरण गर्न पाउने माग निवेदनमा गरेको थियो। निवेदनमा टेकेर विभागले २०७७ फागुन २० र २०७७ चैत १० गते निर्देशक गुरुदत्त सुवेदीको संयोजकत्वमा स्थलगत निरीक्षण समिति बनायो। प्रभाव र दबाब मा परेर समितिले जग्गा सट्टापट्टा गर्न स्वीकृत दिन सक्ने राय दिएको थियो। समितिको प्रतिवेदनका आधारमा जग्गा सट्टापट्टा वा स्थानान्तरण गर्न सरकारले स्वीकृति दिएको देखिन्छ। यता मन्त्रिपरिषद्ले २०७६ मा टीस्टेटको जग्गा सट्टापट्टा र बिक्री वितरण गर्न पाउने निर्णय गरेपछि संसद्को कृषि तथा सहकारी समितिले त्यसलाई रोक्न निर्देशन दिएको थियो। समिति सभापति पूर्णाकुमारी सुवेदीले कुनै हालतमा पनि चिया बगान मास्न नहुने भन्दै समितिले त्यस्तो निर्णय गरेको बताइन्। त्यहाँ चिया बगान मासेर जग्गा प्लटिङ गर्ने कार्य गलत हो, चिया बगान मास्न दिनुहँुदैन, उनले भनिन्। गिरिबन्धु टीस्टेट पुरानोमध्ये पर्छ। तत्कालीन राजा महेन्द्रले २०२१ मा भूमिसुधार लागू गरे। जग्गा बचाउन झापाका जमिन्दारले चिया बगानको अवधारणा ल्याए। तत्कालीन युवराज वीरेन्द्र र अधिराजकुमार ज्ञानेन्द्र दार्जिलिङमा पढ्थे। उनीहरू जाँदाआउँदा झापाका जमिनदार बुधकरण र मोहनलाल राजवंशीको घरमा बस्ने गर्थे। राजवंशी दाजुभाइको राजा र उनको परिवारसँग राम्रो सम्बन्ध भयो। उद्योग स्थापना गर्ने भए हदबन्दी छुट दिन सकिने कुरा त्यतिबेला राजाबाट आएको थियो। टाठाबाठा राजवंशी दाजुभाइले बुधकरण टीस्टेट स्थापना गरेर हदबन्दीबाट जग्गा जोगाए। त्यसको सिको गर्दै झापाका अर्का जमिनदार भगवान गिरीले पनि गिरिबन्धु टीस्टेट स्थापना गरे। २०२१ सालमा २८ बिघाभन्दा बढी जमिनमा हदबन्दी लगाइयो। बहुदलीय व्यवस्थापछि ११ बिघाको हदबन्दी लाग्ने व्यवस्था गरियो। तर, टीस्टेटमा दुवैपटक हदबन्दी लागेन। २०२९ मा गिरिबन्धु टीस्टेटमा हदबन्दी लागू नहुने सूचना राजपत्रमा प्रकाशित भएको पाइन्छ। २०२९ पुस ११ गते भूमिसम्बन्धी ऐन २०२१ को दफा १२ खण्ड (ङ) ले दिएको अधिकार प्रयोग गरी ३४३ बिघा १९ कट्ठा १२ धुर गरी जम्मा ५ सय बिघासम्म चिया उद्योगको जग्गा कायम रहेसम्म हदबन्दी छुट दिइएको सूचना राजपत्रमा प्रकाशित छ। भूमिसम्बन्धी ऐन २०२१ ले हदबन्दीभन्दा बढी भएको जग्गा जुन कामका लागि लिइएको हो त्यही काम रहेसम्म भूमि उपभोग गर्न पाइने व्यवस्था थियो। त्यसअनुसार त्यस्तो भूमि खरिद बिक्री तथा सट्टापट्टा गर्न नपाउने व्यवस्था थियो। तर, २०७६ मा भूमिसम्बन्धी ऐनमा संशोधन गरेर सट्टापट्टा तथा बिक्री वितरणको बाटो खोलिएको छ। उद्योग, प्रतिष्ठान, कम्पनी वा संस्था कुनै कारणले विघटन हुने भएमा वा लिक्विडेसनमा जाने भएमा त्यस्तो उद्योग, प्रतिष्ठान, कम्पनी वा संस्थाको दायित्व फरफारक गर्ने प्रयोजनका लागि यस ऐनको अधीनमा रही नेपाल सरकारको स्वीकृतिमा वितरण गर्न बाधा परेको मानिने छैन, ऐनको दफा १२ को १ मा संशोधित व्यवस्था छ। दफा २ मा नेपाल सरकारको सूचित आदेशद्वारा तोकिएको हदबन्दीभित्रको जग्गा स्थापित कृषि फार्म, उद्योग, प्रतिष्ठान, कम्पनी वा संस्था अन्यत्र स्थानान्तरण गर्नुपर्ने वा सट्टापट्टा गर्नुपर्ने उचित र पर्याप्त कारण देखाइ दिएको निवेदन मनासिब देखिएमा त्यस्तो कृषि फार्म, उद्योग, प्रतिष्ठान, कम्पनी वा संस्थाको भोग चलन गरिरहेको जग्गा यस ऐनको अधीनमा रही नेपाल सरकारले तोकेको सर्तबमोजिम अर्को ठाउँमा सट्टा वा स्थानान्तरण लागि स्वीकृति दिन सक्नेछ, भन्ने व्यवस्था गरियो। हदबन्दीभन्दा बढी जग्गा राष्ट्रियकरण गर्नुपर्नेमा बिक्रीवितरण र छुट दिने व्यवस्था गरिएको थियो। लामो समयसम्म भूमि प्रशासनमा बसेका भूमि व्यवस्था तथा अभिलेख विभागबाट सेवानिवृत्त निर्देशक समरबहादुर सिंह गिरिबन्धु टीस्टेटको जग्गा सट्टापट्टा गर्ने व्यवस्थाका लागि विगतमा पटक(पटक दबाब आउने गरेको सुनाउने गर्छन्। कानुनले विघटन हुने वा लिक्विडेसन जाने अवस्थामा मात्र औद्योगिक जग्गा बिक्री वितरण वा सट्टापट्टा गर्न पाइन्छ। भूमि व्यवस्था मन्त्रालयका उच्च अधिकारीहरूका अनुसार गिरिबन्धु टीस्टेट त्यो अवस्थामा पुुगेको छैन। मन्त्रालयका प्रवक्ता सहसचिव जनकराज जोशी भूमि ऐनको आसय भूउपयोग परिवर्तन गर्न पाइने नभएको तर्क गर्छन्। ऐनमा भूउपयोग परिवर्तन गर्न पाइने आसय कतै छैन, प्रवक्ता जोशीले भने, समस्याग्रस्त भयो भने मात्रै सट्टापट्टा गर्न पाउने हो। सुशील कोइराला प्रधानमन्त्री हुँदा पनि यो टीस्टेटको जग्गा बिक्री वितरण प्रयास गरिएको थियो। तर, तत्कालीन भूमिसुधार सचिव लोकदर्शन रेग्मीले टीस्टेटको जग्गा बिक्रीका लागि फुकुवा हुन नसक्ने भन्दै रोकेका थिए। रेग्मीको निर्णयमा डिल्लीबजार मालपोत कार्यालयका तत्कालीन प्रमुख ठाकुर निरौलाले पनि सहयोग गरेका थिए। जग्गा सट्टापट्टामा टीस्टेटका मजदुरको तीव्र विरोध रह्यो। त्यही भएर बिचौलियाहरू मजदुरलाई फकाउन लागेका छन्। मजदुरहरूले कुनै हालतमा पनि चिया उद्योग सार्न नदिने चेतावनी दिएका थिए। मजदुरलाई फकाउने काममा विष्णु राई सक्रिय बनेका छन्। स्रोतका अनुसार उनले मजदुरलाई पारिश्रमिक पनि दिइरहेका छन्। उनीहरूलाई निश्चित जग्गा दिने सहमति भएको एक मजदुरले बताए। मजदुरहरूले भने प्रतिव्यक्ति ५ कट्ठा जग्गाको माग राखेका छन्। उद्योगमा १७८ स्थायी मजदुर छन्। मजदुर नेता भूपाल सापकोटा राज्यको सम्पत्ति भूमि माफियाले खाएको हेर्न नसकिने बताउँछन्। मजदुरको रगत पसिनाका कारण यो जग्गा जोगिएको हो, सापकोटाले भने, सरकारले हदबन्दी कायम गरोस्। राज्यले अधिग्रहण गरोस्। जग्गा प्लटिङ गरेर राज्यको सम्पत्ति दुरुपयोग गर्न दिनुहँुदैन। पार्टीका ठूला नेता पैसा पाएपछि चुप बस्ने गरेकाले स्थानीय नेताहरूलाई कुरा उठाउन गाह्रो भएको स्थानीय एक प्रतिनिधिले गुनासो पोखे। पैसा पाएपछि सबै नेताको मिलेमतो भइहाल्छ, उनले भने, विरोध गर्ने हामी तारो बन्छौं। आउने आर्थिक वर्षको बजेटमा पनि टीस्टेटको जग्गा बिक्री वितरण गर्न लागि बाटो खोलेको देखिन्छ। बजेटमा भएको व्यवस्थामा टेकेर चलखेल हुने सम्भावना बढेको भूमिसुधार तथा मालपोत कार्यालय झापाका मालपोत अधिकृत दीपेन्द्रबहादुर खत्री बताउँछन्। जग्गा सट्टापट्टा र खरिद बिक्री गर्न पाउने भन्ने निर्णय भएको कुरा सुनेका मात्रै हौं, मालपोत अधिकृत खत्रीले भने, यो विषयमा कुनै चिठिपत्र आएको छैन। भूमि व्यवस्था मन्त्रालयका प्रवक्ता जनकराज जोशीले संसदीय समितिको निर्देशनअनुसार सरकारले गरेको निर्णय कार्यान्वयन नगर्ननगराउन पत्राचार गरेको बताए। त्यसविरुद्ध गिरिबन्धु टीस्टेट सर्वोच्च अदालत गएको छ। यो मुद्दा विचाराधीन छ। अदालतमा सेटिङ गरेर भए पनि यो निर्णय कार्यान्वयन गराई छाड्ने ढंगले गिरोह लगिरहेको प्रदेशमन्त्री भनाइ छ। धम्क्याउने, प्रलोभनमा पार्ने कामसमेत यो गिरोहले गरिरहेको छ, उनले भने, अदालतलाई सेटिङ गरेर वा न्यायाधीश नै किनेर भए पनि यसलाई कार्यान्वयन गर्छु भनेर लागेको छन्। प्रदेश १ सरकारले टीस्टेटको जग्गा स्थानान्तरण र सट्टापट्टा गर्ने निर्णय बदर गर्न संघीय सरकारसँग माग राखेको छ। हदबन्दीभन्दा बढी भएको जग्गा सट्टापट्टा तथा स्थानान्तरण गर्ने विषय प्रदेश सरकार र स्थानीय सरकारको पनि साझा अधिकार सूचीमा रहेको भन्दै निर्णय बदर गर्न प्रदेश सरकारले माग गरेको हो। प्रदेश १ का आर्थिक मामिला तथा योजनामन्त्री इन्द्रबहादुर आङ्बोले जग्गा सट्टापट्टा तथा स्थानान्तरणसम्बन्धी निर्णय गर्दा पहिलेको ऐनलाई नै सक्रिय बनाउनुपर्ने बताए। प्रदेश १ सरकारले प्रधानमन्त्री तथा मन्त्रिपरिषद्को कार्यालय तथा भूमि व्यवस्था मन्त्रालयलाई यो निर्णय बदर गर्न मागसहितको पत्र पठाएको उनले बताए। संशोधित भूमि ऐनलाई पहिलाकै अवस्थामा फर्काउनुपर्छ, उनले भने, यो गिरिबन्धु टीस्टेटलाई सट्टापट्टा गर्न दिने निर्णय खारेज हुनुपर्छ। विगत ६७ वर्षदेखि गिरिबन्धु टीस्टेट बन्द छ। कम्पनीले यो बन्द देखाएर नै बगानको जग्गा बेच्न लागेको हो। पुरानो उद्योग बन्द गरेर गिरिबन्धु नयाँ उद्योग भने सञ्चालन गरिरहेका छन्। गिरिबन्धुले सरकारसँग गरेको प्रस्तावमा नै चियाका बिरुवा ५० वर्ष पुरानो भएका, नयाँ बिरुवा लगाउने विकल्प धेरै वर्षदेखि नोक्सानीमा चली आएको कम्पनीको आर्थिक अवस्थाले सहज नहुने तर्क गरिएको छ। पूर्वपश्चिम राजमार्ग बनेपछि वायु प्रदूषित हुने, घनाबस्ती वगानमा प्रयोग हुने रासायनिक मल र विषदीले मानिसको स्वास्थ्य प्रतिकूल प्रभाव पर्दा स्थानीयको विरोध भएको जस्ता विषय ल्याएर बगान सखाप गर्न खोजिएको छ। गिरिबन्धु टीस्टेटका प्रमुख सञ्चालक छत्रबहादुर गिरी हुन्। सञ्चालकमा भरतलाल गिरी, त्रिलोचन (नन्दकिशोर) गिरी, श्याम गिरी, राजेश गिरी, प्रशान्त गिरी, रमेश गिरी, मंगलादेवी गिरी र भीमादेवी गिरी छन्। त्यहाँ चिया बगान मासेर जग्गा प्लटिङ गर्ने कार्य गलत हो, चिया बगान मास्न दिनुहुँदैन। पूर्णकुमारी सुवेदी, सभापति, संसद्को कृषि, सहकारी तथा प्राकृतिक स्रोत समिति संशोधित भूमि ऐनलाई पहिलाकै अवस्थामा फर्काउनुपर्छ। यो गिरिबन्धु टीस्टेटलाई सट्टापट्टा गर्न दिने निर्णय खारेज हुनुपर्छ। इन्द्रबहादुर आङ्बो, आर्थिक मामिला तथा योजनामन्त्री, प्रदेश १ ऐनमा भूउपयोग परिवर्तन गर्न पाइने आसय कतै छैन। समस्याग्रस्त भयो भने मात्रै सट्टापट्टा गर्न पाउने हो। जनकराज जोशी, प्रवक्ता, भूमि व्यवस्था, सहकारी तथा गरिबी निवारण मन्त्रालय उच्च राजनीतिक स्रोतका अनुसार यो जग्गा खरिदमा व्यापारी दीपक मल्होत्रा मुख्य योजनाकार र लगानीकर्ता हुन्। उक्त समूहले टीस्टेटको जग्गा किनेर व्यापारिक प्रयोजनमा ल्याउन ३ अर्बभन्दा बढी खर्च गरिसकेको स्रोतको दाबी छ। स्थानीय नेतादेखि मजदुर व्यवस्थापनको काम विष्णु राईले गरिरहेका छन्। जग्गा बिक्रीवितरण प्रस्तावक एवं योजनाकार राई हुन्। लगानीकर्ताबाट टीस्टेटका अध्यक्ष छत्र गिरीले १ अर्ब रुपैयाँ लिइसकेको उच्च स्रोतले बतायो। कम्तीमा २ अर्ब प्रक्रिया मिलाउँदा खर्च भएको छ। राजनीतिक दलका नेता, कर्मचारी, मन्त्रीसम्मलाई यो रकम बाँडिएको स्रोतको दाबी छ। स्रोतका अनुसार मल्होत्राले सय बिघा पाउने छन्। विष्णु राईलगायत स्थानीय केही व्यक्तिले ९९ बिघा लिनेछन्। बाँकी ८१ बिघा स्वयं गिरीले राख्नेछन्। केही जग्गा बाटोमा पनि गएको छ। पहिलो चरणमा २४३ बिघा १ कट्ठा १० धुर जग्गा तुरुन्त बिक्री गर्न गिरी बन्धुले सरकार समक्ष प्रस्ताव गरेका छन्। राजाको शासन कालमा गिरिबन्धु टीस्टेटलाई फुटाएर नाज टीस्टेटको जग्गा प्लटिङ गरेर सफल भएका कारण पनि झापामा राईको विश्वसनीयता छ। राई झापामा नेता, कर्मचारी मिलाएर काम गर्न सक्ने जग्गा कारोबारीका रूपमा चिनिन्छन्। मल्होत्राले केन्द्रको सेटिङ मिलाउने काम गर्छन्। मल्होत्राकै सेटिङमा सबै काम भइरहेको प्रदेश मन्त्री आङ्बोले बताए।"
मिनी ग्रेटवाल बन्दीपुरको कमाल,"तनहुँ : प्रकृति र संस्कृतिको अनुपम थलो हो, बन्दीपुर। पहाडकी रानी उपनापले समेत चर्चित बन्दीपुर स्वदेशी तथा विदेशी पर्यटकहरूको आकर्षण केन्द्र बनेको छ। समुद्र सहतदेखि १ हजार ३० मिटर उचाइमा अवस्थित यो ठाउँ पर्यटकीय आवागमनको दृष्टिले पनि उच्च शिखरमा छ। बजार क्षेत्रमा नेवार समुदायको पुरानो भक्तपुरे शैलीमा निर्माण गरिएका मौलिक घरहरू, ४५० वर्षभन्दा पुरानो खड्गदेवी मन्दिरलगायत महालक्ष्मी, मुकुन्देश्वरी देवी, चण्डीथान जस्ता धार्मिक स्थल, लाखे नाच, झ्याउरे, चुट्का, ख्याली, झ्याली, झ्यालेपुतली जस्ता संस्कृतिले भरिपूर्ण छ। त्यस्तै, पृथ्वीनारायण शाहको मावली गाउँ, पराक्रमी राजा मुकुन्द सेनको तपस्या स्थल बन्दीपुरको गर्विलो इतिहास, पातालाद्वार, सिद्ध गुफा, मुकुन्देश्वरी डाँडा, तारेभीर र राजनीतिक लोमहर्षक पृष्ठभूमि बोकेको टुँडिखेल, नेवार, गुरुङ र मगर जातिको फरकफरक संस्कृति, शान्त, सफासुग्घर र मनोरम वातावरण बन्दिरपुरको प्रमुख विशेषता हो। सिंगो विश्वलाई लोभ्याउने हिमालको सिरानी हाली छिम्मेश्वरीको काखमा रित्तो टुँडिखेल बिछ्याएर बन्दीपुरले पाहुनाको स्वागत गरिरहेको छ। आधुनिक विकासले बन्दीपुरे मौलिकतालाई प्रभाव पारेको भए पनि इतिहासबाट पाएको मायाले बन्दीपुर मौलिकतामा धपक्क बलेको छ, बन्दीपुर। घुम्न, हेर्न र रम्न चाहने जोसुकैका लागि हरपल हिमालको मुस्कान पोखिरहने बन्दीपुर प्राकृतिक र साँस्कृतिक सौन्दर्यको एक अनुपम भएको छ। प्राकृतिक सौन्दर्यले भरिपूर्ण बन्दीपुरलाई अझै सिँगार्न मुकुन्देश्वरी पर्खालको अवधारणा ल्याइयो। झट्ट हेर्दा, चीनको ग्रेटवाल जस्तो देखिने भएकाले यो पर्खाल मिनी ग्रेटवालको नामले चर्चित छ। २६ किलोमिटर लम्बाइ भएको उक्त पर्खालले प्रारम्भिक चरणमै बाह्य तथा आन्तरिक पर्यटकको ध्यान खिचेको छ। निर्माणको सुरुआती चरणमै ग्रेटवालको आकार लिएको मुकुन्दसेन पर्खालले बन्दीपुर पुग्ने जोकोहीलाई नजर लागाउने बनाएको छ। बन्दीपुर जानेहरू मिनी ग्रेटवाल नपुग्ने सायदै कोही होलान्। निर्माणाधीन मुकुन्देश्वरी पर्खाल प्रति पर्यटकको आकर्षणले बन्दीपुरको पर्यटन व्यवसायमा थप टेवा पुगेको छ। स्थानीय तहको पहिलो निर्वाचनपछि भएका उल्लेख्य कामहरूमध्ये पर्यटन प्रबद्र्धनका लागि भनेर ल्याइएको अवधारणा हो, यो। यसलाई एउटा गतिलो सुरुआत मान्न सकिन्छ। डाँडाकाँडा, भीरपाखा र कहीँ कतै थुम्का परेको भौगोलिक बनावट लिएर स्थापित बन्दीपुरको सुन्दरतामा मुकुन्देश्वरीले थप सौन्दर्य भरेको छ। मुकुन्देश्वरी पर्खाल अर्थात् मिनी ग्रेटवाल बन्दीपुर आउने पाहुनाका लागि अब अर्को प्रमुख आकर्षण गन्तव्य हो। मिनी ग्रेटवाल बनाउन गाउँपालिकाले गुरुयोजना बनाएको थियो। निर्माण सम्पन्न गर्न कुल १९ करोड ४४ लाख १३ हजार ४२० रुपैयाँ लागत अनुमान गरिएको छ। पहिलो चरणमा पर्यटन पूर्वाधार तथा पर्यटन उपज विकास साझेदारी कार्यक्रमअन्तर्गत संस्कृति, पर्यटन तथा नागरिक उड्डयन मन्त्रालयबाट ३ करोड ५० लाख विनियोजित भएको थियो। र, गाउँपालिकाले आन्तरिक स्रोतबाट १ करोड ५० लाख लगानी गरेको प्राविधिक शाखा प्रमुख इन्जिनियर सन्तोष थापाले बताए। थापाका अनुसार योजना सम्पन्न गर्न धर्म एन्ड कश्यप जेभी कलंकी काठमाडौंसँग ३ करोड ६९ लाख ३४ हजार ५३० रुपैयाँमा सम्झौता भएको छ। दुई पक्षबीच २०७८ भदौ १२ गते सम्झौता भएको हो। उनले भने, सम्झौताअनुसार ठेक्का पाएको निर्माण कम्पनीले आगामी फागुन ३० गतेभित्र योजना सम्पन्न गर्नुपर्ने छ। तर, हालसम्म १२ प्रतिशत मात्र काम भएकोे छ। उनका अनुसार ग्रेटवालमा पैदलमार्गका लागि दुवै पर्खालमा स्थानीय बन्दीपुरे ढुंगा छाप्ने, ढुंगाकै सिँढी बनाउने, बन्दीपुर लेखिएको गेट तयार गर्ने, (जुन गेट डुम्रे बजारबाट देखिनेछ), घुम्न आउनेहरूका लागि बस्ने ठाउँ, क्यान्टिन, बाथरुम, पानी टयांकी निर्माण गरिनेछ। रातमा समेत पैदल हिँड्न मिल्ने गरी ३ सयवटा बत्ती राख्नेछ। बन्दीपुर गाउँपालिकाका नवनिर्वाचित अध्यक्ष सुरेन्द्र थापाले मिनी ग्रेटवाल देशकै नौलो र नमुना योजना भएको बताए। उनले यो निर्माण सम्पन्न भइसकेपछि पर्यटकको मुख्य आकर्षणको केन्द्र बन्ने दाबी गरे। यो चाइनाको ग्रेटवालको झल्को दिने खालको छ। दुवैतर्फ पर्खाल छ। त्यसमा बन्दीपुरे ढुंगा छापेर सिँढीको हिसाबले अगाडि बढाउँदै लगेपछि यसले एउटा छुट्टै रौनकता दिनेछ। बन्दीपुरको पर्यटनलाई यसले अझै उचाइमा पुर्याउने हामीले विश्वास गरेका छौं। अध्यक्ष थापाले आफ्नो ५ वर्षे कार्यकालमा मिनी ग्रेटवालको निर्माणलाई प्राथमिकतामा राखेको बताए। उनले बन्दीपुर बजारको डीपीआर गरेर सोहीअनुसारको प्राकृतिक खालको देखिने र पुरानो सम्पदा नमेटिने गरी सबै पार्क, धारा, चौतारा र घरहरूको संरचनालाई मौलिकतामा परिणत गर्ने बताए। उनले भने हामीले भवन संहितालाई पनि परिवर्तन गरेर आरसीसी गरी बनाइएका घरहरू सबैलाई पौराणिकतामा ढाल्ने गरी बाहिरबाट कभर लगाउँछौं। पुरै घरको माथिबाट मौलिकता प्रदर्शन हुने गरी छाना हालेर छुट्टै किसिमको बन्दीपुरको आभास दिने किसिमले हामी अगाडी बढ्नेछौं। अहिले मिनी ग्रेटवालको प्रारम्भिक चरणको काम भइरहेको छ। पर्खालको दुवैतर्फ गारो लगाउने कामले निरन्तरता पाएको हो। कोरोना कहर र चुनावी गतिविधिले स्थिर बनेको काम अहिले तीव्र गतिमा भइरहेको छ। ग्रेटवालको काम सुरु हुँदै गर्दा बन्दीपुरका पर्यटन व्यवसायीहरूमा पनि उत्साह थपिएको छ। ग्रेटवालको अवधारणाले बन्दीपुरको पर्यटन विकासमा महŒवपूर्ण टेवा पुग्ने बन्दीपुर पर्यटन विकास बोर्डका अध्यक्ष वंैश गुरुङले बताए। उनले भने यो ग्रेटवाल स्वदेशी तथा विदेशी पर्यटकको आकर्षणको थलो बन्नेछ र यसले बन्दीपुरको पर्यटनमा थप टेवा पुर्याउनेछ। अध्यक्ष गुरुङले संरचना निर्माण गर्दा प्रकृतिमैत्री हुनुपर्ने र समयमै योजना सक्नुपर्नेमा जोड दिए। यता, बन्दीपुर सामुदायिक होमस्टेकी अध्यक्ष दिलकुमारी रानाले मिनी ग्रेटवालको निर्माणलाई लिएर आफूहरू उत्साहित भएको बताइन्। उनले भनिन्, हाम्रो होमस्टेमा आउनु हुने पाहुनाहरूले मिनी ग्रेटवालको विषयमा निकै चासो र जिज्ञासाहरू राख्नुहुन्छ। कहिले बन्छ ? अब कस्तो बन्छ ? भनेर प्रश्न गर्नुहुन्छ। पहिले हामीले बन्दीपुरमा थानीमाई मन्दिर रहेको डाँडा छ। सिद्ध गुफा र टुँडिखेल छ। तीनधारे छ। हाम्रो संस्कार र संस्कृति छ भनेर भन्थ्यौं। अब मिनी ग्रेटवाल छ भनेर भन्न पाएका छौं। गर्व लाग्छ। स्थानीय तहको निर्वाचन २०७४ मा गाउँपालिका अध्यक्षमा विजयी भएपछि पूर्णसिङ थापालाई बन्दीपुरको मौलिकतालाई बचाउने, इतिहासको उजागर गर्ने र पाहुनाको बसाइँ लम्ब्याउनुपर्ने प्रमुख चुनौती थियो। अन्य विकास निर्माणका कामहरू नियमित नै थिए। तर, पर्यटनका क्षेत्रमा नयाँ केही गर्नुपर्छ भन्ने विषयले अध्यक्ष थापालाई पिरोलिरहन्थ्यो। मिनी ग्रेटवालको थ्रीडी तस्बिर । पूर्वअध्यक्ष थापा ग्रेटवाल र टुँडिखेलमा सीसाको पुल बनाउने योजना हच्चुवाको भरमा आएको बताउँछन्। नयाँ केही गरौं भनेपछि संसारमा अहिले के चलेको छ भन्ने विषयमा अध्ययन गर्न सुरु गरें, उनले भने, चीनको ग्रेटवालकोे इतिहासबारे मलाई राम्रोसँग थाहा थियो। बन्दीपुर बजारसँग जोडेर केही गर्न पाए पर्यटकको बसाइ पनि लम्बिएला। यसले गर्दा व्यवसायहरू फस्टाउँथ्यो र रोजगारको अवसरहरू खुल्थ्यो भन्ने लाग्यो। उनले पर्यटन प्रबद्र्धनका लागि ऐतिहासिक सम्पदा र इतिहासलाई जोड्नुर्पछ भन्ने आफ्नोे धारणा रहेको सुनाए। पर्यटन क्षेत्रमा हाम्रो सम्पदा र इतिहासलाई जोडेर काम गर्यौं भने धैरे प्रचार गर्नुपर्दैन। किनकी इतिहास आफैं बोल्छ। त्यसैले पनि इतिहासलाई उजागर गर्न बन्दीपुरलाई मुकुन्देश्वरी डाँडासम्म जोड्ने निधोअनुरूप मुकुन्दसेन पर्खालको कन्सेप्ट (अवधारणा) आएको हो, उनले भने, किन भन्दा त्यहाँ बाटो लैजान पनि सम्भव थिएन। लगेको भए प्रकृति बिग्रन्थ्यो। बरू पहिला हाम्रा पुर्खाहरू जुनजुन बाटो जसरी हिँड्नुभयो। त्यही बाटोलाई नयाँ स्वरूपमा बनाएर लैजाउन त। पुर्खाहरू डाँडामै बस्थे। डाँडडाँडै हिँडथे। त्यो पुर्खाको चिनारी हामीले किन उजागर नगर्ने ? त्यो गर्नुपर्छ भनेर पर्खालको कन्सेप्ट ल्याएको हो। म त्यो डाँडामा धेरै घुमें। खासमा प्राविधिकसहित घुम्दाघुम्दै त्यो किसिमको कन्सेप्ट आएको हो। यो चीनको ग्रेटवालको झल्को दिने खालको छ। यसको दुवैतर्फ पर्खाल छ। त्यसमा बन्दीपुरे ढुंगा छापेर सिँढी बनाएर अगाडि बढाउँदै लगेपछि यसले एउटा छुट्टै रौनकता दिनेछ। बन्दीपुरको पर्यटनलाई यसले अझै उचाइमा पुर्याउने हामीले विश्वास गरेका छौं।सुरेन्द्र थापा  अध्यक्ष, बन्दीपुर गाउँपालिका यो ग्रेटवाल स्वदेशी तथा विदेशी पर्यटकको आकर्षणको थलो बन्नेछ र यसले बन्दीपुरको पर्यटनमा थप टेवा पुर्याउनेछ। संरचना निर्माण गर्दा प्रकृतिमैत्री हुनुपर्ने र समयमै योजना सक्नुपर्नेमा जोड दिन जरुरी छ।वैंश गुरुङ  अध्यक्ष, बन्दीपुर पर्यटन विकास बोर्ड हाम्रो होमस्टेमा आउनु हुने पाहुनाहरूले मिनी ग्रेटवालको विषयमा निकै चासो र जिज्ञासाहरू राख्नुहुन्छ। कहिले बन्छ ? अब कस्तो बन्छ ? भनेर प्रश्न गर्नुहुन्छ। पहिले हामीले बन्दीपुरमा थानीमाई मन्दिर रहेको डाँडा छ। सिद्ध गुफा र टुँडिखेल छ। तीनधारे छ। हाम्रो संस्कार र संस्कृति छ भनेर भन्थ्यौं। अब मिनी ग्रेटवाल छ भनेर भन्न पाएका छौं। गर्व लाग्छ।दिलकुमारी राना  अध्यक्ष, बन्दीपुर सामुदायिक होमस्टे विश्वभर ग्रेटवालको चर्चा र बन्दीपुरको भौगोलिक स्वरूप पनि उस्तै किसिमको भएकाले मुकुन्दसेन पर्खाल बनाउने अवधारणालाई जोड दिइएको उनले बताए। थापा भन्छन् मुकुन्दसेन पर्खाल बनाउने अवधारणा त ल्याइयो। तर, अब यसलाई कसरी बनाउने होला ? डिपीआर कसरी गर्ने होला त भनेर बहुत तनाव भयो। उपाय त खोज्नु पर्यो। त्यसपछि म आफ्नै खर्चमा हङकङ हुदै चाइना घुम्न गएँ। आफुले त्यहाँ देखेको र बुझेको डिजाइनको आधारमा बन्दीपुरको मौलिकता झल्कने गरी गुरुयोजना बनाइएको उनको भनाइ छ। यो पर्खालले विसं १५८१ मा बन्दीपुर आएका राजा मणिमुकुन्द सेनको इतिहास उजागर गरी जीवन्त राख्ने र बन्दीपुरको पर्यटन प्रबद्र्धनमा पनि ठूलो टेवा पुग्ने उनको विश्वास छ। अहिले आफू पालिकाको कार्यकारी भूमिकामा आउन नसके पनि आफूले परिकल्पना गरेको योजना सम्पन्न गर्न बाहिरै रहेर पनि लागिपर्ने बताएका छन्। बन्दीपुरको ५ सय वर्षभन्दा लामो इतिहास छ। स्थानीय बन्दीपुर क्याम्पसका प्राध्यापक ७१ वर्षीय गोबद्र्धन भट्टराईले बन्दीपुर नाम रहनुका विभिन्न रोचक किंम्बदन्ती, जनश्रुति र कहावतहरू रहेको बताउँछन्। भट्टराईका अनुसार यहाँ पहिला मगरहरूको बसोबास थियो। वन भनेको जंगल र मगर भाषामा डी भनेको पानी हो। जहाँ वनजंगल हुन्छ, त्यहाँ पानी हुन्छ। यो प्राकृतिको नियम हो। यसैले वनडी ः बन्दी हुन जाँदा पुर भनेको नगर वा बस्ती हो। जंगलको चारैतिर पानीको स्रोत भएकाले पनि बन्दी भन्दाभन्दै बन्दी भएको र पछि पुर आफैं थपिँदै गएर बन्दीपुर नाम रहन गएको भट्टराई बताउँछन्। राणाकालीन समयमा बन्दीपुरमा गण्डकी प्रदेशकै ठूलो बन्दी गृह थियो। जहाँ अपराधीहरूलाई बन्दी बनाएर राखिने सहर भन्दाभन्दै बन्दीपुर हुन गएको भट्टराईको भनाइ छ। उनका अनुसार चण्डीको ११ अध्यायको पहिलो श्लोकमा बनहीपुर लेखिएको छ। संस्कृतमा वनही भनेको आगो हो। आगोले डढाएर भष्म भएको ठाँउमा बस्ती बसेको हुनाले बन्दीपुर हुन गएको भट्टराईको तर्क छ। प्राध्यापक भट्टराईले बन्दीपुर भौगोलिक र साँस्कृतिक वातावरणको केन्द्र भएको बताउँछन्। यहाँका स्वच्छ, सफा र शीतल हावापानी, प्रष्ट हिमशृङ्खला हेर्न सकिने स्थान, धुवाँ, धुलो र ध्वनिमुक्त वातावरण, पुराना कला, संस्कृति र रहनसहन भएकै कारण बन्दीपुरमा पर्यटकहरू घुम्न, रमाउन, अध्ययन गर्न आउने उनले बताए। उनका अनुसार बन्दीपुरमा यी आकर्षणका बीच मिनी ग्रेटवाल थपिएको छ। यसले झनै सुन्दरता थपेको बताउँछन्। काठमाडौंबाट बन्दीपुर घुम्न आएकी ७० वर्षीया लालकुमारी दरैले बन्दीपुरको वातावरण, स्वागत सत्कार, बोलीचाली, रहनसहन सबै राम्रो लागेको बताइन्। बन्दीपुर बजारको उत्तरतर्फ रहेको थानीमाई मन्दिर उक्लेकी दरैले त्यहाँबाट देखिने सुन्दर प्राकृतिक र साँस्कृतिक दृश्यहरू देख्दा बन्दीपुर आएर ठूलो खेल जितेको महसुस भएको उल्लेख गरिन्। समूहसहित आएकी दरैले भनिन्, ७० वर्षको म बूढी माथी थानीमाई पुग्दा त ठूलै जित हासिल गरेको जस्तो भो। पुराना शैलीका घरहरू, बन्दै गरेको पर्खाल, जतातै हरियाली साह्रै रमाइलो लाग्यो। त्यस्तै, छिम्केश्वरी भाँगेकी डिलमाया आलेले बन्दीपुर वातावरण अत्यन्तै सफा र शान्त लागेको प्रतिक्रिया दिइन्। उनले मिनी ग्रेटवाल बनेको छ भन्ने सुनेर साथीहरूलाई लिएर घुम्न आएको बताइन्। यसपालि साथीहरूसँग आएँ। बाबुनानीहरू ल्याउन पाइनँ। श्रीमान् पनि विदेशमा हुनुहुन्छ। उहाँ आउनु भएपछि सबै जना यहाँ आएर घुम्नी भनेछु, उनले भनिन् बन्दीपुरमा सबै कुरा राम्रो छ।"
सरकारी उद्योग सम्हाल,"संविधानमै समाजवाद उन्मुख लेखेको देशको सरकार अझै दोधारमा छ कि सरकारी स्वामित्वका उद्योग, कलकारखाना चलाउन के गर्ने ? दोधारमा पर्न जरुरी नै छैन कि सरकारी स्वामित्वका सम्पत्ति संरक्षण गर्ने, जगेर्ना गर्ने र प्रवद्र्धन गर्दै अघि बढाउने दायित्व राज्यले लिने हो। तर, नेपालमा अरू त के शिक्षा र स्वास्थ्यजस्ता जनताका आधारभूत आवश्यकताका विषयमै राज्यभन्दा धेरै निजी क्षेत्र हाबी हुँदै गइरहेको छ। यी विषयमा व्यापार मात्रै होइन, चरम लुटतन्त्रै छ भन्नु अतिशयोक्ति हुँदैन। अर्थमन्त्री जनार्दन शर्माले हेटौंडा कपडा उद्योगलगायत बन्द भइसकेका सरकारी स्वामित्वका उद्योगहरू पुनः सञ्चालन गर्ने उद्घोष बजेट भाषणमा गरेर राज्य स्वामित्वका कलकारखानालाई पुनर्जीवन दिने संकेत दिए। तर, यसमा उनी कति गम्भीर छन्, त्यो चासोको विषय हो। गम्भीरतापूर्वकै अर्थमन्त्रीबाट यो उद्घोष भएको भन्ने पत्याउन किन कठिन छ भने हेटौंडा कपडा उद्योग फेरि सञ्चालन गर्ने तारतम्य सरकारले गरेको भान कतै छैन। तर, एक्कासि बजेटमा चाहिँ त्यो कुरा आयो। करोडौंको उद्योगका मालसामान र उपकरण अहिले मक्किएका छन्। काम नलाग्ने भएका छन्। भएको जग्गाबाट केही अरू उद्योगलाई नै दिइसकिएको छ। लिलामी नै गर्ने तयारी यसअघि सरकारले गरेको थियो। धन्न त्यो प्रक्रिया अहिले रोकिएको छ। त्यसभन्दा बाहेक सरकारले कुनै प्रक्रिया अघि सारेको थाहा छैन। हेटौंडा कपडा उद्योग पुनःसञ्चालन गर्ने र सरकारी कर्मचारीलाई हेटौंडा कपडाका पोसाक लगाउन प्रेरित गर्ने कुरा आफैंमा स्वागतयोग्य छ। स्वदेशी उत्पादनको प्रवद्र्धन गर्नु अर्थतन्त्रका लागि पनि लाभदायक हुन्छ। एउटा उद्योग फेरि सञ्चालनमा आउनुले रोजगारी सिर्जना, राजस्व सिर्जनामा मात्रै योगदान पुग्दैन, आयात प्रतिस्थापन पनि गराउँछ। तर, यस्तै उद्घोष तत्कालीन अर्थमन्त्री बाबुराम भट्टराईका पालामा पनि भएको र कार्यान्वयनको सिन्को नभाँचिएको हुँदा फेरि पत्याउन गाह्रो छ। जनताका आँखामा छारो हाल्ने र एउटा अमूर्त सपना बेचिरहने खेल भएको त होइन भन्ने प्रश्न जीवितै छ। सरकारी जुत्ता उद्योग बिक्री हुने, निजी क्षेत्रका उद्योग फस्टाउने, सरकारी सिमेन्ट उद्योग चल्न नसक्ने निजी धमाधम उकासिने उदाहरणको मुलुक साक्षी छ। सरकारी चुरोट उद्योग बन्द छ। निजीचाहिँ राज्यलाई ठूलो राजस्व तिर्ने सीमित उद्योगमा पर्छ। यी सब उदाहरणबाट के देखिन्छ भने सरकारले आफ्ना स्वामित्वका उद्योग कलकारखाना चलाउने हो भने बजार छ। तर, सरकारको व्यवहार ठीक नभएकैले ती उद्योग चल्न नसकेका हुन्। बन्द भएका हुन्। प्रजातन्त्रको पुनर्बहालीपछि सरकारी उद्योग धन्दामा व्यापक राजनीतिक हस्तक्षेप भयो। राजनीतिक भर्तीकेन्द्र बनाइए। अनि भार थाम्नै नसकेर उद्योग कलकारखाना थला परे। हेटौंडा कपडा कारखाना होस् या जनकपुर चुरोट अथवा गोरखकाली रबर उद्योग पुनः सञ्चालन गर्नुपूर्व विगतमा किन र कसरी ती उद्योग असफल भए, चुर्लुम्म घाटामा डुबे भन्ने निष्कर्षबाट पाठ राम्ररीचाहिँ सिक्नै पर्छ। त्यसका आधारमा मात्रै नयाँ ढाँचा बनाउनुपर्छ। अर्थमन्त्री शर्माले उपयुक्त ढाँटामा हेटौंडा कपडा कारखाना पुनः सञ्चालन गर्ने बताइरहँदा त्यसको कुनै तयारी भएको देखिन्न। अब विगतको पाठ सिकेर नयाँ ढाँचा अवश्य तयार गर्नुपर्छ। ताकि त्यहाँ राजनीतिक हस्तक्षेप हुन नसकोस्। तर, दल र सरकारहरू जहिल्यै हेटौंडा कपडा उद्योग जस्तै कलकारखाना चलाउने भनिरहेर राजनीतिको आफ्नो रोटी सेकिरहन्छन्, कामचाहिँ गर्दैनन्। यो आरोपलाई खण्डन गर्ने भनेको अब पनि व्यवहारले हो। उद्योग चलाएर हो। बिना कुनै तयारी फगत बजेट भाषणलाई कर्णप्रिय बनाउनमात्रै समेटिएको हो भने त्यो जनतामाथिको ठूलो धोका हो। गैरजिम्मेवारी हो।"
"मन्त्रीले गुहारे देउवाप्रचण्ड, रोकिन बाध्य भए नेपाल","काठमाडौं : एकीकृत समाजवादी गठबन्धन सरकारमा सामेल छ। उक्त पार्टीबाट चार मन्त्री र एक राज्यमन्त्री छन्। उनीहरूलाई ६ महिनामा हेरफेर गर्ने भनिएको थियो। तर, आठ महिनामा फिर्ता बोलाउन खोज्दा तिनै मन्त्री पार्टीको निर्णयविरुद्ध लागे। अर्का सत्ता साझेदार दल माओवादी अध्यक्ष पुष्पकमल दाहाल 'प्रचण्ड' देखि प्रधानमन्त्री शेरबहादुर देउवासम्म गुहारे। अन्ततः प्रधानमन्त्री देउवाले एकीकृत समाजवादी अध्यक्ष माधवकुमार नेपालको सिफारिस अस्वीकार गरिदिएका छन्। यससँगै नेपाल गठबन्धनमा निरीह देखिएका छन्। नेपालले आइतबार मन्त्रीहरू प्रेमबहादुर आले (संस्कृति), रामकुमारी झाँक्री (सहरी विकास), कृष्णकुमार श्रेष्ठ (श्रम, रोजगार), विरोध खतिवडा (स्वास्थ्य)लाई फिर्ता बोलाउने निर्णय गर्दै नयाँ नाम सिफारिस गरेका थिए। जसका ठाउँमा क्रमशः जीवनराम श्रेष्ठ, मेटमणि चौधरी, शेरबहादुर कुँवर, भवानीप्रसाद खापुङ (स्वास्थ्य मन्त्रीमा बढुवा) र हीराचन्द्र केसी (राज्यमन्त्री)का नाम उक्त पार्टीले पठाएको थियो। उनीहरू सोमबार मन्त्री बन्ने तम्तयारीमा थिए। बधाई पनि खाए। तर, साँझपख निराश भए। पार्टीभित्र दुई धार देखापरेको छ, एक नेताले भने, गठबन्धनभित्र पार्टी अध्यक्ष (माधवकुमार नेपाल) कति निरीह हुनुहुँदो रहेछ भन्ने छर्लंग भएको छ। प्रधानमन्त्री देउवाले सोमबार बिहान गठबन्धनको बैठक बोलाएका थिए। उक्त बैठकमा गठबन्धन र बजेट पारित गर्न समस्या आउन सक्ने भन्दै देउवाले नेपालको प्रस्तावलाई अस्वीकार गरेका हुन्। नेपाल निरीह भएको यो पछिल्लो दृष्टान्त हो। स्थानीय चुनावमा कांग्रेस र माओवादीले मात्रै फाइदा लिएको भन्दै एकीकृत समाजवादी नेता असन्तुष्टि जनाए। त्यसअघि एमसीसी अनुमोदन गर्न नहुने भन्दै नेपालले पार्टीबाट निर्णय गराए। कार्यकर्तालाई सडकमा उतारे। पछि नेपाल र दाहालकै समर्थनमा एमसीसी अनुमोदन भयो। त्यसपछि नेपालले आत्मसमर्पण गर्नुपरेको प्रतिक्रिया दिएका थिए। २५ फागुनको पोलिटब्युरो बैठकमा उनले गठबन्धन तोडिन सक्ने अवस्था आएको चर्चा गरेका थिए। तर, नेपालले न गठबन्धन छाड्न सक्छन, न त भूमिका नै खास देखिएको छ। बालुवाटारमा आइतबार बिहान देउवा र नेपालबीच मन्त्री हेरफेरका विषयमा कुराकानी भएको थियो। त्यसकै आधारमा नेपालले पार्टीको सचिवालय बैठक बसाएका थिए। तर, पार्टी निर्णयविरुद्ध आफ्नै पार्टीका मन्त्रीहरू लागे। उनीहरूले बजेट छलफल चलिरहेका बेला मन्त्रिमण्डल हेरफेर नगर्न देउवा र दाहाल गुहारेका थिए। यो मन्त्री हेरफेर गर्ने उचित समय हैन। बजेट छलफल संसद्मा चलिरहेको छ। यस्तो बेला बजेटलाई नै प्रभाव पार्न सक्छ, स्वास्थ्यमन्त्री खतिवडाले भने, यसमा प्रधानमन्त्रीले गठबन्धनलाई क्षति हुने खालको निर्णय गर्न सक्नुहुन्न। संस्कृतिमन्त्री आलेले पार्टीले अन्य नेतालाई मौका दिन नयाँ निर्णय गरेको बताए। तर, समय नमिलेको आलेको भनाइ छ। पार्टीले अरू साथीहरूलाई मौका दिनलाई यो निर्णय अगाडि ल्याएको हुनुपर्छ। तर, यो अहिले समय होइन, मन्त्री आलेले भने, किनभने देश नै चुनावी संघारमा छ। सिंगो गठबन्धनलाई प्रदेश र संघको निर्वाचनमा बहुमत दिलाउनुपर्ने चुनौती छ। यो बेलामा नेतृत्वमा हेरफेर गरिनु उचित हुँदैन। श्रममन्त्री श्रेष्ठले पार्टीले निर्णयअघि आफूसँग छलफल नगरेको बताए। हामीसँग छलफल हुनुपर्दैन ? हामीले हाम्रो कार्यकालमा के त्यस्तो काम गयौं जसका कारण ८ महिना नहुँदै फिर्ता बोलाउनुपर्ने ? मलाई मन्त्री हेरफेर गर्ने भन्ने विषय थाहा छैन, मन्त्री श्रेष्ठले भने। मन्त्री खतिवडाले बजेटको मुखमा मन्त्री हेरफेर अन्तर्राष्ट्रिय प्रचलनविपरीत हुने बताए । स्थायी कमिटी सदस्यमा म पनि छु। रामकुमारीजी सचिव नै हुनुहुन्छ। मन्त्री हेरफेर बजारको हल्ला हो। मलाई केही जानकारी नै आएको थिएन, मन्त्री खतिवडाले भने, यो विषयमा पार्टी अध्यक्षसँग छलफल केही भएको थिएन बढी हल्ला बाहिर आएको हो। कांग्रेस प्रवक्ता डा प्रकाशशरण महतले उपयुक्त समय होइन भन्ने लागेर प्रधानमन्त्रीले मन्त्री हेरफेर रोकेको हुन सक्ने बताए। यो पार्टीको कुरा हो। पार्टीले पुरानालाई बोलाएर नयाँ व्यक्ति पठाउन चाहेर पनि हेरफेरको प्रस्ताव लगेका हुन्छन् । यो चलिआएकै कुरा हो। यति बेला संसदमा बजेट छलफल चलिरहेको छ। मन्त्री हेरफेरका लागि उपयुक्त समय होइन भन्ने लागेर प्रधानमन्त्रीजीले रोक्नुभएको हुन सक्छ, प्रवक्ता डा महतले भने, यो प्रधानमन्त्रीको अधिकारकै कुरा हो। प्रधानमन्त्री एक्लैले गरेको निर्णय पनि हैन। सोमबार बिहान सत्तारुढ दलका सबै शीर्ष नेताको बैठक बसेर अहिले हेरफेर नगर्ने भन्ने कुरा आएको हो। बालुवाटार स्रोतका अनुसार संसद्बाट बजेट पास गराएपछि मात्रै मन्त्री हेरफेर गर्ने सहमति भएको छ। सम्भवतः सोमबारसम्ममा एकीकृत समाजवादी र जसपाबाट सिफारिस भएका मन्त्री हेरफेर हुनेछन्। अहिले जोजो सिफारिस भएका छन्। तिनै व्यक्ति नै मन्त्री हुनेछन्, स्रोतले भन्यो। एकीकृत समाजवादी प्रवक्ता जगन्नाथ खतिवडाले दलको विशेषाधिकारमा प्रधानमन्त्रीले रोक्न नमिल्ने बताए। सिफारिसमा परेका मन्त्रीहरूलाई प्रधानमन्त्रीले तुरुन्तै शपथ ग्रहण गराउने दाबी प्रवक्ता खतिवडाले गरे। यसबारे पार्टीले बैठक बसेर निर्णय लिन्छ। प्रधानमन्त्री देउवाले शपथ ग्रहण नगराएर बस्न मिल्दैन, खतिवडाले अन्नपूर्ण पोस्ट्सित भने। एक नेताका अनुसार देउवा असहमत भएपछि नेपालले पार्टीका मन्त्रीलाई छलफलमा बोलाएका थिए। पार्टीले कुनै त्यस्तो हेरफेर गर्ने निर्णय नगरेको भन्दै काममा निरन्तर लाग्न उनले सुझाव दिएका थिए। पूर्वसभामुख दमननाथ ढुंगानाका अनुसार गठबन्धनभित्र प्रधानमन्त्री देउवा दबाबमा छन्। प्रधानमन्त्री देउवालाई जे पनि प्रस्ताव आइरहेको देखिन्छ। गठबन्धनका सहयात्रीको असन्तुष्टि पनि छ। सत्ता गठबन्धनका दलहरू खेल्न खोजिरहेको प्रस्ट देखिन्छ, पूर्वसभामुख ढुंगानाले भने। उनका अनुसार जोसुकै सांसदलाई मन्त्री हुनुपरेको छ। मन्त्री पदको मूल्यांकन उच्च भइरहेको छ कि अवमूल्यन भइरहेको छ ? यसको विचार कसले गर्ने ? उनले प्रश्न गरे। बेलायतको संसदीय व्यवस्थाको सिको गरे पनि सञ्चालन गर्न मन्त्री एवं सांसद संस्कारयुक्त नभएको जानकारहरू बताउँछन्। संसदीय व्यवस्था ल्याए पनि संस्कार ल्याउन नसकेको सर्वोच्च अदालतका पूर्वन्यायाधीश बलराम केसीको भनाइ छ । व्यवस्था बेलायती भयो। संस्कार नेपाली पाराको भयो। व्यवस्थासँगै संस्कार पनि ग्रहण गर्ने हो भने समस्या आउँदैन, उनले भने। पूर्वसभामुख ढुंगानाका अनुसार सत्ताकै कारण लोकतान्त्रिक संस्कार थिचिन पुगेको छ। अधिकारका लागि र थिति बसाउन साथीहरू (नेताहरू)ले धेरै संघर्ष त गरे। तर, सत्ताले लोकतान्त्रिक संस्कारलाई धेरै नराम्रोसँग थिचिदियो, उनले भने, आलोपालो भन्दै मन्त्रीहरू फेरिरहनु लोकतान्त्रिक संस्कार होइन। संविधानतः निषेधित नभए पनि लोकतान्त्रिक मूल्य मान्यता पालन गर्ने नेता वा पार्टीले गर्ने कुरा होइन। पूर्वन्यायाधीश केसीले कानुन संविधानले मन्त्रिमण्डल फेर्न नरोक्ने बताए। संसदीय व्यवस्थामा मिलिजुली सरकारमा मन्त्री फेरबदल सामान्य हो। राजनीतिक नैतिकताको कुरा मात्र हो, केसीले भने, मन्त्रालय राम्रोसँग सम्हाल्ने व्यक्ति पठाउनुपर्छ। फेरिरहने गर्नुहुँदैन।"
आर्थिक वृद्धि लक्ष्य चुनौतीपूर्ण,"काठमाडौं : आगामी आर्थिक वर्षका लागि सरकारले ८ प्रतिशतको आर्थिक वृद्धिको लक्ष्य हासिल गर्न कम्तीमा पनि २२ प्रतिशत कर्जा वृद्धि गर्न जरुरी भएको सरोकारवालाहरूले औंल्याएका छन्। तर लक्ष्य हासिलका लागि सो कर्जा वृद्धि चुनौतीपूर्ण रहेको टिप्पणी गरिएको छ। अर्थमन्त्री जनार्दन शर्माले आर्थिक वर्ष २०७९८० को बजेट वक्तव्यमार्फत ७ प्रतिशतको मुद्रास्फीति कायम राखिने र ८ प्रतिशतको आर्थिक वृद्धि हासिल गर्ने लक्ष्य लिएका छन्। तर उक्त लक्ष्य हासिल गर्न सरकारलाई हम्मे पर्ने बैंक विज्ञ अनलराज भट्टराई बताउँछन्। किनभने सो लक्ष्य हासिल गर्न आगामी आवमा बैंक तथा वित्तीय संस्थामार्फत कर्जा विस्तार २२ प्रतिशतभन्दा माथि गर्न जरुरी पर्ने उनको ठहर छ । बैंकहरूबाट २२ प्रतिशतभन्दा बढी कर्जा विस्तार गर्न सोहीअनुसारको लक्ष्य राख्नुपर्ने देखिन्छ। तर, हालको निक्षेप वृद्धिको अवस्थालाई हेर्दा अहिलेकै अवस्था रहिरहेमा अर्को वर्ष कर्जा वृद्धि मुस्किलले १० प्रतिशतभन्दा माथि हुने देखिँदैन, उनी भन्छन्, यद्यपि अर्को वर्ष तरलताका लागि मौद्रिक व्यवस्थापनमा सुधार भए कर्जा विस्तार १५ प्रतिशतसम्म जान सकिन्छ। चालू आर्थिक वर्षमा नेपाल राष्ट्र बैंकले १९ प्रतिशतको कर्जा वृद्धिको लक्ष्य राखेको छ। यसमा पनि चालू आवको चैत्रसम्ममा बैंक तथा वित्तीय संस्थाहरूबाट निजी क्षेत्रमा प्रवाहित कर्जा १३५ प्रतिशतले बढेको नेपाल राष्ट्र बैंकको तथ्यांकमा उल्लेख छ। चालू आवमै सो कर्जा वृद्धि हुन नसक्ने देखिएको छ। चालू आवमा कर्जा १५ प्रतिशत र निक्षेप वृद्धि ७ प्रतिशत मात्रै हुने देखिन्छ। सरकारले ८ प्रतिशतको आर्थिक वृद्धि हासिल गर्न लगभग २२ प्रतिशत हाराहारीमा कर्जा वृद्धिको लक्ष्य राख्नुपर्छ र साथै यसअनुसार कर्जा विस्तार गर्नुपर्छ।, उनी भन्छन्, तर आगामी आवमा कर्जा वृद्धिमा संकुचन हुने बरु निक्षेप वृद्धि अलिकति बढ्न सक्ने देखिन्छ। यही किसिमको कर्जा वृद्धि गर्न १२ खर्ब रुपैयाँबराबरको स्रोत आवश्यक पर्ने उनको अनुमान छ। यति स्रोत जोहो भएमा १० खर्ब रुपैयाँ बराबरको कर्जा दिन सकिन्छ। यसका लागि सरकारले तरलता कोषसँगै विदेशी लगानी ल्याउन सहजीकरणको उपाय गरिएको छ र सरकारको विभिन्न सम्पत्तिलाई मौद्रिकीकरण गर्ने भनिएको छ, उनले थपे। बैंकहरूको स्रोत व्यवस्थापनका यस्ता उपाय कार्यान्वयनमा आए मात्रै कर्जा विस्तार भएर आर्थिक लक्ष्य हासिल हुन सक्ने उनको भनाइ छ। तर निक्षेपको वृद्धिमा चुनौती हुन सक्ने उनले औंल्याए। यता बैंकहरूमा अहिले नै अपेक्षाअनुसारको निक्षेप संकलन हुन सकेको छैन। चुनाव सकिएर जेठ सुरु भएको दुई सातासम्म बैंकमा १३ अर्ब रुपैयाँले मात्रै निक्षेप बढेको छ। जबकि वैशाख महिनाभर २७ वटा वाणिज्य बैंकबाट मात्रै २६ अर्ब रुपैयाँ निक्षेप बाहिरिएको थियो। यद्यपि जेठ १३ गतेसम्ममा वाणिज्य बैंकको कुल निक्षेप ४३ खर्ब ८३ अर्ब रुपैयाँ पुगेको छ भने कुल प्रवाहित कर्जा ४१ खर्ब ९८ अर्ब रुपैयाँ पुगेको छ । बैंकमा निक्षेप वृद्धि हुन नसक्दा कर्जा निक्षेप अनुपात सीडी रेसियो पनि कसिलो नै छ। वाणिज्य बैंकहरूकै सीडी रेसियो ९० प्रतिशत माथि छ। बैंकहरूले असार मसान्तसम्म ९० मा सीमित राख्नु पर्छ। अधिकांश बैंकहरू कर्जा दिन सक्ने अवस्थामा छैनन्। चालू आवको तेस्रो त्रैमासिक वित्तीय प्रतिवेदनअनुसार मेगा, बैंक अफ काठमाडौं, नेपाल एसबीआई र प्राइम बैंकको सीडी रेसियो ९४ प्रतिशत माथि छ। यसै क्रममा नेपाल बैंकर्स संघका कार्यकारी निर्देशक अनिल शर्मा बैंकहरूलाई आवश्यक पर्ने पर्याप्त तरलता अब आगामी मौद्रिक नीतिले केही व्यवस्था गर्न सक्ने अपेक्षा राख्छन्। एनका अनुसार सरकारले विदेशी लगानी भित्र्याउन सहज गर्ने भनेको छ। साथै रेमिट्यान्सलाई प्रमोट गर्ने बजेटले सम्बोधन गरेकाले आगामी दिन बैंकमा निक्षेप बढाउन साथ देला कि भन्ने आस गरेको उनले बताए। वास्तवमा बैंक तथा वित्तीय संस्थामा चालू आर्थिक वर्ष सुरु भएदेखि लगानीयोग्य पुँजी (तरलता) अभाव हँुदै आएको छ। यसकारण आगामी आवका लागि सरकारले तरलता व्यवस्थापन गर्न कोषको घोषणासमेत गरेको छ। आगामी आवको बजेटले तरलता व्यवस्थापनलाई थप प्रभावकारी बनाउन खुला बजार कारोबार स्थिरीकरण कोषको व्यवस्था गरिने घोषणा गरेको हो। यसैगरी सरकारले वित्तीय प्रणालीमा स्थिरता कायम गरी आन्तरिक लगानी प्रवद्र्धन गर्न खोजेको छ। यस्तै, विदेशी विनिमयमा हुने उतारचढावबाट नेपालमा हुने वैदेशिक लगानीमा पर्ने जोखिम न्यून गर्न हेजिङ कोष स्थापना गरिने भएको छ। सरकारले विपन्न व्यक्ति, दलित तथा पिछडिएको क्षेत्रका स्थायी बासिन्दाले पिछडिएको क्षेत्रमा सञ्चालन गर्ने व्यवसायमा प्रदान गरिने सहुलियतपूर्ण कर्जाको ब्याजदरमा थप एक प्रतिशत बिन्दुले छुट दिने भएको छ।"
"हदम्यादहदम्याद भनियो, विधेयकमा देखिएन","काठमाडौं : प्रतिनिधिसभाले यौन हिंसाविरुद्धका केही ऐनलाई संशोधन गर्न बनेको विधेयक सोमबार स्वीकृत गरेको छ। अब यसमा दफावार छलफल हुनेछ। उक्त विधेयकमा बहुचर्चामा रहेको हदम्याद हटाउने वा बढाउनेबारे समेटिएको छैन। प्रतिनिधिसभाको सोमबारको बैठकमा कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला)ले उक्त विधेयकमाथि विचार गरियोस् भन्ने प्रस्ताव राखेका थिए। सरकारले यो विधेयक जेठ १६ गते दर्ता गरेको थियो। यससम्बन्धी सैद्धान्तिक छलफलमा उठेका प्रश्नको जवाफ दिने क्रममा मन्त्री कोइरालाले हदम्यादको प्रावधानबारे कानुन आयोगले अध्ययन गरिरहेको बताए। म मन्त्री भएर आएपछि तत्कालै यस विषयमा अध्ययन गर्न नेपाल कानुन आयोगलाई भनिएको छ, मन्त्री कोइरालाले भने, हदम्यादका कारणबाट न्यायबाट वञ्चित हुन नपरोस् भन्ने यहाँहरूको भावनामा सरकार गम्भीर छ। आयोगको अध्ययन प्रतिवेदन नआएसम्म बलात्कार तथा यौन हिंसा घटनाको उजुरी दिने हदम्याद हटाउन नसकिने कोइरालाको भनाइ थियो। उनले विधेयकमाथि दफावार छलफलका क्रममा आउने कुरा समेट्न तयार रहेको बताए। मुलुकी ऐन २०२० ले बलात्कार मुद्दामा ३५ दिन हदम्याद राखेको, पछि बढाएर ६ महिना बनाएको उनले उल्लेख गरे। मुलुकी अपराध संहिता २०७४ मा एक वर्ष राखिएको उनको भनाइ थियो। उनले एउटा घटनाबाट प्रभावित नभई समग्र समाजका सवालहरूका बारेमा अध्ययन, छलफल गरेर कानुन परिमार्जन गरिने बताए। एक युवतीले हालै आफू १६ वर्षको हुँदा सौन्दर्य प्रतियोगिता आयोजकबाट पीडित भएको भन्दै सामाजिक सञ्जालमा भिडियो राखेकी थिइन्। त्यसपछि सरोकारवालाले हदम्यादको कानुनी प्रावधान हटाउन माग गर्दै आएका छन्। सांसदहरू कमला पन्त, विमला राई पौड्याल, विमला घिमिरे, गंगाकुमारी बेलवासे, प्रमिला कुमारी, मदनकुमारी शाह, तुलप्रसाद विश्वकर्मा, खिमलाल देवकोटा र शेखरकुमार सिंहले हदम्यादको व्यवस्था हटाउनुपर्ने भन्दै यौन हिंसासम्बन्धी संकल्प प्रस्ताव हालै दर्ता गरेका थिए। मुलुकी अपराध संहिता २०७४ को दफा २२९ मा हदम्यादसम्बन्धी व्यवस्था छ। जसअनुसार दफा २२० अन्तर्गतको कसुरमा जहिलेसुकै पनि उजुर गर्न सकिन्छ। यो भनेको हाडनाता करणीसम्बन्धी व्यवस्था हो। दफा २१९, २२१, २२२, २२३, २२४, २२५ र २२६ (३) अन्तर्गतको कसूरमा एक वर्षभित्र र यस परिच्छेद (करणीसम्बन्धी कसूर)को अन्य कसूरमा कुरा थाहा पाएको तीन महिना नाघेपछि उजुर नलाग्ने जनाइएको छ। दफा २१९ मा जबरजस्ती करणी गर्न नहुने, २२१ मा थुनामा रहेको व्यक्तिसँग करणी गर्न नहुने, २२२ मा आफ्नो संरक्षण वा सुरक्षामा रहेको व्यक्तिसँग करणी गर्न नहुने, २२३ मा कार्यालय वा पेसागत सेवा प्राप्त गर्ने व्यक्तिसँग करणी गर्न नहुने, २२४ मा यौन दुव्र्यवहार गर्न नहुने, २२५ मा बालयौन दुरुपयोग गर्न नहुने र २२६ (३) मा बालबालिकाविरुद्ध उपदफा (१) बमोजिमको कसुर गर्ने व्यक्तिलाई दफा (१९) बमोजिम सजाय हुने व्यवस्था उल्लेख छ। बालबालिका संरक्षण ऐनको दफा ७४ मा हदम्यादसम्बन्धी व्यवस्था छ। दफा ६६ अन्तर्गतको कसुरको सम्बन्धमा प्रचलित कानुनमा कुनै हदम्याद तोकिएकोमा त्यस्तो हदम्यादभित्र र हदम्याद नतोकिएकोमा सो कसूर भए गरेको मितिले एक वर्षभित्र मुद्दा दायर गरिसक्नुपर्नेछ, दफा १ मा लेखिएको छ। दफा २ मा भनिएको छ, उपदफा (१) बमोजिम मुद्दा दायर नगरिएको अवस्थामा प्रचलित कानुनमा जुनसुकै कुरा लेखिएको भए तापनि बालबालिका विरुद्धको कसूरको सम्बन्धमा मुद्दा दायर गर्ने हदम्याद त्यस्तो बालबालिका अठार वर्ष पूरा भएको मितिले एक वर्षसम्म कायम रहनेछ।"
पालिका अध्यक्षसहित चार जना निर्वाचित जनप्रतिनिधिलाई निलम्बनमा राख्न अख्तियारको पत्र,काठमाडौं : अख्तियार दुरुपयोग अनुसन्धान आयोगले स्थानीय तह चुनावमा निर्वाचित एक गाउँपकालिका अध्यक्ष र तीन जना वडाध्यक्षलाई निलम्बनमा राख्न आग्रह गरेको छ। भ्रष्टाचारको कसुरमा विशेष अदालतमा आरोपत्र दर्ता भएको र मुद्दा विचारधीन अवस्थामा रहेकाले उनीहरुलाई कानुनअनुसार निलम्बनको व्यवस्था कार्यान्वयन गर्न आग्रह गरेको हो। आयोगका अनुसार कैलालीको मोहन्याल गाउँपालिका अध्यक्ष देवीदत्त उपाध्यायले सार्वजनिक सम्पत्ति हानि नोक्सानी गरी भ्रष्टाचार गरेको उनीउपर विशेष अदालतमा आरोपपत्र दायर भभएको हुँदा सो मुद्दाको किनारा नभएसम्म स्वतः निलम्बनमा रहने व्यवस्था कार्यान्वयन गर्न निर्वाचन आयोग र सम्बन्धित स्थानीय तहमा जानकारी गराएको छ। त्यस्तै मोहन्याल गाउँपालिका३ का वडाध्यक्ष नन्दराम गिरी सम्बन्धमा पनि भ्रष्टाचार आरोपमा विशेष अदालतमा आरोपपत्र दायर भएकाले निलम्बनमा राख्न आग्रह गरिएको छ। त्यस्तै नुवाकोटको बिदुर नगरपालिका९ का वडाध्यक्ष हरिराम भण्डारीले विद्यालयको रकम हिनामिना गरी भ्रष्टाचार गरेको र विशेष अदालतमा मुद्दा दायर भई उक्त मुद्दा विचाराधीन रहँदाकै अवस्थामा उनी वडाध्यक्षमा निर्वाचित भएको भन्दै निलम्बनमा राख्न आग्रह गरेको छ। त्यस्तै अछामको पंचदेवल विनायक नगरपालिका७ का वडाध्यक्ष कालीदेवी माध्यमिक विद्यालयको प्राथमिक तहका शिक्षक सुरत बहादुर रावलले नक्कली शैक्षिक योग्यताको प्रमाणपत्र पेस गरी सेवामा बहाल रहेकोमा उनीविरुद्ध विशेष अदालतमा आरोपपत्र दायर भएकाले निलम्बनमा राख्न आग्रह गरेको आयोगका सहायक प्रवक्ता वेदप्रसाद भण्डारीले जानकारी दिए।
युवा संघको प्रदर्शनमा प्रहरीको लाठी चार्ज,"काठमाडौं : युवा संघ नेपालले सवारीसाधनको इम्बोस्ड नम्बर प्लेट जडानमा सर्वसाधारणलाई अस्वभाविक दबाब दिएको भन्दै काठमाडौंमा प्रदर्शन गरेको छ। काठमाडौंको बानेश्वरस्थित यातायात व्यवस्था विभाग अगाडि इम्बोस्ड नम्बर प्लेट खारेज हुनुपर्ने भन्दै विरोध प्रर्दशन गरेको हो। सवारीसाधनको इम्बोस्ड नम्बर प्लेटमा दबाब दिएको र उक्त नम्बर प्लेटको अत्यधिक मूल्यविरुद्ध प्रदर्शन गरिएको युवा संघले जनाएको छ। प्रदर्शनमा सहभागीहरुले इम्बोस्ड नम्बर घोटाला हो, इम्बोस्ड नम्बर चाहिँदैन, ठेकेदारलाई दुई वर्ष थपलगायतका प्लेकार्ड प्रदर्शन गरेका थिए। प्रदर्शनका क्रममा उनीहरुले सरकारी सवारी साधनलाई रोक्न खोजेपछि प्रहरीले लाठीचार्ज गरेको थियो। इम्बोस्ड नम्बर प्लेट जडानका बिषयमा तीव्र आचोचना भएपछि विभागले भने साउन १ देखि सबै सवारी साधनमा इम्बोस्ड नम्बर प्लेट अनिवार्य गर्न नखोजिएको जनाएको छ।"
भरतपुर महानगरमा कांग्रेसलाई स्पष्ट बहुमत,"चितवन : भरतपुर महानगरपालिकामा नेपाली कांग्रेसलले बहुमत प्राप्त गरेको छ। महानगरपालिकामा कांग्रेसको एकल बहुमत भएको छ। ३९ सदस्यीय कार्यपालिका सदस्यमा २३ जना कांग्रेसका सदस्य छन्। कांग्रेसबाट १६ जना वडाध्यक्ष छन्। स्वतन्त्रबाट निर्वाचित एक जना पनि कांग्रेस प्रवेश गरेका छन्। उपप्रमुख र नगर कार्यपालिका सदस्यमा निर्वाचत पाँच जनासहित कार्यपालिकामा बहुमत पुगेको हो। त्यस्तै निर्वाचित महानगर सभामा १५० सदस्यमा उपप्रमुखसहित ७८ जना कांग्रेसका छन्। गठबन्धन चुनाव लड्दा स्पष्ट बहुमत पाएको छ। अब कांग्रेसको टोली महानगरको विकासमा लाग्नेछन्, नेपाली कांग्रेस चितवनका सचिव ध्रुव पोखरेलले भने, यसले पार्टीको सांगठानिक विकासमा पनि मद्धत गर्छ। मंगलबार भएको नगरकार्यपालिको निर्वाचनमा सत्ता साझेदार पाँच दलीय गठबन्धनका तर्फबाट विजयी भएकामध्ये कांग्रेसका पाँच जना छन्। भरतपुरमा गठबन्धनका सबै उम्मेद्वारहरु निर्वाचित भएका हुन्। भरतपुर महानगरपालिकाको नगरकार्यपालिका सदस्यमा खुलाबाट नेपाली कांग्रेसका गोपाल दराई, नेकपा (माओवादी केन्द्र)का विष्णुबहादुर भुजेल, नेकपा (एकीकृत समाजवादी)की कोपिला उपरकोटी विजयी भएका छन्। महिलातर्फ कार्यपालिका सदस्यमा नेपाली कांग्रेसकी नर्वदा सापकोटा, शारदा पोखरेल, सिर्जना अधिकारी र सुकमाया विक र नेकपा (माओवादी केन्द्र)की बिना नेपाली निर्वाचित भएको मुख्य निर्वाचन अधिकृत कार्यालयका प्रवक्ता पुरुषोत्तम पौडेलले जानकारी दिए। एमाले र राप्रपाको गठबन्धनबाट खुला सदस्यमा एक जनाको मात्रै उम्मेदवारी परेको थियो। महिलातर्फ पाँचै जनाको उम्मेदवारी थियो।"
नवलपरासीमा जसपा र लोसपा भित्र लफडा,"परासी : जनता समाजवादी पार्टी(जसपा) र लोकतान्त्रिक समाजवादी पार्टी(लोसपा) नवलपरासीमा आन्तरिक विवाद चुलिएको छ। दुई छुट्टाछुट्टै पार्टीबीचको गुटगत झगडाले विवाद चुलिएको हो। जसपाभित्र रामग्राम नगरपालिकाको कार्यपालिका सदस्य निर्वाचनको विषयलाई लिएर दुई नेताको गुट देखा परेको हो। त्यस्तै लोसपाभित्र स्थानीय तह निर्वाचनको विषयलाई लिएर विवाद देखिएको हो। लोसपाबीच देखिएको विवादका कारण एक गुटले पार्टी अध्यक्ष मुकुरजी गिरीसहित चार जना नेतालाई साधारण सदस्यसमेत नरहने गरी कारबाही गरेर नयाँ समिति गठन गरेको छ। गिरी नेतृत्वसँग असन्तृष्ट बनेको लोसपाका जिल्ला वरिष्ठ उपाध्यक्ष विजय अग्रहरीको अध्यक्षता र केन्द्रीय सदस्य चन्द्रिकादेवी चौधरीको आतिथ्यतामा जेठ १८ गते बसेको १७ जना असन्तुष्ट जिल्ला सदस्यसहितको बैठकले दीपचन्द्र कौशलको अध्यक्षतामा नयाँ समिति गठन गरेको हो। सो बैठकले मुकुरजी गिरी अध्यक्ष रहेको २५ सदस्ययी जिल्ला समितिलाई विघटन गर्दै कौशलको अध्यक्षतामा नयाँ समिति गठन गरेको हो। नयाँ समिति गठनपछि जेठ २१ गते बसेको कौशल अध्यक्ष रहेको जिल्ला समितिको बैठकले १५ सदस्यीय समिति गठन गरेर जिल्ला समिति सदस्यको जिम्मेवारी बाँडफाँड गरेको हो। सोही बैठकले पार्टी अध्यक्ष गिरीसहित निर्वाचन पर्यवेक्षक पुरन चौधरी, प्रवक्ता हेमन्त पाण्डे र नगर संयोजक भागिरथी यादवलाई पार्टीको साधारण सदस्यसमेत नरहने गरी निष्काशन गरेको हो। निष्काशन गरिएका चार जनालाई स्थानीय तह निर्वाचनमा पार्टी विपरीत कार्य गरिएको आरोप लगाइएको छ। चार नेताहरुका कारण चुनावमा हार व्यहोर्नु परेको र अधिकांश स्थानमा सोँचेभन्दा कम मत आएको आरोप लगाइएको छ। लोसपाले स्थानीय तह निर्वाचनमा जिल्लाभरबाट पाल्हीनन्दनमा मात्र १ वडाध्यक्षसहित ५ सदस्य जनप्रतिनिधि जितेको छ। यसैबीच रामग्राम नगर कार्यपालिका सदस्य निर्वाचनको उमेदवारीको विषयलाई लिएर जसपाभित्र आन्तरिक द्धन्द्ध बढेको छ। कार्यपालिका सदस्य निर्वाचनमा जिल्ला अध्यक्ष धरेन्द्र यादव र केन्द्रीय सदस्य एंव पूर्व रक्षाराज्यमन्त्री रामवचन यादवको दुई गुटका कारण पार्टीकै सदस्यले हार व्यहोर्नु परेपछि जसपाभित्र आन्तरिक विवाद बढेको हो। विवादकै कारण शहिद जगदिश पासवानकी आमा पराजित भएकी छन्। जसपामा आवद्ध शहिद जगदिश पासवानकी आमा सिंगारी पासीलाई जसपाले आफ्नै चुनाव चिन्ह(छाता) नदिई स्वतन्त्रबाट उठाइएपछि कार्यकर्ताबीच पार्टीका नेताहरुप्रति तीव्र असन्तुष्टी छ। गुटकै कारण चुनाव चिन्ह पाउन नसकेपछि अर्को गुटले पासीलाई स्वतन्त्रबाट उमेदवारी दिन लगाएको थियो। तर विजयी हासिल गराउन सकेन। जसपाको एक समुहले कांग्रेस र अर्को समूहले एमालेसँग गठबन्धन गरेको थियो। राप्रपासहित एमालेसँग गठबन्धन गरेको जिल्ला अध्यक्ष धरेन्द्रको गुट विजयी भएको हो। त्यहीबाट जसपाबीचको विवाद सुरु भएको हो। जसपाले स्थानीय तह निर्वाचनमा जिल्लाभरबाट रामग्राम नगरपालिकामा ६ वडाध्यक्षसहित २५ र पाल्हीनन्दनमा १ सदस्य गरी कुल २६ जनप्रतिनिधि जितेको छ।"
लमजुङको जिसस प्रमुखमा एमालेबाट गुरुङ र कांग्रेसबाट कुमालको उम्मेदवारी,"बेंसीसहर : जिल्ला समन्वय समिति लमजुङको प्रमुखमा नेकपा एमालेबाट पूर्णबहादुर गुरुङ र गठबन्धनबाट नेपाली कांग्रेसका मुरली कुमालको उम्मेदवारी परेको छ। मंगलबार मुख्य निर्वाचन अधिकृतको कार्यालयमा भएको मनोनयनमा प्रमुखमा २ जनाको उम्मेदवारी परेको हो। जिल्ला समन्वय समिति लमजुङको उपप्रमुखमा भने नेकपा एमालेको तर्फबाट बुनाकुमारी रिमाल निर्विरोध भएकी छन्। सदस्यमा पनि एमालेको मात्र उम्मेद्वारी परेपछि सबै सदस्य निर्विरोध भएका छन्। समन्वय समितिको खुला सदस्यमा मध्यनेपालका मोहनबहादुर गुरुङ, बेसीशहरका केशरबहादुर खत्री, दोर्दीका शेरबहादुर बोगटी, महिला सदस्यमा मस्र्याङ्दीबाट बविता मजाकोटी, सुन्दरबजारबाट विमला खड्का, मध्यनेपालबाट शारदा साँखी र अल्पसंख्यकबाट सुन्दरबजारका गमबहादुर दुराको मनोनयन मात्र परेको मुख्य निर्वाचन अधिकृत शिवप्रसाद खनालले बताए। आठ वटा स्थानीय तह रहेको जिल्लामा प्रमुख, उपप्रमुख, अध्यक्ष र उपाध्यक्षगरी १६ जनामा एमालेले ९ सिटमा विजयी हासिल गरे पछि जिल्ला समन्वय समिति नेकपा एमालेको एकल बन्ने निश्चित रहेको हो। लमजुङमा नेकपा एमालेले बेसीशहरमा नगरपालिका, मस्र्याङ्दी गाउँपालिका र क्ब्होलासोंथरमा प्रमुख, उपप्रमुख, दोर्दी गाउँपालिकामा अध्यक्ष, सुन्दरबजार र मध्यनेपालमा उपप्रमुखमा बिजयी हासिलगरी ९ सिट हासिल गरेको छ। सत्ता गठबन्धनबाट नेपाली काँग्रेसले ५ र नेकपा माअाेवादी केन्द्रले २ सिट जितेकाे थियाे। जिल्ला समन्वय समितिका प्रमुख, उपप्रमुख र सदस्यहरुका लागि नगरपालिकाका प्रमुख, उपप्रमुख, गाउँपालिका अध्यक्ष र उपाध्यक्षले मतदान गर्ने प्रावधान रहेको छ।"
"गण्डकी सरकारले हनिमुन पर्यटन प्रवर्द्धन गर्ने, नीति तथा कार्यक्रमको पूर्ण पाठसहित","पोखरा : गण्डकी प्रदेश सरकारले आगामी आर्थिक वर्षका लागि नीति तथा कार्यक्रम सार्वजनिक गरेको छ। प्रदेश प्रमुख पृथ्वीमान गुरुङले गण्डकी प्रदेश सभामा मंगलबार सरकारको नीति तथा कार्यक्रम प्रस्तुत गरे। प्रदेश सरकारले हनिमुन टुरिजम प्रवर्द्धन गर्ने कार्यक्रम प्रदेश प्रमुख गुरुङले सुनाए। उनकै भनाइमा त्यसका लागि प्रदेशका केही स्थानलाई आकर्षक हनिमुन गन्तव्य स्थलका रूपमा विकास गरिने छ। नेपाल सरकारसँगको समन्वयमा रत्नमन्दिर र हिमागृहलाई सर्वसाधारणका लागि समेत खुला गरी आकर्षक पर्यटकीय गन्तव्यका रूपमा विकास गरिने गुरुङले बताए। 'गण्डकी प्रदेशमा रहेका तर नामाकरण नभएका हिमशिखरको नामाकरण गर्नका लागि पहल गरिनेछ,' उनले भने, 'प्रदेशका विभिन्न स्थानमा रक क्लाइम्बिङ र प्याराग्लाइडिङको सम्भावना पहिचान गरिनेछ।' गण्डकी प्रदेशको पर्यटकीय गतिविधिलाई विश्वसामु पुर्याउन र पर्यटकले गण्डकीमा उपलब्ध सेवा सुविधा सहजताका साथ लिन सक्ने बनाउन पोखरामा अत्याधुनिक प्रविधिमा आधारित गण्डकी पर्यटन सूचना केन्द्र स्थापना गरिने कार्यक्रम पनि प्रदेश प्रमुख गुरुङले सुनाए।"
"कर्णालीमा छैन नयाँ योजना, पुरानैलाई निरन्तरता","सुर्खेत : कर्णाली प्रदेश सरकारले आगामी आर्थिक वर्षको नीति तथा कार्यक्रम सार्वजनिक गरेको छ। आगामी आर्थिक वर्ष २०७९०८० का लागि ल्याइएको नीति तथा कार्यक्रममा अधिकांश पुरानै कार्यक्रम र आयोजनालाई निरन्तरता दिइएको हो। विगतका अधुरा कार्यक्रम र आयोजनालाई पूर्णता दिन अधिकांश पुरानै कार्यक्रमलाई निरन्तरता दिइएको प्रदेश सरकारले जनाएको छ। प्रदेशसभाको मंगलबारको बैठकमा प्रदेश प्रमुख तिलक परियारले प्रदेश सरकारको नीति तथा कार्यक्रम प्रस्तुत गरेका हुन्। प्रदेशसभामा प्रस्तुत गरिएको नीति तथा कार्यक्रममा अधिकांश पुरानै योजना र कार्यक्रमलाई निरन्तरता दिइने उल्लेख छ। अघिल्ला वर्षहरुमा समावेश भएका कार्यक्रम र योजनाहरुले आगामी आर्थिक वर्षमा पनि निरन्तरता पाउने भएका हुन्। विगतमा सुरु गरिएका मुख्यमन्त्री जीविकोपार्जन कार्यक्रम, मुख्यमन्त्री दलित आयआर्जन कार्यक्रम, विद्यालयमा स्वाथ्यकर्मी कार्यक्रम र दुर्गमका गर्भवती र सुत्केरीको हवाइ उद्धार कार्यक्रमलाई आगामी आर्थिक वर्षमा पनि निरन्तरता दिइने छ। अघिल्ला आर्थिक वर्षका नीति तथा कार्यक्रममा समावेश भएका छोरीको बैंक खाता खोल्ने कार्यक्रम, कर्णाली उज्यालो कार्यक्रम, कर्णाली र भेरी करिडोरको स्तरोन्नति तथा निर्माण, प्रदेश राजधानी वीरेन्द्रनगरको खानेपानी संकट समाधान गर्नका लागि भेरी लिफ्ट खानेपानी आयोजना, जनता आवास कार्यक्रम र एकीकृत बस्ती विकास कार्यक्रमलाई यसपाली पनि निरन्तरता दिइने उल्लेख छ। त्यस्तै अघिल्लो नीति तथा कार्यक्रममा पनि प्राथमिकता दिइएको तर कार्यान्वयन नभएका योजनालाई पनि पुनः समेटिएको छ। प्रदेश सरकारको सेवालाई प्रभावकारी बनाउन प्रदेशका सबै मन्त्रालयहरु एकै स्थानमा रहनेगरी एकीकृत प्रशासनिक भवन निर्माणको योजना सुरु गरिने नीति तथा कार्यक्रममा उल्लेख छ। त्यस्तै अघिल्लो आर्थिक वर्षमा सुरुवात गरिएको सहिद, बेपत्ता र घाइतेको निशुल्क उपचार गर्ने, सहिद, वेपत्ता र घाइतेका परिवारलाई मासिक जीवननिर्वाह भत्ता दिने कार्यक्रमलाई निरन्तरता दिइने भएको हो। यसअघिकै कार्यक्रमहरु सबै कर्णालीबासी र यहाँ कार्यरत कर्मचारीको दुर्घटना तथा जोखिम बिमा गर्ने, हेलो मुख्यमन्त्री कार्यक्रम, उत्कृष्ट कर्मचारीलाई कर्णाली सेवा पुरस्कार, किसान सम्मान कार्यक्रम, लगानी सम्मेलन, जडिबुटी विकास कार्यक्रम, परियोजना बैंक स्थापना, प्रदेश रंगशालाको निर्माण र सुर्खेत विमानस्थलको सुधार गर्नेजस्ता पुरानै योजनाहरु पनि नयाँ नीति तथा कार्यक्रममा दोहोरिएका हुन्। कोरोना महामारीका कारण विगतमा धेरै योजनाहरु अधुरै रहेकाले यसपटक निरन्तरता दिइएको सरकारको दाबी छ। अधिकांश पुराना योजना र कार्यक्रमहरुले निरन्तरता पाइरहँदा प्रदेश सरकारले केही नयाँ कार्यक्रम पनि घोषणा गरेको छ। आगामी आर्थिक वर्षलाई कर्णाली बृक्षारोपण वर्ष घोषणा गर्ने, सुर्खेतमा रहेको प्रदेश अस्पताललाई स्वास्थ्य विज्ञान प्रतिष्ठानको रुपमा विकास गर्ने र वर्षभरि खेतीयोग्य जमिनमा सिँचाइ सुविधा उपलब्ध गराउन कर्णाली जनता सिँचाइ कार्यक्रम सञ्चालन गर्ने आगामी आर्थिक वर्षको नीति तथा कार्यक्रममा उल्लेख छ। त्यस्तै एक मन्त्रालय, एक विषेश कार्यक्रम घोषणा गरी प्रदेश गौरवका आयोजना सञ्चालन गर्ने पनि नीति तथा कार्यक्रममा समावेश गरिएको छ।"
यस्ता छन् मन्त्रिपरिषद् बैठकका निर्णय,"काठमाडौं : मन्त्रिपरिषद् बैठकले असार १ गतेदेखि लागू हुने गरी हप्तामा दुई दिन सार्वजनिक विदा दिने निर्णय खारेज गरेको छ। हालः परीक्षणको रुपमा लागू गरिएको हप्तामा दुई दिन सार्वजनिक विदा दिनेसम्बन्धी निर्णय २०७९ असार १ देखि लागू हुनेगरी खारेज गर्ने निर्णय गरेको हो। बैठकले प्रहरी नायब महानिरीक्षकहरू उत्तमराज सुवेदी, अरुण कुमार बिसी, दिवेश लोहनी, मुकुन्द राज आचार्य र पूजा सिंहलाई प्रहरी अतिरिक्त महानिरीक्षक पदमा बढुवा नियुक्ति गर्ने निर्णय गरेको छ। त्यस्तै बैठकले लम्बिनी साँस्कतिक नगरपालिकालाई अस्पताल भवन निर्माणार्थ सरकारी तथा गरिबी निवारण जग्गा लिजमा उपलब्ध गराउन स्वीकृति दिने निर्णय गरेको छ। भौतिक पूर्वाधार तथा रेल्वे सम्बन्धमा व्यवस्था गर्न बनेको अध्यादेश प्रतिस्थापन गर्ने विधेयक यातायात मन्त्रालय संघीय संसदमा पेस गर्न स्वीकृति दिएको छ। फाप्ला अन्तर्राष्ट्रिय क्रिकेट मैदान तथा खेलग्राम पूर्वाधार निर्माण विकास समितिको अध्यक्षमा सुवास शाही र सदस्यमा कल्पना दियाकोटीलाई मनोनयन गरेको छ। नेपाल वायुसेवा निगमका महाप्रबन्धक तथा सञ्चालक सदस्य डिमप्रसाद पौडेललाई हटाएको छ। औषधि ऐन, २०३५ लाई संशोधन गर्न बनेको विधेयक संघीय संसदमा पेस गर्न स्वीकृति प्रदान गर्ने निर्णय गरेको छ। त्यस्तै स्वास्थ्यकर्मी तथा स्वास्थ्य संस्थाको सुरक्षासम्बन्धी ऐन, २०६६ लाई संशोधन गर्न बनेको विधेयक संघीय संसदमा पेस गर्न स्वीकृति प्रदान गरेको छ। मानव अंग प्रत्यारोपण विकास समिति (गठन) (तेस्रो संशोधन) आदेश २०७९ लाई स्वीकृत प्रदान गरेको छ। राजपत्राङ्कित प्रथम श्रेणीका अधिकृत सरजुकुमार वैद्यलाई नेपाल इञ्जिनियरिङ सेवा समूहीकरणतर्फको राजपत्राङ्कित विशिष्ट श्रेणीमा बढुवा नियुक्ति गरेको छ। लोक सेवा आयोगको सिफारिसबमोजिम निजामती सेवाको नेपाल वन सेवा तथा नेपाल शिक्षा सेवाका चार जनालाई राजपत्राकिंत प्रथम श्रेणी वा सो सरहको पदमा नियुक्त गरी पदस्थापन गर्ने निर्णय गरेको छ।"
जोसित हारेका थिए उनैले हराए,"गोरखा : भर्खरै सम्पन्न स्थानीय निर्वाचनमा गोरखाका चारवटा पालिकामा यसअघि आफूलाई हराउनेलाई नै अहिले हराएर पालिका प्रमुख भएका छन्। पाँचवर्षअघिको चुनावमा गोरखा नगरपालिकामा माओवादीका कृष्ण रानालाई पन्द्रसय चौतीस मतान्तरले हराएर राजनराज पन्त मेयर भएका थिए। अहिले रानाले पन्तलाई अठारसय छपन्न मतान्तरले हराएर मेयर बन्न सफल भएका छन्। पालुङ्टार नगरपालिकामा पनि यस्तै प्रकृतिको दृश्य देखिएको छ। पाँचवर्षअघि त्यहाँ माओवादीका विवश चिन्तनलाई दुईसय उनानअसी मतान्तरले पराजित गरी कांग्रेसका दीपकबाबु कँडेल मेयर भएका थिए। तर यो चुनावमा विवश चिन्तनले कँडेललाई एकहजार पचहत्तर मतान्तरले पछि पार्दै मेयर बने। धार्चे गाउँपालिकामा पनि समान प्रकृतिको घटना भयो। पाँचवर्षअघि माओवादी(तत्काल नयाँशक्ति)का लक्ष्मण गुरुङलाई ६९ मतले पछि पार्दै कांग्रेसका सन्तोष गुरुङ अध्यक्षको पद सम्हाल्न पुगेका थिए। पाँचवर्षपछि अहिले उनै लक्ष्मण गुरुङले सन्तोष गुरुङलाई अठारसय पच्चीस मतले पछि पारेर अध्यक्ष बनेका छन्। गण्डकी गाउँपालिकामा पाँच वर्षअघि माओवादीका दीपक तिमिल्सिनालाई दुईसय एकासी मतले पछिपार्दै कांग्रेसका होमबहादुर राना अध्यक्ष बनेका थिए। पाँच वर्षपछि अहिले उनै तिमिल्सिनाले उनै रानालाई सोह्रसय एकहत्तर मतले पछाडि पारेर अध्यक्ष बन्न सफल भएका छन्। पाँच वर्षअघि हारेका भीमसेन थापा गाउँपालिकाका माओवादीका उम्मेद्वार लोकप्रसाद बञ्जरा र अजीरकोट गाउँपालिकाका दीपक देवकोटा पनि अहिले विजयी बनेका छन्। तर पाँच वर्षअघि उनीहरु जुन उम्मेद्वारसित चुनावी मैदानमा भिडेका थिए, अहिले प्रतिस्पर्धी फरक थिए। आफूलाई हराउनेमाथि नै जीत हासिल गर्नेहरु भने गोरखा नगरपालिका, पालुंटार नगरपालिका, धार्चे गाउँपालिका र गण्डकी गाउँपालिकाका उम्मेद्वार हुन्। प्राविधिक रुपमा त्यतिबेला मैले हारे पनि निरन्तर गाउँमै रहेर जनताको घरदैलो गरिरहेँ। मतदातासित जोडिइरहेँ। त्यसैले अहिले जित्न सफल भएको हुँ, गण्डकीका अध्यक्ष तिमिल्सिना भन्छन्, यो अवधिमा मैले संगठन सुदृढ बनाउन दिनरात खटिइरहेँ। त्यसैको परिणामस्वरुप मैले जित्न सकेको हुँ। पराजित मानसिकता लिएर धरातल छाडेको भए यो चुनावमा पनि जीत हातपार्न नसक्ने भीमसेन थापा गाउँपालिकाका प्रमुखमा विजयी बञ्जराको भनाइ छ। बिगत पाँचै वर्ष म गाउँमा बसिरहेँ, त्यो पनि राजनीति नै गरेर, संगठन नै बनाएर, उनी भन्छन्, मैले अब जुनसुकै हालतमा जित्नै पर्छ भन्ने अर्जुनदृष्टि लगाएर काम गरेका थिएँ। मतदाताले विश्वास गर्नुभयो। चुनाव जितेपछि मैले आफूलाई जनताको गोरु हुँ मलाई सकेजति जोत्नुस् भनेको छु। बिगतको चुनावमा पराजित भएपछि आफू हार्नुको कारण खोज्दै मतदाताको घरदैलोमा पुगिरहेको धार्चेमा हालै विजयी बनेका लक्ष्मण गुरुङको भनाइ छ। अघिल्लोपल्ट जनताले मलाई बाहिर बस् भने, सन्तोषलाई भित्र बस् भने। मैले सहर्ष स्वीकार गरेँ। मत नदिने मतदातालाई चिढ्याउने काम गरिन, उनी भन्छन्, बरु किन मलाई मत दिनुभएन ? ममा के कमजोरी छ भन्दै घरदैलो गरिरहेँ। आफ्नो, अर्को नभनी उहाँहरुको मन जित्ने काम गरिरहेँ। पार्टीको संगठन बढाउने काम गरिरहेँ। त्यसैले अहिले जित्न सफल भएको हुँ। तर प्रतिस्पर्धी पार्टीले आफूहरुमाथि चाहिँदो, नचाहिँदो व्यवहार गरेर, अस्वस्थ प्रतिस्पर्धा गरेर मतदाता रुष्ट पार्ने काम गरिरहेकाले आफूले सोचेभन्दा धेरै मत प्राप्त गरेको उनको तर्क छ।"
"लोसपाले प्रधानमन्त्रीसमक्ष बुझायो ११ बुँदे ज्ञापन पत्र, केके छन् माग ?","काठमाडौं : लोकतान्त्रिक समाजवादी पार्टी नेपालले प्रधानमन्त्री शेरबहादुर देउवालाई ज्ञापन पत्र बुझाएको छ। मंगलबार लोसपाका अध्यक्ष महन्थ ठाकुरसहितका नेताहरुले देउवालाई ११ बुँदे ज्ञापन पत्र बुझाएका हुन्। ज्ञापनपत्रमा विगतदेखि विभिन्न सरकारहरुसँग समझदारी र सम्झौता हुँदै आएको परिप्रेक्ष्यमा वतमान सरकार निर्माण हुने बखत पनि हामीले उक्त मुद्दाहरुको विषयमा आफ्ना अडान प्रस्तुत गर्दा सम्मानीय प्रधानमन्त्री ज्यूबाट सो विषयमा प्रतिबद्धता व्यक्त भएपनि हालसम्म कुनै पनि माग पूरा नभएकोले ११ बुँदे माग पुनः स्मरण गराएको उल्लेख छ। ज्ञापन पत्रमा संविधान अनुसार जन्मसिद्ध नागरिकका सन्तानलाई अविलम्ब नागरिकता प्रमाण पत्र प्रदान गर्ने र वैवाहिक अंगीकृत सम्बन्धी हालसम्म कायम रहेको कानूनी व्यवस्थालाई निरन्तरता दिनुपर्ने उल्लेख छ। लोसपाले मधेश आन्दोलन थरुहट आन्दोलन लगायत विभिन्न आन्दोलनमा लगाइएका झुठा मुद्दा फिर्ता गर्ने र महोत्तरी र कैलालीमा रहेका रेशम चौधरी लगायतका राजबन्दीहरुलाई अविलम्ब रिहाई गर्न माग गरेको छ। त्यसैगरी संविधानमा संशोधन गर्ने, जनसंख्याको आधारमा स्थानीय निकाय, प्रदेशसभा र संघीय संसदमा प्रतिनिधित्वको व्यवस्था गर्ने, जनघनत्वको आधारमा समतामुलक बजेट वितरणको सिद्धान्त लागु गर्ने,पुर्व न्यायाधीश गिरीशचन्द्र लाल आयोगको प्रतिवेदन सार्वजनिक गर्ने। विगतमा संयुक्त लोकतान्त्रिक मधेशी मोर्चासँग गरिएका सम्झौता लागु गर्ने गराउने पर्ने माग राखिएको छ। लोसपाले वर्षे बालीको लागि समयमा नै कृषकहरुको पहुँचमा मल खादको व्यवस्था अविलम्ब गर्नु पर्ने, महंगि र कालो बजारी अविलम्ब नियन्त्रन गर्नुपर्ने। भूमी वितरण सम्बन्धी कुनै कार्यक्रम लागु गर्दा हालसम्म भुमीहीन मधेशी, थारु, आदीवासी जनजाती, शिल्पी (दलित) र मुस्लीमलाई वेवास्ता हुँदै आएकोमा अब आईन्दा यी समुदायलाई प्राथमिकतामा राखि वितरण गर्नु पर्ने र हालसम्म जग्गा धनि प्रमाण पुर्जा नपाएकालाई उपलब्ध गराउनुपर्ने माग राखेको छ।"
"'फोहोर व्यवस्थापन गर्न शहरी विकास मन्त्रालयको पैसाले पुग्दैन, काठमाडौंमा फ्लाइ ओभर नबनाए पनि हुन्छ","काठमाडौंः सांसद गगनकुमार थापाले काठमाडौंमा फोहोरमैला व्यवस्थापनको दिर्घकालीन समाधान निकालिनुपर्ने बताएका छन् । मंगलबार संघीय संसदको प्रतिनिधि सभामा बोल्दै थापाले फोहोरको दिर्घकालीन समाधानका लागि शहरी विकास मन्त्रालयको बजेट अपुग हुने बताए। उनले भने, फोहोरको समस्या हल गर्न सहरी विकास मन्त्रालयको पैंसाले पुग्दैन । बञ्चरे डाँडा र सीसडोलको समस्या हल गर्न सहरी विकास मन्त्रालयको पैंसाले पुग्ने स्थिति छैन । यो वर्ष काठमाडौंमा फ्लाइ ओभर नबनाए पनि हुन्छ । अन्डरपास नबनाए पनि हुन्छ । बञ्चरे डाँडा र सीसडोलको समस्याका लागि केहि अर्ब छुट्याउने हो भने दिर्घकालीन समाधान निस्किन्छ । बाहिरका पाँचवटा योजना काटे पनि हुन्छ । उनले काठमाडौं र वरपरको सडक फोहोरले पुरिन थालेको बताए ।"
"फोहोर व्यवस्थापन गर्न प्रहरी प्रयोग, बञ्चरे डाँडाबाट १४ जना पक्राउ","काठमाडौंः काठमाडौंको फोहोर व्यवस्थापनमा अवरोध गरेपछि बञ्चरडाँडाका स्थानीयमाथि प्रहरीले बल प्रयोग गरेको छ । प्रहरीले फोहोर व्यवस्थापनमा अवरोध सृजना गरेको भन्दै १४ जना स्थानीयलाई नियन्त्रणमा लिएको हो । फोहोर व्यवस्थापन गर्न नदिने भन्दै बिहानैदेखि स्थानीय धर्नामा बसेका थिए। प्रहरी वृत्त बालाजुका डीएसपी गौतम मिश्रले १४ जनालाई 'होल्ड' गरिएको अन्नपूर्णलाई जानकारी दिए। उनले भने, 'फोहोर व्यवस्थापन भइरहेको छ । अवरोध सृजना गर्ने १४ जनालाई होल्ड गरेका छौं । मंगलबार काठमाडौं महानगरका मेयर बालेन शाहले फोहोर व्यवस्थापनमा सहयोग गर्न नगरबासीसँग आग्रह गरेका थिए। उनले अबदेखि कुहिने र नकुहिने फोहोर घरबाटै छुट्याइ दिन आग्रह गरेका थिए।"
"पदको कुनै लोभ छैन, मन्त्री छाड्न तयार छु : मन्त्री आले","काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेले आफ्नै पार्टीका केहि नेताहरुले आफूलाई बदनाम गर्न खाजेको आरोप लगाएका छन्। मंगलबार पशुपतिमा विश्वरुपा मन्दिर तथा सत्तल पुननिर्माण कार्यको क्षमा पूजासहित शुभाम्भ एवं शिलान्याश कार्यक्रममा मन्त्री आलेले आफ्नै पार्टीका केहि नेताहरुले आफूले धेरै चलखेल गर्यो भनेर आफूविरुद्ध अन्तर्वार्ता दिएर बदनाम गर्न खोजेको बताए। मन्त्री आलेले आफूलाई पदको कुनै लोभ नभएको भन्दै आफू मन्त्री छाड्न तयार रहेको जिकिर गरे। आफूहरु ६ महिनाका लागि मन्त्री बनेको तर यसबीचमा २ महिना ग्रेस मार्कसमेत पाएर ८ महिना सरकारमा बस्न पाएको भन्दै अरुलाई मौका दिँदा आफू खुसी हुने उनको भनाइ छ। उनले बतास समूहविरुद्धको मुद्दा अघि बढाउनका लागि वडा तहबाट सहयोग नभएको जिकिर गरे। मन्त्री आलेले पशुपति क्षेत्रको विकासका लागि त्यहाँ भएका अतिक्रमण हटाएर सुधारका काम गर्ने प्रतिवद्धता जनाए।"
मेयर बालेन्द्रले भने अब कुहिने र नकुहिने फोहोर नछुट्याए महानगरले उठाउँदैन,"काठमाडौं : काठमाडौं महानगरपालिकाका मेयर बालेन्द्र शाह (बालेन) ले फोहोर व्यवस्थापनमा सहयोग गर्न महानगरबासीलाई आग्रह गरेका छन्। मंगलबार सामाजिक सञ्जालमा एक सन्देश जारी गर्दै मेयर शाहले अब कुहिने र नकुहिने फोहोर घरबाटै छुट्याइदिन आग्रह गरेका हुन्। ' यो सबैका लागि निसन्देह खुसीको खबर हो। अहिलेसम्म फोहोर थुप्रिएर पाउनु भएको दु:खका लागि क्षमाप्रार्थी छौं, कोठाभित्र वा घरमा वा सडकमा जतासुकै फोहोरले यतिसम्म दु:ख दिँदा र अप्ठ्यारोमा पारिरहँदा पनि धैर्य भएर सहिदिनु भएकोमा हृदयदेखि नै धन्यवाद छ,'उनले सन्देशमा लेखेमा छन्। उनले यसरी नछुट्याइ राखिएको फोहोर महानगरपालिकाले संकलन नगर्ने र फर्काइदिने बताएका छन्। उनले फोहोर उठ्नु मात्रै समस्याको समाधान नभइ अझैं धेरै गर्न बाँकी रहेको बताएका छन्। 'फोहोरको दीर्घकालिन व्यवस्थापन गर्न चाहन्छौं, जसको समाधान यहाँको फोहोर अन्त कतै फ्यालेर वा थुपारेरे हुँदैन ,' उनले भनेका छन्। मेयर शाहले फोहोर व्यवस्थापन नगरबासीको साथबिना नहुने भन्दै कोठा, घर, कार्यालय तथा व्यवसाय कतैबाट पनि फोहोर निस्किदा कुहिने, नकुहिने गरेर कम्तिमा दुई किसिमका फोहोरहरु छुट्टयाएर राखिदिन आग्रह गरेका छन्। यसरी कुहिने र नकुहिने फोहोरलाई छुट्याइदिने हो भने त्यसको व्यवस्थापन सहज हुने उनले भनाइ छ। 'अब तपाईंको कोठा, घर, कार्यालय तथा व्यवसाय कतैबाट पनि फोहोर निस्किदा कुहिने, नकुहिने गरेर कम्तिमा दुई किसिमका फोहोरहरु छुट्टिएर निस्किउन् । कुहिने र नकुहिने फोहोरलाई छुट्याइदिने हो भने त्यसको व्यवस्थापन सहज हुन्छ । जति सहज व्यवस्थापन हुन्छ, त्यति नै चाँडो हामी स्वच्छ र स्वस्थ काठमाडौंमा बाँच्न पाउँछौँ भने हाम्रो कारणले अन्त कसैले रोगी भएर बाँच्नु वा मर्नु पर्दैन । अहिले थुप्रिएको फोहोरलाई नै छुट्याउन समस्या हुन सक्ला तर हामी विश्वास गर्छौँ, तपाईहरुले अब हरेक फोहोरलाई कुहिने र नकुहिने गरेर कम्तिमा दुई अलग अलग भाँडोमा राखेर फोहोर व्यवस्थापनमा आफ्नो कर्तव्य पुरा गरिदिनु हुनेछ ।' फोहोर व्यवस्थापन चाँडो भए स्वच्छ र स्वस्थ काठमाडौंमा कसैले रोगी भएर बाँच्नु वा मर्नु नपर्ने उनको भनाइ छ। मेयर शाहले अब महानगरले पहिलेका कमजोरी वा गल्तिहरु नदोहोर्याउने बताएका छन्। फोहोरलाई स्रोतबाट नै छुट्याउनका लागि हदैसम्मको सहकार्य र कोशिस गर्ने र महानगरबासीले छुट्याइसकेको फोहोरलाई महानगरले पुन: एकैठाउँमा मिसाउने गल्ति नगर्ने उनको भनाइ छ। मेयर साहले फेसबुकमा लेखेका छन्, 'तपाईले छुट्याएर संकलन गर्ने गाडीमा हालिसकेको फोहोरसँगै आफूले नछुट्याइ ल्याएको फोहोर कसैले मिसाउन पाउन छैन । यसको अर्थ हो, नछुट्याएको फोहोर महानगरले संकलन गर्ने छैन र फर्काइदिने छ । यसबाट पर्न सक्ने असुविधाका लागि माफी चाहन्छौँ तर नछुट्टिएका फोहोर संकलन नगर्ने कुरामा हामी सम्झौता नगरौँ।'"
"मन्त्रीले गुहारे देउवाप्रचण्ड, रोकिन बाध्य भए नेपाल","काठमाडौं : एकीकृत समाजवादी गठबन्धन सरकारमा सामेल छ। उक्त पार्टीबाट चार मन्त्री र एक राज्यमन्त्री छन्। उनीहरूलाई ६ महिनामा हेरफेर गर्ने भनिएको थियो। तर, आठ महिनामा फिर्ता बोलाउन खोज्दा तिनै मन्त्री पार्टीको निर्णयविरुद्ध लागे। अर्का सत्ता साझेदार दल माओवादी अध्यक्ष पुष्पकमल दाहाल 'प्रचण्ड' देखि प्रधानमन्त्री शेरबहादुर देउवासम्म गुहारे। अन्ततः प्रधानमन्त्री देउवाले एकीकृत समाजवादी अध्यक्ष माधवकुमार नेपालको सिफारिस अस्वीकार गरिदिएका छन्। यससँगै नेपाल गठबन्धनमा निरीह देखिएका छन्। नेपालले आइतबार मन्त्रीहरू प्रेमबहादुर आले (संस्कृति), रामकुमारी झाँक्री (सहरी विकास), कृष्णकुमार श्रेष्ठ (श्रम, रोजगार), विरोध खतिवडा (स्वास्थ्य)लाई फिर्ता बोलाउने निर्णय गर्दै नयाँ नाम सिफारिस गरेका थिए। जसका ठाउँमा क्रमशः जीवनराम श्रेष्ठ, मेटमणि चौधरी, शेरबहादुर कुँवर, भवानीप्रसाद खापुङ (स्वास्थ्य मन्त्रीमा बढुवा) र हीराचन्द्र केसी (राज्यमन्त्री)का नाम उक्त पार्टीले पठाएको थियो। उनीहरू सोमबार मन्त्री बन्ने तम्तयारीमा थिए। बधाई पनि खाए। तर, साँझपख निराश भए। पार्टीभित्र दुई धार देखापरेको छ, एक नेताले भने, गठबन्धनभित्र पार्टी अध्यक्ष (माधवकुमार नेपाल) कति निरीह हुनुहुँदो रहेछ भन्ने छर्लंग भएको छ। प्रधानमन्त्री देउवाले सोमबार बिहान गठबन्धनको बैठक बोलाएका थिए। उक्त बैठकमा गठबन्धन र बजेट पारित गर्न समस्या आउन सक्ने भन्दै देउवाले नेपालको प्रस्तावलाई अस्वीकार गरेका हुन्। नेपाल निरीह भएको यो पछिल्लो दृष्टान्त हो। स्थानीय चुनावमा कांग्रेस र माओवादीले मात्रै फाइदा लिएको भन्दै एकीकृत समाजवादी नेता असन्तुष्टि जनाए। त्यसअघि एमसीसी अनुमोदन गर्न नहुने भन्दै नेपालले पार्टीबाट निर्णय गराए। कार्यकर्तालाई सडकमा उतारे। पछि नेपाल र दाहालकै समर्थनमा एमसीसी अनुमोदन भयो। त्यसपछि नेपालले आत्मसमर्पण गर्नुपरेको प्रतिक्रिया दिएका थिए। २५ फागुनको पोलिटब्युरो बैठकमा उनले गठबन्धन तोडिन सक्ने अवस्था आएको चर्चा गरेका थिए। तर, नेपालले न गठबन्धन छाड्न सक्छन, न त भूमिका नै खास देखिएको छ। बालुवाटारमा आइतबार बिहान देउवा र नेपालबीच मन्त्री हेरफेरका विषयमा कुराकानी भएको थियो। त्यसकै आधारमा नेपालले पार्टीको सचिवालय बैठक बसाएका थिए। तर, पार्टी निर्णयविरुद्ध आफ्नै पार्टीका मन्त्रीहरू लागे। उनीहरूले बजेट छलफल चलिरहेका बेला मन्त्रिमण्डल हेरफेर नगर्न देउवा र दाहाल गुहारेका थिए। यो मन्त्री हेरफेर गर्ने उचित समय हैन। बजेट छलफल संसद्मा चलिरहेको छ। यस्तो बेला बजेटलाई नै प्रभाव पार्न सक्छ, स्वास्थ्यमन्त्री खतिवडाले भने, यसमा प्रधानमन्त्रीले गठबन्धनलाई क्षति हुने खालको निर्णय गर्न सक्नुहुन्न। संस्कृतिमन्त्री आलेले पार्टीले अन्य नेतालाई मौका दिन नयाँ निर्णय गरेको बताए। तर, समय नमिलेको आलेको भनाइ छ। पार्टीले अरू साथीहरूलाई मौका दिनलाई यो निर्णय अगाडि ल्याएको हुनुपर्छ। तर, यो अहिले समय होइन, मन्त्री आलेले भने, किनभने देश नै चुनावी संघारमा छ। सिंगो गठबन्धनलाई प्रदेश र संघको निर्वाचनमा बहुमत दिलाउनुपर्ने चुनौती छ। यो बेलामा नेतृत्वमा हेरफेर गरिनु उचित हुँदैन। श्रममन्त्री श्रेष्ठले पार्टीले निर्णयअघि आफूसँग छलफल नगरेको बताए। हामीसँग छलफल हुनुपर्दैन ? हामीले हाम्रो कार्यकालमा के त्यस्तो काम गयौं जसका कारण ८ महिना नहुँदै फिर्ता बोलाउनुपर्ने ? मलाई मन्त्री हेरफेर गर्ने भन्ने विषय थाहा छैन, मन्त्री श्रेष्ठले भने। मन्त्री खतिवडाले बजेटको मुखमा मन्त्री हेरफेर अन्तर्राष्ट्रिय प्रचलनविपरीत हुने बताए । स्थायी कमिटी सदस्यमा म पनि छु। रामकुमारीजी सचिव नै हुनुहुन्छ। मन्त्री हेरफेर बजारको हल्ला हो। मलाई केही जानकारी नै आएको थिएन, मन्त्री खतिवडाले भने, यो विषयमा पार्टी अध्यक्षसँग छलफल केही भएको थिएन बढी हल्ला बाहिर आएको हो। कांग्रेस प्रवक्ता डा प्रकाशशरण महतले उपयुक्त समय होइन भन्ने लागेर प्रधानमन्त्रीले मन्त्री हेरफेर रोकेको हुन सक्ने बताए। यो पार्टीको कुरा हो। पार्टीले पुरानालाई बोलाएर नयाँ व्यक्ति पठाउन चाहेर पनि हेरफेरको प्रस्ताव लगेका हुन्छन् । यो चलिआएकै कुरा हो। यति बेला संसदमा बजेट छलफल चलिरहेको छ। मन्त्री हेरफेरका लागि उपयुक्त समय होइन भन्ने लागेर प्रधानमन्त्रीजीले रोक्नुभएको हुन सक्छ, प्रवक्ता डा महतले भने, यो प्रधानमन्त्रीको अधिकारकै कुरा हो। प्रधानमन्त्री एक्लैले गरेको निर्णय पनि हैन। सोमबार बिहान सत्तारुढ दलका सबै शीर्ष नेताको बैठक बसेर अहिले हेरफेर नगर्ने भन्ने कुरा आएको हो। बालुवाटार स्रोतका अनुसार संसद्बाट बजेट पास गराएपछि मात्रै मन्त्री हेरफेर गर्ने सहमति भएको छ। सम्भवतः सोमबारसम्ममा एकीकृत समाजवादी र जसपाबाट सिफारिस भएका मन्त्री हेरफेर हुनेछन्। अहिले जोजो सिफारिस भएका छन्। तिनै व्यक्ति नै मन्त्री हुनेछन्, स्रोतले भन्यो। एकीकृत समाजवादी प्रवक्ता जगन्नाथ खतिवडाले दलको विशेषाधिकारमा प्रधानमन्त्रीले रोक्न नमिल्ने बताए। सिफारिसमा परेका मन्त्रीहरूलाई प्रधानमन्त्रीले तुरुन्तै शपथ ग्रहण गराउने दाबी प्रवक्ता खतिवडाले गरे। यसबारे पार्टीले बैठक बसेर निर्णय लिन्छ। प्रधानमन्त्री देउवाले शपथ ग्रहण नगराएर बस्न मिल्दैन, खतिवडाले अन्नपूर्ण पोस्ट्सित भने। एक नेताका अनुसार देउवा असहमत भएपछि नेपालले पार्टीका मन्त्रीलाई छलफलमा बोलाएका थिए। पार्टीले कुनै त्यस्तो हेरफेर गर्ने निर्णय नगरेको भन्दै काममा निरन्तर लाग्न उनले सुझाव दिएका थिए। पूर्वसभामुख दमननाथ ढुंगानाका अनुसार गठबन्धनभित्र प्रधानमन्त्री देउवा दबाबमा छन्। प्रधानमन्त्री देउवालाई जे पनि प्रस्ताव आइरहेको देखिन्छ। गठबन्धनका सहयात्रीको असन्तुष्टि पनि छ। सत्ता गठबन्धनका दलहरू खेल्न खोजिरहेको प्रस्ट देखिन्छ, पूर्वसभामुख ढुंगानाले भने। उनका अनुसार जोसुकै सांसदलाई मन्त्री हुनुपरेको छ। मन्त्री पदको मूल्यांकन उच्च भइरहेको छ कि अवमूल्यन भइरहेको छ ? यसको विचार कसले गर्ने ? उनले प्रश्न गरे। बेलायतको संसदीय व्यवस्थाको सिको गरे पनि सञ्चालन गर्न मन्त्री एवं सांसद संस्कारयुक्त नभएको जानकारहरू बताउँछन्। संसदीय व्यवस्था ल्याए पनि संस्कार ल्याउन नसकेको सर्वोच्च अदालतका पूर्वन्यायाधीश बलराम केसीको भनाइ छ । व्यवस्था बेलायती भयो। संस्कार नेपाली पाराको भयो। व्यवस्थासँगै संस्कार पनि ग्रहण गर्ने हो भने समस्या आउँदैन, उनले भने। पूर्वसभामुख ढुंगानाका अनुसार सत्ताकै कारण लोकतान्त्रिक संस्कार थिचिन पुगेको छ। अधिकारका लागि र थिति बसाउन साथीहरू (नेताहरू)ले धेरै संघर्ष त गरे। तर, सत्ताले लोकतान्त्रिक संस्कारलाई धेरै नराम्रोसँग थिचिदियो, उनले भने, आलोपालो भन्दै मन्त्रीहरू फेरिरहनु लोकतान्त्रिक संस्कार होइन। संविधानतः निषेधित नभए पनि लोकतान्त्रिक मूल्य मान्यता पालन गर्ने नेता वा पार्टीले गर्ने कुरा होइन। पूर्वन्यायाधीश केसीले कानुन संविधानले मन्त्रिमण्डल फेर्न नरोक्ने बताए। संसदीय व्यवस्थामा मिलिजुली सरकारमा मन्त्री फेरबदल सामान्य हो। राजनीतिक नैतिकताको कुरा मात्र हो, केसीले भने, मन्त्रालय राम्रोसँग सम्हाल्ने व्यक्ति पठाउनुपर्छ। फेरिरहने गर्नुहुँदैन।"
अनुगमन संयन्त्र बनाउँदै कांग्रेस,"काठमाडौं : नेपाली कांग्रेसले स्थानीय तहमा निर्वाचित जनप्रतिनिधिको कामको अनुगमन गर्ने भएको छ। कांग्रेसबाट निर्वाचित जनप्रतिनिधिको कामलाई प्रभावकारी बनाउन नियमित अनुगमनका लागि संयन्त्र बनाउने तयारी गरेको हो। कांग्रेस उपसभापति पूर्णबहादुर खड्काले पार्टीका स्थानीय समिति र निर्वाचित जनप्रतिनिधिबीच तालमेलमा फराकिलो दूरी देखिएकाले समन्वयका लागि पनि संयन्त्र आवश्यक रहेको बताए। पार्टीमा निर्वाचित साथीहरूका लागि अनुगमन गर्ने संयन्त्र निर्माण गर्दैछौं। २०७४ मा निर्वाचित जनप्रतिनिधि साथीहरूले पार्टीबाट पाउनुपर्ने सहयोग र सुझाव दिनबाट विगतमा हामीले गर्न नसकेका कमीकमजोरी सच्चाएर अघि बढ्नेछौं, खड्काले भने, पार्टीबाट प्रतिनिधि भएका साथीहरूले गरिरहेका कामहरूको अनुगमन गर्ने सोचमा छौं। पार्टीबाट नियमित सुझाव, सहयोग र अनुगमन गर्नेछौं । यसपटक हामी सचेत छौं। ललितपुरमा आइतबार कांग्रेसबाट निर्वाचित जनप्रतिनिधिको स्वागतका लागि आयोजित कार्यक्रममा उनले भने, विगतमा हामीले अनुगमनको प्रयास पनि गरेका हौं। तर, त्यो प्रभावकारी हुन सकेन। अब त्यसलाई पनि सच्याएर अगाडि बढ्नेछौं। पार्टीबाट संस्थागत अनुगमनको प्रवन्धमार्फत हाम्रा जनप्रतिनिधिलाई निरन्तर सुझाव र सहयोगका साथै काम कर्तव्यप्रति जिम्मेवार बनाउने काम गर्छाैं। उपसभापति खड्काले स्थानीय तहका निर्वाचित प्रतिनिधि र पार्टीका स्थानीय समितिले एकअर्काबाट सहयोग नभएको गुनासो आउने गरेको बताए। निर्वाचितहरू विस्तारै आफ्नो लयमा जाने अनि पार्टीका साथीहरू जसले पसिना बगाएर निर्वाचित गराए। उनीहरू पाखा लाग्ने अवस्था आउनुहुन्न। साथै पार्टीका साथीहरूले पनि निर्वाचित जनप्रतिनिधिको विरोध मात्रै गर्ने गरेको गुनासो आउने गरेको छ। अब यी सबैको सम्बोधन गर्ने गरी हामी अगाडि बढ्छौं, उनले भने। विगतमा अनुगमनको प्रयास भएकै हो। तर, त्यो प्रभावकारी भएन। अब सच्याएर अगाडि बढ्छौं। पार्टी र निर्वाचित जनप्रतिनिधिबीच समन्वय हुनुपर्नेमा उपसभापति खड्काको जोड थियो। संस्थागत रूपमा बाँधिएर सामूहिकताको भावनाले पार्टी र स्थानीय निकाय अगाडि बढाउनुपर्छ। यसको कार्यान्वयनका लागि केन्द्रबाट निगरानी आवश्यक पर्दछ, उनले भने। पार्टीभित्रका असन्तुष्टिहरू सार्वजनिक मञ्चमा नभई आन्तरिक छलफलमा राख्न सुझाव दिँदै खड्काले भने, हाम्रा उम्मेदवारहरू जो टिकट पाएर पार्टीको चुनाव चिह्न लिएर पराजय भोगेकाको भूमिका ५ वर्षको उत्तिकै महŒव हुन्छ। उहाँहरूले बारम्बार खबरदारी गर्ने। ५ वर्षका लागि त्यो भूगोलमा पार्टीको प्रतिनिधिको हिसाबले निर्वाचित जनप्रतिनिधिलाई झक्झकाउनुहोस्। कहाँ कमीकमजोरी छ देखाउने र सुझाव दिने काम गर्नुहोस्। मुलुकको संविधान र स्थानीय तहको ऐनले दिने कामलाई अनुमति दिनुहोस्। संयन्त्र समितिको विषयमा कांग्रेस महामन्त्री विश्वप्रकाश शर्माले भने देशभरिबाट निर्वाचितलाई पार्टीले केन्द्रबाटै सहजीकरण र समन्वयकारी भूमिका निर्वाह गर्नुपर्ने पार्टीको कर्तव्य भएको बताए। अनुगमन संयन्त्र बनाएर जाँदा निर्वाचित साथीहरूलाई काम गर्ने सहज वातावरण बन्ला। अर्कोतिर पार्टीले समन्वयकारी भूमिका खेल्दिँदा निर्वाचित साथीहरूलाई काममा हौसला मिल्न सक्छ, उनले भने। ललितपुरका जनप्रतिनिधिलाई सम्मान गर्न आयोजित कार्यक्रममा बोल्दै कांग्रेसका अर्का नेता उदय रानाले निर्वाचन जितिसकेपछि व्यक्तिले नभई पार्टीले जितेकाले काम गर्दा पार्टीसँग पनि समन्वय गर्न अनुरोध गर्दै भने ।"
"'नाम रोजगार मन्त्रालय, काम बेरोजगार उत्पादन गर्ने'","काठमाडौंः सांसद दुर्गा पौडेलले श्रम तथा रोजगार मन्त्रालयको नाम परिवर्तन गरेर श्रम तथा बेरोजगार मन्त्रालय राख्न माग गरेकी छन् । मंगलबार संघीय संसदको प्रतिनिधि सभामा खर्च कटौती प्रस्तावमाथि छलफललमा भाग लिँदै सांसद पौडेलले रोजगार मन्त्रालयले बेरोजगार मात्र उत्पादन गर्ने भएकाले मन्त्रालयको नाम फेरेर श्रम तथा बेरोजगार मन्त्रालय राख्नुपर्ने अवस्था सृजना भएको बताइन्। उनले भनिन्, युवालाई तालिम दिएर विकासमा सहभागी गराउनु पर्ने हो । श्रम तथा रोजगार मन्त्रालयले रोजगारी दिनुपर्नेमा बेरोजगार भएर नेपाली नागरिकहरु विदेश पलायन भइरहेका छन् । सरकारले प्रत्येक दिन युवाहरु जोखिम मोलेर विदेशीन बाध्य भएको भन्दै सरकार संवेदनशिल नभएको बताइन् ।"
"अछाम घटना अक्षम्य छ, दोषीलाई उम्किन दिनुहुँदैन : गगन थापा","काठमाडौंः सांसद गगनकुमार थापाले अपराधीलाई हदैसम्मको कारबाहीको माग गरेका छन् । मंगलबार संसदमा बोल्दै थापाले अपराधीले सजाय पाउनुपर्ने र निर्दोष कहिकतैबाट फस्ने अवस्था बन्न नहुने बताएका हुन् । थापाले अछाम घटनाको प्रसंग निकाल्दै सो घटना विभत्स आपराधीक रहेको बताए। अछामको पञ्चदेवल विनायक नगरपालिका ४ का १५ वर्षीय विनोद शाही मृत अवस्थामा भेटिएका थिए। उनी जेठ १७ गते वेपत्ता भएर गत शनिबार बिहान घरनजिकैको जंगलमा मृत भेटिएका थिए।घटनाको अनुसन्धान हुनुपर्ने भन्दै स्थानीय आन्दोलित छन्। उनले भने, 'यसमा संलग्न दोषीलाई कडाभन्दा कडा कारबाही हुनुपर्छ, दोषी छुट्दै नछुटोस । यो हाम्रो माग छ । कहिकतै राजनीतिक प्रतिशोध साध्नका लागि यस्ता घटनाहरुको प्रयोग नहोस् माननीय गृहमन्त्रीज्यूको ध्यानाकर्षण गराउन चाहन्छु ।' उनले भने, जनप्रतिनिधि वा राजनीतिक दलका विशेष मान्छेलाई छानीछानी अनुसन्धान गर्नुभन्दा पहिले नै दोषी किटान गर्ने गरिकन बहसहरु जसरी अघि बढाइएको छ । यसबाट पनि मुद्दाहरु प्रभावित नहोस् । जसले गल्ती गरेको छ, अपराधीले सजाय पाओस् । अन्याय, निर्दोष कहिकतैबाट फस्ने अवस्था पनि नबनोस् ।"
'करोडौं घुस खाएर औषधि व्यवस्था विभाग नयाँ भन्सार र मालपोत बन्यो',"काठमाडौं :संसदमा औषधि व्यवस्था विभागको सेवा प्रवाहमाथि प्रश्न उठेको छ । नागरिकको प्रत्यक्ष सेवा प्रवाहसँग जोडिएको विभागले गर्ने कामप्रति संसदमा प्रश्न उठेको हो । सांसद प्रेम सुवालले करोडौं घुस खाने औषधि व्यवस्था विभाग नयाँ भन्सारका रुपमा परिणत भएको टिप्पणी गरेका छन् । उनले भने, 'एउटा औषधि व्यवस्था विभाग छ, सभामुख महोदय । बिरामीलाई आवश्यक गुणस्तरीय औषधि ल्याउन करोडौं करोड घुस खाने नत्र ल्याउन नदिने औषधि व्यवस्था विभाग छ । त्यो अहिले नयाँ भन्सार र नयाँ मालपोत कार्यालय भयो भनेर बिरामीहरुको गुनासो छ । प्रधानमन्त्रीको विश्वासपात्र स्वास्थ्य तथा जनसंख्या मन्त्री हुनुहुन्छ ।' औषधि व्यवस्था विभागमा अराजक कमिसनको खेल किन रोकिएन भन्ने जनताको प्रश्न भन्दै सम्बन्धित मन्त्रीसमक्ष ध्यानाकर्षण गराए ।"
बर्दिया घटनामा गोली हान्ने आदेश थिएन :गृहमन्त्री,"काठमाडौं : गृहमन्त्री बालकृष्ण खाणले बर्दिया घटनामा गोली हान्ने आदेश नभएको स्पष्ट पारेका छन्। मंगलबार संसद बैठकमा बोल्दै गृहमन्त्री खाडले आन्दोलनमा उत्रिएका नागरिकहरुमाथि गोली चलाउने आदेश नभएको बताएका हुन्। उनले नागरिकको जीवन रक्षा नै राज्यको दायित्व भएको भन्दै बर्दियाको घटनामा दोषीमाथि कारबाही हुने बताए। गृहमन्त्री खाडले घटनाको छानबिन र आवश्यक कारबाहीका लागि ५ सदस्यीय समिति गठन गरेको समेत जानकारी दिए। बर्दियाको मधुवन नगरपालिकास्थित ओराली बजारमा सोमबार प्रहरी र स्थानीयबीच झडप हुँदा १ जनाको मृत्यु भएको थियो भने २० जना घाइते भएका थिए। घटनामा मधुवन नगरपालिका२ निवासी १८ वर्षीया नबीना चौधरीको मृत्यु भएको थियो। सोमबार घरकै बारीमा दाउरा भाँचिरहेको अवस्थामा चितुवाले आक्रमण गरी मधुवन सोनाहाकी ४१ वर्षीया अस्मिता थारू घाइते भएपछि वन्यजन्तुबाट सुरक्षाको माग गर्दै स्थानीय सामुदायिक वनका समुदाय सडकमा उत्रिएको थियो। सडक खुलाउने क्रममा प्रहरी र समुदायबीच झडप हुँदा सो घटना भएको हो। आक्रामक बाघ स्थानान्तरण गरिनुपर्ने, जंगल क्षेत्रमा तारबार गरिनुपर्ने समुदायलाई सुरक्षा दिइनुपर्ने समुदायको माग छ। झडपका क्रममा जनपद प्रहरीका १२ जना र शसस्त्र प्रहरीका ७ जना गरी १९ जना सुरक्षाकर्मीहरू घाइते भएको जिल्ला प्रहरी कार्यालय बर्दियाका प्रहरी निरीक्षक हृदेश सापकोटाले बताएका छन्। स्थिति नियन्त्रण लिन सुरक्षाकर्मीले २० सेल अश्रुग्यास प्रहार गरेको थियो। भारतको कर्तनियाघाट वन, विहार र बर्दिया राष्ट्रिय निकुञ्ज जोड्ने जैविक मार्ग खातामा वन्यजन्तुहरूको संख्या वृद्धि भएसँगै आक्रमणको क्रम बढेको छ। जेठ १० गते सोही क्षेत्रको जनजागृति सामुदायिक वनमा बाख्रा चराउन गएकी मधुवन नपा२ निवासी ४७ वर्षीया कौसिला पालको पाटेबाघको आक्रमणमा परी मृत्यु भएको छ। वन्यजन्तुको आक्रमण न्यूनीकरण गर्दै सुरक्षित संरक्षण हुनुपर्ने स्थानीयको माग छ।"
"हदम्यादहदम्याद भनियो, विधेयकमा देखिएन","काठमाडौं : प्रतिनिधिसभाले यौन हिंसाविरुद्धका केही ऐनलाई संशोधन गर्न बनेको विधेयक सोमबार स्वीकृत गरेको छ। अब यसमा दफावार छलफल हुनेछ। उक्त विधेयकमा बहुचर्चामा रहेको हदम्याद हटाउने वा बढाउनेबारे समेटिएको छैन। प्रतिनिधिसभाको सोमबारको बैठकमा कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला)ले उक्त विधेयकमाथि विचार गरियोस् भन्ने प्रस्ताव राखेका थिए। सरकारले यो विधेयक जेठ १६ गते दर्ता गरेको थियो। यससम्बन्धी सैद्धान्तिक छलफलमा उठेका प्रश्नको जवाफ दिने क्रममा मन्त्री कोइरालाले हदम्यादको प्रावधानबारे कानुन आयोगले अध्ययन गरिरहेको बताए। म मन्त्री भएर आएपछि तत्कालै यस विषयमा अध्ययन गर्न नेपाल कानुन आयोगलाई भनिएको छ, मन्त्री कोइरालाले भने, हदम्यादका कारणबाट न्यायबाट वञ्चित हुन नपरोस् भन्ने यहाँहरूको भावनामा सरकार गम्भीर छ। आयोगको अध्ययन प्रतिवेदन नआएसम्म बलात्कार तथा यौन हिंसा घटनाको उजुरी दिने हदम्याद हटाउन नसकिने कोइरालाको भनाइ थियो। उनले विधेयकमाथि दफावार छलफलका क्रममा आउने कुरा समेट्न तयार रहेको बताए। मुलुकी ऐन २०२० ले बलात्कार मुद्दामा ३५ दिन हदम्याद राखेको, पछि बढाएर ६ महिना बनाएको उनले उल्लेख गरे। मुलुकी अपराध संहिता २०७४ मा एक वर्ष राखिएको उनको भनाइ थियो। उनले एउटा घटनाबाट प्रभावित नभई समग्र समाजका सवालहरूका बारेमा अध्ययन, छलफल गरेर कानुन परिमार्जन गरिने बताए। एक युवतीले हालै आफू १६ वर्षको हुँदा सौन्दर्य प्रतियोगिता आयोजकबाट पीडित भएको भन्दै सामाजिक सञ्जालमा भिडियो राखेकी थिइन्। त्यसपछि सरोकारवालाले हदम्यादको कानुनी प्रावधान हटाउन माग गर्दै आएका छन्। सांसदहरू कमला पन्त, विमला राई पौड्याल, विमला घिमिरे, गंगाकुमारी बेलवासे, प्रमिला कुमारी, मदनकुमारी शाह, तुलप्रसाद विश्वकर्मा, खिमलाल देवकोटा र शेखरकुमार सिंहले हदम्यादको व्यवस्था हटाउनुपर्ने भन्दै यौन हिंसासम्बन्धी संकल्प प्रस्ताव हालै दर्ता गरेका थिए। मुलुकी अपराध संहिता २०७४ को दफा २२९ मा हदम्यादसम्बन्धी व्यवस्था छ। जसअनुसार दफा २२० अन्तर्गतको कसुरमा जहिलेसुकै पनि उजुर गर्न सकिन्छ। यो भनेको हाडनाता करणीसम्बन्धी व्यवस्था हो। दफा २१९, २२१, २२२, २२३, २२४, २२५ र २२६ (३) अन्तर्गतको कसूरमा एक वर्षभित्र र यस परिच्छेद (करणीसम्बन्धी कसूर)को अन्य कसूरमा कुरा थाहा पाएको तीन महिना नाघेपछि उजुर नलाग्ने जनाइएको छ। दफा २१९ मा जबरजस्ती करणी गर्न नहुने, २२१ मा थुनामा रहेको व्यक्तिसँग करणी गर्न नहुने, २२२ मा आफ्नो संरक्षण वा सुरक्षामा रहेको व्यक्तिसँग करणी गर्न नहुने, २२३ मा कार्यालय वा पेसागत सेवा प्राप्त गर्ने व्यक्तिसँग करणी गर्न नहुने, २२४ मा यौन दुव्र्यवहार गर्न नहुने, २२५ मा बालयौन दुरुपयोग गर्न नहुने र २२६ (३) मा बालबालिकाविरुद्ध उपदफा (१) बमोजिमको कसुर गर्ने व्यक्तिलाई दफा (१९) बमोजिम सजाय हुने व्यवस्था उल्लेख छ। बालबालिका संरक्षण ऐनको दफा ७४ मा हदम्यादसम्बन्धी व्यवस्था छ। दफा ६६ अन्तर्गतको कसुरको सम्बन्धमा प्रचलित कानुनमा कुनै हदम्याद तोकिएकोमा त्यस्तो हदम्यादभित्र र हदम्याद नतोकिएकोमा सो कसूर भए गरेको मितिले एक वर्षभित्र मुद्दा दायर गरिसक्नुपर्नेछ, दफा १ मा लेखिएको छ। दफा २ मा भनिएको छ, उपदफा (१) बमोजिम मुद्दा दायर नगरिएको अवस्थामा प्रचलित कानुनमा जुनसुकै कुरा लेखिएको भए तापनि बालबालिका विरुद्धको कसूरको सम्बन्धमा मुद्दा दायर गर्ने हदम्याद त्यस्तो बालबालिका अठार वर्ष पूरा भएको मितिले एक वर्षसम्म कायम रहनेछ।"
"गिरिबन्धु टीस्टेट, सार्ने नाममा सिध्याउने सेटिङ","बिर्तामोड (झापा) : उद्योगका नाममा राज्यबाट पटकपटक हदबन्दी छुट पाएको झापाको गिरिबन्धु टीस्टेटको २८० बिघा जमिनमा रियल स्टेट बनाउने चलखेल तीव्र पारिएको छ। त्यसका लागि सरकारी संयन्त्रको दुरुपयोगदेखि अदालतमा विचाराधीन मुद्दामा व्यापक चलखेल भइरहेको छ। व्यापारी दीपक मल्होत्राको योजना र लगानीमा टीस्टेटको जग्गा सट्टापट्टा गरी घरजग्गाको व्यापार गर्ने तयारी भइरहेको प्रदेश १ का आर्थिक मामिला तथा योजनामन्त्री इन्द्रबहादुर आङ्बोले बताए। बिचौलिया र भूमाफियाको दबाब र प्रभावमा अर्थमन्त्री जनार्दन शर्माले टीस्टेटको जग्गा सट्टापट्टा र बिक्रीवितरण गर्न पाउने व्यवस्था बजेटमा समेत राख्न भ्याएका छन्। उद्योग व्यवसाय वा प्रतिष्ठानको नाममा रहेको हदबन्दीभन्दा बढी जग्गा धितो राखी कर्जा लिन, व्यवसाय टाट उल्टेमा बिक्री गरी सरकारी राजस्व तिर्न र बैंक तथा वित्तीय संस्थाको कर्जा भुक्तानी गर्न पाउने व्यवस्था गरिनेछ, अर्थमन्त्री शर्माले आगामी आर्थिक वर्षको बजेट भाषणमा भनेका छन्। विसं २०२१ को भूमिसुधारमा हदबन्दीबाट जमिन जोगाउने नियतले झापाका जमिनदार भगवान गिरीले टीस्टेट स्थापना गरेका थिए। औद्योगिक प्रयोजनमा हदबन्दी नलाग्ने त्यसबेला पनि नियम थियो। चिया उद्योग भएकै कारण बहुदलीय व्यवस्थामा पनि उक्त जग्गामा हदबकन्दी लागेन। झापाको केन्द्र मानिने बिर्तामोड नगरमा २८० बिघाको चाक्लो प्लट व्यापारीको नजरमा लोभलाग्दो बन्यो। त्यही भएर यसमाथि बिचौलियाको नजर पयो। त्यही चंगुलमा यसका सञ्चालकसमेत परे। फलतः नीति निर्माण एवं उच्च राजनीतिक तहमा प्रभाव पार्नसक्ने बिचौलियाहरू चिया बगानको महँगो जग्गालाई सस्तो र कम मूल्यका जमिनसँग साट्ने कानुनी प्वाल खोज्नतिर लागे। चिया बगानको जग्गामा महँगा अपार्टमेन्ट बनाएर अर्बौं कुम्ल्याउने चलखेल त्यहींबाट प्रारम्भ भयो। जग्गा माफियाकै योजनाअनुसार भूउपयोग ऐन २०७६ मा संशोधन गरिएको थियो। त्यसमा हदबन्दी लागेका जग्गाहरू अन्यत्र सस्ता जग्गा दिएर साट्न पाइने व्यवस्था गरिएको थियो। त्यही कानुनी छ्रिद्रमा टेकेर गिरिबन्धु टीस्टेटको जग्गा हत्याउन भूमाफिया र जग्गा दलालहरू सल्बलाएका हुन्। गिरिबन्धु टीस्टेटको क्षेत्रफल ३४३ बिघा १९ कट्ठा १२ धुर छ। त्यसमध्ये ५१ बिघा २०६०६१ सालमै सट्टापट्टा तथा बिक्री वितरण भइसकेको छ। केही जग्गा मजदुरलाई बाँडिएको छ। हाल २ सय ८० बिघा यसको नाममा छ। यो जग्गा पूर्वपश्चिम राजमार्गको उत्तर र दक्षिणमा करिब एकएक किलोमिटर तथा बिर्तामोड बजारसँग जोडिएको छ। पछिल्लो समयमा विकासको फड्को मारेको बिर्तामोडको त्यो जग्गाको प्रतिधुर डेढ लाखदेखि ३० लाखसम्म चलचल्तीको मूल्य छ। एक कट्ठामा २० धुर र २० कट्ठाबराबर १ बिघा हुन्छ। टीस्टेटको जग्गा प्लटिङ गरेर बिक्री गर्ने खेल दुई दशक पहिल्यै सुरु भएको हो। भूमाफिया र जग्गा दलालको योजनालाई सहयोग पुग्ने गरी मन्त्रिपरिषद्ले पनि निर्णय गरिसकेको छ। २०७८१७ गते भूमि व्यवस्था मन्त्रालयको प्रस्तावमा गिरिबन्धु टीस्टेट प्रालि झापाको स्वामित्वमा रहेको जग्गा सट्टापट्टा वा स्थानान्तरणका लागि स्वीकृति दिने निर्णय मन्त्रिपरिषद्बाट भएको थियो। उक्त निर्णयमा टीस्टेटलाई झापाको कचनकवल गाउँपालिका वडा नम्बर ७ र २ तथा झापा गाउँपालिकामा सार्न दिने तय भएको थियो। टीस्टेट सार्ने भनिएको कचनकवलको जग्गामा हात्तीआतंक मच्चिने गरेको स्थानीयवासी बताउँछन्। भूमाफियासँगको मिलोमतोमा दुर्गमको सस्तो ठाउँमा कम्पनीका लागि जग्गा किन्ने गिरिबन्धुको योजना छ। टीस्टेटले भूमि व्यवस्थापन तथा अभिलेख विभागमा जग्गा हस्तान्तरणका लागि पटकपटक निवेदन दिएको थियो। पछिल्लो पटक २०७७ पुस १९ र माघ १४ मा निवेदन दिएको हो। उसले आवश्यकताअनुसार कित्ताकाट गरेर अन्य व्यक्तिलाई बिक्रीवितरण गर्न पाउने माग निवेदनमा गरेको थियो। निवेदनमा टेकेर विभागले २०७७ फागुन २० र २०७७ चैत १० गते निर्देशक गुरुदत्त सुवेदीको संयोजकत्वमा स्थलगत निरीक्षण समिति बनायो। प्रभाव र दबाब मा परेर समितिले जग्गा सट्टापट्टा गर्न स्वीकृत दिन सक्ने राय दिएको थियो। समितिको प्रतिवेदनका आधारमा जग्गा सट्टापट्टा वा स्थानान्तरण गर्न सरकारले स्वीकृति दिएको देखिन्छ। यता मन्त्रिपरिषद्ले २०७६ मा टीस्टेटको जग्गा सट्टापट्टा र बिक्री वितरण गर्न पाउने निर्णय गरेपछि संसद्को कृषि तथा सहकारी समितिले त्यसलाई रोक्न निर्देशन दिएको थियो। समिति सभापति पूर्णाकुमारी सुवेदीले कुनै हालतमा पनि चिया बगान मास्न नहुने भन्दै समितिले त्यस्तो निर्णय गरेको बताइन्। त्यहाँ चिया बगान मासेर जग्गा प्लटिङ गर्ने कार्य गलत हो, चिया बगान मास्न दिनुहँुदैन, उनले भनिन्। गिरिबन्धु टीस्टेट पुरानोमध्ये पर्छ। तत्कालीन राजा महेन्द्रले २०२१ मा भूमिसुधार लागू गरे। जग्गा बचाउन झापाका जमिन्दारले चिया बगानको अवधारणा ल्याए। तत्कालीन युवराज वीरेन्द्र र अधिराजकुमार ज्ञानेन्द्र दार्जिलिङमा पढ्थे। उनीहरू जाँदाआउँदा झापाका जमिनदार बुधकरण र मोहनलाल राजवंशीको घरमा बस्ने गर्थे। राजवंशी दाजुभाइको राजा र उनको परिवारसँग राम्रो सम्बन्ध भयो। उद्योग स्थापना गर्ने भए हदबन्दी छुट दिन सकिने कुरा त्यतिबेला राजाबाट आएको थियो। टाठाबाठा राजवंशी दाजुभाइले बुधकरण टीस्टेट स्थापना गरेर हदबन्दीबाट जग्गा जोगाए। त्यसको सिको गर्दै झापाका अर्का जमिनदार भगवान गिरीले पनि गिरिबन्धु टीस्टेट स्थापना गरे। २०२१ सालमा २८ बिघाभन्दा बढी जमिनमा हदबन्दी लगाइयो। बहुदलीय व्यवस्थापछि ११ बिघाको हदबन्दी लाग्ने व्यवस्था गरियो। तर, टीस्टेटमा दुवैपटक हदबन्दी लागेन। २०२९ मा गिरिबन्धु टीस्टेटमा हदबन्दी लागू नहुने सूचना राजपत्रमा प्रकाशित भएको पाइन्छ। २०२९ पुस ११ गते भूमिसम्बन्धी ऐन २०२१ को दफा १२ खण्ड (ङ) ले दिएको अधिकार प्रयोग गरी ३४३ बिघा १९ कट्ठा १२ धुर गरी जम्मा ५ सय बिघासम्म चिया उद्योगको जग्गा कायम रहेसम्म हदबन्दी छुट दिइएको सूचना राजपत्रमा प्रकाशित छ। भूमिसम्बन्धी ऐन २०२१ ले हदबन्दीभन्दा बढी भएको जग्गा जुन कामका लागि लिइएको हो त्यही काम रहेसम्म भूमि उपभोग गर्न पाइने व्यवस्था थियो। त्यसअनुसार त्यस्तो भूमि खरिद बिक्री तथा सट्टापट्टा गर्न नपाउने व्यवस्था थियो। तर, २०७६ मा भूमिसम्बन्धी ऐनमा संशोधन गरेर सट्टापट्टा तथा बिक्री वितरणको बाटो खोलिएको छ। उद्योग, प्रतिष्ठान, कम्पनी वा संस्था कुनै कारणले विघटन हुने भएमा वा लिक्विडेसनमा जाने भएमा त्यस्तो उद्योग, प्रतिष्ठान, कम्पनी वा संस्थाको दायित्व फरफारक गर्ने प्रयोजनका लागि यस ऐनको अधीनमा रही नेपाल सरकारको स्वीकृतिमा वितरण गर्न बाधा परेको मानिने छैन, ऐनको दफा १२ को १ मा संशोधित व्यवस्था छ। दफा २ मा नेपाल सरकारको सूचित आदेशद्वारा तोकिएको हदबन्दीभित्रको जग्गा स्थापित कृषि फार्म, उद्योग, प्रतिष्ठान, कम्पनी वा संस्था अन्यत्र स्थानान्तरण गर्नुपर्ने वा सट्टापट्टा गर्नुपर्ने उचित र पर्याप्त कारण देखाइ दिएको निवेदन मनासिब देखिएमा त्यस्तो कृषि फार्म, उद्योग, प्रतिष्ठान, कम्पनी वा संस्थाको भोग चलन गरिरहेको जग्गा यस ऐनको अधीनमा रही नेपाल सरकारले तोकेको सर्तबमोजिम अर्को ठाउँमा सट्टा वा स्थानान्तरण लागि स्वीकृति दिन सक्नेछ, भन्ने व्यवस्था गरियो। हदबन्दीभन्दा बढी जग्गा राष्ट्रियकरण गर्नुपर्नेमा बिक्रीवितरण र छुट दिने व्यवस्था गरिएको थियो। लामो समयसम्म भूमि प्रशासनमा बसेका भूमि व्यवस्था तथा अभिलेख विभागबाट सेवानिवृत्त निर्देशक समरबहादुर सिंह गिरिबन्धु टीस्टेटको जग्गा सट्टापट्टा गर्ने व्यवस्थाका लागि विगतमा पटक(पटक दबाब आउने गरेको सुनाउने गर्छन्। कानुनले विघटन हुने वा लिक्विडेसन जाने अवस्थामा मात्र औद्योगिक जग्गा बिक्री वितरण वा सट्टापट्टा गर्न पाइन्छ। भूमि व्यवस्था मन्त्रालयका उच्च अधिकारीहरूका अनुसार गिरिबन्धु टीस्टेट त्यो अवस्थामा पुुगेको छैन। मन्त्रालयका प्रवक्ता सहसचिव जनकराज जोशी भूमि ऐनको आसय भूउपयोग परिवर्तन गर्न पाइने नभएको तर्क गर्छन्। ऐनमा भूउपयोग परिवर्तन गर्न पाइने आसय कतै छैन, प्रवक्ता जोशीले भने, समस्याग्रस्त भयो भने मात्रै सट्टापट्टा गर्न पाउने हो। सुशील कोइराला प्रधानमन्त्री हुँदा पनि यो टीस्टेटको जग्गा बिक्री वितरण प्रयास गरिएको थियो। तर, तत्कालीन भूमिसुधार सचिव लोकदर्शन रेग्मीले टीस्टेटको जग्गा बिक्रीका लागि फुकुवा हुन नसक्ने भन्दै रोकेका थिए। रेग्मीको निर्णयमा डिल्लीबजार मालपोत कार्यालयका तत्कालीन प्रमुख ठाकुर निरौलाले पनि सहयोग गरेका थिए। जग्गा सट्टापट्टामा टीस्टेटका मजदुरको तीव्र विरोध रह्यो। त्यही भएर बिचौलियाहरू मजदुरलाई फकाउन लागेका छन्। मजदुरहरूले कुनै हालतमा पनि चिया उद्योग सार्न नदिने चेतावनी दिएका थिए। मजदुरलाई फकाउने काममा विष्णु राई सक्रिय बनेका छन्। स्रोतका अनुसार उनले मजदुरलाई पारिश्रमिक पनि दिइरहेका छन्। उनीहरूलाई निश्चित जग्गा दिने सहमति भएको एक मजदुरले बताए। मजदुरहरूले भने प्रतिव्यक्ति ५ कट्ठा जग्गाको माग राखेका छन्। उद्योगमा १७८ स्थायी मजदुर छन्। मजदुर नेता भूपाल सापकोटा राज्यको सम्पत्ति भूमि माफियाले खाएको हेर्न नसकिने बताउँछन्। मजदुरको रगत पसिनाका कारण यो जग्गा जोगिएको हो, सापकोटाले भने, सरकारले हदबन्दी कायम गरोस्। राज्यले अधिग्रहण गरोस्। जग्गा प्लटिङ गरेर राज्यको सम्पत्ति दुरुपयोग गर्न दिनुहँुदैन। पार्टीका ठूला नेता पैसा पाएपछि चुप बस्ने गरेकाले स्थानीय नेताहरूलाई कुरा उठाउन गाह्रो भएको स्थानीय एक प्रतिनिधिले गुनासो पोखे। पैसा पाएपछि सबै नेताको मिलेमतो भइहाल्छ, उनले भने, विरोध गर्ने हामी तारो बन्छौं। आउने आर्थिक वर्षको बजेटमा पनि टीस्टेटको जग्गा बिक्री वितरण गर्न लागि बाटो खोलेको देखिन्छ। बजेटमा भएको व्यवस्थामा टेकेर चलखेल हुने सम्भावना बढेको भूमिसुधार तथा मालपोत कार्यालय झापाका मालपोत अधिकृत दीपेन्द्रबहादुर खत्री बताउँछन्। जग्गा सट्टापट्टा र खरिद बिक्री गर्न पाउने भन्ने निर्णय भएको कुरा सुनेका मात्रै हौं, मालपोत अधिकृत खत्रीले भने, यो विषयमा कुनै चिठिपत्र आएको छैन। भूमि व्यवस्था मन्त्रालयका प्रवक्ता जनकराज जोशीले संसदीय समितिको निर्देशनअनुसार सरकारले गरेको निर्णय कार्यान्वयन नगर्ननगराउन पत्राचार गरेको बताए। त्यसविरुद्ध गिरिबन्धु टीस्टेट सर्वोच्च अदालत गएको छ। यो मुद्दा विचाराधीन छ। अदालतमा सेटिङ गरेर भए पनि यो निर्णय कार्यान्वयन गराई छाड्ने ढंगले गिरोह लगिरहेको प्रदेशमन्त्री भनाइ छ। धम्क्याउने, प्रलोभनमा पार्ने कामसमेत यो गिरोहले गरिरहेको छ, उनले भने, अदालतलाई सेटिङ गरेर वा न्यायाधीश नै किनेर भए पनि यसलाई कार्यान्वयन गर्छु भनेर लागेको छन्। प्रदेश १ सरकारले टीस्टेटको जग्गा स्थानान्तरण र सट्टापट्टा गर्ने निर्णय बदर गर्न संघीय सरकारसँग माग राखेको छ। हदबन्दीभन्दा बढी भएको जग्गा सट्टापट्टा तथा स्थानान्तरण गर्ने विषय प्रदेश सरकार र स्थानीय सरकारको पनि साझा अधिकार सूचीमा रहेको भन्दै निर्णय बदर गर्न प्रदेश सरकारले माग गरेको हो। प्रदेश १ का आर्थिक मामिला तथा योजनामन्त्री इन्द्रबहादुर आङ्बोले जग्गा सट्टापट्टा तथा स्थानान्तरणसम्बन्धी निर्णय गर्दा पहिलेको ऐनलाई नै सक्रिय बनाउनुपर्ने बताए। प्रदेश १ सरकारले प्रधानमन्त्री तथा मन्त्रिपरिषद्को कार्यालय तथा भूमि व्यवस्था मन्त्रालयलाई यो निर्णय बदर गर्न मागसहितको पत्र पठाएको उनले बताए। संशोधित भूमि ऐनलाई पहिलाकै अवस्थामा फर्काउनुपर्छ, उनले भने, यो गिरिबन्धु टीस्टेटलाई सट्टापट्टा गर्न दिने निर्णय खारेज हुनुपर्छ। विगत ६७ वर्षदेखि गिरिबन्धु टीस्टेट बन्द छ। कम्पनीले यो बन्द देखाएर नै बगानको जग्गा बेच्न लागेको हो। पुरानो उद्योग बन्द गरेर गिरिबन्धु नयाँ उद्योग भने सञ्चालन गरिरहेका छन्। गिरिबन्धुले सरकारसँग गरेको प्रस्तावमा नै चियाका बिरुवा ५० वर्ष पुरानो भएका, नयाँ बिरुवा लगाउने विकल्प धेरै वर्षदेखि नोक्सानीमा चली आएको कम्पनीको आर्थिक अवस्थाले सहज नहुने तर्क गरिएको छ। पूर्वपश्चिम राजमार्ग बनेपछि वायु प्रदूषित हुने, घनाबस्ती वगानमा प्रयोग हुने रासायनिक मल र विषदीले मानिसको स्वास्थ्य प्रतिकूल प्रभाव पर्दा स्थानीयको विरोध भएको जस्ता विषय ल्याएर बगान सखाप गर्न खोजिएको छ। गिरिबन्धु टीस्टेटका प्रमुख सञ्चालक छत्रबहादुर गिरी हुन्। सञ्चालकमा भरतलाल गिरी, त्रिलोचन (नन्दकिशोर) गिरी, श्याम गिरी, राजेश गिरी, प्रशान्त गिरी, रमेश गिरी, मंगलादेवी गिरी र भीमादेवी गिरी छन्। त्यहाँ चिया बगान मासेर जग्गा प्लटिङ गर्ने कार्य गलत हो, चिया बगान मास्न दिनुहुँदैन। पूर्णकुमारी सुवेदी, सभापति, संसद्को कृषि, सहकारी तथा प्राकृतिक स्रोत समिति संशोधित भूमि ऐनलाई पहिलाकै अवस्थामा फर्काउनुपर्छ। यो गिरिबन्धु टीस्टेटलाई सट्टापट्टा गर्न दिने निर्णय खारेज हुनुपर्छ। इन्द्रबहादुर आङ्बो, आर्थिक मामिला तथा योजनामन्त्री, प्रदेश १ ऐनमा भूउपयोग परिवर्तन गर्न पाइने आसय कतै छैन। समस्याग्रस्त भयो भने मात्रै सट्टापट्टा गर्न पाउने हो। जनकराज जोशी, प्रवक्ता, भूमि व्यवस्था, सहकारी तथा गरिबी निवारण मन्त्रालय उच्च राजनीतिक स्रोतका अनुसार यो जग्गा खरिदमा व्यापारी दीपक मल्होत्रा मुख्य योजनाकार र लगानीकर्ता हुन्। उक्त समूहले टीस्टेटको जग्गा किनेर व्यापारिक प्रयोजनमा ल्याउन ३ अर्बभन्दा बढी खर्च गरिसकेको स्रोतको दाबी छ। स्थानीय नेतादेखि मजदुर व्यवस्थापनको काम विष्णु राईले गरिरहेका छन्। जग्गा बिक्रीवितरण प्रस्तावक एवं योजनाकार राई हुन्। लगानीकर्ताबाट टीस्टेटका अध्यक्ष छत्र गिरीले १ अर्ब रुपैयाँ लिइसकेको उच्च स्रोतले बतायो। कम्तीमा २ अर्ब प्रक्रिया मिलाउँदा खर्च भएको छ। राजनीतिक दलका नेता, कर्मचारी, मन्त्रीसम्मलाई यो रकम बाँडिएको स्रोतको दाबी छ। स्रोतका अनुसार मल्होत्राले सय बिघा पाउने छन्। विष्णु राईलगायत स्थानीय केही व्यक्तिले ९९ बिघा लिनेछन्। बाँकी ८१ बिघा स्वयं गिरीले राख्नेछन्। केही जग्गा बाटोमा पनि गएको छ। पहिलो चरणमा २४३ बिघा १ कट्ठा १० धुर जग्गा तुरुन्त बिक्री गर्न गिरी बन्धुले सरकार समक्ष प्रस्ताव गरेका छन्। राजाको शासन कालमा गिरिबन्धु टीस्टेटलाई फुटाएर नाज टीस्टेटको जग्गा प्लटिङ गरेर सफल भएका कारण पनि झापामा राईको विश्वसनीयता छ। राई झापामा नेता, कर्मचारी मिलाएर काम गर्न सक्ने जग्गा कारोबारीका रूपमा चिनिन्छन्। मल्होत्राले केन्द्रको सेटिङ मिलाउने काम गर्छन्। मल्होत्राकै सेटिङमा सबै काम भइरहेको प्रदेश मन्त्री आङ्बोले बताए।"
हत्या आरोपमा पक्राउ परेका वडाध्यक्षलाई थुनामा राख्न आदेश,रुकुपूर्व : रुकुमपूर्वमा महिलाको हत्या आरोपमा पक्राउ परेका वडाध्यक्षसहित तीन जनालाई पुर्पक्षका लागि थुनामा राख्न अदालतले आदेश दिएको छ। रुकुमकोट जिल्ला अदालतका न्यायाधीश सनतचन्द्र लवटको इजलासले रुकुमपूर्वको पुथा उत्तरगङ्गा गाउँपालिका११ का नवनिर्वाचित वडाध्यक्ष कुमारसिं बुढासहित तीन जनालाई थुनामा राख्न आदेश दिएको हो। सोमबार वडाध्यक्षसँगै सोही वडाका निवर्तमान वडाध्यक्ष जयबहादुर बुढा र उनका भाइ अर्जुन बुढालाई अदालतले पुर्पक्षका लागि थुनामा राख्न आदेश दिएको हो। जिल्ला प्रहरी कार्यालय रुकुमपूर्वका प्रमुख प्रहरी नायब उपरीक्षक प्रकाश डाँगीले पुथा उत्तरगङ्गा गाउँपालिका१० की ३९ वर्षीया दुँठी बुढा भन्ने जुनमाया बुढाको हत्या आरोपमा निजहरूलाई कारागार चलान गर्ने आदेश भएको बताए। वैशाख १९ गते पुथा उत्तरगङ्गा गाउँपालिका१० तकसेरामा स्थानीय निर्वाचन प्रचारप्रसारका क्रममा भएको विवाद मिलाउन जुनमाया बुढा माओवादी कार्यकर्ताले अपहरण गरेर हत्या गरेको आरोपमा प्रहरीले तीन जनालाई पक्राउ गरेको थियो। निजहरूसहित नाम नखुलाइएका २० जनाविरुद्ध २० गते किटानी जाहेरी परेको थियो भने २८ गते तीन जनालाई पक्राउ गरिएको थियो। वडाध्यक्षमा विजयी भएका कुमारसिं बुढा मतदानको अवधिमा पनि प्रहरी हिरासतमै थिए। अपहरणमा परेकी बुढालाई खोज्ने क्रममा स्थानीयले तकसेरादेखि करिब चार किलोमिटरमाथि जङ्गलमा शव फेला पारेर प्रहरीलाई खबर गरेका थिए। मृतक जुनमाया बुढाको शव लुम्बिनी प्रादेशिक अस्पताल बुटवल लिएर परीक्षण गरिएको थियो। जेल चलान भएका सिंह गत वैशाख ३० गते भएको निर्वाचनमा माओवादी केन्द्रबाट निर्वाचित भएका हुन्। उनी मतदान हुनुअघि नै पक्राउ परिसकेका थिए।
रकम अभावले जलविद्युत् आयोजनाको काम ठप्प,"रसुवा : रसुवा र धादिङको सीमा क्षेत्र सोमदाङमा निर्माणाधीन माथिल्लो मैलुङ ए जलविद्युत् आयोजनाको निर्माण कार्य डेढ वर्षदेखि ठप्प छ। आयोजना निर्माणका लागि रकम अपुग भएपछि काम रोकिएको हो। आयोजनामा लगानी जुटाउने काम भइरहेको आयोजनाका प्रोजेक्ट इन्चार्ज दुर्गासुमन जोशीले बताए। ६४२ मेगावट क्षमताको आयोजनाको काम बेलाबेलामा रोकिँदै आएको छ। आयोजनाले प्रसारण लाइन निर्माणतर्फको काम मात्र बाँकी रहेको जनाएको छ। हिउँ पर्ने समय, वर्षा र चाडपर्वको समयमा आयोजनामा काम नहुने भएकाले आयोजना निर्माणमा ढिलाइ भएको उनको भनाइ छ। नियमित काम गर्न सकिएमा करिब ६ महिनामा काम सकिन्छ। यस क्षेत्रमा वर्षको ६ महिनामा मात्र काम हुने भएकाले उत्पादन तालिका केही पछि धकेलिएपनि अबको एक वर्षमा हामी विद्युत् उत्पादन सुरु हुने आयोजनाले जनाएको छ। तोकिएको समय सीमाभित्र निर्माण सम्पन्न हुन नसकेपछि हालसम्म तीन पटक म्याद थप भइसकेको छ। आयोजनाका अनुसार भूकम्प, नाकाबन्दी, ठेकेदार परिर्वतन, भौगोलिक विकटता, कोभिड१९, हिउँ पर्ने समयमा काम गर्न नसकिने लगायतको कारण समयमा नै विद्युत् उत्पादन हुन नसकेको हो। वन क्षेत्रबाट प्रसारण लाइन बनाउनुपर्ने भएकाले स्वीकृतिका लागि प्रक्रिया अघि बढाइएको छ। अर्को वर्षदेखि उत्पादन सुरु गर्ने गरी काम गरिरहेको आयोजनाले ग्राङसम्म आफूले नै प्रसारण लाइन निर्माण गर्नुपर्छ। आयोजनाका अनुसार सोमदाङदेखि ग्राङसम्म १६ किलोमिटर प्रसारण लाइन निर्माण गर्नुपर्छ। हरेक वर्ष असारदेखि भदौसम्म र पुषदेखि चैतसम्म दुई चरणमा निर्माण कार्य अवरुद्ध हुने गरेको छ। आयोजनाको निर्माणको काम २०६९ सालदेखि सुरु भएको हो।"
जिल्ला समन्वय समिति मोरङको निर्वाचन जेठ ३१ गते,"विराटनगर : जिल्ला समन्वय समिति मोरङको निर्वाचन आगामी जेठ ३१ गते हुने भएको छ। मुख्य निर्वाचन अधिकृतको कार्यालयले मंगलबार निर्वाचन कार्यतालिका सार्वजनिक गर्दै त्यसको जानकारी दिएको हो। कार्यतालिका अनुसार मतदाता नामावली प्रकासन तथा नामावली सच्याउने वा छुट नाम समावेश र संशोधित मतदाता नामावली प्रकासन गर्ने समय बुधबारका लागि तोकिएको छ। मतदाताको विरोधमा उजुरी दिने, उजुरी उपर जाँचबुझ गर्ने र अन्तिम मतदाता नामावली प्रकासनको समय बिहीबार अर्थात जेठ २६ गतेलाई छुट्याइएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए। जेठ २७ गते शुक्रबार उम्मेदवारको मनोनयन दर्ता, उम्मेदवारको सूची प्रकासन र विरोधमा उजुरी दिने समय तोकिएको उनको भनाइ छ। उम्मेदवारविरुद्धको उजुरी उपर जाँचबुझ गरेर निर्णय लिने, उम्मेदवारको नामावली प्रकासन गर्ने, उम्मेदवारी फिर्ता र उम्मेदवारको अन्तिम नामावली प्रकासनको समय २८ गतेलाई तोकिएको छ। जेठ २९ गते उम्मेदवारलाई निर्वाचन चिन्ह प्रदान गरिने र ३१ गते जिल्ला समन्वय समितिको निर्वाचन सम्पन्न गर्ने कार्यतालिका रहेको सूचना अधिकारी बुढाथोकीले बताए। उनका अनुसार निर्वाचन सम्पन्न भएपछि जतिसक्दो चाँडो मतगणना गरेर परिणाम सार्वजनिक गरिने छ। यसअघिको स्थानीय तह निर्वाचनबाट विजयी भएका जिल्लाभरका स्थानीय तहका मेयरउपमेयर तथा अध्यक्षउपाध्यक्षले समन्वय समितिको निर्वाचनमा मतदान गर्न पाउने व्यवस्था छ। १७ वटा स्थानीय तह रहेको मोरङको जिल्ला समन्वय समितिको निर्वाचनमा ३४ जना मतदाता हुने छन्। समन्वय समितिको उम्मेदवार स्थानीय तह निर्वाचनबाट निर्वाचित जनप्रतिनिधि मात्रै हुन पाउने व्यवस्था छ। ९ सदस्यीय समितिमा प्रमुख र उपप्रमुख, महिला सदस्य ३ जना, दलित वा अल्पसंख्यकमध्येबाट १ जना र अन्य सदस्य ३ जना निर्वाचित हुने छन्। मोरङमा मेयरउपमेयर र अध्यक्षउपाध्यक्ष गरेर नेकपा (एमाले)का २१, नेपाली कांग्रेसका १२ र नेकपा (माओवादी केन्द्र)का एक जना छन्। स्थानीय निर्वाचनमा मिक्लाजुङको उपाध्यक्ष माओवादीले जितेको थियो। जिल्ला समन्वय समिति मोरङको निर्वाचनबाट एमाले विजयी बन्ने पक्का भएको छ। बहुमत मतदाताका आधारमा एमालेका उम्मेदवार निर्वाचित हुने पक्का भएको हो। एमाले मोरङका सचिव रूपेश खतिवडाले पार्टीबाट समितिको प्रमुखमा सुन्दरहरैँचाका अजम्बर राई र उपप्रमुखमा रंगेलीकी उषा झालाई उठाउने निर्णय भइसकेको जानकारी दिए।"
गुल्मीमा भीरबाट लडेर एक जनाको मृत्यु,गुल्मी : गुल्मीमा भीरबाट लडेर एक जनाको मृत्यु भएको छ। जिल्लाको धुर्कोट गाउँपालिका ४ जैसिथोकका ३५ वर्षीय राजु पोखरेलको भीरबाट लडेर मृत्यु भएको जिल्ला प्रहरी कार्यालय गुल्मीले जनाएको छ। दिउँसो २ बजेतिर घर नजिकैको खरबारीमा घाँस काट्ने क्रममा भीरबाट लडेर मृत्यु भएको जिल्ला प्रहरी कार्यालय गुल्मीका प्रहरी नायव उपरीक्षक माधवराज खरेलले जानकारी दिए। भीरबाट लडेर गम्भीर घाइते भएका पोखरेलको उपचारका क्रममा तमघास अस्पतालमा मृत्यु भएको जनाईएको छ। पोखरेलले नवलपरासीमा रहेर पत्रकारीता गर्दे आएका थिए।
"दुई एआइजीको सरुवा, पाँच एआइजीको पदस्थापन","काठमाडौं : सरकारले नेपाल प्रहरीका पाँच एआईजीको बढुवासँगै पदस्थापन एवं दुई एआईजीको सरुवा गरेको छ। सोमबारको मन्त्रिपरिषद् बैठकले एआइजी रबिन्द्र बहादुर धानकुलाई उपत्यका प्रहरी कार्यालय, रानीपोखरीको प्रमुखमा सरुवा गरेको छ। त्यस्तै विश्वराज पोखरेललाई मानव स्रोत विकास विभागबाट प्रदेश समन्वय विभागमा सरुवा गरिएको छ। त्यस्तै एआईजी बढुवा भएका सहकुल थापाबाहेक सबैको जिम्मेवारी हेरफेर भएको छ। थापा कार्य विभागमा यथावत रहँदा केन्द्रीय अनुसन्धान ब्युरोमा उत्तम सुवेदी, मानव स्रोत विभागमा पुजा सिंह, प्रशासन विभागमा अरुण कुमार बिसी, प्रहरी प्रशिक्षण प्रतिष्ठानमा मुकुन्द आचार्य र अपराध अनुसन्धान विभागमा दिवेश लोहनीलाई पदस्थापन गरेको छ।"
शंकास्पद करिब चार करोड रुपैयाँसहित चिनियाँ नागरिक पक्राउ,काठमाडौं : चन्द्रागिरी नगरपालिका२ स्थित नागढुङ्गाबाट स्रोत नखुलेको नगद ३ करोड ८९ लाख १३ हजार ७ सय २० रूपैयाँ सहित नुवाकोट बिदुर नगरपालिका८ बस्ने ४४ वर्षीय फुल बहादुर गुरुङ र ४ जना चिनियाँ नागरिक सहित ५ जनालाई मंगलबार बिहान प्रहरीले पक्राउ गरेको छ। नुवाकोटबाट काठमाडौंतर्फ आउँदै गरेको बीएबी ५७१० नम्बरको कारलाई प्रहरी प्रभाग नागढुंगा र लागूऔषध नियन्त्रण ब्युरोबाट खटिएको संयुक्त टोलीले जाँच गर्ने क्रममा कारको डक्कीमा प्लाष्टिकको बोरामा लुकाई छिपाई ल्याएको उक्त नगद फेला पारी चालक गुरुङ लगायत ४ जना चिनियाँ नागरिकलाई पक्राउ गरेको हो। जिल्ला प्रहरी परिसर काठमाडौंका प्रमुख एसएसपी सुदिप गिरीले रकमसहित चिनियाँ नागरिकहर पक्राउ परेको पुष्टि गरेका छन्। उनका अनुसार थप अनुसन्धानका लागि उनीहरुलाई सम्पत्ति सुद्धीकरण विभागमा पठाइएको छ।
"जिसस सङ्खुवासभामा गठबन्धन विजयी, प्रमुखमा पुनः शाक्य","सङ्खुवासभा : जिल्ला समन्वय समिति सङ्खुवासभामा गठबन्धका उम्मेदवार विजयी भएका छन्। मंगलबार भएको निर्वाचनमा प्रमुखमा सुमन शाक्य र उपप्रमुखमा बविता खत्रीसहित गठबन्धनका उम्मेदवार विजयी भएका हुन्। समन्वय प्रमुख दोस्रो कार्यकालका लागि प्रमुख पदमा शाक्य विजयी भएका हुन्। शाक्य नेकपा(एस)बाट निर्वाचित भएका हुन्। प्रमुख पदमा नेकपा(एमाले)ले कांग्रेसबाट चिचिला गाउँपालिकाको कार्यपालिका सदस्यमा विजयी राजेन्द्र घलेलाई स्वतन्त्र उम्मेवार उठाएको थियो। स्थानीय तह निर्देशिका २०७८ को दफा ४५(५) बमोजिम स्वीकृत गर्न नमिल्ने भएको भन्दै घलेको उम्मेदवारी निर्देशिकाको दफा ४५(३) बमोजिम खारेज गरेपछि शाक्य निर्विरोध चयन भएका थिए। घलेको रित नपुगी उम्मेदवारी दर्ता भएको साथै आफैले उम्मेवारी फिर्ताका लागि निवेदन दिएकाले उम्मेदवारी खारेज गरिएको मुख्य निर्वाचन अधिकृत शान्तिप्रसाद आचार्यले जानकारी दिए। उपप्रमुखमा गठबन्धनका तर्फबाट कांग्रेसकी वविता खत्री ११ मत ल्याएर विजयी भएकी छन्। एमालेकी रेनुका माया गुरुङले ८ मत मात्र प्राप्त गरेकि छन्। सदस्यमा कांग्रेसका छेदर भोटे, मनोज कुमार थायुम, देउमान राई(याम्फु), भत्तीमाया गुरुङ र माओवादी केन्द्रका मणिराज खत्री, अरिता राई र शान्तिदेवि राई विजयी भएका छन्। १० वटा स्थानीय तह रहेको यस जिल्लामा नेपाली काँग्रेस ९, एमाले ८, एकीकृत समाजवादी २ र माओबादी केन्द्र सँग १ मत थियो। गठबन्धन सँग १२ र एमाले सँग ८ मत रहेको थियो। जिल्ला समन्वय समिति निर्वाचनमा पालिका प्रमुखअध्यक्ष र उपप्रमुखउपाध्यक्षले मतदान गर्ने छन्। गाउँसभा वा नगरसभाको सदस्यमा निर्वाचित भएको र नियमावलीको नियम ३८ (क) बमोजिम शपथ लिएको व्यक्ति जिल्ला समन्वय समितिको प्रमुख, उपप्रमुख वा सदस्य पदको लागि उम्मेदवार हुन पाउने व्यवस्था रहेको छ। स्थानीय तहको निर्वाचन सकिएको एक महिनाभित्र जिल्ला समन्वय समितिको गठन गर्नुपर्ने संवैधानिक व्यवस्था अनुसार मंगलबार निर्वाचन सम्पन्न भएको हो।"
हत्या आरोपमा पक्राउ परेका वडाध्यक्षसहित तीन जनालाई थुनामा राख्न आदेश,रुकुमपूर्व : रुकुमपूर्वमा महिलाको हत्या आरोपमा पक्राउ परेका वडाध्यक्षसहित तीन जनालाई पुर्पक्षका लागि थुनामा राख्न अदालतले आदेश दिएको छ। रुकुमकोट जिल्ला अदालतका न्यायाधीश सनतचन्द्र लवटको इजलासले रुकुमपूर्वको पुथा उत्तरगङ्गा गाउँपालिका११ का नवनिर्वाचित वडाध्यक्ष कुमारसिं बुढासहित तीन जनालाई थुनामा राख्न आदेश दिएको हो। सोमबार वडाध्यक्षसँगै सोही वडाका निवर्तमान वडाध्यक्ष जयबहादुर बुढा र उहाँका भाइ अर्जुन बुढालाई अदालतले पुर्पक्षका लागि थुनामा राख्न आदेश दिएको हो। जिल्ला प्रहरी कार्यालय रुकुमपूर्वका प्रमुख प्रहरी नायब उपरीक्षक प्रकाश डाँगीले पुथा उत्तरगङ्गा गाउँपालिका१० की ३९ वर्षीया दुँठी बुढा भन्ने जुनमाया बुढाको हत्या आरोपमा निजहरूलाई कारागार चलान गर्ने आदेश भएको बताए। वैशाख १९ गते पुथा उत्तरगङ्गा गाउँपालिका१० तकसेरामा स्थानीय निर्वाचन प्रचारप्रसारका क्रममा भएको विवाद मिलाउन जुनमाया बुढा माओवादी कार्यकर्ताले अपहरण गरेर हत्या गरेको आरोपमा प्रहरीले तीन जनालाई पक्राउ गरेको थियो। निजहरूसहित नाम नखुलाइएका २० जनाविरुद्ध २० गते किटानी जाहेरी परेको थियो भने २८ गते तीन जनालाई पक्राउ गरिएको थियो। वडाध्यक्षमा विजयी भएका कुमारसिं बुढा मतदानको अवधिमा पनि प्रहरी हिरासतमै थिए। अपहरणमा परेकी बुढालाई खोज्ने क्रममा स्थानीयले तकसेरादेखि करिब चार किलोमिटरमाथि जङ्गलमा शव फेला पारेर प्रहरीलाई खबर गरेका थिए। मृतक जुनमाया बुढाको शव लुम्बिनी प्रादेशिक अस्पताल बुटवल लिएर परीक्षण गरिएको थियो। जेल चलान भएका सिंह गत वैशाख ३० गते भएको निर्वाचनमा माओवादी केन्द्रबाट निर्वाचित भएका हुन्। उनी मतदान हुनुअघि नै पक्राउ परिसकेका थिए। रासस
सुन्दर हरिजन रोल्पा कारागार आत्महत्या प्रकरण : बाँके र रोल्पा जेल प्रशासनका दर्जन गल्ती,"नेपालगन्ज : बाँकेको नेपालगन्ज उपमहानगरपालिका२ घरवारी टोलका १७ वर्षीय सुन्दर हरिजनले गत ४ जेठमा रोल्पा कारागारमा आत्महत्या गरे। २८ पुस २०७७ मा थुना मुक्त हुनुपर्ने कैदी हरिजन ४८ हजार पाँच सय रुपैयाँ जरिवाना तिरेर थुना मुक्त गरिए। उनी कागजातमा मात्र मुक्त भए। कारागारमै राखिए। उनको सट्टा विजय विक्रम शाहलाई थुनामुक्त गरियो। शाह हातहतियार तथा खरखजाना र अपराधिक लाभ मुद्दामा पुर्पक्षको रुपमा कारागारमा राखिएका शाह मुक्त लगत्तै फरार भए। बाँकेमा रहेका दुबै जनालाई रोल्पा स्थानान्तरण गरी हरिजन मुक्त हुनुपर्नेमा शाहलाई मुक्त गराइएको थियो। थुना मुक्त भइसकेका हरिजनले कारागारको शौचालयमा आत्महत्या गरेपछि मात्र कैदी सट्टापट्टा गरेको रहस्य खुलेको हो। घटनाबारे नेपालगन्जका अधिकारकर्मीले ६ दिन लगाएर स्थलगत अध्ययन गरेका थिए। इन्सेकका भोला महत, एड्भोकेसी फोरमका वसन्त गौतम, उच्च अदालत बार एशोसियसनका झविन्द्र पौडेल, एफडब्लुएलडीका सुनिककुमार श्रेष्ठले जेठ १८२३ सम्म बाँकेदेखि रोल्पा कारागारसम्म पुगेर गरेको स्थलगत अध्ययनको मंगलबार नेपालगन्जमा सार्वजनिक रिपोर्टमा जेल प्रशासनका दर्जन बढी गल्ती औंल्याइएको छ। इन्सेकका लुम्बिनी प्रदेश संयोजक महतले प्रस्तुत गरेको रिपोर्टमा जेल प्रशासनले एउटा कैदीबन्दीले पाएको सजाय अर्कोले भोग्ने गरी कैदीपूर्जी र व्यक्तिसमेत साटिएको घटनालाई कारागार प्रशासनको मिलोमतो र गम्भीर लापरवाही भनिएको छ। बाँके कारागारमा जेल जीवन बिताइरहेका हरिजनलाई रिहाइको समय नजिकिदै गर्दा आफन्त भएको बिरानो ठाउँमा आफन्त भएको पाएक पर्ने स्थान भनेर स्थानान्तरण गरिनु, त्यसको पुष्टि गर्ने आधार नहुनु, स्थानान्तरण निवेदनमा हरिजनको सही र कैदीपूर्जीमा हस्ताक्षर शंकास्पद हुनु, कैदी स्थानान्तरण गर्दा कानुनी र प्रक्रियागतरुपमा आवश्कय कागजात पूर्ण नभएको, कैदीले भनेको आधारमा हचुवाको भरमा सारिएको, सार्दा सुरक्षा संवेदनशीलता र आवश्यक प्रमाणहरुको उपयुक्त विश्लेषण नगरिएको, कैदीले भने बमोजिम रोल्पामा आफन्त बसोबास गरेको र कोही पनि भेट्न रोल्पा कारागार गएको अभिलेखमा नभेटिनुलाई त्रुटिको रुपमा लिइएको छ। मृतक हरिजनले विजय विक्रम शाहको नामको बिरामी पूर्जीबाट १३ वैशाखमा रोल्पा नगरपालिकाको स्वास्थ्य शाखामा र १४ वैशाखमा स्वास्थ्य कार्यालय रोल्पामा स्वास्थ्य उपचार गरेको देखिन्छ। बाँके कारागारबाट कैदी बुझाउँदा रोल्पा कारागारलाई स्पष्ट पहिचान नखुलाइ हचुवाको भरमा बुझाएको र रोल्पा कारागारले कैदीको एकीन पहिचान नगरेर बुझ्ने काम गरेको, दुई फरक उमेर समूह र जातिगत समूहका व्यक्ति भए पनि बोलीचाली, भाषाका आधारमा पनि अदालतले नियन्त्रण र निगरानी नगरेको, कारागारभित्र एक कैदीबन्दीको नामबाट अर्कोले फोन गर्नु र त्यसमा कारागारको ध्यान नपुग्नुलाई पनि प्रतिवेदनमा गम्भीर लापरबाही भनिएको छ। त्यस्तै रोल्पा कारागारमा कैदीबन्दीलाई सहज रुपमा आत्महत्या गर्न सक्ने गरी कमजोर भौतिक संरचना रहनुले पनि घटना भएको उल्लेख छ। राज्यको नियन्त्रणमा रहेको व्यक्ति सजिलै साटिनु, एक व्यक्तिले अर्को व्यक्तिले भोग्नुपर्ने कैद भोग्नु, पहिचान बदल्दा समेत कारागार प्रशासनको ध्यान नपुग्नु, विजय विक्रम शाह सुन्दर हरिजनको नामबाट छुट्ने बेलामा आफन्त कोही छैनन् भनेर स्थानीय पत्रकारको रोहवरमा छुट्नुलाई कारागार प्रशासनको गम्भीर लापरबाही र गैरजिम्मेवारीपनाको पराकाष्टाको रुपमा रिपोर्टमा उल्लेख छ। अध्ययन समितिका सदस्य अधिवक्ता वसन्त गौतम कैदी साट्ने कुरा कैदीले मात्र गर्न नसक्ने काम भएकाले जेल प्रशासनको मिलोमतो रहेको आशंका गर्दै उनीहरुमाथि छानबिन गर्न माग गर्छन्। नेपाल बार एशोसियसनका पूर्वउपाध्यक्ष सुनिल श्रेष्ठ त पोष्ट मार्टमको रिपोर्टकै आधारमा आत्महत्या भन्न नसकिने भन्दै यस विषयमा पनि छानबिन गर्न सरकारसँग माग गर्छन्। रोल्पा कारागारमा कैदीको आत्महत्या प्रकरणलाई गृहप्रशासन र प्रहरी बिनाको उच्च स्तरीय समितिबाट छानबिन गर्नुपर्ने, नाबालकको विषयमा अनुसन्धान गर्ने अनुसन्धान अधिकारी, अभियोजनकर्ता (सरकारी वकिल), प्रतिरक्षी कानुन व्यवसायी, अदालतको फैसलाका विषयमा निष्पक्ष छानबिन गरी दोषीलाई कारबाही हुनुपर्ने अधिवक्ता लोकबहादुर शाहले माग गरेका छन्। उनी भन्छन्, कारागारभित्र आत्महत्या गर्न दुरुत्साहन गर्नेलाई पनि कारबाहीको दायरामा ल्याउन जरुरी छ।"
नेपाल हाउस रेस्टुरेन्टमा इन्टर्नसीप गर्न गएकी विद्यार्थी बलात्कृत,"काठमाडौं : काठमाडौंको हात्तिसारमा अवस्थित नेपाल हाउस रेस्टुरेन्टमा इन्टर्नसीपका लागि गएकी २१ वर्षीया विद्यार्थी बलात्कृत भएकी छन्। गेट कलेजमा होटल म्यानेजमेन्ट पढ्दै गरेकी उनी अन्य पाँचजना विद्यार्थीसँगै गत शुक्रबार नेपाल हाउस पुगेकी थिइन्। अन्नपूर्ण पोस्ट्लाई प्राप्त सूचनाअनुसार शुक्रबार रेस्टुरेन्टका सञ्चालक क्षितिज लामिछानेको वैवाहिक वर्षगाँठको अवसरमा पार्टी आयोजना गरिएको थियो। पार्टीकै लागि लामिछानेले ती विद्यार्थीहरुलाई बोलाएको प्रहरीको भनाइ छ। लामिछाने गेट कलेजमा अध्यापनसमेत गराउँदै आएका छन्। गेट कलेजका अन्य विद्यार्थीहरुसमेत त्यही 'इन्टर्न' गर्दै आएका छन्। पार्टी चलिरहेकै अवस्थामा रेस्टुरेन्टमा कार्यरत जीवन फुयाँल खत्रीमाथि ती विद्यार्थीलाई बाहिर बोलाएर बलात्कार गरेको आरोप लागेको छ। दोलखा घर भएका खत्री वेटरको रुपमा कार्यरत रहेको र शुक्रबार राति साढे १० बजे 'स्मोकिङ जोन'मा लगेर बलात्कार गरेको पीडित विद्यार्थीले प्रहरीसमक्ष बयान दिएकी छन्। प्रहरीका अनुसार खत्रीले 'कोल्ड ड्रिङ्स'मा मदिरा मिसाएर खुवाएको र नशा लागेपछि बलात्कार गरेका थिए। प्रहरीले खत्रीलाई शुक्रबार राति नै प्रक्राउ गरेको छ। नेपाल प्रहरीको दरबारमार्ग वृत्तबाट गएको टोलीले खत्रीलाई प्रक्राउ गरेको जिल्ला प्रहरी परिसर काठमाडौंका प्रमुख सुदीप गिरीले पुष्टि गरेका हुन्। 'बलात्कार भएको भन्ने खबर प्रहरीले पाउनासाथ राति नै गएर युवतीको उद्धार र युवकलाई प्रक्राउ गरिएको हो। घटनाको अनुसनधान जारी छ,' गिरीले अन्नपूर्णसँग भने। पीडित विद्यार्थीले परिसरमा जाहेरी दिएकी छन्। घटनाको अनुसन्धानका लागि जिल्ला अदालत काठमाडौंले आरोपित खत्रीलाई सोमबार ७ दिनको म्यादसमेत थपेको छ। घटना सम्बन्धमा नेपाल हाउसका सञ्चालक क्षितिज लामिछानेले रेस्टुरेन्टमा पार्टी चलेको समयमा घटना घटेकाले आफूले तत्कालै थाहा नपाएको बताए। 'घटना थाहा पाउनासाथ हामीले प्रहरी बोलाएका हौं। ती वेटर हाम्रोमा तीन महिनाअघि मात्रै काम गर्न आएका थिए,' लामिछानेले अन्नपूर्णसँग भने। अरुबेला राम्रै व्यवहार देखाउने खत्रीको खराब नियतबारे आफूले थाहा नपाएको लामिछानेको भनाइ छ। उनले कानुनी उपचारमा पीडित पक्षलाई सहयोग गर्ने बताए।"
वर्दिवासका युवा लागुऔषध दुव्र्यसनविरुद्ध अभियानमा संगठित हुँदै,"महोत्तरी : महोत्तरी वर्दिवासका युवाहरु लागुऔषध एवम् दुव्र्यसनविरुद्ध संगठित भएका छन् । पछिल्लो समयमा आएर स्थानीय युवाहरु संगठित भएर सबैका लागि, सधैंका लागिअभियानमार्फत लागुऔषध एवम् दुव्र्यसनविरुद्ध जनचेतना जगाउँदै आएका छन् । वर्दिवास नगरपालिकाका पूर्ववडाअध्यक्ष फल्गुनी सुस्लिङ्गको नेतृत्वमा युवाहरु ठाँउठाँउमा एकीकृत भएर समाजमा जनचेतना जगाउने कार्यमा तत्लिन देखाएका छन् । समयमै दिशानिर्देश नपाएकै कारण युवाहरु सफलता पाउन नसकेको अर्का युवा रवि निरौलाले बताए । अब हामी क्रमिकरुपमा यस अभियानलाई हरेक वस्तीमा लगेर जनचेतनामुलक सन्देश सम्प्रेषण गर्ने निरौलाले जानकारी दिए । युवाअवस्थामै लहलहमै लागेर कुलतमा फसेका युवाहरुलाई केन्द्रित गर्दै आफूहरु निःस्वार्थमा रुपमा संगठित भएको पूर्ववडाअध्यक्ष फल्गुनी सुस्लिङ्गले जानकारी दिए । सुस्लिङ्गले भने, 'प्रायः वाहरबाट शिक्षा लिनका लागि आएका युवाहरु यसको शिकार हुँदै गएको छ । त्यस्ता युवाहरुलाई बचाउनका लागि आफूहरु अभियान संचालन गरेको छु । यसमा सबैको सहयोगको आवश्यक रहेको छ । हरेकको सहयोग गरे यी अभियान निश्चित रुपमा सफलता हाँसिल गर्नेछ ।' हरेकलाई यस अभियानमा सकारात्मक सोचका साथै सबैको हातेमालेको आवश्यकता रहेको पूर्वमेयर विदुरकुमार कार्कीले जोड दिए । उनले भने, यसभन्दा अगाडि पनि वर्दिवास नगरपालिकाले यस सम्बन्धमा सम्बन्धित सरोकारवाला निकायसमक्ष ध्यानाकर्षण गराइसकेको छ । फलस्वरुप गौशालामा प्रदेशस्तरीय सुधारगृहको निर्माण हुनु यसैको प्रतिफल रहेको छ । सडकको सुलभ व्यवस्था भएपछि वर्दिवास लगायतका युवाहरु सिमावर्तीक्षेत्रबाट लागुऔषध खरिद गरि प्रयोग गर्दै आएको छ । अव यस अभियानमा प्रहरी प्रशासनको समेत सकारात्मक भूमिकाको आवश्यकता रहेको छ ।' वर्दिवास नगरपालिकाको कार्यालयले यस अभियानमा हरेकपक्षले सहयोग गरिने वर्दिवास नगरपालिकाका नवनिर्वाचित मेयर प्रल्हादकुमार क्षेत्रीले बताए । मेयर क्षेत्रीले भने, 'युवाको यस सकारात्मक अभियानमा नगरपालिकाको साथ रहनेछ । अगामी केही दिनमै प्रमुख जिल्ला अधिकारीको उपस्थितीमा जिल्लाका १५ वटै पालिका प्रमुखलाई छलफलमा सहभागी गराउनेछु । सोही निष्कर्ष अनुसारको कार्यान्वयन गर्नका लागि वर्दिवास नगरपालिका तयार रहेको छ ।"
दक्षिणकालीको जंगलमा मृत भेटिएका किशोरकिशोरीको पहिचान खुल्यो,काठमाडौं : सोमबार बिहान दक्षिणकालीको फर्पिङको जंगलमा मृत फेला परेका किशोरकिशोरीको पहिचान खुलेको छ । उपत्यका अपराध महाशाखाका प्रमुख एसएसपी बसन्त कुवरका अनुसार मृत अवस्थामा भेटिएकी किशोरी राप्ती गाउँपालिका २ दाङकी २० वर्षीया विमला कुमाल र किशोर इन्द्रसरोवर गाउँपालिका ३ मकवानपुरका २० वर्षीय मनिष ठकुरी हुन्। काठमाडौंको दक्षिणकाली नगरपालिकाको फर्पिङको जंगलमा उनीहरुको शव घोप्टो परेको अवस्थामा फेला परेको थियो । शव नजिकै विषको बट्टा र कोल्ड ड्रिंक्स पनि भेटिएको थियो । प्रहरीका अनुसार मृतकका आफन्त सम्पर्ककमा आएका छैनन् । मृत्युको कारण पनि खुलिसकेको छैन । पोष्टमार्टमका लागि शव शिक्षण अस्पताल महाराजगन्जमा राखिएको छ । घटनास्थलमा युवतीको साथबाट मोबाइल भेटिएको थियो । सिम नजिकै फालिएको अवस्थामा थियो । मोबाइलको माध्यमबाट मृतकको पहिचान गरेको प्रहरीले बताएको छ।
"एक महिनाअघिदेखि अस्पतालमै शव, अर्को शव आफन्तलाई बुझाइयो","विराटनगर : उपचारका क्रममा मृत्यु भएका बेवारिसे पुरुषको शव एक महिनाअघिदेखि विराटनगरस्थित कोसी अस्पतालमा रहेको छ । पोस्टमार्टम गरेपछि शव फ्रिजमा हालेर अस्पतालको शव गृहमा राखिएको छ । अहिलेसम्म मृतकको पहिचान नखुलेको र आफन्त एवं परिवारका सदस्य सम्पर्कमा नआएको अस्पतालका मेडिकल सुपरिटेन्डेन्ट डा यज्ञराज खरेलले जानकारी दिए । उनका अनुसार मोरङको धनपालथानमा बेवारिसे अवस्थामा भेटिएका अन्दाजी ६०६५ वर्षीय पुरुषको वैशाख २२ गते मृत्यु भएको हो । बिरामी भएर ढलिरहेको अवस्थामा बेवारिसे पुरुषलाई प्रहरीले उद्धार गरेर उपचारका लागि ल्याएको थियो । उपचारकै क्रममा ५ दिनपछि उनको मृत्यु भयो । तर, पहिचान भने खुल्न सकिरहेको छैन । आफन्त वा परिवारका सदस्य पत्ता लाग्न नसक्दा शव लामो समयदेखि अस्पतालमै राखिएको डा खरेलको भनाइ छ । बेवारिसे अवस्थामा फेला पारेर प्रहरीले उपचारका लागि ल्याएको थियो । उपचारकै क्रममा मृत्यु भयो,' उनले भने, 'अहिलेसम्म मृतकको पहिचान खुलेको छैन । आफन्त र परिवारका सदस्य पनि सम्पर्कमा आएका छैनन् । खरेलका अनुसार प्रहरीमार्फत मृतकका आफन्तको खोजी र पहिचानको प्रयास भइरहेको छ । मृतकका आफन्त तत्काल सम्पर्कमा आएमा शव जिम्मा लगाएर पठाइने उनले बताए । शव केही दिन अस्पतालमै राखिने र कोही पनि सम्पर्कमा नआएर प्रक्रिया पूरा गरेर व्यवस्थापन गरिने जानकारी उनले दिए । त्यस्तै, एक महिनादेखि अस्पतालमै रहेको अर्को शव भने परिवारको जिम्मा लगाइएको छ । आफन्त र परिवारका सदस्य अस्पतालको सम्पर्कमा आएपछि मृतकको पहिचान खुलेको र शव बुझाइएको डा खरेलले बताए । उनका अनुसार मृतक विराटनगर महानगरपालिका६ का ४६ वर्षीय दिनेश पासवान रहेको खुलेको छ । विराटनगर९ घोघापुल चोकमा बिरामी भएर ढलिरहेको बेवारिसे अवस्थामा प्रहरीले गत वैशाख २४ गते पासवानलाई फेला पारेको थियो । प्रहरीले उद्धार गरेर उपचारका लागि कोसी अस्पताल ल्याएका पासवानको भोलिपल्ट अर्थात वैशाख २५ गते उपचारकै क्रममा मृत्यु भयो । तत्काल पहिचान नखुलेको शव भने पोस्टमार्टमपछि शव गृहमै राखिएको थियो । डा खरेलका अनुसार पासवानको शव पत्नी (श्रीमती) सुनिता पासवानले सोमबार जिम्मा लिएर लगेकी हुन् । अत्यधिक मादक पदार्थ सेवन (मापसे)का कारण मृत्यु भएको जानकारी अस्पतालले दिएको छ । बेवारिसे अवस्थामा भेटिएका बिरामीको उपचारका क्रममा मृत्यु भए पनि शव भने व्यवस्थापन नगरिकन लामै समयदेखि अस्पतालमा राखिएको थियो । पहिचान नखुलेका बेवारिसेको मृत्यु भएमा प्रक्रिया पूरा गरेर कम्तीमा १ साताभित्रमा सम्बन्धित स्थानीय तहले शवको व्यवस्थापन गर्ने गरेको छ । स्थानीय तह निर्वाचनलगायतका कारणले तत्काल व्यवस्थापन नभएको शव निक्कै ढिलो गरेर सम्पर्कमा आएका आफन्त र परिवारका सदस्यले पाएका हुन् ।"
अंश हात पार्न काकीमाथि गोली प्रहार गर्ने युवक पक्राउ,परासी : पश्चिम नवलपरासीको सदरमुकाम परासीमा दिउँसै गोली हान्ने व्यक्ति पक्राउ परेका छन्। पक्राउ पर्नेमा सरावल गाउँपालिका४ मंगलापुरका २८ वर्षिय हंसराम यादव छन्। उनले जिल्ला अदालतबाट करिब ५० मिटर पूर्वमा पर्ने व्यस्त सडकमा सोमबार दिउँसो आफ्नै ३४ वर्षिय काकी रोशनी यादवलाई गोली प्रहार गरेका थिए। हंसरामका बाबु र काकीबीच अदालतमा अंश मुद्दा चलेको थियो। काकाको मृत्युपछि निसन्तान रहेकी काकीलाई मारेपछि सबै अंश आफ्नै नाउँमा बनाउने मनशायका साथ हंसरामले काकीमाथि गोली चलाएका थिए। अंश मुद्दाको मिलापत्र गराउन अदालत जानेक्रममा उनले काकीमाथि २ राउण्ड गोली प्रहार गरेका थिए। तर गोली लाग्नबाट उनी बचेकी थिइन्। गोली प्रहारपछि भागेका हंसरामलाई मंगलबार दिउँसो प्रहरीले सुनवल नगरपालिका९ को वनकट्टी गाउँबाट पक्राउ गरिएको जिल्ला प्रहरी कार्यालयका उपरीक्षक(एसपी) ऋषिराम कँडेलले जानकारी दिए। आफन्तको घरमा लुकिरहेको अवस्थामा पेस्तोलसहित उनी पक्राउ परेका हुन्। पक्राउ परेका हंसराममाथि हातहतियार खरखजना र ज्यान मार्ने उद्योगमा मुद्दा चलाइने एसपी कँडेलले बताए। अंश हात पार्न काकीमाथि गोली प्रहार
ईम्बोस्ड नम्बर कार्यान्वयनबाट सरकार पछि नहट्ने,"काठमाडौं : यातायात व्यवस्था विभागले सवारी साधनमा इम्बोस्ट नम्बर प्लेट जडान गर्ने सरकारको निर्णय कार्यान्ययन गर्न कटिबद्ध रहेको जनाएको छ। सवारी साधनमा इम्बोस्ट नम्बर प्लेट जडानका विषयमा सर्वत्र आलोचना भएपछि यो कार्यमा दवाव रणनीति अपनाइएको स्पष्ट पारेको हो। विभागले मंगलबार सार्वजनिक सूचना जारी गर्दै ईम्बोस्ड नम्बर प्लेट जडानको विषय नयाँ नभएको र सार्वभौम संसदबाट निर्माण गरिएको कानुनको कार्यान्वयनमा तिव्रता दिई सिर्जित दायित्व समयमै पुरा गर्ने तर्फ केन्द्रित रहेको बताएको हो। सूचनामा भनिएको छ, सार्वभौम संसदबाट निर्माण भएका कानुन, सम्मानित अदालतका आदेश र अन्य प्रचलित कानुनको कार्यान्वयन गर्नु सार्वजनिक निकायको कर्तव्य हो। यसका लागि आवश्यक पूर्वाधारको तयारी र योजना तयार गर्नुपर्ने विषयमा विभाग सचेत छ। २०७९ श्रावण देखि २०७८ कार्तिकमा प्रकाशित सुचना बमोजिम अनिवार्यरुपमा जडान गर्नुपर्ने भनिएका प्रकृतिका सवारी साधनमा त्यस्तो प्लेट जडान भएनभएको अनुगमन गरिने र अन्य सवारीको हकमा सम्बन्धित यातायात व्यवस्था कार्यालयहरुले निर्धारण गरेको समय तालिका अनुसार लट अनुसार सवारीमा ईम्वोस्ड नम्बर प्लेट जडान गर्दै सम्झौताको वाकी समयमा २५ लाख सवारीमा यस्ता प्लेट जडान गर्ने भन्ने नै हो। विभागका महानिर्देशक नमराज घिमिरेले ईम्बोस्ड नम्बर प्लेट जडानको लागि आवश्यक पूर्वाधार तयार नगरी कार्यान्वयनमा ल्याईएको भन्ने भनाई सत्य नभएको बताए। विभागको तर्फबाट ईम्बोस्ड नम्बर प्लेट जडानको लागि गर्नुपर्न आवश्यक सवै पूर्वाधार तयार गरी सकेर विभागले यो कार्यक्रम कार्यान्वयनमा ल्याएको उनले स्पष्ट पारे। राज्यका नीति कार्यान्वयनका लागि मुख्यतः दुई रणनीति अवलम्बन गरिने भन्दै पहिलो लाभ असफल भएपछि दवाव रणनीति अपनाउने गरिन्छ। ईम्बोस्ड नम्बर प्लेट जडान गर्ने सन्दर्भमा पनि यहि रणनीति कार्यान्वयनमा ल्याईएको विभागले जनाएको छ। विभागका महानिर्देशक नमराज घिमिरेले ईम्बोस्ड नम्बर प्लेट जडानको लागि आवश्यक पूर्वाधार तयार नगरी कार्यान्वयनमा ल्याईएको भन्ने भनाई सत्य नभएको बताए। विभागको तर्फबाट ईम्बोस्ड नम्बर प्लेट जडानको लागि गर्नुपर्न आवश्यक सवै पूर्वाधार तयार गरी सकेर विभागले यो कार्यक्रम कार्यान्वयनमा ल्याएको उनले स्पष्ट पारे। हाल विभागमा करिव २ लाख ५० हजार प्लेट उत्पादन भएर स्टोरमा रहेको छ। ईम्बोस्ड नम्बर प्लेट जडानको लागि आवेदन गर्ने प्रणाली र यसको पर्सनलाईजेसनको प्रणाली तयार भएको बताएको छ। उत्पादन भएका नम्बर प्लेटहरु समयमै सम्बन्धित यातायात व्यवस्था कार्यालयहरुमा ढुवानी गर्न हुलाक सेवा विभागसँग सम्झौता गरिसकिएको विभागले जनाएको छ। विभागले जारी गरेको सूचनामा भनिएको छ,नम्बर प्लेट जडान गर्न सवारीको सम्पूर्ण विवरण यातायात व्यवस्था कार्यालयहरुमा हुने भएकोले सवारी धनीले अनलाईन प्रणालीमार्फत गरेको आवेदन र त्यससँग सम्वन्धित विवरण रुजु गरी ईम्बोस्ड नम्बर प्लेट प्रदान गर्ने जिम्मेवारी सम्बन्धित यातायात व्यवस्था कार्यालयको हो। यसरी कार्यालयबाट जारी भएको ईम्बोस्ड नम्बर प्लेट सम्बन्धित सवारी साधनको धनीको वायोमेट्रिक सुचनासहित पर्सनलाईजेशन गर्ने र फिटिङ गर्ने जिम्मेवारी सेवा प्रदायक (डेकाट्र टाईगर आईटी)को हो। यसको लागि विभागले समन्वयकारी भूमिका निर्वाह गर्ने हो।"
नीति कथा : बुद्धिको बिर्को,"एक बुद्धिमान् मानिस एकपटक केही मानिसको समूहमा थिए। त्यहाँ यसअघि विभिन्न विषयमा छलफल हुन्थे। तर एक दिनको कुरा हो, उनले फरक विषयको सामना गरे। त्यसपछि उनले बारम्बार एउटै विषयका बारेमा गुनासो सुनिरहे। उनलाई झर्को भयो। अर्को दिन, गुनासो सुन्नुको सट्टा उनले तिनीहरूलाई चुट्किला सुनाए। सबैजना गलल हाँसे। एकछिन पछि पनि फेरि हाँसे। भरेसम्म त्यही कुरो सम्झँदै हाँसे। त्यसपछि, ती मानिसले मजाक स्वरूप त्यही चुट्किला दोहोर्याए। दोस्रो दिन केही मान्छे हाँसे। बाँकी चुप भए। तिनले उनले त्यो किन दोहोर्याए भन्ठाने तर केही बोलेनन्। अन्तमा, ती व्यक्तिले अर्को दिन तेस्रो पटक पनि त्यही चुट्किला मजाक गर्दै दोहोर्याए तर कसैले प्रतिक्रिया दिएनन्। सुन्नमा पनि चाख दिएनन्। उल्टै टाउको बटारे। ती बुद्धिमान् मानिसले मुस्कुराउँदै भने, एउटै ठट्टामा एक पटकभन्दा बढी हाँस्ने छैनौं। त्यसो भए एउटै समस्याका बारेमा पटकपटक गुनासो गरिरहँदा तपाईंले मानिसलाई कति दिक्क हुँदो हो ? के पाउनु भएको छ बारम्बार गुनासो गरेर ? नैतिक शिक्षा : यदि तपाईं एउटै समस्याका बारेमा गुनासो गरिरहनु भएको छ तर यसलाई समाधान गर्न सक्नु हुन्न। तपाईं कहीँ पनि पुग्नु हुने छैन। गुनासो गरेर आफ्नो समय खेर नफाल्नुहोस्। यसको सट्टा नयाँ ढंगले त्यसको सम्बोधन गर्ने प्रयास गर्नुहोस्। बुद्धिको बिर्को फरक उपायले खोल्नोस्।"
जिल्ला आपतकालीन सञ्चालन केन्द्रलाई सामाग्री हस्तान्तरण,"रसुवा : बागमती प्रदेशको आन्तरिक मामिला तथा कानुन मन्त्रालयले जिल्ला आपतकालीन सञ्चालन केन्द्रलाई सामाग्री हस्तान्तरण गरेको छ। मंगलबार जिल्ला प्रशासन कार्यालय रसुवामा भएको विपद् व्यवस्थापन सम्बन्धी कार्यक्रममा केन्द्रलाई आवश्यक पर्ने सामग्री हस्तान्तरण गरिएको हो। केन्द्रको सुदृढीकरणको लागि सामग्री खरिद गरेर हस्तान्रण गरिएको मन्त्रालयले जनाएको छ। केन्द्रलाई ४१ इन्चको स्मार्ट टेलिभजन, डेस्कटप कम्प्युटर, प्रिन्टर, प्रोजेक्टर, पावर ब्याकप सिष्टम र भिस्याट फोन सेट हस्तान्तरण गरिएको हो। मन्त्रालयले रसुवाका निमित्त प्रमुख जिल्ला अधिकारी दुर्गा थापा केसीलाई सामग्री हस्तान्तरण गरेको हो। कार्यक्रममा बागमती प्रदेशमा विपदको अवस्था, हालसम्म भएका कार्य, आगामी दिनका योजनालगायतका बारेमा छलफल भएको थियो। साथै जिल्लाका सुरक्षा निकायका प्रमुख तथा प्रतिनिधिले जिल्लाको विपदको अवस्था, सुरक्षा निकायले गरेका कार्यलगायतका बारेमा जानकारी गराएका थिए।"
"खाद्य गोदाममा राजस्व कार्यालयको छापा, लाखौ रुपैयाँ बराबरको तस्करीका सामान बरामद","विराटनगर : विराटनगरको एउटा खाद्य गोदाममा छापा हानेर मंगलबार २० लाख मूल्य बराबरको तस्करीका सामान बरामद गरिएको छ। मोरङ प्रहरी र राजस्व अनुसन्धान कार्यालय इटहरीको संयुक्त टोलीले खाद्यान्न गोदाममा छापा मारेर ठूलो परिणामको सामान बरामद गरेको हो। मोरङ प्रहरीका प्रवक्ता डीएसपी दीपक श्रेष्ठका अनुसार विराटनगर महानगरपालिका११ स्थित केसलिया रोडमा श्यामसुन्दर रौनियारले सञ्चालन गर्दै आएको शिवम् गणपति ट्रेडिङमा छापा हानिएको हो। विशेष सूचनाका आधारमा छापा मार्दा भन्सार छली गरेर ल्याइएको तस्करीका सामान बरामद भएको डीएसपी श्रेष्ठको भनाइ छ। गोदाममा फेला परेको अवैध सामान मुचुल्का उठाएर राजस्वको टोलीले कारवाहीका लागि लिएर गएको छ। छापा मार्दा ३ सय बोरा दाल, चिनी, केराउलगायतका खाद्यान्न सामग्री फेला पारिएको डीएसपी श्रेष्ठको भनाइ छ। गोदाममा राखिएका सामानको आवश्यक कागजपत्र र बिल फेला नपरेपछि बरामद गरिएको उनले बताए। भारतबाट तस्करी गरेर सामान ल्याउँदै आफ्नो गोदाममा राखेर रौनियारले बजारमा पुर्याउने गरेको प्रारम्भिक अनुसन्धानबाट खुलेको छ। उनले क्यारिङमार्फत अवैध सामान नेपाल भित्राउने गरेको खुलेको हो। सामान बरामद गरिएपनि गोदाम सञ्चालक रौनियार भने पक्राउ परेनन्। यस विषयमा राजस्वले प्रारम्भिक अनुसन्धान गरिरहेको र रौनियारलाई कारबाहीका लागिपछि लैजाने तयारी रहेको बताइएको छ।"
धोबीखोलामा पुरुषको शव फेला,"काठमाडौं : काठमाडौंको धोबीखोलामा एक पुरुषको शव फेला परेको छ । सुकेधाराबाट कपन जाने बाटोमा पर्ने धोबीखोलामा पानीमा तैरिएको अवस्थामा पुरुषको शव मंगलबार बिहान फेला परेको हो । जिल्ला प्रहरी परिसर काठमाडौंका प्रवक्ता, प्रहरी उपरीक्षक दिनेशराज मैनालीले धोवीखोलामा डुबेको अवस्थामा अन्दाजी ४०४५ वर्षीय पुरुषको शव फेला परेको जानकारी दिएका छन्। स्थानीयवासीले शव देखेपछि प्रहरीलाई खबर गरेका थिए । शवको पहिचान खुलेको छैन। प्रहरीलाई खबर गरेसँगै उपत्यका अपराध अनुसन्धान कार्यालय बानेश्वर र प्रहरी वृत्त महाराजगञ्जको प्रहरी टोली घटनास्थल पुगेर उक्त शवको मुचुल्का उठाउने र शवपरीक्षणका लागि त्रिभुवन शिक्षण अस्पताल महाराजगञ्ज पठाइएको हो।"
मुस्ताङमा शहरी तथा भवन निर्माण कार्यालयका ४ योजना,"जोमसोम : शहरी तथा भवन निर्माण आयोजना कार्यालय बाग्लुङ अन्तर्गत मुस्ताङमा ४ वटा योजनाको काम धमाधम भईरहेको छ। आयोजनाले मुस्ताङको घरपझोङ४ जोमसोम, घरपझोङ३ स्याङ र लोमान्थाङ५ मा पूर्वाधार निर्माणको काम अघि बढाएको हो। मुस्ताङ सदरमुकाम जोमसोमको भित्री बजारक्षेत्रमा सडक तथा पैदल बाटो स्तरोन्नतिका लागि जोमसोम हिमाली मोटर बाटो तथा पैदलमार्ग निर्माण आयोजना सुरु गरिएको हो। आरसीसी सडक तथा पैदल बाटो र ड्रेन निर्माण गर्न ८५ लाख २३ हजारमा सनातन कन्ट्रक्सनले जिम्मा लिएको हो। चालु आव २०७८०७९ मा विनियोजित बजेट मध्येबाट कन्ट्रक्सनले जोमसोमको भित्री बाटोमा आरसीसी पक्की सडक तथा पैदलमार्ग निर्माण गर्न २०७८०९२१ मा सम्झौता गरेको थियो। सम्झौता अवधि ६ महिना रहेको उक्त आयोजनाको अहिले धमाधम काम भईरहेको शहरी तथा भवन निर्माण आयोजनाका फिल्ड सुपरभाईजर ढिन्डुक गुरुङले जानकारी दिए। जोमसोम बजारको भित्री सडकमा १५ देखि २० सेमी ढुङ्गा राखेर सोलिङ गरिएको छ भने त्यसमाथि १५ सेमी आरसीसी ढलान गर्ने काम भईरहेको उनले बताए। आयोजनासंग यसअघि सम्झौता हुँदा स्टमेट अनुसार स्थानीय तहका जनप्रतिनिधिको सहमतीमा ४३३ घनमिटर सडक तथा पैदलमार्गको काममा आशिंक हेरफेर भएको सुपरभाईजर गुरुङले जानकारी दिए। कन्ट्रक्सनले अहिले झन्डै ५० प्रतिशत काम सम्पन्न गरेको जनाएको छ। जोमसोम बजारक्षेत्रमा दुईतर्फी घर टहर भएको स्थानमा ४० सेमीको डबल ड्रेन र एकतर्फी भएको ठाउँमा ४० सेमीको सिङ्गल लेनको ड्रेन निर्माण गर्नेछ। ड्रेनको माथिमा स्लाप राखिने छ। एकीकृत पूर्वाधार विकास कार्यक्रम अनुसार शहरी तथा भवन निर्माण आयोजनाले मुस्ताङको घरपझोङ४ मा निर्माणधिन जोमसोम बसपार्कमा टिकट काउन्टर, क्यान्टिङ रेष्टुरेन्ट र गार्ड हाउँस निर्माणका लागि काम अघि बढाएको हो। दामोदरकुण्ड कन्ट्रक्सनले २०७९ चैत्र ४ गते ९५ लाख ५२ हजारमा उक्त पूर्वाधार बनाउन सम्झौता गरेको र चालु आवको असार मशान्तसम्ममा सक्ने लक्ष्य लिएको शहरी तथा भवन निर्माण आयोजनाका सुपरभाईजर गुरुङले जानकारी दिए। यस्तै मुस्ताङको घरपझोङ गाउँपालिकामा एक शहर एक पहिचान मुस्ताङ जिल्ला जोमसोमको पर्यटकीय शहरमा मुख्य बजारक्षेत्रको सडकमार्ग स्तरोन्नति आयोजना अन्तर्गत पुथाङ विमानस्थलको भित्री बजारको सडक बाटो स्तरोन्नति र ड्रेन निर्माणको काम हुने जनाईएको छ। कार्यशक्ति कन्ट्रक्सनले जिम्मा लिएको उक्त आयोजना १ करोड ५६ हजारमा सम्झौता गरिएको हो। जसअन्तर्गत घरपझोङ३ स्याङको पुलचोकमा ५३० मिटर ग्याबिन वाल निर्माण गरिएको छ भने ६ मिटर चौडा ग्राभेल सडकमा ग्राभेल गरिएको आयोजनाका सुपरभाईजर गुरुङले उल्लेख गरे। उनका अनुसार स्याङककै माथिल्लो गाउँ जाने बाटोमामा ड्रेन निर्माण, रिटेनिङ वाल, ग्याबिन लगाउने र ७० मिटर बाटो ढलान गरिने छ। उपल्लो मुस्ताङमा माटो शहर लोमान्थाङमा एकीकृत बस्ती विकास तथा पूर्वाधार निर्माण योजना अन्तर्गत छपनी ढुङ्गा बिच्छ्याउने तथा ड्रेन निर्माण गर्ने काम सकिएको छ। लोमान्थाङको सांस्कृतिक सम्पदा नबिग्रिने गरी करिब २ सय मिटर भित्री बाटोमा छपनी ढुङगा बिच्छयाएर पैदल बाटो निर्माण गरिएको हो। लोमान्थाङमा छपनी ढुङ्गा बिच्छ्याउन वलेवा भैरव निर्माण सेवाले ३३ लाख ५२ हजारमा सम्झौता गरेको थियो।"
पेस्तोल र गोलीसहित भारतीय नागरिक पक्राउ,विराटनगर : पेस्तोल र गोलीसहित एक जना भारतीय नागरिकलाई सुनसरी प्रहरीले मंगलबार राति १:३० बजेतिर पक्राउ गरेको छ। भारतको अररिया बबुवान पञ्चायत घोर्ना थानाका २७ वर्षीय आमेप्रकाश पाललाई कटुवा पेस्तोल र त्यसमा प्रयोग हुने ३ राउण्ड गोलीसहित पक्राउ गरिएको सुनसरी प्रहरी प्रमुख एसपी सञ्जयसिंह थापाले जानकारी दिए। उनका अनुसार सुनसरीको हरिनगरा गाउँपालिका४ का डोमी मेहताको घरमा पाहुना आएका बेला पाललाई पक्राउ गरिएको हो। विशेष सूचनाका आधारमा उनलाई पक्राउ गर्न एसपी थापाले जिल्ला प्रहरी कार्यालय सुनसरीबाट विशेष टोली परिचालन गरेका थिए। प्लाष्टिकले बाँधेर लुकाई राखेको अवस्थामा पालले प्रयोग गर्ने बीआर ३९ जे ६८३५ नम्बरको मोटरसाइकलको डिकीबाट पेस्तोल र गोली बरामद भएको थापाको भनाइ छ। कुनै अपराधिक घटनाको योजना बनाएर पाल हतियारसहित नेपाल प्रवेश गरेको हुनसक्ने प्रहरीको अनुमान छ। उनीविरुद्ध प्रहरीले हातहतियार खरखजना मुद्दा चलाउन अनुसन्धान अघि बढाएको छ।
काठमाडौंमा घर बनाउन ४ आना जग्गा अनिवार्य,"काठमाडौंः काठमाडौंमा घर बनाउन ४ आना जग्गा अनिवार्य गरिएको छ । घर बनाउने प्रयोजन आवासका लागि ४ आनाभन्दा कम हुनेगरी कित्ताकाट गर्न नपाइने व्यवस्था ल्याइएको हो । भूमि व्यवस्था सहकारी तथा गरिबी निवारण मन्त्रालयले भूउपयोग नियमावली २०७९ जारी गर्दै यो व्यवस्था अघि सारेको हो। राजपत्रमा जेठ २३ गते प्रकाशित गरेको नियमावलीमा भनिएको छ, 'जग्गाको खण्डीकरण नियन्त्रणसम्बन्धी व्यवस्थामा कृषि क्षेत्रको रुपमा वर्गीकरण गरिएको वा नियम ५ को उपनियम (७) बमोजिम कृषि क्षेत्रको रुपमा तोकिएको जग्गालाई काठमाडौं उपत्यकामा पाँच सय वर्ग मिटर, तराई र भित्री मधेशमा छ सय पचहत्तर वर्ग मिटर क्षेत्रफलभन्दा कम क्षेत्रफल हुने गरी कित्ताकाट गर्न पाइनेछैन ।"
"सप्तरीमा गाडी दुर्घटना हुँदा १ महिलाको मृत्यु, १० जना घाईते","राजविराज : सप्तरीको राजविराजरूपनी सडक खण्डस्थित गाउँपालिकामा मङ्गलबार दिउँसो भएको गाडी दुर्घटनामा १ महिलाको मृत्यु भएको छ भने १० जना यात्री घाइते भएका छन्। रूपनी गाउँपालिका५ मुसहरनीया बसबिट्टीमा रूपनीबाट राजबिराज आउँदै गरेको प्र ३००१ ज ०२७७ नम्बरको यात्रुवाहक विङ्गर गाडी अनियन्त्रित भई दुर्घटना हुँदा १ महिलाको मृत्यु भएको सप्तरी प्रहरीले जनाएको छ। घाईते रूपनी गाउँपालिका१ नरकटी बस्ने ६८ वर्षीया तारावती देवी यादवको उपचारका क्रममा मृत्यु भएको सप्तरीका डिएसपी माधवप्रसाद काफ्लेले बताए। दुर्घटनामा सिरहाको कर्जन्हा नगरपालिका८ का ३६ वर्षीय ओमनरायण पासवान, उनीकी श्रीमती ३१ वर्षीया इन्द्रदेवी पासवान र निजहरूका छोरा ७ वर्षीय आनन्द पासवान, सप्तरीको डाक्नेश्वरी नगरपालिका१ की ३३ वर्षीया लिलादेवी सदा र ३४ वर्षीय धर्मेन्द्र सदा घाइते भएका छन्। यसैगरी रूपनी गाउँपालिका२ की ३० वर्षीया निर्मलादेवी मण्डल, ३२ वर्षीय गौरी मण्डल, रूपनी गाउँपालिका३ कटैयाका ३४ वर्षीय रामा कुमार साह, सप्तरीकै शम्भुनाथ नगरपालिका६ कठौनाका ४५ वर्षीया बिलेवति देवी साह, शम्भुनाथ नगरपालिका११ का ५६ वर्षीय रामनारायण चौधरी घाइते भएका छन्। घाईतेहरूको राजविराजस्थित गजेन्द्रनारायण सिंह अस्पतालमा उपचार भईरहेको छ। दुर्घटनाग्रस्त गाडी प्रहरीको नियन्त्रणमा रहेको प्रहरीले जनाएको छ।"
साउन १ देखि सबै सवारीमा इम्बोस्ड नम्बर प्लेट अनिवार्य होइन,"काठमाडौंः यातायात व्यवस्था विभागले साउन १ गते देखि सबै सवारीमा इम्बोस्ड नम्बर प्लेट अनिवार्य नभएको बताएको छ । सवारी साधनमा इम्बोस्ड नम्बर अनिवार्य गरिएको भन्दै सर्वत्र आलोचलना भएपछि विभागले एक विज्ञप्ति जारी गर्दै सबै सवारीमा इम्बोस्ड नम्बर प्लेट अनिवार्य नभएको स्पष्ट पारेको हो । २०७८ कार्तिकमा प्रकाशित सूचना बमोजिम २०७९ श्रावणदेखि अनिवार्यरुपमा जडान गर्नुपर्ने भनिएका प्रकृतिका सवारी साधनमा त्यस्तो प्लेट जडान भएनभएको अनुगमन गरिने बताएको छ । सूचनामा भनिएको छ,अन्य सवारीको हकमा सम्बन्धित यातायात व्यवस्था कार्यालयहरुले निर्धारण गरेको समय तालिका अनुसार लट अनुसार सवारीमा इम्बोस्ड नम्बर प्लेट जडान गर्दै सम्झौताको बाँकी समयमा २५ लाख सवारीमा यस्ता प्लेट जडान गर्ने भन्ने नै हो ।"
बाघको आक्रमणबाट चितवनमा एक महिलाको मृत्यु,"चितवन : बाघको आक्रमणबाट पश्चिम चितवनमा एक जनाको मृत्यु भएको छ। मंगलबार दिउँसो चार बजे जगतपुरको घैलाघारी सामुदायिक वनमा निउरो टिप्न जाँदा भरतपुर २३ की अन्दाजी ५५६० वर्षकी मंगली बोटेको मृत्यु भएको हो। उनीसहित चार जना निउरो टिप्न गएका थिए। बोटेको शव बाघले जंगलतर्फ लगेको छ। नेपाल प्रहरी, कसरा ब्यारेकबाट आर्मीसहित ४ वटा हात्तीबाट खोजी गरिएको जिल्ला प्रहरी कार्यालय चितवनका प्रवक्ता डीएसपी नरहरि अधिकारीले बताए।"
मुगुमा बलात्कार आरोपी पक्राउ,मुगु : छाँयानाथ रारा नगरपालिका११ का ३४ वर्षिया एक युवकलाई बलात्कार गरेको आरोपमा प्रहरीले पक्राउ गरेको छ। ३१ वर्षिया एक महिलालाई गएको भदौ २३ गते बलात्कार गरेको आरोपमा पीडितले जेठ २० गते जिल्ला प्रहरी कार्यालयमा उजुरी दर्ता गरेपछि प्रहरीले जेठ २२ गते दिउँसो १२:३० बजे छाँयानाथ रारा नगरपालिका१ गमगढी बजारबाट गिरप्तार गरेको हो। पीडित महिलाका पतिले अर्को पत्नि लिएर सम्पर्कविहिन भएपछि दुई बालबालिकासहित पीडित महिला माईती घरमा बस्दै आएकी थिईन। ०७८ भदौ २३ गते पीडितलाई बलात्कार गरेको र दुईदुई पटक गर्भपतन गर्न लगाई समयसमयमा बलात्कार गरेको भन्दै पीडितले न्यायकोलागि प्रहरीमा उजुरी दिएको उनका आफन्तले बताए। प्रहरीको हिरासतमा राखी घट्नाको थप अनुसन्धानकालागि जिल्ला अदालत मुगुबाट जेठ २३ गते १० दिनकालागि म्याद थप गरिएको जिल्ला प्रहरी कार्यालयका डिएसपी सुभाष हुमालले जानकारी दिए। पीडित महिलाको जिल्ला अस्पातल मुगुमा जेठ २० गते स्वास्थ्य परिक्षण गरिएको प्रहरीले जनाएको छ।
सर्दु जलाधार क्षेत्र संकटमा : ओलीले फिर्ता गरेको सरकारी जग्गामा ४० फिटको बुद्धको मूर्ति,"धरान : भूमाफियाहरुको कब्जाबाट खोसेर तत्कालिन प्रधानमन्त्री केपीशर्मा ओली सरकारले सरकारका नाममा फिर्ता गरेको धरान उपमहानगरपालिका४ स्थित छोटी मोरङमा पर्ने धरानको खानेपानीको मूख्य श्रोत मानिएको सर्दु जलाधार क्षेत्रमा ४० फिटको बुद्धको मुर्ति राखिएको छ। खानेपानीको श्रोत मानिएको जङ्गल क्षेत्र अतिक्रमण गरी बुद्धको मुर्ति राखिए पश्चात सर्दु जलाधार क्षेत्र थप संकटमा परेको छ। भूमाफियाहरुको कब्जामा रहेको सर्दु जलाधार क्षेत्रको एकसय ८२ विघा १२ कठ्ठा जमीन तत्कालिन ओली सरकारको निर्देशनमा मालपोत कार्यालय धरानले व्यक्तिको नाममा रहेको रजिष्टेशन पास बदर गरी सरकारको नाममा फिर्ता गरेको थियो। ओली सरकारले व्यक्तिका नाममा दर्ता गरिएको जग्गा रजिष्टेशन पास बदर गरी सरकारका नाममा फिर्ता ल्याइएको भएपनि जलाधार क्षेत्रमा सुर्योदय बुद्धविहारलाई बुद्धको मुर्ति राख्न दिने वन मन्त्रालयको निर्णय भने उल्ट्याउन भने सकेको थिएन। ओलीले सरकारका नाममा फिर्ता गरेको जग्गामा अहिले मोटरबाटो समेत खोलिएको छ। जसका कारण सर्दु जलाधार क्षेत्र दुर्घन्धित भएको धरान१८ का प्रेम राईले बताए। सूर्योदय बुद्ध विहारका अध्यक्ष प्रदिप थापाले जलाधार क्षेत्रमा बुद्धको मुर्ति राखेका छन्। ४० फिट अग्लो बुद्धको मुर्तिको अनावरण प्रदेश १ का प्रदेश प्रमुख भवानी खापुङले गरेका हुन्। बुद्धको मुर्ति अनावरण कार्यक्रममा पूर्व प्रदेश प्रमुख तथा कांग्रेस नेता गोविन्द सुब्बा, कांग्रेस जिल्ला सदस्य किशोर राईलगायत धरानका कांग्रेस र एमालेबाट निर्वाचित वडाध्यक्षहरुको समेत उपस्थिति रहेको थियो। जलाधारमा क्षेत्रमा बुद्धको मुर्ति मात्र हैन बसोवास गर्ने घर र शौचालयसमेत निर्माण गरिए पश्चात जलाधार क्षेत्रको अस्तित्व झन संकटमा परेको छ। बुद्धको मुर्ति राखिएको स्थान ओली सरकारले सरकारका नाममा फिर्ता गरेको जग्गाकोबीच भागमा पर्छ। जुन स्थानको फोहोर मैला पानी परेको बेला धरानको खानेपानीको मुहान सर्दु खोलामा मिसिने गरेका कारण धरानवासी फोहोर पानी पिउन बाध्य भएको धरान१३ का वडाध्यक्ष नेत्र काफ्लेले बताए। उनले जलाधार क्षेत्र अतिक्रमण तत्काल रोक्न नसकिए धरानमा खानेपानीको चरम अभाव हुने बताए। कार्यक्रममा धरानका मेयर हर्कराज राई र उपमेयर अईन्द्रविक्रम बेघालाईसमेत निमन्त्रणा गरिएको भएपनि दुवैजना विवादित क्षेत्रमा बुद्धको मूर्ति अनावरण गरिएकाले उपस्थित नभएको जनाएका छन्। जलाधार क्षेत्रमा सट्टाभर्ना भएको श्रेस्ता फेला नपरेको एकसय २५ विघा १२ कठ्ठा र सट्टा भर्ना भएका जग्गाधनी र हालका जग्गाधनी फरक परेको २० विघा ८ कठ्ठा जमीन हाललाई रोक्का राखिएको छ। २०३३ सालमा तत्कालिन राजा विरेन्द्र शाह पूर्वाञ्चलको भम्रणमा आएका बेला कोसी राजमार्गमा पर्ने भेडेटार मुनिको जमीनलाई सर्दु जलाधार क्षेत्र घोषणा गरेका थिए। धरानवासीले राजा विरेन्द्रलाई धरानमा प्रमुख समस्या खानेपानीको छ समाधान गरिदिनु पर्यो भनेपछि उनले सर्दु जलाधारका २ सय ९ घरपरिवारलाई मोरङको बयरवनमा जग्गा सट्टभर्ना गरी सर्दु जलाधार घोषणा गरेको राप्रापाका नेता लक्ष्मण बस्नेतले बताए। राजा विरेन्द्रको आदेश पश्चात सुनसरीको तत्कालिन बाझगरा, घोपा र विष्णुपादुकाका (हाल धरान उपमहानगरपालिका) बासिन्दालाई मोरङको बयरवनमा स्थानन्तरण गरिएको थियो। जलाधार क्षेत्रका वासिन्दालाई जग्गा सट्टाभर्ना गरिए पश्चात जलाधार क्षेत्रमा वृक्षारोपण गरिएको बस्नेतले बताए। सुर्योदय बुद्ध विहारका अध्यक्ष प्रदिप थापा मगरले वन मन्त्रालयले १९ हेक्टर जमिन सूर्योदय बुद्ध विहारलाई भोगचलन गर्न दिने निर्णय गरेपछि यस क्षेत्रमा बुद्धको मुर्ति स्थापना गरिएको बताए। उनले धार्मिक वनको संरक्षण गर्दै एकहजार बुद्धका मुर्ति स्थापना गरी धरानमा धार्मिक पर्यटक भित्र्याउने योजना रहेको सुनाए। थापाले एकसय ७५ फिट अग्लो बुद्धको मुर्ति राख्ने योजना रहेको सुनाए। धरानका मेयर हर्कराज राईले मोरङको बयरवनमा सट्टाभर्ना पाई सकेका जग्गा धनीहरुलाई जग्गाको लागत कट्टा नभएको कमजोरीका आधारमा पूर्व खोटाङ जिल्ला विकास समितका उपसभापती नइनकुमार राई, सुनसरी जिविसका पूर्व उपसभापती तथा एमाले सुनसरीका नेता बंसि मोक्तान, धनकुटाको भेडेटार गाविसका पूर्वउपाध्यक्ष जगत राई र हाल झापा घर भएका दिलिप राईले पूर्व जग्गाधनी विरखे राईलगायतसंग मिलेर २०५८ सालमा सर्वोच्च अदालतमा रिट निवेदन दर्ता गरे। रिट दर्ता पश्चात सर्वोच्चले जलाधारको विषयमा जिल्ला प्रशासन कार्यालय र मालपोत कार्यालय सुनसरी र बेलवारीसंग यथार्त बुझन लिखित जवाफसमेत मागेको थियो। दुबै निकायले सर्वोच्चमा लिखित जवाफ पठाएको भएपनि सर्वोच्चका तत्कालिन प्रधानन्याधिश गोविन्द्रबहादुर श्रेष्ठ र न्यायधिश कृष्ण कुमार बर्माको संयुक्त इजलासले २०६१ बैशाख १५ गते पूर्व जग्गाधनीकै नाममा जोतभोगको फैसला सुनाए पश्चात भुमाफियाहरुले जलाधारमाथि कब्जा जमाएका थिए। सर्वोच्चको फैसला पश्चात २०६८ मा जिल्ला विकास सुनसरीको तर्फबाट फैसला पुर्नरावलोकन गरीपाउँ भनी रिट निवेदन दर्ता गरिएको थियो। तर पुनरावलोकन रिटमासमेत धरान र सर्दुजलाधारको विषयमा जानकार रहेकी सर्वोच्चका तत्कालिन न्यायाधिश शुशिला कार्की, ताहिर अलि अन्सारी र तर्कराज भट्टको संयुक्त इजलासले २०६९ साउन ८ मा पुनरावलोकन रिट खारेज गरे पश्चात भूमाफियाहरुले जलाधारको जग्गा प्लटिङ गरी विक्रिवितरण सुरु गरेका थिए।"
"पप्पुको बदमासी रोकिएन, ७ वर्षमा पनि बनेन पुल","वीरगन्ज : पर्सा जिल्लाको ग्रामीण भेगलाइ सदरमुकाम वीरगन्जसँग जोड्ने एक मात्र सडकमा रहेको तिलावे नदीमाथिको पुल निर्माण ठेकेदारको लापरवाहीका कारण अहिले पनि अधुरै छ । २०७२ जेठ २५ मा पप्पुलुम्बिनी जेभीले ७ करोड ७१ लाख रुपैयाँमा ३ वर्षमै बनाउने गरी तिलावे खोला पुलको निर्माणको ठेक्का लिएको थियो। हुलाकी राजमार्ग निर्देशनालय योजना कार्यालय वीरगन्जका अनुसार , सम्झौता अनुसार पुल २०७५ जेठ २४ भित्रै ठेकेदारले निर्माण सम्पन्न गर्नुपर्ने थियो । तर, ठेक्का लागेको ७ वर्ष बितिसक्दा पनि पुल निर्माणको काम अधुरै रहेको छ विभिन्न कारण देखाउँदै ठेकेदार कम्पनीले पटकपटक म्याद थप गराउँदै आएको छ । पछिल्लो पटक थपिएको ठेक्काको म्याद गत चैत मसान्तसम्म सकिए पनि करिब ३ महिना हुन लागिसकेको छ । तर, अझैसम्म पुलको निर्माण कार्य भने सकिएको छैन । ठेकेदारको आग्रहमा हुलाकी राजमार्ग निर्देशनालय योजना कार्यालय वीरगन्जका आठौं पटक फेरि असार १६ गतेसम्म म्याद थपेको छ । यसअघि सातौं पटक थपिएको गत चैत मसान्तको म्यादमा काम नसकिएकाले ठेकेदारकै आग्रहमा अन्तिम पटकका लागि असार १६ सम्म म्याद थपिएको हुलाकी राजमार्ग निर्देशनालय योजना कार्यालय वीरगन्जका प्रमुख दरोगा साहले बताए । उनले भने, असार १६ सम्म ठेकेदारले पुलको काम सक्छ भन्ने विश्वास छ । ' यसअघि ठेकेदार नै सम्पर्कविहीन हुँदा ७ महिनासम्म अलपत्र परेको पुलको निर्माण कार्य , स्थानीय युवाहरुले पुल निर्माणस्थलमै १ महिनासम्म प्रदर्शनसहितको दबाब दिएपछि गत मंसिरबाट निर्माण कार्य सुचारु भएको थियो । त्यसबेला ( गत मंसिर २९ गते ) जिल्ला प्रशासन कार्यालय पर्सामा बसेको ठेकेदार सहितको सर्वपक्षीय बैठकले ७ महिनादेखि अलपत्र छाडिएको तिलावे पुलको निर्माण कार्य मंसिर १ गते देखि सुचारु गर्ने सहमति गरेको थियो । उक्त बैठकमा रोकिएको पुलको निर्माण कार्य गत चैत मसान्तभित्र निर्माण कार्यसक्ने सहमति पनि भएको थियो । तर, ठेक्का लगाइएको ३ वर्षभित्रै सक्नुपर्ने निर्माणको काम ७ वर्ष वितिसक्दा पनि अधुरै रहँदा पर्सा जिल्लाभरकै स्थानीय आवागमनमा सास्ती खेप्न बाध्य छन् । पुरानो फलामे पुल जीर्ण भइसकेको र साँघुरा पनि भएका कारण त्यहाँ हरेक दिन बिहान र साँझ घण्सम्म ट्राफिक जाम लाग्ने गरेको छ । नदीमा बनाइएको कच्ची डाइभर्सन पनि अहिले बाढीले बगाइसकेका कारण पुरानो साँघुरो फलामे पुलमा घण्टौसम्म ट्राफिक जाम लाग्ने गरेको स्थानीय जय साहले बताए । यता गत कात्तिक महिनाभर पुलको निर्माण कार्य छिटटै सक्ने भनेर दबाब दिँदै प्रदर्शन गरेका युवा अगुवा राकेश यादवले ठेकेदार र हुलाकी कार्यालयको चरम लापरवाहीले पुलको काममा अहिले पनि ढिलासुस्ती भइरहेको बताए । उनले भने , कात्तिकमा हामीले महिना दिनसम्म प्रदर्शन गरेपछि पुलको काम ठेकेदारले सुरु त गर्यो तर, फेरि पनि भनेको समयमा (चैत मसान्त सम्म)पुरा गर्न सकेन ।' अब फेरि असार १६ सम्म म्याद थपिएको जानकारी आफूहरुले पाएको बताउँदै यादवले समयमा काम सकेन भने आफूहरु फेरि संघर्षमा उत्रिने चेतावती दिए। । अलपत्र परेको तिलावे पुल । तस्बिर : क्रान्ति शाह"
